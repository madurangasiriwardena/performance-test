<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007212</link>
    <topic>චෙස් ක්‍රීඩා කෘති දෙකක්  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007213</link>
    <topic> බැඩ්මින්ටන් සංගමයෙන් පාසල්වලට ක්‍රීඩා භාණ්ඩ</topic>
    <author>ප්‍රින්ස් ගුණසේකර</author>
    <content>රටපුරා සෑම දිස්ත්‍රික්කයකම පාසල් 40 බැගින් තෝරා බැඩ්මින්ටන් ක්‍රීඩා භාණ්ඩ ලබාදීමේ වැඩපිළිවෙළක් ක්‍රියාත්මක කිරීමට ශ්‍රී ලංකා බැඩ්මින්ටන් සංගමය තීරණය කර ඇත.එහි පළමු අදියර ලෙස නුවරඑළිය දිස්ත්‍රික්කයේ පාසල් 40කට බැඩ්මින්ටන් ක්‍රීඩා භාණ්ඩ බෙදාදීම අගෝස්තු මුල් සතියේ දී සිදුවන බව ශ්‍රී ලංකා බැඩ්මින්ටන් සංගමයේ සභාපති රොෂාන් ගුණවර්ධන මහතා පැවැසීය.ශ්‍රී ලංකා බැඩ්මින්ටන් සංගමයේ පරිපාලන කටයුතු ආරම්භ කරමින් පැවැති උත්සවයේ දී ඒ මහතා එසේ පැවැසීය. ක්‍රීඩා ඇමැති සී. බී. රත්නායක මහතාගේ ප්‍රධානත්වයෙන් බැඩ්මින්ටන් නිලධාරීන්ගේ රාජකාරි ආරම්භ කිරීමේ උත්සවය පැවැත්වුණි.රටපුරා පාසල් 9761ක් ඇතත් බැඩ්මින්ටන් ක්‍රීඩාව ක්‍රියාත්මක වන්නේ පාසල් 181ක බැවින් ක්‍රීඩාව නඟා සිටුවීම උදෙසා සියලු පාසල් පෙළඹවීම උදෙසා ක්‍රමවත් වැඩපිළිවෙළක් සකසන බව ගුණවර්ධන මහතා පැවැසීය.‘ගමෙන් රටට’ යන තේමාව ඔස්සේ බැඩ්මින්ටන් ක්‍රීඩා සැලැසුම් සකසා ක්‍රීඩක ක්‍රීඩිකාවන් වැඩි වශයෙන් බිහි කිරීමට කටයුතු කෙරේ. අගෝස්තු මාසයේ නුවරඑළියේ දී සී. බී. රත්නායක අභියෝගතා කුසලා කනිෂ්ඨ බැඩ්මින්ටන් තරගාවලියක් පවත්වන බවද ගුණවර්ධන මහතා වැඩිදුරටත් පැවැසීය.ක්‍රීඩා ඇමැතිවරයා විසින් කඩිනමින් සංවර්ධනය කළ යුතු ක්‍රීඩා 7ට බැඩ්මින්ටන් ක්‍රීඩාවද ඇතුළත් කර ඇත. රටවල් 20ක සහභාගිත්වයෙන් ජාත්‍යන්තර තරගාවලියක් ලබන වසරේ දී පැවැත්වීමටද ශ්‍රී ලංකා බැඩ්මින්ටන් සංගමය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007214</link>
    <topic>ආනන්ද විදුහලටලකුණු 36 ක ජයක්</topic>
    <author/>
    <content>අන්තර් පාසල් අවුරුදු දහහතෙන් පහළ දෙවැනි කොටසේ ක්‍රිකට් තරගයකදී කොළඹ ආනන්ද විද්‍යාලය මහරගම ජනාධිපති විද්‍යාලය ලකුණු 36 කින් පරාජය කළේය.ආනන්ද ඕවර 50 කදී ලකුණු 260 / 9 නවීන් ධනංජය 58, දක්‍ෂිත් ඩයස් 38, ජී. වර්ණකුලසුරිය 35, එම්. ඒ. එන්. ධනංජය 40 / 02 ජනාධිපති විද්‍යාලය ඕවර 50 කදී 224 / 08 එස්. යු. අයි. ධනංජය 46, ආර්. එස්. අයි. ජයසුරිය 35,</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007215</link>
    <topic>රෙෆරල් නීතිය අවශ්‍යයි</topic>
    <author>එංගලන්ත (ඒ. එෆ්. පී)</author>
    <content>ටෙස්ට් ක්‍රිකට් තරගවල දී මතභේදයට තුඩු දෙන සියලු තීරණ සම්බන්ධයෙන් සමාලෝචනයට භාජනය කිරීමේ (රෙෆරල් නීතිය) ක්‍රියාවලියක් ජාත්‍යන්තර ක්‍රිකට් කවුන්සිලය විසින් හඳුන්වාදිය යුතු බව ඔස්ට්‍රේලියානු ක්‍රිකට් නායක රිකි පොන්ටිං පවසයි.පාකිස්තානය හා ඔස්ට්‍රේලියාව අතර එංගලන්තයේ දී පැවැත්වෙන ටෙස්ට් තරග දෙකේ දී මෙම ක්‍රමය භාවිතයට ගනු නොලැබේ.මේ තරග වටයේ අවසන් ටෙස්ට් තරගය ලබන බදාදා හෙඩිංග්ලි හිදි ඇරඹීමට නියමිතය.මෙසේ නොකරනු ලබන්නේ ඊට අදාළ බිල ගෙවිමට පාකිස්තානය සුදානම් නැති බැවිනි.ජාත්‍යන්තර ක්‍රිකට් සම්මේලනය සෑම ක්‍රිකට් තරගයකදීම මෙම ක්‍රමය උපයෝගී කර ගැනීමට උනන්දුවක් දක්වයි. එහෙත් වියදම් පියවීමේ ප්‍රශ්නය මත ඇතැම් අවස්ථාවල දී එය ක්‍රියාත්මක නොවේ.හෙඩිංග්ලි හිදි ඉකුත් දා වාර්තාකරුවන් අමතමින් පොන්ටිං පැවසුවේ මෙවැනි සමාලෝචනයන් සෑම ටෙස්ට් තරගයකදීම සිදු කළ යුතු බවයි. ලබන නොවැම්බර්යේ දී පැවැත්වෙන අළු බඳුන ටෙස්ට් තරගාවලියේ දී මෙම සමාලෝචන ක්‍රමය ක්‍රියාත්මක කිරීම උපයෝගී කරගනු ඇත.මෙය ක්‍රියාත්මක කිරීම සඳහා අවශ්‍ය මුදල පියවීමට ජාත්‍යන්තර ක්‍රිකට් කවුන්සලය මැදිහත්වි යුතු බව පොන්ටිං කියයි. ලෝක ක්‍රිකට් ආදායමෙන් 75%ක් පමණ උපයා ගන්නා ඉන්දියාව පවා මෙම සමාලෝචන ක්‍රමය උපයෝගී කරගැනීමට විරුද්ධය.ඉන්දියාව හා ශ්‍රී ලංකාව අතර දැනට පැවැත්වෙන ටෙස්ට් තරගාවලියේ දී මෙම සමාලෝචන ක්‍රමය භාවිතයට නොගැනේ.මෙම ක්‍රමය මුලින් ම භාවිතා කළේ 2008 ඉන්දියාව සහ ශ්‍රී ලංකාව අතර පැවැති ටෙස්ට් තරගයේදීය. මෙහි දී ලංකාව ඉදිරිපත් කළ සමාලෝචන 11ක් ම සාර්ථක වූ බව පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=s1007216</link>
    <topic>අසෝක විදුහලටකඩුලු 5ක ජයක්</topic>
    <author>වයිමන් හෙට්ටිආරච්චි</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අන්තර් පාසල් වයස අවුරුදු 15 න් පහළ ක්‍රිකට් තරගාවලියේ 1 වෙනි කොටසේ “ඊ” ඛණ්ඩය යටතේ කොළඹ අසෝක විද්‍යාලය හා ඉසිපතන විද්‍යාලය අතර බොරැල්ල බන්ධනාගාර ක්‍රීඩාංගණයේදී පැවති තරගයේදී කොළඹ අසෝක විද්‍යාලයට කඩුළු පහක ජයක් ලැබිණි.මෙහිදී අසෝක විද්‍යාල ක්‍රීඩකයෝ දෙදෙනෙකුම අර්ධ ශතක රැස්කර ගැනීම කැපී පෙණුනි. ඉසිපතන විදුහල ඕවර 47කදී සියලු දෙනාම දැවී ලකුණු 213 යි. (සහන් පෙරේරා 44 ඩී. ටෝරි 33 මලින්ද රන්දික ලකුණු 5 ට කඩුළු 3, වෙනුක ලක්ෂාන් ලකුණු 25ට විකට් 3යි)අසෝක විද්‍යාලය ඕවර 32කදී කඩුළු 5ට ලකුණු 215 (මලින්ද රන්දික 55 චාමර නිශාන්ත 64, දිලංක සඳකැන් 48, එස්. කවින්ද ලකුණු 40ට විකට් 2යි)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007211</link>
    <topic>ව්‍යවස්ථා සංශෝධනය කාලීන අවශ්‍යතාවක්</topic>
    <author>සාකච්ඡා කෙළේ -බුද්ධික සමන් ගුණවර්ධන</author>
    <content>වර්තමානයේ කතාබහට ලක්වී තිබෙන විධායක අගමැති ධූරය සකස්විය යුත්තේ කෙසේද, විධායක ජනාධිපති ධූරය ඉවත් කළ යුතු වන්නේ ඇයිද යන්න පිළිබඳව අධි නීතිඥ ගෝමින් දහස්ශ්‍රී මහතා සමඟ සිදුකළ සංවාදයකි මේ.දේශපාලන ලෝකයේ වර්තමානයේ වැඩිපුර කතාබහට ලක්වූ මාතෘකාවක් වී ඇත්තේ විධායක ජනාධිපති ධූරය අහෝසි කර අගමැති ධූරයක් ඇති කිරීමයි. අද වන විට බොහෝ පක්‍ෂවලට විධායක ජනාධිපති ධූරය එපාවී තිබෙන්නේ මෙවැනි තත්ත්වයක් ඇතිවීමට තරම් විධායක ජනාධිපති ධූරයේ තිබෙන අනිසි බලතල මොනවාද?විධායක ජනාධිපති ක්‍රමය කියන්නේ 1978 ව්‍යවස්ථාව මගින් හයෙන් පහක බලයක් හිමිකරගත් එක්සත් ජාතික පක්‍ෂයත් එවකට අගමැති ජේ. ආර්. ජයවර්ධන මහතා කිසිම පක්ෂයකින් විමසීමක් නොකර තමාගේ අනාගතය ආරක්‍ෂා කරගැනීමේ අභිලාශයෙන් තනන ලද ව්‍යවස්ථාවක්.එතුමාට අතිවිශාල බලතල සහිතව වැජඹීම සඳහා නිර්මාණය කරගත් තනතුරක්. අද රටම අගාධයට ගොස් තිබෙන්නේ මේ ව්‍යවස්ථාව නිසයි.එහෙත් යුද කාලයේදී යුද්ධය ජයගැනීම සඳහා මෙම ධූරය ඉවහල් වුණා. සුළු වැඩි ඡන්දයක් හිමි අස්ථිර පාර්ලිමේන්තුවක් තුළ ජනාධිපති ධූරයේ ඇති විධායක බලතල පාවිච්චි කරලයි යුද්ධය දිනන මාර්ගය සකසාගත්තේ.විශේෂයෙන් යුද ප්‍රතිපත්තියත්, විදේශ ප්‍රතිපත්තියත් ජනාධිපතිවරයා සකසාගත්තේ ඒ බලතල නිසයි. ඒ නිසා ව්‍යවස්ථාවේ දුර්වලතා ඇතත් ජනාධිපති ධූරයේ බලතල නිසා අපට යුද්ධය දිනන්න හැකියාව ලැබුණා.අනිවාර්යෙන්ම දැනට පවතින මැතිවරණ ක්‍රමය යටතේ පක්ෂයකට වැඩි බලයක් ලබාගැනීම ඉතා දුෂ්කරයි. එවැනි වාතාවරණයක විධායක ජනාධිපති ධූරය නිසා එහි ඇති දුර්වලකම් මඟහැරිය හැකියි.මෙහි ඇති අනිසි බලතල තමයි ජනාධිපතිවරයාට කැබිනට් මණ්ඩලය ඇතිව හෝ නැතිව පාලනය කිරීමට හැකි දේශපාලන රාමුවක් ඒ මගින් ඇතිකිරීම. සරත් එන් සිල්වා අගවිනිසුරුවරයාගේ තීරණය යටතේ එදා ජනාධිපතිනී චන්ද්‍රිකා බණ්ඩාරනායක මැතිණිය එක්සත් ජාතික පක්‍ෂ රජයක් තිබූ අවස්ථාවක වුවත් ප්‍රධාන ඇමතිධූර තමා බලහත්කාරයෙන් ලබාගත්තා.එය නීතිමය වශයෙන් අධිකරණ නියෝගයක් යටතේ කිරීමට ඇති හැකියාව පෙන්නුම් කළා. පාර්ලිමේන්තුවේ ව්‍යවස්ථාදායකය වැඩි බලයක් වුවත් පක්ෂයක අභිප්‍රායන් සම්පූර්ණයෙන් විනාශ කිරීමට විධායක බලතල ක්‍රියාත්මක කරන්න ඈට හැකි වුණා.විධායක ජනාධිපති ධූරයක් ඉදිරිපිට පාර්ලිමේන්තුවේ බහුතර බලය ඇති රජයකට වුණත් දණගසන්න සිදු වෙනවා. අවසානයේ මහජන මතය ද ගොදුරක් කරගෙන, ප්‍රජාතන්ත්‍රවාදයෙන් වැඩි මහජන කැමැත්ත අනුව ජයගත් පක්ෂයක් වුවත් එය නිෂ්ප්‍රභ කිරීමට චන්ද්‍රිකා මැතිණියට හැකි වුණා.ඒ උදාහරණයෙන්ම විධායක ජනාධිපති ධූරයේ ඇති හානිකර බව පෙන්නුම් කරන්න පුළුවන්.මීට අමතරව එවැනි පුද්ගලයෙක් වැරදි ක්‍රියාවක් කළත් අධිකරණයේ පෙනී සිටීමට ද අවශ්‍ය නැහැ. ඒ නිසා එවැනි පුද්ගලයෙක් අසමාන පුද්ගලයෙක් ලෙස ව්‍යවස්ථාවෙන් නිර්මාණය කරගෙන තිබෙනවා.ඒ නිසා ඔහුව පාලනය කිරීමට බලයක් අධිකරණයටවත් නැහැ. මෙවැනි ඒකාධිපති ව්‍යවස්ථාවක් නීතිගත කිරීම ප්‍රජාතන්ත්‍රවාදයට හානියක්.එහෙත් යුද්ධය ජයගැනීමට විධායක ජනාධිපති ධූරය විශාල ලෙස පිටුවහලක් වුණා. ඒ නිසා මේ ධූරයේ හොඳ නරක යන දෙපැත්තම තිබෙනවා.ත්‍රස්තවාදය මර්දනය කිරීමට විධායක බලතල උපයෝගී වුණේ කොහොමද?යුද සමයේ දී තිබුණේ පාර්ලිමේන්තුවේ සුළුතර බලයක් සහිත පක්ෂයක රජයක්. විධායක ජනාධිපති බලතල නිසා ස්වාධීන හා අනෙකුත් පක්ෂවලින් මන්ත්‍රීවරු එක්කගෙනයි සභාග රජයක් බවට එය පරිවර්තනය වුණේ.එදා පාර්ලිමේන්තුවේ වැඩි බලයක් නො තිබුණත් ඇමතිවරුන් සතු බලයද ප්‍රදර්ශනය කිරීමෙන් විශේෂයෙන් විදේශ කටයුතු සම්බන්ධව ක්‍රියා කිරීමට මේ ජනාධිපති ධූරය මගින් හැකි වුණා. ඒ නිසා විෂය භාර කටයුතුවලට අමතරව අනෙක් කැබිනට් ඇමති බලතලවලට ද බලපෑම් කරන්න හැකි වුණා.ඒ වගේම 2008, 2009 අයවැය පරාජය කිරීමට ගත් උත්සාහය ද අසාර්ථක කිරීමට හැකි වුණේ විධායක ජනාධිපති බලය පාවිච්චිකළ නිසායි. බටහිර විජාතික බලවේග දෙමළ ඩයස්පෝරාව, මර්දනය කළ ත්‍රස්තවාදය පරාජය කරන්න පුළුවන් වුණේ විධායක ජනාධිපති ධූරය නිසයි.පවතින ව්‍යවස්ථාවට අනුව විධායක ජනාධිපති ධූරය වෙනස් කළ හැක්කේ කෙසේද?මෙය විධායක බලය හා ව්‍යවස්ථාදායක බලය සම මට්ටමකට ගෙනඒමේ ව්‍යායාමයක් ලෙස හඳුන්වන්න පුළුවන්. ඒත් ඒ බලතලවලට පවරණ වගකීම් හඳුනාගන්නා තෙක්, කුමන විධායක බලතලවල හීන කිරීමක් සිදුකරනවාද, ඒ බලතල කොපමණක් පාර්ලිමේන්තුවට පවරනවාද යන කරුණු නො දැන මේ ප්‍රශ්නයට පිළිතුරු සැපයීම අසීරුයි.වර්තමානයේ සාකච්ඡා කෙරෙන විධායක අගමැති ධූරයෙන් වඩාත් වාසි අත්වන්නේ කාට ද?විධායක අගමැති ධූරයේ නියම වාසිය හිමිවන්නේ සුළු දේශපාලන පක්ෂ හා සුළු ජාතීන්ටයි. උදාහරණයක් විදියට පාර්ලිමේන්තුවේ ප්‍රධාන පක්ෂ දෙකට ආසන අනූවක් හා අසූවක් බෙදාදීමක් සිදුවුණොත් ජනාධිපති ධූරයක් නොමැති අවස්ථාවකදී එක් පක්ෂයකට සුළු ජාතීන්ගේ බලය සහිතව බලයට එන්න පුළුවන්.එදා ඩඩ්ලි සේනානායකගේ එක්සත් ජාතික පක්‍ෂය හා චෙල්වනායගම් ගේ ෆෙඩරල් පක්ෂය අතර ඇතිවූ සභාග රජය වගේ මෙදා දෙමළ සන්ධානය හා මුස්ලිම් කොංග්‍රසය සමඟ එක්සත් ජාතික පක්‍ෂයේ රනිල් වික්‍රමසිංහටත් අවස්ථාවක් එනවා.ඒ නිසා සුළු ජාතීන්ට දැනට පවතින ව්‍යවස්ථාව හිතකර වෙනවා වගේ ම විධායක අගමැති ධූරය ද තවදුරටත් සුළු පක්ෂ හා සුළු ජාතීන්ව බලසම්පන්න කරනවා.එවැනි පක්ෂ, ජාතීන් හා ගෝත්‍රයන් ආසන අඩු සංඛ්‍යාවක් ලබාගෙන විධායක බලයට හිමිකම් කියන්න නව තනතුරින් හැකි වෙනවා.මේ නිසා අනිවාර්යෙන්ම මැතිවරණ ක්‍රමයක කේවල ඡන්ද ක්‍රමයකට වැඩි වාසියක් නොදෙන අවස්ථාවක් සිදු කළොත් අනිවාර්යයෙන්ම මහා ජාතියට හානිකර වන තත්ත්වයක් ඇතිවෙනවා.ඒ වගේම ද්විපාර්ශ්වික ක්‍රමය දුරස්ථ වන අතර සුළු ජාතීන්ට හා සුළු පක්ෂවලට ප්‍රධාන දේශපාලන චරිත බවට පත්වීමට හා රජවරුන් ඇති කරන හෝ නැති කරන බලවතුන් වීමට අවස්ථාව ලැබෙනවා.මෙහි ඇති විශේෂ අවාසිය වෙන්නේ ශ්‍රී ලංකාව එකම ජාතියක් වශයෙන් සියලුම ජන කොටස් ප්‍රධාන පක්ෂ දෙකක් යටතේ සියලුම ජාතීන් නියෝජනය වන පක්ෂවලින් බැහැරව වාර්ගික, ගෝත්‍රික හා කලාපීය දේශපාලන පක්ෂ බිහිවීමයි.ඒ වගේම එවැන්නන්ට විධායක බලතල හා ව්‍යවස්ථා බලය යන දෙකම ලබාගෙන ඉතා තෘප්තිමත්ව නැවත වරක් ෆෙඩරල්වාදය හෝ රට බෙදන ව්‍යාපාර කරා යාමට හැකියාව තිබෙනවා.ඒ නිසා අනිවාර්යයෙන්ම සමානුපාතික ඡන්දයට වඩා කේවල මැතිවරණ ක්‍රමයක් ඇතිකර මිස දැනට පවතින ඡන්ද ක්‍රමය යටතේ විධායක අගමැති ධූරයක් ඇති කිරීම රටට අහිතකරයි. මේ රටට නැවත අවශ්‍ය වන්නේ කේවල හා සමානුපාතික ඡන්ද මිශ්‍රණයකි.ඔබ සිතන ආකාරයට විධායක අගමැති ධූරය සඳහා අනිවාර්යයෙන්ම හිමිවිය යුතු බලතල මොනවාද?අනිවාර්යෙන්ම එවැන්නකුට ආර්ථික, ආරක්ෂක හා විදේශ කටයුතු සහිත බලතල හිමිවිය යුතුයි. එදා නිදහස ලබනවිට බ්‍රිතාන්‍යයන් විසින් ප්‍රදානය කරන ලද 1948 සෝල්බරි ව්‍යවස්ථාව අනුව අගමැතිවරයාට නිශ්චිත වශයෙන් විදේශ හා ආරක්‍ෂක කටයුතු පිළිබඳ භාරකාරිත්වය හිමි වුණා.තවද ජාතියේ අනාගත අවශ්‍යතාව වන්නේ සියලුම ජාතීන් එකමුතු කිරීමයි. මෙය කළහැක්කේ ජාතික දේශපාලන පක්ෂ දෙකක් හෝ තුනක් ඇතිවයි. එවැනි පක්ෂවලට ලංකාවේ සෑම ප්‍රදේශයකින් මන්ත්‍රීවරු ජනතා ඡන්දයෙන් පත්කරන අවස්ථාවකිනි එය කළහැක්කේ.මෙවැනි හොඳ පුද්ගලයකු විධායක අගමැති වේ නම් එය ඉතා සුබදායකයි. ජාතික සමගියක් කිසි දිනෙක දේශපාලන පරාජිතයන් හෝ මහලු මඩමකට සුදුසු පුද්ගලයන් සහිත රටට අනවශ්‍ය වියදමක් දරන සෙනට් සභාවකින් ඇතිකිරීමට නොහැකියි.එය කළහැකි වන්නේ සුළු ජාතිකයකුට වුවද විධායක අගමැති වීමේ භාග්‍යය සහිත දේශපාලන පක්ෂයක් ඇති වූයේනම් පමණි.මීට හොඳම උදාහරණය නම් අද ඉන්දියාවේ අගමැතිවරයා සික් ජාතිකයෙක්, ඇමරිකානු ජනාධිපතිවරයා ද සුළු ජාතිකයෙක්.විධායක අගමැති ධූරය ස්ථාපිත වුවොත් ජනාධිපති ධූරයට කුමක් සිදුවිය යුතුද?ජනාධිපති ධූරය අනිවාර්යෙන්ම අහෝසි කළ යුතුයි. නැත්නම් තවත් අනවශ්‍ය භේදකාරී දේශපාලන චරිතයක් දේශපාලන පිටියට ගෙනඒමක් සිදුවෙයි.නාමමාත්‍ර ජනාධිපති වෙනුවට ඔහුගේ සම්භාවනීය හා චාරිත්‍රානුකූල සියලු කාර්යයන් විධායක අගමැතිට පවරා ඔහු සම්බන්ධ ක්‍රියාවලිය කථානායක තුමාට හා අගවිනිසුරු අතර බෙදාදීමක් සිදු කළ යුතුයි.එවැනි අවස්ථාවක රාජ්‍ය නායකයා වශයෙන් සිටිය යුත්තේ පාර්ලිමේන්තුවේම සිටින පාර්ලිමේන්තුවෙන් ම පත්කරනු ලබන කථානායකතුමායි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007212</link>
    <topic>ආදරය අපිත් එක්කම විශ්වවිද්‍යාලෙ ගියා</topic>
    <author/>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ කෘෂිකර්ම අමාත්‍යංශයේ ලේකම්තුමාගෙනි. රටේ සංවර්ධනයට සෘජුව ම දායකත්වයක් සපයන කෘෂිකර්ම ක්ෂේත්‍රයට කළ හැකි කාර්යයභාරය අතිවිශාලයි. එම අවස්ථාව හිමි වන්නේ කේ. ඊ. කරුණාතිලක මහතාට ය. මේ ඔහුගේ ජීවිතයට එබී බැලීමකි.ඔබේ සම්පූර්ණ නම -කුළුගම්මන ඇල්ලපිටිය ගෙදර කරුණාතිලකඋපන් ගම -මහනුවර දිස්ත්‍රික්කයේ තිත්තපජ්ජල කියන ග්‍රාමීය ප්‍රදේශයේ.දැනට පදිංචිය -ස්ථිර පදිංචිය මහනුවර දිස්ත්‍රික්කයේ දංගොල්ල කියන ග්‍රාමයේ. මේ වන විට රැකියාව නිසා නාරාහේන්පිට මගේ නිල නිවාසයේ රැඳී සිටිනවා.දැන් ගමත් සමඟ තිබෙන සම්බන්ධතාවය කොහොමද?තාමත් අපි ග්‍රාමීය මිනිස්සු නිසා ගමට තිබෙන ළැදියාවෙනම් කිසිම අඩුවක් නෑ. මගේ විෂය කෘෂිකර්මය නිසා කොහොමත් ගමට ළැදියි. උපන් ගම එක්ක විතරක් නෙමේ මේ රටේ තිබෙන සෑම ගමක් එක්ක ම බැඳීම වැඩියි.මවුපියන් ගැන මතක් කළොත්මේ වන විට අම්මයි තාත්තයි ජීවතුන් අතර නෑ. තාත්තා ජීවත් වෙන්න කළේ ගොවිතැන. අම්මා ගෘහණියක්.සහෝදර සහෝදරියෝ ගැන මතක් කරනවා නම්මම පවුලෙ වැඩිමලා. මට සහෝදර සහෝදරියෝ හත්දෙනෙක් ඉන්නවා. සියලු දෙනා ම විවාහකයි.ගමේ ඉපදී හැදුණු වැඩුණු ඔබ දැන් පදිංචි නගරයේ. ගමත් නගරයත් අතර දකින වෙනස කවරාකාර ද?අපි ඉපදෙන කාලෙ ගම බොහොම සාමකාමී තැනක්. නගරය කියන්නෙ ජනාකීර්ණ කලබලකාරී තැනක්. ඒ වෙනස තාම මම දකිනවා.ගම ටිකක් නාගරීකරණය පැත්තට ගිහින් තියෙනවා තමයි. ඒත් ගම කියන ස්වරූපය තාම තියෙනවා. මම එයට කැමැතියි.කුඩා කාලයේ ලද සුන්දර අත්දැකීම් ඇතිමම ගියේ ගමේ පාසලට. ඒ කාලය අතිශයින් ම සුන්දරයි. දැන් ළමයි පාසල් යන විදියට නෙමේ අපි එදා පාසල් ගියේ. එදා ගත කළේ සංකීර්ණ ජීවිතයක්. පාසල් ගිහින් ගෙදර එන කොට හවස පහ හය වෙනවා.එක හමාරට පාසල ඇරුණා ම පැය ගානක් පාරෙ එනවා. පාර දෙපැත්තෙ තියෙන ගස්වලට ගල් ගහලා ඒවයේ ගෙඩි කඩලා කකා යාළුවොත් එක්ක එනවා. ඔය එන අතරෙ පාර හරහා හරක් රංචුවක් ගියොත් ඒ රංචු යන පස්සෙ දුවනවා.හරක් වැවකට ගියොත් අපිත් යන්නෙ වැවට. ඔය වගේ ගත කරපු ජීවිතය හරිම සුන්දරයි. අපට තිබ්බ ළමා කාලය අද ළමයින්ට නෑ.පාසල් ගියේ කෙහේටද?පළවෙනි වසරේ සිට පස්වෙනි වසර දක්වා පාසල් ගියේ වැලිවිට ශ්‍රී අසරණ සරණ සරණංකර මහා විද්‍යාලයට. පසුව පහ වසර ශිෂ්‍යත්වය පාස්වෙලා මහනුවර දිස්ත්‍රික්කයේ නුගවෙල මධ්‍ය මහා විද්‍යාලයට ගියා. සාමාන්‍ය පෙළ සහ උසස්පෙළ කළේ නුගවෙල මධ්‍ය මහා විද්‍යාලයෙන්.උසස් පෙළට හැදෑරූ විෂයයන් මොනවාද?ජීව විද්‍යා විෂය ධාරාවෙන් තමා උසස් පෙළ කළේ. රසායන විද්‍යාව, සත්ත්ව විද්‍යාව, උද්භිත විද්‍යාව සහ භෞතික විද්‍යාව එහිදී හැදෑරුවා.පාසල් යන කාලෙ කලා කටයුතුවල සම්බන්ධ වුණා ද?කලා කටයුතුවලට නම් මගේ එතරම් උනන්දුවක් තිබුණෙ නෑ. විශේෂයෙන් ම මම හරි ආසයි පුවත්පත් බලන්න. එයිනුත් දේශපාලනය සම්බන්ධව ලියැවුණු ලිපි කියවීමට වඩාත් කැමතියි.කියවීමට අකමැතිම මොනවාද?පුවත්පත්වල පලවී තිබෙන මිනීමැරුම් ආදී අපරාධ කියවීමට මම කොහෙත්ම කැමැති නෑ. ඒ වගේ ම එවැනි දේවල් පුවත්පත්වල දැමීමෙන් කිසිදු ප්‍රයෝජනයකුත් නෑ.දේශපාලන ලිපි කියවීමට වඩාත් කැමැති ඇයි?සාමාන්‍යයෙන් අපි දන්නවා ලෝකයේ හැම තැනක ම ප්‍රමුඛව සාකච්ඡා වන දෙයක් තමා දේශපාලනය. එනිසා රටේ ලෝකෙ සිදුවන දේවල් ගැන දැන ගැනීමේ අවශ්‍යතාව අපට තිබෙනවා. එම නිසා දේශපාලන ලිපි කියවීමට මම වඩාත් කැමැතියි.භාෂා කීයක් කතා කළ හැකිද?සිංහල, ඉංගී‍්‍රසි හොඳට කථා කිරීමට සහ ලිවීමට හැකියාව තිබෙනවා.පාසල් යන කාලයේ ලැබූ විශේෂ දක්ෂතා එහෙමත් ඇති.පාසල් පාපන්දු කණ්ඩායමේ දැල් රකින්නා මම. ඒ වගේ ම හය වසරේ ඉඳලම මම බාල දක්ෂ ව්‍යාපාරයට බැඳීලා එහි සාමාජිකයෙක් ලෙස කටයුතු කළා.එයින් ලැබිය හැකි ඉහළ ම පදක්කම ලැබීමටත් මට හැකි වුණා. මම හිතනවා, බාලදක්ෂ ව්‍යාපාරය කියන්නෙ ජීවිතයට හොඳ මඟපෙන්වීමක් කියලා.අධ්‍යාපන කටයුතුවලට මේ බාහිර වැඩ බාධාවක් වුණේ නැද්ද?එහෙම බාධා වුණා නම් මේ වගේ තැනකට අද මට එන්නත් බෑ. ඒක තමා මේ ප්‍රශ්නයට හොඳම උත්තරේ.පාසල් යන කාලෙ සිත් ගත් ගුරුවරයෙක් ඉන්නත් ඇති.දැනටත් සිටින විශාඛා හිරියාගම ගුරුතුමිය ජීව විද්‍යාවත් උසස් පෙළට උද්භිද විද්‍යාවත් ඉගැන්නුවා. නිහාල් හේරත් කියලා රසායන විද්‍යාව ඉගැන් වූ ගුරුවරයෙක් හිටියා. එතුමා කවදාවත් පන්තියට එන කොට සටහනක් ගේන්නෙ නෑ.හැබැයි අපේ පන්තියේ හැම දෙනාම රසායන විද්‍යාව සමත් වුණා. ඒ මතකෙ මට හැමදාමත් තියෙනවා.පාසල් කාලෙ අමතක නොවන සිදුවීම්වලට මුහුණ දෙන්න ඇති. ඒ ගැන මතක් කළොත්.(සිනාසෙමින්) අමතක නොවන සිදුවීම් නම් ගොඩක් තියෙනවා. බාල දක්ෂයෙක් විදියට කටයුතු කරන කාලෙ පැවැත් වූ කඳවුරක යෂ්ටිය අරන් යන කොට මම වැටුණා.යෂ්ටිය ඇණුනා ඇහි බැමේ. ඒ කැළල අදටත් තියෙනවා. එදා මගේ ඇහැ බේරුණේ මගේ ලොකු වාසනාවකට.අමතක නොවන දඬුවම් ලැබිලත් ඇතිදඬුවම් නම් ලැබිලා තියෙනවා. ඒත් මට අමතක නොවන මේ දඬුවම මගේ වරදකට ලැබුණ දඬුවමක් නොවේ. පන්තියේ ගුරුවරයෙක් නැති වෙලාවක මායි තවත් ළමයි කිහිපදෙනෙකුයි කතා කරකර හිටියා කියලා පන්ති කාමරයෙන් එළියට මාව අරන් පුටුවක් උඩ නග්ගලා හිටෙව්වා.ඒ උසස් පෙළ පන්තියේ දී. මම ඒ දඬුවම වින්දා. අද වගේ මට ඒක මතකයි. දැන් ගෙදර පසුබිම කොහොමද?මගේ දැන් රාජකාරි කටයුතුත් එක්ක ගෙදර වැඩවලට යෙදෙන්න තිබෙන කාලය අඩුයි. මගේ බිරිඳ ඒ කටයුතු සම්පූර්ණයෙන් ම කරනවා.ඇය ගුරුවරියක්. මම කළයුතුම යම් යම් වැඩ කොටස් මම කරලා දෙනවා.පාසල් යන කාලෙ පේ‍්‍රමය ගැන මොකද හිතුණෙ.සිනාසෙමින්සිත්ගත් තරුණියක් හිටියද?ඔව්.ඇය කවුද?ඒ මගේ බිරිඳඒ කියන්නෙ පාසල් යන කාලෙමද ඇය හම්බ වුණේ.ඔව්. එතකොට මම උසස් පෙළ පන්තියේ. එදා ඇතිවූ සම්බන්ධය විවාහය දක්වාම දුරදිග ගියා.ඇගේ නමමංගලිකා කරුණාතිලකවිවාහය සිද්ධ වුණේ.1981 වසරේ.මේ සම්බන්ධයට මවුපියන්ගෙන් ලැබුණු ප්‍රතිචාරපාසල් යන කාලෙ පේ‍්‍රම සම්බන්ධතා පවත්වා ගෙන යාමේ දී එයට මවුපියන් අකමැති වීම අමුතු දෙයක් නෙමේ. මටත් එහෙමයි. ඇයටත් එහෙමයි.නමුත් පාසල් අධ්‍යාපනයත් විශ්වවිද්‍යාල අධ්‍යාපනයත් සාර්ථකව නිම කළ අපි දෙන්නා පිළිගත් රැකියා දෙකක නිරතවෙලා විවාහ වුණා.එවිට මවුපියන් තේරුම් ගත්තා අපි නිවැරැදි තීරණයක් අරන් කියලා. පස්සෙ දෙපාර්ශවයෙන් ම අපිට ආශිර්වාද කළා.උසස් අධ්‍යාපනය හැදෑරූ විශ්වවිද්‍යාලය කුමක්ද?පේරාදෙණිය විශ්වවිද්‍යාලයේ කෘෂිකර්ම පීඨයේ. ඒ 1974 සිට 1977 දක්වා කාලය.ලබාගත් උපාධිය කවරක්ද?කෘෂිකර්ම විද්‍යා උපාධිය.වැඩිදුර අධ්‍යාපනයට විදෙස් ගත වුණාද?1986 සිට 1987 දක්වා කාලයේ පශ්චාත් උපාධිය සඳහා අමෙරිකාවට ගියා.මුලින් ම සේවයට බැදුණේ කවරකු ලෙසද?ශ්‍රී ලංකා කෘෂිකර්ම සේවයට තමා මුලින්ම ඇතුළු වුණේ. ඒ යටතේ කෘෂිකර්ම දෙපාර්තමේන්තුවේ කෘෂිකර්ම නිලධාරීවරයෙක් විදියට වසර තිහක කාලයක් කටයුතු කළා. 1980 ජනවාරි 16 වෙනිදා තමා මුලින් ම මේ සේවයට බැදුණේ.මුලින් ම රාජකාරී කටයුතු කළේ කොහේ ද?කලාවැව ප්‍රදේශයේ මහවැලි ඩ් කලාපයේ. කෘෂිකර්ම දෙපාර්තමේන්තු නිලධාරීවරයෙක් විදියට සේවය කළා.රාජකාරී ජීවිතයේ දී ගුරුහරුකම් ලැබුණෙ කාගෙන් ද?රාජකාරියට පැමිණිදා සිට සේවය කළ අධීක්ෂණ නිලධාරීන්ගෙන් උපදෙස් ලබා ගත්තා. අනෙක ඒ කවුරු හිටියත් අපට යමක් භාර දුන්නාම අපි තේරුම් ගත යුතුයි එය කරන්නෙ කොහොමද කියලා.ඒ සඳහා අවශ්‍ය ක්‍රමවේද අපි හදාගත යුතුයි. ඉහළ නිලධාරීන්ගෙන් උපදෙස් අරගෙන ඒ අයගේ ක්‍රියාකාරකම් දිහා බලලා. ඒවාට අපිත් යම් යම් කරුණු කාරනා එකතු කරලා අලුත් යමක් අපි නිර්මාණය කළ යුතුයි.රාජකාරී ජීවිතයේ දී ලද තෘප්තිමත් ම අවස්ථා සඳහන් කළොත්.සත්‍ය වශයෙන්ම මම මගේ රාජකාරි ජීවිතය ගැන අතිශයින් ම තෘප්තිමත් වෙනවා. මම වැඩියෙන්ම කැමති 1980 සිට 1986 දක්වා රාජකාරි කළ කාලයට.පළමුව මහවැලි ඩ් කලාපයේ රාජකාරී කළ මම අවුරුදු හයක කාලය තුළ කෘෂිකර්ම නිලධාරී, සහකාර කෘෂිකර්ම අධ්‍යක්‍ෂක සහ නියෝජ්‍ය නේවාසික කළමනාකාර යන තනතුරු තුනේ ම සේවය කළා. පිට පළාත්වලින් පැමිණි ජනතාව තමා මේ ප්‍රදේශයේ පදිංචිව හිටියේ.එහි දී මේ ජනතාවත් සමඟ සෘජුව ම සම්බන්ධ වෙලා මම වැඩ කටයුතු කළා. පසුව මම 1986 උසස් අධ්‍යාපනය සඳහා ලංකාවෙන් පිට වුණා. ඒ වෙන කොට මහවැලි ඩ් කලාපයේ අක්කර විසිපන්දාහක් මිරිස් වගා කරලා තිබුණා. මිරිස් නොතිබුණු අවස්ථාවක මෙතරම් ප්‍රමාණයක් අස්වැන්න ඉහළට ගෙනඒම ලෙහෙසි නෑ.දෙවැන්න මගේ උත්සාහයක ප්‍රතිඵලයක් තමා අද ජනතාව බඩඉරිඟු පරිභෝජනය කරන රටාව. බඩඉරිඟු තිබුණෙ මේ රටේ මහ කන්නෙ ගොඩ ඉඩම්වල වර්ෂා පෝෂිත වගාවක් විදියට.අන්තර් පළාත් බල ප්‍රදේශ සහකාර අධ්‍යක්‍ෂ විදියට හසලක ප්‍රදේශයේ ඉන්න කොට මිනිපේ ව්‍යාපාරයේ එක මහ කන්නයක බඩඉරිඟු වගා කිරීමට වතුර හිඟතාවක් ආවා. පස්සෙ මම මගේ පරණ අත්දැකීම් එක්ක බඩඉරිඟු භෝගය හඳුන්වලා දුන්නා මහා පරිමාණයෙන් කුඹුරුවල වගා කිරීමට.එය තමා කුඹුරුවල බඩඉරිඟු මහා පරිමාණයෙන් වගා කිරීමේ ආරම්භය. මේ නිසා ම මම මේ රටේ බඩඉරිඟුවල භෝග නායකයා බවටත් පත් වුණා. 2003 වසරේ කෘෂිකර්ම දෙපාර්තමේන්තුවේ වාර්ෂික සම්මේලනයේ දී දක්ෂ ම කෘෂි විද්‍යාඥයාට හිමි පදක්කමත් හිමි වුණා.ගොවීන් එක්ක වැඩ කළ කාලය හරිම තෘප්තිමත්. එයයි අපෙන් විය යුත්තේ. පුද්ගලයකු ගේ ආදායම රුපියලකින් හරි වැඩිවනවා නම් එයයි මගේ බලාපොරොත්තුව.මේ කාර්යබහුල ජීවිතයත් සමඟ පවුල් ජීවිතය ගෙන යන්නේ කෙසේ ද?එක ම දේ පවුලෙ සාමාජිකයන් සමඟ එකට සිටීමට තිබෙන කාලය අඩු වීමයි. එය මගේ පවුලෙ සාමාජිකයනුත් තේරුම් අරන් ඉන්නෙ. මගෙන් පවුලට ඉටුවිය යුතු යම් යම් යුතුකම් තිබෙනවා. ඒවාත් මම ඉටු කරනවා. කෙසේ හෝ පවුලෙන් මගේ රාජකාරී ජීවිතයට බාධාවක් වෙලා නෑ.දූ දරුවෝ ගැනත් සඳහන් කරමු.මට පුතාලා දෙන්නෙක් ඉන්නෙ. ලොකු පුතා විවාහකයි. එයා පරිගණක විශේෂඥවරයෙක් විදියට කටයුතු කරනවා.දුව (ලේලි) පෞද්ගලික අංශයේ මානව සම්පත් නිලධාරිනියක් ලෙස කටයුතු කරනවා. පොඩි පුතා තාම පාසල් යනවා.අද ලැබිලා තිබෙන මේ තනතුර ගැන මොකද හිතෙන්නෙ.කෘෂිකර්ම අමාත්‍යංශයේ ලේකම් තනතුරට කෘෂිකර්ම සේවයේ කෙනකු ම පත් කළ පළමු අවස්ථාව මෙයයි. එය ජනාධිපතිතුමා ගත් තීරණයක්.එනිසා මම බෙහෙවින්ම සතුටට පත්වෙනවා. මම දන්න දේ මම ඉගෙන ගත් දේ ප්‍රයෝජනයට ගෙන කෘෂිකර්ම ක්ෂේත්‍රයේ සංවර්ධනයට සෘජු දායකත්වයක් මට දෙන්න පුළුවන්. ඒ සඳහා මම උපරිම ශක්තිය යොදවනවා.මේ ක්ෂේත්‍රයේ ඔබ දකින ප්‍රශ්න මොනවාද?දැන් තමා අපි මුහුණදිය යුතු අභියෝගය තියෙන්නෙ. රට එක්සේසත් කර හමාරයි. ශ්‍රී ලංකාව ආසියාවේ ආශ්චර්යය කිරීමට විශාල ම දායකත්වය දිය හැක්කේ කෘෂිකර්ම ක්ෂේත්‍රයට.පසුගිය කාලයේ දී ආහාර ද්‍රව්‍ය ආනයනයේ දී යම් යම් ගැටලු තිබුණා. නමුත් දැන් දේශීය කෘෂිකර්මාන්තයට ප්‍රමුඛත්වය දී කටයුතු කරන යුගයක් නිසා එතරම් ගැටලු සහගත තත්ත්ව මතු වන්නේ නෑ.ඔබ විශ්වාස කරන යමක් තිබේද?සත්‍ය වශයෙන් ම මම මූලධර්ම කිහිපයක් විශ්වාස කරනවා. එකක් මම හැම මොහොතක ම අන් අය ගේ දැනුමට, හැකියාවට ගරු කරනවා. හැම වෙලේ ම මම හිතනවා, මගේ ඉදිරියට හමුවෙන ඕනම කෙනෙක් මට වඩා යමක් දන්නවා කියලා.දෙවැන්න මම කොයිම වෙලාවකවත් ලැහැස්ති නෑ මගේ නමත් එක්ක හොර නමක් ගෑවෙනවාට. මෙතෙක් කල් මගේ රාජකාරී ජීවිතය අතිශයින් ම පිරිසුදුයි.තුන්වැන්න ඉදිරි දැක්මක් හැම පුද්ගලයෙකුටම තිබිය යුතුයි. අද මම මෙතන ඉන්නවා හෙට මම කොතනටද යා යුත්තේ කියලා මගේ දැක්මක් තියෙනවා. ඒ සඳහා ක්‍රම දෙකක් තිබෙනවා. එකක් මේ කාර්යයට යෝග්‍ය පුද්ගලයා මමයි කියලා පෙන්වීම.අනෙක මෙතනට එන්න ඉන්න තව කෙනෙකුට හානියක් කරලා මෙතනට ඒම. මම මින් අනුගමනය කරන්නෙ පළමු වැන්න. එය මම ඔප්පු කර පෙන්වනවා. අනික මම හැම වෙලාවෙ ම අලුත් දෙයක් කරන්න කැමැති කෙනෙක්. මේ තනතුරෙන් අලුත් යමක් කිරීමට මහන්සි වෙනවා.අනාගත බලාපොරොත්තු මොනවාද?කෘෂිකාර්මික වර්ධනය දශමයකින් හරි ඉහළට ගැනීම තමා මගේ බලාපොරොත්තුව.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007213</link>
    <topic> </topic>
    <author>සංවාද සටහන -උදිත ගුණවර්ධන</author>
    <content>යුද්ධයෙන් පීඩාවට පත් වූ දූ දරුවන්ගේ හා දුෂ්කර ප්‍රදේශවල දූ දරුවන් ගේ සමාජ තත්ත්වය හා සුබ සාධනය සඳහා ආරම්භ කරන ලද “සිසු දිරිය නැණ වැඩුම” වැඩපිළිවෙළට මෙම මස විසිතුන් වෙනිදාට වසර හතරක් සපිරේ. පහත දැක්වෙන්නේ ඒ පිළිබඳ ජනාධිපති සමාජ සංවර්ධන අධ්‍යක්ෂ නන්දන විජේසිංහ මහතා සමඟ සිදු කළ සංවාදයකි මේ.සිසු දිරිය නැණ ගුණ වැඩුම වැඩපිළිවෙළ පිළිබඳ මූලික හැඳින්වීමක් කළ හැකිද ?මේ වැඩපිළිවෙළ ආරම්භ වුණේ 2006 වසරේ සිටයි. මෙහි ආරම්භ නිර්මාතෘවරයා වන්නේ ජනාධිපතිතුමායි. 2006 ජූලි මාසයේ දී කැබිතිගොල්ලෑව ප්‍රදේශයේදී බස් රථයක් ඉලක්ක කර බෝම්බයක් පුපුරා ගියා.මේ නිසා විශාල දරුවන් පිරිසකට සිය මාපියන් අහිමි වුණා. තවත් පිරිසක් සිය උපන් ගම්බිම් අත හැරලා පලා ගියා. මෙහිදී විශාල ම මානසික හා සමාජීය හානිය සිදු වුණේ තරුණයන්ට, දරුවන්ට කීවොත් එය නිවැරැදියි.ඒ විතරක් නෙමෙයි. තිස් අවුරුදු යුද්ධයේ දී දරු දැරියන්, යෞවනයන් තමයි බරපතල ම සමාජීය හා මානුෂීය ව්‍යවසනයට මුහුණ දුන්නේ. ඒ නිසා මේ තත්ත්වය නිවැරැදි කිරීමට තමයි සිසු දිරිය නැණ වැඩුම වැඩපිළිවෙළ ආරම්භ කළේ. ජනාධිපතිතුමා සමාජ සංවර්ධන නැමැති ධූරයක් ආරම්භ කළේ මේ කරුණු මුල්කර ගෙනයි.මේ සිසු සුබසාධක කටයුතුවල සාර්ථකත්වය පිළිබඳ ඔබේ අදහස කුමක්ද ?මේ සුබසාධන කටයුතු යුද්ධයේ බලපෑමට ලක්වූවන්ට පමණක් නොවෙයි, දිවයිනේ දුෂ්කර ප්‍රදේශවල යෞවනයන් හා ළමුන් ඉලක්ක කර ගෙනයි.මේ ප්‍රදේශවල දුප්පත්කම නිසා වගේ ම යුද්ධයේ බලපෑම නිසා අපහසුතාවයට අසරණභාවයට පත් වූ ළමුන් සඳහා ද මෙමගින් විශේෂ වැඩ කොටසක් ඉෂ්ට කිරීමට අප කටයුතු සිදු කරලා තිබෙන්නේ.දුගී බව, යුද පීඩනය ඇතුළු විවිධ සමාජීය කරුණු නිසා තාරුණ්‍ය අභියස සිටින එම දූ පුතුන් ගේ පෞරුෂය වර්ධනය වීම විශාල ලෙස පහත වැටෙනවා. වගේ ම මානසිකව විශාල බිඳ වැටීමකටත් ලක් වෙනවා.සිසු දිරිය නැණ වැඩුම වැඩ පිළිවෙළෙහි මූලික පරමාර්ථය වෙලා තිබෙන්නේ මේ තත්ත්වය නිසි විදියට සකස් කර ගැනීමයි. අපගේ මේ බලාපොරොත්තු මේ වන විටත් සාර්ථකත්වයට පත් කර ගැනීමට අපට පුළුවන්කම ලැබුණා. ඒ ගැන එහි ප්‍රධානියා ලෙස මා සතුටටත් ආඩම්බරයටත් පත් වෙනවා.මේ සමාජ සංවර්ධනය වැඩ කටයුතු කරන්නේ කුමන ආකාරයටද ?අප කණ්ඩායම් සතිපතා අදාළ ප්‍රදේශවලට ගොස් වැඩමුළු ක්‍රියාත්මක කරනවා. එහි දී ඔවුන්ගේ අදහස් සමඟ අපේ අදහස් හුවමාරු කර ගන්නවා වගේ ම අප සතු දැනුමත් ඔවුන් වෙත අප ලබා දෙනවා.එමගින් අපට පුළුවන්කම ලැබෙනවා වර්තමාන දියුණුවේ ආලෝකය නොදැක සිටින දූ පුතුන්ට එම ආලෝකය ලබාදීමට. එය විශාල සමාජීය සේවයක් වගේ ම පුණ්‍ය කටයුත්තක් විදිහටයි මා කල්පනා කරන්නේ.මේ වැඩ කටයුතු කරගෙන යද්දී ඔබ විසින් අත්විඳි යහපත් අත්දැකීම් මොනවාද ?අපට හමුවෙලා තිබෙනවා ප්‍රභාකරන්ගේ ත්‍රස්තවාදය නිසා වෛරයෙන් මුසපත්ව සිටි දූ පුතුන්. එදා ඔවුන් ආදරය, මෛත්‍රීය මොකක්ද කියලා දැනගෙන සිටියේ නැහැ.ඒත් අද ඔවුන් ඉතාමත් හොඳින් ආදරය මෛත්‍රීය හඳුනාගෙන සිටිනවා වගේ ම සමාජයට හොඳ මිනිසුන් විදිහට යාමට පුළුවන් පිරිසක් බවට පත්ව සිටිනවා.එයට මූලික වුණේ අප විසින් නිර්මාණය කරන ලද මේ සිසු දිරිය වැඩපිළිවෙළයි.මේ සිසු දිරිය, නැණ වැඩුම වැඩපිළිවෙළ මඟින් වෘත්තීය පුහුණු අවස්ථා ලබාදීමක් සිදුකර තිබෙනවාද ?නොමඟ ගිය දූ දරුවන් සමාජයේ පීඩනයට පත් වූ දූ දරුවන් සුබසාධනයට ලක් කරද්දී ඔවුන්ගේ අනාගතය ශක්තිමත් කර ගැනීමටත්, ස්ථිරසාර විධිමත් වැඩපිළිවෙළක් ආරම්භ කර තිබෙනවා.මෙහි දී අපගේ මූලික පරමාර්ථය වී තිබෙන්නේ එම දූ පුතුන්ට ඉදිරි ජීවිතය ගත කිරීමට අවශ්‍ය වෘත්තීය පුහුණුව ලබාදීමයි. මෙහිදී අප උපදේශන සේවා මෙන් ම වෘත්තීය පුහුණු ලබාදීමටත් කටයුතු කරනවා.මොන විදියේ වෘත්තීය පුහුණුව ද “සිසු දිරිය” හරහා ලබා දෙන්නේ ?වෘත්තීය පුහුණුව ලබා දිය හැකි සියලු අංශවලින් අපි පුහුණු කිරීම් සිදු කරනවා වගේ ම එම අංශවලින් පුද්ගලික අංශයේ හා රජයේ රැකියා අවස්ථා ලබාදීමට කටයුතු කරනවා.අප විසින් පුහුණු කළ දූ දරුවන් මේ වන විට මාධ්‍ය ආයතනවල පවා පුහුණු වන අවස්ථා තිබෙනවා. මෙය අපගේ වැඩපිළිවෙළේ සාර්ථකත්වය පෙන්නුම් කරන අවස්ථාවක් විදිහට හඳුන්වා දෙන්න පුළුවන්.ඒ වගේ ම ආකල්පමය සංවර්ධනයත් මෙහි දී ඉතාමත් වැදගත් දෙයක් විදියට සඳහන් කළ හැකියි.සිසු දිරිය, නැණ වැඩුම වැඩපිළිවෙළ මඟින් යුද පීඩනයට පත් වූ දූ පුතුන් යළි සමාජගත කිරීමට මොන විදිහේ වැඩපිළිවෙළක්ද ක්‍රියාත්මක කරන්නේ ?සමාජීය ආකල්පය වෙනස් කිරීම වගේ ම වෘත්තීය පුහුණු ලබාදීමත් අපේ වැඩපිළිවෙළට අදාළයි. එමෙන් ම ඔවුන්ට මහා සමාජය සමඟ සම්මිශ්‍රණය වීමටත් අවස්ථාවක් ලබාදිය යුතුයි. අප ඒ දේ තේරුම් අරගෙන තමයි කටයුතු කරන්නේ.අපගේ වැඩමුළුවලට සම්බන්ධ වූ දූ පුතුන් එම ප්‍රදේශවලට ම සිර නොකර රටපුරා ප්‍රදේශවල සංචාරය කිරීමට අවස්ථාව ලබා දී තිබෙනවා. මේ සියලු දේවල් මේ දූ දරුවන්ට අලුත් අත් දැකීම බවට පත් කිරීමට පුළුවන්කම ලැබී තිබෙනවා.සිසු දිරිය නැණ වැඩුම වැඩපිළිවෙළ මඟින් ජාතීන් අතර සමාජීය සහජීවනය තහවුරු කිරීමට මොන විදිහේ වැඩපිළිවෙළක් ද ක්‍රියාත්මක කළ හැක්කේ ?අප මේ වැඩපිළිවෙළ කි‍්‍රයාත්මක කරද්දී ජාති ආගම් බේද සලකා කටයුතු කළේ නැහැ.අපට අවශ්‍ය වුණේ ජාතීන් අතර සමඟිය තහවුරු කිරීමයි. මේ සමගිය අපට ඇති කළ හැක්කේ කුඩා අවදියේ වීමයි. මේ සඳහා තමයි අප කටයුතු කරමින් සිටින්නේ. යුද්ධය ඇති වුණේ ජාතීන් අතර ඇති වූ අනවබෝධය නිසයි.දැන් යුද්ධය නිමාවට පත්වෙලා තිබෙන්නේ. ඒත් යුද්ධය මුල් වූ සාධක අප විසින් ඉවත් කළ යුතුයි. ඒ නිසා තමයි අප ජාතීන් අතර සමගිය තහවුරු වන ආකාරයට කටයුතු කරන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007214</link>
    <topic>අලුත් ශ්‍රී ලංකාවක සිහිනය</topic>
    <author>දිලිනි පූර්ණිමා රතඹේගොඩ</author>
    <content>ජීවිතය සොදරුතම කවක්. සුවිශේෂී රඟමඩලක්. මේ ජීවිත නාටකය තුළ හිඳ අප කෙතරම් නම් ජවනිකා අර්ථ ගන්වන්නට ඇති ද ? ජීවිත රඟමඩලේ අප හැම නළු නිළියන් වෙමු.ඒ සුන්දර ජවනිකා තුළ සතුට, ජයග්‍රහණය, නිදහස භුක්ති විඳීමට කැමැත්ත ඇත්තෝ වෙමු. එහෙත් බහුතරය ලෙස දකිද් දී සුළුතරයක් ජීවිතය නැමැති මේ කාව්‍යමය අත්දැකීම තමුන්ටත් අනුන්ටත් ශෝකාන්තයක් කිරීමට වෙර දරන්නෝහ.අපට හමුවන නෙක ආකාර වූ චරිත අතුරින් අප ජීවිතය හා ලබැඳී වූ ආදරණීය චරිත ඉතා අතළොස්සකි. ඊරිෂ්‍යාව, වෛරය, ක්‍රෝධය, පළිගැනීම වැනි වූ දුෂ්ඨ චේතනා නිසාවෙන් වියරු වැටුණු අහිංසක ජීවිත අපවටා නම් කොතෙක් සිටී ද ? මේ ආත්මයන් තුළ කිඳා බැස ඇති අමුනෂ්‍යත්වය පහකොට මනුෂ්‍යත්වයේ ආලෝකයට ඔවුන් රැගෙන යන්නේ කෙලෙසක ද ?මිනිසුන් ලෙස ලොවට පහළ වූ අපි මනුෂ්‍යය වර්ගයාට අයත්වූවා පමණක් නොව මානුෂීය ගතිගුණ හා සදාචාරය සදාකාලික දායාදයන් කොට ගත්තෝ වෙමු.අනෙකා ගේ දුක සැප තමාගේ සේ සලකා බෙදා හදා ගැනීමේ උතුම් ගුණාංගය ලද්දෝ වෙමු. ඉතින් කෙලෙසක නම් අප බලා හිදිමු ද අඳුරට පාවෙන මිනිස් ජීවිත දෙස ?සොඳුරු මිනිසකු නිම වන සෞම්‍ය වදන ආගම නම් ඒ ස්පර්ශය ලබන කළ මිනිසුන් කෙතරම් සුවපත් වේ ද? ආගම නම් ලොව ඇති අනර්ඝත ම භාෂාවයි.මිනිස් හදවතට හෘදයාංගව ම ආමන්ත්‍රණය කරන දහමයි. විවිධ වූ සීමාවන් ඔස්සේ මිනිසා ගේ යහමඟ පෙන්වාදෙන අමිල මාර්ගයයි.එබඳු ලොව ශ්‍රේෂ්ඨ වූ ශාස්තෘවරයන් ගේ නිර්මල දේශනාවන්වලින් ශක්තිමත් වූ බුද්ධ ර්මය, ඉස්ලාම් ධර්මය, හින්දු ධර්මය හා ක්‍රිස්තියානි ධර්මය යන සතර ආගම්වලින් පරිපූර්ණ වූ අප දේශය කෙතරම් වාසනාවන්ත ද ?නොමිනිසුන් මිනිසුන් කළ හැකි මෙබඳු මා හැඟි දායාද ඇති මේ පින්බිම අමනුෂ්‍යත්වයේ සළකුණු තබමින්, කිළිටි කිරීම කෙතරම් පාපයක් ද ? ජීවිතය නැමැති මේ රංග වේදිකාවේ අපට හමුවෙන මුහුණු සිනාබර, ප්‍රීතිමත් හැඟීම්වලින් ඉතිරී යනවා නම් එය දැකීමත් සතුටකි.දෙනෙතින් දකින හැම දෙයට ම වඩා මනසින් සිතීම දියුණුවන සමාජයක් සැබැවින් ම දැයකට සම්පතකි. සිතන්නට පවා කාලයක් නැතැයි කියමින් තැන තැන කේලාම්, ඕපාදූප කියවමින් කල්මරණ මිනිසුන්ට මෙහි සිතන්නට යමක් තිබේවි.මනුෂ්‍යත්වය ලබා මනුෂ්‍යය ජීවිතයක ඇති සුන්දර බව අත් නොවිඳ අකාලයේ මිය යන ජීවිත ගණන සුවිශාලය. මිනිස් සුවඳ හඳුනාගත් හදවතක් ඇති මිනිසා සතුටින් ජීවිතය විඳ සතුටින් මිය යයි. ඔහු පොදි ගසා ගත් කිසිවකුත් නැත. මුදල් පරයා ඔහු මිනිසුන් උපයන්නට හපනෙක් වෙයි.රට පෙරට ගන්නේ මිනිසුන් හෙවත් මානව සම්පත් සංවර්ධනය වූ තරමට ය. ආකල්ප තුළින් එළි දකින මානසික සංවර්ධනය තිරසාර සංවර්ධනයක මූලික පියවර වන්නේ එහෙයිනි.වල්මත් වූ, මුදලට ලොල් වූ සාමාජීය පසුබිමක දහම් ගුණ වගාව නම් සැබවින්ම අසීරු ප්‍රයත්නයකි. අසීරු වූ පමණින් එය අත් නොහැර ගමේ පන්සලෙන් සදහම් ගුණ වගාව ඇරඹිය යුතුමය. පල්ලිය කෝවිල ද අත්වැල් බැඳ ආගමික විනයකින් ශිෂ්ට වූ ප්‍රබල සමාජයක් ගොඩනැගීමට - අධිෂ්ඨාන කළ යුතුය.තරුණ ජීවිත පාවෙන පිහාටු මෙන් ඉබාගාතේ සැරිසැරීමට ඉඩ නොතබා වැඩිහිටි, ප්‍රබුද්ධ සියලු ජනයා ඔවුන් නිවැරදි කිරීමේ මහා ප්‍රයත්නයට තම සුළු දායකත්වය හෝ ලබා දීමට උත්සුක විය යුතුමය.මේ රට ඔබේත්, මගේත් රටයි. අප රටේ අභිමානය හා වීරත්වය වන්නේ අපේ සංස්කෘතියයි. ඒ තුළින් ලෝකය දකින ආඩම්බරකාර ජාතියක උරුමකරුවන් වන්නට අපි අදත් හෙටත් සිහින දකිමින් සිටින්නෙමු.ශ්‍රී ලාංකීයයන් ලෙස නොබියව, එඩිතරව ලෝකයා පුදුම කරවන්නට අපි සැරසෙමු. වඩා යහපත් වූ, සදාචාරවත් වූ සමාජයක දැවැන්ත අඩිතාලම වෙනුවෙන් හදවතින් ද, ක්‍රියාවෙන් ද කැප වෙමු.මානව වර්ගයාගේම යහපත උදෙසා සියලු මිනිසුන්ට ප්‍රේම කරමු. ඇසිල්ලක් බඳු වූ මේ ජීවිතය තුළ මනුෂ්‍යත්වය හඳුනාගෙන මනුෂ්‍යය වර්ගයට සේවය කරමු. ආසියාවේ ආශ්චර්යය වෙනුවෙන් මේ සියවසෙහි සියලු ශ්‍රී ලාංකික වැසියන් ගේ හදවතේ රිද්මය විය යුත්තේ මේ දැවැන්ත අධිෂ්ඨානයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007215</link>
    <topic> </topic>
    <author>බුද්ධික සමන් ගුණවර්ධන</author>
    <content>අපේ රටේ පාණ්ඩිත්‍යයෙන් හෙබි භික්ෂුන් වහන්සේලා අතර ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන නායක ස්වාමින්වහන්සේ වූ කලි ප්‍රමුඛ තැන්හිලා සැලකෙන භික්ෂූන් වහස්සේ නමකි. උන්වහන්සේ විසින් රචිත “බුදු පිළිමයට පෙර බුදු හාමුදුරුවෝ” කෘතිය ලබන 28 දින සවස 4.00 ට පදනම් ආයතනයේ දී එළිදැක්වීමට නියමිතය. මේ ශාස්ත්‍රීය කටයුත්ත පිළිබඳව උන්වහන්සේ සමඟ අප කළ සාකච්ඡාවකි මේ.බුදුදහමේ විවිධ මාතෘකා හරහා අද දවසේත් විවිධ පර්යේෂණ සිදුවෙනවා. ඒ අතර ඔබ වහන්සේ මෙතෙක් පළ කළ කෘති සමඟ බලන විට බෞද්ධ කලාශිල්ප පිළිබඳව වැඩි නැඹුරුවක් ඇති බව හැඟෙනවා.ඔව්; ඇත්තටම මට බෞද්ධ කලා ශිල්ප පිළිබඳව වැඩි උනන්දුවක් තියෙනවා. විශ්වවිද්‍යාලයේ උගන්වන කාලයේත් කලාශිල්ප පිළිබඳව ඉගැන්නුවා. බෞද්ධ කලාශිල්ප පරිශීලනය කරද්දී, බුදුදහම, කලාව පෝෂණය කිරීමට මොනතරම් දායක වෙලා තියෙනවද කියලා මට හැඟෙනවා.බොහෝදෙනා හිතනවා අනිත්‍ය දුක්ඛ අනාත්ම කියන ත්‍රිලක්ෂණය විතරයි බුදුදහමේ තිබෙන්නේ කියලා. දුකින් මිදෙන්න නම් සියලු දේ අත්හැර වනගත වී භාවනා කළ යුතු යැයි මතයක් ජනතාව අතර පැතිරී තිබෙනවා.ඒත් කෙනෙක්ට පුදුම හිතෙයි මෙවැනි අනිත්‍යතාව පිළිබඳව දේශනා කරන දහමක මේ තරම් අලංකාර නිර්මාණ බිහිවෙන්නේ කොහොමද කියලා.වරක් කවුන්ඩ් කේසලින් කියන විද්වතා කියනවා බුදුපිළිමයට වඩා ශ්‍රේෂ්ඨ දෙයක් තවත් දැකලා නැහැ කියලා. ඔහු බෞද්ධයෙක් නෙමෙයි.ඇත්ත වශයෙන්ම දර්ශන පථයට හසුනොවන බුදුරජාණන් වහන්සේගේ ආධ්‍යාත්මික ගුණාංග පරිපූර්ණත්වයෙන් මූර්තිමත් කරන්න කලාකරුවා සමත් වී තිබෙනවා. ඒ නිසා කේසලින්ගේ කතාවේ වරදක් නැහැ.බුද්ධ චරිතයේ උදාර ගුණාංග කලාකරුවා මූර්තියට හෝ චිත්‍රයට නැගුවේ කොහොමද කියන කාරණය පිළිබඳව සොයා බැලීම මට ආශ්වාදයක්. ඒ නිසා මම බෞද්ධ කලා ශිල්ප පිළිබඳව උගතුන් ලියූ ග්‍රන්ථ කියවනවා.ඒ කලාශිල්ප නරඹනවා. අදටත් මම මොන කටයුත්තකට විදේශ රටකට ගියත් ඒ රටේ පුස්තකාලයක් පරිහරණය කරන්න අමතක කරන්නේ නෑ.“බුදුපිළිමයට පෙර බුදු හාමුදුරුවෝ” කෘතිය හරහා ඔබ වහන්සේ බුද්ධ ප්‍රතිමාව බිහිවීමට පෙර භාවිතා වූ බෞද්ධ කලා ශිල්ප පිළිබඳව සාකච්ඡා කිරීමට සිතුවේ ඇයි?මම ආචාර්ය උපාධියට කළේ බෞද්ධ මහා පුරුෂ සංකල්පය පිළිබඳවයි. එහි එක් පරිච්ඡේදයක මහා පුරුෂ ලක්ෂණ කලා ශිල්පවලින් මූර්තිමත් කරන්නේ කෙසේද කියලා විස්තර කරනවා. ඒ වගේම බුදුපිළිමය ගැනත් මම පොත් ලියලා තියෙනවා.බුදුපිළිමයේ මුද්‍රා, ආසන, විවිධ සම්ප්‍රදායන්, පිළිම නෙළීමේ පරිමාණ ක්‍රමශිල්පය ආදී කරුණු සම්බන්ධයෙන් මම ලියලා තියෙනවා. හැබැයි බුදුපිළිමය නිර්මාණය වෙන්නේ බුද්ධ පරිනිර්වාණයෙන් ශත වර්ෂ පහකින් පමණ පසුවයි.ඊට පෙර කැටයම් ශිල්පීන් බුද්ධ ප්‍රතිමාව වෙනුවට භාවිතා කළේ මොනවාද කියන කාරණය මට ඒ කෘතිවලදී විස්තර කරන්න අවස්ථාව ලැබුණේ නෑ. ඒ නිසයි මම “බුදුපිළිමයට පෙර බුදු හාමුදුරුවෝ” කෘතිය ලියුවේ.බුද්ධ පරිනිර්වාණයට පෙර බුදුපිළිමය නිර්මාණය වුණ බවත් බෞද්ධ සාහිත්‍යයේ තිබෙනවා. එහෙත් කලා ශිල්පවලින් ලැබෙන සාක්ෂි සපයන්නේ ඊට වෙනස් තොරතුරු නේද?ඔබ කියන්නේ ඔය ජාතකට්ඨ කථාවේ නිර්මාණය කරන ලද කතාවක් පිළිබඳවයි. උදේන ප්‍රතිමාව කියලා බුද්ධ ජීවමාන කාලයේ ඇතිවුණා කියන ප්‍රතිමාවක් ගැන එහි තිබෙනවා තමයි. එහෙත් එය තර්කානුකූලව පිළිගන්න බැහැ. ඒ කෘතිය ලියැවෙන්නේ බුද්ධ පරිනිර්වාණයෙන් වසර හත්සියයකුත් ගියාට පසුවයි.බුදුපිළිමය මානවරූපීව නිර්මාණය නොවී උද්දේශික චෛත්‍යයක් ලෙස බුදුරජාණන් වහන්සේ වෙනුවට වෙනත් සංකේත යොදා ගැනීමක් තමයි අතීතයේ තිබුණේ.බුදුරජාණන් වහන්සේ පිළිමයකින් නිරූපණය කරන්න බැහැ කියලත්, එසේ නොකළ යුතුයි කියලත් ඒ කාලයේ ඉන්දීය සමාජයේ මත දෙකක් තිබුණා.ඒත් බුදුන් නොදුටු අයට පෙන්වන්න දෙයක් තිබිය යුතුයි කියන අවශ්‍යතාවත් සමාජයේ තිබුණා. මේ මත බිඳගෙන යම් කෙනෙක් බුදුපිළිමය නිර්මාණය කරනතුරු බුද්ධ ප්‍රතිමා කලාවක් තිබිලා නැහැ.භාරුත්, සාන්චි, අමරාවතී කියන ප්‍රදේශවල මුල් කාලයේ ඉදිවූ චෛත්‍ය සංකීර්ණවල ස්ථුපය වටා හා ස්ථුපයට පිටින් තිබූ තොරණවල විශාල ලෙස කැටයම් තියෙනවා. ඒ කැටයම්වල බුද්ධ චරිතය, ජාතක කතා ආදිය කැටයම් කර තිබෙනවා.ඒත් බුද්ධ චරිතය කැටයම් කර නැහැ. සිද්ධාර්ථ කුමාරයා ඉපදෙන අවස්ථාව නිරූපනය කරද්දී දෙවිවරු දෑතින් සළුවක් ගෙන සිටිනවා. ඒත් ඒ මත කුමාරයාව කැටයම් කර නැහැ. නෙළුම්මල් හත නිරූපණය කළාට කුමාරයාව නිරූපණය කර නැහැ. ජාතක කතාවලත් බෝධි සත්ත්වයන් මනුෂ්‍ය ස්වරූපයෙන් සිටින ජාතක කතාවල ඒ චරිතය නිරූපණය කර නැහැ. ඒත් සත්ත්ව චරිතයක් ලෙස සිටින අවස්ථාවල එය නිරූපණය කර තිබෙනවා.හාමුදුරුවනේ “බුදු පිළිමයට පෙර බුදුහාමුදුරුවෝ” කෘතියේ අන්තර්ගතය පිළිබඳව සැකෙවින් සඳහන් කරනවානම්?බුදුරජාණන්වහන්සේ පිරිනිවන්පා කෙටි කාලයක් ඇතුළත බුදුපිළිමය නිර්මාණය වෙන්නේ නැහැ. ඊට විශාල කාලයක් ගතවෙනවා.මේ කෘතියේදී මට බුද්ධ ප්‍රතිමාව නිර්මාණය වීමට එතරම් කාලයක් ගතවුණේ ඇයි කියන කාරණය පිළිබඳව විස්තර කර තිබෙනවා. ඒ වගේම බුදුන් වහන්සේ කලාකෘතිවලින් නිරූපණය කිරීම පිළිබඳව කලාකරුවන් අතර තිබූ විවිධ මත පිළිබඳවත් මා සාකච්ඡා කරනවා.ඒ වගේම බුද්ධ ප්‍රතිමාව බිහිවෙන්න කලින් භාවිතා වූ විවිධ සංකේත පිළිබඳව හා ඒ සංකේත භාවිතා වෙන්න තිබූ පදනම පිළිබඳවත් සාකච්ඡා කරනවා. බුදුන් වෙනුවට නෙළුම්මල භාවිතා වුණේ ඇයි? වගේ ප්‍රශ්නවලට එම පරිච්ඡේදයෙන් පිළිතුරු සොයා ගන්න පුළුවන්.ඒ වගේ ම බුද්ධෝත්පත්තිය, බුද්ධත්වය, ප්‍රථම ධර්ම දේශනාව, පරිනිර්වාණය කියන ප්‍රධාන කාරණා හතර පිළිබඳවත් ඊට අතිරේක ප්‍රධාන සිදුවීම් වන ජටිල දමනය, කිරිපිඬු දානය ආදී සිදුවීම් රැසක් පිළිබඳවත් මෙහි විස්තර වෙනවා. මේ කෘතියේ ඡායාරූප සියයකට වඩා අන්තර්ගතයි.අද කලාශිල්ප පිළිබඳව පළවෙන බොහෝ පොත්වල ප්‍රමිතිය බාලයි. ඊට හේතුව කලා ශිල්ප නිරූපණය කරන ඡායාරූප අපැහැදිලි වීමයි. පැහැදිලිව ඡායාරූප ඉදිරිපත් කිරීමට ලොකු වියදමක් යනවා.ඒ නිසා බොහෝ ලේඛකයන් ඒ ක්‍රම භාවිතා කරන්නේ නැහැ. ප්‍රමිතියෙන් අඩු පොත්වලින් ක්ෂේත්‍රය නිවැරැදිව හදාරන්න බැරි නිසා මම උසස් ප්‍රමිතියෙන් මේ කෘතිය පළ කරනවා. මෙහි තිබෙන කරුණු සියල්ලම ඉන්දියාවේ තොරතුරුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>21</day>
    </date>
    <link>http://www.dinamina.lk/2010/07/21/_art.asp?fn=f1007216</link>
    <topic>නූතන බෞද්ධ සාහිත්‍යයේ පෙරගමන්කරු</topic>
    <author/>
    <content>ලාංකීය ගම සාහිත්‍යය තුළ නිරූපනය කළ සාහිත්‍යකරුවන් අතර ජයසේන ජයකොඩි ලේඛකයාට මුඛ්‍ය ස්ථානයක් හිමි වේ. ලෙනාඩ් වුල්ෆ්ගේ සිට මාර්ටින් වික්‍රමසිංහ හරහා කේ. ජයතිලක, සයිමන් නවගත්තේගම, ජයසේන ජයකොඩි දක්වා ලේඛකයින් නිරූපණය කළ ලාංකීය ගම පිළිබඳ සාහිත්‍යය කතිකාව විවිධය. විචිත්‍රය.රැල්ෆ් පීරිස්, යාල්මාන්, තම්බයිය සහ ගනනාථ ඔබේසේකර වැනි සමාජ විද්‍යාඥයින්ගේ පර්යේෂණයන්ගෙන් ප්‍රකාශයට පත්ව ඇති පරිදි ලාංකීය ගම කියා සමජාතීය ඒකකයක් නැත. වෙනත් ලෙසකින් කිවහොත් එක් එක් ගම අනෙක් ගම්වලින් වෙනස් වෙයි.මේ ලක්ෂණය අපට පැහැදිලිව දැකිය හැක්කේ සාහිත්‍යයේ ය. ජයසේන ජයකොඩි සිය සාහිත්‍යය කෘතීන් හරහා නිරූපණය කරන ගම සයිමන් නවගත්තේගම හෝ මාර්ටින් වික්‍රමසිංහ හඳුනාගනු ලබන ගම නොවේ.ජයසේන ජයකොඩිගේ නිර්මාණ පිළිබඳ කෙරෙන සාකච්ඡාවකදී අනිවාර්යයෙන් ම අවධානය යොමු විය යුතු ලක්ෂණ දෙකෙන් එකක් ලෙස ලාංකීය ගම ඔහු නිරූපණයකර ඇති ආකාරය දැක්විය හැක. අනෙක් කරුණ වනුයේ නූතන බෞද්ධ සාහිත්‍යයක් ගොඩනැඟීමට ඔහු විසින් ඉටු කරන ලද පුරෝගාමී කාර්යභාරය ය.රයිගම් කෝරලයේ, වඩාත් සමීපව කිවහොත් හොරණ, කහටපිටියේ දී 1935 දෙසැම්බර් 17 දින උපන් ජයසේන ජයකොඩි මූලික අධ්‍යාපනය ලබන්නේ කහටපිටිය බෞද්ධ මිශ්‍ර පාසලෙනි.පසුව පිරිවෙන් විද්‍යායතනයක් බවට පත් වූ හොරණ විද්‍යාරතනයට ඇතුළත් වන හෙතෙම එහිදී හොරණ ප්‍රඤ්ඤාසේකර, හොරණ විද්‍යාරතන යන ගුරු හාමුදුරුවරු ඇසුරේ පොත පත පරිශීලනය කිරීමට පෙළඹේ.එයින් ද ඔහුගේ වඩාත් අවධානයට යොමු වන්නේ සමකාලීන තරුණයන් කියැවීමට අතපසු කරන ජාතක පොත, සද්ධම්මාලංකාරය, උම්මග්ග ජාතකය, අමාවතුර වැනි කෘතීන් කෙරෙහිය.මෙම කෘතීන් කියැවීමෙන් ඔහු ලබා ගත් අන්තර් ඥානය පසු කාලයකදී සාහිත්‍යය කෘතීන් රැසක් හරහා විද්‍යාමාන වෙයි.ගම පිළිබඳ ජයසේන ජයකොඩි ලේඛකයාගේ දෘෂ්ටිය සාකච්ඡා කිරීමේ දී ඔහු ගම හැඳින ගන්නා ආකාරය හා ගමේ විකාශණය දකින ආකාරය පිළිබඳ අපි මදක් අවධානය යොමු කරමු.‘මම ගම ගැන ලියපු පොත්වල ගැමි සුවඳ වහනය වුණේ ඒක හිතින් මවා ගත්ත දෙයක් නොවන නිසයි. එදා තිබුණ සුන්දර ගමේ බෙරහඬ ඇහුණා. ගොයම් කවි ඇහුණා. පාරේ යන කරත්තවලින් සිව්පද ඇහුණා.කෙම්මුර දවස් වලට බෙරහඬ ඇහුණා. අද වන විට ජන ජීවිතය වෙනස් වෙලා. ඒත් අපි ඒවට කෝප වෙන්න හොඳ නැහැ. පරිසරයේ වෙනස් වීමට අපි සංවේදී වෙන්න ඕන. මේ ලෝකේ හැම දෙයම වෙනස් වෙනවා වගේ ගමත් වෙනස් වෙනවා.’බොහොමයක් පුරෝගාමී ලේඛකයින් විවෘත ආර්ථිකයත් සමඟ ගම තුළ සිදු වූ වෙනස් වීම භාරගත නොහැකිව මිථ්‍යාමතික ලෝකයක සිරගත වෙත්දී ජයසේන ජයකොඩි ගම තුළ සිදුවන වෙනස් වීම සාවධානව භාර ගනී.මාර්ටින් වික්‍රමසිංහ, ‘විරාගය’, සරච්චන්ද්‍රගේ ‘මළගිය ඇත්තෝ’ සහ ‘මළවුන්ගේ අවුරුදුදා’ හා අමරසේකරගේ ‘යළි උපන්නෝ’ වැනි පරාජිත චරිත කේන්ද්‍රකරගත් නවකතා රාශියක් රැල්ලක් මෙන් බිහි වූ යුගයක ජයසේන ජයකොඩි ස්වීය මාවතක් තෝරාගෙන ලේඛණයට පිවිසියේය.1970 දී ඔහු විසින් ප්‍රකාශයට පත් කරන ලද මුල්ම නවකතාව වූ ‘යුගයෙන් යුගයට’ එතරම් සාර්ථක නිර්මාණයක් ලෙස සැළකිය හැකි නොවුනත් එයට පසුව රචනා කරන ලද ‘අස්වැන්න’ කෘතිය එම වසරේ (1971) රාජ්‍යය සාහිත්‍ය සම්මානය දිනා ගැනීමට සමත් විය.ඔහු විසින් එයට පසු වළාකුළු හා රයිගම් පුත්තු නමින් තවත් නවකතා දෙකක් රචනා කරනු ලබන අතර එම නවකතා දෙක හැඳීන්වෙන්නේ අස්වැන්න නවකතාවේ දෙවැනි හා තුන් වැනි කොටස් ලෙසය.ගෘහස්ථ ජීවිතය පාදක කරගෙන ඔහු විසින් රචනා කරන ලද නවකතා පෙළක නිමාව රයිගම්පත්තු ලියා නිමවීමත් සමඟ සටහන් වන අතර ඉන්පසු ප්‍රකාශයට පත් කරන ලද අමාවැස්ස කෘතිය ඔහුගේ ලේඛක දිවියේ දෙවැනි සන්ධිස්ථානය ලෙස සැලකිය හැකිය.ඉන් පසු ඔහු අතින් බෞද්ධාගමික චරිත කේන්ද්‍ර කරගත් නිර්මාණ රැසක් බිහි වෙයි. ජයසේන ජයකොඩිගේ මෙම නිර්මාණ හරහා බොළඳ පේ‍්‍රම කතා අතර සිර වී සිටි පාඨකයා බෞද්ධ සාහිත්‍ය වෙත යොමු කිරීමක් සිදු වෙයි.1986 දශකයේ ඔහු විසින් රචනා කරන ලද ‘පිච්චමල’ නවකතාව පාඨකයන් විසින් ඉතාමත් සැදැහැ සිතින් භාර ගනු ලබන අතර පරමාදර්ශී බෞද්ධ භික්ෂුවක් කේන්ද්‍රකරගත් එම නවකතාව හරහා නවකතා රැසකට මංපෙත් විවරවෙයි.ඒ අනුව ඔහු අරලියමල් ආරාමය, මහමෙර, උපේකා, පින්කෙත, සිල්සුවඳ, සුදු නෙළුම, තෙර තරණය යනුවෙන් ග්‍රන්ථ රැසක් සම්පාදනය කරනු ලබයි.බුදු සිරිතේ එන චරිත රැසක් ගෝතම ගීතය, යශෝදරාව, මහ අනඳ හිමි, මහ මිහිඳු හිමි වැනි නව කතා හරහා නූතන බෞද්ධ සාහිත්‍යයට නැමිවෙයි.ජයසේන ජයකොඩි මහතාට 1971 දී ‘අස්වැන්න’ නවකතාවට හා 1977 දී පරසතුරෝ නවකතාවටත් 1988 දී රයිගම් පුත්තු නවකතාවටත් රාජ්‍යය සාහිත්‍ය සම්මාන හිමි වුවද පාඨකයන්ගේ නොමඳ ගෞරවාදරයට ලක් වූ මෙම ලේඛකයා ප්‍රමාණවත් විචාරක අවධානයට ලක් වුයේ යැයි කිව නොහැක.සමහර විට එයට හේතු වන්නට ඇත්තේ ඔහු ලේඛකයෙක් වශයෙන් තහවුරු වීම සඳහා අගනුවර පදිංචි නොවීම විය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007221</link>
    <topic>පාරිසරික පොලිස් ඒකක143ක් අලුතින් පිහිටුවයි</topic>
    <author>විජයානි එදිරිසිංහ</author>
    <content>ඩෙංගු මර්දනය ඉලක්ක කර ගනිමින් දිවයින පුරා පාරිසරික පොලිස් ඒකක 143ක් පිහිටුවීමට යයි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති මහින්ද බාලසූරිය මහතාගේ නියෝගයෙන් මේ වන විට එම පොලිසි පිහිටුවීම ආරම්භ කර තිබේ.එම පොලිස් ඒකක වලින් 36ක් බස්නාහිර පළාත තුළ පිහිටුවනු ලබයි. කොළඹ නගර සභා සීමාව තුළ පමණක් ඒකක 8ක් දැනටමත් ක්‍රියාත්මක ව තිබේ.පරිසරය අපවිත්‍ර වීම හේතු කොටගෙන ඩෙංගු උවදුර ව්‍යාප්ත වීම ශීඝ්‍රයෙන් සිදු වී ඇති බවට සෞඛ්‍ය අමාත්‍යාංශය සහ ආරක්ෂක අමාත්‍යාංශය කළ විශ්ලේෂණවලදී හෙළි වී තිබේ. පාරිසරික පවිත්‍රතාවය සහ නගරවල සෙසු සෞඛ්‍ය ආරක්ෂිත කටයුතු පිළිබඳ සොයා බැලීමට පත්කර ඇති නිලධාරින්ගේ අඩු පාඩුකම් ද පරිසරය තුළ රෝග බෝ වීමට බෙහෙවින් බලපා ඇති බව පැවැත් වූ විශ්ලේෂණවලදී හෙළි වූ බව නියෝජ්‍ය පොලිස්පති අනුර සේනානායක මහතා පැවැසීය.පරිසරය සුරැකීමේ අරමුණ ඇතිව මෙවැනි පොලිස් ඒකක මෙරට පිහිටවනු ලැබුවේ ප්‍රථම වතාවටය. ඩෙංගු උවදුර දැනට විශාල වශයෙන් පැතිරී ගොස් තිබෙන අතර වසරක් තුල පුද්ගලයන් 375ක් ඩෙංගු වැළදීමෙන් මියගොස් ඇත. තවත් විශාල පිරිසක් රෝහල් ගතකර තිබේ.ඩෙංගු උවදුර නැති කිරීම සඳහා ජනාධිපති මහින්ද රාජපක්ෂ මහතාගේ උපදෙස් මත ඩෙංගු කාර්ය සාධක බළකායක්ද පිහිටුවා තිබේ. ආරක්ෂක අංශවල සහාය ලබාගත හොත් මෙම උවදුර මර්දනය කිරීමට පහසුවන බව සෞඛ්‍ය ඇමැති මෛත්‍රීපාල සිරිසේන මහතා පොලිස්පතිවරයාටද දැනුම් දී තිබුණි.පාරිසරික පවිත්‍රතාවය ඇති කළහොත් ඩෙංගු බෝවීම අඩුකරගත හැකි බව විශ්වාස කරන පොලිස්පතිවරයා ඒ සඳහා මහජනතාව දැනුවත් කළ යුතු බවද පවසයි. පරිසර සුරැකීම පොලිස් ඒකක හරහා සැලසුම් සහගතව සිදුකළ හැකි බවද පවසයි. පරිසරය සුරැකීම සඳහා එම පොලිස් නිලධාරීන් සතියේ සෑම සෙනසුරාදා දිනකම මහජනතාවද සහභාගි කරවාගෙන ලබාදී ඇති උපදෙස් ක්‍රියාත්මක කළ යුතුය. යම් ප්‍රදේශයක ඩෙංගු උවදුර ඇති වුවහොත් එම ඒකකය පිහිටි ප්‍රදේශය බාර සහකාර පොලිස් අධිකාරී පොලිස් අධිකාරී සහ නියෝජ්‍ය පොලිස්පති වරයා ඊට වගකිව යුතු වෙයි.පළාත් පාලන ආයතන,නගර සභා ප්‍රාදේශීය සභා, ගම් කමිටු ප්‍රජාසේවා ඇතුළු සියලු අංශද මෙම ඩෙංගු මර්දනය කිරීමේ දැවැන්ත වැඩපිළිවෙළට සහාය වෙයි. මීට අමතරව වෙළඳ ව්‍යාපාර හිමියන් තම ව්‍යාපාර ආයතනවලින් බැහැර කරන කැළි කසළ එම ව්‍යාපාර ඉදිරිපිට ගොඩගැසීම සම්පූර්ණයෙන් තහනම් කර තිබේ.නගර සභා සහ ප්‍රාදේශීය සභා මගින් කසළ එකතු කිරීමේ ලොරිවලට දමන කසළ බෑග් ලොරිය පැමිණීමට පැය දෙකකට පෙර පමණක් මාර්ග අසල තිබිය යුතුය. දවස් ගණන් මාර්ග අයින්වල කසළ ගොඩ ගසා තැබීමද තහනම් කර තිබේ.පාරිසරික පොලිස් ඒකකවල සේවය කරන පොලිස් නිලධාරීන්ට වෙනම නිල ඇඳුමක් ද ලබාදී තිබේ. රජයෙන් ලබාදී ඇති උපදෙස් පිළිනොපදින ජනතාවට එරෙහිව නීතිය තදින්ම ක්‍රියාත්මක කෙරේ. ඊයේ (21) වනවිට එමනීති උල්ලංඝනය කළ 350කට ආසන්න පිරිසක් අත්අඩංගුවට ගෙන නඩු පවරා තිබේ.පාරිසරික ගැටලුවක් සම්බන්ධව යම් පැමිණිල්ලක් කිරීමට තිබේනම් දිවයිනටම බලපාන ලෙස හඳුන්වා දී ඇති 011-2333496ට දැනුම් දිය හැකිය.ස්නාහිර පළාත තුළ යම් පාරිසරික ගැටලුවක් තිබේනම් පිටකොටුව – 3133720 ,කොම්පඤ්ඤවීදිය - 3133637, මරදාන – 3050580, කිරුලපන - 3188884, බම්බලපිටිය 3133710, කුරුඳුවත්ත 3133660, කොටහේන, 3188794, සහ දෙමටගොඩ 3081036 යන අංකවලට දැනුම් දිය හැකිය.ඩෙංගු උවදුර ජාතික ප්‍රශ්නයක් ලෙස සළකා එය මැඬලීමට සහාය වෙන්නැයි පොලිස්පති මහින්ද බාලසූරිය මහතා ජනතාවගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007222</link>
    <topic>රවුෆ් හකීම් අධිකරණය දෝෂ දර්ශනයට ලක් කරයි</topic>
    <author/>
    <content>ශ්‍රී ලංකා මුස්ලිම් කොන්ග්‍රස් නායක, එක්සත් ජාතික පක්ෂයේ පාර්ලිමේන්තු මන්ත්‍රී රවුෆ් හකීම් මහතා පසුගියදා වැල්ලවත්ත , මැරයින්ඩ්‍රයිව් හෝටලයේ පැවැති වැඩමුළුවකදී අධිකරණය දැඩි විවේචනයකට ලක් කැර තිබේ.ව්‍යවස්ථා සංශෝධනය පිළිබඳව පැවැති වැඩමුළුවකදී හකීම් මහතා ප්‍රකාශ කැර ඇත්තේ අධිකරණය පිළිබඳව පවත්නා විශ්වාස පෙන්නුම් කරන දර්ශකය අද සෝදාපාළුවට ගොස් ඇති බවකි. මෙය උපරිමාධිකරණයට විශේෂ බවද ඔහු කීය. මේ තත්ත්වය ඇතිවූයේ සරත්, එන්. සිල්වා මහතාගේ නිල කාලය තුළදීම බව ප්‍රකාශ කළ හකීම් මහතා උපරිමාධිකරණයට විනිශ්චයකාරවරුන් පත් කිරීමේදී 17 වැනි සංශෝධනය නොකඩවා උල්ලංඝනය කිරීමෙන් එය තවදුරටත් සෝදාපාළුවට ලක්වී ඇති බව ද ඔහු පැවැසීය.17 වැනි සංශෝධනය පිළිබඳව එකඟතාවකට එළැඹෙන මේ අවස්ථාව වනවිට දෝෂාභියෝගයකින් හැර අන් කිසි මගකින් නතර කළ නොහැකි පුද්ගලයන් පිරිසක් ශ්‍රේෂ්ඨාධිකරණය පිරෙන තරමටම පත් කොට ඇතැයිද ශ්‍රී ලංකා මුස්ලිම් කොන්ග්‍රස් නායකයා කියයි.මෙම පත්කිරීම් තුළින් සහමුලින්ම “ගජමිතුරුකම් “ පෙන්නුම් කෙරේ. ඇතැම් විනිසුරුවරුන් පාලනය කිරීම සඳහා දෝෂාභියෝගයක් ගැන ඇතැම් මන්ත්‍රීවරුන් කතා කරන්නට පටන් ගෙන ඇති බවද සඳහන් කළ රවුෆ් හකීම් මහතා සිතාසි නිකුත් කිරීමකින් තොරව මූලික අයිතිවාසිකම් අයැදුම්පත් ලැබුණු සැණින්ම ප්‍රතික්ෂේප කැර ඇතැයිද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007223</link>
    <topic>නඩුව විභාග කිරීමට ත්‍රිපුද්ගලමහාධිකරණ විනිසුරු මඬුල්ලක්</topic>
    <author>ශිරෝමි අබේසිංහ</author>
    <content>සුදු කොඩි කතාව සම්බන්ධයෙන් ජෙනරාල් සරත් ෆොන්සේකාට එරෙහිව නීතිපතිවරයා පවරා ඇති නඩුව විභාග කිරීමට ත්‍රිපුද්ගල මහාධිකරණ විනිසුරු මඬුල්ලක් (trial-at-bar) ඊයේ පත්කෙරිණි.අගවිනිසුරු අසෝක සිල්වා මහතා විසින් පත්කරන ලද මෙම විනිසුරු මඬුල්ලේ සභාපතිවරයා ලෙස කොළඹ මහාධිකරණ විනිසුරු දීපාලි විජේසුන්දර මහත්මිය කටයුතු කරයි.කොළඹ මහාධිකරණ විනිසුරු ඩබ්ලිව්. ටී. එම්. පී. බී. වරාවැව, ගල්කිස්ස සිවිල් අභියාචනා මහාධිකරණ විනිසුරු එම්. ඉසෙඩ් රසීම් සෙසු විනිසුරුවෝ වෙති.සුදු කොඩි රැගෙන යටත් වීමට පැමිණි කොටි සාමාජිකයන්ට වෙඩි තැබීමට නියෝග කළ බවට ප්‍රකාශයක් “සන්ඩේ ලීඩර්” කර්තෘ ෆෙඩ්රිකා ජෑන්ස්ට කෙළේ යැයි ජෙනරාල් ෆොන්සේකාට එරෙහිව නීතිපතිවරයා මෙම නඩුව පවරා තිබේ.988 අංක 21 දරන පනතින්, සංශෝධිත 1979 අංක 15 දරන අපරාධ නඩු විධාන සංග්‍රහයේ 450 (3) වගන්තිය යටතේ ජූරි සභාවක් නොමැතිව මහාධිකරණයේ විශේෂ විභාගයක් පැවැත්වීම සඳහා නීතිපතිවරයාගේ ඉල්ලීම මත අගවිනිසුරුවරයා විසින් මෙම ත්‍රිපුද්ගල විනිශ්චය මණ්ඩලය (බපඪචත – චබ – ඡචප) පත්කෙරිණි.ෆොන්සේකා මහතාට එරෙහිව අධිචෝදනා තුනක් යටතේ නීතිපතිවරයා කොළඹ මහාධිකරණය හමුවේ මෙම නඩු පවරා තිබේ.‘සන්ඩේ ලීඩර්’ පුවත්පතේ කතුවරිය වන ප්‍රෙඩ්රිකා ජෑන්ස් මහත්මිය වෙත, 2009 දෙසැම්බර් 8 වැනිදා කොළඹ රාජකීය මාවතේදී ව්‍යාජ ප්‍රකාශයක් කරමින් “ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා යුද හමුදාවේ 58 වැනි සේනාංකයේ ආඥාපතිව සිටි බ්‍රිගේඩියර් ෂවේන්ද්‍ර සිල්වා මහතාට දුරකථනයෙන් කථා කර යටත්වීමට උත්සහ දරන කිසිදු එල්.ටී.ටී.ඊ. නායකයකුට යටත්වීමට ඉඩනොදෙන ලෙසත් ඔවුන් සියලුදෙනාම මරා දැමිය යුතු බවත් කියා සිටි බැව් පැවැසුවේය යන්න හදිසි නීතිය යටතේ ෆොන්සේකා මහතාට එරෙහිව නගා ඇති පළමු අධිචෝදනාවයි.එම ප්‍රකාශය ජෑන්ස් මහත්මියට පවසා ජාතිවාදී හැඟීම් ඇවිස්සෙන ආකාරයේ තොරතුරු සැපයුවේය යන්න හදිසි නීතිය යටතේ ඔහුට එරෙහිව නගා ඇති දෙවැනි අධිචෝදනාවයි.එම ප්‍රකාශය මගින් ශ්‍රී ලංකා ආණ්ඩුව කෙරෙහි විරෝධතාවක් ඇතිවන ආකාරයේ හැඟීම් අවුස්සා රජය කෙරෙහි මහජනතාව තුළ විරුද්ධත්වයක් ඇති කිරීමට තැත් කළේය යන්න දණ්ඩ නීති සංග්‍රහය යටතේ ෆොන්සේකා මහතාට එරෙහිව නගා ඇති තෙවැනි අධිචෝදනාව වන්නේය.ආරක්ෂක ලේකම් ගෝඨාභය රාජපක්ෂ මහතා ඇතුළු විසි දෙනෙකු පැමිණිල්ලේ සාක්කිකරුවන් ලෙස ඉදිරිපත් කෙරෙන බව අධිචෝදනා පත්‍රයේ සඳහන් වේ. ප්‍රෙඩ්රිකා ජෑන්ස් ‘ලීඩර් පබ්ලිකේෂන්’ ආයතනයේ සභාපති ලාල්රාජ් වික්‍රමතුංග, ශවින්ද්‍ර සිල්වා, ‘සිරස’ කැමරා ශිල්පී නන්දන විමලසේන, නිවේදිකා අරුණි ඔමායා විතානගේ, නිවේදක කසුන් සපුමල්, ‘දෙරණ’ නාළිකාවේ නිවේදක තරංග ජයකොඩි මහත්ම මහත්මීහු පැමිණිල්ලේ අනෙකුත් සාක්කිකරුවන් අතර වෙති. 2009 දෙසැම්බර් 15 දා ජාතික රූපවාහිනියේ රාත්‍රී 8 ප්‍රවෘත්ති ප්‍රකාශය, 2009.12.14 දා ‘සිරස’ රූපවාහිනියේ රාත්‍රී 7 ප්‍රවෘත්ති ප්‍රකාශය සහ 2009.12.24 දා ‘දෙරණ’ රූපවාහිනියේ රාත්‍රී 8 ප්‍රවෘත්ති ප්‍රකාශය ඇතුළත් සංයුක්ත තැටි 3 ක්ද පැමිණිල්ලේ සාක්කි වශයෙන් ඉදිරිපත් කිරීමට නියමිතය.2009 දෙසැම්බර් 13 දා ‘සන්ඩේ ලීඩර්’ පුවත්පත, සටහන් පොතක්, ලිපි කිහිපයක්, පුවත්පත් කිහිපයක් සහ සටහන් පොතක පිටුවල ඡායාස්ථිතික පිටපත් පැමිණිල්ල ඔප්පු කිරීම සඳහා ඉදිරිපත් කිරීමට බලාපොරොත්තු වන ලේඛන ලෙස සඳහන් වේ. කොළඹ මහාධිකරණය හමුවේ පෙනී සිටින ලෙස දන්වා ෆොන්සේකා මහතාට විනිශ්චය මණ්ඩලය විසින් නොතිසි නිකුත් කිරිමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007224</link>
    <topic>‘මොබිටෙල් සමාගම’ පෙත්සම ගෙනාවේනියාමන කොමිසමට එරෙහිව නොවේ</topic>
    <author/>
    <content>‘අවම ගාස්තු නියම කිරීමට එරෙහිව ‘එයාර් ටෙල්’ ගොනු කළ පෙත්සමට මැදිහත් වීමට ‘මොබිටෙල්’ අවසර ඉල්ලයි” යනුවෙන් ඊයේ (21) දිනමිණ පත්‍රයේ 9 පිටුවේ පළවූ ප්‍රවෘත්තිය සම්බන්ධයෙන් පැහැදිලි කිරීමක් කරන මොබිටෙල් පෞද්ගලික සමාගම එම පෙත්සම විදුලි සංදේශ නියාමන කොමිසමට එරෙහිව ගොනු කළ පෙත්සමක් නොවන බව කියා සිටී.’භාරතී එයාර් ටෙල්’ සමාගම ඉදිරිපත් කර ඇති පෙත්සම මගින් අවම ගාස්තු නව සම්බන්ධතා සඳහා පමණක් නොව දැනට පවතින සියලුම සම්බන්ධතා සඳහා ද බලපවත්වන ලෙසට ක්‍රියාත්මක කරන්නැයි කරනු ලබන ඉල්ලීම මොබිටෙල් සමාගමේ, ‘උපහාර’ පාරිභෝගිකයන් ඇතුළු  අනෙකුත් පාරිභෝගිකයන්ට අහිතකර ලෙස බලපාන බැවින් මොබිටෙල් සමාගම මෙම මැදිහත්වීම ඉල්ලා සිටින බව එම කරුණු පැහැදිලි කිරීමෙහි සඳහන් වේ.එසේම 2010 ජූලි මස 15 වැනි දිනට පෙර ලියාපදිංචි වී ඇති පාරිභෝගිකයන්ට විදුලි සංදේශ නියාමන කොමිසමෙහි මෙම ගාස්තු නියම කිරීමේ නියෝග බලපාන්නේ නැත. අවම ගාස්තු වලට වඩා - අඩු ඇමතුම් ගාස්තු සහිත සියලු පැකේජ නව සම්බන්ධතා සඳහා නිකුත් කිරීම පමණක් අත්හිටුවා ඇති බව මොබිටෙල් පෞද්ගලික සමාගම සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007225</link>
    <topic>දෙමළ කතා කළ හැකි තරුණයන්ටඋප පොලිස් පරීක්ෂක තනතුරු</topic>
    <author>විජයානි එදිරිසිංහ</author>
    <content>දෙමළ භාෂාව කතා කළ හැකි තරුණයන් උප පොලිස් පරීක්ෂක තනතුරු සඳහා බඳවා ගැනීමට පොලිස් දෙපාර්තමේන්තුව තීරණය කර තිබේ.ඒ සඳහා අයදුම්පත් කැඳවීම ළඟදීම සිදු කරන බව පොලිස්පති මහින්ද බාලසූරිය මහතා පැවසීය.මෙසේ බඳවා ගැනීමේදී විශේෂයෙන් උතුරු නැගෙනහිර පළාත්වල තරුණ පිරිසට මූලිකත්වයක් ලබා දෙන බවද පැවසේ. මීට අමතරව පොලිසියේ නිලධාරීන් හය දහසකට දෙමළ භාෂාව පුරුදු කිරීමේ වැඩසටහනක්ද ආරම්භ කර තිබේ. මාස හයකට හයසිය දෙනා බැගින් වසරකට 1200 ක් පුහුණු කෙරේ. වසර පහක් ඇතුලත හය දහසකට දෙමළ භාෂාව හුරු කිරීම එහි අරමුණ වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007226</link>
    <topic>ගේට්ටු කණුව හිස මත වැටීපළමු වසරේ සිසුවිය මරුට</topic>
    <author>ත්‍රිකුණාමලය විශේෂ හා කන්තලේ සමූහ</author>
    <content>කන්තලේ අග්බෝපුර ප්‍රදේශයේ පාසලක ප්‍රධාන ගේට්ටුවට සවිකර තිබූ කොන්ක්‍රීට් කණුවක් කඩා වැටීමෙන් ඊයේ (21) පාසල් සිසුවියක් මියගිය බව පොලිසිය කියති.මේ අවාසනාවන්ත ඉරණමට මුහුණ පෑවේ කන්තලේ අග්බෝපුර මහා විද්‍යාලයේ පළමු වසරේ ඉගෙනුම ලබන එම්. ටී. හෂිනි නිමාෂා නමැති සිසුවිය. යුනිට් 19 අග්බෝපුර පදිංචි මෙම සිසුවිය පාසලේ පැවැති ආගමික වැඩසටහනකට සහභාගී වී ආපසු නිවස බලා යමින් සිටියදී තවත් සිසුවියක් ගේට්ටුව වැසීමට යෑමේදී ගේට්ටුවට සවිකර තිබූ කොන්ක්‍රීට් කණුව සිසුවියගේ හිසමතට වැටීමෙන් බරපතළ තුවාල ලබා රෝහලට ඇතුළත් කරන විට මියගොස් තිබුණි. මෙම ගේට්ටු කණුව සෙලවමින් තිබූ එකක් බව දෙමව්පියෝ පවසති. සිද්ධිය සම්බන්ධයෙන් කන්තලේ මූලස්ථාන පොලිසිය වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007227</link>
    <topic>කුසගින්නේ මරණාසන්න අලි පැටියා වෙල් යායක</topic>
    <author>දඹුල්ල සමූහ ආනන්ද දසනායක</author>
    <content>තුවක්කුකරුවකුගේ වෙඩි පහරකට ලක්වී මිය ගිය ඇතින්නියකගේ පැටවකු කෑම නොමැතිව නිරාහාරව ඉනාමලුව ඇටවරාහේන පාලුවෙල වෙල්යායේ වැටී සිටියදී ගම්වාසීන් විසින් සීගිරිය පොලිසියට හා වනජීවී නිලධාරීන්ට දැනුම් දීමෙන් පසු සොයා ගෙන තිබේ.වන ජීවී නිලධාරීන් අලි පැටවා සොයා යන විටත් පැටවා මරණාසන්නව වැටී සිටියේය. වන ජීවී නිලධාරීන් වහා ක්‍රියාත්මක වී කඩිනමින් කළ ප්‍රතිකාර නිසා වල් අලි පැටියා නැගිට එහෙ මෙහෙ දුවන්නට විය.පැටවා කලබල වී දිවීම නිසා ප්‍රතිකාර කිරීමට පැමිණි පිරිසද දැඩි නොසන්සුන් තත්ත්වයට පත් වූහ. පැටවා බලන්නට ආ පිරිස අලියා වැටී සිටි කුඹුරේ ගොයම් පැළ ගලවා පැටවාට කෑමට දමන අයුරුද දක්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007228</link>
    <topic>ශිල්ප 2010ප්‍රදර්ශනය හාසල්පිල අද</topic>
    <author>චින්තා රණසිංහ</author>
    <content>“ශිල්ප” 2010 ජාතික ප්‍රදර්ශනය හා අලෙවි සල්පිල ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේ දී අද (22) පැවැත්වේ.ශ්‍රී ලංකාවේ සියලුම දිස්තික්ක හා පළාත් මට්ටමින් පැවැත් වූ තරගාවලියකින් පසුව තෝරාගත් හස්ත කර්මාන්ත හා සුළු සහ මධ්‍යම පරිමාණ කර්මාන්ත නිෂ්පාදන 1500 කට අධික ප්‍රමාණයක් ප්‍රදර්ශනය සඳහා ඉදිරිපත් කෙරේ. මේ මස 22 සිට 25 දක්වා පැවැත්වෙන මෙම ප්‍රදර්ශනයට සමගාමීව අලෙවි කුටි 156 කින් සමන්විත අලෙවි සල්පිලක්ද පැවැත්වීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n1007229</link>
    <topic>මෙරට තුළ සිදුකළ ප්‍රථමඅක්මා බද්ධය සාර්ථකයි</topic>
    <author>නුවන් කොඩිකාර</author>
    <content>ශ්‍රීලංකාවේ ශල්‍ය වෛද්‍ය ඉතිහාසයේ සුවිශේෂි සන්ධිස්ථානයක් සනිටුහන් කරමින් මෙරට සිදු කළ ප්‍රථම අක්මා බද්ධය සාර්ථක කර ගැනීමට කොළඹ ජාතික රෝහලේ වෛද්‍ය කණ්ඩායමක් සමත්ව සිටිති.කොළඹ ජාතික රෝහලේ දී මෙම සැත්කම සිදුකරනු ලැබුවේ මහාචාර්ය මන්දික විජේරත්න මහතා ප්‍රමුඛ වෛද්‍ය කණ්ඩායමක් විසිනි.මේ වනවිට සැත්කමට භාජනය වූ එස්. ඒ. එස්. පෙරේරා මහතා යහපත් සෞඛ්‍ය තත්ත්වයකින් පසුවන බවත්, ඉදිරි දින කිහිපයේදී රෝහලෙන් පිටත්ව යෑමට ඔහුට හැකි බවත් මහාචාර්ය මන්දික විජේරත්න මහතා “දිනමිණ”ට පැවසීය. සෞඛ්‍ය ඇමැති මෛත්‍රිපාල සිරිසේන මහතා කොළඹ ජාතික රෝහලට ඊයේ (21) පැමිණ රෝගියාගේ සුවදුක් විමසූ අතර, අක්මා බද්ධ කිරීම් සඳහා අවශ්‍ය පහසුකම් ලබාදීමට කටයුතු කරන බවද කීවේය.සෞඛ්‍ය ක්ෂේත්‍රයට ලබා දුන් ගෞරවය වෙනුවෙන් වෛද්‍ය කණ්ඩායමට රජයේ ගෞරවය පුද කරන බවද හෙතෙම කීවේය. මෙම සැත්කම සුවිශේෂි වන්නේ මොළය මියගිය තරුණයකුගේ අක්මාවක් මෙම රෝගියාට බද්ධ කිරීම යැයිද ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා පැවසීය.මෙම සැත්කම් මීට පෙර විදේශීය රටවලදී සිදු කෙරුණු අතර ඒ සඳහා රුපියල් මිලියන 20 ක් පමණ වැයවන බවද හෙතෙම සඳහන් කළේය.මෙම සැත්කම උදෑසන 4.00 ට ආරම්භ කර සවස 6.30 වනවිට අවසන් කළ බවද මහාචාර්යවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n10072210</link>
    <topic>පෙම් රස පොවාලක්ෂ 11කට විදලා</topic>
    <author>මානෙල් පුෂ්පකුමාරි</author>
    <content>තම නීතිඥ පෙම්වතා රවටා ඔහුගේ ක්‍රෙඩිට් කාඩ්පත සහ රහස්‍ය අංකය ලබාගෙන ඔහුගේ ගිණුමෙන් රුපියල් එකොළොස් ලක්ෂයක් (11,000,00) මුදලක් වංචා සහගතව ලබාගත් පෙම්වතියක් පිළිබඳව මිරිහාන අපරාධ විමර්ශන අංශය පරීක්ෂණ පවත්වයි.මීගොඩ නීතිඥවරයකු විසින් කරන ලද පැමිණිල්ලකට අනුව සිද්ධිය සම්බන්ධයෙන් පරීක්ෂණ පවත්වන බව ප්‍රධාන පොලිස් පරීක්ෂක ජයවීර මහතා නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා වෙත දන්වා සිටියේය.පෞද්ගලික බැංකුවක සේවය කරන තරුණියක් මගින් අහම්බෙන් දැන හඳුනාගෙන පෙම්වතිය බවට පත්ව ඇති අචලා නැමැත්තිය සිය මවගේ අසනීපයකට ප්‍රතිකාර සඳහා වියදමට යැයි කියා මුලින්ම සිය පෙම්වතා වන නීතිඥවරයාගෙන් රුපියල් ලක්ෂ තුනක් (3,000,00) ලබාගෙන ඇතැයිද නැවත මුදල් ඉල්ලූ විට ඔහු ඇයට රුපියල් 4000 ක් (හාර දහසක්) ලබා ගැනීමට දී ඇතැයිද පසුව රහස්‍ය අංකය සහිත ක්‍රෙඩිට් කාඩ්පත යොදාගෙන ඔහුගේ ගිණුමෙන් රුපියල් ලක්ෂ එකොළහක් (11,000,00) ලබාගෙන ඇතැයිද පොලිසිය අධිකරණයට දැන්වීය.තමාගේ කිිසිදු දැනීමකින් තොරව මෙම තරුණිය රුපියල් ලක්ෂ එකළොහක් ලබා ගනිමින් වංචාවක් කර ඇතැයිද අධිකරණයෙන් අනාවරණය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n10072211</link>
    <topic>බැන් කී මූන්ගේ නායකත්වය දුර්වලයි:අත්තනෝමතිකයි</topic>
    <author/>
    <content>එක්සත් ජාතීන්ගේ අභ්‍යන්තර නිරීක්‍ෂණ කාර්යාල ප්‍රධානී ලෙස කටයුතු කළ ස්වීඩන් ජාතික ඉංගා බ්‍රිට් ඇලනීයස් මහත්මිය, මහ ලේකම් බෑන් කී මූන්ගේ අත්තනෝමතික ක්‍රියාකලාපයට විරෝධය පාමින් පසුගිය සතියේ දී තනතුරෙන් ඉවත්ව ඇත.බෑන් කී මූන්ගේ අත්තනෝමතික ක්‍රියා කලාපය හේතුවෙන් එක්සත් ජාතීන්ගේ සංවිධානය මුළු මහත් ලෝකයෙන්ම ප්‍රතික්‍ෂේප වන බව තනතුරෙන් ඉවත්ව යමින් ඇලනියස් මහත්මිය ප්‍රකාශ කර තිබේ.මහ ලේකම් බෑන් කී මූන්ගේ දුර්වල නායකත්වය හේතුවෙන් එක්සත් ජාතීන්ගේ සංවිධානය පිළිබඳ ලෝක පිළිගැනීම ශිඝ්‍රයෙන් ගිලිහෙමින් පවතින බව ඇය ප්‍රකාශ කළේ යැයි ‘ වොෂිංටන් පෝස්ට් ‘ පුවත්පත වාර්තා කර තිබිණි. එය උපුටා දක්වන රොයිටර් පුවත් සේවාව කියා සිටින්නේ, බෑන් කී මූන් ජගත් මහලේකම් ධූරයට යළි තරග කිරීමට සූදානම් වන අවස්ථාවක එල්ල වන මෙම චෝදනා ඉතා තීරණාත්මක වනු ඇති බවයි.මූන්ගේ ක්‍රියාකාරකම් හමුවේ ජගත් සංවිධානය විනිවිදභාවයෙන් තොර සහ ගැටලු රැසක් පවතින ආයතනයක් බවට පත්ව තිබේ. ජගත් මහලේකම් කාර්යාලය විනාශ මුඛයට ගමන් කරමින් පවතින බව කනගාටුවෙන් සඳහන් කරන්නේ යැයි’ද ඇලනියස් මහත්මිය ප්‍රකාශ කර ඇත.එක්සත් ජාතීන්ගේ සංවිධානයේ දූෂණ ක්‍රියා රැසක් පිළිබඳව සොයා බැලීමට තම කාර්යාලය ආරම්භ කළ විමර්ශනවලට අනිසි ලෙස මැදිහත් වී ඒවා නැවැත්වීමට බෑන් කී මූන් කටයුතු කළ බවටද, ඇය චෝදනා කරයි. මූන්ගේ ක්‍රියාකලාපය පිළිබඳ මෙම ආන්දෝලනාත්මක චෝදනා ජාත්‍යන්තර මාධ්‍ය රැසක් අද වාර්තා කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=n10072212</link>
    <topic>ආරක්ෂක අංශවල නිල ඇඳුමරියැදුරු බලපත්‍රයට වලංගු නෑ</topic>
    <author>විජයානි එදිරිසිංහ</author>
    <content>ආරක්ෂක අංශවල නිල ඇඳුම, රියැදුරු බලපත් ලබා ගැනීමේ ඡායාරූප සඳහා වලංගු නොවන බව මෝටර් රථ ප්‍රවාහන දෙපාර්තමේන්තුවේ වේරහැර ශාඛාව පවසයි.නිල ඇඳුමෙන් සැරසුණ ආරක්ෂක අංශ නිලධාරීන් නව රියැදුරු බලපත්‍රය ලබා ගැනීමට පැමිණෙන අතර, එම නිල ඇඳුම සහිත ඡායාරූප රියැදුරු බලපත්‍රයට ඇතුළත් නොකෙරේ. නව රියදුරු බලපත්‍රයට ඡායාරූප ලබාගන්නේ බලපත්‍ර නිකුත් කරන වේරහැර කාර්යාලයෙනි. දිනපතා නිල ඇඳුම් සහිතව රියැදුරු බලපත් ලබා ගැනීමට පැමිණෙන බොහෝ දෙනකුට ආපසු යාමට මේ නිසා සිදුවෙයි. මින් ඉදිරියට ඡායාරූප ගැනීමට සාමාන්‍ය ඇඳුමින් සැරසී එන ලෙස ඉල්ලීමක් කරයි.මේ අතර රියැදුරු බලපත් ලබාගෙන ඇති ආරක්ෂක අංශවලට සම්බන්ධ නිලධාරීන් වැඩි පිරිසක් තවමත් පාවිච්චි කරනු ලබන්නේ පරණ රියැදුරු බලපත් පොත බව කියති. ආරක්ෂක අංශවල වැඩි දෙනෙකු එම රියැදුරු බලපත්‍රය අලුත් කරවා ගැනීමට පැමිණෙන්නේ ‘හයිටි’ හි විදේශ සේවයට යාමට සූදානම් වීමෙන් පසුව බව කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007221</link>
    <topic>තුම්මෝදර යකඩ පාලමකඩා වැටෙන්න ඔන්න - මෙන්න</topic>
    <author>හංවැල්ල සමූහ ධර්මසිරි විජේරත්න</author>
    <content>ලබුගම ජලාශය ඉදි කිරීමට අවශ්‍ය භාණ්ඩ ප්‍රවාහනය කිරීමට සුදු පාලකයන් විසින් වසර 1882 දී තනන ලද ඓතිහාසික තුම්මෝදර යකඩ පාලම දිරාපත් වී ඇති බැවින් කොයි මොහොතේ කඩා වැටේ දැයි කිව නොහැකි බව ප්‍රදේශවාසීහු පවසති.පාලම දෙපස ඇඳි දෙකෙහි සමබරතාවත් එහි පැවැත්මත් රැඳී පවත්නා ආරුක්කු 8 න් හයක්ම කඩා වැටී දැනට ඉතිරිව ඇත්තේ ආරුක්කු 2 ක් පමණි.කලෙකින් නිසි පරිදි නඩත්තු කිරීමක් සිදු කර නොමැති හෙයින් දෙපස ඇඳි දෙකද දිරා යෑමෙන් තැනින් තැන සිදුරු මතුවී ඇත.අවිස්සාවේල්ල සිට කළුඅග්ගල ලබුගම මාර්ගය ඔස්සේ පාදුක්ක හඳපාන්ගොඩ ඉංගිරිය හොරණ ආදි ප්‍රදේශ වලට කෙටි දුරකින් යා හැකි පරිදි ඉදි කර තිබෙන මේ ඓතිහාසික පාලම නිසි පරිදි නඩත්තු කිරීමත් එය විනාශ වී යෑමට ඉඩ නොදී රැක ගැනීමත් වගකිවයුත්තන්ගේ යුතුකම බැව් ප්‍රදේශවාසීහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007222</link>
    <topic>බසයේ සිටි ‘ජැක්සන්ට’පොලිසියෙන් සංග්‍රහයක්</topic>
    <author>මහරගම විශේෂ වේහැල්ලේ පියතිලක</author>
    <content>හපුතලේ ආසන්නයේ දී බසයේ පසුපස අසුනක කාලගෝටියක් ඇසී ඒ දෙස බැලුවෙමි. එහි අසුනක වාඩි වී සිටි ගැහැණු දරුවකු කෑ ගසමින් කාටදෝ බැන්නා ය.ඒ සමඟම ඇයගේ අත වූ බෑගයකින් ඈ සිටි අසුනේ සිටි පිරිමියකුට පහර කිහිපයක් ද එල්ල කළා ය.බසය නැවැතූ රියැදුරු එතැනට ආවේ ය.‘’මොකොද නංගී’’ රියැදුරා ඇසීය.‘’මෙන්න මේ මිනිහා එහෙන් අනිනව මෙහෙන් අනිනවා. චොකලට් දෙනවා. පින්තූරයක් ගන්න යං කියනවා. මං ඉවසගෙන ආවා’’ යි තරුණිය කීවේ තරහෙන් පුපුරමිණි.‘අමූලික බොරු එයාට පිස්සු ‘ යි ගුටි කෑ පිරිමියා කීය.‘’ආ .. තමුසෙ නේද ? ගිය සතියෙත් මේ බස් එකේම ගෑනු ළමයෙකුට කරදර කරල කලබලයක් ඇති කෙළේ’’ රියැදුරා ඇසීය. රියැදුරු බස් රිය පණ ගැන්වීය. හපුතලේ පොලිසිය ළඟ බස්රිය නතර කෙළේ ය. බැස ගිය රියැදුරු පොලිස් නිලධාරියකු කැඳවාගෙන ආවේ ය. තරුණියට හිරිහැර කළ පිරිමියා පොලිසියට භාර දුන්නේ ය.පැමිණිල්ල විභාග විය. තරුණිය ඇයට කළ හිරිහැර විස්තර කළා ය. රියැදුරු පෙර වූ සිද්ධීන් කියා සිටියේ ය.පොලිසිය සැකකරු පොලිස් කූඩුවට දමා වැසුවේ ය. බසය යළිත් පිටත් විය.බදුල්ල - කොළඹ දිවෙන එන්. ඒ. 0264 දරණ බස්රියේ රියැදුරු මහතාට කාගෙත් විශේෂයෙන්ම කාන්තාවන්ගේ ප්‍රසංශාව හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007223</link>
    <topic>හෝමාගම මූලික රෝහලේ ජල භීතිකා එන්නත නැතිලු</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>හෝමාගම රෝහලේ ජලභීතිකා මර්දන එන්නත නොමැතිවීම පිළිබඳව ජනතාව විමතිය පළ කරති. හෝමාගම ප්‍රාදේශීය සභා හා ප්‍රාදේශීය ලේකම් කොට්ඨාසයේ ග්‍රාම නිලධාරි වසම් 81කි. පිස්සු බල්ලන් වැනි සතුන් සපා කෑ විට, යා හැකි පහසුම රෝහල හෝමාගම මූලික රෝහලය.එවැනි අවස්ථාවක හෝමාගම රෝහලට රෝගියා ගෙන ගියත්, ‘’ජල භීතිකා මර්දන එන්නත මෙහි නැහැ. කළුබෝවිල රෝහලට ගොස් විදගන්න’’ යැයි රෝහල් කාර්ය මණ්ඩලය පවසන බව ජනතාව කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007224</link>
    <topic>‘උඩරට මැණිකෙ’ ට දෙවැනි පන්තියේ මැදිරි ගණන ප්‍රමාණවත් නැතිලු</topic>
    <author>කොළඹ දකුණ සමූහ ගාමිණී රූපානන්ද</author>
    <content>සති අන්තයේ හා නිවාඩු දිනයන්හි කොළඹ කොටුවෙන් උඩරට බලා ගමන් ගන්නා උඩරට මැණිකේ දුම්රියේ දෙවැනි පන්තියේ ප්‍රවේශපත් ලබා ගන්නා මගීන්ට දැඩි දුෂ්කරතාවන්ට මුහුණ පෑමට සිදුවී තිබේ.ඉතා විශාල පිරිසක් දෙවැනි පන්තියේ ගමන් කිරීමට විශාල මුදලක් ගෙවා ප්‍රවේශපත්‍ර ලබා ගත්තද යොදා ඇත්තේ සීමිත මැදිරි සංඛ්‍යාවකි.පසුගිය දිනෙක එම මැදිරියට ගොඩවුණු ජනතාවට ගමන් ගැනීමට සිදුවුණේ මැදිරියෙන් පිටත පා පුවරුවල පවා එල්ලීගෙනය. විශාල මගීන් පිරිසක් ගමන් ගන්නා මේ දුම්රියට ප්‍රමාණවත් මැදිරි යොදවන ලෙස මගීහු ප්‍රවාහන බලධාරීන්ගෙන් ඉල්ලා සිටිති.එසේ නොමැති නම් ප්‍රමාණවත් ඉඩ කඩ නැති බව පවසා අදාළ ප්‍රවේශපත් නිකුත් කිරීම නවතන ලෙස මගීහු දුම්රිය ප්‍රවේශපත් කවුන්ටර් නිලධාරීන් හට දන්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007225</link>
    <topic>මහමඟ හිඳ පිහිට පතන ගුණපාල</topic>
    <author>කොළොන්නාව සමූහ ඒ. සුමනසේන</author>
    <content>මාලිගාවත්ත බෝධිරාජ මාවතේ පදිංචි අවුරුදු හැටක් වියැති යු. ජේ. ගුණපාල අද කාගෙන් හෝ ලැබෙන කීයක් හරි ලබා ගෙන දරුවන් පෝෂණය කරන තත්ත්වයකට පත්ව සිටී. අද ඔහු රෝද පුටුවක වාඩිවී සිටියත් ඔහු උපතින් ආබාධිත වූ අයකු නොවේ.ඉතාමත් බයාදු ලෙස දකින ඕනෑම අයකු දෙස බලා සිටීම මිස කිසිවකුගෙන් කිසිවක් ඉල්ලීම ඔහුගේ සිරිත නොවේ. හෙතෙම මෙසේ දොඩමළු විය.‘මම කුඩා කාලයේ සිටම හැදුණේ වැඩුණේ මේ මාලිගාවත්ත ප්‍රදේශයේමයි. තරුණ කාලේ කුලී රක්ෂා කරලා යමක් හරි හම්බ කරගෙන ගේ දොර පිළිවෙළකට තියාගෙන හිටියා. මම විවාහ වුණේ මේ ආබාධයට පත් වුණාට පසුවයි.බිරිය මිය ගිහින්. දියණියන් හතර දෙනෙකු ඉන්නවා. මගේ එක් දුවක් විවාහ වෙලා ඉන්නවා. එයාගේ මහත්තයාටත් හරි හමන් රැකියාවක් නැති හින්දයි මම මේ වගේ පාරට බැහැලා යමක් සොයා ගන්නේ.එදා 1977 මැයි මාසේ පෙළපාලියේ සටන් පාඨ කියමින් කැම්බල් පිට්ටනියට යන්න පිටත් වෙලා ටිකක් දුරට ආව විතරයි. පොලිසියෙන් වෙඩි තියන්න පටන් ගත්තා.එතෙන්දි මටත් තවත් කීප දෙනෙකුටත් බරපතළ තුවාල සිදු වුණා. මගේ දකුණු කකුළටයි වෙඩි වැදුණේ.කොළඹ ජාතික රෝහලේ මාස 6 ක් පමණ ප්‍රතිකාර ගත්තා. ඔපරේෂන් තුනක් කළා. දොස්තර මහත්වරුන්ට පින්සිද්ධ වෙන්න තමයි මේ විදියටවත් ජීවත් වෙන්න ඉඩ ලැබුණේ. මම මේ දේ කැමැත්තකින් කරන්නේ නෑ.කොතන හරි කඩ කෑල්ලක්වත් ලැබුණොත් මම වෙළඳාමක් කරලා දරුවන් ආරක්ෂා කරනවා දැනට මට තියෙන තවත් ප්‍රශ්නයක් තමයි විවාහ නොවුණු ගැහැණු දරුවන්ටවත් හරියට රැකියාවක් නොමැතිකම.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007226</link>
    <topic>වීදාගම - වල්ගම වැවගොඩවෙන්න ආසන්නයි</topic>
    <author>හල්තොට සමූහ විනිතා මානෙල් ගමගේ</author>
    <content>වීදාගම - වල්ගම වැව මේ වන විට විනාශ වෙමින් පවතින බව වීදාගම බටහිර ගොවිසංවිධානය පෙන්වා දෙති. රයිගම් බණ්ඩාර රජ සමයේ පටන් කුඹුරු අස්වැද්දූ මේ වැව අක්කර 28ක භූ®මි ප්‍රමාණයක් පුරා විහිදී ගියද දැනට අක්කර 20 ක්වත් නැතැයි ගොවි සංවිධානය පවසයි.ගොඩවීම හා නොයෙකුත් පාරිසරික හේතූ®න් මත මේ වටිනා වාරි සම්පත විනාශ වීමට ඉඩ හැර වගකිවයුතු අය නිහඬවීම පිළිබඳව ඔවුන් දුක් වෙති. වසර 30 කින් වත් කිසිදු ප්‍රතිසංස්කරණයක් කර නොමැති මේ වැවේ ජලයෙන් වීදාගම කඹුරුගොඩ වෙල් යාය මෙන්ම වීදාගම හද්දාගොඩ ප්‍රදේශයේ කුඹුරු අක්කර 150ක් පමණ වගාකටයුතු සිදුකරන්නේ අසීරුවෙනි.වැව වටේ ගමන් කිරීමට මේ වන විට කිසිදු මාර්ගයක් නොමැති බැවින් වැවට පිවිසිය හැක්කේ වීදාගම පිහිටි පිටවාන ආසන්නයෙන් පමණි. වැව රක්ෂිතය අනවසරයෙන් කම්බි ගසා නොයෙක් වගාවන් මෙන්ම නිවාසද ඉදිකර ඇති බව ගොවියෝ පවසති.පිටවාන අසලින් එගොඩ වීමට ඇති බන්ට් එක අඩි 30 ක් පමණ දිග අඩි 2ක පමණ පළල කොන්ක්‍රීට් ලෑල්ලක් වන අතර එහි ගමන් කිරීම ඉතා අවදානම් වේ. මෙයට අත්වැලක් නොමැති අතර කඹුරුගොඩ වෙල් යායට ජලය සපයන ඇළ මාර්ගයේ දොරටුව මෙය වේ.මේ ස්ථානයේ සිමෙන්ති බැම්ම කැඩී විනාශ වී සුන් බුන් පමණක් ඉතිරිවී ඇති අතර අඩි 20ක් පමණ ගැඹුරු වළක් හෑරී ඇත. බද්දෙගොඩ හා වැවේගොඩ වත්ත ප්‍රදේශවලට ගමන් කරන පිරිස ප්‍රයෝජනයට ගන්නේ මේ මාර්ගය බැවින් පාපැදියක් පවා රැගෙන යෑම අසීරු බව පවසති. වැව වටේ වෙල් ආතා ගස් වැවී ඇති අතර වැවේ රොන් මඩ හා නොයෙක් අප ද්‍රව්‍ය තැන්පත් වීම නිසා වැව ගොඩ වෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=r1007227</link>
    <topic>බසයේ බෆල් පෙට්ටියකාන්තාවකගේ හිස මතට</topic>
    <author>ගම්පහ දිස්ත්‍රික් සමූහකේ. ටී. ඒ. කරුණාරත්න</author>
    <content>ගමන්කරමින් සිටි බස්රථයේ සවිකර තිබූ ශබ්ද විකාශන යන්ත්‍ර පෙට්ටිය (බෆල් පෙට්ටිය) හිසමත කඩා වැටීම නිසා රෝගාතුරවූ බැංකු සේවිකාවකට ප්‍රතිකාර සොයා පෞද්ගලික රෝහලක් කරා යෑමට සිදුවූ පුවතකි මේ.පසුගියදා උදේ තම සේවය සඳහා යෑමට ඇය මාර්ග අංක 518 වැලිවේරිය කොළඹ කොටුව බලා ධාවනයවූ පෞද්ගලික බස්රථයකට කිරිල්ලවලින් නැග ඇත. කඩවත නගරය පසුකරමින් සිටියදී වාඩිවී බසයේ ගමන්ගත් ඇයගේ් හිස මතට බසයේ සවිකර තිබූ ශබ්ද විකාශන යන්ත්‍ර පෙට්ටිය කඩා වැටී ඇත. හිසේ දෙතැනක් තුවාලවී ලේ ගලන්නට වූ නිසා ඇය වහා පෞද්ගලික රෝහලක් කරා ගොස් ප්‍රතිකාර ලබාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007221</link>
    <topic>මුරලිගේ-මාලිංගගේ පන්දු යැවීමෙන්ශ්‍රී‍්‍ර ලංකාව ජයග්‍රහණය අභියෙස</topic>
    <author/>
    <content>ඉන්දියාවට එරෙහිව ගාල්ල ජාත්‍යන්තර ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ සිවුවැනි දින තරගය නතර කරන විට ශ්‍රී ලංකාව ජයග්‍රහණය අභියසට පැමිණ සිටියේය.ලෝක පූජිත පන්දු යවන්නා වන මුත්තයියා මුරලිදරන්ගේ දඟ පන්දුවත්, 2007 වසරේ දෙසැම්බරයෙන් පසුව ප්‍රථම වතාවට ටෙස්ට් තරග බිමට පිවිසි ලසිත් මාලිංගගේ පැයට කිලෝ මීටර් 139ක වේග පන්දුවත් හමුවේ අසරණ වූ ඉන්දියාව ඊයේ තරගය නතර කරන විට දෙවැනි ඉනිමේ කඩුලු 5ක් ලකුණු 181 කට බිඳ වැටී තරගයේ ශ්‍රී ලංකාවට වඩා ලකුණු 63 කින් පිටුපසින් සිටියේය.ඉන්දියා පළමු ඉනිමේදී කඩුලු 5ක් ලබා ගත් මුරලිදරන් දෙවැනි ඉනිමේදීද කඩුල්ලක් ලබා ගෙන දැන් ටෙස්ට් කඩුලු 798 ක් ලබා ගෙන සිටී. මාලිංග ලකුණු 33කට කඩුලු 3ක් බිඳ හෙළීමට සමත් විය.ලොව අංක 1 පන්දු යවන්නා වන මුත්තයියා මුරලිදරන් අද ඔහුගේ ක්‍රීඩා දිවියේ අවසන් වතාවට ටෙස්ට් ක්‍රිකට් පිටියට පිවිසෙයි.පැය දෙකහමාරකට වැඩි කාලයක් (මිනිත්තු 156) ඉන්දියා දෙවැනි ඉනිමේ තෙවැනි කඩුල්ල ආරක්ෂා කිරීමට රාහුල් ඩ්‍රාවිඩ් හා සචින් ටෙන්ඩුල්කාර්ට හැකි වූහ. එම කාලය තුළ මේ දෙදෙනා අගනා ලකුණු 119 ක් ඉනිමට එක් කළහ. පන්දු 254 කට මුහුණ දුන් ඩ්‍රාවිඩ් හා ටෙන්ඩුල්කාර්, රංගන හේරත් හා මුරලිදරන්ගේ දඟ පන්දුවලට සාර්ථකව මුහුණ දුන්හ.පන්දු ප්‍රහාරය සඳහා ශ්‍රී ලංකාව යළි ලසිත් මාලිංග කැඳවීමත් සමඟ තත්ත්වය වෙනස් විය. පළමු ඕවරයේදීම ඩ්‍රාවිඩ් දවාලූ ඔහු ඊළඟ ඕවරයේ දී ටෙන්ඩුල්කාර් දවාලමින් තරගය යළි ශ්‍රී ලංකාවේ වාසියට හැරවීය.‘ලෙග් ගලී’ හී කුමාර් සංගක්කාර අතට උඩ පන්දුවක් දෙමින් ඩ්‍රාවිඩ් ලකුණු 44කට දැවී ගිය අතර මාලිංගගේ ‘යෝකර්’ පන්දුවක් පසු පාදයේ සපත්තුවේ වැදී ටෙන්ඩුල්කාර් (84යි: හතරේ 11, හයේ 1) කඩුල්ල මුවා කිරීමේ වරදට හසුව දැවී ගියේය.යුවරාජ් සිං (5) දැවී ගියේ පළමු ඉනිමේදී මෙන්ම මුරලිදරන්ගේ පන්දුවකට ‘ස්ලිප්’ හී මහේල ජයවර්ධන අතර උඩ පන්දුවක් ලබා දෙමිනි. එය මුරලිගේ 798 වැනි ටෙස්ට් කඩුල්ල විය. යුවරාජ් දැවී යාමත් සමඟ ඊයේ තරගය නතර කෙරිණි. අතේ ඇඟිල්ලේ තුවාලයක් හේතුවෙන් තිලාන් සමරවීර පන්දු රැකීම සඳහා පිටියට පිවිසියේ නැත. ඊයේ තරගය අවසන් වූ වහාම ගාල්ලට ධාරානිපාත වැසි ඇදවැටිණි.ඉන්දියා දෙවැනි ඉනිමේ තෙවැනි පන්දුවේදීම ඔවුන්ගේ පළමු කඩුල්ල බිඳ වැටිණි. බින්දුවකට දැවී ගියේ ගෞතම් ගම්භීර්ය. ගම්භීර්ට මේ තරගය අසාර්ථක එකක් විය. ඔහුට පළමු ඉනිමේදී ලබාගත හැකි වූයේ ද ලකුණු 2ක් පමණි. දෙවතාවේදීම ඔහු ගොදුරු වූයේ ලසිත් මාලිංගට ය. පළමු ඉනිමේදී ඔහු මාලිංගගේ පන්දුවකට කඩුල්ල මුවා කිරීමේ වරදට හසුව දෙවැනි පන්දුවේදී දැවී ගියේය. ඊයේ, මාලිංගගේ තෙවැනි පන්දුවට කඩුලු රකින ප්‍රසන්න ජයවර්ධනට උඩපන්දුවක් දෙමින් ගම්භීර් දැවී ගියේය.පළමු ඉනිමේදී ලකුණු 109ක් රැස් කළ අනෙක් ආරම්භක පිතිකරු විරේන්ද්‍ර සෙවාග්ට දෙවැනි ඉනිමේදී එවැනි දස්කම් ප්‍රදර්ශනය කිරීමට නොහැකි විය. ඔහු ලකුණු 31 කට දැවී ගියේය. හතරේ පහර හයක් ඊට ඇතුළත්ව තිබිණි.දෙවැනි ඉනිමේ 11 වැනි ඕවරයේදී චානක වෙලගෙදර එවූ පන්දුවකට සෙවාග් දුන් උඩපන්දුව ‘බැක්වර්ඩ් පොයින්ට්’ හිදී මහේල ජයවර්ධන ඉතාමත් දර්ශනීය අයුරින් රැක ගැනීමට සමත් විය. ඒ අනුව ඉන්දීය පිලේ දෙවැනි කඩුල්ල මුළු ලකුණු 42 දී බිඳ වැටිණි.සවස තේ පානය සඳහා තරගය නතර කරන විට ඉන්දියාව සිය දෙවැනි ඉනිමේ කඩුලු 2ක් ලකුණු 68කට අහිමි කරගෙන සිටියේය.කඩුලු 3කට මුළු ලකුණු 140 සිට ඊයේ සිවුවැනි දින තරගය ඇරැඹූ ඉන්දියාව වෙනුවෙන් ආරම්භක පිතිකරු විරේන්ද්‍ර සෙවාග් ආක්‍රමණශීලී ශතකයක් වාර්තා කළේය. චානක වෙලගෙදරගේ පිට ඉන්නෙ ඈතින් ආ පන්දුවට පිත්ත දැමීමට යාමෙන් ඔහු ‘ස්ලිප්’ හි තරංග පරණවිතාන අතට උඩ පන්දුවක් දෙමින් ඊයේ තරගයේ 7 වැනි ඕවරයේදී මුලින්ම දැවී ගියේය. පන්දු 118කට මුහුණ දෙමින් සෙවාග් ලකුණු 109ක් රැස් කළ අතර ඊට හතරේ පහර 19ක් හා හයේ පහරක්ද ඇතුළත්ව තිබිණි. සෙවාග් හා වී. වී. එස්. ලක්ස්මන් සිවුවැනි කඩුල්ල වෙනුවෙන් ලකුණු 68ක් එක් කළහ.සෙවාග් දැවී ගොස් ඕවර තුනකට පසුව ලක්ස්මන්, ලසිත් මාලිංගගේ පන්දුවකට ඩීප් ස්කුවෙයාර් ලෙග් හි තිලකරත්න ඩිල්ෂාන් අතට උඩ පන්දුවක් දෙමින් ලකුණු 22 කට දැවී ගියේය. ඉන්දියාව කඩුලු 5කට ලකුණු 178 යි.යුවරාජ් සිං හා ද්‍රෝනිගේ කඩුලු සබඳතාව ඇති වූයේ එතැන් සිටය. හය වැනි කඩුල්ල වෙනුවෙන් ලකුණු 74ක් එක් කරමින් සිටි යුවරාජ් සිං හා මහේන්ද්‍ර සිං ද්‍රෝනි මුත්තයියා මුරලිදරන් විසින් ආපසු ක්‍රීඩාගාරයට යවන තෙක්ම ඉන්දියාවට තරගය යහපත් එකක් ව තිබිණි. ඉන් පසුව පිටියට පිවිසි හර්බජන් සිං ද දැවී යාමෙන් පසුව දිවා ආහාරය සඳහා ඊයේ තරගය නතර කරන විට ඉන්දියාවේ කඩුලු 8ක් ලකුණු 260 කට බිඳ වැටී තිබිණ.මිනිත්තුª 64ක් තිස්සේ පන්දු 74කට මුහුණ දුන් මේ දෙදෙනා ගෙන් පළමුව දැවී ගියේ ද්‍රෝනි ය. මුරලිදරන්ගේ දඟ කැවුණු පන්දුව කෙළින්ම කඩුල්ලේ වැදීමෙන් ද්‍රෝනි ලකුණු 33 කට දැවී ගියේය.යුවරාජ් සිං ඔහුගේ 9 වැනි ටෙස්ට් අර්ධ ශතකය වාර්තා කිරීමෙන් පන්දු හයකට පසුව මුරලිගේ පන්දුවකට ‘ස්ලිප්’ හි මහේල ජයවර්ධන අතට පහසු උඩ පන්දුවක් ලබා දෙමින් දැවී ගියේය. පන්දු 64 කට මුහුණ දුන් යුවරාජ් හතරේ පහර 8ක් හා හයේ පහරක් සමග ලකුණු 52 ක් රැස් කළේය.ඉන්දිය කණ්ඩායමේ යුවරාජ් හා හර්බජන් යන සිං යුගලය ම දැවී ගියේ මුළු ලකුණු 259 දීය. යුවරාජ් දැවී ගොස් පන්දු දෙකකට පසුව හර්බජන් (2) රංගන හේරත්ගේ පන්දුවකට ඉදිරියට පැන පහරක් එල්ල කිරීමට ගත් අසාර්ථක උත්සාහයේදී ඔහු පැරදවූ පන්දුව අල්ලා ගත් කඩුලු රකින ප්‍රසන්න ජයවර්ධන පහසුවෙන්ම කඩුල්ල බිඳ දැමුවේය. දිවා ආහාරය සඳහා තරගය නතර කරන විට ඉන්දියාවේ කඩුලු 8 ක් ලකුණු 260 කට බිඳ වැටී තිබිණි.දිවා ආහාරයෙන් පසුව මිනිත්තු 20 ක් ඇතුළත ඉතිරි කඩුලු දෙක බිඳ වැටිණි. ඒ කඩුලු දෙකම ලබා ගත්තේ මුරලිදරන් ය.ප්‍රග්‍යාත් ඔජා ‘ස්ලිප්’ හි මහේල ජයවර්ධන අතට උඩ පන්දුවක් දෙමින් දැවී ගිය අතර අභිමාන්යු මිතුන් පන්දුව කෙළින්ම කඩුල්ලේ ගැටීමෙන් දැවී ගියේය. එය මුරලිගේ 797 වැනි ටෙස්ට් කඩුල්ල විය.සිය අවසාන ටෙස්ට් තරගයට සහභාගි වෙමින් සිටින මුත්තයියා මුරලිදරන් කඩුල්ලක් ලබා ගත් සෑම අවස්ථාවකම ආචාර වෙඩි හඬ ඇසෙන්නට විය. මුරලි ලකුණු 63කට කඩුලු 5ක් බිඳ හෙලූ අතර එය ටෙස්ට් ඉනිමක ඔහු කඩුලු 5 ක් ලබා ගත් 67 වැනි අවස්ථාව විය.ලකුණු 276කට ඉන්දියා ඉනිම අවසන් වූ අතර ඒ අනුව තරගයේ පළමු ඉනිම අවසන් වන විට ඔවුන් ශ්‍රී ලංකාවට වඩා ලකුණු 244ක් පිටුපසින් සිටියහ. මේ නිසා පිට පිට නැවත වතාවක් පන්දුවට පහර දීමට ඉන්දියාවට සිදු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007222</link>
    <topic>වෙළෙඳසේවා මලල ක්‍රීඩා සඳහා අයැදුම් පත් කැඳවයි</topic>
    <author/>
    <content>වෙළඳ සේවා මලල ක්‍රීඩා සංගමය මගින් වාර්ෂිකව සංවිධානය කරනු ලබන වෙළඳ සේවා මලල ක්‍රීඩා උළෙල සඳහා මේ දිනවල අයදුම්පත් බාර ගැනේ. මේ මස 31 වැනිදා අයදුම්පත් භාර ගැනීම අවසන් වේ.මෙම ක්‍රීඩා “උළෙල සැප්තැම්බර් 11 , 12 දින දෙක තුලදී සුගතදාස ක්‍රීඩාංගනයේදී පැවැත්වීමට නියමිත අතර ආධුනික සහ විවෘත පිරිමි සහ කාන්තා තරග සහ අවු 35,40, 45, 50, 55 පිරිමි තරඟත් අවු 30, 35, 40, 45, 50 කාන්තා තරග පැවැත්වේ. මේ සඳහා සියලුම ජවන හා පිටිය තරග ඉසව් ඇතුලත් වේ. අයදුම්පත් ලේකම් කේ. සචිත්‍රානන්ද අංක 53, විවේකානන්ද හිල් කොළඹ 13 යන ලිපිනයට යොමුකළ හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007223</link>
    <topic>ලෝක විශ්වවිද්‍යාල බේස්බෝල් තරගාවලියටශ්‍රී ලංකාවෙන් කණ්ඩායමක්</topic>
    <author>ජගත් ගුණවර්ධන</author>
    <content>ජපානයේ ටෝකියෝ නුවර පැවැත්වෙන 05 වන ලෝක විශ්වවිද්‍යාල බේස් බෝල් සූරතාවය නියෝජනය කිරීමට ශ්‍රී ලංකා විශ්වවිද්‍යාල බේස්බෝල් කණ්ඩායමට ප්‍රථම වතාවට අවස්ථාව හිමි වී ඇත. මේ මස 30 වනදා ආරම්භ වන මේ තරගාවලිය අගෝස්තු 08 දක්වා පැවැත්වේ.අමෙරිකාව, කැනඩාව, චීන තායිපේ, චීනය, ජපානය, කියුබාව, කොරියාව සමඟ ශ්‍රී ලංකාව මේ තරගාවලියට සහභාගි වීමට නියමිතය.ශ්‍රී ජයවර්ධනපුර, පේරාදෙණිය, කොළඹ හා මොරටු විශ්වවිද්‍යාල නියෝජනය කරමින් ක්‍රීඩකයන් 20 දෙනෙකුගෙන් සමන්විත කණ්ඩායමේ නායකත්වය ටී. යූ. ගම්මන්පිලට (ජ’පුර විශ්වවිද්‍යාලය) හිමිව ඇත. කණ්ඩායමේ පුහුණුකරු ලෙස යසුමා වටන බේ මහතා කටයුතු කරයි.ශ්‍රී ලංකා කණ්ඩායම මූලික වටයේ දී අමෙරිකාව, කැනඩාව හා චීන තායිපේ කණ්ඩායම සමඟ තරගවැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007224</link>
    <topic>යුද හමුදා පිහිනුම් සූරතාව සේවා බළකායට</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා අන්තර් රෙජිමේන්තු ආධුනික හා විවෘත පිහිනුම් හා දිය පන්දු තරගාවලියේ පිහිනුම් සූරතාව දිනා ගැනීමට යුද හමුදා සේවා බලකාය සමත් විය.යුද හමුදා මූලස්ථානයේ පිහනුම් තටාකයේ දෙදිනක් පුරා පැවැති මේ තරගාවලියේ පිහිනුම් අනුසූරතාව සන්නාහ සන්නද්ධ බලකායට හිමි විය.දිය පන්දු සූරතා සිංහ රෙජිමේන්තුව විසින් දිනාගනු ලැබූ අතර අනුසූරතාව හිමි වූයේ යුධෝපකරණ බලකායටය.යුද හමුදා රෙජිමේන්තු 17කින් ක්‍රීඩක ක්‍රීඩිකාවෝ 200 කට අධික සංඛ්‍යාවක් තරග වැදුනු මේ තරගාවලියට ආබාධිත රණවිරුවන්ද සහභාගි වූහ.යුද හමුදාපති ලුතිනන් ජෙනරාල් ජගත් ජයසූරිය මහතා සහ එම මැතිණියගේ ප්‍රධානත්වයෙන් ත්‍යාග හා සහතික පත් ප්‍රදානය කෙරුණු අතර යුද හමුදා පිහිනුම් හා දියපන්දු ක්‍රීඩා කමිටුවේ සභාපති ‘මේජර් ජෙනරාල් සී.පී. ගාල්ලගේ , උප සභාපති කර්නල් එච්.ජී.අයි.විද්‍යානන්ද ඇතුළු යුද හමුදාවේ උසස් නිළධාරීහුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007225</link>
    <topic>රූඩි කර්ස්ටන් ක්‍රිකට්පිටියෙන් සමු ගනී</topic>
    <author>ලීඩ්ස් (ඒ. එෆ්. පී.)</author>
    <content>හෙඩිංග්ලී හී දී ඇරැඹි පකිස්තානු ඕස්ට්‍රේලියා දෙවැනි ටෙස්ට් තරගයෙන් පසුව විනිසුරු දිවියෙන් විශ්‍රාම ගන්නා ප්‍රවීණ දකුණු අප්‍රිකානු ක්‍රිකට් විනිසුරු රූඩි කර්ස්ටන් හට එංගලන්තයේ උසස් ක්‍රිකට් බලධාරීහු සිය ගෞරවය පුද කර සිටිති.61 හැවිරිදි කර්ස්ටන් ජගත් ක්‍රිකට් පිටියේ විශිෂ්ටතම ක්‍රිකට් විනිසුරුවරයකු වේ. ඔහු ටෙස්ට් තරග 108 ක් වාර්තාගත එක්දින තරග 209 ක් සහ ඕවර විස්සයි 20 තරග 14 ක විනිසුරුවරයකු ලෙස කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007226</link>
    <topic>කැලණිය ශ්‍රී ධර්මාලෝක විදුහලට ක්‍රිකට් ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන වයස අවුරුදු 15 න් පහළ දෙවැනි කොටසේ තරග තුනක දී කොළඹ තර්ස්ටන් විදුහල කොළඹ අශෝක විද්‍යාලය සහ මරදාන සාන්ත ජෝෂප් විද්‍යාල පරදවා ජයග්‍රහණ වාර්තා කිරීමට කැලණිය ශ්‍රී ධර්මාලෝක විද්‍යාලය සමත් විය.කොළඹ තර්ස්ටන් විදුහල පරදවා ධර්මාලෝක විද්‍යාලය කඩුලු දෙකක තියුණු ජයක් වාර්තා කළ අතර අශෝක විදුහල කඩුලු 7 කින් ද මරදාන සාන්ත ජෝෂප් විද්‍යාලය කඩුලු 8කින් ද පරදවා ජය ගැනීමට ධර්මාලෝක ක්‍රීඩකයෝ සමත් වූහ.ධර්මාලෝක – තර්ස්ටන්තර්ස්ටන් විදුහල ඕවර 32.2 කදී සියලු දෙනා දැවී ලකුණු 97යි. කේ.රණතුංග 25, බී. සමරජීව 23, අයි. කහවිට 23/4, අයි.රශ්මිත 15/2 කැලණිය ධර්මාලෝකය ඕවර 36.4 ක දී කඩුලු 8 ට ලකුණු 98යි. තරිඳු මධුශංඛ 24, අයි. කහවිට 13, විශ්ව සංකල්ප 17/3, ඔෂඳ ඩී. සිල්වා 27/3ධර්මාලෝක - අශෝකඅශෝක විදුහල ඕවර 38.5ක දී සියලු දෙනා දැවී ලකුණු 52යි. එම්. හෙට්ටිආරච්චි ලකුණු 20, ශාන් ඉරේෂ් 10 /4, රවිදු තිවංක 1/3 ධර්මාලෝක විදුහල ඕවර 4.3කදී කඩුලු 3 ට ලකුණු 54 යි. ඒ මනුක 20 / 2ධර්මාලෝක-සාන්ත ජෝෂප්සාන්ත ජෝෂප් විදුහල ඕවර 25.4කදී සියලු දෙනා දැවී ලකුණු 56යි. ශාන් ඉරේෂ් 10 / 4, අයි. රශ්මික 21/3ශ්‍රී ධර්මාලෝක විද්‍යාලය ඕවර 6.3ක දී කඩුලු 2 ක් දැවී ලකුණු 57යි. අයි. කහවිට 36, එම්.ජී.සන්ජීව 10/2</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007227</link>
    <topic>ත්‍රෝබෝල් තරගාවලියටඅයැදුම් පත් කැඳවයි</topic>
    <author/>
    <content>මෙවර අන්තර් ක්‍රීඩා සමාජ ත්‍රෝබෝල් තරගාවලිය සැප්තැම්බර් මාසය තුළ කළුතර දිස්ත්‍රික්කයේදී පැවැත්වීමට සංවිධායක මණ්ඩලය තීරණය කර ඇත. ඉල්ලුම්පත්‍ර භාර ගන්නා අවසාන දිනය ජූලි මස (30) වනදා ය.සියලුම ඉල්ලුම්පත් මේ මස 30 වනදාට ප්‍රථම පහත සඳහන් ලිපිනයට යොමුකරන මෙන් එම සංගමය ඉල්ලා සිටී. පද්මා කරුණාරත්න, තරග ලේකම්, ක්‍රීඩා සංකීර්ණය, ඇවරිවත්ත, කටුනායක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007228</link>
    <topic>සුසන්තිකාට ක්‍රීඩා ඇමැතිගෙන් තිළිණයක්</topic>
    <author/>
    <content>ක්‍රීඩා අමාත්‍ය සී. බී. රත්නායක මහතාගේ ප්‍රධානත්වයෙන් ක්‍රීඩා අමාත්‍ය ශ්‍රවණාගාරයේ දී පැවැති ප්‍රවීණ ක්‍රීඩක ක්‍රීඩිකා හමුවේ දී අමාත්‍යවරයා විසින් ඔලිම්පික් රිදී පදක්කම ලබාගත් සුසන්තිකා ජයසිංහට විශේෂ මුදල් පරිත්‍යාගයක් කරනු ලැබූ අයුරු. ක්‍රීඩා අමාත්‍යාංශයේ ලේකම් එස්. ලියනගම මහතාද ඡායාරූපයේ වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=s1007229</link>
    <topic>ප්‍රංශ සවාරියසත්කාරක ප්‍රංශයටතවත් ජයක්</topic>
    <author>ප්‍රංශය (එ. එෆ්. පී)</author>
    <content>සත් වතාවක් ප්‍රංශ සවාරිය ජයගත් ලාන්ස් ආම්ස්ට්‍රොං භීතිකාව ඉවත් කිරමින් සත්කාරක ප්‍රංශයට මෙවර ප්‍රංශ සවාරියේ 16 වන අදියරේ ජය හිමිකර දීමට ජයරිත් ෆෙඩ්රිගො සමත් විය.කිලෝ මීටර් 199.5 කින් යුතු 16 වන අදියර ආරම්භයේදී පෙරමුණ ගත් ආම්ස්ට්‍රෝං හා කරට කර සටනක නියැලුණ ෆෙඩ්රිගෝ අවසන් මොහොතේදී ජයග්‍රහණය අත්කර ගත්තේය.තරගයේ අවසාන කිලෝ මීටර් කිහිපයේදී සිය දෙපා වලට සුළු විවේකයක් ලබා දෙන ආම්ස්ට්‍රෝංට 16 වන අදියරේ අවසන් මීටර් 500 නම් විවේකයක් ලැබුණේ නැත. ඔහුට මේ අදියරේදී ප්‍රංශයේ සැන්ඩි කේසර් සහ ගුවන් ප්ලාසා සමග ද තරගයක නියැළීමට සිදුවිය.මේ අතර ඇස්තානා පිලේ ඇල්බටෝ කොන්ටාඩො සිය ප්‍රතිවාදී ක්‍රීඩක ලක්සම්බර්ග්හි ඇන්ධි ශෙලෙක් අභිබවා යමින් කහ ජර්සිය සඳහා වන සමස්ත තරගයේ පෙරමුණ ගැනිමට සමත් විය.ශෙලෙක් තරගය නිමා කළේ කොන්ටාඩෝට වඩා මිනිත්තු 7 ක් පසු පසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=f1007221</link>
    <topic>විධායක අගමැති ධුරය සහනව ආණ්ඩුක්‍රම ව්‍යවස්ථාව</topic>
    <author>රාමන්</author>
    <content>එම පක්ෂයට විපක්ෂයේ ප්‍රධාන පක්ෂයවත් වෙන්න බැරි වුණා. ආසන සංඛ්‍යාව 8 දක්වා අඩු වුණා. එදා එය සාමාන්‍යයෙන් හඳුන්වනු ලැබුවේ ශ්‍රී ලංකා නිදහස් පක්ෂයේ දේශපාලන හෝදාපාලුවක් විදියට. මේ නිසා ශ්‍රී ලංකා නිදහස් පක්ෂයේ මන්ත්‍රීවරුන් පාර්ලිමේන්තුවේ සිටියදීම ද්‍රවිඩ එක්සත් විමුක්ති පෙරමුණේ නායක ඒ අමිර්තලිංගම් මහතාට විපක්ෂ නායකකම හිමි වුණා.ආණ්ඩු බලය හිමි කරගත් එක්සත් ජාතික පක්ෂය, පාර්ලිමේන්තුවේ 5 / 6 ක බලයක් හිමිකර ගත්තා. 1977 මැතිවරණයේ දී ආසන 140ක් එක්සත් ජාතික පක්ෂයට ලැබුණා. පසුව එය 143 දක්වා වැඩි වුණා.මෙදාත් එදා මෙන් ආසන මට්ටමේ මැතිවරණයක් පැවැතියා නම් එක්සත් ජාතික පක්ෂයට අත් වෙන්නෙත් එම ඉරණමයි. වාර්තාවන ඡන්ද ප්‍රතිඵලය ආසන මට්ටමට සමාන කළොත් එක්සත් ජාතික පක්ෂයට එදා ශ්‍රී ලංකා නිදහස් පක්ෂයට ලැබුණු ආසන 8වත් ලැබෙන්නේ නැහැ. 1970 වේ දී එක්සත් ජාතික පක්ෂයටත් 1977 ශ්‍රී ලංකා නිදහස් පක්ෂයට අත් වූ ඉරණමට මුහුණ දෙන්න සිදු වුණා. එම පක්ෂය එහි වූයේ ආසන 16ක් පමණයි. තව ආසන කීපයක් අඩු උනානම් විපක්ෂ නායක ධුරයත් අහිමි වෙනවා.එහෙත් සමානුපාතික නියෝජන ක්‍රමය නිසා මෙදා එක්සත් ජාතික පක්ෂයට ආසන 60 හිමි වී විපක්ෂ නායක ධුරයත් ලැබී තිබෙනවා. එක්සත් ජනතා නිදහස් සන්ධානයට 2 / 3 කට ආසන්න ජනවරමක් ලැබිලා. අවශ්‍ය නම් 2 / 3 සම්පූර්ණ කර ගැනීමට ලබාගත යුතුව ඇත්තේ ආසන 6ක් පමණයි. ඒ අනුව ආණ්ඩු පක්ෂය ආසන 144ක ජනවරමක් ලබාගෙන තිබෙනවා.මේ පරිවර්තන දෙකේ තවත් වෙනසක් තිබෙනවා. 1977 අන්ත පරාජයෙන් පස්සෙ බලයට පත් වූ එක්සත් ජාතික පක්ෂ ආණ්ඩුව විපක්ෂයට සැලකූ ආකාරය අදට වඩා වෙනස්. එදා විපක්ෂයට නැත්නම් ශ්‍රී ලංකා නිදහස් පක්ෂයට සැලකුවේ දේශපාලන වශයෙන් බොහොම නරක විදියට. ශ්‍රී ලංකා ඬදහස් පක්ෂයේ නායිකා සිරිමාවෝ බණ්ඩාරනායක මැතිනියගේ ප්‍රජා අයිතිය අහිමි කළා. මන්ත්‍රීධුරය පවා අහිමි කළා. ඇය වසර 7ක් යනතුරු දේශපාලන භූමියෙන් ඉවත් කළා.1978 ඒක පක්ෂිකව තීන්දුවක් අරගෙන ජනාධිපති ක්‍රමයක් සහිත ආණ්ඩුක්‍රම ව්‍යවස්ථාවක් ගෙන එනු ලැබුවා. එම ව්‍යවස්ථාව මඟින් පාර්ලිමේන්තුවටවත් අධිකරණයටවත් වග කියන්නේ නැති විධායක ජනාධිපති ධුරයක් නිර්මාණය කර ගත්තා. එම ව්‍යවස්ථාවට තවත් සංශෝධනයක් ගෙනැවිත් අවුරුදු 6 කින් පැවත්වීමට නියමිත ජනාධිපතිවරණය අවුරුදු 4 කින් පැවැත්වීමට හැකි වන ලෙස ව්‍යවස්ථාව වෙනස් කළා. එම මැතිවරණයට තරග කරන්න බැරි විදියට 1980 දී බණ්ඩාරනායක මැතිනියගේ ප්‍රජා අයිතිය අහෝසි කර ඇය තරගයෙන් ඉවත් කළා.ඉන් පසුව ශ්‍රී ලංකා නිදහස් පක්ෂය ඇතුළේ අර්බුදයක් නිර්මාණය කළා. වෙනම කණ්ඩායමක් හැදුවා. එම කණ්ඩායමේ අපේක්ෂකයා ලෙසයි හෙක්ටර් කොබ්බෑකඩුව මහතා ජේ. ආර්. ජයවර්ධන ජනාධිපතිවරයා සමඟ තරගයට පැමිණියේ. එම ජනාධිපතිවරණයේ දී හෙක්ටර් කොබ්බෑකඩුව මහතාගේ මැතිවරණ ව්‍යාපාරය ගෙන ගියේ විජය කුමාරතුංග, චන්ද්‍රිකා බණ්ඩාරනායක කුමාරතුංග කණ්ඩායම මගින්. තවත් කණ්ඩායමක් පක්ෂය ඇතුළෙම කොබ්බෑකඩුව පරාජය කිරීමට වැඩ කළා. අනුර බණ්ඩාරනායක මහතා එම කණ්ඩායමට නායකත්වය දුන්නා.මේ ආකාරයෙන් ශ්‍රී ලංකා නිදහස් පක්ෂය බේද බින්න කර ජනාධිපතිවරණය ජය ගත්තා. ඉන් පසුව පැවැත්වීමට නියමිතව තිබූ පාර්ලිමේන්තු මැතිවරණය කල් දැමීමේ ජනමත විචාරණයේ දී ශ්‍රී ලංකා නිදහස් පක්ෂය දෙකට කැඩුවා. ශ්‍රී ලංකා නිදහස් පක්ෂයේ අනුර, මෛත්‍රී, හලීම් ඉෂාක්, කණ්ඩායම කෙලින් ම පාර්ලිමේන්තු කාලය දික් කර ගන්න එක්සත් ජාතික පක්ෂ ආණ්ඩුවට සහයෝගය දුන්නා. විජය කුමාරතුංග, ඔසී අබේගුණසේකර ඇතුළු පිරිස නැක්සලයිට් චෝදනා යටතේ අත්අඩංගුවට ගත්තා.1977න් පස්සේ ප්‍රබල ආණ්ඩුව, දුබල විපක්ෂය දේශපාලන වශයෙන් විනාශ කිරීමේ ඉතිහාස කතාව ලියැ වී තිබෙන්නේ ඉහත සඳහන් විදියටයි. ඊට ජේ. ආර් ජයවර්ධන පාලනය ශ්‍රී ලංකා නිදහස් පක්ෂයේ කණ්ඩායමක් ද හවුල් කර ගත්තා.මෙදා ද 1970 හා 1977 දී මෙන් ශක්තිමත් ආණ්ඩුවක් හා දුර්වල විපක්ෂයක් නිර්මාණය වී තිබෙනවා. එම ශක්තිමත් ආණ්ඩුවේ නායකයා ජනාධිපති මහින්ද රාජපක්ෂ මහතායි. ඔහු ජනවරම් දෙකකින් ශක්තිමත් වෙලා. පසුගිය ජනාධිපති වරණයෙන් එතුමා අත්පත් කරගෙන තිබෙන වැඩි ඡන්ද සංඛ්‍යාව ඡන්ද 18 ලක්ෂය ඉක්මවා යනවා. එතුමාගේ නායකත්වයෙන් අත්පත් කරගෙන ඇති පාර්ලිමේන්තු බලයක් 2 / 3කට ආසන්නයි.මෙතරම් විශාල බලයක් සහිත නායකයෙක් කල්පනා කරන පිළිවෙළ 1977 ට වඩා වෙනස්. අද මේ ආණ්ඩුව කල්පනා කරන්නේ සිදුකළ යුතු දැවැන්ත සංවර්ධනයක් හා ප්‍රජාතන්ත්‍රවාදී වෙනසක් ගැනයි. ඊට අවශ්‍ය දේශපාලන පසුබිම සැකසිය යුතුයි. ඒ සඳහා ආණ්ඩුක්‍රම ව්‍යවස්ථාවේ සංශෝධනයක අවශ්‍යතාවය මතු වෙනවා. ආණ්ඩුක්‍රම ව්‍යවස්ථාවේ සංශෝධනයක් ගැන කථිකාවත වසර ගණනාවක් ඈතට දිව යනවා. විධායක ජනාධිපති ධුරය ඇති වූදා සිටම එය වෙනස් කළ යුතුය යන්න කතා බහට ලක් වූ කරුණක්.ඊට අදාළ මැතිවරණ පොරොන්දු රාශියක් මීට ඉහත මැතිවරණ කීපයකදීම දී තිබුණා. සත්‍ය වශයෙන්ම එය ක්‍රියාත්මක කිරීමට සැරසෙන්නේ දැන් වර්තමාන ජනාධිපති මහින්ද රාජපක්ෂ මැතිතුමාගේ නායකත්වයෙන්.පසුගියදා ඊට අදාළ දේශපාලන කථිකාවතට විපක්ෂ නායක රනිල් වික්‍රමසිංහ මහතාට ජනාධිපතිතුමාගෙන් ආරාධනා ලැබුණා. විපක්ෂ නායකතුමා එම ආරාධනය පිළිගෙන පැමිණ ජනාධිපතිතුමා සමඟ සාකච්ඡා කළා. දෙවැනි සාකච්ඡාව ද ජනතා නිදහස් සන්ධාන ආණ්ඩුවේ හා එක්සත් ජාතික පක්ෂයේ ඉහළ පෙළේ කණ්ඩායමක් අතර මේ වන විට පවත්වා අවසන් කර තිබෙනවා. මෙම කථිකාවතේ තමන් ඉදිරියට ගිය ආණ්ඩුවේ විපක්ෂයේ අනෙක් කණ්ඩායම් සමඟ ද සාකච්ඡා කිරීමට බලාපොරොත්තුවෙන් සිටිනවා.මෙය රටේ ජනතාව අතර කතා බහට ලක් වෙන්නේ සුබවාදී දේශපාලන සංසිද්ධියක් ලෙසයි.ජනතා විමුක්ති පෙරමුණ වැනි පක්ෂ අසුබවාදීව කල්පනා කිරීම ඔවුන්ගේ දේශපාලනයට හුරු වූවක් විය හැකියි.එහෙත් රජය ඔවුන් සමඟ වුවද සාකච්ඡාවකට සූදානමින් සිටිනවා.මෙහි තවත් විශේෂත්වයක් වන්නේ බලයත් සමඟ අතීතයේ හා වර්තමානයේ දේශපාලන කණ්ඩායම් දෙකක හැසිරීමයි. 1977 දී බලයට පත් වූ රජය එදා විපක්ෂයට සැලැකූ ආකාරයට මේ විපක්ෂයට සලකන්න මහින්ද රාජපක්ෂ ජනාධිපතිවරයා සූදානම් නැති බව පැහැදිලිය.දේශපාලන වශයෙන් මේ මොහොතේ විපක්ෂ නායකවරයා ක්‍රීඩා කරන්නේ දුර්වල විකට්ටුවක සිට. විකට්ටුවේ වැඩි වේලාවක් රැඳී සිටීමටයි, ඔහු සූදානමින් සිටින්නේ. ඔහුට එරෙහිව එල්ල වන දඟර පන්දු හා වේග පන්දු එමටයි. එහෙත් මේ විපක්ෂ නායකවරයාට ඉඩ දීමේ දේශපාලන වාසියක් ආණ්ඩුවට නැහැ. ඊට හේතුව නැවතත් පෙර මෙන්ම අනාගතයේ දීත් හිටපු ගමන් මැතිවරණයකදී සරත් ෆොන්සේකා කෙනෙක් නිර්මාණය විය හැකි නිසා මේ නිසා.අවශ්‍ය නම් ඔහු ඉවත් කිරීමේ සටනට පොඩි තල්ලුවක් දෙන්න පුළුවන්. එතුමාගේ මාමා බණ්ඩාරනායක මැතිනියට කළ දේ එතුමාට කිරීමට මහින්ද රාජපක්ෂ ජනාධිපතිතුමා සූදානම් නැහැ. ඊට හේතුව ඔහු දේශපාලන වශයෙන් වුව ද දුර්වලතා සොයා පහර දෙන්නෙක් නොවන නිසයි. ඔහු ප්‍රභාකරන්ට පහර දුන්නේ ප්‍රභා ඉතා ශක්තිමත්ව සිටින විටයි.අනෙක් පැත්තෙන් ආණ්ඩුක්‍රම ව්‍යවස්ථා සංශෝධනයක්ය කියන්නේ ඒක පාක්ෂිකව සිදුවිය යුතු කාර්යයක් නොවෙයි. 1978 එය සිදු වූයේ පුළුල්ව කල්පනා කිරීමෙන් තොරවයි. අත්දැකීම් සහිත ප්‍රජාතන්ත්‍රවාදී නායකයෙකු සාමාන්‍යයෙන් එහෙම කරන්නේ නැහැ. මේ නිසා රටේ ජනතාවට බලපාන අතිශයින්ම වැදගත් ලියවිල්ල වන ආණ්ඩුක්‍රම ව්‍යවස්ථාව සංශෝධනය කිරීමට වත්මන් ජනාධිපතිතුමා සූදානම් වන්නේ සියලු කොටස්වල අදහස් උදහස් සැලකිල්ලට ගනිමින්.මෙහි දී විපක්ෂය දුර්වල වුණත් තම පක්ෂයෙන්ම තමන්ගේ නායකත්වයට අභියෝග එල්ල වී තිබුණත් විපක්ෂ නායක රනිල් වික්‍රමසිංහ මහතා පරිනත අත්දැකීම් දේශපාලනඥයෙක්. ඔහුගේ අත්දැකීම් මෙවන් සංශෝධනයකට වැදගත් වෙනවා.ජනාධිපතිතුමා ප්‍රථම සාකච්ඡාව ඔහු සමඟ ඇරැඹුවේ ඒ අත්දැකීම් බෙදා හදා ගන්නයි. කෙනෙකුගේ අත්දැකීමක්, අදහසක් හා මතයක් ලබා ගැනීම ප්‍රබලයෙකුට අවැඩක් වෙන්නේ නැහැ. 1977 දේශපාලන සංස්කෘතිය එහෙම නොවුණත් මේ දේශපාලන සංස්කෘතිය වෙනස් බව ප්‍රදර්ශනය කිරීමද රටේ අනාගත දේශපාලනයට ද වැදගත්.ජනතා විමුක්ති පෙරමුණ මොනවා කීවත් ජනතාව සිටින්නේ මේ කථිකාවකට ආශිර්වාද කරමින්. වසර 30කට පසුවයි මෙවන් නිදහස් පරිසරයක් රටට උදා වී තිබෙන්නේ ලැබු නිදහස අර්ථවත්ව හා සාධනීයව උපයෝගී කර ගනිමින් දේශපාලන හා සමාජ ආර්ථික ක්ෂේත්‍රයේ ප්‍රශස්ත කථිකාවතක් ඇති වීම යහපත්.මේ මොහොතේ රටට අවශ්‍යව තිබෙන දැවැන්ත ආර්ථික පිම්මට පවතින ආණ්ඩුක්‍රම ව්‍යවස්ථාව විධායක ජනාධිපතිධුරය හා මැතිවරණ ක්‍රමය බාධාවක්ව පවතින්නේ නම් එය වෙනස් කළ යුතුයි.එහෙත් රටට ශක්තිමත් ආණ්ඩුවක් හා නායකයෙක් අවශ්‍යයි. 30 අවුරුදු යුද්ධයක් වසර 3 1 / 2 කින් අවසන් කළේ ශක්තිමත් ආණ්ඩුවකට වඩා ශක්තිමත් නායකයෙක් හා ඔහු සතුව විධායක බලයක් තිබූ නිසයි. මහින්ද චින්තන ඉදිරි දැක්මේ විධායක ජනාධිපති ධුරය අහෝසිකරන බවත් කියා නැහැ.එහි සඳහන් කර ඇත්තේ එය පාර්ලිමේන්තුවට හා අධිකරණයට වග කියන යහපත් ධුරයක් බවට පත් කරන බවයි. ඊට 18 ලක්ෂයක වැඩි ඡන්දයක් ලැබී තිබෙනවා. පසුගිය සමයේ විධායක ජනාධිපතිධුරය සංශෝධනය කර තබා ගැනීමේ කථිකාවත ඇරැඹුණේ ‘මහින්ද චින්තනයේ ඉදිරි දැක්ම’ ට ලැබුණු ජනවරමට අනුවයි.එහෙත් ජනාධිපතිතුමා 2005 මහින්ද චින්තන ප්‍රතිපත්තියේ පිහිටා විධායක අගමැති ධුරයක් නිර්මාණය කිරීමට සූදානම් වීම ප්‍රජාතන්ත්‍රවාදී නායකයෙකුගේ ප්‍රශස්ත කල්පනාවක්. වසර 30ක් තිස්සේ මේ ධුරයට එරෙහිව නැඟුණු දේශපාලන කතිකාවත ගැන අත්දැකීම් සහිත ප්‍රජාතන්ත්‍රවාදී නායකයෙකු ලෙස කල්පනා කර තිබෙනවා.අවශ්‍ය ඉතිරි ඡන්ද ප්‍රමාණය විපක්ෂයෙන් අරගෙන මහින්ද චින්තනයේ ඉදිරි දැක්මේ ජනමතයට එකඟව ව්‍යවස්ථා සංශෝධනයකට යෑමටද ආණ්ඩුවට හැකියාවක් තිබෙනවා. එතැනට නොයා ප්‍රජාතන්ත්‍රවාදී කතිකාවතක් හරහා පුළුල් සංවාදයකින් පසු නව ආණ්ඩුක්‍රම ව්‍යවස්ථාවක් සැකසීමේ ආණ්ඩුවේ තීන්දුව වඩාත් ප්‍රජාතන්ත්‍රවාදීයි. ඉදිරි ගාමීයි. ඊට එක්සත් ජාතික පක්ෂයේ සම්පූර්ණ සහාය ද හිමි වීම යහපත් ප්‍රජාතන්ත්‍ර‍්‍රවාදී ප්‍රවණතාවයක් බව කිව යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=f1007222</link>
    <topic>මං දකුණෙන්පුතා වමෙන්</topic>
    <author>සංවාදය චන්දන ජයවීර ඡායාරූපයසමන් ශ්‍රී වෙදගේ</author>
    <content>* රටේ තොටේ උදවිය ඔබව හඳුන්වන්නේ කුමන නමකින් ද ?මගේ නම තරමක් දිග නිසා කුමාර් අබේසිංහ කියලා කෙටියෙන් භාවිතා කරනවා.* එතකොට උප්පැන්න ලේඛනයේ ඔබේ නම සඳහන් වන්නේ කොහොමද ?මගේ සම්පූර්ණ නම බිබිලේ අබේසිංහ මුදියන්සේලාගේ ගාමිණී නන්ද කුමාර් අබේසිංහ.* ඔබේ මවුපියන්...මගේ පියා බිබිලේ අබේසිංහ මුදියන්සේලාගේ සේනාරත්න, මව හෙට්ටිආරච්චිගේ සෝමාවතී මැණිකේ.* මවුපියන් රැකියාවක් කළා ද ?පියා වෘත්තීන් කිහිපයක් කළ කෙනෙක්. ඔහු අවසන්වරට රැකියාව කළේ ලංකා දුම්කොළ සමාගමේ. එහි ක්ෂේත්‍ර කළමනාකරුවෙක් වශයෙන් කටයුතු කර, පසුව එයින් ඉවත්ව ව්‍යාපාරික ක්ෂේත්‍රයට පිස්සුණා.මව රැකියාවක් කළේ නැහැ.* ඔබේ ගම් ප්‍රදේශය...පිය පාර්ශවයෙන් මගේ ගම නුවර දිගන. නමුත් මා ඉපදී තිබෙන්නේ හලාවත. ඊට හේතුව පියා ක්ෂේත්‍ර කළමනාකරුවෙක් වශයෙන් කටයුතු කළ නිසා ඔහුගේ සේවා ප්‍රදේශය වෙනස් වීම් අනුව අපේ පවුල පදිංචි පළාතද වෙනස් වීම්වලට ලක් වූවා.* එතකොට ඔබේ උපන්දිනය...1944 සැප්තැම්බර් 02 වෙනිදා* එදින තවත් සුවිශේෂ සිදු වීමක් සිදු වී ඇති බව දැක ගැනීමට ලැබුණා. එය කීමට කැමැති ද ?එවකට අපේ මවුපියන් පදිංචිව ඇත්තේ හලාවත මුන්නේශ්වරම් දේවාලය ආසන්නයේ පිහිටි නිවසකයි. දේවාලයේ වාර්ෂික දිය කපන උත්සවය පැවැත්වෙන දින ‘මහා කාර්ති රථය’ නගරය පුරාම සංචාරය කරනවා. එම දේව රථය අප නිවස ඉදිරියෙන් ගමන් කරන මොහොතේ දී මා ඉපදී ඇති බව අම්මා පවසා තිබෙනවා.* ඔබේ පවුලේ අනෙකුත් සහෝදර සහෝදරියන් කවුරුන්ද ?මල්ලිලා දෙදෙනක් සහ නංගිලා දෙදෙනෙක් සිටිනවා. මම තමයි පවුලෙ වැඩිමලා.* ඔබ පාසල් ගියේ ?මම මුලින්ම අකුරු ඉගෙන ගත්තේ හලාවත බෞද්ධ මිශ්‍ර පාඨශාලාවෙන්.* කොහොමද ළමා කාලයේ මතකය ?මගේ පියාට ඔහු සේවය කළ සමාගමෙන් ගලේවෙලට මාරුවක් ලැබුණා. අපි හිටියේ දඹුල්ලත් ගලේවෙලත් අතර පිහිටි කුඩා වැව ප්‍රදේශයේ යි. මගේ ළමා කාලයේන් වැඩි හරියක් ගෙවුණේ එම ගමේ දී.මම කාලයක් මාතලේ නගරය සමීපයේ පිහිටි ඥාතියෙක්ගේ නිවසකත් නැවැතී සිටියා. ඒ හරියට කිව්වේ පල්ලෙපොළ, කොහොන කියලයි. ඒ ගම පිහිටා තිබෙන්නේ හරිම සුන්දර පරිසරයකයි. මම කලක් ඒ ගමේ පාසලෙනුත් ඉගෙන ගෙන තිබෙනවා.* පාසල් ජීවිතය ගෙවුණේ කොහොමද ?මම සාමාන්‍යයෙන් ඉගෙනීමට දක්ෂ පුද්ගලයෙක් නෙවෙයි. නමුත් දිගින් දිගටම උනන්දු කරමින් අධ්‍යාපනයට මාව යොමු කෙළේ අම්මායි. මමත් අනෙක් සහෝදරයනුත් ඉස්කෝලේ ගිහින් ආපු ගමන් කරන්නේ පොත් ටික පැත්තකින් තියලා සෙල්ලම් කරන එකයි. අම්මා ඒවටත් ඉඩ දෙන ගමන් පාඩම් වැඩවලටත් අපිව උනන්දු කළා.* ඔබ ශිෂ්‍යත්ව විභාගයට පෙනී සිටියේ කුමන පාසලෙන් ද ?පියාට ස්ථාන මාරුවක් ලැබිලා ගලේවෙලින් අපි ගියා හඟුරන්කෙතට. එතැන අපි අවුරුදු හතරක් පහක් පමණ හිටියා. මම ශිෂ්‍යත්ව විභාගයට පෙනි සිටියේ හඟුරන්කෙත සිංහල පාඨශාලාවේ අධ්‍යාපනය ලබන අවදියේදී.* ඉන් පසුව ඔබ ඉගෙන ගත්තේ කොහෙද ?මම හයවෙනි පන්තියේ සිට 8 වැනි ශ්‍රේණිය ජ්‍යෙෂ්ඨ පරීක්ෂණය දක්වා ඉගෙන ගත්තේ මාතලේ ශාන්ත තෝමස් විද්‍යාලයෙන්. ඒ කාලේ ඉගැන්වීම ඉංග්‍රීසි භාෂාවෙන් සිංහල භාෂාවට පරිවර්තනය වන යුගය. භාෂා දෙකෙන්ම සමබර දැනුමක් ඒ විද්‍යාලයෙන් මට ලැබුණා. ඉන් පසු අපි නැවත හලාවත පදිංචියට එනවා.* එහෙ පරිසරය කොහොම ද ?හලාවත කලාවට සංගීතයට ප්‍රිය සැහැල්ලු ජීවිතයක් ගත කරන මිනිසුන් පිරිසක් ජීවත් වන නගරයක්. හැන්දැවට හැම පැත්තකින්ම ඇහෙන්නේ පල්ලිවලින් පැතිර යන කන්තෝරු ගායනායි.* බෞද්ධාගමික පරිසරයක හැදී වැඩුණු ඔබට එම ජීවන රටාවට හුරු වීම අභියෝගයක් වූවාද ?මමත් අනෙක් පිරිමි සහෝදරයන් දෙදෙනාත් එම නරගයේ ප්‍රමුඛ පාසලක් වූ ශාන්ත මරියා විදුහලට ඇතුළත්ව අධ්‍යාපනය ලැබුවා. දැඩි විනය හා හික්මීම මගේ ජීවිතයට ඇතුළු වූයේ ක්‍රිස්තියානි අධ්‍යාපනය ක්‍රමයෙනුයි.* ඔබේ ජීවිතයට වඩාත් බලපෑමක් ඇති කළ ගුරුවරයා කවුද ?පැන්ටලියන් කුරුකුලආරච්චි මහතා. ඔහු සරච්චන්ද්‍ර මහතාගේ ගෝලයෙක්. එතුමා අපිට සිංහල භාෂාව ඇතුළුව තවත් විෂයන් තුනක් ඉගැන්නුවා. ඒ වගේම නාට්‍යය ඇතුළු විෂය බාහිර ක්‍රියාකාරකම්වලටත් සම්බන්ධ කෙරුවා. අපේ පන්තියේ හිටියේ ළමයි පස් දෙනයි. ඔවුන් සියලු දෙනාම ඉතාම ඉහළින් විශ්වවිද්‍යාලයට තේරුණා.* ඔබ විශ්වවිද්‍යාලය ප්‍රවේශය සමත් වන්නේ ?1963 අවුරුද්දේ.* විශ්වවිද්‍යාල ජීවිතයේ දී ඔබට පේ‍්‍රමය පිළිබඳ අත්දැකීම් එහෙම ලැබුණේ නැද්ද ?අපි ඉගෙන ගත් පාසලවල ගුරුවරුන් ළමයින්ට සැලකුවේ සෙමනේරියට හැදෙන සිසුන්ට වගේ. ඒ නිසා ගැහැනු දැරිවියන් සමඟ විශ්වවිද්‍යාල කාලයේ දී ආශ්‍රය කිරීමට කුලෑටි කමක් දැක් වූවා.* එතකොට ඔබ සුදුසුකම් ලැබූ විශ්වවිද්‍යාලය ?කොළඹ විශ්වවිද්‍යාලය. හාහාපුරා කියලා කලා අංශයෙන් කොළඹ විශ්වවිද්‍යාලයේ ආරම්භ කෙළේ ඒ කාලේ. වසරක අධ්‍යාපනයකින් පසු ඉන් පස්සේ මට මුදල් හා බැංකු කරණය පිළිබඳ ගෞරව උපාධිය හැදෑරීම සඳහා පේරාදෙණිය විශ්වවිද්‍යාලයට ඇතුල් වූවා.* විශ්වවිද්‍යාල ජිවිතය කොහොමද ?හරිම සුන්දරයි. මම නැවැතී සිටියේ මාර්ක් ශාලාවෙ. අපි දේශන අවසන් වූ පසු හැන්දෑවට චිත්‍රපට බලන්න නුවර යනවා. ඒ එන ගමන් අතර මඟ දී ගෙවල්වල මල් පෝච්චි එහෙමත් මාරුකර පොඩි වින්දනයක් ලබනවා.* පේරාදෙණියේ දී ඔබට සරච්චන්ද්‍රයන් ඇසුරු කිරීමේ භාග්‍යය ලැබුණේ නැද්ද ?එතුමන් සෑහෙන කාලයක් විදේශ රටවල සංචාරය කරලා මම පේරාදෙණියට ඇතුල් වූ අලුත තමයි නැවත වරක් සිංහල අංශයේ කථිකාචාර්ය ධූරයට පත් වුණේ.* එතුමන්ගේ නාට්‍යවලට එහෙම සම්බන්ධ වුණේ නැද්ද ?ඇයි නැත්තේ, මම සරච්චන්ද්‍ර මහතාගේ නාට්‍ය කණ්ඩායමට සම්බන්ධ වෙලා නාට්‍ය දර්ශන 125ක පමණ රඟපා තිබෙනවා.* ඔහුගේ නාට්‍යවලට සහභාගි වන නාට්‍යයට ගීත ගායනා කිරීමේ හැකියාව අනිවාර්යෙන්ම තිබිය යුතුයි නේද ?සරච්චන්ද්‍රයන් මටත් සිංදුවක් කියන්න කිව්වා. පාසල් යන අවදියේ ‘රජ තුන් කට්ටුව‘ නාඩගමේ රඟපා තිබුණ නිසා මම එහි ගීතයක් ගායනා කළා. ඔහුට එය සිත් ගත් නිසා නාට්‍ය කණ්ඩායමට එන්න කිව්වා.* ඔබ විශ්වවිද්‍යාලයෙන් පිට වන්නේ ?1967 අවුරුද්දේ. විශ්වවිද්‍යාලයේ ඉගෙනුම ලබන අවදියේ චිත්‍රපටවලට හා නාට්‍යවලට සිත යොමු කිරීම නිසා මට ගෞරව සාමාර්ථයක් ලබා ගැනීමට නොහැකි වුණා.* ඔබ පරිපාලන ක්ෂේත්‍රයට ඇතුලුවුණේ කෙසේ ද ?කවදාහරි දිසාපතිවරයෙක් වෙනවා කියන බලාපොරොතේතුව මගේ යටි හිතේ සටහන් ව තිබුණා.* ඒ සඳහා බලපෑ හේතුව කුමක්ද ?මම විශ්වවිද්‍යාලයෙන් අයින් වෙලා රැකියාවක් බලාපොරොත්තුවෙන් ගෙදර ඉන්න විට වතාවක් විශාල ගංවතුරක් ආවා. විපතට පත් වූවන්ට සහන සලස්වන්න දිසාපතිවරයා පැමිණියත් මාර්ග සියල්ලම ජලයෙන් යට වී තිබුණ නිසා තවදුරටත් ඔහුට ඉදිරියට ගමන් කිරීමේ හැකියාවක් තිබුණේ නැහැ.මෙවිට අවට සිටි ජනයා වහා ඉදිරිපත් ව පුටුවක් මත දිසාපතිවරයා වාඩි කරගෙන රජයේ ආහාර ගබඩාව දක්වා ඔසවා ගෙන ගියා. ඉන් පසු ඔහු ගබඩාව කඩා මිනිසුන්ට ආහාර ලබාදීමට එහි සිටි සේවකයන්ට නියෝග කළා. මේ වීර ක්‍රියාව මගේ හිතේ තදින්ම සටහන් වුණා.* පරිපාලන ක්ෂේත්‍රයට පිවිසීමටත් පෙර ඔබ වෙනත් රැකියා කර නැද්ද ?රස්සාවක් නැතිව ගෙදර ඉන්න කොට මට ගුරු පත්වීමක් ලැබුණා. නමුත් මට අම්මා කිව්වා. ඕකට යන්න ඕන නැහැ කොහොමහරි මහන්සිවෙලා, පරිපාලන විභාගය සමත් වෙන්න කියලා.* එතකොට ඔබ පරිපාලන සේවා විභාගයෙන් සමත් වුණේ කොයි කාලේ දී ද ?1969 අවුරුද්දේදි. ඒ වර්ෂයේ දැදුරු ඔයෙන් එහා පැත්තේ පරිපාලන සේවා විභාගය සමත් වූ එකම මිනිහා මමයි.* ඔබට පළමු පත්වීම ලැබුණේ කොහොමද ?හම්බන්තොට මාගම්පත්තුව කියන කොට්ඨාසයේ ආදායම් පාලක (ඩී. ආර්. ඕ) ලෙස මට මුල් පත්වීම ලැබුණා. ඒ පළාත තමයි හම්බන්තොට දිස්ත්‍රික්කයේ තිබෙන ලොකුම පාලන කොට්ඨාසය.* ලෙනාඩ් වුල්ෆ් මහතා මාගම්පත්තුව පිළිබඳ සටහන් රැසක් තබා තිබෙනවා. ඔබ දුටු මාගම්පත්තුව කොයි වගේ එකක්ද ?ලෙනාඩ් වුල්ෆ් බැද්දේගම නවකතාවේ සඳහන් කරන මත්තල, මීගහකුඹුර ආදි හැම ගමකටම පාහේ මමත් ගිහින් තිබෙනවා. එය මගේ ජීවිතයේ අමතක නොවන අත්දැකීමක්.* අලුත් ඩී. ආර්. ඕ. මහත්තයට මාගම්පත්තුවේ දී තවත් අලුත් අමුත්තෙක් මුණ ගැසෙනවා නේද ?මම ආදායම් පාලක හැටියට පත් වීම් ලද 1970 වර්ෂයේ දී එම පළාතේ පාර්ලිමේන්තු මන්ත්‍රීවරයා හැටියට පත් වන්නේ මහින්ද රාජපක්ෂ මහතායි.පළාතේ මහජන මන්ත්‍රීවරයා වශයෙන් ඔහු අපිට විශාල සහයක් ලබා දුන්නා. පුළුල් දැක්මක් එතුමාට තිබුණා. මේ නිසා අපි අන්‍යෝන්‍ය අවබෝධයකින් කටයුතු කළා. මහජන රැස්වීම්වලදී සහ කච්චේරියේ දී අපි නිතර හමු වී තිබෙනවා.* පරිපාලන නිලධාරියෙක් ලෙස ඔබ 71 කැරැල්ලට මුහුණ දුන්නේ කොහොමද ?මා පාලනය කළ ප්‍රදේශය කැරැල්ල ඉතා දරුණු ලෙස පැතිර ගිය ප්‍රදේශයක්. කැරැලිකරුවන් තිස්සමහාරාම කොට්ඨාසය මුළුමනින්ම ඔවුන්ගේ පාලනයට නතුකර ගත්තා. අපිට එයට පෙර එවැනි තත්ත්වයකට මුහුණ දෙන ආකාරය පිළිබඳ අත්දැකීමක් තිබුණේ නැහැ.* ඔබට එම අවස්ථාවේදී අසීරු අත්දැකීම් වලට මුහුණ දීමට සිදු වන්න ඇති ?කැරැලිකරුවන් ගම්වල තිබෙන තුවක්කු එකතු කරන්න පටන් ගත්ත නිසා දිසාපතිවරයා මට කිව්වා ඊට කලින් තුවක්කු ටික ඔක්කොම එකතු කර ගන්න කියලා.මමත් තව ග්‍රාම සේවකවරයෙක් සමග තුවක්කු එකතු කරන්න ජීප් රියෙන් ගම්වලට ගියා. අප ගමන් ගත් මාර්ගය වැටී තිබුණේ කැලෑවක් මැදින්. විශාල ජීවිත අවදානමක් තිබුණා. නමුත් අපි පවරපු රාජකාරිය සාර්ථක ලෙස ඉටු කළා.* පරිපාලන සේවයේත් ඔබ වඩාත් ප්‍රකට මාධ්‍ය ආයතන ප්‍රධානියෙක් ලෙසයි ?මේ වන විට ජනමාධ්‍ය ක්ෂේත්‍රයට සම්බන්ධ සෑම රාජ්‍ය ආයතනයකම මම සභාපතිවරයා හැටියට කටයුතු කර තිබෙනවා. ගුවන් විදුලිය, රූපවාහිනිය, රජයේ චිත්‍රපට ආයතනය, විදුලි සංදේශ නියාමන කොමිෂම, ස්වාධීන රූපවාහිනිය හා ලේක්හවුස් ආයතනවල සභාපතිවරයා හැටියට කටයුතු කර මම 2002 දී රාජ්‍ය සේවයෙන් විශ්‍රාම ගියා.මේ කාලය තුළදී මට සභාපති තනතුර දරන්න බැරි වුණේ එක ආයතනයක පමණයි. මහින්ද රාජපක්ෂ ජනාධිපතිතුමා 2010 දී චිත්‍රපට සංස්ථාවට මා පත් කොට ඒ අවස්ථාවත් ලබා දුන්නා.* ජනමාධ්‍ය ක්ෂේත්‍රයේ දිගු ගමනක් පැමිණි ඔබට ඒ නිසා හිමිවූ දේවල් වගේම අහිමි වූ දේවල් ද ඇති ?මට ජනමාධ්‍ය ක්ෂේත්‍රය නිසා ලැබුණු දේවල් වලට වඩා අහිමි වූ දේවල් වැඩියි. නොයෙකුත් ප්‍රශ්නවලට මුහුණ දීමට සිදු වුණා. තුන් වතාවක්ම පරිපාලන සේවයේ සංචිතයට මාව මාරු කරනු ලැබුවා. මාධ්‍යට සම්බන්ධ ආයතනවල කටයුතු කිරීම නිසා අදටත් මට ලැබෙන්නේ නියමිත විශ්‍රාම වැටුපෙන් අඩක් පමණයි. ඕව තමයි ජනමාධ්‍ය ක්ෂේත්‍රයෙන් මට ලැබුණු තෑගි.* ඔබත් මාධ්‍යට තෑග්ගක් දෙන්න හිතුවේ නැද්ද ?මාගේ එකම දුව ජනමාධ්‍ය ක්ෂේත්‍රයට සම්බන්ධ කරලා දෙන්න පුළුවන් ලොකුම තෑග්ග මම මාධ්‍ය ක්ෂේත්‍රයට දුන්නා.* ඇය ගැන යමක් කියන්න පුළුවන්ද ?මගේ දුව නිරෝෂි අබේසිංහ. ඇය දැනට ස්වර්ණවාහිනි ආයතනයේ ජ්‍යෙෂ්ඨ කළමනාකාරවරියක් හැටියට හා උදෑසන වැඩසටහන් භාරව කටයුතු කරනවා. නිවේදිකාවක් හැටියටත් කටයුතු කරනවා.* ඔබේ අනෙකුත් දරුවන් ගැනත් කියමුද ?මට ඉන්නේ එක දුවෙක් හා පුතෙක් පමණයි. දුව ගැන ඔබ දැන් දන්නවා. පුතා ශම්මි අබේසිංහ. ඔහු ඕස්ට්‍රේලියාවේ රාජ්‍ය නීති දෙපාර්තමේන්තුවේ ජ්‍යෙෂ්ඨ නීතිඥවරයෙක් වශයෙන් කටයුතු කරනවා. ඔහුට දැන් දියණියක් සිටින නිසා මම දැන් සීයා කෙනෙක්.* ඔබේ ජීවන සහකාරිය කවුද ?ඇය ස්වේන්ද්‍රානී තලතා අබේසිංහ.* ඔබේ විවාහය සිදු වන්නේ ප්‍රේම සබඳතාවක් මතද ? නැත්නම් විවාහ යෝජනාවක් මතද ?ඒකට යෝජිත ප්‍රේම විවාහයක් කියන්න පුළුවන්.* ඒ කිව්වේ ?මම මාගම්පත්තුවේ ආදායම් පරීක්ෂකවරයා හැටියට කටයුතු කරන අවදියේ මාත් සමග සේවය කළා ගුණතිලක කියලා ජ්‍යෙෂ්ඨ නිලධාරියෙක්. අප දෙදෙනා අතර සමීප මිත්‍රත්වයක් තිබුණා. ඒ නිසා මම ඒ නිවසට නිතර ආවා ගියා. මගේ බිරිය ස්වේන්ද්‍රනී ඔහුගේ දියණියයි.* ඔබ ජනමාධ්‍ය ක්ෂේත්‍රයට සම්බන්ධ වුණේ කොහොමද ?1977 දී ආණ්ඩු මාරුවක් සිදු වෙනවා. එම රජයේ ප්‍රවෘත්ති අමාත්‍යාංශයේ ලේකම්වරයා වශයෙන් පත් වන්නේ සරත් අමුණුගම මහතායි. ප්‍රවෘත්ති අධ්‍යක්ෂකවරයා බවට පත් වන්නේ අනුර ගුණසේකර මහතායි. දවසක් මේ ගොල්ලෝ කුමක් හෝ රාජකාරියකට හම්බන්තොට ඇවිල්ලා මගේ නිල නිවාසයටත් ආවා.එතැනදී සරත් අමුණුගම මහතා මට කිව්වා ‘දැන් කුමා ඔයා මෙහෙ හිටියා ඇති. ප්‍රවෘත්ති අමාත්‍යාංශයේ පුරප්පාඩුවක් තියෙනවා ඒකට එන්න’ කියලා.* ඔබ එම ආරාධනාව පිළිගත්තාද ?අමාත්‍යාංශයක සහකාර ලේකම්වරයෙක් හැටියට කටයුතු කිරීමේ බලාපොරොත්තුවෙන් මමත් කොළඹ ආවා.* ඔබ රජයේ චිත්‍රපට අංශයට සම්බන්ධ වෙන්නේ ඒ අනුවද ?පරිපාලන සේවයේ හිටිය මම මාධ්‍යට කෙලින්ම සම්බන්ධ වුණේ රජයේ චිත්‍රපට අංශය හරහා. ඒක මගේ ජීවිතයේ සන්ධිස්ථානයක්.* ඉන් පසුව ඔබ කෙටිකාලයක් දිවයිනෙන් බැහැරව සිටියා නේද?මේ කාලයේදී මම පිලිපීනයේ රාජ්‍ය විශ්වවිද්‍යාලයට ඇතුලත්ව ජනමාධ්‍ය පිළිබඳ ගෞරව උපාධියක් ලබා ගන්නවා.* ඔබ නැවත ලංකාවට එන්නෙ ?1979 දී.* නැවතත් ඔබ රාජ්‍ය සේවයට ඇතුල් වෙනවාද ?ඉන් පස්සෙ මට ලැබෙන්නේ පරිපාලන සේවයේ තනතුරක් නෙවෙයි. ගුවන් විදුලියේ ප්‍රවෘත්ති අධ්‍යක්‍ෂක ධුරයයි. මම එම තනතුර 1979 සිට 1981 දක්වා දරනවා.* ඔබ කාලයක් උප දිසාපතිවරයෙක් හැටියටත් කටයුතු කළා නේද ?ගාමිණි දිසානායක මහතා එම රජයේ ප්‍රධාන අමාත්‍ය ධුරයක් දැරූ නිසා ඔහුට ඔහුගේ දේශපාලන බල ප්‍රදේශය බලා කියා ගැනීමට පරිපාලන නිලධාරියෙක් අවශ්‍ය වුණා. ආචාර්ය වික්‍රම වීරසුරිය මහතාගෙ නිර්දේශය පරිදි මට එම තනතුර ලැබුණා.* දේශපාලනය හා පරිපාලනය යන ක්ෂේත්‍ර දෙක පිළිබඳ ඔබේ අදහස කුමක්ද ?මේ දෙක එකිනෙකට සම්බන්ධ ක්ෂේත්‍ර දෙකක්. දේශපාලන තල්ලුවක් නැත්නම් පරිපාලන බලය තිබූ පමණින් ක්ෂේත්‍රයක් නගා සිටුවන්න බැහැ. ‘මම පරිපාලන නිලධාරියෙක් මට දේශපාලනයෙන් වැඩක් නැහැ’ කියන කතාව සම්පූර්ණ බොරුවක්. නමුත් අපි බලන්න යන දේශපාලන බලය රටේත් ජනතාවගේත් ප්‍රයෝජනය සඳහා යෙදවීම සඳහායි.* පරිපාලන නිලධාරියෙකුට සෑහෙන කාලයක් තම රාජකාරිය වෙනුවෙන් වැය කිරීමට සිදු වෙනවා. දූ දරුවන්ට බිරියට ඉටු විය යුතු යුතුකම් සමහර විට අත පසු විය හැකි නේද ?මා අතිනුත් එම වැරැද්ද ඉටුවී තිබෙනවා. රටේ ජනතාවගේ අවශ්‍යතාවයන් වෙනුවෙන් මා වෙහෙසෙන විට දරුවන්ගේ සියලු රාජකාරී හොයා බැලුවේ බිරියයි. ඇයගේ සහය නැත්නම් මට මේ දේවල් කරන්න ලැබෙන්නේ නැහැ.* ඔබෙන් සිදුවූ එවැනි අතපසු වීම් පිළිබඳ පාපෝච්චාරණයක් කරන්න කැමතිද ?මගේ පුතා වමතින් ලියන විත්තිය මම දැන ගත්තේ ඔහු ඉපදිලා අවුරුදු 18 කට පස්සෙයි. ඒත් අහඹු සිදුවීමක් නිසයි.* ඒ සිදුවීම කියන්න කැමතිද ?මම ගාමිණි දිසානායක මහතා සමඟ ඉතා සමීපව කටයුතු කළා. ඔහු මිය ගිය මොහොතේ මට යමක් ලියා ගැනීමට අවශ්‍යය වී කලබලය නිසා එය පුතාට ලියා ගන්න කිව්වා. එවිට මම දැක්කා ඔහු වමතින් ලියනවා.මම එවෙලේ ඔහුට කෑ ගැහුවා මොකද වමතින් ලියන්නේ කියලා. එවිට ඔහු කිව්වා ‘නෑ තාත්තා මම වමත්කාරයෙක්’ කියලා. මට ඒ වෙලාවේ විශාල ලැජ්ජාවක් ඇති වුණා. මම ඔවුන්ගේ දේවල් සොයා බලා කටයුතු කළේ නැහැ නේද කියලා.* මෙයට පෙර ඔබ සභාපතීත්වය දැරූ මිල්කෝ ආයතනයෙන් ඉවත් වූ මොහොතේදී සේවක විරෝධතා වලටත් මුහුණ දීමට සිදු වුණා නේද ?මම මිල්කෝ ආයතනය භාර ගන්නා විට එම ආයතනය විශාල ආර්ථික අගාධයක ගිලිලයි තිබුණේ. මම අවුරුදු දෙකක් ඇතුළත ඉහළම ලාභයක් ලබලා ආයතනයේ ඉදිරි පැවැත්ම වෙනුවෙන් මිලියන 300 ක ස්ථාවර තැන්පතුවක් ඇති කළා.ඒ නිසා මම ඒ ආයතනයෙන් ඉවත්ව චිත්‍රපට සංස්ථාව භාර ගැනීමට සූදානම් වූ අවස්ථාවේදී වෘත්තිය සමිති මගේ ඉවත්ව යාමට විරෝධය දැක්වූවා.* චිත්‍රපට සංස්ථාව නැවත නගා සිටුවීම මේ සියලුම කටයුතුවලට වඩා දුෂ්කර අභියෝගයක් නේද ?ජනාධිපතිතුමාගෙන් ඒ සදහා අවශ්‍ය සහාය මට ලැබෙනවා. ඒ වගේම කාර්යය මණ්ඩලයත් විශාල සහයක් ලබා දෙනවා. නළු නිළීයන්, අධ්‍යක්‍ෂවරුන් හා නිෂ්පාදකවරුන්ගෙන් මට විශාල ධෛර්යයක් ලැබෙනවා.මට ඇති විශාලම අභියෝගය තමයි ඔවුන්ගේ බලාපොරොත්තු සඵල කිරීම. ඒ සඳහා කළ යුතු සෑම දෙයක්ම මා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=f1007223</link>
    <topic>පොදුසතුරාට එරෙහි පොදුසටනක අවශ්‍යතාව</topic>
    <author>ධම්මික සෙනෙවිරත්න</author>
    <content>කලාපීය න්‍යෂ්ටික බලවතුන් දෙදෙනා වන ඉන්දියාව සහ පාකිස්තානය අතර ඉහළ පෙළේ සාකච්ඡා වටයක් ඉකුත් 15 වැනිදා පැවැත්විණි. ඉන්දීය විදේශ අමාත්‍ය එස්. එම්. ක්‍රිෂ්ණා එම සාකච්ඡා සඳහා ඉස්ලාමාබාද් නුවරට ගියේය.පාකිස්තාන විදේශ අමාත්‍ය ෂා මෙහ්මුද් කුරේෂි සහ ඔහු අතර පැය 7 ක් පුරා එම සාකච්ඡා සිදුවිය. 2008 නොවැම්බරයේදී ඉන්දියාවේ මුම්බායි නුවරට එල්ල වූ ත්‍රස්තවාදී ප්‍රහාරයත් සමඟ දෙරට අතර ඉදිරියට යමින් තිබූ සාකච්ඡා ප්‍රයත්නය බිඳ වැටිණි.ඉන්පසු දෙරටේ ඉහළ පෙළේ නියෝජිතයන් ඉන්දියාවට ත්‍රස්තවාදී තර්ජනයක් ඇතිවූ සෑම අවස්ථාවකදීම පාහේ ඉන්දීය රජයේ සැකයේ ඇඟිල්ල පාකිස්තානය දෙසටද දිගුවීම ස්වභාවයයි. 2008 මුම්බායි ත්‍රස්ත ප්‍රහාරයේදී ද එය එසේ සිදුවිණි. 166 දෙනෙකුට මරු කැඳවමින් දියත් වූ ප්‍රහාරයේ දී එක් ත්‍රස්තවාදියකු ජීවග්‍රාහයෙන් ගැනීමට ඉන්දීය ආරක්ෂක අංශවලට හැකිවිය.එමඟින් ප්‍රහාරය පිළිබඳ තොරතුරු රැසක් අනාවරණය වූවද පාකිස්තාන බුද්ධි අංශවලද ඊට සම්බන්ධයක් ඇතැයි ඉන්දීය බලධාරින් චෝදනා කර ඇත. එහෙත්, පාකිස්තානය එම චෝදනා ප්‍රතික්ෂේප කරයි. නමුත්, මෙවැනි තත්ත්වයන් දෙරට අතර සම්බන්ධතා පළුදු කිරීමට හේතුවන බව පිළිගත යුතුය. එය දෙරටටම අයහපතක් විය හැකි තත්ත්වයකි.අභිලාෂයඉන්දීය විදේශ අමාත්‍යවරයාගේ් පාකිස්තාන සංචාරයෙන් පසු එම සාකච්ඡා පිළිබඳ වාර්තා කළ ඉන්දීය මාධ්‍ය කියා සිටියේ, එය ඵලදායක අවසානයක් කරා ළඟා නොවූයේ පාකිස්තානයේ පිළිවෙත නිසා බවයි. ඔවුන් ඒ සම්බන්ධයෙන් චෝදනා කළේ පාකිස්තාන විදේශ ඇමැතිවරයාටයි. එහෙත්, සාකච්ඡා සඳහා ද සහභාගි වූ ඉන්දීය විදේශ ලේකම් නිරූපමා රාඕ මෙම සංචාරයෙන් පසු කීවේ සාකච්ඡා බිඳ වැටීමක් සිදු නොවූ බවයි.එය ඉදිරියටත් පවත්වා ගැනීම දෙරටේම අභිලාෂය බව කියන නිරූපමා රාඕ, යම්කිසි පරතරයක් ඇති බව සැබෑවක් නමුත් එය පිරවිය නොහැකි පරතරයක් නොවන බවද කියා තිබිණි. ඒ සමඟම ඉස්ලාමීය සන්නද්ධ කණ්ඩායම් මඟින් ඉන්දියාවට එල්ල වී ඇති තර්ජන පිළිබඳ තම රජයේ ඉහළම අවධානය යොමුව තිබෙන බවද ඇය සඳහන් කරයි.එවැනි කණ්ඩායම් මැඬලීම සඳහා පාකිස්තානය ප්‍රමාණවත් ක්‍රියාමාර්ග ගනු ඇතැයි යන අපේක්ෂාවෙන් ඉන්දියාව පසුවේ. පාකිස්තාන අගමැති යුසුෆ් රාසා ගිලානි ද ඉදිරි සාකච්ඡා පිළිබඳ සුබවාදී ස්ථාවරයක සිටී. සාකච්ඡාවලින් අනතුරුව අදහස් දැක්වූ පාකිස්තාන විදේශ ඇමැති කුරේෂි කියා තිබුණේ, ඉන්දියාව සන්නද්ධ කණ්ඩායම් පිළිබඳ ප්‍රශ්නයටම එය යොමු කිරීමට උත්සාහ කළ බවයි.දෙරට අතර අර්බුදයන්ට හේතුවී ඇති කාශ්මීර ප්‍රශ්නය, ජල ප්‍රශ්නය වැනි කාරණා කෙරෙහි ඉන්දියාව උනන්දුවක් නොදැක්වීම ගැන ඔහු තුළ ප්‍රසාදයක් නොවීය. පාකිස්තාන විදේශ අමාත්‍යවරයා පවසන පරිදි මෙම සාකච්ඡා දෙරට අතර වඩා යහපත් සම්බන්ධතා ගොඩනැඟීමේ ‘මාර්ග සිතියමක්’ (අධචඤ ර්චන) නිර්මාණය කිරීමෙහි සමත් විය යුතුය. ඊට කාල රාමුවක්ද අවශ්‍යය. එය එතරම් පහසු කාර්යයක්ද නොවේ. දෙරට අතර සාකච්ඡාවලදී හැමදාමත් වඩා සංවේදී කාරණයක් බවට පත්වූයේ කාශ්මීර ප්‍රශ්නයයි. දශක ගණනාවක් තිස්සේ නිසි විසැඳුමක් නොලැබූ අර්බුදයක් ලෙස එය ඉදිරියට යමින් පවතී.පළමු යුද ගැටුමමේ අර්බුදයේ මුල් 1947 දී බ්‍රිතාන්‍ය පාලනය නිමාවීමෙන් පසු ඉන්දියාව හා පාකිස්තානය යනුවෙන් රටවල් දෙකක් ඇති වූ වකවානුව දක්වාම ඇදී තිබේ. කාශ්මීරයේ අයිතිය මුල්කර ගනිමින් දෙරට අතර පළමු යුද ගැටුම 1947 – 1949 වකවානුවේ ඇතිවිය. යළිත් 1965 දී යුදමය තත්ත්වයක් හට ගත්තේය. කාශ්මීරයේ වැඩි වශයෙන් මුස්ලිම් ජාතිකයන් වාසය කරන අතර දැනට එය පාකිස්තානයට අයත් කාශ්මීර ප්‍රදේශය සහ ඉන්දියාවට අයත් කාශ්මීර ප්‍රදේශය ලෙස බෙදී පවතී.ඉන්දියාවේ ස්ථාවරය කාශ්මීරය තම රටට අයත් බවයි. එහෙත් කාශ්මීරයේ ජීවත්වන මුස්ලිම් ජාතිකයෝ ඊට කැමැත්තක් නොදක්වති. මේ පසුබිම තුළ 1989 දී, ඉන්දීය කාශ්මීර ප්‍රදේශයේ මුස්ලිම් බෙදුම්වාදී කණ්ඩායම් ගැටුම් කරා අවතීර්ණ විය. එතැන් පටන් නිරන්තරයෙන් විවිධ මට්ටමේ ගැටුම් හා ප්‍රහාර පිළිබඳ වාර්තා වී ඇත.චෝදනාදෙරට අතර ඇති අර්බුද විසඳා ගැනීම සඳහා දෙරටේ අගමැතිවරු පාකිස්තානයේ දී මුල්වරට හමුවූයේ 1999 දීය. ඊට දෙවසරකට පසු ඉන්දියාවේ දෙරටේ ජනාධිපතිවරු හමුවුණද කාශ්මීරය පිළිබඳ පැවැති මතභේදය හේතුවෙන් සාකච්ඡා අසාර්ථක විය. 2001 වසරේ දී ඉන්දීය පාර්ලිමේන්තුවට එල්ල වූ ත්‍රස්තවාදී ප්‍රහාරයත් සමඟ දෙරට අතර යළිත් උණුසුම්කාරී වාතාවරණයක් ඇතිවිය.එම ප්‍රහාරය ඉස්ලාමීය සන්නද්ධ කණ්ඩායම්වල ක්‍රියාවක් බව හෙළි වූ අතර ඉන්දියාවේ චෝදනාව එල්ල වූයේ පාකිස්තානය දෙසටයි. මෙවැනි සන්නද්ධ කණ්ඩායම්වලට පාකිස්තානයේ අනුග්‍රහය ලැබෙන බව ඉන්දියාවේ මතය වූ අතර පාකිස්තානය එය දිගින් දිගටම ප්‍රතික්ෂේප කළේය. පාකිස්තානයට මෙවැනි චෝදනාවක් එල්ල කරනවිට ඉන්දියාවට අමතක වූ කාරණය අතීතයේ දී ශ්‍රී ලංකාව දෙකඩ කිරීම සඳහා ක්‍රියා කළ එල්.ටී.ටී.ඊ. බෙදුම්වාදීන්ට තම රට අනුග්‍රාහක ස්ථානයක් වූ බවයි. තමිල්නාඩුවේ පුහුණු කඳවුරු පවා තිබිණි.එහෙත් 2008 මුම්බායි ත්‍රස්ත ප්‍රහාරයත් සමඟ එය බිඳ වැටී තිබිණි. මුම්බායි ප්‍රහාරය සඳහා පාකිස්තාන බුද්ධි අංශවල සහයද ලැබී ඇති බව ඉන්දියාවේ මතය විය. ඉන්දීය ස්වදේශ කටයුතු ලේකම් ජී. කේ. පිල්ලෙයි මේ පිළිබඳ පාකිස්තානයට චෝදනා කළේය.පසුගියදා පැවැති දෙරටේ විදේශ අමාත්‍යවරුන්ගේ සාකච්ඡා වටයෙන් පසුවද ඉන්දීය විදේශ ලේකම් නිරූපමා රාඕ චෝදනාත්මක ස්වරූපයෙන් ප්‍රශ්න කළේ, තම රටට එරෙහි ප්‍රතිපත්තියේදී ත්‍රස්තවාදය උපකරණයක් ලෙස භාවිත කරන්නේ ඇයි? යනුවෙනි. එහෙයින්, අවංක සාකච්ඡාමය ප්‍රයත්නයන් සඳහා දෙපාර්ශ්වයම දිරිගැන්වීම ඉතාමත් සුදුසුය. මේ අවස්ථාවේදී ද අමෙරිකාව වත්මන් සාකච්ඡා ක්‍රියාවලිය පෙරට ගෙන යාමේ වැදගත්කම අවධාරණය කර ඇත.ප්‍රතිචාරයපාකිස්තානයේ සංචාරයක යෙදෙමින් අමෙරිකා රාජ්‍ය ලේකම් හිලරි ක්ලින්ටන් ප්‍රකාශ කර තිබුණේ, දෙරට අතර පවතින ගැටලුකාරී කාරණා දෙරටම එක්ව ඉතා මිත්‍රශීලි අන්දමින් විසඳා ගැනීම අමෙරිකාවේ අපේක්ෂාව බවයි. ආසියානු කලාපය පිළිබඳ අමෙරිකාවේ දේශපාලනික හා ආරක්ෂක උපාය මාර්ගයන්ට අනුව බලනවිට ක්ලින්ටන් ගේ ප්‍රතිචාරය වටහා ගැනීම අසීරු නැත.පාකිස්තානය බූෂ් මුසාරෆ් අවදියේ පටන් අමෙරිකාවේ ‘ත්‍රස්තවාදයට එරෙහි සටනේ’ හවුල්කරුවෙකි. පාකිස්තානය හා අමෙරිකාව අතර සමීප සබඳතා පවතී. එසේම කලාපය දෙස ඉන්දියාව හරහා බැලීමට අමෙරිකාව කැමැත්තක් දක්වන බවද පෙනෙන්නට ඇත. ඉන්දු අමෙරිකා සබඳතා ශක්තිමත් මට්ටමක පවතින අතර බුෂ් පාලනයේ අගභාගයේ දී දෙරට අතර න්‍යෂ්ටික සම්මුතියක් පවා ඇතිවිය.15 වැනිදා පැවැති සාකච්ඡා වටයෙන් පසුව ප්‍රකාශ වී ඇති පරිදි මේ වර්ෂය තුළම දෙරට අතර යළිත් ඉහළ පෙළේ සාකච්ඡා සිදුවීමට ඉඩ තිබේ. මේ තාක් ඒවා එතරම් ඵලදායි නොවන අන්දමින් අවසන්වීමට බලපෑ ප්‍රධාන කාරණයක් වන්නේ සාකච්ඡා මේසයේදී දෙරටේ ප්‍රමුඛතා වෙනස් වීමයි. ඉස්ලාමීය සන්නද්ධ කණ්ඩායම් පිළිබඳ ප්‍රශ්නය හා කාශ්මීර ප්‍රශ්නය උද්ගත වූ විට එය කෙළවර වන ආකාරය සිතා ගැනීම අසීරු නැත.එහෙත්, දැන් මෙම සාකච්ඡා ඵලදායක අන්තයක් කරා, පෙරට ගෙන යා හැකි පොදු ප්‍රවේශයක් හෙවත් පොදු අභියෝගයක් නිර්මාණය වී ඇත. ඒ ඉන්දියාවට මෙන්ම පාකිස්තානයටද බලවත් ප්‍රශ්නයක් වී ඇති ත්‍රස්තවාදයයි. පාකිස්තාන විදේශ ඇමැති කුරේෂි පසුගියදා මේ බව අවධාරණය කර තිබිණි. “ඉන්දියාව සහ පාකිස්තානය කියන අප දෙරටම ත්‍රස්තවාදය නිසා පීඩාවට පත්වූවන්, මේ අභියෝගයට මුහුණදීමට ඇති හොඳම ක්‍රමය එය දෙපාර්ශ්වයේම ‘පොදු සතුරා’ ලෙස සළකා ඊට එරෙහිව පොදු ක්‍රියාමාර්ගයකට ප්‍රවේශවීමෙන්.”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=f1007224</link>
    <topic>ඩැනියෙල්ට ලැබුණුඅලුත් තනතුර</topic>
    <author>කාංචනා අමිලානි ලයිෆ් සඟරාව ඇසුරිනි</author>
    <content>ඩැනියෙල් රැඩ්ක්ලිෆ් ප්‍රකට වූයේ හැරී පොටර් කථා මාලාවේ හැරී ගේ චරිතයත් සමඟ ය. හැරී පොටර් කථාංගයක් සිනමාවට නැඟෙන විට පමණක් අප්‍රමාණ කථා බහට ලක්වන මේ හාදයා ගැන වෙනත් මාදිලියක කතාවක් ඇසීමට ලැබෙන්නේ නැති තරම් ය. නමුත් පුවත් මැවීමට ඩැනියෙන් අසමත් යැයි එමඟින් තීරණය කළ නොහැකි ය.එළැඹෙන සතියේ දී තම 21 වැනි උපන්දිනය සමරන ඩැනියෙල් වැඩිහිටි චරිතයකට ආරෝපණය වීමට තීරණය කර ඇත. සුසෑන් හිල් ලේඛිකාවගේ නවකතාවක් වූ Women in Black සිනමාවට නඟන්නේ ජේම්ස් වට්කින්ස් ය.ජේන් ගෝල්ඩ්මෑන් තිර රචනය කළ සිනමාපටය නම් කර ඇත්තේ ද වුමන් ඉන් බ්ලැක් නමිනි. තරුණ නීතිඥයෙකුගේ චරිතයක් රඟන ඩැනියෙල් රෙඩ්කිලිෆ් මෙමඟින් හොඳ රසික අවධානයක් දිනා ගනු ඇතැයි විචාරකයෝ අපේක්ෂා කරති.ඒ ආකර්ශනීය සිනහවත්, කඩවසම් රූපයත් නොදන්නා කෙනෙකු සිටියේ නැත. ඔහුට වශී නොවූ අයෙකු වූයේ ද නැත. හොලිවුඩ් සිනමාවේ එක්තරා කාලපරිච්ඡේදයකට මුළුමනින්ම අයිතිවාසිකම් කියන ඔහු මාලන් බ්‍රැන්ඩෝ ය.1924 අපේ‍්‍රල් 03 වැනිදා ඉපදී 2004 ජූලි 01 දා තෙක් ආයු වැළඳූ මාලන් බ්‍රැන්ඩෝ ප්‍රකට වූයේ ඇකඩමි සම්මානය දිනූ ‘ඔන් ද වෝටර් ප්‍රන්ට්’ සිනමාපටයේ ටෙරී මැලෝයි ගේ් චරිතයත් සමඟය.‘ද ගෝඩ්ෆාදර්’ සිනමාපටයේ විටෝ කාර්ලියෝන් ගේ චරිතයත් සමඟ සිනමාව දිග් විජය කළ මාලන් ‘ලාස්ට් ටැන්ගේ ඉන් හරිස්’’ හි ද අප්‍රමාණ රංග කෞෂල්‍යයක් ප්‍රකට කර ඇත.පිපිරී ගිය සිනහවක් සමඟ පෙනී සිටින මේ ඡායාරූපය මීට පෙර කිසිදා මාධ්‍යයට නිකුත් කළ එකක් නොවේ. යෞවනයේ අග භාගයේ එනම් වයස 28 දී ලයිෆ් සඟරාව වෙනුවෙන් පෙනී සිටි ඡායාරූප සමූහය කුමක්දෝ හේතුවක් මත භාවිත කර නොතිබුණි.සුප්‍රකට ලයිෆ් සඟරාවේ ඡායාරූප ශිල්පියෙකු වන මාගරට් බෲක් විසින් සඟරාවේ මුල් කවරය සඳහා 1952 දී ගත් ඒවා ය. ලයිෆ් සඟරා පුස්තකාලයේ තිබී සොයාගත් මේ ඡායාරූප සමූහය නම් කර තිබුණේ ‘’Covertries’’ යනුවෙනි.කාලයත් සමඟ පුදුමාකාර වටිනාකමකට එළැඹි මේ ඡායාරූප සමූහය තුළ තිබි ජීවී ගුණය වර්ණනාවකට හොඳටම සෑහේ. මේ කඩවසම් රුව බලා ‘අපූරුයි’ නොකියා සිටිය හැක්කේ කාටද ?ජූලි 15දා බටහිර හොලිවුඩයේ සුරතල් බලු විලාසිතා දැක්මකට මමත් එක් වුණා. බලන්නකෝ අක්කගේ සපත්තුවලට වඩා මගේ හැඩ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>22</day>
    </date>
    <link>http://www.dinamina.lk/2010/07/22/_art.asp?fn=f1007225</link>
    <topic>ඒඩ්ස් මරුවාට එරෙහි වෙමු</topic>
    <author>නිලූකා AFP ඇසුරිනි</author>
    <content>ඒඩ්ස් ලෝකය ආක්‍රමණය කළ මහා පිළිලයකි. සංකීර්ණ සමාජීය සෘණ හැරවුම් ලක්ෂයකි. මේ අනුව ඒඩ්ස් වලට එරෙහිව ක්‍රියාකිරීම මානව අයිතිවාසිකම් සමඟ සටන් කිරීමකි’ යි 18 වැනි ලෝක ඒඩ්ස් සමුළුවේ දී රොක් තාරාකාවක් වන ඇනී ලෙනොක්ස් පැවැසීය.ජූලි 19 දා ඔස්ට්‍රියාවේ වියානාහිදී පැවැති මෙම සමුළුව දින හයක් පුරා පැවැත්විණි. විද්‍යාඥයන්, ප්‍රතිපත්ති සම්පාදකයන්, බිම් මට්ටමේ ක්‍රියාකාරුවන් 20,000 ක් පමණ මෙම අවස්ථාවට සහභාගි වූහ. ඒඩ්ස් සහ එච්. අයි. වී වෛරසය සම්බන්ධ සම්මන්ත්‍රණ, වැඩමුළු මෙම දින කිහිපය පුරා පවත්වනු ලැබීය.මිනිසුන්ගේ ඇතැම් නොමනා ක්‍රියාකලාපයන් නිසා ඇතිවන මෙම සමාජ ව්‍යසනයට එරෙහිවීම මුළු මහත් මිනිස් සංහතිය මුදා ගැනීමකි. අනාගත පරපුර උදෙසා යහපත් හෙටක් බිහිකිරීමකි. ඒ අනුව ඒඩ්ස්වලට එරෙහි වීම මානව අයිතිවාසිකමක් යැයි රොක් තාරකාව වැඩි දුරටත් ප්‍රකාශ කර සිටියා ය.අවුරුදු 29ක් පුරා මිනිස් සමාජය බිලිගත් ඒඩ්ස් පිළිබඳ ලෙනොක්ස් සිය අදහස් එක්සත් ජාතීන්ගේ සංවිධානයේ මහ ලේකම් බෑන්කී මූන් මහතා සමඟ සාකච්ඡාවට බඳුන් කළා ය.ලෙනොක්ස් පවසන පරිදි ලෝකයේ බිලියන ගණනක් මිනිසුන් කාන්තාවන් කිහිප දෙනකු ඇසුරු කිරීම මෙයට හේ්තුවයි.ඔවුන් එවැනි තත්ත්වයට පත් වන්නේත් ලෝකය පුරා ඇවිලියන දුප්පත්කමේ ශාපයේ ප්‍රතිඵලයක් ලෙසය. එසේ ම එකිනෙකාගේ ජීවන තත්ත්වයන් මේ කෙරෙහි බලපාන බව ඇය තවදුරටත් ප්‍රකාශ කළාය. එසේම ‘’red hot and blue’’ ගීතය ඈ ගැයුවේ ඒඩ්ස් සංහාරය වෙනුවෙනි.මෙම සමුළුව මඟින් ඒඩ්ස් පිළිබඳ තොරතුරු සහ ඒ පිළිබඳ මවුවරුන් දැනුවත් කෙරිණි. ඔවුන් සියල්ලෝම ඒඩ්ස් ආසාධිතයන්ය. කාන්තාව ආරක්ෂා වී නම් ඇගේ දරුවා ඒඩ්ස් දෝතින් බදා මෙලොවට බිහි නොවෙනු ඇත.ඇය මේ පිළිබඳ කොතරම් සංවේදීදැ’යි කියතොත් මේ වසර අවසාන වන්නට පෙර ඒඩ්ස් පිළිබඳ ඈ ගැයූ නව සංගීත තැටියක් නිකුත් කිරීමට ද නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007232</link>
    <topic>රටේ ඉදිරි ගමන සවිමත් කිරීමටසියලු ජාතීන් එකමුතු විය යුතුයි</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදය පරාජය කර රට ඉදිරියට ගෙන යන ගමන ශක්තිමත් කරන්නට සියලු ජාතීන් එකමුතු විය යුතු බව ජනාධිපති මහින්ද රාජපක්ෂ මහතා පැවැසීය.උතුර, දකුණ, බටහිර හෝ නැගෙනහිර කුමන තැනක උපන්නත් අපේ මවුබිම මේ රට යැයි පැවැසූ ජනාධිපතිවරයා මේ මවුබිම නඟා සිටුවීමේ වගකීම අප සියලු දෙනා සතු බව ප්‍රකාශ කෙළේය.ජනාධිපතිවරයා මේ අදහස් පළ කෙළේ කොළඹ සිරිමාවෝ බණ්ඩාරනායක අනුස්මරණ ප්‍රදර්ශන ශාලා පරිශ්‍රයේ පැවැති “ ශිල්ප 2010 “ හස්ත කර්මාන්ත හා කුඩා ව්‍යවසායකයන්ගේ ජාතික ප්‍රදර්ශනය හා සල්පිල විවෘත කිරීමේ අවස්ථාවට ඊයේ (22) එක් වෙමිනි.ශ්‍රී ලංකාවේ සියලුම දිස්ත්‍රික්ක හා පළාත් මට්ටමින් තෝරා ගත් හස්ත කර්මාන්ත හා කුඩා මධ්‍යම පරිමාණ ව්‍යවසායකයන්ගේ නිෂ්පාදන 1500කට අධික ප්‍රමාණයක් මෙහිදී ප්‍රදර්ශනය කෙරේ.මාතෘ භූමියේ උරුමයක් වන අපේ දේශීය නිර්මාණ ශිල්පීන් ඉදිරියට ගෙන, ඔවුන්ට ධෛර්ය ලබා දීම අප සියලු දෙනාගේ වගකීම බවත් ජනාධිපතිවරයා පැවැසීය. සම්ප්‍රදායික කර්මාන්ත හා සුළු ව්‍යවසාය සංවර්ධන ඇමැති ඩග්ලස් දේවානන්දා නියෝජ්‍ය ඇමැති වීරකුමාර දිසානායක මහත්වරුද මෙහිදී අදහස් දැක්වූහ.ඇමැතිවරුන් වන එස්. බී. නාවින්න, රිෂාඩ් බදියුදීන් , පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, තිලංග සුමතිපාල, ජාතික ශිල්ප සභාවේ සභාපති බුද්ධි කීර්තිසේන, ශ්‍රී ලංකා කාර්මික සංවර්ධන මණ්ඩලයේ සභාපති උදය ශ්‍රී කාරියවසම් මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007233</link>
    <topic>ජගත් මහ ලේකම්වරයාගේ උපදේශක මණ්ඩලය ගැන රජය එකම ස්ථාවරයක</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>එක්සත් ජාතීන්ගේ සංවිධානයේ මහලේකම්වරයා විසින් පත් කරන ලද උපදේශක මණ්ඩලය සම්බන්ධයෙන් වූ රජයේ ස්ථාවරයේ කිසිඳු වෙනසක් නැතැයි කැබිනට් ප්‍රකාශක ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ (22) පැවසීය.මේ සම්බන්ධයෙන් ශ්‍රී ලංකා රජය යෝග්‍ය පරිදි විරෝධතාව පළකර ඇති බවද අනවශ්‍ය ආකාරයට කටයුතු කිරීම සුදුසු නොවන බවද ඇමැති රඹුක්වැල්ල මහතා කීවේය.කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (22) පැවැති මාධ්‍ය හමුවේදී මාධ්‍යවේදියකු නැඟූ® ප්‍රශ්නයකට පිළිතුරු දෙමින් ඇමැතිවරයා මේ බව පැවසීය. මේ සම්බන්ධයෙන් කරුණු පැහැදිලි කරමින් තවදුරටත් අදහස් දැක් වූ ඇමැති රඹුක්වැල්ල මහතා මෙසේ ද කීවේය.එක්සත් ජාතීන්ගේ උපදේශක කමිටුවට රජයක් වශයෙන් අපේ විරෝධය අපි පළකර තිබෙනවා. ඒ සමඟම අපට හිතවත් එක්සත් ජාතීන්ගේ සාමාජික රටවල් සමඟ රජය මේ සම්බන්ධයෙන් සාකච්ඡා කළා.එක්සත් ජාතීන්ගේ සංවිධානයේ ආරක්ෂක මණ්ඩලයේ අනුමැතියකින් තොරව මහලේකම්වරයාගේ තනි කැමැත්තට මෙවැනි උපදේශක කමිටු පත් කළ නොහැකි බව එම රටවල අදහසයි.කවර තීන්දු-තීරණ ගත්තත් ඒවා ක්‍රියාත්මක කිරීමට ආරක්ෂක මණ්ඩලයේ අනුමැතිය ලබාගත යුතුයි. ඒ සඳහා ඡන්දයක් පැවැත්වීමට සිදුවෙනවා. එහිදී අපට හිතවත් රටවල් අපගේ සහයෝගයට සිටිනවා. මීට පෙර මානව හිමිකම් කවුන්සිලයේ දී ශ්‍රී ලංකාවට එරෙහි යෝජනා සම්මත කර ගැනීමට උත්සාහ දැරූ අවස්ථාවේදී ශ්‍රී ලංකාවට හිතවත් රටවල් ලබාදුන් සහයෝගය ඇමැති කෙහෙළිය රඹුක්වැල්ල මහතා මෙහිදී සිහිපත් කෙළේය.17 වැනි ව්‍යවස්ථා සංශෝධනය සම්බන්ධයෙන් මාධ්‍යවේදියකු නැඟූ ප්‍රශ්නයකට පිළිතුරු දුන් ඇමැතිවරයා එය මේ රටේ අභ්‍යන්තර ප්‍රශ්නයක් මිස ජාත්‍යන්තරයට ගෙන යා යුතු කාරණයක් නොවන බව ප්‍රකාශ කෙළේය. රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007234</link>
    <topic>යුරෝපයට යන්නශ්‍රී ලන්කන් වෙතින්සුපිරි යානයක්</topic>
    <author>කුමාරසිරි ප්‍රසාද් ගුවන්තොටුපළ වාර්තාකරු</author>
    <content>ශ්‍රීලන්කන් ගුවන් සේවය A 300 වර්ගයට අයත් නවතම 4R - ALG  වර්ගයේ ගුවන් යානයක් යුරෝපය හා ඈත පෙරදිග ගමනාන්ත සඳහා යෙදවීය.  මේ නවතම ශ්‍රී ලන්කන් ගුවන් යානයේ සම්පූර්ණයෙන් ම තිරස් අතට සකස් කළ හැකි (Lie - Flat)  ඉතා සුව පහසු ව්‍යාපාරික පන්ති ආසන 18කින් සමන්විත වීම විශේෂත්වයකි.මෙහි ඇති සාමාන්‍ය ආසන සංඛ්‍යාව 236කි. මේ යානය ගුවන් ගමන් සඳහා යෙදවීම නිමිත්තෙන් ඊට ආශීර්වාද කිරීමේ සර්ව ආගමික වතාවත් ද සිදු කැරිණි. එම අවස්ථාවට ශ්‍රී ලන්කන් ගුවන් සේවයේ සභාපති නිශාන්ත වික්‍රමසිංහ, ප්‍රධාන විධායක නිලධාරි මනෝජ් ගුණවර්ධන මහත්වරුද ආයතනයේ සේවකයෝ ද සහභාගි වූහ.පූර්ණ රාජ්‍ය ආයතනයක් ලෙස ඉදිරියේ දී නව ගුවන් යානා හා ගමානාන්ත ලබා ගනිමින් සේවා ව්‍යාප්ත කිරීමට බලාපොරොත්තු වන බව ශ්‍රී ලන්කන් ගුවන් සේවයේ ප්‍රධාන විධායක නිලධාරි මනෝජ් ගුණවර්ධන මහතා ‘දිනමිණ’ ට පැවැසීය. රටවල් 31ක ගමනාන්ත 49ක් වෙත සේවා සපයන ශ්‍රී ලන්කන් ගුවන්සේවය පසුගිය ජූලි පළමු වැනි දින සිට චීනයේ ෂැංහයි දක්වා සෘජු ගුවන් ගමන් වාර ආරම්භ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007235</link>
    <topic>සිඟිති දියණිය මරන තැත වැරදීපියා පිහියෙන් ඇන ගනී</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>පවුල් ආරවුලක් මත වයස අවුරුදු හතරක සිඟිත්තියක් ඝාතනය කිරීමට උත්සාහ දැරූ පියකු එම උත්සාහය ව්‍යර්ථවීම හේතුවෙන් තම සිරුරේ විවිධ ස්ථානවලට තියුණු පිහියකින් කොටාගෙන බරපතළ තුවාල සහිතව ඊයේ (22) ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර ඇති බව අනුරාධපුර පොලිසියේ නිලධාරියෙක් පැවැසීය.මෙසේ බරපතළ තුවාල ලබා රෝහල් ගතකර ඇත්තේ අනුරාධපුර, විජයපුර, භාතිය මාවතේ පදිංචි පුද්ගලයෙකි.ඊයේ (22) අලුයම 5.00 ට පමණ නිවසේ ඇතිවූ ආරවුලක් මත මේ පුද්ගලයා කුඩා දියණියට තියුණු පිහියකින් කෙටීමට උත්සාහ දරා ඇති අතර දැරිය නිවසෙන් පිටතට පැමිණ පාරේ හඬමින් පැමිණෙද්දී ප්‍රදේශවාසී තරුණයකු ඇය බේරාගෙන ඇත.දරුවාට පිටුපසින් පිහියක් අමෝරා ගෙන පන්නාගෙන පැමිණෙන පුද්ගලයා දැක තරුණයා පැමිණි යතුරු පැදියද මාර්ගයේ අසල වූ නිවසකට දමා දිවගොස් නිවසකට ඇතුළු වී දැරිය බේරාගෙන ඇත. මෙම පුද්ගලයා ඔහුගේ සිරුරට පිහියෙන් ඇනගැනීම නිසා වහනය වූ ලේවලින් දරුවාගේ සිරුර නැහැ වී තිබූ බව ප්‍රදේශවාසීහු පැවැසූහ. පසුවත් දරුවාගේ පියා දරුවාට පහරදීමට රැගෙන ආ පිහියෙන්ම ශරීරයේ ස්ථාන රැසකට ඇනගෙන ඇත. මොහු අධික ලෙස මත්පැන් පානයට පුරුදු වූ පුද්ගලයකු බවත් නිතරම නිවැසියන් සමග රණ්ඩු කරමින් පසුවන බවත් පැවැසේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007236</link>
    <topic>සරත් ෆොන්සේකාට මහාධිකරණයේපෙනී සිටින ලෙස දන්වා නොතීසි</topic>
    <author>ශිරෝමී අබයසිංහ</author>
    <content>‘සුදු කොඩි’ ප්‍රකාශය සම්බන්ධයෙන් මහාධිකරණ ත්‍රිත්ව විනිසුරු මඬුල්ලක් හමුවේ අධිචෝදනා ලැබ සිටින ජනරාල් සරත් ෆොන්සේකා මහතාට ජුලි 29 වැනි දින කොළඹ මහාධිකරණය හමුවේ පෙනී සිටින්නැයි දන්වා එම විනිශ්චය මණ්ඩලය ඊයේ (22) නොතිසි නිකුත් කෙළේය.කොළඹ මහාධිකරණ විනිසුරුවරුන් වන දීපාලි විජේසුන්දර ( සභාපති ) මහත්මියගෙන්ද ඩබ්. ටී. ඇම්. පී. බී. වරාවැව සහ ගල්කිස්ස වානිජ මහාධිකරණ විනිසුරු එම්. ඉසෙඩ් රසීම් මහත්වරුන්ගෙන්ද මෙම විනිශ්චය මණ්ඩලය සමන්විතය.මහජනයා බිය වැද්දිය හැකි ප්‍රකාශයක් සහ ජාතිවාදි හැඟීම් ඇවිස්සෙන තොරතුරු “ සන්ඩේ ලීඩර් “ පුවත්පතේ කර්තෘ ප්‍රෙඩ්රිකා ජෑන්ස්් මහත්මිය සමග 2009 දෙසැම්බර් 08 දා ප්‍රකාශ කෙළේ යැයි “ හදිසි නීිති පනත යටතේද “ , එම ප්‍රකාශය මගින් මහජනයා තුළ රජය කෙරෙහි විරුද්ධත්වයක් ඇති කිරීමට තැත් කෙළේ යැයි දණ්ඩ නීති සංග්‍රහය යටතේද” නීතිපතිවරයා ෆොන්සේකා මහතාට එරෙහිව අධිචෝදනා තුනක් ඉදිරිපත් කර තිබේ.  නීතිපතිවරයාගේ ඉල්ලීම මත මෙම නඩුව විභාග කිරීම සඳහා අගවිනිසුරුවරයා විසින් මහාධිකරණ විනිශ්චය මණ්ඩලය පත් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007237</link>
    <topic>නඩු භාණ්ඩ 31ක්-සාක්කිකරුවෝ 3ක්තඹුත්තේගම මහේස්ත්‍රාත් අධිකරණයට</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>එප්පාවල සඳරැස්ගම සිදු වූ සිවු පුද්ගල ඝාතනයේ සැකකරු හා පොලිසිය සොයාගත් භාණ්ඩ හා සාක්ෂිකරුවන් තිදෙනෙක් එප්පාවල පොලිසිය තඹුත්තේගම මහේස්ත්‍රාත් අතිරේක දිසා විනිසුරු ප්‍රසන්න අල්විස් මහතා හමුවට පෙරේදා (21) ඉදිරිපත් කෙළේ ය.එප්පාවල පොලිසිය හා අනුරාධපුර මූලස්ථාන පොලිසියේ අපරාධ පරීක්ෂණා නිලධාරින් සොයාගත් නඩු භාණ්ඩ 32ක් මෙසේ අධිකරණයට ඉදිරිපත් කෙළේ ය.අපරාධ පරීක්ෂණාගාරයේ නිලධාරින් අංක 1 සිට 21 දක්වා වූ නඩු භාණ්ඩ 21 ක් සොයාගෙන ඇති අතර එප්පාවල පොලිසිය 21 සිට 32 දක්වා නඩු භාණ්ඩ 11ක් සොයාගත් බවද පොලිසිය අධිකරණයට කියා සිටියේ ය. මේ භාණ්ඩ ‘ජින්ටෙක්’ ආයතනයට යවා (ඩී. එන්. ඒ) පරීක්ෂණයක් කිරීම සඳහා අධිකරණ අවසරය ලබා දෙන ලෙසද ඉල්ලා සිටියේ ය.මෙහි දී නඩු විභාගය අතර තුර දී සැකකරු රැගෙන ගිය දයාරත්න මහතාට අයිති 146 - 3899 දරන මේට් වර්ගයේ යතුරු පැදිය සාක්ෂිකරුවන්ට හඳුනා ගැනීමට ඉදිරිපත් කළ අතර පළමුවන සාක්කිකාරිය එය හඳුනාගත්තා ය.එමෙන්ම අධිකරණයට ඉදිරිපත් කළ 27 හා 28 වැනි නඩු භාණ්ඩයන් නැවතත් පරීක්ෂණ සඳහා පොලිසියට ලබා දෙන ලෙස එප්පාවල පොලිසිය අධිකරණයෙන් ඉල්ලා සිටියේ ය.මේ ඝාතනයේ සාක්ෂි කැඳවීම පෙරේදා (21) සිදු කෙරුණු අතර මහේස්ත්‍රාත් ප්‍රසන්න අල්විස් මහතා ඉදිරියේ දී සිදු කෙරුණු අතර පළමුව සාක්කි ලබා දුන්නේ ඝාතනය සිදු කළ බවට සැක කෙරෙන පුද්ගලයාගේ වැඩිමහල් සහෝදරිය වන එප්පාවල සඳරැස්ගම පදිංචි අහිංසා නෙරංජලා ගමගේ (24) යන අයයි.ඝාතනයට යොදාගත් තියුණු අත් පොරව ඔහු හැඳ සිටි බවට සැක කරන ටී ෂර්ටය හා දිගු කලිසම සහෝදරිය නිරීක්ෂණයට ලක් කළ අතර පොරව පුංචි අම්මාගේ නිවසේ තිබූ එකක් බවත් ඇඳුම් සහෝදරයාගේ බවත් අධිකරණය හමුවේ කියා සිටියා ය.විවෘත අධිකරණයට ගෙන ආ යතුරු පැදියද ඇය ලොකු තාත්තාගේ බවට හඳුනාගත්තා ය. පොලිසිය අත්අඩංගුවට ගෙන තිබු යතුරු කැරැල්ලද නිවසේ ඉදිරිපස දොරේ යතුරු බවද හඳුනා ගත්තා ය.දෙවනුව අධිකරණය හමුවේ සාක්ෂි දුන් සැකකරුගේ මව වන එප්පාවල සඳරැස්ගම පදිංචි ජේ. ඒ. රසිකා ජයසිංහ (40) ද ඇඳ සිටි ඇඳුම් තම පුත්‍රයාගේ බව හඳුනාගත් අතර අත්පොරව යතුරු කැරැල්ල දයාරත්න මහතාගේ නිවසේ තිබූ ඒවා බවද අධිකරණයට කියා සිටියා ය.තෙවන සාක්ෂිකරු වන සැකකාර තරුණයාගේ මාමා වන එප්පාවල සඳරැස්ගම පදිංචි ජේ. ඒ. රසික ප්‍රියදර්ශන (33) විවෘත අධිකරණය හමුවේ සාක්ෂි ලබාදුන් අතර සැකකාර පුත්‍රයා හැඳසිටි ඇඳුම් හඳුනාගත්තද, පොරව මීට පෙර අයියාගේ නිවසේ තිබෙනු දැක නැති බවද ඔහු කියා සිටියේ ය.ඩී. එන්. ඒ. පරීක්ෂණ සඳහා යැවිය යුතු භාණ්ඩ ‘ජින්ටෙක්’ ආයතනයට යවන ලෙසත්, 27, 28 නඩු භාණ්ඩ පොලිසිය භාරයේ තබා ගන්නා ලෙසත් මහේස්ත්‍රාත්වරයා නියෝග නිකුත් කෙළේ ය.මරණ කරුවන්ගේ පශ්චාත් මරණ පරීක්ෂණ වාර්තා මෙතෙක් අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතා නිකුත් කර නොමැති බව අධිකරණයට දැන් වූ පොලිසිය පශ්චාත් මරණ පරීක්ෂණ වාර්තා ලැබුණු විගසම අධිකරණයට ඉදිරිපත් කරන බවද කියා සිටියේ ය.ඒ අනුව එප්පාවල සඳරැස්ගම පදිංචි දිනුක ලක්මාල් ගමගේ යන පුද්ගලයා තවදුරටත් අගෝස්තු මස 03 වැනි දින දක්වා රක්ෂිත බන්ධනාගාරගත කරන ලෙස තඹුත්තේගම මහේස්ත්‍රාත් ප්‍රසන්න අල්විස් මහතා නියෝග කළේ ය.උතුරු මැද දිසා භාර ජ්‍යෙෂ්ඨ නියෝජ්‍ය පොලිස්පති ජයන්ත ගමගේ, අනුරාධපුර කොට්ඨාසභාර ජ්‍යෙෂ්ඨ පොලිස් අධිකාරි මර්වින් ජේ. කරුණාරත්න, තඹුත්තේගම සහකාර පොලිස් අධිකාරි බී. ජයවර්ධන යන මහත්වරුන්ගේ සෘජු අධීක්ෂණය යටතේ එප්පාවල පොලිසියේ එම්. ඩබ්ලිව්. ඩබ්ලිව්. කුමාරසිරි මහතාගේ උපදෙස් මත පරීක්ෂණ සිදු කෙරේ.එප්පාවල සඳරැස්ගම සිදු වූ මේ ඝාතනයෙන් එකම පවුලේ සාමාජිකයන් වන කේ. පී. දයාරත්න (48), මාලනී ජයසිංහ (42), අචිනි උදේශිකා දයාරත්න (17) හා නිෂාන් දිල්හාරා දයාරත්න (13) යන අය ඝාතනයට ලක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072320</link>
    <topic>පුරාවිද්‍යා නිලධාරින් හරස්වි අලුත බැඳපු ජෝඩුවට වටදාගෙය තහනම් වෙලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුවේ ඓතිහාසික වටදාගෙය වැද පුදා ගැනීමට ඊයේ (22) උදේ පැමිණි මනාල යුවළකට පූජා භූමියට ඇතුල්වීම සංස්කෘතික ත්‍රිකෝණ ව්‍යාපෘතියේ ආරක්ෂක නිලධාරින් තහනම් කර ඇත. පොළොන්නරුවේ පදිංචිකරුවන් වන උපුල් සේනක හා තිලිණි සංජීවනී නැමැති මේ මනාල යුවළ සිය විවාහයෙන් පසු ඓතිහාසික වටදාගෙය වැද පුදා ගැනීමට ඊයේ උදේ පැමිණි අවස්ථාවේ දී මේ අපහසුතාවයට පත් වී ඇත.උපුල් සේනක මහතාගේ පියා වන පී. කේ. ධර්මරත්න මහතා පුරාවිද්‍යා දෙපාර්තමේන්තුවේ මුරකරුවකු වශයෙන් වසර 35ක් පොළොන්නරුවේ සිද්ධස්ථාන රැක බලා ගනිමින් සේවය කළ අයෙකි. සිය පුතුගේ විවාහයෙන් පසුදින ප්‍රථම ගමන යොදාගෙන තිබුණේ ඓතිහාසික වටදාගෙය වැද පුදාගෙන ආශිර්වාද ලබා ගැනිමටය.මේ කටයුතු සුදානම් කරගෙන ඊයේ (22) පෙරවරුවේ වටදාගෙය අබියසට සිය නැදෑ පිරිස සමඟ පැමිණි මානාල යුවළට සිද්ධස්ථාන භූමියට ඇතුල් වීමට ආරක්ෂක භටයින් අවසර ලබා නොදීම නිසා ඔව්හු බලවත් අපහසුතාවට පත් වූහ.මේ සිද්ධියත් සමඟ සන්නද්ධ පොලිස් භට කණ්ඩායමක්ද එම ස්ථානයට කැඳවා තිබුණි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007238</link>
    <topic>කටුකැලේ දී කතක් දුම්රියේ ගැටී මියයයි</topic>
    <author>අසේල කුරුළුවංශ</author>
    <content>මහනුවර කටුකැලේ ප්‍රදේශයෙන් දුම්රිය මාර්ගය හරහා ගමන් ගත් කාන්තාවක් දුම්රියක ගැටී එම ස්ථානයේ ම මියගොස් තිබේ.පේරාදෙණි දුම්රිය ස්ථානයේ සිට බදුල්ල බලා යන පොඩි මැණිකේ දුම්රියට මහනුවර සිට මගීන් රැගෙන ගිය දුම්රියේ මේ කාන්තාව ගැටී ඇත.මියගොස් ඇත්තේ හුනදුගල පදිංචි 46 හැවිරිදි බී.ජී. ස්වර්ණලතා නැමැති තැනැත්තියකි. මියගිය අය සතුව තිබූ රුපියල් 3000 මුදලකුත් ඇයගේ ස්වර්ණාභරණ මහනුවර දුම්රිය ස්ථානයේ සුරක්ෂිතව තිබෙන බව මහනුවර ප්‍රධාන දුම්රිය ස්ථානාධිපති එස්. බී. ගුණතිලක මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n1007239</link>
    <topic>බස් රථය ගසක ගැටීඇඟලුම් සේවිකාවන් අටකට තුවාල</topic>
    <author>අනුරාධපුර සමූහ හා අනුරාධපුර පළාත් විශේෂ</author>
    <content>නාච්චියාගම නිකවැ හන්දියේ රණවරාවදී ඇඟලුම් සේවිකාවන් රැගෙන එමින් සිටි බස් රථයක් ගසක හැපීමෙන් කාන්තාවන් අට දෙනකු තුවාල ලබා නොච්චියාගම රෝහලට ඇතුළත් කර ඇත. බස් රථය ගසේ හැපුණු අවස්ථාවේ දී ඇඟලුම් සේවිකාවන්ගෙන් බස් රථය පිරී තිබුණු බවද නොච්චියාගම පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072319</link>
    <topic>කසළ මලු වලින් රු. 1120,000 ක පාඩුවක්</topic>
    <author>අසේල කුරුළුවංශ</author>
    <content>පේරාදෙණිය රෝහලේ භාවිතය සඳහා අවශ්‍ය කසළ දමන මලු මිලදී ගැනීමේදී රජයට රු. එකොළොස් ලක්ෂ විසිපන්දහසක අලාබයක් සිදුවී ඇත. විවෘත මිල ගණන් කැඳවීමකින් තොරව වෙළෙඳ පොළ සාමාන්‍ය මිලට වඩා වැඩි මිලට මේ මිලදී ගැනීම සිදු කොට ඇත.මිලදී ගෙන ඇති බෑග් ප්‍රමාණය දෙලක්ෂ පනස් දහසකි. කසළ මළු මිලදී ගැනීම සඳහා රෝහලේ වාර්ෂික අය වැය ඇස්තමේන්තුවෙන් ප්‍රතිපාදන වෙන් කර නොතිබියදී මේ වෙනුවෙන් රුපියල් 2975000 /- ක් වැය කර ඇත.මහනුවර රජයේ විගණන උප කාර්යාලය මගින් සිදු කළ පරීක්ෂණයකදී මෙම තොරතුරු අනාවරණය වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072310</link>
    <topic>කැලණි සරසවි සිසු ගැටුම</topic>
    <author>නෙල්කා මැදගෙදර</author>
    <content>කැලණිය විශ්වවිද්‍යාලයෙහි සිසු ගැටුමකදී ඊට සම්බන්ධ නොවූ සිසුන් අත්අඩංගුවට ගෙන පහරදීමට එරෙහිව ගොනු කර ඇති මූලික අයිතිවාසිකම් පෙත්සමෙහි වගඋත්තරකරුවකු වන පෑලියගොඩ පොලිසියෙහි පොලිස් පරීක්‍ෂක පුෂ්පකුමාර මහතා වෙනුවෙන් අධිකරණය හමුවෙහි පෙනී නොසිටින බව නීතිපතිවරයා ඊයේ (22) ශ්‍රේෂ්ඨාධිකරණයට දැනුම් දුන්නේය.එම මූලික අයිතිවාසිකම් පෙත්සම ශ්‍රේෂ්ඨාධිකරණය හමුවෙහි කැඳවු අවස්ථාවේ නීතිපතිවරයා වෙනුවෙන් පෙනී සිටි රජයේ නීතිඥ එස්. විජේසිංහ මහතා මේ බව දන්වා සිටියේය.සලීම් මර්සුප් සහ එස්. අයි. ඉමාම් යන ශ්‍රේෂ්ඨාධිකරණ විනිසුරුවරු ඉදිරියෙහි මේ පෙත්සම ඊයේ (22) කැඳවන ලදී.කැලණිය විශ්වවිද්‍යාලයෙහි ශිෂ්‍යාවක් වන ඩබලිව්. ඉනෝකා නදීශානි සහ මහා ශිෂ්‍ය සංගමයෙහි සභාපති අනුජ සමන්ත කඳනාරච්චි විසින් මේ පෙත්සම ඉදිරි පත් කර තිබිණි.පෑලියගොඩ ජ්‍යෙෂ්ඨ පොලිස් අධිකාරි කේ. ඩී. සෝමපාල කිරිබත්ගොඩ පොලිස්ථානාධිපති චමින්ද එදිරිසූරිය, කිරිබත්ගොඩ පොලිසියෙහි පොලිස් පරීක්‍ෂක චන්දන ගමගේ, පොලිස්පතිවරයා සහ නීතිපතිවරයා මෙහි වගඋත්තරකරුවෝ වෙති. මේ සිසුන්ට පහරදීමේ සිද්ධියට සම්බන්ධ තවත් පොලිස් නිලධාරීන් සිටින බැවින් ඔවුන්ගේ නම් මේ පෙත්සමෙහි වගඋත්තරකරුවන් ලෙස එකතු කිරීමට අවස්ථාව දෙන ලෙස පෙත්සම්කරුවන්ගේ නීතිඥවරයා මීට පෙර අධිකරණයෙන් ඉල්ලා සිටියේය.එම ඉල්ලීමට අධිකරණයෙහි අවසර ලැබිණි.ඒ අනුව පෑලියගොඩ පොලිස්ථානයෙහි පොලිස් පරීක්‍ෂක පුෂ්පකුමාර වග උත්තරකරුවකු ලෙස නම් කර සිටී.පෙත්සමෙහි සඳහන් වන අන්දමට කැලණිය විශ්වවිද්‍යාලයෙහි විද්‍යාපීඨ සහ කලා පීඨ සිසුන් අතර ගැටුමක් 2009 වසරේ පෙබරවාරි 05 දින පැවතිණි. එය මැඩපැවැත්වීම සඳහා පොලිස් කණ්ඩායම් දෙකක් පැමිණ සිටියහ.එම අවස්ථාවේදී පුස්තකාලයෙහි සිට කලා පීඨය දෙසට එමින් සිටි පෙත්සම්කාරිය පළමුවන වගඋත්තරකරු විසින් අල්ලා ගනු ලැබූවාය. තුන්වන වග උත්තරකරු විසින් පෙත්සම්කාර ශිෂ්‍යාවට අමානුෂික ලෙස පහර දෙනු ලැබිණි. ඒ සමඟ දෙවන පෙත්සම්කරුද පොලිසියේ ග්‍රහනයට ගන්නා ලදී.ඊට විරෝධය පළ කරමින් පෙත්සම්කරුවන් මේ ගැටුමට සම්බන්ධ නොවූ අය බවට කරුණු පැහැදිලි කිරීමට පැමිණි කථිකාචාර්යවරු දෙදෙනකුද ඇතුළුව 16 දෙනකු පොලිසිය විසින් එම අවස්ථාවේදී අත්අඩංගුවට ගෙන තිබේ.ඒ අතුරින් 9 දෙනකු ශිෂ්‍යාවෝ වෙති.ඔවුන් කොළඹ මහේස්ත්‍රාත් අධිකරණයට ඉදිරිපත් කිරීමෙන් අනතුරුව රිමාන්ඩ් භාරයට පත් කරනු ලැබිණි.සිසු ගැටුමට කිසිසේත් සම්බන්ධ නොමැති තමන් මෙලෙස අත්අඩංගුවට ගෙන අමානුෂික ලෙස පහර දීම නිසා මූලික අයිතීන් උල්ලංඝනය වීමක් සිදුව ඇතැයි පෙත්සම්කරුවෝ පවසති.එබැවින් මේ පෙත්සම විභාගයට ගෙන සිය මූලික අයිතීන් උල්ලංඝනය වූ බවට ප්‍රකාශයක් කරන්නැයි ඔවුහු අධිකරණයෙන් ඉල්ලා සිටිති.එසේම තමන් අත් අඩංගුවට ගැනීමේ සිද්ධියට සම්බන්ධ වගඋත්තරකාර පොලිස් නිලධාරීන්ට එරෙහිව විනය පියවර ගන්නා ලෙස පෙත්සම්කරුවෝ අධිකරණයෙන් ඉල්ලා සිටිති.පෙත්සම නොවැම්බර් මස 03 වැනිදා නැවත කැඳවීමට නියම විය. නීතිඥ උදිත ඉගලහේවා මහතා පෙත්සම්කරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072311</link>
    <topic>ඇඟලුම් සේවිකාවක පැහැරගෙනගොස් දූෂණය කළැයි සැකකරුවන් 3 ක් අත්අඩංගුවට</topic>
    <author>විජයානි එදිරිසිංහ</author>
    <content>කොටහේන ප්‍රදේශයේ ඇඟලුම් සේවිකාවක් පෙරේදා (21) රාත්‍රියේ බලහත්කාරයෙන් පැහැරගෙන ගොස් දූෂණය කළැයි කියන තිදෙනකු කොටහේන පොලිසිය සහ කොළඹ අපරාධ කොට්ඨාසය මගින් අත්අඩංගුවට ගෙන තිබේ.පෙරේදා (21) රාත්‍රී 10.30 ට පමණ කොටහේන දී එම පැහැර ගැනීම සිදු වී තිබේ.පිට පළාතක තරුණියක් වූ ඇය 10.30 ට පමණ සේවය අවසන් කර බෝඩිමට යාමට පිටත්වී ඇත. ඇගේ තනියට ඇඟලුම් කර්මාන්තශාලාවෙන් තරුණයෙක් ද එවා ඇත. ඇය තම හිතවතකු සමඟ ජංගම දුරකතනයකින් කතා කරමින් යද්දී වෑන් රථයක් පැමිණ ඇය අසල නවත්වා බලහත්කාරයෙන් ඊට දමාගෙන තිබේ.පැහැරගත් පිරිස ඇය කළුතර ප්‍රදේශයේ හෝටලයකට ගෙන ගොස් දූෂණය කර ඇතැයි කියයි. පසුව තමා කැමැත්තෙන් ඔවුන් සමඟ පැමිණි බවට පවසන ලෙස සැකකරුවන් තර්ජනය කර ඇත.එම තරුණිය සමඟ දුරකතන සංවාදයේ යෙදුන පුද්ගලයා ඇය අනතුරක් බව දැන 119 ට කතා කර සිද්ධිය පවසා තිබේ.පසුව තරුණිය සොයා ගත් පොලිසිය ඇයගෙන් ප්‍රශ්න කිරීමේදී ඇයට සිදුවූ අතවරය ප්‍රකාශ කර ඇත. පැහැරගෙන යාමට සම්බන්ධ වූ තිදෙනාගෙන් එක් අයෙක් එම ඇඟලුම් කම්හලේම සේවය කරන අයෙක් බව හඳුනාගෙන ඇත.සැකකරුවන් ඊයේ (22) අධිකරණයට ඉදිරිපත් කිරීමට නියමිතව තිබිණි.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක, අධ්‍යක්‍ෂ පොලිස් අධිකාරි රණවීර, ස්ථානාධිපති ප්‍රධාන පොලිස් පරීක්‍ෂක හේමන්ත ඕවිටිගම, පොලිස් පරීක්‍ෂක විජේරත්න සහ කොටහේන පොලිස් ස්ථානාධිපතිවරයා ඇතුළු කණ්ඩායමක් සැකකරුවන් අත්අඩංගුවට ගෙන පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072312</link>
    <topic>දෙහිවල පොලිස් නිලධාරින්ට පහරදුන්මත්පැන් ශාලා හිමිකරුඇතුළු හතරක් රිමාන්ඩ්</topic>
    <author>සුරන්ජිත් පෙරේරා</author>
    <content>දෙහිවල පොලිසියේ රථවාහන අංශයේ පොලිස් නිලධාරින් දෙදෙනකුට පහර දී බැන තර්ජනය කිරීම සම්බන්ධයෙන් පොලිසිය මගින් අත්අඩංගුවට ගෙන අධිකරණයට ඉදිරිපත් කළ මත්පැන් ශාලා අයිතිකරුවකු ඇතුලු සිවුදෙනෙකු, අගෝස්තුªමස 3 දින දක්වා රක්ෂිත බන්ධනාගාරගත කරන ලෙස ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා නියෝග කෙළේය.දෙහිවල වැන්ඩර්වට් පාරේ පවත්වාගෙන යන මත්පැන් ආපන ශාලාවක් වන ලෑනිස් රෙස්ටුරන්ට් හි අයිතිකරු වන ක්‍රිෂාන්ත ප්‍රනාන්දු ඇතුලු මනීෂ කුමාර, එස්. ලෙච්චුමන් සහ සුජීව කුමාර නැමැති අය මෙසේ රක්ෂිත බන්ධනාගාරගත කළ අයවේ. ඔවුන් විසින් පවත්වාගෙන යන මත්පැන් ආපන ශාලාවෙන් මත්පැන් පානය කර වාහනවලින් පිටවී යන අයව රථවාහන අංශයේ පොලිස් නිලධාරින් විසින් මගදී අත්අඩංගුවට ගැනීම සම්බන්ධයෙන් මත්පැන් ශාලා අයිතිකරු විසින් පොලිසියේ නිලධාරින්ගෙන් ප්‍රශ්න කිරීම සම්බන්ධයෙන්, ඇතිවූ ප්‍රශ්නයක් මුල්කරගෙන ඇතිවූ සිදුවීමක් බව විත්තිකරුවන් වෙනුවෙන් පෙනී සිටි නීතිඥවරුන් අධිකරණයට පැවසූ අතර ඔවුන්ගේ ඇප ඉල්ලීම ප්‍රතික්ෂේප කළ ප්‍රධාන මහේස්ත්‍රාත්වරයා සැකකරුවන් රක්ෂිත බන්ධනාගාරගත කරන ලෙස නියෝග කළේය.දෙහිවල පොලිසියේ සුළු පැමිණිලි අංශයේ නිලධාරින් අධිකරණ කටයුතු මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072313</link>
    <topic>මුරලිදරන්ට රජයේ සුබපැතුම්</topic>
    <author/>
    <content>ජාත්‍යන්තර වාර්තා රැසක් තබමින් ක්‍රිකට් දිවියෙන් සමුගත් මුත්තයියා මුරලිදරන් මහතාට රජයේ සුබපැතුම් එක්කරන බව කැබිනට් ප්‍රකාශක ඇමැති කෙහෙළිය රඹුක්වැල්ල මහතා කීවේය.ජනාධිපති මහින්ද රාජපක්ෂ මහතා ‘මුරලි’ ක්‍රීඩාකරන අවසන් ජාත්‍යන්තර තරගය නැරඹීමට ගොස් ඔහුට සුබපැතූ බව සඳහන් කළ අතර, ලංකාවේ පමණක් නොව ලෝකයේම අසම සම වාර්තා තැබූ ‘මුරලි’ ශ්‍රී ලංකාවටද ඉමහත් කීර්තියක් අත්කර දුන් බව කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072314</link>
    <topic>ඩෙංගු රෝගීන්ගෙන් 75%වයස 20ට අඩු අය</topic>
    <author>ජීවනී පතිරණ</author>
    <content>මේ වසරේදී හඳුනාගත් ඩෙංගු රෝගීන්ගෙන් 75% ක් අවුරුදු 20 ට අඩු පුද්ගලයින් යැයි කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරි ප්‍රදීප් කාරියවසම් මහතා පවසයි.පසුගිය වසරට වඩා මේ වසරේ ඩෙංගු රෝගය ශීඝ්‍රයෙන් ව්‍යාප්ත වෙමින් පවතින බව ද නාගරික සැලසුම්කරණයේ සිට ඝන අපද්‍රව්‍ය කළමනාකරණය අක්‍රමවත්වීම මීට ප්‍රධාන හේතුව බවද වෛද්‍යවරයා පෙන්වා දෙයි.විශේෂයෙන් කොළඹ නගරයේ අලුතින් ගොඩනැගිලි ඉදිකිරීමේදී ඩෙංගු මදුරුවන් බෝනොවන අයුරින් නිසි සැලසුම්කරණයකට අනුව ඉදිකිරීම් කටයුතු සිදුකිරීමට අවශ්‍ය උපදෙස් ලබාදිය යුතු බවද කාරියවසම් මහතා කියා සිටී. අද සොයාගෙන ඇති අලුත්ම සමීක්ෂණවලට අනුව ඩෙංගු මදුරුවෙක් කෙලින් මදුරු බිත්තරයෙන් බිහිවන බවත්, එය සියයට 1 ක් වැනි අවම අවස්ථාවක් බවත් හඳුනාගෙන ඇතැයි වෛද්‍ය කාරියවසම් මහතා පෙන්වා දෙයි.තමන්ගේ නිවස හෝ ආයතනය අවට යාර 150 ක කලාපය අනිවාර්යයෙන්ම පවිත්‍ර කර තබාගත යුතු බවත්, එසේ නොවුනහොත් ඩෙංගු වසංගත තත්ත්වයක් ඇතිවීමේ අවදානමක් ඇති බවත් කාරියවසම් මහතා වැඩිදුරටත් සඳහන් කරයි. මේ මාසයේ පමණක් කොළඹ නගරයේ ඩෙංගු රෝගීන් 357 ක් හඳුනාගෙන ඇති අතර, මේ වසරේ ජූලි මාසය වනවිට ඩෙංගු රෝගීන් 1359 ක් රෝහල්ගත කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072315</link>
    <topic>මිල ප්‍රදර්ශනය නොකළවෙළෙඳුන් 362කට දඩ</topic>
    <author>ජයන්ති කුරේ</author>
    <content>2010 වසරේ මැයි 01 සිට ජූලි 01 දක්වා භාණ්ඩවල මිල ප්‍රදර්ශනය නොකිරීම නිසා 362 දෙනෙක් සඳහා නීතිය ක්‍රියාත්මක කර රුපියල් 15,60,400 ක දඩ මුදලක් අයකර ගැනීමට පාරිභෝගික අධිකාරියට හැකි වී තිබේ. තවද වැඩි මිලට භාණ්ඩ විකිණීම සම්බන්ධයෙන් 358 දෙනකුට එරෙහිව කටයුතු කර රුපියල් 18,86,500 ක දඩ මුදලක් ද, කල් ඉකුත් වීම, වගකීම සහතික නොමැතිව භාණ්ඩ විකිණීම හා මිල වෙනස් කර භාණ්ඩ විකිණීම යන කරුණු සම්බන්ධයෙන් 163 දෙනකුට එරෙහිව 7,22,600 ක දඩ මුදලක් ද උපයාගෙන ඇත.මේ අනුව හතළිස් එක්ලක්‍ෂ හැත්තෑ හත්දහස් පන්සියයක් මුළු දඩ මුදල්වලින් උපයා ගෙන ඇත. මේ වන විට මෙම වැටලීම් කොළඹ, හම්බන්තොට, ගම්පහ, පුත්තලම, කළුතර, මහනුවර හා නුවරඑළිය ඇතුළු දිස්ත්‍රික්ක රැසක සිදුකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072316</link>
    <topic>68 වැනි සේනාංක මූලස්ථානයපුදුකුඩුඉරුප්පුවේ පිහිටුවයි</topic>
    <author>බණ්ඩාර විපුලසේන වවුනියාව මධ්‍යම විදේශ පුදුකුඩුඉරුප්පුවේ සිට</author>
    <content>පුදුකුඩුඉරුප්පු සුගන්දිරපුරම්හි පිහිටුවනු ලැබූ යුද හමුදාවේ 68 වැනි සේනාංකයේ මූලස්ථානය ලුතිනන් ජෙනරාල් ජගත් ජයසූරිය මහතා අතින් ඊයේ (22) විවෘත කරනු ලැබිණි.යුද හමුදාපතිවරයාගේ මේ සංචාරයේදි උතුරේ සංවර්ධන වැඩසටහන් හා බිම් බෝම්බ ඉවත්කිරීමේ කටයුතු ද නිරීක්ෂණයට ලක්විය.රජයේ ගොඩනැඟිලි හා අනෙකුත් ගොඩනැගිලිවල තාවකාලිකව සිටි භට පිරිස් ස්ථිර කඳවුරුවලට යොමුකිරීමද මෙහිදී සිදුවිය. නැවත පදිංචියේදී හා සංවර්ධන කටයුතුවලදී යුද හමුදාවෙන් ලැබෙන සහයෝගය හා දායකත්වය පිළිබඳව ජනාධිපතිතුමාගේ හා ආරක්ෂක ලේකම් තුමාගේ ඇගයුමට ලක්වී ඇතැයි මෙහිදී හමුදාපතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072317</link>
    <topic>චෙක්පත් සිංගප්පූරුවට යවා මුදල් වංචාකළැයි පුද්ගලයෝ දෙදෙනෙක් හඳුනා ගැනෙති</topic>
    <author>සිරිසේන රාජපක්ෂ</author>
    <content>මෙරට චෙක්පත් සිංගප්පූරුවට යවා මුදල් ගණන වෙනස් කර රුපියල් පනස් ලක්‍ෂයක පමණ මුදලක් වංචා කළ බව කියන සැකකරුවන් දෙදෙනකු ඊයේ (20) කොළඹ අතිරේක මහේස්ත්‍රාත් වී ඉලංචේරියන් මහතා හමුවේ පැවති හඳුනා ගැනීමේ පෙරෙට්ටුවේදී සාක්කිකරුවන් තිදෙනකු විසින් හඳුනා ගන්නා ලදී.අනතුරුව එම සැකකරුවන් දෙදෙනා කොළඹ අතිරේක මහේස්ත්‍රාත් ලාල් රණසිංහ බණ්ඩාර මහතා හමුවට ඉදිරිපත් කරන ලදුව ඔවුන් අගොස්තු මස 02 වෙනිදා දක්වා රිමාන්ඩ් භාරයේ තැබීමට නියෝග කෙළේය. මෙසේ රිමාන්ඩ්භාරයට පත් කෙරුණේ පි‍්‍රයන්ත පෙරේරා හා පුලස්ති ලංකාතිලක යන සැකකරුවන්ය.කිරිබත්ගොඩ ප්‍රදේශයේ ප්‍රසිද්ධ වෙළෙඳ ව්‍යාපාරිකයකු විසින් කරන ලද පැමිණිල්ලකට අනුව සිද්ධිය සම්බන්ධයෙන් සැකපිට මොවුන් අත්අඩංගුවට ගෙන අධිකරණයට ඉදිරිපත් කර තිබිණ.සිද්ධියට අදාළව වැඩිදුර වාර්තාවක් අධිකරණයට ඉදිරිපත් කරමින් රහස් පොලීසියේ සැරයන් විජේසූරිය මහතා තාක්ෂණය උපයෝගී කරගනිමින් ඉතා සූක්ෂම අන්දමින් මේ වංචාව සිදු කර ඇති බවත් සිද්ධියට අදාළව පරීක්‍ෂණ තවදුරටත් සිදුකරණ බවත් අධිකරණයට දන්වා සිටියේය.මේ වංචාව සඳහා ව්‍යාජ හැඳුනුම්පතක් උපයෝගී කරගෙන වැලවේරිය ප්‍රදේශයේ පුද්ගලික බැංකුවක දෙවන සැකකරුගේ නමින් ජංගම ගිණුමක්ද ආරම්භ කර ඇතැයි රහස් පොලිස් පරීක්‍ෂණවලින් හෙළිවී තිබේ.පළමුවන සැකකරු කිසියම් භාණ්ඩයක් අළෙවි කර ඒ වෙනුවට පැමිණිලිකරුගෙන් චෙක්පතක් ලබා ගෙන එය සිංගප්පූරුවට යවා තාක්ෂණය උපයෝගි කරගෙන මුදල් ගණන වෙනස් කර නැවත ලංකාවට ගෙන්වා වැලිවේරිය ප්‍රදේශයේ පුද්ගලික බැංකුවෙන් අදාළ චෙක්පත මාරු කරගෙන මේ වංචාව සිදුකර ඇති බවත්, මේ අන්දමින් දීර්ඝ කාලයක් මෙසේ මේ වංචාව සිදුකර ඇති බවත් රහස් පොලිස් පරීක්‍ෂණ වලින් හෙළිවී තිබේ.සැකකරුවන් වෙනුවෙන් නෙවිල් අබේරත්න, රසික එස්. බමුණුහේන්දර, කාවින්ද පැස්කුවල්, සම්පත් ජයවර්ධන යන නීතිඥ මණ්ඩලය පෙනී සිටි අතර රහස් පොලීසියේ සැරයන් විජේසූරිය මහතා පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=n10072318</link>
    <topic>නඩුව ඉක්මණින් අසා නිම කරන්න:</topic>
    <author>ශිරෝමි අබයසිංහ</author>
    <content>මාතර නගරාධිපති ධූරයෙන් උපුල් නිශාන්ත මහතා ඉවත් කිරීමට එරෙහිව ඒ මහතා ගාල්ල මහාධිකරණය හමුවේ පවරා ඇති නඩුව ඉක්මණින් අසා , නිම කරන ලෙස අභියාචනාධිකරණය එම අධිකරණයට ඊයේ (22) නියම කෙළේය.සිසිර ද ආබෲ සහ උපාලි අබේරත්න යන විනිශ්චය මණ්ඩලය මේ නියෝගය පැනවීය.නිශාන්ත මහතා නගරාධිපති ධූරයෙන් ඉවත් කරමින් දකුණු පළාත් මහ ඇමති ශාන් විජේලාල් ද සිල්වා මහතා විසින් ප්‍රකාශයට පත් කෙරුණු ගැසට් නිවේදනය බල රහිත කරමින් ගාල්ල මහාධිකරණය 2010.06.16 දා නිකුත් කර තිබූ අතුරු තහනම් නියෝගය ඉවත් කරන මෙන් ඉල්ලමින් මහ ඇමතිවරයා අභියාචනාධිකරණය වෙත ඉදිරිපත් කර ඇති අයැදුම්පතට අදාළව අධිකරණය එම නියෝගය පැනවිය.නගරාධිපතිවරයාට එරෙහිව විමර්ශන නිලධාරීන් සිව් දෙනෙක් විසින් පවත්වනු ලැබු විශේෂ පරීක්‍ෂණයේදී අනාවරණය වූ කරුණු ඇතුළත් කර පළාත් පාලන කොමසාරිස්වරයාට ඉදිරිපත් කෙරුණු වාර්තාවේ පිටපතක් තමන්ට ලැබී නැතැයි නිශාන්ත මහතා වෙනුවෙන් පෙනී සිටින නීතිඥ සාලිය පීරිස් මහතා අධිකරණයට දැන්වූ අතර එම පිටපතක් ගාල්ල මහාධිකරණය වෙත ඉදිරිපත් කළ හැකි බව මහ ඇමැතිවරයා වෙනුවෙන් පෙනී සිටි එම්. යු. එම්. අලි සබ්රි මහතා ප්‍රකාශ කළේය.එම ලේඛණ භාර ගෙන නඩුව ඉක්මණින් අසා නිම කරන ලෙස අභියාචනාධිකරණය ගාල්ල මහාධිකරණයට නියම කෙළේය. ඒ අනුව මහ ඇමතිවරයාගේ අයැදුම්පත ඉල්ලා අස් කර ගැණිනි.චෝදනා නවයක් යටතේ උපුල් නිශාන්ත මහතාට එරෙහිව විමර්ශනයක් පැවැත්වීම සඳහා විශ්‍රාමලත් අධිකරණ නිලධාරි සමිත් ද සිල්වා මහතා පත් කිරීම, නිශාන්ත මහතා නගරාධිපතිධූරයේ කටයුතු කිරීම වහාම ක්‍රියාත්මක වන පරිදි අත්හිටුවීම සහ නගරාධිපතිධූරයේ කාර්යය ඉටු කිරීම සඳහා නියෝජ්‍ය නගරාධිපති දීගොඩ ගමගේ යසරත්න මහතා පත් කිරීම ප්‍රකාශයට පත් කරමින් මහ ඇමතිවරයා නිකුත් කළ ගැසට් නිවේදනය ක්‍රියාත්මක වීම බලරහිත කරමින් ගාල්ල මහාධිකරණය අතුරු තහනම් නියෝගයක් පනවා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007231</link>
    <topic>දිවි ගැටගහ ගන්න-යමක් සොයා ගන්න පත්තිනි දේවාල භූමියේ සැරිසරන්නෝ</topic>
    <author>කඩුවෙල සමූහ සමන්ති මිරියගල්ල</author>
    <content>දෙවියන් පුදට ගොස් නැවත පැමිණෙන බැතිමතුන් එන මග දෑස් දල්වා බලා සිටිනා ළමයින් සමූහයකි. කිලිටි, දූවිලි තැවරුණු ඔවුන්ගේ මුහුණුවල අසරණ ඉල්ලීමක සේයාවක් රැඳී ඇත. මේ සියලු දෙනා වයස අවු. 03 සිට 16 දක්වා වයස්වල පසු වන ළමයි වෙති.දහසක් බැතිමතුන් පුද පූජා පවත්වන්නට පැමිණෙන ඓතිහාසික නවගමුව ශ්‍රී පත්තිනි දේවාල භූමිය මොවුන්ගේ දෛනික නවාතැනයි. ළමයින් කරපින්නා ගත් යාචක මවුවරුන් මෙන්ම කීයක් හරි සොයා ගැනීමට වැර දරන දරුවෝද මෙහි වෙති. බැතිමතුන්ගෙන් ලැබෙන බත් පතක් පූජා වට්ටියක පළතුරක් ලද සැනින් ඔවුන්ගේ මුහුණු ප්‍රීතියෙන් බැබළෙයි. විටෙක ළමයින් සමූහයක් බැතිමතුන්ගෙන් ආහාර ඉල්ලති.මොවුන්ගේ මවුපිය වැඩිහිටියන්ට ජීවත්වන්නට ස්ථිර රැකියාවක් නැත. ස්ථිර වාස භූමියක් ද නැත. කැලණි ගඟ අවට අනවසර ඉඩම් කඳු පන්තීන් අසල හා නවගමුව වෙලපහළ ප්‍රදේශවල පැල් අටවාගෙන මොවුන් ගෙවන ජීවිත ඉතා දුක්බරය.වැඩිහිටි කාන්තාවන් කිහිප දෙනෙකු ජීවත් වන්නේ දේවාල භූමිය ශුද්ධ පවිත්‍ර කිරීමෙන් ලැබෙන සුළු ආදායමකිනි. තම අතදරුවාත් සමග දේවාල භූමිය නවාතැන කරගත් මවුවරුන්ගේ ද අඩුවක් නැත.නිතර දේවාල භූමියේ ඔබ මොබ දුවන මේ දරුවන්ට පාසල් ගමනක් ද නැත. සමහර ළමයින් ජීවිතයට එක්වරක්වත් පාසලකට ගොස් නැත. ඉඳ හිට පාසල් යන ළමෝද මේ අතර සිටිති.මේ දරුවන්ටද යහපත් අනාගතයක් අවශ්‍යව ඇත. නමුත් ඔවුනට හෙටක් නැත. ඔවුන්ට ඇත්තේ අද දවස පමණි.නවගමුව හා කඩුවෙල දේවාල භූමි අවට නිතර ඇස ගැටෙන මේ ළමයින් පිළිබඳව (ජා. හෙ. උ.) කඩුවෙල ප්‍රාදේශීය සභා මන්ත්‍රී හා කඩුවෙල ප්‍රාදේශීය ලේකම් කාර්යාලයේ සමෘද්ධි සමාජ සංවර්ධන විෂය බාර නිලධාරී පී. එම්. සුනිල් තෙන්නකෝන් මහතා තම අදහස් දැක්වූයේ මෙසේය.මේ ළමයින් සමග වැඩිහිටියන් කාලයක් තිස්සෙ දේවාල භූමියෙන් ජීවත්වෙන්නේ. නවගමුව ප්‍රදේශයේ පාසල් දෙකක් තියනවා. මේ ළමයි අතරෙන් කීප දෙනෙක් පාසල් යනවා අවාරෙට වගේ.දේවාලෙ භාරහාරවලට ලැබෙන කිරි පිටි පූජා වට්ටියක පලතුරු බත්මුල් වගේ දේවල් ලබා ගන්න මේ ළමයි පුරුදු වෙලා. ළමයින්ට පාසල් යෑමේ වුවමනාවක් නෑ. මේ විදියට නිදැල්ලේ හැසිරෙන ළමයි විවිධ දුරාචාරයන්ට සොරකම් වලට පෙළඹෙනවා. ඒ වගේම කාන්තාවන් හා ගැහැනු ළමයින්ට අතවර සිදු වන අවස්ථාත් තියනවා.නවගමුව හා කඩුවෙල දේවාල භූමිවල සිගමන් යදින දරුවන් පුනරුත්ථාපනය කර ඔවුන්ගේ ළමා විය ළමයකු ලෙස ගත කරන්නට අවකාශ ලබා දෙන ලෙස ඉල්ලමින් කඩුවෙල ප්‍රාදේශීය සභාවේ මහ සභා යෝජනාවක් මත සියලු මන්ත්‍රීවරුන්ගේ අස්සනින් ලියවිල්ලක් පරිවාස හා ළමා රක්ෂක අධිකාරියට යොමුකරල තියෙනවා. මාස 06 කට අධික කාලයක් ගත වෙලත් මේ වනතුරු කිසිම පියවරක් නොගැනීම කනගාටුවට කරුණක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007232</link>
    <topic>පෑලියගොඩ ප්‍රසිද්ධ ස්ථානවල කුණු දැමුවොත් නඩු</topic>
    <author>කැලණිය සමූහ – එඩ්වඩ් වීරසිංහ</author>
    <content>පෑලියගොඩ නගර සභා බල ප්‍රදේශයේ ප්‍රසිද්ධ ස්ථානවල කුණු දමන්නන්ට එරෙහිව නඩු පැවරීමට පෑලියගොඩ නගර සභාව තීරණය කර ඇත.මේ පිළිබඳව අත්පත්‍රිකා මගින් සහ දැන්වීම් මගින් ජනතාව දැනුවත් කළ බව පෑලියගොඩ නගර සභාවේ සභාපති නිහාල් ආනන්ද පෙරේරා මහතා පැවැසීය.නියෝග නොතකා කටයුතු කරන පුද්ගලයන් අධිකරණය වෙත යොමු කරවන බවද හෙතම සඳහන් කෙළේය. නගර සභාවේ නියෝග නොතකා කටයුතු කරන අය වැටලීම සඳහා නිලධාරීන් කණ්ඩායමක් යොදවන බවද සභාපතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007233</link>
    <topic>කටුනායක ජලචර ගුවන්යානාපථය ඉදිකිරීමට විරෝධය</topic>
    <author>මීගමු සමූහ – ජී. ඒ. ජෝශප් ප්‍රනාන්දු</author>
    <content>මීගමු කළපුව වටා ජීවත්වන කළපු ධීවරයන් ගැන තැකීමක් නොකර කටුනායක ප්‍රදේශයේ ජලචර ගුවන් යානා (සී. ප්ලේන්) පථයක් ඉදිකිරීමේ යෝජනාවක් සම්බන්ධයෙන් මීගමුව හා අවට ගම්වල ජනතාව විරෝධය පළකර සිටිති.පසුගියදා මීගමුව මහාවීදිය ජුබිලි ශාලාවේ පැවැත්වුණු ධීවර ජනතාව සඳහා වූ රැස්වීමකදී මේ විරෝධතාව දක්වා තිබේ.මේ ජලවර ගුවන් යානා පථය ඉදිකිරීමට දරන උත්සහය කුමන්ත්‍රණයක් යැයි ඔවුන්ට සැකයක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007234</link>
    <topic>පොලිස් පුහුණු විදුහලේ සහඉංගිරිය පොලිසියේඉදිකිරීම් අතරමග</topic>
    <author>ඉංගිරිය විශේෂ</author>
    <content>ඉංගිරිය යෝජිත නව නගර ප්‍රදේශයේ මුල්ගල් තබා ඉදිකිරීමේ කටයුතු අරඹන ලද පොලිස් පුහුණු අභ්‍යාස විද්‍යාලයේ හා ඉංගිරිය නව පොලිස් මධ්‍යස්ථාන ගොඩනැගිල්ලේ ඉදිකිරීම් කටයුතු නවතා ඇත්තේ දැනට වසරක පමණ කාලයක සිටය.අදාළ ගොඩනැගිලි සංකීර්ණ, ඉදිකිරීම සඳහා යොදා ගනු ලබන ගල්, වැලි ඇතුළු ගොඩනැගිලි ඉදිකිරීම් ද්‍රව්‍ය සමඟින් මේ වනවිට අදාළ ගොඩනැගිලි හා භූමිය වනාන්තර ගත වෙමින් පවතින බව ප්‍රදේශවාසීහු පවසති.පොලිස් පුහුණු අභ්‍යාස විද්‍යාලයක් ආරම්භ කිරීමට ඉදිකෙරෙන ගොඩනැගිලි සංකීර්ණය සහ ඉංගිරිය පොලිස්ථාන ගොඩනැගිල්ල වෙනුවට අලුතෙන් ඉදිකරනු ලබන නව ඉංගිරිය පොලිස් මධ්‍යස්ථාන ගොඩනැගිල්ලද වේ.මීට වසර කිහිපයකට පෙර ඡන්ද සමය ආසන්න කර ගනිමින් ලහි ලහියේ වැඩ ආරම්භ කරන ලද මේ ගොඩනැගිලි පද්ධති පිළිබඳ සොයා බැලීමට කිසිවකු ඉදිරිපත් නොවූ අතර මේ ගොඩනැගිලිවල ඉදිකිරීම් වැඩ කටයුතු අතරමග අත්හැර දමා ඇත්තේද කිසිවකුත් අවධානය ද ඊට යොමු නොවන පරිදිය.ඉදිකිරීම් මෙලෙස අතරමග නවතා දමා ඇත්තේ ඇයිද යන්න ගැන දැනගැනීමට අප ගත් උත්සාහයේදී කිසිවකු මේ සම්බන්ධ වගකීමක් තමන් හට නැති බවත් ඒ ගැන නොදන්නා බවත් පැවැසීය.මේ ගොඩනැගිලි පිළිබඳව ඉංගිරිය ප්‍රාදේශීය ලේකම් කාර්යාලයෙන් හා ඉංගිරිය පොලිසියෙන් කළ විමසීමේදී කිසිවකු නොදන්නා බව පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007235</link>
    <topic>නාගොඩ දෙපා ඇළපවිත්‍ර නොකිරීමෙන් ගොරකගහවෙල යාය පුරන්</topic>
    <author>නාගොඩ විශේෂ එන්.විජේරත්න</author>
    <content>නාගොඩ ගොවිජනසේවා බල ප්‍රදේශයේ ගොරකගහවෙල යාය දෙක ඇළ මාර්ගය අක්‍රීය වීමෙන් ඒ හා සම්බන්ධ ගොරකගහවෙල කුඹුරු යාය පුරන්වීමට පටන්ගෙන තිබේ.මේ ඇළ මාර්ගය වසාගෙන වැවී ඇති වෙල්ආතා ඇතුළු විවිධ ගස්හේතුවෙන් වර්ෂා ජලය ප්‍රධාන ඇළමාර්ග ය වන මොරන් ඇළ මාර්ගය වෙත බැසයෑමක් සිදුනොවේ.වර්ෂාකාලවලදී මේ කුඹුරු වැසිජලයෙන් පිරී පවතී. යායේ ගොවීන් කොටසක පමණක් වගාකරනු ලබන වී වගාවන්ද වර්ෂා කාලවලදී හානියට පත්වූ අවස්ථා තිබේ.ගොරකගහවෙල යාය දෙපා ඇළමාර්ග ප්‍රතිසංස්කරණය කිරීම මගින් කිසිදු අවදානමකින් තොරව නාගොඩ ගොවිජන සේවා බල ප්‍රදේශයට අයත් ගොරකගහවෙල යාය දෙකන්නයේම වගා කිරීමට හැකිවනු ඇත.මේ සම්බන්ධයෙන් අදාළ බලධාරීන් අවධානය යොමු කරනු ඇතැයි යායේ ගොවීහු බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007236</link>
    <topic>දැරියකට අතවර කළ ව්‍යාපාරිකයාතවදුරටත් රිමාන්ඩ්</topic>
    <author>මිනුවන්ගොඩ සමූහ</author>
    <content>දොළොස් හැවිරිදි දැරියක් වසර හතරක් තිස්සේ අපයෝජනය කළ බව කියන සැකපිට අත්අඩංගුවට ගත් වෙළෙඳ ව්‍යාපාරිකයකු තව දුරටත් රක්ෂිත බන්ධනාගාර ගත කිරීමට මිනුවන්ගොඩ මහේස්ත්‍රාත් හා මීගමුව අතිරේක දිසා විනිසුරු ඛේමා ස්වර්ණාධිපති මහත්මිය නියෝග කළාය.අතවරයට ලක් වූ දැරියගේ මව අවුරුදු 9 ක් වූ නැඟණිය ද සලෙලුන්ට විකුණා ඇතැයි අධිකරණයේදී හෙළිදරව් විය.ඒ අනුව දැරියන්ගේ මව මේ මස 29 දක්වා රක්ෂිත බන්ධනාගාර ගත කෙරිණි.සිද්ධියට සම්බන්ධ පුද්ගලයා වයස අවුරුදු 60 ඉක්මවා ඇති එක් දරු පියෙකි. මොහු විසින් තම මවගේ අනුදැනුම ඇතිව වැඩිමහල් දියණිය වසර අටේ පටන් වසර හතරක් තිස්සේ අතවර කර ඇතැයි පොලිස් පරීක්‍ෂණ වලදී හෙළිදරව් වී ඇත.දැරියන් දෙදෙනා තවදුරටත් ළමා නිවාසයක රඳවන ලෙස මහේස්ත්‍රාත්තුමිය නියෝග කළාය.එම දැරියන්ට අතවර කිරීම සම්බන්ධව තවත් දෙදෙනකු ලක්‍ෂ 20 බැගින් වූ ශරීර ඇප දහයක් සහ දස දහසක මුදල් ඇප මත මුදා හැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007237</link>
    <topic>ගල්නෑවේ රංගන ශාලාව පාලුවට ගිහින්</topic>
    <author>උතුරුමැද පළාත් ආනන්ද පතිරාජ</author>
    <content>මහවැලි ව්‍යාපාරය යටතේ අනුරාධපුර ගල්නෑව නගරයේ ඉදිකර ඇති රු. කෝටි ගණනක වටිනාකමින් යුත් අංග සම්පූර්ණ රංගන ශාලාව කිසිදු ප්‍රයෝජනයකට නොගෙන විනාශ වී යෑමට ඉඩ හැර ඇත.දැනට මේ ගොඩනැගිල්ල වවුලන්ගේ රජදහනක් බවට පත්ව ඇති අතර රංගන ශාලාව පිහිටි අක්කර දෙකක පමණ භූමි භාගය වල් බිහි වී පාළුවට ගොස් තිබේ.මේ සම්බන්ධව අදහස් දක්වන උතුරු මැද පළාත්සභාවේ ආණ්ඩු පක්ෂ ප්‍රධාන සංවිධායක පළාත් සභා මන්ත්‍රී ගල්නෑවේ එම්. ආර්. පී. ඥානතිලක මහතාරංගන ශාලාව මහවැලි සංවර්ධන මණ්ඩලය මගින් ඉදි කර දැනට වසර තිහකටත් වැඩියි. මුල් කාලයේ මෙම ගොඩනැගිල්ල විවිධ කටයුතු වලට යොදා ගත්තා. මැහුම් පන්ති පැවැත්වූවා. ඇඟලුම් කම්හලක් පටන් ගත්තා. පසුව ඒකත් වැසී ගියා. එම ඇඟලුම් කම්හලේ සේවක සේවිකාවන්ගේ රැකියාවද අහිමි වුණා.එතැන් පටන් මෙම රංගන ශාලාව පාළුවට ගියා. ගල්නෑව නගරයේ අද මංගල උත්සවයක් අරගන්න සම්මන්ත්‍රණයක් තියන්න රැස්වීමක් තියන්න තැනක් නැහැ. මධ්‍ය මහා විද්‍යාලයේ ශාලාව ඔය හැම එකකටම ගන්නත් බැහැ.අනිත් එක තමයි ගල්නෑව ප්‍රාදේශීය ලේකම් කොට්ඨාසයේ කෘෂිකර්ම නිෂ්පාදන සහ කිරි ගොවීන්ගේ සමිතියක් ආරම්භ කර දැනට පවත්වාගෙන යනවා. මේකට කාර්යාලයක් නැහැ. දැනට තාවකාලිකව ප්‍රාදේශීය සභා මන්ත්‍රීවරයෙක්ගේ නිවසෙහි පවත්වාගෙන යන්නේ. මහවැලි සංවර්ධන ඇමැතිවරයාගෙන් මේ පාළුවට යන රංග ශාලා ගොඩනැගිල්ල ඒ සඳහා ලබා දෙන්න කියා ඉල්ලා සිටිනවා.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007238</link>
    <topic>පුරාවිද්‍යාත්මක වටිනාකමකින් යුත්හත්ථිකුච්චි පුදබිම</topic>
    <author>පොල්ගහවෙල සමූහ</author>
    <content>ක්‍රිස්තු පූර්ව 3 වැනි සියවසේ සිට 10 වැනි සියවස දක්වා ශ්‍රී ලංකාවේ ඉතාමත් සශ්‍රීකව පැවැති ඓතිහාසික සිද්ධස්ථානයක් ලෙස ගල්ගමුව මැතිවරණ කොට්ඨාසයේ ගිරිබාව හත්ථිකුච්චි පුදබිම හැඳින්විය හැකිය.ඓතිහාසික හත්ථිකුච්චි සිද්ධස්ථාන භූමිය අක්කර 300 ක් පමණ වේ. මෙහි දක්නට ලැබෙන සෙල් ලිපි ගණන අතිවිශාලය. එවැනි සෙල් ලිපි ප්‍රමාණයක් ශ්‍රී ලංකාවේ එකම තැනකදී දක්නට නොලැබෙන බව බොහෝ විද්වතුන්ගේ මතයයි.මෙහි සියයකට වඩා සෙල් ලිපි දක්නට ලැබේ. ඉතා පැරැණි ලෙන් ලිපි බොහොමයක්ද මෙහි දක්නට ලැබේ.ක්‍රි.ව. 244 – 249 දක්වා ශ්‍රී ලංකාවේ රජ කළ ධාර්මික රජකු වූ සිරි සඟබෝ රජු හිස දන් දුන් ඓතිහාසික ස්ථානය හත්ථිකුච්චි පුදබිම යැයි අදහසක් තිබේ. මේ පිළිබඳව මහා වංශ ටීකාවේ තොරතුරු සඳහන් කර ඇති නමුත් සිරිසඟබෝ රජු හිස දන් දුන් ස්ථානය අත්තනගල්ල ප්‍රදේශය බවට තවත් මතයක් වේ.කෙසේ වෙතත් මුලාශ්‍ර ග්‍රන්ථ තුළ හා සෙල් ලිපි මෙන්ම ජනප්‍රවාද වල විවිධ අයුරින් කරුණු දක්වා තිබේ. ක්‍රි.ව. 3 වැනි සියවසේ සිට 10 වැනි සියවස දක්වා ලංකාව පාලනය කළ විවිධ රජවරුන් හත්ථිකුච්චි පුදබිමේ විවිධ නිර්මාණ කර සහ සඟසතු කොට පූජා කර ඇත. ඓතිහාසික හත්ථිකුච්චි පුදබිම තුළ ඇති විවිධාකාර පුරාවිද්‍යාත්මක ස්ථානයන් අද ද දක්නට ලැබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r1007239</link>
    <topic>මහනුවර හන්තාන පිහිටිලොව ප්‍රථම තේ කෞතුකාගාරය</topic>
    <author>සටහන තිලක් පුෂ්ප කුමාර සේනානායක ඡායාරූප උදේනි රාජපක්ෂ</author>
    <content>මහනුවර නගරයේ සිට කිලෝමීටර් 3 ක් ගියතැන හමුවන හන්තාන තේ කෞතුකාගාරය වර්ෂ 2001 නොවැම්බර් මස 29 වැනිදා හිටපු අගමැති රත්නසිරි වික්‍රමනායක මහතා විවෘත කර ජනතා අයිතියට පත්කළ ලෝකයේ ප්‍රථම තේ කෞතුකාගාරයයි.තේ වගාව පිළිබඳ පර්යේෂණවල නියැලෙන විශේෂඥයන්ට මෙන්ම ඒ ගැන උනන්දුවක් දක්වන කවරකු හට වුවද මෙය මහත් දැනුම් සම්භාරයක් ලබාදෙන ස්ථානයකි. ලෝකයේ තේ කර්මාන්තය ගැන උනන්දුවක් දක්වන පෙර-අපර දෙදිගම ජාතිහු මේ කෞතුකාගාරයෙන් ප්‍රශස්ත දැනුමක් ලබා ගනිති.මේ තේ කෞතුකාගාරය ආරම්භ කිරීමට මූලිකව ක්‍රියාකොට ඇත්තේ 1970 – 1977 රාජ්‍ය වැවිලි සමාගමේ සභාපති වී සිටි ක්ල්ෆර්ඩ් රත්වත්ත මහතා විසිනි. ලංකාවේ තේ කර්මාන්තයට උපයෝගී කරගත් ඉපැරණි යන්ත්‍ර සූත්‍ර විනාශ වී යාමට ඉඩනොදී සංරක්ෂණය කළ යුතු බවත් කෞතුකාගාරයක් ඇතිකළ යුතු බවත් ක්ලිෆර්ඩ් රත්වත්තේ මහතාගේ සිතෙහි නැගුණු අදහසකි.ජනතා වතු සංවර්ධන මණ්ඩලයට අයත් තේ කර්මාන්ත ශාලාවක මේ කෞතුකාගාරය ස්ථාපිත කැරිණි. මීට අවශ්‍ය පැරණි යන්ත්‍ර සූත්‍ර රැස් කිරීමට ක්‍රියාකරන ලද්දේ වතු පාලකවරයකු වූ ඩී මඩුගල්ල මහතා විසිනි. හන්තාන තේ කෞතුකාගාරය මහල් 5 කින් සමන්විතය.මෙහි පළමු මහලෙහි 1900 වර්ෂයට පෙර තේ කර්මාන්තයේ මුල් යුගයේදී භාවිත කරන ලද යන්ත්‍ර සූත්‍ර ප්‍රදර්ශනය කැරේ.ශ්‍රී ලංකාවේ තේ කර්මාන්තයේ පියා ලෙස සැලකෙන ජේම්ස් ටේලර් නැමැත්තා විසින් අක්කර 10 ක භූ®මිභාගයක මහනුවර දෙල්තොට ලූල්කඳුර වතුයායේදී 1867 වසරේදී ප්‍රථම තේ වගාව ආරම්භකොට ඇත.ජේම්ස් ටේලර් මහතා පිළිබඳව සවිස්තරාත්මක තොරතුරු කෞතුකාගාරයේ පළමු මහලේ ප්‍රදර්ශනය කැරේ.මෙම කෞතුකාගාරයේ පුස්තකාලයක්, ශ්‍රවණාගාරයක් හා තේ කර්මාන්තය පිළිබඳ තොරතුරු වලින්ද තේ විකුණුම් ප්‍රදර්ශනාගාරයකින්ද, අවන්හලකින්ද සමන්විත වේ.1867 වසරේ සිට තේ කර්මාන්තයේ මුල් යුගයේදී ප්‍රයෝජනයට ගැනුණු තේ දලු අඹරන යන්ත්‍ර, තේ දලු හලන යන්ත්‍ර, වේලන යන්ත්‍ර, තේ පෙට්ටි සකසන යන්ත්‍ර ඇතුළු යන්ත්‍රෝපකරණ විශාල ප්‍රමාණයක් මෙහි ප්‍රදර්ශනය කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=r10072310</link>
    <topic>අම්පාර ‘එග්ගල්’ ඔයේඅමුණ කැඩී ගොවීහු අසීරුවේ</topic>
    <author>සටහන හා ඡායාරූප අම්පාර සමූහ රවින්ද්‍ර මැදගෙදර</author>
    <content>අම්පාර, දමන ප්‍රාදේශීය ලේකම් කොට්ඨාසයේ , හිඟුරාණ පැරැණිගම පිහිටි මීගහපල්ලම, පවුල් 250ක් පමණ ජීවත්කරවන සශ්‍රීක වෙල්යායකි.අක්කර 500 කට ආසන්න වපසරියකින් යුත් මේ වෙල්යායට යල මහ දෙකන්නයේම “දියවර” සැපයෙන්නේ “අලහේන” ජලාශයේ ප්‍රධාන පිටවානෙන් ගලා එන “එග්ගල් ආරු” නැමති ඔයෙනි.මේ ඔය හරස්කර අමුණක් බැඳ එමගින් ජලය ලබාගැනීම කාලාන්තරයක් තිස්සේ සිදුවී ඇත. එහෙත් මේ අමුණ ගියවර්ෂයේ මාස්කන්නයේදී කැඩී යෑම නිසා ගොවීන්ට සිය කුඹුරුවලට ජලය ලබාගැනීමට දැඩි දුෂ්කරතාවලට මුහුණපාන්නට සිදුවී ඇත.ගොවීන් එකතුවී “වැලිකොට්ට” ගසා ඔය හරස්කර ජලය ලබා ගැනීම සඳහා දැඩි වෙහෙසක් දැරූ බවත් එහෙත් ඉදිරි මාස්කන්නයට පෙර අමුණ පිළිසකර නොකළොත් මාස් කන්නයේ කුඹුරු අත්හැර දැමීමට සිදුවන බවත් ගොවීහු පවසති. මීට අමතරව මේ වෙල්යායට පිවිසෙන මාර්ගය ඉතාමත් අබලන් තත්ත්වයේ පවතින අතර මාර්ගය බොහෝ තැන්වල ජලයෙන් යටවී පවතී. මේ මාර්ගය දෙපස කාණුයොදා පස්පුරවා සකස් කළයුතු වුවද ඒ සඳහා වගකිවයුත්තන් මුනිවත රකී.ඒ.ජී. සිරිසේන මහතා (ගොවි සංවිධානයේ භාණ්ඩාගාරික) මේ අමුණ අවු 30 කට විතර කලින් බැඳල තියෙන්නේ. කොන්ක්‍රීට් බීම් “වලට යටින් ලී මුක්කුගහලා තියෙන්නේ. ලී මුක්කු දිරලා කොන්ක්‍රීට් තට්ටු කඩාගෙන වැටිලා. මේ කන්නයේ යන්තම් වැලි කොට්ට ගහල වතුර ගන්න පුළුවන් විදිහට හදාගත්තා. නමුත් ඉදිරි මාස්කන්නයට මේ වැලි කොට්ට බැම්ම ඔරොත්තු දෙන්නේ නැහැ.ඒ.ඇම්.කරුණාවතී මහත්මිය අප මේ යායේ අක් 4ක් වගාකර තියෙනවා. හරිම දුෂ්කරයි. වතුර ගන්න තමයි බැරි. වැලි කොට්ට ගහල අමුණ හැදුවට වරින්වර කැඩි කැඩී යනවා. වතුර හරවන්න ගියාම ගහ බැනගන්නවා එමටයි. ඔයේ වතුර ටිකක් වැඩිවෙනකොට වැලිකොට්ට ගහගෙන යනවා. අපට කාගේවත් පිළිසරණක් නැහැ.මීගහපල්ලම ගොවි සංවිධානයේ සභාපති ප්‍රාදේශීය සභා මන්ත්‍රී අජන්ත උදයකුමාර මහතා මේ වනවිට අප කිවයුතු සියලුම අංශවලට කියල තියෙනවා. දැනුම්දීල තියෙනවා. පසුගිය කෘෂිකර්ම කමිටු රැස්වීමේදීත් මේ ගැන කථාකළා. අපි හැමෝටම කිව්වේ මාස් කන්නය ආරම්භයට පෙර මෙය ඉදි නොකොළොත් ගොවීන් අමාරුවේ වැටෙනවා කියලයි. අපි ඉදිරි දිස්ත්‍රික් කෘෂිකර්ම කමිටුවේදීත් මේ ගැන කථා කරනවා. නැගෙනහිර නවෝදය සඳහා වෙන්කර ඇති මුදලින් හෝ මේ අමුණ කොහොම හරි හදාගන්න බලනවා.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=s1007232</link>
    <topic>‘දඟ රජු’ ඔබ විශිෂ්ටයි කිව්වා වගේමයි ටෙස්ට් කඩුලු 800 යි!</topic>
    <author>සටහන පි‍්‍රන්ස් ගුණසේකර</author>
    <content>‘මා ටෙස්ට් ක්‍රිකට් ක්‍රීඩාවෙන් සමුගන්නේ ජයග්‍රාහී තරගයකින්. මගේ ටෙස්ට් කඩුලු 800 සම්පූර්ණ වීමටත් වඩා මට අවශ්‍ය වන්නේ මගේ අවසන් ටෙස්ට් තරගයේදී ශ්‍රී ලංකා නාමය දිනවීමයි” ලොව මෙතෙක් පහළවූ දක්‍ෂතම පන්දු යවන්නා වන මුත්තයියා මුරලිදරන් ඒ වදන් වැල මාධ්‍යවේදීන් හමුවේ පැවැසුවේ පසුගිය 8 වැනිදා කොළඹ ටාජ් සමුද්‍රා හෝටලයේදීය.ඔබේ ටෙස්ට් කඩුලු 800 සම්පූර්ණ කිරීම එක තරගයකදී කළ හැකිදැයි මාධ්‍යවේදියකු නැඟූ ප්‍රශ්නයකට මුරලි කීවේ අවසන් තරගයේදී සෑම දෙයක්ම විශිෂ්ට ලෙස සිදුවන බවයි.මුරලි පැවැසූ පරිදි සියල්ල විශිෂ්ට ලෙස සිදුවිය. තරගයෙන් ශ්‍රී ලංකාව ජය ගත්තේය. මුරලි ටෙස්ට් කඩුලු 800 ද වාර්තා කළේය.වසර 18 ක් ටෙස්ට් පිටියේ පෙරැළි රැසක් කළ ඔහු සමුගන්නා විට ලොව දඟ පන්දු රජු වූ බවට විවාදයක් නැත. මේ වාර්තාව වසර ගණනාවකට මකා දැමිය නොහැකි තරම් ප්‍රබලය. මුරලි ටෙස්ට් පිටියට පිවිසි මුල් කාලයේදීම ඔහුට එරෙහිව ජාත්‍යන්තර කුමන්ත්‍රණ රැසක් ක්‍රියාත්මක විය. ඒ කුමන්ත්‍රණකරුවන් ඉදිරියේ සිනාසුණු මුරලි නොසැලී ඉදිරියට යෑම ක්‍රීඩාශීලීත්වයට ආදර්ශයකි.තම 22 වැනි ටෙස්ට් තරගයේදී ඕස්ට්‍රේලියාවේ ඩැරල් හෙයාර් විනිසුරු හත් වතාවක් “නෝබෝල්” සංඥාව දී මුරලි ක්‍රීඩා පිටියෙන් සදහටම තල්ලු කරන්නට ගත් උත්සාහයත් එම තරග වාරයේදීම විනිසුරු රෝස් එමර්සන්ගේ “නෝබෝල්” චෝදනාවත් මුරලිට තියුණු බලපෑමක් විය. පසුව ජීව විද්‍යාත්මක හෙළිකිරීමකින් මුරලිගේ පන්දු යැවීමේ ඉරියව්ව ජාත්‍යන්තර ක්‍රිකට් කවුන්සිලය නිවැරැදි කෙළේය.මුරලි පන්දු දමා ගසන්නකු නොවේ. ඔහු යැවූ දඟ පන්දුවලින් ප්‍රතිවාදීන්ගේ කඩුලු බිඳ වැටෙන වේගයටත් වඩා ජාතිවාදීන්ගේ බලාපොරොත්තු සුන් විය. සුළු ජාතීන් මවුබිමේදී අවතක්සේරුවට ලක්වන්නේ යැයි ලොව පුරා ජාතිවාදීන් ගෙන ගිය ප්‍රකාශය මුසාවක් බව මුරලිගේ ක්‍රීඩාශීලිත්වය නිදසුන් සැපයීය. මුරලිදරන් ක්‍රීඩා පිටියේ දැක්වූ අභීත බව හා විශිෂ්ටත්වය ලක්වැසියන් වන සැමට ආඩම්බරයකි.මුරලි සමුගැනීමට තීරණය ගත් පසු මාධ්‍ය අමතා තවත් අපූර්ව ප්‍රකාශයක් කෙළේය. “ශ්‍රී ලංකාවේ ක්‍රීඩාව විවේචනය කරද්දී ඔබ පරිස්සම්වන්න. ක්‍රීඩකයන් අනවශ්‍ය පරිදි විවේචනය කිරීමෙන් සිදුවන්නේ මුළු රටටම හානියක්. කරුණු හොඳින් අවබෝධ කරගෙන සාධාරණ විවේචනයක යෙදෙන්න. ඔබේ විවේචනයේ අවසාන පරමාර්ථය විය යුත්තේ රට ජයග්‍රහණය කරවීම මිස රටේ ක්‍රීඩාව ආපස්සට ඇදදැමීම නොවේ” මුරලි මාධ්‍යවේදීන්ට කියා සිටියේය.මුරලි එවැනි ප්‍රකාශයක් කළේ ඔහු උපන් බිමට මුළු හදවතින්ම ආදරය කළ අයකු බැවිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=s1007233</link>
    <topic>ටෙස්ට් ක්‍රීඩාවේ ලබා ගත යුතු තවත් දෙයක් මට නැහැ</topic>
    <author>වර්නන් ගුණසේකර ගාල්ලේ සිට</author>
    <content>ටෙස්ට් ක්‍රිකට් පිටියේ ලබා ගත යුතු තවත් දෙයක් තමන්ට ඉතිරිව නැතැයි ද, දක්‍ෂ තරුණ දඟ පන්දු යවන්නන් තිදෙනෙකුම ශ්‍රී ලංකාවට සිටින බැවින් තමන් නැති අඩුව ශ්‍රී ලංකාවට නොදැනෙනු ඇතැයි ද මුත්තයියා මුරලිදරන් ඊයේ ඔහුගේ අවසාන ටෙස්ට් තරගයෙන් පසුව පැවසීය.”මා ටෙස්ට් පිටියෙන් සමුගත්තේ ඉතාමත් සතුටිනි. කිසිම දුකක් නැහැ. 800 මට අංකයක් පමණයි. වඩා වැදගත් වුණේ තරගය ජය ගැනීමයි. නමුත් ටෙස්ට් කඩුලු 800 සම්පූර්ණ කරන්නට අවශ්‍ය ඉතිරි කඩුලු අටත් තරගයේ ජයත් දෙවියන් විසින් මට ලබා දුන්නා” ගාල්ල ජාත්‍යන්තර ක්‍රිකට් ක්‍රීඩාංගණයේදී ශ්‍රී ලංකාව කඩුලු 10 කින් ඉන්දියාව පැරදවීමෙන් පසුව පැවැති මාධ්‍ය හමුවේදී මුරලිදරන් කියා සිටියේය.ලබන වසරේ පැවැත්වෙන ලෝක කුසලාන ක්‍රිකට් තරගාවලියට තම සේවය අවශ්‍ය වූවොත් ඒ සඳහා ඉදිරිපත් වන බව තමා ක්‍රිකට් තේරීම් නිලධාරීන්ට දන්වා ඇතැයි පැවසූ මුරලි තමා තවදුරටත් විස්සයි/20 ක්‍රීඩාවේ නියැලෙන බව ද පැවසීය.ලසිත් මාලිංග ඔහුගේ “යෝකර්” පන්දුවලින් කඩුලු ලබා ගත් බවත්, ගාල්ලේ දේශගුණය සැක සහිත එකක් නිසා කඩුලු 800 ලබාගැනීමට වඩා තමාට වුවමනා වූයේ මාලිංග හෝ අවසන් කඩුල්ල ලබාගනිමින් තරගය ජය ගැනීම බවත් මුරලි කියා සිටියේය.ගාල්ල තමාගේ එක් පි‍්‍රයතම ක්‍රීඩාංගණයක් බවත්, තමාගේ ටෙස්ට් පිටියෙන් සමුගැනීමේ කටයුතු හොඳින් සංවිධානය කිරීම පිළිබඳ තමා ගාල්ල ක්‍රීඩාංගණය බාරව කටයුතු කරන ජයනන්ද වර්ණවීරට හෘදයාංගම ස්තූ®තිය පළකරන බවත් මුරලි කීවේය.මුරලි පන්දුව දමා ගසන බවට චෝදනා කළ ඔස්ට්‍රේලියානු තරග විනිසුරුවන් පිළිබඳව කෝපයෙන් පසුවන්නේදැයි නැගුණු ප්‍රශ්නයට පිළිතුරු දුන් මුරලිදරන්, තමා පන්දුව දමා නොගසන බවට තාක්ෂණිකව ඔප්පු කර ඇතැයි ද ජීවිතය යනු අමතක කිරීම හා සමාව දීම යැයි ද පෙන්වා දුන්නේය. තමා අවසන් වතාවට ටෙස්ට් ක්‍රිකට් ක්‍රීඩා කරනු දැකබලා ගැනීමට ගාල්ල ක්‍රීඩාංගණයට පැමිණි ජනාධිපති මහින්ද රාජපක්‍ෂ මහතාට විශේෂයෙන් ස්තුති කළ මුරලිදරන් තමාගේ ක්‍රීඩා දිවියට උපකාර කළ ඔහුගේ මව්පියන් හා පවුලටත්, බිරිඳටත්, හිටපු හා වර්තමාන ශ්‍රී ලංකා ක්‍රිකට් ක්‍රීඩකයන්ටත්, ශ්‍රී ලංකා ක්‍රිකට් ආයතනයටත් විශේෂයෙන් ක්‍රිකට්ලෝලී මහජනතාවටත් ස්තුති කිරීමට අමතක නොකළේය.වයස අවුරුදු අටේදී කටුගස්තොට සාන්ත අන්තෝනි විදුහලෙන් ක්‍රිකට් ක්‍රීඩාව ඇරඹූ තමාට ක්‍රිකට් ක්‍රීඩාව නිසා අද ලොව සෑම රටකම මිතුරන් සිටින බව ද මුරලි හෙළිකළේය.මුරලිදරන් පිළිබඳව ශ්‍රී ලංකා නායක කුමාර් සංගක්කාර අදහස් දක්වමින්, මුරලිගේ ටෙස්ට් දිවිය නමැති සුරංගනා කතාවට අද නියම අවසානයක් ලැබුණු බවත්, ඒ කතාව මීට වඩා හොඳින් රචනා කළ නොහැකි බවත් කියා සිටියේය.”මුරලිට අපි ණයගැතියි. අද ශ්‍රී ලංකාව ජාත්‍යන්තර ක්‍රිකට් පිටියේ ප්‍රබල ස්ථානයක පසුවන්නේ ඔහු නිසායි. අපට වුවමනා වුණේ තරගය දිනන්නයි. මුරලි කිසි විටෙකත් කඩුලු 800 ක් ගැන කතා කළේ නැහැ. ඒ ගැන කතා කළේ මාධ්‍යයි.””මා කවදාවත් තවත් මුරලිදරන් කෙනෙක් හොයාගෙන යන්නේ නැහැ. මොකද, එහෙම තවත් කෙනෙක් නැති නිසා. මුරලි යනු ක්‍රිකට් ක්‍රීඩා කළ ශ්‍රේෂ්ඨයෙක්” යැයි ද සංගක්කාර කීවේය.”මුරලි කඩුලු අටක් ලබාගන්නවා කියන්නේ අපි තරගය දිනනවා කියන එකයි කියල මම කලින්ම කීවා. මුරලි ඉදිරියේදීත් කණ්ඩායමේ උපදේශකවරයෙක් හෝ නිකම් අපිත් එක්ක විවේකාගාරයේ හෝ සිටිනු ඇතැයි මා අපේක්‍ෂා කරනවා.”ක්‍රිකට් ශ්‍රේණිගත කිරීම් මීට වඩා සාධාරණ විය යුතු බවත්, ඒ ශ්‍රේණිගත කිරීම් ක්‍රීඩකයන්ටත්, මහජනතාවටත් තේරෙන්නේ නැති බවත් සංගක්කාර වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007231</link>
    <topic>ව්‍යවස්ථා සංශෝධනය බේසමේ වතුරත් සමඟ දරුවාත් විසිකරන්න බෑ</topic>
    <author>සටහන උදිත ගුණවර්ධන</author>
    <content>අල්හාජ් බාකිර් මාකර් පදනම මඟින් සංවිධානය කළ ආණ්ඩු ක්‍රම ව්‍යවස්ථාව සංශෝධනය විය යුත්තේ කෙසේද? නම් වැඩමුළුවේ දී අමාත්‍ය ඩලස් අලහප්පෙරුම මහතා සිදුකළ දේශනය ඇසුරින් මේ ලිපිය සැකැසිණි.ජාතිය එක්සත් කරන ප්‍රජාතන්ත්‍රවාදී ආණ්ඩු ක්‍රම ව්‍යවස්ථාවක් නිර්මාණය කිරීම අද වනවිට යුගයේ අවශ්‍යතාවක් බවට පත්ව තිබේ. මෙහිදී වර්තමානයේ ක්‍රියාත්මක ආණ්ඩු ක්‍රම ව්‍යවස්ථාව ජාතිය එක්සත් කරන රට සංවර්ධන මාවතට රැගෙන යා හැකි ආණ්ඩු ක්‍රම ව්‍යවස්ථාවක් ලෙස හඳුන්වා දිය නොහැකිය. 1978 ආණ්ඩු ක්‍රම ව්‍යවස්ථාව පිළිබඳ පසුගිය වසර තිස් දෙක තුළ එල්ල වූ ප්‍රධානම විවේචනය වූයේ ඉහත සඳහන් කළ කරුණුය.රටේ මෙම ව්‍යවස්ථාව පිළිබඳ ප්‍රධාන විවේචනයක් බවට පත්ව ඇත්තේ ජාතීන් අතර ගැටලු උග්‍ර කිරීමටත් ජනකොටස් අතර අසමගිය වැඩි කිරීමටත්, ඇතැම් ජන කොට්ඨාස දේශපාලන වශයෙන් ඈත් කිරීමටත් 1978 ආණ්ඩු ක්‍රම ව්‍යවස්ථාව හේතුසාධක වූ බවයි.ප්‍රජාතන්ත්‍රවාදය පාර්ශ්වයෙන් ගත්තද 1978 ව්‍යවස්ථාව පිළිබඳ ඇත්තේ නිශේධනාත්මක ආකල්පයකි. දැඩි අධිකාරිවාදී ආණ්ඩු ක්‍රමයක් සහ විපරිත වූ මැතිවරණ ක්‍රමයක් නිසා ප්‍රජාතන්ත්‍රවාදී ක්‍රමය පිරිහී ගිය බව බහුතරයක විශ්වාසය වී තිබේ.අද වනවිට දේශපාලන පක්ෂ බේදයකින් තොරව 1978 ආණ්ඩු ක්‍රම ව්‍යවස්ථාව පිළිබඳ පුළුල් අවබෝධයකට පැමිණීමට පුළුවන්කම ලැබී තිබේ. මෙම ව්‍යවස්ථාවේ නිර්මාතෘවරු වූ එක්සත් ජාතික පක්ෂය, මේ ව්‍යවස්ථාව ආරම්භයේ සිටම එයට විරුද්ධ වූ ශ්‍රී ලංකා නිදහස් පක්ෂය ඇතුළු වාමාංශික පක්ෂද මේ ව්‍යවස්ථාවේ ඇතැම් අංග ආරක්ෂා කළ යුතු යැයි ඇදහූ සුළු ජාතික දේශපාලන පක්ෂද අද වනවිට පළල් එකඟතාවකට පැමිණීමට පුළුවන්කම ලැබී තිබේ. අද මේ සියලු පාර්ශ්ව 1978 ව්‍යවස්ථාව හරයාත්මකව වෙනස් කළ යුතු බවට එකඟතාවකට පැමිණීමට පුළුවන්කමක් ලැබී තිබේ.මේ මොහොත වනවිට ආණ්ඩුවත් ප්‍රධාන විපක්ෂ දේශපාලන පක්ෂය වන එජාපයත් අතර ව්‍යවස්ථා සංශෝධනය පිළිබඳ සංවාදයක් ආරම්භ වී තිබේ. මෙම සංවාදය මේ වනවිටත් ප්‍රතිඵලදායි ලෙස ඉදිරියටම ගමන් කිරීම සතුටට කාරණයකි.1978 ආණ්ඩු ක්‍රම ව්‍යවස්ථාවේත් ඊට පෙර ක්‍රියාත්මක වූ වෙස්ට් මිනිස්ටර් ආණ්ඩු ක්‍රමයේත් තිබූ සහ තිබෙන දුර්වලකම් මඟහැරීම අලුතින් හඳුන්වා දෙන ආණ්ඩුක්‍රම ව්‍යවස්ථාවේ අරමුණ වී තිබේ. ඒ වෙනස්කම් රාශියක් අතරින් අපට කිහිපයක් පෙන්වාදීමට හැකියාව තිබේ. අප ප්‍රමුඛ අවධානය යොමුව ඇත්තේ මේ පිළිබඳව ය.1. අධිකරණයෙන් බලගැන්විය හැකි මූලික අයිතිවාසිකම් (මීට පෙර මූලික අයිතිවාසිකම් තිබුණද ඒවා කඩවුණ විට අධිකරණයෙන් සහන ලබා ගැනීමට පුළුවන්කමක් තිබුණේ නැත)2. භාෂා පිළිබඳ විධිවිධාන (භාෂා සමතැන ප්‍රතිපත්තිය)3. විධායක ජනාධිපතිධූරය4. සමානුපාතික නියෝජන ක්‍රමය5. ආණ්ඩු ක්‍රම ව්‍යවස්ථා සංශෝධනය සඳහා විශේෂ විධිවිධානපොදු වශයෙන් සලකා බැලුවහොත් විධායක ජනාධිපතිධූරය සමානුපාතික ඡන්ද ක්‍රමය තුළ වරදක් නැත. එහෙත් මෙම ක්‍රමයන්හි අඩු ලුහුඬුකම් මතුවී පෙනෙන්නේ එම ක්‍රමය භාවිතා කරන පුද්ගලයා අනුවය. විධායක ජනාධිපති ක්‍රමය තිබෙන එක්සත් ජනපදයේ හෝ ප්‍රංශයේ හෝ ප්‍රජාතන්ත්‍රවාදය නැතැයි කිසිවකු සඳහන් කරන්නේ නැත. එමෙන්ම බ්‍රිතාන්‍යයේ හෝ ඉන්දියාවේ හෝ කේවල මැතිවරණ ක්‍රමය ක්‍රියාත්මක වීම නිසා එම රටේ සුළු ජාතික දේශපාලන පක්ෂවලට හෝ සුළු දේශපාලන පක්ෂවලට අසාධාරණයක් සිදුවෙතැයි කිසිවෙකු ප්‍රකාශ කරන්නේ නැත. මේ සියලු දෙයින් ගම්‍ය වන සත්‍ය වන්නේ සෑම දේශපාලන සංකල්පයක්ම හොඳ හෝ නරක හෝ වන්නේ සංකල්පය අනුව නොව එම සංකල්පය ක්‍රියාත්මක වන ආකාරය අනුවය.මෙහිදී අපට තවත් උදාහරණයක් පෙන්වා දිය හැකිය. ස්විස්ටර්ලන්තය තුළ ජනමත විචාරණයක් සෑම වසරකම පාහේ පවත්වනු ලබයි. එම රටේ ජනතාව ජනමත විචාරණ සලකනු ලබන්නේ මෙමඟින් ප්‍රජාතන්ත්‍රවාදයට ඉහළ වටිනාකමක් ලැබෙන බවයි. එහෙත් ශ්‍රී ලංකාවේ අපට ජනමත විචාරණය පිළිබඳ ඇත්තේ අඳුරු හා අප්‍රසන්නජනක මතකයකි. ස්විස් ජනතාවට ජනමත විචාරණය යහපත් අංගයක් වීමටත් ශ්‍රී ලාංකිකයාට ජනමත විචාරණය අමිහිරි අඳුරු මතකයක් වීමටත් හේතුවී තිබෙන්නේ භාවිතයේ දී ඇතිවී තිබෙන වෙනස් කමයි. අප ඉහත සඳහන් කළ ආකාරයට ව්‍යවස්ථාවක හොඳ නරක තීරණය වීමට සංකල්ප හා දේශපාලනය මූලික වන බවට අප සඳහන් කළේ ඒ නිසාය.මෙහිදී අප තවත් දෙයක් පිළිබඳ සඳහන් කළ යුතුය. එනම් ජාතිය එක්සත් කරන අලුත් ආණ්ඩු ක්‍රම ව්‍යවස්ථාවක් සඳහා සිදුකළ යුත්තේ කුමක්ද යන්න පිළිබඳව අවධානය යොමු කළ යුතුය. එහිදී ආණ්ඩුක්‍රම ව්‍යවස්ථාවක තිබිය යුතු මූලික ලක්ෂණ පිළිබඳව අවධානය යොමුකළ යුතුය. එහිදී ආණ්ඩුවත් සෙසු පාර්ශ්වත් ඒකාබද්ධව අදහස් හුවමාරු කරගත යුතුය. එහිදී අපට සියලු ජාතීන් මෙම ව්‍යවස්ථා සංශෝධනයට එක්කරගත යුතුය.අද වනවිට සෙසු ජනවාර්ගික කොටස්වලට වෙනම රාජ්‍යයක් ලබා ගැනීමේ කොන්දේසි මඟින් හෝ අවි ආයුධ දරා රජය සමඟ සටන් වැදීමෙන් ප්‍රතිඵලයක් ලබාගත නොහැකි බව ප්‍රත්‍යක්ෂ වී තිබේ.යුද්ධ තර්ජන අරගල පීඩා මැද ලබාදුන් බලය බෙදීමේ යෝජනාද අසාර්ථක වී තිබේ. ඒනිසා ජනවර්ග අතර අනවබෝධතා දුරැලීමට පශ්චාත් යුද සමයේදී අලුුත් පන්නයේ විසඳුමක් ලබාදිය යුතුය. එවැනි අලුත් පන්නයේ විසඳුමක තිබිය යුතු ලක්ෂණ කිහිපයක් පහත සඳහන් කරමු.1. රටේ ඒකීයභාවය කිසිවිටෙක පලුදු නොකරන්නා වූ ප්‍රාදේශීය ස්වයං පාලන ක්‍රමයකට ඉඩකඩ ලබාදීම.2. මධ්‍යයේ බලහවුල්කාමිත්වයට ඉඩ සලසා දීම, සෙනෙට් සභාවක් පිහිටුවීම, ද්වී මාණ්ඩලික ව්‍යවස්ථා සභාවක් පිහිටුවීම.3. විශේෂ නියෝජනය සහතික කිරීම (උදා – බහු මන්ත්‍රී ආසන පිහිටුවීම)අලුත් ව්‍යවස්ථාවක් සම්පාදනය කිරීම පිළිබඳ අවධානය යොමුකරද්දී විධායක ජනාධිපතිධූරය පිළිබඳ විශේෂ අවධානයක් යොමුකළ යුතුය. මෙහිදී විධායක ජනාධිපතිධූරය තවදුරටත් ඉදිරියටත් පවත්වාගෙන යනවාද, එහි බලය හීනකර ඉදිරියටත් පවත්වාගෙන යනවාද එසේ නැතිනම් මුළුමනින්ම අහෝසි කරනවාද යන්න ගැන සලකා බැලිය යුතුය.ලොව බලවත්ම ජනාධිපතිධූරය තිබෙන්නේ ශ්‍රී ලංකාවේය යන්න අතිශයෝක්තියක් නොවේ.මෙහිදී මා අදහස් කරන ආකාරයට විධායක ජනාධිපති ධූරය තුළ තිබෙන හොඳ නරක තීරණය වන්නේ එම ධූරය දරන පුද්ගලයාගේ ස්භාවය අනුවය. යුද්ධය ජයග්‍රහණය කිරීම වැනි බලවත් අභියෝගයක් අපට ජය ගැනීමට පුළුවන්කම ලැබුණේ විධායක ජනාධිපතිධූරයේ තිබූ බලවත්භාවය නිසාය. මේ වනවිට අපට මේ පිළිබඳ විවිධ යෝජනා රැසක් ලැබී තිබේ. එහෙත් මෙහිදී අපගේ නිල ස්ථාවරය වී තිබෙන්නේ විධායක ජනාධිපතිධූරය අහෝසි කළ යුතුය යන නීති රාමුවක් ඇති කිරීමය.යුද අභියෝගය ජයගත් ජනාධිපති මහින්ද රාජපක්ෂ මහතා රටේ ප්‍රජාතන්ත්‍රවාදය යළි ස්ථාපිත කිරීමේ අභියෝගයද භාරගෙන තිබේ. මෙහිදී අපගේ මූලික ස්ථාවරය වී තිබෙන්නේ අග්‍රාමාත්‍ය ධූරය මුල්කර ගත් විධායක ආණ්ඩු ක්‍රමයක් ඇති කිරීමය. මේ පිළිබඳ ජනාධිපතිතුමා හා විපක්ෂ නායකතුමා අතර දළ එකඟතාවක්ද ඇතිවී තිබේ.මහජන නියොජිතයන් නියෝජන තෝරාගනු ලබන ආකාරය පිළිබඳවද අවධානය යොමුකළ යුතුය.මැතිවරණ ක්‍රම අතරින් ඉතාමත් ප්‍රජාතන්ත්‍රවාදී ක්‍රමය වන්නේ සමානුපාතික ඡන්ද ක්‍රමයයි. එහෙත් ශ්‍රී ලංකාව තුළ භාවිතයට ගන්නේ මේ ක්‍රමයේ විපරිත භාවයකි.එමගින් අපේ දේශපාලන සංස්කෘතියේ විශාල හානියක් සිදුකරනු ලැබීය. ඒ නිසා එම ක්‍රමයේ වෙනසක් සිදුවිය යුතුය යන්න අපගේ හැඟීමයි. එහෙත් වතුර සමඟ දරුවා බේසමෙන් ඉවතට විසිකරන මෝඩ සම්ප්‍රදායක් අනුගමනය නොකළ යුතුය. මෙහිදී සමානුපාතික ඡන්ද ක්‍රමයේ වැදගත් ලක්ෂණ අපි විසින් ආරක්ෂා කරගත යුතුය. ඒ නිසා අපට වඩාත් ගැලපෙන්නේ කේවල හා සමානුපාතික යන ක්‍රමවේද දෙකම එක්කරගත් ක්‍රමයකි.ආසනයට වගකියන මන්ත්‍රීවරයකු ලැබීම බහුතර බලයක් පහසුවෙන් ලබා ගැනීමට පුළුවන් වීම කේවල ඡන්ද ක්‍රමයේ යහපත් ලක්ෂණ ලෙස හඳුන්වා දිය හැකිය.මෙහිදී දිනේෂ් ගුණවර්ධන කමිටුවේ යෝජනා අනුව පළල් එකඟතාවක් සහිතව කටයුතු කළ යුතුය.17 වෙනි සංශෝධනය පිළිබඳවද අප වර්තමානයේදී කතාබහකට ලක්කළ යුතුය. 17 වෙනි සංශෝධනය දුරදිග නොබලා ගනු ලැබූ අවස්ථාවාදී තීරණයකි. එදා එම සංශෝධනය ඉදිරිපත් කිරීමේ ප්‍රථම අරමුණ වූයේ හිටපු ජනාධිපතිනියගේ බලතල කප්පාදු කිරීමයි. එමෙන්ම සන්ධාන දේශපාලනයකට මානබලමින් සිටි ජවිපෙටද මේ අවස්ථාව හොඳ ප්‍රවේශයක් විය. 2001 දී පරිවාස ආණ්ඩුව බිහිවූයේ මේ අනුවය. ඒ නිසා 17 වෙනි සංශෝධනය ආරම්භයේ සිටම දුර්වලකම් හා අඩුපාඩු රාශියක් තිබුණා.ඒ නිසා අලුත් ආණ්ඩු ක්‍රමයක් යටතේ 17 වෙනි සංශෝධනයට අයත් කොමිසන් සභා පිහිටුවද්දි ඉතා සුපරීක්ෂාකාරී හා රටට ගැලපෙන ලෙස සකස් කළ යුතුය.මාගේ හැඟීමේ හැටියට අලුත් ආණ්ඩුක්‍රම ව්‍යවස්ථාවක් නිර්මාණය කිරීමේදී දඩිබිඩියේ එය ඇති කළ නොහැකිය. 1978 ආණ්ඩු ක්‍රම ව්‍යවස්ථාව එදා ඇති කර ගත්තේ දඩිබිඩි මෙහෙයුමක් ලෙසය. එය රටට නොගැලපෙන හා ජනතාව ප්‍රතික්ෂේප කරන ව්‍යවස්ථාවක් බවට පත්වූයේ එසේය. එනිසා අලුතින් ඇතිකරන ව්‍යවස්ථා සංශෝධන සියලු පාර්ශ්ව සමඟ අදහස් හුවමාරුවෙන් සිදුකළ යුතුය.ඇතැම් විසකුරු බලවේග බාධා එල්ල කළද රජයත් එජාපයත් අතර ඇති කරගත් සංවාදය මඟින් රටටත් ජනතාවටත් ගැලපෙන ආකාරයේ ආණ්ඩුක්‍රම ව්‍යවස්ථාවක් ඇතිකරගත හැකිය.මෙහි දී අලුත් ව්‍යවස්ථාවේ ඇතුළත් කරුණු මහජනතාවට විවෘත විය යුතුය. ජනතාවගෙන් සඟවා හොර රහසේ ව්‍යවස්ථාවක් සම්පාදනය කිරීම එතරම් යහපත් දෙයක් නොවේ.එමෙන්ම සඟවා ගත් න්‍යාය පත්‍ර මගින් කටයුතු කිරීම හොඳ දෙයක් ලෙස සඳහන් කළ නොහැකිය. එහි දී රජයත් විපක්ෂයත් අතර සංහිඳීයාවක් ඇති වීම හොඳ දෙයකි. එහෙත් අතීතයේ දී සිදු වූ ව්‍යවස්ථා සම්පාදනයන්හිදි මෙවැනි දෙයක් සිදු නොවූ අතර එම රජයන් විපක්ෂයේ මතය පසෙකින් තබා කටයුතු කළ අතර ඒ නිසා එම ව්‍යවස්ථාවන් එතරම් ජනතා හිතවාදි මුහුණුවරක් නොගත්තේ ය.එහෙත් අද රජය මෙන්ම එජාපයත් එම පටු පරමාර්ථ පසෙකින් තබා රට වෙනුවෙන් කටයුතු කිරීමට එළැඹි ඇති ප්‍රවේශය පැසසුම් සහගතය. එනිසා ආණ්ඩුව මෙන්ම විපක්ෂයද මේ පිළිබඳව වූ වගකීම් තේරුම් ගෙන කටයුතු කළ යුතු ය.මෙයට පෙර මෙවැනි එකඟතාවයක් 2001 වසරේ දී ආණ්ඩු පක්ෂයෙත් විපක්ෂයේ දේශපාලන පක්ෂත් අතර ඇති වූ අතර 17 වැනි ව්‍යවස්ථා සංශෝධනය එහි ප්‍රතිඵලයක් විය.එහි දී ඊනියා කොමිෂන් සභා සංකල්පයට නීතිමය භාවයක් ලැබුණි. එමෙන්ම දේශපාලන වියවුල් සහගත භාවයද මේ සමඟ තවදුරටත් උග්‍ර අතට පත් වුයේ යැයි සඳහන් කිරීම අතිශයෝක්තියක් නොවේ. ඒ නිසා දේශපාලන පක්ෂ අතර එකඟතාවයක් ඇති වනවා සේම එහි ප්‍රතිඵල ද රටට යහපත් ආකාරයට යොදා ගැනීම සියල්ලන්ගේම වගකීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007232</link>
    <topic>මම කියන්න ඕනෑ දේ කෙළින් කියන මිනිහෙක්</topic>
    <author>සංවාද සටහන විජයානි එදිරිසිංහ</author>
    <content>දිගු කලක් වයඹ පළාත් සභාවේ ඇමැතිවරයකු ලෙස කටයුතු කළ නෙරංජන් වික්‍රමසිංහ මහතා මෙවර මහ මැතිවරණයේ දී පාර්ලිමේන්තු මන්ත්‍රීවරයකු ලෙස පත්වූයේ කුරුණෑගල දිස්ත්‍රික්කය නියෝජනය කරමිනි. ප්‍රකට දේශපාලනඥයකු වූ ඩී. පී. වික්‍රමසිංහ මහතාගේ පුත්‍රයකු වන නෙරංජන් වික්‍රමසිංහ මහතා පසුගිය දසකයේ දී විශාල සේවයක් ඉටුකළ පක්ෂ විපක්ෂ කාගේත් සිත් දිනාගත් මහජන නියෝජිතයෙකි. අලුත් මුහුණු විශේෂාංගය සමඟ ඔහු දොඩමළු වූයේ මෙසේ ය.* ඔබ නවක මන්ත්‍රීවරයෙක්. රටේ ජනතාව කැමැති ඇති ඔබ ගැන දැනගන්න?මම මාවතගම ආසනයේ ශ්‍රී.ල.නි පක්ෂ සංවිධායක මගේ පියා හිටපු අමාත්‍යවරයකු වූ ඩී. පී. වික්‍රමසිංහ මහතා. මගේ මව නැන්සි වික්‍රමසිංහ. ඇය ගුරුවරියක්. මට සොයුරියන් දෙදෙනකු සිටිනවා. මම පවුලේ එකම පිරිමි දරුවා. 1962 අප්‍රේල් 16 මා මෙලොව එළිය දුටු දවසයි.* ඔබගේ පාසල් ජීවිතය?මම පළමු පන්තියේ සිට අවසානය දක්වාම අධ්‍යාපනය කළේ මහනුවර ත්‍රිත්ව විද්‍යාලයේ පාසල් ජිවිතය හරිම සුන්දරයි. මම එම පාසල් ජීවිතය සම්පූර්ණයෙන්ම පාසල් නේවාසිකාගාරයේ ගත කළා. නිවාඩු කාලයට පමණයි මම ගෙදර පැමිණියේ. ඇත්තටම මලල ක්‍රීඩා, රගර් ඒ හැමදේකටම මම දක්ෂයෙක් වුණා. ත්‍යාග, පදක්කම් සහතික ලබාගත්තා. 1972 හොඳම ක්‍රීඩකයාට හිමි පදක්කම දිනා ගත්තා.* ඔබගේ අධ්‍යාපන කටයුතු?මම අ. පො.ස. සාමාන්‍ය පෙළ උසස් පෙළ ඉහළින්ම සමත් වුණා. උසස් අධ්‍යාපනය හැදැරීමට බලාපොරොත්තුව සිටියදී මම රැකියාවකට ගියා. මම මෙරට හා ජාත්‍යන්තරය සමඟ සම්බන්ධ බහු ජාතික සමාගමක සේවය කළා. වසර 10ක් එම සමාගමේ සේවය කළා.* ඔබගේ පියා ප්‍රවීණ දේශපාලඥයෙක් නේද?ශ්‍රී ලංකා නිදහස් පක්ෂය ආරම්භයේ සිටම මගේ පියා එහි ප්‍රබල සාමාජිකයෙක් මාවතගම ආසනය තුළ එක දිගට මැතිවරණ ගණනාවකින් ජයග්‍රහණය කළ අයෙක්. සමූපකාර සහ වෙළඳ වරාය හා නාවික ඇතුළු අමාත්‍යාංශ ගණනාවක් බාරව කටයුතු කළ මගේ පියා ඩී. පී. වික්‍රමසිංහ නමින් එකල හරිම ප්‍රසිද්ධයි. පියා මීට වසර තුනකට පමණ පෙර මිය ගියා. මගේ පියා වසර 40ක් පමණ දේශපාලනයේ නියැලි සිටියා. කිසිම කලෙක කිසිම හේතුවකට පක්ෂය හැර නොගිය තම දේපළ වස්තුව පවා දේශපාලනයට වියදම් කළ අයෙක්. තවද ඔහු දක්ෂ වොලිබෝල් ක්‍රීඩකයෙක් 1972 සිට ජාතික වොල්බෝල් සංගමයේ සභාපති ලෙස කටයුතු කළා.* ඔබගේ දේශපාලන ජීවිතයේ ආරම්භය?මම සේවය කළ බහු ජාතික සමාගමෙන් ඉවත්වී 1994 පියාගේ පෞද්ගලික ලේකම් විදියට පත්වුණා. එතැනින් තමයි දේශපාලනයට සම්බන්ධ වුනේ. පසුව 1997 කුරුණෑගල ප්‍රාදේශීය සභා ඡන්දයට ඉදිරිපත් වී ජයග්‍රහණය කළා. 1999 දී වයඹ පළාත් සභාවට පත්වුණා. ඉන්පසු එහි අමාත්‍යාංශ ගණනාවක් බාරව සිටියා. 2000 දී මහ මැතිවරණයට ඉදිරිපත් වූවත් ජයග්‍රහණය කළේ නැහැ. පසුගිය වසරේ මහ මැතිවරණයෙන් ජයග්‍රහණය කර පාර්ලිමේන්තුවට තේරී පත්වුණා.* ඔබගේ විවාහය සිදුවුණේ මොන විදිහට ද?මම විවාහ වුණේ මංගල යෝජනාවකින්. ඇය සුදර්ශනී වික්‍රමසිංහ. ගුරු වෘත්තියේ නියැලී සිටිනවා. අපට දරු දෙදෙනෙක් සිටිනවා. පුතා වෙනුර වික්‍රමසිංහ දියණිය ලක්ෂානි වික්‍රමසිංහ. අපි ඉතාමත් සාර්ථක පවුල් ජීවිතයක් ගෙවනවා. මගේ පුතා අධ්‍යාපනය කරන්නේත් මහනුවර ත්‍රිත්ව විද්‍යාලයේ.* ඔබ වගේම පුතාත් නේවාසිකාගාරයේ තබා උගන්වනවාද?නැහැ. පුතා ගෙදර සිට පාසල් යනවා. මගේ බිරිඳ කැමති නැහැ පුතා නේවාසිකව තියන්න. අනෙක් අතින් ඒ කාලේ වගේ නොවේ දැන් ප්‍රවාහන පහසුකම් දියුණුයි නේ.* පියාගේ දේශපාලන ජීවිතය මතකද?ඇත්තටම ඔව් මගේ පියා අවංකවම දේශපාලනය කළා. පියා දේශපාලනයට ගියත් මව ගුරු වෘත්තියෙන් ඉවත් වුණේ නැහැ.* ඔබ එකල දේශපාලනයට පිවිසීමේ බලාපොරොත්තුවෙන් ඉන්න ඇතිනැහැ. මේ දේශපාලනයට එන්න කිසිම ආසාවක් තිබුණේ නැහැ. ඒ නිසයි මම බහු ජාතික සමාගමක රැකියාවට ගියේ. නමුත් 1994 පියාගේ පෞද්ගලික ලේකම් වෙන්න කියා පියා නිතරම කිව්වා. ඒ නිසා මම තනතුර බාර ගත්තා. එතැන් සිට ටිකින් ටික මා ඒ පැත්තට තල්ලුවෙලා ගියා. පියාගේ පාක්ෂිකයන් මගේ ඉදිරිපත්වීම බලාපොරොත්තු වුණා.* එහෙනම් ඔබ ඔබේ පුතාත් දේශපාලනයට සම්බන්ධ කරාවි?කිසිසේත් ම නැහැ. මගේ පුතා ඇදී යන්නේ වෙනත් පැත්තකට. ඒ වගේම මගේ පුතා දේශපාලනය කරනවාට මම කැමති නැහැ.* වසර 50ක ඔබ පවුලේ දේශපාලනය එයින් අවසන් වේවිද?ඇත්තටම ඔව්. මගේ පියා මම විශාල සේවයක් කළා. මගෙන් පසු පවුලේ වෙනත් කෙනකු දේශපාලනයට එන එකක් නැහැ.* ඔබ ප්‍රථමයෙන්ම පාර්ලිමේන්තුවට පය ගැසූ දවස මතකද?මගේ පියා සමඟ පුංචි කාලේ ආවාම තාත්තා කිව්වා පුතත් කවදා හරි එතැනට එන්න ඕනෑ කියලා. මට එතැන අමුතු තැනක් නොවෙයි.* ඔබ ජීවිතයේ අමතක නොවන අත්දැකීම් එහෙම ඇති?පාසල් ජීවිතය ළමා කාලය මගේ අමතක නොවන ජීවිතයයි. හරිම විනෝදයි. එකල පාසලේ සිටි මිතුරන් තවමත් අප එකට සම්බන්ධයි. ත්‍රිත්ව විද්‍යාලයෙන් ඉගෙනගෙන පාර්ලිමේන්තුවට පත් වූ මන්ත්‍රීවරු 11ක් ඉන්නවා. එය සුවිශේෂී කරුණක්.* ඔබගේ විනෝදාංශ?මම රගර් ක්‍රීඩාවට ඉතාමත් කැමතියි. මම විනෝදාංශයක් ලෙස විශේෂයෙන් රගර් ක්‍රීඩාවේ යෙදෙනවා. ඒ වගේම ක්‍රීඩා උත්සව නැරඹීම ආදියත් කරනවා.* ඔබේ ප්‍රථම විදේශ සංචාරය මතකද?1996 මම ජපානයට ගියා එය මගේ ප්‍රථම විදේශ සංචාරයයි. ඉන්පසු ඕස්ට්‍රේලියාව, පාකිස්ථානය, ජර්මනිය ආදී රටවල් රැසකට ගිහින් තිබෙනවා.* ඔබ වැඩියෙන් කැමති මෙරට ජීවත්වෙන්නද විදේශගත වෙන්නද?මේ රට හැර වෙන කිසිම රටක් මටනම් අල්ලන්නේ නැහැ. පිටරට හොඳ සංචාරවලට පමණයි. දවස් 15ක් පමණ සිටිය දී ඒ රටවල් එපා වෙනවා.* ඔබගේ දරුවන් වෙනුවෙන් ඉදිරි බලාපොරොත්තු මොනවාද?ඔවුන්ට උසස් අධ්‍යාපනය ලබා දී රජයේ හොඳ තනතුරුවල සිටිමින් රටට වැඩදායි පුද්ගලයන් ලෙස කටයුතු කරනවා දැකීම මගේ බලාපොරොත්තුවයි.* ඔබේ ජීවිතයේ ශක්තිය කවුද?ඇත්ත වශයෙන්ම මගේ මවුපියෝ මගේ ජිවිතයට ලොකු ශක්තියක් වුණා. ඔවුන් ගේ මඟපෙන්වීම තුළ මම ඉතා හොඳ දරුවෙක් සමාජයේ යහපත් පුද්ගලයෙක් බවට පත් වුණා. ඉන්පසු මගේ බිරිඳ මගේ ජීවිතයේ ඉදිරි කටයුතුවලට මහත් ශක්තියක්වී සිටිනවා. ඒ අතර මගේ සහෝදරියන් හා කුරුණෑගල දිස්ත්‍රික් ජනතාව මගේ ශක්තියයි.* ඔබේ ජීවිතයේ වගකීම්?ජනතාව මට ලබාදුන් වරම ඔවුන්ට සේවය කිරීමයි. මා අවංකව ඒ වගකීම ඉෂ්ඨ කරන තාක් කල් ඔවුන් මා වටා සිටියි. මම ඔවුන් වෙනුවෙන් මගෙන් විය යුතු උපරිම සේවය සිදු කිරීම මට පැවරී ඇති ලොකුම වගකීමයි.* ඔබ ක්‍රිස්තියානි භක්තිකයෙක් නේද?ඔව් මම ක්‍රිස්තියානි. එනමුත් මම බෞද්ධාගමට විශාල සේවයක් කරන කෙනෙක්. විශේෂයෙන් පන්සල්, වෙහෙර විහාරවලට මෙන්ම දහම් අධ්‍යාපනයටද මා කැපවී සේවය කරනවා. දහම් පාසල් දරුවන් වෙනුවෙන් පොත්පත් ඇතුළු බොහෝ දේ ලබා දීමට කටයුතු කිරීමට මගේ විශේෂ වැඩපිළිවෙළක් ද තිබෙනවා.* දේශපාලනයට අමතරව ඔබගේ ආදායම් මාර්ග මොනවද?පරම්පරාවෙන් ලැබුණ දේපොළ හැර වෙනත් මහා පරිමාණ ආදායම් මාර්ගයක් නැහැ. නමුත් මේ ලැබෙන සාමාන්‍ය ආදායම අපට ප්‍රමාණවත්. ජීවිතය සැහැල්ලුවෙන් ගෙවන්නට නම් වැඩි තන්හාව අවශ්‍ය නැහැ.* ආදරය ගැන සාමාන්‍යයෙන් දේශපාලනඥයෙක් කතා නොකරන දෙයක්. ඔබත් එහෙමද?මම ආදරයට ආදරෙයි. එය සුන්දරයි. කුඩා කළ මම අම්ම – තාත්තා සහෝදරියෝ දෙදෙනා සමඟ හුඟක් ආදරෙන් හිටියා. මගේ මව සමඟ මා තවමත් ඒ ආදරය විඳිනවා. මගේ බිරිඳ දරුවෝ ඒ අය සමඟත් මම ඉතාමත් සතුටින් ආදරෙන් ඉන්නවා. ඒ හැර මගේ පළාතේ ජනතාව යහළුවෝ ඒ බැදීම් ද ආදරය නේද?* ඔබට ජීවිතයේ අමතක නොවන උදව්ව කළ පුද්ගලයා කවුද?මට මගේ මිතුරෝ හුඟක් උදව් කරලා තිබෙනවා. බරපතළ උදව්වක් ලබන්න තරම් මා මේ වනතෙක් ලොකු කරදරවල පැටලී නැහැ. නමුත් මගේ ලඟම ඥාතියකු වූ පැට්‍රික් කරුණාසිංහ, වසන්ත අලුවිහාරේ ඇතුළු මෙරට සිටින සහ විදේශගතව සිටින බොහෝ අය උදව් කරනවා. ඒ හැර පළාතේ ජනතාවත් මට උදව් කරනවා.* ඔබ හුඟක් සතුටින් සිටියේ කුමන කාලයේද?මම හැමදාම සතුටින් සිටියා. පාසල් ජීවිතය, ළමා කාලය, තරුණ කාලය, විවාහ ජීවිතය. ඒ සෑම එකක් ම මම සතුටින් ගත කළා. අදට වුණත් අපි ආදි ශිෂ්‍යයෝ එකතු වුණාම ඉතාමත් සතුටින් ගත කරනවා. මගේ ජිවිතයේ සතුට, නැතිව දුකින් හිටියා කියන කාලයක් මට මතක නැහැ.* දේශපාලනයෙන් ඉවත් වුවහොත්මම දේශපාලනයෙන් ඉවත් වෙන්නේ නැහැ. දිගටම දේශපාලන කටයුතුවල නිරත වී සිටිනවා.* ඔබගේ පළාතේ පාක්ෂිකයන් ගැන ඔබ දරන අදහස කුමක්ද ?ඇත්තවශයෙන්ම මගේ පාක්ෂිකයන් අවංකවම මා ගැන පැහැදීමකින් මා පිටුපස සිටින අයයි. මට පසුගිය මැතිවරණයේ දී ඔවුන් ළඟින් සිටීමට නොහැකි වුවන් ඔවුන් මා වෙනුවෙන් ඔවුන්ගේ යුතුකම් ඉෂ්ඨ කළා. ඔවුන් මට ඡන්දය දෙන්නේ මගෙන් උදව් බලාපොරොත්තුවම නොවන බව දන්නවා. මම ඔවුන්ට දක්වන ගෞරවයට ඔවුන් මට ගෞරව කරනවා. යුතුකම් ඉෂ්ඨ කරනවා.* ඔබේ පියාගේ කාලයේ සිටි පාක්ෂිකයන් ඔබෙන් ඉවත් වී නැද්ද ?ඇත්තටම නැහැ. ඔවුන් ප්‍රබල ශ්‍රීලනිප අයයි. මගේ පියා තද ශ්‍රීලනිප සාමාජිකයෙක්. තාත්තා වටා සිටි පිරිස තමයි මට දේශපාලනයට එන්න බල කෙළේ. ඔවුන් සෑම කෙනෙකුම තාත්තාට දුන් සහයෝගය මටත් දෙනවා.* ඔබ කවදා හෝ පක්ෂය මාරු කරන්න හිතනවාද ?මම දේශපාලනයෙන් ඉවත් වුවත් පක්ෂයෙන් ඉවත් වෙන්නේ නැහැ. මගේ පියා ජය පරාජය ඉදිරියේ නොසැලී මහා පර්වතයක් සේ සිටියා. මමත් තාත්තාගේ ඒ නොසැලෙන ශක්තිය දිගටම ගෙන යනවා.* ඔබ සහ විපක්ෂ මන්ත්‍රීවරු අතර ඇති හිතවත්කම මොනවගේ ද ?කුරුණෑගල දිස්ත්‍රික්කයේ අප අතර තරහවක් නැහැ. අපට අවශ්‍ය මහජනතාවට සේවය කිරීමටය. බොහෝ විට පොදු උත්සවවලදී අප මුණ ගැසෙනවා. අප බොහෝම හිතවත්ව කටයුතු කරනවා.* ඔබත් ඔබේ පක්ෂයේ සහෝදර මන්ත්‍රීවරුන් අතර තරගයක් තිබෙනවාද ?කිසිසේත්ම නැහැ. මම පසුගිය ප්‍රාදේශීය සභා පළාත් සභා මැතිවරණවලදී වැඩි ඡන්ද ලබා ගනිමින් ජයග්‍රහණය කළා. මගේ පාක්ෂිකයන්ට මා කරන අවංක සේවයට ඔවුන් කෘතගුණ සළකයි. එසේ නැතුව පළාතේ සෙසු සහෝදර මන්ත්‍රීවරුන්ගේ ඡන්ද උදුරා ගැනීමේ අරමුණ මට නැහැ.* ඔබ කැමැති සැහැල්ලු ජීවිතයකට ද ?අනිවාර්යයෙන්ම ඔව් තාත්තා අම්මා අපි සහෝදරියෝ මගේ බිරිඳ දරුවෝ අපි සියලුම දෙනා සැහැල්ලු සාමාන්‍ය ජීවිත ගත කරන අයයි.* ඔබ වඩාත්ම දුක් වූ දවසක් ඇති නේද?ඔව් මගේ පියා නැතිවුණ දවස. එදා තමා මා දුකට පත්වූ දිනය.* ඔබ ප්‍රිය නොකරන දේවල් තිබෙනවාද?මම අප්‍රිය කරන දේ බොරුවයි, මගේ ජීවිතයෙ කවදාවත් බොරුවට ඉඩක් නැහැ. බොරු පොරොන්දු නැහැ. මගේ පාක්ෂිකයන්ට වුණත් මම බොරු පොරොන්දු දීලා නැහැ. මට කළ නොහැකි ඉල්ලීමක් කරනවා නම් බොරුවට හෙටට අනිද්දට කල් නොදමා ඒ අවස්ථාවේම මම එය පැහැදිලි කර දෙනවා. කළ නොහැකි දේවල් කරන්න බොරු පොරොන්දු දෙන්නේ නැහැ.* ඔබ ප්‍රිය කරනම දෙය?මම හරිම ආසයි සැහැල්ලු ජීවිතයකට. නිදහසේ නිස්කලංකව දරුවො බිරිඳ සමඟ ඉන්න ලැබෙන පුංචි ඉඩකඩ වුණත් ඒ තමා මගේ ජීවිතයේ මා ප්‍රියකරන දෙය.* ඔබේ ජීවිතයේ ඉදිරි බලාපොරොත්තු?මම නියෝජ්‍ය ඇමැතිවරයෙක් ඇමතිවරයෙක් වෙලා මගේ පාක්ෂිකයන්ට කළ හැකි උපරිම සේවය අවංකවම සිදු කිරීම මගේ ඉදිරි බලාපොරොත්තුවයි.* ඔබ දේශපාලනයට අමතරව සමාජ සේවා කටයුතුවල යෙදෙනවා නේද?ඔව්. වයඹ පළාතේ ලක්ෂ 20 ජනතාවගෙන් සියයට 25ක් පමණයි නාගරික ජනතාව. ඉතිරි පිරිස දුෂ්කර ජීවිත ගෙවන ග්‍රාමීය ජනතාවයි. ඔවුන්ගේ ජීවන තත්ත්වය නගා සිටුවීමට අපි විශේෂයෙන් වැඩ සටහන් රාශියක් සකස් කර තිබෙනවා. මා පුද්ගලිකවම ඒ පිළිබඳව විශේෂ අවධානයක් යොමුකර තිබෙනවා. දේශපාලඥයෙක් විදියට පමණක් නොවේ මම කුරුණෑගල දිස්ත්‍රික් ජනතාවගේ දුකේදීත් සැපේදීත් ඔවුන් සමග එකට එක්ව නිරතුරුවම ක්‍රියා කරන පුද්ගලයකු මිස ඡන්දය කිට්ටු වුණාම පාක්ෂිකයන් සොයා යන චරිතයක් නොවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007236</link>
    <topic>කුසලධම්ම ස්වාමීන් වහන්සේට ගෞරව ප්‍රණාම</topic>
    <author>අනුරාධපුර භික්ෂු විශ්වවිද්‍යාලයේ මහෝපාධ්‍ය තුඹුල්ලේ සීලක්ඛන්ද නාහිමි</author>
    <content>ආචාර්ය වැලමිටියාවේ ශ්‍රී කුසලධම්ම නායක ස්වාමීන් වහන්සේගේ සේවයට උපහාර වශයෙන් කැලණිය විශ්වවිද්‍යාලය විද්‍යාලංකාර පිරිවෙනත් එකතුව ‘සද්ධා’ නම් ශාස්ත්‍රීය කලාපයක් සම්පාදනය කොට ඇත. එය පිළිගැන්වීමේ උත්සවය 2010. 07. 23 සවස 3.00 අරලියගහ මන්දිරයේ දී සිදු කෙරේ. ඒ නිමිත්තෙන් පළවෙන ලිපියකි මේ.ගෞරවාර්හ රත්මලානේ ශ්‍රී ධර්මාලෝක මාහිමිපාණන් වහන්සේගේ නායකත්වය සහ මඟ පෙන්වීම ඔස්සේ ගොඩනැඟුණු මෙරට බෞද්ධ අධ්‍යාපනයෙහි මුදුන් මල්කඩක් වන් පෑලියගොඩ විද්‍යාලංකාර පිරිවෙනෙහි හත්වන පරිවේණාධිපතීන් වහන්සේ ආචාර්ය වැලමිටියාවේ ශ්‍රී කුසලධම්ම නායක ස්වාමීන්ද්‍රයෝ ය.1937 පෙබරවාරි මස 20 වෙනි දින සත්කෝරළයේ කුරුණෑගල දිස්ත්‍රික්කයට අයත් වැලමිටියාව නැමැති ගම් පියසෙහි උපත ලබා ඇති උන්වහන්සේ, 1950 වර්ෂයේ දී පෑලියගොඩ විද්‍යාලංකාර පිරිවෙනට පැමිණ, විද්‍යාලංකාර පරිවේණාධිපති, පණ්ඩිතාචාර්ය කිරිවත්තුඩුවේ ශ්‍රී ප්‍රඥාසාර නායක ස්වාමීන්ද්‍රයන් වහන්සේ වෙතින් පැවිදි බව ලබා ඇත.පිරිවෙනට පැමිණි දින සිට විද්‍යාලංකාර පරිවේණාධ්‍යක්‍ෂ, සාහිත්‍යශූරී, සාර්වභෞම පණ්ඩිත යක්කඩුවේ ශ්‍රී ප්‍රඥාරාම නාහිමිපාණන් වහන්සේ සෙවනෙහි හැදෙමින් වැඩෙමින්, විද්‍යාලංකාර සම්ප්‍රදායත්, එහි ගමන් මඟත් මැනවින් පසක්කොට ගනිමින් අධ්‍යයන කටයුතුවල නියැලී ඇති උන්වහන්සේ 60 දශකය මුල් භාගයේ දී ම විද්‍යාලංකාර සරසවියෙන් ගෞරව උපාධි සාමාර්ථයක් ලබාගෙන ඇත්තාහ.ඉන්පසු 1963 වර්ෂයේ දී සිය ධර්ම ශාස්ත්‍රීය සේවාව ආරම්භ කොට ඇති උන්වහන්සේ, පන්නිපිටිය විද්‍යාලංකාර පිරිවෙනෙහි අධ්‍යක්ෂ, උප පරිවේණාධිපති හා පරිවේණාධිපති තනතුරු දරමින් එහි ආරක්ෂාව හා පෝෂණය පිණිස කැපවෙමින් එම විද්‍යාස්ථානය තුළින් ගිහි පැවිදි විද්‍යාර්ථීන් විශාල පිරිසක් ජාතියට දායාද කොටදීමට කටයුතු සලසා ඇත.1983 වර්ෂයේ සිට පෑලියගොඩ විද්‍යාලංකාර පිරිවෙනේ උප පරිවේණාධිපති පදවියට හා විද්‍යාලංකාර සභාවේ පිරිවෙන් අධ්‍යක්ෂ තනතුරට ද පත් උන්වහන්සේ 1989 වර්ෂයේ දී විද්‍යාලංකාර පරිවේණාධිපති පදවියෙන් ද පිදුම් ලැබූහ.කොළඹ හලාවත දෙදිසාවේ ප්‍රධාන සංඝනායක, කැලණිය විශ්වවිද්‍යාලයේ කුලපති, සමස්ත ලංකා ශාසන මණ්ඩලයේ සභාපති, කැලණිය ශාසනාරක්ෂක මණ්ඩලයේ සභාපති, ගම්පහ දිසා ශාසනාරක්ෂක මණ්ඩලයේ සභාපති, සාමණේර භික්ෂූ ආයතන අධීක්ෂණ කමිටුවේ සභාපති යන තනතුරු උන්වහන්සේ වෙත පසුකාලීනව දේශීය වශයෙන් පිරිනැමුණු තනතුරුවලින් කිහිපයකි.බුද්ධරංශි ජාත්‍යන්තර බෞද්ධ සංවිධානයේ ශ්‍රී ලංකා ශාඛාවේ සභාපති ලෝක බෞද්ධ සංඝ සම්මේලනයේ උපසභාපති යන තානාන්තර උන්වහන්සේ ජාත්‍යන්තර මට්ටමේ සිට මේ වන විටත් හොබවන තනතුරු දෙකකි. මේ හැරුණු විට පූජ්‍ය වැලමිටියාවේ ශ්‍රීී කුසලධම්ම හිමිපාණෝ සමස්ත ලංකා බෞද්ධ මහා සම්මේලනය, පරම විඥානාර්ථ සමාගම යන බෞද්ධ සංවිධානවල ද අනුශාසකත්වය දරති. බුද්ධශාසන අමාත්‍යාංශයේ උත්තරීතර මණ්ඩලය, බුද්ධශාසන කොමිෂන් සභාව, අධ්‍යාපන අමාත්‍යාංශයේ ආගමික උපදේශක සභාව, අධ්‍යාපන අමාත්‍යාංශයේ පිරිවෙන් උපදේශක මණ්ඩලය, ශ්‍රී ලංකා බෞද්ධ හා පාලි විශ්වවිද්‍යාලයේ පාලක සභාව, අනුරාධපුර බුද්ධ ශ්‍රාවක භික්ෂු විශ්වවිද්‍යාලයේ පාලක සභාව යන රාජ්‍ය ව්‍යවස්ථාපිත මණ්ඩලවල ද වැලමිටියාවේ ශ්‍රී කුසලධම්ම හිමිපාණෝ සාමාජිකත්වය හොබවති.මේ හැරුණු විට උන්වහන්සේ දේශීය හා විදේශීය ධර්ම ශාස්ත්‍රීය මෙන් ම ශාසනික යුග මෙහෙවර පිළිබඳ ප්‍රසාදය පළ කොට විවිධ සංවිධාන සහ ආයතනවලින් ගෞරව උපාධි, සම්මුති නාම රාශියකින් ද උන්වහන්සේ පිදුම් ලබා සිටිති. අග්ගමහා සද්ධම්මජොතිකධජ (බුරුමය) ත්‍රිපිටක වාගීශ්වරාචාර්ය, උපාධ්‍යාය, දර්ශන විශාරද (මල්වතු මහා විහාරය) පණ්ඩිත උපාධිය (ප්‍රාචීන භාෂෝපකාර සමාගම) ශ්‍රී සුමංගල විද්‍යාවතංශ (මාළිගාකන්ද විද්‍යොදය මහ පිරිවෙන) වයඹ පුත්‍ර අභිනන්දන (වයඹ සංස්කෘතික කටයුතු අමාත්‍යාංශය) සර්වෝදය සම්මානය (සර්වෝදය භාරකාර අරමුදල) සාහිත්‍ය චක්‍රවර්තී (බෞද්ධ හා පාලි විශ්වවිද්‍යාලය) යනු එවැනි සම්මුති නාම කිහිපයකි.අධ්‍යාපන කටයුතුවල නියැලෙන්නා සේම දාන, සීල, භාවනා යන ගුණාංගයන් කෙරේ ද නිරන්තරවම අප නායක ස්වාමීන්ද්‍රයන් වහන්සේ, කිසිවිටකත් තම සුව පහසුව ගැන පමණක් කල්පනා නොකරති. හැමවිටම පොදුජන යහපත සහ සුවසෙත ගැන සොයා බලති. වසරකට දෙතුන් වතාවක්වත් දුකට පත් ජනයා ගේ තොරතුරු විමසා බලනු වස් උතුරු නැඟෙනහිර ගම්බිම්වල සංචාරයේ යෙදෙන උන්වහන්සේ, එම ගම්මානයන්හි නිවැසි ජනතාවට දිය හැකි සෑම සහනයක් ම සලසාදීමට අමතක නොකරති.එමෙන් ම දේශයේ භෞමික අඛණ්ඩතාවය හා ජාතියේ ස්වාධීනත්වය ගරු කරමින් හැමවිටම ක්‍රියා කරන උන්වහන්සේ ජාතිය වෙනුවෙන් සටන් වැද අබල දුබල වූ රණවිරුවන් වෙනුවෙන් පරිත්‍යාගශීලීව කටයුතු කරති. මේ වන විටත් උන්වහන්සේ පාද අහිමි වූ රණවිරුවන් ඇතුළු ආබාධිතයනට රුපියල් විසි ලක්ෂයකට ආසන්න වටිනා කමක් ඇති කෘත්‍රිම පාද පරිත්‍යාග කිරීමට මූලිකව ක්‍රියා කොට ඇත.මීට අමතරව මේ වන විට විද්‍යාලංකාර ප්‍රජා සංවර්ධන ව්‍යාපෘතිය නමින් සේවා ඒකකයක් පිහිටුවා එමගින් දැනටමත් කුරුණෑගල දිස්ත්‍රික්කයේ දිළිඳු ගමක් නඟා සිටුවමින් එහි දුප්පත් අසරණ දරුවන්ගේ අධ්‍යාපන ප්‍රගතිය සඳහා ක්‍රියා කරන අතර, දිළිඳු දරුවන්ගේ අධ්‍යාපනය වෙනුවෙන් වාර්ෂික ශිෂ්‍යත්ව ප්‍රදානය කිරීම් ද සිදුකරති. මේ සියලු කටයුතු සිදුකිරීමට කිසිදා කිසිවෙකුගෙන් ආධාරයක් ඉල්ලා නැති උන්වහන්සේට මේ කටයුතු සිදුකිරිම සඳහා නිරන්තරයෙන් ජනතාවගේ ආධාර උපකාර ලැබෙයි. තමන්ට ලැබෙන සෑම දෙයක් ම අනුන්ගේ යහපත වෙනුවෙන් යෙදවීමට පුරුදු වී සිටීම වැලමිටියාවේ කුසලධම්ම හිමිපාණන්ගේ චරිතයෙහි ඇති තවත් විශේෂ ලක්ෂණයකි. උන්වහන්සේගේ ජීවිතයට සමීප කොටගෙන ඇති උතුම් මනුෂ්‍ය ගුණාංග අතර ආගන්තුක සත්කාර නිසිලෙස ඉටුකිරීම කැපී පෙනෙන්නකි.උන්වහන්සේගේ චරිතය පුරාම ශ්‍රද්ධා සම්පන්න බව පැතිරී ඇති අතර, මසකට එක් වතාවක් අනුරාධපුරයට වැඩමකොට ජය ශ්‍රී මහා බෝ සමිඳුන් වැඳ පුදා ගැනීම තම ජීවිතයේ එක් අංගයක් ලෙස සිදුකරති. එමෙන් ම තම ගුරු භූ®මිය කෙරෙහිත්, ගුරුදේවයන් වහන්සේලා කෙරෙහිත් උන්වහන්සේ දක්වන්නේ ඉමහත් වූ භක්තියකි. ගෞරවාදරයකි.රාත්‍රී නින්දට යන විටත්, උදෑසන අවදි වන විටත් තම ආචාර්ය ප්‍රාචාර්යයන් වහන්සේලා සිහිපත් කොට පින්දීම උන්වහන්සේගේ චරිතයෙහි සිරිතක් බව නාහිමිපාණන් වහන්සේ නිතර සඳහන් කරති. කුසලධම්ම හිමිපාණන් වහන්සේගේ චරිතයෙහි ඉස්මතු වී පෙනෙන විශිෂ්ට ගුණයක් ලෙස කෘතවේදීත්වය හැඳින්විය හැකිය. එය අර්ථවත් කෙරෙමින් විද්‍යාලංකාර පිරිවෙනෙහි ආදිපුරුෂයන් සමරා ඒ ගිහි පැවිදි උතුමන්ට පින් පැමිණවීමත්, උපහාර දැක්වීමත් අරමුණු කොට වර්ෂයේ නොවැම්බර් 01 වෙනිදා විද්‍යාලංකාර දිනය ලෙස ප්‍රකාශයට පමුණුවා ඇත.දුප්පත් පොහොසත් භේදයක් නොසලකමින් හැමවිටම කරුණා පෙරදැරිව ක්‍රියා කරන උන්වහන්සේ ජාති, කුල, නිකාය ආදී භේදයන්ගෙන් තොර සංඝ ශාසනයේ සමගියත් එකමුතුකමත් දිවිහිමියෙන් අගයමින් සැදැහැ බැති සිතින් දිවා රෑ නොබලා සේවය සලසති. ක්‍රියා කරති. වැලමිටියාවේ නායක ස්වාමීන් වහන්සේ සැබැවින් ම හිතට එකඟව, අවංකව, අව්‍යජව, කීර්ති ප්‍රශංසා නොතකා ක්‍රියා කරති. විදුලකර ගමන්මඟ පොදු ජනතාවට වඩාත් සමීපකරලීමට ද විශාල උත්සාහයක් ගනිති. මේ අනුව ආගම ධර්මයට, ශාසනයට, අධ්‍යාපනයට, අනාගත පරපුරේ යහපතට මෙන් ම සකල මනුෂ්‍ය වර්ගයාගේ චිරජීවනයට වැලමිටියාවේ නායක හිමිපාණන් වහන්සේ මෙතෙක් ඉටුකොට ඇති සේවය අතිමහත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007233</link>
    <topic/>
    <author>සංවාදය චන්දන ජයවීර චිත්‍රය - අරවින්ද</author>
    <content>‘අබා’ චිත්‍රපටයේ ‘ගුම්බකබූතා’ ගේ චරිතය නිරූපණය කරමින් රංගන ක්ෂේත්‍රයට පිවිසි දුලානි අනුරාධා සිය මංගල රංගනයෙන්ම සරසවි සම්මානයට පාත්‍ර වීමට භාග්‍යවන්ත වූවාය.මේ දිනවල විකාශය වන ‘පිනිබර යාමය’ හා ‘වහින්න මුතු වැස්සක්’ ටෙලි නාට්‍යය ද්විත්වයේ එකිනෙකට වෙනස් චරිත දෙකක් නිරූපණය කරමින් පේ‍්‍රක්ෂක සිත් සතන් දිනාගත් ඇය රංගනය පිළිබඳ දැක් වූ අදහස් මෙසේ ය.* රංගන ශිල්පිනියක් හැටියට බොහෝ දෙනෙක් ඔබ හඳුනාගනු ලබන්නේ ‘අබා’ චිත්‍රපටය හරහායි. එයට පෙර ඔබ ප්‍රසිද්ධ වේදිකාවට රංගනයෙන් දායක වී තිබෙනවාද ?කවදාවත් මට රංගන ශිල්පිනියක් වෙන්න බලාපොරොත්තුවක් තිබුණේ නැහැ. පොඩි කාලේ ඉදලම ඇඟේ තිබ්බේ නර්තනයයි. ඒ හරහා ඉදිරි ගමනක් යන්න තමයි කුඩා කාලයේ දී බලාපොරොත්තුව තිබුණේ. නමුත් පස්සෙන් පහු විශ්වවිද්‍යාලයට තේරුණ නිසා විශ්වවිද්‍යාල ආචාර්යවරියක් වෙන්න තියෙනවා නම් හොඳයි කියලා හිතුණා.නමුත් අනපේක්ෂිත විදියට ජේ්‍යෂ්ඨ රංගන ශිල්පී ජැක්සන් ඇන්තනි මහතාගේ ‘අබා’ චිත්‍රපටයට සම්බන්ධ වීමට අවස්ථාව ලැබීම නිසා හා ඒ රංගනය ඇගැයීමට ලක් වීම නිසා තවදුරටත් නර්තනය හරහා ක්ෂේත්‍රයේ ඉදිරි හැදෑරීම්වලට කාලය වෙන්කර ගත නොහැකි තත්ත්වයක් ඇති වී තිබෙනවා. බලාපොරොත්තු එහෙම තමයි ඒවා එක එක දිසාවට දළුලනවා.* මේ දිනවල විකාශය වන පිනිබර යාමය ටෙලි නාට්‍යයේ ඔබ නිරූපණය කරන ‘උදාතරී’ ගේ චරිතය පේ‍්‍රක්ෂකයන් බොහෝ දෙනෙකුගේ අවධානයට ලක්ව තිබෙනවා. ඔබ මෙම චරිතය ග්‍රහණය කර ගන්නේ කෙසේ ද ?පිනිබර යාමය ටෙලි නාට්‍යයේ දී මට රඟ පෑමට ලැබුණේ ගැහැනුකම සහ කාන්තාවකගේ ශක්තිය ඉස්මතු වෙලා පෙන්වන චරිතයක්. කාන්තාවක් හැටියට මම ඒ චරිතය නිරූපණය කළේ විශාල කැමැත්තකින්. උදතාරීගේ චරිතය සරල රේඛාවක් වගේ එක දිගට ගලාගෙන යන කතාවක් නෙවෙයි. සියුම් වෙනස්කම් රාශියක් ඒ චරිතයේ දක්නට ලැබෙනවා. රංගන ශිල්පිනියකට තමන්ගේ දක්ෂතාවයන් පෙන්වන්න එවැනි චරිත ලැබීම විශාල භාග්‍යයක්.* මෙම ටෙලිනාට්‍යයේ රසිකාවිය මාධ්‍යය හරහා වරක් ප්‍රකාශ කර තිබුණා උදාතරීගේ චරිතය රචනා කරනු ලැබුවේ ඔබ සිතෙහි තබාගෙන බව. ඇය ඔබ පිළිබඳ එවැනි විශ්වාසයක් ඇති කර ගැනීම නිළියක් හැටියට ඔබට අතිරේක පීඩනයක් වුණේ නැද්ද ?උදතාරී මනමේන්ද්‍රගේ චරිතය නිරූපණය කිරීම අභියෝගයක් තමයි. සමාජයේ විවිධ පුද්ගලයන්ගෙන් එල්ලවන අභියෝග මධ්‍යයේ ස්වශක්තියෙන් නැඟී සිටින කාන්තාවකගේ චරිතයක් සාර්ථක ලෙස නිරූපණය කිරීමට විශාල ක්ෂේත්‍රයක පැතිරුණු අත්දැකීම් සම්භාරයක් අවශ්‍යයි. එයට රූපකාය ගැලපීම පමණක් ප්‍රමාණවත් නැහැ. මට මෙම චරිතය සාර්ථක ලෙස නිරූපණය කිරීමට ගුරුවරියක් හා විශ්වවිද්‍යාල ශිෂ්‍යාවක් ලෙස ලබාගත් දැනුම ප්‍රයෝජනවත් වුණා. ඒ වගේම අධ්‍යක්ෂවරයාගෙන් හා අනෙකුත් රංගන ශිල්පීන්ගෙනුත් විශාල සහයක් ලැබුණා. මේ චරිතයට මම සාධාරණයක් ඉටු කළා ද කියන එක අවසානයේ තීරණය කිරීම බාර වන්නේ නරඹන පේ‍්‍රක්ෂකයාටයි.*වහින්න මුතු වැස්සක් ටෙලි නාට්‍ය හාරහා වෙනස් යමක් කරන්න හැකි වුණා කියලා ඔබට සතුටු විය හැකි ද ?මෙගා ටෙලි නාට්‍යයකින් බොහෝ වෙලාවට අපි බලාපොරොත්තු වෙන්නේ කලාත්මක විදිහට කෙරීගෙන යන සංකීර්ණ තේමාවක් රැගත් කතා වස්තුවක් නෙවෙයි. එතැනදී අපිට දකින්න ලැබෙන්නේ එදිනෙදා ජීවිතයේ හමුවෙන හා සමුගෙන යන පුද්ගලයන්ට හා සිදුවීම්වලට මුහුණ දෙන ආකාරය වගේ සරල කතා තේමාවක්. මේ කතා තේමාවෙ සරලකම නිසා පේ‍්‍රක්ෂකයන් ගොඩක් තදින් මෙගා ටෙලි නාට්‍යයත් එක්ක සම්බන්ධ වෙනවා. අනෙකුත් නාට්‍යයත් එක්ක සාපේක්ෂව සලකන කොට අපි සතුටු විය හැකි යමක් කළයි කියලා ටෙලි නාට්‍යයට ලැබෙන පේ‍්‍රක්ෂක ප්‍රතිචාරත් එක්ක හිතෙනවා.* ජයලත් මනෝරත්නයන් අධ්‍යක්ෂණය කළ ‘’මහ පොළොව අප නොවේ’’ ටෙලි නාට්‍යයේ රූගත කිරීම් පසුගියදා අවසන් වූවා. එහිදී ඔබට නිරූපණය කිරීමට ලැබුණේ කොයි විදිහෙ චරිතයක් ද ?මේ ටෙලි නාට්‍යයේ මට රඟපෑමට ලැබී තිබෙන්නේ තරමක් වෙනස් ආකාරයක කතා තේමාවක්. වැදි පරපුරකින් පැවතගෙන එන ‘දිසාල’ නම් යුවතියක් විවිධ බාධක මධ්‍යයේ විශ්වවිද්‍යාල ශිෂ්‍යාවක් දක්වා දිගු ගමනක් ගොස් සිය ජීවිතයේ මුල් කාලයේ සිදු වූ සිදුවීමකට දක්වන ප්‍රතිචාරයක් හරහා මේ ටෙලි නාට්‍යය ගොඩනැඟී තිබෙනවා.පරිසරය හා මිනිසා අතර තිබෙන සම්බන්ධය පිළිබඳ පේක්ෂකයන්ට ඛ්ඹ්තන්න යමක් මේ ටෙලි නාට්‍යයෙන් ලැබෙනවා. පසුගිය දිනක මේ ටෙලි නාට්‍යය ඕස්ට්‍රේලියාවේ විශ්වවිද්‍යාලයක ටෙලි චිත්‍රපටයක් විදිහට ප්‍රදර්ශනය කළා. එතැනදී අපිට හොඳ පේ‍්‍රක්ෂක ප්‍රතිචාරයක් ලැබුණා. ඉදිරියේ දී මේ ටෙලි නාට්‍යය මෙරට පේ‍්‍රක්ෂකයන්ටත් දැක ගැනීමට හැකි වේවි.* ඉදිරියේ දී තිරගත වීමට නියමිත ඔබගේ රංගනයන් රැගත් ‘සංගිලි’ කොයි විදිහෙ චිත්‍රපටයක් ද ?ලලිත් පන්නිපිටිය අධ්‍යක්ෂණය කළ ‘සංගිලි’ කලාත්මක හා වාණිජ ලක්ෂණ තිබෙන චිත්‍රපටයක්. මවුපියන් යටතේ හැදී වැඩුණු ගැහැනු දැරියකට ඛේදජනක ඉරණමකට මුහුණ පෑම නිසා ඇගේ ජීවිතයේ ඇතිවන වෙනස් වීම් පිළිබඳ කතා කරන චිත්‍රපටයක්.චිත්‍රපටය ආරම්භයේ ඉදල අවසානය දක්වාම පේ‍්‍රක්ෂකයන් දැඩිව ඇද බැඳ තබා ගන්නා කතාවක් මෙම චිත්‍රපටයට වස්තු බීජය වී තිබෙනවා. මේ චිත්‍රපටයේ මව නිරූපණය කරන්නේ සංගිලිගේ ප්‍රධාන භූමිකාවයි. එය ගැහැනියකගේ කුඩා කාලයේ සිට වැඩි විය දක්වා වයස් ස්ථර කිහිපයක් ඔස්සේ දිවෙන සංකීර්ණ කතාවක්.* ඔබගේ රංගන දිවිය සාර්ථක කර ගන්න ක්ෂේත්‍රයේ ප්‍රවීණ නළු නිළියන්ගෙන් ලැබෙන සහය කොහොමද ?නර්තන ශිල්පිනියක් වූ මම සිනමා ක්ෂේත්‍රයට කැඳවාගෙන ඇවිත් ඒ තුළ ඉදිරි ගමනක් යාමට මාර්ගය විවර කර දෙන්නේ චන්දන වික්‍රමසිංහ සහ ජැක්සන් ඇන්තනී කලාකරුවන් විසින්. අබා චිත්‍රපටයේ රඟ පෑ නළු නිළියන් සියලු දෙනාම මගේ රංගනය සාර්ථක කර ගැනීමට මට විශාල සහයෝගයක් දැක් වූවා.ඒ වගේ ම මට ‘සංගිලි’ චිත්‍රපටයේ දී වීණා ජයකොඩි, සනත් ගුණතිලක, විමල් කුමාර ද කොස්තා වැනි ප්‍රතිභාපූර්ණ නළු නිළියන් සමඟ රඟපෑමට සිදු වුණා. ඔවුන්ගේ සහාය නිසා මගේ රංගන හැකියාවන් උපරිම තලයකට ගෙන ඒමට හැකි වුණාය කියලා හිතනවා.නළු නිළියන් හැටියට අපේ රංගන හැකියාවන් වර්ධනය කරගන්න වෘත්තීය මට්ටමේ ජාතික ආයතනයක් නැති නිසා අපිට හැකියාවන් වර්ධනය කර ගැනීමට සිදුව තිබෙන්නේ අත්දැකීම් හරහායි. ජ්‍යෙෂ්ඨ රංගන ශිල්පීන් සමඟ නිරූපණයේ යෙදීමෙන් නවක නිළියකට අත්දැකීම් රාශියක් ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007234</link>
    <topic/>
    <author>මනෝලි</author>
    <content>මෙරට රූපවාහිනි නාලිකා අතර දැන් වඩාත් ම ප්‍රචලිත නාලිකාව වගේම වැඩසටහන වී ඇත්තේ දෙරණ ලිට්ල් ස්ටාර් රූපවාහිනි වැඩසටහනයි. ඒ තරමට මේ වැඩසටහනට නරඹන්නට ප්‍රේක්ෂකයන්ගේ ඇත්තේ නොමඳ ආසාවකි. මෙම වැඩසටහනට තමාගේ දුවනිය හෝ පුතණුවන්ට අවස්ථාව ලබාදීමට වැඩිහිටියන්ගේ ඇත්තේ ද අසීමිත කැමැත්තකි. දරුවන්ගේ කුසලතා ඔප් නංවා ගැනීමට රුකුලක් වන දෙරණ ලිට්ල් ස්ටාර් තරු තරගයට එක් වූ තවත් පුංචි තරු කැටයකි; හෙසිත් විශ්මාන්. දෙරණ ලිට්ල් ස්ටාර් දොළහෙන් පහළ ගායනා අංශය නියෝජනය කරන තවත් ජනප්‍රිය පුංචි තාරකාවකි.මීගමුව හරිස්චන්ද්‍ර ජාතික පාසලේ අට ශ්‍රේණියේ ඉගෙනුම ලබන හෙසිත් විශ්මාන් ලිට්ල් ස්ටාර් තරගයෙන් අප දුටුවේ ඕනෑම ශෛලියකින් ගීත ගායනා කිරීමේ හැකියාව ඇති පුංචි තරුවක් ලෙසටයි. සංතුෂ් - භාතිය, කසුන් කල්හාර, සෙන්ට්‍රිග්‍රේඩ්ස් වැන්නවුන්ගේ ගීත ගයන්නට නිරන්තරයෙන් කැමැති වුවත් ඩබ්ලිව්. ඩී. අමරදේව හෙසිත්ගේ හිත්ගත්තුම ගායන ශිල්පියා වෙයි. ගායනයට සහජ හැකියාවක් සතු හෙසිත් හට පාසලේ දී සංගීතය විෂයයක් ලෙස හැදෑරීම මෙම තරගයේ ඉදිරියට යන්නට විශාල රුකුලක් වී ඇත. සිසිර ලියනවත්ත ගුරු පියාගෙන් ඕගන් වාදනය පිළිබඳ ලද හසල දැනුම පුංචි හෙසිත්ට මෙම තරගාවලිය පුරාම විශාල ශක්තියක් වූයේ ය.‘මේ තරගය පුරා මෙතරම් දුරක් එන්නට ලැබීම ගැන මටත් වඩා සතුටු වන්නේ මගේ ලොකු අම්මයි. ලොකු අම්මා තමයි දෙරණ ලිට්ල්ස්ටාර් තරගයේ ලිපිනය පවා සොයා ගෙනවිත් අපේ අම්මට දීලා මාව යොමු කරන්න බල කළේ.’පනස් හතර දහසක් අතුරින් හෙසිත් විශ්මාන් මේ වන විට ලිට්ල් ස්ටාර් අවසන් පස් දෙනා අතරට තේරී පත්ව සිටී. පුංචි හෙසිත් මේ වන විට ලිට්ල් ස්ටාර් තරගයේ දොළහෙන් පහළ ගායනා තරගයේ තරගකාරී ගමනක් ඇවිත් තිබෙනවා. එනිසා මේ පුංචි හිතෙත් තරුව වෙන්නට බලාපොරොත්තුවක් නැතිවෙන්නට බැරිය.‘මම ආසයි ජනප්‍රියම තරුව වෙන්නට. ඒ ගමන යන්නට මට ලිට්ල් ස්ටාර් නරඹන නැන්දලා - මාමලා අයියලා අක්කලා හැමෝගෙම උදව් අවශ්‍යයයි. මගේ ජයග්‍රහණය තීරණය වන්නේ ඉර්ඉ පණිවුඩ මතයි. ඕනෑම දුරකතනයකින් ඕනෑම ප්‍රමාණයක් ඉර්ඉ කරන්න පුළුවන්. මම හිතනවා නැන්දලා - මාමලා අයියලා - අක්කලා මට මේ ගමන යන්නට..... කිරුළ පළඳින්නට උදව් කරාවි කියලා.පුංචි හෙසිත් ගායනයට වාදනයට වගේ ම ඉගෙනුමටත් ඉතා දක්ෂ පුතෙකි.ආඬිඅම්බලම රෝමානු කතෝලික විද්‍යාලයෙන් මූලික අධ්‍යාපන ලැබූ පුංචි හෙසිත් මීගමුවේ හරිස්චන්ද්‍ර ජාතික පාසලට ගියේ පහේ ශිෂ්‍යත්වය සමත් වීමෙනි. හෙසිත්ගේ ආසම විෂය ගණිතය වෙයි. ගීත ගායනයට කොතරම් හපනෙක් නමුත් හෙසිත්ගේ බලාපොරොත්තුව ගුවන් ඉංජිනේරුවරයෙකු වීමට ය. කරාටේ සහ ක්‍රිකට් ක්‍රීඩාවට ද හෙසිත් දක්ෂයෙකි.අම්මා, තාත්තා සහ එකම මල්ලීත් අම්මාගේ සහ තාත්තාගේ ඥාතීන් හැමෝගෙන්මත් පාසල් මිතුරන්ගෙන් අසල්වාසී සැමගෙන් සහ රටේ ම ජනතාවගෙන් මේ ලැබෙන දිරියත් හෙසිත් සෙනහසින් මතක් කළේය.ජයග්‍රාහී මාවතේ සීමාවට ම පැමිණි හෙසිත් විශ්මාන් පුංචි පුතාට ඔහුගේ සිහිනය සඵලවන්නට අපි ද සුබ පතමු.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>23</day>
    </date>
    <link>http://www.dinamina.lk/2010/07/23/_art.asp?fn=f1007235</link>
    <topic/>
    <author>මනෝලි සුබසිංහ</author>
    <content>රංගන ශිල්පී පි‍්‍රයංකර රත්නායක ගේ නවතම වේදිකා නාට්‍ය ‘අද වගේ දවසක ඇන්ටීගනී’ මංගල දැක්ම පසුගිය 16 සහ 17 වැනි දෙදිනෙහි ලයනල් වෙන්ඩ්ට් රඟහලේ දී පැවැත්විණි. මීට ප්‍රථම ‘ඊඩිපස්’ සහ ‘තටු ඇවිදින්’ නමින් පරිවර්තික වේදිකා නාට්‍ය දෙකක් නිර්මාණය කළ පි‍්‍රයංකර රත්නායක ගේ තෙවැනි වේදිකා නාට්‍ය නිෂ්පාදනය මෙය වෙයි. මෙය ප්‍රවීණ ලේඛක ආරියවංශ රණවීර ගේ පරිවර්තනයකි. ‘අද වගේ දවසක ඇන්ටීගනී’ නැවැතත් දර්ශන වාර දෙකක් මේ මස 30 සහ 31 වැනිදා ලුම්බිණි රඟහලේ දී සවස 6.30 ට වේදිකාගත වේ. එය නිමිති කොට ගනිමින් අපි ඔහු හා කතා කළෙමු.* ‘අද වගේ දවසක ඇන්ටීගනී’ නාට්‍යයට ඔබ පදනම් වෙන්නේ ගී‍්‍රක නාට්‍යය ‘ඇන්ටීගනී’ බව දැන ගත්තා. මෙවැනි කතා තේමාවක් වර්තමාන සමාජයට ගැළපේ යැයි ඔබ විශ්වාස කරනවා ද?මේ නාට්‍යය මම නිෂ්පාදනය කළේ සොනකිලස් ගේ ‘ඇන්ටීගනී’ නාට්‍යයෙන්. මේ නාට්‍යය තෝරා ගන්නට ඇත්තට ම මට හේතුව වුණේ මෙහි අන්තර්ගත වී තිබෙන සර්වකාලීන වැදගත්කම යි. ‘ඇන්ටීගනී’ නාට්‍යයේ එදා සොනකිලස් ගෙනා චරිත, ඒ පරිසරය, ඒ සමාජ කාරණා අදටත් අපගේ සමාජයේ දකින්නට තිබෙනවා. එවකට තිබූ ප්‍රශ්න අදටත් අදාලයි. ඒ අදාලත්වය නිසා තමයි මම ‘අද, වගේ දවසක ඇන්ටීගනී’ කියන ඒ වචනය පාවිච්චි කෙළේ.* ඔබ තුළ විශාල රුචිකත්වයක් පරිවර්තන නාට්‍ය වලට තිබෙන බව පෙනෙනවා?පරිවර්තන ස්වතන්ත්‍ර කියලා මට විශේෂත්වයක් නැහැ. මට අවශ්‍ය කරන්නේ ඉතා හොඳ පිටපතක්. මට දැනෙන විදියට... අපේ රටේ හොඳ ස්වතන්ත්‍ර රචකයන්ගේ හිඟයක් දකින්නට තියෙනවා. මේ මගේ පෞද්ගලික මතයක්. ස්වතන්ත්‍ර නිර්මාණශීලී රචකයන් සිටින්නේ ඉතාම සීමිත පිරිසක්.පරිවර්තනයක් හෝ වේවා ස්වතන්ත්‍ර පිටපතක් හෝ වේවා මම බලාපොරොත්තු වෙන්නේ අපේ සමාජයට අපේ ජීවිතයට ගැළපෙන විදියට නිර්මාණයක් ගොඩ නඟන්නටයි. ඒ කටයුත්තට පහසු ඕනෑම හොඳ පිටපතකට මගේ අකමැත්තක් නැහැ. කොහොමත් නාට්‍යයක් කරනවා කියන්නේ අසීරු වැඩක්. අපේ වින්දනයත් ජනතාවගේ වින්දනයත් දෙකම සමබරව පවත්වා ගෙන යා හැකි විදියට නාට්‍යයක් ඉතාම වටිනාකමක් ඇතිව නිර්මාණය කළ යුත්තක්.* බොහෝ වෙලාවට ඔබ නාට්‍ය නිර්මාණයේ දී විශ්වවිද්‍යාලයේ ඉගෙනුම ලබන සිසුන්ට ප්‍රමුඛත්වය ලබා දෙනවා. මේ යොමුකිරීම හරහා ඔබ බලාපොරොත්තු වන්නේ නව පරපුර අතර නාට්‍ය කලාව පිළිබඳ උනන්දුවක් ඇති කිරීමට ද? නැතිනම් ඔබ විශ්වවිද්‍යාලය තුළ ආචාර්යවරයකු වන නිසා ඔබට පහසු නිසා ද?මම නාට්‍ය නිෂ්පාදනයට යොමු වූ දා පටන්ම මගෙත් එක්ක වැඩ කෙළේ නාට්‍ය කලාව විෂය හැදෑරූ අයයි. සාමාන්‍යයෙන් තමා නියැළෙන ක්ෂේත්‍රය පිළිබඳ උපාධියක් ලබනවා කියන්නේ එක්තරා සංධිස්ථානයක්. එයින් මම අදහස් කරන්නේ නැහැ මේ ක්ෂේත්‍රයේ නියැළෙන අනෙකුත් පිරිස විෂය නොදන්නා බව. නමුත් මේ ක්ෂේත්‍රයේ දී නාට්‍ය කලාව ඉගෙන ගැනීම විශේෂ සුදුසුකමක්.කාලාන්තරයක් තිස්සේ විශ්වවිද්‍යාලයේ නාට්‍ය හා රංග කලාව ඉගෙන ගන්න විද්‍යාර්ථයින් මගෙත් එක්ක දිගටම නාට්‍ය කටයුතුවලදී එකතු වුණා. මේ නාට්‍යයේත් ඒ සුපුරුදු ලක්ෂණය දකින්නට තිබෙනවා. වේදිකා නාට්‍ය තුළ ප්‍රවීණත්වයක් දක්වන බාහිර පිරිස සමඟ විශ්වවිද්‍යාල ශිෂ්‍යයනුත් රංගනයෙන් වගේම අනෙකුත් අංශවලින් නාට්‍යයට සම්බන්ධ වී සිටිනවා. අනෙක් හේතුව කාලාන්තරයක් තිස්සේ වැඩ කරලා තියෙන නිසා අපි එකිනෙකා හඳුනනවා. ඒනිසා මම වැඩක් කරද්දී ඒ අය දන්නවා; මම බලාපොරොත්තු වන්නේ මොනවාද කියලා. ඒ අවබෝධය නිර්මාණය සාර්ථක කර ගන්නට හුඟක් වැදගත් සාධකයක්.* පසුගිය කාලේට සාපේක්ෂව බලනවිට නාට්‍ය කලාව ගැන නාට්‍යකරුවන් ගේ වගේම ප්‍රේක්ෂකයන්ගේත් විශාල ප්‍රබෝධයක් දකින්නට ලැබෙනවා නේද?නාට්‍ය කලාව හා නාට්‍යකරුවන් අතර විශාල ප්‍රබෝධයක් අපි දැක්කේ 60, 70 දශකවල දී. නමුත් 80, 90 දශකවල දී ඒ උනන්දුව දකින්න තිබුණේ නැහැ. නාට්‍ය කලාව විතරක් නෙවි සමස්ත පිරිහීම කලාවට බහුල වශයෙන් මේ කාලවලදී අපි දැක්කා. එහෙම වෙන්න එක හේතුවක් වුණේ ඒ කාලය තුළ රටේ තිබූ වාතාවරණයයි. එක පැත්තකින් යුද්ධයක්.තවත් පැත්තකින් විප්ලවකාරී භීෂණයක්. රටේ ජනතාවට නාට්‍යයක්, චිත්‍රපටයක් බලන්න තරම් මානසික තත්ත්වයක් තිබුණේ නැහැ. නමුත් අද වෙනකොට ඒ සමාජ වටපිටාව සම්පූර්ණයෙන් වෙනස් වෙලා. ආර්ථික අපහසුතා මඟ හැරී නොතිබුණත් අද රටේ පරිසරය යහපත්. එනිසා ජනතාවට දැන් ප්‍රසිද්ධ ස්ථානවලට සෙනඟ ගැවැසෙන ස්ථානවලට යන්නට බයක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007241</link>
    <topic>රුහුණු සරසවියේ සිසුවකු මිය ගිහින්</topic>
    <author>භක්ති ධර්මප්‍රිය මෙන්ඩිස්, චමීර ඇල්ලදෙණිය, බන්දුල ගුණසේකර, මාතර දිසා විශේෂ, තිහගොඩ විශේෂ මහියංගන සමූහ සහ බදුල්ල දිසා සමූහ</author>
    <content>රුහුණු සරසවියේ සිසුන් දෙපිරිසක් අතර, ඇති වූ ගැටුමකින් තුවාල ලබා සිටි ශිෂ්‍යයකු ඊයේ (23) අලුයම 4.30 ට පමණ බදුල්ල මහ රෝහලේ දී මියගොස් ඇතැයි පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා දිනමිණට ඊයේ (23) පැවසීය.මෙසේ මියගොස් ඇත්තේ රුහුණු සරසවියේ කලා පීඨයේ තෙවන වසර සිසුවකු වූ බුත්තල උණටුව පදිංචි විසිතුන් හැවිරිදි සුසන්ත බණ්ඩාර නැමති අයෙකි.තම පුතාට සරසවියේ වෙනත් සිසුවෙකු විසින් පොල්ලකින් පහරදී ඇති බවට තොරතුරු ලැබී ඇතැයි මියගිය ශිෂ්‍යයාගේ මව පොලිසියට කට උත්තරයක් ලබාදී තිබෙන බව පොලිස් අධිකාරී ප්‍රිශාන්ත ජයකොඩි මහතා ප්‍රකාශ කෙළේය ඉකුත් 17 හා 18 දිනවල සරසවි භූමියේ දී සිසුන් අතර ගැටුම් හටගෙන තිබූ බවත් පසුව පාලන අධිකාරිය විසින් සරසවිය තාවකාලිකව වසා දැමීමට පියවර ගත් බවත්, පොලිස් අධිකාරිවරයා සඳහන් කළේය.පොලිස් අධිකාරිවරයා පවසන අන්දමට එම ගැටුමේ දී තුවාල ලැබූ මොහු දින කිහිපයකට පසුව බුත්තල රෝහලටත්, දියතලාව රෝහලටත් ඉන් අනතුරුව බදුල්ල රෝහලටත් ඇතුළත් කිරීමෙන් පසුව මියගොස් ඇත. සුසන්ත මියගියේ ශිෂ්‍ය ප්‍රහාරයකින් නොව පොලිස් පහරදීමකින් බවත්, පොලිසිය මෙය වසන් කිරීමට උත්සාහ කරන බවටත්, රුහුණු සරසවියේ මහ ශිෂ්‍ය සංගම් සභාපති දුමින්ද තාරක මහතා දිනමිණට ඊයේ (23) පැවැසීය.මේ පොලිස් ප්‍රහාර නවත්වන ලෙසත් තම සහෝදර සිසුවාගේ මරණයට වගකිවයුතු පොලිස් නිලධාරීන් වහාම අත්අඩංගුවට ගෙන දඬුවම් ලබාදෙන ලෙසත් ශිෂ්‍ය සංගම් සභාපතිවරයා කීවේ ය. මෙයට විරෝධය පාමින් සරසවි සිසුන් මාතර නගරයේ දැවැන්ත උද්ඝෝෂණයක ඊයේ (23) නිරත වූහ. නගරයේ ආරක්ෂාව තර කරමින් පොලිස් නිලධාරීන්ට අමතරව යුද හමුදාව යෙදවීමට පියවරගෙන තිබේ.මියගිය සිසුවාගේ මරණය පිළිබඳ පශ්චාත් මරණ පරීක්ෂණය පවත්වන ලෙස ඊයේ (23) බදුල්ල මහේස්ත්‍රාත් සහ අතිරේක දිසා විනිසුරු වයි. ආර්. බී. නෙලුන්දෙණිය මහතා බදුල්ල මහරෝහලේ අධිකරණ වෛද්‍ය නිලධාරිවරයාට නියෝග කෙළේය. මියගිය සිසුවාගේ දෙමවුපියන්ගේ ප්‍රකාශ ලබා ගැනීමෙන් අනතුරුව මහේස්ත්‍රාත්වරයා මෙම නියෝගය කෙළේය.බදුල්ල මහ රෝහලේදී ඊයේ (23) මියගිය රුහුණු විශ්වවිද්‍යාලයේ ශාස්ත්‍ර (කලා) පිඨයේ ශිෂ්‍ය මොනරාගල බුත්තල උනවටුන පදිංචි ආර්. ඩී. සුසන්ත අනුර බණ්ඩාරගේ (26) මරණය ස්වාභාවික හේතූ®න් මත සිදුවූවක් බවට බදුල්ල මහේස්ත්‍රාත් සහ බදුල්ල අතිරේක දිසා විනිසුරු වයි. ආර්. බී. නෙළුන්දෙණිය මහතා තීරණය කෙළේය.මහේස්ත්‍රාත්වරයාගේ නියෝගය පරිදි බදුල්ල පළාත් මහ රෝහලේ අධිකරණ වෛද්‍ය නිලධාරි විශේෂඥ වෛද්‍ය එම්. එන්. රාහුල් හක් මහතා විසින් පශ්චාත් මරණ පරීක්‍ෂණය පවත්වන ලද අතර, මරණයට හේතුව මියගිය අයගේ මොළයේ රුධිර නාළයක අසාමාන්‍යතාවක් නිසා සිදුවූ මොළයේ අභ්‍යන්තර රුධිර වහනයක් බවට මහේස්ත්‍රාත් වරයා වෙත වාර්තා කෙළේය.මෙම පශ්චාත් මරණ පරීක්‍ෂණයේදී මියගිය විශ්වවිද්‍යාල සිසුවාගේ පියා වන බුත්තල පැලවත්ත සීනි සමාගමේ සේවයේ නියුතු ආර්. ඩී. පියසේන (50) සහ මව වන එම්. ඩී. වයලට් (47) යන අය සාක්කි දුන් අතර, ඌව නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් පරිදි බදුල්ල ජ්‍යෙෂ්ඨ පොලිස් අධිකාරි ආනන්ද විජේසූරිය, බදුල්ල මූලස්ථාන පොලිස් පරීක්‍ෂක බණ්ඩාර රත්නායක සහ නියෝජ්‍ය මූලස්ථාන පො. ප. සී. බී. එම්. ආර්. වීරසේන යන මහත්වරු සාක්ෂි මෙහෙයවූහ.රුහුණු විශ්ව විද්‍යාලයේ ශිෂ්‍යයාගේ මරණය පහර දීමක් නිසා සිදු වූවක් නොවන බවට අධිකරණ වෛද්‍ය වාර්තාවෙන් සනාථ වන බව පොලිස්පති මහින්ද බාලසූරිය මහතා අවධාරණය කරයි.මොළයේ රුධිර නාලයක අසාමාන්‍යතාවක් නිසා අභ්‍යන්තර රුධිර වහනයක් හේතුවෙන් මේ මරණය සිදු වී තිබෙන බවට බදුල්ල මහ රෝහලේ අධිකරණ වෛද්‍ය නිලධාරී එම්. එම්. රාහුල් හක් මහතා සිදු කළ පශ්චාත් මරණ පරීක්ෂණයෙන් පෙන්වා දෙන බවද හෙතෙම පවසයි.පොලිස්පතිවරයා මේ බව සඳහන් කළේ ඊයේ (23) පස්වරුවේ පොලිස් මූලස්ථානයේදී පැවැති විශේෂ මාධ්‍ය හමුවකට එක්වෙමිණි. බුත්තල, හරිගලගම පදිංචි සුසන්ත අනුර බණ්ඩාර ශිෂ්‍යාගේ මරණය සම්බන්ධයෙන් ඇතැමුන් විවිධ ප්‍රචාරයන් ගෙන යමින් දේශපාලන වාසි ලබාගැනීමට උත්සාහ ගන්නා බවත් මෙය සැක සහිත මරණයක් නොවන බවත් පොලිස්පතිවරයා කීවේය.ප්‍රචණ්ඩකාරී තත්ත්වයක් හෝ කම්පනයක් නිසා හෝ ශරීරයේ මතුපිට, අභ්‍යන්තරයේ තුවාලයක් හෝ සිදු වූ මරණයක් නොවන බව පෙන්වා දෙන මහින්ද බාලසූරිය මහතා, එන්සෙපලයිටීස් රෝගය නිසා මේ මරණය සිදු විය හැකි බව අනුමාන කළ හැකි බවට වෛද්‍ය වාර්තා පෙන්වා දෙන බවද කීය.මේ මරණය සම්බන්ධව අපරාධ පරීක්ෂණ දෙපාර්තමේන්තුව මගින් පරීක්ෂණයක් සිදු කෙරෙන බව කී ඒ මහතා ඒ සඳහා බදුල්ල සහ මාතරට විශේෂ පොලිස් කණ්ඩායම් දෙකක් පිටත් කැර යවා තිබෙන බවද ප්‍රකාශ කළේය. ජ්‍යෙෂ්ඨ නියෝජ්‍ය පොලිස්පති එන්. කේ. ඉලංගකෝන්, පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි යන මහත්වරු ද මේ අවස්ථාවට එක් වූහ. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007242</link>
    <topic>ඩෙංගු මර්දනයට භූමිතෙල්</topic>
    <author/>
    <content>ඩෙංගු මදුරුවන් බෝවීම වළකාලීමට හැකි හොඳම හා ලාබදායී ක්‍රමය වන්නේ භූ®මිතෙල් ඉසීම බව මේ දිනවල ශ්‍රී ලංකා සංචාරයක නිරත ඉන්දීය වෛද්‍ය කණ්ඩායමේ සාමාජිකයකු වන තමිල්නාඩුවේ ස්නායු ශල්‍ය වෛද්‍ය වී සවුන්දප්පා මහතා ප්‍රකාශ කෙළේය.ජලය රැඳුණු ස්ථානවල ඩෙංගු මදුරුවා බිත්තර දමන බැවින් එම ස්ථානවලට භූමිතෙල් ඉසීමෙන් මදුරුවාට බිත්තර දැමීමේ අවස්ථාව අහිමි වන බව පවසන ඔහු භූමිතෙල් පහසුවෙන් ලබාගත හැකි සේම ලාබදායි ක්‍රමයක් බවද පෙන්වා දී තිබේ. භූමිතෙල් ඉසීමෙන්, මැලේරියාව මර්දනය කර ඇති අයුරින්ම ඩෙංගු උණ රෝගය මැඬලිය හැකිවනු ඇතැයිද ඔහු ප්‍රකාශ කර තිබේ. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007243</link>
    <topic>කැලණිවැලි දුම්රියේපාසල් බසයක් ගැටේ</topic>
    <author>චමීර ඇල්ලදෙණිය</author>
    <content>පාසල් සිසුන් ප්‍රවාහනය කරන බස් රථයක් අවිස්සාවේල්ල සිට කොළඹ බලා ධාවනය වෙමින් තිබූ දුම්රියක ගැටීමෙන් දෙදෙනෙක් තුවාල ලබති. හෝමාගම අනාරක්ෂිත දුම්රිය හරස් මාර්ගයේ දී ඊයේ (23) උදේ 7.10 ට පමණ මෙම අනතුර සිදුවී ඇත.දුම්රිය බස් ගැටුමෙන් බස් රථයේ රියැදුරා සහ පාසල් සිසුවකු තුවාල ලබා හෝමාගම රෝහලට ඇතුළත් කර තිබේ.හෝමාගම පොලිස් ස්ථානාධිපති නිරෝෂන් රූපසිංහ මහතා ඇතුළු නිලධාරීහු සිද්ධිය පිළිබඳ වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007244</link>
    <topic>මුරලිට උපහාර මුද්දරයක්</topic>
    <author/>
    <content>ජගත් ක්‍රිකට් ලෝකයේ අන් කිසිවකු විසින් හිමිකර නොගත් අන්දමේ ලෝක වාර්තාවක් පිහිට වූ මුත්තයියා මුරලිදරන් ක්‍රිකට් ක්‍රීඩකයාට ගෞරව කිරීම පිණිස විශේෂ තැපැල් මුද්දරයක් නිකුත් කරන මෙන් තැපැල් හා විදුලි සංදේශ ඇමැති ජීවන් කුමාරණතුංග මහතාට යෝජනා කර ඇත.ජාත්‍යන්තර වශයෙන් ලෝක සිතියමේ ඉහළ තලයකට ශ්‍රී ලංකාව ඔසවා තැබීමේ මාහැඟි ජාතික කර්තව්‍යයක් ඉටුකිරීම වෙනුවෙන් මෙවන් උපහාරයක් ඔහුට දැක්වීම ඉතාමත්ම වටිනා මෙහෙවරක් බව පාර්ලිමේන්තු මන්ත්‍රී ඒ. එච්. එම්. අස්වර් මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007245</link>
    <topic>කතරගම ඇසළමහ පෙරහර හෙට</topic>
    <author>ඊ. එච්. සෝමපාල කතරගම විශේෂ</author>
    <content>රුහුණු කතරගම මහදේවායේ ඇසළ මහ පෙරහරේ අවසාන මහා පෙරහර හෙටයි (ජූලි 25) කතරගම මහදේවායෙන් දෙවියන් වැඩම කරවීමෙන් පෙරහර අරඹෙයි බස්නාහිර නිලමේ ශෂීන්ද්‍ර රාජපක්‍ෂ මහතා සධාතුක කරඬුව කිරිවෙහෙර රාජ මහා විහාස්ථානයේ බුදු පෙරහරේ අතුළත සවිකර ඇති රන්සිවි ගෙයින් තැන්පත් කරනු ලැබේ.අනතුරුව ඇසළ පෙරහර වෙහෙර වීදියේ ගමන්කර දේවාලමලුවට පැමිණ දේවාල මලුවෙන් පිටවීදියට පිවිසේ එම වීදියේ සතර මහා දේවාලය භද්‍රකාලි අම්මා දේවාලය මුස්ලිම දේවස්ථානය ඉදිරිපිටින් ගමන් කර පෙරහර වල්ලි අම්මා දේවාලයට පැමිණ එම දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහර මහාවීදියේ ශ්‍රී අභිනවාරාම විහාරස්ථානය ඉදිරිපිටින් ගමන්කැර මහා දේවාලයට ගෙවදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007246</link>
    <topic>වාරි ඉඩම්වල අනවසර පදිංචිකරුවන් ඉවතට</topic>
    <author>නිරූෂි විමලවීර</author>
    <content>වාරිමාර්ග අමාත්‍යාංශයට අයත් ඉඩම් , වැව් රක්ෂිත හා මහවැලි කලාපවලට අයත් ඉඩම්වල අනවසර පදිංචිකරුවන් මසක් ඇතුළත ඉවත් කිරීමට රජය තීරණයකොට තිබේ.අනවසර පදිංචිකරුවන්ගේ සවිස්තරාත්මක වාර්තාවක් කඩිනමින් සිය අමාත්‍යාංශයට ලබාදෙන ලෙස වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා කලාප නිලධාරීන්ට ඊයේ (23) දා නියෝග කෙළේ ය.මසක් ඇතුළත ඉවත් නොවන අනවසර පදිංචිකරුවන්ට එරෙහිව නීතිමය පියවර ගැනීමට ද රජය තීරණය කර ඇත. වාරිමාර්ග ඉඩම් හා වැව් තාවුලුවල ජීවත්වන අනවසර පදිංචිකරුවන් නිසා පාරිසරික ප්‍රශ්න ගණනාවකට මුහුණ දීමට සිදුව ඇති බව, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා සඳහන් කෙළේ ය.මහවැලි කලාප නවයට අයත් ඉඩම් අක්කර දහස් ගණනක විශාල පවුල් සංඛ්‍යාවක් පදිංචි වී ඇති බවත්, ඔවුන් අනවසරෙන් වගා කටයුතු කරන බවත්, කී ඇමැතිවරයා මහවැලි අධිකාරියේ ඇතැම් නිලධාරීන් සිය හිතවතුන්ට හා ඥාාතීන්ට ඉඩම් ලබා දී ඇති බවත්, කීය. අධිකාරියේ අවසරයකින් තොරව එසේ ඉඩම් ලබා දීම පිළිබඳව පුළුල් පරීක්ෂණයක් සිදු කරන ලෙස ඇමැතිවරයා අමාත්‍යාංශ නිලධාරීන්ට උපදෙස් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007248</link>
    <topic>ලෙබනනයේ අනවසරයෙන් සිටින ශ්‍රී ලාංකිකයන්ට පොදු සමා කාලයක්</topic>
    <author>ස්වර්ණා විජේකෝන්</author>
    <content>ලෙබනනයේ අනවසරයෙන් රැඳී සිටින ශ්‍රී ලාංකිකයින් හට එරටින් පිටවීම සඳහා පොදු සමා කාලයක් ලබා දීමට එරට රජය තීරණය කර ඇත.වීසා නොමැතිවීම, සේවා කාලය අවසන් වීම, සේවා ස්ථානයෙන් පලා යාම ආදී චෝදනාවලට ලක්වූවන් මෙන්ම අනවසරයෙන් එරට රැඳී සිටින ශ්‍රී ලාංකිකයින්ට පොදු සමා කාලය යටතේ කිසිදු දඩ මුදලක් අය නොකිරීමටත් ලෙබනන් රජය තීරණය කර ඇත.අනවසරයෙන් එරට රැඳී සිටින ශ්‍රී ලාංකිකයින්ට එල්ල වී ඇති චෝදනාවලින් ද එම පිරිස් නිදහස් කිරීමට ලෙබනන් රජය තීරණය කර තිබේ. ලෙබනනයේ අභ්‍යන්තර කටයුතු ඇමැතිවරයා හා ලෙබනනයේ සිටින ශ්‍රී ලංකා තානාපතිවරයා අතර පැවැති සාකච්ඡාවක ප්‍රතිඵලයක් ලෙස එරට රජය මෙම තීරණය ගෙන ඇති බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරි එල්. කේ. රුහුණගේ මහතා “දිනමිණ” ට පැවැසීය.මෙම පොදු සමා කාලය ප්‍රයෝජනයට ගනිමින් රැඳවුම් නිවාසවල සිටින, රිමාන්ඩ් භාරයේ සිටින, තානාපති කාර්යාල භාරයේ සිටින පිරිස් මෙන්ම අනවසරයෙන් ලෙබනනයේ රැඳී සිටින පිරිස් ද ඇතුළුව දෙදහසකට ආසන්න පිරිසක් ශ්‍රී ලංකාවට පැමිණේ යැයි විශ්වාස කරන බව ද රුහුණගේ මහතා පැවැසීය.පොදු සමා කාලය යටතේ ශ්‍රී ලංකාවට පැමිණෙන පිරිස්වලට අවශ්‍ය ලිපි ලේඛන සකස් කිරීම සඳහා විශේෂ කාර්යාලයක් ද ලෙබනන් හි පිහිටි ශ්‍රී ලංකා තානාපති කාර්යාලයේ විවෘත කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n1007249</link>
    <topic>කෝටි 71/2ක මුදලක් ළඟතබා ගැනීම ගැන දනුනගේ මව ලබන 6දා අධිකරණය හමුවට</topic>
    <author>සුරන්ජිත් පෙරේරා</author>
    <content>දේශීය හා විදේශීය මුදල් රුපියල් කෝටි 7.5 මුදලක් ළඟ තබා ගැනීම සම්බන්ධයෙන් සහ මුදල් විශුද්ධිකරණ පනත උල්ලංඝනය කිරීම යන කරුණු සම්බන්ධයෙන් වගඋත්තරකාරිය වී සිටින අශෝක තිලකරත්න මහත්මියට අගෝස්තු මස (6) වැනි දින මහාධිකරණයේ පෙනී සිටින ලෙසට ගල්කිස්ස ප්‍රධාන මහෙස්ත්‍රාත් හර්ෂ සේතුංග මහතා නියෝග කළේය.රහස් පොලිසිය මගින් ඊයේ ගල්කිස්ස මහෙස්ත්‍රාත් අධිකරණයට ගොනු කළ මෝසම සලකා බලා ප්‍රධාන මහෙස්ත්‍රාත් වරයා අදාළ නියෝගය නිකුත් කෙළේය.පසුගිය ජනාධිපතිවරණයේ දී පරාජයට පත්වූ සරත් ෆොන්සේකා මහතාගේ බෑනා වන දනුන තිලකරත්න නැමැත්තාගේ මව වන අශෝකා තිලකරත්න මහත්මියට මුදල් ලබා දුන්නේ යැයි මෙම නඩුවේම දෙවැනි සැකකරු වන නාවල නිව් ලංකා කේටරස් සහ සෝලිස් ව්‍යාපාරයේ අයිතිකරු වන සංජීව කුමාර නමැත්තා මෙම නඩුවෙන් නිදහස් කරන ලෙසද ප්‍රධාන මහෙස්ත්‍රාත්වරයා නියෝග කෙළේය.රහස් පොලිසිය අධිකරණයට ඉදිරිපත් කළ වැඩිදුර වාර්තාව සලකා බලමින් එම නියෝග ලබා දුන්නේය. සංජීව කුමාර නමැත්තාගේ ගුවන් ගමන් බලපත්‍රය අධිකරණයෙන් නිදහස් කරන ලෙසත්, මින් ඉදිරියට රහස් පොලිසියේ පෙනී සිටීම අවශ්‍ය නොවන බවත් මහේස්ත්‍රාත්වරයා සඳහන් කෙළේය. ප්‍රධාන සැකකාරිය වන අශෝක තිලකරත්න මහත්මිය අගෝස්තු 6 වැනිදා මහාධිකරණය හමුවේ පෙනී සිටීමට නියමිතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072410</link>
    <topic>මහනුවර කුණු බක්කියකටයාචකයකු දමා ගිහින්</topic>
    <author>තිලක් පුෂ්පකුමාර සේනානායක</author>
    <content>මහනුවර සුදුහුම්පල විහාර මාවතේ ඇති කුණු බක්කියට යාචකයකු පෙරේදා (22) රාත්‍රියේ දමා ගොස් සිටියදී ප්‍රදේශවාසීන් විසින් සොයාගනු ලැබ තිබේ.කිසියම් පිරිසක් වාහනයකින් මොහු රැගෙන ආ බව ප්‍රදේශවාසීහු පවසති.මහනුවර පොලිසියේ නිලධාරීන් පිරිසක් ඊයේ (23) උදයවරුවේ එම ස්ථානයට පැමිණියත් මේ පිළිබඳව කිසිදු පියවරක් නොගෙන ආපසු ගොස් ඇති බවද මෙම පුද්ගලයාව එම ස්ථානයෙන් ඉවත්කර ඔහුට අවශ්‍ය වෛද්‍ය ප්‍රතිකාර ලබාදෙන ලෙස ප්‍රදේශවාසීහු වගකිවයුත්තන්ගෙන් ඉල්ලා සිටිති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072415</link>
    <topic>ඡන්ද නාමලේඛන බෙදීම: ග්‍රාම නිලධාරීනට එරෙහිව පැමිණිලි රැසක්</topic>
    <author>දයා පෙරේරා</author>
    <content>ඡන්ද හිමි නාමලේඛන සංශෝධනය කිරීම සඳහා වන ආකෘති පත්‍ර ග්‍රාම නිලධාරීන් නිසි පරිදි බෙදන්නේ නැතැයි පැමිණිලි රාශියක් ලැබී ඇති බව මැතිවරණ මහ ලේකම් කාර්යාලය පවසයි.2010 වර්ෂයේ ඡන්ද හිමි නාම ලේඛන සංශෝධනය සඳහා මේ දිනවල ඉල්ලුම් පත් බෙදීම ග්‍රාම නිලධාරීන් හා කොළඹ මහ නගර සභා ප්‍රදේශයේ ඒ පිළිබඳ පත්කරන ලද නියෝජිතයන් විසින් සිදු කරනු ලබති. ඇතැම් ග්‍රාම නිලධාරීන් මේ ආකෘති පත්‍ර බෙදීම තමන් විසින් සිදු නොකොට වෙනත් පුද්ගලයන්ට පවරා ඇති බවටත් ඒ පුද්ගලයන් ප්‍රධාන මාර්ග දෙපස ඇති නිවාසවලට පමණක් ආකෘති පත්‍ර බෙදන බවටත් පැමිණිලි ලැබුණු බව මැතිවරණ මහලේකම් කාර්යාලයීය ජ්‍යෙෂ්ඨ නිලධරයෙක් කීය.ඡන්ද නාමලේඛන සංශෝධනය පිළිබඳව උනන්දුවක් නොදක්වන දේශපාලන පක්ෂ ඡන්ද නාමලේඛන ප්‍රසිද්ධියට පත්කළ පසු විවිධ චෝදනා එල්ලකරන බවත් එසේ නොකොට සිය බල ප්‍රදේශවල ජනතාව පක්ෂ බේදයෙන් තොරව ලියාපදිංචි කරවන්නේ නම් කිසිම චෝදනාවක් සඳහා ඉඩ නොලැබෙන බව ද හෙතෙම පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072411</link>
    <topic>පෑනවත් අල්ලන්න නොදන්නා ඇතැම් මාධ්‍යකරුවන්ට ‘ඇත්තේ සිරිවර්ධනලා’ කදිම ආදර්ශයක්</topic>
    <author>අනුර ප්‍රේමලාල්</author>
    <content>සැබෑ ජනමාධ්‍යවේදියාගේ ස්වාමියා වනුයේ මහජනතාව මිස අන් කවුරුවත් නොවන බව ප්‍රවීණ මාධ්‍යවේදී හා ඩේලි නිව්ස් පුවත්පතේ ප්‍රධාන කර්තෘ ජයතිලක ද සිල්වා මහතා ප්‍රකාශ කරයි.ඒ මහතා මේ බව සඳහන් කළේ ‘ඇත්ත’ පුවත්පතේ හිටපු කර්තෘ ජ්‍යෙෂ්ඨ පුවත්පත් කලාවේදී බී. ඒ. සිරිවර්ධන මහතාගේ කතු වැකි ඇතුළත් ‘සිරා ලියූ වැකි’ කෘතියේ නවතම මුද්‍රණයක් ඉකුත් (22) දින එළි දැක්වූ අවස්ථාවට සහභාගි වෙමිනි.බොරැල්ල ආචාර්ය ඇන්. ඇම්. පෙරේරා මධ්‍යස්ථානයේදී උත්සවය පැවැත්විණි.එහිදී ‘සිරාගේ පෑන වඩා වැදගත් අදටයි’ මැයෙන් විශේෂ දේශනයක් පැවැත්වූ ජයතිලක ද සිල්වා මහතා මෙසේ ද පැවසීය.වර්තමානයේ ජනමාධ්‍යවේදියෙක් වීම ඉතා පහසුයි. ඉල්ලුම් පත්‍රයක් ලබාගෙන ප්‍රවෘත්ති දෙපාර්තමේන්තුවට දුන්නම මාධ්‍ය හැඳුනුම්පත් නිකුත් කරනවා. මේ ආකාරයට පසු ගිය සමයේ පෑන හසුරුවන්න බැරි බොහෝ දෙනකු මේ මාධ්‍ය හැඳුනුම්පත් ලබාගෙන වැජඹෙන අයුරු දක්නට ලැබුණි.එහෙත් බී. ඒ. සිරිවර්ධන නොහොත් සිරා සැබෑ අදීන පරමාදර්ශී මාධ්‍යවේදියකු ලෙස සෘජුවම හඳුන්වා දිය හැකියි. වර්තමානයේ මාධ්‍යවේදීන්ට පවා තිබෙන උභතෝකෝටික ප්‍රශ්නයක් නම් ඔවුන්ගේ ස්වාමියා කව්ද යන්න හඳුනා ගැනීමයි.ඒත් සිරිවර්ධනට මෙය ගැටලුවක් වුණේ නැහැ. ඔහුගේ විඥාණයේ තිබුණා ජනමාධ්‍ය යනු කුමක්ද කියලා. එබැවින් සිරා සෑම විටම ජනතාවගේ මාධ්‍යවේදියකු බවට පත් වුණා.සැබෑ ජනමාධ්‍යවේදියාට නෛතික ගැටලුවක දී තෝරාගන්න වෙනවා, තමන් සේවය කරන්නේ මාධ්‍ය ආයතනයේ හිමිකාරීත්වයට ද නැත්නම් ජනතාවට ද කියලා. විසඳුම මේ ග්‍රන්ථයෙන් සිරිවර්ධන අපූරුවට පෙන්වා දී තිබෙනවා. එනම් මාධ්‍යවේදියාගේ මූලික වගකීම ජනතාවට සේවය කිරීමයි.එදා සිරා ඇත්තට කැපවුණා යැයි කියමන දෙආකාරයකින් අර්ථ ගැන්විය හැකියි. එනම් ඔහු ‘ඇත්ත’ පුවත්පතේ සේවයට කැපවුණු අතර ජනතාවට ඇත්ත හෙළි දරව් කිරීමට කටයුතු කෙරුවා. මේ ඇත්ත හෙළි කිරීම හේතුවෙන් එදත් අදත් සියලු මාධ්‍යවේදීන්ට විවිධ ගැටලුවලට මුහුණ පාන්න සිදු වෙනවා.ඒ හේතු නම් බලධරයන් අකමැති වීම වර්තමානයේ නම් බලධරයන් පමණක් නොවේ ඔහුගේ මව, ඈත ඥාතීන්, අතවැසියන් පැළැන්තියක්ම අකමැතියි.1970 දී එ. ජා. ප. පාලනය අවසන් කිරීමට හේතුවක් වූ ඇත්ත පුවත්පත විශාල පොරොන්දු රැසක් දී බලයට පැමිණි සමගි පෙරමුණු ආණ්ඩු සමයේ ද ඒ පොරොන්දු රජයට මතක් කර දෙමින් මාධ්‍ය මෙහෙවර ඉටු කළ බැවින් ගැටුම්කාරී තත්ත්වයන් ඇති වුණා.මේ පුවත්පතේ හිමිකරුවා වූයේ ශ්‍රී ලංකාවේ කොමියුනිස්ට් පක්ෂයයි. ඒත් මේ හිමිකරුවාට පිටුපාමින් ලිපි කතු වැකි පළ වෙන විට කැබිනට් මණ්ඩලයේ සිටින ඒ පක්ෂ නියෝජිතයා අපහසුතාවට පත් වෙනවා. කොමියුනිස්ට් පක්ෂයට ඒ පිළිබඳ දොස් පවරන්න බැහැකුමන මාධ්‍ය හිමිකරුවත් ඒ තත්ත්වයට පත් වෙනවා. ඊනියා නිදහස් පුවත්පත් කියන මේ මාධ්‍යයන් කුමක් පිළිබඳවද වැඩියෙන් විවේචනය කරන්න ඕනේ කුමක්ද එලෙස නොකළ යුත්තේ යන්න ඒ වායේ සේවය කරන මාධ්‍යවේදීන් දන්නවා.නමුත් ‘ඇත්ත’ පුවත්පත කොමියුනිස්ට් පක්ෂයේ බලපෑම් රහිතව රටේ ජනතාවගේ මතයන් සමාජවාදය කරා රැගෙන යන්න කටයුතු කළා. එදා සිටි කර්මාන්ත ඇමති ටී. බී. සුබසිංහ මහතා සමග තෙල් කැනීම් පිළිබඳ ගැටුණා. අදටත් තෙල් ලබා ගන්න කැණීම් කරනවා ලැබිලා නැහැ.මේ ආකාරයට ජනතා පැතුම් ඉටු කරදීම වෙනුවෙන් සිරිවර්ධන පෑන මෙහෙයවූවා. ඊට එච්. ජී. එස්. රත්නවීරගේ සහායද ලැබුණා.ඒ ආරම්භ වූ ඇත්ත ලයින් එක දිගටම පැමිණියා නම් අද තත්ත්වය බොහෝ දුරට වෙනස් වෙන්න තිබුණා.එදා සිරිවර්ධන ලියූ කතු වැකි අනවශ්‍ය ලෙස සංස්කරණය කළාම ඒ කතුවැකියේ අග මුල මැද හඳුනා ගන්න බැරි නිසා ඔහු එය ඉඳි ආප්පයක් ලෙස හැඳින්වූවා.කතුවැකි නිසා පුවත්පතක් ජනප්‍රිය වුණා නම් අලෙවිය වැඩි වුණා නම් ඇත්ත පුවත්පත එහිදී ප්‍රමුඛස්ථානයට පැමිණෙනවා. ඔහු නිතරම සුබ සිහින දැක්ක අතර වර්තමානයේ ඉදිරියක් පිළිබඳ විශ්වාසයක් නොමැතිව සිටින අයට ‘සිරා’ ගේ කතුවැකි කියවීමෙන් ජීවිතයේ යම් ආත්ම විශ්වාසයක් ගොඩ නගා ගත හැකියි.අද ආර්ථික අවපාතයක් නොවේ දේශපාලන අවපාතයක් ද තිබෙනවා. ලෝකය ඉදිරියට ගමන් කිරීමේදී අවපාතයක් වගේම උත්පාදයක්ද ඇති වෙනවා. අනූව දශකයේ සෝවියට් සංගමය කඩා වැටුණම සමාජවාදය ඉවරයි කියලා සමහරු හිතුවා. එහෙත් ඒක එහෙම වෙලා නැහැ.මේ යථාර්ථය තේරුම් ගෙන සැබෑ මාධ්‍යවේදියා වගකිව යුත්තේ ජනතාවට පමණයි යන්න ‘සිරා’ ලබා දුන් පරමාදර්ශී බව අදටත් ගැළපෙනවා. ඔහු දේශප්‍රේමියකු ද නැද්ද බව අවබෝධ කර ගැනීමට අපි උත්සාහ කරමු.කැලණි විශ්වවිද්‍යාලයේ ජනසන්නිවේදන අංශයේ කථිකාචාර්ය විජයානන්ද රූපසිංහ මහතා - ජනමාධ්‍යවේදීන් ක්‍රියා කළ යුත්තේ යම් කිසි ආචාර ධර්ම පද්ධතියකට යටත්වයි. නැත්නම් මේ වෘත්තිය අද තිබෙන තාක්ෂණයත් සමග තව තවත් අර්බුදකාරී තත්තවයකට පත් වනු ඇත.මෙය කුමන වෘත්තියකට වුවද පොදුවූ කරුණක් වන අතර එදා සිරිවර්ධන මහතා ලියූ කතුවැකි විමර්ශනය කර බැලුවම ඒවා යම් ආචාර ධර්ම පද්ධතියකට යමක් සිදු කළ දේවල් බව මනාව පැහැදිලි වෙනවා.ප්‍රවීණ මාධ්‍යවේදී බෙනට් රූපසිංහ මහතා උත්සවයේ මුලසුන දැරීය. ‘සිරා ලියූ වැකි’ ග්‍රන්ථය එහි සංස්කාරක ගුණසිරි සිල්වා මහතා ජ්‍යෙෂ්ඨ මාධ්‍යවේදී සිරිලාල් කොඩිකාර මහතා වෙත පිළිගැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072412</link>
    <topic>වසර 26ක් කල්මැරූබ්‍රෝඩ්ලන්ඩ් විදුලි බලාගාරයඉදිකිරීමට පියවර</topic>
    <author>චමිර ඇල්ලදෙණිය</author>
    <content>වසර 26ක් පුරා කල්මරමින් සිටි ලක්ෂපාන විදුලි බලාගාර සංකීර්ණයේ බ්‍රෝඩ්ලන්ඩ් විදුලිබලාගාරය ඉදිකිරීමට විදුලිබල හා බලශක්ති අමාත්‍යංශය පියවර ගෙන ඇත.මේ සඳහා අමෙරිකන් ඩොලර් මිලියන 82ක මුදලක් වැයවෙන අතර, චීන සමාගමක් මඟින් ඉදිකිරීම් කටයුතු සිදුකරයි.මෙගාවොට් 35ක විදුලි උත්පාදන ධාරිතාවක් සහිත බ්‍රෝඩ්ලන්ඩ් ජලවිදුලි බලාගාරය මඟින් වසරකට කිලෝ වොට් පැය මිලියන 126ක් ජනනය කිරීමට නියමිත ය. එමගින් වසරකට ඉතුරුවන මුදල රුපියල් බිලියන 1.5 ක් බව විදුලිබල මණ්ඩලය ගණන් බලා ඇත. ලක්ෂපාන බලාගාර සංකීර්ණයේ අවසන් බලාගාරයද බ්‍රෝඩ්ලන්ඩ් ජල විදුලිබලාගාරය වේ.බ්‍රෝඩ්ලන්ඩ් ව්‍යාපෘතිය මඟින් පරිසරයට කාබන් ඩයොක්සයිඩ් විමෝචනය වසරකට ටොන් 80,000කින් වළක්වාගත හැකි ය. එමඟින් කාබන් වෙළෙඳාමෙන් රටට ලැබෙන අමතර විදේශ විනිමය අමෙරිකන් ඩොලර් මිලියන 2.4 ක් වේ.මේ ව්‍යාපෘතිය 1983 සිට කල්මරමින් තිබූ අතර ‘මහින්ද චින්තනය’ යටතේ මේ සඳහා කැබිනට් අනුමැතිය ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072413</link>
    <topic>පෞද්ගලික බස් රථවලටයෝග්‍යතා පරීක්‍ෂණයක්</topic>
    <author>ශීලා උඩුවර</author>
    <content>ධාවනය කරන පුද්ගලික බස්රථ පිළිබඳ ව යෝග්‍යතා පරීක්ෂණයක් සිදු කෙරේ. එයින් අසමත් වන බස් රථ ධාවනයෙන් ඉවත් කරන බව බස්නාහිර පළාත් ප්‍රවාහන ඇමැති උපාලි කොඩිකාර මහතා පැවසීය.ප්‍රවේශපත් නිකුත් කරන යන්ත්‍ර වෙනුවට ප්‍රවේශපත් නිකුත් කරන පොත් ලබාදීමට පියවර ගන්නා බවත් ප්‍රවේශපත් යන්ත්‍ර ක්‍රමය සාර්ථක නොවූ බවත් ඇමැතිවරයා කීය. සෑම මාර්ගයක් සඳහා ම මගී ප්‍රවාහන කමිටුව බැගින් පිහිටුවන අතර එම ප්‍රදේශවල මන්ත්‍රීවරුන් ඊට සම්බන්ධ කරන බවත්, ගමේ ප්‍රවාහන ගැටලු ගමේදී ම විසඳීමට එම කමිටු වලට බලතල බෙදා දෙන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072414</link>
    <topic>ක්‍රිකට් පිටියේ දස්කම් පෑ මුරලිදරන්ජාතික සමඟියේ සංකේතයක්</topic>
    <author/>
    <content>ටෙස්ට් ක්‍රිකට් ලොව අනභිභවනීය වාර්තාවකට හිමිකම් කියමින් ටෙස්ට් කඩුලු 800 ක් දවා ගනිමින් පෙරේදා (22) ටෙස්ට් ක්‍රිකට් පිටියෙන් සමුගත් ලක්මවගේ විශිෂ්ටතම පුත් රුවනක්වූ මුත්තයියා මුරලිදරන් වෙත ජාතික නිදහස් පෙරමුණ තම උපහාරය පුදකැර සිටී.මුත්තයියා මුරලිදරන් නම් වූ සාඩම්බර ශ්‍රී ලාංකිකයා අද දවසේ වඩාත් ඉහළින් බැබලෙන්නේ ක්‍රිකට් ක්‍රීඩාවේදී දැක්වූ දස්කම් නිසා පමණක්ම නොව මේ විශිෂ්ට ක්‍රීඩකයා බෙදුම්වාදයෙන් බැටකෑ රටක විසූ ජාතික සමගියේ සංකේතයක්ද වූ නිසා බව ජාතික නිදහස් පෙරමුණ කියා සිටී. ඔහුගේ අගය තව දුරටත් ඉහළ යන්නේ මෙරට තරුණ පරපුරටද, නවක ක්‍රීඩකයන්ටද ඔහු සපයන ආදර්ශමත් නිහතමානී පෞරුෂත්වය නිසාය.මුරලි නම් මේ විශිෂ්ඨ ශ්‍රී ලාංකික පුත්‍රයා ටෙස්ට් පිටියෙන් සමුගන්නා මේ මොහොතේදී රට හමුවේ ඇති සුවිශේෂී වගකීම වන්නේ තවත් මුරලිදරන්ලා බිහිකළ හැකි විභවයක් අප සතුව ඇති බව අවබෝධ කරගෙන කටයුතු කිරීම බව නිවේදනයක් නිකුත් කරමින් ජාතික නිදහස් පෙරමුණේ සභාපති ඇමැති විමල් වීරවංශ මහතා අවධාරණය කරයි.දකුණේ පමණක් නොව විශේෂයෙන්ම උතුරු - නැඟෙනහිර ද “පුංචි මුරලිදරන්ලා” සැඟවී සිටිය හැකි බව පෙන්වාදෙන විමල් වීරවංශ මහතා එවැනි දක්ෂතා සහිත “පුංචි මුරලිදරන්ලා” ජාතික වශයෙන් හඳුන්වා දීම ජාතියක් ලෙස අප මුත්තයියා මුරලිදරන් නම්වූ මේ විශිෂ්ට ශ්‍රී ලාංකික පුත්‍රයාට කරනු ලබන ඉහළම උපහාරය බවද ජාතික නිදහස් පෙරමුණේ සභාපති වරයා කියා සිටී.ඒ නිවේදනයේ මෙසේද දැක්වේ. දශක දෙකකට ආසන්න කාලයක් තිස්සේ අන්තර්ජාතික ක්‍රිකට් ක්‍ෂේත්‍රය තුළ මේ විශිෂ්ඨයා දැක්වූ දස්කම් විස්කම් අනභිභවනීයයි. ඔහු ඊයේ (23) ටෙස්ට් ක්‍රිකට් පිටියෙහි සමුගත්තේ ලොව වැඩිම ටෙස්ට් කඩුලු ලාභියා ලෙස තම නාමය සටහන් කරමිනි.ලෝක ක්‍රිකට් ඉතිහාසයේ මෙතෙක් බිහිවූ විශිෂ්ටතම පිට දඟ පන්දු යවන්නා ලෙස අවිවාදයෙන් හැඳින්විය හැකි මුරලිදරන් අන්තර්ජාතික තරගවලදී කඩුලු දහසක් සම්පූර්ණ කළ ලොව පළමු ක්‍රීඩකයාද වන්නේ ය. එබැවින් මේ මොහොතේදී මුත්තයියා මුදලිදරන් නම්වූ විශිෂ්ට ලාංකේය පුත්‍රයාට ජාතියේ ගෞරවය පුද කළ යුතුව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072416</link>
    <topic>බණ්ඩාරනායක ජාත්‍යන්තර ගුවන් තොටුපොළේගුවන් යානා ඉන්ධන ඉල්ලුම ඉහළ යයි</topic>
    <author>සුභාෂිනි සේනානායක</author>
    <content>කටුනායක බණ්ඩාරනායක ජාත්‍යන්තර ගුවන් තොටුපළේ පරිභෝජනය සඳහා වසරකට ඉන්ධන ලීටර මිලියන 345 ක් පමණ ලංකා ඛනිජ තෙල් සංස්ථාව මගින් අලෙවි කරනු ලබයි. රත්මලාන ගුවන් තොටුපළේ වාර්ෂිකව ඉන්ධන ලීටර මිලියන 11 ක් අලෙවි කෙරේ.වසර 1972 දී තෙල් සමාගම්වලින් අත්පත් කර ගත් වහාම ඉල්ලුම ලීටර මිලියන 50 ක් වූ ඉල්ලුම 2007 වසරේදී ලීටර මිලියන 367 දක්වා වර්ධනය වී තිබේ. බණ්ඩාරනායක ජාත්‍යන්තර ගුවන් තොටුපළේ දිනකට ගුවන් යානා 40 කට පමණ ඉන්ධන සපයන අතර වසරකට ගුවන් යානා 250 කට පමණ සේවා සැපයේ. බණ්ඩාරනායක ජාත්‍යන්තර ගුවන් තොටුපොළේ ජෙට් ඉන්ධන 7% - 8% ත් අතර ප්‍රමාණයකින් වැඩි වී තිබෙන අතර එය ලීටර මිලියන 360 ප්‍රමාණයේ රැඳී තිබේ.ගුවන් යානා ඉන්ධන මිල ඉහළ ගොස් තිබෙන බවත්, ඛනිජ තෙල් සංස්ථාවේ ඉන්ධන ගැණුම්කරු ශ්‍රී ලන්කන් එයාලයින් සමාගම වන බවත් ඛනිජ තෙල් සංස්ථාව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072417</link>
    <topic>පලස්තීන අරගලයේදී ශ්‍රී ලංකාව ඊශ්‍රායලයට සහාය දෙන බවටසාවද්‍ය පුවතක් පළ කරලා</topic>
    <author/>
    <content>ඊශ්‍රායල හා පලස්තීනය අතර පවතින යුද්ධයේ දී ශ්‍රී ලංකාව ඊශ්‍රායලයට සහාය පළ කරන බවට එරට “Yedicth /Ahronoth” පුවත්පත පළ කළ වාර්තාව සම්පූර්ණයෙන්ම අසත්‍යයක් බව ශ්‍රී ලංකා රජය සඳහන් කරයි.මේ ප්‍රවෘත්තිය අසත්‍යයක් බවට ඊශ්‍රායලයේ ශ්‍රී ලංකා තානාපති ඩොනල්ඩ් පෙරේරා මහතා අදාළ පුවත්පතේ කර්තෘවරයා වෙත ලිපියක් මගින් දැනුම් දී තිබෙන අතර ඒ ලිපියේ මෙසේද සඳහන් වේ.ඊශ්‍රායලයේ ත්‍රස්ත විරෝධී යුද්ධය සඳහා ශ්‍රී ලංකාව සහාය පළ කරන බවට ප්‍රවෘත්තියක් පළවී තිබෙනවා. මේ ප්‍රවෘත්තිය සම්පූර්ණයෙන්ම සාවද්‍යයක්.ශ්‍රී ලංකාව හැමවිටම ඊශ්‍රායල මිත්‍රත්වය අගය කරනවා. ඒ වගේම දෙරට අතර සබඳතා දිගින් දිගටම පවත්වාගෙන යනවා. නමුත් ශ්‍රී ලංකා රජයේ ප්‍රතිපත්තිය වන්නේ නොබැඳි ප්‍රතිපත්තියක පිහිටා කටයුතු කිරීමයි. ඒ අනුව ඊශ්‍රායල, පලස්තීන ගැටලුවේ දී ද්වි රාජ්‍ය විසඳුමක් මඟින් ස්ථිර සාමයක් ඇති කැර ගනී යන ස්ථාවරයේ ශ්‍රී ලංකාව ඉන්නවා.මේ නිසා ශ්‍රී ලංකාව මේ යුද්ධයේ දී ඊශ්‍රායලයට පූර්ණ සහාය දක්වනවා යන ප්‍රකාශය සම්පූර්ණයෙන්ම අසත්‍යයක් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072418</link>
    <topic>බියගම ප්‍රා. සභාවටකසළ එකතු කරන්නඇත්තේ එක වාහනයයි</topic>
    <author>ලයනල් පී. පෙරේරා කැලණිය විශේෂ</author>
    <content>බියගම ප්‍රාදේශීය සභාවට ප්‍රදේශයේ කුණු එකතු කිරීම සඳහා ඇත්තේ එක වාහනයක් බැවින්, අදාළ ප්‍රදේශවාසීන් මහත් ගැටලු රැසකට මුහුණ පා ඇත.දින 3 කට 4 කට වතාවක් ඒ ඒ ප්‍රදේශයන් හි සැරිසරන මේ එකම වාහනය, තම ප්‍රදේශයට එනතුරු නිවෙස් හිමියන් මහා මාර්ගය දෙපස කුණු බෑග් ගොඩගසා ඇත. මෙසේ දින ගණනක් මාර්ගය දෙපස තිබෙනා එම අප ද්‍රව්‍ය සුනඛයන් විසින් ඇද දමා අති විශාල පාරිසරික හානියක් ද සිදුකර ඇත.බියගම ප්‍රාදේශීය සභාව විසින් ජනතාවට කුණු දැමීම සඳහා සූදානම් කර තිබූ මාකොළ හන්දියේ අදාළ ස්ථානය ද දැන් තහනම් කලාපයක් බවට පත්කර ඇත. උදෑසන 5.00 සිට රාත්‍රී 10.00 දක්වා එම ස්ථානයට දමන කුණු රාත්‍රියේම රැගෙන යාමේ ක්‍රමයක් ප්‍රාදේශීය සභාව විසින් සකස්කර තිබුණි. මෙය නොමැති වීමද ප්‍රදේශවාසීන්ට ගැටලු කාරිත්වයක් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072419</link>
    <topic>නිදහස් මාධ්‍ය ව්‍යාපාරයේ අයථා ගනුදෙනු ගැන ප්‍රශ්න කළ බීබීසි මාධ්‍යවේදියාබර්ලින් නුවර රැස්වීමකින් දොට්ට දමලා</topic>
    <author>අනුර ප්‍රේමලාල්</author>
    <content>ශ්‍රී ලංකාවේ ප්‍රජාතන්ත්‍රවාදය සඳහා වූ මාධ්‍යවේදියෝ හා නිදහස් මාධ්‍ය ව්‍යාපාරයේ සිදුවු අයථා මුදල් ගනුදෙනු පිළිබඳව ජර්මනියේ බර්ලින් නුවර පැවති රැස්වීමක දී ප්‍රශ්න කළ බී. බී. සී. වාර්තාකරුව එම මාධ්‍ය සංවිධාන නියෝජිතයන් රැස්වීම් ශාලාවෙන් පළවා හැර තිබේ.ශ්‍රී ලංකාවේදී තමන්ට ජීවිත තර්ජන ඇතැයි පවසමින් විදේශගතව සිටින සුනන්ද දේශපි‍්‍රය, රෝහිත භාෂණ ඇතුළු මේ මාධ්‍යවේදීන් පසුගියදා ජර්මනියේ බර්ලින් නුවර දී රැස්වී තම සංවිධානවල මූල්‍ය තත්ත්වය පිළිබඳ සාකච්ඡා කරද්දි එල්.ටී.ටී.ඊ. සංවිධානයට හිතවත් විදේශගතව සිටින දෙමළ ජාතික ප්‍රජාවගෙන්ද මොවුන් මුදල් ලබාගෙන තිබෙන බවට කරුණු හෙළිවී ඇත. එහිදී එරට බී.බී.සී. වාර්තාකරුවූ චන්දන කීර්ති බණ්ඩාරව සංවිධානයේ විධායක සභාවෙන් ඉවත්කර ඇත.ලංකා නිව්ස් වෙබ් අඩවියද එල්.ටී.ටී.ඊ. හිතවාදීන්ගෙන් ලබාගත් අරමුදල්වලින් පවත්වාගෙන යන බවට මෙහිදී කරුණු අනාවරණයවී ඇත.නිදහස් මාධ්‍ය ව්‍යාපාරයේ සිදුවු රුපියල් කෝටි දෙකක මූල්‍ය වංචාවක් සම්බන්ධයෙන් පැවැති පරික්ෂණයේ දී චෝදනා ලැබ සිටින සුනන්ද දේශපි‍්‍රය ඇතුළු මාධ්‍යවේදීන්ට ඒ මුදල් නැවත ගෙවා වැරද්ද නිවැරැදි කරගැනීමට හෝ මේ වැරද්ද පිළිගන්නවාද නැද්ද යන්න පිළිතුරු ඉදිරිපත් කිරීමට ඉකුත් (16) දින දක්වා කල් ලබා දුන්නත් ඔවුන් ඊට පිළිතුරු සපයා නැත. රටේ ප්‍රජාතන්ත්‍රවාදය සමාජ සාධාරණත්වය වෙනුවෙන් පෙනී සිටිනවා යැයි පවසන නිදහස් මාධ්‍ය ව්‍යාපාරය මොවුන් පිළිබඳ ගන්නා තීරණ ගැන රටට හෙළිදරව් කළ යුතුය යන්න බොහෝ දෙනෙකුගේ මතය වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=n10072420</link>
    <topic>කෝටි 2ක් වටිනා සැප මෝටර් රථය බෙල්ලන්විල දී මහ මඟ දැවී අළු වෙයි</topic>
    <author>බණ්ඩාරගම සමූහ</author>
    <content>ධාවනය වෙමින් තිබූ රුපියල් කෝටි දෙකක් පමණ වටිනා අති සුඛෝපභෝගි මෝටර් රථයක් බෙල්ලන්විල ප්‍රදේශයේ දී පෙරේදා (22) රාත්‍රී හදිසියේ ඇති වූ ගින්නකින් දැවී අළුවී ඇතැයි බොරැලැස්ගමුව පොලිසිය කියයි.මෝටර් රථයේ ගමන් ගත් තරුණයෝ දෙදෙනෙක් එයින් පිටතට පැන දිවි බේරා ගෙන ඇත. පුද්ගලික අවශ්‍යතාවයක් සඳහා බත්තරමුල්ල සිට දෙහිවල තෙක් යාමට මෝටර් රථයෙන් ගමන් ගනිද්දී එකවර කාර්මික දෝෂයකට ලක්වී ඇති බව පොලිසිය කල පරීක්ෂණවලදී අනාවරණයවී ඇත.මෝටර් රථය තුළින් දුමාරය පිට වනවත් සමග තරුණයන් දෙදෙනා වාහනයෙන් පිටතට පැන ඇති අතර ඉන් සුළු වේලාවකට පසු ආරක්ෂිත වායු බැලුනය ද පුපුරා ගොස් ඇති බව පොලිසිය කියයි.ගින්න හටගත් වහාම බොරලැස්ගමුව පොලිසියේ ජංගම මුර සංචාරක නිලධාරින් ගින්න නිවීමට දැඩි උත්සාහයක් ගත්තද එය ව්‍යර්ථ වීමෙන් පසු දෙහිවල ගල්කිස්ස නගර සභාවේ ගිනි නිවන ඒකකය කැඳවා ගින්න නිවීමට ක්‍රියා කළ බව පොලිසිය කියයි.මෝටර් රථයේ ගමන් ගත් තරුණයන් දෙදෙනා ව්‍යාපාරිකයකු හා පරිගණක ඉංජිනේරුවරයකු බව පොලිසිය කියයි.බොරැලැස්ගමුව පොලිසියේ ස්ථානාධිපති පොලිස් පරීක්ෂක ඒ. ජී. අයි. කේ. ඇපලකොටුව මහතාගේ උපදෙස් මත රථ වාහන අංශයේ පොලිස් සැරයන් (15914) සුනිල් යන මහත්වරු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007241</link>
    <topic>කොළඹ නගරයේ අලුතින් ඉදිකළවැසිකිළි රැසක් අතහැර දමලා</topic>
    <author/>
    <content>කොළඹ නගරයේ උතුරු කොළඹ ප්‍රදේශයේ අලුතින් ඉදිකරන ලද නාගරික පොදු වැසිකිළි බොහොමයක්ව පාවිච්චියට නොගෙන අතහැර දමා තිබේ.මින් සමහර ඒවාවල ජල පහසුකම් නොමැතිවීම තදින් බලපාන බැව් පෙනී ගොස් තිබේ. මේවා මෙලෙස නාස්තිවීමට ඉඩහැර තිබීම නිසා ඒවායෙහි දොරවල් ඇතුළු උපකරණ සොරුන් ගලවා ගෙන ගොස්ය.මෙය විශාල මුදල් නාස්තියක් බැව් පෙන්වා දෙන නගරවාසීහු මේවා යළි අලුත්වැඩියා කරදී එමගින් ප්‍රයෝජන ගැනීමට ස්ථිර ක්‍රමයක් සලස්වා දෙන ලෙස වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007242</link>
    <topic>මාරගහලියද්ද පාලම අබලන්</topic>
    <author>ඡායාරූපය – මීගොඩ සමූහ – ඩබ්ලිව්. ඩී. ජයතිස්ස</author>
    <content>මාර්ග අංක 125, පාදුක්ක - කොළඹ බස් මාර්ගයේ, ලියන්වල මාරගහලියද්ද පාලමයි මේ. මාර්ගයෙන් අඩක් ගිලා බැස, වසර ගණනාවකි. වර්ෂා කාලවලදී මේ පාලම මතුපිටින් අඩි පහකට වඩා උසින් ජලය ගලා යන අතර, වාහන ගමනා ගමනයද ඇනහිටී.පසුව බලධාරින් පැමිණ පාලම යටින් ඇණ තද කොට යන අතර, ඊළඟ ජල ගැල්මේදී නැවත පැමිණේ. මාර්ගය ඉරිතලා ගිලා බැස තිබීමෙන්, පාරේ ඉතිරි කොටසත් සමඟ මෙය කඩා වැටිය හැකි බව ප්‍රදේශවාසීහු පෙන්වා දෙති. වගකිවයුත්තන් මෙය අලුත්වැඩියා කිරීමට පියවර නොගන්නේ ඇයි දැයි ජනතාව ප්‍රශ්න කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007243</link>
    <topic>පාතකඩ හිරිමින්න වෙල්යායවසර 30ක සිට පුරන්</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ 639 බී, මහදුරුපිටිය ග්‍රාම සේවා වසමට අයත් පාතකඩ හිරිමින්න වෙල්යාය (ගෝන පද්දුලුව) වසර 30ක සිට පුරන් වී වගා කළ නොහැකි තත්ත්වයට පත් වී ඇතැයි මෙත්මල් ගොවි සංවිධානය පවසයි. මෙයට ප්‍රධාන හේතුව වී ඇත්තේ මේ වෙල් යායට ජලය සපයන ප්‍රධාන ඇළ මාර්ගය වන හිරිමින්න ඇළ මාර්ගය වසර 10ක සිට ප්‍රතිසංස්කරණය නොකිරීමයි.මඩ පිරී ගොඩ වී ඇති මේ ඇළ මාර්ගය හරහා ඉදිකෙරුණු ප්‍රධාන අමුණ අඩි 30ක් පමණ දිග වන අතර දොරවල් හතක් ඇතත් අක්‍රිය තත්ත්වයට පත්ව තිබේ. සියලුම දොරවල් වලට යොදා ඇති ලෑලි සහ යකඩ පට්ටල් දිරාපත්ව ක්‍රියාත්මක කිරීමේ රෝද නොමැතිව ක්‍රියාකරන බැවින් කුඹුරු වැපිරීම අසීරු බව ගොවියෝ පවසති. කුඹුරුවලට ගලා එන ජලය බස්සවා ගැනීමට නොහැකිව කුඹුරු ගොයම් යටවී කුණුවන අවස්ථාද ඇති බව ඔවුහු කියති. මේ අමුණ සහ ඇළ මාර්ගය පිළිසකර කළහොත් මහදුරුපිටිය පමණක් නොව පාතකඩ හා යටවර වසම් දෙකටත් අයත් පුරන් කුඹුරු අක්කර 100ක් පමණ අස්වැද්දීමට කටයුතු කළ හැකි බව මෙත්මල් ගොවි සංවිධානය පෙන්වා දෙයි.මේ හිරිමින්න හෙවත් ගෝනපද්දුලුව කුඹුරු යායට මාස ගණනක සිට විශාල හානියක් සිදුවන බව කුඹුරු හිමියෝ පවසති. අරඹකන්ද යටවර මාර්ගයේ මේ වෙල් යායට උඩින් කෙලවර වන්නට පිහිටි විශාල කන්දක පවත්වා ගෙන යනු ලබන ගල් කොරිය නිසා සිදුවන පරිසර හානි විශාල බව ඔවුහු කියති. මේ වන විට කන්දේ සිට සෝදා එන ගල්කුඩු, පස් මෙන්ම ගල් කැබලිද කුඹුරේ තැන්පත් වේ.ගල්කොරියට යන මාර්ගයේ බැකෝ යන්ත්‍ර හා ගල් පස් ප්‍රවාහනය කිරීම නිසා කුඹුරු අයිනේ තිබෙන ගස් හා විශාල ගල් පර්වත, වෙලට පෙරලා දමා ඇත. වියළි කාලයට ගල්කුඩු හා දූවිල්ල නිසාද වැසි කාලයට මඩ වළක්ව සෝදාපාළුව ද ඇති වන බැවින් නිලධාරීන් දැනුවත් කළත් පලක් වී නැත.ඩබ්. එන්. වසන්ත කුමාර (සභාපති ගොවි සංවිධානය) ඇළ ගොඩ වීම නිසා කුඹුරු වලින් භාගයක්ම පුරන් වුණා. දැන් ගල් කොරිය හින්ද ඉතුරු ටික පුරන් වෙනවා. අවුරුදු 15ක 20ක සිට මේ වෙල් යාය පුරන්. පුළුවන් පුළුවන් අය වපුරනවා. ගිය මහ කන්නයේ අක් 4 1/2ක් වැඩ කළා. කොටසක් කර ගන්න බැරුව ඉන්නවා.අමුණේ ප්‍රශ්නය නිසා වතුර බස්සවගන්න අමාරුයි. අමුණේ ක්‍රියාකාරිත්වයක් ඇත්තේම නෑ. රෝද ඇත්තේ නැහැ. අමුණෙන් උඩ කොටස ගඟේ වැඩියෙන් ගොඩ වෙලා. අස්වැද්දුම හා උඩුකුඹුර කියන යායවල් දෙක යල මහ වැඩ කරනවා. ඒත් යල කන්නයේදී බොහෝ දුරට ගොයම් කුණු වෙනවා. අපට මේ ගැටලු විසඳල දෙන්න කියා නිලධාරීන්ගෙන් ඉල්ලා සිටිනවා.කෘෂි පර්යේෂණ නිලධාරි රේණුකා මල්කාන්ති මහත්මිය - 70 ගණන්වල මුළු ගමටම බත් දුන්න කුඹුරු යායක් හිරමින්න වෙල් යාය කියන්නේ. ගොවි මහත්වරු හරි උනන්දුයි. වගා කරගන්න. යායට ජලය සපයන ප්‍රධාන ජල පෝෂකය මේ ඇළ. මෙය ගංවතුර වැලැක්වීමේ නිර්මිතයක් ලෙස කෘතිමව කැපූ ඇළක්.ගල් කොරිය නිසා සිදුවන පරිසර හානිය පිළිබඳ ගොවි සංවිධානය කටයුතු කරනවා. ප්‍රාදේශීය ලේකම්තුමා මෙය තහනම් කළ බව කියනවා. එහෙත් අදටත් ගල් කඩනවා.මිල්ලනිය ප්‍රාදේශීය ලේකම් ඩබ්. ඒ. ධම්මික රාජපක්ෂ මහතා - ඉඩම අයිනෙන් අඩි 3ක පළල අඩි 4ක් ගැඹුරට කාණුවක් කපන්න ඕනෑ. ඒ වතුර ලොකු බෝක්කුවක් හරහා දෙපා ඇළට බස්සවන්න ඕනෑ.දෙපා ඇළේ දකුණු පැත්තේ බැම්මක් බැඳ වතුර පාර උතුරා කුඹුරට නොයන ආකාරයටයි කළ යුත්තේ. මීට අමතරව ඒ අයගේ ඉඩම වටේට අඩි 3ක්වත් උසට ගල් බැම්මක් බඳින්න ඕනෑ. මෙය දිගුකාලී යෝජනාවක් නිසයි ගල් බැම්ම යෙදීමට යෝජනා කළේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007244</link>
    <topic>ගම්පහට අලංකාරයක් වූ වතුර මල වටරවුම</topic>
    <author>ඡායාරූප ගම්පහ සංචාරක</author>
    <content>ගම්පහ නගරය මධ්‍යයේ පිහිටුවා ඇති වතුරමල වටරවුමට දිගු ඉතිහාසයක් ඇත. අතීතයේ සිටම මේ වතුරමල වටරවුම පෙදෙස හැඳින්වූයේ ගම්පහ වතුරමල හන්දිය යනුවෙනි.මේ ස්ථානයේ වතුර මලක් ඉදිකොට ඇත්තේ 1920 එවකට ගම්පහ නගරය නිර්මාණය කළ ඉංගී‍්‍රසි ජාතික ජෝර්ජ් ප්‍රේසර් මහතාගේ උපදෙස් පරිදිය. ගම්පහ නගරයට ඉංගී‍්‍රසි ජාතිකයන් නිතර පැමිණීම නිසා එවකට ගම්පහ නගරය හඳුන්වා ඇත්තේ ප්‍රේසර් ටවුන් යැයි ආරූඪ නමකිනි.මේ වතුරමල 1969 පෙබරවාරි 13 දින ඉවත් කොට තිබුණද 1980 වසරේ දෙසැම්බරයේ දිනෙක ගම්පහ නගර සභාව මගින් වෙනත් වතුර මලක් සවිකොට ඇතැයි දැනගැනීමට ඇත.2005 වසරේ එවකට ගම්පහ පුරපති අජිත් මාන්නප්පෙරුම මහතාගේ මැදිහත්වීමෙන් වතුර මලක් සහිත අලංකාර වටරවුම සකස් කොට ඇත. අතීතයේ ගම්පහ නගරය නොනිදන නගරයක්ව පැවති සමයේ පටන් මේ වතුර මල හන්දිය ගම්පහ නගරයට ප්‍රදීපයක් වූ බව ගම්පහ වැසියෝ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007245</link>
    <topic>කවුඩුමුන්න පුරාණ විහාරස්ථානයේ බිතු සිතුවම් රැකගන්නකඩිනම් පියවර ඕනෑ</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ඓතිහාසික කවුඩුමුන්න පුරාණ රාජමහා විහාරයේ බිතුසිතුවම් – ප්‍රතිමා විනාශ වෙමින් පවතී. මේ විහාර මන්දිරයේ ප්‍රතිසංස්කරණ කටයුතු ඉක්මනින් සිදු නොකළොත්, චිත්‍ර හා පිළිම විනාශ වී යාම වැළැක්විය නොහැකි බව ප්‍රදේශවාසීහු හා දායකයෝ පවසති.පන්නල ප්‍රාදේශීය ලේකම් කොට්ඨාසයේ කටුගම්පළ, කවුඩමුන්න, පුරාණ රාජමහා විහාරය, නුවර යුගයට අයත් විහාරස්ථානයකි.සැරියුත් – මුගලන් පිළිම, බිතුසිතුවම් හා විහාර මන්දිරය වේ හුඹස් බැඳ බිත්ති බොල් වී විනාශ මුඛයට ඇදෙමින් පවතී. විහාරාධිපති එල්පාලුවේ ධම්මානන්ද හිමියන් පවසන්නේ 1899 වර්ෂයේ ප්‍රථම වරට මේ පිළිම හා චිත්‍ර ප්‍රතිසංස්කරණය කළ පසු 1950 වර්ෂයේ දී දෙවන වරටත්, 1982 වර්ෂයේ තෙවන වරටත් ප්‍රතිසංස්කරණය කළ බවයි. එහෙත් තුන්වන වර සිදු කර ඇත්තේ වහල පමණක් බවයි.මේ පිළිබඳව රජයේ හෝ පුරා විද්‍යා දෙපාර්තමේන්තුවේ අවධානය යොමු කොට කඩිනම් ප්‍රතිකර්මයක් සලසා දෙන මෙන් විහාරාධිපති හිමියෝ ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007246</link>
    <topic>ඇබර්ඩීන් දිය ඇල්ල නරඹන්නනව ප්‍රවේශ මාර්ගයක් ඉදිවෙයි</topic>
    <author>ගිනිගත්හේන විශේෂ ජී. ඒ. ගුණසේන</author>
    <content>අඹගමුව (ගිනිගත්හේන) ප්‍රාදේශීය ලේකම් කොට්ඨාසයේ පිහිටි ඇබර්ඩීන් දිය ඇල්ල දක්වා නව ප්‍රවේශ මාර්ගයක් ඉදිකිරීමට අඹගමුව ප්‍රාදේශීය සභාව මගින් කටයුතු කරගෙන යයි.ගිනිගත්හේන ඇල්ලඋඩ බස් මාර්ගයේ ඇල්ලඋඩ අසල සිට ඇබර්ඩින් දිය ඇල්ල දක්වා කඳු බෑවුමක් පහළට ඉදිකරනු ලබන එම නව ප්‍රවේශමාර්ගය ඉදිකිරීම සඳහා වැය කෙරෙන මුදල රුපියල් 260000ක් පමණ වේ.ඒ සඳහා මූල්‍ය ප්‍රතිපාදන පශු සම්පත් සංවර්ධන හා ග්‍රාමීය ප්‍රජා සංවර්ධන ඇමැති ආරුමුගම් තොන්ඩමන් මහතා විසින් ලබා දී තිබේ.ඇබර්ඩීන් දිය ඇල්ල දක්වා නව ප්‍රවේශ මාර්ගය ඉදිකිරීමත් සමඟ පාසල් සිසුන් හා දෙස් විදෙස් සංචාරකයන්ට ගිනිගත්හේන නරගයේ සිට ඇල්ලඋඩ බස් මාර්ගයේ ගොස් නව ප්‍රවේශ මාර්ගයේ ගමන් කර එම සුන්දර දිය ඇල්ල නැරැඹීමට අවස්ථාව උදාවේ.මෙතෙක් කාලයක් තිස්සේ ගිනිගත්හේන ඇල්ලඋඩ මාර්ගයේ දෙහිගස්තැන්න අසළ සිට තනා ඇති ගල්පඩි මාර්ගයක් ඔස්සේ ගොස් දෙස් විදෙස් සංචාරකයන්ට ඇබර්ඩීන් දිය ඇල්ල නැරැඹීමට සිදු විය. නව ප්‍රවේශ මාර්ගය ඉදිකිරීමත් සමඟම එම දිය ඇල්ල අසළට රථ වාහනවලින් ගොස් එහි සුන්දරත්වය නැරැඹීමට හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007247</link>
    <topic>තලාව පොදු වෙළෙඳ සල්වසර 22ක් වසා දමලා</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>වසර ගණනාවකට ඉහත දී තලාව බස් නැවතුම් පොළට යාබදව ඉදිකෙරුණු තලාව පොදු වෙළෙඳ සල් මේ වන තුරුත් කිසිදු ප්‍රයෝජනයකට නොගැනීම නිසා විනාශයට පත්වෙමින් පවතී.ජේ. ආර්. ජයවර්ධන ජනාධිපතිවරයාගේ පාලන සමයේදී රුපියල් ලක්‍ෂ ගණනක වියදමින් ඉදිකෙරුණු මේ ගොඩනැඟිල්ල 1988 වර්ෂයේ ඔක්තෝම්බර් මස 27 වෙනිදා ජනතා අයිතියට පත්කර ඇතත් වසර 22ක කාලයක් කිසිදු කාර්යයක් සඳහා ප්‍රයෝජනයට ගෙන නොමැත.මේ වන විට කඩ කාමර දාසයකින් යුතු ගොඩනැඟිල්ල විනාශයට පත්වෙමින් පවතින අතර නොයෙකුත් අපචාරයන් මේ ගොඩනැඟිල්ලේ සිදුවන බවද ප්‍රදේශවාසීහු කියති.ලක්‍ෂ ගණනක් වියදම් කර ඉදිකර ඇති මේ ගොඩනැඟිල්ල විනාශයට පත්වීමට ඉඩ නොදී ප්‍රයෝජනයට ගැනීම සඳහා කාලය එළඹ ඇති බව තලාව නගරවාසීහු පෙන්වා දෙති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007248</link>
    <topic>කරන්දෙණියේපුද්ගල ඝාතනය විත්තිකරුටමරණ දඬුවම</topic>
    <author>අම්බලන්ගොඩ සමූහ</author>
    <content>ගිනි අවියකින් වෙඩිතබා මනුෂ්‍ය ඝාතනයක් සිදු කිරීමේ චෝදනාවට වරදකරුවකු වූ පුද්ගලයකුට බලපිටිය මහාධිකරණ විනිසුරු අමල් තිලකරත්න මහතා ඉකුත් 21 දින මරණ දඬුවම නියම කළේ ය.මෙසේ මරණ දඬුවමට ලක්වූයේ හොරගම්පිට ලොකුගමගේ පි‍්‍රයන්ත ජයශාන්ත නමැති විත්තිකරුවෙකි.කරන්දෙණිය සමගිපුර පදිංචිව සිටි පත්තිණි දේව ගාමිණී ලාල් කුමාර නමැති අයට 2005.03.01 දින හෝ ඊට ආසන්න දිනකදී වෙඩිතබා ඔහු මරා දැමීම සම්බන්ධයෙන් විත්තිකරුට එරෙහිව රජයේ නීතිපතිවරයා අධිචෝදනා ඉදිරිපත්කොට තිබුණි.විත්තිකරු අධිකරණය මග හැර සිටි නිසා ඔහු නොමැතිව මේ නඩුව විභාග කෙරුණි. තවද විත්තිකරු අත්අඩංගුවට ගැනීම සඳහා මහාධිකරණ විනිසුරුවරයා වරෙන්තු නිකුත් කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r1007249</link>
    <topic>රන් මුදුවක්කටේ දමාගෙනපලා ගිහින්</topic>
    <author>ඌව වෙල්ලස්ස සමූහ</author>
    <content>බදුල්ල නගරයේ පිහිටි ස්වර්ණාභරණ අලෙවි සලකට ඇතුළු වූ අයකු රන් බඩු මිලදී ගැනීම සඳහා යැයි පවසමින් වෙළෙඳ සල් හිමියා නොමග යවමින් රු. 35000 ක වටිනා රන් මුදුවක් කටේ දමාගෙන පලා ගොස් ඇත.හවල් 12 ට පමණ මේ ස්වර්ණාභරණ අලෙවි සලට ඇතුළු වූ මේ පුද්ගලයා පංචායුධයක් මිලදී ගැනීම සඳහා සුදානම් වී ඒවා පරීක්ෂා කර බලමින්හිද පසුව එන්නම් යැයි පවසා වෙළෙඳ සලින් පිටව ගොස් ටික වේලාවකට පසුව නැවතත් පැමිණ පංචායුධ එපා ඒ වෙනුවට රන්මුදුවක් දෙන්න යැයි පවසමින් රන් මුදු වලින් එකක් කටේ දමාගෙන අළෙවි සලින් පලා ගොස් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=r10072410</link>
    <topic>නිවෙසේ තනිව සිටිතරුණියකට අතවර</topic>
    <author>නෙළුව සමූහ</author>
    <content>ඇල්පිටිය කිතුල්විටිගල ප්‍රදේශයේ නිවෙසක තනිව සිටි තරුණියක් (22) මහදවල් දූෂණය කර ඇතැයි ඇල්පිටිය පොලිසියෙන් වාර්තාවේ.නිවැසියන් අවමංගල උත්සවයකට සහභාගිවීමට ගොස් සිටියදී නිවසට පැමිණි තිදෙනෙකු විසින් තරුණියගේ අතපය බැඳ දමා මේ අතවරය කර ඇතැයි කියති.ඇය ඇල්පිටිය මූලික රෝහලට ඇතුළු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007241</link>
    <topic>මුරලි නොමැති ටෙස්ට් පිටියේ ශ්‍රී ලංකා පිලට අලුත් ගමනක්...</topic>
    <author>ප්‍රින්ස් ගුණසේකර</author>
    <content>ටෙස්ට් තරගවලදී ශ්‍රී ලංකාව දිනවූ මුත්තයියා මුරලිදරන් නොමැතිව අලුත් ගමනක් ඇරැඹීමට ශ්‍රී ලංකා ක්‍රිකට් පිලට දැන් සිදුව ඇත. ඒ ගමන ශ්‍රී ලංකා ටෙස්ට් ක්‍රිකට් ඉතිහාසයේ ප්‍රබලතම සන්ධිස්ථානයකි.ශ්‍රී ලංකාව මෙතෙක් ටෙස්ට් තරග 193ක් ක්‍රීඩාකර ඇති අතර එයින් තරග 62ක් ජයගත්තේය. පරාජ 69ක් හා ජය පරාජයෙන් තොරව තරග 63ක් නිමා කළේය. මුරලි ටෙස්ට් පිටියට පිවිසියේ 1992 අගෝස්තු 28 වැනිදා කොළඹ ආර්. ප්‍රේමදාස ක්‍රීඩාංගණයේ ඕස්ට්‍රේලියාවට එරෙහිවය.ඒ ශ්‍රී ලංකාව සහභාගි වූ 41 වැනි ටෙස්ට් තරගය විය. එම තරගය ජය පරාජයෙන් තොරව නිමාවට පත්වූවේය. මුරලි ටෙස්ට් පිටියට පැමිණීමට පෙර ශ්‍රී ලංකාව සහභාගි වූ ටෙස්ට් තරග 40කදී ශ්‍රී ලංකාවට ජයග්‍රහණ 2ක් පරාජ 20ක් හා ජය පරාජයෙන් තොරව තරග 16ක් නිමා විය. තරග 2ක් අතහැර දමා තිබුණි.මුරලි ටෙස්ට් පිටියට පැමිණි පසුව ශ්‍රී ලංකාවට ජයග්‍රහණ 60ක් උදාවී ඇත.එපමණක් නොව පසුගිය වසරේ නොවැම්බර් මාසය වෙද්දී ශ්‍රී ලංකාව ලෝක ටෙස්ට් ක්‍රිකට් පිටියේ දෙවැනි තැනට ද පත්විය. මේ සියලු ජයග්‍රහණ මුරලිදරන්ගේ දක්ෂතා වලින් පමණක් උදා නොවුනද ඔහුගේ භූමිකාව ජයග්‍රහණ උදෙසා වැඩිදායකත්වයක් සැපයීය.ඔහු ටෙස්ට් තරග 133ක දී ප්‍රතිවාදී කඩුලු 800ක් දවාගැනීම ශ්‍රී ලංකා පිලේ ජයග්‍රහණවලට ප්‍රබල ආධාරයක් විය. ශ්‍රී ලංකා පිතිකරුවන්ගේ දක්ෂතා හේතුවෙන් වැඩි ලකුණු ගණනක් වාර්තා වූ තරගවලදී මුරලි ප්‍රතිවාදී පිතිකරුවන් අසරණ කිරීම ජයග්‍රහණයේ මාවත විය.මුරලිදරන් නොමැති අඩුව සපුරාලමින් ශ්‍රී ලංකා ටෙස්ට් පිලට තවත් මුරලි කෙනෙකු සොයා ගත යුතුව ඇත. එය ක්‍රිකට් පරිපාලනයට ඉදිරියේදී ඇති තියුණු අභියෝගයකි. දැනට මුරලිගේ තැනට පිට දඟ පන්දු යවන්නන් ලෙස තිලාන් සමරවීර හා සුරාජ් රන්දීව් ටෙස්ට් සංචිතයේ සිටිති. ටෙස්ට් සංචිතයට නැවැත පැමිණීමේ අපේක්ෂාවෙන් සිටින අජන්ත මෙන්ඩිස්ට අමතරව නැගී එන පිට දඟ පන්දු යවන්නන් අතුරින් තවත් මුරලි කෙනෙකු සෙවීමේ මෙහෙයුමට තියුණු ලෙස අවතීර්ණවීම කාලෝචිත වේ.ශ්‍රී ලංකාව හා ඉන්දියාව අතර දෙවැනි ටෙස්ට් තරගය එස්. එස්. සී. පිටියේදී මේ 26දා ආරම්භ වේ. එහිදී මුරලිගේ තැන ගන්නා අනුප්‍රාප්තිකයාගේ භූමිකාව කෙසේ වේවිද යන්න අවබෝධකර ගත හැකිවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007242</link>
    <topic>මුරලි රට දින වූ දේශප්‍රේමියෙක්</topic>
    <author/>
    <content>ටෙස්ට් ක්‍රිකට් පිටියේ කඩුලු 800 ක් දවාගනිමින් මකාලිය නොහැකි මුද්‍රාවක් සටහන් කළ මුත්තයියා මුරලිදරන්ගේ අද්විතීය ටෙස්ට් ක්‍රිකට් ජීවිතය ලෝක ක්‍රිකට් ඉතිහාසයේ පමණක් නොව සමස්ත ශ්‍රී ලාංකික ඉතිහාසයේත් ආශ්චර්යමත් යුගයකැයි ශ්‍රී ලංකා නිදහස් පක්ෂයේ මහලේකම් අමාත්‍ය මෛත්‍රීපාල සිරිසේන මහතා සඳහන් කරයි.මුත්තයියා මුරලිදරන් යනු යුගකාරක කාර්යභාරයක් ඉටුකළ දේශප්‍රේමියකු බවත් මුරලිදරන්ගේ දේශප්‍රේමීත්වය ප්‍රකට වන්නේ ජාත්‍යන්තරය හමුවේ ස්වකීය මාතෘභූමියට හිමි කීර්තිය, අභිමානය දිනාදීම සඳහා කළ අප්‍රමාන කැපකිරීම නිසා බවත් ඇමැතිවරයා නිකුත් කළ නිවේදනයේ දැක්වේ.එම නිවේදනයේ මෙසේ ද දැක්වේ.ලෝකයත් තමාට එරෙහිව අවි අමෝරා ගනිද්දී කිසිවිට නොසැලෙන දැඩි ආත්ම විශ්වාසයෙන් තම අරමුණ කෙරෙහිම කැපවී ඔහු තමන්ට එරෙහි සියලු චෝදනා පරාජය කළේ ආචාරශීලීත්වයෙන් කිසිවිට බැහැර නොවෙමිනි. කෙතරම් ජයග්‍රහණ ලැබුවද ඔහු ඉතා නිහතමානී විය. තව තවත් කැපවිය. මුත්තයියා මුරලිදරන් යන ක්‍රීඩකයා අබිබවා ඉස්මතු වන දර්ශනය එයයි.ශ්‍රී ලංකා නිදහස් පක්ෂය වශයෙන් අප ගරු කරන්නේත් සමස්ත ලාංකිකයන්ගේ අවධානයට යොමු කරන්නේත් එකී දර්ශනයයි. වර්ගවාදීත්වයෙන් තොරව සමානාත්මතාවයෙන් මව්බිමේ ජයග්‍රහණය වෙනුවෙන් පෙළගැසෙන ශ්‍රී ලාංකිකත්වය ජාත්‍යන්තරය හමුවේ ප්‍රකාශ කරන හොඳම අනන්‍යතා සංකේතය වූයේ මුත්තයියා මුරලිදරන්ය. ශ්‍රී ලාංකිකයන්ට ඔහු ජාතික වස්තුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007243</link>
    <topic>මුරලි වෙනුවෙන්සමරු මුද්දරයක්</topic>
    <author/>
    <content>ලෝක පූජිත ටෙස්ට් ක්‍රිකට් ක්‍රීඩක මුත්තයියා මුරලිදරන් වෙනුවෙන් සමරු මුද්දරයක් නිකුත් කරන ලෙස තැපැල් ඇමැතිවරයාගෙන් ඉල්ලීමක් කළේ යැයි පාර්ලිමේන්තු මන්ත්‍රී අල්හාජ් ඒ. එච්. එම්. අස්වර් මහතා පැවැසීය.ටෙස්ට් කඩුලු 800ක් දවාගත් මුරලිදරන් ජාතික වස්තුවක් බැවින් මේ ඉල්ලීම කළ බව හෙතෙම වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007244</link>
    <topic>ක්ලිෆර්ඩ් කුසලාන රගර්අවසන් පූර්ව තරග අද</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලාන සඳහා වන කැල්ටෙක්ස් පිලිමලුන් පිටුදැකීමේ අන්තර් සමාජ රගර් තරගමාලාවේ තීරණාත්මක උණුසුම් අවසන් පූර්ව වටය ආරම්භ කරමින් මහනුවර ක්‍රීඩා සමාජය සහ ගුවන් හමුදාව අද (24) මහනුවර බෝගම්බර පිටියේදී තරග වදිනු ඇත.පසුගිය වසරේ ක්ලිෆර්ඩ් ශූරයන් වන මහනුවර පිලට මෙවර සිය ශූරතාව රැකගැනීම සඳහා ගුවන් හමුදාව සමඟ ප්‍රබල සටනක නියැලීමට සිදුවනු නොඅනුමානය.කැල්ටෙක්ස් ලීග් තරගමාලාවේ සුපිරි 4 වටයට පිවිසීමට සමත් වූ ගුවන් හමුදාව ක්ලිෆර්ඩ් කුසලාන අර්ධ අවසන් පූර්ව වටයේදී ප්‍රබල හේලීස් පිලට එරෙහිව විශිෂ්ට ජයග්‍රහණයක් අත්කර ගත්තේය. මේ අතර කොළඹ රාජකීය විදුහල් පිටියේදී ක්ලිෆර්ඩ් කුසලාන දෙවැනි අවසන් පූර්ව තරගය සඳහා අද සී. ආර්. පිල සහ නාවික හමුදාව ද තරග බිමට පිවිසෙයි.පසුගිය වසරේ ක්ලිෆර්ඩ් කුසලාන අනුශූරයන් වන සී. ආර්. පිල කැල්ටෙක්ස් ලීග් තරගමාලාවේ අවසන් තරගයේදී තරගමාලාවේ ශූරතාව දිනූ ප්‍රබල මහනුවර පිල පරාජය කිරීමට සමත් විය.එම තරගමාලාවේ සුපිරි 4 වටයට පැමිණි නාවික හමුදාව ක්ලිෆර්ඩ් කුසලාන අවසන් පූර්ව වටයට පිවිසියේ අර්ධ අවසන් පූර්ව වටයේදී යුද හමුදාවට එරෙහිව විශිෂ්ට ජයග්‍රහණයක් වාර්තා කිරීම නිසාය.අද තරගවලින් ජයග්‍රහණය ලබන කණ්ඩායම් 2 ලබන 31 වැනිදා ක්ලිෆර්ඩ් කුසලානය හිමිකර ගැනීම සඳහා තරග බිමට පිවිසෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007245</link>
    <topic>ආම්ස්ට්‍රෝන්ටචෝදනා</topic>
    <author/>
    <content>ලෝ සුපතල ප්‍රංශ සවාරියේ 7 වරක් ජයග්‍රහණය කළ ලාන්ස් ආම්ස්ටෙ‍්‍රීං ඔහුගේ මේ අවසන් තරගයේ අවසන් දින කිහිපයට එළඹ ඇත්තේ ඔහුගේ කීර්තිමත් ඉතිහාසය මත භේදයට තුඩු දී තිබියදී ය. ඔහුගේ පූර්ව කණ්ඩායම්වලට එරෙහිව එල්ල වී ඇති උත්තේජක භාවිතය පිළිබඳ චෝදනා එක්සත් ජනපද බලධාරීන්ගේ විමර්ශනයට ලක්ව ඇති අතර ප්‍රංශ සවාරිය තෙවරක් ජයගත් ග්‍රෙග් ලේමෝන් පවා මේ චෝදනා විමර්ශනය සඳහා සාක්ෂි දීමට කැඳවා තිබෙන බව ප්‍රකාශ කර සිටියි.ආම්ස්ට්‍රෝං දැඩි සේ විවේචනයට ලක් කළ ලේමොන් පවසන්නේ මේ පරීක්ෂණයේදී 7 වරක් ප්‍රංශ සවාරිය ජයගත් ආම්ස්ට්‍රෝංට එරෙහිව විශාල වශයෙන් සාක්ෂි ගොනුවනු ඇති බවය.  මේ සම්බන්ධයෙන් ප්‍රකාශයක් කරන ෆ්ලොරිඩාවේ අන්තර් ජාතික විශ්වවිද්‍යාල නීති පීඨයේ මහාචාර්ය හොවාර්ඩ් වසීර්මන් ආම්ස්ට්‍රෝංට එරෙහිව පරීක්ෂණයක් පැවැත්වෙන්නේදැයි පෞද්ගලිකව නොදන්නා නමුත් වසර ගණනාවකින් පසු උත්තේජක භාවිතය සම්බන්ධ චෝදනා පිළිගත් අපකීර්තිමත් ෆ්ලොයිඩ් ලැන්ඩිස්, ආම්ස්ට්‍රෝංටද ඇගිල්ල දිගු කිරීම නිසා එක්සත් ජනපද බලධාරීන් මේ තරග කෙරෙහි අවදානය යොමා ඇතැයි වසීර්මන් ප්‍රකාශ කර සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007246</link>
    <topic>පාසල් පාපන්දු 13න් පහළ සූරතාසහිරා-ගලෙන්බිඳුණුවැව දිනති</topic>
    <author/>
    <content>”සමපෝෂ” අනුග්‍රහයෙන් දෙවන වරටත් පැවැත්වූ වයස අවුරුදු 13 න් පහළ ජාතික පාසල් පාපන්දු තරගාවලියේ බාලක අංශයේ සූරතාව ගම්පොළ සහිරා විදුහල දිනාගන්නා ලදී. බාලිකා අංශයේ සූරතාව දිනාගත්තේ ගලෙන්බිඳුණුවැව මහ විදුහලයි.බාලක අංශයේ අවසන් මහ තරගයට ගම්පොළ සහිරා විදුහල සමඟ ත්‍රිකුණාමලය කින්නියා මධ්‍ය මහ විදුහල සුදුසුකම් ලබා ගත්තේය.ඉතා තියුණු තරගයක් වූ මෙහි නියමිත කාලය අවසන් වන විට ලකුණු සටහන දැක්වුණේ කණ්ඩායම් දෙකම ගෝල් 1 – 1 ක් ලෙසයි. ඒ අනුව තරගයේ ජය දඬුවම් පහර මගින් තීරණය කළ අතර ගම්පොළ සහිරා විදුහල දඬුවම් පහර 3 ක් සාර්ථක කර ගනිමින් සූරතාව දිනාගත්තේය.කින්නියා මධ්‍ය මහ විදුහලට ලබාගත හැකි වූයේ දඬුවම් පහර 2 ක් පමණි.බාලිකා අංශයේ අවසන් මහ තරගයට ගලෙන්බිඳුණුවැව මහ විදුහල සමඟ බුළුවල මහ විදුහල සුදුසුකම් ලබා සිටියා. එම තරගයෙන් ගලෙන්බිඳුණුවැව මහ විදුහල ගෝල 2 කට 0 ක් ලෙස ජය ගත්තේය.”සමපෝෂ” අනුග්‍රහයෙන් දෙවන වරටත් පැවැත්වූ වයස අවුරුදු 13 න් පහළ ජාතික පාසල් පාපන්දු තරගාවලියේ අවසන් වටයේ තරග පසුගියදා බදුල්ල පාපන්දු සම්මේලන ක්‍රීඩාංගණයේදී සහ වින්සන්ට් ඩයස් ක්‍රීඩාංගණයේදී පැවැත්විය.ඒ සඳහා බාලක පාසල් 20 ක් සහ බාලිකා පාසල් 18 ක් සුදුසුකම් ලබා සිටියා.පාසල් පාපන්දු ක්‍රීඩාව ජනපි‍්‍රය කරවීමේ අරමුණින් ශ්‍රී ලංකා පාපන්දු සම්මේලනය සංවිධානය කළ මෙම තරගාවලියට “සමපෝෂ” රුපියල් ලක්‍ෂ 35 අනුග්‍රහකත්වයක් ලබා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007247</link>
    <topic>හේවාහැට විදුහලට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>හේවාහැට මැදිමහ විදුහල විසින් වයස 15 න් පහල තුන්වන කොටසේ තරගයකින් උඩතලවින්න ජව් අල් අසාර් විදුහල පරදවා ලකුණු 80 ක ජයක් වාර්තා කරන ලදී. තරගය අකුරන අසාර් විදුහල් ක්‍රීඩාගංණයේදී පසුගියදා පැවැත්විණි.හේවාහැට මැදි විදුහල සියල්ලන්ම දැවී ලකුණු 152 යි.රුවන් කුමාර පේමසිරි 42, උපුල් විචක්ෂණ 39 (එච්. අක්බාර් 35 ට 5යි. එච්. ෆාතූ®ර් 17ට 2 යි.)ජවි අල් අසාර් විදුහල සියල්ලන්ම දැවී 72 යි.(එම් අධිකාරි 14, එස්. අතුකෝරල 22 ට 4 යි, එම්. දිල්ෂාන් 6ට 3යි. රුවන් කුමාර 22ට 2යි)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=s1007248</link>
    <topic>බස්නාහිර මලල ක්‍රීඩා සූරතාව කොළඹට</topic>
    <author>වාද්දුව සමූහ එස්. ආර්. පියදාස</author>
    <content>බස්නාහිර පළාතේ අධ්‍යාපන දෙපාර්තමේන්තුව මෙහෙය වූ 2010 අන්තර් පාඨශාලා ජවන හා පිටිය මලල ක්‍රීඩා තරගාවලියේදී ලකුණු 637ක් රැස් කළ කොළඹ අධ්‍යාපන කලාපය 2010 වසරේ පාසල් ඒකාබද්ධ සූරතාව දිනා ගන්නා ලදී.ලකුණු 292ක් රැස් කළ මීගමුව අධ්‍යාපන කලාපයට සහ අනු සූරතාව හිමිවූ අතර ලකුණු 210ක් ලබා ගත් කළුතර අධ්‍යාපන කලාපයට තුªන්වැනි ස්ථානය හිමි විය.බස්නාහිර පළාතේ අධ්‍යාපන කලාප 11 (එකොළහ) ක් සහභාගී වූ මෙම ක්‍රීඩා තරගාවලිය බස්නාහිර පළාතේ වැඩබලන ප්‍රධාන අමාත්‍ය ජගත් අංගගේ මහතාගේ ප්‍රධානත්වයෙන් පසුගියදා කොළඹ සුගතදාස ක්‍රීඩාංගණයේදී පැවැත්වුණි.මෙම ක්‍රීඩා තරගාවලියේ සමස්ත බාලක සූරතාව ලකුණු 110ක් රැස් කළ මීගමුව කලාපයේ මාරිස්ටෙලා විදුහලටද සමස්ත බාලක සූරතාව ලකුණු 49ක් රැස් කළ කොළඹ කලාපයේ ගේට්වේ ජාත්‍යන්තර පාසලටද හිමි වූ අතර මෙහි ජ්‍යෙෂ්ඨ බාලක මලල ක්‍රීඩා සූරතාව ලකුණු 66ක් ලබා ගත් මීගමුව කලාපයේ මාරිස්ටෙලා විද්‍යාලයට හා ජ්‍යෙෂ්ඨ බාලක සූරතාව ලකුණු 32ක් ලබාගත් කොළඹ ගේට්වේ ජාත්‍යන්තර පාසලට හිමි විය.කණිෂ්ඨ බාලක සූරතාව ලකුණු 44ක් ලබාගත් මීගමුව මාරිස්ටෙලා විදුහලට හා කණිෂ්ඨ බාලක සූරතාව ලකුණු 33ක් රැස් කළ බම්බලපිටිය ශුද්ධ වූ පවුලේ කන්‍යාරාමයට හිමි විය.මෙම ක්‍රීඩා තරගාවලියේ නව වාර්තා එකොළහක් (11) බිහි වූ අතර එක ඉසව්වක වාර්තාව සම කෙරුණි.එහිදී බිහි වූ නව ක්‍රීඩා වාර්තා පහත දැක්වේ.අවු. 13 න් පහළ - බාලකදුර පැනීම – උදිත චන්ද්‍රසේකර – මාරිස්ටෙලා විදුහල මීගමුව කලාපය මීටර් 5.06අවු. 13 න් පහළ බාලකඋස පැනීම – ඩී. සඳ උරනාසිංහ – විශාඛා විද්‍යාලය කොළඹ කලාපය – මීටර් 1.57අවුරුදු 15 න් පහළ - බාලකඋස පැනීම – එච්. සචිත් එරංග ජනිත් – නාලන්දා විද්‍යාලය කොළඹ කලාපය මීටර් 1.80අවු. 15 න් පහළ - බාලකහෙල්ල විසි කිරීම ඊ. සී. ඩී. පී. කරුණාරත්න – රාජකීය විද්‍යාලය කොළඹ කලාපය – මීටර් 51.54අවු. 17 න් පහළ - බාලකතුන් පිම්ම පැනීම – ටී. ඩබ්. ඒ. බී. එම්. විජේසිංහ – රාජසිංහ මධ්‍ය විද්‍යාලය හෝමාගම කලාපය මීටර් 11.24අවු. 17 න් පහළ - බාලකමීටර් 100 කඩුළු පැනීම - කේශානි පෙරේරා, බම්බලපිටිය ශුද්ධ වූ පවුලේ කන්‍යාරාමය - කොළඹ කලාපය තත්. 15.4අවු. 19 න් පහළ - බාලකමීටර් 400 කඩුළු පැනීම – ජී. අචිනි සපුනිකා - හොරණ තක්ෂිලා මධ්‍ය විද්‍යාලය, හොරණ කලාපය – තත්. 67.1අවු. 19 න් පහළ බාලකකවපෙත්ත විසි කිරීම - කේ. ඒ. හසින්තා අනුරුද්ධිකා, කොටහේන යහපත් එඬේරාගේ කන්‍යාරාමය, කොළඹ කලාපය මීටර් 36.21අවු. 19 න් පහළ බාලකමීටර් 100 x 4 සහාය දිවීම – මාරිස්ටෙලා විද්‍යාලය, මීගමුව කලාපය තත් 42.5අවු. 21 න් පහළ - බාලකතුන් පිම්ම පැනීම – ඩිල්ෂානි මඩවල, මෙතෝදිස්ත විද්‍යාලය කොළඹ කලාපය මීටර් 10.99අවු. 21 න් පහළ බාලකඋස පැනීම – ඩබ්. එල්. ඩී. මලීනා මධුෂානි – ආවේ මරියා බාලක මහා විද්‍යාලය, මීගමුව කලාපය මීටර් 1.61</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=f1007241</link>
    <topic>ගම හදා-රට හදනජන සභා</topic>
    <author>සටහන අසේල කුරුළුවංශ</author>
    <content>රජයේ ප්‍රවෘත්ති දෙපාර්තමේන්තුවේ මෙහෙයවීමෙන් මහනුවර දිස්ත්‍රික් මාධ්‍යවේදීන් සඳහා මහනුවර ස්විස් හෝටලයේදී පැවැති සම්මන්ත්‍රණයේදී ආර්ථික සංවර්ධන අමාත්‍යාංශයේ ජන සභා හා ග්‍රාමීය ආර්ථික පිළිබඳ අධ්‍යක්ෂ ජනරාල් ජ්‍යෙෂ්ඨ කථිකාචාර්ය ධම්ම දිසානායක මහතා ‘ජන සභා සංකල්පය තුළින් ජනතාව සවිබල ගැන්වීම’ මැයෙන් කළ දේශනය ඇසුරින් මෙම ලිපිය සකස් කර ඇත.මෙරට නව සංවර්ධන ව්‍යාපෘතියක් ලෙස ජනසභා ක්‍රමය යනුවෙන් ක්‍රියාත්මක වන්නේ කුමක් ද යන්න පිළිබඳ සමාජයේ පවතින්නේ කුතුහලයකි. ජනසභා සම්බන්ධව සමාජයේ නොයෙක් සාකච්ඡා පවතින අතරම ඒ පිළිබඳ විවිධ අසත්‍ය ප්‍රචාර නිරතුරුව සිදුවෙයි. මේ පිළිබඳ ජනතාව තුළ පවත්නා පුළුල් අවබෝධයක් නොමැතිකම නිසාම විවිධ පැතිකඩ ඔස්සේ ජනසභා සම්බන්ධව කතා කරන්නට පටන්ගෙන තිබේ.ජනසභා පැමිණි පසු ප්‍රාදේශීය සභා හා පළාත් සභා බල රහිත වන බව සමාජයේ පවත්නා එක් මතයකි. පවතින සියලු පාලන ක්‍රම විනාශ කරන්නෙකු ලෙස ජනසභා හඳුන්වාදීමට උත්සාහ කරන පිරිසක් ද අප අතර සිටිති. මෙම ක්‍රමය පැමිණි පසු ග්‍රාම සේවක, සමෘද්ධි හා කෘෂි පර්යේෂණ නිලධාරි සේවාවන් අහෝසි වනු ඇති බව ඇතැමුන්ගේ හැඟීමයි. ඔවුන්ට සිදුවන්නේ ජනසභා ලේකම්වරයා හෝ ලේකම්වරිය යටතේ අන් තේවාසිකයකු ලෙස සිටීමට බවට මතයක් සමාජය තුළ ව්‍යාප්ත වෙමින් තිබේ. මෙය එක්තරා අන්දමක වැරැදි තේරුම් ගැනීමකි.මෙරට පෙර පැවැති ගම් සභා ක්‍රමයට සමාන ලෙසින් ජන සභා ක්‍රමය ක්‍රියාත්මක වන බවට මතයක් තිබේ. එයට අමතරව මෙය ඉන්දියානු පංචාය ක්‍රමය මෙන් බවට අර්ථකථනය කරන පිරිසක්ද සිටී. ජනසභා ක්‍රමය යනු මේ දෙකටම සමාන එකක් නොවේ. පංචාය ක්‍රමය යනු ඉන්දියාවේ පවතින ප්‍රාදේශීය ආණ්ඩු ක්‍රමයකි. ග්‍රාම පංචාය, පංචාය සමිති, ශිලා පරිචාට්, මණ්ඩාල් පංචාය ලෙස මේවා බෙදී තිබේ. ප්‍රජාතන්ත්‍රවාදී මූලධර්මයක් ලෙස මැතිවරණ ක්‍රමය යොදා ගනිමින් මෙම ක්‍රමය ගොඩනගා ඇත.ගම් සභාශ්‍රී ලංකාවේ පැවැති ගම්සභා ක්‍රමය ජනතාවට සමීප යහපත් ආණ්ඩු ආකෘතියකි. නියෝජිත මැතිවරණ මූලධර්ම පදනම් කරගෙන මෙය ක්‍රියාත්මක විය. එය අහෝසි වීමෙන් පසු මහ නගර සභා නගර සභා හා ප්‍රාදේශීය සභා ක්‍රමය අද ක්‍රියාත්මක වෙයි. මෙම ආකෘති සියල්ලටම වඩා ජනසභා ක්‍රමය වෙනස් වන ආකාරය වටහා ගැනීම වැදගත් ය.ජනසභා බල ප්‍රදේශයක් තෝරාගත් පසු එහි සිටින සියලුම ඡන්ද දායකයන් ජනසභා මහ සභා රැස්වීමෙහි සභිකයන් බවට පත්වෙයි. සභිකයකු වීමට ඡන්ද දායකයෙකු වීම ප්‍රමාණවත් වන අතර ඔවුන් ඡන්දයකින් තෝරාපත් කරගැනීම කිසිලෙසකින් හෝ සිදු නොවේ. මෙය එක්තරා ආකාරයකට ලිච්ඡවී සමූහ ආණ්ඩු සංකල්පයට සමානය. තවත් පැත්තකින් මෙය ගී‍්‍රසියේ ඇතන්ස් නුවර පැවැති ඍජු ප්‍රජාතන්ත්‍රික නගර ආකෘතිය හා සමානය. ගමක පවතින මරණාධාර සමිතියකට සහභාගි වන ආකාරයට සියලු දෙනාටම මෙයට සහභාගි විය හැකියි. එසේ වූ විට ජනසභා බල ප්‍රදේශයක සියලු ඡන්ද දායකයන්ට එකවර එක් ස්ථානයකට රැස්වීමට තරම් ඉඩකඩක් පවතී ද යන ප්‍රායෝගික ගැටලුව පැන නගී. ශ්‍රී ලාංකීය පුරවැසි හැසිරීම දීර්ඝ කාලයක් තිස්සේ අධ්‍යනය කර ලබාගත් අත්දැකීම් ඔස්සේ ජනසභා රැස්වීමකට එකවර කොහෙත්ම දරාගත නොහැකි පිරිසක් නොපැමිණෙන බව ස්ථීරය. බොහෝ විට සියලු ඡන්ද දායකයන් වෙනුවට මෙම සභාවට එක් පවුලකින් එක් අයෙකු නියෝජිතයකු ලෙස පැමිණෙන බව අප කළ නිරීක්ෂණයේදී තහවුරු විය.ක්‍රියාකාරි කමිටුජනසභා බල ප්‍රදේශයක් තුළ ක්‍රියාකාරි කමිටු ඕනෑ තරම් පිහිටුවා ගත හැක. එය ඒ ඒ බල ප්‍රදේශවල පදිංචිකරුවන්ගේ කැමැත්ත මත මෙය සිදු කිරීමට පුළුවන. ජනසභා විධායක කමිටුවට මෙම ක්‍රියාකාරි කමිටුවකින් එක්කෙනා බැගින් සාමාජිකයන් තෝරා ගැනේ. ප්‍රදේශයේ සමෘද්ධි නිලධාරින්, ග්‍රාම සේවක නිලධාරින්, කෘෂි පර්යේෂණ නිලධාරින් මෙන්ම රාජ්‍ය හා රාජ්‍ය නොවන සංවිධානවලින් තෝරා ගන්නා පිරිස් විධායක කමිටුවට ඇතුළත් ය. විධායක කමිටුව හා මහ සභාව එක්ව ප්‍රදේශයේ අවශ්‍යතා සමීක්ෂණයක් සිදුකර ඒකාබද්ධ සංවර්ධන සැලැසුම් සකස් කරයි. එහිදී ප්‍රමුඛත්වය දිය යුතු හා වඩාත් වැදගත් දේ කුමක් ද යන්න තීරණය කරනු ලබන්නේ විධායක කමිටුව හා මහ සභාවයි.විධායක කමිටුවේදී ගන්නා සෑම තීරණයක්ම මහ සභාවේදී සම්මත විය යුතුයි. එලෙසම එම සංවර්ධන සැලසුම මහ සභාවේ සම්මත නොවී කිසිලෙසකින්වත් ක්‍රියාත්මක කළ නොහැකියි. රාජ්‍ය නොවන සංවිධානයක් හෝ වෙනත් ආධාර දෙන මොනයම් හෝ සංවිධානයක් ජනසභා බල ප්‍රදේශය තුළ සංවර්ධන ව්‍යාපෘති ක්‍රියාත්මක කරන්නේ නම් ඊට අනිවාර්යයෙන්ම ජනසභාවේ අනුමැතිය ගත යුතුමයි. විවිධ සංවිධාන මගින් ප්‍රදේශවල සිදු කෙරෙන අවිධිමත් සංවර්ධනය මෙමඟින් වැලකී යනු ඇත.ප්‍රදේශය තුළ සංවර්ධන කටයුතු සඳහා මුදල් වෙන්කිරීමේදී හෝ වෙනත් කටයුතුවලට ප්‍රතිපාදන වෙන් කිරීමේදී ජනසභාව විමසිය යුතුයි. ජනසභාවේ මූලිකතා ප්‍රමුඛතා එහිදී සැලකිල්ලට ගතයුතුය. එමඟින් අපේක්ෂා කරන්නේ ජනසභා ප්‍රදේශය තුළ සම හා ඒකාබද්ධ සංවර්ධනයක් ඇති කිරීමයි. ඒ ප්‍රදේශයේ ජනතාවගේ වුවමනාවන්ගේ ප්‍රමුඛතා අනුව සංවර්ධන හා පරිපාලන කටයුතු සිද්ධ කරනු ලැබේ. මෙය එක්තරා විදිහකට ඒකාබද්ධවාදී ප්‍රවේශයකි.මෙයට පෙර ලංකාවේ ක්‍රියාත්මක වූ දිළිඳුකම පිටු දැකීමේ වැඩසටහන් ක්‍රියාත්මක වූයේ දිළින්දන් කේන්ද්‍ර කරගෙන පමණයි. මේ නිසා සමාජය තුළ අලුත් බෙදීම් නිර්මාණය විය. දිළිඳු බවට හඳුනාගත් පිරිස දුප්පතුන් ලෙස හංවඩු ගැහෙද්දී අනික් පිරිස අදාළ වැඩපිළිවෙළින් පැත්තකට තල්ලු වෙයි. මේ නිසා ප්‍රදේශ තුළ එක්තරා ආකාරයක නව බෙදීම් නිර්මාණය විය. ජනසභා ක්‍රමය තුළින් බලාපොරොත්තු වන්නේ ප්‍රදේශය තුළ සිටින සියලු පාර්ශව ඔවුන්ගේ හැකියාවන් මත ප්‍රදේශයේ සංවර්ධන ක්‍රියාවලියට ගොනුකර ගැනීමයි. මෙහි ප්‍රමුඛ ඉලක්කය වන්නේ සියලු පාර්ශ්වයන්ගේ හැකියාවන් මත ප්‍රාදේශීය සංවර්ධනය හරහා ජාතික සංවර්ධනයක් ඒ ඔස්සේ ගෝලීය සන්දර්භය තුළ ප්‍රශස්ත මට්ටමේ සංවර්ධිත රාජ්‍යයක් බවට ශ්‍රී ලංකාව පත්කර ලීමයි.සෑම පක්ෂයකම සහභාගීත්වයජන සමාජය තුළ විවිධ මත දරන පිරිස් සිටින බැවින් මෙයට කැමැති හා අකමැති අය සිටීම සාමාන්‍යය. ජන සභා ලේකම් හෝ ලේකම්වරිය ලෙස අප යවන්නේ නියාමකවරයෙක්, කළමනාකරුවෙක්, මැදිහත්කරුවෙකු ලෙසයි. ජනසභාව තුළට දේශපාලන ධාරාව, පරිපාලන ධාරාවත් සමාජ ධාරාවත් අන්තර්ගත කිරීමට අපේක්ෂා කරන්නේ ඒ ආකාරයටයි.අදාළ ඡන්ද කොට්ඨාසයේ මන්ත්‍රීවරයා හෝ මන්ත්‍රීවරිය කුමන දේශපාලන පක්ෂය නියෝජනය කළද ජනසභාවේ සභාපති ධූරයට පත්වෙයි. ඉදිරියේදී සිදුකෙරෙන මැතිවරණ ක්‍රමයේ සංශෝධනයත් සමඟ කොට්ඨාසයක් නියෝජනය කිරීමට මහජන නියෝජිතයකු අදාළ ප්‍රදේශයෙන් පත්වන නිසා මෙය ප්‍රායෝගිකව ක්‍රියාත්මක කළ හැකියි. ලේකම් ලෙස පත් වන්නේ අප තෝරා පත් කර පුහුණුකර යවන උපාධිධාරි තරුණයා හෝ තරුණියයි. ජනසභාව තුළ ප්‍රාදේශීය සභාවේ නියෝජිනයක්ද ඇත. ප්‍රාදේශීය ලේකම් කොට්ඨාසයක අවම වශයෙන් පරිපාලන නිලධාරින් හැට දෙනකු සිටී. ඔවුන් ජනසභාව සමඟ ඒකාබද්ධ කෙරේ. එවිට දේශපාලන හා පරිපාලන සම්බන්ධතාව ඇතිවෙයි. සිවිල් සමාජය මහ සභාව හරහා ජන සභාවට සම්බන්ධ වෙයි. ඒ තුළින් සමාජ සම්බන්ධතාව ඊට ලැබේ. මෙහිදී තීන්දු තීරණ ගැනීම මෙම පාර්ශ්ව තුනේ එකමුතුවෙන් සිදු කෙරේ.උපාධිධාරිනට රැකියාමෙම වැඩපිළිවෙළ උපාධිධාරින්ට රැකියා නිර්මාණය කිරීම පිණිස ඇති කළ එකක් නොවෙයි. නමුත් ජනසභා ක්‍රමයේ අතුරු ඵලයක් ලෙස උපාධිධාරින් දහස් ගණනකට රැකියා හිමිවෙයි. ජනසභා ක්‍රමයේ මූලික අරමුණ ප්‍රාදේශීය සංවර්ධනය හරහා ජාතික සංවර්ධන අත්පත් කර ගැනීමයි.රට තුළ සංවර්ධනය පිළිබඳ උන්මාදයක් ඇති කිරීම මාධ්‍යයේ වගකීමයි. සංවර්ධනය සඳහා ජනතාවගේ මනෝභාවයන් උද්දීපනය කිරීම මෙහිදී ඉතා වැදගත්ය. ත්‍රස්තවාදය පරාජය කිරීම කළ නොහැකි බවට ලෝකයම කියද්දී මෙරට ජනතාව තුළ එය කළ හැකියි යන මානසිකත්වය ගොඩනැගුවේ මාධ්‍යයයි. සංවර්ධනය උදෙසාත් මෙම මානසිකත්වය ගොඩනැඟිය යුතුයි. දැන් තිස් වසරක යුද්ධය අවසන්ව ඇති බැවින් වරිග සභා යටතේ නොව ජනසභා යටතේ මෙරට ගොඩනඟමු.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=f1007242</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>ශ්‍රී ලාංකීය දේශපාලන කරළියේ වැජඹුණු දැවැන්ත දේශපාලන චරිතයක පසුපස සිටි දැවැන්ත සෙවනැල්ල ඇයයි. කුරිරු කොටි ත්‍රස්තවාදයේ ප්‍රතිඵලයක් ලෙස කටාන ජනතාවට, ගම්පහ දිස්ත්‍රික් ජනතාවට සේම මුළු මහත් ශ්‍රී ලාංකීය ජනතාවට අහිමි වූ මෙම ජනහිතකාමී නායකයාගෙන් ගිලිහුණු ධජය සියතට නොබියව ගත් මෙම දිරිය කාන්තාව අද මේ වනවිට ගම්පහ දිස්ත්‍රික් ජනතාවගේ ඉහළම කැමැත්තෙන් ශ්‍රී ලංකා පාර්ලිමේන්තුවට මහජන නියෝජිතවරියක ලෙස තෝරාපත්කර එවා ඇත. ඕ නමින් සුදර්ශිනී ප්‍රනාන්දු පුල්ලේ වේ.මේ ඇය මෙවර ‘දිනමිණ’ ‘දියවන්නාවේ නෑදෑයෝ’ විශේෂාංගයෙන් ඇගේ ජීවිතය පිළිබඳ තතු අපට පැවැසූ අයුරුයි.* අපේ කතාබහ අරඹන්නට ප්‍රථමයෙන් ඔබේ සම්පූර්ණ නම පැවැසුවොත්...?මගේ සම්පූර්ණ නම පර්පැච්චුවර් සුදර්ශිනී ප්‍රනාන්දු පුල්ලේ.* ඔබේ උපන් ගම, උපන් දිනය කියන්න කැමැති ද....?මගේ උපන් ගම මීගමුව. නමුත් තුන්වන ශ්‍රේණිය දක්වා හැඳුනේ වැඩුනේ, පුත්තලමේ. ඒ අම්මාගේ ගම. මගේ වයස කිව්වොත් මේ අවුරුද්දට මට අවුරුදු 50යි. සාමාන්‍යයෙන් දේශපාලනය කරන අය වයස කියන්නේ නැහැ නේද... ? මගේ උපන් දිනය ඔක්තෝබර් 29 වැනිදා...”* ඔබ කුඩා කාලයේ අකුරු කරවූයේ කෙහේද..... ?“පළමු ශ්‍රේණිය සිට තුන්වන ශ්‍රේණිය දක්වා පාසල් ගියේ පුත්තලමේ ශාන්ත ආනා කනිෂ්ඨ විද්‍යාලයට. හතරවන ශ්‍රේණියේ සිට උසස් පෙළ දක්වා පාසල් ගියේ මීගමුව ආවේ මරියා කන්‍යාරාමයට. එතැනින් 1979 අවුරුද්දේ මම කොළඹ වෛද්‍ය විද්‍යාලයට තේරුණා.* කුඩා කාලයේ අධ්‍යාපනය ලබන විට ඔබේ ඉලක්කයක් තිබුණා ද කවදාහරි වෛද්‍යවරියක් වෙනවා කියා...?“එහෙම ඉලක්කයක් තිබුණේ නෑ. නමුත් මම කුඩා කාලයේ පටන් ඉගෙනීමට පුදුම ආසාවක් තිබුණා. ඒ කාලයේ මොන්ටිසෝරි තිබුණේ නෑ. මම ගෙදර අයට කරදර කරන්න ඇති ඉගෙන ගන්න කියා. මම හෝඩියේ පන්තියට ඇතුල් වෙන්න වයස සම්පූර්ණ වෙන්න කලින් මම පාසල් ගියා. අපට හිතවත් දන්නා කන්‍යා සොයුරියක් පාසලේ ඉගැන්වූවා. එතුමියගේ පංතියට ගිහිල්ලා ඇය උගන්වන දේවල් පංතියේ ඉඳගෙන මම අහගෙන හිටියා. ඉගෙන ගන්න ඕනාය කියන ඉලක්කය තිබුණා මිස මට අහවල් තැනට යන්න ඕනෑය කියන ඉලක්කය තිබුණේ නෑ. එහෙම ඕනෑවට වඩා ඉලක්ක තිබුණම අවසානයේ ඒවා සපුරාගැනීමට බැරිවූ විට මිනිස්සු මානසිකව ඇද වැටෙනවා. අපේ මව්පියෝ වුනත් එහෙම ඉලක්ක කරා අපව තල්ලු කළෙත් නෑ......”* මව්පියන්ගේ නම් සහ පවුලේ විස්තර කොහොමද...... ?“මගේ පියාගේ නම අල්පොන්සු ප්‍රනාන්දු පුල්ලේ. අම්මා මහේෂ්වරී ප්‍රනාන්දු පුල්ලේ. මට එක නංගි කෙනෙක් ඉන්නවා. ඇගේ නම ශානිකා. ඇයත් විශේෂඥ වෛද්‍යවරියක්. අපේ පවුල කුඩා එකක්. ඔක්කෝම හතර දෙනයි....”* කුඩා කාලයේම කොහොමද මේ වෛද්‍ය වෘත්තිය දෙසට ඔබේ සිත ඇදී යන්නේ.....?“මම කුඩා කාලයේ සිට ආසයි ගණන්වලට. නමුත් මගේ මව්පියෝ කිව්වා කාන්තාවකට ඉංජිනේරු වෘත්තියට වඩා වෛද්‍ය වෘත්තිය හොඳයි කියා. ඒ අනුව මගේ අවධානය වගේම සිත නිරායාසයෙන්ම ඇදී ගියා වෛද්‍ය වෘත්තිය දෙසට. මම හිතනවා වෛද්‍ය වෘත්තියෙන් කාන්තාවකට ජනතාවට විශාල සේවයක් කරන්න පුළුවන් කියා. මේ සේවය විශේෂයි. මොකද ජනතාවට දුකේදී පිහිට වෙන සේවාවක් මේක. ඒ වගේම මේ වෘත්තිය ඉතාම උතුම් රැකියාවක්. අද මේ මම ඉන්න තත්ත්වයට එන්න මගේ ඒ වෛද්‍ය වෘත්තියත් විශාල පිටුවහලක් වුණා කිව්වොත් නිවැරැදියි......”* වෛද්‍යවරියක් ලෙස පුහුණුවීමට ඔබට වෛද්‍ය විද්‍යාලයට තේරුණු දවසේ මොනවද ඇතිවූ හැඟීම්.....?“මට මා ගැන පුදුම සතුටක් දැනුනේ. මම වෛද්‍ය විද්‍යාලයට පාස් වුණේ ‘ක්ලාස්’ එකක් එක්ක. ශ්‍රී ලංකාවෙන්ම මම 21 වැනියාට තේරුණේ. මම දැන් වෛද්‍යවරියක් නේද.... මට දැන් මේ සමාජයට සේවයක් කරන්න පුළුවන්ය කියන හැඟීම මට දැනුණා....”* වෛද්‍ය වෘත්තිය තුළත් ඔබ විශේෂයෙන් ළමා සුබසාධනය පිළිබඳ වැඩි අවධානයක්, කාලයක් වැය කළා නේද... .?“මම වෙන්න හිටියේ කායික වෛද්‍ය විශේෂඥවරියක්. මම ඒ අංශයත් ඉහළින්ම සමත් වූවත්, ඒ කාලයේ මේ රටේ තිබුණු භීෂණකාරී තත්ත්වය නිසා මට කොළඹ ඇවිත් එය දිගටම කරන්න බැරිවුණා. මට ඒක කල් දාන්න සිද්ධ වුණා. රෝහලේ මේ ඉන්නවා. තව පොඩ්ඩෙන් කවුරු හෝ ඇවිත් වෙඩිතියලා මරල දානවා.ඒක නිසා මම ගියා දංකොටුව සෞඛ්‍ය වෛද්‍ය නිලධාරිනිය ලෙස. ඒ කාලය තුළ ප්‍රජාවන් සමඟ එකට ගැටෙන්න අවස්ථාව තිබුණා. ඒකට මගේ ලොකු කැමැත්තක් තිබුණා. ඒ නිසාම මම ප්‍රජා වෛද්‍ය විශේෂඥවරියක් වෙලා, ජාතික ළමා සෞඛ්‍ය වැඩසටහන් භාරව වැඩ කටයුතු කෙළේ. මම එහි වසර ගණනාවක් වැඩ කටයුතු කළා...”* ජෙයරාජ් ප්‍රනාන්දු පුල්ලේ කියන්නේ මේ රටේ දේශපාලන කරළියේ ඉහළින්ම වැජඹුණු දේශපාලන චරිතයක්. ඒ ඔබේ දයාබර සැමියා. අද එතුමා අප අතර නෑ. ඔබේ මතකය අතීතයට අරගෙන ගියොත්.......?“1986 දෙසැම්බර් 28 වැනිදා තමයි ජෙයරාජ් සහ මම විවාහවෙන්නේ...”* “නෑ එයට එහාට මතකය අවදි කළොත්....?“අප විවාහ වෙන්නේ විවාහ යෝජනාවක් අනුව. ජෙයරාජ් සහ මම ඥාතීන්. එකම වාසගම. මගේ පියාගේ පැත්තෙන් ඒ ඥාතිකම තිබුණේ. තාත්තා තමයි විවාහ යෝජනාව ගෙනාවේ. මුණගැහිලා දැක්කම මට හිතුණා හරිම ප්‍රිය මනාප පුද්ගලයෙක් කියලා....”* ඇමැතිතුමා දුටු දවසේ සහ හමුවූ පසු ඔබේ සිත වඩාත්ම ඇදී ගියේ...?“ජෙයරාජ්ට ඉතාමත් ප්‍රිය මනාප සිනහවක් තිබුණා. ඇත්තටම මගේ සිත මටත් නොදැනීම ජෙයරාජ් ට ඇදී ගියේ ඒ සුන්දර ප්‍රියමනාප සිනහවටයි....”* දරුවන් ගැන යමක්...?“දුව දැන් උසස් පෙළ කරනවා. ඉගෙන ගන්නේ කොළඹ ශාන්ත බ්‍රිජට් විදුහලේ. පුතා ජාත්‍යන්තර පාසලක අධ්‍යාපනය ලබනවා. දුවට දැන් වයස අවුරුදු 18 යි. පුතාට වයස අවුරුදු 17 යි...”* ජෙයරාජ් ඇමැතිතුමා ජීවත්ව සිටිය දී එතුමාගේ දේශපාලනය ඔබ දෙදෙනාගේ පවුල් ජීවිතයට ගැළපෙන ලෙස සකසා ගත්තේ කොහොමද ?“ඇමැතිතුමා ජීවත්ව සිටියදීත් මම මුල් තැන දුන්නේ පවුල් ජීවිතයට.මට අවශ්‍ය වුනේ සාර්ථක පවුල් ජීවිතයක්. ඒක හැම ගැහැනියකගේම ප්‍රාර්ථනයයි. ඒ අනුව සියයට සියයක්ම සාර්ථක පවුල් ජීවිතයක් අප ගත කළා. අපි හතර දෙනා ඉතාමත්ම සන්තෝෂයෙන් හිටියා. එතුමා ජීවත්ව සිටියදී මම සෘජුව දේශපාලනයට සම්බන්ධ වුණේ නෑ. නමුත් එතුමාගේ ඡන්ද වැඩවලදී මම එතුමාට සහය දුන්නා. 50%ක්ම මම වැඩ භාරගෙන කළා.හැබැයි ඡන්දෙන් පස්සේ මම නිහඬව මගේ පවුලේ කටයුතු කරගෙන යනවා. මාව කවුරුවත් හරියට දන්නේ නෑ. ඒ දවස්වල මගේ කාර්යාලවල සේවය කරන අය වුණත් මම ජෙයරාජ් ඇමැතිතුමාගේ බිරිය කියා හඳුනාගත්තේ එතුමාගේ අභාවයෙන් පස්සේ. දේශපාලනය කරන පවුල්වල උදවිය පොඩි වරදක් කළොත් එය සමාජයට යන්නේ ලොකු වරදක් කළා හැටියටයි.ඒක නිසා මම දරුවන්ට නිතරම කිව්වේ තාත්තට කැළලක් නොවන විදියට ජීවත්වෙන්න ඕනෑය කියන දෙය. ඒ නිසා පාසලේ වුණත් මගේ දරුවන්ව ජෙයරාජ් ඇමැතිතුමා ගේ දරුවෝ කියා හඳුණාගෙන තිබුණේ නෑ. දැන් තමයි හඳුණන්නේ. ඇත්තටම අපි හතර දෙනා ඉතා සතුටෙන් සාමකාමී සරල ජීවිතයක් ගත කළා...”* ජෙයරාජ් ඇමැතිතුමා මේ රටේ දේශපාලනයේ ඉතා ඉහළට ගියා. බොහෝ අය විශ්වාස කළා ඉදිරි අගමැති ධූරයට පවා යන්න හැකි නායකයෙක් කියා. ජනතාවගේ මේ කැමැත්ත එතුමා කෙරේ ඇතිවුණේ කොයි ආකාරයෙන්ද ...?ජෙයරාජ් හරිම සරල පුද්ගලයෙක්. හරිම සංවේදියි. සෑම කෙනකුට ඇහුම්කන් දීමේ පුරුද්ද තිබුණා. ප්‍රශ්නයකට විසඳුමක් එතුමා ළඟ තිබුණා. ජනතාව අතරමයි ජීවත් වුණේ. මොන තනතුර ලැබුණත් වෙනස් නොවූ නායකයෙක්. මේ පොළොවේ පය ගහලා ජීවත් වූ නායකයෙක්. ඇත්ත කතා කළා. බැරි දේ බෑ කියා කීවා. තමන්ගේ අදහස් නොබියව ප්‍රකාශ කළා. සෘජුව කතා කළා. එතුමා සියයට සියයක්ම කෙළේ දේශපාලනය. එතුමාට වෙන ප්‍රශ්න තිබුණේ නෑ. ඒ සහය මම ගෙදරින් එතුමාට ලබා දුන්නා. එතුමාට පැවරෙන්නේ කුමන කාර්යභාරයද ඒ දේ වගකීමෙන් ඉෂ්ඨ කළා..”* භීෂණය තුළ, කොටි ත්‍රස්තවාදය තුළ එතුමාට අනතුරක් වේවිය කියන සිතුවිල්ල එතුමා තුළ තිබුණාද....? ඒක හොඳින් දන්නේ ඔබ....?“එතුමා අපෙන් වෙන්වන්න ආසන්නයේ අන්තිම කාලයේ එතුමාට කොටි තර්ජන තිබුණා. ඒ පිළිබඳව එතුමා මා සමඟ පුද්ගලිකව කතා කර තිබෙනවා. නමුත් එතුමා ඒ තර්ජන තිබෙන බව සමාජයට පෙන්වූයේ නෑ. හැබැයි එතුමාට මෙහෙම සිතුවිල්ලක් තිබුණා. මම කාටවත් කිසිම හානියක් කර නෑ.කාටත් කිසිම බේදයෙන් තොරව උදව්කර තිබෙනවා. ඒ නිසා එතුමාව දෙවියන් ආරක්ෂා කරාවිය යන සිතුවිල්ල තිබුණා. නමුත් එතුමා කියා තිබුණා දේශපාලනය කරන අපට කොයි වෙලේ මරණය අත්වෙයිද දන්නේ නෑ කියා. මට කියලා තිබුණා දරුවෝ වුණත් මට ඕනෑවට වඩා සමීප කරන්න එපා කියා. එහෙම වුනොත් දරුවන්ට ඒක දරාගන්න බැරිවෙයි කියලා....”* ඔබේ ලග්නය මොකක්ද....?“මගේ ලග්නය ධනු.....”* නක්ෂත්‍රය පිළිබඳව ඔබ දරණ මතය මොකක්ද....?“මම නක්ෂත්‍රය දකින්නේ විද්‍යාවක් හැටියට. හරියට ඒ විෂය හදාරා කටයුතු කරනවා නම් එය නිවැරැදියි. එය ශ්‍රාස්ත්‍රයක්. මම එය පිළිගන්නවා....”* දේශපාලනඥයෝ බහුතරයක් දෙවිවරු අදහනවා. ඔබේ ආගම අනුව ඔබ ඒ පිළිබඳව කොතනද ඉන්නේ...?“හැම ආගමකින්ම කියන්නේ හොඳට ජීවත්වෙන්න කියලා. අනුන්ට කරදරයක් වෙන්න එපා. අනුන්ගේ ජීවිතවලට හානියක් කරන්න එපා අනුන්ට ඊර්ෂ්‍යා කරන්න එපා. කේලම් කියන්න එපා කියලා. ඒ අනුව අපට දෙවිවරු විශ්වාස කරන්න වෙනවා. හැම දේම අපට විද්‍යාවෙන් විග්‍රහ කරන්න බෑ. අප වටා ඊට වඩා නොපෙනෙන බලවේගයක් තියෙනවා කියා මම විශ්වාස කරනවා.* ඔබට දේශපාලන ගුරුවරු එහෙමත් නැත්නම් ගුරු කොට ගත් දේශපාලන චරිත තියෙනවද ....?මූලිකව මගේ ආදරණීය සැමියා ජෙයරාජ් ප්‍රනාන්දුපුල්ලේ ඇමැතිතුමා මගේ දේශපාලන ගුරුවරයා ලෙස සඳහන් කරන්න පුළුවන්. මගේ මේ ශක්තීන් සියල්ල එතුමායි. ඒ වගේම දේශපාලනයේ දී මම ගරුකොට ගත් චරිතය, එසේම සිත්ගත් චරිතය අතිගරු ජනාධිපති මහින්ද රාජපක්ෂ මැතිතුමාගේ චරිතයයි.....”* දේශපාලනයට එන්න ඔබට බයක් දැනුනේ නැද්ද....?“නැහැ. එහෙම බයක් දැනුනේ නෑ. අනෙක මම එහෙම බය චරිතයක් නෙමෙයි. නමුත් දේශපාලනය කියන්නේ හුඟාක් විවේචනවලට, හැලහැප්පීම් වලට කැපිලිවලට ලක්වන චරිතයක්. මම දන්නවා පක්ෂය ඇතුලෙන් කැපිලි කෙටිලි ආපු වෙලාවේ ජෙයරාජ් ඇමැතිතුමා මානසිකව ඇද වැටුණු අවස්ථා.නමුත් මම කියන්නේ අපි හිතට එකඟව යමක් කරනවා නම් ඔය විවේචනවලට වැටෙන්න අවශ්‍යය නෑ... දේශපාලනයට එනකොට මගේ යාලුවෝ මට කිව්වා” අසූචි වලකට පනින්න යන්නේ කියලා. නමුත් මේ අභියෝගය කවුරු හරි බාර ගන්න ඕන නිසා මම මේ අභියෝගය භාරගත්තා. එහෙම නොකළා නම් ජෙයරාජ් ඇමැතිතුමාව විශ්වාස කරපු ජනතාවට ලොකු අසාධාරණයක් වෙනවා.....”* කලෙක තම පක්ෂය ශ්‍රීලනිපය තුළින්ම ජෙයරාජ් ඇමැතිතුමාට කුඩම්මාගේ සැලකිල්ල ලැබුණා නේද.....?“ජෙයරාජ් ඇමැතිතුමා හැමදාම හිටියේ ජනතාව එක්ක. එතුමා ජනතාවගේ ශක්තිය දැඩිව විශ්වාස කළා. නමුත් ශ්‍රීලනිපයේ හිටපු නායිකා චන්ද්‍රිකා මැතිනිය ජෙයරාජ් ඇමැතිතුමාට වැඩ කරන්න පුළුවන් කාලයේ වැඩ කරන්න දුන්නේ නෑ. කේලම් අහලා බොරු චෝදනා දාලා ඇමැතිතුමාගේ හැකියාවන් මොට්ටකරලා මානසික වශයෙන් වට්ටලා තිබ්බේ. ගම්පහ දිස්ත්‍රික්කයෙන් එතුමා ඉහළට එනවට කැමැති වුණේ නෑ. නොයෙකුත් කකුල් මාට්ටු දැම්මා. හැබැයි එතුමිය මහ ඇමැතිතුමිය හැටියට පත්වනවිට ඇය වෙනුවෙන් කතා කෙළේ ජෙයරාජ් ඇමැතිතුමා පමණයි. ඒ ගුණේ එතුමිය තිබ්බේ නෑ.නමුත් මහින්ද රාජපක්ෂ ජනාධිපතිතුමා බලයට පත්වූ පසුවයි ජෙයරාජ් ඇමැතිතුමාට වැඩකරන්න අවස්ථාව ලැබුණේ. ජනාධිපතිතුමා දක්ෂ හැමට වැඩකරන්න අවස්ථාව දුන්නා. නමුත් ජෙයරාජ් ඇමැතිතුමාට වැඩ කරන්න කාලවේලාව මදිවුණා. වැඩකරගෙන එනකොටයි කොටි නිරපරාදේ ඇමැතිතුමාව ඝාතනය කෙළේ. නමුත් එතුමාට නතරවෙන්න සිදුවූ තැන සිට ඉදිරියට ජනතාව වෙනුවෙන් මම වැඩ කිරීමට කටයුතු කරගෙන යනවා...”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=f1007243</link>
    <topic>මාම්පිට ගල්ලෙන් විහාරයට ශාසනික නවෝදයක්</topic>
    <author>සටහන හා ඡායාරූප දයාරත්න බණ්ඩාර කෑගල්ල දිස්ත්‍රික්ක සමූහ</author>
    <content>දැදිගම සහ ගලිගමුව මැතිවරණ කොට්ඨාස දෙකට මායිම්ව පිහිටි ඓතිහාසික මාම්පිට පුරාණ ගල්ලෙන් රජමහා විහාරස්ථාන භූමියේ ඉදිකරන ලද නැරැඹුම් මැදිරිය, ශ්‍රී පාද මන්දිරය, දොළොස් මහා පහන, ආරක්ෂක වැට, විදුලි පද්ධතිය අග්‍රාමාත්‍ය දි.මු. ජයරත්න මහතාගේ ප්‍රධානත්වයෙන් හෙට (25 වැනි දින) පෙරවරු 9.35 ට යෙදෙන සුබ මොහොතින් විවෘත කෙරේ. මේ ලිපිය ඒ නිමිත්තෙනි.මාම්පිට පුරාණ ගල්ලෙන් රජමහා විහාරස්ථානයේ නව විවෘත කිරීම් හැරුණු කොට මෙදින ආර්ථික සංවර්ධන අමාත්‍යාංශයේ සහ සංචාරක මණ්ඩලයේ ප්‍රතිපාදන මත ඉදිකෙරෙන විශ්‍රාම ශාලාවටද මුල්ගල් තැබීමට නියමිතය. නැරැඹුම් මැදිරිය සබරගමුව පළාත් ජෛව විවිධත්ව වැඩසටහන යටතේ සිදු කරන්නකි.මෑතකදී වනයේ තිබී සොයා ගන්නා ලද ශ්‍රීපාද අනුරුව සඳහා මන්දිරයක් ඉදිකිරීම, දොළොස් මහ පහන ආරක්ෂක වැට විදුලි පද්ධතිය ඉදිකිරීමට මුදල් යොදවනු ලබන්නේ දෙගම්වාසි දායක දායිකාවන් විසිනි. පලතුරු උයන සඳහා වරකාපොල මහේස්ත්‍රාත් සුමුදු ප්‍රේමචන්ද්‍ර මහතාගේ උපදේශකත්වයෙන් විශෝදන නිලධාරි සී.ජේ. වික්‍රමසිංහ මහතා විසින් පූජා සේවකයින් යොදවා එහි සියලු කටයුතු සිදු කරයි.සැතපෙන පිළිමය ප්‍රතිසංස්කරණ කිරීම සඳහා රාජ්‍ය අනුග්‍රහය ඇතිව දෙස් විදෙස් සැදෑවතුන්ගේ ආධාර උපකාර මත සිදු කෙරේ. සංඝාවාසයේ ප්‍රතිසංස්කරණ කටයුතු බුද්ධ සාසන ආගමික කටයුතු අමාත්‍යාංශයේ පූජා භූමි සංවර්ධන අංශයේ පරිත්‍යාගශීලින්ගේ ආධාර මත සිදු කෙරේගිලන් කුටිය ඉදිකිරීමට ප්‍රතිපාදන සපයා දෙනු ලබන්නේ සබරගමුව පළාත් සභාව මඟිනි. වසර දෙදහසක ඉතිහාසයක් ඇති මනස්කාන්ත කඳු වලල්ලකින් වටවූ රමණීය වූ කඳු මුදුනක මෙම පූජනීය ස්ථානය ඉදිකර ඇත. අක්කර විසිතුනක භූමිභාගයක පිහිටි මෙම ස්ථානයේ අක්කර දාහතක් පමණ ගල් පර්වතයක් පිහිටීම තුළින් මෙහි ඓතිහාසික ගතිය ප්‍රගුණ කරයි.ගල්තලාව යට කටාරම් යෙදූ විශාල මුර මැදුරක්ද ඉදිකර ඇත. එහි සැතපෙන පිළිමයක්, ඔත් පිළිම දෙකක්, හිටි පිළිම දෙකක්, දෙවිවරුන්ගේ රූප ද අඹා ඇත. ගලෙහි උඩු වියනෙහි චිත්‍ර දක්නට ලැබේ. බිත්ති වටා බිතුසිතුවම් ඇඳීම තුළින් විහාර ගෙය තවත් ආලෝකමත් වී ඇත.විහාර මන්දිරයට යාබදව විශාල උමං ගෙයක්ද සකසා ඇත. තවද මෙහි සඳකඩ පහනක් සෙල් ලිපියක් ආරුක්කු ධර්ම ශාලාවක් භාවනා කුටියක් චෛත්‍යයක්, බෝධියක් ගල් පොකුණු තුනක්ද දක්නට ලැබේ.මෙහි සංවර්ධන කටයුතු ගැන පුරා විද්‍යා දෙපාර්තමේන්තුව ඇස යොමු වී විහාරස්ථානයේ ප්‍රතිසංස්කරණ කටයුතු සිදුකරන බව විහාරාධිපති හා බෙලිගල් කෝරළයේ ප්‍රධාන සංඝනායක යටිගල්ඔළුවේ විමලරතන හිමිපාණෝ පැවසූහ. විහාරස්ථදායක විහාර කාර්ය සාධන සමිතිය ශ්‍රී බෞද්ධෝදය සමිතිය, තරුණ බෞද්ධ සමිතිය ඇතුළු සියලු සංවිධාන මෙම පූජනීය පෙදෙස දියුණු කිරීමට මහත් කැපවීමකින් කටයුතු කරන බවත් උන්වහන්සේ පැවසූහ.කෑගල්ල දිස්ත්‍රික්කයේ සියලු මැති ඇමැතිවරු සහ දමිළ මුස්ලිම්, පූජක තුමන්ලාද මෙම අවස්ථාවට සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>24</day>
    </date>
    <link>http://www.dinamina.lk/2010/07/24/_art.asp?fn=f1007244</link>
    <topic>සංචාරක ව්‍යාපාරය ඔසවා තබනදේශීය ආයුර්වේදය</topic>
    <author>ආචාර්ය ඩී. ඒ. සුරංග ද සිල්වා ආර්ථික විද්‍යා අධ්‍යයනාංශය, කොළඹ විශ්වවිද්‍යාලය</author>
    <content>ලොව ප්‍රධාන ධාරාවේ වෛද්‍යක්‍රමය ලෙස හඳුනාගත හැකි වනුයේ බටහිර ඇලෝපතික වෛද්‍ය ක්‍රමයයි. නමුත් බටහිර වෛද්‍ය ක්‍රමය ජනප්‍රිය වීමට පෙර ලෝකයේ බොහෝ රටවල් සතුව එම රටවල් හෝ කලාපයන්ට ආවේනික අනන්‍ය වූ දේශීය වෛද්‍ය ක්‍රමයන් පැවතුණි. එම වෛද්‍ය ක්‍රම බොහෝ විට පරම්පරාගතව පැවත ආ අතර ස්වභාවික පරිසරයේ විවිධ ද්‍රව්‍යයන් ප්‍රතිකාර සඳහා යොදා ගන්නා අමුද්‍රව්‍ය විය. එවැනි වෛද්‍ය ක්‍රම මඟින් සිදුකරන ප්‍රතිකාර මගින් සිදුවන අතුරු ආබාධ ඉතා අවම මට්ටමක පවතී.සුළු සංචාරකයන් ප්‍රමාණයක් දේශීය හා බටහිර වෛද්‍ය ප්‍රතිකාර ලබා ගැනීම අරමුණින්ම ශ්‍රී ලංකාවට පැමිණේ. නමුත් මෙහිදී වැදගත් වන්නේ ශ්‍රී ලංකාවේ සංචාරය කරනු ලබන බොහෝ සංචාරකයන් කුමන හෝ ස්ථානයක දී දේශීය ආයුර්වේද වෛද්‍ය කර්මාන්තය මුල් කර ගත් සම්බාහන හෝ ප්‍රතිකාරවලට සම්බන්ධ වීමක් සිදු වේ. තවත් විදිහකින් සඳහන් කළහොත් දේශීය ආයුර්වේද තෙල් ආලේපයක් නොගත් සංචාරයන් මෙරටින් පිටවීම දුබල සිදුවීමක් බව පර්යේෂණවලින් පැහැදිලි වේ.මේ වන විට ට්ඉර්‍ථ+ ශ්‍රී ලංකවේ සියලු දෙනා දන්නා මාතෘකාවක් වී ඇත. මෙයින් අදහස් වන්නේ යුරෝපා සංගමය විසින් එම කලාපයේ වෙළෙඳාම සිදු කිරීමේ දී තෝරාගත් භාණ්ඩ සඳහා ලබා දෙන විශේෂිත බදු සහනයකි. මෙම සහනාධාරය වර්ෂ 2005 දී ශ්‍රී ලංකාවට ලැබුණි. මෑත භාගයේ දී මෙම ජාත්‍යන්තර වෙළෙඳ බදු සහනාධාරය ශ්‍රී ලංකාවේ ආර්ථිකය බාහිර අතලොස්සකගේ බලපෑම්වලට අවශ්‍යව හසුරවන “වල්ගයක්” වී තිබෙන බව පැහැදිලිය.GSP+ බොහෝ වෙලාවට අපගේ කාර්මික අපනයනයන් සම්බන්ධව බලපානු ලබන අතර එය නැවැත්වීමෙන් විදේශ විනිමය ඉපයීමේ යම් බලපෑමක් සිදුවේ නම් එය ශූන්‍ය කරගැනීම සඳහා ආර්ථිකයට ඉතාම වැදගත් විකල්පයක් වී ඇත්තේ සංචාරක ව්‍යාපාරය දියුණු කිරීමයි. මෙයසර්වකාලීන සාර්ථක විසඳුමක් ලෙස දැක්වීමට පුළුවන.සාමාන්‍යයෙන් ස්වභාව සෞන්දර්ය සහ පුරාවිද්‍යාත්මක කටයුතු සඳහා එන සංචාරකයන් තම දවසේ සංචාරක කටයුතු අවසන් කිරීමත් සමඟ සවස් භාගයේ දී හෝ රාත්‍රී කාලයේ දී බලාපොරොත්තු වන වැදගත් කාර්යක් වන්නේ විවේකයත් සමග සම්බාහනයන් සහ මානසික සුවය ලබා ගැනීමට උත්සාහ ගැනීමයි. එහිදී මෙම ආයුර්වේද මානසික හා කායික සුවය ලබා දීමේ ක්‍රම සම්බන්ධ කරගනිමින් සංචාරක පහසුකම් සලසා දීමෙන් සංචාරක ව්‍යාපාරයේ ආකර්ෂණීයභාවය හා ආදායම් උත්පාදනය වැඩි වීමක් කළ හැකිය.ආයුර්වේදය පදනම් කර ගනිමින් ඉන්දියාවෙන් ආනයනය කරනු ලබන ඉතා සුලු (5% - 10% අතර) අමුද්‍රව්‍ය ප්‍රමාණය හැරුණු විට රටේ සම්පත්, රටේ ශ්‍රමය සහ අපගේ දේශීය ඡානය පදනම් කරගනිමින් මෙම කාර්යන් සිදු වීම් ඉතා වැදගත් කොට සැලකිය හැකිය. මෙහිදී සුවිශේෂීතාවය වන්නේ විදේශීය උපදේශකයන් සඳහා විශාල වියදමක් සිදු නොකරන අතර ඒ තුළින් අපේකම සංචාරක ව්‍යාපාරයට බද්ධ කළ හැකි වීමයි. එපමණක් නොව ආයුර්වේද කර්මාන්තයට හිමි වෙළෙඳපොළ වටිනාකම ඒ තුළින් ලැබෙනු ඇත. මේ නිසාම එම කර්මාන්තය දියුණුවනු ඇත.ඇතැම් සමීක්ෂණයන්ට අනුව වැඩිම ලාභ ප්‍රතිශතයක් ගෙන දෙන සංචාරක භාණ්ඩය වී ඇත්තේ ආයුර්වේද ක්‍රමය මගින් නිෂ්පාදනය කරන අරිෂ්ඨ බෝතල් ය. ඇතැම් සංචාරකයන් තමන්ගේ නිදන්ගත රෝග දේශීය ආයුර්වේද ක්‍රමය භාවිතා කරගනිමින් සුවකරගන්නා අවස්ථා ද දක්නට ලැබේ. ඒ අතර ජර්මන්, නෙදර්ලන්ත හා ජපන් ජාතිකයන් විශේෂයෙන්ම කැපී පෙනේ.දැනට ශ්‍රී ලංකාවේ පවතින දේශීය හා ආයුර්වේද වෛද්‍ය ක්‍රමයන් තුළින් බටහිර වෛද්‍ය ක්‍රමයට නිවාරණය කළ නොහැකි බොහෝ රෝගාබාධයන් නිට්ටාවට සුව කිරීමේ හැකියාව පවතී. ඒ අතර සංචාරකයන් සෘජු ප්‍රතිකාර සඳහා යොමු වන අවස්ථාවන් කිහිපයක් වන්නේ අති ස්තූලභාවය, සන්ධිගත වාතය, අම්ල පිත්ත, චර්ම රෝග, ආමවාත, අවබාහුත, ගෘධ්‍රැසී, කෝටරක ප්‍රදාහය, රක්තවාත, කටි ගුල, මානසික ආතතිය හා තවත් බොහෝ රෝගාබාධ ඇතුළත් වේ.මෙයට අමතරව සංචාරකයින් බහුල වශයෙන් වක්‍ර ප්‍රතිකාරයන් ලබා ගනී. එවැනි ප්‍රතිකාරයන් ලෙස අභ්‍යංග ප්‍රතිකාර, වක්ත්‍ර ආලේපන, කූටට් ස්වේද්‍ර, අවභගාහ ස්වේද, ප්‍රතික විද්‍යාව, සර්වාංග ආලේපන, ඖෂධීය ධූම ආග්‍රාණය, පිණ්ඩ ස්වේද ආදිය දැක්විය හැක. මෙවැනි ප්‍රතිකාරයන් සඳහා බොහෝ සංචාරකයින් පෙළඹ වීමට හේතුවක් වනුයේ මෙහිදී බටහිර ප්‍රතිකාර ක්‍රමය මෙන් කෘත්‍රිම ප්‍රතිජීවක භාවිතා නොකර බැවිනි. මෙහිදී ඉතා වැදගත් තවත් සංකල්පයක් වන්නේ ආයුර්වේදය පදනම් කරගත් රූපලාවන්‍ය වැඩසටහන් දියත් කිරීමේ හැකියාව ද මේ සමග කළ හැකි වීමයි.මෙවැනි සංචාරක ව්‍යාපාරයක් බිහි කිරීම සඳහා කළ යුතු කාර්යන් බොහෝ ය.1. නිසි රාජ්‍ය අනුග්‍රහය සහ ඊට අවශ්‍ය ප්‍රතිපත්තිමය හා නීතිමය රාමු ගොඩනැගීම වැදගත් ය.2. මෙවැනි විශේෂිත සංචාරක ව්‍යාපාරයක් සඳහා පුහුණු කාර්ය මණ්ඩලයක් අවශ්‍ය අතර ඒ සඳහා පුහුණු කටයුතු පිළිගත් ආයතන මඟින් සිදු කළ යුතු ය.3. අපේ රටට පිටරටින් පැමිණෙන සංචාරකයන් දේශීය ආයුර්වේද ක්‍රමයෙන් බෙහෙත් ගනු ලබන්නේ පුද්ගල අනුමතය අනුවයි. ඒ සඳහා කිසිදු වෛද්‍ය නිර්දේශයක් ඔවුන් මේවා භාවිතා කරන විට කිසිදු ආයතනයක් මඟින් ලබා දී නොමැත. ඒවා සඳහා විධිමත් ක්‍රියාවලියක් ගොඩනැඟිය යුතු ය.4. දේශීය ආයුර්වේද වෛද්‍ය ක්‍රමය පදනම් කරගත් ආයුර්වේද ගම්මාන බිහි කිරීම ද වැදගත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007262</link>
    <topic>වැරැදිකරුවන්ට දඬුවම් දෙන්න රජය කිසිවිට පසුබට වෙන්නේ නෑ</topic>
    <author>දනුෂ්ක ගොඩකුඹුර වීරකැටිය සිට</author>
    <content>සමාජය යහමඟට ගැනීම සඳහා බලපුළුවන්කාරකමට හෝ මුදලට යටනොවී වැරැදිකරුවන්ට එරෙහිව නීතිය තදින් ක්‍රියාත්මක කිරිමට රජය කිසිසේත් පසුබට නොවන බව ජනාධිපති මහින්ද රාජපක්ෂ මහතා අවධාරණය කළේය.අද පවතින සමාජය පැහැදිලිවම වෙනසකට භාජනය කළ යුතු බව කී ජනාධිපතිවරයා ඒ වෙනුවෙන් නීතිය අකුරට ක්‍රියාත්මක කරන ලෙස තමා පොලිසියට උපදෙස් දී තිබෙන බවත් පැවැසීය.ජනාධිපතිවරයා මේ අදහස් පළ කෙළේ වීරකැටිය, ශ්‍රී ලංකා සිංගප්පූරු මිත්‍රත්ව පාසල විවෘත කිරීමේ අවස්ථාවට ඊයේ (25) එක්වෙමිනි.සමාජය යහමගට ගැනීමේ වගකීම අප සියලුදෙනා සතු බව කී ජනාධිපතිවරයා රට එක්සේසත් කර සංවර්ධනය කරා ගෙන ගියත් දරුවන් යහමඟ නොගියොත් ඒ කිසිවකින් ඵලක් නැතැයි ද පැවැසීය.ඇතැම් මවුවරුන් ඉතා සංවේදී කරුණු තමා වෙත දන්වා ඇති බවත් පසුගිය කාලය තුළ දකුණු පළාත තුළ සිදුවූ සිද්ධීන් පිළිබඳ වහාම වාර්තාවක් ලබාදෙන ලෙසත් තමා නියෝග කර ඇතැයිද ජනාධිපතිවරයා එහිදී කීය.සෑම කෙනෙක්ම සමාජයේ තමන් සතු වගකීම අවබෝධ කර ගෙන කටයුතු කළ යුතු බවත් සංවර්ධනයත් සමඟ සාරධර්මයෙන් පිරිපුන් රටක් ගොඩනැගීමට සියලුදෙනා කැපවිය යුතු බවත් ජනාධිපතිවරයා වැඩිදුරටත් ප්‍රකාශ කෙළේය.සිංගප්පූරුවේ සිංහල සමාජය එරට ජනතාවගේ දායකත්වයෙන් ඉදිකළ මේ බාලිකා පාසල සඳහා වැය කෙරී ඇති මුදල රුපියල් මිලියන 245 කි.හය ශ්‍රේණියේ සිට දහතුන ශ්‍රේණිය දක්වා දැරියන් 1200 කට අධ්‍යාපනය ලැබීමට පහසුකම් සහිත මේ විද්‍යාලය පන්ති කාමර 24 කින් විද්‍යාගාර 4 කින්, පුස්තකාල 2 කින් හා වීරකැටිය ප්‍රදේශයේ දරුවන් 10000 කට පහසුකම් ලබාදිය හැකි දන්ත ශල්‍යාගාරයකින්ද යුක්ත වේ. කොන්දගල රජමහා විහාරාධිපති නාරන්දෙණියේ දීපානන්ද හිමියන් මේ විද්‍යාලය සඳහා අක්කර 4 ක භූමිය ලබා දී ඇත.ජනාධිපති ආර්යා ශිරන්ති රාජපක්ෂ, කථානායක චමල් රාජපක්ෂ, ඇමැතිවරුන් වන මහින්ද යාපා අබේවර්ධන, මහින්ද අමරවීර, දකුණු පළාත් ආණ්ඩුකාර කුමාරි බාලසූරිය, මහ ඇමැති ෂාන් විජයලාල් සිල්වා, පාර්ලිමේන්තු මන්ත්‍රීවරුන්වන නාමල් රාජපක්ෂ, වී. කේ. ඉන්දික, සිංගප්පූරු රතු කුරුස සංවිධානයේ සභාපති ටී ටු ආ බා මහත්ම මහත්මීහු ඇතුළු පිරිසක් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007263</link>
    <topic>දෙවිනුවර පුදබිමේ වාහල්කඩටජනපති මුල්ගල තබයි</topic>
    <author>මාතර විශේෂ ජයා වික්‍රම සුරේන්ද්‍ර, දෙවිනුවර විශේෂ</author>
    <content>ජනාධිපති මහින්ද රාජපක්‍ෂ මහතා පෙරේදා (24) පෙරවරුවේ සිරි පොද වැස්සේ ඓතිහාසික දෙවිනුවර පුදබිම ට පැමිණියේ ය. අභාවප්‍රාප්ත සිය මෑණියන් වන මාතර පාලටුවේ ඩී. සමරසිංහ දිසානායක මහත්මිය සිහිවීම පිණිස දෙවිනුවර පුද බිමේ ප්‍රවේශ මාර්ගයේ අබියස නව දර්ශනීය වාහල්කඩ දොරටු තොරණ ඉදිකිරීම සඳහා මුල්ගල් තැබීමට මෙසේ දෙවිනුවරට පැමිණියේ ය.ජනපතිතුමන් පුදබිමට පැමිණියේ, දෙවිනුවර ශ්‍රී විෂ්ණු උපුල්වන් මහා දේවාලයේ බස්නායක නිළමේ තැන්පත් ඩිෂාන් වික්‍රමරත්න ගුණසේකර මහතා ගේ විශේෂ ඇරියුමෙනි. ඒ මහතා විසින් හෙළ සිරිතට අනුව බුලත් හුරුල්ලක් දී ජනපතිවරයා පුද බිම ප්‍රවේශ මාර්ගය අබියසදී පිළිගන්නා ලදී. ශ්‍රී කල්‍යාණවංශ මහා නිකායේ අනු නායක සද්ධර්ම කීර්ති ශ්‍රී ආචාර්ය දෙවිනුවර සිරි සුනන්ද නාහිමියන් ප්‍රධාන මහ සඟුන්ගේ සෙත් පිරිත් මධ්‍යයේ ජනපති තුමන් නව වාහල්කඩ දොරටු තොරණ ඉදිකිරීම සඳහා මුල්ගල් තැබීය.ඉන් අනතුරුව ඒ පිළිබඳ නාම ඵලකය ද නිරාවරණය කෙරිණි. අලි ඇතුන් සහිතව ද දර්ශනීය නර්තනයන් ගෙන් ද සමන්විත විශේෂ පෙරහරකින් ජනපතිවරයා ප්‍රධාන ආරාධිතයෝ කැඳවා ගෙන යනු ලැබුවේ දෙවිනුවර පුරාණ රජමහා විහාරස්ථානයට ය. එහිදී ජනපතිවරයා මල්, පහන් පූජාවකට ද සහභාගි විය. මහ සඟරුවන සෙත් පිරිත් දෙසමින් ජනපතිවරයාට ආශීර්වාද කළහ.මෙහිදී දෙවිනුවර සිරි සුනන්ද අනුනායක හිමියෝ කෙටි අනුශාසනාවක් කළහ. ඉන් අනතුරුව දෙවිනුවර ශ්‍රී විෂ්ණු උපුල්වන් මහා දේවාලයට ගිය ජනපතිවරයා එහිදී විශේෂ දේව පූජාවකට සහභාගි විය. දෙවිනුවර ශ්‍රී විෂ්ණු උපුල්වන් මහා දේවාලයේ බස්නායක නිලමේ නිල කාර්යාලයේ දී දෙවිනුවර පුද බිමේ සංවර්ධනයට බලපාන කෙටි සාකච්ඡාවක් ද ජනපතිවරයාගේ ප්‍රධානත්වයෙන් පැවැත්විණ.දකුණු පළාත් අධ්‍යාපන ඇමැති චන්දිම රාසපුත්‍ර, දකුණු පළාත් සභා මන්ත්‍රීන් වන ජස්ටින් ගලප්පත්ති, කාන්චන විජේසේකර, අරුණ ගුණරත්න, දෙවිනුවර ප්‍රාදේශීය සභාවේ සභාපති එස්. චන්දන ලාල්, ප්‍රාදේශීය සංවර්ධන බැංකුවේ අධ්‍යක්ෂ සරත් ද අල්විස්, දෙවිනුවර හිටපු බස්නායක නිලමේ රංජිත් විජේසේකර, මහත්වරුන් ද, මාතර දිස්ත්‍රික් ලේකම් ඩබ්ලිව්. කේ. කේ. අතුකෝරාල මහත්මිය ද ඇතුළු නිලධාරීහු පිරිසක් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007264</link>
    <topic>පොලු පහර දුන්නැයි සැක කරන‘බස්සා’ අත්අඩංගුවට ගන්නවා</topic>
    <author>බන්ධුල ගුණසේකර සමග මාතර දිසා විශේෂ</author>
    <content>සටන පාවා දුන් බව කියමින් “බස්සා” යනුවෙන් හැඳින්වූ සිසුවකු මියගිය ප්‍රසන්න අනුර බණ්ඩාර සරසවි සිසුවාගේ හිසට පොලු පහරක් එල්ල කර තිබූ බවට පොලිසියට තොරතුරු ලැබී ඇති බවත්, ඔහු අත්අඩංගුවට ගැනීම සඳහා පොලිසිය දැනටමත් පියවර ගෙන ඇති බවත් දකුණු දිසාව භාර නියෝජ්‍ය පොලිස්පති නීල් දළුවත්ත මහතා ‘දිනමිණ’ ට පැවැසීය.මිය ගිය සරසවි සිසුවාගේ මරණයට පොලිසිය කිසිඳු සබඳතාවක් නොමැති බවද ජ්‍යෙෂ්ඨ නියෝජ්‍ය පොලිස්පති වරයා වැඩිදුරටත් පෙන්වා දුන්නේ ය. මේ අතර සිද්ධියේ සුල මුල සොයා ගැනීමට විශේෂ විමර්ශනයක් අරඹා ඇති බවත්, පොලිස්පතිවරයාගේ උපදෙස් පරිදි සිද්ධිය පිළිබඳව සොයා බැලීමට විශේෂ රහස් පොලිස් කණ්ඩායම් දෙකක් බදුල්ල සහ මාතර ප්‍රදේශ වෙත යොමුකර ඇති බවත් නීල් දළුවත්ත මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007265</link>
    <topic>මාධ්‍යවේදීන්ගේ ජීවන තත්ත්වයඉහළ නැංවීම අධිකාරියේ අරමුණයි</topic>
    <author/>
    <content>මාධ්‍ය සංවර්ධන අධිකාරිය මඟින් ශ්‍රී ලංකාවේ මාධ්‍යවේදීන්ගේ ජීවන තත්ත්වය වඩා උසස් තලයකට ගෙන ඒමට කටයුතු කරන්නේ යැයි රජය නිවේදනයක් නිකුත් කරමින් කියා සිටී.එමෙන්ම දැනුම, කලාව, නිර්මාණ සැලැසුම්, මාධ්‍ය නිෂ්පාදන සහ සේවා ආදිය සම්බන්ධයෙන් දැනුම්වත් කිරීමෙන් ශ්‍රී ලාංකීය මාධ්‍යය උසස් තලයකට පත්කිරීමට අපේක්ෂිත බවද රජයේ ප්‍රවෘත්ති අධ්‍යක්‍ෂ මහාචාර්ය ආරියරත්න අතුගල මහතාගේ අස්සනින් නිකුත් කළ නිවේදනයක සඳහන්වෙයි.එම නිවේදනය මෙසේය. සාම්ප්‍රදායික නිෂ්පාදන කර්මාන්ත සහ සේවා කර්මාන්ත කෙරේ අවධානය යොමු කිරීමේ ක්‍රමෝපාය තුළින් ශ්‍රී ලංකාව පසුගිය දසක හතර තුළ විශාල සංවර්ධනයක් උදාකරගෙන ඇත. නව නිපැයුම් මත පදනම්වූ සමාජ වාතාවරණයකට අපි සංක්‍රමණය වෙමින් සිටිමු.එම නිසා, මීළඟ අදියරේදී අපගේ සංවර්ධන ක්‍රියාදාමයේ නියමුවන් වනු ඇත්තේ නිර්මාණශීලී සහ පරිකල්පණ ශක්තියෙන් හෙබි අයයි. මාධ්‍ය ක්ෂේත්‍රයේදී පුරෝගාමීන් වනු ඇත්තේ, නව අදහස් සහ නව වටිනාකම් උද්දීපනය කිරීමට නිර්මාණශීලිත්වය, දැනුම සහ පරිකල්පන ශක්තිය මෙහෙයවන අයයි.සංවර්ධන මාධ්‍යයක් මෙන්ම නිර්මාණශීලී කර්මාන්ත බිහිකිරීමටත්, ගෝලීය මාධ්‍ය ක්ෂේත්‍රයේ නමක් දිනාගැනීමටත්, දේශීය මාධ්‍යය සහ නිර්මාණශීලී කර්මාන්ත පෝෂණය, සංවර්ධනය සහ ප්‍රවර්ධනය කිරීම සඳහාත් යම් සංවිධානයක් අවශ්‍යවේ.මාධ්‍ය සංවර්ධන අධිකාරිය පිහිටුවීමට තීරණය කෙළේ මෙම අරමුණ පෙරැදැරි කරගෙනයි. ශ්‍රී ලංකාවේ මාධ්‍ය, මාධ්‍යවේදීන් සහ නිර්මාණශීලි කර්මාන්ත මීළඟ පරපුරට දායාද කිරීම අපගේ අපේක්ෂාවයි. නව ආසියාවේ මාධ්‍ය ක්ෂේත්‍රයේ විශ්වාසනීය ගෝලීය අගනගරය බවට ශ්‍රී ලංකාව පත්කිරීමේ අභිලාසය ඇතිව ‘මාධ්‍ය සංවර්ධන අධිකාරිය’ මවු ආයතනය වශයෙන් සිටිමින් ක්‍රියාශීලී කාර්යය භාරයක් ඉටුකරනු ඇත.කලාශිල්ප, සිනමාව, රූපවාහිනිය, ගුවන් විදුලිය ග්‍රන්ථ ප්‍රකාශනය සංගීතය, ක්‍රීඩා, අන්තර් ක්‍රියාකාරී ඩිජිටල් මාධ්‍ය, අන්තර්ජාලය, චන්ද්‍රිකා, ජංගම සේවා, මෘදුකාංග, තොරතුරු තාක්ෂණය ආදිය ප්‍රවර්ධනය කිරීමට මෙම ආයතනය කටයුතු කරනු ඇත. මේ අතර, මූලික වටිනාකම් සහ පොදු අපේක්ෂාවන් සුරක්ෂිත කිරීමට ද පැහැදිළි නිශ්චිත ප්‍රතිපත්ති සහ මාර්ගෝපදේශද එමගින් ලබාදෙනු ඇත.කර්මාන්තවලට හිතකර ව්‍යාපාරික පරිසරයක් ගොඩනඟා දීමට අවශ්‍ය ප්‍රතිපත්ති, ලියාපදිංචි කිරීමේ ක්‍රියා පිළිවෙත් සහ වෘත්තීයමය පිළිගැනීමද සපයනු ලැබේ. තවද ව්‍යවස්ථාවේ අන්තර්ගත අදහස් ප්‍රකාශ කිරීමේ නිදහසද එමගින් සුරක්ෂිත කෙරෙනු ඇත.මෙහි මූලික පරමාර්ථ මෙසේය. සන්නිවේදනය තුළින් රටේ ඒකීය භාවය, ස්වාධීනත්වය සහ ව්‍යවස්ථාවේ අන්තර්ගත නීති සුරක්ෂිත කිරීම, රටවැසියන් සවිබල ගැන්වීමට සමාජ - ආර්ථික සහ සමාජ - සංස්කෘතික සංවර්ධනයට තොරතුරු සපයාගැනීමේ වැඩි ප්‍රවේශයක් ලබාදීමට වග බලාගැනීම සමස්තයක් වශයෙන් ක්‍රියාත්මක වන ආකාරයට ප්‍රතිපත්ති සැකසීම, ප්‍රවර්ධනය කිරීම සහ ක්‍රියාත්මක කිරීම.මාධ්‍ය නිෂ්පාදන සහ ඒ හා සම්බන්ධ නිර්මාණාත්මක කෘතීන් ජාතික ආදායමට ආදායම් සපයාදෙන මාර්ගයක් ලෙස මෙම අධිකාරිය සලකයි. එමනිසා අනාගත ආර්ථික වර්ධනය සඳහා වන ජාතික ක්‍රමෝපායක් වශයෙන් ශ්‍රී ලංකා මාධ්‍ය සංවර්ධනය කිරීමට මෙම අධිකාරිය බලාපොරොත්තු වේ. මෙය හුදෙක්ම රජය විසින් ක්‍රියාත්මක කිරීමට බලාපොරොත්තු නොවේ.දැනටමත් මාධ්‍ය ආයතනවලින් සහ මාධ්‍යවේදීන්ගෙන් මේ පිළිබඳව අදහස් විමසා ඇත. මේ සම්බන්ධයෙන් උනන්දුවක් දක්වන අයට, කොළඹ 5 රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජෙනරාල් වෙත තම යෝජනා ඉදිරිපත් කළ හැකිය. w.w.w.news.lk ඔස්සේ මේ පිළිබඳ වැඩිදුර විස්තර ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007266</link>
    <topic>මූල්‍ය වංචාවකටකෝටිපති කතක්අත්අඩංගුවට</topic>
    <author>විජයානි එදිරිසිංහ</author>
    <content>පුද්ගලයන් රවටා මුදල් වංචා කිරීමේ චෝදනාවට ලක්ව සිටි කෝටිපති කාන්තාව කොළඹ අපරාධ කොට්ඨාසය මඟින් ඊයේ (25) යළි අත්අඩංගුවට ගෙන ඇත.මීට පෙර අත්අඩංගුවට ගත් එම කාන්තාව අධිකරණයට ඉදිරිපත් කිරීමෙන් අනතුරුව ඇප පිට නිදහස් කර තිබුණි.ඊයේ ඇය යළි අත්අඩංගුවට ගනු ලැබුවේ එවැනිම මුදල් වංචාවක් සම්බන්ධව ගම්පහ අධිකරණයෙන් නිකුත් කළ වරෙන්තුවකට අනුවයි. සෑම සතියකම ඉරිදා දින එම කාන්තාවට කොළඹ අපරාධ කොට්ඨාශයට වාර්තා කිරීමට නියෝග කර තිබූ අතර එසේ පැමිණි අවස්ථාවේ ඇය යළි අත්අඩංගුවට ගැනිණ.වසරකට ආසන්න කාලයක් ඇය අධිකරණය මඟ හැර තිබේ. ඉරේෂා මාලියද්ද නමැති එම කාන්තාව අද (26) ගම්පහ අධිකරණයට ඉදිරිපත් කිරීමට නියමිතය. කොළඹ අපරාධ කොට්ඨාසයේ අධ්‍යක්‍ෂ පොලිස් අධිකාරී කේ. රණවීර මහතාගේ උපදෙස් මත ස්ථානාධිපති හේමන්ත ඕවිටිගම මහතාගේ අධීක්‍ෂණය යටතේ පොලිස් පරීක්‍ෂක කුලසේකර මහතා එම කාන්තාව අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007267</link>
    <topic>කුණ්ඩසාල ප්‍රා. සභා මන්ත්‍රී ධම්මික පෙරේරාට සිදු කළ පොලිස් පහරදීම ගැන පුළුල් පරීක්‍ෂණ</topic>
    <author>ඉන්දික පොල්කොටුව</author>
    <content>කුණ්ඩසාල ප්‍රාදේශීය සභා මන්ත්‍රී (එජනිස) ධම්මික පෙරේරා මහතාට මැණික්හින්න පොලීසියේ පොලිස් පරීක්‍ෂකවරයකු ඇතුළු නිලධාරීන් පිරිසක් විසින් දිගන නගරයේදී පහරදුන්නේ යැයි කියන සිද්ධිය සම්බන්ධයෙන් පුළුල් පරීක්‍ෂණ පැවැත්වීමට සහකාර පොලිස් අධිකාරී සිසිර වීරකෝන් මහතාගේ ප්‍රධානත්වයෙන් යුත් පොලිස් කණ්ඩායමක් පත් කළ බව මධ්‍යම දිසාව භාර නියෝජ්‍ය පොලිස්පති පූජිත් ජයසුන්දර මහතා පවසයි.ඉකුත් (20) දා සවස දිගන නගරයේදී මෙම ප්‍රාදේශීය සභා මන්ත්‍රීවරයා පොලිස් නිලධාරීන්ගේ පහරකෑමට ලක්ව තෙල්දෙණිය රෝහල වෙත ඇතුළත් කරනු ලැබීය. දිගන නගරයේදී කිසියම් පුද්ගලයකුට සිවිල් ඇඳුමින් සැරසුණු පිරිසක් පහර දෙනු දැක ඒ පිළිබඳ විමසීමට තමන් එම ස්ථානයට ගිය බවත් එහිදී සිවිල් ඇඳුමින් සැරසුණු පිරිස තමන් පොලිස් නිලධාරීන් බව පවසා තමාටද පහර දුන් බවත් ප්‍රාදේශීය සභා මන්ත්‍රීවරයා පවසයි.මෙම පහරදීමේ සිද්ධියත් සමඟ (21)දා මීට විරෝධය පළකිරීම සඳහා ප්‍රදේශයේ ජනතාවත්, කුණ්ඩසාල ප්‍රාදේශීය සභාවේ පක්ෂ – විපක්ෂ මන්ත්‍රීවරුනුත් දිගන නගරයේදී විරෝධතා ව්‍යාපාරයක නිරත වූහ. විරෝධතා පැවැති අවස්ථාවේදී පොලිස් නිලධාරියෙකුද තුවාල ලැබීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007268</link>
    <topic>ප්‍රමිතියෙන් තොර බෙහෙත් තිබූකන්ටේනරය ගැන පුළුල් පරීක්ෂණ</topic>
    <author>විජයානි එදිරිසිංහ</author>
    <content>රුපියල් කෝටි ගණනක් වටිනා ප්‍රමිතියෙන් තොර බෙහෙත් තොගයක් සහිත කන්ටේනරයක් මෙරටට ගෙන්වීම සම්බන්ධයෙන් කොළඹ අපරාධ කොට්ඨාසය සහ සෞඛ්‍ය අමාත්‍යාංශය එක්ව පුළුල් පරීක්ෂණයක් ආරම්භ කර තිබේ.කොළඹ අපරාධ කොට්ඨාසයේ අධ්‍යක්ෂ නියෝජ්‍ය පොලිස්පති අනුර සේනානායක මහතා පත්කර ඇති පරීක්ෂණ කණ්ඩායමට සෞඛ්‍ය අමාත්‍යාංශයේ විමර්ශන නිලධාරියෙක්ද සහය වෙයි.මේ සිද්ධිය සම්බන්ධව පරීක්ෂණයක් කරන ලෙස තමා කොළඹ අපරාධ කොට්ඨාසයෙන් ඉල්ලීමක් කළ බව ඇමැති මෛත්‍රීපාල සිරිසේන මහතා ‘දිනමිණ’ට පැවැසීය. ශ්‍රී ලංකා රේගු අධිකාරියෙන්ද මේ වනවිට එම බෙහෙත් කන්ටේනරය සම්බන්ධව ප්‍රශ්න කර තිබේ.මීට මාස හයකට පෙර රාජ්‍ය ඖෂධ නීතිගත සංස්ථාව මඟින් ගෙන්වා ඇති එම බෙහෙත් තොගය ප්‍රමිතියෙන් තොර නිසා ප්‍රතික්ෂේප කර තිබේ. එම බෙහෙත් තොගය සහිත කන්ටේනරය ආපසු යවනවා වෙනුවට තවදුරටත් මාස ගණනාවක් තිස්සේ රඳවාගෙන සිටීමට හේතුව සම්බන්ධව එම පරීක්ෂණය සිදුකෙරේ.යම්කිසි පිරිසක් එම බෙහෙත් තොගය බෙදා හැරීමේ සැළසුමක් ඇතැයි පරීක්ෂණ අංශ විශ්වාස කරයි. කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාගේ උපදෙස් මත කොළඹ අපරාධ කොට්ඨාසයේ අධ්‍යක්ෂ පොලිස් අධිකාරි කේ. රන්ජන්, ස්ථානාධිපති පොලිස් පරීක්ෂක හේමන්ත ඕවිටිගම මහතා ඇතුළු කණ්ඩායමක් පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n1007269</link>
    <topic>බස්නාහිර පළාතේ පෞද්ගලික බස් වැඩ වැරුමක්ඇරැඹුවොත් ලංගම ඊට සූදානම්</topic>
    <author>සුභාෂිනී සේනානායක</author>
    <content>පෞද්ගලික බස් රථ වර්ජනයක් අද (26) මධ්‍යම රාත්‍රී සිට ආරම්භ කළහොත් එයට මුහුණ දීමට ශ්‍රී ලංකා ගමනා ගමන මණ්ඩලය සියල්ල සූදානම් කොට ඇතැයි එහි සභාපති එම්.ඩී.බන්දුසේන මහතා ‘දිනමිණට’ පැවසීය.බස්නාහිර පළාත තුළ ලංකා පෞද්ගලික බස්රථ හිමියන්ගේ සංගමය වර්ජනයක් සිදුකරන බවට කර ඇති ප්‍රකාශය සම්බන්ධයෙන්  ‘දිනමිණ’ කළ විමසීමකට පිළිතුරු දෙමින් ඒ මහතා එසේ පැවසීය. මේ අවස්ථාව සඳහා මුළු බස්රථ ඇණියම යොදවන බව කී ඒ මහතා, සාමාන්‍යයෙන් බස්නාහිර පළාත තුළ ඇති ඩිපෝ 26න් බස්රථ 1500 – 2000 අතර සංඛ්‍යාවක් ධාවනය කෙරෙන බවද කීය.ප්‍රධාන මාර්ගවල සිට දුම්රිය ස්ථාන දක්වා විශේෂ බස් සේවාවක් ධාවනය කරන බවද ඒ මහතා කීය. මේ සම්බන්ධයෙන් ‘දිනමිණ’ ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතාගෙන් කළ විමසීමකදී ඔහු කියා සිටියේ අද (26) පෙරවරුවේ බස්නාහිර පළාත් ප්‍රවාහන ඇමැති උපාලි කොඩිකාර මහතා සමඟ සාකච්ඡාවක් පවත්වන බවත් ඉන් අනතුරුව තීරණයකට එළැඹෙන බවත්ය. වර්ජනය සඳහා සියල්ල සූදානම් බව කී ඒ මහතා මේ සඳහා ප්‍රවාහන අමාත්‍ය කුමාර වෙල්ගම මහතාගේ අවධානය යොමුවනු ඇතැයි තම සංගමය විශ්වාස කරන බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072610</link>
    <topic>සරසවියත් ප්‍රතිපාදනකොමිසමත් එක්වී පරීක්‍ෂණ</topic>
    <author>සුභාෂිණී සේනානායක</author>
    <content>රුහුණු සරසවි ශිෂ්‍යයාගේ මරණය සම්බන්ධයෙන් රුහුණු විශ්වවිද්‍යාලය හා විශ්වවිද්‍යාල ප්‍රතිපාදන කොමිසම ඒකාබද්ධව පරීක්‍ෂණයක් අද (26) ආරම්භ කරන බව උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා සඳහන් කරයි.රුහුණු විශ්වවිද්‍යාලයේ ශාස්ත්‍ර පීඨයේ තෙවැනි වසරේ ඉගෙනුම ලැබූ සුසන්ත අනුර බණ්ඩාර (25) නමැති ශිෂ්‍යයා මෙලෙස මියගොස් තිබෙන අතර, ඔහුගේ මරණය සම්බන්ධයෙන් විවිධ ප්‍රචාර පැතිර යෑම මේ පරීක්‍ෂණ ආරම්භ කිරීමට හේතු වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072611</link>
    <topic>ටයි පටියෙන් ගෙල සිරකරමැරූ සිසුවියගේ කුඩම්මාත් ගෙල වැල ලා ගෙන</topic>
    <author>වැලිමඩ විශේෂ එස්. එම්. ෆාරුක්</author>
    <content>ටයි පටියෙන් ගෙල සිරකර මරා දමා තිබූ ඌව පරණගම කෝට්ටගොඩ ලුණුවත්ත චන්දිමා උදයාංගනී (17) ගේ මරණයෙන් සතියකට පසු ඇගේ කුඩම්මා වූ ඉන්ද්‍රාණි සමරවික්‍රම (40) නමැත්තිය සිය නිවසේ නාන කාමරයේ දී ගෙල වැලලාගෙන මිය ගොස් ඇත.ඉකුත් ජුලි 23 දින රාත්‍රියේ තම බිරිය නාන කාමරයේ ඇතුළතින් දොර වසාගෙන එහි බාල්කයේ එල්ලී මියගොස් සිටියදී ඉකුත් (24) දින අලුයම 5.00 පමණ මළ සිරුර හමුවූ බව මිය ගිය කාන්තාවගේ සැමියා වන කේ. ජී. වික්‍රමසිංහ මහතා ඌවපරණගම පොලිසියට පැමිණිලි කර ඇත.ඒ මරණය පිළිබඳ මහේස්ත්‍රාත් පරීක්ෂණය වැලිමඩ මහේස්ත්‍රාත් දුමින්ද පී. මුදුන්කොටුව මහතා පැවැත්වූ අතර බදුල්ල මහ රෝහලේ අධිකරණ වෛද්‍ය නිලධාරී එච්. එන්. රුහුල්හක් මහතා විසින් පශ්චාත් මරණ පරීක්‍ෂණය පවත්වා මෙය ගෙල වැලලා ගැනීමෙන් සිදුවූ මරණයක් බවට නිගමනය කෙළේ ය.ඉකුත් (15) වැනි දින රාත්‍රී තම නිවෙසේ දී ටයි පටියකින් ගෙල සිරකර මරා දමා තිබූ චන්දිමා උදයාංගනී (17) ගේ පියා වූ කේ. පී. වික්‍රමසිංහ ඔහුගේ බිරිය වන ඉන්ද්‍රානී සමරවික්‍රම (චන්දිමා උදයංගනී ගේ කුඩම්මා) දෙමහල්ලන් දැඩි සිත්වේදනාවෙන් පසුවී ඇත. සිය දියණියගේ මරණයෙන් පසු වික්‍රමසිංහ මහතාට සුව නින්දක් හෝ නොලැබී ඇති හෙයින් නින්ද යෑම සඳහා ඔහු නිදිපෙති පානය කිරීමට හුරුවී ඇත.ඒ අනුව සිද්ධිය වූ දින රාත්‍රී නිදිපෙති පානය කර නිදාගත් වික්‍රමසිංහ මහතා පසුදින අලුයම 5.00 පමණ අවදිවී සිය බිරිඳ පිළිබඳ සොයා බලන විට ඇය නාන කාමරයේ ගෙල වැලලාගෙන මියගොස් ඇති අයුරු ඔහුට දැක ගැනීමට ලැබී ඇත. ඌවපරණගම පොලිස් ස්ථානාධිපති පො. ප. ඩී. එම්. වසන්ත දිසානායක මහතා ඇතුළු නිලධාරීහු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072612</link>
    <topic>මහ පාරේ කුණු දමා පැන ගිය 75ක් ගැන පැමිණිලි: 50ක් දැලේ</topic>
    <author>විජයානි එදිරිසිංහ</author>
    <content>නීතිවිරෝධී ලෙස මහා මාර්ගයේ කැළි කසළ දමා ගිය පුද්ගලයන් 75 දෙනකු සම්බන්ධව පොලිසියට පැමිණිලි ලැබී තිබූ අතර 50 දෙනකු අත්අඩංගුවට ගෙන තිබේ.එවැනි පුද්ගලයන් සම්බන්ධව පැමිණිලි කිරීමට හඳුන්වා දුන් දුරකතන අංකවලට ලැබුණ ඇමතුම් අනුව පැමිණිලි ලැබුණ බව නියෝජ්‍ය පොලිස්පති අනුර සේනානායක මහතා පැවසීය.මේ වන විට නීතිවිරෝධී ලෙස මාර්ගවල කැළි කසළ දමා ගිය පුද්ගලයන් හාරසියයකට අධික පිරිසක් අත්අඩංගුවට ගෙන තිබේ.ඊයේ (25) දවස තුළදී රටපුරා පිහිටුවා ඇති පාරිසරික පොලිස් ඒකක “ගම්වාසීන්ගේ හා නගරවාසීන්ගේ සහාය ඇතිව පරිසරය පිරිසිදු කිරීමේ වැඩසටහන් සියයකට වැඩි ප්‍රමාණයක් දියත් කර ඇත. ඒ අතරින් ඩෙංගු මදුරුවන් බෝවෙන ස්ථාන විශාල ප්‍රමාණයක් සොයාගෙන ඇති බවද පොලිසිය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072614</link>
    <topic>දෙවිනුවර දී කාවාඩි කණ්ඩායමකට වෙඩි තැබීමකින් දෙදෙනකුට බරපතළයි</topic>
    <author>මාතර සමූහ ඩබ්ලිව්. පී. ධර්මසේන සහ මාතර සංචාරක, මාතර විශේෂ</author>
    <content>දෙවිනුවර වෙලේගොඩ ප්‍රදේශයේ කාවාඩි නටමින් සිටි කණ්ඩායමකට ඊයේ (25) උදේ සිදුවූ වෙඩි තැබීමකින් සුරංග සංජීව (21) නැමති තරුණයකු සහ කාවඩි කණ්ඩායම් මෝලම ගැසූ පුද්ගලයකු බරපතළ තුවාල ලබා මාතර මහ රෝහලට ඇතුළත් කර ඇත. මෙය කාලයක් තිස්සේ පැවැති කෝන්තරයක ප්‍රතිඵලයක් බව පොලිසිය පවසයි.මේ සම්බන්ධයෙන් මාතර පොලිස් අධිකාරී දමයන්ත විජයශ්‍රී මහතාගේ උපදෙස් පරිදි ගන්දර පොලිස් ස්ථානාධිපති ජගත් විජය ගුණවර්ධන ඇතුළු පිරිසක් පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072615</link>
    <topic>දෙවිනුවර විෂ්ණු දේවාල භූමියේ දීඅලි පහරින් තරුණයෙක් මිය යයි</topic>
    <author/>
    <content>දෙවිනුවර උපුල්වන් ශ්‍රී විෂ්ණු මහා දේවාලයේ වාර්ෂික ඇසල මංගල්‍යයේ හයවැනි (06) පේළී පෙරහර 24 දා සවස 5.02 යෙදුණු සුබ මොහොතින් ගමන් අරඹා වීදි සංචාරය කර දේවාලයට ගෙවදිමින් සිටින අතර තුර පෙරහරේ ගමන්කළ අලියකු දේවාලය පිටුපස විවේකීව සිට රඳවන ස්ථානයට ගෙනියමින් සිටියදී වෙස් මුහුණක් දමාගෙන නටමින් අලියාට උසුළු විසුළු කළ තරුණයකු අලියාගේ පහරදීමෙන් මියගොස් ඇතැයි ගන්දර පොලීසිය පවසයි.අලියාගේ පහරදීමෙන් මියගොස් ඇත්තේ දෙවිනුවර වෙලේගොඩ පදිංචි 16 හැවිරිදි සී.එම්. තරිඳු (16) නමැත්තෙකි. පැය පහක්, හයක් පමණ පෙරහරේ ගමන් කර වෙහෙසට පත්ව සිටි අලියා සිය ගමන් වාරය අවසන් කර දේවාලය පිටුපස විවේකීව සිට ඇත.ඒ අතරතුර 25 වැනි පුන් පොහෝදා පැවැත්වීමට නියමිත රන්දෝලි පෙරහරේ ගමන්කරන කාවාඩි කණ්ඩායමක් පෙර පුහුණුවීම් වල නිරතව නටමින් සිට ඇත. එම ස්ථානයේ නටමින් සිට ඇති මිය ගිය තරුණයා යම් කෙනකුගෙන් ඉල්ලා ගත් වෙස්මුහුණක් පැළඳ අලියා සිටින ස්ථානයට පැමිණ නටමින් විවිධ උසුළු විසුළු කර තිබේ.දැඩි වෙහෙසට පත්ව සිටි අලියාට කේන්ති ගොස් තරුණයාට පහරදී ඇති අතර, තුවාල ලැබූ තරුණයා වහා මාතර මහ රෝහලට ඇතුළත් කිරීමෙන් පසු මියගොස් ඇති බවත්, පහරදුන් අලියා ඉන් පසු කිසිදු කලබලයකින් තොරව ඉවත්ව ගිය බවත්, ගන්දර පොලීසියේ උසස් නිලධාරියකු ‘දිනමිණ’ට පැවැසීය.මියගිය තරිඳු සමඟ නටමින් සිටි ඔහුගේ මිතුරකු වූ කේ. සමිත් කුමාර කියා සිටියේ මියගිය තරිඳු මද වේලාවක් වෙස් මුහුණක් පැළඳ නටමින් සිටිය දී සිද්ධිය වන මොහොතේ වෙස් මුහුණක් පැළැද නොසිටි බවයි.පසෙක නටමින් සිටි තරිඳු එකවර අලියා විසින් හොඬයෙන් ඇද පොළවේ ගසා පාගා දැමූ බව ඔහු වැඩිදුරටත් කීය. දෙවිනුවර රාජමහා විහාරාධිපති ආචාර්ය දෙවිනුවර සිරි ප්‍රනාන්දු නාහිමියන් පැවැසුවේ අලියා හා නයා වැනි සතුන් තමන්ට හිරිහැරයක් නැතිව කෙනකුට කරදරයක් නොකරන බවය.ලමියගිය තරුණයාගේ මෘත ශරීරය මාතර මහරෝහලේ තබා ඇති අතර පශ්චාත් මරණ පරීක්ෂණය පැවැත්වීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072616</link>
    <topic>සිසුවියකගේ අතපයගැට ගසා අතවර කරලා</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>ඇල්පිටිය ප්‍රදේශයේ උසස් බාලිකා විද්‍යාලයක අ.පො.ස උසස් පෙළ අධ්‍යාපනය ලබන ශිෂ්‍යාවකට 22 වැනිදා සවස තරුණයන් පිරිසක් විසින් අතපය ගැට ගසා බරපතළ ලෙස අතවර කර ඇතැයි ඇල්පිටිය පොලිසියෙන් වාර්තාවෙයි.අතවරයට ලක්වූ ශිෂ්‍යාව ඇල්පිටිය කිතුල්පිටිගල ප්‍රදේශයේ පදිංචි පවුලේ එකම ගැහැණු දරුවා වූ 19 හැවිරිදි ශිෂ්‍යාවකි.මෙතෙක් කිසිදු සැකකරුවකු අත්අඩංගුවට ගෙන නැති අතර ඇල්පිටිය මූලික රෝහලට ඇතුල් කළ ශිෂ්‍යාව පසුව ගාල්ල මහමෝදර මහ රෝහලට මාරුකර යවා ඇත.ඇල්පිටිය පොලිසිය පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072617</link>
    <topic>මාතර බාලිකා විදුහලකඋ.පෙළ සිසුවියෝ දෙදෙනෙක් අතුරුදන්</topic>
    <author>බන්ධුල ගුණසේකර සමඟ ජස්ටින් කොඩිකාර – මාතර දිසා විශේෂ</author>
    <content>මාතර නූපෙ ප්‍රදේශයේ පෞද්ගලික උපකාරක පන්තියකට ගිය මාතර ප්‍රධාන බාලිකා විද්‍යාලයක උසස් පෙළ සිසුවියන් දෙදෙනෙකු ජූලි මස පළමුවෙනිදා (01) සිට ආගිය අතක් නොමැති බව දැරියන්ගේ මවුපියන් විසින් මාතර සහ ගන්දර පොලිසිවලට පැමිණිලි කර ඇත.මෙසේ අතුරුදන් වී ඇති බව කියන සිසුවියන් දෙදෙනා එකම පන්තියේ එකට සිටි ගජ මිතුරියන් වන අතර මෙව වාණිජ අංශයෙන් අධ්‍යයන පොදු සහතික පත්‍ර (උසස් පෙළ) විභාගයට පෙනී සිටීමට සූදානම්ව සිටි දැරියන් දෙදෙනෙකි.මෙසේ ආගිය අතක් නොමැති එක් සිසුවියකගේ පියා ප්‍රභූ ආරක්ෂක සේවයේ නියුතු පොලිස් සැරයන්වරයකු බවද අනාවරණය වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072618</link>
    <topic>බසයට යට වූ තෙහැවිරිදිදරුවෙක් එතැනම</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>ඊයේ (25) පස්වරුවේ අවිස්සාවේල්ලේදී සිදුවූ රිය අනතුරකින් අවුරුදු තුනක් වයසැති පිරිමි දරුවකු එම ස්ථානයේදීම මියගොස් ඇත.අවිස්සාවේල්ල මාදොළ සමන් විද්‍යාලය අසලදී ත්‍රිරෝද රථයකින් බැස මවුපියන් සමඟ පාර හරහා මාරුවීමට ගිය මෙම දරුවා කොළඹ සිට කහවත්ත බලා ධාවනය වූ බස් රථයක රෝදයකට හසුවී ඇති අතර, බස් රථය නොනවත්වා ගමන් කර තිබේ.රත්නපුර ඩිපෝවට අයත් එම බස් රථය හා රියැදුරා ඇහැලියගොඩ ප්‍රදේශයේදී අත්අඩංගුවට ගැනීමට පොලීසිය සමත් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072619</link>
    <topic>පස් මසකට පෙර අතුරුදන් වූ ධීවරයින් හතර දෙනාඅප්‍රිකානු මුහුදු තීරයෙන් හමුවෙයි</topic>
    <author>මහින්ද අලුත්ගෙදර</author>
    <content>මාස පහක කාලයක් අතුරුදන්ව සිටි ශ්‍රී ලාංකික ධීවරයින් සිවු දෙනකු බේරා ගැනීමට දකුණු අප්‍රිකානු වෙරළාරක්ෂක භට පිරිසක් සමත්ව ඇතැයි වාර්තා වේ. අතුරුදන්ව සිටි මේ ධීවරයින් සිවු දෙනා සමඟ ඔවුන් ගමන් ගත් ධීවර බෝට්ටුව දකුණු අප්‍රිකානු වෙරළාසන්නයේ පාවෙමින් තිබිය දී එම වෙරළාරක්ෂක නිලධාරීන් විසින් බේරාගෙන ඇති බව තානාපති ආරංචි මාර්ග සඳහන් කරයි.මෙහි ධීවර බෝට්ටු හිමිකරු ඇතුළු සිවු දෙනා පසුගිය පෙබරවාරි මාසයේ (22) බේරුවල ධීවර වරායෙන් මුහුදු ගොස් තිබෙන අතර සරත් පෙරෙරා, සුරේෂ්, බර්ම් හා ආර්.මනෝජ්, යනුවෙන් ඔවුන් හඳුනාගෙන තිබෙන බවත් අනාවරණය වේ.මේ ශ්‍රී ලාංකික ධීවරයින් පිරිස යළිත් දිවයිනට ගෙන්වා ගැනීමට ශ්‍රී ලංකා විදේශ කටයුතු අමාත්‍යාංශයේ මැදිහත් වීමෙන් දකුණු අප්‍රිකානු බලධාරීන් සමඟ දැනටමත් සාකච්ඡා කැර ඇතැයිද තානාපති ආරංචි මාර්ග පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=n10072620</link>
    <topic>මත්කුඩු සමඟ ඌරුගල ‘කුඩුනුවන්’ දැලේ</topic>
    <author/>
    <content>ඉංගිරිය සහ අවට ප්‍රදේශවලට මත්කුඩු අලෙවිකළ ඌරුගල “කුඩුනුවන්” නැමැති සැකකරු මත්කුඩු මිලිග්‍රෑම් 400 නිවෙසට ගෙන ආ අවස්ථාවේදීම අත්අඩංගුවට ගත් බව ඉංගිරිය පොලිසිය කියයි.සැකකරු මත්කුඩු රැගෙන නිවෙසට එන බවට ඉංගිරිය පොලිසියේ ස්ථානාධිපති පොලිස් පරීක්ෂක ප්‍රසන්න වැලිකල මහතා ට ලද තොරතුරකට අනුව නිවෙස තුළ සැගවී සිටි පොලිස් නිලධාරීන් සැකකරු මත්කුඩු පැකැට් අල්මාරිය යට රහස් කුටියක සැඟවීමට උත්සහා දැරීමේ දී අත්අඩංගුවට ගැනීමට හැකි වී ඇත. අත්අඩංගුවට ගත් සැකකරු වයස 26 ක පුද්ගලයෙක් වන අතර සැකකරු පෙරේදා (24) හොරණ අධිකරණයට ඉදිරිපත් කිරීමට නියමිතව තිබිණි.ඉංගිරිය පොලිසියේ ස්ථානාධිපති පොලිස් පරීක්ෂක ප්‍රසන්න වැලිකල මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක එච්.ජී. විජේරත්න පොලිස් කොස්තාපල් (29018) නිලන්ත (36410) රාමනායක මහත්වරු සැකකරු අත්අඩංගුවට ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007261</link>
    <topic>ග්‍රාම නිලධාරී කොට්ඨාස 3060ක ගම්-බිම් සංවර්ධනයට මුල පිරේ</topic>
    <author>මහරගම විශේෂ - වේහැල්ලේ පියතිලක</author>
    <content>දිවයිනේ සෑම ප්‍රාදේශීය ලේකම් කොට්ඨාසයක්ම ආවරණය වනසේ සංවර්ධන කිරීම සඳහා ග්‍රාම නිලධාරී කොට්ඨාස 3060ක් තෝරාගෙන ඇත. වසර පහක් ඇතුළතදී මේ ගම්වලට අවශ්‍ය සියලුම යටිතල පහසුකම් ලබාදී සංවර්ධනය වූ ගම් බවට පත් කිරීමට අපේක්‍ෂා කැරේ.මේ ගම්වල, මාර්ග, ප්‍රජා ශාලා, වාරි ක්‍රම, කෘෂිකර්මය, දහම් පාසල්, ක්‍රීඩා පිටි සංවර්ධනය කරනු ලබන අතර නිවාස නැති පවුල්වලට නිවාස ලබාදීම විශේෂත්වයකි.මේ ව්‍යාපෘතිය යටතේ මහරගම ප්‍රාදේශීය ලේකම් කොට්ඨාසයේ ගම් නවයක් තෝරාගෙන ඇත. ඒවා සංවර්ධනය කෙරෙමින් පවතී.2009 වසරේ නිවාස නැති පවුල් 9 කට එක් පවුලකට රු. 60,000 බැගින් ලබාදුන් අතර දානපතියන් හා ප්‍රජා සංවිධාන සහභාගි කරවා ගෙන මේ නිවාසවල වැඩ අවසන් කර නිවැසියන් ඒවායේ පදිංචිකර ඇත.එක් නිවෙසක වටිනාකම රුපියල් ලක්‍ෂ දෙකක් පමණ වේ. නිවාස ලබා දී ඇත්තේ සමෘද්ධි ලාභීන්ට ය.මීට අමතරව රණවිරු පවුල් දෙකකට ද රු. 75,000 බැගින් ලබාදී තිබේ. නිවාසවල ඉදිකිරීම් නිමවී අදාළ පවුල් ඒවායේ පදිංචිවී සිටිති.මිරිහාන ග්‍රාම නිලධාරී කොට්ඨාසයේ රණවිරු අසංක චන්ද්‍ර කුමාරගේ මවුපියන්ට සහ උඩහමුල්ල ග්‍රාම නිලධාරී වසමේ පදිංචිව සිටි රණවිරු රුවන් චන්දිම මහතා වෙනුවෙන් ඔහුගේ මවුපියන්ට ද නිවෙසක් සාදා දී ඇත.2010 වසර සඳහා නාවින්න ග්‍රාම නිලධාරී වසමේ රුක්මනී චන්ද්‍රිකා, කලල්ගොඩ ග්‍රාම නිලධාරී වසමේ ලතා දිසානායක හා මාලපල්ල නැගෙනහිර ග්‍රාම නිලධාරී කොට්ඨාසයේ තමාරා දිල්රුක්‍ෂ යන තිදෙනාට එක් අයකුට රු. 100000 බැගින් ලබාදී ඇත.ගම් 3060 ව්‍යාපෘතිය යටතේ 2015 වනවිට නිවෙසක් නැති සෑම පවුලකටම නිවසක් ලබාදීම රජයේ අපේක්‍ෂාවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007262</link>
    <topic>බුලත්සිංහල සෝදිසි මෙහෙයුමකින්වරෙන්තුකරුවෝ 16ක් කොටු වෙති</topic>
    <author>මතුගම සංචාරක</author>
    <content>බුලත්සිංහල පොලිස් බල ප්‍රදේශයේ කළ සෝදිසි මෙහෙයුමකින් වරෙන්තුකරුවන් දහසය දෙනකු බුලත්සිංහල පොලිසිය අත් අඩංගුවට ගෙන ඇත.ගෝවින්න, නාරවිල, හල්වතුර, අවරගෙදර ප්‍රදේශවල කළ සෝදිසි මෙහෙයුමකින් මේ පිරිස අත්අඩංගුවට ගත්තේය.මිනීමැරුම්, මංකොල්ල කෑම්, සොරකම්, මත්පැන් වැරැදි සම්බන්ධ මොවුන්ට චෝදනා ලැබුණි.මේ පිරිස මතුගම මහේස්ත්‍රාත් අධිකරණයට ඉදිරිපත් කිරීමට නියමිතය.බුලත්සිංහල පොලිස් ස්ථානාධිපති ජී. එච්. පී. ගයාන් ප්‍රසන්න මහතා ඇතුළු නිලධාරීන් පිරිසක් මේ සෝදිසි මෙහෙයුමට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007263</link>
    <topic>බස්නාහිර පළාත් පාලන ආයතනවලහිඟ වරිපනම් අයකර ගැනීමට පියවර</topic>
    <author>පොල්ගස්ඕවිට සමූහ එස්. පන්නිල</author>
    <content>බස්නාහිර පළාතේ සියලුම පළාත් පාලන ආයතන වෙනුවෙන් අය විය යුතු හිඟ වරිපනම් ගාස්තු ඉක්මනින් අය කර ගැනීමේ වැඩ පිළිවෙළක් පළාත් පාලන දෙපාර්තමේන්තුව මගින් ක්‍රියාත්මක කිරීමට යයි.2009.12.31 දිනට රුපියල් මිලියන 3896ක් අය විය යුතුව ඇතැයි බස්නාහිර පළාත් පාලන කොමසාරිස් එච්. සුමතිපාල මහතා දැනුම් දෙයි. මින් රුපියල් මිලියන 3251ක්ම කොළඹ දිස්ත්‍රික්කය සඳහා වන අතර ගම්පහ සඳහා රුපියල් මිලියන 523 ද කළුතර සඳහා රුපියල් මිලියන 122 ක්ද වෙයි.කොළඹ, කෝට්ටේ, මොරටුව, දෙහිවල - ගල්කිස්ස මහනගර සභා, මහරගම, කොළොන්නාව, සීතාවක, බොරලැස්ගමුව, කැස්බෑව නගර සභා හා කඩුවෙල, හෝමාගම, සීතාවක, කොටිකාවත්ත ප්‍රාදේශීය සභා වෙනුවෙන් මේ මුදල් අය විය යුතුව තිබේ.මේ මුදල් නොලැබීම නිසා ඒ ඒ පළාත් පාලන ආයතන ජනතාවට සපයන යටිතල පහසුකම් ඇන හිට ඇතැයි සභාපතිවරු පෙන්වා දෙති.තවදුරටත් වරිපනම් නොගෙවන ආයතන හා පුද්ගලයන් සොයා දේපළ තහනම් කිරීමේ ක්‍රියාවලියකට අවතීර්ණ වීමට සිදු වනු ඇතැයි කොළඹ දිස්ත්‍රික් පළාත් පාලන කොමසාරිස්වරයා පෙන්වා දෙයි.කැළි කසළ ඉවත් කිරීම, මංමාවත් නඩත්තු කිරීම, වීථි ආලෝකය, ගිනි නිවීමේ සේවා, මදුරු මර්දන ව්‍යාපෘති, මාතෘ හා ළමා සායන, පෙර පාසල් හා පුස්තකාල සේවා, සුසාන භූ®මි හා ආදාහනාගාර සේවා, ආයුර්වේද වෛද්‍ය සේවා, ළමා උද්‍යාන ක්‍රීඩා පිටි නඩත්තුව මේ මුදල් වැය කර පළාත් පාලන ආයතන මගින් සිදු කරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007264</link>
    <topic>කොළඹ නගරයේ මේ මාර්ගයබලධාරීන්ට පෙනෙන්නේ නැති හැඩයි</topic>
    <author>කොළොන්නාව සමූහ ඒ. සුමනසේන</author>
    <content>කොළඹ නගරයේ වාහන තදබදය නිසා බෙහෝ රියැදුරන් නොයෙකුත් විකල්ප මාර්ගවලින් ගමන් පහසුව සලසා ගන්නා මෙවන් යුගයෙක වසර 50 කට අධික කාලයෙක සිට දෙමටගොඩ මරදාන පාර ඔස්සේ කොළඹ නගරයට ඇතුලුවිය හැකි පහසුම මාර්ගයක් කිසිදා ප්‍රතිසංස්කරණයකින් තොරව විනාශවී යාමට ඉඩහැර තිබේ.කොළඹ මහනුවර ප්‍රධාන දුම්රිය මාර්ගයට යටින් දිවෙන මේ මාර්ගය ඇත්තේ මාලිගාවත්ත ප්‍රදේශයේය. එය නිතරම ජලයෙන් යටවී තිබේ. කලින් මේ මාර්ගයට දමා තිබුණු තාර හා කළුගල්ද ගැලැවී ගොස් ඇති බවද ප්‍රදේශවාසීහු කියති.මාළිගාවත්ත ප්‍රදේශයේ පදිංචි ත්‍රී රෝද රථ රියැදුරකු වන ෂෙයිඩ් සුලේමාන් මහතා මෙසේ කීවේය.මාලිගාවත්ත මැද කොළඹ සිට වාහන වලින් පමණක් නොවෙයි පයින් ගමන් කරන අයටත් ඔය දුම්රිය මාර්ගය යටින් තිබෙන පාර දෙමටගොඩ බොරැල්ල වගේ ප්‍රදේශවලට ගමන් කරන්න තියෙන පහසුම ගමන් මාර්ගයයි. දුම්රිය නිවාසවල, මාලිගාවත්ත නිවාස යෝජනා ක්‍රමයේ ඛෙත්තාරාම පාර, බෝධිරාජ මාවත වගේ ප්‍රදේශවල ඉඳලා ක්ලිප්ටන් බාලිකා විද්‍යාලයට, කයිරියා මුස්ලිම් බාලිකා විද්‍යාලයට ශාන්ත මැතිව් විදුහලට, සහ ජාත්‍යන්තර පාසලකට යන දරුවන්ටත් මේ පාර හදලා දෙනවා නම් ලොකුම යහපතක් වෙනවා. සමහර දවස්වලට මේ පාලම යටින් ගමන් කරන පාසල් දරුවන් පාරේ ලිස්සලා වැටෙනවා. පාර හදලා දෙනවා නම් කාටත් යහපතක් සිදුවෙනවා.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007265</link>
    <topic>උතුරු මැද පළාතේඩෙංගු රෝගීන් 1165ක්</topic>
    <author> ගාමිණී ජයසිංහ කිත්සිරි වනසිංහ, සම්පත් සංජීව</author>
    <content>මේ වසරේ ඉකුත් මාස කිහිපය තුළ පමණක් උතුරුමැද පළාතෙන් ඩෙංගු රෝගීන් එක්දහස් එකසිය හැට පස් දෙනෙක් (1165) පිළිබඳ වාර්තා වී ඇත.ඒ අනුව ඉකුත් ජනවාරි මස සිට මේ මස 16 දින දක්වා අනුරාධපුර දිස්ත්‍රික්කයෙන් රෝගීන් 883 දෙනෙක් හා පොළොන්නරුව දිස්ත්‍රික්කයෙන් රෝගීන් 282 දෙනෙක්ද ප්‍රතිකාර සඳහා පළාතේ රෝහල් වෙත පැමිණ ඇතැයි අනුරාධපුර දිස්ත්‍රික් ප්‍රාදේශීය වසංගත රෝග විද්‍යාඥ අශෝකා මුණසිංහ මහත්මිය පැවැසුවාය.මේ අතර අනුරාධපුර දිස්ත්‍රික්කයෙන් වාර්තා වූ රෝගීන්ගෙන් සිව්දෙනෙක් ජීවිතක්ෂයට පත්ව ඇති බවත්, ඒ අතර වයස අවුරුදු එකොළහක දැරියක් හා ගැබිණි මවක්ද සිටි බවත් මුණසිංහ මහත්මිය පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007266</link>
    <topic>කැබිතිගොල්ලෑව ප්‍රදේශයේකඳු කැපීමෙන් උල්පත් සිඳිලා</topic>
    <author>අශෝක සේනාරත්න – අනුරාධපුර සමූහ</author>
    <content>කැබිතිගොල්ලෑවේ කුංචුට්ටුව කන්ද හා හොරොව්පතාන පාරේ වැලිමාපොතාන කඳු මාර්ගයක් පුළුල් කිරීමට මාර්ග සංවර්ධන අධිකාරිය ඉවක් බවක් නොමැතිව කඳු කැපීමෙන් ප්‍රදේශයේ දිය උල්පත් රැසකටම තර්ජනය එල්ලවිය හැකි බව කැබිතිගොල්ලෑව ප්‍රාදේශීය ලේකම් චම්පික නිරෝෂ් ධර්මපාල මහතා දිසා වන කමිටුවේදී පෙන්වා දෙයි. අනුරාධපුර මහ දිසාපති එච්. එම්. කේ. හේරත් මහතාගේ ප්‍රධානත්වයෙන් දිසාපති කාර්යාලීය ශ්‍රවණාගාරයේ දී දිසා වන කමිටුව පසුගියදා රැස්විණි.වියළි කලාපයට අයත් වූවත් අනුරාධපුර දිස්ත්‍රික්කයේ වැඩිම උල්පත් සංඛ්‍යාවක් පිහිටා තිබෙන්නේ කැබිතිගොල්ලෑව ප්‍රාදේශීය ලේකම් කොට්ඨාසයේය. ඓතිහාසික සිංහයා උල්පතට සම්බන්ධ කුංචුට්ටු කන්ද කපා ඇති ස්ථානවල ජල තීරු ගමන් ගත් ආකාරය හොඳාකාරව දර්ශනය වන බවද ධර්මපාල මහතා පෙන්වා දුන්නේය. මේ දිය උල්පත්වල ජලය පරිභෝජනය කිරීම නිසා කැබිතිගොල්ලෑව ප්‍රදේශයේ වකුගඩු රෝගීන්ගේ ප්‍රමාණයේ අඩුවක් පෙන්නුම් කරයි.පදවිය ප්‍රදේශයේ පවතින වකුගඩු රෝගය නිසා එම ප්‍රදේශයේ විශාල පිරිසක් සිංහයා උල්පතේ ජලය ගෙනයාමට වාහනවලින් පවා පැමිණෙන බව පෙන්වා දුන් චම්පික නිරෝෂ් ධර්මපාල මහතා මේ වටිනා සම්පත් රැක ගැනීමට වහාම පියවර ගන්නැයි ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007267</link>
    <topic>සේනානායක සමුද්‍රයේජල මට්ටම පහතට</topic>
    <author>දිගාමඩුල්ල විශේෂ</author>
    <content>අම්පාර දිස්ත්‍රික්කයේ පවතින දැඩි නියඟය නිසා ඉඟිනියාගල සේනානායක සමුද්‍රයේ ජල මට්ටම සීඝ්‍රයෙන් පහළ බසිමින් පවතී.මේ වන විට සේනානායක සමුද්‍රයේ ජල මට්ටම අඩි 56 දක්වා පහළ බැස ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007268</link>
    <topic>දැදිගම ගුරුවරිය මරාවසර 15යි...</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>දැදිගම මල්මැස්ස අවිවාහක ගුරුවරියක් වූ වී. රුක්මණී මෙනවිය සාහසිකයෙකු විසින් මරා දමා 2010 අගෝස්තු 18 වෙනිදාට වසර පහලවක් පිරෙයි. ඇයගේ මරණය තවමත් අභිරහසකි.දරුවන් දසදෙනෙකුගෙන් යුත් ඇය පවුලටම ‘මැණිකක්’ වූවාය.1960 වර්ෂයේදී උපත ලද ඇය දැදිගම පැරකුම්බා මහ විදුහලෙන් අධ්‍යාපනය ලැබුවාය. වැඩිදුර අධ්‍යාපනය ලබනවාත් සමඟ ඇයට මිනිපේ විදුහලට (1980දී) ගුරුපත්වීමක් ලැබිණි. මිනිපේ විදුහලේ වැඩ භාරගැනීමට යන පෙරදිනයේ ඇය නිවසින් ගියේ දෙමාපියන් වැද සිප මම මේ පවුල ගොඩදමනවා යනු අධිටනිනි.විවාහ යෝජනා ගෙනආවත් ඇය නිතරම ප්‍රකාශ කලේ පවුලේ ප්‍රශ්න එකලසක් වූ විගස විවාහ වන බවයි. ඇගේ පවුලට ඉඩමක් හෝ නිවසක් තිබුණේ නැත.කොළඹ පදිංචි ධනවත් පුද්ගලයකුට අයත් මල්මැස්සේ පිහිටි ඉඩමක ඉදිකරන ලද කුඩා නිවසක මේ දොලොස්දෙනා ජීවත්වූහ. රුක්මණිගේ දෙමාපියන් රැකියාව ලෙස කළේ රබර් වත්තේ රබර් කිරි කැපීමයි.ඇය ඝාතනය කළේ 1995 අගෝස්තු මස 18 වෙනි දිනය.උදෑසන වතු අයිතිකරු හමුවීම පිණිස ඕ කොළඹ ගියාය. එදින සවස 6.45ට පමණ බසයකින් දැදිගම පන්සල් හන්දියට පැමිණියාය. වටින් ගොඩින් අදුර වැටෙන්නට වූයෙන් ඇය පන්සල් හන්දියේ කඩයකින් ඉටිපන්දමක් සහ පොල්කට්ටක්ද ගෙන රාත්‍රී කෑමට කියා පාන් රත්තලක්ද මිලදී ගත්තාය. පන්සල් හන්දියේ සිට ඇයගේ නිවසට සැතපුමක් පමණ පාගමනින් යායුතුය.පන්සල් හන්දියේ සිට ඇයගේ මාරයා පිටුපසින් ආ බව සිතිය හැකිය. කුඩා මාර්ගයේ මහජනයා යන එන නිසා සැතපුම් තුන්කාලක් ගොස් පාලු රබර් වත්ත දිගේ යනවිට සාකසිකයා මේ අපරාධය සිදු කැර ඇත.එවකට පොලිස් ස්ථානාධිපතිව සිටි පත්මසිරි පුංචිහේවා මහතා පරීක්‍ෂණ සිදුකෙළේය. ඇය මරා දමා වසර පහලවක් ගතව ඇතත් මිණීමරුවා සොයාගැනීමට පොලිසිය සමත්වී නැත. මේ නිසාම දියණියට වූ විපත දරාගත නොහැකිව සිහිවිකල්වී ඇයගේ පියා මියයනලදී.ඇගේ මවත් නිතරම රුක්මණී දුවේ කියමින් ඇදේ වැතිර සිටී. මවගෙන් දිනමිණ කල විමසුමකට පිළිතුරු දෙමින් ඕ මෙසේ පැවසුවාය.මගේ දුව කිසිවෙකුට වරදක් කළේ නෑ. පාසල් ගුරුවරුත් ළමයිනුත් ඇයට හරිම ආදරෙන් හිටියේ. නිවාඩු ගන්නේම නැහැ. හදිසි වුවමනාවකට තමයි නිවාඩු ගන්නේ. අවුරුදු පහක් පමණ ඇය ගුරු සේවයේ හිටිය.ඇය මියගියාට පසු අපිට කිසිම වන්දි මුදලක් හමුවුණේ නැහැ. ඇයගේ පඩියවත් අපට ලැබුණේ නැහැ. අපි ඒවා කරගෙන පඩි ලබාගන්න හැටි දන්නේ නැහැ. මේ අපරාධය කළ පුද්ගලයන් තවමත් අත්අඩංගුවට ගෙන නැහැ. අසනීපය වැඩි වුනෙත් දුව ගැන කල්පනා කරලයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r1007269</link>
    <topic>කොළඹ - මතුගම බස් ධාවනය විධිමත් නෑ</topic>
    <author>වාද්දුව සමූහ එස්. ආර්. පියදාස</author>
    <content>ගාලු මාර්ගයේ ධාවනය වන පුද්ගලික මගී බස්රථ සේවාවේ කොළඹ සිට මතුගම දක්වා ධාවන වන බස්රථ පාණදුරෙන් එහා තල්පිටිය, මොල්ලිගොඩ, පොතුපිටිය හා වස්කඩුව ප්‍රදේශවල නතර නොකර ධාවන කරවීම පිළිබඳව මහීහු දැඩි කනස්සල්ල පළ කරති.මේ නිසා කළුතර නාගොඩ රෝහල් වලට යන ජනතාවට බස් රථ දෙකකින් ගමන් කිරීමට සිදුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r10072610</link>
    <topic>නාවාන පුවක්වත්ත මාර්ගයටඋදෑසන 5-8 අතර බර වාහන එපා</topic>
    <author>කොටදෙණියාව සමූහ</author>
    <content>දිවුලපිටිය පරණ හංදිය සිට මීරිගම දක්වා ඇති නාවාන පුවක් වත්ත පාරේ ගමන් කරන ගල් හා වැලි පැටවූ ලොරි දිනපතා උදේ 5 සිට 8 දක්වා ගමන් කිරීම අත්හිටුවන ලෙසට බලගල්ල, රස්සාපාන ප්‍රදේශවාසීහු බලධාරීන්ගෙන් ඉල්ලති.පරණ හංදිය නාවාන පාර ඉතා අධික ජනගහනයක් ගැවසෙන මාර්ගයකි. මේ මාර්ගය ඔස්සේ දිනපතා අලුයම සිට විශාල දරු පිරිසක් පාසල් යති. මේ පාරේ පිහිටි කළු ගල් කඩන ස්ථානයට දවසේ පැය විසි හතර පුරාම බර වාහන ගමන් කරන්නේ ඉතා වේගයෙන් නිසාවෙන් අනතුරුවලින් බේරීමට මේ ඉල්ලීම කරන බව ප්‍රදේශවාසීහු ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=r10072611</link>
    <topic>මීගොඩ ආර්ථික මධ්‍යස්ථානයේභාණ්ඩ මිල වැඩි යැයි චෝදනා</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>පාදුක්ක හා හෝමාගම සති පොළවල මිල ගණන් වලට වඩා මීගොඩ ආර්ථික මධ්‍යස්ථානයේ භාණ්ඩ මිල වැඩි බවට ජනතාවගෙන් චෝදනා එල්ල වේ.වෙළෙඳ සල් හිමියන් පවසන්නේ තොග මිල ගණන් අඩු මට්ටමේ පවතින බවත් සිල්ලර මිල සුළු ප්‍රමාණයෙන් වැඩි කර ඇති බවත්ය. එහෙත් වෙළෙඳ සංකීර්ණයක දැකිය හැකි තරගකාරී මිල ගණන් මෙහි නැත්තේ මන්දැයි ජනතාව විමසති.මෙහි අලෙවි වන එළවුළු බොහෝමයකට රසායනික ද්‍රව්‍ය යොදා තැබීම නිසා එදිනම ආහාරයට ගැනීමට සිදුවන අවස්ථාද එමට බව පාරිභෝගික ජනතාව කියති.පලා වර්ග වලට පවා රසායනික බෙහෙත් යොදා අලෙවි කරන බවට ඔව්හු චෝදනා කරති. සතියේ අගහරුවාදා සහ සෙනසුරාදා දිනවල පාදුක්ක නගරයේත් බදාදා හා ඉරිදා දිනවලදී හෝමාගම නගරයේත් පවත්වාගෙන යන සති පොළ වල ග්‍රාමීය මට්ටමේ නිපදවන ආහාර ද්‍රව්‍ය ඉතා අඩු මිල ගණන් වලින් මිලදී ගැනීමට හැකියාව ඇතැයි ජනතාව කියති. මේ සම්බන්ධයෙන් සමුපකාර හා පාරිභෝගික කටයුතු අමාත්‍යාංශය පියවර ගත යුතු කාලය එළඹී ඇති බව පාරිභෝගික ජනතාව පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007261</link>
    <topic>මුරලි යුගයෙන් පසුවප්‍රථම ටෙස්ට් ගැටුම අද</topic>
    <author/>
    <content>මුත්තයියා මුරලිදරන්ගේ යුගයට පසුව සිය ප්‍රථම ටෙස්ට් තරගයට සහභාගි වන ශ්‍රී ලංකා ක්‍රිකට් කණ්ඩායම ඉන්දියාවට එරෙහිව අද කොළඹ එස්.එස්.සී. පිටියේදී ඇරැඹෙන දෙවැනි ටෙස්ට් තරගයේ දී ප්‍රතිවාදී දුර්වල පන්දු ප්‍රහාරය පරදවමින් තරග මාලාවේ ජය තහවුරු කර ගැනීමට අපේක්ෂා කරයි.පන්දු යැවීමේ ලෝක වාර්තාව උසුලන මුරලිදරන් පසුගිය සතියේ ගාල්ලේ දී පැවැති පළමු ටෙස්ට් තරගයේ දී සිය ටෙස්ට් කඩුලු 800 සම්පූර්ණ කරමින් ශ්‍රී ලංකාව කඩුලු 10 ක ප්‍රබල ජයග්‍රහණයක් කරා මෙහෙයවමින් ටෙස්ට් ක්‍රීඩාවෙන් සමු ගත්තේය.ශ්‍රී ලංකාව කඳවුරට තවත් පාඩුවක් අත්කරමින් ලසිත් මාලිංග දණහිස් ආබාධයකට ලක්ව සිටී. ගාල්ලේ දී සුවිශේෂී වේගපන්දු යැවීමක නිරත වෙමින් දෙවැනි ඉනිමේදී ලකුණු 50 කට කඩුලු 5 ක් ලබා ගත් මාලිංග, මේ ආබාධය නිසා අද ඇරැඹෙන තරගයට සහභාගි නොවේ.ගාල්ල තරගයේ දී බිඳ වැටුණු ඉන්දියා කඩුලු 20 න් කඩුලු 15 ක්ම ලබා ගත් මුරලිදරන් හා මාලිංග කණ්ඩායමට ඇතුළත් නොවීම තරග මාලාවේ තම කණ්ඩායමේ ඉදිරි ගමනට අවහිරයක් නොවන බවට ශ්‍රී ලංකා නායක කුමාර් සංගක්කාර විශ්වාසය පළ කරයි.“තමන්ගේ හැකියාවන් ඔප්පු කිරීමට අවස්ථාවක් එනතුරු බලා සිටින පන්දු යවන්නන් අපට සිටිනවා. මේ ඔවුන්ගේ ඒ අවස්ථාවයි” සංගක්කාර කියයි.අද ඇරැඹෙන තරගයේ දී මුරලිදරන් වෙනුවට අජන්ත මෙන්ඩිස් ක්‍රීඩා කරනු ඇති අතර මාලිංග වෙනුවට දිල්හාර ප්‍රනාන්දු කැඳවනු ඇතැයි අපේක්ෂා කෙරේ.25 හැවිරිදි මෙන්ඩිස් ඉන්දියානුවන්ට අමුත්තෙක් නොවේ. 2008 වසරේ සිය මංගල ටෙස්ට් තරග මාලාවේදී (ශ්‍රී ලංකාවේදී) ඔහු ටෙස්ට් තරග තුනකදී ඉන්දියා කඩුලු 26 ක් ලබා ගනිමින් ශ්‍රී ලංකාව 2 – 1 ක තරග මාලා ජයග්‍රහණයක් කරාගෙන ගියේය.ටෙස්ට් තරග 10 කින් කඩුලු 44 ක් දැනට ලබාගෙන සිටින මෙන්ඩිස් වර්තමාන තරග මාලාව ආරම්භයේදීම තෙදින පුහුණු තරගයේදී ලකුණු 67 කට කඩුලු 6 ක් ලබා ගනිමින් සිය සූරභාවය ඉන්දියානුවන්ට මතක් කර දුන්නේය.පිතිකරුවන්ට යහපත් තත්ත්වයක තිබුණු ගාලු තණතිල්ලේ දී මුළු ලකුණු 276 හා 338 කට දැවී ගිය ඉන්දියා පිලට මුරලිදරන් හා මාලිංග ප්‍රතිවාදී පිලේ නොමැතිවීම ලොකු සහනයක් ගෙන දෙනු ඇත.ගාල්ලේ ලත් කඩුලු 10 ක පරාජයෙන් ඉන්දියානු පිලේ ලොව අංක 1 ටෙස්ට් ශ්‍රේණිය අනතුරට ලක්ව තිබේ. මේ තරග මාලාවේදී ඔවුන් තරග 2-0 ක හෝ 3-0 ක පරාජයක් ලැබුවොත් ඉන්දියාව ඔවුන් සිටින උස් ආසනයෙන් පහළට වීසිවනු ඇත. ශ්‍රී ලංකාව ඉහළම ශ්‍රේණියට යනු ඇත.ශ්‍රී ලංකාවේදී ඉන්දියානු පිලේ එකම ටෙස්ට් තරග මාලා ජය වාර්තා වී ඇත්තේ 1993 වසරේදීය. එහෙත් ඉතිරි තරග දෙකේදී තම කණ්ඩායම යළි දස්කම් අතරට පැමිණෙනු ඇතැයි ඉන්දියා පුුහුණුකරු ගැරී කර්ස්ටන් විශ්වාසය පළ කරයි.“ගාල්ලේ දී හොඳින් ක්‍රීඩා නොකළ බව ක්‍රීඩකයන් දන්නවා. වැරදි හරි ගස්සා ගැනීමේ දැඩි අධිෂ්ඨානයෙන් ඔවුන් පසුවනවා. තරග ජය ගත්ත හැටි මේ කණ්ඩායම දන්නවා” කර්ස්ටන් කියයි.වේග පන්දු යවන අභිමාන්යු මිතුන් ඔහුගේ මංගල ටෙස්ට් තරගයේදීම කඩුලු 4 ක් ලබා ගැනීම පිළිබඳව කර්ස්ටන් ප්‍රීතියෙන් පසුවෙයි.“ඔහු ඉතාමත් හොඳින් පන්දු යැවුවා කියා මං හිතනවා. දීර්ඝ ශ්‍රී ලංකා ඉනිමේදී ඔහු උපරිමයෙන් ක්‍රීඩා කළා. එය ගාල්ල තරගයේ දී අපට සතුටු විය හැකි එක් දෙයකි.ඉන්දියාව ගාලු තරගයේ කණ්ඩායමම අද ඇරැඹෙන තරගය සඳහා යෙදවීමට ඉඩ තිබේ. කෙසේ වෙතත්, ගාලු තරගයේ දී එකම කඩුල්ලක් හෝ නොලබා ඕවර 28 කදී ලකුණු 115ක් ලබා දුන් වමතින් දඟ පන්දු යවන ප්‍රග්යාන් ඕජාගේ තැන ගැනීමට පා දඟ පන්දු යවන අමිට් මිෂ්රා පුල පුලා බලා සිටී.ශ්‍රී ලංකා පිලකුමාර් සංගක්කාර (නායක) තිලකරත්න ඩිල්ෂාන්, තරංග පරණවිතාන, මහේල ජයවර්ධන, තිලාන් සමරවීර, ඇන්ජලෝ මැතිව්ස්, ප්‍රසන්න ජයවර්ධන, අජන්ත මෙන්ඩිස්, දිල්හාර ප්‍රනාන්දු, චානක වෙලගෙදර, සුරාජ් රන්දීව්, රංගන හේරත්.ඉන්දීය පිලමහේන්ද්‍ර සිං දෝනි (නායක) විරේන්ද්‍ර ෂෙවාග්, ගෞතම් ගම්බීර්, සචින් තෙන්ඩුල්කාර්, රාහුල් ඩ්‍රාවිඩ්, වෙන්කට්සායි ලක්ෂ්මන්, යුවරාජ් සිං, හර්බජන් සිං, ප්‍රග්යාන් ඕජා, අමිත් මිස්රා, අභිමාන්යු මිතුන්, මුනාෆ් පටෙල්, ඉෂාන්ට් ෂර්මා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007262</link>
    <topic>නාවික හමුදාව වසර 21කට පසුක්ලිෆර්ඩ් කුසලාන අවසන් ගැටුමට</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලාන කැල්ටෙක්ස් රගර් තරගමාලාවේ අවසන් පූර්ව වටයදෙී සී. ආර්. පිල සමඟ ගැටුනු නාවික හමුදාව වසර 21 කට පසුව එම තරගමාලාවේ අවසන් මහා තරගයට සුදුසුකම් ලබා ගැනීමට සමත්විය. කොළඹ රාජකීය විදුහල් ක්‍රීඩා සංකීර්ණයේ පැවැති මේ තරගයේදී පසුගිය වසර 3 තුළදී ක්ලිෆර්ඩ් කුසලාන අනුසූරයන් වූ ප්‍රබල සී. ආර්. පිල ලකුණු 19 – 12ක් වශයෙන් පරාජය කිරීමට නාවික හමුදාව සමත්විය.තරගය ආරම්භයේ සිටම උණුසුම් මුහුණුවරක් ගත් අතර පළමු භාගය නිමාවට පත්වන විට දෙපිලම ලකුණු 12 බැගින් රැස්කර ගත්හ.දෙවැනි භාගයේදී වඩාත් තරගකාරී ලෙස ක්‍රීඩාවේ නිරතවූ දෙපිලම අවසන් මොහොත වනතුරු ලකුණු රැස් කිරීමට අපොහොසත් වූ අතර අවසන් මොහොතේදී නාවික හමුදාවේ සුපිරි ක්‍රීඩක දේවි ආනන්දගේ විශිෂ්ට ප්‍රවර්තන ගෝලයෙන් ලකුණු 7ක් ලබාගත් නාවික හමුදාව තරගයේ ජයග්‍රහණය හිමි කර ගත්තේය.නාවික හමුදාවේ ලකුණු 19ට දඬුවම් පහර 2ක්, ඩ්‍රොප් ගෝල් 2ක් සහ ප්‍රවර්තන ගෝලයක් ඇතුළත් වූ අතර සී. ආර්. පිලේ ලකුණු 12 වාර්තා වූයේ දඬුවම් පහර 4 කිනි.1989 වසරේදී අවසන් වරට නාවික හමුදාව ක්ලිෆර්ඩ් කුසලාන අවසන් මහා තරගය සඳහා සුදුසුකම් ලැබූ අතර අවසන් මහා තරගයේදී ඔවුන් හා තරග වැදුනේ මෙවර අවසන් පූර්ව තරගයේදී පරාජයට පත්වූ සී. ආර්. පිලය.නාවික හමුදාපති වයිස් අද්මිරාල් තිසර සමරසිංහ මහතා ප්‍රධාන අමුත්තා ලෙස මේ තරගයට සහභාගි වූ අතර ජනාධිපති ආර්යාව ශිරන්ති රාජපක්‍ෂ මැතිණිය සහ නාවික හමුදාපති බිරිය මාලනී සමරසිංහ මහත්වරු ද මේ අවස්ථාවට එක්වී සිටියහ.නාවික හමුදාව සහ මහනුවර ක්‍රීඩා සමාජය ලබන 31 වැනිදා අවසන් මහා තරගයේදී ක්ලිෆර්ඩ් කුසලානය සඳහා තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007267</link>
    <topic>සුපර් ස්පෝර්ට්ස් පාසල් වොලිබෝල් තරගාවලියේ වැඩි ගෞරව මාදම්පේ සේනානායක විදුහලට</topic>
    <author>ප්‍රින්ස් ගුණසේකර</author>
    <content>ඩී.එස්.අයි. සුපර් ස්පෝර්ට්ස් පාසල් වොලිබෝල් තරගාවලියේ වැඩි ගෞරව මාදම්පේ සේනානායක විදුහලට හිමිවිය.සේනානායක විදුහලේ හත්දෙනෙකු දක්ෂතම ක්‍රීඩක ක්‍රීඩිකාවන්ට හිමි විශේෂ කුසලතා සම්මාන දිනා ගැනීම විශේෂත්වයකි.16 න් පහළ දක්ෂතම ක්‍රීඩකයා, 18 න් පහළ දක්ෂතම ක්‍රීඩකයා හා ක්‍රීඩිකාව මාදම්පේ සේනානායක විදුහලෙන් බිහිවිය. එයට අමතරව 14 න් පහළ දක්ෂතම පන්දු ඔසවන්නා 16 න් පහළ දක්ෂතම පන්දු ඔසවන්නා හා 18 න් පහළ දක්ෂතම පන්දු ඔසවන්නිය ද ප්‍රහාරිකාවද සේනානායක විදුහලේ ක්‍රීඩක ක්‍රීඩිකාවෝ ලෙස නම් කෙරුණි.කොළඹ සුගතදාස ගෘහස්ථ ක්‍රීඩාංගණයේ පෙරේදා මේ තරගාවලියේ අවසන් මහ තරග පැවැත්වුණි.පසුගිය මැයි මාසයේ දී රටපුරා දිස්ත්‍රික් මට්ටමින් ආරම්භ වූ තරගාවලියේ ජයග්‍රාහකයින් පළාත් මට්ටමට පැමිණ එයින් ජය ලබා අවසන් මහා තරගවලට සුදුසුකම් ලැබූහ. මෙවර තරගාවලියට කණ්ඩායම් 5000 කට අධික ප්‍රමාණයක් එක්ව සිටියහ.18 න් පහළ බාළක අවසන් තරගයේ දී නාත්තන්ඩිය ධම්මිස්සර විදුහල වෙතින් තරග වට 3 – 2 ක තියුණු පරාජයක් මාදම්පේ සේනානායක විදුහලට ලැබුණි. එහි ලකුණු තත්ත්වය වූයේ 26 – 24, 27 – 25, 8 – 25, 28 – 30 හා 15 – 13 ක් ලෙසිනි. තෙවැනි ස්ථානය සිදුව දවිසමර විදුහල දිනා ගත්තේය.18 න් පහළ බාලිකා සූරතාව මාදම්පේ සේනානායක, අනුසූරතාව ආනමඩුව මධ්‍ය මහ විදුහල, තෙවැනි ස්ථානය කඩුගන්නාව මධ්‍ය මහ විදුහල, 16 න් පහළ බාලක සූරතාව මාදම්පේ සේනානායක, අනුසූරතාව රුවන්වැල්ල රාජසිංහ, තෙවැනි ස්ථානය නාත්තන්ඩිය ධම්මිස්සර.16 න් පහළ බාලිකා සූරතාව ආනමඩුව මධ්‍ය මහ විදුහල, අනුසූරතාව පොල්ගහවෙල සාන්ත බර්නදෙත් විදුහල, තෙවැනි ස්ථානය මිහිදුපුර මහ විදුහල.14 න් පහළ බාලක සූරතාව සීදුව දවිසමර විදුහල, අනුසූරතාව මාදම්පේ සේනානායක මධ්‍යම මහා විදුහල, තෙවැනි ස්ථානය රදාවාන මහගමසේකර මධ්‍ය මහ විදුහල.14 න් පහළ බාලිකා සූරතාව ඇහැලියගොඩ ධර්මපාල විදුහල, අනුසූරතාව ඉබ්බාගමුව ආදර්ශ විදුහල, තෙවැනි ස්ථානය ස්ථානය බර්නදෙත් මධ්‍ය මහ විදුහල.12 න් පහළ බාලක සූරතාව වැලිමඩ ශ්‍රී දේවානන්ද විදුහල, අනුසූරතාව තොටගමුව විජයබාහු විදුහල, තෙවැනි ස්ථානය ත්‍රිකුණාමලය අල් අසාර් විදුහල12 න් පහළ බාලිකා සූරතාව රක්වාන නැන්දපොල මහ විදුහල, අනුසූරතාව අනුරාධපුරය පුවරසන්කුලම මහ විදුහල, තෙවැනි ස්ථානය සාන්ත බර්නදෙත් විදුහල.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007263</link>
    <topic>මහනුවර පිලට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>බෝගම්බර ක්‍රීඩාංගණයේදී පැවැති දෙවැනි අවසන් පූර්ව තරගයෙන් මහනුවර ක්‍රීඩා සමාජ පිල විසින් ශ්‍රී ලංකා ගුවන් හමුදා පිල පරදවා ලකුණු 27 (ගෝල් 3 පෙනල්ටි 2) 23 (ගෝල් 1 ට්‍රයිස් 2 පෙනල්ටි 2) ක තියුණු ජයක් වාර්තා කර අවසන් තරගයට සුදුසුකම් ලැබීය.මෙම තරගය අපේක්‍ෂිතව මහනුවර ක්‍රීඩා සමාජය ජයගත්ත ද ගුවන් හමුදා පිල විසින් තරගයේ දෙවන භාගයේදී දක්‍ෂ ලෙස තරග කරනු දැක්මට හැකි විය.පළමු භාගයේදී මහනුවර පිල ලකුණු 20 – 3 වශයෙන් වශයෙන් ඉදිරියෙන් සිටි සේම මෙම තරගයේ දෙවන භාගයේදී දෙපිලේ ක්‍රීඩකයින් ගුටිබැට හුවමාරු කර ගැනීම නැවැත්වීම සඳහා තරග විනිශ්චයකාර එම්. මේසන් සහ තරග කොමසාරිස් වී. ඩූල් හට ඉමහත් පරිශ්‍රමයක් දැරීමට සිදු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007264</link>
    <topic>ශ්‍රී ලංකා 19න් පහළ පිලට ලකුණු 199ක ජයක්</topic>
    <author/>
    <content>අවුරුදු 19න් පහළ ශ්‍රී ලංකා පිල සහ එංගලන්තයේ 19න් පහළ කණ්ඩායම අතර එංගලන්තයේ දීී පැවැති සිවුදින පළමු ටෙස්ට් තරගයෙන් ලකුණු 199ක විශිෂ්ට ජයක් වාර්තා කිරීමට ශ්‍රී ලංකා පිල සමත්විය.මේ තරගයේ දී තුන් ඉරියව්වෙන් සුපිරි දස්කම් දැක්වීමට ශ්‍රී ලංකා පිලේ නායක චතුර පීරිස් සමත් වූ අතර කිත් රුවන් විතානගේ, භානුක රාජපක්‍ෂ, දෙනුවන් රාජකරුණා සහ සාන්ත ද මැල් ද දක්‍ෂතා දැක්වීමට සමත්වූහ.ශ්‍රී ලංකා පිල පළමු ඉනිම 287 (84.4) කිත් රුවන් විතානගේ 52, චතුර පීරිස් නොදැවි 46, භානුක රාජපක්‍ෂ 45, දෙනුවන් රාජකරුණා 44 (මැට් ඩූන් 50/4, ලෙවිස් ග්‍රෙගරි 39/3) සහ දෙවැනි ඉනිම 367/9 (107.2) භානුක රාජපක්‍ෂ 97, චතුර පීරීස් 66, කිත් රුවන් විතානගේ 48, දෙනුවන් රාජකරුණා 45 (ජෝ රූට් 20/3)එංගලන්ත පිල පළමු ඉනිම - 286 (82.1) අතීක් ජාවිඩ් 90, අසීම් රෆීක් 82, (චතුර පීරිස් 44/5, චරිත් ජයම්පති 94/3) සහ දෙවැනි ඉනිම 169 (62.1) ජැක් මැනුවෙල් 39 (සාන්ත ද මැල් 43/4, නදීර රාජගුරු 51/3)දෙවැනි තරගය හෙට (27) ආරම්භ වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007265</link>
    <topic>අන්තර් සමාජ නෙට්බෝල් සූරතාව සෙලාන් බැංකුවට</topic>
    <author>ත්‍රීකුණාමලය විශේෂ ඒ.ටී.එම්. ගුණරත්න</author>
    <content>අන්තර් සමාජ නෙට්බෝල් තරගාවලියේ සූරතාව සෙලාන් බැංකු පිල 50-33ක් ලෙස හැටන් නැෂනල් බැංකු පිල පරදවා දිනා ගත්තේය. තරගය නිමාවීමට විනාඩි 15ක් තිබියදී හැටන් නැෂනල් බැංකු ක්‍රිඩිකාවක් තුවාල ලැබීම හේතුවෙන් සෙලාන් බැංකුවට ජයග්‍රහණය පිරිනැමුණි.මේ තරගාවලියේ ‘බී’ කොටසේ සූරතාව නාවික හමුදාවට හිමි වූයේ ලකුණු 23-11ක් ලෙස නගර සභාව පරාජය කරමිනි.‘සී’ කොටසේ සූරතාව මලියදේව පිල දිනාගත්තේ ලකුණු 35- 25ක් ලෙස පොලොන්නරුව පිල පරාජය කරමිනි. ශ්‍රී ලංකා නෙට්බෝල් සම්මේලනය මෙහෙයවූ අන්තර සමාජ විවෘත නෙට්බෝල් තරගාවලියේ අවසන් පූර්ව තරගවලදී ඒ කොටස සදහා සෙලාන් බැංකුව, ස්වීඩ් මැක්ස්, හැටන් නැෂනල් හා ගුවන් හමුදාව සුදුසුකම් ලැබූ අතර අවසන් මහා තරගය සදහා සෙලාන් බැංකුව හා ගුවන් හමුදා පිල සුදුසුකම් ලැබීය.මේ තරගාවලියේ ඒ, බී හා සී වශයෙන් කාණ්ඩ තුනකට පැවැත්වූ අතර ඒ සදහා ක්‍රීඩා සමාජ 40ක් සහභාගි වූහ. ත්‍රීකුණාමලය මැක්හෙයිසර ක්‍රීඩාංගණයේදී මේ තරගාවලිය් පැවැත්විණි.ායම හා අනුරාධපුර කණ්ඩායම අතර තරගයෙන් 15ට 6ක් වශයෙන් පොලොන්නරුව පිල ජයගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=s1007266</link>
    <topic>ඇසල පාපැදි සවාරියේ ජය යුද හමුදාවේ ලක්‍ෂ්මන්ට</topic>
    <author>සුනිල් අභයවර්ධන</author>
    <content>කඳාන ශාන්ත සෙබස්තියන් විදුහලට වසර 31ක් පිරීම නිමිත්තෙන් සෙබස්තියන් ආදි ශිෂ්‍ය සංගමය මෙහෙයවූ ‘ඇසල මහා පාපැදි සවාරියේ’ ජයග්‍රහණය ශ්‍රී ලංකා යුද හමුදාවේ ලක්‍ෂ්මන් සෙනෙවිරත්නට හිමිවිය.කඳාන, රාගම, ගම්පහ, උඩුගම්පොළ, ඒකල, කඳාන හරහා වට හතරකින් යුතුව කිලෝ මීටර් 120ක දුරකින් මේ තරගය ඊයේ උදෑසන කඳාන මංසන්ධියෙන් ආරම්භ විය.තරගය සඳහා ත්‍රිවිධ හමුදාවේ හා පොලිසීය නියෝජනය කරමින් රේසිං තරගකරුවන් 110 දෙනෙකු පමණ සහභාගි වූහ.තරග අවසානයේදී පොකුරෙන් මිදී විනාඩි 1.5ක පමණ ඉදිරියෙන් පැමිණ මුලින්ම ජයකණුව පසු කළේ යුද හමුදාවේ ලක්‍ෂ්මන් සෙනෙවිරත්නය. දෙවැන්නා ලෙස ශ්‍රී ලංකා ගුවන් හමුදාවේ සුජිත් සිල්වා ද තෙවැන්නා ලෙස ශ්‍රී ලංකා යුද හමුදාවේ ගයාන් කුමාර ද තරගය නිම කරනු ලැබීය.සිව්වැනි ස්ථානය නාවිත හමුදාවේ සරත් කුමාරට ද පස්වන ස්ථානය ශ්‍රී ලංකා යුද හමුදාවේ ජානක විජේසිංහට ද හිමි විය.තරගයේ ජයග්‍රාහකයාට මුදලින් රුපියල් 50,000ක් සමග ශාන්ත සෙබස්තියන් අභියෝගතා කුසලානය ද හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007261</link>
    <topic>ජාත්‍යන්තර සබඳතාසියුම් ලෙස හැසිරවිය යුතුයි</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>ත්‍රස්තවාදය පරාජය කර නැඟී සිටින රාජ්‍යයක් ලෙස ශ්‍රී ලංකාව පිළිබඳ ජාත්‍යන්තරයේ ප්‍රතිචාරය ගැනත්; ශ්‍රී ලංකාව ගැන යථාර්ථය ලෝකයට රැගෙන යාම පිළිබඳත්, එ. ජා. මහලේකම්වරයා ගේ උපදේශක මණ්ඩලය හා අමෙරිකානු සහකාර රාජ්‍ය ලේකම් රොබට් ඕ බ්ලේක්ගේ ශ්‍රී ලංකා සංචාරය ගැනත් විදේශ කටයුතු පිළිබඳ අමාත්‍ය මහාචාර්ය ජී. එල්. පීරිස් සමඟ ‘දිනමිණ’ කළ සාකච්ඡාවකි.* අපි කුඩා රටක් වුණත් ත්‍රස්තවාදය මුළුමනින් පරාජය කරමින් ලෝකයට ප්‍රබල ආදර්ශයක් දුන්නා. නමුත් මේ කාරණය දෙස ජාත්‍යන්තරය බලන විධිය විවිධයි. ඒ අනුවයි ඔවුන්ගේ ප්‍රතිචාරය ලැබෙන්නෙ. ඔබ මෙය පැහැදිළි කරන්නෙ කොහොමද?දශක තුනක් තිස්සේ පරාජය කළ නොහැකිව තිබූ ත්‍රස්තවාදය අපි සාර්ථකව පරාජය කළා. අවුරුදු 15ක් විතර රටේ ආර්ථිකය දියුණු කිරීමට නොහැකි වුණ හේතුව ඒත් සමඟ ඉවත් වුණා. ආර්ථික සංවර්ධනය ශීඝ්‍රයෙන් ඉදිරියට ගෙන යා හැකි පරිසරය දැන් සැකසී තියෙනවා. එහි යහපත් ප්‍රතිඵල දැනටමත් දකින්න පුලුවන්. විශේෂයෙන් සංචාරක කර්මාන්තය ආශි‍්‍රතව ඇති වී තිබෙන වර්ධනය පැහැදිලිව පෙනෙනවා. සංචාරකයන් ගේ පැමිණීම විශාල වශයෙන් වැඩි වෙලා.අපි ජාත්‍යන්තරයේ හොඳ හිත, මිත්‍රත්වය මේ සියල්ල තුළින් අපේක්‍ෂා කළා. එය ලැබී නැතැයි කියන්නට බෑ. යම් යම් තැන්වල ප්‍රශ්න තිබුණත් සමස්තයක් ලෙස යහපත් චිත්‍රයක් ඇති වෙලා. අපේ ජාත්‍යන්තර සම්බන්ධතාවල කොඳු නාරටිය වගේ තියෙන්නෙ ඉන්දියාව. දෙරට අතර ඉතා හොඳ සම්බන්ධයක් තියෙනවා. ඉන්දීය රජය මට කියූ දෙයක් තමයි, ඔවුන් තමන් ගේ හැඟීම් ප්‍රකාශ කරන්නේ වචන මාත්‍රයෙන් නෙවෙයි ක්‍රියාවෙන් බව.ඉන්දීය නාවික හමුදාපති අද්මිරාල් වර්මා පසුගියදා ශ්‍රී ලංකාවට පැමිණියා. දින 4ක් මෙහි ගත කළා. ඒකාබද්ධ යුද අභ්‍යාස දෙරට අතර පැවැත්වෙනවා. සාමාන්‍යයෙන් නාවික හමුදාපතිවරයෙක් ගේ සංචාරයක් කලාතුරකින් සිදු වන දෙයක්. ඒ නිසාත් මෙය වැදගත්. එයින් අපේ මිත්‍රත්වය තහවුරු වෙනවා.ආර්ථික ක්‍ෂේත්‍රය ගත්තා ම උතුරේ ඕමන්ත – පලෙයි, මඩු - තලෙයිමන්නාරම, මැදවච්චිය – මඩු කියන ප්‍රධාන දුම්රිය මාර්ග 3ක කටයුතු ඉන්දීය රජය කරගෙන යනවා.චීනයත් අපට විශාල වශයෙන් ආධාර කරනවා. කොළඹ – කටුනායක අධිවේගී මාර්ගය, මාතර – කතරගම දුම්රිය මාර්ගය, නොරච්චෝලේ තාප බලාගාරය, කොළඹ ප්‍රසංග කලා මධ්‍යස්ථානය, හම්බන්තොට වරාය, මත්තල ජාත්‍යන්තර ගුවන් තොටුපොළ ආදී දැවැන්ත ව්‍යාපෘති ගණනාවක් සිදුකරන්නේ චීන රජයයි.අපට විශාල වශයෙන් ම ආධාර කරන්නේ ජපානයයි.ජපාන විශේෂ නියෝජිත යෂුෂි අකාශි මහතා ගේ පසුගිය ශ්‍රී ලංකා සංචාරයේදී සාමාන්‍යයෙන් ජපානය අපට ලබා දෙන ආධාර හැරුණු විට ඇ. ඩො. මිලියන 400ක් ලැබුණ.මේ නිදසුන් කිහිපය මඟින් වුණත් පැහැදිළි වෙන්නෙ දැන් ඉතා ම සුබදායක තත්ත්වයක් ඇති බවයි. ජාත්‍යන්තර සම්බන්ධතා මේ මට්ටමට ආවෙ අහම්බෙන් නෙවෙයි. අපේ විදේශ ප්‍රතිපත්තිය ක්‍රමානුකූලව නිර්මාණය කර එය ක්‍රියාත්මක කළ නිසා. මහින්ද රාජපක්‍ෂ ජනාධිපතිතුමා එය හසුරවපු පිළිවෙළ හරිම වැදගත්.* ත්‍රස්තවාදය පරදවා යුද ජයග්‍රහණය ලැබීමටත් විදේශ ප්‍රතිපත්තිය මෙහෙය වූ ආකාරය ඉවහල් වුණා...?ඔව්, එය බලපෑවා. කොයිතරම් හොඳින් පහසුකම් ආදිය ලබා දී යුද්ධය කළත්, ජාත්‍යන්තරය නිසියාකාර මෙහෙයවා ගන්න බැරි වුණා නම් ඔය ප්‍රතිඵලය අපට ලබන්න අසීරුයි. මානුෂීය මෙහෙයුමේ සාර්ථකත්වයට එය නිසැකයෙන් ම බලපෑවා. ඉන්දීය සාධකය උදාහරණයට ගත්තොත් මානුෂීය මෙහෙයුමේ අගභාගය වන විට ඉන්දියාවේ මහමැතිවරණයක් පැවැත්වුණා.ඉන්දීය පාර්ලිමේන්තුව වන ලෝක් සභාවට තමිල්නාඩු ප්‍රාන්තයෙන් මන්ත්‍රීවරු 41ක් විතර තේරී පත් වෙනවා. මේ නිසා තමිල්නාඩු ප්‍රාන්තයේ හැඟීම් නවදිල්ලියට සංවේදියි. නවදිල්ලිය ශිවශංකර් මෙනන් මහතා ගේ ප්‍රධානත්වයෙන් යුත් ඉහළ පෙළේ දූත පිරිසක් ශ්‍රී ලංකාවට එව්වා. මහින්ද රාජපක්‍ෂ ජනාධිපතිතුමා එහි දී මේ මෙහෙයුම පිළිබඳ සැබෑ තත්ත්වය පහදා දුන්නා. සාමාන්‍ය වැසියන් ගේ ආරක්‍ෂාවට රැගෙන ඇති පියවර පෙන්වා දුන්නා.ඔවුන් ගැන නොසිතුවා නම් මේ යුද්ධය මීටත් වඩා කළින් අවසන් කළ හැකිව තිබුණා. මෙය තරමක් ප්‍රමාද වුණේ සාමාන්‍ය වැසියන්ගේ ද ආරක්‍ෂාව තහවුරු කරමින් ඉදිරියට ගිය නිසා බව එතුමා ඔවුන්ට පැහැදිළි කළා. ඇත්තට ම මේ කාරණය අපි කෘතඥපූර්වකව සඳහන් කළ යුතු දෙයක්. එනම්, ඉන්දියාව මේ යුද්ධය නතර කරන හැටියට අපට බලපෑමක් කළේ නෑ. එවැනි පීඩනයක් ඇති කළා නම් මේ ප්‍රතිඵලය මීට වෙනස් වෙන්නත් තිබුණා.ජාත්‍යන්තර සම්බන්ධතා සියුම් ලෙස හැසිරවීම නිසා තමයි එවැනි තත්ත්වයක් නිර්මාණය වුණේ. ජාත්‍යන්තර සම්බන්ධතා එලෙස පවත්වා ගන්නා අතර මානුෂීය මෙහෙයුම් සිදු වූ මුළු කාලසීමාවේ ජනතාව තුළ උද්යෝගය පවත්වා ගැනීමටත් මහින්ද රාජපක්‍ෂ ජනාධිපතිතුමාට හැකි වුණා. සීමිත සම්පත්වලින් කුඩා රටක් මෙවැනි ත්‍රස්තවාදී අභියෝගයක් ජය ගැනීම විශාල කාරණයක්. බලන්න, ඇෆ්ගනිස්තානය, ඉරාකය වගේ රටවල නිරන්තරයෙන් බෝම්බ පිපිරෙනවා. සිවිල් වැසියන් මිය යනවා. අද මේ රටේ සිවිල් ජනයා ගේ ජීවිත සුරක්‍ෂිතයි.පෞද්ගලික අංශය දැන් එහි කර්මාන්ත ආරම්භ කරලා. ප්‍රධාන පෙළේ ආයතන ඒ ප්‍රදේශවල සිය කම්හල්, ව්‍යාපාර ඇති කළා. කෘෂිකර්මාන්තය සඳහා වාරිමාර්ග ව්‍යාපෘති දියත් වෙනවා. බලශක්ති ක්‍ෂේත්‍රය ඉදිරි වසර දෙක තුළ මෙගාවොට් 2000ක් විදුලි පද්ධතියට එකතු කිරීමත් සමඟ ඉහළ වර්ධනයක් අත් කර ගන්නවා.දැන් තියෙන්නේ ආර්ථික අභියෝගය ජය ගැනීමටයි. ඒ සඳහා අපි අපේක්ෂා කරන්නේ සුහදශීලී ප්‍රතිචාරයි. ඒවා හුඟක් තැන්වලින් ලැබෙනවා. නොලැබෙන්නෙ තැන් ස්වල්පයකින් පමණයි. ඒවාත් හදා ගන්න අපි වෑයම් කරනවා.* ත්‍රස්තවාදය පරාජය කළත් නොයෙක් මට්ටමේ විදේශ බලපෑම් තවමත් තියෙනවා. මේවා ද ජය ගනිමින් ඉදිරියට යාමට ඇති හැකියාව ගැන ඔබ මොන විධියට ද සිතන්නෙ ?රට තුළ, ත්‍රස්තවාදය මුළුමනින් පරාජය කරල තියෙන්නේ. නැවත යුද්ධයක් ඇති වෙන්නෙ නෑ. නමුත් එල්. ටී. ටී. ඊ ය දශක ගණනාවක් තිස්සේ රැස් කළ ධනස්කන්ධයක් තියෙනවා. ඒවා ඔවුන් ළඟ තියෙනවා. අනෙක සියුම් සන්නිවේදන ජාලයකුත් ඔවුන්ට තියෙනවා. මේ දේවල් විදේශයන් හි සිට අපේ රටට එරෙහිව ඔවුන් පාවිච්චි කරනවා. විවිධ රටවල දේශපාලනඥයන්, ඔවුන් ගේ කාර්ය මණ්ඩලවල සහාය පවා මේවාට ලැබෙනවා. ඒ නිසා ඒ ඒ රටවලට අපි මේ කාරණා පැහැදිලි කර දෙනවා.දැන් අපට තියෙන්නේ අප ලබා ගත් සාර්ථකත්වයෙන් උපරිම ප්‍රයොජන ගැනීමයි. 1948 අපි නිදහස ලබන විට කලාපය තුළ අපි ඉහළ ආර්ථිකයක් තිබූ රටක්. කොරියාව, තායිලන්තය ආදී රටවලටත් වඩා අපි ඉදිරියෙන් සිටියෙ. ජපානය විතරයි අපිට වඩා ටිකක් ඉදිරියෙන් සිටියෙ. නමුත් ත්‍රස්තවාදී ප්‍රශ්නය නිසා අපි පසුපසට ගියා.දැන් මහින්ද රාජපක්ෂ ජනාධිපතිතුමා ඒ තත්ත්වය අවසන් කරල තියෙන්නේ. රටේ ජනතාව මේ කාරණය හරියට තේරුම් ගන්නවා. එතුමා ගේ රජයේ ජනප්‍රියතාව රැඳී තියෙන්නේ ප්‍රධාන සාධක දෙකක් මතයි.එකක් යුද්ධය ජය ගැනීම, ඒක කවුරුත් නොසිතූ දෙයක්. විදේශයන් හි විශ්වවිද්‍යාල පර්යේෂණ ආයතන මේක කරපු හැටි ගැන අද පර්යේෂණ පවා කරන්නට යොමු වෙලා. මෙහි දී අපේ ආරක්ෂක අංශ යොදාගත් උපායමාර්ග වගේ දේවල් ගැන විදේශීය හමුදාවන් පවා උනන්දුයි.දෙවන සාධකය වන්නේ ගම් මට්ටමේ සහයෝගයයි. අද වේගයෙන් ගම් බිම් දියුණු වෙමින් තියෙනවා. යටිතල පහසුකම් නැංවීම සඳහා රජය විශාල ආයෝජනයක් කරනවා. මේ ඔස්සේ අපේ ආර්ථිකයේ විශාල වර්ධනයක් සිදු වෙයි. සංවර්ධනයේ ප්‍රතිලාභ ගම් මට්ටමට ගලා යමින් තියෙන්නේ. මේවා ඉලක්කම් විතරක් නෙවෙයි. මේ යථාර්ථය.* එ. ජා. මහ ලේකම් ඔහුගේ අභිමතය අනුව පත් කළ ත්‍රිපුද්ගල උපදේශක මණ්ඩලයට අමතරව තවත් අට දෙනෙකු පත්කිරීම ගැන විවිධ මත පළ වෙනවා. 3 + 8 කියල ඇතැම් දෙනා, මාධ්‍ය මේ ගැන කියනවා...?3 + 8 කතාව සම්පූර්ණයෙන් වැරැදියි. මහ ;ල්කම්ට උපදෙස් දෙන්න තුන් දෙනෙක් පත් කළා. ඒ අය ගේ සහායට ලේකම්වරු ලෙස තමයි සෙසු අය පත් කරල තියෙන්නෙ. සාමාන්‍යයෙන් කොමිෂන් සභාවක වුණත් සාමාජිකයන් පත්කළාම ඒ අයගේ සහායට කාර්ය මණ්ඩලයක් පත් කරනවා. එහෙම නැතිව 3 ට 8ක් එකතු වුණා නෙවෙයි.තුන් දෙනා පත් කිරීම ගැනත් රජය පැහැදිලිව අපේ ස්ථාවරය ප්‍රකාශ කළා. ඔය විධියෙ අදහස් පළ කිරීම වැරැදියි. සමහර විෂයයන් ගැන මුළු රටට වැදගත් දේවල් විධියටයි අපි බලන්න ඕන. ඒවායින් දේශපාලන වාසි ගන්න ගියා ම වෙන්නෙ රටට හානියක්.ඒ නිසා ඔවැනි දේවල් දේශපාලනයෙන් බැහැර කළ යුතුයි.අනෙක, මීට දින කිහිපයකට පෙර එ. ජා. නියෝජ්‍ය මහ ලේකම් ලින් පැස්කෝ මට කතා කළා. උපදේශක මණ්ඩලය ගැන ඔහු කරුණු පැහැදිලි කළා. ඔවුන් ගේ භූමිකාව ඉතා සීමිත එකක් බවත් කියා සිතෙනවා. මහ ලේකම්ට අභ්‍යන්තර යන්ත්‍රණය තුළ උපදෙස් සැපයීම තමයි ඒ අයගේ කාර්යය. මේක නඩු විභාග කිරීම වැනි දේ සඳහා කළ එකක් නො වෙයි. හැබැයි ඒ සීමිත භූ®මිකාවට වුණත් අපි එකඟ නොවන බව අප කියා තිබෙනවා.* ඒ ස්ථාවරයේම තවදුරටත් රජය සිටිනවා ද ?ඔව්, ත්‍රි පුද්ගල කමිටුවට ඇත්තේ සීමිත භූමිකාවක් වුණත් අප එයත් සම්පූර්ණයෙන් ප්‍රතික්ෂේප කරනවා. මොකද දේශීය වශයෙන් ජනාධිපතිතුමා කොමිෂමක් පත් කරලයි තියෙන්නේ. එ. ජා. අඛණ්ඩ ප්‍රතිපත්තිය වුණෙත් මේ ප්‍රශ්න විසඳන්න රට ඇතුළතින් ම දිරි ගැන්වීමයි. අපි බලාපොරොත්තු වෙන්නෙ ඒ යන්ත්‍රණය ක්‍රියාත්මක කිරීමට අවශ්‍ය සහාය පමණයි. ත්‍රි පුද්ගල කමිටුවක් පත් කිරීමෙන් වුණේ තියෙන තත්ත්වය අනවශ්‍ය පරිදි ව්‍යාකූල වීමයි.* මේ කලාපය භාර අමෙරිකානු සහකාර රාජ්‍ය ලේකම් රොබට් ඕ බ්ලේක් ගේ ශ්‍රී ලංකා සංචාරය ගැන යමක් කිව හැකි ද ?දෙ රට අතර පුහුණු ව්‍යාපෘති තියෙනවා. අමෙරිකානු සමාගම් මෙහි ආයෝජනය කිරීම පිළිබඳ උනන්දුයි. හැමදාම මානව හිමිකම් ගැන කතා කිරීම නෙවෙයි, කරන්න බොහෝ දේ තියෙනවා. අපේ රටේ ඇතිව තිබෙන අලුත් තත්ත්වය තුළ අමෙරිකාව තමන්ට කළ හැකි අලුත් දේ ගැන උනන්දුයි. ජෝන් කෙරී හා රිචඩ් කියන සෙනෙට් සභිකයන් දෙදෙනා විදේශ සම්බන්ධතා කමිටුවට ඉදිරිපත් කළ වාර්තාවකින් ද කියා තිබුණේ ශ්‍රී ලංකාව සමඟ ඇති සම්බන්ධතා ගැන අමෙරිකාව අලුතෙන් සිතීම අවශ්‍ය බවයි. තර්ජන - ගර්ජන වැඩි බවත් සහයෝගය අඩු බවත් එහි ඔවුන් පිළිගන්නවා. මේ ආකල්පය වෙනස් විය යුතු බව ඔවුන් ම කියනවා.ඒ නිසා, රොබට් බ්ලේක් මහතා පැමිණීම මඟින් රජයේ වැඩපිළිවෙළ ගැන දැනුවත් කරන්නට අපට හැකි වුණා. මානව හිමිකම් ගැන අවතැන් වූවන් ගැන, ආර්ථික සංවර්ධනය ගැන නිසි තොරතුරු සපයන්න අපට පුලුවන් වුණා. අමෙරිකාවේ අපට එරෙහිව දියත්වන නොයෙක් ප්‍රචාරක ව්‍යාපෘති බිඳ දමන්නත්, නිවැරැදි චිත්‍රය ගෙනියන්න ලැබුණු මේ අවස්ථාව වැදගත්. ශ්‍රී ලංකා රජයේ ස්ථාවරය ඉදිරිපත් කරන්න ලැබුණු මේ අවස්ථාව ඉතා හොඳයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007262</link>
    <topic/>
    <author>ශ්‍යාමා සමරසිංහ</author>
    <content>මේ, අස්වැන්න නෙළා ගැනීමට හොඳම කාලය යි. ගම්මානයේ කවුරුත් ඒ, මේ අත දුවමින් දඟලන්නේ මහ වරුසාවකට පෙර අස්වැන්න නෙළා අටු කොටු පුරවා ගැනීමට යි. ඇස්ඇද්දුමේ ගෙදර පියදාස මහතාත් තම අස්වැන්න නෙළා ගෙට ගැනීමට යුහුසුළුව සූදානම් වන්නේය. ගම්මානය ම අපූරු සිරියාවකින් කළ එළි වී ඇත. කඩිසර ගැමියෝ එකාවන්ව වැඩ කරති. ඔවුනට කරන්නට ඇති වැඩ කටයුතු අනන්ත ය. අපමණ ය. හිරු උදාවත් සමඟ ම ඔවුහු වෙල්යායට බැස්සහ.කෙළි, කවට සිනා මැද ඔවූහු විනෝදයෙන් තම රාජකාරිය ඉටු කරති. කව් සීපද ද ඇසේ. කණ්ඩායම් වශයෙන් ගැයෙනා ගායනාවලින් ද අඩුවක් නම් නොමැත. දෑකැති තාලයට එහා මෙහා විසිරේ. මිට මොළවෙන ගොයම් අහුරු තාලයකට පසෙකට විසි වේ.ගම්මානයේ කුඩා දරුවන්ට ද රාජකාරි අපමණ ය. කුඩා දරුවෝ ද කඩිසර ඇත්තෝ වෙති. වැඩිහිටියන් අනුව යමින් ඔවුහු ද තමනට හැකි පමණින් උදවු කරති. ඔවුහු කපා ගත් ගොයම් මිටි බැඳ කමත වෙත ගෙන එන්නේ අපමණ භක්තියක් හිතේ රඳවා ගෙන යි. කමතේ කොණකට වෙන්නට පැල් කොටයක් අටවා ඇත. දැන්, එළඹ ඇත්තේ ගැමි දරුවන්ට පැවැරී ඇති රාජකාරිය යි. කමත මත ගොඩ ගැසූ ගොයම් කොළය මඩින්නට අම්බරුවන් පේළියට සිටුවා ඇත.පුතා.....පුතා....... කෝ මේ ළමයා...... පියා පුතු අමතයි..... පුතු සැඟ වී වත් ද ?මේ කාර්යයට පුතුගේ නම් එතරම් මනාපයක් නැත. එහෙත් තමාට පැවැරී ඇති රාජකාරිය ඉටු කළ යුතුයි. දැඩි අකමැත්තකින් වුවද ඔහු අත කෙවිටක් තැබේ. මුහුණ පුළුටු කර ගත් ඔහු අව් කූටකේ අම්බරුවෝ පසුපස ඇදෙන්නේය.ගැමි දරුවෝ මාරුවෙන් මාරුවට හෝ මේ තමාට පැවැරුණු කාර්යයයේ නිරත වෙති. මෙය දරුවන්ට ම පැවරුණු කාර්යයක් යැයි වැඩිහිටියෝ සිතති. කකුල් කඩෙත්තුව ආවද තේ බොන්නට වේලාව එන තුරුම ඔවුහු අම්බරුවෝ පසු පස ගමන් කරති.මේ කාර්යයට දැඩි අකැමැත්තක් දක්වන එහෙත්, තමන්ට පැවැරුණු කාර්යය උපේක්ෂාවෙන් විද දරා ගනිමින් ඉටු කළ දරුවා අන් කවරෙකුවත් නොවේ. ඔහු ඇස්ඇද්දුමේ ගෙදර ධර්මදාස ය. ධර්මදාස දරුවා උපන්නේ වර්ෂ 1949 ක් වූ මැයි මස 26 වැනිදා ය. පියා ඇස්ඇද්දුමේ ගෙදර පියදාස ය. මව බේබි ඉල්ලගොල්ල ය. මේ පවුලේ වැඩිමලා ධර්මදාස දරුවා ය. ඔහුට සහෝදරියන් දෙදෙනෙකු හා එක් සහෝදරයෙක් වෙති. වැඩිමල් නැඟණිය කුසුමලතා ය. බාල නැගණිය ස්වර්ණලතා ය. සහෝදරයා විජේසිංහ ය. නුවරඑළිය දිස්ත්‍රිත්කයේ ගන්නෑව කෝරළේ ඇකිරිය නැමැති සුන්දර ගම්මානයේ ඔවූහු ජීවත් වූහ. ධර්මදාස දරුවා පාසැල් යා යුතු කාලය එළැඹියේ ය. ඒ 1954 වර්ෂය යි.“මම මුලින් ම ඉස්කෝලෙට ගියේ ඇකිරිය ප්‍රාථමික විද්‍යාලයට යි. 5 ශ්‍රේණිය දක්වා ආවාම පොරමඩුල්ල මධ්‍ය මහා විද්‍යාලයට ඇතුළත් වීමට කඩඉම් විභාගයක් තිබෙනවා. මම එයට මුහුණ දුන්නා. විභාගය සමත් වුණාට පස්සේ 6 ශ්‍රේණිය ඉඳලා පොරමඩුල්ල මධ්‍ය මහා විද්‍යාලයෙන් අධ්‍යාපනය ලැබුවා.”ඇකිරිය නුවරඑළිය දිස්ත්‍රික්කයේ පිහිටි සුන්දර ගම්මානයක්. සොබා සෞන්දර්යයෙන් අනූණ පිටිසර සිරියාව ඉතා හොඳින් මෙහි පැවැතිණි. ගම්මානයේ ගැමියන්ගේ ජීවනෝපාය වූයේ ගොවිතැන යි. සාරවත් කෙත් වතු දකින ඕනෑම පුද්ගලයෙකුට ගැමියන්ගේ නොකම්මැලි බවත්, කඩිසර බවත් මනාව වටහාගත හැකියි. එපමණක් ද නොවේ. ඔවුන් අව්‍යාජ ගැමියෝ ය. ගම්මානය වටේට කුඩා කඳු ශිකරවලින් වැසී ඇත්තේ මේ අව්‍යාජ මිනිසුන්ට රැකවරණය සපයන්නට මෙනි.ගැමි දරුවෝ අපූරු පුන්‍යවන්තයෝ ය. ඔවුන්ට වෙල් ඉපනැල්ලේ දුව පැන ඇවිදීමට, නැටීමට, සතුටුවීමට ඕනෑ තරම් ඉඩ කඩ ඇත. එපමණක් ද නොවේ. ඕනෑ තරම් පිරිසක් ද සිටිති. ඔවුන් පාසැල් යන්නේ එකට ය. පාසැල් අවසන්ව නිවෙස් කරා පැමිණෙන්නේ ද එකටම ය. එකාවන්ව ය. ඔවුහු ගමේ කවුරුත් හොඳින් ම හදුනති. කිසිදු අනතුරක් වීමට කිසිවෙකුට ඉඩක් නැත. තම දරුවන් රැකවල්ලා සිටීමට ද මවුපියන්ට අවැසි නැත. දරුවෝ නිරුපද්‍රිතව නිවසට පැමිණෙන බව ඔවුන් හොඳින් ම වටහාගෙන ඇත.“ මට මතකයි මං ගමේ ඉස්කෝලෙට යනකොට අපේ අප්පොච්චි සමූපකාරයේ මැනේජර්. ඉතින් අප්පොච්චි ගෝලයකුත් එක්ක ටික දවසක් මාව ඉස්කෝලෙට ඇරැලුවා. මට මතකයි එයා දවල්ට තේ අරන් එනවා ඉස්කෝලෙට. අපි සහෝදරයන් අතර වයස් පරතරය අවුරුදු 5 යි. ඉතින්, අපි කට්ටියට රැකවලා අපිම යි.”ධර්මදාස ශිෂ්‍යයා දක්ෂ දරුවෙකි. ඉගෙනුමට හපනෙකි.“පුංචි පංතිවල ඉඳන් ම මම පංතියේ පළමුවැනියා. මම සෑම විෂයයකට ම කැමැති යි. ගුරුවරුන් උගන්වන දේවල් මං හරි ආසාවෙන් ඉගෙන ගන්නවා. පොරමඩුල්ල ප්‍රසිද්ධ පාසැලක්. සෙනරත් කියලා ප්‍රින්සිපල් කෙනෙක් හිටියා. ඉතින් ළමයි කවුරුත් නිතරම වේවැල අතේ තියාන ඉන්න ප්‍රින්සිපල් දකිනකොටත් බය වෙනවා. ඒ වගේම ළමයි ගුරුවරුන්ට හරි ලැදියි. කීකරුයි.”පොතේ අකුරුවලට පමණක් නොව විෂය බාහිර ක්‍රියාකාරකම්වලට ද හේ දක්ෂයෙකු විය. වොලිබෝල් සහ ෆුට්බෝල් ඔහුගේ ප්‍රියත ම ක්‍රීයාවයි. ඊට අමතරව මීටර් 100, මීටර් 800 රේස් සඳහා ද ඉදිරිපත් වන්නේ ය. දෙපයින් පාසලට එන යන, ගොවි දරුවන්ට දුවන්න පනින්න අමුතුවෙන් කියා දිය යුතු නැත. සොබාදහමත් සමඟ නිතර දෙවේලේ පොරබඳින මේ දරුවන් ක්‍රීඩාවට අමුතුවෙන් පුහුණුවීම් කළ යුතු නැත.“මම උසස් පෙළ පංතියේ ඉන්නකොට ‘දවල් හීන’ කියලා නාට්‍යයකට සම්බන්ධ වුණා. මම තමයි ඒකේ ‘බන්නැහැ’. බන්නැහැට පේන හීනවලට තමයි ‘දවල් හීන’ කියලා කියන්නේ.”පොරමඩුල්ල විද්‍යාලය කලාව, නාට්‍යය වෙනුවෙන් ප්‍රසද්ධියක් ඉසිලූ පාසැලකි. ජයලත් මනෝරත්න නම් කලාශිල්පියා ද මෙහි ශිෂ්‍යයෙකි. ධර්මදාස ශිෂ්‍යයා නියෝජනය කළ නාට්‍යයන් දිස්ත්‍රික් තරග සඳහා ද ඉදිරිපත්ව ඇත. අධ්‍යාපනය, විෂය බාහිර ක්‍රියාකාරකම් සහ ක්‍රීඩාව යන ක්ෂේත්‍රයන්හි ද දක්ෂතා පෙන් වූ ඔහු ඒවාට ම පමණක් සීමා වූවේ නැත.“ අපි ගම්බද අය. අපේ අම්මා, අප්පොච්චි ගොවිතැන් කළ උදවිය. අප්පොච්චි වෙල් විධානේ කෙනෙක්. කුඹුරු සම්බන්ධව, ඉඩම් සම්බන්ධව ගමේ පැණ නගින ආරවුල් විසඳන්නේ එයා. අපි ඉස්කෝලේ ගිහින් ගෙදර ආවාම කුඹුරට යන්න ඕනෑ. වැඩක් තිබුණත් නැතත් අප්පොච්චි අපට නියෝග කරලයි තිබුණේ ඉස්කෝලේ ගිහින් ආවාට පස්සේ ගොවිතැන් කටයුතු පිළිබඳව සොයා බලන්න. අපිත් හරි ආසාවෙන් ඒවායේ වැඩ කටයුතුවලට අපට පුළුවන් හැටියට උපරිමයෙන් කටයුතු කළා.”ගෝවා, බීට් රූට්, නෝකෝල්, තක්කාලි, මිරිස්, පොල්, වී මේවා සියල්ලම ඔවුහු වගා කරති. මේ භව බෝග වෙළෙඳපොළ වෙත ද යවති.“අපි කවදාවත් හාල් කඩෙන් ගේන්නේ නෑ. එහෙම ගෙනාවොත් ඒක මහ පහත් දෙයක් ලෙසටයි එදා සැළැකුවේ.”වර්ෂ 1964 දී පොරමඩුල්ල මධ්‍ය මහා විද්‍යාලයෙන් ඔහු අපොස සාමාන්‍ය පෙළ විභාගයට පෙනී සිටියේය. ප්‍රතිඵලය පැහැදිලි යි. ඔහු ඉහළින් ම සමත් වූවේය. ඒ පාසැලේ සිට ම අපොස උසස්පෙළ කලා විෂයයන්ගෙන් හැදෑරීය. වර්ෂ 1968 දී ඔහු උසස්පෙළට වාඩි වූ අතර ඒ කඩඉම ද ජය ගැනීමට ඔහුට හැකි විය. වර්ෂ 1968 ඔක්තෝබර් මස දී ඔහු ශ්‍රී ලංකා විශ්වවිද්‍යාලය, පේරාදෙණියෙහි ශිෂ්‍යයෙකු වූවේය.“විශ්වවිද්‍යාල ජීවිතය හරිම ආකර්ශනීය යි. ඒ වගේ ම සතුටු දායක යි. අධ්‍යාපනවේදී උපාධිය තමයි මම හැදෑරුවේ. වසර 4 ක් විශ්වවිද්‍යාලයේ අධ්‍යාපනය ලැබුවා. මාකර්ස් ප්‍රනාන්දු, හිල්ඩා ඔබේසේකර ශාලාවල ගෙවූ ජීවිතය හරිම සුන්දරයි. ඒ වගේ ම බොහෝම විනෝද ජනක යි. එක කාමරේක ශිෂ්‍යයන් තුන් දෙනෙක් ඉන්නවා. කෑම බීමෙනුත් අපට අඩුවක් නෑ. කවුරුත් එකාවන්ව හිටියා.”විශ්වවිද්‍යාලයේ දී අධ්‍යාපනය ලැබූවන්ට නොමැකෙන චරිත හමුවෙයි.ඒ ගුරුවරුන් ද, මිතුරන් ද, මිතුරියන් ද විය හැකියි.“මහාචාර්ය එදිරිවීර සරච්චන්ද්‍ර මහත්තයාගෙන් අපි ඉගෙන ගත්තා. ඔහු ඉතා දක්ෂ, ප්‍රසන්න පුද්ගලයෙක්. ඔහු උගන්වන දේවල් හොඳට මතකයේ රැෙඳනවා. සිංහල සාහිත්‍ය ඉතිහාසය මම ඔහුගෙන් ඉගෙන ගත්තා. එතුමාගෙන් ඉගෙන ගන්න ලැබීමත් වාසනාවක්.”ධර්මදාස තරුණ ශිෂ්‍යයා පාසලේදී වගේ ම විශ්වවිද්‍යාලයේදීත් විෂය බාහිර ක්‍රියාකාරකම් අමතක කළේ නැත.“මම ජිම් එකට යනවා. ඒ කාලේ තිබුණා ආත්මාරුක්ෂක පුහුණුව කියලා පාඨමාලාවක්. 21 දෙනෙක් ගහන්න ආවොත් තුන් මුල්ල පැනලා ගහන්න ඉගෙන ගත්තා. උදේට සෙල්ලම් කරලා හවසට උණුවතුරෙන් තවනවා. ඇග පුරාම තැලුම්. මං හරි ආසාවෙන් ඒක ඉගෙන ගත්තා. ඒ කාලේ ඒ සටන් ක්‍රමය ඉගෙන ගන්නවා කියලා දැන ගත්තාමත් කවුරුවත් රණ්ඩුවකට එන්නේ නෑ. ඒ පාඨමාලාව හැදෑරීමේ මූලිකම දේ තමයි පුද්ගලයාට හික්මීම ලබා දීම.”ඔහු වර්ෂ 1971 දී විශ්වවිද්‍යාලයේ පැවැති බෞද්ධ සහෝදර සංගමයේ නිළධාරියෙකි. ඒ වගේ ම හිල්ඩා ඔබේසේකර ශාලාවේ බෞද්ධ කවයේ සභාපතිවරයා ය. මේ සංගම් හරහා වාර්ෂික පුණ්‍ය කටයුතු සිදු කරයි.“ අපි පෙරහරක් කරන්න ඕනෑ කියලා තීරණය කළා. නුවර පෙරහර වගේ ම අලි ඇත්තු ගෙනැල්ලා සාර සුබාවට පෙරහර පවත්වමු කියලත් තීරණය කළා. දැන් ගැටඹේ රාජෝපාරාමයේ ඉඳලා හාමුදුරුවෝ වැඩම කරන්නන් ඕනෑ ජිම් එකට. අපි දිවා රෑ නොබලා පෙරහර කරන්න කටයුතු සංවිධානය කළා. කුරුණෑගල, මාවතගම ප්‍රදේශවලටත් ගියා කොප්පරා එකතු කරන්න.ඒත්, අපට තර්ජනයක් ආවා. පෙරහර කරන්න දෙන්නේ නෑ කියලා. දැන් අලි ඇතුන් ගෙන්නලා පෙරහර පවත්වද්දී කළබලයක් එහෙම වුණත් අලි කුලප්පු වුණොත් මිනිස්සු කුලප්පු වෙනවා වගේ නොවන බව අපි දැන ගත්තා. පසුව අලි ගෙන්වීම නතර කරලා පෙරහර කළා. ගුණයා කියන ප්‍රසිද්ධ නැට්ටුවාගේ නැටුනුත් පෙන්නුවා. වැඩේ සාර්ථකයි. මෙය මගේ ජීවිතයේ ඉතාම හොඳට මතක තියෙන සිද්ධියක්.”විශ්වවිද්‍යාල ශිෂ්‍ය ජීවිතයට ආයුබෝවන් කිව යුතු කාලය එළැඹියේය. 1973 වර්ෂයේ අධ්‍යාපනවේදී ගෞරව උපාධියක් ඔහුට හිමි විය. අනතුරුව ඔහුට ගුරු පත්වීමක් ලැබුණි. ඒ ත්‍රිකුණාමලයේ මූතූර්වල දෙහිවත්ත මහා විද්‍යාලයට යි. ගමන අතිශයින් දුෂ්කර ය. එහෙත් ජීවිතයට එකතු කරන අද්දැකීම් අපමණ ය.“අපි ත්‍රිකුණාමලයට ගියේ මුහුදෙන්. හැතැම්ම 11 ක් පැය 1 1/2ක් තිස්සේ යන්න ඕනෑ. ගිහින් මූතුර් බැස්සා. බැහැලා එතැන ඉදන් ඉස්කෝලෙට පැය 1 1/2ක් යන්න ඕනෑ.”මූතුර් සශ්‍රික, සරුසාර ප්‍රදේශයකි. කෙත්වතු සාරව වැවී ඇත. එහි ජීවත්වීම ධර්මදාස තරුණයාට තම ගම් පියස මතක් කරවන්නට ඇත. දෙහිවත්ත පාසලේ භූ®ගෝලවිද්‍යාව ඉගැන් වූ ගුරුවරයා ඔහු ය. ඒ වගේම සමාජ අධ්‍යයනය ද ඉගැන්වූවේය. තමා ඉගෙන ගන්නා අවධියේ පටන් ම ගුරුවරයෙක් ලෙසට පුහුණුුව ලැබීමත්, ළමා මනස සහ ඉගැන්වීමේ කාර්යයන් පිළිබඳව හසල අවබෝධයක් ලබා සිටි ඔහුට ඉගැන්වීම පහසු කටයුත්තකි. ළමෝ මේ තරුණ ගුරුවරයාගෙන් හොදින් අධ්‍යාපනය ලැබූහ. මිනිස් ජීවිතයට විවිධාකාර ස්ථානවලදී විවිධාකාර චරිත මුණ ගැසේ. ඒ රාජකාරි ස්ථානයේ දී ද මඟතොටේදී දැයි කිව නොහැකිය. ඇතමුන් ජීවිත කාලයටම ළඟ හිඳී. ඇතමුන් කාලයත් සමඟම වෙන්ව යති.ඇය සුමනාවතී ගුරුතුමිය යි. ඇයට ද මූතූර්හි දෙහිවත්ත, පාසලට ගණිත ගුරුවරියක වශයෙන් පත්වීමක් ලැබ තිබේ. ධර්මදාස තරුණ ගරුතුමාත්, සුමනාවතී තරුණ ගුරුවරියක් දැන හදුනා ගත්හ. මිතුරෝ වූහ. ඔවුහු ඉතා කැපවීමෙන් දරුවන්ට තමා ලත් අධ්‍යාපනය බෙදා දුන්හ. ඔවුහු පාසලේ ගුරු දෙගුරු සමිති, පාසැල් සංවර්ධන සමිතිවල පුරෝගාමී මෙහෙවරක් ඉටු කළහ. පාසල් වේලාවෙන් පසුවත් දැයේ දරුවන්ට ඉගැන්වූහ.ළමුන්ගේ ඉහළ ප්‍රතිඵල බලා අව්‍යාජ සතුටක් ඔවුන් ලැබුවේ තමන්ගේ කැපවීමේ, මහන්සියේ ඵලය දරුවන් ලැබූ බැවිනි. මිතුරන් බවට පත් වූ ඔවුහු පසුව පෙම්වතුන් වූහ. වසර 3 ක් ඇවෑමෙන් වර්ෂ 1977 නොවැම්බර් 29 දා මවුපිය හිතමිතුරන්ගේ ආශිර්වාද මැද ඔවුහු අතිනත ගත්හ. ඔහු කොළඹ විශ්වවිද්‍යාලයේ අධ්‍යාපනවේදී පශ්වාත් උපාධිය හැදෑරීමට තීරණය කළේය. සුමනා ධර්මදාස මහත්මිය සිය පශ්චාත් උපාධි ඩිප්ලෝමා පාඨමාලාව හැදෑරුවා ය.වර්ෂ 1978 දී ඔහුට ඉගෙනගත් පොරමඩුල්ල මධ්‍යමහා විදයාලයට මාරුවීමක් ලැබුණි. ඔහු ගම් පළාතට පැමිණියේ ය. භූගෝලය සහ දර්ශනය යන විෂයන් ඔහු ළමුන්ට ඉගැන්වීය. තම පියාගේ අසනීපය හේතුවෙන් ඔහු වෙනුවෙන් කළ යුතු උවටැන් ආදියත් හේ නොපිරිහෙලා ඉටු කළේය. එහෙත් පියා මොලොව හැර යාමට ඉක්මන් වූවේය. වර්ෂ 1981 දී ශ්‍රී ලංකා පරිපාලන සේවා විභාගයට ද පෙනී සිටි ඔහු ඉන් සමත් වූවේය.වර්ෂ 1982 ජූලි මස දී පරිපාලන සේවයේ පත්වීමක් ඔහුට ලැබුණි. ගුරුවෘත්තියට ආයුබෝවන් කී ඔහු ශ්‍රී ලංකා සංවර්ධන පරිපාලන ආයතනයේ වර්ෂයක පුහුණුව ලැබීය. වර්ෂ 1983 ඔක්තෝබර් මස මැතිවරණ දෙපාර්තමේන්තුවේ හම්බන්තොට සහකාර මැතිවරණ කොමසාරිස් වරයා ලෙසින් පත්වීම ලැබුණි. 1983 දෙසැම්බර් 25 වැනිදා පුතුªගේ උපත සිදුවිය. ඔහුට මයුර මාධව ධර්මදාස යන නාමය තබන ලදී.ධර්මදාස මහතාට හම්බන්තොට බලා යෑමට සිදු විය. ඒ රාජකාරි කටයුතු වෙනුවෙනි.රටේ මැතිවරණ රාජකාරිවලට සෘජුවම සිය දායකත්වය ලබා දීමට එතැන් පටන් ඔහුට හැකිවිය. මැතිවරණයන් කලබලකාරී ය. නොයෙක් අද්දැකීම් ලැබිය හැකිය. විටෙක තර්ජන ද ගර්ජන ද විය හැකිය. විටෙක ප්‍රසංසාද විය හැකිය. නිළධාරියා, මේ සියල්ලට ම මුහුණ දිය යුතුය. ධර්මදාස මහතාත් ලැබූ අද්දැකීම් අනන්ත ය. අපමණ ය.“මට මතකයි 1985 වර්ෂයේ මුල්කිරිගල අතුරු මැතිවරණට යි මම මුලින්ම සහභාගී වුණේ. මට මැතිවරණ රාජකාරි ගැන එතරම් වැටහීමක් එදා නෑ. පසුව සෑම දෙනාගේම සහයෝගය මට ලැබුණා. ඒ රාජකාරි සියල්ල සාර්ථකව ඉටු කරගන්න ඉන් හැකි වුණා.”අනතුරුව පැවැතියේ 1988 පළාත් සභා මැතිවරණය යි. කාර්යාල ගිනි තැබීම්, විදුලි රැහැන් කපා විනාශ කර දැමීම් , ජල හිඟ කම් මේ අභියෝග සියල්ලට ම මුහුණ දීමට ඔහුට සිදුවිය.“1988 දී දැන් අපි මැතිවරණ රාජකාරිවල යෙදිලා ඉන්නවා. කට්ටියම වැඩ. විදුලියත් නෑ. මට කාර්යාලයෙන් කෝල් එකක් ආවා. වැඩ කරන අය එලවලා කාර්යාලයට ගිනි තියලා කියලා. මට දැන් හරි දුකයි. මම පොලිසියට වාර්තා කරලා හැකි ඉක්මනින් එතැනට ගියා. අහල පහළ ළමයිනුත් එක්ක ළිංවලින් වතුර ඇදලා ගින්න නිව්වා. සීලිමක් කඩා දමා ගින්න පැතිරීමට තිබූ ඉඩකඩ අවම කලා. එයින් වෙන්න තිබූ හානිය අවම වුණා. පසුව කවුරුත් ප්‍රසංසා කළා.”වර්ෂ 1989 පෙබරවාරි 15 වැනිදා ඔහුට රත්නපුරේ ට මාරුවීමක් ලැබිණි. ඔහු රාජකාරි මාරුවීම් ලබන තැන්වලට ද සිය දරු පවුලගේත් ආගමනය සිදු වෙයි. 2006 වර්ෂය දක්වාම ඔහු මෙරටේ පැවැත් වූ ඡන්ද විමසීම් ගණනාවකට ම තම සේවය කැප කළේ ය. 2006 වර්ෂයේ පෙබරවාරි මස 20 ඔහු පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් වරයා විය.දැන් ඔහු පුද්ගලයන් ලියාපදිංචි කිරීමේ කොමසාරිස් ජනරාල්වරයා ය. 1973 පටන් උපාධිධාරී ගුරුවරයෙක්, වැඩ බලන විදුහල්පතිවරයෙක්, ඩිප්ලෝමාධාරීන්ට ඉගැන් වූ ගුරුවරයෙක් සහකාර මැතිවරණ කොමසාරිස් වරයෙක්, පුද්ගලයන් ලියාපදිංචි කිරීමේ කොමසාරිස් සහ කොමසාරිස් ජනරාල් දක්වා රාජ්‍ය සේවයේ තනතුරු රැසක වසර 37 ක දිගු සේවයක් ඉටු කර ඇත.ඉල්ලුම්පතක් එව්වාම හොයා ගන්න බැරි තත්ත්වයක තිබූ පුද්ගලයන් ලියාපදිංචි කිරීමේ දෙපාර්තමේන්තුව දැන් ඉහළ ප්‍රගතියක් අත්කර ගෙන සිටී.“දැන් ඉල්ලුම්පතක් එව්වාම මොකද වුණේ, කොහේද තියෙන්නේ, ලැබෙන්නේ කවදා ද, යැව්වේ කවදාද කියා සියලුම දත්ත ක්‍ෂණයකින් ලබා ගන්න පුළුවන්. ඒ වගේම දවසකට හැදුනුම්පත් 3,500 – 4000 ත් අතර ප්‍රමාණයක් සාදනවා. දැනට මිලියන 18 1/2ක් පමණ හැදුනුම්පත් පරිගනක ගත කර තිබෙනවා.”කාර්යාලයේ පිළිවෙල ඉතාම පැහැදිලියි. ඒ වගේම ඉතාම කාර්යක්‍ෂම සේවාවක් ඉටු වේ. පැයක් ඇතුළත අලුතින් ම හැදුනුම්පතක් සාදා ගැනීමට තරම් කඩිනම් සේවාවක් සිදු වේ. හේ තමාට හැකි උපරිම අයුරින් රාජකාරියට ඇප කැප වී සිටියි. ඉතාමත් අවංක හා ඍජු සේවාවක් ඉටු කරන ඔහු රාජකාරිය නිම වී ඇදිරියත් සමඟ නිවහනට ගොඩවදියි.“මම පෙරුම් පුරාගෙන ගෙයක් සැදුවා. වැඩ ඉවර කරන්න බැරි වුණා. පුතාට ඉගෙන ගන්න ඕන හින්දා ගේ වික්කා. අපි දෙන්නා පැන්ෂන් අරගෙන කුලියට ගෙයක් අරගෙන ජීවත් වෙන්නයි හිතුවේ. මං ඉතිරි කරගත් මුදල් ටිකකින් ඉඩම් හොයා ඇවිද්දා. ඒත් පස්සේ බිරිය ගේ නංගිගේ කොට්ටාවේ පිහිටි නිවසක් වැඩි දියුණු කරලා ලස්සන ගෙයක් හැදුවා.”මිනිසෙක් සතුව තිබිය යුතු මිනිසත් කම, අව්‍යාජත්වය හා අවංකත්වයෙන් ඔහු ඉතා පොහොසත් ය. රාජකාරිය දේව කාරිය කොට ගත් මේ අපූරු සොදුරු මිනිසා දැන් රාජකාරියේ සැදෑ සමය ගෙවා දමන්නේ ය. රාජකාරිය අවසන් කළ යුතු දිනය එළඹෙණ තුරා ඔහු තමනට හැකි උපරිම සේවය සැළසීමට තවමත් ඇප කැප වී සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007263</link>
    <topic/>
    <author>දැන්වීම් සහ අතිරේක සැකසුම් අංශය</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007266</link>
    <topic>‘එහෙයියන්’ බිහිකරන අධ්‍යාපන ක්‍රමයකින් රටට වැඩක් නැහැ</topic>
    <author>සාකච්ඡා කළේ බුද්ධික සමන් ගුණවර්ධන ඡායාරූප - රෝෂාන් පිටිපන  </author>
    <content>පසුගිය දිනවල පාසල් ළමයින් සිදු කළ බරපතළ වැරදි ගණනාවක් පිළිබඳවත් ඔවුන් නීතිය ඉදිරියට ගෙනයන්න සිදු වූ අවස්ථා කීපයකුත් මාධ්‍ය මගින් හෙළි කළා. ශිෂ්‍ය මානවක අවදිය කුතුහලය පිරි හැම දේම අත්හදා බලන අවදියකි. එහෙත් එයටද සීමාවක් ඇත. දරුවන් මේ සීමා නොතකා කටයුතු කරන්නේ ඇයි? වරද තිබෙන්නේ කොතැනද? යන්න පිළිබඳව අප මෙවර ධර්ම සභාවට වැඩම කළ නැදිමාලේ ශ්‍රී පියරතනාරාමාධිපති බලන්ගොඩ ධම්මානන්ද හිමියන්ගෙන් විමසා සිටියා.* පසුගිය දිනවල වෙනදාටත් වඩා පාසල් ළමයින් ගැන කතාබහට ලක්වුණා. ඒ පාසල් සිසුන් සිදු කළ මත්පැන් පානය, සොරකම් වැනි අවිචාරවත් ක්‍රියා නිසායි. වෙනදාට වඩා පාසල් පද්ධතියේත් මෙවැනිදේ සිදුවන්නේ ඇයි?මම හිතන්නෙ මේ ප්‍රශ්නයට අපේ අධ්‍යාපනය සම්බන්ධව තිබෙන සංස්ථා දෙකම වගකිවයුතුයි. මොනවාද මේ සංස්ථා දෙක විධිමත් අධ්‍යාපනයක් ලබාදෙන පාසල - ඒ වගේ ම අවිධිමත් අධ්‍යාපනය ලබාදෙන නිවස හා අවට සමාජය . මේ දෙකේම තිිබෙන විවිධ අඩුපාඩු නිසයි මේ ප්‍රශ්නය පැන නැග තිබෙන්නේ. අපට එක පාර්ශ්වයකට පමණක් ඇඟිල්ල දිගු කරන්න බැහැ. අද මේ සංස්ථා දෙකම පරාද වී තිබෙනවා. මොකද ළමයි නිසි මාර්ගයේ නොයන්නේ ඒ වරද නිසයි.අපි අධ්‍යාපනයෙන් බලාපොරොත්තු වෙන්නේ සංවේදී මනුෂ්‍යයෙක් නිර්මාණය කරන්නයි. රටට, ලෝකයට, සමාජයට ආදරය කරන මිනිසුන් තමයි අවශ්‍ය. අද අධ්‍යාපනයෙන් මේ කාර්යය සිදුවෙන්නේ නැහැ. ඒ නිසා අපි මේ පවතින ක්‍රමයෙන් ඉවත් වෙන්න ඕනෑ. ළමයා තමන් විසින්ම රටට වැඩදායක කෙනෙක් ලෙස නිර්මාණය වන අධ්‍යාපන රටාවක් තමයි අවශ්‍ය වෙන්නේ.අපට ලොකු කාර්යභාරයක් තියෙනවා. නිවැරැදි මිනිසෙක් රටට දායාද කරන්න. ආගමික වශයෙන් බැලුවත් අද මේ හැම ආගමක් ම පරාද වෙලා. හැම ආගමිකයෙක්ගේම මේ වැරදි දකින්න තියනවා ඕනවටත් වඩා. මේකට හේතුව තමයි ආගමේ හරය නිසි ලෙස නොලැබීම. ආගම කියාගත්ත අය වෙන දෙයක් ඇසුරු කරනවා මිසක් එහි හරය සහ ගැඹුර ස්පර්ශ කරන්නේ නැහැ. අධ්‍යාපනික පෙළපොත්, විෂය නිර්දේශවල පවා මේ හරය අන්තර්ගත නැහැ. ඒ නිසා අපි වහා වෙනස්විය යුතුව තිබෙනවා.* අපේ සාම්ප්‍රදායික අධ්‍යපන රටාවේදී බලාපොරොත්තු වුණේ ගුණ නැණ බල කියන ත්‍රිත්වය සංවර්ධනය කිරීමයි. අද පාසල් අධ්‍යාපනයෙන් මෙවැනි සංවර්ධිත දරුවෙක් බිහිවෙනවා කියා සිතනවා ද?මේ සමාජයේ දකින දරුවන් ළඟ ගුණ නැණ හා බල කියන ශක්තීන් තුලිතව නැති බව පැහැදිලියි. එවැනි දරුවන් නැහැ කියන්නේ අධ්‍යාපන රටාවේ ප්‍රශ්නයක් තිබෙන බවයි. ඒ නිසා අර මුලින් කිව්වා වගේ මේ ක්‍රමයේ වෙනසක් සිදුවෙන්න ඕනෑ. නැත්නම් තව තවත් ඉදිරියට වැරදි අතින් ඉහළට ගිය දරුවන් වැඩි වැඩියෙන් දැක ගන්න ලැබෙයි.බලන්න බුදුරජාණන්වහන්සේගේ කාලයේ උන්වහන්සේ ළඟ සිටි දායකයන්ගේ ළමයි ගැන. මගධ දේශාධිපතිව සිටි බිම්බිසාර රජුගේ පුතා අජාසත්ත, ආශ්‍රයට වැටුණේ කා එක්ක ද? සමාජයේ එදා සිටිය නරකම කෙනෙක් එක්කයි. ඒ දේවදත්ත ඔහු පැවිදිවෙලා කළෙත් හරි වැඩ නෙවෙයි. ඒත් එදා ඒ තාත්ත පුතාව ඒ ආශ්‍රයෙන් වැළැක්වූවෙ නෑ. ඒ නිසා ඔහු තව තවත් වරදට ගියා. අවසානයේ තාත්තාව මරණ තත්ත්වයටම පත්වුණා. හැබැයි ඒ පුතාම තමයි පළමු වැනි ධර්ම සංඝායනාවට අනුග්‍රහය දක්වන්නේ. ඒ වැරදි ආශ්‍රයෙන් මිදිලා බුදුන් සරණගියාට පසුවයි.දැන් පේනව නේද ගුණ නැණ බල තුලිතව සංවර්ධනය කරන අධ්‍යාපනයක තිබෙන වැදගත්කම. මේ සංකල්පය තිබෙන්නේ බුදු දහමේයි. එදා බිම්බිසාර රජතුමාට හැකි වුණානම් දරුවා ඒ අධ්‍යාපනයට යොමු කරන්න, අජාසත්ත හොඳ මිනිහෙක් වෙනව ඒ කාලෙදිම. බලන්න අනේ පිඬු පිටුතුමා තමනගෙ දරුවට බුදුබණ අහන්න යනවට සල්ලි දුන්න. ඇයි? හොඳ දේට පොළඹවන්න. හොඳ නරක වැටහුනාට පස්සෙ ඔහු බුදුරජාණන් වහන්සේ ළඟට යවන්න සල්ලි දෙන්න උවමනා වුණේ නැහැ. ඒකයි මම කියන්නේ දරුවා පාසලෙන් වගේම ගෙදරිනුත් හැදෙන්න ඕනෑ. ඒකට මවුපියන්ට විශාල වගකීමක් හා කාර්යභාරයක් තියෙනවා. හැබැයි පාසලෙනුත් දරුවා නිසි දිශාවට යොමු කළ යුතු වෙනවා.* අපේ රටේ පාසල් අධ්‍යාපනය බිහිවුණේ එදා පාලනය කළ සුදු ජාතීන්ට අවශ්‍ය නිලධාරි පැලැන්තියක් බිහි කරන්නයි. එහි නෂ්ටාවශේෂ අදටත් දකින්න ලැබීමද මේ අධ්‍යාපන ක්‍රමයේ වරද කියන්නේ?එදා මිෂනාරීන්ට උවමනා වුණේ තමන් අනුව යන තමන් විදියට අඳින - පළඳින, කන-බොන , කතාබහ කරන කළු හම තියන සුද්දන් බිහි කරන්නයි. ඒකට තමයි අපට අධ්‍යාපන ක්‍රම හඳුන්වා දුන්නේ. ඒත් අද ඔවුන්ගේ රටේ අධ්‍යාපනය ඉතා ඉහළ තැනක තිබෙනවා. ඔවුන්ට නිදහසේ හිතන්න, නිර්මාණ කරන්න, නිෂ්පාදන කරන්න හැකියාව වර්ධනය වෙනවා.අද ඔවුන්ගේ නිර්මාණ නිෂ්පාදන අපේ රටේ අළෙවි වෙනවා. අපේ ඉතිරිවෙලා තියෙන්නේ මොනවද? හිතන්න බැරි, නිර්මාණ කරන්න බැරි කටපාඩම් කරන්න හැකි පිරිසක් බිහිවෙලා තියෙනවා. අද අධ්‍යාපනයෙන් බිහිවෙන්නේ එහෙයියොයි. ඒ අය හැමදේටම එහෙයි කියාගත්ත ගමන්. ඇයි එහෙම වෙන්නේ? මොකද මෙහෙම වෙන්න බැරි ! වගේ ප්‍රශ්න කිරීමේ හැකියාව අද ළමයින්ට අඩුයි. කුඩා කාලයේ ඒ දේවල් හිතුනත් අධ්‍යාපනය ලැබුවාගෙන් පස්සෙ ඒ හැකියාව නැතිවෙලා තියෙනවා. අලුතෙන් හිතන්න බැරි කල්පනා කරන්න බැරි පිරිසකගෙන් රටට වැඩක් තියෙනවද?අධ්‍යාපනයේ ඉහළම තැන වන විශ්වවිද්‍යාලවලින් අද කෝ තම නිර්මාණ බිහිවෙනවාද? මොරටුව විශ්ව විද්‍යාලයෙන් තරමක් සිදු වුනත් අනෙක් ඒවායේ කෝ නිර්මාණ? නව සංකල්ප ගොඩනැෙඟන්නෙ නැහැ. අලුත් විචාරයක් නැහැ. හැමදාම පරණ පොතම කටපාඩම් කරල බැහැ. ඒ වගේ දේවල් නැවත කරන යුගයක් ඇතිකරන්නට ඒවා අධ්‍යයනය කරන්න ඕන. නැතුව ඒව පරිශීලනය කරල තව කෙනෙක්ට කියා දෙන්න විතරක් නෙවෙයි.* හැම කෙනෙක්ගේම ජීවිතවලට ඉලක්කයක් තිබිය යුතුයි. පාසල් දරුවන්ට විශේෂ ඉලක්කයක් තිබිය යුතුයි. අද ඒ ඉලක්කයක් වෙනස් වෙලා ද?අද ළමයින්ට ඉලක්කයක් නැතිවෙල, අධ්‍යාපනය ලබලා ඊළඟට මොකද කරන්නේ කියන ප්‍රශ්නය තියනවා. හොඳ අනාගතයක් තියන වෘත්තීන් තියෙන්නේ අතළොස්සයි එක්කෝ වෛද්‍යවරයෙක්. ඉංජිනේරුවරයෙක් , වැනි වෘත්තීන් තමයි ප්‍රධානවෙලා තියෙන්නේ. ඒ මඟින් විතරයි අනාගතය සරු වෙනවා කියන මතය තියෙන්නේ. එවැනි වෘත්තීන්ටයි සමාජයේ තත්ත්වයක් තියෙන්නේ.යම් ළමයෙක්ට වඩු කර්මාන්ත ගැන දක්‍ෂතා තියෙනවා නම් ඒ අයට හොඳ අනාගතයක් තියෙනවද? ඒ අයගේ දක්ෂතා ඔප මට්ටම් කරගන්න අවස්ථා තියෙනවාද? ඒ අය කොහොමද මවුපියන්ගේ බලාපොරොත්තු ඉටු කරන්නේ?හැමෝම ඉංජිනේරුවරු, වෛද්‍යවරු, දේශපාලනඥයෝ කරන්න බැහැ. අධ්‍යාපනය සකස් වෙන්න ඕනෑ විවිධ දක්ෂතා ඇති අයගෙන් උපරිම ප්‍රයෝජන රටට ලැබෙන විදියටයි. නැත්නම් එය රටටත් පාඩුවක්. ඒ වගේම ළමයිනුත් ඉච්චාභංගත්වයෙන් මානසිකව වැටෙනවා.බලන්න වාහනයක් හදන්න දන්න ළමයෙකුට ඒ දක්ෂතා දියුණු කරගන්න මොනවද කරන්න තියෙන්නේ කවුරු හරි යටතේ ගිහින් වැඩ පුරුදු වෙන එකයි කරන්න තියෙන්නේ. එතනදි මොන තරම් දුෂ්කරතා මැද්දෙ වුණත් උපරිම ඵලදායිතාවයකින් ඉගෙන ගන්න ලැබෙනව නම් හොඳයි. ඒත් ඒක වෙන්නෙ නැහැනෙ. ඒ නිසා මේ ක්‍රමය වෙනස් කරන්න ඕනෑ. ළමයින්ට ඉලක්කයක් ලබාදෙන්න ඕනෑ.* පාසල් ළමයින් සිදුකළ වැරදි ක්‍රියා හමුවේදී බොහෝවිට සිදු වුණේ ඔවුන් නීතිය හමුවට පැමිණවීමයි. රටේ කාටත් නීතිය පොදු බව ඇත්තයි. ඒත් දරුවන් නීතිය හමුවට පැමිණවීමෙන් මේ ප්‍රශ්න විසෙඳ්වි කියා ඔබ වහන්සේ සිතනවාද?දරුවා නීතිය ඉදිරියට පැමිණවීමෙන් ගන්න පියවර මොනවාද? බොහෝවිට පරිවාසයට යොමුකරනවා. ඒකෙදි ළමයාට නීතිය ඉදිරියට යාමට තියන බිය නැති වෙනවා. එතනදි ළමයා හදන්න කොයිතරම් උත්සහ ගත්තත් එතැන ඉන්නෙ එවැනිම දඩබ්බර ළමයි නිසා ඒ අයගේ එකතු වීම මම නම් හිතන්නේ හොඳ දෙයක් නෙවෙයි. අනෙක තමයි මේ අය එතැනින් නිදහස්වෙලා නැවත එන්නේ අර සමාජයටමයි.ළමයා වෙනස්වෙලා ආවත් සමාජය නිවැරදි විය යුතුව තිබෙන සාධක නිවැරදි වෙලා තියෙයිද? ඒ නිසා මේක හරි බැරෑරුම් ප්‍රශ්නයක්.දැන් බලන්න, අපේ සමාජයේ විද්‍යුත් මාධ්‍යවලින් දරුවාට අහන්න දකින්න ලැබෙන දේවල්. ඒ වගේම සාමාන්‍යයෙන් රටේ තොටේ අහන්න දකින්න තියන දේවල්. ළමයාගේ ඔළුව පිරිල තියෙන්නේ මේ දේවල්වලින්. උදාහරණයකට ගනිමු ආදරය කියන දේ. ඒක අද පෙන්වන්නේ එක සීමාවකට කොටු කරල කාමය රාගය සමඟ එකතු කරල හරිම බොළඳ විදියට. ළමයාගේ ඔළුවට යන්නේ ආදරය කියන්නේ මේ වගේ දෙයක් කියලයි. හැබැයි ඒක එළියට දාන්න එයාට බැහැ. සංස්කෘතිය හරස් වෙලා. එක පැත්තකින් උගන්වනවා අපේ සංස්කෘතිය සභ්‍යත්වය ගැන දැන් දරුවගෙ ඔළුව මේ දෙකෙන්ම පිරෙනවා විතරයිමේවා එළියට දාන්න ක්‍රමයක් නෑ.මේ පීඩනය නිසා තමයි ඉක්මන් කෝපයට අපරාධ කරන්නෙ. සියදිවි නසාගන්නෙ. හැඟීම් නැති විදියට වැඩ කරන්නෙ. මත්පැනට, හොරකමට, මැරකමට, වංචාවට යොමුවෙන්නත් මේක බලපානවා. එහෙම නම් මේ දෙකෙන් එකක් නැවැත්තිය යුතුයි. එක්කො ඔළු විකාර කරන එක නවතින්න ඕනෑ. නැත්නම් මේ ඈත ඉතිහාසයක් තියන සංස්කෘතිය වෙනස් කරන්න ඕනෑ. ඒ අයට නිදහසේ වැඩ කරන් යන්න අවස්ථාව අවශ්‍යයි. ඉතිං අපි කල්පනා කරල බලමු මේ දෙකෙන් මොකක්ද වෙනස් කරන්නේ කියලා. කරුණාකරල මහ සමාජය මේ ළමයිනගේ ඔළු විකාර කරන වැඩ නැවැත්විය යුතුයි. එතකොට ළමයින් හොඳ විදියට හදාගන්න හැකියාව ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007264</link>
    <topic>අධිපතිවාදී ලෝක රටාව තුළ නොබැඳි ව්‍යාපාරයට කළ හැකිදේ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>වත්මන් අධිපතිවාදී ලෝක රටාව තුළ ඊට අනුගත නොවන හා කුඩා රටවලට එරෙහිව දියත්වෙමින් ඇති ක්‍රියාමාර්ග ගැනත්, ඒවාට මුහුණදිය යුත්තේ කෙසේද යන්න පිළිබඳත්, මෙවැනි පසුබිමක නොබැඳි ජාතීන්ගේ ව්‍යාපාරය වැනි බලවේගවලට යමක් කළ හැකිද යන්න ගැනත් කොළඹ විශ්වවිද්‍යාලයේ, දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය, ආචාර්ය නවරත්න රඹුක්වැල්ල සමඟ ‘දිනමිණ’ කළ සංවාදයකි.*ත්‍රස්තවාදය පරාජය කරමින් ලෝකයට සැබෑ ආදර්ශයක් සැපයූ රාජ්‍යයක් වුණත් ඇතැම් ජාත්‍යන්තර බලවේග ශ්‍රී ලංකාවට එරෙහිව කරමින් ඇති බලපෑම් හා මැදිහත්වීම් දෙස ඔබ බලන්නේ කෙසේද?වර්තමාන ලෝක රටාව තුළ ලෝකයේ කුඩා රටවල් ගැන විශාල අනාරක්ෂිත බවක් නිර්මාණය වෙලා. රටවල් ගණනාවක් සම්බන්ධයෙන් මේ කාරණය අදාළයි. ජාත්‍යන්තර වශයෙන් ශ්‍රී ලංකාව මුහුණ දී සිටින තත්ත්වය බැලුවාම මේක පැහැදිලිව පෙනෙනවා. ලංකාව ජාත්‍යන්තර බලතුලනයට සාපේක්ෂව කුඩා රටක් වීම මීට මූලිකම හේතුවයි.ශ්‍රී ලංකාව ත්‍රස්තවාදයට මුහුණදී ජයගැනීම පිළිබඳ කාරණය ගත්තොත්, ඉන්දියාව, චීනය වැනි රටක්, ඊට මුහුණ දුන්නා නම් මේ ප්‍රශ්න මෙයාකාරයෙන් ඒ රටවලට මතුවෙන්නෙ නෑ. යුරෝපයේ රටක් වුණත් ඒක එහෙමයි. අමෙරිකාව ගත්තොත් මේ කාරණයේ අනෙක් පැත්ත හොඳින්ම පැහැදිලි වෙනවා. ලොව බලවත්ම රට හා විශාල සන්නද්ධ බලයක් ද ඇති රට වීම නිසා තමන්ගේ වුවමනාකම් මුල්කරගනිමින් නිදහසේ ජාත්‍යන්තර තලය හැසිරවීමේ අවකාශය අමෙරිකාවට ලැබී තියෙනවා.උදාහරණයක් හැටියට ඊශ්‍රායලය පිළිබඳ අමෙරිකා ස්ථාවරය ගත්තොත් දෙවන ලෝක යුද්ධයේ පටන් මේ දක්වාම අමෙරිකාව ක්‍රියාකර ඇති ආකාරය ඉතාමත් පක්ෂපාතයි. ඒ ස්ථාවරය හෝ තීන්දු - තීරණ ප්‍රශ්න කිරීමක් එක්සත් ජාතීන්ගේ සංවිධානය තුළවත් සිදුවෙන්නේ නෑ. වර්තමානයේ ඇෆ්ගනිස්තානය දිහා බැලුවොත් පෙනෙන්නේ මේ වගේම පරස්පරතාවන්. ඇෆ්ගනිස්තානයෙන් දෛනිකව ලැබෙන වාර්තාවල කියැවෙන්නෙ ව්ඒඊර්‍ණ ගුවන් ප්‍රහාරවලින් සාමාන්‍ය වැසියන් මරණයට පත්වීම, පීඩාවට පත්වීම වගේ දේවල්.කුඩා රටවල ආරක්ෂාව සම්බන්ධයෙන් ජාත්‍යන්තර සම්මුතිවල බොහෝ දේවල් ලියැවී තිබෙනවා. එහෙත් ප්‍රායෝගිකව බොහෝ විට ඒවා යථාර්ථයක් වෙන්නෙ නෑ. ඊට හේතුව මුලින් කී උදාහරණ වලින් වුණත් පැහැදිලි කරගන්න පුළුවන්.*නොබැඳි ව්‍යාපාරය වැනි පුළුල් එකතුවක භූ®මිකාව යළි බළසම්පන්න කිරීම මඟින් මීට විකල්පයක් සොයාගත නොහැකි ද ?ඓතිහාසික වශයෙන් ගත්තාම නොබැඳි ව්‍යාපාරය ඇතිකරගැනීමට බලපෑ මූලික කාරණයක් වුණෙත් ඔය කුඩා රටවල ආරක්ෂාව, නොබැඳි ව්‍යාපාරයේ වර්තමාන සන්දර්භය තුළ ඉන්දියාව වැනි බලවත් රටවල් තිබුණත් බොහෝ දෙනා කුඩා රටවල් නොබැඳි ව්‍යාපාරය ඇතිකරගන්නේම මහබලවතුන් දෙදෙනාගේ තරගයට හෝ එක් බල කඳවුරකටවත් ගැති නොවීම පිළිබඳ මූලික ප්‍රතිපත්තියට එකඟවයි.තවදුරටත් බල කඳවුරු දෙකක් නොපැවතීම නිසා දැනට නොබැඳි ව්‍යාපාරය එතරම් ක්‍රියාකාරී නෑ. විශේෂයෙන් කුඩා රටවල ආරක්ෂාව ගැන සැලකිල්ලක් දැක්වූ නැඟෙනහිර කඳවුර බිඳවැටිලා. බටහිර කඳවුර කුඩා රටවල් ගැන ක්‍රියාකළේ ඊට හාත්පසින් වෙනස්වයි. මේ නිසා නොබැඳි ව්‍යාපාරයේ පසුබෑම කුඩා රටවල ආරක්ෂාව කෙරෙහි ඇතිවන තර්ජනයන් යළි මතුවීමටත් හේතුවී ඇති බව පෙනෙනවා.මෙවැනි තත්ත්වයක් තුළ එ.ජා. සංවිධානය වඩා අපක්ෂපාතී ආස්තානයක සිටිය යුතුයි. නමුත් ලෝක බලතුලනය වෙනස්වීමත් සමඟ එ.ජා. සංවිධානයත් බටහිර කාර්මික බලවතුන්ගේ අවශ්‍යතා ඉටුකරන සංවිධානයක් බවට පත්ව ඇති බව ඉතාම පැහැදිලියි.ඉහත කී ජාත්‍යන්තර අත්දැකීම්වලදී නිහඬව සිටීමෙන් සහ අප වැනි රටක අභ්‍යන්තර කටයුතුවලට නීතිවිරෝධීව මැදිහත්වීම මගිනුත් එ.ජා.සංවිධානය පෙන්නුම් කරන්නේ එයයි. එ.ජා.සංවිධානයේ ඉතිහාසය සැකෙවින් විමසා බැලුවොත් මේ කාරණය හොඳින් පැහැදිලිකරගන්න පුළුවන්. දෙවන ලෝක යුද්ධයට පෙර තිබූ ජාතීන්ගේ සංගමය බිඳ වැටීමත් එක්සත් ජාතීන්ගේ මතුවීමත් එදා තිබූ බල ව්‍යුහය අනුව තීරණය වූ දෙයක්.ජාතීන්ගේ සංගමය බිඳවැටීම තුළ පැහැදිලි වූ දෙයක් තමයි, ලෝක සාමය පවත්වා ගැනීම සම්බන්ධයෙන් යමක් කිරීමට ඊට තිබූ නොහැකියාව, එක්සත් ජාතීන්ගේ සංවිධානය දශක ගණනාවක් තිස්සේ සාමය මූලික පදනම ලෙස ගනිමින් සංවර්ධන, සංස්කෘතික, සෞඛ්‍ය, අධ්‍යාපනික ආදී බහුවිධ ක්ෂේත්‍රයන්හි ක්‍රියාත්මක වුණා. මේ හරහා වියයුතුව තිබුණේ ලෝක සාමය තහවුරුවීම, ලෝක සාධාරණත්වය ගොඩනැඟීම, නමුත්, එ.ජා. සංවිධානය යළිත් වරක් බලවත් රටවල සංයුතියට නතු වුණා. අසමබරතාවක් ඇතිවීමත් බලවත් රටවලට පක්ෂපාතීවීමත් සිදුවුණා.මේ නිසා එ.ජා. සංවිධානය සම්බන්ධයෙන් සාධාරණත්වය පිළිබඳ මූලික ප්‍රශ්නය මතුවී තියෙනවා. මේ ප්‍රශ්නය අපට පමණක් නොව ඉරානය, ඉරාකය, උතුරු කොරියාව, පලස්තීනය හා සමහර අප්‍රිකානු රටවලටත් අදාළයි.වත්මන් ලෝක ක්‍රමයේ අර්බුදය මේ මගින් පැහැදිලි වෙනවා.*නමුත් මේ යථාර්ථය අපේ රටේම ඇතැම් පාර්ශ්වයන් විශේෂයෙන් විපක්ෂය පවා එයාකාරයෙන් පිළිගන්නා බවක් පෙනෙන්නේ නෑ...?කනගාටුදායක කාරණයත් ඒකම තමයි. මේ ප්‍රශ්නයට මුහුණදීමේදී අපි ජාතික සමාජයක් හැටියට එක්ව නොසිටීම විශාල ප්‍රශ්නයක්. අපේ රාජ්‍යයට එල්ල කරන තර්ජනය පැහැදිලිව පෙනෙන්න තියෙනවා. හැබැයි අපේ රටේ විපක්ෂය මෙහිදී කටයුතු කරන්නේ ජාතිද්‍රෝහීව, ඔවුන්ගේ හැසිරීම බටහිර විසම බලවේගවලට අනුග්‍රහාත්මක එකක්. අනෙක් කාරණය තමයි ශ්‍රී ලංකා රාජ්‍යය සම්බන්ධයෙන් මේ ප්‍රශ්නය මතු වෙන්නෙත් විපක්ෂයේ භූ®මිකාව නිසා වීම.2001 දී ඇතිකළ සටන්විරාම ගිවිසුම තනිකර බටහිර සැලසුමක්. එමගින් කෙරුණේ යුද්ධය නතර කර ක්‍රමික විකාශනයක් ඔස්සේ එල්.ටී.ටී.ඊ. යට වෙන්වූ භූ®මියක් නිර්මාණය කරදීමයි. ලංකාවේ බටහිරට ගැති ආණ්ඩු නිර්මාණය කරගැනීම මගින් එය කළහැකිබව මේ බලවේග දන්නවා... නමුත් 2005 දී සිදුවූ දේශපාලන වෙනසත් සමඟ මේක අනෙක් පැත්තට පෙරළුණා.එල්.ටී.ටී.ඊ, ය යුදමය වශයෙන් පරාජය වුණා. ඒකෙ වාඩුව ගන්න විවිධ කුමන්ත්‍රණ දිගහැරුණා. යුද අපරාධ චෝදනාව මතුවුණේ හිටපු හමුදාපති සරත් ෆොන්සේකාගේ සුදුකොඩි කතාවක් එක්කයි. ඔහු එය වරින්වර කිව්වා. එල්.ටී.ටී.ඊ. ඩයස් පෝරාව ඊට විශාල ප්‍රසිද්ධියක් දුන්නා. එල්.ටී.ටී.ඊ පක්ෂපාතී බටහිර පාර්ලිමේන්තු නියෝජිතයන් මේ කතාව අල්ලගත්තා. අද එ.ජා. මහලේකම්ගේ උපදේශක මණ්ඩලය ගැන වැඩියෙන්ම සතුටුවෙන්නේ මේ අයයි.අපේ රටේ විපක්ෂය විශේෂයෙන් එ.ජා.ප.ය හා ජ.වි.පෙ සරත් ෆොන්සේකා ආරක්ෂා කිරීමත්, උපදේශක කමිටුව පිළිබඳ ප්‍රශ්නයේදී ලංකා රජයට චෝදනා නැඟීමත් මඟින් ප්‍රකාශ වන්නේ කුමක් ද? අපේ වැනි රටවල විපක්ෂය, විශේෂයෙන් ලිබරල් ධනවාදී විපක්ෂය ආණ්ඩු පෙරළීමේ වුවමනාවෙදි ජාතික වගකීම සහ ජාතික අවශ්‍යතා නොතකා හරින බවයි. ඒ නිසා මේ ප්‍රශ්නයේ වගකීම අපි විපක්ෂයට පවරන්න ඕන.වසර 30ක් මේ රටේ ජනජීවිතවලට වගේම ආර්ථිකයටත් විශාලම පීඩාව කළ එල්.ටී.ටී.ඊ ය අවසන් කිරීමේ ශුද්ධ අයිතිය ශ්‍රී ලංකා රාජ්‍යයට තිබෙනවා පමණක් නොව එය නිවැරැදිවම තේරුම් ගැනීමත් අවශ්‍ය වුණා. එය එයාකාරයෙන්ම සිදුවුණත් බටහිර බලපෑම් මත ආණ්ඩු බලය ගන්න වෑයම් කරන විපක්ෂයට ඒ ඇත්ත පිළිගැනීම අවාසිදායකයි. යුද්ධය ආරම්භ කළ මොහොතේ පටන් මහින්ද රාජපක්ෂ ජනාධිපතිවරයා යුද බෙර වයන බව ඔවුන් කියන්න ගත්තා. විපක්ෂයේ මැතිවරණ පරාජයටත් යුද්ධය පිළිබඳ ඔවුන්ගේ මතය බලපෑවා.මේ නිසා, මතුවන බටහිර බලපෑම් ගැන ජනතාව දැනුම්වත් කිරීම කළ යුතුයි. ඊටත් කළින් විපක්ෂය හෙළිදරව් කිරීමත් අවශ්‍යයි. ඊළඟට මේ ප්‍රශ්නයේ පසුබිම ජනතාවට පැහැදිලි කළ හැකියි. මේ ප්‍රශ්නය ඉතාමත් බරපතළ කාරණයක් වුණත් ජනතාවට ඒ පිළිබඳ නිවැරැදි වැටහීමක් ඇතැයි නොපෙනෙන නිසා ඒ දැනුම්වත් කිරීම විය යුතුයි.අනෙක් වැදගත්ම කාරණය නැවත වරක් නොබැඳි ව්‍යාපාරය වැනි බලවේග ඉස්මතු කිරීම සඳහා ලංකාව මුලික වී වැඩකළ යුතු වීම, 1950 ගණන්වල දී නොබැඳී ව්‍යාපාරය නිර්මාණය කිරීම සඳහා ලංකාව මූලික කාර්යභාරයක් ඉටුකළ බව අප මතක තබාගත යුතුයි.එමෙන්ම එ.ජා. සංවිධානය තුළත් බටහිර නොවන බලවතුන් මේ පිළිබඳ දැනුම්වත් කිරීම කළ යුතුයි. රාජ්‍ය තාන්ත්‍රික ක්‍රියාමාර්ග ඒ සඳහා ගන්නා අතර යුද්ධය කිරීමේදී සහ ඉන්පසු මානව හිමිකම් වැනි කාරණා මුල්කරගනිමින් විවිධ බලපෑම් එල්ල කරද්දී රාජ්‍යයක් හැටියට අප අනුගමනය කළ කොන්ද කෙළින් තබාගෙන සිටීමේ සෘජු ප්‍රතිපත්තිය අඛණ්ඩව පෙරට ගෙනයාමත් විය යුතුයි. එය අපට හානිකර කාරණයක් නෙවෙයි. ඒ මේ රටේ ආරක්ෂාවට ජාතික මෙන්ම ජාත්‍යන්තර බලවේගද සිටින බව ඉතා පැහැදිලි නිසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>26</day>
    </date>
    <link>http://www.dinamina.lk/2010/07/26/_art.asp?fn=f1007265</link>
    <topic>සමථ මණ්ඩලයෙන් සිදුවන සේවය අති විශාලයි</topic>
    <author>ප්‍රභාත් විතානාච්චි දකුණු පළාත් විශේෂ</author>
    <content>2010 ජූලි 18 වන දිනට සමථ මණ්ඩල දිනය යෙදී තිබුණි. ඒ පිළිබඳව ගාල්ල – නියාගම සමථ මූල මණ්ඩලයේ සභාපති, නීතිඥ හා ප්‍රසිද්ධ නොතාරිස් වන පී. එදිරිසිංහ මහතා සමඟ ‘දිනමිණ’ කළ සාකච්ඡාව ඇසුරෙනි.* සමථ මණ්ඩලය පිළිබඳ මුලින්ම හැදින්වුවහොත්?ඉතාම සරලව කියනවා නම් සමථකරණය යනු තෙවෙනි පාර්ශ්වයක මැදිහත්වීමෙන් ආරවුලක් සමථයට පත් කිරීමයි. මෙය 1958 අංක 10 දරන සමගි මණ්ඩල පනතින් තමයි මෙරටට හඳුන්වා දුන්නේ. නමුත් මෙහි තිබූ දුර්වලතාවයන් හා අඩුපාඩු නිසා අර්බූද මතු වුණා. පසුව එවකට රජය මෙම ක්‍රමයේ අර්බූද මතු වන්න හේතු හොයන්න කොමිසමක් පත් කළා. ඒ අනුව වැදගත් ගැටළු රාශියක් පිළිබඳව අවධානය යොමු කර 1978 අංක 02 දරන අධිකරණ සංවිධාන පනත ක්‍රියාත්මක වීමත් සමඟ අධිකරණ පද්ධතියේ වෙනස්කම් රාශියක් ද සිදු කළා.පසුව වෙනත් රටවල් වල සමථකරණ ක්‍රියාවලිය සාර්ථකව ක්‍රියාත්මක වන බව තේරුම් ගත් ලංකා රජය 1988 අංක 72 දරන සමථ මණ්ඩල පනත පාර්ලිමේන්තුවට ඉදිරිපත් කළා. එය කාලීන අවශ්‍යතාවක් බව තේරුම් ගැනීම නිසා ඒක ඡන්දයෙන් සම්මත වුණා.මේ අනුව 1988 අංක 72 දරන සමථ මණ්ඩල පනත අනුව 1991 වසරේ මුලින්ම තෝරාගත් ප්‍රාදේශීය ලේකම් කොට්ඨාශ කිහිපයකුත් පසුව දිවයිනේ සෙසු ප්‍රාදේශීය ලේකම් කොට්ඨාශවලත් මෙම ක්‍රමය ක්‍රියාත්මක කළා.* මෙම සමථ මණ්ඩල ක්‍රමය තුළින් අපේ රට තුළ ජනතාවට සෙතක් සැලසුනා ද?ඇත්තට ඔව්, අවුරුදු 19 කියන්න් සුළු පටු කාලයක් නොවෙයි. මේ කාලය තුළ මෙම සමථ මණ්ඩල මගින් දිවයිනේ සුළු ආරවුල් අති විශාල සංඛ්‍යාවක් සමථයට පත් කොට තියෙනවා. මම නියෝජනය කරන නියාගම සමථ මූල මණ්ඩලයට පමණක් මෙම කාලය තුළ ආරවුල් හය දහසකට ආසන්න ප්‍රමාණයක් ලැබී ඇති අතර, ඒ තුළින් සියයට හැත්තෑවකට අධික ප්‍රමාණයක් විසඳිලා තියෙනවා. ඒක අපටත් ලොකු සතුටට කාරණයක්.* සමථ මණ්ඩල තුළ සේවය කරන සමථකාරවරුන් පිළිබඳව කතා කළොත්, ඔවුන්ට මේ සඳහා මාසික වශයෙන් ගෙවීමක් කරන්නේ ද?ඇත්තටම නැහැ. සමථකාරවරුන් මාසයක දින තුනක් හෝ හතරක් මේ කටයුතු වෙනුවෙන් සිය පුද්ගලික කටයුතු අත් හැරල කැපවෙන්නේ ස්වේච්ඡාවෙන් ම යි. මේ සමාජයේ කිසිදු ගෙවීමක් නැතුව ඔවුන් ඉටු කරන සේවය අති විශාල යි. එය අප කාගේත් ඇගයීමට ලක් වන්නට ඕන. ශ්‍රී ලාංකීය සමථ මණ්ඩල තුළ සමථකරුවන් අතරින් අති බහුතරයක් තරුණ කාලය ගෙවා දමපු අය. සිය තරුණ කාලය තුළ සමාජයට, රටට සේවාවන් ඉටු කර විශ්‍රාම සුව විදිමින් සිටියදීම මේ වගේ සමාජ සද්කාරයක් කිරීම අප අගයන්නට ඕන.මම නියෝජනය කරන සමථ මණ්ඩල හි හැම අංශයකම ඉහළම තනතුරු දරපු, සමාජයේ අති මහත් ගෞරවයට පාත්‍ර වුනු අය ඉන්නේ. ඒ අතර නායක ස්වාමින්ද්‍රයන් වහන්සේලා, විශ්‍රාමික විදුහල්පතිවරු, දැනට සේවයේ යෙදෙන විදුහල්පතිවරු, ගුරුවරු, විශ්‍රාමික ග්‍රාම නිලධාරී මහත්වරු, තවත් රජයේ උසස් නිලතල දරපු අයගෙන් සැදුම්ලත් පුහුණු සමථකාරවරුන් ගෙන් පිරුණු මංඩලයක් අපට තියෙන්නේ. මේ අය අවුරුදු 3 කට වතාවක් විශේෂ පුහුණුවකට යොදවනවා. ඒ තුළින් මේ ක්‍රියාවලිය පිළිබඳව ඔවුන් හොඳ පන්නරයක් ලබනවා.* සමථකාරවරුන් ගෙන් සමාජයට උපරිම සේවයක් ලැබෙනවා කියල ඔබට විශ්වාස ද?ඔව්. ඒක තර්ක කළ යුතු දෙයක් නෙමෙයි. අපි ඔවුන්ව දිරිමත් කරන්න ඕන. විශේෂයෙන්ම සමහර සමථකාර මහත්වරු සමථ මණ්ඩලයට පැමිණෙන්නේ ඉතා දුෂ්කර ලෙස. ඒත් ඔවුන් එන්නේ සද් භාවයෙන්, සමාජයට සේවයක් කරන්න. මේ සමථ මණ්ඩල සතිය නිසා මෙහෙම අපි කතා කලාට අනිත් දවස්වලට මේ පිළිබඳ අගයන්නේ තියා කතා කරන්නේවත් නැහැනේ ද?* සමථ මණ්ඩල තුළට ආරවුල් යොමු කරන්නේ කෙසේ ද?අධිකරණය, පොලිසිය, පෞද්ගලික යන තෙ වැදෑරුම් අංශ තුළින් සමථ මූල මණ්ඩල වෙත ආරවුල් යොමු වෙනවා. මේ තුළින් මණ්ඩල වෙත යොමු කරන ආරවුල් සභාපතිවරයා විසින් ආරවුල්කරුවන් වෙත දිනය හා ස්ථානය දන්වා ලිපි යවනවා. ඒ අනුවයි ඉදිරි කටයුතු සිදු වන්නේ. පෞද්ගලිකව තම ආරවුල ලිඛිතව ඉදිරිපත් කරල රුපියල් පහක මුද්දරයක් මත අස්සන් කරල ඉදිරිපත් කරන්නත් පුළුවන්. උසාවි මගින් ඉදිරිපත් කිරීමත් සිදු වනවා. පොලිසිය මගිනුත් ආරවුල නිරවුල් කිරීමට නොහැකි අවස්ථාවල සමථ මණ්ඩල වෙත යොමු කරනවා.* මා නැවතත් ඔබගෙන් ඇසුවොත්, ඔබ ප්‍රකාශ කළ ආකාරයට සමථකාර වරයා ඉතා මහඟු සේවයක් කරන උසස් පුද්ගලයෙක්, ඔවුන්ටත් පිළිපැදිය යුතු ආචාර ධර්ම පද්ධතියක් ඇති නේද?ඔව්. ඔවුන් තම ගරුත්වය ආරක්‍ෂා වන ලෙස සහ සමථකරණ මූලධර්මවලට අනුකූලව කටයුතු කළ යුතු වෙනවා. පාර්ශවකරුවන්ට හැම විටම ආචාරශීලී විය යුතු වෙනවා. ඒ වගේම පූර්ණ රහස්‍යභාවය ආරක්‍ෂා කරමින් කටයුතු කරන්න ඕන. ආරවුල සමථකරණයේ දී කාරුණිකව ඉවසිලිවන්තව එම කටයුතුවල යෙදිය යුතු අතර, විශේෂයෙන්ම සමථකරුගේ කාර්යභාරය හා සීමාවන් දැන කටයුතු කරන්න ඕන.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007271</link>
    <topic>ව්‍යවස්ථාව වෙනස් කිරීම ජනතා කැමැත්ත අනුවයි</topic>
    <author>ධනුෂ්ක ගොඩකුඹුර හක්මන සමූහ හක්මන විශේෂ සහ දෙයියන්දර සමූහ</author>
    <content>ජනතාවට හිරි හැර කරන එන්. ජී. ඕ වලට ඕනෑ විදියට නොව, ජනතාවට ඕනෑ අන්දමට ආණ්ඩුක්‍රම ව්‍යවස්ථාව වෙනස් කරන බව ජනාධිපති මහින්ද රාජපක්ෂ මහතා පවසයි.ව්‍යවස්ථාවේ වෙනසක් අවශ්‍ය බව අවධාරණය කරන ජනාධිපතිවරයා කොන්දේසි දමා ජනතාවට හිරි හැර කරන අයට වුවමනා විදියට නොව, ජනතාවට හිතවත්ව කටයුතු කරන අයට ඕනෑ විදියට ව්‍යවස්ථා වෙනස් කරන බව පැවැසීය.‘දැන් තිබෙන තත්ත්වය අනුව ජනාධිපතිවරයා ඉන්නේ තනි වෙලා. පාර්ලිමේන්තුවට ඇවිත් සිදුවන දේ හොයන්න පුළුවන් නම් වඩා හොඳයි. මමත් ආසයි පාර්ලිමේන්තුවට යන්න’ ජනාධිපතිවරයා ප්‍රකාශ කෙළේ ය.ජනතාව තමන්ට 2 / 3ක බලයක් ලබාදුන් බව ප්‍රකාශ කළ ජනාධිපතිවරයා, අවශ්‍ය නම් තවත් 6 දෙනෙකු එකතු කැරගෙන ව්‍යවස්ථා වෙනස් කළ හැකි වුවත්, පුළුල් සංවාදයක් තුළින් එය සිදු කිරීමට තමා තීරණය කළ බව කීය. විපක්ෂ නායකයා සමඟත් මා සාකච්ඡා කළා. එතුමා බොහොම සතුටින් සාකච්ඡාවලට සහභාගි වුණා. වෙනත් පක්ෂවලට යෑමට මෙන්ම ඉවත් වීමට ඕනෑම අයෙකුට අයිතියක් තිබෙනවා කිසිම කෙනෙකු ආණ්ඩුවට එකතු කැර ගත්තේ නැහැ.ඔවුන් ආවේ සිය කැමැත්තෙන්, යැයි රාජපක්ෂ මහතා පැවැසීය. මාතර හක්මණ නගරයේ ඊයේ (26) පැවැති ජන හමුවකදී ජනාධිපති මහින්ද රාජපක්ෂ මහතා මේ අදහස් පළ කෙළේ ය.රුපියල් මිලියන 450ක වියදමින් ඉදි කෙරුණු හක්මණ ප්‍රාදේශීය සභා ගොඩනැඟිල්ල විවෘත කළ ජනාධිපතිවරයා ආසන 1500කින් යුතුව ඉදි කෙරෙන හක්මණ නගර ශාලාවට මුල්ගල් ද තැබුවේ ය.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාද මෙහිදී අදහස් දැක්වීය. පළාත් පාලන හා පළාත් සභා ඇමැති ඒ. එල්. එම්. අතාවුල්ලා, නියෝජ්‍ය ඇමැති ඉන්දික බණ්ඩාරනායක, දකුණු පළාත් මහ ඇමැති ශාන් විජයලාල් ද සිල්වා මහත්වරු සහ ආණ්ඩුකාර කුමාරි බාලසූරිය මහත්මිය ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007272</link>
    <topic>දඹවින්නේදී ලොරි දෙකකට හිර වීත්‍රිරෝද රියක් පොඩි පට්ටම් වෙයි</topic>
    <author>වැලිමඩ විශේෂ හා වැලිමඩ සමූහ</author>
    <content>වැලිමඩ හපුතලේ මාර්ගයේ දඹවින්න ප්‍රදේශයේ දී ඊයේ (26) පෙරවරුවේ සිදු වූ අනතුරකින් තිදෙනෙක් ජීවිතක්ෂයට පත් වූහ.එකම දිසාවට ගමන් ගත් දැව කඳන් පැට වූ ලොරි දෙකක් එකිනෙක ගැටීමේදී ඊට මැදි වූ ත්‍රිරෝද රියක් පොඩි පට්ටම් වී එහි ගමන් ගත් තිදෙනා සිද්ධිය වූ ස්ථානයේ දීම මෙසේ මරුමුවට පත් වී තිබේ. පිටුපසින් පැමිණි ලොරි රථයේ රියැදුරු හා සහායකද සිද්ධියෙන් තුවාල ලබා වැලිමඩ හා බදුල්ල රෝහල් වෙත ඇතුළු කැර තිබේ. මියගොස් ඇත්තේ ත්‍රීරෝද රථයේ රියැදුරු ජේ. පී. පුෂ්පකුමාර (30) එහි ගමන් ගත් ජේ. පී. පියසේන (60) හා සුපුන් චානක (25) නැමැත්තන් බව පොලිසිය කීය.මොවුන් වැලිමඩ හා දිඹුලන පදිංචිකරුවෝ වෙති. අනතුරට පත් ලොරි රථ දෙකට මැදිව ත්‍රිරෝද රථය ගමන් ගනිමින් තිබියදී මෙසේ ගැටී තිබෙන අතර පසු පසින් ගමන්ගත් ලොරි රථයේ තිරිංග අක්‍රිය වීම නිසා රථය ඇදී ගොස් ත්‍රීරෝද රථයේ ගැටී පසුව ඉදිරියෙන් ගමන්ගත් ලොරියේ ද ගැටී නතර වී තිබෙන බව පොලිසිය පවසයි.වැලිමඩ හපුතලේ මාර්ගයේ ගමන් ගනිමින් තිබී ඇති මේ රථ තද බෑවුම් සහිත ප්‍රදේශයේ දී අනතුරට පත්ව තිබේ. තිරිංග අක්‍රීය වීමෙන් පිටුපස ලොරිය අධික වේගයෙන් ඉදිරියට ඇදී ගොස් ඉදිරියෙන් ගමන්ගත් කොටන් පැට වූ ලොරියේ වැදීමෙන් මැදිව තිබූ ත්‍රිරෝද රථය කුඩුපට්ටම් වී ඇතැයි වැලිමඩ පොලිසිය සඳහන් කරයි.ත්‍රිරෝද රථයේ ගමන්ගත් මියගිය පුද්ගලයන් හඳුනා ගැනීමට නොහැකි ලෙස රථයේ සිර වී සිට ඇති අතර තිරිංග අක්‍රීය වූ ලොරියේ රියැදුරා අසුනේ සිර වී සිට ඇත. ප්‍ර‍්‍රදේශවාසීන් හා පොලිසිය එක්ව මියගිය අයගේ සිරුරු හා රථ රියැදුරා ඉවත්කැර වැලිමඩ රෝහල වෙත රැගෙන ගොස් තිබේ.එදින දහවල් වැලිමඩ මහේස්ත්‍රාත් දුමින්ද මුදුන්කොටුව මහතා සිද්ධිය පිළිබඳ මහේස්ත්‍රාත් පරීක්ෂණය පවත්වන ලදී.සිද්ධිය පිළිබඳ බණ්ඩාරවෙල සහකාර පොලිස් අධිකාරි බුද්ධික පල්ලෙආරච්චි මහතාගේ උපදෙස් මත වැලිමඩ පොලිසියේ ස්ථානාධිපති පොලිස් පරීක්ෂක ටිරෝන් රත්නායක මහතා ඇතුළු නිලධාරින් සිද්ධිය පිළිබඳ පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007273</link>
    <topic>ළමා ගණිකා නිවසක්:1929ට පැමිණිලි ගලයි</topic>
    <author>චින්තා රණසිංහ</author>
    <content>වයස අවුරුදු 12 ත් 15 ත් අතර දරුවන් යොදවා පවත්වා ගෙන යන බව කියන ගණිකා නිවාසයක් පිළිබඳව ළමා උපකාරක සේවාවේ 1929 දුරකථන අංකයට පැමිණිලි ලැබී තිබේ.එවැනි පැමිණිලි ඇතුළුව ඊයේ (26) වන විට ලැබී ඇති පැමිණිලි සංඛ්‍යාව 1650 ක් බව ළමා උපකාරක සේවා අධිකාරියේ සභාපති අනෝමා දිසානායක මහත්මිය පැවසුවාය.විශේෂයෙන් ළමා ගණිකා නිවාස ගැන ක්ෂණික ක්‍රියාමාර්ගයක් ගැනීමට මේ වන විටත් විමර්ශන ආරම්භ වී තිබේ. 1929 ළමා උපකාරක සේවය පසුගිය 22 වැනිදා ආරම්භ විය. ළමා හිංසනය පිළිබඳ වාර්තා සතියේ දිනවල කාර්යාල වේලාව ඉක්මයාමත් සමඟ ලැබෙන අතර එයට අදාළ දුරකථන ඇමතුම් අලුයම 3.00 දක්වා ලැබෙන බවත් දිසානායක මහත්මිය පැවසුවාය.දුරකථනයෙන් ලැබෙන පැමිණිලි පිළිබඳ කඩිනමින් පියවර ගැනීමට ක්‍රියාකරන්නැයි තමා පොලිස්පතිතුමාගෙන් ඉල්ලීමක් කර ඇතැයිද දිසානායක මහත්මිය පැවසුවාය. මෙතෙක් ලැබී ඇති පැමිණිලි අතරින් රජයේ සහ පෞද්ගලික පාසල්වල සිදුවන ළමා හිංසනයන් ප්‍රමුඛස්ථානය ගෙන ඇති නිසා දරුවන්ගේ ආරක්ෂාව සම්බන්ධයෙන් මවුපියන් දැඩි විමසිලිභාවයකින් සිටිය යුතු බවත් දිසානායක මහත්මිය අවධාරණය කළාය.ජාතික ළමා ආරක්ෂක අධිකාරිය විසින් ක්‍රියාත්මක කළ මෙම දුරකථන සේවාව 119 දුරකථන සේවාව මෙන් අපරාධ මැඩ පැවැත්වීම සඳහා ක්ෂණිකව ක්‍රියාත්මක වන බවත් එවැනි අපරාධ සම්බන්ධයෙන් දැඩි අවධානයෙන් සිටින ලෙසත් සභාපතිනිය ජනතාවගෙන් ඉල්ලා සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007274</link>
    <topic>බස් වැඩ වැරුම අත්හිටුවීමට තීරණ</topic>
    <author/>
    <content>අදට නියමිතව තිබූ පෞද්ගලික බස් වැඩ වර්ජනය අත්හිටුවීමට තීරණය කරයි.බස්නාහිර පළාත් ප්‍රවාහන ඇමැති උපාලි කොඩිකාර මහතා සහ ලංකා පෞද්ගලික බස් හිමියන්ගේ සංගමය අතර පැවැති සාකච්ඡාවකින් පසු මෙම තීරණය ගෙන තිබේ.පැය තුනක් තිස්සේ මෙම සාකච්ඡාව පැවැත්විණි. මෙම තීරණය බස් රථ හිමියන්ට දැන්වීමටද ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා එකඟ විය.රුපියල් 500ක් වූ ලොග් ෂීට් ගාස්තුව රුපියල් 1000 දක්වාත් රුපියල් 3000ක් වූ බලපත්‍ර ගාස්තුව රුපියල් 5000 දක්වාත් වැඩි කිරීමට බස්නාහිර පළාත් සභාව තීරණය කිරීම වර්ජනයට හේතු විය. සාකච්ඡාවලින් පසු ලොග් ෂීට් ගාස්තුව රුපියල් 600 දක්වාත් බලපත්‍ර ගාස්තුව රුපියල් 3500 දක්වාත් වැඩි කිරීමට දෙපාර්ශවයම එකඟ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007275</link>
    <topic>පළමු යුද අධිකරණය තහනම් කරන්නැයිරිට් ආඥාවක් ඉල්ලා පැවරූ නඩුව විභාගයට</topic>
    <author>රෝෂන් තුෂාර</author>
    <content>පළමු යුද අධිකරණය තහනම් කරන රිට් ආඥාවක් නිකුත් කරන ලෙස ඉල්ලා ජනරාල් සරත් ෆොන්සේකා මහතා පැවරූ නඩුව, ඔක්තෝබර් 13 වැනි දින විභාග කරන බව අභියාචනාධිකරණය ඊයේ (26) දැනුම් දුන්නේය.මෙම පැමිණිල්ල අභියාචනාධිකරණ විනිසුරු සත්‍ය හෙට්ටිගේ, ඩබ්ලිව්. එල්. රංජිත් සිල්වා සහ අනිල් ගුණරත්න යන ත්‍රිපුද්ගල විනිසුරුමඬුල්ල හමුවේ කැඳවූ අවස්ථාවේ මෙම නියෝගය නිකුත් කෙරිණි.යුද හමුදාපති ජගත් ජයසූරිය පළමු යුද අධිකරණයේ සාමාජිකයින් හා නීතිපතිවරයා වගඋත්තරකරුවන් කරමින් මෙම පැමිණිල්ල ගොනුකැර ඇත.මෙකී පැමිණිල්ලට අනුව අභියාචනාධිකරණය පළමු යුද අධිකරණයට එරෙහිව අතුරු නියෝගයක් නිකුත් කළ අතර, එම අතුරු නියෝගය තවදුරටත් දීර්ඝ කිරීම ප්‍රතික්ෂේප කළේය.අතුරු නියෝගය දීර්ඝ නොකිරීමට එරෙහිව ෆොන්සේකා මහතා ශ්‍රේෂ්ඨාධිකරණයට අභියාචනා පෙත්සමක් ගොනු කළේය.අභියාචනා පෙත්සම විභාග කළ ශ්‍රේෂ්ඨාධිකරණය, අභියාචනාධිකරණයේ තීරණය අනුමත කරමින් අතුරු නියෝගය දීර්ඝ කිරීම ප්‍රතික්ෂේප කළේය.යුද අධිකරණය පිහිටුවීමේ තීරණය තහනම් කරන රිට් ආඥාවක් නිකුත් කිරීම පිළිබඳ නඩු විභාගය, ඔක්තෝබර් 13 වැනි දින ආරම්භ කිරීමට නියමිතය.පැමිණිල්ල වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටින අතර, වගඋත්තරකරුවන් වෙනුවෙන් නියෝජ්‍ය සොලිසිටර් ජනරාල් සංජේ රාජරත්නම් මහතා ඇතුළු නීතිඥ පිරිසක් පෙනී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007276</link>
    <topic>ෆොන්සේකාට එරෙහිව ඇති චෝදනාමහාධිකරණ විනිසුරු මඬුල්ලක් හමුවට</topic>
    <author>සිරිසේන රාජපක්ෂ</author>
    <content>හිටපු යුද හමුදාපති ජෙනරාල් සරත් ෆොන්සේකා මහතාට විරුද්ධව එල්ල වී ඇති චෝදනා මහාධිකරණ ත්‍රිපුද්ගල විනිසුරු මඩුල්ලක් ඉදිරියේ විභාග කිරීමට නීතිපතිවරයා තීරණය කර ඇතැයි නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා ඊයේ (26) කොළඹ මහේස්ත්‍රාත් අධිකරණයට දැනුම් දුන්නේය.ඒ අනුව මහාධිකරණ විනිසුරු දීපාලි විජේසුන්දර මහත්මියගේ සභාපතිත්වයෙන් හා වී. වරාවැව, දුල්පිකාර් රෙසින් යන මහාධිකරණ විනිසුරුවරුන්ගේ සහභාගිත්වයෙන් යුතු ත්‍රිපුද්ගල මහාධිකරණ විනිසුරු මඬුල්ලක් ඉදිරියේ ජනරාල් සරත් ෆොන්සේකා මහතාට නගා ඇති චෝදනා විභාග කිරීමට නියමිත බව නියෝජ්‍ය සොලිසිටර් ජනරාල්වරයා වැඩිදුරටත් අධිකරණයට දැන්වීය.තවදුරටත් අධිකරණය වෙත කරුණු දැක් වූ නියෝජ්‍ය සොලිසිටර් ජනරාල් නවරත්න බණ්ඩාර මහතා, මෙම අධිකරණයේදී ජනරාල් සරත් ෆොන්සේකා මහතා පිළිබඳව කරන ලද විමර්ශන සටහන් ඇතුළත් ලිපිගොනුව ලබන 29 වැනිදා මහාධිකරණයේ පැවැත්වෙන නඩු විභාගය සඳහා ඉදිරිපත් කරන ලෙසට ද ඉල්ලීමක් කෙළේය.එම ඉල්ලීමට අනුව අදාළ ලිපිගොනුව එදිනම මහාධිකරණයට ඉදිරිපත් කරන ලෙස කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා රෙජිස්ට්‍රාර්වරයාට දැන්වීය. සැකකාර ජනරාල් සරත් ෆොන්සේකා මහතා තවදුරටත් හමුදා භාරයේ තැබීමට කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා නියෝග කෙළේය.නීත්‍යානුකූලව පිහිටුවා ගන්නා ලද රජයක් බලහත්කාරයෙන් පෙරළා දැමීමට කුමන්ත්‍රණය කරන ලදැයි හදිසි නීති රෙගුලාසි යටතේ සැකපිට අත්අඩංගුවට ගෙන දැනට රිමාන්ඩ් භාරයට පත්කර සිටින යුද හමුදාවේ හිටපු කපිතාන්වරයකු වන සේනක ද සිල්වා මහතා අගෝස්තු මස 02 වැනිදා දක්වා තවදුරටත් රිමාන්ඩ්භාරයේ තැබීමටද කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා ඊයේ (26) නියෝග කළේය.සිද්ධිය පිළිබඳ පරීක්ෂණ අවසන් නැති බව, රහස් පොලිසිය අධිකරණයට දැනුම්දීමෙන් අනතුරුව ප්‍රධාන මහේස්ත්‍රාත්වරයා සැකකරු මෙසේ තවදුරටත් රිමාන්ඩ් භාරයේ තැබීමට නියෝග කළේය. නීත්‍යානුකූ®ලව පිහිටුවා ගන්නා ලද මෙම රජය පෙරළා දැමීමට කුමන්ත්‍රණය කරන ලදැයි සැකපිට හදිසි නීති රෙගුලාසි යටතේ ජනාධිපති අපේක්ෂක සරත් ෆොන්සේකා මහතාගේ ජනාධිපතිවරණ සම්බන්ධීකරණ ලේකම්වරයා වශයෙන් කටයුතු කළ කපිතාන් සේනක ද සිල්වා ඇතුළු හිටපු යුද හමුදා මේජර් ජනරාල්වරයකු හා හිටපු මේජර්වරයකු හා මාධ්‍යවේදියකු අත්අඩංගුවට ගෙන රඳවා ගෙන සිට ඉන් කීපදෙනෙකු දැනට නීතිපති උපදෙස් අනුව ඇපමත මුදාහැර තිබේ.කපිතාන් සේනක ද සිල්වා මහතා වෙනුවෙන් ජ්‍යෙෂ්ඨ නීතිඥ ටිරන්ත වලලියද්ද මහතා පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007277</link>
    <topic>‘සිරිකොත’ ඉදිරිපිටදී ගිනි තියා ගෙන</topic>
    <author>චමීර ඇල්ලදෙණිය සහ බණ්ඩාරගම බිමල් ශ්‍යාමන් ජයසිංහ</author>
    <content>එක්සත් ජාතික පක්ෂයට, ප්‍රතිසංවිධානයක් අවශ්‍ය නොවන බව කියමින් පිටකෝට්ටේ පිහිටි එජාප මූලස්ථානය වූ “සිරිකොත” ඉදිරිපිටදී ඊයේ (26) සවස හැට හැවිරිදි පුද්ගලයකු සිය සිරුරට ගිනි තබාගෙන ඇත.මෙසේ ගිනි තබාගෙන ඇත්තේ වැලිගම ප්‍රදේශයේ පදිංචි රියෙන්සි අල්ගම නමැති අයෙකු බැව් වාර්තා වෙයි.සිරුරට ගිනි තබාගත් එම පුද්ගලයා ප්‍රථමයෙන් දකුණු කොළඹ ශික්ෂණ රෝහලට ඇතුළත් කර ඇති අතර, පසුව ඔහුගේ තත්ත්වය බරපතළ වූ නිසා කොළඹ ජාතික රෝහලට මාරුකර යවා ඇත.මෙම පුද්ගලයාගේ සිරුරෙන් සියයට අනූවක් පමණ පිළිස්සී ඇති බවත්, අවශ්‍ය මූලික ප්‍රතිකාර ලබාදීමෙන් අනතුරුව කොළඹ ජාතික රෝහලට මාරු කර යැවූ බවත් දකුණු කොළඹ ශික්ෂණ රෝහලේ අධ්‍යක්ෂ වෛද්‍ය අනිල් ජාසිංහ මහතා දිනමිණට ඊයේ (26) පැවසීය.මෙම සියදිවි නසා ගැනීමට තැත් කළ පුද්ගලයා ඊයේ (26) සවස ඉන්ධන සිරුරට හලාගෙන ගිනි තබාගන්නා අයුරු දුටු පොලිස් නිලධාරියකු වහාම ගින්න නිවා දමා ත්‍රීරෝද රථයකින් රෝහලට ගෙන ගොස් ඇත.නුගේගොඩ ප්‍රදේ්ශ භාර පොලිස් අධිකාරී දේශබන්දු තෙන්නකෝන් මහතා ඇතුළු පරීක්ෂක කණ්ඩායමක් මෙම සිද්ධිය සම්බන්ධ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007278</link>
    <topic>පිටකෝට්ටේ දී මහ දවල් ලක්ෂ 19ක් කොල්ල කති</topic>
    <author>විජයානි එදිරිසිංහ</author>
    <content>වෑන් රථයකින් ගෙන යමින් තිබූ රුපියල් ලක්ෂ 19ක මුදලක් අවි ගත් පිරිසක් ඊයේ මහ දවල් පිට කෝට්ටේදී කොල්ල කා තිබේ.මේ කොල්ලකෑමට යතුරුපැදි වලින් පැමිණි සිවු දෙනෙකු සම්බන්ධ බව පොලිසිය කියයි.පිටකෝට්ටේ පිහිටි ඉන්ධන පිරවුම්හලකට අයත් මෙම මුදල් බැංකුවේ තැන්පත්කිරීමට වෑන් රියකින් ගෙන යමින් තිබිණි.අවිගත් කොල්ලකරුවන් පිරිස පාර හරස් කොට වෑන් රථය නවත්වා රියදුරුට සහ සෙසු සහායකයන් දෙදෙනාට වෙඩි තබන බවට තර්ජනය කොට පිස්තෝලයෙන් හිසට පහර දී මුදල් බෑගය රැගෙන ගොස් තිබේ.කොල්ලකරුවන් අත්අඩංගුවට ගැනීමට පොලිසිය වහාම ක්‍රියාත්මක වූ අතර ඔවුන් පැමිණි යතුරු පැදියක අංකයක්ද පොලිසියට ලැබී ඇත. මිරිහාන ප්‍රදේශය බාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත පරීක්ෂණ කටයුතු සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n1007279</link>
    <topic>එරින් සේනානායකඅභාවප්‍රාප්ත වෙයි</topic>
    <author/>
    <content>ශ්‍රීලංකා නිදහස් පක්ෂයේ ප්‍රබල ක්‍රියාකාරීනියක ලෙස කටයුතු කළ කැලණිය ආසනයේ හිටපු සංවිධායිකා එරීන් සේනානායක මහත්මිය (90) ඊයේ (26) අභාවප්‍රාප්ත වූවාය.හිටපු වෙළෙඳ ඇමැතිවරයෙකු වූ අභාවප්‍රාප්ත ආර්.ජී.සේනානායක මහතාගේ දයාබර බිරිය වූ එරීන් සේනානායක මහත්මිය අභාවප්‍රාප්ත ජයන්ත සේනානායක මහතා ගේ දයාබර මෑණියන්ද වූවාය.සේනානායක මහත්මිය 1977දී කැලණිය ආසනයෙන් පාර්ලිමේන්තු මැතිවරණයටද තරඟ කර ඇත.ශ්‍රී ලංකා නිදහස් පක්ෂයේ හිටපු නායිකාව වූ දිවංගත අගමැතිනි සිරිමාවෝ බණ්ඩාරනායක මැතිනිය සමඟ සමීප සබඳතා පවත්වාගෙන යමින් පක්ෂයේ උන්නතියට මහත් සේ කැපවීමෙන් ක්‍රියාකළ එරින් සේනානායක මහත්මිය පක්ෂයේ කාන්තා සංවිධාන කටයුතුවලට උද්යෝගිමත්ව සහයෝගය දී ඇති සේනානායක මහත්මිය සමස්ථ ලංකා බෞද්ධ සම්මේලනය, පිළිකා සංගමය හා සිංහළ සංස්කෘතික ආයතනය ඇතුළු ආයතන රැසකට සම්බන්ධවෙමින් හා ඒ ආයතනවල ප්‍රධාන පෙළේ තනතුරු දරමින් සමාජසේවා කටයුතු පිළිබඳ නිරතවූවාය.දුරනි සේනානායක මහත්මියගේ දයාබාර නැන්දනිය වූද, චතුක සේනානායක මහතාගේ ආදරණීය මිත්තනියද වූ එරික් සේනානායක මහත්මිය ගේ දේහය අංක 39 ග්‍රෙගරි මාවත යන ස්ථානයේ තැන්පත් කර තිබෙන අතර අවසන් කටයුතු හෙට (28) බොරැල්ල කනත්තේදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n10072710</link>
    <topic>සංගක්කාරගේ මහ ගෙදරින් ලක්ෂ 41 / 2 ක්සොරා ගත් අපරාධකරු කොටු කර ගනී</topic>
    <author>ඉන්දික පොල්කොටුව</author>
    <content>ශ්‍රී ලංකා ක්‍රිකට් කණ්ඩායමේ නායක කුමාර් සංගක්කාර මහතාගේ මහනුවර පිහිටි නිවසට ඇතුළුවී රුපියල් ලක්ෂ හතරහමාරක මුදලක් සොරා ගැනීම ඇතුළු රටපුරා නිවෙස් වෙළෙඳ ආයතන 50ක් පමණ බිඳ රුපියල් කෝටියක පමණ භාණ්ඩ තොගයක් සොරාගත් සංවිධානාත්මක අපරාධකරුවකු රුපියල් ලක්ෂ හැටක පමණ මුදල් හා භාණ්ඩ තොගයක් සමග මධ්‍යම දිසා බුද්ධි හා තොරතුරු ඒකකයේ නිලධාරීහු පිරිසක් විසින් ඊයේ (26) සවස අත්අඩංගුවට ගනු ලැබ ඇත.අධික ලෙස හෙරොයින් මත්කුඩු සඳහා ඇබ්බැහි වූ මෙම සැකකරු සංගක්කාර මහතාගේ නිවසින් සොරාගත් රුපියල් ලක්ෂ හතරහමාරක මුදලින් රුපියල් ලක්ෂයක මුදලක් පසුදා වැය කර ඉන් හෙරෝයින් මත් කුඩු භාවිතයට ගෙන ඇතැයි ඔහු විසින් පොලිසියට ප්‍රකාශ කර තිබේ.මහනුවර පිහිටි සංගක්කාර මහතාගේ නිවසට ඇතුළුවී මුදල් සොරා ගැනීම පිළිබඳව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත ක්‍රියාත්මක වූ මධ්‍යම දිසා බුද්ධි හා තොරතුරු ඒකකය සැකකරු කොළඹ ප්‍රදේශයේදී අත් අඩංගුවට ගෙන ඇත.මෙලෙස අත්අඩංගුවට ගැනුණු සැකකරු මහනුවර ප්‍රදේශයේ ව්‍යාපාරිකයන්, වෛද්‍යවරුන්, නීිතිඥවරුන් ඇතුළු ප්‍රභූවරුන් රැසකගේ නිවෙස් බිඳ මුදල් හා රන් භාණ්ඩ සොරාගෙන ගොස් ඇති බවත් දැනට අනාවරණයවී ඇති තොරතුරු මත මහනුවර ප්‍රදේශයේ නිවෙස් වෙළෙඳ ආයතන 15 ක් හා අනෙකුත් ප්‍රදේශවලද 35ක් පමණ නිවාස බිඳ දමා ඇතැයි පොලිසිය තහවුරු කර ගෙන ඇත.රුපියල් ලක්ෂයක මුදලක්, ඇමෙරිකන් ඩොලර් 150 ක්, ලක්ෂ දහයක පමණ රන් භාණ්ඩ, ජංගම දුරකථන 15 ක්, ත්‍රිරෝද රථයක්, ඩිජිටල් කැමරා, පිත්තල භාණ්ඩ, ඉලෙක්ටෙ‍්‍රානික උපකරණ ආදි රුපියල් ලක්ෂ 60 ක පමණ භාණ්ඩ තොගයක් මේ අනුව සැකකරු සමග සොයාගෙන තිබේ.වසර 10 ක් හා වසර 05 ක් වශයෙන් දෙවරක්ම සිරගතව සිට ඉන් නිදහස්ව පැමිණි සැකකරු මහනුවර වැල්ලම්පිටිය කඩවත යන පොලිස් වසම් තුන සඳහා ලියාපදිංචි අපරාධකරුවකු ලෙස පොලිසිය අනාවරණය කර ගෙන තිබේ.මධ්‍යම දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්ෂක එම්. යු. තෙන්නකෝන් මහතාගේ මෙහෙයවීමෙන් පොලිස් සැරයන් එස්. බී. තෙන්නකෝන් මහතා ප්‍රමුඛ නිලධාරීන් පිරිසක් දින කිහිපයක් සමාජයේ විවිධ පුද්ගලයන්ගේ වෙස්ගෙන හෙට්ටිවීදිය, මාවරමණ්ඩිය, අලුත්කඩේ, සේදවත්ත ආදි ප්‍රදේශයන්හි සැරිසරා ලබාගත් බුද්ධි තොරතුරු ඔස්සේ සැකකරු අත්අඩංගුවට ගෙන ඇත.මෙම සැකකරු දහවල් කාලයට පුභූ නිවෙස් පිළිබඳ තොරතුරු සොයා මැදියම් රැයේ කොට කලිසමක් පමණක් ඇඳ නිවෙස් තුළට ඇතුළුවී මුදල් රන් භාණ්ඩ හා වටිනා භාණ්ඩ සොරා ගැනීම පසුගිය වකවානුව තුළ සිදු කර ඇති බවත් මෙම සැකකරු සාමාන්‍යයෙන් මධ්‍යම රාත්‍රී 12 ත් අලුයම 03 ත් අතර කාලයේ පමණක් නිවෙස් තුළට ඇතුළු වන බවත් පොලිසිය අනාවරණය කරගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, නියෝජ්‍ය පොලිස්පති පූජිත් ජයසුන්දර, ජ්‍යෙෂ්ඨ පොලිස් අධිකාරී රංජිත් කස්තුරිරත්න, මහත්වරුන්ගේ උපදෙස් මත පොලිස් පරීක්ෂක එම්. යු. තෙන්නකෝන්, උප පොලිස් පරීක්ෂක ඒ. රණවීර පොලිස් සැරයන්වරුන්වන එස්. බී. තෙන්නකෝන් (32520) ටී. කේ. උපාලි (2474) පොලිස් කොස්තාපල්වරුන් වන එම්. දසනායක (46918) හා ඒ. එම්. හේරත් (57847) නිලධාරීහු ඇතුළු පිරිසක් මෙහි පරීක්ෂණ සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=n10072711</link>
    <topic>වතුර යැයි කියා ලාම්පු තෙල් පානය කළ දෙහැවිරිදි සිඟිත්තා මරුට</topic>
    <author>ආර්. සෝමසිරි</author>
    <content>වතුර යැයි සිතා ලාම්පුතෙල් පානය කළ වසර 2යි මාස 4ක දරුවෙක් ඉතා අවාසනාවන්ත ලෙස මිය යාමේ ශෝක ජනක සිද්ධියක් කොළඹ නාගරික හදිසි මරණ පරීක්ෂණ උසාවියේ පැවැති සාක්ෂි විභාගයකදී අනාවරණය විය.මෙසේ මියගොස් ඇත්තේ අඹගස්වැව පාර එප්පාවල පදිංචි ව සිටි රත්න මලල බණ්ඩාරලාගේ ඉසුරු සත්සර රත්න මලල (අවු. 2 මා 4) නැමැති දරුවෙකි.කොළඹ නාගරික අතිරේක හදිසි මරණ පරීක්ෂක අශ්රොෆ් රූමි මහතා හමුවේ පසුගිය 23 දින පැවැති මරණ පරීක්ෂණයේ දී සාක්කි දුන් මියගිය අයගේ මව වන වඩුවරාකන්කානමලාගේ සාරංගා ක්‍රිසාන්ති 39 යන අය මෙසේ පැවැසීය. මියගොස් ඇත්තේ මගේ දෙවෙනි දරුවායි. මට දරුවන් දෙදෙනකු සිටිනවා.අප විවාහ වී වසර 11ක් පමණ වෙනවා. මගේ සැමියා මොළේ ගෙඩියක් සෑදි දැනට කොළඹ මහ රෝහලේ ප්‍රතිකාර ලබමින් සිටිනවා. අදට දවස් හතරක්. 22 දින මාත් දරුවන් දෙදෙනාත් සමඟ පූගොඩ මන්ඩාවල පිහිටි මගේ පුංචි අම්මගෙ ගෙදර ගියා. ලොකු පුතා එහෙ නවත්වා පොඩි පුතා සමඟ ගෙදර ආවා. ඊයේ හවස 4ට පමණ අම්මගේ පුංචි අම්මගෙ ගෙදරට ගියා. එහෙ හිටියෙ පුංචි අම්මයි එයාගෙ දුවයි පමණයි.රාත්‍රි 8.30 ට පමණ පුතා දුවත් සමඟ සෙල්ලම් කරමින් සිටියා. ටික වෙලාවකින් අම්මේ කියාගෙන පුතා මා ළඟට ආවා. මා වඩා ගත්තා. ඒ සමඟම පුතාගෙ හිස බිමට පාත්වුණා. ඒ වෙලාවෙදී පුතේ පුතේ කියල කතා කලත් පුතා කතා කළේ නෑ. කටින් ලාම්පුතෙල් ගඳක් ආවා. සෙල්ලම් කරන විට දරුවා රටකජු කමින් තමයි හිටියේ. මා ගෙදරින් එනවිට සුදු පාට වතුර බෝතලයක් ගෙනාව.ඒ වාගෙම බෝතලයක ලාම්පුතෙල් දමා පුංචි අම්මගෙ නිවසේ කුස්සිය යට තබා තිබුණා. පුතා කුස්සියට ගොස් රටකජු කාලා එම ලාම්පුතෙල් බෝතලයෙන් පානය කර තිබෙනවා. ඇල්වතුර කියා සිතාගෙන එය බීල තමයි මා ළඟට දුවගෙන ඇවිත් තියෙන්නෙ. දරුව වඩාගත් පසු හිස කඩා වැටී සිහිනැතිව ගියා. ඊට පසු දොම්පේ රෝහලට ගෙන ගියා. එතනින් ළමා රෝහලට මාරු කළා. එතනදී මගේ පුතා මිය ගියා.කොළඹ මහ රෝහලේ සහකාර අධිකරණ වෛද්‍ය නිලධාරි යුමයෝරාකන් මහතා පශ්චාත් මරණ පරීක්ෂණය පැවැත් විය. පූගොඩ පොලිසියේ පො. සැ. සමන් මරදාන පොලිසියේ පො. සැ. ලාල් පතිරණ යන මහතුන් සාක්කි මෙහෙය වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007271</link>
    <topic>මහල් නිවාස කලකින් අලුත්වැඩියා කර නෑ</topic>
    <author>කොළොන්නාව සමූහ – ඒ. සුමනසේන</author>
    <content>කොළඹ අලුත්කඩේ සාංචිආරච්චිගේ වත්තේ නිවාස 244කින් සමන්විත මහල් නිවාස වසර ගණනාවකින් කිසිදු අලුත්වැඩියාවක් කැරදීමට අදාළ බලධාරීන් කටයුතු කර නැතැයි එම නිවැසියෝ පවසති.උඩුමහලේ සමහර නිවාසවල වැසිකිළි පද්ධතිවල අපවිත්‍ර දෑ ගලායන නළ මාර්ග පවා දෙකඩ වන අන්දමට කැඩී ගොස් තිබෙන අතර එම වැසිකිළි ප්‍රයෝජනයට ගන්නා හැම අවස්ථාවක් පාසාම පහළ නිවාසවල පදිංචිව සිටින තමන්ගේ නිවාස බිම්වලට එම අපද්‍රව්‍ය මෙන්ම ඉන් ගලා එන ජලයෙන්ද හානි පැමිණෙන බවද එම නිවැසියෝ පවසති.මේ නිවාසවල කැළිකසළ බහාලන ස්ථාන 21ක් ඇති අතර සිව්මහල් ගොඩනැගිල්ලක් වන එහි එම කසළ ඉවත් කිරීම සඳහා යොදවා සිටින්නේ එකම සේවකයකු බවද නිවැසියෝ කියති.මේ පිළිබඳ එම නිවාස සංකීර්ණයේ පදිංචිකරුවකු වන (හිටපු) නාගරික මන්ත්‍රී අජන්ත ලියනගේ මහතා මෙසේ පැවැසීය.මේ නිවාසවල පවතින අඩුපාඩුකම් සම්බන්ධව නිවාස සංවර්ධන අධිකාරියට දන්වා තිබෙනවා. ඒගොල්ලන් කියන්නේ මේ නඩත්තු සඳහා රුපියල් ලක්ෂ එකහමාරක පමණ වියදමක් දරන්න වෙනවා. එම ප්‍රතිපාදන තමන්ට නොමැති නිසා ඉල්ලීම් ඉටුකර දිය නොහැකි බවයි.ජනාධිපතිතුමා වෙත ඉදිරිපත් කරන ලද ලිපියකටත් ප්‍රතිචාර වශයෙන් නිවාස අධිකාරිය අපට ලබාදී තිබෙන පිළිතුරද එයමයි. සමහර අවස්ථාවලදී මම මේ කසළ ගොඩවල් ඉවත් කරන්නේ මගේ අතින් මුදල් දීලයි.ඒ. ඩී. මොහොමඩ් මහබුබ් (හාජියාර්) මහතා - මම මේ නිවාසවල පදිංචි වෙලා දැන් අවුරුදු 27ක් වෙනවා. මුල් කාලයේදී නම් මේ ගෙවල් හොඳින් නඩත්තු කළා. දැන් කැළිකසළ පිරිලා. මැසි මදුරුවන් බෝවෙලා, අපේ ගේ ළඟ ගෙදරක ළමයින් තුන් දෙනෙකුට ඩෙංගු උණත් හැදිලා මම ඉන්නේ ඊ. බ්ලොක් එකේ පහත මාලයේ නිවසකයි.උඩුමහලේ නිවාසවල කැඩුණු මළ නාළිකා බටයකින් වැක්කෙරෙන විෂබීජ සහිත සියලුම අපද්‍රව්‍ය මගේ නිවෙසට වැටෙනවා, ඒ ගෙවල්වල අය වැසිකිළි යන මොහොතක් පාසා අපට අපේ ගෙයි පිටුපස කොටස සෝදන්න වෙනවා. වගකිවයුතු අය මේ ප්‍රශ්නයට විසඳුමක් ලබාදෙන්න ක්‍රියා කරනවා නම් හොඳයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007272</link>
    <topic>කුකුළන් රැක ගන්න සිදු කළඅනුවණ ක්‍රියාව</topic>
    <author>කඩුවෙල සමූහ - සමන්ති මිරියගල්ල</author>
    <content>තම නිවෙසේ ඇතිකරනු ලබන කුකුළන් කබරගොයන්ගේ ග්‍රහණයට නිතර ලක්වීම වළක්වන්නට සිතූ ගෙහිමියකු, රෝගීවී මියගිය කුකුළකුගේ බඩ පලා කුරේටර් කෘෂි රසායන ශරීරගත කොට වෙල්යායකට දැමූ සිද්ධියක් නවගමුව ප්‍රදේශයෙන් වාර්තාවෙයි.ගෙහිමියා සිදුකළ උපායේ හසුවුණු කබරගොයන් හා තලගොයන් වෙල්යාය තුළම මියගොස් ඇති අතර, මියගිය කබරගොයින්ගේ කොටස් ආහාරයට ගත් හිවලුන්ගේ ජීවිතද විනාශවී ඇති ආකාරය දක්නට ලැබිණි.නවගමුව, මඩපෙණ වෙල්යාය විල් කුකුළන් කොරවක්කන්, කිරළුන්, සංචාරක පක්‍ෂීන් හා වෙනත් උරග විශේෂ රාශියක් නිරන්තරව පැමිණෙන ස්ථානයකි. අදාළ ගෙහිමියා තම කුකුළන් රැකගන්නට සිදුකළ අනුවණ ක්‍රියාවේ ප්‍රතිඵලයෙන් සොබාදහමේ සමතුලිතතාව මෙන්ම ස්වභාවික සත්ත්ව ගහනය මිනිත්තු කිහිපයකදී වැනසීයාම ඛේදනීය පණිවිඩයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007273</link>
    <topic>උතුරු මැද ළමා අතවරඉහළ ගිහින්</topic>
    <author>එප්පාවල සමූහ</author>
    <content>මවුවරු විදෙස්ගත වීම නිසා උතුරු මැද පළාතේ දරුවන් අතවරවලට ලක්වීම වැඩිවී ඇතැයි පරිවාස හා ළමා රක්ෂක සේවා පළාත් කොමසාරිස් කේ. බී. වී. ඩී. එන්. මුතුගල මහතා පැවසීය. උතුරු මැද ගම්බද දුප්පත් පවුල්වල මේ තත්ත්වය දකින්නට ඇතැයි කොමසාරිස්වරයා සඳහන් කරයි. මේ තත්ත්වය තුළ පසුගිය මැයි ජුනි මාස වල පමණක් ළමුන්25 දෙනෙකු පරිවාස භාරයට ගැනීමට සිදුවූ බව කොමසාරිස් වරයා සඳහන් කරයි.මවුවරුන් රට යාම නිසා නිසි රැකවරණයක් නොමැති කමින් මේ දරුවන් අතවරයට ලක්වන බවද ඔහු පෙන්වා දෙයි.අපයෝජනයට ගොදුරුවන ළමයින් වැඩිවීමේ හේතුවෙන් අනුරාධපුරයේ දැනට පවත්නා ළමා නිවාස පහසුකම් මදිවීම නිසා අලුතෙන් ළමා නිවාසයක් හදන්නට සිදුවී ඇතැයි සඳහන් කළේය.අවම වශයෙන් දරුවාට වයස දහසය පිරෙන තුරුවත් මවුපියන් ළඟ රැදවීම දරුවාගේ් යහපතට හේතුව වන්නේ්යැයි කොමසාරිස්වරයා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007274</link>
    <topic>පුරන් කුඹුරු අක්කර අසූ දහසක්‘උතුරු වසන්තය’ යටතේ අස්වද්දයි</topic>
    <author>උතුරුමැද පළාත් – ආනන්ද පතිරාජ</author>
    <content>උතුරු පළාතේ පුරන්වූ කුඹුරු ඉඩම් අක්කර අසූදහස් හාරසිය හතළිස් තුනක් (80,443) උතුරු වසන්තය යටතේ අස්වැද්දීමට රජය පියවර ගෙන තිබේ. ජනාධිපති මහින්ද රාජපක්‍ෂ මහතාගේ නියෝග මත උතුරු වසන්තයේ නිර්මාතෘ ආර්ථික සංවර්ධන අමාත්‍ය බැසිල් රාජපක්‍ෂ මහතාගේ මග පෙන්වීම යටතේ මෙම කුඹුරු අස්වද්දවන බව උතුරු පළාත් ආණ්ඩුකාර පී. ඒ. චන්ද්‍රසිරි මහතා ප්‍රකාශ කළේ ය.උතුරු පළාතට අයත් යාපනය, කිලිනොච්චිය, මුලතිව්, මන්නාරම සහ වවුනියාව යන දිස්ත්‍රික්කවල පුරන් වූ කුඹුරු ඉඩම් අක්කර 80,443 වගා කිරීමට තීරණය කර ඇත.යාපනය දිස්ත්‍රික්කයේ පුරන්වී ඇති කුඹුරු අක්කර 3000 ක් ද, කිලිනොච්චි දිස්ත්‍රික්කයේ අක්කර 34,655 ක් ද, මුලතිව් දිස්ත්‍රික්කයේ අක්කර 24,400 ක් ද, මන්නාරම් දිස්ත්‍රික්කයේ අක්කර 11,300 ක් ද සහ වවුනියාව දිස්ත්‍රික්කයේ අක්කර 7000 ක්ද වෙයි.උතුරු කරයේ පුරන්වූ කුඹුරු අස්වද්දන ගොවීන් අතර රජයෙන් පොහොර සහනාධාරය ලබාදෙන අතර ඔවුන්ගේ කුඹුරු රජය මගින් එක් අක්කරයක් රුපියල් 4000 ක මුදලක් වැයකර සී සෑම කරදෙන බවත් කුඹුරු අක්කර එකක් වෙනුවෙන් බිත්තර වී බුසල් 3ක් ගොවීන් වෙත ලබාදෙන බවත් තවදුරටත් උතුරු පළාත් ආණ්ඩුකාර ජී. ඒ. චන්ද්‍රසිරි මහතා සඳහන් කළේය.පුරා වසර 30 ක පමණ කාලයක් තිස්සේ උතුරේ පැවති යුදමය වාතාවරණය මත උතුරේ ගොවීන්ට සිය කෘෂි කාර්මික කටයුතු පවත්වාගෙන යාමට නොහැකි වන නිසා ඔවුන්ගේ කුඹුරු පුරන්වී යාම හේතුවෙන් රජය මෙම පියවර ගත් බවත් මේ වන විට දිස්ත්‍රික්ක පහේ දිස්ත්‍රික් ලේකම් වරුන් සහ ප්‍රාදේශීය ලේකම්වරුන් දැනුම්වත් කර අදාළ ගොවිබිම් සංවර්ධනය කිරීම වෙනුවෙන් ගොවි මහතුන් දැනුම්වත් කර ඇති බවද ආණ්ඩුකාරවරයා කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007275</link>
    <topic>මහනුවර ඩෙංගු මදුරුවන්බෝවිය හැකි තැන් 36ක් හමුවෙයි</topic>
    <author>අසේල කුරුළුවංශ හා නිහාල් ජයවර්ධන</author>
    <content>මහනුවර නගරයේ ඩෙංගු මදුරුවන් බෝ විය හැකි ස්ථාන තිස් හයක් හඳුනාගෙන ඒවාහි පදිංචිකරුවන්ට අධිකරණයේ නඩු පවරන බවට අවසන් නිවේදනය පොලිසිය මගින් ලබාදී ඇත.මහනුවර පොලිසිය, සෞඛ්‍ය පරීක්ෂකවරුන්, ග්‍රාම නිලධාරීන්, පවුල් සෞඛ්‍ය නිලධාරීන්, සමෘද්ධි නිලධාරීන් ඇතුළු පිරිසක් පෙරේදා (24) නගරයේ සිදු කළ සෝදිසි කිරීමකදී මෙම ස්ථාන හඳුනාගෙන තිබේ.මහනුවර නගර සීමා බල ප්‍රදේශය ඩෙංගු රෝග ව්‍යාප්තිය සඳහා වැඩි ඉඩක් ඇති අවදානම් කලාපයක් ලෙස නම් කිරීමෙන් පසු යෞවන කටයුතු නියෝජ්‍ය අමාත්‍ය මහින්දානන්ද අලුත්ගමගේ මහතාගේ මෙහෙයවීමෙන් මෙම වැඩසටහන ක්‍රියාත්මක කෙරිණි.ඩෙංගු රෝග ව්‍යාප්තියට රුකුල් දෙන ලෙස ගෙවතු හා ව්‍යාපාරික ස්ථාන පවත්වාගෙන යන අයවළුන්ට එරෙහිව තරාතිරම නොබලා නීතිය ක්‍රියාත්මක කරන බව නියෝජ්‍ය ඇමැතිවරයා පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=r1007276</link>
    <topic>දකුණේ ආබාධිත තරුණියනටකෘෂිකර්ම පුහුණු වැඩමුළුවක්</topic>
    <author>දකුණු පළාත් සංචාරක</author>
    <content>දකුණු පළාතේ ආබාධිත තරුණ තරුණියන්ට කෘෂිකර්මාන්තය පිළිබඳ පුහුණුවක් ලබාදීමට දකුණු පළාත් සභාවේ සමාජ සේවා දෙපාර්තමේන්තුව තීරණය කර ඇත. මේ අනුව තෝරා ගනු ලබන තරුණ තරුණියන්ට ගෙවතු වගාව, පළතුරු වගාව, මී මැසි පාලනය සහ බිම්මල් නිෂ්පාදනය පිළිබඳ දින දහයක නේවාසික පුහුණුවක් තෙලිජ්ජවිල කෘෂිකර්ම පුහුණු මධ්‍යස්ථානයේදී ලබාදීමට සැලසුම් කර තිබේ. එම පුහුණුවෙන් පසුව ස්වයංරැකියා ලෙස ව්‍යාපෘති ආරම්භ කරන තරුණ තරුණියන්ට රුපියල් 10000 බැගින් ආධාර මුදලක් සැපයේ’දකුණු පළාත් සභාවේ සමාජ සේවා ඇමැති යු. ඩී. ජී. ආරියතිලක මහතාගේ උපදෙස් පරිදි මේ වැඩපිළිවෙළ ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007271</link>
    <topic>ඉන්දීය පිල අසරණ කරමින් තරංග-සංගක්කාර ශතක ලබති</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිල හා ශ්‍රී ලංකාව අතර කොළඹ එස්. එස්. සී. පිටියේ ඊයේ ආරම්භ වූ දෙවැනි ටෙස්ට් තරගයේ පළමු දිනය නිමාවෙද්දී ශ්‍රී‍්‍ර ලංකා පිල කඩුලු 2 කට ලකුණු 312 ක් ලබා ප්‍රබල තත්ත්වයක පසුවිය.දිනය නිමාවෙද්දී නායක කුමාර් සංගක්කාර නොදැවී ලකුණු 130 ක් හා උපනායක මහේල ජයවර්ධන නොදැවී ලකුණු 13 ක් ලබා සිටියහ.ශ්‍රී ලංකා ඉනිමේ කැපී පෙනෙන පිතිකරුවන් වූ තරංග පරණවිතාන හා සංගක්කාර ශතක වාර්තා කරමින් ශශ්‍රී‍්‍ර ලංකා පිල ස්ථාවර මට්ටමකට ගෙන ඇත.ඉන්දීය පිලේ දුර්වල පන්දු යැවීම හමුවේ තම දෙවැනි ටෙස්ට් ශතකය වාර්තා කළ තරංග පරණවිතාන පන්දු 221 කදී හතරේ පහර 10 ක් හා හයේ පහරක් සමග ලකුණු 100 ක් ලබා සිටියදී දැවී ගියේය. ඉෂාන් ෂර්මා එවූ පන්දුවක් කෙළින්ම කඩුල්ලේ වැදී පරණවිතාන දැවී ගියේ ශ්‍රී ලංකා ලකුණු පුවරුවේ 273 සටහන් වෙද්දීය. නායක සංගක්කාර සමග දෙවැනි කඩුල්ලට ලකුණු 174 ක සම්බන්ධතාවක් තරංග ගොඩනැංවිය.සංගක්කාර 23 වැනි ටෙස්ට් ශතකය වාර්තා කළ අතර විරේන්ද්‍ර ෂෙවාග්ගේ පන්දුවකට “මිඩ් ඕන්” හරහා හතරේ පහරකින් ලකුණු 100 සම්පූර්ණ කළේය. එම ලකුණු 100 සම්පූර්ණ කිරීමට සංගක්කාර පන්දු 168 කට මුහුණදුන් අතර හතරේ පහර 11 ක් එල්ල කරමින් මිනිත්තු 183 ක් කඩුල්ලේ රැඳී සිටියේය.සංගක්කාර ඊයේ දිනය නිමාවෙද්දී නොදැවී ලබාගත් ලකුණු 130 පන්දු 225 කදී හතරේ පහර 15 ක් එල්ල කළේය. මහේල නොදැවී ලබාගත් ලකුණු 13 සඳහා පන්දු 56 කට මුහුණ දුන්නේය. ඉන්දීය පිලේ ෂර්ම් හා ඕජා කඩුල්ල බැගින් බිඳ හෙලූහ.ශ්‍රී ලංකා නායක කුමාර් සංගක්කාර කාසියේ වාසිය දිනා පළමුව පන්දුවට පහර දීමට තීරණය කළ අතර ආරම්භක පිතිකරුවන් ලෙස ටී. එම්. දිල්ශාන් හා තරංග පරණවිතාන පිටියට පිවිසියහ. මේ දෙදෙනා ඉන්දීය ආරම්භක පන්දු යවන්නන්ට දිගට හරහට පහර එල්ල කළහ. ශ්‍රී ලංකා ඉනිමේ මුල් ලකුණු 50 පන්දු 58 කදී වාර්තා කිරීමට තරම් ඩිල්ෂාන්ගේ හා තරංගගේ ප්‍රහාර වේගවත් විය.ඉන්දීය ක්‍රිකට් නායක මහේන්ද්‍ර සිං දෝනි පන්දු යැවීමට හර්බජන් සිං 17 වැනි ඕවරයේ දී කැඳ වූ අතර ඔහුගේ ප්‍රථම පන්දුවටම හතරේ පහරක් එල්ල කරමින් ඩිල්ෂාන් තම ටෙස්ට් දිවියෙහි 15 වැනි අර්ධ ශතකය වාර්තා කෙළේ ය. එය පන්දු 39 කදී වාර්තා වූ අතර හතරේ පහර 10ක් එල්ල කෙළේ ය. තරගයේ ඔවර් 18.1ක් ගත වෙද්දී ඩිල්ෂාන් ප්‍රග්යාන් ඕජාගේ පන්දුවකට ‘ෂෝට් එක්ස්රා කවර්’ හි පන්දු රකිමින් සිටි වී. වී. එස්. ලක්ෂ්මන් වෙත උඩපන්දුවක් ලබා දී දැවී ගියේ ය. එවිට ඩිල්ෂාන් ලකුණු 54ක් ලබා සිටි අතර පන්දු 42 කට මුහුණ දී තිබුණි.දිවා විවේකය වෙද්දී ශ්‍රී ලංකාව කඩුලු 1කට ලකුණු 128ක් ලබා තිබුණි. ඩිල්ෂාන්ගේ දැවීයාමෙන් පිටියට පිවිසි සංගක්කාර නොදැවී ලකුණු 18ක් හා පරණවිතාන නොදැවී ලකුණු 45ක් දිවා විවේකයේ දී ලබා සිටියහ. අනතුරුව සංගක්කාර හා පරණවිතාන එස්. එස්. සී පිටියට නව ජීවයක් එක් කරමින් පන්දුවට පහර දුන්හ.ටෙස්ට් වරම් 2 ක්ශ්‍රී ලංකාවේ 113 වැනි ටෙස්ට් ක්‍රිකට් ක්‍රීඩකයා ලෙස ඉතිහාසයට එක් වෙමින් සුරාජ් රන්දිව් ටෙස්ට් වරම් දිනා ගත්තේ මේ තරගයේ දීය. එමෙන්ම ඉන්දියාවේ සුරේෂ් රෙයිනා ඉන්දියාවේ 265 වැනි ටෙස්ට් ක්‍රිකට් ක්‍රීඩකයා ලෙස ටෙස්ට් වරම් දිනා ගත්තේ ය. 2005 වසරේ දී ඉන්දියාව වෙනුවෙන් එක් දින අන්තර්ජාතික පිටියට පිවිසි රෙයිනා එක්දින තරග 98කට ක්‍රීඩා කිරීමෙන් පසුව ටෙස්ට් වරම් දිනා ගැනීම විශේෂත්වයකි. වැඩිම එක්දින තරග ප්‍රමාණයකට ක්‍රීඩා කිරීමෙන් අනතුරුව ටෙස්ට් වරම් දිනාගත් ලොව පළමු ක්‍රීඩකයා රෙයිනා විය.සුපිරි පිතිකරු සචින් තෙන්ඩුල්කාර් තම 168 වැනි ටෙස්ට් තරගයට ඊයේ එක්වෙමින් ලොව වැඩිම ටෙස්ට් තරග ප්‍රමාණයකට සහභාගි වූ ක්‍රීඩකයා ලෙස වාර්තාව සම කෙළේ ය. මෙයට පෙර ඕස්ට්‍රේලියාවේ ස්ටීව් වෝ ටෙස්ට් තරග 168කට ක්‍රීඩා කරමින් ලෝක වාර්තාව පිහිටුවා තිබුණි.ශ්‍රී ලංකා පිල අද දිනයේ ලකුණු 550 ක් ඉක්මවා රැස්කොට සවස් කාලයේ දී පන්දුවට පහර දීමේ වාරය ඉන්දීය පිලට ලබා දීමට හැකිවුවහොත් ඔවුනට දැඩි පීඩනයක් එල්ල කළ හැකි යැයි ටී. එම් ඩිල්ෂාන් ප්‍රකාශ කළේය.ඊයේ තරගය නිමාවීමෙන් පසුව පැවැති මාධ්‍ය සාකච්ඡාවේදී ඩිල්ෂාන් ප්‍රකාශ කෙළේ තමා ලකුණු 54 කට දැවී යාම පිළිබඳව කනගාටුවට පත්වන බවය.“මට තව ටිකක් පරිස්සම් වෙන්න තිබුණා. ඇත්තටම මට කණගාටුයි” ඩිල්ෂාන් පැවැසීය.ශ්‍රී ලංකා පිලේ පන්දු යැවීමේ බලඇණිය ඉතා ශක්තිමත් එකක් නිසා ඉන්දීය පිතිකරුවන්ට ප්‍රබල තර්ජනයක් එල්ල කළ හැකි වෙතැයි හෙතෙම විශ්වාසය පළ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007272</link>
    <topic>ස්පාඤ්ඤයේ කොන්ටඩෝර්ප්‍රංශ සවාරියෙන් ජය ගනී</topic>
    <author>ප්‍රංශය (ඒ.එෆ්.පී.)</author>
    <content>ප්‍රංශ සවාරියේ 2007 වසරේ සහ පසුගිය වසරේ සූරයා වූ ස්පාඤ්ඤයේ ඇල්බර්ටෝ කොන්ටඩෝර් 2010 ප්‍රංශ සවාරියේ ජය අත්කර ගනිමින් තම කිරුළ රැක ගැනීමට සමත් විය.ප්‍රංශ සවාරිය මෙවර පැවැත්වූයේ 97 වැනි වතාවටය. මේ දීර්ඝ කාල පරිච්ඡේදය තුළ 13 වතාවක් ප්‍රංශ සවාරිය ජය ගැනීමට ස්පාඤ්ඤය සමත් වී ඇත.මේ අනුව සූරතාව සමඟ කහ ජර්සිය හිමිකර ගැනීමට කොන්ටඩොර් සමත්වූ අතර දෙවැනි ස්ථානය ලැබූ ලසම්බර්ග් හී ඇන්ඩි ශෙලෙක්ට සුදු ජර්සිය හිමිවිය. ඉතාලියේ ඇලෙස්සැන්ඩ්‍රා පෙතාඩි කොළ ජර්සිය දිනාගත් අතර සත්කාරක ප්‍රංශයේ ඇන්තෝනි චාර්තියුට පොල්කා ඩොටි ජර්සිය හිමිවිය.මෙවර තරගයේ හොඳම කණ්ඩායම වූයේ අමෙරිකාවේ පර්ඩියෝශුක් පිලය. ප්‍රංශයේ සිල්වේන් චවේනි වඩාත් ප්‍රවේගකාරී ධාවකයාට හිමි සූරතාව දිනා ගත්තේ ය.අදියර 20කින් යුතු වූ ප්‍රංශ සවාරියේ අවසන් අදියර ජය හිමි කර ගනු ලැබුවේ පෙතාචිය.මෙවර තරගයේ විශේෂත්වය වූයේ සූරතාව හිමිකරගත් කොන්ටඩෝර් සහ දෙවැනි ස්ථානය ලැබූ ශෙලෙක් අතර වෙනස තත්පර 39කට සීමා වීමය.තරගයේ තෙවැනි ස්ථානය හිමි වූයේ රුසියාවේ ඩෙන්ස් මෙන්වෝටය. ඔහු කොන්ටඩෝර්ට වඩා මිනිත්තු 2ක් සහ තත්පරයකින් තරගය නිමා කළේ ය.1999 සිට 2005 දක්වා නොකඩවා සත් වතාවක් ප්‍රංශ සවාරිය ජයගත් අමෙරිකාවේ ලාන්ස් ආම්ස්ට්‍රෝංට මෙවර හිමිවූයේ 23 වැනි ස්ථානයයි. ඔහු සහ කොන්ටචෝර් අතර කාල පරතරය මිනිත්තු 39ක් සහ තත්පර 20 ක් විය.වසර 4ක විශ්‍රාම කාලයකින් පසුව පසුගිය වසරේ යළි පාපැදි කරලියට පැමිණි ආම්ස්ට්‍රෝං එම වසරේදී ප්‍රංශ සවාරියේ තුන්වැනි ස්ථානය හිමිකර ගත්තේ ය.මෙවර තරගය ආම්ස්ට්‍රෝං ගේ 13 වැනි සහ අවසාන ප්‍රංශ සවාරිය ලෙස සැළකේ.2006 වසරේ සිට නොකඩවා මේ වසර දක්වා ප්‍රංශ සවාරිය ජය ගැනීමට ස්පාඤ්ඤය සමත්ව සිටින අතර සත්කාරක ප්‍රංශයට 1985 වසරෙන් පසුව සූරතාව දිනා ගැනීමට අවස්ථාවක් ලැබී නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007273</link>
    <topic>ජනාධිපති රන්කුසලාන වොලිබෝල් ප්‍රථමවරට යාපනයේ දී</topic>
    <author>පි‍්‍රන්ස් ගුණසේකර</author>
    <content>ඩයලොග් සමාගමේ අනුග්‍රහයෙන් පැවැත්වෙන ජනාධිපති රන් කුසලාන වොලිබෝල් තරගාවලිය ලබන අගෝස්තු 7 වැනිදා රටපුරා ආරම්භ කෙරේ.ජනාධිපති මහින්ද රාජපක්ෂ මහතාගේ නායකත්වයෙන් මුළු රටම එක්සත් වී ඇති අවස්ථාවක ජාතික ක්‍රීඩාව මෙවර යාපනයේ දොරේ අප්පා ක්‍රීඩාංගණයේදී ද පැවැත්වීමට කටයුතු යොදා ඇතැයි රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ශ්‍රී ලංකා වොලිබෝල් සම්මේලනයේ සභාපති ඩිලාන් පෙරේරා මහතා පැවැසීය.යාපනය දිස්ත්‍රික්කයේ තරග අගෝස්තු 12 වැනිදා රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව් ඩී.ජේ. සෙනෙවිරත්න මහතාගේ හා පාර්ලිමේන්තු මන්ත්‍රී නාමල් රාජපක්ෂ මහතාගේ සහභාගිත්වයෙන් ආරම්භ කෙරේ. ජනාධිපති රන් කුසලාන තරගාවලිය මෙතෙක් උතුරු පළාතේ පවත්වා නොමැත. එහෙයින් මෙය ඓතිහාසික අවස්ථාවක් බව නියෝජ්‍ය ඇමැති ඩිලාන් පෙරේරා මහතා පැවැසී ය.ජනාධිපති රන් කුසලාන වොලිබෝල් තරගාවලිය පිළිබඳ මාධ්‍ය හමුවක් පසුගියදා ඔලිම්පික් නිවහනේදී පැවැති අතර එහිදී නියෝජ්‍ය ඇමැතිවරයා ඒ බව පැවැසී ය.මෙවර ජනාධිපති රන් කුසලාන වොලිබෝල් තරගාවලියට කණ්ඩායම් 6357 සහභාගී වන අතර ක්‍රීඩක ක්‍රීඩිකාවන් 70000ක් පමණ ඇතුලත් වේ. එය මෙරට වොලිබෝල් ක්‍ෂේත්‍රයේ වාර්තාවකි. දිනෙන් දින සහභාගිත්වය වැඩිවන හෙයින් ජාතික ක්‍රීඩාවෙන් වොලිබෝල් හමුදාවක් ගොඩනැගීමට හැකිවූයේ යැයි ද නියෝජ්‍ය ඇමැතිවරයා වැඩිදුරටත් පැවැසී ය.අදියර 3ක් යටතේ පැවැත්වෙන තරගාවලියේ ප්‍රථම වටය ප්‍රාදේශීය ලේකම් කොට්ඨාස මට්ටමින් පැවැත්වේ. ජාතික මට්ටමේ සිටින සියලුම ක්‍රීඩක ක්‍රීඩිකාවන් තම සේවා ආයතනවලින් බැහැර වී ගමේ ක්‍රීඩා සමාජයට එක්වීම තරගාවලියේ විශේෂත්වයකි. ක්‍රීඩා සමාජයට අදාල ග්‍රාම නිලධාරී වසමේ ස්ථීර පදිංචිය සනාථ කිරීමද අනිවාර්ය වේ.සැප්තැම්බර් මස 4 වැනිදා සිට දිස්ත්‍රික් මට්ටමේ තරග වටය ආරම්භ වන අතර ඔක්තෝම්බර් 13 දා සිට ජාතික මට්ටමේ තරග වටය පැවැත්වේ.මාස 2ක් පුරා තරගාවලිය පැවැත්වෙන අතර ග්‍රාමීය මට්ටමෙන් ජාතික ච්2ඩාව සවිබල ගැන්වීම තම සමාගමේ අරමුණ බව ඩයලොග් ස්ථාවර දුරකථන සහ රූපවාහිනී සේවා ප්‍රධාන මෙහෙයුම් නිලධාරී සුරේන් ගුණවර්ධන මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007274</link>
    <topic>එටිසලාට් ක්ලැසික් ගොල්ෆ් 30, 31 දා</topic>
    <author>ජගත් ගුණවර්ධන</author>
    <content>එටිසලාට් සමාගම විසින් සංවිධානය කරනු ලබන ‘එටිසලාට් ක්ලැසික් ගෝල්ෆ් තරගාවලිය’ මේ මස 30 - 31 දිනයන් හිදී කොළඹ රෝයල් ගෝල්ෆ් ක්‍රීඩා සමාජයේ දී පැවැත්වේ.මේ තරගාවලිය කාණ්ඩ කිහිපයක් යටතේ පැවැත්වීමට කටයුතු යොදා ඇති අතර කාන්තා පිරිමි දෙපාර්ශවයටම සහභාගි විය හැකිය. ඒ. බී. සී කාණ්ඩ යටතේ ද ප්‍රවීණයන්ගේ හා ජ්‍යෙෂ්ඨයන්ගේ තරග ද කාන්තා ලෝකඩ හා සිල්වර් යටතේ තරග පැවැත්වේ.තරගාවලියේ ජයග්‍රාහකයාට සහ තරගාවලියට සහභාගි වන ඔහුගේ සහායකයෙකුට සියලු වියදම් සහිත අබුඩාබි ගෝල්ෆ් සවාරියක් දිනා ගැනීමට හැකිවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007275</link>
    <topic>යුදහමුදා ස්වේච්ඡා බළසේනාමලල ක්‍රීඩා අද සිට</topic>
    <author/>
    <content>ශ්‍රී ලංකා යුද හමුදා ස්වේච්ඡා බලසේනා මූලස්ථානය මෙහෙයවන ස්වේච්ඡා බලසේනා අන්තර් රෙජිමේන්තු මලල ක්‍රීඩා තරගාවලිය අද (27) සිට 29 දක්වා සුගතදාස ක්‍රීඩාංගණයේදී පැවැත්වේ. මේ සඳහා උතුරු නැෙඟනහිර ඇතුළු විවිධ ප්‍රදේශවල රාජකාරි කරන ස්වේච්ඡා බලසේනාවට අයත් ක්‍රිඩක ක්‍රීඩිකාවන් 1000ක් පමණ සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007276</link>
    <topic>රාගම පිලට ඉනිමක ජයක්</topic>
    <author>ෆවුස් මොහොමඩ්</author>
    <content>කෞෂල්‍ය ගජසිංහගේ විශිෂ්ට පන්දු යැවීම සහ නයන ප්‍රනාන්දුගේ සුපිරි පිතිහරඹය හේතුවෙන් සී. සී. සී. පිලට එරෙහිව ඉනිමක සහ ලකුණු 104 ක දැවැන්ත ජයක් වාර්තා කිරීමට රාගම ක්‍රිකට් සමාජය සමත් විය.අන්තර් සමාජ 23 න් පහළ ක්‍රිකට් තරගමාලාවේ පළමු කොටස යටතේ සී. සී. සී. පිටියේ පැවැති මේ තරගයේ සී. සී. සී. පළමු ඉනිමේදී ලකුණු 43 ට කඩුලු 6 ක් බිඳ දැමූ ගජසිංහ දෙවැනි ඉනිමේදී ලකුණු 19 ට කඩුලු 3 ක් දවාලීය.නයන ප්‍රනාන්දු මේ තරගමාලාවේ මේ දක්වා පිතිකරුවකු ඉනිමකදී රැස්කළ වැඩිම ලකුණු ප්‍රමාණයට හිමිකම් කියමින් ලකුණු 185 ක් වාර්තා කිරීමට සමත් විය. ඔහුගේ ඉනිමට පන්දු 265 ක් වැය වූ අතර ඊට හතරේ පහර 13 ක් සහ හයේ පහර 9 ක් ඇතුළත් විය.මේ සතියේ පැවැති සෙසු තරගවලදී බ්ලූම්ෆීල්ඩ් පිල කඩුලු 8 කින් මුවර්ස් පිල පරාජයට පත් කළ අතර, සීදූව රද්දොළුව ක්‍රී. සමාජයට එරෙහිව ලකුණු 343 ක ජයක් වාර්තා කිරීමට කෝල්ට්ස් පිල සමත් විය. නාවික හමුදාවට එරෙහිව කඩුලු 4 ක ජයක් බී. ආර්. සී. පිලට හිමි වූ අතර එන්. සී. සී. පිල ගුවන් හමුදාවට එරෙහිව පළමු ඉනිමේ ජයක් වාර්තා කළේය.රාගම - සී. සී. සී.සී. සී. සී පළමු ඉනිම 176 (39.1) - ගයාන් ද සිල්වා 42, කෞෂල්‍ය ගජසිංහ 43/6 සහ දෙවැනි ඉනිම – 93 (31. 2) - කෞෂල්‍ය ගජසිංහ 19/3, ශිවන්ත කුමාර 13/3, සමීර පෙරේරා 31/3රාගම පළමු ඉනිම 373 (107.4) - නයන ප්‍රනාන්දු 185, සචිත් පතිරණ 94/3බ්ලූම්ෆීල්ඩ් - මුවර්ස්මුවර්ස් පළමු ඉනිම 89 (37.2) - අමල් අතපත්තු 16/4, දෙනුවන් ප්‍රනාන්දු 29/3 සහ දෙවැනි ඉනිම 224 (63.1) - චතුරංග ද සිල්වා 52, අමල් අතපත්තු 45/3බ්ලූම්ෆීල්ඩ් පළමු ඉනිම 262 (84.2) - දිමිත්‍රි රත්නායක 50, අමල් අතපත්තු 40, කසුන් මධුසංඛ 58/3, සංජය ප්‍රනාන්දු 62/3 සහ දෙවැනි ඉනිම – 54/2 (8.4)කෝල්ට්ස් - සීදූවකෝල්ට්ස් පළමු ඉනිම 362 (85) - චතුරංග කුමාර 128, ඉෂාන් ජයරත්න 70, චානක රණවීර 84/4, සහ දෙවැනි ඉනිම 246/4 (42.5) - කෞෂාල් පෙරේරා 92, සේෂාන් සිල්වා 52සීදූව පළමු ඉනිම 197 (52.4) - ලක්ෂිත ද සිල්වා 63, චතුරංග කුමාර 13/2, තිසර පෙරේරා 22/2, සහ දෙවැනි ඉනිම 68 (23.3) - රොෂේන් සිල්වා 2/2, රජීව වීරසිංහ 2/2, තිසර පෙරේරා 7/2බී. ආර්. සී. – නාවිකබී. ආර්. සී. පළමු ඉනිම 339 (90.5) - යසිත අබේකෝන් 125, දුලාංජන මෙන්ඩිස් 99/5, සහ දෙවැනි ඉනිම 151/6 (39.3) - සුපුන් පෙරේරා 56නාවික හමුදාව පළමු ඉනිම 150 (48.3) - උදාර ජයසුන්දර 48, රුවන් පෙරේරා 52/4 සහ දෙවැනි ඉනිම 336 (84.3) - නිපුන රණසිංහ 76, විනෝද් පෙරේරා නොදැවී 63, මාලන් මධුසංඛ 105/5, දර්ශන චතුරංග 54/3එන්. සී. සී. – ගුවන්එන්. සී. සී. පළමු ඉනිම 468/6 (104) - දිනේෂ් චන්දිමාල් 116, සෂ්රික පුස්සගොල්ල 100, රිෂාන් කාවිංග 78, ඉමේෂ් උදයංග 61, ඇන්ජලෝ පෙරේරා 55, අකිල ඉසංඛ 128/4ගුවන් හමුදාව පළමු ඉනිම 265 (82.4) - සංජීව බුලත්වෙල 57, ඇන්ජලෝ එමානුවෙල් 52, සහ දෙවැනි ඉනිම 256 (80) - ශානක සිල්වා 84</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=s1007277</link>
    <topic>නෙට්බෝල් රැජනට හිමි කිරුළ තර්ජනී සිවලිංගම්ට</topic>
    <author>ත්‍රිකුණාමලය විශේෂඒ.ටී. එම්. ගුණානන්ද</author>
    <content>ශ්‍රී ලංකා නෙට්බෝල් සම්මේලනයේ මෙහෙයවීමෙන් පැවැත්වූ අන්තර් සමාජ විවෘත නෙට්බෝල් තරඟවාලියේ 2010 නෙට්බෝල් රැජණ කිරුළ සෙලාන් බැංකු පිලේ තර්ජනී සිවලිංගම් ක්‍රීඩිකාව හිමිකර ගැනීමට සමත් වූවාය.තර්ජනී සිවලිංගම් ක්‍රීඩිකාව මෙම තරඟාවලියේ දක්ෂතම විදින්නිය ලෙස සම්මාන ලැබීය. මීට අමතරව මෙම තරඟාවලියේ දක්ෂතම රකින්නිය ලෙස ගුවන් හමුදා පිලේ එම්.එන්.එම්. ධම්මිකා , දක්ෂ මැද පෙල ක්‍රීඩිකාව ලෙස නාවික හමුදා පිලේ එස්.පී.ජී. මධුවන්ති, දක්ෂතම ආක්‍රමණ කරන්නිය ලෙස හැටන් නැෂනල් බැංකු පිලේ සසිකා සමරසිංහ, නැගී එන ක්‍රීඩිකාව ලෙස යාපනයේ කිර්නිකා ගී ද පොන්තලන් යන ක්‍රීඩිකාවෝ තේරීපත් වූ මෙම තරගාවලිය ත්‍රිකුණාමලය මැක්හෙයිසර් ක්‍රීඩාංගණයේ පැවැති ඒ කොටසේ ශූරියන් සඳහා ක්‍රීඩා ඇමැති සී.බී.රත්නායක කුසලානයද , බී හා සී කොටසේ සූරියන් සඳහා නෙට්බෝල් සම්මේලනයේ සභාපතිනි අභියෝගතා කුසලානයද පිරිනැමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=f1007271</link>
    <topic>කෝටි 7500ක රත්රන් සංචිතයක් අපට දැන් තියෙනවා</topic>
    <author>සාකච්ඡා කෙළේජයසිරි මුණසිංහ ඡායාරූපය රොෂාන් පිටිපන</author>
    <content>* ශ්‍රී ලංකාව ණය බරින් පීඩා විඳින රටක් ලෙස ඇතැම් දෙනා චෝදනා නඟනවා. රටේ යටිතල පහසුකම් දියුණු කරන්න විදේශාධාර යොදා ගන්නවා කියා තව පිරිසක් පවසනවා. ඇත්තටම විදේශාධාර ලබාගෙන අපේ රට ණය බරින් පීඩාවට පත් වෙලා ද ?මම, නම් බය නැතිව කියන්නේ අපි රටක් ලෙස ණය බරින් පීඩාවට පත් වී නෑ. අපේ රට ලබාගත් සෑම ණයක් ම විදේශාධාර මුදලක් ම සතයකුදු ගෙවීම පැහැර හැර නැති ඉතාම හොඳ රටක්. සමහරු ජනප්‍රිය වෙන්නට රටේ ණය බර වැඩි වෙලා, වැඩි වෙලා ! යැයි කෑ ගහනවා.නමුත් රටක ණය බර පිළිබඳ කථා කළ යුත්තේ, ණය ප්‍රමාණයේ ඉලක්කම් ගණන ගැනම පමණක් සිතා නොවෙයි. ඒ රටේ ආර්ථිකයේ ශක්තිමත්භාවය, ආර්ථිකයේ ක්‍රියාකාරීත්වය යන කරුණ ගැනත් අවධානය යොමු කරලා යි රටක ණය බර ගැන කථා කිරීම යෝග්‍ය වන්නේ. රටේ දළ දේශීය නිෂ්පාදිතයේ ප්‍රතිශතයක් ලෙස ණය ප්‍රමාණය කොපමණද ? කියා බැලීම තමයි වඩාත්ම යෝග්‍ය, අර්ථාන්විත.බොහෝ විට අපේ රටේ ඇතැම් දෙනා මේ දේ තමයි නොකරන්නේ. මේ ණය පිළිබඳ කථා කරන විට මට තවත් පැහැදිලි කිරීමක් කරන්න තිබෙනවා.* රටේ විදේශ ණය පිළිබඳ කථා බහ කරන විට ඔබට කරන්නට තිබෙන පැහැදිලි කිරීම කුමක් ද ?මේ වන විට ලෝකයේ කිසිම රටක් නෑ ණය නොවුණු. ලෝකයේ වඩාත් ම ණය බරින් පීඩා විඳින්නේ කොයි රටද ? ඒ රටවල් ගැන කිවූ විට ඇතැම් දෙනා පුදුමවෙයි. ලෝකයේ ශක්තිමත්ම ආර්ථිකය හිමි රට තමයි අද දවසේ ණය බරින් වැඩියෙන්ම පීඩා විඳින්නේ. එක අමෙරිකාව, දෙක ජපානය. ඔවුන් ණය බරින් පීඬා විඳිනමුත්, ආර්ථිකය ශක්තිමත් නිසා කවුරුත් මේවා ගැන කථා කරන්නේ නෑ. අපි ණය, ආධාර මුදල් යොදාගෙන රටේ ආර්ථිකයේ තිරසාර දියුණුවට කරනුලබන වැඩසටහන්වල යහපත් ප්‍රතිඵල, රටට ලැබුණු ජනතාවට අත්වුණු ප්‍රතිලාභ ගැන කවුරුත් වැඩි වශයෙන් කථා කරන්නේ නෑ.* කවුරුත් වැඩි වශයෙන් කථා නොකරන, නමුත් රටට, ජනතාවට අත් වූ ප්‍රතිලාභ පිළිබඳ ඔබට යම් කරුණු දැක්වීමක් කළ හැකියි ?ඔබ අප කවුරුත් දන්නවා, අපේ රටට නිදහස ලැබිලා දැන් අවුරුදු 60ක් ඉක්ම වුණා. මේ අවුරුදු 60ක ඉතිහාසය ගෙන බලන්න. එදා 1950 කාලේ ආසියාවේ රටවල් 35 ක් ම ඒක පුද්ගල ආදායම ඉතා ඉහළ මට්ටමක තිබූ රටක් තමයි ශ්‍රී ලංකාව. අපිට වඩා බොහෝම අඩු ඒක පුද්ගල ආදායමක් තිබූ රටවල් අද දවසේ පෙරට ඇවිත්. එදා පිලිපීනය, තායිලන්තය, මැලේසියාව, කොරියාව, වාගේ රටවල ඒක පුද්ගල ආදායම අපිට වඩා අඩුයි. අද ඒ රටවල් දියුණුව කරා අපි පසුකර ගිහින් ඉවරයි. ඒ අයට එසේ ජයග්‍රහණ අත්පත් කර ගන්න පුළුවන් වුණේ වඩාත් සාර්ථක ප්‍රතිපත්ති මාලා ඔස්සේ රට මෙහෙය වීමෙනුයි.* අපිට රට දියුණු කිරීම ඉලක්ක කළ සාර්ථක ආර්ථික, සාමාජයීය ප්‍රතිපත්ති මාලාවක් නොතිබීම පිළිබඳ ප්‍රශ්න මතු කළ නමුත් වර්තමානයේ ඒ තත්ත්වයෙන් රට මිදී තිබෙනවා ද ?අපි මේ වන විට ඒක පුද්ගල ආදායම ඩොලර් 2000 සීමාව ඉක්ම වූ රටක් බවට පත් වී තිබෙනවා. අපිට ඒ තත්ත්වයට එන්න පුළුවන් වුණේ මීට අවුරුදු හතරකට උඩදියි. එතෙක් අපේ ආදායම ඩොලර් 1000 ට අඩුවෙන් තිබුණේ. අපි මීට දශක හයකට පෙර තිබූ තත්ත්වය රැකගෙන ඉදිරියට ගියා නම්, අපි තමයි ආසියාවේ ශක්තිමත්ම ආර්ථිකය තිබෙන රට වෙන්නේ. නමුත් අපි දැන් තමයි නැවැත නැඟී සිටීමට පටන් ගෙන තිබෙන්නේ.* රට නැවැත නඟා සිටුවීම ආරම්භ වී තිබෙන බව ඔබ කියනවා. ඒ කුමන කරුණු සැලැකිල්ලට ගෙන ද ඔබ ප්‍රකාශ කරන්නේ ?අපේ රටේ ඒක පුද්ගල ආදායම ගිය අවුරුද්දේ ඩොලර් 2060යි. මේ අවුරුද්දේ මේ වන විට එය තවත් වැඩි වෙලා තිබෙනවා. එය තව අවුරුදු පහකින් ඩොලර් 4000ක් වේවි.ඒවාගේ ම අපි සාර්ව ආර්ථික කරුණු රැසක් ජයගෙන තිබෙනවා. රටේ මීට අවුරුදු ගණනාවකට ඉස්සර උද්ධමනය සියයට 25, 30 මට්ටමේ තිබ්බේ. පොලී අනුපාත තිබ්බේ සියයට 28, 35 මට්ටමේ. අය වැය පරතරය විශාලයි. ආර්ථික වර්ධන වේගය පහළ මට්ටමකයි පැවතුණේ.අද වන විට උද්ධමනය සියයට 5ට අඩුවෙලා. පොළී අනුපාත අඩුවෙලා ආර්ථික වර්ධන වේගය සියයට 7 මට්ටමට ඇවිත්. මේ සමඟ අපේ ඉතිහාසයේ පළමු වතාවට විදේශ විනිමය සංචිතය විශාල ලෙස වැඩි වෙලා.අපි මහ බැංකුව ජාත්‍යන්තරව සංචිත ආයෝජනය කිරීමෙන් මේ අවුරුද්දේ මුල් මාස හයට ඩොලර් මිලියන 103 කට වඩා ආදායමක් ලබාගෙන තිබෙනවා.ගිය අවුරුද්දටම ලැබුවේ ඩොලර් මිලියන සියයයි. දැන් ඒ ප්‍රමාණය මුල් මාස හයේ දී ලැබිලා. මේ අවුරුද්දේ දී ඩොලර් මිලියන 200කට වඩා ආදායමක් අපි බලාපොරොත්තු වෙනවා.මහ බැංකුව විවිධ ආයෝජනවලින් ලබන ආදායම් නැවැත මහා භාණ්ඩාගාරයට ලබා දෙනවා. අපි ගිය අවුරුද්දේ බිලියන 25ක් (කෝටි 2500ක්) ලබා දුන්නා. ආයේම බිලියන 5ක් දුන්නා.මේ සෑම එකකින්ම කියැවෙන්නේ අපේ විදේශ සංචිත ප්‍රමාණය වැඩි වෙලා. ආර්ථිකය ශක්තිමත් වී තිබෙන බවයි.අපි මහ බැංකුව ඉකුත් මාස 10 ඇතුළත රත්‍රං ටොන් 21ක් මිලදී ගත්තා. දැන් අපේ රත්‍රං සංචිතයේ වටිනාකම ඩොලර් මිලියන 700කි. මේ රත්‍රං අපි විකුණන්නේ මිල වැඩි වුණහමයි. රටට, අවාසිදායක පාඩුවක් සිදුවන ලෙස අපි මේ රත්‍රං තොග විකුණන්නේ නෑ.* ශ්‍රී ලංකාව ජාත්‍යන්තර මූල්‍ය වෙළෙඳපොළින් අරමුදල් වැඩිකර ගැනීමට ක්‍රියා කොට තිබෙනවා. ඒ අවස්ථාවලදී අපිට ගැටලු මතු වුණේ නැද්ද ?ඒ අවස්ථාවල ප්‍රශ්න මතු නොවුණාමත් නොවෙයි. අපි ඒවා ජය ගත්තා. අපි මුලින්ම 2007 ඩොලර් මිලියන 500ක් ලබා ගත්තා. 2009 දී ඩොලර් මිලියන 500ක් ගත්තා. අපි නැවැත මේ අවුරුද්දේ සැප්තැම්බර් මාසේ ඩොලර් බිලියනයක ණය ලබා ගන්නවා. මේවා අපි ඉතාම ඵලදායි, රටට වාසිදායක ලෙස රටේ යටිතල පහසුකම් ජාලය වැඩිදියුණු කිරීමට යොදා ගන්නවා.ගත වූ අවුරුදු පහේ පටන් අද වන විට රටේ අධිවේගී මාර්ග, ජාත්‍යන්තර වරායන්, විදුලිබලාගාර, විශාල වාරි යෝජනා ක්‍රම ක්‍රියාත්මකයි. ඉන් ඉතා වේගවත් ආර්ථික දියුණුවක් රටේ ඇති වෙමින් තිබෙන බව පැහැදිලියි.* විදේශාධාර ලබාගෙන ක්‍රියාත්මක කරන ව්‍යාපෘතිවලින් මුදල් ගසා කෑමක්, නාස්ති වීමක් පමණක් සිදුවෙන බවට විපක්ෂය චෝදනා කරනවා.ඇත්තටම විපක්ෂය ඔවැනි චෝදනා සිදු කරනවා වෙන්න පුළුවන්. ඒවා කරුණු හරි හැටි නොදැන කරන දේ ලෙසයි අපට නම් පෙනෙන්නේ. බලන්න ඉකුත් පාර්ලිමේන්තු වාරයේ රටේ ඇමැති මණ්ඩලය විශාලයි. ඔවුන්ගේ නඩත්තු වියදම් සීමා කළොත් රටේ විශාල සංවර්ධනයක් සිදු කළ හැකියි. සමහරු කිව්වා අපි එදා ඒ ගැන විශ්ලේෂණයක් කළා.එහි දී අපිට දැක ගත හැකි වුණේ, රුපියල් බිලියන 2.5ක් වැනි මුදලක් මේ සඳහා අමතරව වැය කරන්න සිදු වන බවයි. අපේ රටේ මුළු වැය රුපියල් බිලියන 1400ක් විතර. ඉතින් ඒවාගේ මුදලක් වැය වෙද්දී ධලියන 2.5 විශාල මුදලක් නොවෙයි. මේ වාගේ දේවල් ගැන කථා කරන්නේ ජනතාව බිය වැද්දවීමටයි. කේන්ති ගැස්සවීමටයි. විශාල ඝෝෂාවක් මැවීම විවේචකයින්ගේ අරමුණයි.ඒවාගේමයි විදේශාධාර ගසා කනවා කියන චෝදනාවත්. ශ්‍රී ලංකා මහ බැංකුව දැන් අවුරුදු 60 සිට රාජ්‍ය මූල්‍ය කළමනාකරණය භාරව ක්‍රියා කරනවා. අපේ කටයුතු ගැන තවම එකම එක විගණන පරීක්ෂණයක්වත් සිදු වී නෑ. ඒ කියන්නේ රාජ්‍ය මූල්‍ය කටයුතු වඩාත් යහපත් ලෙස සිදුවනවා කියන එකමයි නේද ?* ශ්‍රී ලංකාවට ජාත්‍යන්තර මූල්‍ය වෙළෙඳපළින් අරමුදල් රැස් කර ගැනීමට යෑමේ දී රට පිළිබඳ වඩාත් පිළිගැනෙන ස්වෛරීත්ව ණය ඇගැයීම් සහතිකයක් ලබා ගැනීම වැදගත් නේ ද ?අනිවාර්යෙන්ම ඔව්. අපි ඒ සඳහා දැන් ක්‍රියා කරමින් ඉන්නේ. අපි ස්වෛරීත්ව ශ්‍රේණිගත කිරීමක් ලබා ගන්නවා. එය රටට ඉතාම ඉහළ පිළිගැනීමක් ලැබෙන එකක් ලෙස හිමිකර ගැනීමයි අපේ අරමුණ.* වඩාත් ඉහළ පිළිගැනීමක් තිබෙන ශ්‍රේණිගත කිරීමක් ලබාගත හැක්කේ රටේ ආර්ථිකයේ ශක්තිමත් භාවය මතයි. අපිට ඒ තත්ත්වය තිබෙනවා ද ?ඔව්, අපි දැනට ඉතාම හොඳ තත්ත්වයකයි සිටින්නේ. මීට අවුරුදු පහකට පෙර රටේ මුළු ණය බර, දළ දේශීය නිෂ්පාදිතයේ ප්‍රතිශතයක් ලෙස සියයට 105ක් වුණා. එය මේ වන විට සියයට 84ට අඩුකර ගැනීමට අපි සමත් වී තිබෙනවා. අපේ ආර්ථිකය පුරා වසර 4ක් එක දිගට සියයට 6ක වේගයකින් වර්ධනය වුණා. උද්ධමනය, පොළී අනුපාතය, අයවැය පරතරය අඩුවුණා. මේ ජයග්‍රහණ හේතු කොට අපිට හොඳ ශ්‍රේණීගත කිරීමක් ලබාගත හැකියි.අපි, වඩාත් අඩු පොළී අනුපාත යටතේ සරල කොන්දේසි යටතේ විදේශ අරමුදල් ලබා ගන්නවා. ඊට බලපාන හොඳ ශ්‍රේණිගත කිරීමක් ලබා ගැනීමටත් ක්‍රියා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=f1007272</link>
    <topic>මං අලිත්දණගස්සවලා තියෙනවා</topic>
    <author>සකුන්තලා ජයසිංහ ඡායාරූප හිඳෙීගම සමූහ</author>
    <content>“මට සහෝදර සහෝදරියන් එකොළොස් දෙනෙක් හිටියා. ඒත් අම්මයි අප්පච්චියි අපි එක්කෙනෙක්වත් බඩගින්නෙ තිබ්බෙ නෑ.කුඹුරෙන් ආපු වී හාල් ටිකයි, එළදෙනුන්ගේ කිරිවලින් ලැබෙන ආදායමෙනුයි පවුලේ අවශ්‍යතා ඔක්කොම පිරිමහගන්න අම්මට පුළුවන් වුණා. අපේ අප්පච්චි සර්ප වෙදකමට හරි දක්‍ෂයි. අප්පච්චි හොයාගෙන ලෙඩ්ඩු හරියට එනවා යනවා. අප්පච්චි බේත් කරලා සල්ලි හබ්බ කෙරුවෙ නෑ. බුලත් කොළේට තියලා දෙන කීය වුණත් සතුටින් බාර ගත්තා.යල මහ දෙකම පැහෙන කුඹුරයි, හරක් පට්ටියයි තමයි අප්පච්චිගේ එකම ආදායම. පට්ටියටම හරක් සීයක් විතර හිටියා. ඒ කාලේ ගමේ ලොකුම හරක් පට්ටිය හිටියේ පුංචිබණ්ඩා මුදලාලිට. ඊළඟට අපිට සමහර දාට උන් මාරු වෙනවා. ඒ හින්දා අපේ අප්පච්චි හැම හරකෙකුගේම පිටේ “එප්පා පුංචි බං” කියලා හණ ගැහුවා.මම ඉස්කෝලෙ ගියත් ගෙදර වැඩට උදව් වුණා. වැඩිමලා හින්දා ඒ බර මම හිතලම කරට ගත්තා. ඉස්කෝලේ යන අතරතුරේ එළදෙනෙක්ගෙන් කිරි අරගෙන විකුණන වැඩේ කරන්න මං බාර ගත්තා. උදේ පාන්දරම එළඳෙනුන්ගේ කිරි දොවලා මට පුළුවන් තරමට එකතු කරපු කිරි බෝතල්වල දාලා මල්ලක අඩුක්කරලා කඩවල්වලට ගෙනියනවා. එප්පාවල 15 කණුව ළඟ ඉදන් කෝංවැවේ හන්දියටම පයින් මල්ලත් කරේ තියාගෙන යනවා. ඒ කාලේ කිරි ලීටරයක් ශත 20 යි. කඩේකින් කිරි කාලක් විකුණන්නේ ශත 10ට යි.කිරි කඩේට විකුණන වැඩේට අප්පච්චි හරස් වුණේ නෑ. ඒත් ඉස්කෝලෙ යන වයසේ සල්ලි හොයන්ඩ කරපු අනික් වැඩවලට නම් අප්පච්චිට රුස්සන්නේ නෑ. සමහර දාට කුලියට මිනිස්සුන්ට පොල් කඩලා දෙනවා. එක ගහකට බැල ගෙඩි දෙකක් හම්බ වුණා. ඒ දවස්වල පොල් ගෙඩියක් ශත 04 යි. ඒ විතරක් නෙමෙයි ගෙදරට හොරෙන් කමත්වලට ගිහින් කොළදින් කරනවා. හරක් දාලා කොළ පාගනවා. වැඩේ අහවර වුණාම වී බුසල් භාගයක් මට ලැබෙනවා.එප්පාවලට බයිස්කෝප් පෙන්වන පික්චර් හෝල් එකක් දැම්මා. හවසට විතරයි පික්චර් පෙන්නන්නේ. මමයි මස්සිනායි කඩල ගොටු හදාගෙන ගිහින් විකුණුවා. කඩල ගොට්ටක් දුන්නේ ශත 05ටමේ විදිහට ලැබෙන සල්ලිවලින් ගෙදරට වියදම් කරන්ඩ තරම් හැකි වුණේ නෑ. අනෙක අම්මයි අප්පච්චියි මගෙන් සල්ලි ඉල්ලුවෙත් නෑ. සමහරදාට පොළට ගියාම මම නංගිලාට ඉමිටේෂන් බඩු ගත්තා. නංගිලාටත් ඉතින් ඊට වැඩිය දෙයක් නෑ.නැටුම් ඉගෙන ගන්ඩ මගෙ හිතේ පුංචි කාලේ ඉඳන් ලොකු ආසාවක් තිබුණා. නැටුම්, නාට්‍යය, දෙකටම මට තිබුණු සහජ හැකියාව මේ ඇල්මට හේතු වෙන්ඩ ඇති. එහෙම නැතිව පරපුරෙන් ලැබුණු දෙයක් නෙමෙයි. 1959 නැටුම් ගාන්ධර්ව ප්‍රාරම්භ විභාගයට ඉදිරිපත් වුණා. ඉන් පාස් වුණාට පසුව නාට්‍යය ගැන ආසාව වැඩිවුනා. එප්පාවල විජිතසේන නාට්‍ය සංගමයට සම්බන්ධ වුණේ ඒ හින්දයි.රස්සාවකට යොමුවීමේ අවශ්‍යතාව තිබුණත් ඊට අම්මවත්, අප්පච්චිවත් බල කළේ නෑ. අම්මා කැමැති වුණේ එයා උණු උණුවේ තම්බලා දෙන කුරහන් පිට්ටුයි, තල ගුලි, මුං කැවුම්, හැලප වැනි නානාප්‍රකාර රස කැවිලි, රස බල බලා මම ගෙදරට වෙලා ඉන්නවට.ගෙදර හිටපු කාලේ මම අප්පච්චිට කුඹුරෙ හේනේ වැඩට උදව් දුන්නා. සමහර කන්නවල හොඳට වැහි ලැබුණම අප්පච්චිට පැල් දෙක තුනක් වැටෙනවා. එතකොට මම එක පැළකට යනවා. ඒත් වල් අලි හින්දා පැල් රැකිල්ල ලෙහෙසි පහසු වැඩක් නෙමෙයි. හවස තුන හතර වෙනකොට අලි පාරට බහිනවා. ඒ හින්දා අපිත් හතර වෙනකොට වත් පැළ ළඟට යන්ඩ ඕනෑ. ගිහින් හතර වටෙන් ගිනි මැළ ගහගන්නවා. පැළ ළඟටම අලියා ආවොත් එළවනවා බොරු.දවසක් මම වෙනදා වගේ පැළට යන්ඩයි ලෑස්තිවුනේ. හැබැයි එදා ගියේ තනියම නෙමෙයි. මාමණ්ඩිගේ බේත් කොටන තුවක්කුව හොරෙන් අරගෙනයි මම පැළට ගොඩවුණේ. රෑ කරුවර වැටිලා අන්ධකාරෙ පැතිරුණා. ඒත් යාන්තමට හඳ එළිය තිබ්බ හින්දා අව ට පේන නොපෙනෙන තරමටයි තිබුණේ. රැහැයි සද්දෙ හැරෙන්ට ගහක් කොළක්වත් හෙළවෙන හඩක් ඇහුණේ නැ. එක පාරටම මට සරසර ගාලා සද්ධයක් ඇහුණා.මම ගත්තා ටෝච් එක. සද්දෙ ආපු දිසාවටම හරියට ටෝච් එක ඇල්ලුවා. මෙන්න අඟ මුවෙක් ඇස් දුන්නා. ගත්තා තුවක්කුව තිබ්බා වෙඩිල්ල. හැබැයි උදේ එළිය වැටෙනකං පැලෙන් බැස්සේ නෑ. ඉර එළිය වැටීගෙන එද්දී පැලෙන් බැහැල වෙඩිකාපු අඟ මුවා හොයාගෙන ගියා. අනේ... ඇස් දීලා තියෙන්නේ ගස් දෙබලක හිටපු බස්සෙක් නෙ. ඒත් ඉලක්කය හරියට වැඩ කළානේ කියලා මං හිත දා ගත්තා.ආචිරියාගම වෙල්යායේ අපේ කොටුව පීදෙන්න ඔන්න මෙන්න නිසා පැලට යන්ඩැයි අප්පච්චි මට කිව්වා. මම හතර හමාරට පහට විතර ගෙදරින් පිටත් වුණා. වෙල පේන්න ඔන්න මෙන්න තියෙද්දී මට ඇහුණා මිනිස්සු වගයක් “ඕං අලි එනවෝ” කියලා කෑගහනවා.මට ඒ හඬට කන් දෙන්ඩවත් වෙලාවක් ගියේ නෑ. මෙන්න තුන්පත් රෑන මට ඉස්සරහින් මතු වුණා. ඇඟේ ලේ හිඳුනා. කරන්ඩ කිසිම දෙයක් නෑ මැතිරුවා අලි මන්තරේ. පළමුව අලි මන්තරේට අනුව අලියා පිට නැඟලා ඉන්න දේවතාව බිමට බස්සන්ඩ ඕනෑ. ඒ මන්තරේ “ඕං ඉතිඞ” කියලා මතුරලා ඉවර වෙලා “දිරි මන්තරේ” කිව්වා. මෙන්න අලි තුන්දෙනා දණ ගැහුවා ඒ විතරක් යැ අලින්ට මං ඉස්සරහම ලේ බඩ ගියා. ඊට පස්සේ උන් හිමින්ම පසු බැස්සා.මේ කතාව ගෙදර ඇවිත් අප්පච්චිට කිව්වා. ආයේ කවදාවත් ඒ මන්තරේ මතුරන්න එපා කියලා අප්පච්චි මට එදා කිව්වා. ඒ මම මතුරපු මන්තරේ හරියට ජප කළොත් ලේ අතීසාරය හැදිලා අලි මැරෙන තරම් බලගතු එකක් හින්දා.අපේ අප්පච්චි පරම්පරාගත නියම ගොවියෝ හින්දා ඒ ඌරුව අපිටත් පිහිටියා. ඒත් මවුපියෝ දරුවන්ට ඉගැන්වුවේ කොහොම හරි ආණ්ඩුවේ රස්සාවකට යවා ගන්ඩයි. ඒ හින්දම මමත් 1963 - 64 අවුරුද්දේ මහ ඉලුප්පල්ලම කෘෂිකර්ම විද්‍යාලයේ පුහුණුවට ගියා.මුල්ම රස්සාව මට ලැබුණේ තැපැල් දෙපාර්තමේන්තුවේ එප්පාවල තැපාැල් කන්තෝරුවේ ඉඳන් කටියායට මේල් මල්ල අරගෙන යන්ඩයි මට පැවරුණේ. හැතැප්ම 4 ක් විතර සයිකලේ පදින්ඩ ඕනෑ. දවසකට මට ශත 75 ක් ගෙව්වා. ඊට අමතරව කටියාය ට්‍රැක් 09 ට ටෙලිග්රෑම් අරන් ගියා. හැතැප්මකට ශත 10 ක් ගෙව්වා.ටික කලෙකින් මම මේ රස්සාවෙන් ඉවත් වුණේ මහඉලුප්පල්ලම කෘෂිකර්ම විද්‍යාලයේ අනියම් ක්‍ෂේත්‍ර සහායක ලෙස කෘෂිකර්ම පර්යේෂණ අංශයේ රැකියාවකට තේරුණු හින්දා මගෙ ජීවිතේ මම ඉතාමත්ම තෘප්තිමත්ව කළ රස්සාවක්ක ඒ ගමේ මිනිස්සුත් එක්ක වැඩ කරන්න තිබුණු නිසා මම ඒ රස්සාවට කැමැතියි. කෘෂිකර්ම දෙපාර්තමේන්තුවේ විභාගයෙන් පාස් වුණාට පස්සේ කෘෂි කර්ම ව්‍යාප්ති සේවක ලෙස මගේ පත්වීම ස්ථිර වුණා.ඒ කාලේ ගොවියා සහ ගොවිපොළ නමින් වැඩසටහනක් තිබුණා. හැම ගොවියෙකුටම ගොවිපොළක් තිබෙන්ඩ ඕනා. ඒ වගේම අපිටත් පැවරුනේ එසේ මෙසේ රාජකාරියක් නෙමෙයි. හැම ව්‍යාප්ති නිලධාරියෙක්ම තමාගේ කොට්ඨාසයෙන් ධාන්‍ය පැකට් සියයක්, කුකුල් පැටව් සියයක් වෙළෙඳ පොළට දාන්න ඕනෑ.මම පදවියේ වැඩ කරන කාලේ තරුණ ගොවි සමිතියක් පිහිටෙව්වා. පදවිය ජනපදයේ ජීවත්වුණේ ලංකාවේ හතරදිග් භාගෙන් ආපු මිනිස්සු. ඉන් භාගයක්ම කුඹුරුවැඩ දන්නේ නැ. මම එයාලට නඟුලෙන් හාන හැටි ඉගැන්වුවා. ඒ විතරක් නෙමෙයි පදවියේ මුස්ලිම් ඇත්තන්ට එළදෙනුන්ගෙන් කිරි ගන්න හැටි උගන්නන්ඩත් වුණේ මට. පදවිය සුදුමුඩ්ඩ, තෙන්නමරංවාඩි,, කල්වරෙයි, කුච්චවේලි, ගම්වල දෙමළ මුස්ලිම් මිනිසුන්ට හරක් දහස් ගණන් ඉන්නවා. ඉස්කෝල මහත්තයෙකුත් එක්ක මම ඒ ගම්වලට ගියා. කිරි ගන්න හැටි ඉගැන්වුවා.මම ඉතාමත් සතුටින් හදවතට අවංකවම මේ රස්සාව කළා. අනේ වැඩිකල් ගියේ නෑ ප්‍රේමදාස මහත්තයගෙ ආණ්ඩුවෙන් කෘෂි ව්‍යාප්ති අංශ වහල දාලා අපි ඔක්කොම ග්‍රාම නිලධාරි කළා. ඉතින් තියෙන්නෙ සහතික දි දී ගෙදරට වෙලා ඉන්ඩයි. පරිපාලන නිලධාරි රස්සාවක් හම්බවුණාට මොකද ගොවියො අපෙන් ඈත් වුණා.1969 රජරට සේවය පටන් ගත්තට පස්සෙ කටහඬ පරීක්‍ෂණයකින් පස්සේ කථික, ශිල්පි පිටපත් රචක යන අංශ තුනටම මාව තෝරා ගත්තා. ගුවන් විදුලි ක්‍ෂේත්‍රයේ අති දක්‍ෂයන් වූ ස්වර්ණ ශ්‍රී බණ්ඩාර, ප්‍රේමකීර්ති ද අල්විස්, ගුණදාස කපුගේ, සුදර්මන් සිල්වා, ඩී. එස්. දයාරත්න වැනි ශිල්පින්ගේ ඇසුර ලැබුණා. විශේෂයෙන් ස්වර්ණ ශ්‍රී බණ්ඩාරයන් එයාගේ නාට්‍යවලට මාව සම්බන්ධ කර ගත්තා. ඒ නාට්‍ය හරහා රසිකයන්ට අපි ඉතාමත් සමීප වුණා.දවසක් මම වාරියපොල මඟුල් ගෙදරකට ගියා. මඟුල් ගෙදරට පෙරදා රාත්‍රියේ මං ඒ ගෙදරට යන්ඩ පිටත් වුණා. හන්දියෙන් බැහැලා කරුවලේම මම නෑදෑ ගෙදරට යනවා. මම පිටිපස්සෙන් ගමේ කෙල්ලො ;කාල්ලො කට්ටියක් රෙඩියෝවකුත් හරි සද්දෙට දාගෙන එනවා. එයාලා මේ ගම්මැද්ද නාට්‍යය අහ අහා තමයි යන්නේ. මම රජරට සේවයේ හේරත් එප්පාවල ඒ නාට්‍යයේ පිටපත මගේ කියලා එයාලට කිව්වා. කට්ටියම මාව වටකරගෙන මඟුල් ගෙදරට එක්කන් ගිහින් මනාලයට යි මානලියටයි වඩා මට සැලකුවා.රජරට සේවයේ වැඩසටහන් කරන්න අපි ගම්වලට යනවා. දවසක් කළුආරච්චිය ගමටත් ගියා. ගමේ ගෙදරකයි පටිගත කළේ. අත්ටැක්ටර් තුනක් තුන් පැත්තකින් ලයිට් ගහල අපිට එළිය දුන්නා. දැන් වැඩේ පටන් ගන්න ඔක්කොම ලෑස්තියි. මම මයික් එක ගත්තා. මයික් එක ඔන් කළා විතරයි මෙන්න අලියෙක් පිම්බා. මයික් එකෙන් සද්දෙ වැඩියෙන් ඇහුණා.බලනකොට අලි දෙන්නෙක් ගේට්ටුව ළඟ බලන්ඩ ආපු අයයි අපේ ශිල්පීන් කණ්ඩායමයි මුළු ගම දෙවනත් කරමින් කෑගැහුවා. ඒත් අලි දෙන්නා නෙමෙයි හෙල්ලුනේ. මුන් දෙන්නා යන පාටක් නැති හින්දා අලි දෙන්නගේ කල්ක්‍රියාව බලන්ඩ ගේට්ටුව කිට්ටුවෙන් දෙන්නෙක් තියලා කවුරුත් සන්සුන් කරලා අපි ආයෙත් පටන් ගත්තා. කාගෙත් හිතේ බිය නැති කරන්ඩ මම හිටිවන කවියකින්ම වැඩේ පටන් ගත්තා.වල් අලියා පිඹපු හඬ, කට්ටිය බියෙන් කෑගහපු හඬ, මගෙ හිටිවන කවිය පටිගතවුණු තැටිය අදටත් රජරට සේවයේ තැටි ගබඩාවෙ තියෙනවා.එක්දහස් නවසිය පනස් ගණන්වල ඩී. එස්. සේනානායක මහත්තයා කටියාය ජනපදය හැදුවා. ඒත් එක්කම අපි දැකපු පැරැණිගම වෙනස් වෙන බවට ලකුණු පහළ වුණා. මේ වන විට මම මාර්ටින් වික්‍රමසිංහ මහත්තයගේ ගම් පෙරළිය නව කතාව කියවලා තිබුණා. ඒ නවකතාවේ පසුබිම පැරැණි ගම ගැන හොයන්ඩ මාව දිරිමත් කළා.මගේ ඥාති රන්හාමි කිරිඅක්කා ලෙඩ්ඩුන්ට හොඳට නූල් බඳිනවා. ගැට හතක් ගහන්ඩ උන්දැ ශත 25 ක් ගත්තා. ගැට තුනට ශත 10 යි. මම කිරි අක්කා ළඟට කිට්ටු වෙලා ගැටේ රහස ඇහුවා. වෙලාවකට උන්දා මට බැනලා එළවා ගන්නවා. මම පසුබැස්සේ නෑ.තවත් දවසක එප්පාවල තලාකොළවැව අයියනායක දේවාලෙට යනවා. තව දවසක වින්නඹු අම්මා හොයාගෙන යනවා. එහෙම ගිය මොහොතක ගමේ වින්නඹු අම්මා අපූරු කවියක් කිව්වා.මේ වාගේ ජන ජීවිතයේ සියලු පුරුෂාර්ථ වටිනාකම් හොයාගෙන මම ගම් ගම් වල ඇවිද්දා. කුඹුරේ කෙම්ක්‍රම, ශාන්ති කර්ම, මේ හැමදේකම අගමුල මම හෙව්වා. කෙම් ක්‍රම ගැන බොහොමයක් තොරතුරු මං දැන හොයා ගත්තේ මගෙ අප්පච්චිගෙන්.ජනශ්‍රැතිය ගැන මා සොයාගත් තොරතුරු ඇතුළත්කර අත් පිටපත් හත්සීයක් විතර සකස් කළා. ඒවා මුද්‍රණයට ඔන්න මෙන්න තියෙද්දී මගේ බිරියගේ මළ ගෙදර දවස්වල ඒවා නැතිවුණා.මගෙ ජිවිතේ මං අතිශය කම්පනයටත් වේදනාවටත් පත්වුණේ බිරියගේ වියෝවෙන්. මගේ බිරිය මට මුණ ගැහුණේ පානියංකඩවල කෘෂි ව්‍යාප්ති නිලධාරි ලෙස කටයුතු කළ කාලයේ. මම ඇයගේ පියාගෙන් කෘෂිකාර්මික තොරතුරු ලබා ගන්න යද්දී තමයි හිතවත්කමක් ගොඩ නැඟුණේ. ඊට පසුව අපි විවාහ වුණා. අපට පුතෙක් ඉන්නවා. මගේ බිරිය හදිසි අනතුරකින් මිය ගියා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=f1007273</link>
    <topic>නව සිනමා ප්‍රබෝධය</topic>
    <author>තුසිත ජයසුන්දර</author>
    <content>1960 දසකයේදී නාට්‍ය කලාවේ, සිනමා කලාවේ හා සාහිත්‍යයේ ඉමහත් ප්‍රබෝධයක් දක්නට ලැබිණ. ඇත්තෙන් ම මේ ස්වර්ණමය අවධියකි. සුගතපාල සෙනරත් යාපා සිනමාකරුවකු වන්නේ 1960 දසකයේ අග භාගයේදී ය. එහෙත් ඊට වසර ගණනාවකට පෙරාතුව ම ඔහු නාට්‍ය කලාව හා එක්ව සිටි බවත්, සිනමාවට ද සම්බන්ධ වූ බවත් රහසක් නොවේ.1960 දශකය තුළදී වඩාත්ම ක්‍රියාකාරී සංස්කෘතික සංවිධාන අතර “කලා පෙළ” ට හිමිවන්නේ ප්‍රමුඛත්වයකි. සැබැවින්ම “කලා පෙළ” වේදිකා නාට්‍ය, සිනමාව, සාහිත්‍ය, චිත්‍ර කලාව, මූර්ති ශිල්පය විවිධ ප්‍රමාණයෙන් විෂය කර ගත් ප්‍රමුඛ සංස්කෘතික සංවිධානයක් වේ. මෙහි නිර්මාතෘ ප්‍රකට කලාකරු ජී. ඩී. එල්. පෙරේරා යි. සුගතපාල සෙනරත් යාපා මෙහි උද්‍යෝගිමත් සාමාජිකයෙකි.”කලා පෙළ” පෙරට ආවේ වේදිකා නාට්‍ය ගණනාවක් ම නිෂ්පාදනය කරමිනි. පසුකාලීනව එනම් 1960 දශකයේ මැද භාගයේ දී “කලා පෙළ” සිනමාවට ද අවතීර්ණ විය. එය ලාංකික සිනමා කලාව පොහොසත් කරවන අභිනව සිනමා ධාරාවකට මඟ පෑදූ ප්‍රයත්නයක් බව බොහෝ දෙනෙකුගේ අදහසයි. මේ ප්‍රවණතාව නියත වශයෙන් ම 1970 දශකයේ වර්ධනීය අවස්ථා හා අවියෝජනීයව බැඳී තිබිණ.”කලා පෙළ” නිෂ්පාදනය කළ ජී. ඩී. එල්. පෙරේරා අධ්‍යක්‍ෂණය කළ ප්‍රථම වෘත්තාන්ත සිනමා පටය වූයේ වර්ෂ 1965 දී මුල් වරට ප්‍රදර්ශිත “සාමා” යි. “සාමා” සිනමා පටයට පසුබිම සැකසූවන් අතර සුගතපාල සෙනරත් යාපා ප්‍රමුඛයෙකි.ජී. ඩී. එල්. පෙරේරා වර්ෂ 1960 දී නිෂ්පාදනය කළ “සාමා” වේදිකා නාට්‍යයයි. “සාමා” සිනමා පටයට පාදක කර ගනු ලැබුවේ සුගතපාල සෙනරත් යාපා “සාමා” වේදිකා නාට්‍යයේ ප්‍රමුඛ චරිතයක් නිරූපණය කළ බවද මෙහිදී සිහිකළ යුතු ය.”කලා පෙළ” සත්වැනි සංවත්සර සභාව පවත්වනු ලැබුවේ වර්ෂ 1962 අප්‍රේල් මස වැලිකඩ – රාජගිරියේ. සාමාජික සාමාජිකාවෝ තිස් දෙනෙකු මේ අවස්ථාවට සහභාගි වී සිටියහ. සමලේකම් ධුරය දැරුවේ සුගතපාල සෙනරත් යාපා යි. සංවත්සර උළෙලේ ස්තූ®ති කතාව පවත්වනු ලැබුවේ ඔහු ය. එතැනදී ඔහු ඉදිරිපත් කළ අපූරු යෝජනාවකි. එනම් “කලා පෙළ” සිනමා පටයක් ද නිර්මාණය කළ යුතු බව ය.සිනමා පටයක් නිර්මාණය කිරීමට අවැසි මූල්‍යමය ශක්තියක් ඒ වන විට “කලා පෙළ” සතුව නොතිබිණ. “කලා පෙළ” සතු වූයේ නොපසුබට උත්සාහයත්, අධිෂ්ඨාන ශක්තියත් ය. කෙසේ වෙතත් රුපියල් 250 ක මුදලක් අතැති ව ජී. ඩී. එල්. පෙරේරා “කලා පෙළ” සමඟ “සාමා” සිනමා පටයේ වැඩ කටයුතු ආරම්භ කළේ සුගතපාල සෙනරත් යාපා ද සක්‍රීය දායකත්වය ලබා ගනිමිනි. ඔහු “සාමා” සිනමා පටයේ ද චරිතයක් නිරූපණය කළේ ය.”පරසතුමල්”, “සත් සමුදුර”, “දහසක් සිතුවිලි”, “මොකද වුණේ ”, “බක්මහ දීගේ”, “තුං මං හන්දිය” හා “නිම් වළල්ල”, “සාමා” ඇතිකළ ප්‍රබෝධයේ පසුකාලීන වර්ධනීය අවස්ථා අතරට එක්වන සිනමා පටයි. මෙහි කූටප්‍රාප්තියක් සේ සැලකෙන්නේ සුගතපාල සෙනරත් යාපා ගේ ප්‍රථම වෘත්තාන්ත සිනමාපටය වන වර්ෂ 1969 දී මුල් වරට සිනමා ශාලාවක ප්‍රදර්ශනය කළ “හන්තානේ කතාව“ ය. ඉන් කියැවෙන්නේ ඔහු 1960 දසකයේ නව සිනමා ප්‍රබෝධයට සවිඥානකවම දායක වූ, ඉනික්බිතිව එය ඉහළට ඔසවා තබනු පිණිස ප්‍රායෝගිකව ම පෙනී සිටි දැවැන්තයකු වන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>27</day>
    </date>
    <link>http://www.dinamina.lk/2010/07/27/_art.asp?fn=f1007274</link>
    <topic>වටිනාම පැරැණිකම</topic>
    <author>දුමින්ද කාරියවසම්</author>
    <content>ලංකාවේ පැරැණිතම වාහනය අයිතිකරු වීමත් කොයි තරම් වාසනාවක් ද? හර්සිල් ප්‍රනාන්දු එවැනි වාහනයක හිමිකරුවෙකි. වින්ටේජ් කාර් හිමිකරුවන් ගේ සමාජයේ සාමාජිකයකු වූ ඔහු Q 279 සහ Q 666 යන ලොරි දෙකම මිලදී ගත්තේ රුපියල් විසි පන්දහසකට යි.1908 වසරේ නිෂ්පාදනය කළ මේ අපූරූ නිර්මාණය 1914 වසරේ දී ලංකාවේ ලියාපදිංචි කර ඇත්තේ කොළඹ පදිංචි ඒ. එච්. එල්. ද මෙල් මහතාගේ නමට ය.අද මෙහි වටිනාකම මිලියන දහයකි. ඒ වගේම 1934 දී ලංකාවට ගෙනා ෆෆැට් බැලිලා මෝටර් රථයක් දැන් මිලියන පහකට වඩා වටී.මෙම සෑම වාහනයක පළමු හිමිකරුවන් ඔවුන් නොවුනත් තමන්ගේ පණ වගේ ආදරය කරන පිරිසකට තමයි මේ වාහන අයිති.විදුලි වේගයටත් වඩා වැඩි වේගයේ වාහන ඇති යුගයක මෙවැන්නක් දැකීම අද පුදුමයකි. හර්සිල් ප්‍රනාන්දු මහතා සතු මේ වාහනයකට එක් වරක් තෙල් දැමූ විට දුවන්නේ සැතපුම් විස්සකි. මේ සෑම ධාවනයකට වරක්ම මඩියකින් තෙල් වත් කළ යුතුයි. විදුලි ජනක දහන එන්ජිමක් ඇති මේ වාහනය පණ ගන්වන්නේ අත් දණ්ඩකින් වීම විශේෂයි.මේ මෝටර් රථ වගේම අද තරුණ පිරිස යතුරු පැදියටත් හරිම කැමැතියි. පරණ තාලෙට පෙනුමට ඇති යතුරු පැදියක් තිබීමත් තරුණකමට ආභරණයක් වගේයි. එවැනි පරණ යතුරු පැදිවලට පෙම් බඳින තරුණයන් අපට අනන්තවත් අපට හමු වෙනවා. ඒ අතුරින් චානක ජිනසේන විශේෂයි. ජිනසේන සමූහ ව්‍යාපාරයේ අනාගත හිමිකරු වූ ඔහු සතුව පැරැණි යතුරු පැදි ගබඩාවක්ම ඇති බව පැවසුවේ මහත් ආඩම්බරයෙන්.ධාරිතාවෙන් වැඩි 650CC, 450CC, 500CC, ආදී යතුරු පැදි රැසක්ම ඇති ඔහු සතු පැරැණිතම යතුරු පැදිය 1955 දී නිම කළ එකකි. Honda CB 450 යතුරු පැදියකුත් ඔහු සතුයි. බොරැල්ලේ පදිංචි චානකගේ මේ යතුරු පැදි එකතුව දැක ගන්නට ඔබත් කැමැති නම් ඒ සඳහා ඔහු නිරතුරුවම සූදානම්.මේ අගනා වටිනා වාහන අදට වඩා හෙට වටිනාකම ඉහළ යන්නේ එහි ඉපැරැණි බව නිසයි. එහි අගය හඳුනාගත් වින්ටේජ් මෝටර් රථ සංගමය ආරම්භ වී ගතව ඇත්තේ ටික කාලයකි. 1987 දී ආරම්භ වූ මෙම සංගමයේ සාමාජික සංඛ්‍යාව 200 කට අධික යි.තමුන් ගේ රථයේ ඇති වටිනාකම ගැන රටටම හෙළි කරණ ප්‍රදර්ශන මෝටර් රථ රැලි පවත්වන මේ සංගමය අපගේ පැරැණි බව ලොවට පවසන්නේ මහත් අභිමානයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007281</link>
    <topic>රුහුණ සරසවි සිසුවාගේ මරණය ගැන රජයෙන් විධිමත් පරීක්‍ෂණයක්</topic>
    <author>දයා පෙරේරා සහ චන්ද්‍රිකා පෙරේරා</author>
    <content>රුහුණ විශ්වවිද්‍යාලයේ සුසන්ත අනුර බණ්ඩාර ශිෂ්‍යයාගේ මරණය හා සබැඳි (ඉකුත් 16 වැනිදා රාත්‍රියේ සිට පෙරේදා (26) දක්වා) සිදුවීම් පිළිබඳ තොරතුරු වාර්තාවක් රුහුණු විශ්වවිද්‍යාලය මගින් සකස් කරගෙන යයි.විශ්වවිද්‍යාලය වශයෙන් මේ සිදුවීමට සම්බන්ධ දන්නා සියලු දේ දෛනික තොරතුරු වාර්තාවක් ලෙස සකස් කරන්නේ විශ්වවිද්‍යාල ප්‍රතිපාදන කොමිසමටත්, එමඟින් ජනාධිපතිවරයා සහ උසස් අධ්‍යාපන ඇමැතිවරයාටත් ලබා දීමට බව රුහුණ සරසවියේ උපකුලපති මහාචාර්ය සුසිරිත් මෙන්ඩිස් මහතා “දිනමිණ” ට කීය.මේ වාර්තාව ඉතා ඉක්මනින්ම ප්‍රතිපාදන කොමිෂමට යොමුකැරෙන බව ද හෙතෙම කීවේය.මේ අතර බදුල්ල රෝහලේ ප්‍රතිකාර ලබමින් සිටියදී එම සිසුවා මිය යෑම සම්බන්ධයෙන් විධිමත් පරීක්‍ෂණයක් පැවැත්වීමට රජය සියලු ක්‍රියාමාර්ග ගෙන තිබේ.ඒ පිළිබඳ මහේස්ත්‍රාත් පරීක්‍ෂණ කටයුතු ආරම්භ කැර ඇති බව ද මරණය සම්බන්ධයෙන් සාක්කි ලබාදීමට ඕනෑම අයකුට ඉදිරිපත් වීමට මේ අනුව හැකි බව ද තොරතුරු හා ජනමාධ්‍ය ඇමැති ආචාර්ය කෙහෙළිය රඹුක්වැල්ල මහතා පැවැසීය.ඇතිවූ යම් සිදුවීමක් හේතුවෙන් ඉකුත් මස (ජූනි) 18 දා රුහුණු විශ්වවිද්‍යාලය තාවකාලිකව වසා දැමීමට එහි උපකුලපතිවරයා පියවර ගෙන තිබිණි.මියගිය සිසුවා ඉන් පසු විටින් විට වෛද්‍ය ප්‍රතිකාර ලබා ඇති බවට වාර්තා වී ඇතැයි ද ජූලි 07 දා බදුල්ල මහ රෝහලට ඇතුළු වී ප්‍රතිකාර ලබමින් සිටියදී මියගොස් ඇති බව ද රඹුක්වැල්ල මහතා සඳහන් කෙළේය. මරණය සම්බන්ධයෙන් පශ්චාත් මරණ පරීක්‍ෂණ වාර්තාව ඉදිරිපත් වී තිබුණද ඊට අමතරව අධිකරණය මගින් පරීක්‍ෂණ කටයුතු ආරම්භ කැර ඇති බව ඇමැතිවරයා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007282</link>
    <topic>දැන් සටන් පාඨ හිරවෙලා අවතැන්වූවන් ගැන බොරු කියමින් ජවිපෙ කරළියට එන්න දඟලනවා</topic>
    <author>චන්ද්‍රිකා පෙරේරා</author>
    <content>ජනතා විමුක්ති පෙරමුණට දැන් සටන් පාඨ නැති බැවින් අවතැන්වූවන් පිළිබඳ විවිධ මත පළ කරමින් කරළියට ඒමට උත්සාහ කරන බව ජාතික ආරක්‍ෂාව පිළිබඳ මාධ්‍ය ප්‍රකාශක තොරතුරු හා ජනමාධ්‍ය ඇමැති ආචාර්ය කෙහෙළිය රඹුක්වැල්ල මහතා පවසයි.කතා කිරීමට ඒ අයට ප්‍රජාතන්ත්‍රවාදී නිදහස තිබුණද අසත්‍ය ප්‍රකාශ කැර සත්‍ය වසන් කිරීමට උත්සාහ කිරීම පිළිබඳ කනගාටු වන බව හෙතෙම අවධාරණය කරයි. වර්තමානයේදී ඕනෑම මහජන නියෝජිතයකුට අවතැන් කඳවුරු වෙතයාමට නිදහස ඇති බව ද, ජ. වි. පෙරමුණ ඒ පිළිබඳ ප්‍රකාශ කරන විවිධ කරුණු සත්‍යයෙන් තොර බව ද ඇමැතිවරයා පෙන්වා දෙයි.රාජ්‍ය නොවන සංවිධානවලට සුබසාධන කටයුතු සඳහා පමණක් එහි යාමට අවසර ඇති බවත්, නිරීක්‍ෂණ චාරිකාවල යෙදීමට අවස්ථාව නොලැබෙන බවත් ඇමැතිවරයා පෙන්වා දෙයි.ජාතික ආරක්‍ෂාව පිළිබඳ මාධ්‍ය මධ්‍යස්ථානයේ ඊයේ (27) දහවල් පැවැති මාධ්‍ය හමුවේදී ඇමැතිවරයා මේ අදහස් පළ කෙළේය. සමහර රාජ්‍ය නොවන සංවිධාන අවතැන් කඳවුරු වෙත ගොස් අසුබවාදී ලෙස විවිධ ප්‍රකාශ නිකුත් කිරීම පමණක් සිදුකරන බව පැවසූ ඇමැතිවරයා, ඔවුන් නැති ප්‍රශ්න ඇතිකිරීමට කටයුතු කරන බවත්, ගැටලු නිරාකරණය සඳහා ක්‍රියා නොකරන බවත්, සඳහන් කෙළේය.මේ අතර බිම්බෝම්බ ඉවත් කිරීම අවසන් වී නැති බැවින් අවතැන් වූවන්ගෙන් සියයට දොළහක පමණ ප්‍රමාණයක් තවමත් අවතැන් කඳවුරුවල වෙසෙති. දළ වශයෙන් බිම්බෝම්බ ලක්‍ෂ 15 ක් පමණ ඇති ප්‍රදේශවල ජනතාව පදිංචි කරවීමට නොහැකි අතර එහි ආරක්‍ෂාව තහවුරු බවට එක්සත් ජාතීන්ගේ සංවිධානයට සහතික වීමෙන් පසු ජනතාව පදිංචි කෙරෙන බව රඹුක්වැල්ල මහතා කීය.එම කඳවුරුවල වෙසෙන්නන් සාමාන්‍ය පරිදි සිය දෛනික කටයුතුවල ඬයැළෙන බවද, රැකියා සඳහා පිටත යාමට, ඒමට සම්පූර්ණ නිදහස ඔවුන්ට තිබෙන බව ද හෙතෙම පෙන්වා දුන්නේය.ත්‍රස්තවාදී කටයුතු හේතුවෙන් මුලින්ම 2,67,393 ක් අවතැන් කඳවුරුවල ලියාපදිංචි වී සිටියද වසරක් තුළදී ඉන් 2,30,000 ක පමණ ප්‍රමාණයක් පදිංචි කැර අවශ්‍ය පහසුකම් සැලැසීමට රජය ක්‍රියා කෙළේය. මේ වන විට කඳවුරුවල 35,333 ක පමණ ප්‍රමාණයක් වෙසෙන බව ඇමැතිවරයා කීය.බිම්බෝම්බ ඉවත් කිරීමේ යන්ත්‍ර සූත්‍ර සඳහා රජය රුපියල් මිලියන 860 ක් වැය කැර ඇති බව ද, ශ්‍රම දායකත්වය 95% ම යුද හමුදාව ලබා දී ඇති බව ද හෙතෙම අවධාරණය කෙළේය.ඉන්දියාව ද මේ කටයුත්ත සඳහා දායක වූ බව හෙතෙම පැවැසීය. බිම්බෝම්බ 2,75,000 ක් පමණ දැනටමත් ඉවත් කැර තිබුණද, කිලිනොච්චි වැනි ප්‍රදේශවල තවමත් බෝම්බ ඉවත් කිරීම සිදුකෙරේ.මේ සියලු වගකීම් රජය දරමින් දිනකට 700 ක පමණ පිරිසක් යළි පදිංචි කරමින් ඒ අයගේ අවශ්‍යතා සපුරාලීමට විධිමත් පියවර ගත් බව ද හෙතෙම වැඩිදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007283</link>
    <topic>විදුලි හොරුන්ගෙන් කෝටියක් අය කරගනී</topic>
    <author>චමීර ඇල්ලදෙණිය</author>
    <content>අනවසරයෙන් ලබා ගත් විදුලිය වෙනුවෙන් ජූලි මාසය තුළ රු. එක්කෝටි දහනවලක්‍ෂ විසි හය දහසක මුදලක් අය කර ගැනීමට හැකි වූ බව විදුලිබල මණ්ඩලය ප්‍රකාශ කරයි. නැඟෙනහිර පළාතේ පුද්ගලයන් 650ක් අත්අඩංගුවට ගෙන මේ මුදල අය කර ගෙන ඇත.මොවුන් අත්අඩංගුවට ගෙන ඇත්තේ නිට්ටඹුව, සමන්තුරේ, අක්කරේපත්තුව, පානම, ලාහුගල, ආලිඅලිවෙම්බු, පනාමුරේ, අට්ටාලවච්චේන සහ කෘතයනිපුරම් ප්‍රදේශවලිනි.පසුගිය 4, 5 සහ 6 දින තුනේ කළ වැටලීම්වලින් පුද්ගලයින් 428 දෙනකු සහ 25, 26 සහ 27 දිනවල වැටලීම්වලින් 222කුද අනවසර විදුලිය සම්බන්ධයෙන් අත්අඩංගුවට ගෙන ඇත. කැබිතිගොල්ලෑවේ අනවසර විදුලිය ලබා ගත් පුද්ගලයන් පිරිස 31 දෙනකු බව කැබිතිගොල්ලෑව පොලිසිය කියයි.මේ 31 දෙනා ඊයේ (27) අධිකරණයට ඉදිරිපත් කිරීමට නියමිතව තිබිණි. මෙසේ අනවසරයෙන් විදුලිය ලබාගෙන ඇත්තේ ප්‍රධාන විදුලි රැහැනට කොකු දැමීමෙන් බව විදුලිබල මණ්ඩලයේ විමර්ශන ඒකකය කියයි. විදුලිබල හා බලශක්ති ඇමැති පාඨලී චම්පික රණවක මහතා හඳුන්වා දී ඇති බලශක්ති නඟා සිටුවීමේ කෙටි කාලීන වැඩ සටහන් යටතේ මේ වැටලීම් සිදු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007284</link>
    <topic>    තිස්ස අබේසේකරඅනුස්මරණ දේශනය හෙට</topic>
    <author/>
    <content>ප්‍රවීණ සිනමා කලාකරු ආචාර්ය තිස්ස අබේසේකරයන් අනුස්මරණය කිරීමේ පළමු වාර්ෂික දේශනය හෙට (29) පස්වරු 3.30ට ජාතික චිත්‍රපට සංස්ථා සිනමාහලේදී පැවැත්වේ.මෙදින අනුස්මරණ දේශනය පවත්වනු ලබන්නේ ප්‍රවීණ ලේඛක අමරහේවා මද්දුම මහතා විසිනි. ඊට සමගාමීව ප්‍රවීණ මාධ්‍යවේදී සුනිල් මිහිඳුකුල මහතා සංස්කරණය කළ ‘සිනමා සංස්කෘතික ප්‍රාඥයා’ නම් වූ තිස්ස අබේසේකරයන්ගේ ප්‍රණාම ලිපි සංග්‍රහය දොරට වඩින අතර, උත්සවය අවසානයේ තිස්ස අබේසේකරයන් අධ්‍යක්‍ෂණය කළ ‘විරාගය’ චිත්‍රපටය තිරගත කෙරෙනු ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007285</link>
    <topic>කොළඹ දිසාවේ ඩෙංගු මර්දනයටඇතැම් පාසල්වලින් සහායක් නෑ</topic>
    <author/>
    <content>කොළඹ දිස්ත්‍රික්කයේ ප්‍රධාන පෙළේ පාසල් ගණනාවකින් ඩෙංගු මර්දන ව්‍යාපෘති ක්‍රියාත්මක කිරීම සඳහා කිසිදු සහයෝගයක් නොලැබුණු බවට කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ප්‍රදීප් කාරියවසම් මහතා චෝදනා කරයි.රාජකීය විද්‍යාලය, විශාඛා විද්‍යාලය, මිලාගිරිය ශාන්ත පාවුළු බාලිකා විද්‍යාලය හා කාන්තා විද්‍යාලය පාසල්වල දරුවන්ට විභාග පැවැත්වෙන බව දන්වමින් විදුහල්පතිවරුන් ඩෙංගු මර්දන වැඩසටහන් සඳහා විදුහලේ සහභාගීත්වය ප්‍රතික්ෂේප කර තිබේ.අද වන විට කොළඹ දිස්ත්‍රික්කයේ දරුණු ව්‍යසනයක්ව පවතින ඩෙංගු රෝගය මැඩලීම සමස්ථ ප්‍රජාවගේ ම වගකීමක් වුවද ප්‍රජා සහභාගීත්වය නොලැබීම මත ඩෙංගු රෝගය තුරන්කිරීම ප්‍රබල ගැටලුවක් වී තිබේ.කොළඹ නගරයේ ඇතුළු ප්‍රධාන පාසල්වල විදුහල්පතිවරුන් හා ළමුන්ගේ සහයෝගය ඉතා ඉහළ මට්ටමක පැවතුණු බවත්, ඒ අතර මැද කොළඹ, උතුරු කොළඹ කලාපයන්හි සාමාන්‍ය පාසල්වල දිළිඳු දරුවන් ඩෙංගු මැඩලීමට දැක්වූ උනන්දුව ඉතා අගය කළ යුතු බවත් වෛද්‍ය කාරියවසම් මහතා පෙන්වා දෙයි.මේ මාසයේ පමණක් කොළඹ නගරයෙන් ඩෙංගු මරණ 3ක් වාර්තා වී තිබේ. රෝගීන්ගේ සංඛ්‍යාව 389 කි. ඉන් සියයට 28ක් අවුරුදු 5ට අඩු ළමයින් ලෙස වාර්තා වී ඇත. එම ප්‍රමාණය සංඛ්‍යාත්මකව ගත්විට 393ක් බව වෛද්‍ය ප්‍රදීප් කාරියවසම් මහතා අනාවරණය කරයි.මේ රෝගීන් අතර පාසල් යන වයසේ පසු වූ ළමයින් 608ක් ද කොළඹ නගරයෙන් ඩෙංගු රෝගීන් ලෙස හඳුනාගෙන තිබේ. ගිය වසර පුරාවට ඩෙංගු රෝගීන් වාර්තා වී ඇත්තේ 1561ක ප්‍රමාණයක් වුව ද දැනටමත් මේ වසරේ මාස 7ක් තුළ ඩෙංගු රෝගීන් 1561ක් වාර්තා වීම තුළින් පෙනී යන්නේ ඩෙංගු රෝගය සීග්‍රයෙන් ව්‍යාප්ත වීමේ ප්‍රවණතාවක් පවතින බව ද මහතා වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007286</link>
    <topic>බ්‍රැඩ්මන්ගේ වාර්තාව මහේල බිඳ හෙළයි</topic>
    <author>ප්‍රින්ස් ගුණසේකර</author>
    <content>ක්‍රිකට් ලොවේ සක්විති රජු ලෙස විරුදාවලිය ලැබූ ශ්‍රීමත් ඩොනල්ඩ් බ්‍රැඩ්මන් වසර 62කට පෙර තබා තිබූ ලෝක වාර්තාවක් ඊයේ කොළඹ එස්. එස්. සී ක්‍රීඩාංගණයේ දී ශ්‍රී ලංකා ක්‍රිකට් උප නායක මහේල ජයවර්ධන බිඳ හෙළීය.එකම ක්‍රීඩාංගණයකදී වැඩිම ටෙස්ට් ශතක ලාභියා ලෙස ඉතිහාසයට එක් වූ මහේල එස්. එස්. සී පිටියේ දී ශතක 10ක් සම්පූර්ණ කෙළේ ය. ශ්‍රීමත් ඩොනල්ඩ් බ්‍රැඩ්මන් මෙල්බෝන් ක්‍රීඩා පිටියේ දී 1948 ජනවාරි 1 දා ටෙස්ට් ශතක 9ක් සම්පූර්ණ කරමින් මේ වාර්තාව තබා තිබුණි.මහේල ඉන්දීය පිලට එරෙහිව ලකුණු 174 ක් ලබාගත් අතර ශ්‍රී ලංකා ඉනිම කඩුලු 4ක් බිඳ වැටී තිබියදී ලකුණු 642කට අත්හිටුවිය. නායක කුමාර සංගක්කාර ටෙස්ට් ඉතිහාසයේ ශ්‍රී ලංකාව වෙනුවෙන් වැඩිම ද්විත්ව ශතක ලාභියා වෙමින් ලකුණු 219 ක් ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007287</link>
    <topic>පල්ලෙකැලේක්‍රීඩාංගණයමුරලි නමින්</topic>
    <author>සංජය අසේල මතුරට, තිලක් ඒකනායක, මහනුවර උතුර සමූහ, එල්. එස්. එගොඩවිට</author>
    <content>මුත්තයියා මුරලිදරන්ට උපහාර පිණිස මහනුවර පල්ලෙකැලේ නව ජාත්‍යන්තර ක්‍රිකට් ක්‍රීඩාංගණය මුරලි නමින් නම් කරන ලෙස මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඉල්ලා සිටී.මේ සම්බන්ධව ලිපියක් තමා වෙත ලැබී ඇති බව මධ්‍යම පළාත් සභාවේ සභාපති සාලිය බණ්ඩාර දිසානායක මහතා ප්‍රකාශ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007288</link>
    <topic>කොළඹ මහනගර සභාවෙන් පදික වෙළෙඳුන්ට කඩ කාමර 550ක වෙළෙඳ සංකීර්ණයක් පිටකොටුවේ</topic>
    <author>ජීවනී පතිරණ</author>
    <content>නගර සභා ඉතිහාසයේ ප්‍රථම වතාවට පදික වෙළෙඳුන් 550ක් සඳහා නව වෙළෙඳ සංකීර්ණයක් ස්ථාපනය කිරීමට කොළඹ මහ නගර සභාව පියවර ගෙන තිබේ.රුපියල් ලක්ෂ 150ක වියදමින් නගර සභා ප්‍රතිපාදන යටතේ මෙය ඉදිකෙරෙනු ඇත. අගෝස්තු මස 20 වැනි දින වන විට මෙහි ඉදිකිරීම් අවසන් කිරීමට නියමිත බව කොළඹ මහ නගර සභාවේ විශේෂ කොමසාරිස් ඔමාර් කාමිල් මහතා ‘දිනමිණ’ ට පැවසීය.කොළඹ මහ නගර සභාවට අයත් බෝධිරාජමාවතේ පිහිටි පර්චස් 40ක ඉඩමක් මේ සඳහා තෝරාගෙන ඇත. වාහන ගමනාගමනයට පහසුකම් සැලසෙන අයුරින් නවීනතම ක්‍රමයකට මෙම කඩ කාමර ඉදිකෙරෙන අතර, එක් පදික වෙළෙඳ මහතෙකු ගෙන් රුපියල් 50,000ක මුදලක් තැන්පතුවක් ලෙස අයකර ගැනීමට ද කොළඹ මහ නගර සභාව පියවර ගෙන තිබේ.ඕල්කට් මාවත, කෙලින්වීදිය, ටයිටස් මාවත යන ස්ථානයන්හි පදික වෙළෙඳාමේ යෙදුණ වෙළෙඳ මහත්වරුන් තෝරා අලුතින් ඉදිවන කඩ කාමර ලබාදීමට නියමිතය. මේ සඳහා පොලිසියේ සහාය ඇතිව ලැයිස්තුගත කළ පදික වෙළෙඳ මහත්වරුන්ගේ නම් ගම් ඇතුළු සියලු විස්තර ලබාගැනීමට ද කොළඹ මහ නගර සභාව කටයුතු යොදා ඇත.මෙම ව්‍යාපෘතියේ ප්‍රථම අදියර සඳහා කඩ කාමර 289ක් ඉදිකෙරුණු අතර, ඒ සඳහා ප්‍රතිපාදන ලබාදෙන ලද්දේ ශ්‍රී ලංකා ඉංජිනේරු ඉදිකිරීම් කාර්යාංශය (CECB) විසිනි. පදික වෙළෙඳුන් සඳහා කඩ කාමර ඉදිකරදීමේ ව්‍යාපෘති ජනාධිපති මහින්ද රාජපක්‍ෂ මහතාගේ උපදෙස් මත ක්‍රියාත්මක කෙරෙන බවත්, මෙහි 2 වැනි අදියර කොළඹ මහ නගර සභාවේ මූලිකත්වය යටතේ ක්‍රියාත්මක කෙරෙන බවත්, කොමසාරිස්වරයා වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n1007289</link>
    <topic>රුහුණු සරසවි සිසුවාගේ මරණය ගැනසෙවීමට ස්වාධීන කොමිසමක් ඕනෑ</topic>
    <author/>
    <content>රුහුණු සරසවි සිසුවාගේ මරණය පිළිබඳව සොයා බැලීමට ස්වාධීන කොමිසමක් පත්කරන ලෙස, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා ජනාධිපති මහින්ද රාජපක්ෂ මහතාට ලිපියක් යවමින් ඉල්ලීමක් කරයි.එම ලිපිය මෙසේ ය.“රුහුණු සරසවියේ ඉගෙනුම ලැබූ සුසන්ත බණ්ඩාර මහතාගේ මරණය සම්බන්ධයෙන් දැඩි ආන්දෝලනයක් පවතින බව අප වටහාගෙන සිටිමු. මේ වන විට සරසවි සිසු සුසන්ත බණ්ඩාර මහතාගේ මරණය ඝාතනයක් බව ප්‍රකාශ කරමින්, ඒ සම්බන්ධයෙන් පාර්ශ්ව දෙකක් එකිනෙකට ඇගිල්ල දිගුකර ගනිමින් සිටිති.කෙසේ වෙතත් මෙය මනුෂ්‍ය ඝාතනයක් නම් නිල් බළකායේ තරුණයන් වන අපි ඉතා දැඩිව පිළිකුල් සහලතව එය හෙළා දකින අතර ඒ සම්බන්ධයෙන් වගකිව යුතු අය තරාතිරම නොබලා අධිකරණය හමුවීමට පැමිණවිය යුතු බව විශ්වාස කරමු.එසේම මොණරාගල ප්‍රදේශයේ සිට දුෂ්කරතා මධ්‍යයේ අධ්‍යාපනය ලැබ විශ්වවිද්‍යාල වෙත පැමිණි මෙවැනි තරුණයින් ඝාතනයට ලක්වීම ඔබතුමාත්, රජයත් අනුමත නොකරන බවද අපි දනිමු. රට ත්‍රස්තවාදයෙන් මුදවාගෙන ලේ වැගිරීම නතර කළ අප සියලුදෙනාගේ උත්සාහය විය යුත්තේ, ප්‍රජාතන්ත්‍රවාදීව, යුක්තියට ගරු කරන, සාමකාමී රටක් ගොඩනැගීමයි.සුසන්ත බණ්ඩාර සරසවි ශිෂ්‍යයාගේ මරණය ඝාතනයක් නම්, එහි වැරදිකරුවන් කවුරුන්දැයි අප රටේ මහජනතාව තුළ සැක සහිත අවිශ්වාස සහගත තත්ත්වයක් පවතින්නේ නම්, එය ප්‍රජාතන්ත්‍රවාදී යුක්තිගරුක සාමකාමී රටක් ගොඩනැගීමට අප දරන උත්සාහයට කැළලක් ඇති කිරීමක් වශයෙන් නිල් බළකාය සලකයි.සුසන්ත බණ්ඩාර මහතාගේ මරණය සම්බන්ධයෙන් දෙපාර්ශ්වයක් එකිනෙකට ඇගිල්ල දික් කරගන්නා මොහොතක සත්‍ය හෙළිකිරීම අතිශයින් වැදගත්වන බව අපග් විශ්වාසයයි.එබැවින් සුසන්ත බණ්ඩාර සරසවි සිසුවාගේ මරණය සම්බන්ධයෙන් සොයාබැලීමට විනිසුරුවරයකුගේ ප්‍රධානත්වයෙන් ස්වාධීන කොමිෂමක් පත්කර රජයේත්, පොදුවේ මහජනතාවගේත්, සත්‍ය දැන ගැනීමේ අයිතිය තහවුරු කරන මෙන් ද දෙමවුපියන්ට යුක්තිය ඉටුකර දෙන මෙන්ද ගෞරවයෙන් යුතුව ඉල්ලා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072810</link>
    <topic>කොම්පඤ්ඤ වීදියේ කැඩූ නිවාස වෙනුවට විකල්ප නිවාස</topic>
    <author>නෙල්කා මැදගෙදර</author>
    <content>කොම්පඤ්ඤ වීදිය මිවුස් වීදියෙහි කඩා ඉවත් කරන ලද නිවාසවල අයිතිකරුවනට විකල්ප නිවාස ලබා දීමට නාගරික සංවර්ධන අධිකාරිය කටයුතු කරන බව නීතිපතිවරයා ශ්‍රේෂ්ඨාධිකරණයට ඊයේ (27) දැනුම් දුන්නේය.එලෙස විකල්ප නිවාස ලබාදීමේ හැකියාව පිළිබඳව කරුණු සොයා බලමින් සිටින බව නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා කියා සිටියේය.විකල්ප නිවාස ලබාදීමකින් තොරව සිය නිවාස කඩා ඉවත් කිරීමට එරෙහිව, මිවුස් වීදියෙහි නිවැසියන් පිරිසක් ගොනුකළ මූලික අයිතිවාසිකම් පෙත්සමක් කැඳවූ අවස්ථාවේදී නියෝජ්‍ය සොලිසිටර් ජෙනරාල්වරයා මේ බව කියා සිටියේය.ඒ අනුව පෙත්සම සම්බන්ධයෙන් සමථයකට ඒමේ හැකියාව පිළිබඳව සොයා බලන බව දෙපාර්ශ්වයෙහි නීතිඥවරු අධිකරණයට දැනුම් දුන්හ. ආචාර්ය ශිරාණි බණ්ඩාරනායක, කේ. ශ්‍රීපවන්, ආර්. කේ. එස්. සුරේෂ්චන්ද්‍ර මහත්වරුන්ගෙන් සමන්විත ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම කැඳවන ලදී.කොම්පඤ්ඤවීදියේ, මියුස් වීදියෙහි පදිංචිව සිටි එම්. එම්. එෆ්. රිස්මියා යන අය ඇතුළු 16 දෙනකු විසින් මෙම පෙත්සම ඉදිරිපත් කර තිබිණි. නාගරික සංවර්ධන අධිකාරිය එහි අධ්‍යක්‍ෂ ජෙනරාල් ප්‍රසන්න ද සිල්වා, එහි ඉඩම් අධ්‍යක්‍ෂ අබය ගුණවර්ධන, ආරක්‍ෂක අමාත්‍යාංශ ලේකම්වරයා, යුද හමුදාපතිවරයා, පොලිස්පතිවරයා සහ නීතිපතිවරයා පෙත්සමෙහි වගඋත්තරකරුවෝ වෙති.පෙත්සම්කරුවන් සඳහන් කරන අන්දමට ඔවුහු වසර ගණනාවක් තිස්සේ මිවුස් වීදියෙහි පදිංචිව සිටිති. ඔවුන්ගෙන් ඇතමෙකු එම ස්ථානයෙහි ව්‍යාපාරික ස්ථාන පවා පවත්වාගෙන ගොස් තිබේ.මෙම නිවාස කඩා ඉවත් කරන බව ඉකුත් මැයි මස 04 වැනිදා නාගරික සංවර්ධන අධිකාරිය විසින් දැනුම් දී තිබිණි. පෙත්සම්කරුවන් ඊට විරෝධය පළ කළ අවස්ථාවේ මාස 8කදී විකල්ප නිවාස ලබාදීමෙන් අනතුරුව එම නිවාස කඩා ඉවත් කිරීමට එවකට නාගරික සංවර්ධන අධිකාරිය පොරොන්දු වූ බව පෙත්සමෙහි සඳහන් විය.එහෙත් ඉකුත් මැයි මස 08 වැනිදා නාගරික සංවර්ධන අධිකාරියෙහි පිරිසක් විසින් එම නිවාස කඩා ඉවත් කිරීමට පියවර ගෙන ඇත්තේ පෙර දිනයේදී කළ දැනුම්දීමකින් පමණක් බවද එහි සඳහන් ය.මෙකී සිද්ධිය නිසා සිය වාසස්ථාන මෙන්ම ව්‍යාපාරික ස්ථාන පවා අහිමි වූ බව පවසන පෙත්සම්කරුවෝ, සිය දරුවන්ට පාසල්යාමේ ගැටලුද මතුවී ඇතැයි සඳහන් කරති. එබැවින් තමන්ට විකල්ප නිවාස ලබාදෙන ලෙස නියෝග කරන්නැයි පෙත්සම්කරුවෝ අධිකරණයෙන් ඉල්ලා සිටිති.එසේම තමන්ට විකල්ප ඉඩම්, ලබාදෙන ලෙසද, නිවාසයක් ඉදි කර ගැනීමට අවශ්‍ය සියලු පහසුකම් ලබාදෙන ලෙසද වගඋත්තරකරුවන්ට නියෝග කරන්නැයි පෙත්සම්කරුවෝ අධිකරණයෙන් ඉල්ලා සිටිති. පෙත්සම සැප්තැම්බර් මස 06 වැනිදා නැවත කැඳවීමට නියම විය. නීතිඥ ජේ. සී. වැලිඅමුණ මහතා පෙත්සම්කරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072818</link>
    <topic>වෙලාවට දුම්රිය ධාවනය කරන්න බැරි නම් දුම්රිය මාර්ග වසා දමා බස් රථ යොදවනවා</topic>
    <author/>
    <content>නියමිත වෙලාවට දුම්රිය ධාවනය කරන්න බැරිනම් දුම්රිය මාර්ගය වසා දමා මගීන්ගේ ගමන් පහසුව සඳහා ලංගම බස් රථ යොදවන බව ප්‍රවාහන ඇමැති කුමාර වෙල්ගම මහතා කීවේය.ඇමැතිවරයා මේ අදහස් පළ කෙළේ ඊයේ (27) උදේ අළුත්ගම දුම්රිය ස්ථානයෙන් සාගරිකා දුම්රියට ගොඩවී දුම්රිය මැදිරියෙන් මැදිරියට යමින් දුම්රිය මගීන්ගේ ගැටලු පිළිබඳ සාකච්ඡා කළ අවස්ථාවේ දී ය.ඇමැතිවරයා මෙසේ දුම්රියෙන් ගමන් කරමින් මගීන්ගේ ප්‍රශ්න සොයා බැලීම පිළිබඳව මගීහු ඇමැතිවරයාට ප්‍රසාදය පළ කළහ.මුහුදුබඩ දුම්රිය මාර්ගය ඔස්සේ රජයේ සේවකයින් ඇතුළු විශාල ජනකායක් දිනපතා ගමන් කරන අතර දුම්රිය ප්‍රමාදයන් පිළිබඳව ජනතාව ගෙන් නිතර නිතර පැමිණිලි ලැබෙන බවත්, එසේ ප්‍රමාද වන විට ජනතාව දොස් නගන්නේ ප්‍රවාහන ඇමතිට රජයට බවත් හැමදාම දොස් ඇසීමට නොහැකි බවත් ඇමැතිවරයා කීය.මුහුදුබඩ මාර්ගයේ ගමන් ගන්නා “සාගරිකා”, “සමුද්‍රදේවී” ඇතුළු සියලු දුම්රියන් නියමිත වේලාවට ධාවනය නොවීම නිසා රාජ්‍ය සේවකයින්ට නියමිත වේලාවට රාජකාරියට වාර්තා කිරීමට නොහැකි වීමෙන්, ආයතනවල ප්‍රශ්නවලට මුහුණපෑමට සිදුව ඇතැයි, රාජ්‍ය සේවකයින් අමාත්‍යවරයාට මෙහිදී පෙන්වා දුන්නේ ය.“රතු ඉර” වැදීමෙන් රාජ්‍ය සේවකයන්ට වන අසාධාරණය ගැන සිය කනගාටුව ප්‍රකාශ කළ අමාත්‍යවරයා, ඇතැම් නිලධාරීන්ගේ උදාසීන ක්‍රියාකලාපය දැඩි දෝෂ දර්ශණයට ලක් කළේය. දුම්රිය ස්ථානාධිපතිවරුන් මෙන්ම දුම්රිය රියදුරන් නියමිත වේලාවට නොපැමිණීමත්, දුම්රිය ප්‍රමාදයන්ට හේතුවී ඇති බවයි, මඟීන් ප්‍රකාශ කෙළේ.අළුත්ගම සිට ගමන්ගත් සාගරිකා දුම්රිය, මග්ගොන දුම්රිය ස්ථානයට ළඟා වෙත්ම, රේල් පීල්ලක් කැඩී යාම නිසා, දුම්රිය ධාවනය අතරමඟ නතරවූ අතර, බේරුවල දුම්රිය ස්ථානයේ සිට අදාළ නිලධාරීන් ඇමතූ ඇමැතිවරයා සිදුවන්නට ගිය ප්‍රමාදය වලකා ගත්තේ ය.දිනපතා දුම්රියන් ප්‍රමාදවීම් වලකාලීමට නිලධාරීන් අපොහොසත් වන්නේ නම්, එම නිලධාරීන්ගේ සේවය අගය කළ නොහැකි අතර, ඔවුන් වෙනත් සේවා ස්ථාන සොයා ගැනීම කාලෝචිත බව ද අවධාරණය කෙළේ ය. දුම්රිය ගැන ජනතාව තුළ විශ්වාසයක් තැබිය හැකි වන පරිදි කටයුතු කිරීම දුම්රිය දෙපාර්තමේන්තුවේ වගකීමයි. ඒ වගකීම ඉටුකරලීම සෑම දුම්රිය සේවකයකුගේ යුතුකම බවද ඇමැතිවරයා පෙන්වා දුන්නේ ය.ප්‍රධාන දුම්රිය ස්ථානවල සිට ඒකාබද්ධ බස් සේවයක් යෙදවීමෙන්, ජනතාවට මහත් සහනයක් සැලසෙන බව පැවසූ මඟී ජනතාව, වසර ගණනාවකට පෙර මෙම තත්ත්වය තිබූ බව පෙන්වා දුන්නේය. මේ සම්බන්ධයෙන් ඉදිරියේ සාකච්ඡාකර පියවරක් ගන්නා බව ඇමතිවරයා ප්‍රකාශ කෙළේ ය.මගීන්ගේ තදබදය ඇතිවූ විට තෙවන පන්තියේ ප්‍රවේශපත් ලබාගත් අය දෙවන පන්තියේ සිටගෙන යාමේදී, දුම්රිය ආරක්‍ෂක අංශ මඟින් අල්ලා දඩ ගසන බවද එම තත්ත්වය මඟහරවා දෙන ලෙස ජනතාව කරන ලද ඉල්ලීම ඇමැතිවරයා ප්‍රතික්ෂේප කෙළේ ය. නීතියට පටහැනි කිසිදු දෙයකට කැමැත්ත ප්‍රකාශ නොකරන බවද ඉදිරියේ දී නව දුම්රිය කිහිපයක් යෙදවීමෙන් තද බදය අවම කරන බවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072811</link>
    <topic>දඹුල්ල ආර්ථික මධ්‍යස්ථානයේ</topic>
    <author>විජයානි එදිරිසිංහ</author>
    <content>වැඩි මිලට විකිණීම සඳහා දඹුල්ල ආර්ථික මධ්‍යස්ථානයේ හොර රහසේ සඟවා ගෙන සිටි බව කියන බීට්රූට් (රතු අල) කිලෝ ග්‍රෑම් 10,000 කට ආසන්න ප්‍රමාණයක්, වහාම විකිණීමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය්‍ය ජොන්ස්ටන් ප්‍රනාන්දු මහතා විසින් ඊයේ (27) පස්වරුවේ නියෝග කරන ලදී.ඒ සමඟම එම රතු අල තොගය සඟවා තිබූ වෙළෙඳ සැල් හතකට විරුද්ධව නඩු පැවරීමට ද පියවර ගෙන තිබේ. ගොවීන් ගෙන් මිලදී ගෙන ඇති මෙම රතු අල තොගය අතරමැදියන් විසින් පාරිභෝගිකයනට අලෙවි නොකොට ඒ වෙනුවට වැඩි මිලට විකිණීම සඳහා වෙනත් ප්‍රදේශවලට ගෙන යෑමේ අරමුණින් සූදානම් කැර තබා ඇත.මේ සම්බන්ධයෙන් තොරතුරු ලැබුණු සැණින් අමාත්‍යවරයා ආර්ථික මධ්‍යස්ථානයේ ප්‍රධාන කළමනාකාරවරයා ගෙන් මේ සම්බන්ධයෙන් විමසා බලා වහාම රතු අල තොග පාරිභෝගිකයන්ට සාධාරණ මිලට විකිණීමට කටයුතු කරන ලෙසට නියෝග කැර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072812</link>
    <topic>විදුලි-ජල-දුරකතන බිල් තැපැල්කරුවන් මඟින්ගෙවීමේ ක්‍රමයක්</topic>
    <author>චමීර ඇල්ලදෙණිය</author>
    <content>තැපැල්කරුවන් මඟින් විදුලි, ජල හා දුරකතන බිල්පත් ගෙවීමේ වැඩපිළිවෙළක් ක්‍රියාත්මක කිරීමට තැපැල් හා විදුලි සංදේශ අමාත්‍යාංශය පියවර ගෙන තිබේ.තැපැල්කරුවාගේ කාර්ය භාරය පුළුල් කිරීම තුළින් ජනතාවට වඩාත් සමීප සේවාවක් ලබාදීමට තැපැල් හා විදුලි සංදේශ අමාත්‍යාංශය මෙමඟින් අපේක්ෂා කරයි.තැපෑලේ සිටින 23,000 කට ආසන්න සේවක පිරිස නිසි අයුරින් කළමනාකරණය කරමින් ජනතාවට වඩාත් සමීප සේවාවක් ඉටුකිරීමට කටයුතු යොදා තිබෙන බව ද හෙතෙම සඳහන් කෙළේ ය.කොළඹ දිස්ත්‍රික්කයේ නාගරික තැපැල් බෙදීමේ කටයුතු කාර්යක්ෂම කිරීම සඳහා බයිසිකල් 500 ක් තැපැල්කරුවන්ට බෙදාදීම වෙනුවෙන් එම අමාත්‍යාංශයේ දී ඊයේ (27) පැවැති උත්සවයක දී ඇමැතිවරයා මේ බව ප්‍රකාශ කෙළේ ය.ඉදිරියේ දී තැපැල් දෙපාර්තමේන්තුවේ සිදුවන දූෂණ අක්‍රමිකතා පිළිබඳව තදින් ක්‍රියාත්මක වන බවත් වංචනිකයකුට තැපෑලේ ඉඩක් නොමැති බවත් ඇමැතිවරයා එහිදී අවධාරණය කෙළේ ය.තැපෑල ඵලදායි ලෙස සමාජ මෙහෙවර කාර්යක්ෂම කිරීමට අවශ්‍ය සැලසුම් මේ වන විටත් ක්‍රියාත්මක කරමින් තිබෙන බවද හෙතෙම කීය. තැපැල් හා විදුලි සංදේශ අමාත්‍යාංශයේ ස්ථිර ලේකම් අශෝක ජයසේකර, තැපැල්පති එම්. කේ. බී. දිසානායක මහත්වරු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072813</link>
    <topic>සරසවි ඇදුරන්ගේ වර්ජනයෙන්අධ්‍යයන කටයුතු අඩාලයි</topic>
    <author>දයා පෙරේරා</author>
    <content>විශ්වවිද්‍යාල ආචාර්යවරුන්ගේ එක් දින සංකේත වැඩ වර්ජනය නිසා සියලුම විශ්ව විද්‍යාලයන්හි ඉගැන්වීම් කටයුතු ඊයේ (27) අඩාල වූ බව විශ්වවිද්‍යාල ආරංචි මාර්ග කියයි. හාරදහසකට වැඩි ආචාර්යවරුන් පිරිසක් වර්ජනයට සම්බන්ධ වූ බවත්, සියලුම විශ්විවිද්‍යාවල වර්ජනය සියයට සියයක් ම සාර්ථකව පැවැත්වූ බවත් විශ්වවිද්‍යාල ආචාර්ය සම්මේලනයේ ප්‍රධාන ලේකම් ආචාර්ය රොහාන් ප්‍රනාන්දු මහතා ‘දිනමිණට’ කීය.විශ්වවිද්‍යාලවලට සිසුන් පැමිණ සිටියත්, සාමාන්‍ය පරිදි පාලන කටයුතු සිදුවුනත් ආචාර්යවරුන්ගේ වැඩවැරීම හේතුවෙන් ඉගෙනුම් කටයුතු නොසිදු වූ බව විශ්වවිද්‍යාල ප්‍රධානීහු ‘දිනමිණට’ කීහ. ශ්වවිද්‍යාල ආචාර්යවරුන්ගේ වැටුප් ප්‍රශ්නය විසදීම සඳහාවන යෝජනා ඉටු කරන ලෙස රජයට බලකිරීම පිණිස එක්දින වැඩ වර්ජනය සංවිධානය කළ බව ආචාර්ය රොහාන් ප්‍රනාන්දු මහතා කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072814</link>
    <topic>එජාපය කඩා වැටෙනවා බලා ඉන්නබැරි නිසා සිරුරට ගිනි තබා ගත්තා</topic>
    <author>ආර්.සෝමසිරි</author>
    <content>එක්සත් ජාතික පක්ෂයේ කෘත්‍යාධිකාරී මණ්ඩලයට තමා ඉදිරිපත්කළ යෝජනා මාලාවට කිසිවකු ප්‍රතිචාර නොදැක්වීම නිසා සිත් වේදනාවට පත්වූ දකුණු පළාතේ එ.ජා.ප. සම්බන්ධීකරණ නිලධාරියකු සිරිකොත ඉදිරිපිටදී සිය සිරුරට පෙට්රල් වත්කර ගිනි තබා ගත් අතර ඔහු ඊයේ (27) රාත්‍රී මරුමුවට පත්විය.කොළඹ නාගරික හදිසි මරණ පරීක්ෂණ උසාවියේ 28දා පැවැති සාක්කි විභාගයකදී මේ බව අනාවරණය විය.මියගොස් ඇත්තේ නො.95 රණමදුරගම ඉබ්බාවල වැලිගම පදිංචිව සිටි දොන් රියන්සි අල්ගම (60) නමැති තිදරු පියෙකි.කොළඹ අතිරේක නාගරික හදිසි මරණ පරීක්ෂක මොහොමඩ් අෂ්රොප් රූමි මහතා ඉදිරියේ ඊයේ 28 සවස පැවැති හදිසි මරණ පරීක්ෂණයේ දී සිද්ධිය සියැසින් දුටු මිරිහාන පොලීසියේ පො.කො. පහන් කුඹුරේ අමගිරාලලාගේ ඉන්දික ප්‍රදීප් සුමනසිරි (60468) මහතා සාක්කි දෙමින් මෙසේ කීය.සිද්ධිය වූ 27 දින සවස 5.10 යට පමණ මාත් තවත් පොලිස් නිලධාරියකුත් පිටකෝට්ටේ ප්‍රදේශයේ රථවාහන හැසිරවීමේ යෙදී සිටියා. එවිට ලොරියක් අප සිටි තැන නවත්වා කවුද කෙනෙක් සිරිකොත අසල ගිනි තියාගන කෑගසනවා කියලා කියූ වහාම ක්‍රියාත්මක වූ අපි එතනට ගියා.එවිට පුද්ගලයෙක් ගිනි තියාගන දඟලනවා දැක්කා. ඊට පසු ත්‍රිරෝද රථවල අයත් අපත් එකතුවී වතුර දමා ගින්න නිමා දැමුවා. ඉන් පසු වාහනයක් ගෙන්වාගෙන තුවාලකරු කළුබෝවිල රෝහලට ගෙන ගියා. පක්ෂයේ ප්‍රතිසංවිධාන කටයුතු වලට තමා ඉදිරිපත් කළ යෝජනාවලට පිළිතුරක් නොමැතිවීම මෙයට හේතුව බව ඔහු පැවැසුවා.මෙහිදී සාක්කිදුන් මිරිහාන පොලීසියේ පොලිස් සැරයන් නාමුනි ආරච්චිලාගේ ගාමිණී මහතා මෙසේද පැවැසීය.සිද්ධිය වූ දින රාත්‍රී 6.50ට පමන තුවාලකරුගෙන් කටඋත්තරයක් ගැනීම සඳහා මා කළුබෝවිල රෝහලේ හදිසි අනතුරු අංශයට ගියා. එහිදී ඔහුගෙන් ඇසුවා. මොකද වුණේ කියා. 2010 – 7 – 23 දින තමා එක්සත් ජාතික පක්ෂයේ කෘත්‍යාධිකාරී මණ්ඩලයට ඉදිරිපත් කළ යෝජනා මාලාවට එහි බලධාරීන්ගෙන් කිසිම ප්‍රතිචාරයක් ලැබුණේ නෑ. නමුත් මං පක්ෂයට ආදරෙයි. එය කඩා වැටෙනවා බලා ඉන්න මට පුළුවන් කමක් නෑ.පක්ෂයේ අනික් අයටත් අදර්ශයක් වෙන්න මා ජීවිතය නැතිකර ගැනීමට තීරණය කළා. මා සිරිකොත ආයතනයේ එ.ජා.ප.යේ දකුණු පළාතේ ප්‍රධාන සම්බන්ධීකරණ නිලධාරියකු ලෙස කටයුතු කළා. කෝට්ටේ පිහිටි පෙට්රල් සෙඩ් එකෙන් සුදුපාට කෑන් එකකට පෙට්රල් ගෙන සිරිකොත ළඟට පැමිණ එය හලාගන ගිනි තබා ගත්තා.මෙහිදී සාක්කි දුන් මියගිය අයගේ බිරිය වන ඇහැලප ගමගේ නන්දා අල්ගම (48) මහත්මිය සාක්කි දෙමින් මෙසේ පැවැසුවාය.මියගොස් ඇත්තේ මගේ සැමියායි. අපට දරුවන් තිදෙනකු සිටිනවා. බාල පුතා පුද්ගලික ආයතනයක රැකියාවක් කරනවා. ඊයේ රාත්‍රියෙදී කරු ජයසූරිය මහතා කළුබෝවිල රෝහලේ සිට දුරකථනයෙන් මා අමතා කිවුවා සැමියා රෝහල් ගත කර සිටිනවා.තත්ත්වය බරපතළයි. හැකි ඉක්මනින් කොළඹ මහ රෝහලට එන්න කියා. රාත්‍රී 12 ට පමණ අපි කොළඹ මහ රෝහලට පැමිනියා එවිට සැමියා මියගොස් සිටියා.වෛද්‍යවාර්තා හා සාක්කි සැලකිල්ලට ගත් හදිසි මරණ පරීක්ෂක වරයා මෙම මරණය සිරුරට පෙට්රල් වත්කර ගිනි තබාගැනීමෙන් සිදුවූ බරතළ පිළිස්සුම් නිසා සිදුවී ඇති බවත් එය සිය දිවි නසා ගැනීමක් බවත් නිගමනය කෙළේය.කොළඹ මහ රෝහලේ සහකාර අධිකරණ වෛද්‍ය නිලධාරී ජානකී වරුෂහැන්නැදි මහත්මිය විසින් පශ්චාත් මරණ පරීක්ෂණය සිදු කරන ලදී. මිරිහාන පොලීසියේ පොලිස් සැරයන් (32469) ගාමිණී හා මරදාන පොලීසියේ පොලිස් සැරයන් (27689) ලාල් පතිරණ යන මහත්වරු මෙහිදී සාක්කි මෙහෙයවූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072815</link>
    <topic>මධ්‍යම පළාත් නි. පොලිස්පතිට එරෙහිව නීතිමය පියවර ගන්නවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ශ්‍රේෂ්ඨාධිකරණ තීන්දුවක් උල්ලංඝනය කරමින් මධ්‍යම පළාත් නියෝජ්‍ය පොලිස්පතිවරයා මහනුවර නගරයේ නව රථවාහන සැලැස්මක් ක්‍රියාත්මක කර ඇතැයි පවසා ඊට එරෙහිව නීතිමය පියවර ගන්නා බව පොදුජන දේපොළ සුරැකීමේ සංවිධානය පවසයි.පේරාදෙණිය මහනුවර පැරැණි මාර්ගයේ සහ විලියම් ගොපල්ලව මාවතේ එක් දිශාවකට පමණක් වාහන ධාවනය නොකර එම මාර්ගයන්හි දෙපසට වාහන ගමන් කිරීම සඳහා අවශ්‍ය මූලික යටිතල පහසුකම් සැලසිය යුතු බවට අධිකරණය නියෝග කර තිබෙන බව එම සංවිධානය නිවේදනයක් නිකුත් කරමින් කියා සිටී.පේරාදෙණිය විශ්වවිද්‍යාලයේ ඉංජිනේරු පීඨයේ මහාචාර්ය එස්. බී. වීරකෝන්, ආචාර්යවරුන් වන ජී. එස්. ගුරුසිංහ, ඒ. ජී. එච්. එදිරිසිංහ, එම්. එස්. සත්‍ය ප්‍රසාද්, ඒ. පී. ඩබ්ලිව්. සෝමරත්න මහත්වරු නිස අධීක්‍ෂණයකින් පසු අධිකරණයට ඉදිරිපත් කළ වාර්තාවක් පදනම් කරගනිමින් ශ්‍රේෂ්ඨාධිකරණය අදාළ දැනුම් දීම කර ඇත.අධිකරණ තීන්දුවට ගරු නොකරමින් මධ්‍යම පළාත් නියෝජ්‍ය පොලිස්පතිවරයා අදාළ මාර්ගවල ඒක දිශාභිමුඛව වාහන ගමන් කරවීමට කටයුතු කිරීම වරදක් බව එම පොදුජන දේපොළ සුරැකීමේ සංගමයේ ලේකම් අනුර කුමාර ගෝනවල මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072816</link>
    <topic>මහනුවර රථ වාහන සැලැස්ම අත්හිටුවයි</topic>
    <author>අසේල කුරුළුවංශ හා නිහාල් ජයවර්ධන</author>
    <content>හනුවර නගරයේ වාහන තදබදයට පිළියමක් ලෙස පොලිසිය ක්‍රියාත්මක කළ නව රථ වාහන ගමනාගමන සැලැස්ම අත්හිටුවා තිබේ.එම රථ වාහන සැලැස්ම ක්‍රියාත්මක කිරීමේදී නගරයේ පෙර නොවූ විරූ වාහන තදබදයක් ඇතිවීම මෙය අත්හිටුවීමට ප්‍රධාන හේතුව වී ඇත. පේරාදෙනිය පැරැණි මාර්ගය හා විලියම්ගොපල්ලව මාවත එක් දිශාවකට පමණක් රථ වාහන නඩත්තු කළ හැකි සේ පවත්වාගෙන යෑමට අදහස් කරමින් පොලිසිය විසින් ඉකුත් (24) දා නව රථ වාහන සැලැස්ම ක්‍රියාත්මක කරනු ලැබීය.එය ආරම්භ කර පැය කිහිපයක් ඇතුළත විශාල වාහන තදබදයක් නගරයේ සියලු මාර්ගවල ඇතිවීම නිසා කිලෝමීටර ගණනක් දුරට වාහන පෝලිම් ඇතිවිණි. මේ හේතුව නිසා පොලිසිය නගර වැසියන්ගේ සහ රියදුරන්ගේ දැඩි දෝෂ දර්ශනයට ලක්විය.එදින පැය කිහිපයක් ඇතුළත යළිත් අත්හිටවනු ලැබූ නව රථ වාහන සැලැස්ම පෙරේදා (26) යළිත් ක්‍රියාත්මක කිරීමට යාමේදී නැවත වාහන තදබදයක් ඇතිවිණි. මේ හේතුවෙන් වහාම එම රථ වාහන සැලැස්ම අත්හිටුවීමට පොලිසියට සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=n10072817</link>
    <topic>ස්වාධීන රූපවාහිනී සේවය ළඟදීම ඩිජිටල්තාක්ෂණයට ගෙන ඒමට ඇමැති උපදෙස්</topic>
    <author/>
    <content>ජනමාධ්‍ය අමාත්‍ය කෙහෙලිය රඹුක්වැල්ල මහතා කිසිදු පූර්ව දැනුම් දීමකින් තොරව ඊයේ (27) පෙරවරුවේ බත්තරමුල්ල පිහිටි ස්වාධීන රූපවාහිනී ආයතනයට ගොස් එහි කටයුතු පරීක්ෂා කෙළේය.ජනමාධ්‍ය අමාත්‍යාංශය යටතේ පවතින සෑම ආයතනයකටම ගොස් සේවකයන්ගේ සේවයට බාධා නොවන අයුරින් පවතින තත්ත්වයෙන්ම කටයුතු පරීක්ෂා කිරීමට හා සාකච්ඡා කිරීමට තමා අදහස් කරගෙන සිටින නිසා මෙලෙස කිසිදු පෙර දැනුම් දීමකින් තොරව හදිසියේ එහි පැමිණි බව ඇමැතිවරයා කීවේය.ස්වාධීන රූපවාහිනී ආයතනයේ විවිධ අංශවලට ගිය රඹුක්වැල්ල මහතා එම සේවකයන් සේවයේ යෙදී සිටියදීම ඔවුන්ට බලපාන ප්‍රශ්න හා ගැටලු විමසීමටද අමතක නොකළේය.අනතුරුව ස්වාධීන රූපවාහිනියේ සභාපති ප්‍රමුඛ ඉහළ නිලධාරීන් සමග පැවති සාකච්ඡාවේදී ඇමැතිවරයා ප්‍රකාශ කෙළේ නවීන තාක්ෂණය සමඟ අනුගතවීම අත්‍යාවශ්‍ය සාධකයක් වී ඇති මෙකල ස්වාධීන රූපවාහිනී ආයතනයත් ඩිජිටල් තාක්ෂණයට පරිවර්තනය වීමට අවශ්‍ය කටයුතු සූදානම් කරන ලෙසට උපදෙස් ලබා දුන්නේය.එසේම ශ්‍රී ලංකාව පුරාම වෙසෙන ප්‍රේක්ෂකයන්ට අදට පවතිනවාටත් වඩා හොඳ පැහැදිලි රූපරාමු සහිත ගුණාත්මක සේවාවක් ලබා දිය හැකි පරිදි අවශ්‍ය කටයුතු කඩිනමින් ඉටු කරන ලෙස කීවේය.ටෙලිනාට්‍ය ශිල්පීන් විසින් තමන්ට විවිධ ඉල්ලීම් ඉදිරිපත් කරන බව කී ඇමැතිවරයා ආයතනයේ පැවැත්මට බාධා නොවන ආකාරයට එම නිර්මාණ ශිල්පීන්ට තම නිර්මාණ රටට ඉදිරිපත් කිරීමට ඉඩක්ලබා දීමට හැකි නව මාර්ගවලට යොමුවන ලෙස ප්‍රකාශ කළ ඇමැතිවරයා රූපවාහිනී ආයතන මෙන්ම ඊට දායකත්වය සපයන ටෙලි නාට්‍ය ශිල්පීන්ද රැක ගැනීම රජයේ යුතුකම බව අවධාරණය කළේය.එසේම රූපවාහිනියෙන් තම දක්ෂතා රටට ප්‍රකාශ කරන්නට ඉඩක් නැතිව සිටින ප්‍රවීණයන්ට ඒ සඳහා ඉඩක් ලබා දීම ද රාජ්‍ය මාධ්‍ය ආයතනයක් වශයෙන් ඉටුකළ යුතු ජාතික අවශ්‍යතාවක් බව කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007281</link>
    <topic>පැළෑඳගොඩ රණවිරු ගම්මානයකැලයෙන් වැසිලා</topic>
    <author>හෝමාගම සංචාරක – මංජුල හිරිපිටිය</author>
    <content>රටේ ඒකීයභාවය ආරක්ෂා කර ගැනීම සඳහා ජීවිත පරදුවට තබා කටයුතු කළ රණවිරුවන් අගැයීමට ලක් කරමින් ඔවුන්ගේ පවුල්වල සාමාජිකයන්ට සහ ආබාධිත තත්ත්වයේ පසුවන රණවිරුවන්ට නිවාස තනා ගැනීම සඳහා රජය මගින් 2000 වසරේ දී ලබාදුන් හෝමාගම පනාගොඩ පැළෑඳගොඩ රණවිරු ගම්මානයට රණවිරු පවුල් පදිංචියට නොපැමිණීම නිසා ගම්මානය අඩකට වඩා කැලෑවක් බවට පත් වී පාළු ගම්මානයක් වී තිබේ.ගොඩගම – පිටකොටුව ප්‍රධාන බස් මාර්ගයේ පනාගොඩ සිට පැළෑඳගොඩ මාර්ගය ඔස්සේ කිලෝමීටර දෙකක් පමණ ඉදිරියට ගමන් කළ විට ගම්මානය හමුවේ.මේ ගම්මානය, ඉඩම් ප්‍රතිසංස්කරණ කොමිෂන් සභාවට අයත්ව තිබූ ඉඩම් අක්කර තිස් දෙකක ඉඩමක් අදියර තුනක් යටතේ පර්චස් පහළොව බැගින් ඉඩම් කට්ටි දෙසිය විසි හයක් රණවිරු පවුල්වල පදිංචිය සඳහා වෙන්කර තිබේ.එම ඉඩම් කට්ටි ලබා දී වසර ගණනාවක් ගත වී ඇතත් මෙතෙක් රණවිරු පවුල් හැට පහක් වැනි අඩු සංඛ්‍යාවක් පමණක් පදිංචිව සිටීම නිසා ගම්මානය පාළු ගම්මානයක් වීමට ප්‍රබල සාධකයක් වී තිබේ.ගම්මානයේ වත්මන් තත්ත්වය පිළිබඳව පදිංචිකරුවෝ මෙසේ අදහස් දැක්වූහ.රණවිරු සුබසාධක සමිතියේ ලේකම් එච්. පී. එස්. ප්‍රනාන්දු මහතා - උතුරු ප්‍රදේශයේ ක්‍රියාන්විත රාජකාරියේ සිටියදී මාගේ පුතා මිය ගියා. ඒ වෙනුවෙන් මේ ගම්මානයේ ඉඩමක් ලැබුණා. පදිංචියට පැමිණ වසර දහයකට ආසන්න වෙනවා.ගම්මානයේ ඉඩම් කට්ටි අදියර තුනක් යටතේ රණවිරු පවුල්වලට ලබාදීම සිදු කළා. ඉඩම් කට්ටි සියල්ලටම හිමිකරුවන් ඇතත් ඔවුන් පදිංචියට පැමිණෙන්නේ නැහැ. මේ නිසා ගම්මානයේ වැඩි කොටසක් කැලෑ බවට පත් වී තිබෙනවා. මෙය ගම්මානය සංවර්ධනය කිරීමට විශාල බාධාවක් ලෙස පවතිනවා.ඒ. ඩබ්ලිව්. තිලකරත්න මහතා - යුද හමුදා පළමුවැනි ගැමුණු හේවා බළ ඇණියේ කෝප්‍රල්වරයකු ලෙස 1995 වසරේ දී උතුරු ප්‍රදේශයේ දී ත්‍රස්ත ප්‍රහාරයක් හේතුවෙන් ආබාධිත වුණා. අනතුරුව රාජ්‍ය ආරක්ෂක අමාත්‍යාංශයේ සහ රණවිරු සේවා අධිකාරයේ නිර්දේශය මත ගම්මානයේ ඉඩම් කට්ටියක් ලැබුණා.මේ ගම්මානයේ සියලු ඉඩම් කට්ටිවල ප්‍රමාණය පර්චස් පහළොවයි. සෑම ඉඩම් කට්ටියක් ම ලබා දී තිබෙන්නේ සහන පදනමකටයි. තුන්වැනි අදියර යටතේ ඉඩම් කට්ටියක මිල වුණේ රුපියල් එක්ලක්ෂ පනස් දහසක් පමණයි.පළමු අදියර යටතේ ලබා දුන්නේ ඊටත් අඩු මුදලකටය. ඉඩම් කට්ටියක වටිනාකමින් සියයට පනහක් දැරුවේ රජයයි. ඉතිරි මුදල වසර පහළොවකින් ගෙවී යෑමට (තුන්වන අදියරේ යටතේ) මසක රුපියල් හත්සිය හැටක වාරිකයක් පවතිනවා.පළමු අදියර යටතේ ඉඩම් කට්ටි ලබා ගත් අයට ගෙවීමට ඇත්තේ මසකට රුපියල් හාරසියක් වැනි මුදලක්.මෙහි ඉඩම් කට්ටි බහුතරයක් ලබාගෙන ඇත්තේ ඉඩම් තිබෙන අම්පාර, වවුනියාව, ත්‍රිකුණාමලය, මාතලේ, අනුරාධපුර, රත්නපුර, කුරුණෑගල දිස්ත්‍රික්කවල අයයි. මේ අය ඉඩමට පැමිණ පදිංචි වන්නේ නැහැ.ඇතැම් අය වැඩි මුදලකට රණවිරු නොවන අයට අලෙවි කර තිබෙනවා. අප කියා සිටින්නේ රණවිරු ගම්මානය රණවිරු පවුල්වලට පමණක් සීමා විය යුතුයි කියලා.නිලුපා ප්‍රියදර්ශණී මහත්මිය - ගම්මානයේ පදිංචියට පැමිණ වසර පහක් පමණ වෙනවා. මෙහි බොහෝ ඉඩම්වල හිමිකරුවන් පදිංචියට නොපැමිණෙන නිසා ගම්මානයම කැලෑවක් වී පාළු වී තිබෙනවා.ගම්මානයේ මාර්ගවලට ප්‍රාදේශීය සභාව වීදි ලාම්පු සවි කර නැති නිසා රාත්‍රි කාලයේ දැඩි අඳුරක් පවතිනවා. මෙවැනි හේතූන් නිසා ගම්මානයේ ජනතාව අතර නිතර සොර සතුරු බියක් පවතිනවා.පාලිත කුමාර මහතා - මේ රණවිරු ගම්මානයේ මාර්ගවලට තාර හෝ කොන්ක්‍රීට් දමා සකසා නැහැ වැලි බොරලු සහිත මාර්ග නිසා, වර්ෂා දිනවල මාර්ගය සේදී යනවා, වර්ෂාව නොමැති කාලයට අධික දූවිල්ලක් පවතිනවා. මේ නිසා මාර්ගයේ ගමන් කිරීමට සිදුව ඇත්තේ අපහසුතා රැසක් මැදයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007287</link>
    <topic>ඕකන්ද පාලම අනතුරකට අත වනයි</topic>
    <author>සටහන හා ඡායාරූප -රත්නපුර දිසා විශේෂ නිරෝෂණ පෙරේරා</author>
    <content>නිවිතිගල මැතිවරණ කොට්ඨාසයට අයත් ඕකන්ද පාලම දැඩිලෙස අබලන්වීම නිසා අවදානම් සහගත තත්ත්වයක් උදා වී තිබේ.ඇලපාත අමුවල සහ බණ්ඩාරවත්ත ප්‍රදේශ යා කරමින් මේ පාලම ඉදි වී ඇත. බට ඇඳිරිය ගඟ හරහා පාලම ඉදිකර තිබේ.පාලමේ පැති බැම්මක් පුපුරා ගොස් ඇති නිසා බලධාරීන්ට කරුණු දැක් වූ බව ගම්වාසීහු කියති.හංගමුවේ පදිංචි කරුවකු වන කේ. ආර්. සංජීව මහතා පාලම අබලන්වීම ගැන මෙසේ කීවේ ය. මේ පාලම උඩින් දිනකට විශාල පිරිසක් ගමන් කරනවා. බට ඇඳිරිය, හංගමුව, කරවිට, දිගන, ප්‍රදේශවල මේ පාලම හරහා ගමන් කරන්න පුළුවන්. පාලම අබලන් වෙලා.ඒ නිසා බර වාහන ගමන් කරන්නේ නැහැ. ටිපර් රථයක්වත් පාලම උඩින් යන්න බැහැ.කේ. ශාලුක මහතා මේ අනතුරදායක තත්ත්වය නිසා ගම්වාසීන් බියට පත්වෙලා. මේ ප්‍රදේශයේ වැඩි දෙනකුගේ ජීවන මාර්ගය මැණික් පතල් හෝ තේ වගාවයි. ඔවුන් රැකියා ඉල්ලන්නේ නැහැ.පාලම ප්‍රතිසංස්කරණය කරන්න කියන එකයි ඔවුන්ගේ එකම ඉල්ලීම. පාලමේ ආරක්ෂක වැටවල් ද කැඩී ගිහින්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007282</link>
    <topic>සොබා දහමේ සුන්දර දායාදයක් වනකඩුවෙල - නාකඩමුල්ල හෙට්ටිගේ ඔය</topic>
    <author/>
    <content>කඩුවෙල සමූහසමන්ති මිරියගල්ලඅහස පැහැදිලිය, සොඳුරුය, රත්පැහැ ඕලු මල් යායක් සුන්දරව පිපී දිලෙයි. උදෑසන චමත්කාරය ගම්බද සිිරියාවට එක්කරන මේ ඕලුයාය නෙතඟට හසුවන්නේ කඩුවෙල දැඩිගමුව, නාකඩමුල්ල ග්‍රාමයේ පිහිටි හෙට්ටිගේ ඔයේදීය.ගැමි සුන්දරත්වය නොඅඩුව දකින්නට ඇති මේ ප්‍රදේශයේ හෙට්ටිගේ ඔය වටකරගනිමින් පිහිටා ඇත්තේ මනරම් දැඩිගමු කන්දයි. ඔය අවට සුවිසල් රුක්ගොමු, වැටකෙයියා, බෝවිටියා, තුල්හිරියා, පන් වැනි ශාක බහුලව දක්නට තිබේ.උරගයන් කෘමි සතුන් මිරිදියමසුන් හෙට්ටිගේ ඔයට ආගන්තුකයන් නොවේ. රතු ඕලු, සුදු ඕලු මෙන්ම කෙකටියා මලින් පිරුණු මේ ඔය ස්වභාව ධර්මයේ සුන්දරතම දායාදයකි.හෙට්ටිගේ ඔයේ අතීත කතාව පිළිබඳව, මාලඹේ ගොවිජන සංවිධානයේ පැරණිතම සභාපතිවරයකු වූ බෝගහගේ ජයසේන ගොවි මහතා දිනමිණට අදහස් දැක්වූයේ මෙසේ ය.අද හෙට්ටිගේ ඔය තියන තැන මුලින්ම තිබුණේ පුංචි දොළපාරක්. අඩි 30 ක් වගේ පොඩි ඉඩක් තිබුණේ.ඒ කාලේ නවගමුවේ සහ දැඩිගමුවේ දෙගොල්ලක් මී හරක් ඇති කළා. මීහරක් දොළපාරට බැස්සුව නිසා ටිකෙන් ටික ඇළ පළල් වෙලා ඔයක් බවට පත්වුණා.වෙල්මාළු අල්ලන්න මෙතනට හුඟක් පිරිස ආවා. දැනටත් මාළු අල්ලන්න සෙනඟ එනවා. මෙතනින් දැඩිගමුවෙ මහවෙලට යනකොට ඇළ හුඟක් පොඩියි.හෝමාගම ගොවිජන සේවා මධ්‍යස්ථානය අසල මාවතගමින් තමයි හෙට්ටිගේ ඔය පටන් ගන්නේ. කඩුවෙල වෙලේ හන්දියෙන් කැලණි ගඟට එක්වෙන්නෙත් හෙට්ටිගේ ඔයයි.කැලණි විහාරයේ විකුණන්න මල් කඩන්න අංගොඩින් සහ කැලණියෙන් හුඟක් ;සනඟ ආවා. කීපදෙනෙක්ම ඔයේ ගිලිලා මැරුණා මල් කඩන්න ගිහින්. ඒ අවදානම් ප්‍රදේශයට කියන්නේ ‘කිඳ’ කියලයි. දැන් වැඩිපුරම මල් කඩන්නේ නවගමුව පත්තිනි දේවාලයට.මල් විකිණීමට වගේම පූජා කිරීම අරමුණු කරගෙන හුඟ දෙනෙක් මල් කඩනවා. නමුත් සමහරුන්ගේ නොමනා වැඩ නිසා ඉස්සර වගේ මල් පිපෙන්නේ නැහැ. හුඟදෙනෙක් මල්යාය පිටින්ම ගලවාගෙන යනකොට මල් වඳවෙනවා. ඒ කාලෙ “ඔය” පහළ බඩ ඉරිඟු වගා කළා.හෙට්ටිගේ ඇළෙන් වතුර අරගෙන බන්ට් බැඳලා ගොවිතැනට වතුර ගත්තා. පහළ වෙළට යනකොට වේලි හරස් කරලා, අමුණ බැඳලා ගොවිතැන් කරනවා. අක්කර 300 කට වැඩි වපසරියක් ඒ කාලේ වගා කළා.පසුගිය කාලේ හෙට්ටිගේ ඔය සංවර්ධන ව්‍යාපෘතියක් ඇරඹුණුත් විවිධ දේශපාලන මත හින්දා ව්‍යාපෘතිය අඩපණ වුණා. මේ ඔය හරියට සංවර්ධනය කළොත් වටේ තියන කුඹුරු සේරම අස්වද්දන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007283</link>
    <topic>ඌවේ විශාල පිරිසකටඉඩම් හිමිකම්පත් නෑ</topic>
    <author>ඌව වෙල්ලස්ස සමූහ වජිර උමගිලිය</author>
    <content>තම ඉඩම්වලට හිමිකම් පතක් නොමැතිව ජීවත්වන විශාල පිරිසක් ඌව පළාතේ සිටිති. වසර ගණනාවක් ජීවත්වන ඉඩමට නීත්‍යානුකූල බලපත්‍රයක් නොමැතිව ඔවුන් අසරණව සිටිති.සියඹලාණ්ඩුව ප්‍රාදේශීය ලේකම් කොට්ඨාසයේ වැවුපිටිය ගම 1999 වර්ෂයේදී ආරම්භ කර ඇත. දැනට මෙහි පවුල් 120 ක් ඉතා අසරණව ජීවත් වේ. යාල රක්ෂිතයට මායිම්වපිහිටි වැවුපිටිය ගම මොනරාගල අම්පාර ප්‍රධාන මාර්ගයේ සිට කිලෝමීටර් 14 ක පමණ දුරින් පිහිටා ඇත.මෙම ගමට පැමිණීමට පොදු ප්‍රවාහන පහසුකමක් නැත. හේන් ගොවිතැන් කර ජීවත්වන මොවුන්ගේ ඇතැම් ඉඩම් වල වී වගාවද සරුවට කෙරේ. රජයෙන් ඉඩම් අක්කරයක් ලබාදී නිවාස අධිකාරිය මගින් රු. 30000 ණයක්ද ලබාදී ඇත.එම පිරිස රුපියල් 50000 ක් දක්වා ණය නැවත ගෙවා ඇත. එහෙත් ඔවුනට තවමත් නිවාස බලපත්‍රය ලැබී නැත. නිවාසවලට විදුලිය පහසුකම්ද ලැබී නැත.ආර්. එම්. නන්දාවතිවසර 10 කට වඩා වැඩි කාලයක් අප ජීවත් වන ඉඩම් වලට කිසිම නීත්‍යානුකූල ලියවිල්ලක් නැහැ. දේශපාලකයින් ඡන්ද කාලෙට ඇවිත් බලපත්‍ර ලබා දෙන බවට පොරොන්දු වෙනවා.නමුත් බලපත්‍රය නැහැ. සමහර ඡන්ද කාලයට ඉඩම් කච්චේරි තියනවා. අපේ දරුවන්ට වත් සහනයක් ලැබෙයිද දන්නේ නැහැ.එච්. එම්. අමිලපාසල් වැඩ කරගන්නේ බොහොම අමාරුවෙන්. තාත්තලා කියනවා විදුලිය ගන්න බැහැ ඉඩම් වලට බලපත්‍ර නැතැයි කියලා කිලෝමීටර් 4 ක් පමණ දුර පාසල තියෙන්නේ. පන්තියේ යාළුවන්ගේ නිවෙස්වලට විදුලිය තියෙනවා. ඉඩමට බලපත්‍රයක් ලැබුණාමලු අපට විදුලිය ලැබෙන්නේ.වයි. එම්. කුසුම් රේණුබුක්ති විඳින ඉඩම් වලට බලපත්‍රයක් තිබෙනවා නම් අපට සුරක්ෂිතභාවයක් තිබෙනවා. දැන් අපට කිසිම අයිතියක් නැහැ. අපේ ළමයින්ට මේවාගේ අයිතියක් පවරා දෙන්න පිළිවෙළක් නැහැ.ආර්. ජී. පී. වික්‍රමසිංහඉඩමට නීත්‍යානුකූල බලපත්‍රයක් නොමැති නිසා අහසින් කඩා වැටුණා වගේ තමයි ජීවත් වන්නේ. බොහොම අමාරුවෙන් වගා කරන බෝග නියඟයට විනාශ වෙනවා. අනෙක් අයට නියන් සහනාධාර ලැබෙනවා. අපට නියන් සහනාධාරවත් ලබාගන්න පිළිවෙළක් නැහැ. ළිඳක් හදාගන්න ආධාරයක් ගන්න බැහැ.ඩබ්ලිව්. ඇම්. අප්පුහාමි1999 වර්ෂයේ අපට ඉඩම් ලබා දුන්නා පවුල් 120 ක් ඉඩම් ලබාගෙන මෙහි ආවා. රු. 20000 ක ණයක් නිවාස අධිකාරිය ලබා දුන්නා. රු. 50000 පොලිය සමග ගෙව්වා. නමුත් අපේ ඉඩම් වලට තාම බලපත්‍රයක් ලැබිලා නැහැ.වයි. එම්. අප්පුහාමිඉඩම්වලට නීත්‍යානුකූල බලපත්‍ර නොමැති වීමෙන් අපට විදුලිය ලබා ගන්න විදියක් නැහැ. මේ නිසා අපි සූරිය කෝෂ මගින් විදුලිය ලබා ගන්නේ. පවුල් 80 ක් විතර සූරිය කෝෂ ලබා ගෙන තිබෙනවා. ඒත් වර්ෂා කාලයට එළිය ලබා ගන්න අපහසුයි. බැටරිය චාජ් වන්නේ නැහැ.ඌව පළාත් ප්‍රධාන ඇමැති ශෂින්ද්‍ර රාජපක්ෂ- ඉඩම්වලට බලපත්‍ර නොමැති වීම ජාතික ප්‍රශ්නයක් වෙලා. නමුත් ඌව පළාතේ මොනරාගල දිස්ත්‍රික්කයේ ඉඩම් ලාභීන්ට බලපත්‍ර ලබාදීමට විවිධ බලපෑම් ඇතිවෙලා තියනවා.මේ නිසා මේ දිස්ත්‍රික්කයේ ජනතාව අසරණ වෙලා. පුරවැසියාට සුරක්ෂිතභාවයත් ලැබීම සඳහා පදිංචි ඉඩමට නීත්‍යානුකූල ලියවිල්ලක් තිබිය යුතුයි.පළාත් සභාවට පැවරී ඇති උපරිම බලතල ප්‍රයෝජනයට ගෙන කඩිනමින් ඉඩම්වල අයිතිය ඌව ජනතාවට ලබාදීමට කටයුතු කරනවා.පළාත් සභා මන්ත්‍රී සුදත් වලගල්ල (ජ. වි. පෙ.)- ඉඩම් හිමිකම පිළිබඳව ඌවේ ජනතාව දැඩි පීඩාවට ලක්වී සිටිනවා. විවිධ ආයතනවලට අයත් ඉඩම් ජනතාව නොදැනුවත්කම නිසාම භුක්ති විඳිනවා. මේ නිසා ඔවුන්ට නීතිමය පියවර ගෙන දඬුවම් පමුණුවනවා. මේ සඳහා කඩිනම් පියවරක් ගැනීමට රජය මැදිහත් විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007284</link>
    <topic>දීර්ඝ ඉතිහාසයකට හිමිකම් කියන මහකච්චකොඩියගල්ලෙන් විහාරය</topic>
    <author/>
    <content>වවුනියාව නගරයේ සිට හොරොව්පොතාන මාර්ගයේ සැතපුම් එකක් පමණ ගොස් වමට හැරී මාමඩුව පසුකොට තවත් සැතපුම් 09 ක් පමණ ගිය තැන හමුවන මහකච්චකොඩිය පුරාණ ගල්ලෙන් රජමහ විහාරස්ථානය ඓතිහාසික වැදගත්කමෙන් යුත් පුද බිමකි.අක්කර 10 ක් පමණ වූ රමණීය බිම් ප්‍රදේශයක කුඩා කදුවැටියකට හා විශාල වැවකට යාබදව පිහිටා ඇති පුරාණ ගල්ලෙන් රජමහා විහාරය දුටුගැමුණු යුගයේ නිර්මාණය කෙරුණු සිද්ධස්ථානයක් බව අනාවරණය කරගෙන තිබේ.ගල්ලෙන් 23 මෙම පුදබිම තුළ දැකිය හැකි අතර ඒවායේ කෙටි කටාරම් ලිපි, පැරැණි ආකාස චෛත්‍ය, කිරිවෙහෙර, විහාර මන්දිරය සිරිපතුල් ගල් දාන ශාලා ඇතුළු බොහෝ දේ මේ පුදබිමේ දක්නට ලැබේ.දුටුගැමුණු රජතුමාගෙ දස මහා යෝධයන් අතරින් නන්දිමිත්‍ර යෝධයාට සුවිශේෂ තැනක් හිමි වෙයි.එම යෝධයාගේ උපන්ගම ලෙස සැලකෙන්නේ වැව්නිච් පුරවරයේ වත්මන් මහකච්චකොඩිය ග්‍රාමයයි.එදා මෙය නැගෙනහිර කඩතේද ගම ලෙස හැදින්වූ බවද සෙල්ලිපි ඇසුරෙන් පුරාවිද්‍යාව සාක්ෂි දරයි.ක්‍රි. පූ. තුන්වැනි සියවසේ අගභාගය දක්වා දිවෙන ඉතිහාසයකට හිමිකම් කියන පුරාණ ගල්ලෙන් රජමහා විහාරස්ථානය ඓතිහාසික තොරතුරු අතින් අති පොහොසත් එහෙත් තවමත් කැලෑවෙන් වැසී ඇති ඒරුපොතාන, කිඹුලාගල, නානිරාවිය ප්‍රදේශද ඒකාබද්ධ කරගත් පුද බිම් කලාපයක් යැයි කීම නිවැරැදිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007285</link>
    <topic>සමනල අඩවියේ සුදු සේලයඅපවිත්‍ර නොකර රැකගනිමු</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>සමනල අඩවියේ සුදු සේලය බඳු සුන්දර දෙහෙනඇල්ලේ චමත්කාරය ඇතැමුන් අසුන්දර ලෙස විඳ ගැනීමට යෑමෙන් එම දියඇල්ල අවට පරිසරය දූෂණය වී තිබේ.ලංකාවේ දියඇලි අතර 27 වැනි ස්ථානය දෙහෙනඇල්ලට හිමිය. රත්නපුර වේවැල්වත්ත මාර්ගයේ කිලෝමීටර් 20 ක් පමණ ගිය විට මේ මනරම් දිය ඇලි කොමලිය හමුවේ.සමනල අඩවියේ දෙහෙනකන්ද මෙහි උපතයි. බඹරබොටුව ගඟේ අතු ගංගාවක් ලෙස දියඇල්ල නිර්මාණය වෙයි.දෙහෙනඇල්ල පාමුල විශාල ගල් කීපයකි. එම ගල් අසල මත්වතුර පානය කර දමා ගිය අරක්කු බෝතල් කීපයකි’ කට ගැස්මට ගෙනා ආහාර පැකට්ටුවල පොලිතින් කවර තැන් තැන්වලය.මෙවැනි සුන්දර උරුමයක පහස ලබා ගන්නේ මෙලෙසද ? අපට හැඟුණු ප්‍රශ්නය එයයි. මෙතනට එන කණ්ඩායම් මත්පැන් බොනවා. බිලා ඉවර වෙලා අඩුම කුඩුම එතැනම දමා යනවා. ගම්වැසියකු වන දේවින්ද කුමාර් අප සමග පැවැසීය.නෙතට රසඳුනක් බඳු සමනල අඩවියේ සුදු සේලය රැක ගැනීම අපේ යුතුකම බව එය නරඹන ඔබ සිත තබා ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007286</link>
    <topic>තරුණ තරුණියන්ට සෙත සලසන අක්මීමන යොවුන් සේනාංකය</topic>
    <author>සටහන හා ඡායාරූප -ගාල්ල උතුර සමූහ දික්වැල්ලේ තිලකරත්න</author>
    <content>ලංකාවේ දැනට යොවුන් සේනාංක 37 ක් ක්‍රියාත්මක වේ. ඒ අතර අක්මීමන යොවුන් සේනාංකය මුල් අවස්ථාවේම පිහිටුවනු ලැබූ යොවුන් සේනාංකයක් වේ. එය ස්ථාපිත කර ඇත්තේ 2003 වර්ෂයේය.ආරම්භයේ සිට මේ දක්වා අභ්‍යාසලාභීන් හාරදහසකට අධික සංඛ්‍යාවක් මෙහි පුහුණුව ලබා විසිර ගොස් ඇත.මෙහි පුහුණුව ලැබූ වැඩි දෙනකු දේශීය හා විදේශ රැකියාවල නිරත වී සිටින බව අක්මීමන යොවුන් සේනාංක මධ්‍යස්ථානාධිපති කපිතාන් රංජිත් වීරරත්න මහතා පැවැසීය.ඉංග්‍රීසි වෘත්තීය මාර්ගෝපදේශනය පෞර්ෂ වර්ධනය, ජාතික උරුමයන්, සමාජ විද්‍යාව, සෞන්දර්ය සරඹ හා ශාරීරික අභ්‍යාස විෂයන් පිළිබඳ නේවාසික පුහුණුවක්ද වෘත්තීය ආයතනයක බාහිර පුහුණුවක්ද අභ්‍යාසලාභීන්ට ලබාදේ.අභ්‍යාසලාභීන්ට අවශ්‍ය දැනුම ලබාදීම සඳහා අක්මීමන යොවුන් සේනාංකයේ පුහුණුවලත් උපාධිධාරීන් 14 දෙනෙකුගෙන් යුත් ආචාර්ය මණ්ඩලයක් සේවය කරති.පුහුණුවට තෝරා ගනු ලබන අභ්‍යාසලාභීන්ට බාහිර පාඨමාලාවක් හැදෑරීමට රුපියල් දස දහසක් මසකට රු. 1000 ක දීමනාවක්, ආහාර, නිල ඇඳුම්, නේවාසික පහසුකම නොමිලේ සපයනු ලැබේ.ඉදිකිරීම් ක්‍ෂේත්‍රය හෝටල් ක්‍ෂේත්‍රය විදේශ රැකියා, නාවුක අංශයේ රැකියා, කාර්මික, ඇඟලුම් අංශවල අභ්‍යාසලාභීන්ට රැකියා ලබාදී ඇත.වයස අවුරුදු 17-28 අතර වයසැති තරුණ තරුණියන් පුහුණුව සඳහා තෝරාගනු ලබන අතර අක්මීමන යොවුන් සේනාංකයට අගෝස්තු දෙවැනි දින සිට නවකයන් බඳවා ගැනීමට කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=r1007288</link>
    <topic>සංචාරක නෙත් වසඟ කරන</topic>
    <author>සටහන හා ඡායාරූප -රඹුක්කන විශේෂ ඔස්වල්ඩ් ගොඩකුඹුර</author>
    <content>ජාතික නාමල් උයනේ රෝස තිරුවානා කඳුවැටිය මෙන් දැකුම්කළු කඳු වැටියක් රඹුක්කන ද පිහිටා තිබේ. මධ්‍යම පළාතේ හතරලියද්ද ප්‍රදේශයත්, වයඹ පළාතේ මාවතගම ප්‍රදේශයත් මායිම්ව සබරගමුව පළාතේ රඹුක්කන පරපේ ප්‍රදේශයේ පිහිටි මේ කඳු වැටිය කටුගල නමින් ප්‍රදේශවාසීහු හඳුන්වති.රඹුක්කන, නගරයේ සිට පරපේ හරහා මාවතගම මාර්ගයේ කණුගොල්ල ග්‍රාම නිලධාරි වසමේ පිහිටි පාලම අසලින් කටුගලට යා හැකිය .රඹුක්කන-පරපේ මහා මාර්ගයේ පරපේ පසුකර මාවතගම දක්වා දිවෙන මාර්ගයේ ගොස් දුනුකේවත්තේ පොල් මෝලට මදක් ඉදිරියෙන් දකුණුට පිහිටි මාර්ගයේ පැමිණි ඉඟුරුවත්ත හන්දියෙන් හැරී මාවතගම ප්‍රාදේශීය ලේකම් කොට්ඨාසයට අයත් උග්ගල්පාය ආරණ්‍ය සේනාසන ඔස්සේ ද කටුගලට යා හැකිය.සෑම පොහෝ දිනකම අවට ප්‍රදේශවල පිරිස් මේ උග්ගල්පාය ආරණ්‍ය සේනාසනය වැඳපුදා ගැනීමටත්, කටුගල මතට ගොස් එහි අවට සිරි නැරැඹීමටත් පැමිණෙති. පින්නවල අලි අනාථාගාරය නැරැඹීමට පැමිණෙන විදේශීය සංචාරකයෝ ද මෙහි එති.මේ සම්බන්ධයෙන් තොරතුරු සොයා ගිය අපට හමු වූ උග්ගල්පාය ආරණ්‍ය සේනාසනයේ වත්මන් සේනාසනාධිපති මාවතගම ධර්මප්‍රිය හිමියෝ මෙසේ පැවැසූහ.‘උග්ගල්පාය ආරණ්‍ය සේනාසනයට රජ දරුවන් පුරාණයේ සම්බන්ධ වූ ඔබට තොරතුරු පැවතෙනවා. ඒ අනුව වළගම්බා රජතුමන් මේ ගල්ලෙන්වල සැඟ වී සිටි බවට තොරතුරු පැවසෙනවා.මේ අවට පිහිටි ජයකඩු ලෙන, සැඟෑ ලෙන, යහන් ලෙන, බුජස් ලෙන, හතරට මැද උග්ගල්පාය ලෙන් පිහිටා තිබෙනවා. වළගම්බා රජු සැඟව සිටි ස්ථාන ලෙස එම ස්ථාන නම් පොතේ ද ඇතුළත් ඒ සමීපයේ පිහිටි මෙම ලෙනෙහි රජතුමා සැඟව සිටින්නට ඇත.පුරාණ කටාරම් කෙටූ ගල්ලෙන්, ගල් පඩි, කළු දිය පොකුණු යනාදියත් පැරැණි කාලයේ තිබූ බුදු මැදුරත් මේ ස්ථානයේ භාවනානුයෝගී ස්වාමීන් වහන්සේ වැඩ සිටි ස්ථානයක් බවට සාධක තිබෙනවා.තවමත් ප්‍රයෝජනයට ගන්නා දාන ශාලාව පිහිටා ඇත්තේ ගල තුළ යි. මෙම ගල් තලාවත්, කටුගලත් එකම ගල් කුළු පවුවක් වගෙයි. මෙහි තිබූ සෙල් ලිපියක් යම් කිසි පිරිසක් විසින් කඩා දමලා. එය තිබුණා නම් මෙහි අතීත තොරතුරු හෙළිකැර ගැනීමට තිබුණා.පරපේ කණුගොල්ල පදිංචි ඩබ්ලිව්. ජී. මහින්ද පේ‍්‍රමලාල් මහතා මෙය ස්වභාව ධර්මයේ තවත් අපූරු නිර්මාණයක්. රඹක්කන් ඔයට සමාන්තරව ඇති ගුරුපාර දිගේ වෙනිවැල්ල අමුණ දක්වා වාහනයකින් යා හැකි මාර්ගයක් තිබෙනවා.එය ප්‍රදේශවාසීන් ශ්‍රම දායකත්වයෙන් ඉදිකරගත් මාර්ගයක්. ඊට කොන්ක්‍රීට් යොදා සංවර්ධනය කරන්නේ නම් එය සංචාරකයන්ට මෙන්ම ප්‍රදේශවාසීන්ටත් පහසුවක්, රබර් වතු මැදින් කඳු හෙල් නඟිමින් කටුගලට යන ගමන සංචාරකයන්ට අමතක නොවන සොඳුරු අත්දැකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007281</link>
    <topic>මහේලගෙන් - සංගක්කාරගෙන් වාර්තා :</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිල හා ශ්‍රී ලංකාව අතර දෙවැනි ටෙස්ට් තරගයේ දෙවැනි දිනය නිමාවෙද්දී ඉන්දියාව පළමු ඉනිමට කිසිවෙකු නොදැවී ලකුණු 95 ක් ලබා සිටියේ ය.කොළඹ එස්. එස්. සී ක්‍රීඩා පිටියේ පැවැත්වෙන මේ තරගයේ ඊයේ තේ පානයෙන් පසුව ශ්‍රී ලංකාව පළමු ඉනිම කඩුලු 4ක් දැවී ලකුණු 642 කට අත්හිටුවා ඉන්දියාවට පහර දීමට අවස්ථාව උදා කළේය.ඉන්දීය ආරම්භක පිතිකරු විරේන්ද්‍ර ෂෙවාග් පන්දු 63 කදී නොදැවී වේගවත් ලකුණු 64 ක් ලබාගත් අතර එයට හතරේ පහරවල් 12 ක් ඇතුළත් විය. මුරලි විජේ නොදැවී ලකුණු 22 ක් ලබා ගත්තේ ය.ඉන්දීය පිල ඕවර 18 කට මුහුණ දුන් අතර එම ඕවර කිහිපය සඳහා ශ්‍රී ලංකා පන්දු යවන්නන් 5 ක් යොදා ගැනුණි. නායක සංගක්කාරට අවශ්‍ය වූයේ ඉන්දීය කඩුල්ලක් හෝ ඊයේ දවා ගැනීමට වුවද එම උත්සහය අසාර්ථක විය.එස්. එස්. සී පිටිය පිතිකරුවන්ගේ පාරාදීසයක් බවට ඉන්දීය පිතිකරුවන් මුහුණදුන් ආකාරයෙන් තව දුරටත් තහවුරු විය.ලෝක ක්‍රිකට් ඉතිහාසයේ වසර 62ක් පැරැණි සර් ඩොනල්ඩ් බැඩ්මන්ගේ වාර්තාවක් බිඳ හෙලූ ශ්‍රී ලංකා ක්‍රිකට් උප නායක මහේල ජයවර්ධන හා ශ්‍රි ලංකාව වෙනුවෙන් වැඩිම ද්විත්ව ශතක වාර්තා කළ නායක කුමාර් සංගක්කාර ඊයේ එස්. එස්. සී පිටිය වර්ණවත් කළහ.සංචාරක ඉන්දීය පිලට එරෙහිව මහේල හා සංගක්කාර 2 වැනි ටෙස්ට් තරගයේ දෙවැනි දිනයේ දී මේ දක්ෂතා දැක් වූහ. එයට අමතරව ශ්‍රී ලංකා ඉනිමට ප්‍රබල ශක්තියක් ගෙන දුන් තිලාන් සමරවීර නොදැවී ලකුණු 76 ක් ශ්‍රී ලංකා පිලට එක් කෙළේ ය.මහේල ජයවර්ධන ලකුණු 174ක් වාර්තා කෙළේ ය. ඔහු එස්. එස්. සී පිටියේ දී වාර්තා කළ 10 වැනි ශතකය වූ අතර ඔහුගේ 28 වැනි ටෙස්ට් ශතකය විය.මෙයට පෙර එකම ක්‍රීඩාංගණයකදී ටෙස්ට් ශතක 9ක් ලබා ඕස්ට්‍රේලියාවේ මෙල්බර්න් ක්‍රීඩා පිටියේ දී (1948 ජනවාරි 1 දා ) සර් ඩොනල්ඩ් බ්‍රැඩ්මන් ලෝක වාර්තාවකට හිමිකම් කීවේ ය.මහේල එස්. එස්. එස්. සී පිටියේ තරග 23කට සහභාගී වී ශතක 10ක් ලැබූ අතර සර් ඩොනල්ඩ් බ්‍රැඩ්මන් මෙල්බර්න් ක්‍රීඩා පිටියේ තරග 10කට සහභාගී වී ශතක 9ක් ලබා තිබුණි.මහේල ලබාගත් ලකුණු 174 පන්දු 244කදී හතරේ පහර 20ක් හා හයේ පහර 1 ක් සමඟ මිනිත්තු 358 කදී වාර්තා විය. මහේල හා සංගක්කාර අතර තුන්වැනි කඩුල්ලට ලකුණු 193 ක සම්බන්ධතාවක් ගොඩනැඟුණි.සංගක්කාර ලකුණු 219 ක් පන්දු 355 කදී හතරේ පහර 29ක් ද ඇතුළත් ව මිනිත්තු 399 කදී වාර්තා කෙළේ ය. සංගක්කාරට පෙර ටෙස්ට් ද්විත්ව ශතක 6ක් වාර්තා කර තිබුණේ මාවන් අතපත්තු හා මහේල ජයවර්ධන පමණි.තිලාන් සමරවීර නොදැවී ලකුණු 76ක් ලබා සිටි අතර පන්දු 121 කදී හතරේ පහර 8ක් එයට ඇතුළත් විය. මහේල හා තිලාන් අතර හතර වැනි කඩුල්ලට ලකුණු 176ක සම්බන්ධතාවක් ගොඩනැංවුණි.ඉන්දීය පන්දු යවන්නන්ට කිසිදු සහයක් නොදැක් වූ එස්. එස්. සී තනතිල්ලේ ෂර්මා, ඕජා, හර්බජන් හා ෂෙවාග් එක් කඩුල්ල බැගින් බිඳ හෙලූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007282</link>
    <topic>සහිරා සත් සාමාජික රගර් තරග 1දා</topic>
    <author/>
    <content>කොළඹ මරදාන සහිරා විද්‍යාලීය 60 කණ්ඩායම තෙවන වරටත් සංවිධානය කරනු ලබන ආරාධිත සත් සාමාජික අන්තර් පාසැල් රගර් තරගාවලිය අගෝස්තු මස 01 දා කොළඹ 7 රාජකීය විද්‍යාලයීය ක්‍රීඩා සංකීර්ණයේදී පැවැත්වේ.මේ තරගාවලිය සඳහා කණ්ඩායම් 12 ක් සහභාගිවීමට නියමිත අතර සූරතාව දිනාගන්නා කණ්ඩායමට මෙන්ම අනුශූරයන්ටද දක්ෂතම ක්‍රීඩකයාටද ත්‍යාග හිමිවේ.වැඩිවිස්තර සඳහා ප්‍රචාරක හා සමරු කට්ටුවේ සභාපති එම්. එෆ්.එස්. මුහීඩ් අංක 0777728275 ට අමතා ලබාගන්නා ලෙස සංවිධධායක මණ්ඩලය දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007283</link>
    <topic>ජේඩන් ගුණවර්ධනගෙන් විශිෂ්ට දස්කම්</topic>
    <author>ෆවුස් මොහොමඩ්</author>
    <content>මීරිගම මෝටර් රථ හා යතුරුපැදි ධාවන තරගාවලියේ යතුරුපැදි තරග ඉසව් 2 ක ජය හිමිකර ගනිමින් විශිෂ්ට දස්කම් පෑමට 8 හැවිරිදි ජේඩන් ගුණවර්ධන සමත් විය. අශ්වබල 125 යතුරුපැදි තරගයේ ප්‍රථම ස්ථානය සහ අශ්වබල 125 අවුරුදු 16 න් පහළ යතුරුපැදි තරගයේ ප්‍රථම ස්ථානය දිනාගත් ජේඩන් අවුරුදු 13 න් පහළ අශ්වබල 50 ස්කූටර් තරග ඉසව්වෙන් තෙවැනි ස්ථානය හිමිකර ගත්තේය.ශ්‍රී ලංකා යතුරුපැදි සංගමය විසින් සංවිධානය කරනු ලැබූ මේ තරගාවලිය මීරිගම කැන්වේ ඔටෝඩ්‍රොම් ධාවන පථයේදී පැවැත්විණි.සුපිරි ධාවන සූර ශේන් ගුණවර්ධනගේ වැඩිමල් පුතු වන ජේඩන් පළපුරුදු යොවුන් ධාවන සූරයන් අභිබවා ජයග්‍රහණ හිමිකර ගනිද්දී ඔහුගේ බාල සොයුරා වන 7 හැවිරිදි ආරොන් ගුණවර්ධන 16 න් පහළ අශ්වබල 125 යතුරුපැදි ඉසව්වේ තෙවැනි ස්ථානය දිනාගැනීමට සමත්වීම විශේෂ සිදුවීමක් විය.යතුරුපැදි ඉසව් 9 ක් සහ මෝටර් රථ ඉසව් 6 ක් ඇතුළත් වූ මේ තරගාවලියේ යතුරුපැදි ධාවන තරග අංශයේ සෙසු තරගවලදී කැපී පෙනෙන දස්කම් දැක්වීමට උදේශ් වෙඩිසිංහ, ඉන්දික රණතුංග, සංජීව උදය කුමාර සහ ප්‍රභාත් පීරිස් සමත් වූහ.මෝටර් රථ තරගාවලියේ වැඩි දස්කම් දැක්වීමට ප්‍රසන්න ද අල්විස්, ඉෂාක් වහාබ්, පසිඳු පීරිස් සහ මයිකල් විජේසූරිය සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007284</link>
    <topic>මර්ලිං ඔටේගෙන් නව වාර්තාවක්</topic>
    <author>ප්‍රංශය ඒ. එෆ්. පී.</author>
    <content>1980 මොස්කව් ඔලිම්පික් උළෙලේ මීටර් 200 ධාවන ඉසව්වේ ලෝකඩ පදක්කම හිමිකර ගත් මර්ලිං ඔටේ ලබන සතියේ ඇරඹෙන යුරෝපීය මලල ක්‍රීඩා සූරතාවලියට සහභාගි වෙමින් නව වාර්තාවක් තැබීමට නියමිතය.2002 වසරේදී ස්ලොවේනියානු පුරවැසිභාවය ලැබූ 50 හැවිරිදි ඔටේ මේ අනුව යුරෝපීය මලල ක්‍රීඩා සුරතාවලියට සහභාගි වන වයස්ගතම ක්‍රීඩිකාව ලෙස වාර්තා පොතට එක්වනු ඇත. මීට පෙර එම වාර්තාවට හිමිකම් කීවේ ප්‍රංශයේ නිකොලේ බ්‍රේක්බස්ච් ය. ඒ වන විට ඇගේ වයස අවුරුදු 47 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007285</link>
    <topic>කොන්ටාඩෝ පළමු තැනට</topic>
    <author>පැරීසිය ඒ. එෆ්. පී.</author>
    <content>පිට පිට දෙවැනි වතාවටත් ප්‍රංශ සවාරිය ජයගත් ස්පාඤ්ඤයේ ඇල්බටෝ කොන්ටාඩෝ ජගත් පාපැදි සම්මේලනයේ නව ශ්‍රේණිගත කිරීම් අනුව ලොව අංක 01 පාපැදි සූරයා බවට පත් විය.ප්‍රංශ සවාරිය ඇරඹෙන විට ශ්‍රේණිගත කිරීම් වල සිව්වැනි ස්ථානයේ පසුවූ කොන්ටාඩෝ ප්‍රසාද ලකුණු 482 ක් ලබා ගනිමින් ප්‍රථම ස්ථානයට පත්වූ අතර ප්‍රංශ සවාරියේ අනුසූරයා වූ ලසම්බර්ග් හි ඇන්ඩි ශෙලෙක් ශ්‍රේණිගත කිරීම් වල 57 වන ස්ථානයේ සිට 6 වන ස්ථානයට පත්වීම කැපී පෙනුණු සිදුවීමක් විය.ශ්‍රේණිගත කිරීම් වල දෙවැනි ස්ථානය ස්පාඤඤ්ඤයේ ජෝකීම් රොඩ්‍රිගස්ට හිමිවී තිබෙන අතර ඔස්ට්‍රේලියාවේ කාබෙල් ඉවෙන්ස් තෙවැනි ස්ථානයේ පසුවෙයි.හිටපු සුපිරි පාපැදි සූරයා වූ අමෙරිකාවේ ලාන්ස් ආම්ස්ට්‍රොංට හිමිව ඇත්තේ 42 වන ස්ථානයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007286</link>
    <topic>සවි එසවීමේ ක්‍රීඩා වැඩමුළුව 31 දා</topic>
    <author/>
    <content>ශ්‍රී ලංකා සවි එසවීමේ සම්මේලනයේ අනුමැතියෙන් වාද්දුව ශක්ති ක්‍රීඩා සමාජය හා කලුතර දිස්ත්‍රික් සංවර්ධන කමිටුව සංවිධානය කරනු ලබන කලුතර දිස්ත්‍රික්කයේ පාසල් හා ක්‍රීඩා සමාජවලට සවි එසවීමේ ක්‍රීඩාව හඳුන්වා දීමේ වැඩ මුළුවක් මේ මස 31 දා උදෑසන 8.30 ට පානදුර සුමංගල විදුහල් ශාලාවේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007287</link>
    <topic>14න් පහළ බැඩ්මින්ටන් සූරතාවමහනුවර මහාමායා බාලිකාවට</topic>
    <author>ජගත් ගුණවර්ධන</author>
    <content>සමස්ත ලංකා පාසල් වයස අවුරුදු 14 න් පහළ බැඩ්මින්ටන් තරගාවලියේ බාලිකා සුපිරි ඒ කාණ්ඩයේ සූරතාව දිනාගැනීමට මහනුවර මහාමායා විද්‍යාලීය කණ්ඩායම සමත් විය. මෙහි අනුසූරතාව ගාල්ල සංඝමිත්තා බාලිකාවට හිමි විය.දිවයිනේ පාසල් 128 ක බාලක හා බාලිකා වශයෙන් මේ තරගාවලියට ඒ, බී, සී, ඩී හා ඊ කාණ්ඩ යටතේ තරග පැවැති අතර මහනුවර මහාමායා විද්‍යාලය ඒ කාණ්ඩයේ තරග කොට විශාඛා විදුහල, අනුලා විදුහල, ගාල්ල සංඝමිත්තා විදුහල සමඟ සුපිරි කාණ්ඩයෙන් තරග වැදුණි.ශ්‍රී ලංකා පාසල් බැඩිමින්ටන් සංගමය විසින් මෙහෙයවනු ලැබූ මේ තරගාවලිය ගල්කිස්ස ශාන්ත තෝමස් විදුහල් ගෘහස්ත ක්‍රීඩාංගණයේ දී පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007288</link>
    <topic>‘ටොප් සික්ස්’ විවෘත පිහිනුම්6 වැනිදා ඇරැඹේ</topic>
    <author>ජගත් ගුණවර්ධන</author>
    <content>කොළඹ ආනන්ද විද්‍යාලයීය ජල ක්‍රීඩා සංගමය හා ආනන්ද විද්‍යාලයීය පිහිනුම් තටාක පරිපාලන කමිටුව සිව්වැනිවරටත් සංවිධානය කරන ‘ටොප් සික්ස් විවෘත පිහිනුම් තරගාවලිය” අගෝස්තු මස 6, 7 හා 8 දිනවලදී ආනන්ද විද්‍යාලයීය පිහිනුම් තටාකයේ දී පැවැත්වේ.මේ පිහිනුම් තරඟාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ සිංහල ක්‍රීඩා සමාජ ශාලාවේදී පැවැත්විණි.එහිදී අදහස් දැක්වූ සංවිධාන කමිටුවේ සභාපති වෛද්‍ය එච්.එස්. පෙරේරා මහතා පිහිනුම් ක්‍රීඩාව රටපුරා ජනපි‍්‍රය හා ප්‍රචලිත කිරීමේ අරමුණින් මේ පිහිනුම් තරගාවලිය සංවිධානය කරන බව පැවසී ය.මේ තරගාවලියේ විශේෂත්වය වන්නේ සෑම තරග ඉසව්වකම පළමු හයදෙනා තෝරා ඔවුනට පදක්කම් හා සහතික පිරිනැමීමයි.වයස අවුරුදු 8න් පහළ, 10න් පහළ, 12න් පහළ, 14න් පහළ, 16න් පහළ , 19න් පහළ හා 19න් ඉහළ, විවෘත වශයෙන් පිරිමි හා කාන්තා ලෙසින් තරග ඉසව් පැවැත්වෙයි.තරගාවලියේ බාලක බාලිකා අංශ දෙකේම සෑම වයස් සීමාවකම සූර සූරියන්ට විශේෂ කුසලාන ප්‍රදානය කෙරෙන මේ ජල ක්‍රීඩා උළෙලට සිය බැංකුවේ හැටවැනි සංවත්සර උළෙල නිමිත්තෙන් ලංකා බැංකුවේ අනුග්‍රහය ලබාදීමට එක් වූ බව මෙහිදී අදහස් දැක් වූ ලංකා බැංකු අළෙවි ප්‍රධානි එම්.එෆ්.ගෆූර් මහතා සඳහන් කර සිටියේ ය.මේ තරගාවලියේ බාලිකා ඉසව් 6 වැනි දින ද, බාලක ඉසව් 7 වැනි දින ද විවෘත තරග 8 වැනි දින ද පැවැත්වීමට නියමිතය.8 වැනි දින ජය සංකේත ප්‍රදානය ලංකා බැංකු සභාපති ආචාර්ය ගාමිණී වික්‍රමසිංහ හා කොළඹ ආනන්ද විද්‍යාලයීය විදුහල්පති අයි.එම්.ඩී. ධර්මසේන මහත්වරුන් සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s1007289</link>
    <topic>එස්. එස්. සී. පිලට පළමු ඉනිමේ ජයක්</topic>
    <author>ෆවුස් මොහොමඩ්</author>
    <content>23න් පහළ අන්තර් සමාජ ක්‍රිකට් තරගමාලාවේදී සිය තුන්වැනි ශතකය වාර්තා කිරීමට ද්‍රවිඩ සංගම් පිලේ නායක අශාන් ප්‍රියන්ජන් සමත් විය.එස්. එස්. සී. පිලට පළමු ඉනිමේ ජයක් හිමිකර දුන් කටුනායක වෙළඳ කලාපීය ක්‍රීඩා පිටියේ පැවැති මේ තරගයේදී ප්‍රියන්ජන් ලකුණු 125 ක් රැස් කළේය.එස්. එස්. සී. පිල වෙනුවෙන් විශිෂ්ට පන්දු යැවීමක නිරත වූ සුරේෂ් වික්‍රම ද්‍රවිඩ සංගම් පිලේ පළමු ඉනිමේදී ලකුණු 81 කට කඩුලු 6 ක් බිඳ දැමීමට සමත් වූ අතර දෙවැනි ඉනිමේදී කඩුලු 2 ක් දවාලමින් මෙවර තරගමාලාවේ වැඩිම කඩුලු ලාභියා බවට පත්විය.එස්. එස්. සී. පළමු ඉනිම - 329 (81.4) උපුල් ජයසේන 108, රයන් කර්න් 66 (නවීන් කවිකාර 86/4, උදාර පීරිස් 84/3) සහ දෙවැනි ඉනිම - 300 (76.2) දිමුත් කරුණාරත්න 117, නුවන් කාවින්ද 52 (නවීන් කවිකාර 47/4 ප්‍රබෝධ සෙනෙවිරත්න 34/3)ද්‍රවිඩ සංගම් පිල පළමු ඉනිම - 247 (75.1) අෂාන් ප්‍රියන්ජන් 125 (සුරේෂ් වික්‍රම 81/6 ලිලාන් ප්‍රනාන්දු 34/3) සහ දෙවැනි ඉනිම - 124/4 (33) සජිත් ද සිල්වා 50, අදීෂ නානායක්කාර 49 (සුරේෂ් වික්‍රම 42/2)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s10072810</link>
    <topic>රොබින්සන් යළි රගර් පිටියට</topic>
    <author>ලන්ඩන් (ඒ. එෆ්. පී.)</author>
    <content>2003 වසරේ රගර් ලෝක කීරුළ දිනූ එංගලන්ත පිලේ ප්‍රබලතම ක්‍රීඩකයා වූ ජේසන් රොබින්සන් ක්‍රීඩාවෙන් සමුගැනීමෙන් පසු යළිත් රගර් ක්‍රීඩා පිටියට පැමිණෙමින් එංගලන්ත ලීග් තරගාවලියට සහභාගී වීමට නියමිතය.35 හැවිරිදි රොබින්සන් 2007 – 08 කාලයේදී සිය රගර් දිවියට සමු දුන්නේය. මෙවර ලීග් තරගාවලියේදී ෆයිල්ඩ් කණ්ඩායම වෙනුවෙන් තරග කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=s10072811</link>
    <topic>මාතලේ රාජ්‍ය සේවා මලල ක්‍රීඩා හෙට</topic>
    <author>චන්ද්‍ර ශ්‍රී අසෝක බණ්ඩාරමාතලේ දිසා විශේෂ</author>
    <content>මාතලේ දිසා රාජ්‍ය සේවා මලල ක්‍රීඩා උළෙල හෙට (29) වනදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ. මෙහිදී වයස අවුරුදු 30, 35, 40, 45, 50, 55 සහ 60 න් පහළ වයස් සීමා යටතේ මලල ක්‍රීඩා ඉසව් පැවැත්වීමට නියමිතය.මෙවර මුල්වරට විශ්‍රාමික රජයේ සේවක සේවිකාවන් සඳහා වයස අවුරුදු 60 න් ඉහළ මලල ක්‍රීඩා ඉසව් පැවැත්වීමටද පියවර ගෙන තිබීම විශේෂත්වයකි.මාතලේ දිසා ලේකම් ගාමිණි සෙනවිරත්න මහතාගේ ප්‍රධානත්වයෙන් පැවැත්වෙන මේ තරගාවලිය ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් සම්බන්ධීකරණ නිලධාරී රංජිත් අලුවිහාරේ මහතා විසින් සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007281</link>
    <topic>එජාපයේ පරිහානියට මුල ප්‍රශ්නයෙන් පලායාමයි</topic>
    <author>සාකච්ඡා කෙළේ -බුද්ධික සමන් ගුණවර්ධන ඡායාරූප -සුලෝචන ගමගේ</author>
    <content>පශු සම්පත් හා ග්‍රාමීය ප්‍රජා සංවර්ධන අමාත්‍යාංශය මගින් එම ක්ෂේත්‍රයේ වර්ධනය සඳහා ඉදිරිපත් කර තිබෙන අලුත් සැලැසුම් මොනවාද? සහ කාලීන දේශපාලන හා සමාජීය කරුණු පිළිබඳව නියෝජ්‍ය ඇමැති එච්.ආර්.මිත්‍රපාල මහතා සමඟ සිදුකළ සංවාදයකි මේ.පශුසම්පත් හා ග්‍රාමීය ප්‍රජා සංවර්ධන අමාත්‍යාංශයේ කාර්යභාරය කුමක් ද?මනුෂ්‍ය ආහාරවේලේ වැදගත් කොටසක් විදියටයි සලකන්නේ කිරි, බිත්තර , මස්, චීස් , බටර් , යෝගට් , අයිස්ක්‍රීම් ආදිය අයිති වෙන්නේ පශු සම්පත්වලට යි. රටේ මේ ආහාර සුලභ කිරීම සම්බන්ධයෙන් අපේ අමාත්‍යාංශය විශාල කාර්යභාරයක් ඉටු කරනවා.ඒ වගේම ග්‍රාමීය ප්‍රජා සංවර්ධනය යටතේ ගමේ ප්‍රජාවට එදිනෙදා ජීවිතයේ දී කටයුතු කරගෙන යාමට අවශ්‍ය සියලු දේ සංවර්ධනය කිරීමයි කරන්නේ.ගමට අවශ්‍ය මං මාවත්, පාලම් බෝක්කු, ප්‍රජාශාලා, ආදිය වගේම ගමේ තරුණ තරුණියන්ට ස්වයං රැකියා, ණය පහසුකම් ආදි සියලු කටයුතු සම්පාදනය කිරීම අපේ අමාත්‍යාංශය යටතේ සිදුවෙනවා.ශ්‍රී ලංකාව මේ වනවිටත් තමන්ට අවශ්‍ය කිරි ආහාර වර්ග විදේශවලින් ආනයනය කිරීමට විශාල මුදලක් වැය කරනවා. කිරි කර්මාන්තය නංවාලීම මගින් ඒ විශාල වියදම යම් තරමකින් හෝ අඩුකරගන්න පුලුවන් නේද?ඔව්. වර්තමානයේ අපට අවශ්‍ය කිරි ප්‍රමාණය ආනයනය කර ගැනීමට රුපියල් මිලියන තිස් දහසක් පමණ වැය වෙනවා. දේශපාලන තීන්දු තීරණ මතයි මේ තත්ත්වය උදාවෙලා තියෙන්නේ. මේ රටේ කිරි කර්මාන්තය දියුණු කිරීම අත්‍යවශ්‍ය යි.ඒ සඳහා අපි දිගින් දිගට වැඩ පිළිවෙළ රාශියක් ක්‍රියාත්මක කරනවා. අද වනවිට අපේ රටේ නිෂ්පාදනය වන කිරි ප්‍රමාණය රටට අවශ්‍ය ප්‍රමාණයෙන් 20%ක් පමණ යි. ඉදිරි වසර කීහිපය තුළ දී ඒ ප්‍රමාණය දෙගුණ තෙගුණ කිරීමට අපි බලාපොරොත්තු වෙනවා.මේ වනවිට ඔස්ට්‍රේලියාවෙන් උසස් වර්ගයේ දෙනුන් ගෙනැවිත් ඒ සතුනුත් දේශීය ගොවිපළවල වැඩෙන දෙමුහුන් දෙනුනුත් මේ කර්මාන්තය කරගෙන යාහැකි පිරිසට අඩු මිලකට ලබා දෙනවා.කලින් ඉඳන් ක්‍රියාත්මක කරගෙන ආපු කිරි ගම්මාන වැඩසටහන අපි දිගටම ක්‍රියාත්මක කරගෙන යනවා. ඒ හරහා කිරි ගොවීන් බලගැන්වීමට ද හැකියාව ලැබෙනවා. ඒ වගේම විද්‍යාත්මක වශයෙන් වැඩිදියුණු කළ යන්ත්‍රෝපකරණ කම්හල්වලට ලබාදී මේ නිෂ්පාදන වෙළෙඳපොළට යැවීමටත් කටයුතු දැනට කරගෙන යනවා.කිරි පමණක් නොවෙයි කුකුල්මස් වුණත් අද ලංකාවේ අවශ්‍ය ප්‍රමාණයට නිෂ්පාදනය වෙන්නේ නැහැ. ඒ නිසා පැටවුන් අභිජනනය කිරීමේ අවශ්‍යතාව තියෙනවා.ජාතික පශු සම්පත් සංවර්ධන මණ්ඩලය මේ වනවිට ඒ සඳහා අවශ්‍ය යන්ත්‍ර සූත්‍ර ඉන්දියාවෙන් ආනයනය කර තිබෙනවා. එහෙත් එයත් ප්‍රමාණවත් මදි. ඒ නිසා මේ දිනවල ඒ කටයුතු තව තවත් වැඩි දියුණු කිරීමට සාකච්ඡා කරගෙන යනවා.උතුරු නැඟෙනහිර පළාත්වලට මේ සංවර්ධන කටයුතු කොයි ආකාරයෙන් ද බලපා තිබෙන්නේ?පසුගිය යුද වාතාවරණය නිසා ඒ ප්‍රදේශවල ජන ජීවිතය වගේම පශු සම්පත් සම්බන්ධ කර්මාන්තත් සතුනුත් අයාලේ ගිය තත්ත්වයක් තමයි දැක ගන්න ලැබුණේ.ඒත් ඒ ප්‍රදේශවල ජනතාව විශාල ප්‍රමාණයක් මේ කර්මාන්තයට වැඩි ඇල්මක් දක්වනවා. ඒ නිසාම පසුගිය කාලයේ අයාලේ ගොස් සිටි ගව සම්පත නැවත අයිතිකරුවන්ට ලබාදීමේ වැඩ පිළිවෙළකුත් ක්‍රියාත්මක වෙනවා.තෙත් කලාපය වගේ නෙවෙයි උතුරු නැඟෙනහිර වියළි කාලගුණයක් තියෙන්නේ. ඒ නිසා ජලය පිළිබඳ ප්‍රශ්නයක් තියෙනවා. ඒ මොන දුෂ්කරතා තිබුණත් ඒ ප්‍රදේශයේ ජනතාව කුකුළන්, එළුවන්, හරකුන් ඇති කිරීමේ දැඩි උනන්දුවක් තියෙනවා. ඒ වගේම කැපවීමකුත් තියෙනවා.මේ වනවිට යාපනයේ සමූපකාර කිරි සමිති පිහිටුවා තිබෙනවා. ඒ හරහා විවිධ කිරි නිෂ්පාදන කරනවා. මුදවාපු කිරි, පැකට් කළ කිරි, කොටේජ් චීස් වැනි නිෂ්පාදන අද ඒ ප්‍රදේශයේ නිෂ්පාදනය වෙනවා.ග්‍රාමීය මට්ටමින් කිරි ගොවියන් ව්‍යාප්තව සිිටියත් ඔවුන්ගේ ආර්ථික තත්ත්වය එතරම් යහපත් අතකට හැරී නැහැ. ඔවුන්ගේ ජීවන තත්ත්වය නංවාලීමට අමාත්‍යාංශය ගෙන ඇති පියවර මොනවාද?ඔවුන්ට ගෙවන කිරිමිල 10% කින් වැඩි කළා. ඒ අනුව කිරි ලීටරයක මිල රුපියල් තුනකින් පමණ වැඩි වී තිබෙනවා.එය ජනාධිපතිතුමාගේ මැදිහත්වීමෙන් සිදු කළේ. දිනෙන් දින කිරිවලට ඇති ඉල්ලුම ඉහළ යනවා. ඒ නිසා සැපයුම තව තවත් ඉහළ යැවිය යුතුයි.මේ විෂය ක්ෂේත්‍රයෙන් මදක් ඔබ්බට ගොස් රටේ වත්මන් දේශපාලනයට හැරුණොත් මේ දිනවල එක්සත් ජාතික පක්ෂය සමඟ රජය සාකච්ඡා ආරම්භ කර තිබෙනවා. මේ ගැන ඇතැම් අය පළ කරන මතයක් වන්නේ, මෙය රජයේ තිබෙන ප්‍රශ්න හා අඩුපාඩු වසා ගැනීමේ උත්සාහයක් බව යි.ප්‍රජාතන්ත්‍රවාදී පාලන රටාවක් තියෙන රටක මහජන කැමැත්ත නිරූපණය වෙන්නේ දේශපාලන පක්ෂ හරහා යි. බලයේ සිටින දේශපාලන පක්ෂය හෝ පක්ෂ කීපය විරුද්ධ පක්ෂය සමඟ අදහස් හුවමාරු කර ගැනීමේ වරදක් නෑ.එය ප්‍රජාතන්ත්‍රවාදය වඩාත් ආරක්ෂා කිරීමක් මගේ ජීවිත කාලය තුළ මම දකින අති සාර්ථක රාජ්‍ය පාලකයා මහින්ද රාජපක්ෂ ජනාධිපතිතුමායි. ජනතාවගේ ප්‍රශ්න හඳුනාගෙන ඒවාට ප්‍රජාතන්ත්‍රවාදීව විසඳුම් ලබාදීමයි එතුමා කරන්නේ.විසඳුම් දෙන්නේ තුවක්කුවෙන් නෙවෙයි. ප්‍රභාකරන්ට වුණත් යටත් වෙන්න කිව්වා. අවි බිම තියන්න කිව්වා. සහයෝගයෙන් වැඩ කරන්න ආරාධනා කළා.විවේචන තියෙන්න ඕනෑ. හැබැයි ඒ විවේචන සාධාරණ වෙන්න ඕනෑ. රටේ උන්නතිය වෙනුවෙන් විවේචන කරන්න ඕනෑ. එහෙම නැතුව විවේචන විනාශකාරී වෙලා බැහැ.රට විජාතික බලවේගවලට අයිතිවෙන විදියෙ විවේචනවලින් රටටම වෙන්නෙ විශාල විනාශයක්. එය අපේ දරු පරපුරටත් බලපානවා. ඒක දරුවන්ටත් කරන විනාශයක්.මීට කලිනුත් රජය හා විපක්ෂය සාකච්ඡා කළා. ඒත් ඒවා සාර්ථක වුණේ නැහැ. මේ සාකච්ඡාත් අතරමඟ ඇණහිටීවි ද?රජයට ශක්තිය තියෙනවා රාජ්‍ය ප්‍රතිපත්ති අනුව කටයුතු කරගෙන යන්න. පරාජිතව සිටින දේශපාලන පක්ෂවලට යම් සහනයක් වෙයි මේ සාකච්ඡා.ඒ අය බලයට ඇවිත් කරන්න හිතාගෙන ඉන්න දේවල් දැන් කෙරෙනව නම් ඒ අයගේ අරමුණුත් ඉටු වෙනවා.ඒ නිසා වඩාත් සුදුසු දේ තමයි එකඟතාවයෙන් යුතුව ප්‍රශ්න විසඳාගැනීම. එක්සත් ජාතික පක්ෂයේ පිරිහීමට හේතුව තමයි උතුරේ ප්‍රශ්නය අවස්ථාවේ ඔවුන් ප්‍රශ්නයෙන් පළා යාම.ඒ වෙලාවේ රජය සමඟ එකමුතුවී ප්‍රශ්නයට මුහුණු දුන්නා නම් ඔවුන්ට මේ තරම් ජනතා අප්‍රසාදයක් හිමි වෙන්නේ නැහැ. කිලිනොච්චි - මැදවච්චි, අලිමංකඩ - පාමංකඩ වැනි කතා නොකියා හිටියානම් මේ මාරාන්තික තත්ත්වයට විපක්ෂය ඇද වැටෙන්නේ නැහැ.මේ රටට අවශ්‍ය වෙන්නේ වෛරී දේශපාලනයක් නෙවෙයි. පලිගැනීම්වලින් ගහණ වූ දේශපාලනයක් නෙවෙයි. අපේ බහුතර ජනතාවගේ සංස්කෘතිය ගත්තම බොහෝ පි‍්‍රය මනාප සාධාරණත්වය සොයා යන චින්තනයක්.ඉස්සර තිබූ රමණීය ගම මේ පක්ෂ ක්‍රමයත් එක්ක වෛරයකට තල්ලු වෙලා. රට එතැනින් ගලවාගන්න ආණ්ඩුව විතරක් නෙවෙයි විපක්ෂයත් එකතු වීම අවශ්‍යයි. මේක කාටත් තිබෙන ප්‍රශ්නයක්.යුද්ධය නිමාවී වසර එක හමාරකුත් ගෙවී ගිහින්. ඒත් ජනතාව බලාපොරොත්තු වූ සහන ලැබී නැහැ. මේ පිළිබඳ රජයට විපක්ෂයේත්, ජනතාවගේත් චෝදනාවක් තිබෙනවා.මෙහි යථාර්ථය ගැන අවබෝධයක් නැතිව චෝදනා කරන එක ලේසි යි. යුද්ධය අවසන් වූ පමණින් පසුදා සිට යුද්ධයේ අළු දූවිලි ගැන නොතකා කටයුතු කරන්න බැහැ. ඒ සියල්ල මුලින්ම පිරිසුදු කරන්න වෙනවා.නැති වූ දේපළ පුනරුත්ථාපනය කරන්න ඕනෑ. ජන ජීවිතය යථා තත්ත්වයට පත් කරන්න ඕනෑ. ඒ ප්‍රදේශවලට ජලය, විදුලිය, මාර්ග සපයන්න ඕනෑ. වැදගත් ම කාරණය තමයි ආරක්ෂාව. ආරක්ෂක තත්ත්වය වඩ වඩාත් ශක්තිමත් කරලා නැවත එවැනි ඛේදවාචකයක් ඇති නොවීමට වග බලාගන්න ඕනෑ.මේ දිනවල දේශපාලන කරලියේ බොහෝ සේ කතා කරන්නේ විධායක අගමැති ධූරය පිළිබඳව යි. ඒ පිළිබඳව ඔබේ මතය කුමක් ද?විධායක අගමැති ධූරයක් එනවනම් ඒක හොඳයි. ඒත් පසුගිය කාලයේ පැවති ත්‍රස්තවාදය පරාජය කිරීමට විධායක ජනාධිපතිධූරය හේතු සාධක වුණා. ඒ දිනවල පාර්ලිමේන්තුවේ සංයුතිය ශක්තිමත් එකක් නෙවෙයි. ජනාධිපතිවරයාට හිතවත් මන්ත්‍රී සංඛ්‍යාව අල්පවයි පාර්ලිමේන්තුවේ සිටියේ. ඒ නිසා විධායක ජනාධිපති ධූරයේ තිබූ බලතල තීන්දු තීරණ ආදිය තමයි ජයග්‍රහණයට ඉවහල් වුණේ.ජනාධිපතිවරයාට තියෙන සුවිශේෂ පෞද්ගලිකත්වය සමහර නායකයන් දෙස බැලුවාම, ඔවුන්ගේ තීන්දු තීරණ දෙස බැලුවාම දකින්න නැහැ. ඒ අතින් පරිපූර්ණ, නිගමනවලට එළැඹීමට පුළුවන් විශිෂ්ටත්වය ඇති නායකයෙක් ජනාධිපතිතුමා.ඒ නිසා එතුමා යාවජීව ජනාධිපති ලෙස සිටියත් එහි වරදක් ඇති බව පේන්න නෑ. ඒ නිසා ව්‍යවස්ථා සංශෝධනයකදී ඒ පිළිබඳවත් එකඟතාවක් ඇති කරගන්න හැකිනම් ප්‍රජාතන්ත්‍රවාදී රාමුව පුළුල් කරගන්න ගෙන යන සටන ඊටත් එහාට ගෙන යන්න පුළුවන් වෙනවා.අපි කල්පනා කරන ආකාරයට ප්‍රජාතන්ත්‍රවාදී රාමුව තුළ පුද්ගලයා වැදගත් වෙනවා. සමාජවාදී ක්‍රමය තුළ පුද්ගලයා වැදගත් නොවෙන්න පුළුවන්. සමහර ව්‍යාපාර, පාසල් වැනි ආයතන දෙස බැලුවාම ඒ ආයතන ප්‍රධානින්ගේ සුවිශේෂ ලක්ෂණ පේන්න තියෙනවා.රටක වුණත් නායකත්වය වැදගත්. රටේ ව්‍යවස්ථාව ප්‍රජාතන්ත්‍රීයකරණය කිරීම ගැන අපේ විරෝධයක් නැහැ. පාර්ලිමේන්තුවට බලතල ලැබෙන ව්‍යවස්ථාවක් සම්පාදනය කිරීමේ වරදක් නෑ. වඩාත් යෝග්‍ය වෙන්නේ එබඳු ප්‍රජාතන්ත්‍රවාදී ව්‍යූහයක් තමයි.ලංකාව වැනි බහු ආගමික, බහු භාෂික රටක ජනමතය එකඟතාවයකට ගැනීමේ අපහසුවක් තියෙනවා. එවිට ප්‍රජාතන්ත්‍රවාදී ක්‍රමය තුළ රටක ආණ්ඩු කිරීමේදී අර්බුද පැන නගින්න පුලුවන්. එවැනි අවස්ථාවක විධායක ජනාධිපති ක්‍රමය ප්‍රයෝජනවත් වෙන්න පුලුවන්. ඒ නිසා තමයි විරුද්ධ පක්ෂවල එකඟතා ඇති කරගැනීම වැදගත් වෙන්නේ. ඒ නිසා මෙහි වාසි අවාසි දෙකම තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007282</link>
    <topic>අපේ ගෙදර තිබුණේවාමාංශික පසුබිමක්</topic>
    <author>සාකච්ඡා සටහන -ඉරෝෂිනී දීපිකා ඡායාරූපය -සරත් වීරසිංහ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යංශයක සෑම වැඩ කටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ අධිකරණ අමාත්‍යංශයේ ලේකම් සුහද ගම්ලත් මහතාගෙනි.ඔබේ සම්පූර්ණ නම?සුහද කල්‍යාණ ගම්ලත්ඉපදුණේ?මොරටුවෙපවුලේ සාමාජිකයො ගැන කිව්වොත්?අම්මයි, තාත්තයි, සහෝදරයො දෙන්නෙක් සහ සහෝදරියක් මට හිටියා. ඒත් මේ වෙනකොට ජීවත්වෙලා ඉන්නෙ නංගියි, මල්ලියි, මමයි විතරයි.පියාගෙ නම?ටී. ඩී. ගම්ලත්පියාගෙ රැකියාව?එතුමා ඒ කාලෙ අධිකරණ අමාත්‍යාංශයේ ලිපිකරුවෙක් විදිහට සේවය කළා.මව?සුමනා ගම්ලත්මව රැකියාවක් කළාද?රජයේ සේවයේ ඉංගී‍්‍රසි ලඝු ලේඛිකාවක් විදිහට සේවය කළා.අධ්‍යාපනය ලැබූ පාසල් ගැන කිව්වොත්?ප්‍රථමයෙන් ම මොරටුව වේල්ස් කුමර විද්‍යාලයට ගියා. ඊට පස්සෙ කොළඹ රාජකීය විද්‍යාලයෙන් අධ්‍යාපනය ලැබුවා.රාජකීය විද්‍යාලයට ආවෙ?උ. පෙළ අධ්‍යාපන කටයුතු හැදෑරීමටවිද්‍යා විෂයයන්ගෙන් තමයි උ.පෙළ කළේ.පාසල් අධ්‍යාපන කටයුතුවල නිරතව සිටි කාලයේදී බාහිර ක්‍රියාකාරකම් පිළිබඳ මතක් කළොත්?බාහිරව ක්‍රියාත්මක වුණේ ම නෑ. මගේ පවුලෙ අනෙක් සහෝදර සහෝදරියො නම් ඒ පැත්තට යොමු වුණා.ඒ කියන්නෙ ඉගෙන ගන්නවට අමතරව මොකුත්ම කළේ නෑ කියන එක ද?වාද විවාද, කවි තරගවලට සහභාගි වුණා.ඔබේ පත පොත පරිශීලනය කොයි ආකාරද?මං පොත් ලිව්වෙ නෑ. කියෙව්වා පමණයි. අපේ ගෙදර පරිසරය බොහෝ දුරට සකස් වෙලා තිබුණෙ පොතපත කියවීමටයි. මම අවුරුදු 13, 14 ක් වන විට ශ්‍රේෂ්ඨ රුසියන් නව කතා බොහොමයක් කියවලා අවසන්.රුසියන් පොත් ම කියවන්න පෙළඹුණේ ඇයි?මං පොඩි කාලෙ අපේ ගෙදර තිබුණෙ වාමාංශික පසුබිමක්. ලෙස්ලි ගුණවර්ධන, මෙරිල් ප්‍රනාන්දු වැනි අය එදා අපේ ගෙවල්වල නිතර යනවා එනවා. දේශන පවත්වනවා. මේ නිසා අපේ ගෙදර රුසියන් පොත් කියවීමට පසුබිම සැකැසී තිබුණා.එදා ඔබ පි‍්‍රය කළ රුසියන් ලේඛකයො වුණේ?මැක්සිම් ගෝර්කි, ලියෝ ටෝල්ස්ටෝයි, ඇන්ටන් චෙකොෆ්, දොස්තොවුස්කි, ගොගොල් වගේ අයපුංචි කාලෙ මොන වගේ මතකයන් ද තියෙන්නෙ?මං ඉපදුණ මොරටුව ප්‍රදේශය ගැන මගේ හිතේ ලස්සන චිත්‍රයක් ඇඳිලා තිබෙනවා. එදා මොරටුව කියලා කියන්නෙ ලස්සන, විශාල ගමක්. විශාල වතු තිබුණා. ලුනාව කළපුව අතිශයින් ම සුන්දරව පැවැතියා.කෙසෙල් බඩයක් කපලා කළපුවට දැමුවහම, සතියක් ගිහින් ගොඩට ගත් විට ආඳා පැටව් ඒකෙ ඉන්නවා. ගප්පි දස දහස් ගණනක් කළපුවෙ පිරිලා බලන්න ආසයි.අපි පාසල් ගියේ බෝවිටියා, ගඳපාන වැනි විශාල ගස් වැවුණු වත්තක් මැදින්. ඒ වත්තෙ අඟලක්වත් දැන් හොයාගන්න නෑ. ගෙවල් පිරිලා. දරුවන්ගෙ මනස වර්ධනය වෙන්න සුන්දර පරිසරය අතිශයින් ම බලපානවා.එදා අපට මල්, ගස්වැල්, සත්තු පිරුණු පරිසරයේ ආස්වාදය විඳිමින් සුන්දර ළමාවියක් ගත කරන්න ලැබුණත්, අද ඉන්න දරුවන්ට ඒ අවස්ථාව ලැබෙන්නෙ නෑ.අද ලුනාව කළපුවෙ විඳගන්න තරම් සුන්දරත්වයක් තියෙනවද? ඒක විනාශ කරලා. කළපුවට අපද්‍රව්‍ය බැහැර කරලා. අපේ රටේ මිනිස්සු පරිසරයට දක්වන අසංවේදී බව මේ පරිසර විනාශ මඟින් පෙනෙනවා.මොරටු වැසියෙක් ලෙස ඔබ ඉන්නෙ කළකිරීමකින්?ඇත්තෙන් ම, මං පාරෙ ඇවිදගෙන යනකොට දකින්න තියෙන්නෙ අඩියෙන් අඩිය ජරා ගොඩවල්. කුණු පිරිලා. පාර පුරා කෙළ ගහලා. මේ ප්‍රදේශයේ ඉන්න දුප්පත් ළමයි, සපත්තු නැතිව පාරෙ යනවා.කම්හල්වල අපද්‍රව්‍ය නිසා ලුනාව කළපුව විනාශ වෙලා. අපි නැති කරන්නෙ මේ අපේ අනාගතය. ඒ නිසා අපි මීට වඩා සංවේදී ජාතියක් බවට පත් විය යුතුයි. එසේ නොවුණහොත් අනාගත පරපුර මීට වඩා රළු, කටුක ජාතියක් බවට පත්වේවි.අනාගතය ගොඩනැගූ ළමා කාලය පිළිබඳ මතක් කළොත්?අපි පාසල් ගිය කාලෙ කළුකොඳයාවේ ප්‍රඥාසේකර, ඊ. ඩබ්ලිව්. අදිකාරම් වගේ ශ්‍රේෂ්ඨ යුග පුරුෂයො හිටියා. පාසල් යන කාලෙ අපට ඒ අයගෙන් ආභාෂය ලැබුණා. දාර්ශනික කරුණු ගැන තාර්කිකව සිතන්න අපට ඒ මඟින් හැකියාව ලැබුණා.අපේ කාලෙ උතුම් දේශපාලනඥයො හිටියා. අපි ආවෙ විශාල ලෙස වාමාංශික පසුබිමක් ඇතිවයි. ඒ නිසා අපි හැමදාම මේ රටේ නිර්දන පන්තිය ගැන හිතුවා. එදා අපට ලැබුණු ඒ ආභාසය නිසා අදත් අපි නිර්දන පන්තිය ගැන හිතනවා.අප කරන සෑම කටයුත්තකදීම මූලික වෙන්නෙ, පන්ති අතරෙ තිබෙන දුරස්ථ භාවය නැති වෙලා, සමාන සමාජයක් හදලා දෙන්නෙ කොහොමද කියන දේ ගැනයි.ඔබට මවගෙන් ලැබුණ සහයෝගය මොන වගේ ද?අපේ ජීවිත ගොඩනඟා ගන්න අම්මගෙන් විශාල සහයෝගයක් ලැබුණා. අම්මගෙ පාර්ශ්වයෝ ඥාතියො කියවන්න පුරුදු වුණ අය. ඒ අය ඉගෙන ගෙන තිබුණෙ එංගලන්තෙ ඉංගී‍්‍රසි ගුරුවරුන්ගෙන්. අම්මගෙ පැත්තෙන් බටහිර ආභාෂයත්, තාත්තගෙ පැත්තෙන් වාමාංශික ආභාෂයත් අපට උපතින්ම හිමි වුණා.ඔබ පාසල් අධ්‍යාපනයට තිත තිබ්බෙ කොහොමද?විද්‍යා අංශයෙන් උ. පෙළ සමත් වුණා. විශ්වවිද්‍යාලයට යන්න තරම් ප්‍රමාණවත් ලකුණු ලැබුණෙ නෑ.පාසල් අධ්‍යාපන කටයුතුවලින් පස්සෙ මොකද කළේ?මං පුංචි කාලෙ ඉඳන් ම නීතිය ඉගෙන ගන්න ආසා කළා. තවදුරටත් කාලය නාස්ති කරන්නෙ නැතිව නීතිය හැදෑරිය යුතුයි කියලා මට හිතුණා. ඒ අනුව මවුපියන්ට කියලා මං නීති විද්‍යාලයට ඇතුළත් වුණා.ඔබ නීතිඥවරයෙක් බවට පත් වුණේ කොයි කාලෙද?නීති විද්‍යාලයේ කටයුතු අවසන් කරලා 1981 දී නීතිඥයෙක් වශයෙන් දිවුරුම් දුන්නා.ඔබ අධිනීතිඥවරයෙක් බවට පත් වුණා. ඒ ගැන කිව්වොත්?1983 පෙබරවාරි මාසයේදී රජයේ අධිනීතිඥවරයෙක් විදිහට නීතිපති දෙපාර්තමේන්තුවට බැඳුණා.කොපමණ කාලයක් එහි සේවය කළාද?1989 දෙසැම්බර් වෙනකං අවුරුදු හයක් පමණ මං එතැන සේවය කළා.නීතිඥ වෘත්තීය සම්බන්ධයෙන් විදේශීය අත්දැකීම් තියෙනවද?ඔව්. මං 1990 – 1994 වෙනකං බ්‍රිතාන්‍යයේ හොන්ඩියුරාස්වල හිටියෙ. එහිදී අපරාධ අධ්‍යක්‍ෂක දෙපාර්තමේන්තුවේ ප්‍රධාන පැමිණිල්ල මෙහෙයවන නිලධාරියා ලෙස කටයුතු කළා.ඒ අත්දැකීම් ගැන මතක් කළොත්?විදේශ රටවලට ගිහින් වැඩ කරන්න ලැබෙනවා කියන්නෙ, පුළුල් අත්දැකීමක් ලබන්න පුළුවන් කියන එකයි. ඒ ගැන මට තියෙන්නෙ අත්දැකීම් සමුදායක්. අප්‍රමාණ සතුටක්.විදෙස්ගතව සිටියදී ලැබූ වෘත්තීය අත්දැකීම් ඇති?මං බෙලිස්වල ඉන්න කාලෙ වැදගත් නඩුවක් මෙහෙයවූවා. ඒක කොකේන් සම්බන්ධ එකක්. ඒකේ නඩු එන්නෙ බොගෝටාවට. කොලොම්බියාවෙ හතර දෙනෙක් මේ මත්ද්‍රව්‍ය ව්‍යාපාරයට සම්බන්ධ වෙලා හිටියා.මේ අයව අල්ල ගන්න හරි ම අමාරුවෙන් හිටියෙ. ඒගොල්ලො කොළොම්බියාවෙ ඉඳන් මත්ද්‍රව්‍ය කිලෝග්‍රෑම් 2000 කට අධික ප්‍රමාණයක් බෝට්ටුවක යටි පතුලේ හංඟගෙන ඇවිත්, බෙලිස් රටට ගෙනවිත්, ඒ අවට කැස්පියන් දූපත්වල තියනවා.ඊට පස්සෙ එතනින් අමෙරිකාවට යවනවා. මං තමා ඒ නඩුව ප්‍රථමයෙන් ම කතා කරලා ඒ හතර දෙනාව සිරගත කළේ. ඒ නඩුවට විරුද්ධව දැමූ ඇපෑල, අවසානයෙ එංගලන්තයේ පි‍්‍රවි කවුන්සිලය දක්වා ගියා.පි‍්‍රවි කවුන්සිලය මගෙ පැමිණිල්ලෙ සහ තීන්දුවෙ කිසි ම වෙනසක් කළේ නෑ. ඒ ප්‍රදේශයේ කෙනෙක්ව මත්ද්‍රව්‍ය සම්බන්ඳයෙන් ප්‍රථමයෙන් ම සිරගත වූ අවස්ථාව වුණේ මේ නඩුව නිසා වීම, මගේ වෘත්තීය ජීවිතයේ සුවිශේෂ සිදුවීමක්.ශ්‍රී ලංකාවට නැවත පැමිණීමෙන් පසුව ඔබේ වෘත්තීය ජීවිතය ?නීතිපති දෙපාර්තමේන්තුවට බැඳුණා. කෙටි කාලෙකින් ජ්‍යෙෂ්ඨ අධිනීතිඥවරයෙක් බවට පත් වුණා. ඊට ටික කලකට පස්සෙ නියෝජ්‍ය සොලිසිටර් ජෙනරාල්වරයෙක් ලෙස සේවය කළා.අධිකරණ අමාත්‍යංශ ලේකම් ධූරයට පත් වුණේ කොයි කාලෙදිද?2004 දී මේ අමාත්‍යාංශයෙ පුහුණු ලේකම්වරයා ලෙස පත් වුණා.මීට පෙර අමාත්‍යංශ ලේකම්වරයකු ලෙස සේවය කර තිබෙනවද?නෑ. මං මුලින්ම ලේකම් ධූරයට පත් වුණේ මේ අමාත්‍යංශයේදියි.ඔබ මහාධිකරණවල සේවය කරන කාලෙදි ප්‍රජා විශෝධන පනත ගෙන එන්න දායකත්වය සැපැයූවා නේද?ප්‍රජා විශෝධනය අපේ රටට ආගන්තුක එකක් නෙමෙයි. 1948 අපේ නඩු විභාග පනත තුළ 19 වැනි වගන්තියේ සඳහන්ව තිබෙනවා. යම්කිසි වරදකට වරදකරු වූ තැනැත්තකු, සිරගත කිරීමකින් තොරව ප්‍රජාපාදක සේවයට යවන්න පුළුවන් කියලා.ඒ මඟින් කරන්නෙ වරදකරුවකුව හිරගෙදර යවන්නෙ නැතිව ඔහුට කියලා නොයෙකුත් ආකාරයේ වැඩ කරවා ගන්න එක. හිටපු ශ්‍රේෂ්ඨාධිකරණ විනිශ්චයකාර ආචාර්ය ඒ. ආර්. පී. අමරසිංහ මහත්මයා ඕස්ට්‍රේලියාවට ගිහින් මේ නීතිය ක්‍රියාත්මක වන විදිහ පිළිබඳ අධ්‍යයනයක් කරලා ඇවිත් ප්‍රජා පාදක විශෝධන පනත ලංකාවට හඳුන්වලා දුන්නා.එහිදී ඔබ ක්‍රියාකාරිකයකු වුණේ කොහොමද?එහි පළමුවැනි කොමසාරිස්වරයා බවට පත් වීමට මට හැකි වුණා. මිනිසුන් හය දෙනෙක්ගෙන් ආරම්භ කරපු මේ කටයුත්ත, අද වන විට 300 කට ආසන්න පිරිසකගේ සේවය ලබනවා. ඒක පටන් ගන්න අපට ස්ථානයක් තිබුණෙ නෑ. නීතිපති දෙපාර්තමේන්තුවෙ පහළ ම තට්ටුවෙ පටන් ගත්තෙ. ඒක අද වන විට දෙපාර්තමේන්තුවක් බවට පත්වෙලා. මේ මඟින් බන්ධනාගාරගත නොකර මිනිසුන්ගෙන් සේවය ලබාගැනීමක් පමණක් වන නිසා, කෝටි ගණනක මුදලක් ඉතිරි කර ගන්න හැකිව තිබෙනවා.අධිකරණවල නඩු ගොඩ ගැහිලා. නඩුවක් විසඳෙන්න වසර ගණනක් යනවා. මේ වගේ විවිධ ගැටලු සහගත තැන් නිරවුල් කර ගැනීම සඳහා ඔබේ දායකත්වය ලබා දුන්නෙ කොහොමද?ශ්‍රී ලංකාව පුරා ම ඇපිල් උසාවි සඳහා නඩු ඉදිරිපත් වුණාම ගම්වැසියන්, කම්කරුවෝ නඩු අරගෙන එන්නේ කොළඹට. ඒ ආවම නීතිඥයෝ කවුද කියලා දන්නේ නෑ. බස් එකෙන් බැහැලා කොළ කෑල්ලක නම ලියාගෙන ඇවිත්, නීතිඥයා කවුද කියලා හොයනවා. ඊට පස්සේ අතරමං වෙනවා. මේ වගේ තත්ත්වයක් තමයි තියෙන්නේ.ඇපිල් උසාවි දැම්මේ 1978 ආණ්ඩු ක්‍රම ව්‍යවස්ථාව සකසද්දී, ඒ කාලෙ තිබුණු ශ්‍රේෂ්ඨාධිකරණය අහෝසි කරලා, ඒකේ තිබුණු නඩු සේරම ඇපිල් උසාවියට දැම්මා. ඒකෙන් වුණේ 1995 දී නඩුවක් පැවැරුවා නම්, ඒ නඩුව අහන දවස 2015 අවුරුද්ද වගේ දුරකට ගිය එකයි. ඒ තරම් නඩු සංඛ්‍යාවක් ඇපිල් උසාවියෙ හිරවෙලා තිබුණා.මේ තත්ත්වය වෙනස් කරන්න කැබිනට් අනුමැතිය අවශ්‍යයි?ඔව්, හිටපු අග්‍රවිනිශ්චයකාරතුමා අපට කිව්වා මේ දේ වෙනස් කරන්න කැබිනට් පත්‍රය අරගෙන යන්න කියලා. ඒකෙන් අපි බලාපොරොත්තු වුණේ ඇපිල් උසාවියේ විනිශ්චයකාරවරුන් 12 දෙනා 21 දෙනා දක්වා වැඩි කරලා, ඒ විනිශ්චයකාරවරුන් ප්‍රාදේශීය වශයෙන් ගිහින් ඇපිල් නඩු අහලා, ඒ නඩු ඉවර කරන්න අවශ්‍ය බව දක්වන ඉතා ම සුළු සංශෝධනයක්.ඒත් ඉතා ම අවාසනාවන්ත විදිහට මෙය දේශපාලනීකරණය කරලා, ඊට අවශ්‍ය 2/3 ක බලය අපට ලබා දුන්නේ නෑ. ඒ නිසා අපට ඒ කටයුත්ත කරන්න බැරි වුණා.ඒකෙන් ගොඩ එන්නේ කොහොමද කියලා අපි කල්පනා කරනකොට තමයි එවකට හිටපු අග්‍රවිනිශ්චයකාරතුමා මහාධිකරණ කියන අලුත් ක්‍රමය හඳුන්වා දීලා, ඇපිල් ඇසීමේ බලතල එයට පවරලා දුන්නේ.මේ නිසා විශාල වශයෙන් හිරවෙලා තිබුණු ඇපිල් නඩු සංඛ්‍යාව 70% ක් පමණ ඉවත් කරලා, මේ රටේ ජනතාව දුක් කම්කටොළු විඳගෙන දුර ගෙවාගෙන එන තත්ත්වය නැති කරන්න හැකිවෙලා.අධිකරණ කටයුතු කිරීමේ දී හද සසල වුණ සිදුවීම් එහෙම තිබෙනවද?මං එක කතාවක් කියන්නම්. 1983 දී මං අනුරාධපුර මහාධිකරණයේ පැමිණිලි මෙහෙයවන නිලධාරියා විදිහට වැඩ කළා. ඔය කාලෙ ඉතා ම ළාබාල වියේ අන්ත අසරණ ගෑනු ළමයෙක් වැලිඔය පැත්තෙ ඉඳලා ස්ත්‍රී දූෂණ නඩුවක් සම්බන්ධයෙන් පැමිණුනා.මේ ළමය ගේ තාත්තා සර්පයෙක් ගහලා මැරිලා. ඒ අය ජීවත් වුණේ පුංචි ගෙදරක. අම්මයි, සහෝදර සහෝදරියෝ දෙන්නෙකුයි මෙයාට හිටියා. මේ අය බොහෝ දවස්වලට ජීවත් වුණේ බඩඉරිඟු කාලා. හේන් ගොවිතැන් කරලා එදා වේල හොයා ගත්ත අය.එක දවසක් මේ ගෙදරට රාත්‍රී කාලයේ දී තුන්දෙනෙක් ඇතුළු වෙලා, මේ දැරියව දූෂණය කරලා, මේ ළමයා දවස් තුනක් ම මහාධිකරණයට ආවා. ආව එක දවසකවත් නඩුව ගන්න බැරිවුණා. ඒකට හේතුව ඒ වෙනකොට වෙන නඩුවක් ඇසෙමින් පැවති නිසයි.මේ ළමයගේ චිත්‍රය මගෙ හිතෙන් කවදාකවත් ඈත්වෙලා නෑ. මේ දැරිය ආව එක දවසකවත් කකුල්වල සෙරෙප්පු දාලා හිටියේ නෑ. කහ පාට සායක් ඇඳලා, සුදු හැට්ටයක් ඇඳගෙන ඒ හැම දවසක ම ආවේ.මේ මිනිස්සු බොහෝ දුරක් ගෙවාගෙන වැලිඔය ඉඳලා එන්නේ උසාවියට තියෙන ගෞරවය නිසයි. ඒ අයට පොළොන්නරුව පැත්තෙන් මහාධිකරණයක් හදලා දෙන්න කියලා මං ඉල්ලුම් කළා. ඒත් ලැබුණේ නෑ.ඒත් ඔබ ඒ කර්තව්‍ය සාර්ථකව ඉටුකර ගැනීම සඳහා නොමද අනුග්‍රහයක් ලබා දුන්නා.2004 දී මං මේ ස්ථානයට ආවට පස්සේ, එවකට සිටි අමාත්‍යවරයා සමඟ කතා කරලා, එතුමාගේ අනුග්‍රහයෙන් පොළොන්නරුවට මහාධිකරණයක් ලබා දුන්නා. 2004 දී පටන් අරගෙන, 2005 දී එහි වැඩ කටයුතු නිම කළා.ඒ අත්‍යවශ්‍ය කාරණය ඉෂ්ට කරන්න අපට අවු. 20 ක් ගතවුණා. මං මෙහාට එනකං ඒක කෙරුණෙ නෑ. අවු.20 ක් හරි ගිහින් ඒ කටයුත්ත සාර්ථක කර ගන්න ලැබුණ එක මගේ ජීවිතයේ මං ලැබූ භාග්‍යයක්.අධිකරණ කලාප ස්ථාපනය කිරීම වසර ගණනාවකින් සිදුවෙලා නෑ. ඒ සඳහා මොන වගේ ක්‍රියාමාර්ග ද ගන්නේ?අධිකරණ කලාප වසර 40 කින් ස්ථාපනය කරලා නෑ. ඒ සම්බන්ධයෙන් අපි මේ වනවිට නව තීරණයක් අරගෙන තිබෙනවා. අලුතින් උසාවි 60 ක් පිහිටුවන්න ;ම් වනවිට තීරණය කරලා.අවු. 40 පස්සේ අධිකරණවල සීමා තීරණය කිරීම කරලා, ප්‍රථම වතාවට අවුරුදු 250 ක් කාලයකට පස්සේ අධිකරණ කලාපයක් නිශ්චිතව තීරණය වන සිතියම් රාශියක් නිර්ණය කරලා තියෙනවා.අපේ අභිප්‍රාය වන්නේ ඒ සිතියම්වල තිබෙන සීමාමායිම් සහ රටේ පරිපාලන සීමා මායිම් වෙත සමගාමී කරගෙන මේ කාර්ය කිරීමටයි. ඒ දේ ඉෂ්ට කළාට පස්සේ මේ රටේ ජනතාවට විශාල සහනයක් ලැබෙනවා.ඒ මඟින් ඔබ අපේක්ෂා කරන්නේ මොනවගේ සහන සැලසීමක් සිදුවෙයි කියලද?තමන්ගේ ඉඩම් ඔප්පු තියෙන්නේ කොහෙද? වරිපනම් ගෙවන්න ඕනෙ කොහොමද? පරිපාලන සහ අධිකරණ කටයුතු නිර්ණය කරගන්නේ කොහොමද? තමන් ගේ අධිකරණ බලතලවලට ඇතුළු වන්නේ කුමන ග්‍රාම නිලධාරි කොටසෙන් ද ආදී විවිධ තොරතුරු ජනතාවට ලබාගන්න එමගින් හැකියාව ලැබෙනවා.හැකි ඉක්මනින් මේ දේ ඉෂ්ට කරන ලෙසට අපට නියෝග ලැබී තිබෙනවා. ඒ ගැන මං ඉතාමත්ම සංතෝෂ වෙනවා.ළමයින් සම්බන්ධයෙන් පවතින ගැටලු දිනෙන් දින උත්සන්න වෙනවා. ඒ සඳහා ඔබ දක්වන සහයෝගය ගැන කිව්වොත්?ළමයි සම්බන්ධයෙන් මේ රටේ අසංවේදී බවක් තිබෙනවා. ළමා අපයෝජන, ළමයින් සම්බන්ධයෙන් කරන වැරැදි විශාල වශයෙන් වර්ධනය වෙලා. දරුවන්ව ගෙවල්වල තනිකරලා මවුපියන් රැකියාවලට යාම හේතුවෙන් ළමයින් කාමුක වශයෙන් අපහරණයට ලක්වෙනවා.පියා දුව දූෂණය කළ නඩු විශාල වශයෙන් එනවා. ඒවාට විරුද්ධව අප විශාල ව්‍යාපාරයක් ගෙනියන්න ඕනෑ. එක්සත් ජාතීන් ගේ මණ්ඩලය ළමා චූදිතයන් හා වැරැදිකරුවන් සඳහා අතිවිශේෂ ප්‍රඥප්තියක් ඉදිරිපත් කර තිබෙනවා.මේ වනවිට එය දේශීය නීතිය බවට පත් කිරීමට අවශ්‍ය කටයුතු කෙරෙමින් පවතිනවා.ළමා කටයුතු උසාවි ගෙන එන්න උත්සාහයක් තියෙනවා නේද?ප්‍රථම ළමා අධිකරණය බත්තරමුල්ලේ පිහිටුවනවා. අනෙක් උසාවිය යාපනයේ ආරම්භ කරන්න අපේ උත්සාහයක් තිබෙනවා.අමාත්‍යංශ ලේකම්වරයෙක් විදිහට සිටින ගමන් ළමා පුනරුත්ථාපනය සඳහාත් ඔබේ අවධානය යොමුවුණා නේද?මේ සම්බන්ධව අවධානය යොමු වුණේ 2007 දෙසැම්බර් මාසෙදි. ඒ වෙනකොට අපට පුනරුත්ථාපන කටයුතු සම්බන්ධයෙන් කිසිම පදනමක් තිබුණේ නෑ. නීතිමය වශයෙන් අවශ්‍ය ප්‍රතිපාදන තිබුණේ නෑ. ජනාධිපතිතුමා මට ඒ විෂය බාර අරගෙන කටයුතු කරන ලෙස දැන්වූවා. ළමයින් වෙනුවෙන් සුවිශේෂ කඳවුරක් අඹේපුස්සේ පිහිටුවන්න අපට හැකිවුණා.ළමා සොල්දාදුවන් පුනරුත්ථාපනය සම්බන්ධයෙන් සුවිශේෂ ප්‍රසංශාවක් අපට ලැබී තිබෙනවා. හැමදේම වැරැදිලා යන කාලෙ එක්සත් ජාතීන් ගේ මණ්ඩලය හොඳයි කියුව එකම දේ මේ දෙය කියලයි මං හිතන්නේ.සුහද ගම්ලත් කියන පුද්ගලයා ඔබ දකින්නේ කොහොමද?මං සරල සාමාන්‍ය කෙනෙක්</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007283</link>
    <topic>උතුරට විනෝද ගමන් ගියාටජාතික සමඟියඇති වෙන්නේ නෑ</topic>
    <author>සංවාද සටහන -උදිත ගුණවර්ධන ඡායාරූපය -නිශානි ලියනගේ</author>
    <content>රට තුළ උදා වී ඇති සාමකාමී වාතාවරණය ඉදිරියටත් ආරක්ෂා කර ගැනීම සඳහා රජයේ නිලධාරින් හා වගකිව යුතු පුරවැසියන් ලෙස ගත යුතු ඉදිරි ක්‍රියාමාර්ග, ජාතික සමගිය ඇතිකර ගැනීමට රජයේ ආයතනයන් තුළින් ඉටුකළ හැකි කාර්ය හා පුරවැසියන්ගෙන් ඉටුවිය යුතු සමාජීය වගකීම් පිළිබඳ සිදු කළ සංවාදයකි මේ.රජයේ දෙපාර්තමේන්තුවක ඉහළ නිලධාරියකු විදිහට පශ්චාත් යුද සමයේ දී රට යළි ගොඩනැඟිය යුතු ආකාරය පිළිබඳ ඔබේ අදහස පැහැදිලි කළ හැකි ද ?යුද්ධය ජයග්‍රහණය කිරීම ඉතිහාසගත වන සහ අමරණීය සිහිවටනයක්. ඒකේ දෙකක් නැහැ. ඒත් එම ජයග්‍රහණය ආරක්ෂා කර ගැනීම පහසු වන්නේ දෙමළ ජනතාව දිනා ගැනීමට යම් කාර්යභාරයක් ඉෂ්ට වුණොත් පමණයි.මෙහි දී රජයට පමණක් මේ කාර්යභාරය ඉෂ්ට කරන්න පුලුවන් කමක් නැහැ. රටේ ජනතාව විදිහට අප මේ ගැන අවබෝධයක් සහිතව කටයුතු කළ යුතුයි. එහෙම කළොත් පමණයි රණවිරුවන් දිනා දුන් රට අපට රැක ගැනීමට පුලුවන්කම ලැබෙන්නේ.ඒත් අද උතුරේ සංචාරවලට යන දකුණේ ජනතාව ඒ විදිහට කටයුතු කරන ආකාරයක් දක්නට නැහැ. ඔවුන් කටයුතු කරමින් ඉන්නේ යාපනයේ දෙමළ ජනතාව ගේ සංස්කෘතිය, සංස්කෘතික අංග උල්ලංඝණය වන ආකාරයටයි. මෙය සුබදායි දෙයක් විදිහයට මට නම් සලකන්න බැහැ.ඔබ ඒ විදිහට කියන්නේ කුමන හේතු සාධක ඇතිව ද ?මා පසු ගිය දිනයක පවුලේ සාමාජිකයන් සමඟ යාපනය සංචාරයක ගියා. මෙහි දී මා දුටු දෙයින් තමයි මා මේ දේ කියන්න අදහස් කෙළේ.දෙමළ සංස්කෘතිය සමඟ බද්ධ වූ බොහෝ දේවල් තිබෙනවා. ඒ නිසා අප කල්පනා කළ යුතුයි ඔවුන් ගේ සංස්කෘතිය ආරක්ෂා කරන්නේ කොහොමද කියලා. ඔවුන් ගේ එම උරුමයන්ට ගරු කිරීම මඟින් දෙපාර්ශවය අතර හොඳ අවබෝධයක් ඇති කර ගැනීමට පුලුවන්කම තිබෙනවා.ඒ වගේම අපේ සිංහල සංස්කෘතිය හා දෙමළ සහෝදර සංස්කෘතිය අතර බොහෝ සමානතා තිබෙනවා. අප ඒ දේ ගැන කල්පනා කර කටයුතු කළ යුතුයි.ඒත් මේ වන විට සිදුවන දෙයින් නම් අපට උතුරේ දෙමළ සංස්කෘතිය ආරක්ෂා වන ආකාරයක් දක්නට නැහැ. අද යාපනයට දකුණේ ප්‍රදේශවල සිට ලක්ෂ ගණන් ජනතාවක් ඇදී යනවා. එතැන වරදක් නැහැ. ඒත් ඔවුන් එම ප්‍රදේශවලට ගිහින් හැසිරෙන විදිහේ අවුල් සහගත තත්ත්වයක් තිබෙනවා.උදාහරණයක් විදිහට මේ දේ පෙන්වන්න පුලුවන්. යාපනයේ දොරේ අප්පා ක්‍රීඩාංගණය තුළ එදා දකුණෙන් ආ ජනතාවට ලැඟුම් ගැනීමට අවස්ථාව ලැබුණා. ඒත් ඔවුන් එදා මේ ක්‍රීඩාංගණය විශාල ලෙස අපිරිසුදු කළා.ඒ තත්ත්වය නිසා දොරේ අප්පා ක්‍රීඩාංගණය සිංහල ජනතාව එනවට යාපනයේ ජනතාව විරෝධය පළ කළා. මෙය එතරම් හොඳ දෙයක් නෙමෙයි.තිස් අවුරුදු යුද්ධයකින් පසු දෙමළ හා සිංහල ජනතාව අතර අලුත් අවබෝධයක් ඇති වෙමින් තිබෙන්නේ. අලුත් අවබෝධයකට, ළෙන්ගතුභාවයකට මේ විදිහේ සිදුවීම් බාධා විදිහටයි මා දකින්නේ.යාපනයේ සංස්කෘතිය දකුණේ සංස්කෘතිය තරම් නවීකරණය වෙලා නැහැ. ඒ වගේ ම එම ජනතාව ඔවුන් ගේ සංස්කෘතියට විශාල ලෙස ආදරය කරනවා. ඒත් අද අපේ සමහර පාර්ශව දැන හෝ නොදැන යාපනයට බටහිර සංස්කෘතික අංග කලා අංග ඇතුළත් කරගන්න උත්සාහ කරනවා. මේ උත්සාහයට යාපනයේ ජනතාව එතරම් හොඳ ප්‍රතිචාරයක් දක්වයි කියලා හිතන්න අමාරුයි. අපට දැක ගැනීමට ලබෙන ආකාරයට ඒ තත්ත්වයට විරුද්ධව මතයක් දෙමළ ජනතාව අතර මතු වෙමින් තිබෙනවා. එය යහපත් ප්‍රවේශයක් විදිහට හඳුන්වන්න අමාරුයි.මේ තත්ත්වය වැළැක්වීමට ජනතාව විදිහට අප කළ යුත්තේ මොන විදිහේ දෙයක් ද ?අපි නිතර ම ඔවුන් ගේ සංස්කෘතියට, සභ්‍යත්වයට බද්ධ වන ආකාරයට කටයුතු කළ යුතුයි. එය එහෙම කළොත් පමණයි අපට සිංහල දෙමළ සමගිය හා එකමුතුභාවය ආරක්ෂා කරගෙන අනාගතයට මුහුණ දීමට පුලුවන්කම ලැබෙන්නේ. මේ වෙද්දී උතුරු දකුණු සමගිය තුළින් ශ්‍රී ලංකාව අසියාවේ ආශ්චර්ය බවට පත් කරන ගමනට රජය එලැඹී සිටිනවා. මේ ව්‍යායාමයට උතුරු දකුණු සහයෝගීතාවය හා එකිනෙකාට ගරු කිරීමක් සිදු විය යුතුයි.උතුරේ ප්‍රදේශවල සිට කොළඹට පුද්ගලයකු පැමිණියහොත් ඔහුට හෝ ඇයට විශාල මුදලක් වැය වෙනවා. මෙහි දී පුද්ගලයකු රාජ්‍ය ආයතනයකට සේවයක් ලබා ගැනීමට පැමිණියහොත් දවසකට වැඩි කාලයක් කොළඹ ගත කිරීමට සිදු වන අවස්ථා වැඩි වෙනවා. මේ තත්ත්වය ගැන ඔබේ අදහස කුමක් ද ?ඔබ කිව්වා හරි සාමාන්‍යයෙන් උතුරේ කෙනෙකු කොළඹ වැඩකට ආවොත් දිනකට රුපියල් දස දහසකවත් මුදල් වියදම් විය හැකියි. ඒ නිසා යාපනයෙන් පුද්ගලයකු ආවොත් ඔහුගේ අවශ්‍යතාවය හැකි ඉක්මනින් ඉෂ්ට කර දිය යුතුයි. එය අපගේ යුතුකමක් හා වගකීමක් විදිහටයි මා දකින්නේ.මා මෝටර් රථ ප්‍රවාහන දෙපාර්තමේන්තුවේ නියෝජ්‍ය කොමසාරිස් විදිහට නිතර ම උත්සාහ කරන්නේ එවැනි දුර බැහැර සිට එන පුද්ගලයා ගේ කාර්යභාරය ඉක්මනින් ඉෂ්ට කරදීම සඳහායි.එතැන දි යාපනයෙන් එන පුද්ගලයාට එම කාර්ය ඉෂ්ට කර ගැනීමට අවශ්‍ය කරන සියලු ලිපි ලේඛන නොතිබෙන්න පුළුවන්. එහෙම වෙලාවක අප අත්‍යවශ්‍ය ලිපි පිළිබඳව පමණක් අවධානය යොමුකර කටයුතු කළ යුතුයි. එතැන දී මා නියෝජ්‍ය ප්‍රධානියා විදිහට පුද්ගලිකව වගකීම අරගෙන තමයි කටයුතු කරන්නේ.මෙහි දී අප නිතර ම අවධානය යොමු කළ යුත්තේ දෙමළ ජනතාව ගේ මෙවැනි ගැටලු විසඳීම පිළිබඳවයි. අප ආයතනය පමණක් නෙමෙයි රජයේ අනෙක් ආයතනවල ප්‍රධානීන් ද මේ පිළිබඳව අවධානය යොමු කර කටයුතු කළ යුතුයි.මට ඉතාමත් මෑතක දී ඉතාමත් සුවිශේෂී අත් දැකීමකට මුහුණ දීමට සිදුවුණා. ඒ අත්දැකීමයි මා මීට පෙර සඳහන් කළ යාපනය සංචාරයේ එකිනෙකට සම්බන්ධයි. මා යාපනයේ ගිහින් එද්දී ගණ දෙවියන්ගේ පිළිමයක් අරගෙන ආවා.ඒ අරගෙන ආපු පිළිමය මගේ කාර්යාලයේ බුදු රූපය ළඟ ම තැන්පත් කළා. එදාම යාපනයේ සිට රාජකාරියක් ඉෂ්ට කර ගැනීමට දෙමළ සහෝදරයෙක් ඇවිත් මේ ගණ දෙවියන් ගේ පිළිමය දැකලා පුදුමාකාර විදිහට හැඟුම්බර වුණා.ඒ හැඟුම්බර වීම කෙතරම් ද කියතොත් ඔහු අහසට දෑත් දිගු කරමින් මට දේව අශිර්වාදය පළ කළා. ඒ අවස්ථාව පුදුමාකාර විදිහට මගේ හිතේ තැන්පත් වුණා. අද රටට අවශ්‍ය වෙන්නේ මෙවැනි බැදීමක්. එමගින් පමණයි ජාතික සමගිය තහවුරු කර අප බලාපොරොත්තු වන ආකාරයේ පුලුවන් යුගයක් බිහි කරන්න පුලුවන් වෙන්නේ.එහෙම නැතිව උතුරට විනෝද ගමන් ගිය පලියට අපිට ජාතික සමඟිය ඇති කරන්න බැහැ. ආණ්ඩුවට වගකීම පවරලා සමහරු තම වගකීම් අතහරිනවා එය එතරම් යහපත් දෙයක් නෙමෙයි. සමාජයේ වගකිව යුතු පුරවැසියන් විදිහට අප මෙයිට වඩා හොඳින් යුතුකම් ඉටු කළ යුතුයි.මෝටර් රථ ප්‍රවාහන දෙපාර්තමේන්තුව ජනතාව සමඟ ඉතාමත් ළඟින් කටයුතු කරන ආයතනයක් විදිහට ජන වර්ග අතර සමගිය හා අවබෝධය ඇතිකර ගැනීමට මොන විදිහේ වැඩපිළිවෙළක් ද ඇති කර තිබෙන්නේ. ?ඔව්. අප ඒ ගැන අවධානය යොමු කරළා තමයි කටයුතු කරන්නේ. මේ ගැන අප අලුත් වැඩපිළිවෙළක් ආරම්භ කරළා තිබෙන්නේ. මෙතැනට දෙමළ භාෂාව පාවිච්චි කරන ඉංග්‍රීසි හෝ සිංහල භාෂාව පිළිබඳව අවබෝධයක් නැති අය එනම් මේ තත්ත්වය නිසා ඒ අයට තමන් ගේ අවශ්‍යතා ඉටු කර ගනිද් දී භාෂාව විශාල බාධකයක් වෙන අවස්ථා තිබෙනවා.ඒ නිසා අප උත්සාහ කළ යුත්තේ මේ බාධාව දුරලන විදිහට කටයුතු කිරීමයි.ඒ නිසා තමයි අප දෙමළ භාෂා පන්තියක් අප දෙපාර්තමේන්තුව තුළ ආරම්භ කරළා තිබෙන්නේ. එම පන්තියට ආයතන සේවක සේවිකාවන්ගෙන් ඉහළ සහභාගිත්වයක් ලැබෙමින් තිබෙනවා.ඉදිරියේ දී අපේ දෙපාර්තමේන්තුව තුළ තිබෙන භාෂා දුබලතා අවම කිරීම තමයි අපේ අරමුණ වෙලා තිබෙන්නේ. අප නම් භාෂා බාධාව ජය ගැනීමට අවශ්‍ය පියවර අරගෙන තිබෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007284</link>
    <topic>සමනලුන්ට වින කරනබාල මාධ්‍ය භාවිතය</topic>
    <author>සටහන -බුද්ධිකා ඉඹුලාන</author>
    <content>ජාතික ළමාරක්ෂක අධිකාරියේ ළමා ආරක්ෂණය පිළිබඳ සංවේදනය කිරීමේ මාධ්‍ය ව්‍යාපෘතිය නිමිත්තෙන් කොළඹ විශ්වවිද්‍යාලයේ ජන සන්නිවේදන අධ්‍යයන අංශයේ ආචාර්ය අජන්තා හපුආරච්චි සමඟ කරන ලද සාකච්ඡාවක් ඇසුරිනි.‘ළමයා මිනිසාගේ පියාය’, යනුවෙන් අර්ථ දැක්වීමක් ඇත. එසේම ළමයින් පිළිබඳ යුනෙස්කෝව අර්ථ දක්වන්නේ ‘ලෝකය දෙස කුතුහලයෙන් බලන, ඕනෑම කෙනෙකුට නම්මා ගත හැකි, ආදරය අපේක්ෂා කරන කුඩා වුන්’ හැටියට ය.ළමයා පිළිබඳ එසේ අර්ථ දක්වන වැඩිහිටියන් පසුගිය වකවානුව පුරාම කතා බහ කළේ ඕනෑම රටක මෙන්ම මෙරට ද සංස්කෘතික රාමුවක හැදෙන දරුවා වෙනත් මාවතකට අවතීර්ණ කිරීමට ‘මාධ්‍ය බලපෑම’ දැඩි ලෙස ක්‍රියා කරන බවයි. මේ කාරණය අප තුලනාත්මකව හා විචාරාත්මකව නිරීක්ෂණය කළ යුත්තකි.ශ්‍රී ලාංකික දරුවන්ට මාධ්‍යයක් වශයෙන් මුලින්ම හඳුන්වා දෙනු ලැබුවේ පොත්පත් හා පුවත්පත් ය.මුද්‍රිත මාධ්‍යමුද්‍රිත මාධ්‍ය පමණක් තිබූ යුගයක කිසිදු තරඟකාරී මාධ්‍යයක් නුවූයෙන් ඒවාට රිසිසේ කටයුතු කරගෙන යා හැකි විය. එසේම එදා සමාජයේ තිබූ දැඩි සංස්කෘතික බැඳීම්, ආචාර ධර්ම අගයන මාධ්‍යවේදයකින් ආරම්භ වූ පුවත්පත් අතර ළමයා අතට පත් වූයේ ළමා පුවත්පතකි.කෙමෙන් ගුවන් විදුලිය පැමිණීමත් සමග එය තරමක් සංකීර්ණ වූ අතර ගුවන්විදුලි ශ්‍රාවක පිරිසට චැනලයක් මාරු කරමින් තමා කැමැති තමා කැමැති දෙයක් වෙනුවට එදා ලැබුණේ ගුවන් විදුලියෙන් දෙන දේ අසා සිටීමට සිදුවීම පමණි.එහෙත් එදා ගුවන් විදුලියෙන් රටේ ජන ජීවිතය, රසාස්වාදය, දැනුම යන කාරණා නගා සිටුවීමට වක්‍රාකාර ගුරුවරයෙකුගේ සේවාව සිදු විය.විනෝදාස්වාදයසිනමාව හා රූපවාහිනිය පැමිණීමත් සමග මේ සියල්ල කෙටි කාලයකින් විශාල වෙනසකට පත්වූ අතර ‘විනෝදාස්වාදය’ යන්න අන් කරුණු අභිබවා ඉස්මතුවිය.මෙහිදී ගුවන් විදුලියේ ඇසෙන හඬ,, සිනමාවේ හා රූපවාහිනියේ දකින රුව පුවත්පත් හා සඟරා මගින් අතිශයෝක්තියෙන් වර්ණනා කිරීම නිසා ඔවුන් සමාජයේ වීරයන් බවට පත් වීමක් සිදු විය.මේ තත්ත්වය තවත් බරපතල යුගයකට පත් වූයේ පරිගණකය, අන්තර්ජාලය හා අංකිත තාක්ෂණය දියුණු වීමත් සමගය. ලෝකයේ අනෙකුත් රටවල් ඒ පිළිබඳ අවධානය යොමු කළේ 1930 – 40 ගණන් වලදීය.අප අද කතා කරන්නේ ඒ රටවල් කතා කර අවසන් කොට ඇති දේවල් ය.අනෙකුත් රටවල් ඒ සඳහා විවිධ ප්‍රතිකර්ම සොයා ඒවා හොඳින් කරගෙන යන අතර අපි සංස්කෘතිය, කලාව, තාක්ෂණය, සමාධිය, ආචාරධර්ම යන සියල්ල එකට කලතා මාධ්‍යයට බැන වදිමින් සිටිමු.නමුත් ශ්‍රී ලංකාවේ මෙන්ම ලෝකයේම රටවල කරන ලද පර්යේෂණවලට අනුව මාධ්‍ය හා සමාජය අපතර විශේෂයෙන් දරුවන් අතර ඇතිි ගනුදෙනුව කතා කල යුත්තේ පර්යේෂණත්මක පසුබිමක පිහිටා ය.තොරතුරු තාක්ෂණයදෙමාපියන් අද තේරුම් ගත යුතු මුල්ම කාරණය නම් මාධ්‍ය ව්‍යාපාරයක් බවත් ඒවාට එක් එක් න්‍යායපත්‍ර ඇති බවත් ඔවුන් මුදල් ඉපැයීම සඳහා කරන යම් යම් ප්‍රචාරයන් පවත්වාගෙන යන බවත්ය.මාධ්‍යයකින් කිසිම විටෙක ව්‍යාපාර අරමුණෙන් බැහැරව සේවයක් පමණක් බලාපොරොත්තු විය නොහැක. ඒ නිසා දරුවාට මේ ව්‍යාපාර ලෝකයේ අවශ්‍ය අනවශ්‍ය දෑ තේරුම් කිරීමට ඔබට නොහැකි නම් ඒ ගැන කනගාටු විය යුත්තේ ඔබමය.මීළඟ කාරණය නම් මාධ්‍යයට විශේෂයෙන් රූපවාහිනියට අනෙකුත් මාධ්‍යයන්ට වඩා පුද්ගලයකුට බලපෑමක් කළ හැකි බවයි. මුල් කාලීන සන්නිවේදන පර්යේෂකයන් පෙන්වා දී තිබුණේ මාධ්‍ය මගින් කෙනෙකුගේ චර්යාවන්ට හොඳ හෝ නරක බලපෑමක් දැඩි ලෙස ඇති අතර ඒ දෙකම අතරමැදි තත්ත්වයක් පමණක් ඇති බවත්ය.නමුත් 1990 ගණන්වලට පසුව වේගයෙන් දියුණු වූ තොරතුරු තාක්ෂණයත් සමග ඒ තත්ත්වය වෙනස් වී ඇත. මාධ්‍ය මගින් පුද්ගලභාවයට විශේෂයෙන් ළමයින්ට හා තරුණයින්ට දැඩි බලපෑමක් කළ හැකි බවයි. ඒ බව මගින් විද්‍යාත්මක පර්යේෂණවලින් ඔප්පු කිරීමේ පල ලබා ගනුලැබුයේ ද ව්‍යාපාරිකයින් විසිනි.ඒ බලපෑම් වලට පසුවද කණ්ඩායම්වලට විවිධ භාණ්ඩ විකිණීමට ඒ කණ්ඩායම්ම යොදා ගැනීමට ඔවුන් සුක්ෂ්ම විය. තරුණ පරපුර අතර ඇඳුම් මෝස්තර කොණ්ඩා මෝස්තර මෝටර් රථ යතුරු පැදි හරසුන් ගීත හා නර්තන විලාසිතා ජනප්‍රිය සංස්කෘතිකාංගයන් ලෙස ව්‍යාප්ත වූයේ ජනමාධ්‍ය ඔස්සේ ම ය.මේ අවස්ථාවේදී මෙරට මාපියන්ට තේරුම්ගත නොහැකි දෙයක් වූයේ එසේ පැවැති රැල්ලට හසුවීමෙන් වැළැකීමට ගත යුතු පියවර පිළිබඳ අවබෝධයක් නොමැති වීමයි.රූපවාහිනිය විසින්ම දුරස්ත පාලකය නමින් උපකරණයක් ලබාදුන්නේ ඇයිදැයි අදත් දෙමාපියන් හඳුනාගෙන නැත. ඒ චැනලයන් මාරු කිරීමට පමණක්ම නොව අනවශ්‍ය චැනලයන් වසා දමන්න යැයි කෙරෙන ඉඟියයි.ඔවුන්ට විශේෂයෙන් කුඩා දරුවන්ට අවශ්‍ය වැඩසටහන හා අනවශ්‍ය වැඩසටහන පිළිබඳව පෙන්වාදීමට දෙමාපියන්ට හැකියාවක් තිබිය යුතුය. එසේම ඇතැම් චැනලයන් ලබාදෙන සේවාදායකයන් යම් යම් වැඩසටහන්වලට යතුරක් ලබාදී තිබෙන්නේ ද මේ පාලනය සඳහාය.විදේශ රටවල දෙමාපියන්ට වී චිපය නමින් කුඩා චිපයක් ලබා දුන්නද ඔවුන් අද එයින් බැහැරව ගොසිනි.තහංචිදිවා කාලයම පාසලටත් ටියුෂන් පන්තිවලටත් ගතවන ළමා කාලයේ ඉතිරිවන පැය ගණන රූපවාහිනියේ ප්‍රමුඛ කාලයයි. ඒ වේලාවට දිග හැරෙන හරසුන් බොළඳ ටෙලි නාට්‍ය ඉදිරියේ දරුවන්ට ප්‍රථම වාඩි වන්නේ මාපියන්ය.ඔවුන් ඒ සමග බද්ධ වී යථා ලෝකයක මෙන් දක්වන ප්‍රතිචාර දරුවන්ගේ මනසට ගලා යන්නේ නිරායාසයෙනි. දවසේ වෙහෙස වූ දරුවෝ මහත් රුචියකින් ඒවා නරඹති. ඒ සඳහා වාරන පැනවීමට හෝ තහංචි දැමීමට යාම වෙනුවට දෙමාපියන් ඉවත්වීම දරුවන් යහමගට ගැනීමකි.දිවා කාලයේ ගුවන් විදුලි නාලිකාවලට විවිධාකාරයෙන් සම්බන්ධ වීමට අද මාපියන්ට හැකිය. ඉතා බොළඳ ගණයේ තොදොල් බස් දොඩමින් පහත් පෙළේ වැඩසටහන්වලට ඇදී යන තරුණ පෙළ හා සමානවම මවුපිය කොටසක්ද වේ. මේ ආදර්ශය ගුණාත්මක දරු පරපුරකට ඉතා අහිතකරය.වර්තමානයේ වෙළඳපොළට එන බොහෝ දේවල් ග්‍රහණය කර ගැනීම සමාජ පිළිගැනීමක් ලෙස සිතන වර්තමාන සමාජයේ ඊට එරෙහි වීම මදි පුංචි කමක් ලෙස සිතන අවස්ථාද වේ.ඒ නිසා වර්තමාන සමාජයේ මාධ්‍ය පාරිභෝගිකයන් පමණක් නොව අහිතකර ක්‍රියාකරුවන්ද බවට පත්වී ඇත. නමුත් අන්තර් ක්‍රියාකරුවන් විය යුත්තේ යහපත අයහපත හොඳ නරක තේරුම් බේරුම් කරගෙනය. දරුවන් මාධ්‍ය ග්‍රහණයෙන් මුදා ගැනීමට පෙර ඔබ මාධ්‍යයෙන් අවශ්‍ය දේ තෝරා බේරා ගත යුතුය.ශ්‍රී ලංකාවට මේ තත්ත්වය අලුත් දෙයක් වුව ලෝකයේ අනෙකුත් රටවල් ඉන් බොහෝ දුර ගොස් සිටී.මාධ්‍ය බලපෑම් පිළිබඳ නවතම පර්යේෂණාත්මක වාර්තාකරණයේ යෙදෙන බොහෝ සන්නිවේදන විද්‍යාඥයන් තර්ක කරනුයේ මාධ්‍ය බලපෑම එතරම් බරපතල නොවුවක් වන අතර එය රඳා පවතින්නේ පුද්ගල පෞරුෂ වර්ධනය මත බවය.ඒ සඳහා දක්වන උදාහරණ ලෙස ‘රූපවාහිනියේ නරඹන ටෙලි නාට්‍යයක් සැබෑවක් නොවන බව දැන දැනම ප්‍රේක්ෂකයා ඒ මත රඳා පවතී. එසේම ප්‍රවෘත්ති වැනි දෑ තුළින්ද සැබෑවම දැකිය හැකි දැයි තවදුරටත් ප්‍රශ්න කරයි.සැබෑ ලෝකයත් මාධ්‍ය මගින් මවන ලෝකයත් තෝරා බේරා ගැනීම ඉගෙනීමයි. වර්තමාන ශ්‍රී ලාංකික සමාජය මාධ්‍ය ග්‍රහණයට හසු වුවද මාධ්‍ය අධ්‍යාපනය හදාරණ දැරුවන් මතු දිනෙක මාපියන්ට උගන්වනු ඇත.එවිට මාධ්‍ය භාවිතය පිළිබඳ ඔවුන් කතා කරනුයේ තමා වැඩුණු සංස්කෘතික, ආගමික, සමාජීය පසුබිමේ පෞරුෂ වර්ධනය කරගත් කෙනෙකු වශයෙනි. ඒ නිසා අද පවතින මේ කතිකාව එතරම් කාලයක් නොපවතිනු ඇත. එදිනට මාපියන්ට සිදු වනුයේ දරුවන්ට සවන් දීමට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007285</link>
    <topic/>
    <author>මනෝලි සුබසිංහ</author>
    <content>ප්‍රවීණ සිත්තරු ජයසිරි සේමගේ විසින් අගෝස්තු මස 6 වැනිදා සිට 8 වැනිදා දක්වා ලයනල් වෙන්ටඩ් හිදී පැවැත්වෙන චිත්‍ර ප්‍රදර්ශනය නිමිතිකොට ගෙන පළවන ලිපියකි.ස්ථානය – ගල්කිස්සේ සේමගේ Arts  ගැලරියේදී ය.මා ඉදිරියේ ඇති මේ සිතුවම් දෙස කොපමණ වේලා බලා සිටියත් ඇතිවීමක් නැත. නෙතට දැනෙන සිහිලැස මෙතැකැයි කියන්නට බැරි ය. ඔහුගේ පන්හිඳේ... පින්සලේ භාවිත හැම රේඛාවකට ම අරුතක් ඇත.භාවිත සෑම වර්ණයකට ම අරුතක් ඇත. අර්ථාන්විත මෙන් ම භාවාත්මක මෙම සිතුවම් ප්‍රේක්‍ෂකයා වැළඳගෙන ඇත්තේ දැඩි ආශක්තභාවයෙනි.නෙතට රසඳුනක් වූ මේ චිත්‍රයන්හි නිමැවුම්කරු වන්නේ ජයසිරි සේමගේ ය. ඔහු දෙස් විදෙස් සුපතළ ප්‍රවීණ කෘතහස්ත චිත්‍ර ශිල්පියෙකි. මුර්ති ශිල්පියෙකි.ජයසිරි සේමගේ නම් වූ සොඳුරු සිතුවම් මවන්නාට බොහෝ දුර අතීතයක් තිබේ. මෙරට සිතුවම් ඉතිහාසයේ ජෝර්ජ් කීට් හැරුණාම වර්තමානයේ එතැන්ලා සැලකිය හැකි චිත්‍ර ශිල්පියෙක් වේ නම් ඒ ජයසිරි සේමගේ බව මගේ හැඟීමයි.ඔහුගේ සිතුවම් රෝගී මසනට... වියවුල් මනසට මහා ඔසුවක් වැනි ය. ඔහුගේ සිතුවම් රසවිඳීමෙන් ගතට මෙන් ම සිතට ද, දැනෙන සිසිලස, සුන්දරත්වය, ප්‍රබෝධය අප්‍රමාණය.”මම කිසි දවසක අඩදබර, කලකෝලහාල, මිනීමැරුම් ප්‍රචණ්ඩත්වය තේමා කරගෙන චිත්‍ර ඇඳලා නැහැ. එවැනි සිතිවිලි පදනම් කරගෙන අඳින චිත්‍රයකින් කවදාවත් කෙනෙකුගේ මනස සුවපත් වීමක් සිද්ධ වන්නේ නැහැ.සේමගේ ශූරීන් ගේ චිත්‍ර කලාව කිසි විටෙකත් ක්‍රෝධය, වෛරය, විඩාව ඉස්මතු නොවන්නේ මේ මා හැඟි අදහස් ධාරණය කරමින් සිතුවම් කලාවේ නියැලෙන හෙයිනි.නමුත් වර්තමානයේ බහුල ලෙස දකින්නට ලැබෙන චිත්‍ර නිර්මාණ ගැන සේමගේ තුළ ඇත්තේ එක්තරා අයුරක ඍණාත්මක ආකල්පයකි.‘නූතන චිත්‍ර ශිල්පීන් යැයි කියා ගන්නා උදවිය මොනවද අඳින්නේ කියලා මට නම් හිතාගන්න බැහැ. මේ අඳින බොහෝමයක් චිත්‍රවල තේරුමක් නැහැ.අතෙන් හරි පයින් හරි පහුරු ගාලා “ප්‍රචණ්ඩත්වය” වගේ මොකක් හරි නමක් දානවා. මෙවැනි චිත්‍ර තුළින් රසවිඳින්නාට ඇතිවන යහපත මොකක් ද? මට නම් හිතෙන්නේ තියෙන ප්‍රශ්න තවත් වැඩි වෙනවා කියලා.’ප්‍රවීණ සිත්තරු සේමගේ පවසන අයුරින් බලන කළ සිත්තරෙකු වූ කලී ධ්‍යානයකට සම වැදී, බඳු අයෙක් විය යුතුයි. චිත්‍රයේ සංයමය ඇතිවන්නේ එවන් නිර්මාණ ශිල්පියෙකු තුළය.ඔහු ප්‍රකෝපකාරී කලබලකාරී වහා කිපෙන සුළු අයෙක් නම් එවැන්නකු අතින් බිහිවන සිතුවම තුළ එවැනි ලක්‍ෂණ ඉස්මතු වීම වැළැක්විය නොහැක්කකි.සේමගේ ශූ®රීන් පවසනුයේ තමාගේ පින්සලෙන් කැන්වසය මත ඇඳෙන සෑම රේඛාවකටම සෑම හැඩතලයකට ම.... සෑම වර්ණයකටම අර්ථයක් ගැබ් වී ඇති බවයි.”චිත්‍රයක් කියන්නේ නිකම්ම නිකම් රේඛා පාට මිශ්‍ර කිරීමක් නෙමෙයි.හොඳ චිත්‍රයකින් විශාල අර්ථගැන්වීමක් කරන්න පුළුවන්. එනිසා අපට ඕන ඕන විදියට රේඛා භාවිතයවත් වර්ණ භාවිතයවත් අයාලේ පාවිච්චි කරන්න බැහැ.චිත්‍රයක් දිහා බලාගෙන භාවනා කරන්න පුළුවන්. අයාලේ ගිය හිතක් තැන්පත් කළ හැකි ප්‍රාතිහාර්යයක් “හොඳ” චිත්‍රයකට තියෙනවා.ජයසිරි සේමගේ චිත්‍ර ශිල්පියා මෙරට පමණක් නොව ලොව නන් දෙස ලබා ඇති කිත් ගොස අපමණය. මා දන්නා තරමින් මෙරට මෙන්ම ලෝකයට යමින් ද වැඩිම ඒක පුද්ගල සිතුවම් ප්‍රදර්ශන පැවැත්වූ චිත්‍ර ශිල්පියා සේමගේ වනවාට කිසිම සැකයක් නැත.මැලේසියාව, නේපාලය, ස්වීඩනය, ස්විට්සර්ලන්තය, පින්ලන්තය, ඕමානය, තායිලන්තය ආදී ආසියානු, යුරෝපානු රටවල් රැසකම අවස්ථා කිහිපයක්ම සේමගේ සිතුවම් දැක්ම දකින්නට ලැබුණේ විදේශිකයන් තුළ සේමගේ චිත්‍රවලට ඇති දැඩි වැළැඳ ගැනීම නිසා ය.සේමගේ ඇඳි සිතුවම්වලට පෙම් කරන පිරිස ලොව නන් දෙස පැතිර සිටී.‘මේ සිද්ධිය වුණේ ස්වීඩනයේ චිත්‍ර ප්‍රදර්ශනයක් පවත්වන්නට ගිය අවස්ථාවකදී. ප්‍රදර්ශනය අතරතුර එක්තරා වයස්ගත කාන්තාවක් මා සමඟ ඇවිත් කතා කළා. ඇය කියූ කතාවෙන් මා පුදුමයට පත් වුණා.ඇය මීට දශක කිහිපයකට පෙර තරුණියකව සිටියදී මගේ චිත්‍රයක් මිලදීගෙන තිබෙනවා. ඒ චිත්‍රයට ඇය පණ මෙන් ආදරය කරලා. නමුත් මෑතකදී ඒ චිත්‍රය ඇගේ නැගණිය විසින් සොරකම් කර ගෙන.ස්වීඩනයේ මගේ චිත්‍ර ප්‍රදර්ශනය ගැන දැනගෙන මේ වයෝවෘද්ධ තැනැත්තිය සීතලේ ගැහි ගැහි ආවේ නැවතත් චිත්‍රයක් මිලදී ගෙන යන්නයි.”විදෙස් රටවල චිත්‍ර කලාවට, චිත්‍ර ප්‍රදර්ශනවලට ඇති උද්යෝගය අතිමහත් බව සේමගේ ගේ අදහසයි. ඒ හා සසඳන විට ලාංකීය ප්‍රේක්‍ෂකයාගේ චිත්‍ර සඳහා ඇති නැඹුරුව කෙසේදැයි කෘතහස්ත චිත්‍ර ශිල්පියාගෙන් මම විමසීමි.‘මම ලෝකයේ බොහෝ රටවල චිත්‍ර සමඟ ඇවිදින කෙනෙක්. ඒ රටවල ජනතාවගේ කලාවට තිබෙන උනන්දුව ගැන හිතනකොටත් පුදුමයි. ඒ රටවල් බොහොමයක් පවුලේ උදවිය හැමෝම එකතු වෙලා සති අන්තය ගතකරන්නේ එක්කෝ කලාගාරයකය.නැතිනම් කෞතුකාගාරයක. මේ අය චිත්‍ර මිලදී ගන්න නොමසුරුව මුදල් වියදම් කරනවා. මගේ ප්‍රදර්ශනයක් තියෙන බව දැනගත්තම විදෙස්ගතව සිටින ශ්‍රී ලාංකිකයනුත් ඉතාම උද්යෝගයෙන් සහභාගි වෙනවා.මේ එන හැමෝම වගේ චිත්‍ර 8 – 10 මිලදී ගන්නවා. එයාලා කියන්නේ සේමගේ චිත්‍රයක් කියන්නේ පවුලේ හැමටම එක වගේ රසවිඳිය හැකි බවයි.’‘නමුත් ලංකාවේ මෙවැනි ප්‍රදර්ශන සඳහා තිබෙන ප්‍රේක්‍ෂකාගාරය ගැන නම් කියන්න කනගාටුයි. චිත්‍රපටයක් නරඹන්න.... සංගීත සංදර්ශනයකට යන්න පිරිස හිටියත් චිත්‍රයක් රසවිඳින්නට එන පිරිස ඉතාම අල්පයි.’ජයසිරි සේමගේ යනු සිත්තර කලාවේ මෙන්ම මූර්ති කලාවේ ද විශදයකු වෙයි. විවිධ රටවල පැවැත්වෙන එක්ස්පෝ ජාත්‍යන්තර ප්‍රදර්ශනයන්හි ශ්‍රී ලංකා ප්‍රදර්ශනාගාර කුටි සිංහල ඌරුවට සිංහල කැටයම් කලාවෙන් නිර්මාණය කිරීම සඳහා තානාපතිවරු තෝරාගන්නා නම් ලැයිස්තුවේ ප්‍රමුඛයා වන්නේ සේමගේ ය.‘සේමගේ ගේ චිත්‍රයක් කියන්නේ ශ්‍රී ලාංකික අපේ අනන්‍යතාවය වගෙයි. ඒ තරමට ඔහුගේ චිත්‍ර අපට දැනෙනවා.’එපමණක් ද නොවේ; සේමගේ ශූරීන් බෞද්ධ විහාරයන්හිදී බිතු සිතුවම් ඇඳීමෙන් කළ ඇති සේවය ද අති මහත් ය. සිංගප්පූරුවේ ඇති “මංගල” නම් වූ ථෙරවාදී විහාරස්ථානයේ තෙමහල් ගොඩනැගිල්ලේ ඇඳි බිතු සිතුවම් සියල්ලම සේමගේ ගේ වීම ශ්‍රී ලාංකික අපට ද ආඩම්බරයකි.මෙවැනි කටයුත්තක් කළ ප්‍රථම ශ්‍රී ලාංකික සිත්තරා ලෙස ගෞරව ලබන්නේ ද සේමගේ ශූරීන් ය.]ජනපති මහින්ද රාජපක්‍ෂ මැතිඳුන්ගේ සංකල්පයක් මත බුදුන් උපන් නේපාල දේශයේ ඉදිවන ශ්‍රී ලංකා විහාරයේ සිදුහත් උපතේ සිට මහා පරිනිර්වාණය දක්වා බිතු සිතුවම් නිර්මාණය ද සේමගේ ය. සිත්තරෙකු හා මූර්ති ශිල්පියෙකු ලෙස සේමගේ අතින් හැඩ වූ දෙස් විදෙස් බෞද්ධ විහාර බොහෝ ය.සේමගේ සිත්තරා ලොව බොහෝ රටවල පැවැති සිතුවම් ප්‍රදර්ශනවලට තේමාව වූයේ ගැමි කතුන් ගේ දිවියේ එන අපූරු සිදුවීම් ය. නමුත් පසුගිය වසරේ මෙරට ලැබූ යුද්ධය නිමාවීමේ ජයග්‍රහණය සේමගේ ශූ®රීන් හට අපූරු තේමාවක් ගෙන දුන්නේ ය.එනම් “සාමය” යි. ලොවම මවිත කරමින් මහින්ද රාජපක්‍ෂ ජනපතිගේ නායකත්වයෙන් මේ පුංචි රටට ගෙන ආ “සාමය” මිල කළ නොහැක්කකි.‘පසුගිය දශක තුනකට වඩා කාලයක් අපි හිටියේ පුංචි බයක් හිතේ තදකරගෙන. හැම හිතකම තිබුණේ අවිනිශ්චිත බලාපොරොත්තුවක්, එවැනි වාතාවරණයක් තුළ කලාව රසවිඳින්නට ආරාධනා කිරීමත් විහිළුවක්.නමුත් අද ඒ තත්ත්වය සහමුලින්ම වෙනස් වෙලා. ඒ සැබෑ නිදහස මේ පුංචි රටට උදා කළ, රටට ආදරය කරන ඒ නායකතුමා මගේ මේ ප්‍රදර්ශනයේ ප්‍රධාන ආරාධිත අමුත්තා වීමත් සුවිශේෂියි.’ජයසිරි සේමගේ විසින් නුදුරේ දී එනම් අගෝස්තු මස 6 වැනිදා සිට කොළඹ ලයනල් වෙන්ටඩ් හිදී පුරා දින දෙකක් වෙන්වනුයේ “සාමය” තේමා කර ගත් නවතම සිතුවම් දැක්ම උදෙසා ය.සාමය කේන්ද්‍රකොට ගනිමින් “ආලය, කරුණාව, ළබැඳියාව“ පදනම් කර ගනිමින් සේමගේ සිත්තම් කළ සිතුවම් හතළිහක් පමණ මෙම ප්‍රදර්ශනයට ඇතුළත් වෙයි.“ආදරය, සමඟිය, සාමය” විදහා දක්වන මෙතෙක් කිසිම චිත්‍ර ශිල්පියෙකු නොගිය මඟක යමින් කෙරෙන මෙම චිත්‍ර ප්‍රදර්ශනයට සේමගේ ශූ®රීන්ගෙන් චිත්‍ර රසවිඳින්නට කැමැති හැමෝටම විවෘත ආරාධනාවක් ඇත.මෙම ප්‍රදර්ශනය අතිගරු ජනාධිපතිතුමා අතින් අගෝස්තු හයවැනිදා සවස 6.00 ට විවෘත කෙරෙනවා.මේ සඳහා මාධ්‍ය ඇමැති කෙහෙළිය රඹුක්වැල්ල මහතාත්, පාර්ලිමේන්තු මන්ති‍්‍රනි හෙළ නිළි රැජිණ මාලිනි ෆොන්සේකාත්, අනෙකුත් ආරාධිත පිරිස අතරේ සිටිනවා. චිත්‍ර රසවිඳින්නට කැමැති අපේ පාර්ලිමේන්තුවේ ඉන්න හැමෝටමත් මේ දවසට මම විවෘත ආරාධනාවක් කරනවා.”ප්‍රවීණ සිත්තරු ජයසිරි සේමගේ කළ ඒ ආරාධනාව ප්‍රේක්‍ෂක පාඨක ඔබටත් එලෙසම වලංගුය. 7 වැනිදා සහ 8 වැනිදා යනු සති අන්තයක් බැවින් ඉඩක් ලැබුණොත් ලයනල් වෙන්ටඩ් ගොස් නරඹන්න අමතක නොකරන්න.මෙම ආස්වාදජනක මොහොත ඔබට නොමිලයේම ලබාගත හැකි වීමත් සුබ ආරංචියකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007286</link>
    <topic>පමුණුව රෙදි පොළ නොනිදනවෙළෙඳ පොළක් කරනවා</topic>
    <author>අනුර ප්‍රේමලාල් - ඡායා - එස් .පද්මපෙරුම</author>
    <content>බස්නාහිර පළාත් සභාවේ ප්‍රවාහන, ක්‍රීඩා හා තරුණ කටයුතු, සංස්කෘතික, කලා කටයුතු, සමුපකාර සංවර්ධන, ආහාර සැපයීම් බෙදාහැරීම්, ග්‍රාම සංවර්ධන කටයුතු පිළිබඳ ඇමැති උපාලි කොඩිකාර මහතා සමඟ එම අමාත්‍යංශයේ වර්තමාන තත්ත්වය පිළිබඳ සිදු කෙරෙන සුහද කතාබහකි මේ.කාගෙත් කතාබහට නිතරම ලක්වෙන ප්‍රවාහන ක්ෂේත්‍ර පිළිබඳ කතා කරන විට ඉකුත් කාලයේ මෙහි අර්බුදකාරී ගැටලු කිහිපයක් මතුවී තිබුණා නේද ?මම ප්‍රවාහන අමාත්‍යංශය බාර ගන්නා විට ඊට අයත් සමහර ආයතන වල වැටුප් ගෙවීමට නොහැකි තත්ත්වයක් පවා උදා වෙලා තිබුණා. මෙහි ප්‍රධාන ප්‍රශ්නයක් වුණේ මාර්ග බලපත්‍ර නිකුªªත් කිරීම අත්හිටුවීම. එයට හේතුව වුයේ බස් රථ වලින් පරිසරය දුෂණය වන බව පවසමින් අපට එරෙහිව නඩුවක් දැමීමයි.එක්තරා කාන්තාවක් ඉදිරිපත් වී මේ නඩුව දැමීමෙන් පසුව මීට වෙනස් කණ්ඩායම් එකතු වීම නිසා තත්ත්වය උග්‍ර වුණා. මට මාර්ග බලපත්‍රයක් නිකුත් කිරීමට බැරි වුණා. කුමන හේතුවක් මත හෝ මාස හයක් ධාවනය නොකර අහෝසි වූ මාර්ග බලපත්‍ර ප්‍රමාණයක් තිබුණා.එමෙන්ම කාල සටහන් ප්‍රශ්නය ඇතුළු බොහෝමයක් ගැටලුවලට මූලිකවූයේ මගී ප්‍රවාහන අධිකාරිය වෙත ලැබී තිබූ වැරදි උපදෙස් නිසා ක්‍රියාක්මක වූ වැරැදි ක්‍රියා පටිපාටින් මේ සියලු කරුණු සෙවීම පිළිබඳ මම උපදේශක මණ්ඩලයක් පත් කිරීමට කටයුතු කළා.ඉන් ලැබූ උපදෙස් අනුව නඩුව කඩිනමින් අවසන් කිරීමට මේ දිනවල කටයුතු කර ගෙන යනවා. එමෙන්ම ප්‍රවාහන ක්ෂේත්‍රය දියුණු කරන්න නම් අනිවාර්යයෙන්ම රියැදුරන් හා කොන්දොස්තරවරුන්ගේ රැකියාවේ ස්ථාවරයක් ලබාදී ඔවුන්ට වගකීමක් පැවරිය යුතුයි යන්න මගේ අදහසයි.මේ පිළිබඳ ඔබේ සැලසුම් කවරේද ?මෙහිදී අපි මුලින්ම රියැදුරන්ගේ කොන්දොස්තරවරුන්ගේ සුබ සාධන කටයුතු පිළිබඳ වැඩපිළිවෙළක් කරන්න කල්පනා කළා.එහිදී ඔවුන්ට සේවක අර්ථසාධක අරමුදලේ සාමාජිකත්වය හිමි වෙලා තිබෙනවාද ? ඔවුන්ට විශ්‍රාම වැටුපක් ලැබෙනවාද ? රැකියාවේ ස්ථාවරත්වය, වගකීම, රියැදුරු මහතුන්ගේ හා කොන්දොස්තර මහතුන්ගේ අතින් මගීන්ට වන අපහසුතාවන්, මාරු සල්ලි නොදීම, ප්‍රවේශ පත්‍ර නිකුත් නොකිරීම ඇතුළු ගැටලු නැති කිරීමේ වැඩසටහන් ආරම්භ කිරීමට පියවර ගෙන තිබෙනවා.එයින් මොවුන් වගකීමක් තිබෙන නීති ගරුක අය බවට පත් වෙනවා. මන්ද දැන් පවතින ක්‍රම අනුව වරදක් සිදුවුණාම දඩය ගෙවනවා. යළිත් ඔහු සේවයේ නියැලෙනවා. ඉහත මා කියූ වැඩසටහන් ක්‍රියාත්මක කළ විට එහෙම කරන්නට බෑ.රියැදුරන් හා කොන්දොස්තරවරුන් පිළිගත් ස්ථිර රැකියාවක් හා විශ්‍රාම වැටුපක් හිමි අයයි. ඔවුන් වැරැද්දක් සිදු කළොත් ඒ වරප්‍රසාද අහිමි කර ගන්නවා වගේම නීතියෙන් දඬුවම් ලබන කෙනකු වෙනවා.මාර්ගස්ථ ප්‍රවාහන අධිකාරිය පිළිබඳ කතා කළොත් එහි සේවකයන් අටසීයක් පමණ ඉන්නවා. මෙයින් අඩකට පමණ වැටුප් ගෙවන්නේ පළාත් සභාවෙන්. ඉතිරි පිරිසට වැටුප් ගෙවීමට මුදල් උපයන්න ඕනේ. ඒ සඳහා තිබෙන ක්‍රම තමයි බස් නැවතුම් පොළ කුලියට දීම, මාසික ධාවන සටහන් ආදායම දඩ මුදල් ලබා ගැනීම.මම මේ අමාත්‍යංශය බාරගන්නා විට යටිතල පහසුකම් වෙනත් ගැටලු නිසා ගිවිසුම් ක්‍රියාත්මක වන්නේ නැහැ. බස් නැවතුම් පොළවල්වල කුලී කරුවන් කුලී ගෙවන්නේ නැහැ. මේ සියලු දෙනාම කැඳවලා ගැටලු සාකච්ඡා කරලා කුලී මුදල් අය කරගන්න කටයුතු කළා.බැස්ටියන් මාවතේ වැසිකිළි පිළිබඳ ගැටලුවක් තිබුණා. ඊට මම මැදිහත් වෙලා විසඳනු ලැබුවා.ප්‍රවේශපත්‍ර වෙන් කිරීමේදී ප්‍රවේශ පත්‍ර ගාස්තුවට වඩා වැඩියෙන් අය කරන බවට මඟීන්නේ චෝදනාවක් තිබෙනවා නේද ?ඒක ඇත්ත. දුරගමන් ගන්නා බස් රථයක ප්‍රවේශ පත්‍රයක් මිලදී ගැනීමේදී මේ ගැටලුවට මගීන් මුහුණ පානවා. මීට මාර්ගස්ථ මගී ප්‍රවාහන අධිකාරියේ නිලධාරිනුත් හවුල්.මේ ක්‍රමය දැන් අහෝසි වෙලා තිබෙනවා. ඒ අනුව ඕනෑම දුර ගමනක් යන මඟියකුට පැමිණ සෘජුවම ඉදිරිපත් වී නියමිත මුදල් ගෙවලා ප්‍රවේශ පත්‍රයක් මිලදී ගන්න හැකියි.පළාත් සභාව සතු බස් රථ ප්‍රමාණය ප්‍රමාණවත්ද මේ පළාතේ මඟී පහසුකම් සලසන්න ?පළාත් සභාව සතු බස් රථ ප්‍රමාණය හත් දහසක් පමණ තිබුණා. නිතරම අලුත්වැඩියා හා වෙනත් කරුණු නිසා බස් රථ හයසීයක් පමණ ධාවනය වන්නේ නැහැ. එක් දිනකට මාර්ග 370 ක් සඳහා ගමන් වාර හතළිස් අටදහසක් පමණ සිදු කරනවා.ඒ කියන්නේ කිලෝමීටර් ලක්ෂ දහයක් පමණ ධාවනය වෙනවා. එමෙන්ම දිස්ත්‍රික්ක තුනේ ප්‍රධාන බස් නැවතුම් පොළවල් අනු අටක් පමණ තිබෙනවා.මේවායේ පාලනය විධිමත් කිරීම පිණිස ප්‍රාදේශීය කාර්යාල හතක් ස්ථාපනය කරලා එහි සේවකයන්ට වැඩමුළු පවත්වලා නිල ඇඳුම් ලබාදී මේවා විධිමත් කරන්න ක්‍රියාමාර්ග ගෙන තිබෙනවා. ඒ අනුව මේ වසරේ ඉකුත් සිව් මාසය තුළ පමණක් රුපියල් ලක්ෂ දෙසිය පනහක පමණ ආදායමක් ලබා තිබෙනවා.මඟීන්ට චෝදනා අදහස් ඉදිරිපත් කරන්න සෑම බස් රථයකම දුරකථන අංකයක් සඳහන් කරමින් ස්ටිකරයක් අලවන්න නියම කර තිබෙනවා. ඉදිරියේදී මගේ පෞද්ගලික අංකයක් එහි ප්‍රදර්ශනය කරන්න කටයුතු කරනවා.දුර ගමන් කරන මගීන්ට නේවාසිකාගාර ඉදි කරන බවට පසුගිය දිනවල පැවසුවත් එය සිදුවූයේ නැහැ නේද ?මම ඒ සඳහා සියලු කටයුතු යොදා ගෙන යනවා. එයට මධ්‍යම රජයේ ප්‍රවාහන ඇමැති කුමාර වෙල්ගම මහතාගේ සහයෝගයත් ලැබී තිබෙනවා. මේ සියලුම බස් නැවතුම් පොළවල මඟීන්ට බස් රථයක් පැමිණෙන තුරු සිටීම සඳහා නවීන පහසුකම් ඇති කිරීමට බලාපොරොත්තු වෙනවා.මේ වන විට මතුගම හා අලුත්ගම බස් නැවතුම්පොළවල් නවීකරණය කිරීම් කටයුතු කරනවා. එමෙන්ම බත්තරමුල්ල බස් නැවතුම්පොළේ මහල් හයක ගොඩනැගිල්ලක් ඉදි කරනවා.ප්‍රවාහන අමාත්‍යාංශයට අයත් දැනට කුලියට ඉන්න ආයතන සියල්ල ඒ ගොඩනැඟිල්ලට අරගෙන එන්න කටයුතු කරන්න සූදානම් වෙනවා. ඒ මඟින් වසරකට රුපියල් ලක්ෂ තුන්සීයක් පමණ ඉතිරි කර ගන්න පුළුවන් වෙනවා.කාලසටහන් ඇතුළු මතුවන ප්‍රශ්න සම්බන්ධයෙන් පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතාත් ඔබතුමාත් අතර මත ගැටුම් ඇති වෙනවා නේ ද ?ගැමුණු විජේරත්න මහතා විශාල ආන්දෝලනාත්මකව ශබ්ද කළාට එයාට පළාත් සභාව සතුව තිබෙන බස් රථ හත්දහසෙන් එයාගේ සංගමයේ සාමාජිකයන් ට දහසක්වත් නැහැ. ඒ මහත්මයා තිබෙන සංගම් අතරේ සිටින එක් තවත් එක් චරිතයක් පමණයි.කාල සටහන් ප්‍රශ්නය ඉතාම සංකීර්ණ ගැටලුවක්. ඒත් අපි කාල සටහනක් හඳුන්වා දීලා තිබෙනවා. එය හරියට ක්‍රියාත්මක වෙනවද කියලා බලන්න වැඩ පිළිවෙළක් ඇති කළා. ලංගම බස් රථ ප්‍රමාණය අනුවත් ඉන් ත්‍රිවිධ හමුදාවට හා පාසල් සේවා පවත්වාගෙන යන බැවින් ඒකාබද්ධ කාලසටහනක් පවත්වාගෙන යන්න බැරි බව පේනවා.ඒ නිසා අන්තර් පළාත් සේවාවන් හා වෙනත් තිබෙන ගැටලු හඳුනාගෙන ඇමැති කුමාර වෙල්ගම මහතා ඇතුළු සියලු පාර්ශ්ව සමග සාකච්ඡා කර ජනහිතකාමී විසඳුමක් ලබාදීමට සැලසුම් කර තිබෙනවා.රාත්‍රි කාලයේ පෞද්ගලික බස් රථ ධාවනය නොවන බවට මගින් කරන චෝදනාවට ඔබගේ පිළිතුර කුමක්ද ?මේ සඳහා ජුලි 1 දින සිට විසඳුමක් ලබාදීම අපි පියවර ගෙන තිබෙනවා. අමාත්‍යාංශයෙන් හඳුන්වා දී තිබෙන කාල සටහනකට අනුව රාත්‍රි කාලයේ බස් ධාවනය විය යුතුයි.මේ සියලු ගැටලු සම්බන්ධව ක්‍රියා කිරීමට මේ වසර අවසන් වීමට පෙර සෑම මාර්ගයකටම අනුයුක්තව මගි කමිටු සෑදීමට මම බලාපොරොත්තු වෙනවා.ඊට පළාත් පාලන ආයතන වල මන්ත්‍රීවරු, සමාජ සේවා සංවිධාන ඇතුළු ඒවාට ඇතුළත් කරගනිමින් ගැටලු හඳුනා ගැනීමේ ඒකක පිහිටුවනවා.ඔබතුමාට අයත් තවත් වැදගත් විෂයක් තමයි සමුපකාරය එහි වත්මන් තත්ත්වය කුමක්ද ?මම පැමිණෙන විට බස්නාහිර පළාතේ තිබෙන සමුපකාර සංගම් තිස් අටෙන් තිහක්ම පාඩුයි. ඒවා වල බැංකු අයිරා තිබුණා. රුපියල් මිලියන නවසීයක් පමණ. මම ඒවා සියල්ල ජනාධිපති මහින්ද රාජපක්ෂ මහතාට කරුණු දක්වලා කපා හැරීමට ක්‍රියා කළා.සියලු සභාපතිවරු, සාමාන්‍යාධිකාරීවරු කැඳවලා ඔවුන්ගේ අඩුපාඩු විමසලා සමුපකාර ප්‍රඥප්තියක් හා සමුපකාර සේවකයන්ට විශ්‍රාම වැටුපක් හඳුන්වා දී සමුපකාරය ගොඩනැගීමේ වැඩපිළිවෙළ ඇරඹුවා.සමුපකාරය මගින් අත්‍යවශ්‍ය ආහාර ජනතාවට පහසුවටත් පවතින මිලට වඩා අඩුවෙනුත් ලබා ගත හැකිද ?ඇත්තෙන්ම ඔව්. පිටකොටුවේ පෞද්ගලික වෙළෙඳ සැල් වලට සෑම භාණ්ඩයක්ම කීයක් හරි අඩුවෙන් ලබා දෙන්න තමයි මගේ අරමුණ. එය දැන් ක්‍රියාත්මක වෙනවා. වෙස්කො එකේ ලාබය මේ මාස හයට රුපියල් ලක්ෂ 65 දක්වා වැඩිවී තිබෙනවා.සමුපකාර අරමුදල රුපියල් ලක්ෂ සියය දක්වා ඇති කර තිබෙන අතර එය දහස දක්වා වැඩි කිරීමේ ඉලක්කයට යමින් සිටිනවා.සමුපකාර සේවකයාට වැටුප් වැඩි කර විශ්‍රාම වැටුපක්ද ලබාදී ඒ අයගේ සුබසාධනය සලසන අතර පාරිභෝගිකයාට අඩුවෙනුත් සමුපකාර සේවකයාගේ කාර්යක්ෂම සේවයක් ලබාදීමට කටයුතු සලස්වමින් සිටිනවා.එමෙන්ම ගෙන් ගෙට ගොස් සමුපකාර සාමාජිකයන් බඳවා ගැනීමේ ව්‍යාපාරයක් ආරම්භ කර තිබෙන අතර සුපිරි වෙළෙඳ සැල් තත්ත්වයට සමුපකාරය ගොඩනැගීම ඊට ආදරය කරන මගේ අරමුණයි.ගමින් ගමට අලුත් ගමක් සහ සමුපකාර ගම්මාන වැඩසටහන ඔස්සේත් ජන ජීවිත නගා සිටුවීමේ වැඩපිළිවෙළක් ආරම්භ කර තිබෙනවා. අපි තෝරා ගන්නා ගම්මානයේ පාසල් යන්නේ නැති ළමයින් පාසල් යැවීම, නිවසක් නොමැති අයට නිවෙස් ඉදි කර දීම වැනි දේ විශේෂයි.ග්‍රාමීය බැංකුව මගින් ගිනිපොලී කාරයන් වෙත යන ජනතාවට සහන පොලියට ණය දීමේ වැඩපිළිවෙළක් ආරම්භ කිරීම වැනි වැඩසටහන් රැසක් ආරම්භ කර තිබෙනවා. මෙහිදි කාන්තාවන් සඳහා ආරම්භ කර තිබෙන Qසිරිලිය’ විශ්‍රාම ක්‍රමය විශේෂයි. එහි අරමුදල මේ වන විට රුපියල් ලක්ෂ 1400 ක් වන අතර එය 5000 දක්වා වැඩි කිරීම අරමුණ වී තිබෙනවා.සණස හා ග්‍රාම සංවර්ධන වැඩසටහන් ග්‍රාමීය ජනතාව නගා සිටුවීමේ විශාල වැඩපිළිවෙළක් මහින්ද චින්තන වැඩසටහන යටතේ ක්‍රියාත්මක වෙමින් තිබෙනවා. ඒ නිසා තවදුරටත් පළාත් සභාව රටට බරක් වන ආයතනයක් නොවන බව කිව යුතුයි.එපමණක් නොව සංස්කෘතික ප්‍රඥප්තියක් හඳුන්වාදී රටේ ප්‍රවීණ කලා ශිල්පීන් එක්කර ගෙන ‘තාරුණ්‍යයට හෙටක්’ නැමැති වැඩසටහන යටතේ බස්නාහිර පළාතේ සංගීත කණ්ඩායමක් පිහිටුවා තිබෙනවා.පන්නිපිටියේ පොල් වත්තේ අක්කර පහක ක්‍රීඩා පාසලක් ඇති කිරීමට කටයුතු කර තිබෙන අතර ක්‍රීඩක ක්‍රීඩිකාවන් ජාතික තලයට ගෙන ඒමේ වැඩසටහනක් ආරම්භ කර තිබෙනවා.මේ සියලු කටයුතු සිදු වෙනවද නැද්ද කියලා සොයා බලන්න වැඩපිළිවෙළක් සකස් කර තිබේද ?මගේ අමාත්‍යංශයේ සතියකට වරක් ප්‍රගති සමාලෝචන රැස්වීමක් පැවැත්වෙනවා. එහිදී මම මේ වැඩසටහන් ගැන සොයා බලනවා.ඉදිරියේ කිරීමට බලාපොරොත්තු වන විශේෂ යෝජනා ක්‍රම මොනවාද ?මහරගම රෙදි වෙළෙඳ පොළ තවදුරටත් නවීකරණය කරලා දිවා රෑ ගනුදෙනු සිදු කරන නොනිදන වෙළෙඳ පොළක් කිරීම තමයි මගේ අරමුණ.එමෙන්ම තිස් වසරක් වන මගේ දේශපාලන දිවිය සෙමින් ගමන් කරපු එකක් පළාත් සභාවේම වසර දහ අටක් පමණ වෙනවා. ජනාධිපති මහින්ද රාජපක්ෂ මහතා ප්‍රවීණත්වය සලකා මට මෙවැනි අමාත්‍යංශයක් ජනතාවට සේවය කරන්න ලබාදීම ගැන එතුමාට කෘතඥ වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>28</day>
    </date>
    <link>http://www.dinamina.lk/2010/07/28/_art.asp?fn=f1007287</link>
    <topic>එජාපයට දෙවැනි පෙළනායකත්වයක් නෑ</topic>
    <author/>
    <content>ශ්‍රී ලංකාවේ අතිශය කීර්තිමත් දේශපාලන පරපුරකින් පැවැත එන වසන්ත සේනානායක මහතා එක්සත් ජනතා නිදහස් සන්ධානයේ ගම්පහ දිස්ත්‍රික් පාර්ලිමේන්තු මන්ත්‍රීවරයෙකි. සේනානායක මහතා මීරිගම ආසනයේ ශ්‍රී ලංකා නිදහස් පක්‍ෂ ප්‍රධාන සංවිධායකවරයා ලෙසින් පසුගියදා ජනාධිපති මහින්ද රාජපක්‍ෂ මහතාගේ අතින් පත්වීම් ලැබුවේය.ඔබ කීර්තිමත් දේශපාලන පරපුරක සාමාජිකයෙක්. ඔබ කොහොමද ක්‍රියාකාරී දේශපාලනය ආරම්භ කළේ?දේශපාලන පවුලක ඉපදෙන විට දේශපාලනය අත්දකින්න වෙනවා. ඒ නිසා දේශපාලන පවුලක ඉපදුණු මමත් ඉබේම දේශපාලනය වෙත තල්ලු වුණා. මගේ පියාගේ දැඩි විරෝධය මතයි මම දේශපාලනයට එක්වුණේ. මගේ පියාගේ පියා සහ මහප්පා දේපළ විකුණමින් තමයි දේශපාලනය කළේ. ඒ නිසා තාත්තා හිතන්න ඇති මම දේශපාලනය කළ යුතු නෑ කියලා.මම මුලින් ම එක්සත් ජාතික පක්‍ෂයේ තරුණ සංවිධානයට එකතු වුණා. ඒ රනිල් වික්‍රමසිංහ මහතා අගමැතිවරයාව සිටි සමයේ. මගේ ඥාතියකු වන රුක්මන් සේනානායක මහතා පොළොන්නරුවට, කෑගල්ලට තරග කරන විට මම ඒ ප්‍රදේශවලට ගිහින් උපකාර කළා. මේ වගේ කටයුතුවලින් තමයි මම දේශපාලන ගමන ආරම්භ කෙළේ.එක්සත් ජාතික පක්‍ෂයේ පුරෝගාමී නායකයන් වුණේ සේනානායකවරුන්. එහෙත් ඩී. එස්, ඩඩ්ලි යුගවලින් අනතුරුව සේනානායකවරුන් එජාපයේ ප්‍රබල නායකයන් බවට පත්වනවා අපට දක්නට ලැබුණේ නැහැ. මෙයට හේතුව කුමක්ද?මම මෙයට හේතුව වශයෙන් දකින්නේ පසුකාලීනව එජාපයේ නායකත්වය භාර ගත් නායකවරුන් සේනානායකවරුන් කෙරෙහි දැක්වූ ඊර්ෂ්‍යාවයි. ජේ. ආර්. ජයවර්ධන මහතාගේ කාලයේ මේ ඊර්ෂ්‍යාව කැපී පෙනුණා.ඩඩ්ලි සේනානායක මහතාගේ කාලයේ ජේ. ආර්. ජයවර්ධන මහතාට නායකයකු වශයෙන් ඉස්මතු වෙන්න බැරි වුණා. ඩඩ්ලි සේනානායක අඩු වයසින් මිය නොගියා නම් ජේ. ආර්. ට නායකත්වයට එන්න ලැබීමත් සැක සහිතයි.එදා 1956 මැතිවරණයේදී ආර්. ජී. සේනානායක මහතා තමන් තරග කළ දඹදෙණිය ආසනය දමා විත් කැලණිය ආසනයට ස්වාධීනව තරග කර ජේ. ආර්. ජයවර්ධන මහතා පරාජය කළා.ඒ විතරක් නොවෙයි, එදා මුළු එජාප ආණ්ඩුවම පැරදුණා. ආර්. ජී. සේනානායක මහතා කිව්වේ නරක් වූ දත ගලවන්න ගිහින් ලෙඩාම මැරුණා කියලයි. සේනානායකවරුන්ට එවැනි බලයක් මේ රටේ තිබුණා.ජේ. ආර්. ජයවර්ධන මහතා ජනාධිපති ධූරයට පත් වූ පසු සේනානායකවරුන්ට කෙණෙහිලිකම් රාශියක් කළා. සේනානායකවරුන්ට එජාපයේ තැනක් නැති වෙන තැනට එතුමා කටයුතු කළා.එජාප නායකත්වය සේනානායකවරුන්ට කොතරම් කෙණෙහිලිකම් කළා කීවත් ඔබ දේශපාලන ගමන අරඹන්නෙත් එජාපයෙන්මයි. එතන පොඩි පරස්පරයක් තිබෙනවා නේද?නායකයන් මොන දේ කළත් සේනානායක පරපුර හා එජාපය අතර දැඩි බැඳීමක් තිබෙනවා. ජේ. ආර්. ජයවර්ධන ජනාධිපතිතුමාගේ දේශපාලනය සමඟ මම මුල සිටම එකඟ වුණේ නැහැ. ඔහු මේ රට අරගෙන යන මඟ කෙරෙහි මගේ විරුද්ධත්වයක් තිබුණා.ඒ නිසා මම ඒ කාලයේ දේශපාලනය කළේ නැහැ. මම එජාපයේ දේශපාලනය ඇරඹුවේ රනිල් වික්‍රමසිංහ මහතාගේ කාලයේ. ඒ කාලයේ චන්ද්‍රිකා ජනාධිපතිනියගේ ආණ්ඩුව සමයේ රටේ තිබුණු තත්ත්වය උඩයි මම එජාපයෙන් දේශපාලනය කරන්න තීරණය කළේ.චන්ද්‍රිකා ජනාධිපතිනියගේ කාලයේ රටේ වාතාවරණය හොඳ නෑ කියා එජාපයෙන් දේශපාලන ගමන අරඹන ඔබ නැවතත් එජාපය අතහැර ශ්‍රී ලංකා නිදහස් පක්‍ෂයට එකතු වෙනවා?මම ශ්‍රී. ල. නි. ප. යට එකතුවන විට රටේ තිබුණේ එජාප ආණ්ඩුවක්. රටේ අගමැතිවරයා වුණේ එජාප නායකයා. මම විපක්‍ෂයේ ඉඳගෙන ආණ්ඩුවට ආවා නොවෙයි, ආණ්ඩුවේ ඉඳලයි විපක්‍ෂයට ගියේ. මම එහෙම කළේ හේතු දෙකක් නිසයි.පළමු කාරණය රනිල් වික්‍රමසිංහගේ අදහස් ජේ. ආර්. ජයවර්ධන මහතාගේ අදහස්වලින් වෙනස් නොවන බව මට තේරුම් ගියා. දෙවැන්න ඒ වන විට රට තීරණාත්මක යුගයකට එළඹෙමින් තිබුණා. නැතුව මම වාසි ප්‍රයෝජන බලාගෙන ආවා නොවෙයි. සේනානායකවරුන් කවදාවත් එහෙම ලාභ දේශපාලනයක නිරතවෙලා නැහැ.එක්සත් ජාතික පක්‍ෂයේ සිට ශ්‍රී ලංකා නිදහස් පක්‍ෂයට එකතු වීම පිළිබඳව ඔබට ඒ සමයේ විවිධ චෝදනා නැඟෙන්න ඇති. විශේෂයෙන් මේ රටේ ඉපැරණි එජාප සාමාජිකයන් ඔබට නොයෙක් දේ කියන්න ඇති. ඒ පිළිබඳව මතක් කළොත්?ඔව්. මට නොයෙක් දේ කිව්වා. විශේෂයෙන් ගමේ එජාප සාමාජිකයෝ විශාල කැළඹීමකට ලක්වුණා. ඒත් එජාප නායකත්වයේ තරම දැන් ඔවුන් තේරුම් ගෙන තිබෙනවා. ඔවුන් දන්නවා ඒ නායකත්වය සමඟ පක්‍ෂයට ඉදිරි ගමනක් නැති බව. ඔවුන් පිළිගන්නවා එදා මම ගත් තීරණය හරි බව. එජාපයට අදටත් ඡන්දය දෙන සාමාජිකයන් පවා කියන්නේ මගේ තීරණය නිවැරදියි කියලයි.මම එදා එජාපය අතහැරලා එද්දි පක්‍ෂයේ සමහරු හරි පුදුමයෙන් බලා සිටියා. ඒත් අද ඒ අයත් ශ්‍රී. ල. නි. ප. යට එකතු වෙලා. මම සතුටු වෙනවා ඔවුන්ට නිවැරදි දේ තේරුම් යාම පිළිබඳව. මහින්ද රාජපක්‍ෂ කියන අභීත නායකයා සමග අත්වැල් බැඳ ගැනීමට මා ගත් තීරණය ගැන කිසි විටෙක පසුතැවෙන්නේ නැහැ.ඔබ ප්‍රකාශ කළා එජාප නායකත්වය යන ගමන නිවැරදි නැති බව. මෙයින් ඔබ අදහස් කරන්නේ කුමක්ද? නායකත්වය වෙනස් විය යුතු බව ද?පැහැදිලිවම ඔව්. එජාප නායකත්වය වෙනස් විය යුතුයි. අද පක්‍ෂයේ තරුණ නායකත්වයක් නැහැ. එදා ඩී. එස්, ඩඩ්ලි යුගවලදී පක්‍ෂයට දෙවන පෙළ නායකත්වයක් තිබුණා. ජේ. ආර්. ජයවර්ධන වැනි නායකයන් බිහිවුණේ ඒ නිසයි.ඒ වගේම ජේ. ආර්. යුගයේදීත්, ආර්. ප්‍රේමදාස වගේ නායකයන් දෙවැනි පෙළ නායකයකු හිටියා. ජේ. ආර්. ජනාධිපතිවරයා ඉවත් වන විට ඔහු නායකත්වයට ආවා. ඒ වගේ ප්‍රේමදාස මහතාගේ යුගයේ ලලිත් ගාමිණී වගේ නායකයන් හිටියා.ඒත් අද එජාපයට එහෙම නායකත්වයක් තියෙනවද? නෑ. එහෙම තිබුණා නම් සේනානායක පරපුරෙන් පැවැත එන රුක්මන් සේනානායක වගේ නායකයන් මෙහෙම එජාපයෙන් ඉවත් වෙයිද? සජිත් ප්‍රේමදාස වගේ තරුණ නායකයන්ට අද කුමක්ද වෙලා තියෙන්නේ? මේ අයව අද පක්‍ෂය විසින් ඉහළට ඔසවා තැබිය යුතුයි. ඒත් අද පක්‍ෂ නායකත්වය ඔවුන් හංඟලා.තමන්ගේ නායකත්වය කෙරෙහි බියක් සැකයක් නැති නායකයන් තමන්ට පස්සේ දෙවැනි පෙළ නායකත්වයක් හදනවා. ඒත් අද ඉන්න නායකයා එහෙම කරන්නේ නැහැ. ඔහු කිසිවකුට ඉදිරියට එන්නට දෙන්නේ නැහැ. එදා හිටපු නායකයන් එසේ බය නැතුව නායකයන් හැදුව නිසයි පක්‍ෂය රැකුණේ.ඔබ නියෝජනය කරන්නේ ගම්පහ දිස්ත්‍රික්කයේ මීරිගම ආසනය. එහි ශ්‍රී. ල. නි. ප. ප්‍රධාන සංවිධායකවරයා වශයෙන් ජනාධිපතිතුමා විසින් ඔබ ඉකුත් දා පත්කරනු ලැබුවා. ඔබේ ආසනයේ ජනතාව වෙනුවෙන් ඉදිරියේ දී කරන්නට බලාපොරොත්තු වන්නේ මොනවාද?මම දැන් මීරිගම ජනතාවගේ මන්ත්‍රීවරයා. මීරිගම ආසනයෙන් ශ්‍රී. ල. නි. ප. මන්ත්‍රීවරයකු අවසන් වරට පාර්ලිමේන්තු ගියේ 1970 දී. ඒ ශිවා ඔබේසේකර මැතිණිය. වසර 40 කට පසු මට අවස්ථාව උදා වී තිබෙනවා මීරිගම ජනතාවගේ හඬ පාර්ලිමේන්තුවේ නියෝජනය කරන්න.ගම්පහ දිස්ත්‍රික්කයේ මන්ත්‍රීවරයකු බිහි නොවූ ආසනයක ජනතාව නියෝජනය කරන්න ලැබීමම මාගේ ජයග්‍රහණයක් සේ මා සළකනවා.මීරිගම ජනතාවගේ ප්‍රධාන ආදායම් මාර්ග වන්නේ වේවැල්, මැටි, කොහු ආදී කර්මාන්ත වගේම කෘෂි කර්මාන්තයි. මේ සෑම ක්ෂේත්‍රයකටම ආවේණික ගැටලු තිබෙනවා.මේ කර්මාන්තවලට වෙළෙඳ පොළක් නොමැති වීම ප්‍රධාන ගැටලුවක්. ඒත් මේ නිෂ්පාදනවල ප්‍රමිතිය නොමැති වීම නිසා ඒවාට විදෙස් වෙළෙඳ පොළ ජය ගන්න නොහැකි වී තිබෙනවා. ඒ නිසා මා අදහස් කරනවා ඒ බාධකය ජය ගැනීමේ ශක්තිය මේ ජනතාවට ලබා දෙන්න.අපේ දිස්ත්‍රික් නායක ආර්ථික සංවර්ධන ඇමැති බැසිල් රාජපක්‍ෂ මහතාගේ අදහසක් තිබෙනවා ගම්පහ දිස්ත්‍රික්කය සංචාරක ව්‍යාපාරයේ කේන්ද්‍රස්ථානයක් කරන්න. ඒ කාර්යයට සහාය දෙන ගමන් මීරිගම ප්‍රදේශය මේ රටේ සංචාරක සිතියමේ සුවිශේෂී ස්ථානයක් කරන්නට කැපවෙනවා.මේ ආසනයේ ජනතාවගේ විරැකියා ප්‍රශ්නය විසඳන්න මම මැදිහත් වෙනවා. මම ඉලක්ක කරගෙන ඉන්නවා ගෙවල්වල ඉන්න කාන්තාවන් වැඩි වශයෙන් ස්වයං රැකියාවලට යොමු කරන්න. විශේෂයෙන් හතු වැවීම, කිරි හා කුකුළු මස් නිෂ්පාදනය, මල් වැවීම ආදී ස්වයං රැකියාවලට කාන්තාවන් යොමු කළ යුතුයි.මේ මඟින් නිවසට අමතර ආදායමක් ලැබෙන අතර, හතු, කිරි, මස්, බිත්තර ආදී නිෂ්පාදන මගින් පවුලේ දරුවන්ට පෝෂණයකුත් ලැබෙනවා.මුළු රටම එක්සේසත් කළ ජනාධිපති මහින්ද රාජපක්‍ෂ මහතා රටට නායකත්වය දෙන අතර එතුමාගේ සොයුරු බැසිල් රාජපක්‍ෂ මහතා ගම්පහට නායකත්වය දෙනවා. මේ නායකවරුන් දෙදෙනා ඔබ දකින්නේ කොහොමද?මහින්ද රාජපක්‍ෂ ජනාධිපතිතුමා කියන්නේ මේ රටටම ආඩම්බර විය හැකි නායකයෙක්. එතුමා රටේ ස්වෛරීභාවය පිළිබඳ තමන්ගේ මතය කොයිම වෙලාවකවත් වෙනස් කළේ නෑ.මේ රටෙත්, ලෝකයෙත් විවිධ නායකයන් කළ තර්ජන හමුවේ නොසැලී හිඳිමින් එතුමා රටේ එක්සේසත් බව වෙනුවෙන් කටයුතු කළා. එතුමාට දර්ශනයක් තිබෙනවා. රට ගෙන යා යුතු මඟ පිළිබඳ අවබෝධයක් තිබෙනවා.අපේ දිස්ත්‍රික් නායක බැසිල් රාජපක්‍ෂ මහතාත් එහෙමයි. එවැනි නායකයකු දිස්ත්‍රික්කයට ලැබීම අපට සතුටක්. එතුමා මේ වන විට සියලු බලමණ්ඩල කැඳවා දිස්ත්‍රික්කයේ පක්‍ෂය ශක්තිමත් කරන ගමන් විවිධ සංවර්ධන ව්‍යාපෘති කරමින් ජනතාව ශක්තිමත් කරනවා. එතුමා ප්‍රායෝගික නායකයෙක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007291</link>
    <topic>වැටුප් විසමතා දුරලන්නසත් පුද්ගල කමිටුවක්</topic>
    <author>ධනුෂ්ක ගොඩකුඹුර</author>
    <content>රාජ්‍ය සේවයේ වැටුප් විසමතාවන් ඉවත් කිරීම පිළිබඳව රජය සමඟ සාකච්ඡා කිරීමට වෘත්තීය සමිති නියෝජිතයන් සත් දෙනකුගෙන් යුත් කමිටුවක් ජනාධිපති මහින්ද රාජපක්ෂ මහතාගේ උපදෙස් මත ඊයේ (28) පත් කෙරිණි.රාජ්‍ය සේවයේ එක් එක් අංශයන්හි සේවා ව්‍යවස්ථා සැකසීම පිළිබඳවත් සාකච්ඡා කරන ලෙස ජනාධිපතිවරයා මේ කමිටුවට දැනුම් දුන්නේය.අධ්‍යාපන, සෞඛ්‍ය, ප්‍රවාහන, කළමනාකරණ, ගණකාධිකරණ යනාදී සියලු ක්ෂේත්‍ර‍්‍රයන් නියෝජනය කරන සම්පත් දායකයෝ සත්දෙනකු මේ කමිටුවට ඇතුළත් වෙති. ජනාධිපතිවරයා සහ වෘත්තීය සමිති නියෝජිතයන් අතර අරලියගහ මන්දිරයේදී පැවැති සාකච්ඡාවකදී මේ කමිටුව පත් කෙරිණ.2011 අයවැයට වෘත්තීය සමිති නියෝජිතයන්ගේ අදහස් හා යෝජනා ලබා ගැනීම සඳහා මේ සාකච්ඡාව කැඳවා තිබිණ.අයවැය ලේඛනය සැකසීමට පෙර මේ වසරේ ඔක්තෝබර් මස වන විට තමන්ට අදාළ කමිටුවේ යෝජනා අවශ්‍ය බව ජනාධිපතිවරයා කමිටුවට දැනුම් දුන්නේය. වැටුප් වැඩි කිරීමට පෙර වැටුප් විසමතා ඉවත් කළයුතු බවට වෘත්තීය සමිති නියෝජිතයන් පෙන්වා දුන් කරුණු අනුමත කළ ජනාධිපතිවරයා මේ කමිටුව පත් කෙළේය.ඇමැතිවරුන් වන රත්නසිරි වික්‍රමනායක, ගාමිණී ලොකුගේ, ඩබ්ලිව්. ඩී. ජේ. සෙනෙවිරත්න, කුමාර වෙල්ගම, විමල් වීරවංශ, බන්දුල ගුණවර්ධන, දොස්තර රාජිත සේනාරත්න, ජොන්ස්ටන් ප්‍රනාන්දු, පාඨලී චම්පික රණවක, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007292</link>
    <topic>‘ඩෙක්ස්ට්‍රෑන්’ එන්නත ගෙන ඒමට පියවර</topic>
    <author>සන්ධ්‍යා කරුණාරත්න</author>
    <content>ඩෙංගු උණෙන් අසාධ්‍ය්‍ය තත්ත්වයට පත්ව සිටින රෝගීන්ට ලබාදීම සඳහා යොදාගන්නා ඩෙක්ස්ට්‍රෑන් (Dextran) නික්ෂේපණය වහාම මෙරටට ගෙන්වීමට අවශ්‍ය කටයුතු කඩිනම් කිරීමට සෞඛ්‍ය අමාත්‍යාංශය පියවර ගෙන ඇත.ඒ අනුව තායිලන්තයේ සිට ගෙන්වන මෙම නික්ෂේපණය වහාම ගෙන්වීමට කඩිනම් කරන ලෙස සෞඛ්‍ය ඇමැති මෛත්‍රීපාල සිරිසේන මහතා ලෝක සෞඛ්‍ය සංවිධානයේ ශ්‍රී ලංකාවේ අධ්‍යක්ෂ වෛද්‍ය එෆ්.ආර්.මෙහෙතා මහතාට උපදෙස් දී ඇත. අසාධ්‍ය තත්ත්වයට පත්වෙන ඩෙංගු රෝගීන්ගේ රුධිර තරලය ප්‍රසාරණය සඳහා මෙම නික්ෂේපණය ලබාදීම සිදුකෙරේ.ඩෙංගු රෝගය වැළඳීම නිසා අවදානම් සහගත තත්ත්වයට පත් වූ රෝගීන්ට පමණක් මෙම නික්ෂේපණය සේලයින් ලෙස ලබාදෙන අතර ප්‍රධාන (තෘතීයික /දැඩි) සත්කාර සහිත රෝහල් සඳහා පමණක් මෙම නික්ෂේපණය ලබාදීම සිදුකරයි. ඩෙංගු රෝගයට ගොදුරුවන අයගෙන් සමහරක් මියයාමට හේතුවන්නේ ඔවුන් ඩෙංගු කම්පන සහලක්ෂණ තත්ත්වයට හා ඩෙංගු රක්තපාත තත්ත්වයට ගොදුරු වීම නිසා ය.බොහෝ විට මෙම බැරෑරුම් තත්ත්වයට රෝගීන් පත්වන්නේ රුධිරයේ තරල පරිමාව පහත වැටීම හේතුවෙනි. ඩෙංගු රෝගයට ගොදුරුවීම නිසා සිදුවන මරණ ප්‍රමාණය අවම කරගැනීම මෙම නික්ෂේපණය භාවිතා කිරීමේ අරමුණ වන අතර ඉදිරි සති කිහිපය තුළදී අනිවාර්යයෙන්ම මෙම ඖෂධය මෙරටට ගෙන්වීමට කටයුතු කරන බව වෛද්‍ය එෆ්.ආර්.මෙහෙතා මහතා සෞඛ්‍ය ඇමැතිවරයාට දන්වා සිටියේය.ලෝක සෞඛ්‍ය සංවිධානයේ ශ්‍රී ලංකා කාර්යාලය විසින් උතුරු නැගෙනහිර රෝහල් සඳහා රුපියල් කෝටියක වටිනාකමකින් යුත් වෛද්‍ය උපකරණ තොගයක් සෞඛ්‍ය ඇමැතිවරයා වෙත ඊයේ (28 දා) බාරදීම ද සිදුකෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007293</link>
    <topic>ඉඩම් ආරවුල් විසඳන්නවිනිශ්චය සභාවක්</topic>
    <author>චමීර ඇල්ලදෙණිය</author>
    <content>ඉඩම් ආරවුල් විසඳීම සඳහා පූර්ණ අධිකරණ බලතල සහිත ඉඩම් විනිශ්චය සභාවක් පත්කිරීමට ඉඩම් හා ඉඩම් සංවර්ධන අමාත්‍යංශය පියවර ගෙන තිබේ.අධිකරණයේ තිබෙන නඩුවලින් සියයට 60ක ප්‍රමාණයක් ඉඩම් ආරවුල් නඩු නිසා එම නඩු කඩිනමින් විසඳීමට මෙම පියවර ගෙන තිබේ.මෙම නව ඉඩම් විනිශ්චය සභාව මගින් ඕනෑම ඉඩම් නඩුවකට මාස හයක කාලයක් ඇතුලතදී විසඳුම් ලබාදීමට කටයුතු කර තිබේ.එක් දිස්ත්‍රික්කයකට එක් ඉඩම් විනිශ්චය සභාවක් බැගින් දිස්ත්‍රික්ක විසිපහටම ඉඩම් විනිශ්චය සභා විසිපහක් පිහිටුවීමට ඉඩම් හා ඉඩම් සංවර්ධන අමාත්‍යංශය අපේක්ෂා කෙරේ.ඉඩම් විනිශ්චය සභාවට මිනින්දෝරු දෙපාර්තමේන්තුවේ සහයෝගය ලබාගෙන ඉඩම් නඩු විසඳීමේ ක්‍රමවේදයක් මේ වනවිටත් සකස් කරමින් තිබෙන බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007294</link>
    <topic>බෝට්ටුව පෙරළී ධීවරයෙක් අතුරුදන්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>හලාවත මෝය කටේ දී බෝට්ටුවක් පෙරළීමෙන් එහි සිටි එක් ධීවරයෙක් අතුරුදන්ව ඇති අතර, අනිත් ධීවරයා ගොඩට පිහිනාගෙන විත් දිවි බේරාගෙන ඇත.ඉකුත් 27 දා සිදුවූ මෙම බෝට්ටු අනතුරින් අතුරුදන් ව ඇත්තේ මුන්නෙශ්වරමේ පදිංචිව සිටි රාජ්කුමාර් නමැති 28 හැවිරිදි දෙදරු පියෙකි.හලාවත කළපුවෙන් ධීවර රැකියාව සඳහා පිටත්ව ඇති මේ දෙදෙනා මුහුදට පිවිසීීමට මෝයකටෙන් යද්දී බෝට්ටුව පෙරලීමෙන් මෙම අනතුර සිදුවී ඇති අතර ඊයේ (28) දහවල් වන තුරුත් අතුරුදන් වූ ධීවරයා හමුවී නොතිබූ බව හලාවත පොලිසිය පවසයි.පෙරළුන බෝට්ටුව කරුකුපොත වෙරළට ගොඩගසා තිබී හමු වූ බව ද පොලීසිය වැඩිදුරටත් පවසයි.හලාවත පොලිසිය සිද්ධිය පිළිබඳව වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007295</link>
    <topic>රවී කරුණානායක ගොනු කළපෙත්සම නිෂ්ප්‍රභා කරයි</topic>
    <author>නෙල්කා මැදගෙදර</author>
    <content>විනිමය පාලන පනත යටතේ වන චෝදනා 4ක් සම්බන්ධයෙන් තමන් ඇතුළු තිදෙනකුට එරෙහිව නීතිපතිවරයා විසින් මහාධිකරණයෙහි පවරා ඇති නඩුව විභාග කිරීම අත්හිටුවන ලෙස ඉල්ලා පාර්ලිමේන්තු මන්ත්‍රී රවී කරුණානායක මහතා ගොනු කළ අභියාචන පෙත්සම විභාගයට නොගෙනම නිෂ්ප්‍රභ කිරීමට ශ්‍රේෂ්ඨාධිකරණය ඊයේ (28) තීන්දු කෙළේය.එම නඩුව විභාග කිරීමට මහාධිකරණයට අධිකරණ බලයක් නැතැයි කරුණානායක මහතා ඇතුළු විත්තිකරුවන් ගොනුකළ මූලික විරෝධතාවය ප්‍රතික්‍ෂේප කරමින් දුන් මහාධිකරණ සහ අභියාචනාධිකරණ තීන්දු තවදුරටත් තහවුරු කළ ශ්‍රේෂ්ඨාධිකරණය එම තීන්දුවලට එරෙහිව ගොනු කළ මෙම පෙත්සම ගාස්තු රහිතව ඉවත දැමීය.මෙම අභියාචන පෙත්සම විභාග කිරීමට අවසර දීමට තරම් පදනමක් නැතැයි ශ්‍රේෂ්ඨාධිකරණය තීරණය කෙළේය.ඒ අනුව නෙක්ෂියා කෝපරේට් කන්සල්ටන් පෞද්ගලික සමාගම, ලින්කන් පියසේන සහ රවී කරුණානායක යන විත්තිකරුවන්ට එරෙහිව පවරා ඇති නඩුව දිගටම විභාග කිරීමට හැකිවනු ඇත.ආචාර්ය ශිරාණී බණ්ඩාරනායක, නිමල් ගාමිණී අමරතුංග, පී. ඒ. රත්නායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී.පාර්ලිමේන්තු මන්ත්‍රී රවී කරුණානායක මහතා විසින් ගොනුකළ මෙම විශේෂ අභියාචන පෙත්සමෙහි වගඋත්තරකරු ලෙස නීතිපතිවරයා නම් කර සිටියේය.විනිමය පාලන පනතෙහි 51(4)6 සහ අපරාධ නඩු විධාන සංග්‍රහයෙහි 7(ඛ් ) වගන්තිය යටතේ මෙම විත්තිකරුවන් තිදෙනාට එරෙහිව අධිචෝදනා ගොනු කරමින් නීතිපතිවරයා විසින් ඉකුත් 2009 වසරේ ජුනි මස 10 වැනිදා නඩු පවරනු ලැබීය.ශ්‍රී ලංකා මහ බැංකුවේ අවසරයකින් තොරව රාජ් රාජරත්නම් විසින් එවන ලද ඇමෙරිකානු ඩොලර් මිලියනයක මුදලක් 2006 දෙසැම්බර් මස 22 වැනි දින සහ අමෙරිකානු ඩොලර් මිලියන දෙකක මුදලක් 2007 ජනවාරි මස 03 වැනිදා ස්ටෑන්ඩර්ඩ් ඩාර්ටඩ් බැංකුවේ තැන්පත් කිරීමට එරෙහිව නෙක්ෂියා, කෝපරේට් කන්සල්ටන්ට් පෞද්ගලික සමාගම සහ ලින්කන් පියසේන යන ;දදෙනාට එරෙහිව චෝදනා නගා තිබිණි.එසේම ඒ සඳහා ආධාර අනුබල දෙන ලදැයි රවී කරුණානායක මහතාට එරෙහිව චෝදනා නගා තිබිණි.මෙම නඩුව මහාධිකරණයෙහි විභාගයට ගත් අවස්ථාවේදී එය විභාග කිරීමට මහාධිකරණයට අධිකරණ බලයක් නැතැයි විත්තිකරුවෝ අපරාධ නඩු විධාන සංග්‍රහයෙහි 333(1) යටතේ මූලික විරෝධතාවයක් ඉදිරිපත් කළහ.විනිමය පාලන පනත යටතේ යමෙකු වරදක් කර තිබේ නම් මහේස්ත්‍රාත් අධිකරණයට ඉදිරිපත් කිරීමකින් තොරව මහාධිකරණයෙහි සෘජුවම අධිචෝදනා ගොනු කිරීමේ හැකියාවක් නැතැයි එම මූලික විරෝධතා මගින් පෙන්වා දී තිබිණි. එම මූලික විරෝධතාවය ප්‍රතික්‍ෂේප කරමින් මහාධිකරණය 2010 පෙබරවාරි මස 23 දින සිය තීන්දුව ප්‍රකාශ කෙළේය.අපරාධ නඩු විධාන සංග්‍රයෙහි 333(1) යටතේ නඩු විභාගයක් නතර කරන ලෙස ඉල්ලා අභියාචනයක් ගොනු කළ හැක්කේ නඩුවක අවසාන තීන්දුව සම්බන්ධයෙන් පමණක්්බවට මහාධිකරණය විසින් තීන්දු කර තිබේ. විභාග වෙමින් පවතින නඩුවක් සම්බන්ධයෙන් ඉල්ලීම් කිරීම සඳහා අභියාචන පෙත්සමක් නොව ප්‍රතිශෝධන පෙත්සමක් ඉදිරිපත් කළ යුතු බවට මහාධිකරණය තීන්දු කර ඇත.මෙම මහාධිකරණ තීන්දුවට එරෙහිව රවී කරුණානායක මහතා අභියාචනාධිකරණයට අභියාචන පෙත්සමක් ඉදිරිපත් කෙළේය.එම පෙත්සම ප්‍රතික්‍ෂේප කළ අභියාචනාධිකරණය 2010 මැයි මස 26 දින සිය තීන්දුව ප්‍රකාශ කරමින් සඳහන් කෙළේ අවසන් තීන්දුවක් නොවන කරුණක් සම්බන්ධයෙන් අභියාචක කිරීමේ හැකියාවක් විත්තිකාර අභියාචකයන්ට නොමැති බවය.එම තීන්දුවට එරෙහිව රවී කරුණානායක මහතා මෙම විශේෂ අභියාචන පෙත්සම ශ්‍රේෂ්ඨාධිකරණයට ගොනු කර තිබිණි. අදාළ මහාධිකරණ සහ අභියාචනාධිකරණ තීන්දු බල රහිත කරන ලෙසද විත්තිකාර අභියාචන රවී කරුණානායක මහතා ශ්‍රේෂ්ඨාධිකරණයෙන් ඉල්ලා සිටියේය.මෙම පෙත්සම ඊයේ (28) කැඳවු අවස්ථාවේදී අපරාධ නඩු විධාන සංග්‍රහයේ 333(1) වගන්තිය යටතේ ඉහළ අධිකරණයකට අභියාචනා කිරීමේ බලයක් විත්තිකාර අභියාචකට නැතැයි නීතිපතිවරයා අධිකරණයට කරුණු ඉදිරිපත් කෙළේය.එම වගන්තිය යටතේ අභියාචනා ගොනු කළ හැක්කේ පහළ අධිකරණයක අවසන් තීන්දුවකට එරෙහිව පමණක් බවට එහිදී කරුණු ඉදිරිපත් කෙරිණි.දෙපාර්ශවයෙහි කරුණු සලකා බැලූ ශ්‍රේෂ්ඨාධිකරණය පෙත්සම ඉවත දැමීය.නීතිඥ ජී. ජී. අරූල්ප්‍රගාසම් මහතාගේ උපදෙස් මත නීතිඥ සාලිය පීරිස් මහතා රවී කරුණානායක මහතා වෙනුවෙන් පෙනී සිටියේය.අතිරේක සොලිසිටර් ජෙනරාල් පාලිත ප්‍රනාන්දු මහතා සහ රජයේ නීතිඥ රියාද් හම්සා මහතා නීතිපතිවරයා වෙනුවෙන් පෙනී සිටියේය.නීතිඥ සුදත් ජයසුන්දර මහතා නෙක්ෂියා කෝපරේට් කන්සල්ටන් පෞද්ගලික සමාගම වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007296</link>
    <topic>පාකිස්තානයේදී ගුවන් යානාවක්ගිනි ගෙන 152ක් මරුට</topic>
    <author/>
    <content>පාකිස්තානයේ ඉස්ලාම් බාද් නගරයට නුදුරින් ගමන් ගත් ගුවන් යානාවක් ගිනිගෙන කඩා වැටීමෙන් එහි ගමන් ගත් 152 දෙදෙනාම ඊයේ (28) ජීවිතක්ෂයට පත්වී ඇතැයි විදේශ ප්‍රවෘත්ති සේවාවන් වාර්තා කළේය.කරච්චියේ සිට ඉස්ලාම් බාද් බෙනාසිර් භූතෝ අන්තජාතික ගුවන් තොටුපල බලා ගමන් කැර ඇති මේ ගුවන් යානය ඉතා පහළින් පියාසර කැර ඇත. විශාල ශබ්දයක් පියාසර කැර ඇත. විශාල ශබ්දයක් නගමින් මෙය කඩා වැටී ඇතැයි සියැසින් දුටුවන් ප්‍රකාශ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007297</link>
    <topic>බෝට්ටුවකින් අමෙරිකා ගියශ්‍රී ලාංකිකයෝ 6ක් දැලේ</topic>
    <author>මහින්ද අලුත්ගෙදර</author>
    <content>නීතිවිරෝධී ලෙස බෝට්ටුවකින් අමෙරිකාවට ගිය ශ්‍රී ලාංකිකයෝ සය දෙනෙකු එරට පොලිසිය මගින් අත්අඩංගුවට ගෙන ඇත.පෙරේදා (27) පෙරවරු 6.40 ට පමණ අමෙරිකාවේ පාම්බීච් පොලිසිය මගින් ඔවුන් අත්අඩංගුවට ගත් බව අමෙරිකාවේ ශ්‍රී ලංකා තානාපති කාර්යාලය සඳහන් කරයි. එරට වෙරළාරක්ෂක නිලධාරින්ට ලද තොරතුරක් මත මෙම ශ්‍රී ලාංකිකයන් අත්අඩංගුවට ගෙන ඇති අතර අත්අඩංගුවට පත් අවස්ථාවේදී මොවුන් යහපත් සෞඛ්‍ය තත්ත්වයෙන් සිටි බවද තානාපති ආරංචිමාර්ග කියයි.මේ ශ්‍රී ලාංකික සරණාගතයන් සය දෙනා අවුරුදු 20 ත් 40 ත් අතර වයසේ පසුවන්නන් බවත් මේ පිරිස බෝට්ටුවකින් අමෙරිකාවට පැමිණ තිබෙන බවට අනාවරණය කැරගෙන තිබෙන බවත් අමෙරිකාවේ ශ්‍රී ලංකා තානාපති කාර්යාලය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007298</link>
    <topic>නිවසකට ඇතුළු වූ වල්ඌරෙක් ලක්‍ෂ 4ක අලාභයක් කරලා</topic>
    <author>සමන්ති වීරසේකර</author>
    <content>මුරුතලාව ප්‍රදේශයේ දෙමහල් නිවසකට පෙරේදා (27) රාත්‍රියේ ඇතුළුවූ වල් ඌරෙකු නිවස තුළ පැය 10කට ආසන්න කාලයක් රැඳී සිටිමින් රුපියල් ලක්ෂ 04ක පමණ අලාභයක් සිදුකර ඇත.නිවසේ රූපවාහිනී යන්ත්‍රය, කැසට් යන්ත්‍රය ඇතුළු විද්‍යුත් උපකරණ රැසකටද ගෘහ උපකරණ විශාල ප්‍රමාණයකට ඌරා අලාභ කර තිබේ. නිවැසියන් අසල්වැසි නිවසක උත්සවයක් සඳහා සහභාගිවීමට ගොස් සිටියදී ඌරා නිවසට ඇතුළුවී තිබෙන බව පොලිසිය පවසයි.නිවසට ඇතුළුව අලාභ කරමින් සිටි ඌරා පලවාහැරීමට ගත් සියලු උත්සාහයන් ව්‍යාර්ථ වීමෙන් පසු නිවැසියන් පේරාදෙණිය විශ්වවිද්‍යාලයේ පශු වෛද්‍ය පීඨයට ඒ පිළිබඳ දැනුම්දී ඇත. පසුව එහි පැමිණි පශු වෛද්‍යපීඨ වෛද්‍යවරුන් දෙදෙනකු නිර්වින්දන එන්නතක් ඌරාට විද ඇත.ඒ සමඟ ඌරා නිවසින් පිටව ගොස් තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n1007299</link>
    <topic>ෆොන්සේකාගේ සුදු කොඩි කතාවමහාධිකරණ ත්‍රිත්ව විනිශ්චය මණ්ඩලයක් හමුවට</topic>
    <author>ශිරෝමි අබයසිංහ</author>
    <content>ජනරාල් ෆොන්සේකා මහතාගේ සුදු කොඩි ප්‍රකාශය සම්බන්ධයෙන් ඔහුට එරෙහිව පවරා ඇති නඩුව මහාධිකරණ ත්‍රිත්ව විනිශ්චය මණ්ඩලය හමුවේ ප්‍රථම වතාවට කොළඹ මහාධිකරණයේ දී අද (29) කැඳවේ.කොළඹ මහාධිකරණය සහ ඒ අවට අද දිනයේ විශේෂ පොලිස් ආරක්‍ෂාව යෙදවීමට කටයුතු යොදා තිබේ.හදිසි නීතිය සහ දණ්ඩ නීති සංග්‍රහය යටතේ අධිචෝදනා 03ක් නීතිපතිවරයා විසින් ෆොන්සේකා මහතාට එරෙහිව මෙම නඩුවේදී ඉදිරිපත් කර තිබේ.කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය (සභාපති), ඩබ්. ටී. ඇම්. වී. බී. වරාවැව සහ ගල්කිස්ස සිවිල් මහාධිකරණ විනිසුරු මොහමඩ් සුල්ෆිතා රශීන් මහත්වරුන්ගෙන් විනිශ්චය මණ්ඩලය සමන්විතය.ආරක්‍ෂක ලේකම් ගෝඨාභය රාජපක්‍ෂ, බ්‍රිගේඩියර් ශවේන්ද්‍ර සිල්වා, ලීඩර් පබ්ලිකේෂන් ආයතනයේ සභාපති ලාල්රාජ් වික්‍රමතුංග මහත්වරුද සන්ඩේ ලීඩර් පුවත්පතේ කර්තෘ ප්‍රෙඩ්රිකා ජෑන්ස් මහත්මිය ඇතුළු විසි දෙනෙක් පැමිණිල්ල වෙනුවෙන් සාක්කි දීමට නියමිතය.2009 දෙසැම්බර් 13දා පළවූ සන්ඩේ ලීඩර් පුවත්පතේ පළවූ ප්‍රෙඩ්රිකා ජෑන්ස් විසින් වාර්තා කරන ලද ප්‍රවෘත්තියක් සම්බන්ධයෙන් ෆොන්සේකා මහතාට එරෙහිව මෙහි අධිචෝදනා ඉදිරිපත් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072913</link>
    <topic>සත්ව-ශාක ජාන පිටරට ගෙන යාම නවත්වන්නබළකායක්</topic>
    <author>චමීර ඇල්ලදෙණිය</author>
    <content>ලංකාවේ ඇති ශාක හා සත්ව කොටස් මෙන්ම ජාන අයථා අයුරින් විදෙස් රටවලට ගෙනයාම වැළැක්වීමට තාක්ෂණ හා පර්යේෂණ අමාත්‍යංශය මගින් කාර්ය සාධන බළකායක් පත්කර ඇත.ශ්‍රී ලංකාවේ සිටින විද්‍යාඥයන් හා විද්වතුන් පිරිසක් මේ සඳහා නම් කැර ඇත. මේ නව කාර්ය සාධන බළකාය මගින් ශ්‍රී ලංකාවේ ශාක හා ශ්‍රී ලංකාවේ සිටින විද්‍යාඥයන් හා විද්වතුන් පිරිසක් මේ සඳහා නම් කැර ඇත. මේ නව කාර්ය සාධන බළකාය මගින් ශ්‍රී ලංකාවේ ශාක හා සත්ව ජාන කොටස් අයථා ලෙස පිටරට යැවීම වැළැක්වීම සඳහා අවශ්‍ය පියවර ගැනීමට සුදුසු නිර්දේශ ඉදිරිපත් කිරීමට නියමිතය.එම යෝජනා නිර්දේශ ලබන සතිය වන විට තාක්ෂණ හා පර්යේෂණ ඇමැති මහාචාර්ය තිස්ස විතාරණ මහතාට ලබාදීමට නියමිතය. ඉන් අනතුරුව ඒවා කැබිනට් මණ්ඩලයට ඉදිරිපත්කර නව නීති සම්පාදනය කිරීමට තාක්ෂණ හා පර්යේෂණ අමාත්‍යංශය බලාපොරොත්තුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072914</link>
    <topic>ව්‍යාජ වීදුරු චූඩාමාණික්‍ය 3ක්ලක්ෂ 3½ කට විකුණලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>චෛත්‍යයේ කොත් කැරැල්ලේ පැළඳවීමට ගන්නා චූඩා මාණික්‍ය වෙනුවට වීදුරු වලින් තැනූ හොර චූඩාමාණික්‍ය විකිණීමේ ජාවාරමක් ගැන තොරතුරු හෙළිවෙයි.රුපියල් තුන් ලක්ෂ පනස් දහසකට කොත් වහන්සේගේ පළදවනා චූඩාමාණික්‍ය මිලදී ගත් රත්නපුරේ මැණික් නිර්මාණ ශිල්පියෙකු ඒවා ව්‍යාජ බව හෙළිකර ගෙන ඇත.මොවුන් ව්‍යාජ වීදුරු චූඩා මාණික්‍ය රට පුරා අලෙවි කර ඇතැයිද රත්නපුරේ මැණික් ව්‍යාපාරිකයෝ පවසති.චූඩාමාණික්‍ය මිලදී ගත් රත්නපුරේ මැණික් නිර්මාණ ශිල්පියෙකු ඒවා ව්‍යාජ බව හෙළිකර ගෙන ඇත. මොවුන් ව්‍යාජ වීදුරු චූඩා මාණික්‍ය රට පුරා අලෙවි කර ඇතැයිද රත්නපුරේ මැණික් ව්‍යාපාරිකයෝ පවසති.උතුරු නැෙඟනහිර ඇතුළුව වෙහෙර විහාරස්ථානවල කොත් පැළඳවීමට පළිගු මැණික් ගලින් නිර්මාණය කරන ලද චූඩා මාණික්‍ය මිලදී ගැනීම මේ දිනවලදී බහුලව සිදුකෙරෙති. චූඩා මාණික්‍ය මිලදී ගැනීමේදී ඒවා පළිඟු ගල්වලින්ම නිර්මාණය කර ඇත්දැයි මැණික් හා ස්වර්ණාභාරණ අධිකාරියේ තතත්ව පරීක්ෂනයකින් තහවුරු කර ගන්නා මෙන් ඉල්ලා සිටි.මැණික් හා ස්වර්ණාභාරණ අධිකාරියේ රත්නපුර ප්‍රධාන කාර්යාලයේ මැණික් කෞතුකාගාරය පවත්වාගෙන යන කපිල අතුරුලියගම මහතා විසින් මෙම ජාවාරම හෙළි කර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072915</link>
    <topic>ඌව පළාත් සෞඛ්‍ය ලේකම්වරියගේඅස්සන හොරට යොදා රැකියා දීලා</topic>
    <author>විජයානි එදිරිසිංහ</author>
    <content>ඌව පළාත් සභාවේ සෞඛ්‍ය අමාත්‍යාංශයේ ලේකම්වරියගේ අස්සන ව්‍යාජ ලෙස යොදා රෝහල් පරිගණක දත්ත ක්‍රියාකරු තනතුරක් ලබාදීමට පත්වීමේ ලිපියක් නිකුත් කළ එම අමාත්‍යාංශයේ නිලධාරිනියක් හා එම ලිපිය ඉදිරිපත් කළ තරුණියත් බදුල්ල පොලිසියේ විශේෂ මෙහෙයුම් ඒකකය මගින් අත්අඩංගුවට ගෙන තිබේ.මෙයට පෙර අවස්ථාවක දී ව්‍යාජ අස්සන් යෙදීමේ සිද්ධියකට අදාළව විමර්ශනයකට ලක් වී ඇති මේ සැකකාර නිලධාරිනිය රිමාන්ඩ් භාරයට පත් කර ඇති බණ්ඩාරවෙල මහේස්ත්‍රාත්වරයා දියතලාව මහ රෝහලට මේ ව්‍යාජ පත්වීමේ ලිපිය ඉදිරිපත් කළ අනෙක් සැකකාර තරුණිය ඇප මත මුදාහැර තිබේ.පත්වීමේ ලිපිය ඉදිරිපත් කර රැකියාව ඉල්ලා සිටි අවස්ථාවේදී බදුල්ල රෝහලේ පරිපාලන නිලධරියා මේ පිළිබඳව විමසූ විට තමන් එවැනි ලිපියක් නිකුත් නොකළ බව පළාත් සෞඛ්‍ය ලේකම්වරිය ප්‍රකාශ කර තිබේ.ලිපිය ඉදිරිපත් කළ තරුණිය අත්අඩංගුවට ගෙන ප්‍රශ්න කිරීමේ දී සෞඛ්‍ය අමාත්‍යාංශයේ නිලධාරිනියක් එම ලිපිය ලබාදුන් බව තරුණිය හෙළිකර තිබේ. බදුල්ල පොලිසියේ විශේෂ මෙහෙයුම් අංශයේ ස්ථානාධිපති පොලිස් පරීක්ෂක හේරත් මහතා ඇතුළු නිලධාරින් මේ පිළිබඳව පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072916</link>
    <topic>හමුදා බ්‍රිගේඩියර් 5කටමේජර් ජනරාල් තනතුරු</topic>
    <author/>
    <content>ශ්‍රීලංකා යුද හමුදාවේ ජ්‍යෙෂ්ඨ බ්‍රිගේඩියර්වරුන් පස් දෙනෙකු මේජර් ජනරාල් තනතුරට උසස් කැර ඇතැයි යුද හමුදා මාධ්‍ය ඒකකය සඳහන් කරයි.52 වැනි බලසේනාවේ හිටපු අණදෙන නිලධාරී බ්‍රිගේඩියර් එස්. ඒ. ඒ. එල්. පෙරේරා, බ්‍රිගේඩියර් ඊ. කේ. ජේ. කේ. විජේසිරි, යුද හමුදා මාධ්‍ය ප්‍රකාශක හා මාධ්‍ය අධ්‍යක්‍ෂ  බ්‍රිගේඩියර් යූ. ඒ. බී. මැදවල, ශශ්‍රී ලංකා යුද හමුදාවේ හිටපු ප්‍රධාන ඉංජිනේරු බ්‍රිගේඩියර් වී. යූ. බී. නානායක්කාර සහ යුද හමුදාවේ 23 වැනි බලසේනාවේ ප්‍රධාන අණදෙන නිලධාරී බ්‍රිගේඩියර් එම්. එච්. එස්. බී. පෙරේරා යන මහත්වරු මෙසේ මේජර් ජනරාල් තනතුරට පත් කරනු ලැබ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072917</link>
    <topic>පොලිස් නිලධාරියාට ගිනි අවිවලින් පහර දීලා</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>මාරවැව පොලිසියට අනුයුක්තව සේවය කළ පොලිස් නිලධාරියෙකුට පෙරේදා (27) රාත්‍රියේ ඔහුගේ නිවස ඉදිරිපිටට පැමිණි ආයුධ සන්නද්ධ මැර පිරිසක් ගිනි අවිවලින් පහරදී වෙඩිතබා බරපතළ තුවාල සිදුකර ඇති බව කැකිරාව පොලිසිය කියයි.පෙරේදා (27) රාත්‍රියේ පොලිස් නිලධාරියා අවමංගල උත්සවයකට සහභාගි වී යතුරු පැදියෙන් නිවෙසට පැමිණ ඇත. ඔහු නිවෙස අසලට පැමිණෙනවාත් සමගම “මොන්ටේරෝ වර්ගයේ ජීප් රථයකින් පැමිණි ආයුධ සන්නද්ධ පුද්ගලයන් හය දෙනෙකු පමණ ජීප් රියෙන් බැස පොලිස් නිලධාරියාට බරපතළ තුවාල සිදුවන තුරු ගිනි අවි වලින් පහරදී පාදය අසලට වෙඩි ප්‍රහාර කිපයක්ද එල්ලකර පලා ගොස් ඇත.පහර කෑමට ලක්වූ පොලිස් නිලධාරියාගේ හිසට හා එක් අතකට බරපතළ තුවාල සිදුව තිබූ අතර ඔහු ප්‍රතිකාර සඳහා කැකිරාව රෝහලට ඇතුළත් කර ඇත.මෙසේ පහර කෑමට ලක්වී ඇත්තේ මොරවැව පොලිසියට අනුයුක්තව සේවය කළ වැවපාර, හිරිපිටියාගම, ඉපලෝගම පදිංචි අරුණ චමින්ද අධිකාරි (33) මහතාය.සිද්ධිය සම්බන්ධයෙන් කැකිරාව පොලිසිය පරීක්ෂණ ආරම්භකර ඇති අතර වෙඩි තැබූ ස්ථානයේ තිබී ටී - 56 උණ්ඩයක හිස් කොපුවක්ද පොලිසිය සොයා ගෙන ඇත. පහර දීමට පැමිණි පිරිස මෙතෙක් අත්අඩංගුවට ගෙන නොමැති අතර සිද්ධිය සම්බන්ධයෙන් කැකිරාව පොලිසිය පරික්ෂණ සිදුකරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072910</link>
    <topic>කොල්ලුපිටියේ මුල්‍ය ආයතනයකින්මහා පරිමාණ මුදල් වංචාවක්</topic>
    <author>කුමුදු හෙට්ටිආරච්චි</author>
    <content>ඉහළ පොලියක් ලබාදෙන බවට පවසමින් පුද්ගලයන් රැසක් රවටා ලක්‍ෂ ගණනින් මුදල් වංචා කළ පෞද්ගලික මූල්‍ය ආයතනයක හිමිකරුවන් අත්අඩංගුවට ගැනීමට කොළඹ වංචා විමර්ශන අංශය පරීක්‍ෂණ පවත්වයි.කොළඹ 03 කොල්ලුපිටියේ පිහිටි “පෙස්බරනා ඉන්වෙස්ට්මන්ට්” පුද්ගලික ආයතනය නමින් පවත්වාගෙන ගිය මූල්‍ය ආයතනයේ මුදල් තැන්පත් කළ තැන්පත්කරුවනගෙන් ලද පැමිණිලි මත කොළඹ වංචා විමර්ශන අංශය මෙම පරීක්‍ෂණ ආරම්භ කැර ඇත.දේපළ විකුණා ලබාගත් මුදල්, විදේශ රැකියාවලින් උපයාගත් මුදල් මෙම පෞද්ගලික මූල්‍ය ආයතනයේ තැන්පත් කැර ඇති තැන්පත්කරුවන් රැසකට පොරොන්දු වූ පරිදි පොලිය හා මුදල ආපසු නොදී මඟහැරිය බවට පැමිණිලි කැර ඇතැයි කොළඹ වංචා විමර්ශන අංශය පවසයි.සිද්ධිය සම්බන්ධව වැඩිදුරටත් පරීක්‍ෂණ පවත්වා සැකකරුවන් අත්අඩංගුවට ගෙන අධිකරණයට ඉදිරිපත් කිරීමට කටයුතු කරන බව සිද්ධිය කොළඹ කොටුව මහේස්ත්‍රාත් ලංකා ජයරත්න මෙනෙවිය වෙත දන්වමින් කොළඹ වංචා විමර්ශන අංශය පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072911</link>
    <topic>ශ්‍රී ලාංකික සරණාගතයන් 1141ක්රැකවරණ පතා ඕස්ට්‍රේලියාවට ගිහින්</topic>
    <author/>
    <content>මහින්ද අලුත්ගෙදරපසුගිය 2008 වර්ෂයේ ඔක්තෝබර් මාසයේ සිට මේ දක්වා කාලය තුළ රැකවරණ පතා ශ්‍රී ලාංකික සරණාගතයින් 1141 දෙනෙකු ඕස්ට්‍රේලියාව බලා ගමන් කැර ඇතැයි ශ්‍රී ලංකා විදේශ සේවා නියුක්ති කාර්යාංශය සඳහන් කරයි.මේ පිරිස අතරින් පුද්ගලයන් 842 දෙනෙකු බෝට්ටු මගින් ඕස්ට්‍රේලියාවට ගොස් ඇති බවට අනාවරණය කැර ගෙන ඇතැයි ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් පැවැසීය.නීති විරෝධී ලෙස ඕස්ට්‍රේලියාවට ගිය ශ්‍රී ලාංකික සංක්‍රමණිකයන් 740 දෙනෙකු දැනටමත් ඕස්ට්‍රේලියාවේ රැඳවුම් කඳවුරුවල වෙසෙන අතර ඔවුන් ඕස්ට්‍රේලියාවේ ආගමන හා විගමන දෙපාර්තමේන්තුව භාරයේ සිටින බවද වාර්තා වෙයි.මේ ශ්‍රී ලාංකික සරණාගතයන් සම්බන්ධයෙන් යම් තීරණයක් ගැනීමට එක්සත් ජාතීන්ගේ මහ කොමසාරිස් කාර්යාලය හා ඕස්ටේ‍්‍රලියාවේ ආගමන විගමන දෙපාර්තමේන්තුව එක්ව සාකච්ඡා කැරගෙන යන බවද වාර්තා වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=n10072912</link>
    <topic>අනුරපුර බන්ධනාගාරයේ සිරකරුවන් පිරිසක්දුරකථනයෙන් තර්ජනය කොට මුදල් ලබාගෙන</topic>
    <author/>
    <content>අනුරාධපුර බන්ධනාගාරයේ දීර්ඝ කාලයක සිට සිරදඬුවම් විඳිමින් සිටි සිරකරුවන් කීපදෙනකු විසින් ජංගම දුරකථන මගින් විවිධ ප්‍රදේශවල වෙසෙන පුද්ගලයින්ට මරණීය තර්ජනය කර කප්පම් මුදල් බැංකු ගිණුමකට බැර කරවා ගැනීමේ සිද්ධියක් සම්බන්ධයෙන් රහස් පොලීසිය පරීක්ෂණ පවත්වයි.එම කප්පම් මුදල් ලියනගේ ප්‍රසාද් රංග ගුණවර්ධනට හිමි මිහින්තලේ ලංකා බැංකුවේ අංක 7758470 දරන ගිණුමට බැරකරන ලෙසත් ඉල්ලා තිබේ.එහෙත් මෙම ගිණුමට මුදල් බැරකරන ලද පුද්ගලයන් පිළිබඳව මෙතෙක් අනාවරණය වී නැති අතර යම් තර්ජනාත්මක දුරකථන ඇමතුමක් හේතුවෙන් ඉහත සඳහන් ගිණුම් අංකයට මුදල් තැන්පත් කළ අයෙක් වෙතොත් අපරාධ පරීක්ෂණ දෙපාර්තමේන්තුවේ සමූහ මංකොල්ල විමර්ශන අංශයේ ස්ථානාධිපති වෙත හෝ දුරකථන අංක 011 2393621 හෝ 0112422176 මගින් අමතා විස්තර ලබාදෙන ලෙසට අපරාධ පරීක්ෂණ දෙපාර්තමේන්තුවේ නියෝජ්‍ය පොලිස්පති ජයන්ත කුලතිලක මහතා ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007291</link>
    <topic>ගම්පහ නගරය සමඟම අලුත් වියයුතු වසර 60ක් පැරැණි ක්‍රීඩාංගණය</topic>
    <author>නිට්ටඹුව සමූහ, ජෙනට් ජයසිංහ</author>
    <content>අක්කර දෙකක පමණ භූමි භාගයකට හිමිකම් කියන ගම්පහ නගර සභා ක්‍රීඩාංගණය පනහ දශකයේ දී එවකට නගරාධිපතිව සිටි නීතිඥ ජෝර්ජ් වීරතුංග මහතා සහ උප නගරාධිපතිව සිටි කේ. ඇන්. ඕ. ජෝන් අප්පුහාමි මහතා අංගසම්පූර්ණ ක්‍රීඩාංගණයක් ලෙස වැඩ නිමකර ජනතා අයිතියට පවරා දී ඇත.ආරම්භකර වසර 40ක් පමණ යනතුරු මේ ක්‍රීඩාංගණයෙන් ක්‍රීඩක ක්‍රීඩිකාවන්ට හා ප්‍රදේශවාසීහු පොදු සමාජීය අවශ්‍යතා සපුරා ගත්හ. ක්‍රීඩාංගණය පාලනය සඳහා පසුව පැමිණි පාලකයන්ගේ අත්තනෝමතික අවිධිමත් නඩත්තුව නිසා අද ඉතා කනගාටුදායක ලෙස පරිහානියට යමින් තිබේ.ගම්පහ - ජෙට් ලයිනර්ස් ක්‍රීඩා සමාජයේ පා පන්දු සංගමයේ සභාපති කේ. ඇන්. ඕ. සරත්චන්ද්‍ර මහතා,අවුරුදු හැටකට වඩා පැරැණි මේ ක්‍රීඩාංගණයෙන් ප්‍රදේශ වාසී ක්‍රීඩක ක්‍රීඩිකාවන්ට ඉමහත් සේවයක් ලැබෙනවා. ආරම්භයේ දී මෙහි පාලනය සහ නඩත්තුව භාරව තිබුණේ ගම්පහ නගර සභාවටයි. 90 දශකයේ දී එය බස්නාහිර පළාත් සභාව යටතට ගත්තා.වසර 40 කින් නඩත්තු කර නොමැති නිසා ක්‍රීඩාංගණය ප්‍රතිසංස්කරණය කර සංවර්ධනය කිරීමට ටෙන්ඩර් කළා. ක්‍රීඩාංගණයක තිබිය යුතු මූලික අවශ්‍යතා පිළිබඳ දැනුමක් නැති කොන්ත්‍රාත්කරුවන් ක්‍රීඩාංගණය ප්‍රයෝජනයට ගත නොහැකි තත්ත්වයට පත් කලා.ක්‍රීඩා නැරැඹීම සඳහා ඉදිකර තිබූ පඩිපෙළවල් ගලවා දැමුවා. ගස් කපා දැමුවා. දැන් කාන්තාරයක් වගේ. අව්ව වැටෙන වෙලාවට ඉන්න සෙවණක් නැහැ. බොරලු පස් ගෙනත් දමා පිරෙව්වා. ඒ නිසා තිබුණ තණ නිල්ල වැසී ගියා. ඒ පසෙහි තණ කොළ වැවෙන්නෙ නැති නිසා අලුතින් තණකොළ වැවෙන්නෙ නැහැ. කිහිප වාරයක් උත්සාහ කළා. ඒ වුණත් එය සාර්ථක වුණේ නැහැ.ක්‍රීඩාංගණය පායන දවසට දුහුවිලි ඇවිස්සෙනවා. වැසි දවසට එකම මඩ වගුරක්. පෑවිල්ල පවතිද්දී පිට්ටනියේ ක්‍රීඩා උත්සවයක් හෝ වෙනත් පොදු උත්සවයක් පවත්වනවා නම් දූවිලි වලට වතුර ගෙනත් ගහනවා.මාර්ග පුළුල් කිරීමේ වැඩපිළිවෙළක් සමඟ විවිධ ක්‍රීඩා ඉසව් සඳහා වෙන්කර තිබූ ඉඩකඩ අහිමි වුණා. ඒ නිසා දැන් මීටර 100 සහ 200 ධාවන පථ සඳහා වෙන්කර තිබු ඉඩකඩ සහ පාපන්දු ක්‍රීඩාව සඳහා වෙන්කර තිබූ ඉඩකඩ ක්‍රීඩකයන්ට අහිමි වෙලා.ඒ නිසා විශාල ලෙස ක්‍රීඩා ක්ෂේත්‍රයට මෙහෙයක් සිදුකරන මෙම ක්‍රීඩාංගණය නමට පමණක් පවතින ක්‍රීඩාංගණයක් ලෙස පවත්වා ගෙන නොගොස්, ගම්පහ නගරය වැනි ශීඝ්‍රයක් ජනගහනය වර්ධනය වන ප්‍රදේශයකට ගැලපෙන අන්දමට මේ ක්‍රීඩාංගණය සකස් කිරීමට අවධානය යොමු කරන ලෙස ප්‍රදේශවාසීහු ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007292</link>
    <topic>දඩගමුව රජ මහා විහාරයට යනපාර පුළුල් කිරීම තවම අරඹා නෑ</topic>
    <author>අත්තනගල්ල විශේෂජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ දඩගමුව රජ මහා විහාර පාර දෙපස පදිංචිකරුවන් ඉඩම්වල වැටමායිම් අඩි 2 - 3 පසු පසට ගෙන පන්සලට යන පාර පළල් කිරීමට ඉඩ ලබා දුන්නත් මේ වන තෙක් පාර පළල් කර සංවර්ධනය කර නැතැයි ප්‍රදේශවාසීහු පවසති.සිරිපාල සමරදිවාකර මහතාපසළොස්වක පෝය දිනවල මේ පාරේ ඇතිවන උග්‍ර වාහන තද බදය නිසා පයින් යන එන අය නිරතුරුවම අනතුරුවලට ලක්වන බව ඔවුහු කියති.ඉඩම් හිමි පින්වතුන් ඉඩම් තීරු පරිත්‍යාග කළා. 2008 මැයි ජූනි මාසවල තමයි ඒ පරිත්‍යාග සිදු වුණේ. දැනට අවුරුදු දෙකකටත් වැඩියි. බලාපොරොත්තු වූ පරිදි මාර්ගය පළල් කිරීමක් තවම සිදු වෙලා නෑ. ගම්පහ දිස්ත්‍රික්කයේ ප්‍රධාන මාර්ග හා අතුරු මාර්ග දැනටමත් නවීකරණය වෙලා. ඒත් දඩගමුව රජ මහා විහාරයට යන මාර්ගය ගැන මෙතෙක් බලධාරීන්ගේ අවධානය යොමු වී නැත.දඩගමු රජ මහා විහාරාධිපති ශාස්ත්‍රවේදී මැටි කොටමුල්ලේ පේමරතන හිමි - පෝය දිනවලට දුර බැහැර ප්‍රදේශවලින් විශාල පිරිසක් එනවා. මාර්ගය පටු නිසා වාහන දෙකකට මාරු වෙන්න බැහැ. එම දිනවල එක අතකට පමණක් වාහන ධාවනය කරවීමට වේයන්ගොඩ පොලිසියේ රථවාහන අංශය ක්‍රියා කරනවා. එවිට ආපසු යන වාහන යා යුත්තේ පාරමුල්ල පාරෙන්. ඒ පාරේ පාලම අබලන් නිසා බස් රථ වාගේ බර වාහන යන්නෙ නෑ. මේ පාර පළල්කර ඉදිකර දෙන ලෙස වගකිව යුත්තන්ගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007293</link>
    <topic>කලාව ජීවනෝපාය කරගත්කැටයම් නිර්මාණ ශිල්පියෙක්</topic>
    <author>බර්ටි ලයනල් උඩුගම්පළ</author>
    <content>කුඩා කල සිටම කලාකාමියෙකු වූ ඔහු තරුණ විය ඉක්මවන විට සමාජයේ කැපී පෙනන තරමට අධ්‍යාපනය ලබා සහජයෙන්ම දායාද වූ කලා ජීවිතය දෙසට යොමුවීමට හැකි විය.1975 වසරේදී වැලිය ලී කැටයම් පුහුණු මධ්‍යස්ථානය ආරම්භ කිරීම ජීවිතයේ නව පිටුවක් කරා යෑමට හේතු වූවක් බව ඔහු කීය.රණසිංහ මහතා මෙසේද කීය. මම කවදත් කැටයම් කලාවට ඇල්මක් දැක්වූවා. මේ මධ්‍යස්ථානය පටන් ගත්තට පස්සේ මගේ ජීවිතේට ආලෝකයක් ලැබුණා.පුහුණුව අවසානයේ මගේ ගෙදරම කැටයම් කිරීමට පටන් ගත්තා.ඒ කාලේ ඉඳලා මම නිෂ්පාදනය කරන ලී ටීපෝ ෆොටෝ රාමු කණ්ණාඩි රාමු පලතුරු කූඩ (ලී වලින් ඇකිලිය හැකි) බිත්ති සැරසිලි නිර්මාණය කර ලක්සලට විස්කම් නිවසට දී මුදල් ලබා ගත්තා.වසර 3 ක් පැවැති යුද්ධය නිසා අපට අපේ ආදායම් මාර්ග අඩුවුණා. ජනාධිපතිතුමාට ස්තුති කරන්න ඕන දේශීය කලා කරුවන්ට නිර්මාණ වලට අත දීමට ඉදිරිපත් වුණ එකට.අපි විශ්වාස කරනවා අපේ කලාකරුවන්ට ඉදිරියේදී හොඳ කලක් යාවි කියල.පාසල් හැර යන සිසුන්ට කියන්නේ කැටයම් ශිල්පය පිළිබඳ දැනුමක් ලබාගෙන ඒ ආශ්‍රිතව රැකියාවකට හරි ස්වයංරැකියාවකට යොමු වෙලා නිදහසේ ජීවත් වෙන්න පුරුදු වෙන්න කියායි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007294</link>
    <topic>බදුරලිය ක්‍රේප් රබර් කම්හල වසර 15ක සිට වසා දමලා</topic>
    <author>බදුරලිය සමූහ රත්නසිරි ගමඇතිගේ</author>
    <content>කර්මාන්ත ශාලාව ක්‍රියාත්මක වන අවධියේ ප්‍රදේශයේ හයසිය දෙනකු පමණ එහි සෘජු හා වක්‍ර රැකියාවල නියැළෙමින් ආදායම් උපදවා ගනු ලැබූ බවත් මැතිවරණ කොට්ඨාසයෙන් පරිබාහිර ප්‍රදේශවල කුඩා රබර් ඉඩම් හිමියන් පවා තම අමුකිරි මේ කර්මාන්ත ශාලාවට ලබාදුන් බවත් ඔවුන් කියා සිටී. එහෙත් හිටි අඩියේ ම කර්මාන්ත ශාලාව වසා දැමිම හේතුවෙන් මේ සියල්ලන්ම දැඩි අසීරුතාවයකට පත් කළ බව ඔවුහු කියා සිටිති.අක්කර හතක භූමි භාගයක් මේ කර්මාන්ත ශාලාව වෙනුවෙන් වෙන් කොට තිබේ.කර්මාන්ත ශාලාව නිල නිවාස ආපන ශාලා ගබඩා කාමර රථ ගාල ඇතුළු ගොඩනැඟිලි අව්වැසිවලට දිරාපත් වෙමින් පවතින බවත් ඇතැම් පුද්ගලයන් මේ ගොඩනැඟිලි තුළ නොයෙකුත් විෂමාචාර කටයුතු පවත්වාගෙන යන බවත් කියැවේ.කෙසේ හෝ ප්‍රදේශවාසී ජනතාව රාජ්‍ය සම්පත් හා ව්‍යවසාය සංවර්ධන ඇමැතිවරයාගෙන් ඉල්ලා සිටින්නේ තම ප්‍රදේශයට ලැබී ඇති වටිනා සම්පතක් බඳු මේ කර්මාන්ත ශාලාව නිකරුනේ විනාශ වීමට ඉඩ නොතබා කුමක් හෝ ඵලදායී කටයුත්තක් වෙනුවෙන් යොදා ගැනීමට පියවර ගන්නා ලෙසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007295</link>
    <topic>හයිලෙවල් පාරෙන් කොළඹට එනබදුල්ල - මොනරාගල බස්ආපසු යන්නේ වෙන පාරකලු</topic>
    <author>හෝමාගම සංචාරක මංජුල හිරිපිටිය</author>
    <content>මාර්ග අංක 99 යටතේ ධාවනය වන සියලු බස් රථ හයිලෙවල් මාර්ගය ඔස්සේ ධාවනය විය යුතු වුවත් කොළඹ සිට බදුල්ල, බණ්ඩාරවෙල බළංගොඩ ප්‍රදේශවලට ධාවනය කරනු ලබන උඩහමුල්ල බදුල්ල, බණ්ඩාරවෙල සහ බළංගොඩ යන ඩිපෝ මඟින් වෙනත් මාර්ගයක ධාවනය කිරීම නිසා මගීන්ට මේ අපහසුතාව උදා වී තිබේ.මීට අමතරව වැල්ලවාය, මොනරාගල සිට කොළඹට හයිලෙවල් මාර්ගය ඔස්සේ පැමිණෙන ලංගම බස් රථ කොළඹ සිට එම ප්‍රදේශවලට නැවත යෑමේ දී වැල්ලම්පිටිය මාර්ගය ඔස්සේ ධාවනය කිරීම ද සිදු වේ.වැල්ලම්පිටිය මාර්ගය ඔස්සේ වෙනත් මාර්ග අංකයක් යටතේ ලංගම සහ පෞද්ගලික බස් රථ රැසක් ධාවනය කෙරේ.හයිලෙවල් මාර්ගය ඔස්සේ නැවත යෑමට නියමිත ලංගම බස් රථ පමණක් වෙනත් මාර්ගවල ධාවනය කිරීම නිසා නුගේගොඩ මහරගම, පන්නිපිටිය, කොට්ටාව හා හෝමාගම ප්‍රදේශවල මගීන් සහ පනාගොඩ යුද හමුදා කඳවුරේ සේවය කරනු ලබන ආබාධිත සහ සෙසු සෙබළුන්ටද අපහසුතා රැසකට මුහුණ දීමට සිදුව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=r1007296</link>
    <topic>අධිවේගී මාර්ගයක් කොළොන්නාවට සම්බන්ධ කැරේ</topic>
    <author>කොළොන්නාව සමූහ ඒ. සුමනසේන</author>
    <content>මේ අනුව (නව නුවර පාර) අධිවේගී මාර්ග හරහා අතුරුගිරිය මාලබේ මාර්ගය, ලෝ ලෙවල් මාර්ගයේ අඹතලේ මංසන්ධිය දක්වා දීර්ඝ කෙරෙනු ඇත.මෙය අලුතින් ඉදිකරන මාර්ග කොටස් දෙකකින් හා දැනට පවතින චන්ද්‍රිකා කුමාරතුංග මාවත එක් කිරීමෙන් ඉදිකිරීම අදාළ අමාත්‍යාංශයේ බලාපොරොත්තුවයි.මෙහි එක් මාර්ග කොටසක් නව නුවර පාරේ චන්ද්‍රිකා කුමාරතුංග මාවත මංසන්ධියේ සිට (හමුදා මුරපොළ අසල) පහත් බිම් සංවර්ධනය කිරීමේ සංස්ථාවේ ඇළ මාර්ගයට සමගාමීව (මිහිඳු මාවත හරහා) අතුරුගිරිය මාලබේ පාර දක්වා ඉදි කෙරෙන අතර, අනෙක් මාර්ග කොටස දැනට වැඩ කටයුතු නතර කොට තිබෙන චන්ද්‍රිකා කුමාරතුංග මාවත සිට පහත් බිම් සංවර්ධන සංස්ථා ඇළ මාර්ගය අසලින් ලෝ ලෙවල් මාර්ගයේ අඹතලේ දක්වා ඉදිකෙරෙනු ඇත.එය ඒ අවට ප්‍රදේශ වලට ප්‍රවේශය ලබාදෙන ඉතා කෙටි විකල්ප මාර්ගයක් වන අතර එමඟින් දැනට මාලබේ හා කඩුවෙල මංසන්ධි ආශි‍්‍රතව පවත්නා අධික වාහන තදබදය ලිහිල් කිරීමටද පිටිවහලක් වනු ඇත.මෙහි පළමු මාර්ග කොටස වන චන්ද්‍රිකා කුමාරතුංග මාවත මංසන්ධියේ සිට අතුරුගිරිය මාලබේ පාර දක්වා කඩුවෙල ප්‍රාදේශීය සභා බල ප්‍රදේශයට අයත් වන අතර, ලෝ ලෙවල් පාරේ අඹතලේ දක්වා වූ කොටස අයත් වනුයේ කොටිකාවත්ත, මුල්ලේරියාව ප්‍රාදේශීය සභා බල ප්‍රªදේශයටයි.මේ මාර්ග මංතීරු දෙකක් සඳහා නිර්දේශිත ප්‍රමාණයට පුළුල් කරනු ලබන අතර පදික මාර්ග, වැසි ජල අපවහන කාණු පද්ධති, ආදී උපාංග සහිතව ද ඉදි කෙරෙනු ඇත.නගරයේ ගමනාගමනය පහසු කිරීම, වාහන තදබදය නිසා සිදුවන අධික ඉන්ධන දහනය හා පරිසර දූෂණය වළකා ගැනීම, පයින් ගමන් කරන්නන්ට පදික මාර්ග ඉදිකිරීම හේතුවෙන් ඔවුන්ගේ කටයුතු කිසිදු අපහසුතාවකින් තොරව කර ගැනීමටම හැකිවීම, මග දෙපස පිහිටි ඉඩම් වල වටිනාකම ශීඝ්‍ර ලෙස ඉහළ යෑම හා නගරය අලංකාර වීමාදිය මෙමඟින් ජනතාවට ලැබෙන වාසි වලින් කීපයක් බවද මහා මාර්ග දෙපාර්තමේන්තුවේ නිලධාරියෙක් පැවැසීය.හෙතෙම මේ අදහස් පළ කෙළේ කොළොන්නාව ප්‍රාදේශීය සංවර්ධන සම්බන්ධීකරණ රැස්වීමට සහභාගීව කරන ලද කතාවකදීය.කොළඹ දිස්ත්‍රික් පාර්ලිමේන්තු මන්ත්‍රී කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක හා කොළොන්නාව ප්‍රාදේශීය සංවර්ධන සම්බන්ධීකරණ කමිටුවේ සභාපති ආර්. දුමින්ද සිල්වා මහතාගේ ප්‍රධානත්වයෙන් මේ රැස්වීම පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007291</link>
    <topic>ශ්‍රී ලංකා පිලෙන් උඩ පන්දු 3ක් ගිලිහෙද්දීඉන්දියාවෙන් කඩුලු 4කට ලකුණු 382ක්</topic>
    <author>ප්‍රින්ස් ගුණසේකර</author>
    <content>සංචාරක ඉන්දීය ක්‍රිකට් පිල දෙවැනි ටෙස්ට් තරගයේ පළමු ඉනිමට කඩුලු 4ක් දැවී ලකුණු 382ක් රැස්කර ගත්තේ ය. ඊයේ කොළඹ එස්. එස්. සී ක්‍රීඩා පිටියේ තෙවැනි දිනය නිමා වෙද්දී ඉන්දියාව පළමු ඉනිමේ දී ශ්‍රී ලංකාවට වඩා ලකුණු 260ක් පසු පසින් සිටියේ කඩුලු 6ක් ඇතැතිවය.ශ්‍රී ලංකාව පළමු ඉනිම කඩුලු 4කට ලකුණු 642ක් රැස් කරගත් හෙයින් දෙවැනි වතාවට පන්දුවට පහර දීමෙන් වැළකීමට ඉන්දීය ක්‍රීඩකයෝ තවත් ලකුණු 60ක් අද දිනයේ දී ලබා ගත යුතුව ඇත. තම කුළුදුල් ටෙස්ට් අර්ධ ශතකය වාර්තා කිරීමට සුරේෂ් රෙයිනා සමත් වූ අතර සචින් තෙන්ඩුල්කාර් ටෙස්ට් දිවියෙහි 48 වැනි ශතකය වාර්තා කෙළේ ය. ඔහු ශ්‍රී ලංකාවට එරෙහිව ලබාගත් 9 වැනි ශතකයද විය.සචින් හා රෙයිනා අතර 5 වැනි කඩුල්ලට නොබිදුණු ලකුණු 141 සම්බන්ධතාවක් ගොඩනැඟීම ඉන්දීය ඉනිමට ප්‍රබල දායකත්වයකි. තේ පානයට ඕවර් දෙකකට පමණ පෙර ලකුණු 29ක් ලබා සිටි වී. වී. එස්. ලක්ෂ්මන් දවා ගැනීමට අජන්ත මෙන්ඩිස් සමත් වූවේ ය.අනතුරුව රෙයිනා පිටියට පිවිස සචින් සමඟ එක් විය. වමතින් පන්දුවට පහර දෙන සුරේෂ් රෙයිනා නොදැවී ලබා ගත් ලකුණු 66ට හතරේ පහර 8ක් ඇතුළත් වූ අතර පන්දු 133කට මුහුණ දුන්නේ ය. සචින් තෙන්ඩුල්කාර් පන්දු 181කට මුහුණ දී හතරේ පහර 14ක් හා හයේ පහරක් සමඟ නොදැවී ලකුණු 108ක් ලබා ගත්තේ ය.සචින් තෙන්ඩුල්කාර් ලකුණු 29ක් ලබා සිටියදි දිල්හාර එවු පන්දුවකට කඩුලු රකින ප්‍රසන්න ජයවර්ධනට පහසු උඩ පන්දුවක් ලබා දුන්නද එය ගිලිහී ගියේ ය. ශ්‍රී ලංකා පන්දු රැකීම ඊයේ දිනයේ දී දුර්වල තත්ත්වයක පැවැති අතර උඩ පන්දු 3ක්ම ගිලිහී යෑම අවාසිදායක විය.දිවා භෝජනයට පෙර ඉන්දීය ඉනිමේ මුල් කඩුලු තුන දවාගැනීමට සුරාජ් රන්දිව් හා අජන්ත මෙන්ඩිස් සමත් වූහ. රන්දිව් තම ටෙස්ට් දිවියෙහි ප්‍රථම කඩුල්ල දවාගැනීම මෙදින විශේෂත්වයක් විය. ලකුණු 99ක් ලබා ශතකය පෙනි පෙනී සිටි විරේන්ද්‍ර ෂෙවාග් වෙත එවූ පන්දුවකට ඉදිරියට පැන පහරක් එල්ල කළ අවස්ථාවේ පිත්තේ නොවැදුණු පන්දුව අල්පාගත් ප්‍රසන්න ජයවර්ධන ‘ස්ටම්ප්’ කිරීමෙන් සුරාජ් රන්දිව්ගේ ටෙස්ට් කඩුලු සිහිනය සැබෑ විය.ෂෙවාග් පන්දු 101 කදී හතරේ පහර 15ක් එල්ල කළේ ය. ඔහු ලකුණු 89 ක් ලබා සිටි අවස්ථාවේ තිලාන් සමරවීරට හා ලකුණු 90ක් ලබා සිටියදී සංගක්කාරට උඩ පන්දු ලබා දුන්න ද සාර්ථකව අල්ලා ගැනීමට අසමත් වූහ. අනතුරුව අජන්ත මෙන්ඩිස් එවූ පන්දුවකට කඩුල්ල මුවාකර සිටියදී පහරදීමට උත්සහ කළ ආරම්භක පිතිකරු මුරලි විජේ ලකුණු 58කට දවා ගැනීමට ශ්‍රී ලංකා පිල සමත්විය.මුරලි විජේගේ 2 වැනි ටෙස්ට් අර්ධ ශතකය එය වූ අතර පන්දු 124කදී හතරේ පහර 8ක් ඔහු එල්ල කළේ ය. ඉන්දීය ලකුණු පුවරුව 173ක් වෙද්දී රාහුල් ඩ්‍රාවිඩ් කඩුල්ල මුවා කිරීමේ වරදට හසු කරගැනීමට සුරාජ් රන්දීව් සමත්වූයේ තම දෙවැනි ටෙස්ට් කඩුල්ල වාර්තා කරමිනි. ඉන්දීය පිතිකරුවන්ට ඊයේ දිනයේ ප්‍රබල පීඩනයක් දිවා භෝජනයට කලින් ඕවර් 7ක් තුලදී එල්ල වූ අතර එම කාලයේදී ලකුණු 8කට කඩුලු 3ක් බිඳ වැටුණි.ශ්‍රී ලංකා වේග පන්දු යවන්නන්ට ඉන්දීය පිතිකරුවන් හොඳින් පහරදුන් අතර දඟ පන්දු යැවූ අජන්ත මෙන්ඩිස් හා සුරාජ් රන්දීව් කඩුලු 2 බැගින් බිඳ හෙලූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007292</link>
    <topic>පාසල් කාන්තා ජූඩෝ සූරතාවසේරංකඩ නවෝද්‍යා පාසල දිනා ගනි</topic>
    <author/>
    <content>සමස්ත ලංකා පාසල් ජූඩෝ තරගාවලියේ කාන්තා අංශයේ සුරතාව හිමිකර ගැනීමට රන් පදක්කම් 4 ක් හා රිදී පදක්කමක් දිනාගත් අම්පාර දිස්ත්‍රික්කයේ මහඔය කලාපයේ සේරංකඩ නවෝද්‍යා විද්‍යාලයීය කණ්ඩායම සමත්විය. එහි අනුසූරතාව හිමිකර ගත්තේ ඌව පළාතේ හසලක ජාතික පාසල් කණ්ඩායමයි.දිවයිනේ පාසල් 22 ක් අතර තරගකරුවන් 400 ක් පමණ තරග වැදුනු මෙම තරගාවලිය බර පංති 10 ක් යටතේ පැවැත්වුනි. එයින් සේරංකඩ පාසල් කණ්ඩායමේ ජේ. එම්. ඉරෝෂිමා මධුමාලි (44 ම්ඨ), ඒ. එම්. නදීෂා දිල්හානි (48 ම්ඨ), ජේ. එම්. දිනුෂිකා පි‍්‍රයදර්ශනි (52 ම්ඨ - (විවෘත බර පංතිය) රන් පදක්කම් දිනාගත් අතර පී. වී. අනූෂා දමයන්ති රිදී පදක්කමක් දිනා ගන්නා ලදී. සචින් සාරංග ලෝකඩ පදක්කමක් හිමිකර ගන්නා ලදී.වසර ගණනාවක් මධ්‍යම පළාත සතුව පැවැති මෙම කිරුළ නැඟෙනහිර පළාතේ අම්පාර දිස්ත්‍රික්කයට හිමිකර ගතහැකි වූයේ ප්‍රථම වරටය. ඩබ්. ඩබ්. දිනේශ් ප්‍රසංග ප්‍රනාන්දු මහතා මෙම කණ්ඩායමේ පුහුණුකරු වශයෙන් කටයුතු කරන අතර ඉතාමත් අඩු පහසුකම් යටතේ, ජූඩෝ ක්‍රීඩාවට අත්‍යවශ්‍ය වූ අවම පහසුකම වන ජූඩෝ මෙට්ට කට්ටලයක් පවා නොමැතිව මොවුනගේ් පුහුණු කටයුතු සිදු කරයි.පසුගිය මස 21, 22 දිනයන්හිදී ගම්පොළ වික්‍රමබාහු ජාතික පාසල් ප්‍රධාන ශාලාවේදී මේ තරගාවලිය පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007293</link>
    <topic>අන්තර් පළාත් ක්‍රිකට් තරගමාලාවේඅනුග්‍රාහකත්වය විදේශීය සමාගමකට</topic>
    <author/>
    <content>ශ්‍රී ලංකා ක්‍රිකට් ආයතනය විසින් සංවිධානය කරනු ලබන අන්තර් පළාත් ක්‍රිකට් තරගාවලිය සඳහා සිංගප්පූරුව කේන්ද්‍ර කරගත් ‘සමර්සෙට් එන්ටර්ටේන්මන්ට් වෙන්චර්ස්’ සමාගම සමඟ වසර 5ක අනුග්‍රාහකත්ව ගිවිසුමකට ශ්‍රී ලංකා ක්‍රිකට් ආයතනය පසුගියදා අස්සන් කළේ ය.මේ තරගමාලාවේ සූරතාවන් ද ඇතුළත්ව තරගමාලාවට සහභාගි වන කණ්ඩායම්වල අනුග්‍රාහකත්වය ද, චැම්පියන්ස් ලීග් ඕවර විස්සයි 20 තරග මාලාවන්ට සහභාගි වන, අන්තර් පළාත් ඕවර විස්සයි 20 තරගාවලියේ සූරතාව දිනූ කණ්ඩායමේ අනුග්‍ර‍්‍රාහකත්වය ද එම සමාගම විසින් දරනු ලැබේ.ජාතික පිලේ ක්‍රීඩකයන් ද තරග වදින අන්තර් පළාත් සිවු දින, එක්දින සහ ඕවර් විස්සයි 20 තරගමාලාව දේශීය ක්‍රිකට් තරග බිමේ ප්‍රධානතම තරග මාලාව ලෙස සැලකේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007294</link>
    <topic>අන්තර්ජාතික පාසල් කරාටේ සූරතාවලිය</topic>
    <author/>
    <content>පානදුර ලීඩ්ස් ජාත්‍යන්තර පාසල සංවිධානය කළ අන්තර්ජාතික පාසල් කරාටේ සූරතාවලියේදී වත්තල ලයිසියම් ජාත්‍යන්තර පාසලේ එන්. පී. නදුනි නිමේෂා දක්‍ෂතම කාන්තා කරාටෙකා කුසලානය දිනා ගත්තාය. ඇය මේ තරගාවලියේදී රන් පදක්කම් හතරක් දිනා ගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007295</link>
    <topic>පුහුණුකරු තනතුරෙන්මැරඩෝනා ඉවතට</topic>
    <author>බුවනෝස්අයර්ස් (ඒ.එෆ්.පී.)</author>
    <content>ආර්ජන්ටිනා පාපන්දු පිලේ පුහුණුකරු වූ ඩියාගෝ මැරඩෝනාගේ ගිවිසුම නැවත අලුත් නොකිරීමට ආර්ජන්ටිනා පාපන්දු සංගමය තීරණය කළ බැව් එහි ප්‍රකාශක අර්නස්ටෝ ඩියාලෝ ප්‍රකාශ කළේය.49 හැවිරිදි මැරඩෝනා පුහුණු කාලය තුළ ප්‍රධානම ඉලක්කය වූ ලෝක පාපන්දු කුසලානය තරග මාලාවේ ආර්ජන්ටිනා පිලට පැමිණීමට හැකිවූයේ අර්ධ අවසන් පූර්ව වටය දක්වා පමණි.කණ්ඩායමේ පුහුණුකරු තනතුර වෙනත් අයකුට පිරිනැමීමට දැන් වේලාව පැමිණ ඇති බව එරට පාපන්දු සංගමයේ තීරණය වී ඇත.1986 වසරේ ලෝක පාපන්දු කිරුළ ආර්ජන්ටිනාවට ලබා ගැනීමට පුරෝගාමී වු මැරඩෝනා 2008 වසරේ නොවැම්බර් මාසයේ දී ජාතික පිලේ පුහුණුකරු බවට පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007296</link>
    <topic>යුද හමුදා බොක්සිංඅවසන් තරග හෙට</topic>
    <author/>
    <content>ශ්‍රී ලංකා යුද හමුදා අන්තර් රෙජිමේන්තු බොක්සිං තරගාවලියේ අවසන් තරග හෙට (30) පනාගොඩ යුද හමුදා ශාරිරික අභ්‍යාස පුහුණු පාසලේ දී යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැත්වේ.ජාත්‍යන්තර බොක්සිං තරග සඳහා ශ්‍රී ලංකාව නියෝජනය කළ ක්‍රීඩකයින් ද තරග වදින මේ තරගාවලියේ මූලික තරග ඊයේ (28) ආරම්භ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007297</link>
    <topic>බාලක සූරතාව නුගවෙල මැදි විදුහලටබාලිකා සූරතාව මහමුල්ගම මහ විද්‍යාලයට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>මධ්‍යම පළාතේ අන්තර් විද්‍යාලයීය එල්ලේ තරගාවලියේදී බාලක සූරතාව කටුගස්තොට අධ්‍යාපන කලාපයේ නුගවෙල මධ්‍ය මහ විදුහලට සහ බාලිකා සූරතාවය ගම්පොළ අධ්‍යාපන කලාපයේ මහමුල්ගම මහ විදුහලට හිමිවිය.මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි. මෙහිදී වර්ෂාව නිසා කල් දැමූ බාලිකා අවසන් මහා තරගය පමණක් ගම්පොළ වීගුලවත්ත මහජන ක්‍රීඩාංගණයේදී පැවැත්විණි. මධ්‍යම පළාත් නියෝජ්‍ය අධ්‍යාපන අධ්‍යක්‍ෂ (ක්‍රීඩා) ගාමිණි ඔබේසේකර මහතාගේ උපදෙස් මත මාතලේ අධ්‍යාපන කලාපීය සහකාර අධ්‍යාපන අධ්‍යක්‍ෂ (ක්‍රීඩා) ඒ. ඒ. එම්. මුජරිෆ් මහතා විසින් මෙම තරගාවලිය සංවිධානය කරන ලදී.මෙම තරගාවලියේ බාලක අවසන් මහා තරගයේදී ගලේවෙල අධ්‍යාපන කලාපයේ නිකවැහර කනිටු විදුහල පරදා ලකුණු 10 – 3 ක ජයක් වාර්තා කළ නුගවෙල මධ්‍ය මහ විදුහලට සූරතාවය හිමිවිය. සූරතාවය දිනාගත් නුගවෙල ම. ම. වි. පිල සී. පී. වනිගසේකර විසින් ද, අනුසූරතාවය දිනාගත් නිකවැහර ක. වි. පිල පී. ජී. ළහිරු නිමේෂ් විසින් ද මෙහෙයවූහ.තෙවන ස්ථානය සඳහා පැවති තරගයේදී මැණික්දිවෙල ම. ම. වි. පිල පරදා ලකුණු 10 – 4 ක ජයක් වාර්තා කිරීමට මාතලේ සාන්ත තෝමස් ජාතික පාසල් පිල සමත් වූහ. තෙවන ස්ථානය දිනාගත් සාන්ත තෝමස් පිල තිළිණ හෙට්ටිආරච්චි විසින් මෙහෙයවීය.බාලිකා අවසන් මහා තරගයේදී කොත්මලේ අධ්‍යාපන කලාපයේ කැටබුලාව ආනන්ද දසනායක මහ විදුහල් පිල පරදා ලකුණු 2 – 0 ක ජයක් වාර්තා කළ මහමුල්ගම මහ විදුහලට සූරතාවය හිමිවූවාය. සූරතාවය දිනාගත් මහමුල්ගම ම. වි. පිල අනූෂා තැන්නේගෙදර විසින් ද, අනුසූරතාවය දිනාගත් ආනන්ද දසනායක ම. වි. පිල මධුෂිකා මනෝහාරි විසින් ද මෙහෙයවූවාය.තෙවන ස්ථානය සඳහා පැවැති තරගයේදී අළුදෙණිය මහ විදුහල් පිල පරදා ලකුණු 1 – 0 ක ජයක් වාර්තා කිරීමට බෙලිගමුව ක. වි. පිල සමත් වූවාය. තෙවන ස්ථානය දිනූ බෙලිගමුව ක. වි. පිල හංසනි නුවන්තිකා විසින් මෙහෙයවූවාය. එච්. එම්. විජයානන්ද, ගාමිණි ස්ටීවන්, ඒ. කේ. ලහාර්දීන්, දයාවන්ත කැකුළන්දර සහ නිමල් රත්නායක යන විනිසුරුවන් විසින් මෙම තරග විනිශ්චය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007298</link>
    <topic>රගර් ෂීල්ඩ් සුරතාඅවසන් තරගය හෙට</topic>
    <author>සම්පත් සංජීව</author>
    <content>කැල්ටෙක්ස් රගර් සීල්ඩ් සූරතාවයේ අවසාන මහා තරගය හෙට (30) කොළඹ සී. ආර්. එෆ්. සී. ක්‍රීඩා පිටියේදී පැවැත්වේ.රජරට බෆලෝ රගර් ක්‍රීඩා සමාජය හා යුද හමුදා ක්ලැවලරි රගර් ක්‍රීඩා සමාජය සූරතාවය සඳහා තරග වදී. අනුරාධපුර දිස්ත්‍රික්කයේ ක්‍රීඩා සමාජයක් මෙවැනි තරගාවලියක අවසාන මහා තරගයට තේරී පත්වූ ප්‍රථම අවස්ථාව මෙය බව උතුරු මැද පළාත් රගර් සංගමයේ සභාපති වී. ජයනෙත්ති මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=s1007299</link>
    <topic>කළුතර මහා විද්‍යාලයෙන් විශිෂ්ට දස්කම්</topic>
    <author/>
    <content>අන්තර් පාසල් 17 න් පහළ ලෙමනේඩ් කුසලාන පළමු කොටසේ තරගාවලියට සහභාගි වන කළුතර විදුහල මේ දක්වා සහභාගි වූ තරග 5 න් තරග 4 ක්ම ජය ගනිමින් පෙරමුණ ගැනීමට සමත් විය.කළුතර මහා විද්‍යාලයීය කණ්ඩායමේ තුන් ඉරියව්වෙන් දස්තම් දැක්වූ හර්ෂණ ජේම්ස්, විනෝද් මධුෂාන්, හේෂාන් ෂනිල්ක පීරිස්, දුලාන් වීරසුරිය සහ නායක දර්ශන මනතුංගගේ විශිෂ්ට දස්කම් මේ ජයග්‍රහණ සඳහා ඉවහල් විය.කළුතර සිරි කුරුස විදුහලට එරෙහිව ලකුණු 62 ක ජයක් වාර්තා කිරීමට ද මතුගම සී. ඩබ්ලිව්. ඩබ්ලිව්. කන්නනංගර විදුහලට එරෙහිව ලකුණු 84 ක ජයක් ලැබීමට ද කළුතර තිස්ස මැදි විදුහලට එරෙහිව කඩුලු 6 ක ජයක් ලැබීමට ද බලපිටිය රේවත විද්‍යාලයට එරෙහිව කඩුලු 4 ක ජයක් වාර්තා කිරීමට ද කළුතර මහා විද්‍යාලීය පිල සමත් වූ අතර රත්ගම දේවපතිරාජ විදුහල සමග පැවැති තරගය වර්ෂාව නිසා ජය පරාජයෙන් තොරව අවසන් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007291</link>
    <topic>විශ්වවිද්‍යාලමුදානොගත් ප්‍රදේශ වෙලා</topic>
    <author>රාමන්</author>
    <content>මවුපියන් දහසක් බලාපොරොත්තු ඇතුවයි ළමයි විශ්වවිද්‍යාලවලට යවන්නේ. එහිදී ඔවුන් ලබන උපාධිය පෞද්ගලික ඔවුන්ගේ පවුල්වලටත් ගෞරවයක්. එදා උපාධියක් ලබාගෙන ගමට පැමිණීම ගරු කටයුතු සිදුවීමක්, ඔවුන් ගම්මුන්ගෙන් පිදුම් ලැබුවා.අදත් උපාධිධාරියා රටට සම්පතක්. මේ සම්පත් රටට ප්‍රයෝජනයක් වන ආකාරයේ නිසි කළමනාකරණයකට යොමුකිරීමේ වගකීම පිළිබඳ ප්‍රශ්නයක් තිබෙනවා. එය අද ඊයේ ඇතිවූවක් නොවෙයි. කාලාන්තරයක් තිස්සේ ම දිගින් දිගටම ඇදි ඇදී එන ප්‍රශ්නයක්.එහි වගකීම විශ්වවිද්‍යාල ප්‍රතිපාදන කොමිෂම ඇතුළු අදාල කළමනාකරුවන් හා රජයේ ප්‍රතිපත්ති සම්පාදකයන්ට පැවරෙනවා. විශ්වවිද්‍යාල යනු රැකියා සඳහා කාර්මිකයන් සපයන යන්ත්‍රාගාර නොවෙයි. එසේ ම කිසිම රටක ආණ්ඩුවක් ඔවුන්ට රැකියා සැපයීමට බැඳී නැහැ. උපාධිය රජයේ රැකියාවක් ලබා ගැනීමේ ලයිසන් එකක් නොවෙයි.එහෙත් ඕනෑම රැකියාවක් ලබා ගැනීමේ සුදුසුකමක් හා ඊට අදාල පෞරෂයකින් යුතු උපාධිධාරියා බිහිකිරීමේ වගකීම විශ්වවිද්‍යාල පද්ධතියට තිබෙනවා. ඊට අවශ්‍ය වෙනස සිදුකිරීමේ දැක්ම මහින්ද චින්තනයේ අඩංගුයි. එස්. බී. දිසානායක ඇමැතිවරයා සූදානම් වන්නේ විශ්වවිද්‍යාල පද්ධතිය ඊට සූදානම් කිරීමටයි. ඔහු ඒ සඳහා සුදුසු දක්ෂ ප්‍රායෝගික ඇමැතිවරයෙක්. මේ සඳහා ව්‍යුහාත්මක වෙනස් වීම් උදෙසා විශ්වවිද්‍යාල කොමිෂම පුළුල් ප්‍රතිසංවිධානයකට ලක්කරන බව “මහින්ද චින්තන ඉදිරි දැක්මේ” සඳහන් වෙනවා.උපාධිය ලබා ගැනීමෙන් පසු අට්ටාලවලට නැග රජයේ රැකියා හිඟමනේ නොයෙදෙමින් ආත්ම ගෞරවයක් ඇතුව රැකියාවක් සොයා ගැනීමේ පසුබිමක් රටක තිබිය යුතුයි. ඊට ඉංග්‍රීසි දැනුමද අවශ්‍යයි. ඉංග්‍රීසි දන්න උපාධිධාරින් ආණ්ඩුවේ රැකියාවක් ලැබෙනතුරු බලාගෙන ඉන්නේ නැහැ. එක්කෝ මෙරට නැතිනම් පිටරටක රැකියාවක් සොයා ගන්නවා. මේ නිසා උපාධිධාරියා ඉන් ඉංග්‍රීසි දැනුමින් සන්නද්ධ කිරීමේ ව්‍යාපෘතියකට දැනටමත් උසස් අධ්‍යාපන අමාත්‍යාංශය යොමු වෙලා. මේ සම්බන්ධයෙන් ඇමැතිතුමා ගෙන එන තර්කය නිවැරදියි.අන්තර් විශ්වවිද්‍යාල බලමණ්ඩලය නමැති ශිෂ්‍ය ව්‍යාපාරයට මේ කිසිවක් නොතේරෙන පාටයි. එය නොතේරුම්කමට නොවෙයි. ඔවුන් කිසිවක් නොදන්නා බබාලාද නොමෙයි. ඊට හේතුවක් තිබෙනවා. ඔවුන් මෙහෙය වන දේශපාලන ව්‍යාපාරයට මේ රටේ විශ්වවිද්‍යාල පද්ධතිය “මුදානොගත් ප්‍රදේශ” ;ලස තබා ගැනීමට අවශ්‍යයි. ඒමඟින් දැන් අහිංසක ශිෂ්‍යයන්ගේ් කරපිටින්වත් ගොඩ ඒමට හැකිදැයි උත්සහයක යෙදෙමින් සිටිනවා.එදා ලාංකේය ශිෂ්‍ය ව්‍යාපාරය පැවැතියේ මීට වඩා ප්‍රශස්ත තැනක. විවිධ දේශපාලන මත ගැටෙන සංවාද මණ්ඩප ඒ මඟින් නිර්මාණය වී තිබුණා. තමන්ගේ මතයට එරෙහි වන අයට හොර රහසේ පැමිණ පොලු පහරවල් දුන්නේ නැහැ. දැළි පිහි පාවිච්චි වුණෙත් නැහැ. අතරින්පතර යම් ගැටුමක් සිදුවුණත් පසුව ඒවා සුහදව නිරාකරණය කර ගත්තා. මේ නිසා මේ රටේ විශ්වවිද්‍යාල පද්ධති විශ්වවිද්‍යාල අධ්‍යාපනයට අමතරව රටේ විවිධ ප්‍රශ්න ගැන කතා කරන ප්‍රශස්ත සංවාද මණ්ඩප බවට පත්ව තිබුණා.රටට අවශ්‍ය බුද්ධිමතුන් බිහිවුනේ එම සංවාද පරිශීලනය කරමින්. අද එක් ශිෂ්‍ය කණ්ඩායමක් මඟින් පාලනය කෙරෙන මුදානොගත් ප්‍රදේශ බවට විශ්වවිද්‍යාල පද්ධතියම පත්වෙලා. මේ නිසා අධ්‍යාපනය ලබනවාට වඩා උද්ඝෝෂණ හරහා පාරේ රස්තියාදු වන කාලය වැඩියි. මේ සියල්ල අවසානේ විශ්වවිද්‍යාලවලින් පිටවන සමහර උපාධිධාරින්ගේ දැනුමේ ප්‍රශ්නයක් ඇති බවයි එම ක්ෂේත්‍රයේම බුද්ධිමතුන් පවසන්නේ.අදාළ පාඨමාලාවල දේශනවලට සහභාගිවීමෙන් තොරව වූවද උපාධියක් ලබාගත හැකි බව පසුගියදා පාර්ලිමේන්තුවේ දී හෙළිදරව් වුණා. ඊට අදාල උපාධිධාරි මන්ත්‍රීවරයාම තම අත්දැකීම් ඇසුරින් මේ සත්‍යය හෙළිදරව් කළා.මේ රටේ විශ්වවිද්‍යාල පද්ධතිය විශ්වවිද්‍යාල 15 කින් සමන්විතයි. 2009 සංඛ්‍යා දත්තයන්ට අනුව උපාධි අපේක්ෂක ශිෂ්‍ය සංඛ්‍යාව 65,588 යි. වාර්ෂික ඇතුළත් වීම 20846, 2010 සඳහා එම ප්‍රමාණය 22000 ක් පමණ වන බවයි උසස් අධ්‍යාපන අමාත්‍යාංශය සඳහන් කරන්නේ. මෙම සරසවි සිසුන් සඳහා කථිකාචාර්යවරු 4738 කගේ සේවය ලබා දී තිබෙනවා. 2009 වසර සඳහා වෙන්කර ඇති ප්‍රතිපාදන රු.ද.ල. 1005 යි.එක් ශිෂ්‍යයෙක් වෙනුවෙන් 2008 දී රජයට වසරකට වැය වූ මුදල රු. 1,52,000 පමණ වෙනවා. විශ්වවිද්‍යාලවලට ඇතුළත් කරගනු ලැබූ ශිෂ්‍ය සංඛ්‍යාව මෙන් තුන් ගුණයක් පමණ ඊට සුදුසුකම් ලබා විශ්වවිද්‍යාල පද්ධතියෙන් පිටත රැඳී සිටිනවා. ඔවුන් වෙනුවෙන් ද රජයත් කටයුතු කළ යුතුයි. සුදුසුකම් ලබන හැම දෙනාටම විශ්වවිද්‍යාල යෑමට නොහැකිනම් එම අධ්‍යාපනය ලබා ගැනීමේ වෙනත් ක්‍රමවේදයක් සැකසිය යුතුයි.ඊට හේතුව සුදුසුකම් ලබන හැමදෙනාම විශ්වවිද්‍යාලවලට ඇතුළත් කර ගැනීමේ ප්‍රතිපාදන රජයට නොමැති නිසයි. ලෝකයේ කිසිම ආණ්ඩුවකට එසේ ප්‍රතිපාදන වෙන් කරන්න බැහැ. දැනට ඉතිරි වී තිබෙන සමහර සමාජවාදී රටවල්වල පවා විශ්වවිද්‍යාල අධ්‍යාපනය නොමිලේ සපයන්නේ නැහැ. ඒ අතින් අපේ රට වාසනාවන්තයි. රාජ්‍ය ප්‍රතිපාදන මගින් නඩත්තු වන රාජ්‍ය විශ්වවිද්‍යාල කැරළි මණ්ඩප බවට පත්වීම ඛේදවාචකයක්.වසරේ වැඩි කාලයක් විවිධ හේතු නිසා සමහර මණ්ඩප වසා දැමීමත්, අධ්‍යාපන කටයුතුවලින් තොරවීමත්, අවසානේ කෙසේ හෝ උපාධි ලබාගත් පිරිසක් බිහිවීමත් රටක ජාතික ධනය කාබාසිනියා කිරීමක් පමණක් නොවෙයි. බෙලහීන බුද්ධිමතුන් නිෂ්පාදනය කිරීමක්. මේ සියල්ලට හේතුව සමහර විශ්වවිද්‍යාල එක් ශිෂ්‍ය කණ්ඩායම් මුදානොගත් ප්‍රදේශ බවට පත්කරගෙන තිබීම බවයි සමහරු සැක කරන්නේ.පසුගියදා මේ සැකය සනාථ කරමින් නැවතත් විශ්වවිද්‍යාල පද්ධතිය කැලඹීමකට ලක්වුණා. සුපුරුදු පරිදි සරසවි සිසුන් උද්ඝෝෂණවල සුසන්ත අනුර බණ්ඩාර ශිෂ්‍යයාගේ මරණයත් සමඟයි මේ නොසන්සුන්තාවය ඇති වී තිබෙන්නේ. ඔහු තවත් වීරසූරිය කෙනෙක්ද කියන්න දන්නේ නැහැ. එය කෙසේ සිදුවූවද යන්න අධිකරණයට බාර කාර්යයක්. එහෙත් මේ ගැන සොයා බැලිය යුතුයි. ඒ සඳහා කාගේත් සහය අවශ්‍යයි.කරගෙන යන පරීක්ෂණ කටයුතුවලට උදව් අවශ්‍යයි. සාමාන්‍යයෙන් විශ්වවිද්‍යාල සිසුන්ගේ මරණ සමඟ දේශපාලනය කිරීමේ පුරුද්ද කවදත් අපේ රටේ තිබුණා. අදත් ඉන් මිදෙන්න බැරිවෙලා. ජනතාවගේ අවධානය දැන් මේ මරණ කරගහගෙන කරන දේශපාලනයට ලැබෙන බවක් පෙනෙන්නට නැහැ. මේ නිසා එදා විජේසූරිය ශිෂ්‍යයාගේ් මරණයෙන් ගත්ත ප්‍රයෝජනය අනුර බණ්ඩාරගේ ඛේදවාචකයෙන් ලබා ගැනීමට නොහැකි වී තිබෙනවා.මේ සිදුවීම සැළවූ වහාම ජනාධිපතිතුමා මේ සම්බන්ධයෙන් පූර්ණ පරීක්ෂණයක් කළ යුතු බවට නියෝගයක් නිකුත් කර තිබෙනවා. ඊට සම්බන්ධ කිසිම දෙයක් යටපත් කර ගැනීමටත්, කිසිම පුද්ගලයෙක් ආරක්ෂා කර ගැනීමටත් රජයට අවශ්‍ය නැහැ.නීතිය හා සාමය ආරක්ෂා කරන අයගෙන් වරදක් සිදුවුණා නම් එය වසන්කර ගැනීමට හා ඔවුන් ආරක්ෂා කර ගැනීමට රජයට අවශ්‍ය නැහැ. අවශ්‍ය වන්නේ වරදකරුවන් සොයා දඬුවම් පැමිණවීමට සුදුුසු පසුබිමක් සකසා දීමයි. නීතිය හා සාමය ආරක්ෂා කරන ක්ෂේත්‍ර මගින් වරදකරුවන් නීතියේ රැහැනට හසුකර ගත යුතුයි. මේ වනවිට පොලිසියට අමතරව විශ්වවිද්‍යාල ප්‍රතිපාදන කොමිෂම මඟින් ද පරීක්ෂණයක් පැවැත්වෙනවා.රුහුණු විශ්වවිද්‍යාලයේ සිදුවීමට පොලිසිය සම්බන්ධ වෙන්නේ නීතිය හා සාමය රැකීමටයි. ඊට හේතුව එතැන පැවැති විනය විරෝධී සාමය කඩවීමේ අරගලයයි. විශ්වවිද්‍යාල සිසුන්ට රටේ ඕනෑම තැනක නීතිවිරෝධීව රංචු ගැසීමට හෝ කැරළි ගැසීමට ලයිසන් දී නැහැ.මේ නිසා සාමය කඩවීමේදී පොලිසියට සම්බන්ධවීමට සිදුවෙනවා. එවන් මැදිහත්වීමක් සිදුවූ ප්‍රථම අවස්ථාව මෙය නොවෙයි. මීට ඉහත දී ද පොලිසියේ මැදිහත්වීම් විශ්වවිද්‍යාලවල අරගලවල සිදුවී තිබෙනවා. එහෙත් එය සීරුමාරුවට සිදුවිය යුත්තක්. විශ්වවිද්‍යාල සිසුන් අපරාධකරුවන්ගේ ගණයට නොදමා කටයුතු කිරීමේ වගකීම පොලිසිය සතුයි.ඊට හේතුව විශ්වවිද්‍යාල ක්ෂේත්‍රයට පොලිසියට මැදිහත්වීමට සිදුවන්නේ නම් එය සංවේදී ක්ෂේත්‍රයක් බවත් ඔවුන් වටහා ගත යුතුයි. එම වැටහීම පොලිසියට නොතිබෙන්න විදිහක් නැහැ. ඊට හේතුව යම් අත්වැරැද්දක් හෝ සීමාව ඉක්මවා යෑමක් සිදුවුවහොත් අවසානේ කන්න වෙන්නේ ඔවුන්ටමයි. මෙහිදී වරදක් සිදුවුනොත් පොලිසියටත් සමාවක් නැහැ. නමුත් සිසුන්ගෙන් සිදුවිය හැකි අතවර හමුවේ පොලිසියේ ආරක්ෂාව පිළිබඳ ප්‍රශ්නයද පැන නඟිනවා.සමහර තැනක මේ සිසුන් හසුරුවනු ලබන්නේ පිටස්තර දේශපාලන හස්තයන් මගින්. මේ නිසා ඔවුන් ‘සටන’ නැත්නම් ‘ගේමක්’ ඉල්ලා සිටිනවා. මෙහි දී සිදුවන ගැටුමකදී සීමාව ඉක්මවා යන්න පුළුවන්. එහෙම වුනත් මහජන මුදලින් පඩි ලබන නීතිය හා සාමය රැකීමට බැඳී සිටින පොලිස් නිලධාරින් වරදක් කිරීම හිතකින් නොවුනත් දඬුවම් විදිය යුතුයි. මේ අය අතුරින් රජයේ කාගේවත් ආරක්ෂා කළ යුතු බාප්පා කෙනෙක් නැහැ. මේ නිසා බස්සලාට සැඟවී සිටීමට හේතුවක් නැහැ. එළියට පැමිණ නිවැරදි බව ඔප්පු කළහැකියි. එසේ නොකරන්නේ මන්දැයි කියන්න දන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007292</link>
    <topic>චේ මගේසැළමුතු ප්‍රේමයයි</topic>
    <author>සටහන නිලූකා ඩී. තිලකරත්න ඡායාරූප -නිශානි ලියනගේ</author>
    <content>* ඔබේ නම:සිරිපාල අමරසිංහ* උපන් ගම: තලංගම, කොළඹ දිස්ත්‍රික්කයේ* ළමා කාලය පිළිබඳ මතක් කළොත්?අන්තිම නරකයි. දාංගලේ වැඩි හින්දම කන්‍යාසොයුරියන් ඉන්න කොන්වන්ට් එකට මාව දැම්මා. එතකොට මට වයස අවුරුදු තුනයි. ඒ වෙනකොට අපි හිටියෙ වැලිසර නාවික කඳවුරේ. ඒ අයටත් මාව පාලනය කරන්න බැරි වුණා.* ඇයි නාවික කඳවුරක හිටියේ?මගේ පියා එවක වැලිසර නාවික කඳවුරේ ආරක්‍ෂක නිලධාරියෙක්. ඒ නිසා අපි පළමු වසරේ සිට 5 වසර පංතිය දක්වා ඉගෙන ගත්තෙ ශාන්ත මරියා ක්‍රිස්තියානි විද්‍යාලයේ.* පියාගෙ නම:සිරිසේන අමරසිංහ* පවුලේ සාමාජිකයෝ ගැන මතක් කළොත්?මට නංගිලා තුන්දෙනෙක් ඉන්නවා.* එතැනින් පස්සෙ ඔබ පාසල මාරු කළාද?ඔව්. තාත්තා කොළඹට මාරුවීමත් එක්කම අපි 1971 දී කඩුවෙල පදිංචියට ආවා. ඒ අනුවයි මම මාලබේ ශශ්‍රී රාහුලට ඇතුළත් වෙන්නෙ.* ඒ කියන්නෙ 71 කැරැල්ල පිළිබඳ මතකයන් ඇති?මගේ ජීවිතේ අසාමාන්‍ය කම්පනයට තුඩු දුන්නේ 71 කැරැල්ලයි.* ඒත් ඔබ ඒ වන විට පළමු වසරේ ඉගෙනුම ලබන දරුවෙක්?ඔව්. එතකොට මට වයස අවුරුදු 5 යි. ඒත් 71 කැරැල්ලෙදී තරුණයන්ට වධ දෙනවා මම හොරෙන් බලාගෙන හිටියා. තාත්තට අහුවෙලා හොඳටම ගුටි කෑවා. කැලණි ගඟ දිගේ මිනී පාවෙලා ගියා මට මතකයි. මේ නිසාම මගේ දේශපාලන උනන්දුව ඇතිවෙන්නෙ අවුරුදු පහේ තරමේදී කිව්වොත් නිවැරැදියි.* එම දේශපාලනික උනන්දුව වර්ධනය වෙන්නෙ කොහොමද?මම කියවන්න උනන්දු කෙනෙක්. ඉස්සරහ ගෙදර මාමගෙ කඩේට ගන්න පත්තරේ මම නොවැරැදීම කියෙව්වා. ඒ වන විට 60 දශකයේ ඊශ්‍රායල පලස්තීන අරගලය ඉස්මතුව තිබුණා.* මේ විදෙස් ආක්‍රමණ පිළිබඳ ඔබට තිබුණේ මොන වගේ හැඟීමක් ද?ඊශ්‍රායලය කොයි තරම් දුරට පලස්තීනය ආක්‍රමණය කරලද කියල මම ඊතලවලින් බලනවා. මට ඕන යුද්දෙ දිනනව බලන්න. ඊශ්‍රායලයේ හිටිය හමුදා අණ දෙන නිලධාරියා මොෂේදයාන් තමයි මගේ වීරයා.* ඊශ්‍රායලය කළේ දේශපාලනික වැරැද්දක් කියල ඔබට කවුරුත් කියල දුන්නෙ නැද්ද?මම ඒ බව තේරුම් ගත්තෙ බොහොම කලකට පස්සෙ.* ඔබේ ළදරු දේශපාලන මතයට පාර කියල දෙන්නෙ?මම විසින්මයි. මම සාමාන්‍ය පෙළ හදාරන්න පෙර සිටන්ම රහසිගත දේශපාලනයට සම්බන්ධ වුණා.* ඒ කියන්නෙ ඔබ එම අධ්‍යාපන කඳවුරුවලට සම්බන්ධ වුණාද?මගේ දේශපාලනික උනන්දුව නිසාම එම කඳවුරුවලට මම සම්බන්ධ වෙනවා. ජවිපෙ වගේම කොමියුනිස්ට් පක්‍ෂ අධ්‍යාපන කඳවුරුවලටත් සහභාගි වුණා. අද මානව හිමිකම් කොමිසමේ සභාපති නිමල් පුංචිහේවා මගේ ගුරුවරයෙක්.* ගෙදරට හොරෙන් ගිය ගමන් පිළිබඳ මතකය අවදි කළොත්?අධ්‍යාපන කඳවුරු වුණාට සන්නද්ධ ක්‍රියාකාරකම් තමයි ඒ වගේ සිද්ධ වුණේ. අස්ගිරියෙ මල්වත්තෙදි තමයි අපි එක්කාසු වෙන්නේ. පක්‍ෂයේ අවසන් වරට ලේකම්වරයාව සිටි ශාන්ත බණ්ඩාර සහෝදරයාත්, මමත් කොළඹින් එක් කඳවුරකට සහභාගි වන්න තෝරාගත්තා. එදා ගෙදරින් පිට සතියක කාලයක් ගතකරන්න වුණා.* ඔබ ඒ බව ගෙදරට දැනුම් දුන්නද?ඔව්. සතියකින් එන බව දන්වා ගෙදරට ලියුමක් එව්වා.* ආපහු ගෙදර ආපු දවසෙ ඔබව ආදරයෙන් පිළිගන්න ඇති?ඇත්තටම ඔව්. ඒ කොයි වගේ ද කිව්වොත් එදා තාත්තගෙන් හොඳටම ගුටි කෑවා. තාත්තා ප්‍රගතිශීලී පුද්ගලයෙක්. එකම පුතා නිසයි. එලවන්නෙ නැතිව එදා මාව බාරගත්තෙ.* ප්‍රගතිශීලී පුද්ගලයෙක් ලෙස තාත්තා ඔබට මඟ පෙන්වන්න ඇති?ඔව්, තාත්තා මට තදින් අවවාද කළා. මියෙනතුරුම තාත්තා මගේ සමීපතමයා. අපි හිටියෙ යාළුවො වගේ. ඒත් අම්මා ඊට වෙනස්.* ඒ කියන්නෙ අම්මා ඔබේ ක්‍රියාකාරකම්වලට උදව් කළාද?නෑ. ඒත් අම්මයි, මමයි අතර තිබුණු දේශපාලන මතය තාත්තාගේ රැඩිකල් බවට වඩා සමීපයි. අම්මා මට හරිම ආදරෙයි.* අම්මාගෙ නම:සීලවතී මායාදුන්න* ඔබ උසස් පෙළ හදාරන්නේ?බෝමිරිය මහා විද්‍යාලයේ.* අධ්‍යයන කටයුතු කෙරෙහි පැවැති උනන්දුව කොහොමද?ඊට වඩා මම දේශපාලනික කටයුතු කෙරෙහි උනන්දුවක් දැක්වූවා. ඒත් දවල් කාලයේදී පාසලේ වැඩකටයුතු කැපවීමෙන් සිදුකළා. රාත්‍රියත් සමඟ අපි සන්නද්ධ දේශපාලනයේ නියැළෙනවා.* රෑට ගෙදරින් පැන ගන්නෙ?පාඩම් කරන්න එනවා කියල තමයි ගෙදරින් එන්නෙ. අපි රෑ තිස්සෙ පෝස්ටර් ගැහුවා.* ඔබේ මතකයේ රැඳුණු පෝස්ටර් පාඨය මොකක්ද?එක දෛවෝපගත සිදුවීමක් වුණා. විජේවීර හිරේ ඉඳන් අපිට පෝස්ටර් අලවන්න සටන් පාඨ දෙකක් එවනවා.”ඉන්දියන් සාගරේ යැංකි කඳවුර ඉවත් කරනු””පලස්තීන විප්ලවය ආරක්‍ෂා කරනු කියල”60 දශකයේ ඊශ්‍රායලය වෙනුවෙන් හිටපු මට එදා පලස්තීන විප්ලවය ආරක්‍ෂා කරන්න පෝස්ටර් ගහන්න වුණා.* මෙවැනි ක්‍රියාකාරකම්වලදී අවදානමෙන් බේරුණේ කොහොමද?හොරෙන් කළත් අපි අහුවුණා. එදා ඒ පෝස්ටරය ගහපු දවසෙම පොලිසියට අහුවුණා. අත පය කඩල රෝහල් ගතකළා. අපි පෝස්ටර් ඇන්දෙ ඉස්කෝලෙ ඉඳන්. පෝස්ටර් ඇඳපු තීන්ත ආදී ආම්පන්න නිසා පි‍්‍රන්සිපල් පොලිසියට පහුවදා මේ බව දැනුම් දුන්නා. අපි එතකොටත් අත්අඩංගුවේ. අපි ළඟ ඉන්න අය අඳුනනවද? කියල බලන්න එන්න කියල පොලිසිය පි‍්‍රන්සිපල්ට කතා කළා.* ඔහු ඔබේ පංති තහනම් කළාද?නෑ. ඔහු ත්‍රි’මලයට මාරු කරල ඇරියා. එතුමා මාව දැක්ක ගමන්, මේ මගේ දරුවෙක්නෙ කියල කිව්වා. පස්සෙ මාව බලන්න රෝහලටත් ආවා. ඔහු වාමාංශිකයෙක්. මාව බේරගන්න උත්සහ කරපු නිසයි ඔහුට දුෂ්කර පළාතකට මාරුව ලැබෙන්නෙ.* පෝස්ටර් අඳින්න විශේෂ හැකියාවක් තිබුණාද?පෝස්ටර් ඇඳලමයි ඒ හැකියාව ඇතිවුණේ. ඒවා අඳින්න අපි ළඟ බුරුසු තිබුණේ නෑ. සිගරට්ටුවේ අන්තිම කොටසට අපි ජංගියක් අන්දනවා. ඒකට කියන්නෙ එහෙමයි. ඒකෙන් තමයි බුරුසුව හදාගන්නෙ. තාමත් මට ඒවයෙ සුවඳ දැනෙනවා.* දේශපාලන ජීවිතයේදී ඔබ අනුකරණය කළේ කවුද?මම අනුකරණය කළේ, ආදරය කළේ, අදටත් ආදරය කරන්නේ චේ ට. මගේ ජංගම දුරකතනයේ තියෙන්නෙත් ඔහුගේ පිංතූ®රයක්. මම ඔහු ගැන නොදන්න දෙයක් නැති තරම්. චේ පිළිබඳ එකතු කිරීම්, ජීවිත කතාව, දරුවො, ඔහු කළ කී දේ මේ හැමදේම මං ළඟ තියෙනවා. ලෝකෙ කොයි රටක ගියත් ඔහු පිළිබඳ දැක්වෙන ඕනෑම දෙයක් මම මිලදී ගන්නවා.* පාසල් ජීවිතේ, ගෙදර සහ විනෝදකාමී ලෝකයක් පිළිබඳ හැඟීමක් ඔබට තිබුණේ නැද්ද?ඇත්තටම නෑ. නංගිලා ගැන, ගෙදර ගැන හොයන්න මං උනන්දු වුණේ නෑ. මගේ ජීවිතේම වෙන්වෙලා තිබුණේ දේශපාලනයට.* ශිෂ්‍යයෙක් ලෙස දේශපාලනික අරගලවලට ඔබ සම්බන්ධ වුණේ කොහොමද?ශශ්‍රී ලංකාවේ පළවෙනි වරට ශිෂ්‍යයෙක් වෙඩි තියල මරන්නේ 1976 දී. ඒ, ඔහු වෙනුවෙන් ශිෂ්‍ය ව්‍යාපාරයේ ප්‍රධානියා ලෙස දැවැන්ත වැඩ වර්ජනයකට මම සම්බන්ධ වුණා. එදා ඒ අරගලය වෙනුවෙන් ජනාධිපති මහින්ද රාජපක්‍ෂත්, තර්ස්ටන් විද්‍යාලයේ මිදුලට බැහැලා ශිෂ්‍යයන්ට සහයෝගය ලබා දුන්නා.* දේශපාලනික අරගලවලදී ඔබට අමතක නොවන සිදුවීමක් මතක් කළොත්?එදා එම ශිෂ්‍ය ව්‍යාපාරයේ ප්‍රධානියා ලෙස මාව පොලිසියට අහුවුණා. අපේ සටන් පාඨය වුණේ ‘පොලිසිය අතුගා දමනු’ යන්නයි. එය පපුවෙයි පිටෙයි එල්ලාගෙන දවසම පොලිසිය අතු ගගා ඉන්න වුණා. අදත් නවගමුව පොලිසිය ළඟින් යද්දි මට ඒක මතක් වෙනවා.* එතකොට ඔබේ ඉදිරි අධ්‍යාපන කටයුතු?මම උසස් පෙළ සමත් වුණා. විශ්වවිද්‍යාල ප්‍රවේශය ලැබුවත් දේශපාලන කටයුතු නිසා ජයවර්ධනපුර විශ්වවිද්‍යාලයෙන් බාහිර උපාධිය ලබා ගත්තා. වරලත් ගණකාධිකාරි ආයතනයේ ආවසරික විභාගය දක්වා ඉගෙන ගත්තා. ඒ වන විටත් මම කොළඹ දිස්ත්‍රික්කයේ ශිෂ්‍ය ව්‍යාපාරයේ නායකයා.* 1983 දී ඔබේ පක්‍ෂය තහනම් කරනවා?ඔව්, ඒත් අපි රහසිගත දේශපාලනයේ නියැළෙනවා. වෙස් වළාගෙන, වෙනත් නම්වලින් තමයි අපි පෙනී හිටියෙ.* ඔබේ මාර්ගෝපදේශකයාගේ මරණය ඔබට දැනුණෙ කොහොමද?විශ්වාස කළේ නෑ. ඒත් ඒ ආරංචිය සමඟ අපි කොටස් 4 කට බෙදනවා. එයින් එක් කණ්ඩායමක් මිය යනවා. තවත් කණ්ඩායමක් දේශපාලනය අත් අරිනවා. තව කණ්ඩායමක් වනගත වෙනවා. අනෙක් කණ්ඩායම විදෙස්ගත වෙනවා. මම අයිති එම කණ්ඩායමටයි. මං ලංකාවෙන් යද්දි අම්මා දන්නෙ නෑ මං ජීවතුන් අතර කියල. මං මළා කියල ගෙදර දානයකුත් දුන්නා.* අද එම පක්‍ෂය ගැන මොකද හිතෙන්නෙ?පක්‍ෂය ගැන දුකයි. ඒ වෙනුවෙන් ජීවිත පූජා කළ අය ගැන තියෙන්නෙ ලොකු කනගාටුවක්. අද පක්‍ෂය ගමන් කරන්නෙ නිවැරදි උපාය මාර්ගවල නෙමෙයි.* චේ, ලෙනින්, මාක්ස්ලාගේ නම් විකුණා තම ගමන යන බවට එම පක්ෂයට චෝදනාවක් තියෙනවා?නම් විකුණලා අලෙවි කළ කාලයක් තිබුණා. දැන් ඒ නමුත් නෑ. අද පක්‍ෂය සරල සංවේදී නැති සාමාන්‍ය මට්ටමේ එකක්.* හොඳයි, ඔබේ පක්‍ෂයට වැරදුණේ කොතැනද?ලෝකයේ සමාජීය ක්‍රම එකින් එකට වෙනස්. ඒ අනුව ආසියාවට සුදුසු ලංකාවට ආවේණික සමාජවාදයක් සඳහා වූ පරිසරය මහින්ද රාජපක්‍ෂ මහතා විසින් ගොඩනැඟුවා. ඒ අනුව ලංකාවේ සියලු දේශප්‍රේමීන් එක කොඩියක් යටතට ගන්න පුළුවන් වුණා. ශශ්‍රී ලංකාවේ ධනේෂ්වර බලවේග මහින්දට එරෙහි වෙද්දීත් එතුමා දිනන්නෙ එම දේශප්‍රේමී ශක්තිය නිසායි. එය ජවිපෙ තේරුම් ගත්තෙ නෑ.* ඔබ ප්‍රසිද්ධ දේශපාලනයට එන්නේ කොහොමද?මම 1994 මැතිවරණ කටයුතු කරන්නෙත් වෙස්වලාගෙනයි. ඊට පස්සෙ 1997 දී පළාත් පාලන මැතිවරණයෙන් මිනුවන්ගොඩ ප්‍රාදේශීය සභාවේ මන්ත්‍රීවරයකු ලෙස තේරී පත් වුණා. 99 සිට 2004 දක්වා මම බස්නාහිර පළාත් සභා මන්ත්‍රීවරයකු ලෙසත් කටයුතු කරනවා. 2004 – 2006 කාලය තුළ ගම්පහ දිස්ත්‍රික්කයේ පාර්ලිමේන්තු මන්ත්‍රීවරයා මමයි. අවුරුදු දහයක් මම ස්වේච්ඡා මන්ත්‍රීවරයකු ලෙස සේවය කළා.* ඉන් පස්සෙ ඔබ එම ධූරයෙන් අස්වනවාද?ඔව්, මගේ පෞද්ගලික ජීවිතේ බිඳවැටෙන්නෙත් පක්‍ෂයේ ප්‍රතිපත්ති හා න්‍යායික කටයුතුවල විවිධ හැලහැප්පීම් මත වන දේශපාලන කටයුතු නිසායි. මම පක්‍ෂයෙන් ඉවත් වෙනකොට මගෙ නමට බැංකු ගිණුමක්වත් තිබුණේ නෑ. ඒ වගේම ටොපියක්වත් නොගෙනයි මම එයින් ඉවත් වුණේ.* ඔබේ පෞද්ගලික ජීවිතය ගැන කතා කළොත්?එය කතා කළ නොහැකි සංවේදී කතාවක්. මට දරුවො දෙන්නෙක් ඉන්නවා. දුව පවිත්‍රා. කොළඹ විශ්වවිද්‍යාලයේ පළමු වසර ශිෂ්‍යාවක්. පුතා තරින්ද. උසස් පෙළ හදාරන ශිෂ්‍යයෙක්.* ඔවුනුත් දේශපාලනයට උනන්දුද?ඔව්. පුතා උනන්දුයි.* නිවැරැදි දේශපාලන මඟ වටහා ගත් දේශපාලනඥයෙක් ලෙස ඔබ පුතාට දෙන ආදර්ශය?මම ඔහුට ඒ පිළිබඳ නිවැරදි දේ කියා දෙනවා වගේම ස්වාධීන අයිතිය ලබා දී තිබෙනවා.* ඔබ ආ මඟ පිළිබඳ ඔබට සෑහීමකට පත්වෙන්න පුළුවන්ද?පක්‍ෂයෙ වැඩ කරන කාලෙ මං ප්‍රාර්ථනා කළ ලෝකෙ හදන්න බෑ කියල මං දැන් දන්නවා. ඒත් මැරෙන්න කලින් ඒ වෙනුවෙන් මට යම් දායකත්වයක් දෙන්න පුළුවන් කියල මට විශ්වාසයි. දැන් මට ජීවිතේ තෘප්තිමත් විය හැකියි. දැන් රාජකාරිය අතින් අල්ලල බලන්න පුළුවන්. ඇස් දෙකෙන් බලන්න පුළුවන්. ඒ නිසා රට දැය වෙනුවෙන් යමක් කරන්න පුළුවන් වුණා කියල මැරෙන මොහොතේ මට සතුටු වෙන්න පුළුවන්.* ඔබ මන්ත්‍රීවරයෙක් ලෙස ගත කළ ජීවිතේදී මුහුණ දුන් අමිහිරි අත්දැකීම් මතක් කළොත්?එක් වතාවකදී එක් මන්ත්‍රීවරයකුට කොරියාවෙ රැකියාවල් 10 බැගින් දුන්නා. එදා කම්පනයක් ඇති මිනිසෙක් ලෙස පක්‍ෂය වෙනුවෙන් දිවි පිදූ පවුල්වල අයගෙන් එම පිරිස තෝරාගන්න මම යෝජනා කළා. පක්‍ෂය මෙම යෝජනාව ප්‍රතික්‍ෂේප කළා විතරක් නෙවේ එම අයදුම්පත්‍ර ආපහු රජයටම බාර දෙන්න තීන්දු කළා. ඒත් ජවිපෙ සමහර මන්ත්‍රීවරු තමන්ගෙ හිතවතුන්ට එම අවස්ථාව උදාකරල දුන්නා. මම ඒ සියල්ල ආපහු බාර දුන්නා. මා සමඟ එකට ඉඳල මියගිය සහෝදරවරු වෙනුවෙන් යමක් කරන්න බැරිවීම පිළිබඳ මට ඇතිවුණේ පුදුමාකාර කලකිරීමක්. මොකද සමහර අවස්ථාවලදී මගේ දෑස් ඉදිරිපිටම මගේ බඩියව මරා දමනවා. එදා තමයි මට දේශපාලනය අපි‍්‍රයම වුණු දවස.* රාජ්‍ය දැව සංස්ථාව හැරුණුකොට ඔබ ජාතික කඩදාසි සමාගමේ සභාපතිවරයා. මේ ද්විත්ව රාජකාරි කටයුතු සමබර කරගන්නෙ කොහොමද?ඊට මනා කළමනාකරණ හැකියාව අවශ්‍යයි. ඒ සඳහා අවශ්‍ය කැපවීම, විනයගරුක බව, අවංකකම, විශ්වාසය වගේම රාජකාරිය දිවි හිමියෙන් ඉටුකිරීම මට පක්‍ෂ ක්‍රියාකාරීත්වයෙන් ලැබුණු ලොකුම දේයි. ඒ වගේම කඩදාසි සමාගමේ සභාපතිවරයා ලෙස මම වැටුපක් ලබන්නේ නෑ.* පූර්ණ කාලීන රාජකාරි කටයුතුවල නියැලීම ඔබ වෙහෙසට පත්කරන්නෙ නැද්ද?වැඩ නොකර ඉඳීම මට කරන්න අපහසු දෙයක්. විනෝද ගමනක් ගියත් එය රාජකාරි කටයුත්තක් ඉලක්ක කරගෙනයි යන්නේ.* ඔබේ දේශපාලන දර්ශනය තුළ ඔබ දැඩිව විශ්වාස කරන යමක් තිබෙනවාද?විශ්වයේ නිරපේක්‍ෂ සත්‍යය අනුව කවදා හරි දවසක ධනේෂ්වර ක්‍රමය බිඳ වැටිල කොමියුනිස්ට් ක්‍රමය බිහිවෙනවා. ඊට දින වකවානු වෙන්කරන්න බෑ. උදාහරණයක් විදිහට ධනේෂ්වර ක්‍රමයට අවුරුදු 800 ක් වෙද්දි සමාජවාදය තියෙන රුසියානු ආණ්ඩුවට වයස අවුරුදු 70 යි. ඒ අනුව සියලු සමාජ ක්‍රම සර්පිලාකාරව සිද්ධ වෙනවා.* ඔබ ආණ්ඩු පක්‍ෂයේ අයෙක් ලෙස හඳුනා ගැනෙන්නෙ කොයි ආකාරයට ද?මට ජනාධිපතිතුමා හෝ පවුලේ අය සමඟ සම්බන්ධ වෙන්න පෞද්ගලික වුවමනාවක් තිබුණේ නෑ. ඒත් 2008 මැතිවරණ කාලෙදී මං හිටියෙ නැඟෙනහිර දෙමළ ජනතාවට කිරිපිටි බෙදා දෙමින්. ඒ වෙලාවේ මගේ අම්මගෙ හදවත නතර වෙන්න යනවා. මගෙ අතේ සතයක්වත් තිබුණේ නෑ. මම බැසිල් සර්ට කතා කරල මේ බව කිව්වා. “අමරෙ ඔයා වැඩ ටික කරගෙන යන්න” මට එතුමා කිව්වේ එච්චරයි. අවශ්‍ය උපකරණවලට තමන්ගේ පෞද්ගලික මුදල් යොදවල මගෙ අම්මව එතුමා සනීප කරල දුන්න. එදා දැනුණ හැඟීමත් එක්ක එවැනි සංවේදී මිනිසුන් එක්ක ඉන්න එක හොඳයි කියල මට හිතුණා.* ජීවිතෙ අවසාන කාලය ඔබ ගතකරන්න කැමැති කොයි ආකාරයටද?පුද්ගලිකව මට මැරෙනකම් රාජකාරි කටයුතු කරන්න පුළුවන් කියල මං විශ්වාස කරනවා. අඩුම තරමෙ ලියල හරි මට ඒ දේ කරන්න පුළුවන් වේවි. ලියන්න කියන්න බැරිවුණොත් ගොවිපළක ජීවිතේ අවසාන කාලය ගෙවන්න මං කැමතියි. හැබැයි මට තාම බුලත් විට කඩයක්වත් නෑ.ඒ වගේම ඉසෙබලා අයෙන්ඩි ලියූ ඊවා ලූනා හි එන කොටසක් මේ වෙලාවේදී මං මතක් කරන්න කැමැතියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007293</link>
    <topic>අයෝමය හස්තය හාහැඟුම්බර – ලූලා</topic>
    <author>ධම්මික සෙනෙවිරත්න</author>
    <content>ලතින් අමෙරිකාවේ විශාලතම රාජ්‍යය වන බ්‍රසීලයේ ජනාධිපති ලූලා ද සිල්වා ජාත්‍යන්තර දේශපාලන කරළියේ කැපී පෙනෙන චරිතයකි. රට තුළ මෙන්ම ලතින් අමෙරිකා කලාපය තුළ ද ඔහුට ඇති ආකර්ෂණය තවමත් අඩුවී නොමැත. ලූලා කෙරෙහි ඇති මාධ්‍ය අවධානයේද අඩුවක් නැත. බ්‍රසීල ජනාධිපතිවරණයට තවත් මාස 3 කට අඩු කාලයක් තිබියදී පසුගියදා ඔහු ජනතාව හමුවේ අතිශය හැඟීම්බර වනු දැකිය හැකිවිය.ඉතාමත් විවෘත ලෙස හා නිර්ව්‍යාජ ලෙස අදහස් දක්වමින් සිටි ජනාධිපතිවරයාගේ දෙනෙතින් ගැලූ කඳුළු බ්‍රසීල ජනතාවගේ හදවතට දැනෙන්නට ඇත. එම සංවේදී මොහොත ජාත්‍යන්තර මාධ්‍ය ලෝකයට රැගෙන ගියේය.ඉදිරි ජනාධිපතිවරණය සඳහා ලූලා තරග කරන්නේ නැත. ඔහුගේ අනුප්‍රාප්තිකයා ලෙස ඉදිරිපත්ව සිටින්නේ ජනාධිපතිවරයාගේ මාණ්ඩලික ප්‍රධානී තනතුර දැරූ සිල්මා රුසෙෆ්ය. ජනාධිපතිවරණයෙන් ඇය තේරී පත්වුවහොත් බ්‍රසීලයෙන් බිහිවූ පළමු ජනාධිපතිවරිය වනු ඇත්තේ ඇයයි.ජනාධිපතිවරයා උපන් ගමට ආසන්නයේ පිහිටි පාසලක පැවැති උත්සවයකදී 3000ක පමණ ජනකායක් අමතමින් විනාඩි 51ක් සිය කතාව පවත්වා තිබිණි. එහිදී අනාගත ජනාධිපතිවරිය වීම සඳහා රුසෙෆ්ට ඇති සුදුසුකම් පිළිබඳ සහතිකයක් ද ජනාධිපති ලූලා ගෙන් ලැබිණි.ඇගයීමලූලාගෙන් පසු සභාව ඇමතූ රුසෙෆ් තම කතාව විනාඩි 24 කට සීමා කළ අතර රටේ සමස්ත ජනතාව වෙනුවෙන් සේවයට කැපවීමට සූදානම් බව පැවසුවාය. ජනාධිපතිවරයා තමන්ට ලබාදී ඇත්තේ ජීවිතයේ වඩාත් වැදගත්ම අවස්ථාව බව ඇය සඳහන් කර තිබිණි. බ්‍රසීලයේ සිදුකළ දැවැන්තම සාමකාමී විප්ලවය කළේ ලූලා ද සිල්වා බවත් ඇය සඳහන් කළාය.එය සත්‍යයකි. බ්‍රසීලයේ වර්තමානයේ ළඟාවී ඇති ඉහළ මට්ටම පිටුපස සිටින අයෝමය නායකත්වය ජනාධිපති ලූලා ද සිල්වා ගේය. පොදුජනයාගේ අදහස බ්‍රසීලයේ බලයට පත් හොඳම ජනාධිපතිවරයා ඔහු බවයි. ඔහු බලයට පත්වීමෙන් පසු සෑමදෙයක්ම හොඳ අතට වෙනස්වූ බව ජනමතයයි. බලයට පත්ව වසර 8 කට පසු ඔහුගේ හඬට කන්දෙන්නට ජනතාව අදටත් කැමැතිය. එය සිල්මා රුසෙෆ්ගේ ජයග්‍රහණයට මාවත විවර කරනු ඇතැයි පෙනෙන්නට තිබේ.රුසෙෆ්ගේ ප්‍රධාන ප්‍රතිවාදියා වන්නේ 2002 ලූලා ජයග්‍රහණය කළ ජනාධිපතිවරණයේදී ඔහුගේ ප්‍රතිවාදියා වූ සාඕපාවුලෝ ආණ්ඩුකාර ජෝස් සේරාය. ඔහු යම් තරගයක් දෙන්නට ඉඩ ඇතත් ජනාධිපති ලූලා යටතේ බ්‍රසීලය අත්කරගත් ආර්ථික සමාජයීය හා දේශපාලන ජයග්‍රහණ ආපිට හරවන්නට බ්‍රසීල ජනයා කල්පනා කරනු ඇතැයි සිතිය නොහැක. ජනාධිපති ලූලා, රුසෙෆ් ගේ මැතිවරණ ව්‍යාපාරයේ යෙදී සිටින බවට ප්‍රතිවාදි බලවේග චෝදනා කරයි.තම දේශපාලන බලය අයථා ලෙස භාවිතයේ යොදන ලදැයි ජනාධිපතිවරයාට එරෙහිව චෝදනා ගොනුවීමට ඉඩ ඇති බවට මැතිවරණ බලධාරීන් ද ප්‍රකාශ කර තිබිණි. එහෙත් ලූලා මේ කාරණය දෙස බලන්නේ එය තමන්ට එරෙහි පීඩනයක් ඇතිකිරීම සඳහා දරන ප්‍රයත්නයක් ලෙසයි.ලුයී ඉනාසියෝ ලූලා ද සිල්වා 2002 වසරේදී බලයට පත්වූයේ බ්‍රසීලයේ 35 වැනි ජනාධිපතිවරයා වශයෙනි. 2003 ජනවාරි 1 වැනිදා ඔහු රාජකාරි ඇරැඹීය. 1989 දී හා ඉන් පසු දෙවතාවක් ජනාධිපතිධූරය සඳහා තරග කළද ඔහුට ජයගත නොහැකි විණි. 2006 දී දෙවනවතාව සඳහා තරග කර යළි ඉහළින් ජය ලැබූ අතර ධූර කාලය නිමාවීමට ඇත්තේ ලබන වසරේ ජනවාරි 1 වැනිදායි.අතීතයලූලා ද සිල්වා බ්‍රසීලයේ ජනාධිපති මැඳුර දක්වා ආවේ විල්ලුද පලසක් මතින් නොවේ, සාමාන්‍ය පවුලක උපත ලැබූ ඔහුගේ් ළමා කාලය කටුක අත්දැකීම්වලින් යුතු එකක් විය. දස හැවිරිදි විය වනවිටත් ඔහුට කියැවීමේ හැකියාව නොවීය. පවුලේ ආර්ථික අරගලයට උරදීම සඳහා 4 වැනි ශ්‍රේණියේදී අධ්‍යාපනයට සමුදීමට ඔහුට සිදුව තිබිණි. ලූලා තම පළමු රැකියාව අරඹන්නේ අවුරුදු 12 දී වීදියේ සිටිමින් සපත්තු පොලිෂ් කරන්නකු වශයෙනි. ඔහුට විධිමත් රැකියාවක් ලැබෙන්නේ 14 හැවිරිදි වියේ දීය. ඒ, තඹ සැකසුම් කම්හලක ලේත් ක්‍රියාකරුවකු වශයෙනි.අවුරුදු 19 දී රථවාහන එකලස් කිරීමේ කම්හලක රැකියාවක යෙදී සිටින අතර ඔහුට සිය වම් අතේ සුළැඟිල්ල අහිමිවිය. අනතුරට ලක්වූ මොහොතේ ප්‍රතිකාර ලබාගැනීම සඳහා රෝහල් ගණනාවකට යාමට ඔහුට සිදුව තිබිණි. මේ සිදුවීම ඔහු කම්පනයට පත්කළේය. වෘත්තීය සමිති ව්‍යාපාරය සමඟ එක්වීමට ඔහු පොළඹවාලූ කාරණය ද එය විය. ක්‍රමයෙන් ඔහු කැපී පෙනෙන වෘත්තීය සමිති ක්‍රියාකාරිකයකු වූ අතර විවිධ තනතුරු ද දැරීය. බ්‍රසීල හමුදා පාලනයේ මර්දන හස්තය වැඩකරන ජනතාව දෙසට දිගුව තිබියදී ලූලා වඩාත් වාමාංශික දේශපාලනයට නැඹුරු විය.සිය සහෝදරයා වූ ෆ්‍රෙයි චිසේගේ ආභාෂය ඔස්සේ යමින් පුළුල් වෘත්තීය සමිති ව්‍යාපාරයක් ගොඩනැඟීමේ යෙදී සිටි ඔහු 1975 දී සාඕ බර්නාඩෝ දෝ කැම්පෝ සහ සියාඩෙම් කාර්මික නගර ආශි‍්‍රතව ගොඩනැඟූ වානේ කම්කරුවන්ගේ සභාපති ධූරයට පත්විණි. 1970 ගණන්වල අගභාගයේදී හමුදා පාලනයට නතුව තිබූ බ්‍රසීලයේ ප්‍රධාන පෙළේ වැඩ වර්ජන කිහිපයක්ම මෙහෙයවීමට ඔහුද එක්විය. කම්කරු උසාවිය මඟින් වර්ජන නීතිවිරෝධී බව ප්‍රකාශ කිරීමෙන් පසු ලූලා ටද මසක සිරදඬුවමක් නියම කෙරිණි. මේ අත්දැකීම් ඔස්සේ ඔහු වඩාත් ශක්තිමත් විය.1980 පෙබරවාරියේදී වෘත්තීයවේදීන්, බුද්ධිමතුන්, වෘත්තීය සමිති නායකයන් ආදී විවිධ පිරිස් එක්ව “කම්කරු පක්‍ෂය” බිහිකැර ගැනීමට ඔහුද එක්විණි. එය බ්‍රසීලයේ හමුදා රජයට එරෙහිව ප්‍රගතිශීලී අදහස් දැරූ වාමාංශික දේශපාලන බලවේගයක් ලෙස මතුවිය.කම්කරු පක්ෂය1983 වන විට මධ්‍යම වෘත්තීය සමිති සම්මේලනය (CUT) ගොඩනැඟීම සඳහා ඔහුද මුල්විය. එමඟින් බ්‍රසීල ජනාධිපති සෘජු මහජන ඡන්දයෙන් තෝරාගත යුතුය යන අදහස පෙරට ගනිමින් තිබිණි. 1967 ව්‍යවස්ථාව අනුව ජනාධිපති තෝරාගන්නා ලද්දේ කොන්ග්‍රසයේ මණ්ඩල දෙකම ඒකාබද්ධ සැසිවාරයක් පවත්වා එම සභිකයන්ගේ ඡන්ද යෙනි. මේ ක්‍රමයට, 1964 මාර්තු සිදුවූ හමුදා කුමන්ත්‍රණයෙන් පසු බලයට පත් සෑම ජනාධිපතිවරයකුම විශ්‍රාමික හමුදා ජෙනරාල්වරයෙකි.මෙය වෙනස්විය යුතු බවට මතුවූ විශාල මහජන අරගලයකින් පසු 1989 දී පළමුවරට ජනාධිපතිවරයා තෝරා ගැනීමේ අවස්ථාව ජනතාවට ලැබිණි. එම පළමු වාරය සඳහාම ලූලා තරග කළද ඔහුට තේරීපත්වීමට හැකිවූයේ නැත. එහෙත් 1986 පැවැති මැතිවරණයෙන් තේරීපත්වීමෙන් පසු ඔහු කොන්ග්‍රස් සභිකයෙක් ලෙස කටයුතු කරමින් සිටියේය. ලූලාගේ පක්‍ෂය වන ‘කම්කරු පක්‍ෂය’ බ්‍රසීලයේ නව ආණ්ඩුක්‍රම ව්‍යවස්ථාව ලිවීම සඳහා ද දායක විය.එමඟින් එරට වැඩකරන ජනයාගේ අයිතීන් තහවුරු කෙරිණි. එහෙත් කෘෂිකාර්මික ප්‍රතිසංස්කරණ ආදී කාරණා ඊට ඇතුළත් නොවීමට එරෙහිව හඬ නැඟූ® ලූලා ගේ පක්‍ෂය ජනතාවාදී ව්‍යවස්ථාවක් සඳහා තවදුරටත් පෙනීසිටියේ ය. 1990 දී යළි කොන්ග්‍රස් සභිකයකු ලෙස පත්වීම සඳහා තරඟ කිරීම ප්‍රතික්ෂේප කළ ඔහු සිය පක්‍ෂය ශක්තිමත් කරමින් රට පුරා යාමට ක්‍රියා කළේය.1994 හා 1998 දී ජනාධිපතිධූරය සඳහා තරග කර ජයගත නොහැකි වුවද 2002 දී ඔහු විශිෂ්ට ජයක් ලැබුවේය.දීර්ඝ කාලීන හමුදා පාලනය යටතේ හෙම්බත්ව, ආර්ථික වශයෙන් ද ඇද වැටී සිටි බ්‍රසීලය දෙපයින් සිටුවා ආර්ථික බලවතකු ලෙස පෙරට ගැනීමට ජනාධිපති ලූලා සමත්විය. අද බ්‍රසීලය ලතින් අමෙරිකානු කලාපයේ බලවත් රාජ්‍යයක් ලෙස පමණක් නොව ශීඝ්‍රයෙන් පෙරට එමින් ඇති ආර්ථික බලවතුන් සමඟ ද එක්ව ක්‍රියාකරයි.බලසම්පන්න නායකයාජාත්‍යන්තර Time සඟරාව 2010 වසරේ ලොව බලවත්ම පුද්ගලයන් 100 දෙනාගේ ලැයිස්තුවේ ලූලා ඉහළින් සිටී. 2009 G – 20 සමුළුවේදී අමෙරිකා ජනාධිපති බැරැක් ඔබාමා, ලූලාද සිල්වා හැඳින්වූයේ ලොව සිටින බලසම්පන්නම දේශපාලනඥයා වශයෙනි. S’Pais සහ Le monde නම් කීර්තිමත් ප්‍රංශ පුවත්පත් 2009 වසරේ මිනිසා ලෙස නම් කළේද ඔහුමය.2008 දෙසැම්බර් 20 වැනිදා News Week  සඟරාව ලොව වැදගත්ම මිනිසුන් 50 දෙනා අතර 18 වැනි තැන ලබා දුන්නේද බ්‍රසීල ජනාධිපති ලුලා ටය. ඔහු එම ලැයිස්තුවට ඇතුළත්වූ එකම ලතින් අමෙරිකානු නායකයා ද විය. 2009 වසරේදී UNESCO ව මඟින් පිරිනමන Felix Honphouet – Boighy සාම ත්‍යාගයද ඔහු වෙත ලැබිණි. 2010 ජනවාරි 20 වැනිදා ස්විට්සර්ලන්තයේ ද’ වෝස් හිදී රැස්වූ ලෝක ආර්ථික සංසදය (World EConomic Forum) ගෝලීය රාජ්‍යතාන්ත්‍රිකයා (Global Statesman) සම්මානයෙන් ඔහු පුදනු ලැබීය. මේ හැරුණුවිට තවත් සම්මාන හා ත්‍යාග ගණනාවක් ලූලා ද සිල්වා නම් දක්‍ෂ රාජ්‍ය තාන්ත්‍රිකයාට හිමිවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007294</link>
    <topic>කළු පෙට්ටිය තබා සමුගත් ඩේවිඩ්</topic>
    <author>ඒ. එෆ්. පී ඇසුරිනි නිලුකා තිලකරත්න</author>
    <content>මේ ඔහුට අවසන් ගෞරව දක්වන්නට අවස්ථාවයි. ලෝකයට මාහැඟි ‘කළුපෙට්ටිය’ තබා ඔහු යන්නට ගියේ ය. එය ගුවන් යානයක ආරක්ෂාව තහවුරු කරන දත්ත ගබඩාවකි. විශේෂයෙන් ගුවන් අනතුරකදී සිදුකරන පර්යේෂණ කටයුතු මෙහෙය වන්නේ කළු පෙට්ටිය තුළ තැන්පත් දත්ත නිර්ණායක ප්‍රමුඛ කොට ගෙනය.මෙය නිර්මාණය කිරීමේ ගෞරවය හිමි ඕස්ට්‍රේලියානු ජාතික ඩේවිඩ් වොරන් පසුගියදා මොලොවින් සමුගත්තේ ය. මිය යන විට ඔහු 85 වැනි වියේ පසු විය.1953 දී සිදු වූ ලොව ප්‍රථම ගුවන් අනතුරත් සමඟ වොරන්ට මෙම කළු පෙට්ටිය නිර්මාණය කිරීමේ අදහස පහළ විය. ආචාර්ය වොරන්ගේ දත්ත වාර්තා කරණය සොයා ගැනීමත් සමඟ ආකාස තරණයේ දී අනවශ්‍ය බියවීම් වලින් මිදීමට මඟ හසර පාදයි. මෙල්බන් නුවර ගඟනගාමී පර්යේෂකයකුªලෙස හේ කටයුතු කෙළේ ය.වරක් පුදුම දනවන ධූම කේතුවක විනාශය අධ්‍යයනය කළ හේ මෙම පර්යේෂණ කටයුතු සඳහා නියමු කුටියෙහි පටිගත කළ හඬවල් සහ දත්ත ඉතා ප්‍රයෝජනයත් බව වටහා ගත්තේ් ය. එහි ප්‍රතිඵලයක් ලෙස 1956 දී කළු පෙට්ටියේ බිහි වීම සිදු විය. මෙහි පුරා හෝරා හතරක දත්ත පටිගත කළ හැකි අතර ද්‍රව්‍ය හඳුනා ගැනීමක්ද සිදු කෙරෙයි.මෙය ලෝකය පුරා මඟින් රැගත් ගුවන් ගමන් වලදී අත්‍යවශ්‍ය උපකරණයක්. තවත් අවුරුදු ගණනාවක් පුරා සිය මෙහෙවරේ කළු පෙට්ටිය නියුතුව සිටිනු ඇත. එහෙත් ඔහු සමුගෙනය. 1925 දී උපත ලැබූ නිර්මාතෘවරයා මිය යනවිට සිව් දරු පියකු වූ අතර මුණුපුරු මිණිපිරියන් සත් දෙනකුගේ කිරි අත්තා ද වූයේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007295</link>
    <topic> ප්ලාස්ටිකීට උණුසුම් සුබ පැතුම්</topic>
    <author>ඒ. එෆ්. පී ඇසුරිනි නිලුකා</author>
    <content>ප්ලාස්ටිකී පිළිගැනීමට දහසකුත් දෙනා අයිස් ලන්ත මුහුදු සීමාවට පැමිණ සිටියහ. ඒ සුබ පැතීම්වලින් පිරී ගිය හදවතින් නව සහ නිමැවුම් කරුවා පිළි ගැනීම සඳහා ය. සය දෙනකුගෙන් යුතුª කණ්ඩායම රැගත් ප්ලාස්ටිකා බෝට්ටුව ගමනාන්තයේ දී කිලෝ මීටර් 15000 ක දුරක් ගෙවා තිබිණි.මෙම ‘ප්ලාස්ටිකි’ බෝට්ටුව නිමැ වී තිබුණේ ප්‍රතිචක්‍රිකරණය කළ ප්ලාස්ටික් බෝතල් 12,500 ක එකතුවෙනි. කොල්ලෑව සහිත මෙම බෝට්ටුවේ නිර්මාතෘ බ්‍රිතාන්‍ය ජාතික රොත්ස්චයිල්ඩ් ය.මෙය ඉතා ප්‍රබල අත්දැකීමක්, ගමනාන්තය දක්වා ළඟා වනතුරු අපි හිටියේ නොඉවසිල්ලෙන්. රොත්ස්චයිල්ඩ්ස් ප්‍රකාශ කෙළේ ආඩම්බරය මුසු හැඟීමකිනි. පරිසරවේදියකුªද වන හේ මෙය අපද්‍රව්‍ය ඵලදායි ලෙස භාවිතයට ගන්නා ආකාරය පිළිබඳ කදිිම ආදර්ශයක් බව පැහැදිලි කළේ ය. මෙම බෝට්ටුවට ප්ලාස්ටිකි යන නාමය යෙදුණේ Kon - Tiki නම් පර්යේෂණාත්මක පහුර ආශ්‍රය කොට ගෙන ය. එය 1947 දී තෝර් හෙයර්දහිල් විසින් නිර්මාණය කළ එකකි. එහි පර්යේෂණාත්මක ගමන්නාන්තය වූයේ දකුණු අමෙරිකාවේ සිට පොලිනිසිය දක්වා ය.කෙසේ වෙතත් මෙම නව ප්ලාස්ටිකී පාරුව නිර්මාණය කිරිම සඳහා ප්‍රතිචක්‍රියකරණය කළ ප්ලාස්ටික් හැරුණු කොට කජු වලින් නිමැ වූ ගම්, දහයියා යොදා ගැණුනි.සූර්ය පැනල බලශක්තිය සුළං බලය බයිසිකල් බලගැන්වෙන විද්්‍යුත් ජෙනරේටර්, ආදී ශක්ති ප්‍රභවයන් ද බෝට්ටුව ක්‍රියාත්මක කිරීම සඳහා යොදා ගෙන තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007296</link>
    <topic>ආදරය බෙදන ‘සන්’ ගම්මානයේ පුංචි පැටවු</topic>
    <author>ඒ. එෆ්. පී ඇසුරිනි නදීශානි ප්‍රියංගිකා</author>
    <content>ටූ ලින්ග් චිත්‍ර ඇඳීමට කැමැත්තක් දක්වන දරුවෙකි. ඔහු අඳින්නේ තම පියා ගේ හා මව ගේ යැයි සිතාගත් රූපය. ඒ ඔහු තම දෙමාපියන් කිසි දිනක නොදැක තිබූ නිසාවෙනි. ඔහු ගේ පියා තම බිරිඳ මරා ජීවිතාන්තය දක්වා හිර ගෙදරට ගියේ ය. ටූ ලින්ග් ‘සන්’ ගම්මානයේ වෙසෙන තවත් එක් අසරණ දරුවෙක් වූයේ ඒ නිසාවෙන් ය.බීජිං නුවර නව ව්‍යවස්ථාගත නීතිය අනුව සිරකරුවන්ගේ දරුවන්ට ද නව ස්ථානයක් සැකසීමට තීරණය විය.1996 වසරේ දී ෂැන්ෂෙ හි පළමු ගම්මානය ඔවුන් වෙනුවෙන් විවෘත විය. එහි දරුවන්ගේ කතා, හද පැහැර ගන්නා වූ කතා බවට පත්විය. ඉන්පසු ෂැන්ග් ගේ මූලිකත්වය මත රජයෙන් තවත් ගම්මාන පහක් දරුවන් වෙනුවෙන් ගොඩ නැංවීය.දරුවන් උනන්දු කරවන්නෙකු වන ෂැන්ග් ප්‍රකාශ කළ පරිදි,“සමහර හිරකරුවන්ගේ දරුවෝ නැහැ. ඒ කියන්නේ සමහර ළමයින්ව විකුණලා, තවත් අය එයාලගේ නෑදෑයෝ අරගෙන, සමහර දරුවන්ව රකින්න කෙනෙක් නැහැ. ඔවුන් දැන් තරුණයි”දරුවන්ගේ දෙමාපියන් නැවත එනතුරු කුඩා දරුවන් ‘සන්’ ගම්මානයේ මධ්‍යස්ථානයකට බාර දෙනු ලබනවා.අවුරුදු දොළහක් වයසැති මා යුෆෙයි, ‘සන්’ ගම්මානයට පැමිණියේ ‘හෙබායි’ සිට යි. ඒ ඔහු පොලිස් අත්අඩංගුවට පත් වූ හෙයිනි. යුෆෙයි ගේ පියා හිරකරුවෙකි. ඔහු පවසන පරිදි ඔහු ගේ මව ඔහු නොදනී. පියා සමඟ කතා කර නැත.“ ළමයින්ට විවිධාකාර ප්‍රශ්න තියෙනවා. ඔවුන්ව බලාගන්න කෙනෙක් නැහැ. සමහර අය පොලිසිවල”‘සන්’ ගම්මානයේ නේවාසිකාගාරයක ඔවුහු ජීවත් වෙති. නේවාසිකාගාරය අවට පරිසරය සුන්දරය. එළවළු උද්‍යාන, වතු හා ක්‍රීඩා පිටියකින් එය වටවී තිබේ. ඔවුන්ට මවක් වන්නේ නේවාසිකාගාරයේ පාලිකාවයි.ෂැන්ග් දරුවන් උනන්දු කරවන්නෙකි. ඔහු දරුවන්ව සාමාන්‍ය පාසලකට හෝ යැවීමට උත්සාහ කරයි. ඔවුන්ව දිරිමත් කරවයි. විභාග සමත් වූ විට උසස් අධ්‍යාපනය සඳහා විශ්වවිද්‍යාලවලට හෝ තාක්ෂණික විද්‍යාලවලට දරුවන් යොමු කිරීම ඔහුගේ බලාපොරොත්තුවයි.“ඒත් එයම ප්‍රමාණවත් නැහැ. ඔවුන්ට රැකියාවක් සොයා ගන්න” ෂැන්ග් ප්‍රකාශ කළේ ය.‘සන්’ ගම්මානයේ වෙසෙන දොළොස් හැවිරිදි කැඕ ෂියැංගින් AFB සේවයට ප්‍රකාශ කළේ,“ මම කැමති යි මෙහෙ ඉන්න. මෙහෙ නැන්දලා මාමලා සහෝදර සහෝදරියෝ එක්ක ම ඉන්න. “කැඕ ගේ සොහොයුරා පස් හැවිරිදිය. ඔවුන් දෙදෙනාවම ඔවුන්ගේ සීයා රැකබලා ගනී.“මම ටේබල් ටෙනිස් සෙල්ලම් කරන්නත්, රූපවාහිනි බලන්නත් ආසයි. මම ගොඩාක් ආසා කුංෆු කතා වලට “ෂැන් ග් ‘සන්’ ගම්මානය අරඹා වසර දහ හතරක් ගතවන විට දරුවන් 2000කට පමණ උදව් කර තිබුණි. එහෙත් ඔහු එය ප්‍රමාණවත් නොවන බව දනී. 2005 වසර වන විට රජයේ සංඛ්‍යා ලේඛන අනුව සිිරකරුවන්ගේ දරුවන් 600000කට පමණ උදව් අවශ්‍ය වී තිබිණි.“ චීනයේ හිරගෙවල් වල ජනගහනය වැඩිවෙනවා වගේමයි. ‘සන්’ ගම්මානයේත් පිරිස වැඩිවෙනවා” යැයි ෂැන්ග් කීවේ ය.ටූ තවමත් චිත්‍ර අඳියි.“මම තාත්තා නිදහස් වෙලා එනකම් ඉන්නේ අම්මව හොයා ගන්න” ඔහු පවසයි.ෂැන්ග් ඔහුට ඔහුගේ පියා ඔහුගේ මවගේ මිනිමරුවා බව කීවේ නැත. ඔහු දරුවාගේ නම වෙනස් කළේ ය.“මට ඔහුව මඟ හැරුණා.මට මගේ අම්මවත් මඟ හැරුණාඒත් මම හොඳින්’ටූ කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>29</day>
    </date>
    <link>http://www.dinamina.lk/2010/07/29/_art.asp?fn=f1007297</link>
    <topic>සෞභාග්‍ය පතන විකටයෝ</topic>
    <author/>
    <content>  බලන්න අපේ හැඩ. අපි වගේ දහසක් දෙනා අපේ පිටි පස්සෙන් එනවා. අපි විහිළු කාරයෝ වුණාට මේ පෙරහැර විහිළුවක් විදියට හිතන්න එපා. අවුරුද්දකට වතාවක් මෙක්සිකෝවේ ග්වාදලූප් පල්ලියට අපි එක්වන්නේ ලබන වසරෙත් සෞභාග්‍ය හා සශ්‍රීකත්වය පතාගෙන.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007301</link>
    <topic>භූමිතෙල් කෑන් එක රැගෙන ආ කැබ් රිය ගැන පරීක්ෂණ</topic>
    <author>විජයානි එදිරිසිංහ</author>
    <content>භූමිතෙල් ඇඟට වක්කරගෙන ගිනි තබාගෙන ප්‍රතිසංස්කරණ වාදීන්ට විරෝධය පෑමට ගත් උත්සහයේ දී මියගිය රියෙන්සි අල්ගම මහතා එක්සත් ජාතික පක්‍ෂයේ මූලස්ථානය වන පිටකෝට්ටේ ‘සිරිකොත’ මන්දිරය අසළට රැගෙන ආ ජීප් රථය හා පුද්ගලයින් හඳුනා ගැනීමට පොලිසිය පරීක්‍ෂණයක් ආරම්භ කර තිබේ.මියගිය අල්ගම මහතා ගිනි තබා ගැනීමට සුළු වේලාවකට පෙර “යම් පුද්ගලයෙක් භූමිතෙල් කෑන් එකක් ද රැගෙන කළු පැහැති ජීප් රථයකින් පැමිණ සිරිකොත මන්දිරය අසළින් බැස එම රථයේ සිටි තවත් අයකු සමඟ කතාකරමින් සිටි අයුරු දුටු සාක්කිකරුවකුගේ ප්‍රකාශයක් මිරිහාන පොලිසිය සටහන් කර ගෙන තිබේ.මොහු පලතුරු මිලදී ගැනීමට එම ස්ථානයට පැමිණි අවස්ථාවකදී මේ සිද්ධිය දැක ඇතැයි පොලිස් ආරංචිමාර්ග සඳහන් කරයි. පසුව එහි ඇති වූ කලබලකාරී තත්ත්වයක් පිළිබඳව විමසීමේදී පුද්ගලයකු ගිනි තබාගෙන ඇති බව දැනගෙන ඇති මේ සාක්කිකරු තම අවශ්‍යතා ඉටුකරගෙන නිවසට ගොස් ඇත. එහෙත් ගිනි තබා ගෙන ඇත්තේ කෑන් එකක් රැගෙන ජීප් රථයෙන් බැසගත් පුද්ගලයා බව ඔහු ඒ අවස්ථාවේ දැනගෙන නැත.එහෙත් පසුදින පුවත්පත්වලින් එම සිද්ධිය කියවන විට ගිනි තබාගෙන ඇති පුද්ගලයා කලින් දින කලු පැහැති ජීප් රථයෙන් කෑන් එකක් ද රැගෙන බැසගත් පුද්ගලයා බව හඳුනාගෙන තිබේ. “සිය” කැමැත්තෙන් ගිනි තබාගත් බව කියන රියෙන්සි අල්ගම මහතාගේ ගිනි තබා ගැනීමේ සිද්ධිය පිටුපස කිසිවකු හෝ සිටින බව තේරුම් ගිය නිසා එම පුද්ගලයා තමා දුටු සිද්ධියට අදාළ කරුණු මිරිහාන පොලීසියට ප්‍රකාශ කර තිබේ.මිරිහාන පොලීසිය එම කටඋත්තරය සම්පූර්ණයෙන්ම සටහන් කරගෙන ඇත. රියෙන්සි අල්ගම පැමිණි ජීප් රථය දුටුවහොත් තමාට හඳුනාගත හැකි බවද හෙතෙම පවසා තිබේ. නුගේගොඩ කොට්ඨාසය බාර පොලිස් අධිකාරී දේශබන්දු තෙන්නකෝන් මහතාගේ මෙහෙයවීම මත මිරිහාන මූලස්ථාන පොලිස් පරීක්‍ෂක එගොඩවෙල මහතා ඇතුළු කණ්ඩායමක් මේ සම්බන්ධව පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007302</link>
    <topic>සෞඛ්‍ය ක්‍ෂේත්‍රයේ සියලු අභියෝග ජයගැනීම අරමුණයි</topic>
    <author>ධනුෂ්ක ගොඩකුඹුර රත්නපුර සිට</author>
    <content>ජනතාව පීඩාවට පත්කරන ඩෙංගු වැනි රෝග තත්ත්වයන්ට නිසි විසඳුම් සොයන බවත්, ඉදිරි වසර 6 තුළ සෞඛ්‍ය ක්‍ෂේත්‍රයේ සියලු අභියෝග ජයගැනීම අරමුණ බවත් ජනාධිපති මහින්ද රාජපක්‍ෂ මහතා රත්නපුරයේ දී කීය. ඩෙංගු මර්දනයට සියලු පියවර ගැනීමට රජය සූදානම් බවත් ඒ සඳහා අවශ්‍ය මදුරු නාශක ඖෂධ ඕනෑම රටකින් ගෙන්වීමට පසුබට නොවන බවත් ජනාධිපතිවරයා කීය.ඊට අවශ්‍ය මුදල් ලබාදීමට භාණ්ඩාගාරය සූදානම් බවද ජනාධිපතිවරයා අවධාරණය කර සිටී. රත්නපුර මහ රෝහලේ අලුතින් ඉදිකළ මහමෙවුනා මාතෘ සහ ළදරු සත්කාර ඒකකය විවෘත කරමින් ජනාධිපති මහින්ද රාජපක්‍ෂ මහතා එම අදහස් පළ කෙළේයමහමෙවුනා භාවනා අසපුවේ නිර්මාතෘ කිරිබත්ගොඩ ඤාණානන්ද හිමියන්ගේ මැදිහත් වීම මත ඉදිකෙරුණු මේ ඒකකය සඳහා වැය කෙරී ඇති මුදල රුපියල් ලක්ෂ 200 කි.මහමෙවුනා භාවනා අසපුවට දස වසරක් පිරීම නිමිත්තෙන් මේ ඒකකය ඉදිකරවනු ලැබ තිබේ. කිරිබත්ගොඩ ඤාණානන්ද හිමියන් ප්‍රමුඛ මහා සංඝරත්නයත්, සෞඛ්‍ය ඇමැති මෛත්‍රීපාල සිරිසේන මහතා ඇතුළු මැති ඇමැතිවරුන් විශාල පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007304</link>
    <topic>රට ගොඩ නඟන්න ඕනෑම අයකුගේ දායකත්වය ලබාගන්න රජය සූදානම්</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>රටේ විනාශකාරිත්වය සඳහා ක්‍රියා කළ පුද්ගලයන් පවා රටේ සංවර්ධන ක්‍රියාවලියට යොදාගත හැකි නම් රජය ඒ සඳහා ක්‍රියා කරන බව කැබිනට් ප්‍රකාශක තොරතුරු හා ජනමාධ්‍ය ඇමැති කෙහෙළිය රඹුක්වැල්ල මහතා පැවසීය.පවතින නීතියට අනුව කේ. පී. රජයේ සාක්‍ෂිකරුවකු බවට පත් කර ගැනීමේ හැකියාව පවතින බව පැවැසූ ඇමැති රඹුක්වැල්ල මහතා රටේ අනාගත යහපැවැත්ම වෙනුවෙන් රටේ මූලික නීති පද්ධතිය නොකඩා, පවතින ව්‍යවස්ථාවට අනුකූලව ක්‍රියාත්මක වීමේ හැකියාව රජයට ඇතැයි ද කීවේය.කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (29) පැවැති මාධ්‍ය හමුවේදී මාධ්‍යවෙදියකු නැඟු ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.මේ පිළිබඳව තවදුරටත් අදහස් දැක්වූ ඇමැති රඹුක්වැල්ල මහතා මෙසේද කීවේය. යුදමය වශයෙන් ත්‍රස්තවාදය පරාජය කර ඇති මේ අවස්ථාවේදී රටේ සංවර්ධනය වෙනුවෙන් සියලු පාර්ශවයන් ඒකරාශී කර ගත යුතුයි.විදේශගත දෙමළ ප්‍රජාවගේද (දෙමළ ඩයස්පෝරාව) මේ සඳහා ඉල්ලීමක් තිබෙනවා. දෙමළ ඩයස්පෝරාව තුළ එල්. ටී. ටී. ඊ. ය හිතවාදී පිරිසක් මෙන්ම තමනගේ ජනතාවගේ හෙට දවස ගැන සිතන පිරිසක්ද සිටිනවා. මෙවැනි පිරිස් තුළ රට ගොඩගැනීමේ අවශ්‍යතාව තිබෙනවා.රට ගොඩනැගීමේ කාර්යයට කේ. පී. වැනි අයත් සම්බන්ධ කර ගත හැකියි. රටේ විනාශකාරීත්වය වෙනුවෙන් ක්‍රියා කළ පුද්ගලයන් පවා අද මේ රටේ සංවර්ධනය සඳහා යොදා ගැනීමට රජය බලාපොරොත්තු වෙනවා. කේ. පී. ට එරෙහිව නෛතික ක්‍රියාමාර්ග නිසි අයුරින් ක්‍රියාත්මක වෙනවා.රටේ මූලික නීති පද්ධතියට හා ව්‍යවස්ථාවට එරෙහිව රජය කටයුතු කරන්නේ නෑ.ජී. එස්. පී. සහනය ලබා ගැනීම සම්බන්ධයෙන් රජය ක්‍රියාත්මක වන ආකාරය පිළිබඳ මාධ්‍යවේදියකු නැගූ ප්‍රශ්නයකට පිළිතුරු දෙමින් ඇමැති රඹුක්වැල්ල මහතා මෙසේ පැවසීය.අපේ රටේ අභිමානය පාවා නොදී ජී. එස්. පී. සහනය ලබා ගැනීමටයි රජය උත්සාහ දරන්නේ. අපේ රටේ ආර්ථිකය ඉතා දුර්වල තත්ත්වයක පැවතියා නම් අපට ජී. එස්. පී. කොන්දේසිවලට අකැමැත්තෙන් හෝ ඛ්ඹ්ස නවන්නට සිදු වෙනවා. ඒත් අපේ ආර්ථිකය අද පවතින තත්ත්වය නිසා අපට කොන්ද කෙළින් තබාගෙන කටයුතු කරන්නට හැකි වී තිබෙනවා. අද අපට රුපියල් කෝටි 700ක විදේශ සංචිත තිබෙනවා. මෙවැනි තත්ත්වයක් තුළ අපේ විදේශ විනිමය යම් තරමක පාලනයක තබා ගැනීමට අපට හැකියාව තිබෙනවා.රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්‍ෂ ආරිය රූබසිංහ යන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007305</link>
    <topic>රටේ අනන්‍යතාවතහවුරු කෙරෙනමාධ්‍ය ප්‍රතිපත්තියක්</topic>
    <author>නුවන් කොඩිකාර</author>
    <content>ශ්‍රී ලාංකේය අනන්‍යතාව තහවුරු කෙරෙන මාධ්‍ය ප්‍රතිපත්තියක් හඳුන්වාදීමට 2600 ශ්‍රී සම්බුද්ධ ජයන්ති ජනාධිපති මෙහෙයුම් කමිටුව සූදානම් වෙයි.බුද්ධ ශාසන සහ ආගමික කටයුතු ඇමැතිවරයා ලෙස අගමැති දි. මු. ජයරත්න මහතා මේ සඳහාවන උපදෙස් සම්බුද්ධත්ව ජයන්ති මෙහෙයුම් කමිටුවට ලබාදී ඇත.ඒ අනුව ඊට අදාළ යෝජනා මාලාව පිළිබඳව සියලුම විද්‍යුත් හා මුද්‍රිත මාධ්‍ය ආයතනවල අවධානය පිණිස යොමු කිරීමට අපේක්‍ෂා කරන බවද අගමැතිවරයා පැවැසීය.සදාචාර සම්පන්න සමාජයක් බිහි කිරීමට ජනමාධ්‍ය සහාය අවශ්‍ය බව පවසන දි. මු. ජයරත්න මහතා, මේ පිළිබඳ ජනමාධ්‍ය ආයතන විශේෂ අවධානයක් යොමු කරන්නැයි ද ඉල්ලා සිටියේ ය. යන්ත්‍ර මන්ත්‍ර ගුරුකම් ආදී දැන්වීම් හේතු කොට ගෙන සංඝයා වහන්සේලාට පොදුවේ සිදුවිය හැකි අගෞරවය හා නොසැලකීම වළක්වා ගැනීමටත්, මිනීමැරුම්, දූෂණ හා අපරාධ පිළිබඳ ප්‍රවෘත්ති පළ කිරීමේ දී ඒ පිළිබඳ කිසියම් රීති මාලාවක් යටතේ කටයුතු කිරීමටත් මේ මඟින් අපේක්‍ෂා කරන බව ද හෙතම කීවේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007306</link>
    <topic>‘ටියුෂන්’ මහාචාර්ය සකසන උසස් පෙළ රසායන විද්‍යාප්‍රශ්න පත්‍රය අහෝසි කරන්න</topic>
    <author>දයා පෙරේරා</author>
    <content>පෞද්ගලික උපකාරක පන්ති (ටියුෂන්) හා වැඩමුළු පවත්වන ආයතනයකට සම්බන්ධ බව කියන විශ්වවිද්‍යාල මහාචාර්යවරයකු මෙවර අධ්‍යයන පොදු සහතික පත්‍ර (උසස් පෙළ) විභාගයේ රසායන විද්‍යා ප්‍රශ්න පත්‍රය සකස් කිරීමේ ප්‍රධානියා බැවින් එම ප්‍රශ්න පත්‍රය අවලංගු කළ යුතු බව අධ්‍යාපන වෘත්තිකයන්ගේ සංගමය කියයි.ටියුෂන් පන්ති පවත්වන ආයතනයක් සමඟ සෘජු සබඳකම් ඇතැයි කියන පුද්ගලයකු මෙසේ විභාග ප්‍රශ්න පත්‍ර සකස් කිරීම සදාචාර විරෝධී ක්‍රියාවක් වන අතර, එය උක්ත ආයතනයට සිසුන් ආකර්ෂණය කර ගැනීමේ උපාය මාර්ගයක් වන බවත්, සෙසු සිසුන්ට විශාල අසාධාරණයක් බවත්, අධ්‍යාපන වෘත්තිකයන්ගේ සංගමයේ ප්‍රධාන ලේකම් වසන්ත ධර්මසිරි මහතා පැවැසීය.ඒ මහතා එසේ පැවැසුවේ නාරාහේන්පිට අභයාරාමයේ ඊයේ (29) පෙරවරුවේ පැවැති මාධ්‍ය හමුවකදීය. ටියුෂන් පන්තිවල උගන්වන හෝ ඒවායේ අයිතිකරුවන් වන විශ්වවිද්‍යාල ඇදුරන් විභාග ප්‍රශ්න පත්‍ර සකස් කිරීමේ කටයුතුවලට සම්බන්ධ කර නොගන්නා නීති රීති යෝජිත අධ්‍යාපන පනතට ඇතුළත් කළ යුතු බව ද ධර්මසිරි මහතා කීවේය.ලබන අගෝස්තු 18 හා 19 දෙදින රසායන විද්‍යා විෂයය සඳහා විභාගය පැවැත්වෙන බැවින් මේ ප්‍රශ්න පත්‍රය වෙනුවට අලුත් ප්‍රශ්න පත්‍රයක් වෙනත් ප්‍රධාන පරීක්‍ෂකයකු ලවා සම්පාදනය කිරීමට හොඳට ම කාලවේලාව ඇතැයි ද හේ කීය.ටියුෂන් පන්තිවල දී මේ ප්‍රධාන පාලක පරීක්‍ෂක මහාචාර්යවරයා සෘජුවම දේශන නොපැවැත්වුවත් වෙනත් දේශකයන් ලවා ආදර්ශ ප්‍රශ්න ලබා දෙන බැවින් තත්ත්වය වඩාත් ප්‍රශ්න සහගත වන්නේ යැයි ද පැවැසූ හෙතෙම මේවා සදාචාරය පිළිබඳ ගැටලු බව ද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007307</link>
    <topic>එහෙම කෙනෙක්ප්‍රශ්න පත්‍ර සකසන්නේ නෑ</topic>
    <author>දයා පෙරේරා</author>
    <content>උපකාරක පන්ති (ටියුෂන්) පවත්වන හෝ ඊට අදාළ වැඩමුළු සම්මන්ත්‍රණවලට සම්බන්ධ විශ්වවිද්‍යාල ඇදුරන් කිසිවකු අධ්‍යාපන පොදු සහතික පත්‍ර උසස්පෙළ විභාග ප්‍රශ්න පත්‍ර සකස් කිරීමට සම්බන්ධ නැතැයි විභාග කොමසාරිස් ජනරාල් අනුර එදිරිසිංහ මහතා පවසයි.විභාග කොමසාරිස් ජනරාල්වරයා එසේ පැවැසුවේ උසස් පෙළ රසායන විද්‍යා ප්‍රශ්න පත්‍රය සකස් කිරීම සඳහා ටියුෂන් පන්ති පවත්වන විශ්වවිද්‍යාල මහාචාර්යවරයකු සම්බන්ධ බවට අධ්‍යාපන වෘත්තිකයන් ගේ සංගමය විසින් මාධ්‍ය සාකච්ඡාවක් පවත්වා ඊයේ (29) නගන ලද චෝදනාව පිළිබඳ ‘දිනමිණ’ කළ විමසුමකට පිළිතුරු වශයෙනි.විභාග ප්‍රශ්න පත්‍ර සකස් කිරීමට සම්බන්ධවන සියලු දෙනාම විභාග පනත අනුව දිවුරුම් ප්‍රකාශයක් ලබාදෙන බවත්, ටියුෂන්දීම වැනි කටයුතුවලට සම්බන්ධ නැතැයි එහි සඳහන් කරන බවත් කොමසාරිස් ජනරාල්වරයා කීය.එම නිසා ප්‍රශ්න පත්‍ර සකස් කිරීමට තෝරා ගන්නා ආචාර්ය මහාචාර්යවරුන් සියලු දෙනා ගැන පූර්ණ විශ්වාසය පළකරන බවත් තමා එහි වගකීම දරන බවත් ඒ මහතා වැඩිදුරටත් සඳහන් කෙළේය.ශ්‍රී ජයවර්ධනපුර විශ්වවිද්‍යාලයයේ ආචාර්යවරයකු හා මහාචාර්යවරයකු අතර පවතින අර්බුදයක් පදනම් කරගෙන සිසුන් අතර අනවශ්‍ය බියක් මැවීමට ගන්නා උත්සාහයක දී අධ්‍යාපන වෘත්තිකයන්ගේ සංගමය එහි කොටස්කරුවන් වී බොරදියේ මාළු බෑමට වෑයම් කරන්නේ යැයි ද කොමසාරිස් ජනරාල්වරයා පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007308</link>
    <topic>නීති විරෝධීවපාර මාරු වූඕ. අයි. සී. අත්අඩංගුවට</topic>
    <author>ඉන්දික පොල්කොටුව</author>
    <content>පදික මාරුව අමතක කොට නීති විරෝධී ලෙස පාර මාරු වන්නට ගිය කලවංචිකුඩි පොලිස් ස්ථානාධිපතිවරයා මහනුවර පොලිසිය ඊයේ (29) අත්අඩංගුවට ගත්තේය.සිවිල් ඇඳුමින් සැරසුණ මොහු සිය බිරිය සහ දරුවා සමඟ පාර හරහා ගමන් කර ඇත්තේ පොලිස් අණ නොතකා බව පොලිසිය කියයි. නීති විරෝධීව පාර හරහා ගමන් කිරීම වළකාලන්නට ගිය පොලිස් නිලධාරීන්ට මේ පොලිස් පරීක්ෂකවරයා බැණ වැදී ඇත.මහනුවරින් වාර්තා වන එම සිද්ධිය මෙසේය. මහනුවර දළදා වීදියේ රාජකාරියේ යෙදී සිටි සිවිල් ආරක්ෂක නිලධාරිනියක් හා පොලිස් සහායක සේවා නිලධාරියකු අදාළ ස්ථානාධිපතිවරයාට එහි නීතිය පිළිබඳ අඩංගු පත්‍රිකාවක්ද පෙන්වා නීති විරෝධීව මාර්ගය හරහා ගමන් නොකරන්නැයි ඉල්ලා සිටියදී ඒ පිළිබඳ නොතකා ස්ථානාධිපතිවරයා මාර්ගය හරහා ගමන් කැර ඇත.මේ අතර සිද්ධිය පිළිබඳ පුළුල් පරීක්ෂණයක් පැවැත්වීමට මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න හා නියෝජ්‍ය පොලිස්පති පූජිත් ජයසුන්දර මහත්වරුන් විසින් සහකාර පොලිස් අධිකාරී එම්. මොහොට්ටිගෙදර මහතා පත්කරනු ලැබ ඇත.පදික මාරු භාවිතයකින් තොරව මහනුවර නගරයේ මාර්ගය හරහා ගමන් කළ පුද්ගලයන් සිය දෙනකු පසුගියදා අධිකරණය හමුවට ඉදිරිපත් කිරීමෙන් අනතුරුව ඒක අයකුට රුපියල් 750 බැගින් රුපියල් 75,000ක දඩ මුදලක් ගෙවීමට නියෝග කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073020</link>
    <topic>ෆොන්සේකාට එරෙහි නඩුව සැප්. 27දා සිට දිනපතා විභාගයට</topic>
    <author>ශිරෝමි අබයසිංහ</author>
    <content>සුදු කොඩි ප්‍රකාශය සම්බන්ධයෙන් අධිචෝදනා ලැබ සිටින විත්තිකාර විශ්‍රාමික ජනරාල් සරත් ෆොන්සේකා මහතාට එරෙහි නඩුව ලබන සැප්තැම්බර් 27 දා සිට දිනපතා විභාගයට ගැනීමට මහාධිකරණ ත්‍රිත්ව විනිසුරු මඩුල්ල (triad at bar) ඊයේ (29) තීරණය කෙළේ ය.විත්තිකාර ජෙනරාල්වරයාට කොළඹ මහාධිකරණයේ දී නඩුවට අදාළ අධි චෝදනා පත්‍රය ඇතුළු ඇමුණුම් සහ සංයුක්ත තැටි 3ක් භාර දීමෙන් පසු විත්තිකරුගේ ඇඟිලි සටහන් ලබා ගන්නා ලෙස විනිසුරු මඬුල්ල පොලිස් මුරපොළට නියම කෙළේ ය.ආරක්ෂක ලේකම් ගෝඨාභය රාජපක්ෂ මහතා ඇතුළු නඩුවේ පැමිණිල්ලේ සාක්කි කරුවන් 20 දෙනාට ලබන සැප්තැම්බර් මස 27 වන දින අධිකරණය හමුවේ පෙනී සිටින ලෙස නියම කළ විනිසුරු මණ්ඩලය එතෙක් විත්තිකරු නාවික හමුදා මූලස්ථානයේ තවදුරටත් රඳවා තැබීමට යුද හමුදාපතිවරයාට හා බන්ධනාගාරයට නියම කෙළේ ය. කොළඹ මහාධිකරණයේ විනිසුරුවරුන් වන දීපාලි විජේසුන්දර මහත්මිය (සභාපති), ඩබ්ලිව්. ටී. ඇම්. පී. බී. වරාවැව මහතා හා ගල්කිස්ස සිවිල් අභියාචනා මහාධිකරණයේ විනිසුරු එම්. ඉසෙඩ්. රශීත් මහතාගෙන් මේ ත්‍රිත්ව විනිසුරු මණ්ඩලය සමන්විත වේ.අධිචෝදනා පත්‍රය භාර දීම සඳහා නඩුව කැඳ වූ අවස්ථාවේ දී විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ නලීන් ලද්දුවහෙට්ටි මහතා මහජනතාවගේ ඡන්දයෙන් තේරී පත් වී ඇති පාර්ලිමේන්තු මන්ත්‍රීවරයෙක් වශයෙන් ජනතාවගේ සුබ සිද්ධියට කටයුතු කිරීම සහ වගකීම් ඉටු කිරීම සඳහා ෆොන්සේකා මහතාට පාර්ලිමේන්තු සැසිවාර, ඔහු නියෝජනය කරන කාරක සභා සහ උපදේශන කාරක සභා සැසිවාර සහ පක්ෂ නායක රැස්වීම්වලට සහභාගි සමට ෆොන්සේකා මහතාට අවසර ලබා දෙන ලෙස ඉල්ලා සිටියේ ය.එවැනි නියෝගයක් දැනටමත් මහේස්ත්‍රාත් අධිකරණය මගින් කර ඇතැයි සඳහන් කළ ලද්දුවහෙට්ටි මහතා මේ අවස්ථාවේ දී මහාධිකරණයේ බලතල, බලාත්මක වී ඇති හෙයින් මෙම අධිකරණය මඟින් ද එම නියෝගය කරන මෙන් ඉල්ලා සිටියේ ය. එම සැසිවාර සහ පක්ෂ නායක රැස්වීම් සඳහා ෆොන්සේකා මහතාට සභාගිවීමට ඉඩ ලබා දෙන ලෙස විනිශ්චය මණ්ඩලය හමුදාපතිවරයාට සහ බන්ධනාගාරයට නියම කෙළේ ය.විත්තිකරුට එරෙහිව නඩු කිහිපයක් ම පවතින හෙයින් ඔහු ඇප මත මුදා හරින ලෙස ඉල්ලා මෙම අවස්ථාවේ දී අධිකරණයේ කාලය නාස්ති කිරීමට තමන් අදහස් නොකරන බව සඳහන් කළ ලද්දුවහෙට්ටි මහතා නිසි අවස්ථාවේ දී ඇප ඉල්ලීමක් කිරීමේ අයිතිය තබා ගන්නා බව සඳහන් කෙළේ ය. විත්තිකරුගේ ආරක්ෂාව පිළිබඳව ගැටලු මතුªවී තිබෙන හෙයින් දෙපාර්ශ්වයේ ම ඉල්ලීම මත ඔහු හමුදාපතිවරයාගේ භාරයේ සහ බන්ධනාගාරයේ අධීක්ෂණය යටතේ නාවික මූලස්ථානයේ රඳවා තිබෙන බවද ලද්දුවහෙට්ටි මහතා කීය.නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා විත්තිකරුට අධිචෝදනා ඉදිරිපත් කර ඇත්තේ හදිසි නීතිය යටතේ වන අතර ඔහුට ඇප ලබා දීම සම්බන්ධයෙන් විරුද්ධ වන බව ප්‍රකාශ කෙළේ ය.ඇප ඉල්ලීමක් ඉදිරිපත් වී නොමැති හෙයින් විරුද්ධ වීමේ අවශ්‍යතාවක් මතු නොවන බව විනිශ්චය මණ්ඩලය සඳහන් කෙළේ ය.  පැමිණිල්ල වෙනුවෙන් ඉදිරිපත් කෙරුණු සංයුක්ත තැටිවල ඇතුළත් වනුයේ විත්තිකරු කර ඇති ප්‍රකාශය පිළිබඳව රූපවාහිනි නාලිකා තුනක ප්‍රචාරය වූ ප්‍රවෘත්ති ප්‍රකාශන බවත් එම තැටි සම්බන්ධයෙන් සාක්කි දීමට සාක්කිකරුවන් කැඳවන අතර තැටිවල ඇතුළත් කරුණු විත්තිය පිළිගන්නේ නම් එම සාක්කිකරුවන් කැඳවීමේ අවශ්‍යතාවයක් නැතැයි ද බණ්ඩාර මහතා කීය. නඩු විභාගය ආරම්භ කිරීමට දින 45කට පෙර විත්තියට තැටි පිළිබඳව දැනුම් දීම සිදු කළ යුතු බවද ඒ මහතා කීය.තැටි නැරැඹිය හැකි තත්ත්වයක ඇත්දැයි නොදන්නා බව කී ලද්දුවහෙට්ටි මහතා, පැමිණිල්ල විසින් ඉදිරිපත් කිරීමට අපේක්ෂිත සටහන් පොතේ පිටපතක් විත්තියට ලැබී නැතැයි සඳහන් කෙළේ ය. එම සටහන්පොත මහේස්ත්‍රාත් අධිකරණය භාරයේ ඇති බව සඳහන් කළ බණ්ඩාර මහතා අධිකරණ ලේඛකාධිකාවරයා ඉදිරියේ විත්තියේ නීතිඥවරයා එය පරීක්ෂා කර බැලීම පිළිබඳව තමන්ගේ විරුද්ධත්වයක් නැතැයි සඳහන් කෙළේ ය.එම සටහන් පොතේ ඡායාස්ථ පිටපත් ලබා දෙන ලෙස ලද්දුවහෙට්ටි මහතා අධිකරණයෙන් ඉල්ලීය. එම සටහන් පොත මහාධිකරණය වෙත ලබා දෙන ලෙස කොළඹ මහේස්ත්‍රාත් අධිකරණය නියම කළ විනිශ්චය මණ්ඩලය එය ලැබුණු පසුව ඉල්ලීම සළකා බලන බව කීය. නඩුවට අදාළ 2009 දෙසැම්බර් 13 දිනැති සන්ඩේ ලීඩර් පුවත්පතේ පිටපත් නඩු විභාගය ආරම්භ වීමට ප්‍රථම විත්තියට ලබා දෙන ලෙස සභාපති විනිසුරුවරිය නියෝජ්‍ය සොලිසිටර් ජෙනරාල්වරයාට දැන්වීය.ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා යුද හමුදාවේ 58 වැනි සේනාංකයේ ආඥාපතිව සිටි බ්‍රිගේඩියර් ශවේන්ද්‍ර සිල්වා මහතාට දුරකථනයෙන් කථා කර යටත් වීමට උත්සහ දරන කිසිදු එල්. ටී. ටී. ඊ නායකයෙක්ට යටත් වීමට ඉඩ නොදෙන ලෙසත් ඔවුන් සියලු දෙනාම මරා දැමිය යුතු බවත් කියා සිටි බවට 2009 දෙසැම්බර් 8 දා කොළඹ රාජකීය මාවතේදී සන්ඩේ ලීඩර් පුවත්පතේ කර්තෘ ප්‍රෙඩ්රිකා ජෑන්ස් මහත්මියට, මහජනයා බිය වැද්දිය හැකි ව්‍යාජ ප්‍රකාශයක් කෙළේ යැයි හදිසි අවස්ථා රෙගුලාසි යටතේ ෆොන්සේකා මහතාට එල්ල වී ඇති පළමු අධිචෝදනාවයි.එම ප්‍රකාශය මගින් ජාතිවාදී හැඟීම් ඇවිස්සෙන ආකාරයේ තොරතුරු ජෑන්ස් මහත්මියට සැපයුවේ යැයි හදිසි නීතිය යටතේ ඔහුට එරෙහිව ඇති දෙවන අධිචෝදනාවයි. එම ප්‍රකාශය මගින් ආණ්ඩුවට විරුද්ධත්වයක් ඇතිවන හැඟීම් ඇවිස්සීමෙන් ආණ්ඩුව කෙරෙහි මහජනයා තුළ විරුද්ධත්වයක් ඇති කිරීමට තැත් කෙළේ යැයි දණ්ඩ නීති සංග්‍රහය යටතේ තුන්වන අධිචෝදනාව ඉදිරිපත් වී තිබේ.1988 අංක 21 දරණ පනතින් සංශෝධිත 1979 අංක 15 දරණ අපරාධ නඩු විධාන සංග්‍රහයේ 450 (3) වගන්තිය යටතේ ජූරි සභාවක් නොමැතිව විශේෂ අධිකරණ විභාගයක් පැවැත්වීම සඳහා නීතිපතිවරයා මෙම අධිචෝදනා ඉදිරිපත් කර ඇති අතර අගවිනිසුරුවරයා ඒ සඳහා මහාධිකරණ ත්‍රිත්ව විනිශ්චය මණ්ඩලයක් පත් කර තිබේ. නීතිපතිවරයා වෙනුවෙන් රජයේ ජ්‍යෙෂ්ඨ අධිනීතිඥ ඩිලාන් රත්නායක, රජයේ අධිනීතිඥ යොහාන් ලියනගේ මහත්වරුන් සමඟ නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා පෙනී සිටියේ ය.නීතිඥ පෝල් රත්නායක සමාගමේ උපදෙස් මත නිතිඥවරුන් වන යූ. එල්. ජී. බණ්ඩාර, ගුණරත්න වන්නිනායක, ප්‍රියදර්ශනී ඉලුක්පිටිය, ක්‍රිෂාන්ති වෙත්තසිංහ, සෝමා විජේසූරිය, නිර්ෂා ගමගේ, බණ්ඩාර ඒකනායක, සුමිත් සිල්වා, ඉනෝකා ගමගේ, මර්වින් ද සිල්වා, නන්දන මල්කුමාර, සුධර්මා බණ්ඩාරතිලක, ලක්මාල් බාලසූරිය, අනුරුද්ධ ලියනගේ, බන්ධුල පතිරාජ, රෙක්සි පියදාස, නිව්මන් හෙන්රි, පේ‍්‍රමසිරි පොතුපිටිය, මංජුල පතිරාජ, කැලුම් ඔබේසේකර, ගයානි ගුණසේකර , පේ‍්‍රමති පොතුපිටිය, චන්ද්‍රා අබේරත්න , රන්ජන් කාරියවසම්, ශ්‍රියාන් පුංචිහේවා, වසන්ත පිටිගල, ජෙෆ්රි සෙයිනදීන්, රන්දුල ආරියදාස, සුනිල් වටගල, රන්ජන් සිල්වා, අනුෂ ලියනගේ, රංජිත් පෙරේරා, ඩිරිල් විජේකෝන්, නාමල් රාජපක්ෂ, සහ ඉනෝකා පෙරේරා මහත්ම මහත්මීන් සමඟ ජ්‍යෙෂ්ඨ නීතිඥ නලීන් ලද්දුවහෙට්ටි මහතා විත්තිකරු වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073021</link>
    <topic>ජී.එස්.පී. සහනය වෙනුවෙන්කරුණු දැක්වීමට සූදානම්</topic>
    <author>අනුර පේ‍්‍රමලාල්</author>
    <content>ජී. එස්. පී. බදු සහනය හෙවත් පොදු වාසි සහගත බදු සහනය පිළිබඳ අමෙරිකානු නියෝජිතයන් හමුවේ කරුණු දැක්වීමට ශ්‍රී ලංකාව සූදානම් බව ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා පවසයි.ශ්‍රී ලංකාවේ ජාතික පදනමක් නැති කුඩා වෘත්තිය සමිති කිහිපයක් එක්වී අමෙරිකානු වෘත්තිය සමිතියක් හරහා සිදුකළ පැමිණිල්ලක් හේතුකොටගෙන මෙසේ කරුණු දැක්වීමට සිදුවීම් ඇති බව දේවේන්ද්‍ර මහතා කීවේය.යන්ත්‍ර උපකරණ, විදුලි උපකරණ රසායනික භාණ්ඩ, කෘෂිකර්මික උපකරණ, ස්වර්ණාභරණ ඇතුළු තවත් භාණ්ඩ කිහිපයක් ශ්‍රී ලංකාවට ආනයනය කිරීමේදී ජී. එස්. පී. බදු සහනය වශයෙන් අමෙරිකානු ඩොලර් මිලියන 116ක් ලැබෙන බවද ඒ මහතා කීය.එම සහනය මේ රටට ලැබීම වැලැක්වීම සඳහා මෙම කුඩා වෘත්තිය සමිති කිහිපය ක්‍රියා කර තිබෙන බව අනාවරණය කළ දේවේන්ද්‍ර මහතා සංවිධානය වීම, බලයෙන් සේවයේ යෙදවීම, සාමූහිකව කේවල් කිරීමේ අයිතිය, කුඩා ළමුන් සේවයේ යෙදවීම යහපත් සේවා කොන්දේසි යටතේ අවම වැටුප් ගෙවීම, වෘත්තිය සෞඛ්‍ය ආරක්‍ෂණය වැනි ජාත්‍යන්තර කම්කරු සංවිධානය පිළිගත් කම්කරු අයිතින් ආරක්‍ෂා කිරීමට ශ්‍රී ලංකාව ක්‍රියා කරන්නේ නැතැයි ඒ කුඩා සමිති ඉදිරිපත් කළ පැමිණිල්ලේ සඳහන්වී ඇති බව කීය.මේ අයිතින් ආරක්‍ෂා කිරීමට ශ්‍රී ලංකාවේ රජය අවශ්‍ය නීති රෙගුලාසි සම්පාදනය කර ඇතැයි පෙන්වා දුන් දේවේන්ද්‍ර මහතා මෙරට ගැටළු මෙහිදීම විසඳා ගන්නේ නැතිව ජාත්‍යන්තරයට ඒවා රැගෙන යන්නේ කුහක අවශ්‍යතා ඉටුකර ගැනීමට යැයි චෝදනා කළේය.එබැවින් අමෙරිකාවේ කම්කරු දෙපාර්තමේන්තුවේ හා වාණිජ අංශයේ නිලධාරීන් පිරිසක් ලංකාවට පැමිණ ලබන (2) දා ආරම්භ කරන සාකච්ඡාවලදී වෘත්තිය සමිති, හාම්පුතුන් හා රජය එක්ව ත්‍රයිපාර්ශවීය වශයෙන් ඒකාබද්ධව කරුණු දැක්වීමට සූදානම් යැයි ප්‍රධාන ලේකම්වරයා අවධාරණය කළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073022</link>
    <topic>රාජසන්තක කළ දැව සහ වැලිඉදිකරන විහාරස්ථානවලට</topic>
    <author>රෝෂන් තුෂාර</author>
    <content>අධිකරණ මගින් රාජසන්තක කැර ඇති වටිනා දැව සහ වැලි දිවයින පුරා ප්‍රතිසංස්කරණය කරන සහ ඉදිවන විහාරස්ථානවලට ලබාදීමට අධිකරණ අමාත්‍යාංශය තීරණය කර තිබේ. මේ පිළිබඳව නීතිමය පියවර ගැනීම සඳහා කැබිනට් මණ්ඩලයට සංදේශයක් ඉදිරිපත් කිරීමට ද කටයුතු යොදා ඇති බව කී අධිකරණ ඇමැති අතාවුද සෙනෙවිරත්න මහතා කාලයක් තිස්සේ අධිකරණ භූමිවල දිරාපත්වන හා ගොඩගැසෙන මෙම වටිනා ගොඩනැගිලි ද්‍රව්‍ය රජය ක්‍රියාත්මක කරන 2600 වන බුද්ධ ජයන්තියට සමගාමීව විහාරස්ථානවලට පූජා කරන බව පැවසීය.මෙම ක්‍රියාදාමය ආගමික පුනර්ජීවයකට මෙන්ම අධිකරණ භූමිවල සංවර්ධනයකට හේතුවන අනාගත ආයෝජනයක් බව පෙන්වා දුන් ඇමැතිවරයා එම ද්‍රව්‍ය බෙදාදීම සඳහා ක්‍රමවත් වැඩපිළිවෙළක් සකස් කරන බවද පැවසීය.වටිනා දැව සහ වැලි ලබාදිය යුතු විහාරස්ථාන මොනවාද යන්න බෞද්ධ කටයුතු කොමසාරිස්වරයා සමඟ සාකච්ඡා කැර චක්‍රලේඛයක් ඉදිරිපත් කරන බවද ඇමැතිවරයා පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073023</link>
    <topic>බමන මතින් නිවෙසට ආ පුතා 81 හැවිරිදි පියාට පහර දීලා</topic>
    <author>කුමුදු හෙට්ටිආරච්චි</author>
    <content>බීමතින් පැමිණ තම 81 හැවිරිදි පියාට පහරදී හිරිහැර කරන බව කියන පුතකු එසේ නොකරන බවට විවෘත අධිකරණයේ දී දිවුරා පොරොන්දු වීමෙන් පසු කොළඹ කොටුව මහේස්ත්‍රාත් ලංකා ජයරත්න මෙනෙවිය විසින් ඊයේ (29) මුදා හරින ලදී.සිද්ධියෙන් පැමිණිලිකරු වන පියා ද පුතාට සමාව දී සිද්ධිය සමථ කැර ගැනීමට කැමැත්ත පළකැර සිටියේ ය. ඒ අනුව සිද්්ධිය සමථයකට පත් කළ මහේස්ත්‍රාත්වරිය මින් මතු පියා ගේ නිවසට බීමතින් ගොස් හිරි හැර කළහොත් රක්‍ෂිත බන්ධනාගාරයේ රඳවා තබන බවට අවවාද කරමින් චූදිත මුදා හැරියා ය. පියා විසින් කොල්ලුපිටිය පොලිසියට කළ පැමිණිල්ලක් මත කොල්ලුපිටිය ශාන්ත අන්තෝනි පෙදෙසේ පදිංචි බර්නාඩ් ප්‍රනාන්දු නමැති සැකකරු අත්අඩංගුවට ගෙන අධිකරණයට ඉදිරිපත් කැර තිබුණි.අධිකරණය සැකකරුට රුපියල් විසි පන්දහසක ශරීර ඇපයක් නියම කැර තිබුණ ද ඇප තැබීමට කිසිවෙකුත් ඉදිරිපත් නොවීම හේතුවෙන් චූදිතයා බන්ධනාගාරයේ පසු වූ අතර බන්ධනාගාරය මගින් ඊයේ (29) චූදිත අධිකරණයට ඉදිරිපත් කැර තිබුණි. නිතරම බීමතින් පැමිණෙන තම පුතා විශ්‍රාමිකව නිවසේ වෙසෙන තමාට හා තම පවුලේ අනෙකුත් සාමාජිකයන්ට හිරිහැර කරන බවට පියා කොල්ලුපිටිය පොලිසියට පැමිණිලි කැරමින් පවසා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007309</link>
    <topic>ඉඩම් ආරවුලක් දුරදිග ගිහින්</topic>
    <author>චන්ද්‍රිකා පෙරේරා</author>
    <content>ඉඩම් ආරවුලක් දුරදිග යාම නිසා විජිතපුර ප්‍රදේශයේ පුද්ගලයෙක් ඊයේ (29) අලුයම සිය සුළු පියාට වෙඩි තබා ඝාතනය කැර තිබෙන බව තිස්සමහාරාම පොලිසිය කියයි.මෙසේ ඝාතනය වී ඇත්තේ තිස්සමහාරාම විජිතපුර පදිංචි දහනායක පියසේන නමැති 51 හැවිරිදි පුද්ගලයෙකි.මියගිය අයගේ විවාහක බිරියගේ පළමු විවාහයේ දරුවකු වන ඝාතන සැකකරු සුළු පියාට වෙඩි තබා ප්‍රදේශය හැරගොස් සැඟවී ඇතැයි පොලිසිය පවසයි. සැකකරු අත්අඩංගුවට ගැනීම සඳහා විශේෂ පොලිස් කණ්ඩායමක් යොදවා තිබේ.පුද්ගලයෙකු ඝාතනය වී ඇති බවට ඊයේ (29) උදෑසන පොලිසියට ලැබුණු තොරතුරක් මත මියගිය අයගේ නිවසේ තිබී මළසිරුර සොයාගෙන තිබෙන අතර මරණකරු සිය පළමු බිරියගෙන් වෙන් ව පසුව දෙවිනුවරට විවාහයක් සිදුකරගෙන ඇය හා ඇගේ පළමු විවාහයේ දරුවා සමඟ එකට ජීවත්ව තිබෙන බව පොලිසිය පවසයි.ඒ අතර මේ ආරවුල ඇති වී තිබේ. සිද්ධිය පිළිබඳ තිස්සමහාරාම පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073010</link>
    <topic>රාජකාරියේ යෙදී සිටි කොස්තාපල්ගේ වැඩ තහනම්</topic>
    <author>කොටදෙනියාව සමූහ</author>
    <content>පොලිස් පිරිසකගේ ලිංගික අතවරයට පත් වූ බවට තරුණියකගෙන් ලත් පැමිණිල්ලක් අනුව සිවිල් ආරක්ෂකයන් දෙදෙනකු අත්අඩංගුවට ගත් බව මීරිගම පොලිසිය කියයි.කොළඹ නුවර පාරේ දංඕවිට නගරයේ පෙරේදා 28 පාන්දර බස් නැවතුමක රැඳී සිටි යුවළක් දැක පොලිස් කණ්ඩායමක් ඔවුන්ගෙන් ප්‍රශ්න කොට ඇත. එම දෙදෙනා පෙම්වතුන් බවත් අනුරාධපුරයේ සිට අලව්ව බලා පැමිණ ඇති අතර බසයේ දී නින්ද ගිය නිසා බසයෙන් බැස සිටින බවත් එහි දී හෙලි වී ඇත.සිවිල් ආරක්ෂකයන් තමන්ට අතවර කළ බවට එම ස්ථානයේ රාජකාරියේ නිරත පිරිස පරීක්ෂාවට පැමිණි පොලිස් පරීක්ෂකවරයකුට තරුණිය කළ පැමිණිල්ලක් අනුව සිද්ධිය පිළිබඳ පරීක්ෂණ පැවැත්විණි.තරුණියකට ලිංගික අතවරයක් කිරීමේ චෝදනාව යටතේ සිවිල් ආරක්ෂකයන් දෙදෙනා සැක පිට අත්අඩංගුවට ගෙන අධිකරණය හමුවට ඉදිරිපත් කළ අතර එහි රාජකාරියේ සිටි අනෙක් කොස්තාපල්වරයාගේ වැඩ තහනමට ලක් කරනු ලැබීය.තරුණිය ගම්පහ මහ රෝහලේ අධිකරණ වෛද්‍ය නිලධාරි වෙත ඉදිරිපත් කරනු ලැබූ අවස්ථාවේ දී ඇය දරුවන් ලැබූ කාන්තාවක බව හෙලි වූ අතර, ඇගේ විවාහක සැමියා සිවු හැවිරිදි පුතුද සමඟ මේ අතර පොලිසියට පැමිණියේ ය. මොවුන් අනුරාධපුර ප්‍රදේශයේ පදිංචිව සිටින අතර දී හමුදාවෙන් පලා ගිය සෙබළකු හා ඇය අනියම් සබඳතාවක් පවත්වා ඇතැයි පසුව හෙළි විය. ඇගේ අනියම් පෙම්වතා හමුදාවෙන් පළා යාමේ වරද මත අත්අඩංගුවට ගත් අතර පොලිසියට සාවද්‍ය තොරතුරු සැපයීමේ චෝදනාව මත කාන්තාවට එරෙහිවද අධිකරණයට කරුණු ඉදිරිපත් කිරීමට පොලිසිය කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n1007303</link>
    <topic>ඉන්දීය මුහුදේ මසුන් ඇල්ලූධීවරයෝ 15ක් දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඉන්දීය මුහුදු සීමාවේ ධීවර කටයුතුවල නිරත ශ්‍රී ලාංකික ධීවරයන් 15 දෙනෙක් සමඟ ධීවර බෝට්ටු තුනක් ඉන්දියානු වෙරළාරක්ෂක බළකාය මඟින් පෙරේදා (28) අත්අඩංගුවට ගෙන ඇතැයි ඉන්දියාවේ ශ්‍රී ලංකා තානාපති කාර්යාලය සඳහන් කරයි. ඉන්දියාවේ ටියුටිකොරින් හි දී මේ පිරිස අත්අඩංගුවට ගෙන ඇත්තේ ඉන්දීය වෙරළාරක්ෂක බළකායට අයත් වීර නෞකාව මඟිනි.අත්අඩංගුවට පත් ශ්‍රී ලාංකික ධීවරයන්ට අයත් බෝට්ටු තුන කුමුදුමතී, රමණී හා පොම්බි කුමාර් යනුවෙන් හඳුනාගෙන ඇති අතර මෙවැනි නීත්‍යානුකූල නොවන ධීවර කටයුතු වළකාලීම සඳහා ඉන්දියානු වෙරළාරක්ෂක හමුදාව දැඩි පියවර ගන්නා බවට ටියුටිකොරින් වෙරළාරක්ෂක මධ්‍යස්ථානය පවසා ඇත.මේ ධීවරයින්ගෙන් ප්‍රශ්න කිරීමේ දී ඔවුන් නිත්‍යානුකූ®ල නොවන සීමාවේ ධීවර කටයුතුවල යෙදුණු බව අනාවරණය කැරගෙන ඇති අතර ඔවුන් සතුව සැක සහිත කිසිඳු ලියවිල්ලක් නොතිබූ බව ද තානාපති ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073011</link>
    <topic>කොල්ල කල්ලියේ අයෙක් දැලේ</topic>
    <author>මාතර සංචාරක</author>
    <content>මොරවක, බානගල ප්‍රදේශයේ ගෙවල් දෙකකට ඉකුත් 28 දා ඇතුළු වූ පිරිසක් තුවක්කු පෙන්වා නිවැසියන් බිය වද්දා රුපියල් 29,100 /- ක් වටිනා මුදල් හා රන් භාණ්ඩ කොල්ල කා පළා ගිය කල්ලියේ සාමාජිකයකු අත් අඩංගුවට ගැනීමට පොලිසිය සමත් ව ඇත.සැකකරුගෙන් ප්‍රශ්න කිරීමේදී තවත් කොල්ලකෑම් ගණනාවක සුල මුල අනාවරණය කර ගත් බව මොරවක පොලිසිය පවසයි.සැකකරු අධිකරණය හමුවට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073012</link>
    <topic>උතුරේ බිම් බෝම්බ ඉවත් කරන්නචීනයෙන් විශේෂඥ කණ්ඩායමක්</topic>
    <author>මහින්ද අලුත්ගෙදර</author>
    <content>උතුරේ ප්‍රදේශවල වළ දමා ඇති බිම් බෝම්බ ඉවත් කිරීම සඳහා චීන රජයේ ආරක්ෂක හමුදා නිලධාරීහු ඇතුළු විශේෂඥ කණ්ඩායමක් දිවයිනට පැමිණ සිටිති.බිම් බෝම්බ ඉවත් කිරීමේ කටයුතු පිළිබඳ මූලික අධ්‍යනය සඳහා මේ විශේෂඥ කණ්ඩායම දිවයිනට පැමිණ සිටින අතර ආර්ථික සංවර්ධන අමාත්‍යාංශය යටතේ තිබෙන මානුෂීය බිම් බෝම්බ ඉවත් කිරීමේ ජාතික වැඩසටහනේ නිලධාරීන් සමඟ මේ පිළිබඳ මූලික සාකච්ඡාවක් ද සිදු කැර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ අධීක්ෂණය යටතේ මේ කටයුතු සිදු කෙරේ. වර්ග කිලෝමීටර් 2400ක ප්‍රදේශයක වළ දමා ඇති බිම් බෝම්බ ඉවත් කිරීමේ කටයුතු මේ අනුව සිදු කිරීමට නියමිතය.උතුරු හා නැඟෙනහිර පළාත්වල බිම් බෝම්බ හා පුපුරා නොගිය අවි කොටස් තිබෙන බවට හඳුනාගෙන ඇති ප්‍රදේශවලින් මේ වන විට වර්ග කිලෝමීටර් 1500ක ප්‍රදේශයක ඒවා ඉවත් කිරීමට ද හැකි වී තිබේ.ශ්‍රී ලංකා රජයේ ආරාධනයකට අනුව පැමිණි චීන විශේෂඥ කණ්ඩායම ඉදිරි දින කීපය තුළ බිම් බෝම්බ ඉවත් කිරීම පිළිබඳ අධ්‍යනයක නිරත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073013</link>
    <topic>සරසවි සිසුවාගේ මරණය වාර්තාව අද ජනපති අතට</topic>
    <author>දයා පෙරේරා</author>
    <content>රුහුණු විශ්ව විද්‍යාලයේ සුසන්ත අනුර බණ්ඩාර ශිෂ්‍යයාගේ මරණය සම්බන්ධයෙන් සකස්කළ වාර්තාව ජනාධිපතිවරයා අද (30) බාරදෙන බව විශ්ව විද්‍යාල ප්‍රතිපාදන කොමිසම කියයි.සිසුවාගේ මරණය දැනගැනීමෙන් පසු විශ්වවිද්‍යාලයයේ බලධාරීන්ගෙන්ද කරුණු විමසූ බවත් ඊට අතිරේකව කොමිසම අදාළ අංශවලින් ද ලබාගත් සියලු කරුණු මේ වාර්තාව සඳහා උපයෝගීකර ගන්නා ලද බවත් ප්‍රතිපාදන කොමිෂමේ සභාපති මහාචාර්ය ගාමිණී සමරනායක මහතා ‘දිනමිණ’ ට කීවේය.රුහුණ විශ්වවිද්‍යාලයත්් මේ සම්බන්ධ වාර්තාවක් වෙනම සකස් කරන බවත් එහි පිටපතක්ද ජනාධිපතිවරයාට ඉදිරිපත් කරනු ඇති බවත් සභාපතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073014</link>
    <topic>පැහැරගැනීම් සිද්ධි 101ක් ගැන පැමිණිලි</topic>
    <author>චන්ද්‍රිකා පෙරේරා</author>
    <content>ජනවාරි මස සිට ජූලි දක්වා වන මාස 07 ඇතුළතදී විවිධ ප්‍රදේශවලින් පුද්ගලයන් පැහැර ගැනීමේ සිද්ධි 101ක් පිළිබඳ පැමිණිලි ලැබී තිබේ.මේ පැමිණිලිවලින් අනූතුනක් කප්පම් ගැනීම සඳහා පැහැර ගැනීමට ලක්වූවන් බව පොලිසිය පවසයි.මෙසේ වාර්තා වී ඇති සිද්ධි වලින් අසූ අටක් පිළිබඳ විමර්ශනය කැර ඊට අදාළ පැහැර ගැනීමට ලක්වූවන් සොයාගෙන ඇති බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා සඳහන් කෙළේය. පැහැරගැනීමේ සිද්ධීන් පිළිබඳ මේ වසරේ වැඩියෙන්ම වාර්තා වී ඇත්තේ කොළඹ මධ්‍යම හා කොළඹ දකුණ ප්‍රදේශවලින් වන අතර පුද්ගල පැහැර ගැනීම් 63ක් එම ප්‍රදේශවලින් වාර්තා වෙයි. මින් 60 දෙනෙක් මේ වන විට සොයාගැනීමට පොලිසිය සමත්වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073015</link>
    <topic>කාලීන මාතෘකා යටතේ කලා නිර්මාණ බිහි විය යුතුයි</topic>
    <author>අමල් යශෝමන් ජයසිංහ</author>
    <content>තම ගායනය හා රංගන ජීවිතයේ දී ඕනෑම චරිතයකට පණ පොවමින් කළා රසික සිත් සතන් ඇද බැඳ තබා ගැනීමේ සමාජ කුසලතාවය මර්සි එදිරසිිංහ කලා ශිල්පිනිය මැනැවින් විදහා දක්වා ඇතැයි රාජය කළමනාකරන හා ප්‍රතිසංස්කරණ ඇමැති රත්නසිරි වික්‍රමනායක මහතා ප්‍රකාශ කෙළේය.කාලීන මාතෘකා යටතේ රසික ජනතාවගේ වින්දනය උදෙසා විවිධ ක්ෂේත්‍රයන් ඔස්සේ නව නිර්මාණ බිහිකිරීමටත් අපගේ යැයි කිවහැකි කලා කෙතක පෝෂණය උදෙසා කටයුතු කරනු දැකීම සතුටක් බවත් ඇමැතිවරයා සඳහන් කෙළේය.වේදිකාව, වීදිනාට්‍යය, රූපවාහිනිය, සිනමාව, ගුවන් විදුලිය හා විනෝද සමය ආදී ක්ෂේත්‍ර ගණනාවක් පුරා දශක කිහිපයක සිට රසික සිත් සනහන කලාභූෂණ මර්සි එදිරිසිංහ රසික නිවහන නිල කටයුතු සුභ මොහොතින් ඇරඹීමේ සහ ‘දෙව්ලෝ දෝණි’ නාට්‍යය තෙවන පියවරේ මුහුරත් උළෙලට ප්‍රධාන අමුත්තා ලෙසත් සහභාගි වූ ඇමැති වික්‍රමනායක මහතා එසේ පැවැසීය.එ.ජා.පක්ෂයේ නියෝජ්‍ය නායක පාර්ලිමේන්තු මන්ත්‍රී කරු ජයසූරිය මහතා ද සහභාගි වූ මේ අවස්ථාවේ දී නව රසික නිවහනේ මුල්ම සාමාජිකත්වය ඇමැතිවරයාට ද දෙවන සාමාජිකත්වය කරු ජයසූරිය මහතා ද, තෙවන සාමාජිකත්වය ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතාට ද පිරිනැමුණු අතර සෙසු අමුත්තනට සහ කලා ශිල්පීන් පිරිසකට ද එහි සාමාජිකත්වය පිරිනැමිණි.කලා ශිල්පීන් පිරිසක් එක්ව මර්සි එදිරිසිංහ ප්‍රවීන කලාකාරිනිය විසින් හාස්‍යයෙන් පිරි විනෝද නාටකයක්ද මෙහිදී ඉදිරිපත් කළාය.කොළඹ එල්පින්ස්ටන් රඟහල සරසවිපාය ශ්‍රවණාගාරයේ දී (28) පැවැති මේ උත්සවයේ දී ඇමැතිවරයා තවදුරටත් මෙසේද කීය.මේ කලා ශිල්පිණිය තමන් හඳුනා සිටියේ එක් පැතිකඩක දස්කම් දක්වන්නියක් ලෙසට වුවත් ඇයට ඕනෑම චරිතයකට පිවිස උසස් ගණයේ රංගනයක් ඉදිරිපත් කිරීමේ හැකියාවක් මෙන්ම හාස්‍ය රසයෙන් ද කුල්මත් කරවිය හැකි ඉහළ ප්‍රතිභාවක් ඇති බවට පසු කලෙකදී තමන්ට හඳුනා ගන්නට ලැබුණු බවද ඇමැතිවරයා කීය.පාර්ලිමේන්තු මන්ත්‍රී කරු ජයසූරිය මහතා මර්සි එදිරිසිංහ නමැති ප්‍රවීණ ශිල්පිණිය පිළිබඳව මා මිත්‍ර ඇමැතිතුමා ප්‍රකාශ කලා මෙන්ම ඇයගේ සහජ හැකියාවන් අගය කරන බවද දේශපාලනයේ දී රඟපා නොමැති තමන් මෙවැනි කලා කටයුතු වලදී ඉදිරියේදී අපටත් දායක වන්නට ලැබේවා කියා ප්‍රාර්ථනය කරන බවද පැවසූ හෙතෙම ඇයට සුබ පැතුම් පිරිනැමීය.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, මහජන බැංකු මූලස්ථානයේ ප්‍රධාන කළමණාකරු කේ.කේ.ඒ. ලක්ෂ්මන්, ප්‍රවීණ නාට්‍යවේදීන් වන හෙක්ටර් කුමාරසිරි, ඒ.ඩී. ශ්‍රියාපාල මහත්වරු ද ශ්‍රී ලංකා මානව හිමිකම් කොමිසමේ අධ්‍යාපන හා විශේෂ වැඩසටහන් අධ්‍යක්ෂිකා ශිරානි රාජපක්ෂ ජාතික කෞතුකාගාරයේ අධ්‍යක්ෂිකා ආචාර්ය නන්දා වික්‍රමසිංහ මහත්මීහුද කලා ශිල්පීන් රැසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073016</link>
    <topic>රන් අභරණ පැහැරගත්තැයි තිදෙනකුට ඇප</topic>
    <author>කුමුදු හෙට්ටිආරච්චි</author>
    <content>මත්ද්‍රව්‍යවලට විෂ මුසුකැර පානය කිරීමට සලස්වා පෞද්ගලික ආයතනයක මානව සම්පත් කළමනාකරුවෙකුගේ රුපියල් දෙලක්‍ෂ හතලිස් දහසක් වටින රන් ආභරණ හා මුදල් පැහැරගත් සැකකරුවන් තිදෙනා රුපියල් පහළොස් දහස බැගින් වූ මුදල් හා රුපියල් පන්ලක්‍ෂය බැගින් වන ශරීර ඇප මත මුදාහැරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (29) නියෝග කළාය.මොහොමඩ් හසන්, අලගන් පද්මනාදන් හා මුත්ගුරාමන් පද්මනාදන් නමැති සැකකරුවනට එසේ ඇප නියම වුණි. මානව සම්පත් කළමනාකරුවා විසින් කොම්පඤ්ඤවීදිය පොලිසියට කළ පැමිණිල්ලක් මත පරීක්‍ෂණ පවත්වා කොම්පඤ්ඤවීදිය පොලිසිය විසින් මේ සැකකරුවන් අත්අඩංගුවට ගෙන අධිකරණයට ඉදිරිපත් කැර තිබුණි.කොල්ලුපිටියේ පුද්ගලික ආයතනයක ආරක්‍ෂක ප්‍රධානියෙකු ද සමඟ මත්පැන් පානය කිරීමට කොම්පඤ්ඤවීදියේ ස්ථානයකට පැමිණි පාමිණිලිකරු අසල මේසයේ මත්පැන් පානය කරමින් සිටි මේ සැකකරුවන් සමඟ හිතවත්වී ඇති බව කියයි. එම හිතවත්කම මත සැකකරුවන්ගේ ආරාධනාවෙන් අවස්ථා කිහිපයක්ම මත්පැන් පානය කිරීමට පැමිණිලිකරු පැමිණ ඇති බව කියයි. දිනක් සැකකරුවන් ලබාදුන් බියර් වීදුරුවක් පානය කළ පසුව සිහිමුර්ජාවී ඇති පැමිණිළිකරු අවදිවී බලනවිට පාරක් අයිනේ සිටි බව පවසා ඇත.ම ස්ථානය කොහේදැයි පැමිණිළිකරු නොදත් අතර, පිටකොටුවට පැමිණෙන බස් රථයක ගොඩවී කොම්පඤ්ඤවීදිය පොලිසියට පැමිණ සිද්ධිය පැමිණිලිකැර තිබුණි. සැකකරුවන් සංවිධානාත්මකව පුද්ගලයන්ට විෂ මුසුකල මත්පැන් පොවා ඔවුන් සතු වටිනා දේපල සොරාගැනීම සිදුකැර ඇති බව කොම්පඤ්ඤවීදිය පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073017</link>
    <topic>තුවාල සහිත මළසිරුරක්එඬේරමුල්ල දුම්රිය පළ අසල</topic>
    <author>චන්ද්‍රිකා පෙරේරා</author>
    <content>සිරුර පුරා ලේ වහනය වූ සිරීම් තුවාල සහිත පිරිමි මළ සිරුරක් එඬේරමුල්ල දුම්රියපොළ අසල කසළ ගොඩක තිබී පොලිසිය ඊයේ (29) පෙරවරුවේ සොයාගෙන තිබේ.උඩුකය නිරුවත්ව තිබූ මේ මළසිරුර කාගේද යන්න හඳුනාගෙන නොමැති බව පොලිසිය පවසයි.වයස අවුරුදු 50 ක් පමණ පෙනුමැති මියගිය අයගේ යටිකය කළු පැහැති දික කලිසමකින් වැසී ඇති බවද මුනින් අතට නිදාසිටින ආකාරයෙන් මළසිරුර එම ස්ථානයේ තිබූ බවද පොලිසිය කියයි. දකුණ ඇසට ආසන්නයේ හා වම් පාදයේ ද මදක් කැපුණ ආකාරයේ තුවාල සහිත බවද සඳහන් කෙළේය.මෙය ඝාතනයක් බවට පොලීසිය සැක කරයි. සිද්ධිය පිළිබඳ ගම්පහ මහේස්ත්‍රාත් අධිකරණය වෙත වාර්තා කළ බව පොලිසිය කීය. කඩවත පොලිසිය මේ පිළිබඳ පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073018</link>
    <topic>නීති කඩන බස් රියැදුරන්සොයා වැටලීම් ඒකකයක්</topic>
    <author>ශීලා උඩුවර</author>
    <content>මාර්ග නීති කඩකරන පුද්ගලික බස් රියදුරන් ඇල්ලීම සඳහා බස්නාහිර පළාත් මාර්ගස්ථ මගී ප්‍රවාහන අධිකාරිය විශේෂ වැටලීම් ඒකකයත් අරඹා තිබේ.බලාත්මක කිරීමේ ඒකකය යනුවෙන් හැඳින්වෙන මෙම වැටලීම් කණ්ඩායම ප්‍රවේශපත් ලබානොදෙන කොන්දොස්තරවරුන්, ප්‍රවේශපත් නිකුත් නොකරන හා ප්‍රවේශපත් නොමැතිව ගමන්කරන මගීන්, නිල ඇඳුම් නොමැතිව යන අය, කොට කොට යන රියදුරන් පිළිබඳව අවධානය යොමු කරන බව බස්නාහිර මාර්ගස්ථ මගී ප්‍රවාහන අධිකාරියේ සභාපති නීතිඥ පියසේන දිසානායක මහතා කීය.මෙම වැටලීම් නිලධාරීන් යතුරු පැදි වලින් ගමන් නොකරන අතර ඒ සඳහා වන විශේෂ බස්රථයකින් ගොස් තැන් තැන්වලදී බස් රථයෙන් බැස පරීක්ෂා කරනු ලැබේ.මීට අමතරව සෑම බස් ධාවන මාර්ගයක් සඳහාම මගී ප්‍රවාහන කමිටුද පිහිටුවන අතර ඒ ඒ ප්‍රදේශවල මන්ත්‍රීවරුන් එම කමිටුවලට සම්බන්ධ කර ගන්නා බව දිසානායක මහතා කීය.එම ප්‍රදේශවල ඇතිවන ප්‍රවාහන ගැටලු එම කමිටු හරහා ගම් මට්ටමින් විසඳන බව දිසානායක මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=n10073019</link>
    <topic>ජ්‍යෙෂ්ඨ පුරවැසි ගිණුම්වලපොලිය අඩුකර නෑ</topic>
    <author/>
    <content>ජ්‍යෙෂ්ඨ පුරවැසියන්ගේ බැංකු ගිණුම්වල පොලී අනුපාතිකයන් අඩු කිරීමට රජය තීරණය කර නැතැයි කැබිනට් ප්‍රකාශක ඇමැති කෙහෙළිය රඹුක්වැල්ල මහතා පැවැසීය.ජ්‍යෙෂ්ඨ පුරවැසි ගිණුම්වල පොලී අනුපාතිකයන් 20% කින් කපා හැරීමට තීරණයක් ගෙන ඇත්දැයි මාධ්‍යවේදියකු නැගූ ප්‍රශ්නයකට පිළිතුරු දෙමින් ඇමැති රඹුක්වැල්ල මහතා මේ බව පැවසුවේය.මේ පිළිබඳව කැබිනට් මණ්ඩලයේ සාකච්ඡාවට ලක් වූ බව පැවසූ ඇමැතිවරයා, මහා භාණ්ඩාගාරය සමග සාකච්ඡා කර මේ පිළිබඳ තීන්දුවක් ගැනීමට එහිදී තීරණය කළ බව ද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007301</link>
    <topic>කළුතර ජාවත්ත බන්ධනාගාරයේ ගොඩනැඟිලි අබලන්</topic>
    <author>කළුතර විශේෂ</author>
    <content>කළුතර ජාවත්ත බණ්ධනාගාරය වසර තිහකට උඩදී ඉදිකර ඇති බන්ධනාගාරයක් නිසා එහි අඩුපාඩු රැසක් පවතී. කළුතර දිස්ත්‍රික්කයේ අධිකරණ මගින් බන්ධනාගාර ගතකරනු ලබන චූදිතයන් සිරකරුවන් රඳවා තබන්නේ මේ බන්ධනාගාරයේ ය.මේ බන්ධනාගාරයේ ඉදිරියෙන් පෙනෙන ලක්ෂණ හා අලංකාරය එහි ඇතුළත දක්නට නොමැත. එහි ඇතුළත ගොඩනැගිලිවල හා වාට්ටු ඉතාමත් අබලන් ය. නිසියාකාර නඩත්තුවක් හා ප්‍රතිසංස්කරණයක් සිදු නොකිරීමෙන් බන්ධනාගාරය ජරා ජීර්ණ වී තිබේ.බන්ධනාගාර මුළුතැන්ගෙය හා ඇතැම් ගොඩනැගිලිවල බිත්ති පුපුරා ඇත. මුළුතැන්ගෙයි බිත්තිවල කපරාරු තට්ටු ගැලවී ගොසිනි. එහි විදුලි රැහැන් පද්ධතිය මදුවැල් සේ එල්ලෙමින් පවතී.ගොඩනැගිල්ල දියසෙවෙල් බැදී බිත්ති දිරාපත්ව තිබේ.මේ තත්ත්වය තවදුරටත් පැවතුණහොත් ඇතැම් ගොඩනැගිලි කඩාවැටී යා හැකි බව බන්ධනාගාර නිලධාරීහු කියති.රැදවියන් දහසකට ආසන්න පිරිසක් සිටින මේ බන්ධනාගාරයේ ඇතුල් පැත්ත හෙළි කරගත්තේ පසුගිය දින වලදීය.කළුතර බන්ධනාගාරය ජරාවාස වීමට ඉඩ නොදී එය ප්‍රතිසංස්කරණය කරන ලෙස බලධාරීහු වගකිවයුත්තන්ගෙන් ඉල්ලති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007302</link>
    <topic>බොල්ගොඩ කලාපයේඉදිකිරීම් තහනම්</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාතේ පිහිටි බොල්ගොඩ පරිසර ආරක්ෂිත කලාපයේ අනුමැතියකින් තොරව කිසිම ඉදිකිරීමක් නොකරන ලෙස මධ්‍යම පරිසර අධිකාරියේ අධ්‍යක්ෂ ජනරාල් පසන් ගුණසේන මහතා නිවේදනය කර සිටී.පරිසර අධිකාරියේ ලිඛිත අනුමැතියකින් තොරව කිසිම පුද්ගලයකු විසින් එම ප්‍රදේශය ඇතුළත සංවර්ධනයට අදාළ කිසිම ක්‍රියාවක නිරත නොවිය යුතු බව ඇමැති අනුර පි‍්‍රයදර්ශන මහතා ප්‍රකාශ කර ඇත.බස්නාහිර පළාතේ රත්මලාන, කැස්බෑව සහ මොරටු ප්‍රාදේශීය ලේකම් කොට්ඨාසවල සහ කළුතර දිස්ත්‍රික්කයේ පාණදුර, බණ්ඩාරගම, කළුතර ප්‍රාදේශීය ලේකම් කොට්ඨාසවල පිහිටි පාණදුර ගඟේ මෝය කටේ සිට වේරැස් ගඟේ දකුණු කෙළවර දක්වාත්, බොල්ගොඩ වැවේ උතුරු කෙළවර දක්වාත් බොල්ගොඩ උතුªරු වැව, බොල්ගොඩ ගඟ සහ බොල්ගොඩ දකුණු වැව, පාණදුර ගඟ හා ඒ ආශි‍්‍රත සියලු ඇළදොළවල් ආශි‍්‍රත ප්‍රදේශ සංරක්ෂණය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007303</link>
    <topic>ත්‍රිරෝද රියෙන් එළියට විසි වූතාත්තා බස් රථයට යට වුණා</topic>
    <author>වාද්දුව සමූහ එස්.ආර්.පියදාස</author>
    <content>ඉංග්‍රීසි උච්චාරණ පුහුණු පන්තියකට යන මගේ දියණිය ගෙන ඒමට පියා දිනපතාම ත්‍රිරෝද රථයෙන් යනවා. සිද්ධිය වූ දින දහවල් 1.30ට පමණ ගියා. එවිට මාද ඔහු සමග ගියා. පාණදුර අගමැති බාලිකාවට යන පාර හන්දියේ දී කළුතර පැත්තේ සිට කොළඹ දෙසට ධාවනය වූ බසයක ත්‍රිරෝද රථය වැදුනා.එවිට තාත්තා එළියට විසි වුණා. මම බැස ගොස් බලන විට තාත්තා බස් රථයේ පසුපස රෝදයට යටවී ලේ ගලමින් පාරේ වැටී සිටියා යැයි ත්‍රිරෝද රථයක් ලංගම බසයක හැපීමෙන් මියගිය අයගේ මරණ පරීක්ෂණයේදී දියණිය වන දමිතා ශ්‍රීමාලි සාක්කි දෙමින් කීවාය.මේ අනතුරින් මියගොස් ඇත්තේ පාණදුර වලපල උපසේන මාවතේ කොරුවා කංකානම්ගේ සරත් විශ්වචන්ද්‍ර (69) නමැත්තෙකි.පාණදුර හදිසි මරණ පරීක්ෂක එල්.එෆ්.කුරුප්පු මහතා මරණ පරීක්ෂණය පැවැත්වීය. පාණදුර රථවාහන පොලිසියේ පො.කො.ගුණසේකර රාළහාමිගේ මෙහෙයවීම යටතේ මරණ පරීක්ෂණය පැවැත්වීය.මියගිය අයගේ දියණිය මෙසේ ද කීවාය.අනතුරින් මට මුකුත් වුණේ නෑ. තාත්තාව පාණදුර රෝහලට ගෙන ගියා. ඔහු මියගොස් ඇති බව එහි දී දැනගන්ට ලැබුනා.අම්බලන්ගොඩ ඩිපෝවට අයත් ලංගම බසයේ රියැදුරා වන බෙන්තර පන්නිල විතානගේ අතුල කීර්තිරත්න යන අය ද මරණ පරීක්ෂණයේ දී සාක්කි දුන්නේය.පාණදුර මූලික රෝහලේ අධිකරණ වෛද්‍ය නිලධාරී දොස්තර බන්දුල අබේසිංහ මහතා පශ්චාත් මරණ පරීක්ෂණය පැවැත්වීය.මරණය සිදුවී ඇත්තේ රිය අනතුරකට මුහුණ පෑමෙන් හිසට සහ සිරුරේ ඉහළ කොටසට සිදුවී ඇති බරපතළ තුවාල නිසා බව වෛද්‍යවරයා ගේ නිගමනය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007304</link>
    <topic>කිරි හට්ටිවලින් නිම වූ අපූරු නිවෙස</topic>
    <author>කඩුවෙල සමූහ සමන්ති මිරියගල්ල</author>
    <content>යුගයෙන් යුගය මිනිසාගේ නිවෙස් සෑදීමේ රටාව විවිධ වෙනස්කම්වලට ලක් වී තිබේ. සියලුම බිත්ති, කිරිහට්ටි යොදාගෙන ගොඩනංවන ලද මේ සුවිසල් නිවෙස කඩුවෙල කොට්ඨාසය කෙළවර, හෝමාගම ප්‍රදේශයට මායිම්ව පිහිටා තිබේ.නිවසට ඇතුළුවන ප්‍රධාන දොර පවා ඇත් කැටයම් හා හංසපූට්ටු මෝස්තරයෙන් අලංකාර වූ දැව නිමාවෙන් නිර්මාණය කර ඇත.තවමත් ගොඩනැඟෙමින් පවතින මේ අපූර්ව නිවෙසේ හිමිකාරිය පරිගණක ඉංජිනේරුවරියකි. දීර්ඝ කාලයක් තිස්සේ විවිධ රටවලදී ලත් අත්දැකීම් හා තම නිර්මාණශීලී සිතැඟි වලට මුල්තැන දෙමින්, ගොඩනැඟෙන මේ නිවහන දකිනවිට පෞරාණික බල කොටුවක් අපේ මතකයට නැංවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007305</link>
    <topic>හෝමාගම පොළ පවත්වන දිනවලඅධික වාහන තදබදයක්</topic>
    <author>අතුරුගිරිය විශේෂ වික්‍රම සමරසිංහ</author>
    <content>හැම සතියකම බදාදා සහ ඉරිදා පවත්වන හෝමාගම ජංගම පොළ වෙළෙන්දන්ගෙන් බහුල පාරිභෝගිකයන් දහස් ගණනක් සේවය ලබන අවට අනිකුත් නගරවල වෙළෙඳ පොළවල් වලට වඩා ඉතා විශාල එකකි.හෝමාගම අතුරුගිරිය ප්‍රධාන මාර්ගයේ හතරමං හන්දිය අසල පවත්වන මෙය පාසල් කිහිපයක් මෙන්ම රජයේ ප්‍රධාන කාර්යාල සහ සේවා ස්ථාන අතර පිහිටුවා තිබේ.උසාවි සංකීර්ණය, ප්‍රාදේශීය ලේකම් කාර්යාලය, ප්‍රාදේශීය සභාව, තැපැල් කාර්යාලය, දුම්රිය නැවතුම් පොළ ඉන් කිහිපයකි. මහා මාර්ගය හරහා ගමන් කරන දුම්රිය හරස් පාරද වැටී ඇත්තේ මේ අසලින් වන අතර මෙහි මහා මාර්ගය ද දළ බෑවුමකින් යුක්ත ය. එපමණක් ද නොව පොළට අමතරව මඟ දෙපස ස්ථිර සහ තාවකාලික වෙළෙඳසල් ද බොහොමයකි. පොළ පවත්වන දිනවලදී මඟ දෙපස යතුරුපැදි ඇතුළු බොහෝ වාහන ද නතර කරති.මෙවැනි සෑම කරුණක් නිසාම මේ අසල ඉතා විශාල වාහන තදබදයක් පවතී.එනිසා ඇතැම් දිනවල මෙහි විවිධ අනතුරුද සිදුවන අතර, මාර්ගය අවහිර වීමෙන් බොහෝ වේලා වාහන ගමන් කිරීමට නොහැකි තත්ත්වයක් ද පවතී. මාරක අනතුරු සිදුවීමේ අවදානමක් ද පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007306</link>
    <topic>කතකට අතවර කැර රන් මාලය කඩාගෙන ගිය සැකකරු අත්අඩංගුවට</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගම්පහ - පොලිස් බල ප්‍රදේශයේ මහවිට තිත්තලපිටිගොඩ දී රාත්‍රී මහමග තනිව ගමන් කරමින් සිටි කාන්තාවකට අතවරකර ඇයගේ කරබැඳ තිබූ රුපියල් 15000ක් පමණ වටිනා රන්මාලය කඩාගෙන පලාගොස් සැඟ වී සිටි පුද්ගලයා ගම්පහ මූලස්ථාන පොලිසියේ අපරාධ අංශය මගින් ඉකුත්දා අත්අඩංගුවට ගෙන තිබේ.රාත්‍රී සේවය නිමකොට ආපසු නිවෙස බලා තනිවම ගමන් කරමින් සිටි 45 හැවිරිදි මේ කාන්තාවට තිත්තලපිටිගොඩ පාලු වෙල්යායකදී අතවර කැර තිබිණි.සැකකරු අලුත්ගම - බෝගමුවේ පදිංචි තිස් දෙහැවිරිදි පුද්ගලයකු වන අතර ඔහු අසීමිත ලෙස ගංජා භාවිතයට ඇබ්බැහි වී සිටින පුද්ගලයකු බව පොලිස් ආරංචි මාර්ග පවසයි.මේ පිළිබඳ පොලිස් පරීක්‍ෂණ ගම්පහ ජ්‍යෙෂ්ඨ පොලිස් අධිකාරී එච්. ඒ. අනුර සරත්කුමාර මහතාගේ උපදෙස්මත මූලස්ථාන ප්‍රධාන පොලිස් පරීක්‍ෂක ප්‍රභාත් දයානන්ද මහතාගේ අධීක්‍ෂණය යටතේ අපරාධ අංශයේ ස්ථානාධිපති පොලිස් පරීක්‍ෂක අජිත් පි‍්‍රයන්ත මහතා ඇතුළු නිලධාරීන් සිදුකැර තිබේ.සැකකරු ගම්පහ මහෙස්ත්‍රාත් අධිකරණයට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007307</link>
    <topic>වැල්ලවාය අරණ්‍යයකබෝ ගසක උපවාසයක්  </topic>
    <author>ඡායාරූප - වැල්ලවාය සමූහ</author>
    <content>වැල්ලවාය නුගයාය ගමේ පිහිටි ආරණ්‍යයකට අයත් ඉඩමක දින කීපයක සිට රැඳී සිටින හිමිනමක් එතැනින් ඉවත් කරන ලෙස ඉල්ලමින් එම ඉඩමට හිමිකම් කියන බව කියන පුද්ගලයකු එහි බෝ ගසක් මත නැගී පෙරේදා (28) උදෑසන උපවාසයක් ආරම්භ කෙළේ ය. උපවාසය පස්වරු හය පමණ වන තෙක් පැවතිනි. පොලිස් නිලධරයෝ, ප්‍රාදේශීය ලේකම් කාර්යාලයේ නිලධරයන් සහ සාකච්ඡා කොට ගැටළුවට පිළියම් ලබා දීමට පියවර ගත් අතර ඉන් පසු උපවාසය නතර කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007308</link>
    <topic>මව ඝාතනය කළ පුතාට වසර 15ක සිරදඬුවම්</topic>
    <author>අම්පාර සමූහ</author>
    <content>තම මව ඝාතනය කිරීම සම්බන්ධයෙන් වරද පිළිගත් විත්තිකරුවකුට බරපතළ වැඩ සහිත වසර 15ක සිර දඬුවමක් නියම කෙරිණි.සිර දඬුවමට අමතරව රුපියල් 1500ක දඩ මුදලක් ද නියම කළ අතර එය නොගෙවන්නේ නම් තවත් මාස හයක සිර දඬුවම නියම කෙළේ ය.අම්පාර මහාධිකරණ විනිසුරු, මොහාන් සෙනෙවිරත්න මහතා මෙසේ දඬුවම පමුණුවන ලද්දේ හිඟුරාණ, සමගිපුර පදිංචිව සිටි රණවීරගේ සිරිල් නැමැත්තාට ය.2008 . 11 . 28 දින හෝ ඊට ආසන්න දිනක දී දමන පොලිස් වසමට අයත් හිඟුරාණ සමන්පුරේ දී සිය මව වන බලල්මුල්ලගේහාමී නැමැති අයට උල් පිහියකින් ඇන ඇයගේ මරණය සිදු කිරීම පිළිබඳව විත්තිකරුට එරෙහිව නීතිපතිවරයා විසින් දණ්ඩ නීති සංග්‍රහයේ 296 වගන්තිය යටතේ චෝදනා ගොනුකර තිබුණි.මිනී මැරුමක් නොවන සාවද්‍ය මනුෂ්‍ය ඝාතනයක් සිදු කිරීමේ වරදට විත්තිකරු වරද කරු විය.මේ නඩුවේ පැමිණිල්ල වෙනුවෙන් රජයේ අධිනීතිඥ උදාර කරුණාතිලක මහතා පෙනී සිටි අතර විත්තිකරු වෙනුවෙන් නීතිඥ චිත්‍රලේඛා පේ‍්‍රමජයන්ත මහත්මිය පෙනී සිටින ලදී.දමන පොලිසිය විසින් සාක්ෂි මෙහෙය වන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r1007309</link>
    <topic>ත්‍රිකුණාමලයෙන්යෝධ ගල් පඩි පෙළක්මතුවෙයි</topic>
    <author>ත්‍රිකුණාමලය විශේෂ</author>
    <content>භාතික තිස්ස රජු විසින් ක්‍රි. ව. 143 හා 167 කාලවල කරවන ලද ත්‍රිකුණාමලය වෙල්ගම රජමහා විහාරස්ථ පුරා විද්‍යා බිමෙන් ඉපැරණි ගල් පඩි පෙළක් සොයා ගැනීමට පුරා විද්‍යා දෙපාර්තමේන්තුවට හැකි විය.වේල්ගම් වෙහෙරට යාව ඇති කඳු ගැටයක් මුදුනේ ඇති ඉපැරණි ගරා වැටී ඇති දාගැබට යෑම සඳහා මං පෙතක් සකස් කිරීමට පොළොව කනින අවස්ථාවේදී මේ ඉපැරැණි ගල් පඩි පෙළ සොයා ගැනීමට හැකි වූ බව ත්‍රිකුණාමලය පුරාවිද්‍යා නිලධාරී එල්. ඩී. රංජිත් සැම්සන් මහතා පැවසීය. මේ අනුව කඳු මුදුනේ ඇති දාගැබට යෑම සඳහා එකල භාවිත කරන්නට ඇති බවට මේ ගල් පඩි පෙළ සාක්ෂි දරන බව හෙතෙම පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=r10073010</link>
    <topic>බකමූණඉන්ධන පිරවුම් හලට මුද්‍රා තබයි</topic>
    <author>ඇලහැර සමූහ</author>
    <content>බකමූණ ඉන්ධන පිරවුම් හලේ පෙට්රල් වලට භූමිතෙල් මිශ්‍ර වීම නිසා පැට්‍රල් පිරවුම් හලට මුද්‍රා තබා ඇත. බකමූණ සමුපකාර සමිතියට අයත් ඉන්ධන පිරවුම් හලේ පෙට්ට්‍රල් වලට භූමිතෙල් මිශ්‍ර වී ඇති බවට බකමූණ සමුපකාර සමිතියට ලැබුණු තොරතුරක් අනුව අනුරාධපුර ඛනිජ තෙල් සංස්ථාවේ ප්‍රාදේශීය කාර්යාලයට දැනුම් දීමෙන් පසු පෙට්ට්‍රල් පිරවුම් හලට මුද්‍රා තබා පරීක්ෂණ ආරම්භ කර ඇති බව සාමාන්‍යාධිකාරී පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007301</link>
    <topic>ඩිල්ෂාන් ඉන්දීය ගමන් මඟ වෙනස් කරයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවට එරෙහිව දිගු ඉනිමකට මුල පුරද්දී තුන් ඉරියව් ක්‍රීඩක ටී. එම්. ඩිල්ෂාන්ගේ පන්දු යැවීම හමුවේ ඉන්දීය පිලේ පළමු ඉනිමේ ලකුණු ලබා ගැනිමේ සැලැසුම් වෙනස් විය. ඔහු ඉන්දිය ඉනිමට විශාල ලකුණු ප්‍රමාණයක් එක්කළ සචින් තෙන්ඩුල්කාර්, මහේන්ද්‍ර සිං දෝනි හා හර්බජං සිංගේ කඩුලු දවා ගත්තේය.සුපිරි පිතිකරු සචින් තෙන්ඩුල්කාර් ශ්‍රී ලංකාවට එරෙහිව ලබාගත් ප්‍රථම ටෙස්ට් ද්විත්ව ශතකය හා තම කුළුදුල් ටෙස්ට් තරගයේ දී සුරේෂ් රෙයිනා ලබා ගත් ශතකය හේතුවෙන් ඉන්දියාව ඊයේ ප්‍රථම ඉනිමට කඩලු 9ක් දැවී ලකුණු 669ක් ලබා ගත්තේ ය. සංචාරක ඉන්දීය පිල හා ශ්‍රී ලංකාව අතර දෙවැනි ටෙස්ට් තරගයේ සිවුවැනි දිනය නිමාවෙද්දී ඉන්දියාව පළමු ඉනිමේ දී ලකුණු 27කින් ශ්‍රී ලංකාවට වඩා ඉදිරියෙන් සිටියේ ය.ශ්‍රී ලංකා පිල මේ තරගයේ කාසියේ වාසිය දිනා මුල් ඉනිමට කඩුලු 4ක් දැවී ලකුණු 642ක් ලබා ඉනිම අත්හිටුවීය.ඉන්දීය පිල ඊයේ ලබා ගත් ලකුණු සංඛ්‍යාව සංචාරක කණ්ඩායමක් ශ්‍රී ලංකාවේ දී වාර්තා කළ වැඩිම ලකුණු එකතුවද විය. ඉන්දියාව මෙයට පෙර ඉනිමකදී ශ්‍රී ලංකාවට එරෙහිව වාර්තා කළ වැඩිම ලකුණු වූයේ 1999 දී මේ ක්‍රීඩාංගණයේ දීම කඩුලු 7කට ලකුණු 518 කි.ඉන්දීය ඉනිම වෙනුවෙන් නායක මහේන්ද්‍ර සිං දෝනි අගනා ලකුණු 76ක් වාර්තා කෙළේ ය. මිනිත්තු 104ක් කඩුල්ලේ සිටි දෝනි පන්දු 138 කදී හතරේ පහර 7ක් එල්ල කෙළේ ය. සචින් හා හර්බජන් එක් ඕවරයකදී දැවී ගිය පසු දෝනි හා මිතුන් එක්ව ලකුණු 51ක සම්බන්ධතාවයක් 8 වැනි කඩුල්ලට ගොඩනැංවූහ දිනය නිමා වීමට ඕවර් 2ක් තිබියදි මිතුන් ලකුණු 41කට දැවී ගියේ මෙන්ඩිස්ගේ පන්දුවක් කෙලින්ම කඩුල්ලේ දැවටීමෙනි.දිවා විවේකයට පසුව දෙපිලේම ක්‍රීඩකයන් හිටපු ප්‍රවීණ ක්‍රිකට් ක්‍රීඩක සී. අයි. ගුණසෙකර මහතාගේ අභාවය වෙනුවෙන් විනාඩියක නිහඬතාවයක් පළ කළ අතර අනතුරුව තරගය ආරම්භ කෙරුණි. ඉන්දීය ඉනිමේ කඩුලු බිඳ වැටීම ආරම්භ වූයේ ඊයේ දිවා විවේකයෙන් පසුවය. තේ පානයෙන් අනතුරුව ඩිල්ෂාන් යැවූ තෙවැනි ඕවරයේදී ඉන්දීය ඉනිමේ කඩුලු දෙකක් බිඳවැටුණි.තම ටෙස්ට් දිවියෙහි 5 වැනි ද්විත්ව ශතකය වාර්තා කළ සචින් තෙන්ඩුල්කාර් ලකුණු 203ක් ලබා සිටියදී පිත්තේ හා පා ආවරණයේ වැදුණු පන්දුව උඩපන්දුවක් ලෙස ප්‍රසන්න ජයවර්ධන අල්ලා ගැනීමෙන් දැවී ගියේය. එම ඕවරයේ සිවුවැනි පන්දුවේදී ඩිල්ෂාන් එවූ “ෆුල්ටෝස්” පන්දුවකට හර්බජන් මිඩ්විකට් හි සිටි සංගක්කාර අතට උඩපන්දුවක් දී දැවී ගියේය. තෙන්ඩුල්කාර් දැවීයද්දී දෝනි සමඟ හයවැනි කඩුල්ලට ලකුණු 95ක සම්බන්ධතාවක් ගොඩනැංවූහ.සචින් තෙන්ඩුල්කාර් මිනිත්තු 516ක් කඩුල්ලේ රැදී සිටි අතර පන්දු 347කට මුහුණදී හයේ පහරක් හා හතරේ පහර 23ක් එල්ල කළේය. ශ්‍රී ලංකාව හා ඉන්දියාව අතර ටෙස්ට් ඉතිහාසයේදී සචින් වැඩිම ලකුණු ලාභියා (තරග 24 කදී ලකුණු 1900ක්) බවට පත්ව ඇත. ඔහුට පසුව මහේල ජයවර්ධන (තරග 17 කදී ලකුණූ 1756ක්) එම දක්‍ෂතා අතර සිටී. තෙන්ඩුල්කාර් ලකුණු 29ක් ලබා සිටියදී ප්‍රසන්න ජයවර්ධනට උඩපන්දුවක් දුන්නද එය රැකගැනීමට අපොහොසත් වීමේ ප්‍රතිඵලය ද්විත්ව ශතකයකින්ම නිමාවිය.තෙන්ඩුල්කාර් හා සුරේෂ් රෙයිනා අතර 5 වැනි කඩුල්ලට ගොඩනැගුණු ලකුණු 256 ඉන්දීය ඉනිමේ හොඳම සම්බන්ධතාව විය. රෙයිනා තම කුළුදුල් ටෙස්ට් තරගයේදී ලකුණු 120ක් ලබාගත්තේය. ඉන්දියාව වෙනුවෙන් එක්දින තරග 98කට ක්‍රීඩා කිරීමෙන් පසුව ටෙස්ට් වරම් ලැබූ රෙයිනාගේ පිතිකරණය මනා සංයමයෙන් යුතු එකක් විය.රෙයිනා පන්දු 228කදී හතරේ පහර 12ක් හා හයේ පහර 2ක් එල්ල කරමින් මිනිත්තු 294ක් කඩුල්ලේ රැදී සිටියේය. ප්‍රථම ටෙස්ට් තරගයට සහභාගීවී ලකුණු 200 සම්බන්ධතාවක් ගොඩනැඟූ තෙවැනි ඉන්දීය ක්‍රීඩකයා ලෙස රෙයිනා ක්‍රිකට් වාර්තා පොතට එක්විය. මෙයට පෙර මොහින්දර් අමරනාත් 1976 දී හා විරේන්ද්‍ර ෂෙවාග් 2001 දී මේ දක්‍ෂතාව දක්වා තිබුණි.ඉන්දීය ඉනිමේ කඩුලු 4ක් අජන්ත මෙන්ඩිස් බිඳ හෙලීය. පිතිකරුවන්ට තර්ජනාත්මක පන්දු යැවීමක නිතර වූ ටී. එම්. ඩිල්ෂාන් ලකුණු 50කට කඩුලු 3ක් බිඳහෙලීමට සමත් වූ අතර සුරාජ් රන්දීව් ලකුණු 211කට කඩුලු 2ක් බිඳහෙලීය.අද තරගයේ පස්වැනි හා අවසාන දිනයයි  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007309</link>
    <topic>හිටපු ක්‍රිකට් ක්‍රීඩකසී. අයි. ගුණසේකර මිය යයි</topic>
    <author/>
    <content>1950 – 60 වකවානුවේ ශ්‍රී ලංකා ක්‍රිකට් පිලේ (එවකට ඕල් සිලෝන්) හිටපු නායකයකු වූ සී. අයි. ගුණසේකර මහතා අභාවප්‍රාප්ත විය. මිය යනවිට 90 වැනි වියේ පසු වූ ඒ මහතා දකුණත් පිතිකරුවකු සහ දකුණත් පා දඟ පන්දු යවන්නකු ද විය.ශ්‍රී ලංකා කණ්ඩායමේ පළමු පෙළ තරග 20 කට ඔහු විසින් නායකත්වය දරනු ලැබීය. ශතක දෙකක් හා අර්ධ ශතක 4 ක් සමග ලකුණු 1131 ක් රැස් කිරීමට ඔහු සමත්වීය. ඔහුගේ වැඩිම ලකුණු 212 කි. එම පළමු පෙළ තරග 20 තුළදී විශිෂ්ට පන්දු යැවීමක නිරත වූ හෙතෙම කඩුනු 53 ක් දවා ගැනීමට සමත් විය. ඔහු ගේ හොඳම පන්දු යැවීම ලෙස සටහන් වූයේ ලකුණු 69 කට කඩුලු 8 ක් වශයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007302</link>
    <topic>සැහැල්ලු පන්දු විස්සයි 20 ක්‍රිකට් හෙට සහ අගෝස්තු 1 දා</topic>
    <author/>
    <content>බොරැල්ල උතුර කොළඹ, මැද කොළඹ, නැගෙනහිර කොළඹ, දකුණු කොළඹ, කැස්බෑව, දෙහිවල, ගල්කිස්ස, කොට්ටාව මැතිවරණ කොට්ඨාසවල සැහැල්ලු පන්දු ඕවර් විස්සයි 20 ක්‍රිකට් තරගාවලිය හෙට (31) හා අගෝස්තු 01 වන දිනයන්හි දී කෝට්ටේ පාර්ලිමේන්තු ක්‍රීඩාංගණයේදී පවත්වනු ලබයි.මේ තරගාවලිය සඳහා සහභාගිවීම ක්‍රීඩා සමාජ තරගාවලි ලේකම් මේජර් එච්. ඩී. සී. රවීන්ද්‍ර 0714121344 හෝ ඩබ්.ඩී.සී. මහිලාල් 0773662555 ඇමතීමෙන් තරගාවලියට සහභාගි විය හැකිය.මේ අතර ගාල්ල දිස්ත්‍රික්කයේ අක්මීමන මැතිවරණ කොට්ඨාසයේ තරග අගෝස්තු මස 07 හා 08 දිනවලදී පැවැත්වේ. මේ පිළිබඳ විස්තර තිසර ගුණසිංහ 0777907120 අංකයෙන් ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007303</link>
    <topic>23න් පහළ ක්‍රිකට් කණ්ඩායම් 12ක් අද තරග බිමට</topic>
    <author>ෆවුස් මොහොමඩ්</author>
    <content>අන්තර් සමාජ 23 න් පහළ ක්‍රිකට් තරග මාලාවේ පළමු කොටසේ ‘ඒ’ කාණ්ඩය නියෝජනය කරන මුවර්ස් පිල සහ නාවික හමුදාව මෙවර තරග මාලාවේ ප්‍රථම ජයග්‍රහණය වාර්තා කිරීමේ අදිටනින් අද (30) මුවර්ස් පිටියේදී තරග වදිති.‘ඒ’ කාණ්ඩයේ ප්‍රසාද ලකුණු සටහනේ පිළිවෙළින් 6 වැනි සහ 7 වැනි ස්ථානවල පසුවන මුවර්ස් සහ නාවික හමුදාව තරගාවලියේ තරග 3 කට සහභාගි වී ඇති අතර ජයග්‍රහණයක් වාර්තා කිරිමට මේ දක්වා සමත් වී නැත.එම කණ්ඩායමේ සිට පස්වැනි ස්ථානයේ පසුවන ගුවන් හමුදාවටද ජයග්‍රහණයක් වාර්තා කිරීමට නොහැකි වූ අතර ඔවුහු අද (30) හලාවත මේරියන්ස් සමඟ තරග වදිති.ඒ කාණ්ඩයේ පෙරමුණේ පසුවන බ්ලුම්ෆීල්ඩ් පිල තරග 4 කට සහභාගි වී තරග 3 ක් ජයගැනීමට සමත් වී ඇත. ඔවුහු අද බී.ආර්.සී. පිල සමග තරග බිමට පිවිසෙති. මේ අතර බී කාණ්ඩයේ පෙරමුණේ පසුවන එස්.එස්.සී. පිල අද කෝල්ට්ස් කණ්ඩායම සමඟ තරග වදියි. තරග 4 කට සහභාගි වූ එස්.එස්.සී. පිල තරග 2 ක් ජයගෙන ඇත.බී කාණ්ඩයේ ප්‍රසාද ලකුණු සටහනේ අවසන් ස්ථානයේ (7) පසුවන සීදුව රද්දොළුව ක්‍රිකට් සමාජය අද 6 වැනි ස්ථානයේ පසුවන සී.සී.සී. කණ්ඩායම සමඟ තරග වදියි. මේ කණ්ඩායම්ද තරගමාලාවේ ප්‍රථම ජයග්‍රහණය වාර්තා කිරීමේ අදිටනින් පසුවෙති.තරග 3 ක් බැගින් ක්‍රීඩා කළ ද්‍රවිඩ සංගම් පිල සහ මොරටුව ක්‍රී.සමාජයද තරගාවලියේ ප්‍රථම ජයග්‍රහණය වාර්තා කිරීමේ බලාපොරොත්තුවෙන් අද තරග බිමට පිවිසෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007304</link>
    <topic>බස්නාහිර පළාත් අයෝමය පුරුෂයා තේරීමේ තරගය හෙට</topic>
    <author>ජගත් ගුණවර්ධන</author>
    <content>ශ්‍රී ලංකා කායවර්ධන සම්මේලනය සංවිධානය කරනු ලබන බස්නාහිර පළාත් අයෝමය පුරුෂයා තේරීමේ තරගය මේ මස 31 දා දවස පුරා වත්තල පුරහල් ශාලාවේදී පැවැත්වේ. බස්නාහිර පළාත තුළ සිටින ප්‍රවීණ මෙන්ම ආධුනික ක්‍රීඩකයන් රැසක් සහභාගී වීමට නියමිත මේ තරගාවලිය තරග කාණ්ඩ කිහිපයක් යටතේ පැවැත්වීමට නියමිතය.කිලෝ ග්‍රෑම් 55, 60, 65, 70, 75, 80, 85 90ට අඩු හා 90ට වැඩි බර පංති යටතේ හා වයස අවුරුදු 45න් ඉහළ තරගයක් ද පැවැත්වීමට කටයුතු යොදා ඇත. එදින පෙ. ව. 8.00ට මූලික වටයේ තරග ආරම්භ වන අතර, අවසාන මහා තරගය පස්වරු 4.00ට පැවැත්වීමට නියමිතය. අවසාන තරගය ජයගන්නා ජයග්‍රාහකයාට කුසලානය සමඟ රුපියල් 25,000ක්ද දෙවැනි ස්ථානයට රුපියල් 15,000ක් හා කුසලානයද තෙවැනි ස්ථානයට රුපියල් 10,000ක් හා කුසලානයද හිමිවේ.තරගාවලිය මහා මාර්ග නියෝජ්‍ය ඇමැති මර්වින් සිල්වා, පාර්ලිමේන්තු මන්ත්‍රී දුමින්ද සිල්වා හා බස්නාහිර පළාත් ඇමැති උපාලි කොඩිකාර හා හිටපු පාර්ලිමේන්තු මන්ත්‍රී නීල් රූපසිංහ යන මහත්වරුන්ගේ ප්‍රදානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007305</link>
    <topic>ප්‍රවීණයන්ගේ මලල ක්‍රීඩා සූරතාව කොළඹට</topic>
    <author/>
    <content>අන්තර් දිස්ත්‍රික් ප්‍රවීණයන්ගේ මලල ක්‍රීඩා උළෙලේ දී ලකුණු 445 ක් ලැබූ කොළඹ දිස්ත්‍රික් පිල සූරතාව හිමිකර ගැනීමට සමත් විය. ලකුණු 442 ක් රැස්කරමින් අනුසූරතාව දිනාගැනීමට ගම්පහ දිස්ත්‍රික්කය සමත් වූ අතර ලකුණු 409 ක් රැස්කළ කෑගල්ල දිස්ත්‍රික් පිලට තුන්වන ස්ථානය හිමිවිය.ක්‍රීඩා අමාත්‍ය සී. බී. රත්නායක මහතාගේ ප්‍රධානත්වයෙන් කොළඹ සුගතදාස ක්‍රීඩාංගණයේ පැවැති මේ ක්‍රීඩා උළෙලේ අවුරුදු 35 න් ඉහළ දක්‍ෂතම ක්‍රීඩකයාට හිමි සම්මානය මහනුවර දිස්ත්‍රික් පිලේ එස්. චන්ද්‍රසේන විසින් දිනාගනු ලැබීය. ඔහු නව තරග වාර්තාවක් පිහිටුවමින් මීටර 400 ඉසව්ව තත්පර 50.9 කින් නිමා කළේය.මේ අතර අවුරුදු 45 න් ඉහළ දක්‍ෂතම ක්‍රීඩකයා වූයේ ගම්පහ දිස්ත්‍රික් පිලේ ජේ. ආර්. ජයවීරයි. මීටර් 9.78 ක් යගුලිය වීසිකරමින් නව තරග වාර්තාවක් පිහිටුවීය.අවුරුදු 55 න් ඉහළ දක්‍ෂතම ක්‍රීඩකයා වූයේ ඉන්දියාවේ ආර්. සිං ය. ඔහු මීටර් 10.26 ක් යගුලිය විසිකළේය.ලේක්හවුස් පිලට පදක්කම් 10 ක්මේ තරගාවලිය නියෝජනය කළ ලේක්හවුස් ක්‍රීඩක ක්‍රීඩිකාවෝ පදක්කම් 10 ක් දිනාගැනීමට සමත් වූහ. ඩී. කේ. අයි. පී. නාමසිරි මීටර් 110 කඩුලු පැනීම රිදී පදක්කම, ඒ. සුදුසිංහ මීටර් 100 කඩුලු පැනීම ලෝකඩ පදක්කම සහ මීටර් 400 කඩුලු පැනීම රිදී පදක්කම, උදුලා පීරිස් මීටර් 400 කඩුලු පැනීම රන් පදක්කම, මීටර් 400 හා මීටර් 200 රිදී පදක්කම්, ශි‍්‍රයානි අල්විස් මීටර් 100, 200 රන් පදක්කම්, දුර පැනීම රිදී පදක්කම, ජේ. ඩී. ඒ. ශ්‍යාම් කුමාර මීටර් 1500 රන් පදක්කම, මීටර් 800 රිදී පදක්කම මේ පදක්කම් 10 ට ඇතුළත් විය.සෙසු ප්‍රතිඵල මෙසේය.හොඳම පිටිය තරග කාන්තා ඉන්දියාවේ නේගේන් (තුම්පිම්ම මීටර් 9.22 යි, පිරිමි කොළඹ දිස්ත්‍රික්කයේ රුවන් ප්‍රදීප් (රිටි පැනීම මීටර් 4.3), හොඳම ජවන කාන්තා බදුල්ල ඩී. එච්. එම්. පි‍්‍රයදර්ශනී (මීටර් 400 තත්පර 59.8) පිරිමි මහනුවර එස්. චන්ද්‍රසේන (මීටර් 400 තත්. 50.9)</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007306</link>
    <topic>ශ්‍රී ලංකා කරාතේ සංචිතයටඅයැදුම්පත් කැඳවයි</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>ජාත්‍යන්තර ෂෝටෝකාන් කරාටේ සංගමයේ ඉන්දීය ශාඛාව සංවිධානය කරන ප්‍රථම ආරාධිත ජාත්‍යන්තර කරාටේ තරගාවලිය සඳහා ශ්‍රී ලාංකික කරාටේ ක්‍රීඩක ක්‍රීඩිකාවන්ගෙන් සමන්විත කණ්ඩායමක් ඉදිරිපත් කිරීමට ජාත්‍යන්තර ෂෝටෝකාන් කරාටේ සංගමය පියවර ගෙන තිබේ. ඒ සඳහා සුදුස්සන් තෝරාගැනීමට මේ දිනවලදී අයදුම්පත් කැඳවා ඇත.මෙම තරගාවලිය අගෝස්තු මස 28 සහ 29 යන දෙදින තුළදී ඉන්දියාවේ චිත්‍රදුර්ගා නගරයේදී පැවැත්වේ. තම සංගමයේ ඉන්දීය ශාඛාව මගින් මුල් වරට සංවිධානය කරන මෙම තරගාවලිය සඳහා ශ්‍රී ලාංකික කරාටේ ක්‍රීඩක ක්‍රීඩිකාවන් තිස්දෙනෙකුගෙන් සමන්විත කණ්ඩායමක් සහභාගි කරවීමට සැළසුම් කර ඇතැයි ජාත්‍යන්තර ෂෝටෝකාන් කරාටේ සංගමයේ ප්‍රධාන උපදේශක සෙන්සේ උපාලි සිරිසේන මහතා “දිනමිණ” ට පැවසීය.මේ සඳහා සහභාගි වීමට කැමති කරාටේ ක්‍රීඩක ක්‍රීඩිකාවන් සුදුසුකම් ලැබීමේ පරීක්‍ෂණය සඳහා තම තොරතුරු ලබන ජූලි මස 5 වනදාට පෙර පහත ලිපිනයට දන්වන ලෙස ද, සෙන්සේ උපාලි සිරිසේන මහතා ඉල්ලා සිටී.ප්‍රධාන සංවිධායක, ජාත්‍යන්තර ෂොටෝකාන් කරාටේ සංගමය, අංක 252, මහ වීදිය, මාතලේ. දුරකථනය – 078-5142467</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007307</link>
    <topic>මැරතන් තරගය හෙට</topic>
    <author/>
    <content>ශ්‍රී ලංකා වරලත් ගණකාධිකරණ ආයතනයේ ලියාපදිංචි වී අධ්‍යාපනය ලබන සිසු සිසුවියන්ගේ ක්‍රීඩා කුසලතා වර්ධනය කරගැනීමේ අරමුණින් වාර්ෂිකව පවත්වනු ලබන ක්‍රීඩා තරග මාලාවේ පළමුවැන්න වූ මැරතන් තරගය හෙට (31) උදෑසන 07 ට වරලත් ගණකාධිකරණ ආයතනය අසලින් ආරම්භ වේ.පිරිමි හා කාන්තා වශයෙන් පැවැත්වෙන මේ තරගයේ පිරිමි තරගය මලලසේකර මාවතින් (වරලත් ගණකාධිකරණ ආයතනය අසලින්) ආරම්භ වී බොරැල්ල වටරවුම, නාරාහේන්පිට, තිඹිරිගස්යාය, තුම්මුල්ල, රාජකීය විද්‍යාලය හරහා නැවත වරලත් ගණකාධිකරණ ආයතනය අසලදී තරගය නිමාවේ. කාන්තා තරගය මේ මාර්ගයේම තිඹිරිගස්යායෙන් පැමිණ ජාවත්ත පාරෙන් හැරී වරලත් ගණකාධිකරණ ආයතනය අසලින් අවසන් වේ.මීට අමතරව කැරම්, මේසපන්දු, නෙට්බෝල්, වොලිබෝල් බැඩ්මින්ටන්, බාස්කට්බෝල්, පිහිනුම්, පාපන්දු හා ක්‍රිකට් තරග ඉදිරි සති අන්තවලදී පැවැත්වීමට කටයුතු සංවිධානය කොට ඇත. මේ පිළිබඳ වැඩි විස්තර 0719087595 දුරකථන අංකයෙන් විමසිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=s1007308</link>
    <topic>ඌව පළාත් 13න් පහළ පාපන්දු</topic>
    <author>විස්තර සහ ඡායාරූප ඌව සමූහ</author>
    <content>ශ්‍රී ලංකා පාසල් පාපන්දු සම්මේලනය සංවිධානය කළ ඌව පළාත් පාපන්දු තරගයේ අවුරුදු 13 න් පහළ බාලක බාලිකා සූරතාවන් දිනාගැනීමට බිබිල මැදගම ජාතික විද්‍යාලය සමත් විය.මෙම තරගය බදුල්ල වින්සන් ඩයස් ක්‍රීඩාංගණයේ දී පැවැත්විණි.   </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=f1007301</link>
    <topic>එජාපය දැන්වත් ජනතා හිතවාදි ලෙසවෙනස් විය යුතුයි</topic>
    <author>සාකච්ඡා කළේ උදිත ගුණවර්ධන</author>
    <content>නව ව්‍යවස්ථාවක් සම්පාදනය කිරීම සඳහා රජය ගෙන ඇති වැඩපිළිවෙළ, විෂය සමඟ ආරම්භ වී ඇති දේශපාලන සංවාදයේ අරමුණ කුමක්ද යන්න සහ වාරිමාර්ග හා ජල කළමනාකරණ අමාත්‍යාංශයේ ඉදිරි සැලැසුම් පිළිබඳ ඇමැති නිමල් සිරිපාල ද සිල්වා මහතා සමඟ සිදුකළ සංවාදයකි මේ.* රජයත් විපක්ෂයත් අතර ආරම්භ වී තිබෙන ව්‍යවස්ථා සංශෝධනය පිළිබඳ සංවාදයේ අරමුණු හා එම සංවාදවල අලුත් තත්ත්වය පිළිබඳ ප්‍රකාශ කළ හැකිද ?අලුත් ආණ්ඩුක්‍රම ව්‍යවස්ථාවක් ඇති කිරීම පිළිබඳ මේ වන විට සමාජය තුළ විශාල ජන මතයක් ඇති වෙලා තියෙනවා. පසුගිය මහා මැතිවරණයේදී හා ජනාධිපතිවරණයේදී ලක්ෂ සංඛ්‍යාත වැඩි ඡන්ද ප්‍රමාණයක් ලබා දුන්නේ ව්‍යවස්ථා සංශෝධනයක් බලාපොරොත්තු වෙන්. ඒ වගේම එදා විපක්ෂයත් ව්‍යවස්ථා සංශෝධනයක් සිදුකළ යුතු බවට. ප්‍රසිද්ධියේ ප්‍රකාශ කළා. ඒ නිසා සියලුදෙනාගේ දළ එකඟතාවයක් තිබුණා ආණ්ඩුක්‍රම ව්‍යවස්ථා සංශෝධනය කළයුතු බවට ආණ්ඩුක්‍රමය සංශෝධනය කළයුතු බවට සමස්ත සමාජය තුළම මතයක් තිබෙනවා.ඒ නිසා ආණ්ඩු පක්ෂය මෙන්ම විපක්ෂයත් මේ පොදු මහජන මතයට කන්දී කටයුතු කළයුතුයි.ජනාධිපති මහින්ද රාජපක්ෂ මහතා විපක්ෂය සමඟ සංවාදයකට එළැඹීමට තීරණය කළේ මේ සෑම දෙයක් පිළිබඳවම අවධානය යොමු කිරීමෙන් පසුවයි. මෙතැනදී එජාපය තමයි විපක්ෂයේ ප්‍රධානම දේශපාලපන පක්ෂය විදිහට සලකන්න පුළුවන්කම තිබෙන්නේ. එවැනි තත්ත්වයකදී එජාපය සමඟ සංවාදයට එළැඹීමේ තීරණයේ කිසිදු වරදක් නැහැ.* මේ සංවාදවලට න්‍යාය පත්‍රයක් නැහැ කියලා ඇතැම් පාර්ශ්ව වලින් චෝදනා එල්ල වෙනවා ?න්‍යාය පත්‍රයක් සකස් කර ගැනීම සඳහායි. අපි දැනටමත් පළාත් පාලන මැතිවරණ ක්‍රමය සංශෝධනය කිරීම පිළිබඳව එකඟතාවයකට පැමිණ තිබෙන්නේ. ඉදිරියේදී ආණ්ඩුක්‍රම ව්‍යවස්ථා සංශෝධනය මැතිවරණ ක්‍රමය වෙනස් කිරීම ආදී දේවල් පිළිබඳ කතා බහට එළැඹිලා තිබෙන්නේ. ඒ නිසා මේ සාකච්ඡාවල න්‍යාය පත්‍රයක් නැහැ කියලා කවුරුන් හෝ කියනවා නම් එය පිළිගන්න බැහැ.* ආණ්ඩුවත්, විපක්ෂයත් මේ සාකච්ඡාවලට එළැඹීමේ අරමුණ එජාපය තුළ හා ආණ්ඩුව තුළ වර්ධනය වෙමින් තිබෙන අර්බුදකාරී තත්ත්වය වසා ගැනීම කියලා ජවිපෙ ප්‍රසිද්ධියේ ප්‍රකාශ කරනවා. මේ චෝදනා පිළිබඳ ඔබේ අදහස කුමක්ද ?දේශපාලන වශයෙන් නන්නත්තාර වූ ජනතා විමුක්ති පෙරමුණ වගේ බංකොළොත් දේශපාලන පක්ෂයක් මොන විදිහේ චෝදනාවක් එල්ල කළත් එම චෝදනාවලට පදනමක් නැහැ. ඒ වගේම ජනතා විමුක්ති පෙරමුණටත් අද වෙද්දී පදනමක් නැති වෙලා තිබෙන්නේ. එහෙම දේශපාලන පක්ෂයක් කියන දේවල් රටේ ජනතාව තඹ සතයකට මායිම් කරන්නේ නැහැ.* එක්සත් ජාතික පක්ෂය සමඟ පමණක් සාකච්ඡා කර ප්‍රතිඵලයක් තිබෙනවාද ? මේ අදහස් හුවමාරුවට විපක්ෂයේ සෙසු පාර්ශ්ව සම්බන්ධ කර ගන්න බැරිද ?අප දෙමළ ජාතික සන්ධානය මුස්ලිම් කොංග්‍රසය වැනි පක්ෂ සමඟ ඉදිරියේදී සාකච්ඡා කිරීමට අදහස් කර තිබෙනවා. ඇත්තෙන්ම අපට මේ දේශපාලන පක්ෂවල අදහස් හා මතවාද පළ කිරීම් අත්‍යවශ්‍ය කරනවා.ඒ නිසා ඉදිරියේදී මේ දේශපාලන පක්ෂ සමඟ එකඟතා ඇති කරගෙන රටටම ගැලපෙන විදිහේ ජනතාවාදී ව්‍යවස්ථාවක් සම්පාදනය කිරීමට රජය කටයුතු කරනවා.අප කිසිදු වෙලාවක කියන්නේ නැහැ සෙසු දේශපාලන පක්ෂවල සහයෝගය ව්‍යවස්ථා සම්පාදනයේ දී අවශ්‍ය නැහැ කියලා. ඔවුන්ගේ සහයෝගය මඟින් මුළුරටටම පිළිගන්න පුළුවන් ආණ්ඩුක්‍රම ව්‍යවස්ථාවක් සම්පාදනය කිරීමට පු ළුවන්කම තිබෙනවා. මෙම සුළු ජාතික දේශපාලන පක්ෂවල සහාය හා අදහස් ලබා ගැනීමට රජය කටයුතු කරලා තිබෙනවා.ඒත් එක්සත් ජාතික පක්ෂය ආණ්ඩු කළ අවදියේ ඔවුන් හැසිරුණේ ඒ විදිහට නෙමෙයි. හිතු මනාපයට හා ඔවුනට අවශ්‍ය ඒකාධිපති ආකාරයටයි. ඒත් අප ඒ විදිහට කටයුතු කළේ නැහැ අපට 2/3 ආසන්න බලයක් තිබුණත් අප කටයුතු කරන්නේ ඉතාමත් නම්‍යශීලි හා සියලු මතවලට සවන් දෙන ආකාරයටයි.* ව්‍යවස්ථා සංශෝධනය පිළිබඳ සංවාදයට ජනතා විමුක්ති පෙරමුණ එක්කර ගැනීමට ආණ්ඩුව සූදානම් නැද්ද ?ඔවුන් සමඟ සාකච්ඡා කිරීම පිළිබඳ අපට ප්‍රශ්නයක් නැහැ. ඒත් අපි අපේ ආත්ම ගෞරවයට හානි කරගෙන ඒ අය පිටුපස්සේ දුවන්න බැහැ. එහෙම දුවන්න ඕනෑ කමකුත් නැහැ. මොකද අපි ඡන්ද ලක්ෂ 57 ක් ලබාගත් දේශපාලන පක්ෂයක්. ඒ නිසා අපට ජවිපෙ පස්සේ දුවන්න බැහැ. එයාලට ඕනෑනම් පුළුවන් සංවාදයකට එළැඹිලා අදහස් හුවමාරු කර ගන්න. ඒත් අපි කොන්ද නමා ගෙන එයාලට ඕනෑ කොන්දේසිවලට යටත් වෙලා වැඩ කරන්නේ නැහැ.* රටේ ප්‍රධානම විශාල දේශපාලන පක්ෂය වන එජාපය ලිහා ගත නොහැකි තරමේ අර්බුදයකට පත් වී සිටින්නේ. ඒ පිළිබඳ ජ්‍යෙෂ්ඨ දේශපාලඥයකු ලෙස ඔබේ අදහස මොනවගේද ?අපිට මේ ප්‍රශ්නවලට ඇඟිලි ගහන්න අයිතියකුත් නැහැ. ඕනෑකමකුත් නැහැ. ඒත් එජාපය ඇද වැටී තිබෙන දුර්වල අඩිය පිළිබඳ අප කනගාටුවට පත් වෙනවා. ඔවුන් මේ තත්ත්වයට පත්වීමට මූලික හේතුව වෙලා තිබෙන්නේ ඔවුන් නිසි විදිහට ජනතාවට, ජාතියට, රටට හිතවත් විදිහට දේශපාලනය නොකිරීමයි. මේ තත්ත්වය නිසා තමයි එජාපය රටේ බහුතර ජනතාව අතරින් ප්‍රතික්ෂේප වෙලා තිබෙන්නේ. ඒ නිසා ඔවුන් දැන්වත් ජනතා හිතවාදී විදිහට වෙනස් විය යුතුයි. එහෙම නොවූනොත් ඉදිරි කාලයේදී එජාපය සම්පූර්ණයෙන් දියවී යාම වැළැක්වීමට කිසිවකුට අවස්ථාවක් ලැබෙන එකක් නැහැ.* යුද්ධය තිබූ අවදියේදී ජනතාවට ආණ්ඩුව ලබාදුන් බලාපොරොත්තු වූයේ යුද්ධය නිමා වූ සැනෙන් සියලු සහන ජනතාවට ලබාදෙන බවයි. ඒත් ජනතාව බලාපොරොත්තු වූ එම සහන කිසිවක් මෙතෙක් ජනතාවට ලැබී නැහැ. මේ ගැන ඔබේ අදහස මොනවගේද ?යුද්ධයක් නිමා වූ පමණින් රටේ සියලු ප්‍රශ්න විසඳෙයි කියා කවුරුන් හෝ සිතනවා නම් එය ඔහුගේ මෝඩ සිතුවිල්ලක් විදිහටයි හඳුන්වා දීමට පුළුවන් වෙන්නේ.රජය දැන් යුද්ධයෙන් පසු යළි රට ගොඩනැගීමේත් ආර්ථිකය සවිමත් කිරීමේත් වැඩපිළිවෙළක් ආරම්භ කරලා තියෙනවා. එම කටයුතුවල මූලික අදියරයන් දැනටමත් ක්‍රියාත්මක මට්ටමේ තිබෙන්නේ. මුලින් සංවර්ධනය, ආර්ථික ස්ථාවරත්වය ඇති කිරීමට ආණ්ඩුව කටයුතු කරනවා.මෙවර අයවැයෙන් ජනතාව බලාපොරොත්තු වූ සහන එලෙසින්ම නොලැබුණත් ඉදිරි මාස හය ඇතුළත ඉදිරිපත් කිරීමට නියමිත 2011 අයවැය මඟින් ජනතාව බලාපොරොත්තු වන සහන, රුපියල් 2500 ඉහළ වැටුප් වර්ධක ඇතුළු බලාපොරොත්තු වූ දේවල් සපුරාලීමට කටයුතු කර තිබෙනවා.රජයේ ඇමැතිවරයකු විදිහට මට මේ ගැන වගකීමෙන් යුතුව කියන්න පුළුවන්. 2011 අයවැය මගින් ජනතාව බලාපොරොත්තු වූ සියලු සහන වගේම ආර්ථික හා සංවර්ධන ප්‍රතිලාභ ලබාදීමට රජය කටයුතු කරන බවට මා සඳහන් කිරීමට කැමැතියි.* විදේශ බලපෑම් ශ්‍රී ලංකාව වෙත එල්ලවීමේ තත්ත්වයක් මේ වෙද්දී දක්නට තිබෙනවා. මේ පිළිබඳ ආණ්ඩුව මොන විදිහේ පියවරක්ද අරගෙන තිබන්නේ ?අප මෙතැනදී බලන්න ඕනෑ අපට වැඩිපුර සහයෝගය ලබා දෙන්නේ කවුද කියලා. මේ වෙද්දී අපට ජාත්‍යන්තරය තුළ ශ්‍රී ලංකාව පිළිබඳ ඇති වී තිබෙන වැරැදි ප්‍රතිරූපය වෙනස් කර ගැනීමට පුළුවන්කමක් ලැබී තිබෙනවා.ජාත්‍යන්තර ප්‍රජාව අතරින් ඇති බහුතර රටවල් ප්‍රමාණයක් ශ්‍රී ලංකාවට හිතවත්ව අපගේ ප්‍රතිපත්තිය පිළිබඳ පැහැදීමකිනුයි සිටින්නේ.බහුතරය අප සමඟ සිටින නිසා අප ජාත්‍යන්තරයෙන් පැමිණෙන අභියෝග පිළිබඳ එතරම් සැලකිලිමත් වියයුතු නැහැ.ඒ වගේම ජාත්‍යන්තර ප්‍රජාව දිනා ගැනීමට අප රාජ්‍යතාන්ත්‍රික මට්ටමින් වැඩපිළිවෙළක් ආරම්භ කර තිබෙන්නේ. ඒ නිසා අපට ජාත්‍යන්තර මට්ටමින් එල්ල වන අභියෝග ජය ගැනීමට පුළුවන් කියලා විශ්වාසයක් ගොඩනැගිලා තිබෙන්නේ.* වාරිමාර්ග හා ජල කළමනාකරණය පිළිබඳ මෙතෙක් ජාතික ප්‍රතිපත්තියක් ඇති වී නැහැ. මේ ආකාරයේ ජාතික ප්‍රතිපත්තියක් ඇතිකර ගැනීමට ඔබේ අමාත්‍යංශයට සැලසුමක් නැද්ද ?අනිවාර්යයෙන්ම රටක ඕනෑම දෙයක් ඉදිරියට අරගෙන යන්න නම් ජාතික ප්‍රතිපත්තියක් ජාතික වැඩපිළිවෙළක් තිබිය යුතුයි. එය එසේ නොවීම නිසා තමයි අපේ රටේ දියුණුවට මේ තරම් බාධාකාරී තත්ත්වයක් ඇතිවෙලා තිබෙන්නේ. එය කිසිසේත්ම යහපත් දෙයක් නෙමෙයි. වාරිමාර්ග ප්‍රතිපත්තියක් ජාතික ප්‍රතිපත්තියක් තිබිය යුතුයි තමයි. ඒ සඳහා අප මේ වන විටත් වැඩකටයුතු රාශියක් ක්‍රියාත්මක කරනවා.අපේ රටේ කෘෂිකර්මාන්තයෙන් යැපෙන බහුතර පිරිසකුයි සිටින්නේ. ඒ නිසා වාරිමාර්ග පද්ධතිය කියන්නේ ශරීරයක රුධිර නාලිකා තරමටම වැදගත්. අද අපට බාර වී තිබෙන්නේ ඒ තරම් වටිනා හා බැරෑරුම් වගකීමක්. මගේ උත්සාහය වී තිබෙන්නේ් වගකීම මනා ලෙස ඉටු කරමින් ජනාධිපතිතුමාගේ ගොවියා රජකරවන ප්‍රතිපත්තියට අවශ්‍ය ශක්තිය ලබාදීමට කටයුතු කරනවා.* පසුගිය කාලයේදී මහවැලි ඉඩම් පිළිබඳ විවිධ අර්බුද ඇති වුණා. නීත්‍යානුකූ®ල නොවන ආකාරයට ඉඩම් පැවරීම නුසුදුස්සන් මහවැලි ඉඩම් භුක්ති විඳීම ආදිය මෙයින් ප්‍රධානයි. මේ තත්ත්වය ඔබේ අමාත්‍යංශය හරහා මොන විදිහේ විසැඳුමක්ද ලබාදීමට සැලසුම් කර තිබෙන්නේ.එවැනි නීති විරෝධී වැඩවලට මගේ ධූර කාලයේදී ඉඩක් ලබා දෙන්නේ නැහැ. නීත්‍යානුකූලව මහවැලි ඉඩම් සුදුස්සන්ට ලබාදීමට අප කටයුතු කරලා තිබෙන්නේ. මහවැලි ව්‍යාපාරය ආරම්භ කිරීමේ පරමාර්ථය වුණේ සුදුස්සන්ට සුදුසු ආකාරයට ඉඩම් ලබාදීමයි.ඒ වගේ පරමාර්ථයකින් ආරම්භ කළ මහවැලි ව්‍යාපාර භාවිතා කරද්දී එම වරප්‍රසාද ලබාදිය යුත්තේ සුදුසුකම් සහිත පුද්ගලයන්ට පමණයි. දේශපාලන හිතවත්කම් පක්ෂපාතිකම්වලට මේ කාරණයේදී අප සලකා බලන්නේ නැහැ. සුදුස්සන් ඉන්නවා නම් ඔවුන්ගේ දේශපාලන පක්ෂය කුමක් වූවත් අපට ප්‍රශ්නයක් නැහැ. නීත්‍යානුකූලව මෙම පැවරීම් කරන්න පුළුවන්නම් නම් අප එම වගකීම ඉෂ්ට කරනවා.* ඔබ නියෝජනය කරන්නේ දිවයිනේ සංවර්ධන ප්‍රතිලාභ නොලැබෙන දිස්ත්‍රික්කයක් වන බදුල්ලයි. බදුල්ලේ සංවර්ධනයට ආණ්ඩුව මැදිහත් වී සිටින්නේ කුමන ආකාරයටද ?බදුල්ල නොදියුණු ප්‍රදේශයක්, සංවර්ධනය නොවූ දිස්ත්‍රික්කයක් විදිහට තිබුණේ අතීතයේදී. ඒත් ජනාධිපතිතුමාගේ ආණ්ඩුව බලයට පත් වූ පසු ප්‍රාදේශීය සංවර්ධනයට විශාල වැඩකොටසක් ඉෂ්ට කරලා. ඒ නිසා බදුල්ල දිස්ත්‍රික්කයේ පමණක් නෙමෙයි මුළු රටේම ප්‍රාදේශීය සංවර්ධනයට විශාල වැඩ කොටසක් ඉෂ්ට කිරීමට පුළුවන්කම ලැබුණා.මෙහිදී බදුල්ල දිස්ත්‍රික්කයේ මූලික සංවර්ධන කටයුතු සියල්ලම වගේ දැනටමත් අවසන් කිරීමට පුළුවන්කම ලැබී තිබෙනවා. ඉදිරියේදී අප බදුල්ල දිස්ත්‍රික්කයේ සෙසු සංවර්ධන කටයුතුත් වේගවත් ලෙස ඉදිරියට රැගෙන යාමට අප කටයුතු කරලා තිබෙන්නේ.අපේ රජයේ අරමුණ වෙලා තිබෙන්නේ බදුල්ල දිස්ත්‍රික්කයේ පමණක් නෙමෙයි, මුළු රටේම සංවර්ධනය වේගවත් කිරීමට ආණ්ඩුව කටයුතු කර තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=f1007302</link>
    <topic>මගේ දරුවන් වෙනුවෙන්ඉරිදා දවස වෙන්කරනවා</topic>
    <author>සංවාද සටහන චන්දන ජයවීර</author>
    <content>මාධ්‍ය ක්‍ෂේත්‍රයේ දැවැන්තයෙකු වූ තිලංග සුමතිපාල මහතා වඩාත් ප්‍රකටව ඇත්තේ දක්‍ෂ ක්‍රිකට් පරිපාලකයකු ලෙසය. වාමාංශික උරුමයක් සහිත ව්‍යාපාරික පවුලකින් පැවැත එන හෙතෙම මෙවර මහ මැතිවරණයේදී විශාල මනාප ඡන්ද ප්‍රමාණයක් ලබා පාර්ලිමේන්තු මන්ත්‍රීවරයෙක් බවට පත්විය. මෙවර අලුත් මුහුණු විශේෂාංගයට අප සමඟ දොඩමළු වන්නේ ඔහුය.* ඔබේ සම්පූර්ණ නම මොකක්ද?උඩුවටුවගේ ජනපි‍්‍රය තිලංග සුමතිපාල* ඔබ පාර්ලිමේන්තුව නියෝජනය කරන දිස්ත්‍රික්කය?කොළඹ* සංවිධානය කරන ආසනය?බොරැල්ල* ඔබේ ලිපිනය කුමක්ද?නො: 59, ආනන්ද රාජකරුණා මාවත, කොළඹ 10* ඔබ මුල්වරට මහජන වරමකින් පත්වූ තනතුර?2009 දී බස්නාහිර පළාත් සභාවේ මන්ත්‍රී ධූරයකට පත්වුණා.* අම්මා, තාත්තා කවුරුන්ද කිව්වොත්?මව මිලීනා සුමතිපාල, පියා යූ. ඩබ්ලිව. සුමතිපාල. මට වයස අවු: 15 දී ඔහු මියගියා. ඒ නිසා අපට ඒතරම් කාලයක් පිය සෙනෙහස ලබන්න ලැබුණේ නැහැ. මව තමයි අපිවත් බලාගෙන ව්‍යාපාරත් බලාගත්තේ.* ඔබේ උපන් දිනය කියන්න පුළුවන්ද?1964 මැයි 03 වෙනිදා* පවුලේ තව සාමාජික සාමාජිකාවන් ඉන්නවද?අයියා කෙනෙකුයි සහෝදරියන් පස්දෙනෙකුයි ඉන්නවා.* ඔවුන්ව හඳුන්වා දෙන්න පුළුවන්ද?අයියා ජගත් සුමතිපාල, ලොකු අක්කා සන්ධ්‍යා ඇය විවාහවී සිටින්නේ ඉංජිනේරුවරයෙක් සමඟ. දැනට ඔවුන් ඔස්ට්‍රේලියාවේ පදිංචිව සිටිනවා. ඊළගට රමණී අක්ක. ඇය විවාහවී සිටින්නේ අනුර අයියා සමඟ, ඔහු ව්‍යාපාරිකයෙක්. තුන්වෙනි අක්කා අනෝජා. ඇය විවාහවී සිටින්නේ තිලක් අයියා සමඟ. ඔහු පර්ත් විශ්වවිද්‍යාලයේ මහාචාර්යවරයෙක් වශයෙන් සේවය කරනවා. ඊළඟට අනූෂා නංගී ඇය විවාහවී සිටින්නේ ජයන්ත සමඟයි. බාලයා ශානිකා නංගියි. ඇය විවාහවී සිටියේ පාලිත සමඟයි. ඔහු හදිසි අනතුරකින් මියගියා.* ඉගෙනුම ලැබූ පාසල?මම කොළඹ නාලන්දා විද්‍යාලයට 1970 දී ඇතුළත් වුණා.* ඔබ පාසලට ඇතුළත් වූ මුල්ම දිනය මතකද?මතකයි. එදා ළමයින් කිහිප දෙනෙක් ඇරෙන්න අනෙක් අය ඇඬුවා.* ඔය අය අතරින් ඔබ හිටියේ කොයි කණ්ඩායමේද?නාලන්දා විද්‍යාලය අපේ නිවස ආසන්නයේ පිහිටා තිබුණු නිසා පාසල් යාමට පෙර පටන්ම මම අයියා සමඟ දිනපතාම පාහේ හවසට නාලන්දාවේ පිට්ටනියට ගොස් ක්‍රීඩා කිරීමට පුරුදුව සිටියා. ඒ නිසා මට විද්‍යාලය හොඳට හුරු පුරුදුයි.* ඔබට මුලින්ම අකුරු ඉගැන්වූ ගුරුතුමිය කවුද?අබේකෝන් මහත්මිය* දහම්පාසල් අධ්‍යාපනය ලබා තිබෙනවාද?අපි හැදී වැඩුණේ බෞද්ධ පරිසරයකයි, ඒ නිසා හැම ඉරිදාම දහම් පාසල් යන එක අනිවාර්ය අංගයක්.* දහම් අධ්‍යාපනය ලැබුවේ?කුඩාම අවධියේ නිවස ආසන්නයේම පිහිටි මහින්දාරාමයෙන්, පසුව කුප්පියාවත්ත ජයශේඛරාරාමයෙන් දහම් අධ්‍යාපනය ලැබුවා.* ඔබේ පියාට වාමාංශික පක්‍ෂ නායකයින් සමඟ සමීප සම්බන්ධයක් තිබුණා. එලෙස නිවසට ආගිය ප්‍රකට දේශපාලඥයින් අතරින් අමතකම නොවන පුද්ගලයෙක් සිටිනවාද?ඔව් ආචාර්ය එන්. එම්. පෙරේරා මහතා.* ඔහු කොයිවගේ පුද්ගලයෙක්ද?ඉතාම පියකරු ලස්සන පෙනුමක් තිබෙන අයෙක්. එතකොට මට දේශපාලන අවබෝධයක් තිබුණේ නැහැ. ඒ නිසා ඔවුන් කතාකළ දේවල් මට තේරුණේ නැහැ.* දේශපාලනය පිළිබඳ ඔබට අකුරු කියවන්නේ කවුද?පියා.* ඔබ වතාවක් ඔහුගෙන් “සමසමාජය” කියන වචනයේ තේරුම ගැන ඇහුවලු නේද?ඔව්.* ඒකට පියා දීපු පිළිතුර මතද?තාත්තා මගෙන් ආපහු ප්‍රශ්න කිහිපයක් ඇහුවා. පන්තියේ ළමයින් කී දෙනෙක් පාපැදිවලින්, මෝටර් බයිසිකල්වලින්, බස් රථයෙන්, කාර්වලින් එනවද ආදී වශයෙන්.එහෙම අහලා ඔහු කිව්වා, ඔය විදිහට එක එක යාළුවෝ විවිධ වාහනවලින් පන්තියට එන්නේ පන්තිභේදය නිසයි. සමසමාජයේ අරමුණ එහෙම පන්ති භේදයක් නැති සමාජයක් හදන එකයි කියලා.* ක්‍රිකට් ක්‍රීඩාව ඉගෙන ගැනීමට පටන් ගත්තේ කොයි කාලෙද?පන්තියේදී මම 1975 දී නාලන්දාවේ 12 පහළ ක්‍රිකට් කණ්ඩායමේ සාමාජිකයෙක් බවටත් පත්වුණා.* ඔබේ පුහුණුකරු කවුද?නෙල්සන් මෙන්දිස් මහතා.ඔහු හමුදා නිලධාරියෙක්. එනිසා විනය ඉතාම ඉහළින් ගරුකළා. වේලාවට පුහුණුවීම්වලට පැමිණීම, පිරිසුදුව ලස්සනට ඇඳුම් ඇඳීම ක්‍රීඩකයන්ට අනිවාර්යයි. ඒ වගේම කොණ්ඩය කොටට කපන්න ඕන. නියපොතු වවන්න බැහැ. කොටින්ම කිව්වොත් තරගයකට යනකොට මේස් කුට්ටම පවා පිළිවෙළකට පැළදගන්න ඕන. ඒ වගේම මගේ චරිතය හැඩගස්වා ගැනීමට අවශ්‍යය සියලු ගුණාංග ක්‍රිකට් ක්‍රීඩාව සමඟ හැදුවෙ නෙල්සන් මෙන්දිස් ගුරුතුමායි.* ඔබ කණ්ඩායමට සම්බන්ධවන්නේ පිතිකරුවෙක් හැටියටද? පන්දු යවන්නෙක් හැටියටද?පිතිකරුවෙක් හැටියටයි. අංක 3 ස්ථානයේ මම ක්‍රීඩා කළා. ඒ වගේම පාදඟ පන්දු යවන්නෙක් හැටියටත් කණ්ඩායමට ක්‍රීඩා කළා.* පසුව ඔබ නාලන්දා ක්‍රිකට් කණ්ඩායමේ උප නායකත්වයටත් පත්වූවා නේද?1982 දී මම උප නායකත්වයට පත්වූවා. කණ්ඩායමේ නායකයා වූයේ කුෂාන් වීරසිංහයි.* ඔබ සමඟ නාලන්දාව නියෝජනය කළ සමකාලීන ක්‍රීඩකයන් කවුද?අපේ කණ්ඩායමේ සිටි රොෂාන් මහනාම, අසංක ගුරුසිංහ හා ගාමිණී වික්‍රමසිංහ පසුව ශ්‍රී ලංකා ජාතික කණ්ඩායමේ ක්‍රීඩකයන් බවට පත්වූවා.* උසස් පෙළ හැදෑරුවේ කුමන විෂය ධාරාවක්ද?ගණිත අංශයෙන්. නමුත් විදුහල්පති සුගතදාස අතුකෝරල මහතා මට කතා කරලා කිව්වා ක්‍රිකට් ක්‍රීඩාවයි ගණිතයයි එකට කරන්න අමාරුයි. ඒ නිසා වාණිජ වගේ විෂයක් කරන්න ඔයාට ගණකාධිකාරීවරයෙක් වෙන්න පුළුවන් කියලා.* ඔබ වාණිජ අංශයට මාරු වුණාද?දෙවෙනි අවුරුද්දේදී මම වාණිජ අංශයට මාරු වුණා.* මේ කාලයේදී ඔබ නාලන්දාවේ ස්ථාපිත කර තිබූ පෞද්ගලික වෛද්‍ය විද්‍යාලයේ ශාඛාව ඉවත් කිරීමට සටනක් ගෙන ගියා නේද?පෞද්ගලික වෛද්‍ය විද්‍යාලය පිහිටුවන්න තැනක් තිබුණේ නැති නිසා එය නාලන්දයේ ආරම්භ කොට තිබුණා. අපිට මේක ගැන ඒතරම් ප්‍රසාදයක් තිබුණේ නැහැ. ඒකට හේතු වුණේ වසර දෙක තුනකට පෙර රජයේ වෛද්‍ය විද්‍යාලයට තේරුණූ ජ්‍යෙෂ්ඨ ශිෂ්‍යයන් පිරිසකට වෛද්‍ය විද්‍යාලය වසා තිබුණ නිසා එයට ඇතුළත්වීමට නොහැකිව තිබුණා. මේ නිසා ඔවුන් වෙනුවෙන් යමක් කළයුතුය යන හැඟීම අපිට තිබුණා.* ඔබ ඔවුන්ට අරියාදුවක් කළාද?අපි ඔවුන්ට ජාතික පාසල්වල දරුවන්ගේ වගකීම තුළ සිටිමින් අධ්‍යාපනය ලබන හැටි කියලා දුන්නා.* ඔබ මේ ප්‍රශ්නයේදී අදහස් පළ නොකර මගහැර යාමට උත්සාහ කරනවා වගේ?එහෙම නැහැ.අපි ඒ ගොල්ලන්ට රැග් එකක් දුන්නා.* ඔවුන් ඔබට වඩා ජ්‍යෙෂ්ඨ ශිෂ්‍යයන් නේද? මොනවද ඔබ ඔවුන්ට කිව්වෙ?මම කිව්වා ඔයගොල්ලො දැන් අපේ පාසලට ඇවිල්ලා තියෙන්නේ ඉගෙන ගන්න. පාසලේ ලොක්කෝ ශිෂ්‍ය නායකයෝයි. ඒ නිසා මෙඩිකල් කොලිජියේ හෙඩ් පිෆෙට් මම විත්තිය මතක තියාගන්න කිව්වා.* මේ ප්‍රශ්නය විසඳුනේ කොහොමද?ඊටත් පස්සේ විශාල අර්බුදයක් ඇති වුණා. විදුහල්පතිතුමා අපිට කතා කරලා ඔවුන්ට කරදර කරන්න එපා කියලා අවවාද කළා. පස්සේ වෛද්‍ය විද්‍යාලය වෙනත් ස්ථානයකට ගෙන ගියා.* ඔබේ පාසල් ජීවිතය කොහොමද?ඉතාම සුන්දර යුගයක්. ඒ කාලේ මට උවමනාව තිබුණේ වීරයෙක් වෙන්නයි. පාසල්, අභිමානය, තරග දිනීමේ උවමනාව මේ වගේ දේවල්වලට තමයි ප්‍රමුඛත්වය දුන්නේ.* අන්තර් ක්‍රීඩා සමාජ අතර ක්‍රිකට් ක්‍රීඩාවට ඔබ අවතීර්ණ වන්නේ කුමන අවධියේ දීද?1981 සිට 1989 දක්වා මම සී. සී. සී. ක්‍රීඩා සමාජයට ක්‍රීඩා කළා.* පාසල් අධ්‍යාපනයෙන් පසු ඔබ යොමුවූයේ කුමන දිසාවට ද?මම 1983 දී මහා බ්‍රිතාන්‍යයේ ලන්ඩන් මුද්‍රණ ආයතනයට ඇතුළත් වෙලා මුද්‍රණ තාක්‍ෂණය හා ෆොටෝ ලිතෝ ග්‍රැෆික් පිළිබඳ ඩිප්ලෝමාව හැදෑරුවා.* මාධ්‍ය ක්ෂේත්‍රයට ඇතුල්වීමේ උවමනාවක් ඔබට එම අවධියේ දී තිබුණාද?මට එම පාඨමාලාවේදී අතුරු විෂයක් හැටියට මුද්‍රණ ශිල්පය පිළිබඳ ඉගෙනීමට අවස්ථාව ලැබෙනවා. මේ කාලයේදී තමයි බ්‍රිතාන්‍යයෙන් පරිගණක ආශි‍්‍රත මුද්‍රණ තාක්‍ෂණය ආරම්භ වන්නේ. මට විශාල උවමනාවක් තිබුණා ලංකාවට ඒ දැනුම ගෙනත් අත්හදා බලන්න.* ඔබ මුද්‍රිත මාධ්‍යය ක්ෂේත්‍රයට සම්බන්ධවන්නේ කුමන අවදියේ දීද?මං 1986 දී ලංකාවට ආපසු ආවා. ඒ එනවිට මව මුද්‍රණාලයක වැඩ කටයුතු ආරම්භ කොට තිබුණා. ඒ නිසා මට ව්‍යාපාරික කටයුතු ආරම්භ කරන්න පහසු වුණා. අපි සඟරා කිහිපයක් පවත්වාගෙන ගියා. පසුව දිනපතා පුවත්පතක් ද ආරම්භ කළා.* ඔබේ උසස් අධ්‍යාපන කටයුතු කොහොමද?1995 දී ජපානයේ යෝකෝහමා විශ්වවිද්‍යාලයට ඇතුල්වෙලා එහිදී කළමනාකරණ ඩිප්ලෝමාවක් හැදෑරුවා. ඒ අතරතුර ඇමරිකාවේ හාවඩ් විශ්වවිද්‍යාලයට ඇතුල්වී ව්‍යාපාර කළමනාකරණ ආයතනයෙන් ජ්‍යෙෂ්ඨ විධායක පාඨමාලාව හා එහිම ජොන් එෆ් කෙනඩි දේශපාලන විද්‍යාලයේ ජ්‍යෙෂ්ඨ විධායක පාඨමාලාව සම්පූර්ණ කරනු ලැබුවා. මේ දිනවල මම දර්ශනපති උපාධිය සඳහා අවශ්‍ය පසුබිම සකස්කරගනිමින් සිටිනවා.* ක්‍රිකට්වලට අතිරේකව ඔබ කැමැති අනෙකුත් ක්‍රීඩා මොනවාද?පිහිනීම හා චෙස් ක්‍රීඩාව* ඔබ මුද්‍රණ කර්මාන්තයට ඇතුල් නොවුණා නම් තෝරාගන්නා ජීවිත වෘත්තිය කුමක්ද?ගෘහ නිර්මාණ ශිල්පය හෝ නගර නිර්මාණ ශිල්පය. දැනටත් මම ලංකාවේ හෝ පිටරට නගරයකට ගියහම ඒ නගරයේ ගොඩනැගිලි, නගර සැලසුම්වී ඇති ආකාරය අධ්‍යයනය කිරීමට කාලය කැප කරනවා. නගර විකාශණය වූ ආකාරය අධ්‍යයනය කිරීම රසවත් විෂයයක්.* ඔබ විවාහ දිවියට එළඹෙන්නේ?1992 දී. එතකොට මට වයස අවුරුදු 28යි. සමදරාගේ වයස 22යි.* ඔබ ඇය මුල්වරට දුටු දින මතකද?ඇයි අමතක. මම ඇයව මුල්වරට දැක්කේ ඊට වසර ගණනාවකට පෙර විවාහ මංගල උත්සවයක දී. ඇය තමයි ඒ විවාහ උත්සවයේ දෙවැනි මනාලිය. එතකොට මට වයස අවු. 17 විතර ඇති.* ඇය ඔබේ වැඩ කටයුතුවලට සහාය දක්වනවාද?ඒක වචනවලින් කියන්න බැහැ. චන්ද්‍රිකා මැතිණියගේ කාලයේදී මට ප්‍රශ්න රැසකට මුහුණ පෑමට සිදුවුණා. ඇය ඒ සියල්ලම ඉතාමත් උපේක්‍ෂාවෙන් ඉවසාගෙන සිටියා.* ඔබ තීරණ ගැනීමේදී බිරිඳගේ අදහස් ලබා ගන්නවාද?තීරණ ගැනීමේදී මම ඇය සමඟ සාකච්ඡා කරනවා. ඉන්පසු ඇය එකඟවූවායැයි සිතාගෙන ගත් තීරණය ක්‍රියාත්මක කරනවා.* ඔබ දේශපාලනයට පැමිණීමට ගත් තීරණයට ඇය කැමති වූවාද?ඒකට ඇය කැමති වුණේ නැහැ. නමුත් ඇය මම ගන්න තීරණය නිවැරදි යයි පිළිගෙන පසුව මට විශාල සහයක් ලබා දුන්නා.* වරක් ගනු ලැබූ තීරණයක් නැවත වෙනස් කිරීමට ඔබ කැමතිද?මම දැඩි ස්ථාවරවල ඉන්නේ නැහැ. නමුත් මට ප්‍රතිපත්ති තිබෙනවා. මම එම ප්‍රතිපත්තිවලට අනුව යුගයේ අවශ්‍යතාවයන්ට අනුව දරන මතයත් සමඟ සංවාදයන්ට එළඹීමට කැමති කෙනෙක්.* ඔබ එක්සත් ජනතා සන්ධානය සමඟ එකතු වන්නේත් එවැනි සලකාබැලීමකින් පසුද?ඔව්. ජනාධිපති මහින්ද රාජපක්‍ෂ මහතා එල්. ටී. ටී. ඊ. ත්‍රස්තවාදය පරාජය කිරීම සඳහා රාජ්‍ය තාන්ත්‍රික ඥානය යොදාගත් ආකාරය දැකලා මම එතුමාට ඇලුම් කරන්න පටන් ගත්තා. දේශපාලනය කළා හෝ නොකළා රටක් හැටියට අපි එතුමාට ණයයි කියන මතයේ මම ඉන්නවා.* පසුගිය මහ මැතිවරණයේදී ඔබට කොළඹ දිස්ත්‍රික්කයෙන් විශාල මනාප ප්‍රමාණයක් ලැබුණත් ඇමති තනතුරක් හිමිවන්නේ නැහැ. ඒ ගැන ඔබට කනගාටුවක් තිබෙනවාද?ඇමැති තනතුරු සංඛ්‍යාව 25 – 30 දක්වා අඩු කළයුතුය යන්න මගේ පෞද්ගලික ස්ථාවරයයි. ඒ 25ට 30ට කවුද ඇතුල්වෙන්නේ කියන එක තීරණය කරන්නේ ජනාධිපතිතුමායි. අපි ඒ තීරණය පිළිගැනීමට නම්‍යශීලි විය යුතුයි. රටට වැඩක් කරන්න අවශ්‍යය වගකීමයි. තනතුරු නෙවෙයි මට ලැබුණු සෑම වගකීමක්ම මම ඉටුකොට තිබෙනවා.* ඔබේ දූදරුවන් ගැන තොරතුරු ටිකක් කියන්න?මට උධාන්ත, දුලාන්ත සහ සජාන්ත කියලා පුතුන් තිදෙනෙක් ඉන්නවා.* අවිවේකී ජීවිතයක් ගත කරන පුද්ගලයෙක් හැටියට ඔබ කොහොමද ඔවුන් වෙනුවෙන් කාලය වෙන් කරන්නේ?මම ඉරිදා දවස වෙන් කරන්නේ ඔවුන් වෙනුවෙන්. අපි රට වෙනුවෙන් මොන දේ කළත් දරුවන්ට යුතුකම් ඉටු කළේ නැත්නම් ආපසු හැරී බලන දවසක පසුතැවිලි වීමට සිදුවෙනවා.* ඔබේ දවස ගෙවෙන්නේ කොහොමද?උදේ හයට පමණ නැගිටිනවා. ඊට පස්සේ පාසල් යාමට පෙර දරුවන් සමඟ අදහස් හුවමාරු කරගෙන ඔවුන්ගේ ගැටලු සාකච්ඡා කර උදෑසන පත්තර බලනවා. ඊට පස්සේ තමයි අනිත් වැඩ කරන්නේ. උදේ නවයට විතර රාජකාරි වැඩවලට පිටත්වෙනවා. රාත්‍රී එකොළහ දොළහ පමණ දක්වා වැඩ කරනවා.* පුද්ගලයෙක් හැටියට ඔබ පිළිගන්නා ධර්මතාවක් තිබෙනවාද?සෑම ක්‍රියාවකටම සමාන හා ප්‍රතිවිරුද්ධ ක්‍රියාවක් ඇත, යන්න නිව්ටන්ගේ තුන්වන නියමය මම දැඩිව පිළිගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>30</day>
    </date>
    <link>http://www.dinamina.lk/2010/07/30/_art.asp?fn=f1007303</link>
    <topic/>
    <author>සංවාදය චන්දන ජයවීර චිත්‍රය : අරවින්ද සේනාධීර</author>
    <content>වේදිකාව නැමැති තිත්ත කුසලානය අමෘතතයක් මෙන් පානය කරන ශ්‍රියන්ත මෙන්ඩිස් නාට්‍යකරුවා ඔහු සඳහන් කරන පරිදිම ප්‍රේමණීය දැව ගොඩක් මත නිතර සැරිසරන්නෙකි. සිංහල නාට්‍ය අනුමණ්ඩලයේ සභාපති ධුරයට පත් මෙම සුවිශේෂ රංගවේදියා සමග නාට්‍ය කලාවේ හෙට දවස පිළිබඳව ‘රඟසොබා’ වෙනුවෙන් අපි කළ කෙටි සංවාදය මෙසේ පළ කරමු.* මෙතෙක් කලකට නාට්‍යය අනු මණ්ඩලවලින් ඉටු වූ සේවය පිළිබඳව නාට්‍යකරුවෙක් හැටියට ඔබට සෑහීමකට පත්විය හැකිද ?නාට්‍යය අනු මණ්ඩලය සංස්කෘතික අමාත්‍යාංශයේ දැවැන්ත ඒකකයක් නෙවෙයි. කුඩා ඒකකයක්. ඒකට කරන්න පුළුවන් වැඩ කටයුතු සීමා සහිතයි. එම සීමා සහිත වපසරිය තුළ අසීමිත වැඩ කොටසකුත් කරන්න බැරිකමක් නැහැ. ඒක නිසා මම දකින්නේ ඉතිහාසය පුරා හිටපු යම් යම් අනුමණ්ඩල නාට්‍යය කලාව අද පවත්නා තත්ත්වයට ගෙන එන්න වැදගත් කාර්යභාරයක් ඉටු කර තිබෙනවා.* ක්‍රියාකාරී නාට්‍යකරුවන් නාට්‍යය අනුමණ්ඩලයට පත් නොවෙනවාය යන චෝදනාව පිළිබඳ ඔබේ මතය කුමක්ද ?එහෙමමත් නැහැ. කලාවට ආදරය කරන ඇල්මක් දක්වන පිරිසක් තමයි නාට්‍යය අනු මණ්ඩල වලට පත් වෙන්න ඕන. මෙවර නාට්‍යය අනු මණ්ඩලයටත් ක්‍රියාකාරීව නාට්‍යය සමග සම්බන්ධවෙන නාට්‍යකරුවන් රැසක් සම්බන්ධ වෙලා සිටිනවා.* නාට්‍ය අනු මණ්ඩලයේ සභාපති ධුරයට පත්වීමත් සමගම ඔබ නාට්‍යය රංගනයෙන් ඈත් වෙනවාද ?නාට්‍ය කලාව බොහොම අමාරු වැඩක්. ලේ කඳුළු දහඩිය හෙළන දුක වේදනාවන්ට ගොදුරු වෙන බැණුම් අහන තැනක්. තවමත් මම එම තිත්ත කුසලානය අමෘත්තය වගේ පානය කරන කෙනෙක්. මේ ප්‍රේමනීය දැව ගොඩ මත මම හෙටත් ඉතාම ආදරයෙන් සැරි සරනවා.නාට්‍යකරුවන්ට නොවිසඳුණු ප්‍රශ්න රැසක් තිබෙනවා. ඒ ප්‍රශ්න විසදාගන්න මමත් උත්සාහ ගන්නේ නාට්‍යකරුවෙක් හැටියට කටයුතු කරන ගමන්මයි. මම නිලධාරියෙක් නෙවෙයි. මට මේ ලැබුණු තනතුර නිලධාරියෙක්ට ලැබුණු තනතුරක් හැටියට භාර ගන්නෙ නැහැ. එය මා සලකන්නේ නාට්‍ය කලාවට ලැබුණු අගය කිරීමක් ලෙසයි.* අද වන විට නාට්‍යය අනු මණ්ඩලයෙන් කෙරෙන එකම කටයුත්ත බවට වසරකට වරක් රාජ්‍ය නාට්‍යය උළෙල සංවිධානය කිරීම පත්ව තිබෙනවා. ඔබ එම තත්ත්වය වෙනස් කිරීමට උත්සාහ කරනවාද ?මට මතකයි එකවරක් පුවත්පතක තිබුණා අනුමණ්ඩලය කියන්නේ සදාතනිකව බැනුම් අහන තැනක්ද කියලා. එහෙම වෙන්න උවමනාවක් නැහැ. මම ආරම්භයේදීම කිව්ව වගේ මේ පුංචි ඒකකය ඇතුළේ කරන්න පුළුවන් දේවල් සීමිත වෙන්න පුළුවන් අසීමිත වෙන්න පුළුවන්. මේ පරාසය ඇතුළේ බොහෝ දේවල් කළ හැකියි. රාජ්‍ය නාට්‍ය උළෙල සංවිධානය කිරීම අපිට පෙනෙන ඉසව්ව ඇතුලේ කරන්න පුළුවන් දේවල් වලින් එකක් පමණයි.නමුත් අපි කල්පනා කරනවා නාට්‍ය කලාවේ වර්ධනයට මෙතැනින් ඔබ්බට ගිය ක්‍රියාවලියක් අවශ්‍යයි කියලා. එතැනදී අපි තරුණ නාට්‍යකරුවන්ට ඉදිරියට පැමිණිය හැකි ආකාරයට ඔවුන්ගේ අනාගතය සකස් කළ හැකි වැඩපිළිවෙළකට යොමු වෙනවා. ඒකට එකම හේතුව නාට්‍ය කලාව අඛණ්ඩව පැවතිලා තිබෙන්නේ තරුණ ජවයත් එක්කයි. අපි තරුණයන්ගේ ප්‍රශ්න තේරුම් ගත යුතු නිසා මෙවර නාට්‍ය අනුමණ්ලයට අපි තරුණයෙකුත් එකතු කර ගත්තා.* සමහර නාට්‍ය නිෂ්පාදනය කෙරෙන්නේ රාජ්‍යය නාට්‍ය උළෙල කේන්ද්‍ර කරගෙන පමණයි. එම නාට්‍ය ඊට අමතරව ප්‍රාදේශීය ප්‍රේක්ෂකයා වෙතත් ගෙන යාමට කටයුතු සූදානම් කරනවාද ?ප්‍රාදේශීයව නාට්‍ය ප්‍රදර්ශනය කිරීමේ ගැටලුවක් තිබෙනවා. සමහර නාට්‍ය ප්‍රදර්ශනය වෙන්නේ රාජ්‍යය නාට්‍ය උළෙල වෙනුවෙන් පමණයි කියන කතාව ඇත්තක්.නාට්‍ය අනුමණ්ඩලය එදිනට අපේ බලාපොරොත්තුවක් තිබෙනවා රාජ්‍ය නාට්‍ය උලෙළේ ඇගැයීමට ලක්වන නාට්‍යය ප්‍රාදේශීයව ස්ථාන දහයක ප්‍රදර්ශනය කරන්න. ඒ සඳහා හැකියාව සහිත සංවිධායකවරයෙකුත් අපේ නාට්‍ය අනුමණ්ඩලයේ සිටිනවා. තරුණ නාට්‍යකරුවන්ට සිය හැකියාවන් ජනතාව අතරට ගෙන යන්න මෙය හොඳ අවස්ථාවක් වෙයි කියලා අපි හිතනවා.* නාට්‍යකරුවන්ට තිබෙන ප්‍රබල ප්‍රශ්නයක් තමයි පුහුණුවීම් සඳහා ස්ථානයක් සොයා ගැනීමට තිබෙන අපහසුව. අනු මණ්ඩලය විදිහට ඔබට එයට විසඳුමක් ලබාදිය හැකිද ?ඔබ සමඟ මෙම පුවත්පත් සාකච්ඡාව පැවැත්වෙන අද දින නාට්‍ය අනු මණ්ඩලය ඇමැතිතුමිය සමග ආරම්භක සාකච්ඡාවක් කිරීමට බලාපොරොත්තු වෙනවා. එම ආරම්භක සාකච්ඡාවේදී සාකච්ඡාවට ගැනීමට බලාපොරොත්තු වෙන කරුණු අතරින් එක් වැදගත් කරුණක් ලෙස මෙම ප්‍රශ්නය සැලකිය හැකියි.සංස්කෘතික අමාත්‍යාංශය හා අධ්‍යාපන අමාත්‍යාංශය සමග තිබුණු සමීප සම්බන්ධය නිසා නාට්‍යකරුවන්ට බොහෝ විට පාඨශාලාවල ශාලා පුහුණුවීම් සඳහා ලබා ගත හැකිව තිබුණ නමුත් කාලයක් ඒ තත්ත්වය නැති වෙලා තිබුණා. නමුත් අපි අධ්‍යාපන දෙපාර්තමේන්තුව සමග සාකච්ඡා කර ඒ තත්ත්වය නැවතත් මුලින්තිබුණු තත්ත්වයට ගේන්න බලාපොරොත්තු වෙනවා. මෙම සහනය දිවයිනේ සිටින සියලුම නාට්‍යකරුවන්ට ලබාදීමටත් කටයුතු කරනවා.* නාට්‍යකරුවන් සඳහා ශිෂ්‍යත්ව පිරිනැමීමේ වැඩපිළිවෙළ සංශෝධනය කිරීමට ඔබ බලාපොරොත්තු වෙනවාද ?1987 රාජ්‍ය නාට්‍ය උලෙළේ හොඳම නළුවා වීම නිසා මම නැගෙනහිර ජර්මනියේ නාට්‍ය පාසලෙන් අධ්‍යාපනය ලැබීමට ශිෂ්‍යත්වයක් ලැබුණා. ඒ නිසා මා දන්නවා නාට්‍යකරුවෙකුට කොපමණ දැනුමක් අත්දැකීමක් විදේශ රටක අධ්‍යාපනය ලැබීමට අවස්ථාව ලැබීමෙන් ලබා ගත හැකිද කියලා.අදටත් ලංකාවට ඉන්දියාව, ජර්මනිය, ජපානය වගේ රටවල් වලින් ශිෂ්‍යත්ව ලැබෙනවා. මේ සමහර ශිෂ්‍යත්ව සමහර වෙලාවට භාවිත කෙරෙන්නෙත් නැහැ. මම බලාපොරොත්තු වෙනවා මෙම ශිෂ්‍යත්ව ඉදිරියේදී පිරිසුදුවත් පිළිවෙළකටත් රාජ්‍ය නාට්‍ය උළෙලට ජයග්‍රහණය ලබන නාට්‍යකරුවන් අතට බෙදා දෙන්න.*නාට්‍ය කලාවේ ප්‍රවර්ධනය සඳහා ඉදිරියට ඇති කිරීමට අදහස් කරන යෝජනා මොනවාද ?පුහුණුවීම් ශාලා පිළිබඳ ප්‍රශ්නය, පිට පළාත්වල නාට්‍ය ප්‍රදර්ශනය කිරීම පිළිබඳ ගැටලුවට විසඳුම් සෙවීමට අමතරව අගනුවර හා ඉන් පිටත තිබෙන නාට්‍ය ශාලාවල පහසුකම් වැඩි කිරීමට යම් යම් නිර්දේශ සොයා බලා රජයට ඉදිරිපත් කිරීමට අප බලාපොරාත්තු වෙනවා.ඊට අමතරව රාජ්‍ය නාට්‍ය උළෙල මෙයට වඩා ආකර්ෂණීය ලෙස හා නාට්‍යකරුවන්ගේ ප්‍රෞඪත්වය ඉස්මතු වෙන ලෙස සංවිධානය කිරීමටත් අපේ අවධානය යොමුවී තිබෙනවා. ඒ වගේම නාට්‍ය කලාවට අනුපමේය සේවයක් කළ පැරණි නාට්‍යකරුවන්ගේ සේවය ඇගැයීමටත් අපේ හැකියාව අනුව කටයුතු කරනවා.* ප්‍රාදේශීයව නාට්‍ය කලාව ව්‍යාප්ත කිරීමට අදහස් කරන ක්‍රියාමාර්ග මොනවාද ?හැම පළාතකම සංස්කෘතික නිලධාරියෙක් සිටිනවා. ඒ වගේම සංස්කෘත මධ්‍යස්ථාන භාරව දිවයින පුරාම සංස්කෘතික නිලධාරීන් සිටිනවා. ඔවුන් සමග නාට්‍ය අනුමණ්ඩලය සාකච්ඡා කර එම මධ්‍යස්ථාන කේන්ද්‍ර කරගෙන නාට්‍ය වැඩමුළු තරග ආදිය සංවිධානය කිරීමටත් නාට්‍ය කලාව ව්‍යාප්ත කිරීමටත් එම නිලධාරීන්ගේ සහය ලබාගැනීමට බලාපොරොත්තු වෙනවා.* රාජ්‍ය නාට්‍ය උලෙළේ විනිශ්චයයන් නිරන්තරයෙන් විවේචනයන්ට භාජනය වෙනවා. මේ ක්‍රියාවලියේ විනිවිදභාවය ආරක්ෂා කිරීමට නාට්‍ය අනුමණ්ඩලයට කුමන මැදිහත්වීමක් කළ හැකිද ?රාජ්‍ය නාට්‍ය උලෙළේ විනිශ්චය පිළිබඳ ඉතිහාසය පුරාම ගැටලු මතුවී තිබෙනවා. අපි වුණත් නාට්‍යකරුවන් විදිහට විවිධ තර්ක විතර්ක මතුකර තිබෙනවා. ලෝකයේ කොහේ වත් නිහඬව ඉන්න නාට්‍යකරුවෝ නැහැ. ඒ නිසා නාට්‍ය කලාවේ ප්‍රවර්ධනයට සංවාදය අවශ්‍යයි. අපි එය බැහැර කරන්නේ නැහැ.රාජ්‍ය නාට්‍ය උලෙළේ විනිශ්චය කරන්නේ නාට්‍ය අනුමණ්ඩලයෙන් බාහිර ස්වාධීන පිරිසක්. අපි ඔවුන්ගේ කටයුතු වලට ඇඟිලි ගැසීමට බලාපොරොත්තු වෙන්නේනැහැ. නමුත් අපි කල්පනා කළ සම්මාන ප්‍රදානයෙන් පසු නාට්‍ය උලෙළේ විනිශ්චයන් පිළිබඳ විවෘත සංවාදයක් ඇති කරන්න ඒක නාට්‍ය කලාවේ ඉදිරි ගමනට හොඳයි.* නාට්‍ය අනුමණ්ඩලය සඳහා වෙනම ආයතනික ව්‍යුහයක් නොමැති නිසා ඔබ පෙර සඳහන් කළ කටයුතු සිදු කිරීම අභියෝගයක් නොවේද ?නාට්‍ය අනුමණ්ඩලයට මේ කටයුතු සාර්ථකව කරගැනීමට නම් සංස්කෘතික දෙපාර්තමේන්තුවේ හා අමාත්‍යාංශයේ සහය අවශ්‍යයි. අපිට සිටින සංස්කෘතික ඇමැතිතුමිය නාට්‍ය කලාව පිළිබඳ විශේෂ ලැදියාවක් ඇති ඇමැතිවරියක්.එතුමිය යෞවන කටයුතු පිළිබඳ අමාත්‍යාංශය භාරව සිටියදී කාලයක් තිස්සේ නැවතී තිබුණු යෞවන සම්මාන උළෙල නැවත ආරම්භ කිරීමටත් උනන්දුවෙන් ක්‍රියා කළා.ඒ වගේම කලාකරුවන්ගේ හැකියාවන් හා දක්ෂතාවයන් එතුමිය හොඳින් හදුනා ගත්තා. එතුමිය සමඟ ගමනක් යා හැකි වේ යැයි අපි විශ්වාස කරනවා.මම උපන්ගෙයි නාට්‍යකරුවෙක්. ඒ නිසා නාට්‍ය කලාව වෙනුවෙන් සෑහීමකට පත්විය හැකි යමක් කළ නොහැකි නම් තවදුරටත් මම මේ තනතුරුවල ඉන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007311</link>
    <topic>මධ්‍යම පළාතේ සංවර්ධනයට රුපියල් කෝටි 13,000ක්</topic>
    <author>අසේල කුරුළුවංශ</author>
    <content>මධ්‍යම පළාතේ සංවර්ධන කටයුතු සඳහා පමණක් පසුගිය සිවු වසර තුළ රුපියල් මිලියන 1,30,000කට අධික මුදලක් වැය කර ඇති බව අනාවරණය වෙයි.මධ්‍යම පළාත තුළ කි‍්‍රයාත්මක සංවර්ධන කටයුතු පිළබඳ ප්‍රගති සමාලෝචන රැස්වීම ප්‍රදේශයේ දේශපාලන නියෝජිතයින්ගේ සහ රාජ්‍ය නිලධාරීන්ගේ සහභාගිත්වයෙන් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ඊයේ (30) පෙරවරුවේ මහනුවර ජනාධිපති මන්දිරයේදී පැවැත්වුණු අතර, එහිදී මේ කරුණු අනාවරණය විය.මහනුවර, නුවරඑළිය, මාතලේ දිස්ත්‍රික්කයන්හි පසුගිය සිව් වසර තුළ රජය සිදු කර ඇති සංවර්ධන ව්‍යාපෘතින් පිළිබඳව මෙහිදී වෙන් වෙන් වශයෙන් සාකච්ඡා විය. ප්‍රදේශයේ මහාමාර්ග, විදුලිය, සෞඛ්‍ය, අධ්‍යාපනය, සනීපාරක්‍ෂක, ජල පහසුකම් ඇතුළු සියලු යටිතල පහසුකම්වල ඇති වී ඇති ප්‍රගතිය සහ ඒවා වැඩිදියුණු කිරීමට ඉදිරියේදී දියත් කළ යුතු වැඩපිළිවෙළ පිළිබඳව මෙහිදී පුළුල් වශයෙන් සාකච්ඡා විය. ඒ අනුව පස් අවුරුදු සැලැස්මක් යටතේ තවත් රුපියල් කෝටි 12000ක් මධ්‍යම පළාතට ලබා දීමටද නියමිතය.පළාතේ වාරිමාර්ග, ජල ව්‍යාපෘති, විදුලිබල ව්‍යාපෘති ඇතුළු මහා පරිමාණ ව්‍යාපෘති සඳහා ඉකුත් සිවු වසර තුළ රජය මිලියන 60,000 කට අධික මුදලක් වැය කර ඇත. මෙහිදී අදහස් දැක්වූ ජනාධිපතිවරයා සඳහන් කෙළේ ත්‍රස්තවාදයෙන් නිදහස් රටේ ජීවත්වන සියලු ජනතාවට සම අයිතිවාසිකම් ලබාදිය යුතු බවයි.කුමන ජන කොටසකට අයිති වුවද, කුමන ආගමකට අයිති වුවද මේ රටේ සියලු ජනතාවට සැපවත් ජීවිතයක් ගත කිරීමට අවස්ථාව සලසා දීම යුතුකම බව ද පෙන්වා දුන් ජනාධිපතිවරයා, දරුවන්ගේ අධ්‍යාපනය පිළිබඳව ද රජය විශේෂ අවධානය යොමු කර ඇති බව පැවැසීය.එමෙන්ම වතුකරයේ ජනතාවගේ ජන ජීවිතය ගොඩනැංවීමට රජය දියත් කර ඇති වැඩපිළිවෙළ පිළිබඳව ද මෙහිදී පුළුල් වශයෙන් සාකච්ඡා විය. විශේෂයෙන් ම වතුකරයේ දරුවන්ගේ අධ්‍යාපනය සහ සෞඛ්‍ය තත්ත්වයන් නංවාලීම පිළිබඳව මෙහිදී විශේෂ අවධානය යොමු කෙරිණි.වතුකරයේ ජීවත්වන අකාලයේ පාසල් හැර යන දරුවන් පිළිබඳ විධිමත් අධ්‍යාපනයක් සිදුකොට ඔවුන් දැනුම්වත් කිරීමේ වැඩපිළිවෙළක් ක්‍රියාත්මක කරන ලෙස ද, ජනාධිපතිවරයා මෙහි දී නිලධාරීන්ට උපදෙස් දුන්නේය. එමෙන්ම වතුකරයේ ක්‍රියාත්මක නිවාස වැඩපිළිවෙළ පිළිබඳව ද මෙහි දී සාකච්ඡා විය.පළාතේ ජනතාවගේ ජීවනෝපාය නඟාසිටුවීම සඳහා ක්‍රියාත්මක කර ඇති වැඩපිළිවෙළ පිළිබඳවත් ඒක පුද්ගල ආදායම් දෙගුණයක් කිරීමේ රජයේ වැඩපිළිවෙළේ දී මධ්‍යම පළාත් ජනතාවගේ දායකත්වය ලබා ගත හැකි ආකාරය පිළිබඳවත් මෙහි දී පුළුල් වශයෙන් සාකච්ඡා විය.මහනුවර දිස්ත්‍රික්කය තුළ විදුලිය නඩත්තු සේවා ප්‍රමාදයට විසඳුම් සොයමින් ප්‍රායෝගික වැඩපිළිවෙළක් ක්‍රියාත්මක කර පාරිභෝගිකයින් අපහසුතාවට පත් නොවන ආකාරයෙන් එම කටයුතු කඩිනම් කරන ලෙස ද ජනාධිපතිවරයා මෙහි දී උපදෙස් ලබා දුන්නේය.එමෙන්ම පළාතේ ග්‍රාමීය මට්ටමේ ක්‍රීඩා පහසුකම් වැඩිදියුණු කිරීමේ අවශ්‍යතාව ද ජනාධිපතිවරයා මෙහි දී පෙන්වා දුන්නේය. සහනාධාර ලැබිය යුතු එහෙත් සහනාධාර අහිමි පවුල් පිළිබඳ විධිමත් අධ්‍යයනයක් සිදුකර අවශ්‍ය ක්‍රියාමාර්ග ගන්නා ලෙස ද නිලධාරීන් දැනුම්වත් කෙළේය.මහනුවර දිස්ත්‍රික්කය තුළ ක්‍රියාත්මක කිරීමට යෝජිත විශේෂ මහාමාර්ග සංවර්ධන වැඩසටහන් පිළිබඳවද මෙහි දී සාකච්ඡා වූ අතර හඟුරන්කෙත – නුවරඑළිය මාර්ගයේ ඉදිකිරීම් කඩිනමින් ආරම්භ කරන ලෙස ද, මහනුවර නගර අලංකාර වැඩසටහන් කඩිනම් කරන ලෙස ද ජනාධිපතිවරයා උපදෙස් ලබා දුන්නේය.මේ සියලු කටයුතු මනා සම්බන්ධීකරණයකින් යුතුව සිදු කළ යුතුය. දේශපාලන නියෝජිතයින් සහ රාජ්‍ය නිලධාරීන් අතර සුහදත්වය අත්‍යවශ්‍යය. අවසානයේ අප ජනතාවට වගකිව යුතුය. එබැවින් තමා වෙත පැවැරී ඇති වගකීම් නිසි ලෙස ඉටුකරන ලෙස ද ජනාධිපතිවරයා නිලධාරීන්ට උපදෙස් ලබා දුන්නේය.මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඇතුළු පළාතේ සියලු මැති ඇමැතිවරුන් ද, ජනාධිපති ලේකම් ලලිත් වීරතුංග මහතා ඇතුළු ප්‍රදේශයේ රාජ්‍ය නිලධාරීන් ද මේ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007312</link>
    <topic>ශ්‍රී ලංකාව-ජපානය අතරවිශේෂ වෙළෙඳ ගිවිසුමක්</topic>
    <author/>
    <content>ජපානය සහ ශ්‍රී ලංකාව අතර විශේෂ වෙළෙඳ ගිවිසුමකට ඇතුළත් වීම සඳහා ජපන් රජය කැමැත්ත පළ කොට ඇත.ජපාන අගමැතිවරයාගේ ප්‍රතිපත්ති මත දෙරට අතර නිදහස් වෙළෙඳ ගිවිසුමක් ඇති කැර ගැනීමට සූදානමින් සිටින බව ජපානයේ ආර්ථික හා වෙළෙඳ ඇමැති මෂායුකි නඔෂිමා මහතා ප්‍රකාශ කැර තිබේ.ජපාන ඇමැතිවරයා මේ බව සඳහන් කැර ඇත්තේ ශ්‍රී ලංකාවේ ආර්ථික සංවර්ධන ඇමැති බැසිල් රාජපක්ෂ හා විදේශ කටයුතු ඇමැති මහාචාර්ය ජී. එල්. පීරිස් මහතා හමුවී පැවැති සාකච්ඡාවකදී ශ්‍රී ලංකාව කළ ඉල්ලීමකට අනුවයි.ආයෝජන සහ වෙළෙඳ කටයුතුවලට ශ්‍රී ලංකාවේ පවතින ඉඩ ප්‍රස්ථා සැලැකිල්ලට ගෙන නිදහස් වෙළෙඳ ගිවිසුමකට ඇතුළත් වීමේ හැකියාව පිළිබඳව ජපානය සොයා බලා ඇත.ශ්‍රී ලංකාවේ වත්මන් සංවර්ධන කටයුතු ගැන පැහැදිළි අවබෝධයක් ඇති ජපාන විශේෂ නියෝජිත යෂුෂි අකාෂි, නිපොන් පදනමේ සභාපති යෝගී සෂකාවා, ජයිකා සංවිධානයේ ප්‍රධානී ඔගටා මහත්මිය වැනි අයගේ අදහස් ජපන් ප්‍රතිපත්තිය සැකසීමෙහිලා වැදගත් වන බවද ඔහු පෙන්වා දී තිබේ.තවද ශ්‍රී ලංකාවේ වර්තමාන තත්ත්වය පදනම් කැර ගෙන ජපානයේ උපරිම සහයෝගය ලබා දීමටද සහතික වී ඇත. සෑම අංශයකින්ම රට ඉදිරියට ගෙන යාම සඳහා ශ්‍රී ලංකා රජය විසින් ගනු ලබන පියවර ශ්‍රී ලංකා ඇමැතිවරුන් පැහැදිළි කැර ඇත.උතුරේ අභ්‍යන්තර වශයෙන් අවතැන් වූවන් ඉක්මනින් යළි පදිංචි කිරීමට ගන්නා ලද පියවර ජපාන ආර්ථික හා වෙළෙඳ සේවා ඇමැතිවරයාගේ ඇගැයීමටද ලක්ව තිබේ. මන්නාරම පාලම, වවුනියා - කිලිනොච්චි මාර්ගය, යාපනය රෝහල, ඉහළ කොත්මලේ ජල විදුලි ව්‍යාපෘතිය සහ ශ්‍රී ලංකාවේ අනෙකුත් ප්‍රධාන පෙළේ සංවර්ධන වැඩ සටහන් වෙනුවෙන් ජපන් රජය ලබා දුන් සහයෝගය ශ්‍රී ලංකා ඇමැතිවරුන්ගේ පැසසුමට ලක්ව ඇත.ඉදිකිරීම්, ධීවර කටයුතු, සෞඛ්‍ය, සුළු හා මධ්‍ය පරිමාණ කර්මාන්ත, කෘෂිකර්ම හා අලෙවි කටයුතු පිළිබඳවද පැවැති සාකච්ඡාවලදී දැඩි අවධානයක් යොමු කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007313</link>
    <topic>සෞදියේදී අතරමං වූ මෙරට කතුන් 41 දෙනකුට විදේශ සේවා නියුක්ති කාර්යාංශය පිහිට වෙයි</topic>
    <author>මහින්ද අලුත්ගෙදර</author>
    <content>රැකියා අපේක්ෂාවෙන් සෞදි අරාබියට ගොස් අපහසුතාවට පත්ව සිටින ශ්‍රී ලාංකික කාන්තාවන් 41 දෙනෙකුට අවශ්‍ය ආහාර ඇතුළු සියලු පහසුකම් ලබාදීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.පසුගිය අප්‍රේල් මාසයේදී සෞදියට ගිය මේ කාන්තාවෝ තාවකාලික කඳවුරක රඳවා සිටිති. සෞදි අරාබියේ ශ්‍රී ලංකා තානාපති කාර්යාලය හරහා ඔවුන්ට අවශ්‍ය පහසුකම් ලබාදීමට පියවර ගත් කාර්යාංශය අසාධ්‍ය තත්ත්වයේ පසුවන 06 දෙනකු වහාම ශ්‍රී ලංකාවට ගෙන්වා ගැනීමට කටයුතු කළහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007314</link>
    <topic>පොදු අවශ්‍යතා ගැන සොයා බලාවිමධ්‍යගත අරමුදල් වැය කරන්න</topic>
    <author>අසේල කුරුළුවංශ - ඉන්දික පොල්කොටුව හා සංජය මතුරට</author>
    <content>මේස - පුටු, වංගෙඩි - මෝල්ගස්, ටකරන් වැනි දේවල් රැගෙන දෙන්න විමධ්‍යගත අරමුදල් වැය නොකර, පළාතේ ජනතාවගේ අවශ්‍යතා හඳුනාගෙන ඒවාට මූලිකත්වය ලැබෙන පරිදි වියදම් කරනවා නම් වඩා හොඳ ප්‍රතිඵල ලැබිය හැකි බව, ජනාධිපති මහින්ද රාජපක්ෂ මහතා මහනුවරදී කීය.පාර්ලිමේන්තු මන්ත්‍රීකම හෝ පළාත් පාලන ආයතන නියෝජිතකම රැකියාවක් නොවන බවත්, එම මානසිකත්වයෙන් මිදී සියලු දෙනා කටයුතු කරන්නේ නම් ඔවුන්ගෙන් රටට යහපත් සේවයක් සිදුවනු ඒකාන්ත බව කී ජනාධිපති මහින්ද රාජපක්ෂ මහතා මහජන නියෝජිතයන්ට ඔවුන් ජනතාව වෙනුවෙන් කරනු ලබන සේවය උදෙසා දීමනාවක් ගෙවන බවත් මන්ත්‍රීකම රස්සාවක්ය යන මානසිකත්වයෙන් මිදිය යුතු බවත් තවදුරටත් පැවසීය.පළාත් මට්ටමින් පැවැත්වෙන ප්‍රගති සමාලෝචන රැස්වීම් මාලාවේ පළමුවැන්න ලෙසින් ඊයේ (30) මහනුවර ජනපති මන්දිරයේ පැවති මධ්‍යම පළාත් ප්‍රගති සමාලෝචන රැස්වීම අමතමින් ජනපති මහින්ද රාජපක්ෂ මහතා එසේ ප්‍රකාශ කළේය.මෙහිදී තවදුරටත් කතාකළ ජනාධිපති මහින්ද රාජපක්ෂ මහතා මෙසේද කීය. ඡන්ද බලාගෙන හැමදේම කරන්න එපා. පෞද්ගලිකව අපි මැදිහත් වෙලා සුළුවෙන් යමක් දෙනවාට වඩා හැමෝම එකතුවෙලා ජනතාවට දැනෙන යමක් කළ හැකියි.පළාතේ පාරවල් දියුණු කරන්න, ජල පහසුකම් ඇතිකරන්න, විදුලිය ව්‍යාප්ත කරන්න, ග්‍රාමීය ජල යෝජනා ක්‍රියාත්මක කරන්න විමධ්‍යගත මුදල් යෙදවිය හැකියි. ඉදිරි වසර 03 ක් සඳහා හැමෝටම එකතු වෙලා මේදේ කළ හැකි බව මගේ අදහසයි.මන්ත්‍රීවරයා පෞද්ගලිකව යමක් දීලා ඡන්දයක් ගන්නවට වඩා පොදු අවශ්‍යතාවක් හැමෝම එකතුවෙලා සපුරා දුන්නොත් එහි ප්‍රතිඵලය අත්වන්නේ සමස්ත රටටයි. ජනතාවගේ අවශ්‍යතා බලාපොරොත්තු හඳුනාගෙන අප වැඩකරන්න මහන්සි විය යුතුයි.පළාත් සභාවල මහජන නියෝජිතයන් විනෝද සවාරි යෑමට වියදම් කරන මුදල් එකතු කරලා පොදු තීන්දුවක් අරගෙන, සංවර්ධන වැඩට යොදවන්න පුළුවන්. මේ සවාරි ගැන මාධ්‍යවල පළවන දේවල් වලින් තමයි ජනතාවගේ මතවාදය හැදෙන්නේ.තමන්ට අයිති ලොරියෙන් බැහැලා ඇවිත් සමෘද්ධිය අරගෙන යන අය අපේ සමාජයේ ඉන්නවා. මේවා තවදුරටත් වෙන්න දෙන්න බැහැ. දේශපාලන මැදිහත්වීම් මත දුප්පත් නොවන අයට සමෘද්ධි සහන හිමි නොවිය යුතුයි. එසේ වුවහොත් රජය බලාපොරොත්තුවන ඉලක්ක වෙත යන්න බැහැ.රාජ්‍ය ආයතන පරිපාලනය සකස් විය යුත්තේ මහජනතාවගේ අවශ්‍යතා පහසුවෙන් ඉටුකරදීමට හැකිවන අයුරින් යැයි ද ජනාධිපතිවරයා කීය. අපි සංවර්ධන සැලැසුම් දියත් කළ යුත්තේ අනාගතය ගැන හිතලයි. මෙයට පෙර සිටි අය ඒ ආකාරයට සිතා ක්‍රියා කළේ නම් අද මේ රට සංවර්ධනය කරන්න මෙච්චර අසීරු වෙන්නේ නැහැ.දැන් අපිවත් ඒක තේරුම් අරගෙන වැඩකරලා අනාගත පරපුරට මේ රට බාරදිය යුතුයි. අද පාරක් පුළුල් කරන්න ගියාම පාර හදනවාට වඩා මුදලක් වන්දි ගෙවන්න වැයවෙනවා. මේ වන්දි මුදල් ගෙවීමේදී සමහර තැන්වල බරපතළ ගැටලු ඇතිවී තිබෙනවා. මේ පිළිබඳව පරීක්ෂණයක් කළ යුතුයි.මෙම අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහත්වරු ඇතුළු පළාත් සභා හා පළාත් පාලන ආයතන නියෝජිතයෝද මහනුවර මාතලේ හා නුවරඑළිය දිස්ත්‍රික්කයන්හි රාජ්‍ය නිලධාරීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007315</link>
    <topic>අධ්‍යාපන වෘත්තිකයන්ගේ සංගමයටසරසවි ඇදුරන්ගේ විරෝධය</topic>
    <author>දයා පෙරේරා</author>
    <content>විභාග ප්‍රශ්න පත්‍ර සම්බන්ධයෙන් වැරැදි මත ප්‍රචාරය කරමින් තමන්ගේ හා විභාග දෙපාර්තමේන්තුවේ කීර්තියට හානි කරන අධ්‍යාපන වෘත්තිකයන්ගේ සංගමයට එරෙහිව නීතිමය පියවර ගතයුතු බව ප්‍රශ්න පත්‍ර සකස්කරන විශ්වවිද්‍යාල ආචාර්ය මහාචාර්යවරුන් විභාග කොමසාරිස් ජනරාල් අනුර එදිරිසිංහ මහතාට පවසා ඇත.ලබන 9 වැනිදා පැවැත්වෙන අධ්‍යයන පොදු සහතික පත්‍ර උසස් පෙළ විභාගයේ ප්‍රශ්න පත්‍ර සම්පාදනය කළ ආචාර්ය මහාචාර්යවරුන්ගේ ද සහභාගිත්වයෙන් ඊයේ (30) පැවැති ප්‍රධාන පාලන පරීක්ෂකවරුන්ගේ රැස්වීමේදී ඔවුන් එසේ කියා තිබේ.උසස් පෙළ රසායන විද්‍යා ප්‍රශ්න පත්‍රය සකස් කිරීම සම්බන්ධයෙන් අධ්‍යාපන වෘත්තිකයන්ගේ සංගමය විසින් කරන ලද ප්‍රකාශයක් පිළිබඳව මේ රැස්වීමේදී සාකච්ඡා කැරුණු බවත් එහිදී විභාග පනත අනුව ගතහැකි පියවර ගැන අදහස් හුවමාරු වූ බවත් විභාග කොමසාරිස් ජනරාල් අනුර එදිරිසිංහ මහතා ‘ දිනමිණ’ ට කීය.එම වෘත්තීය සමිතියේ වගකීම් විරහිත ප්‍රකාශය නිසා විභාග ප්‍රශ්න පත්‍ර සැකැසූවන්ටත්, විභාග දෙපාර්තමේන්තුවටත් අධ්‍යාපන අමාත්‍යාංශයටත් රජයටත් සිදුවන්නේ අපකීර්තියක් බව ද ඔවුහු පෙන්වා දී තිබේ.ප්‍රශ්න පත්‍ර සකස් කිරීමේ ක්‍රියාවලියට සහ සමස්ත විභාගයට මෙවැනි ප්‍රකාශ නිසා සිදුවන්නේ විශාල හානියක් බැවින් එම වෘත්තිය සමිතිය පමණක් නොව වගකීමෙන් තොරව විභාග සම්බන්ධ ප්‍රකාශ කරන සියලු අධ්‍යාපන වෘත්තීය සමිති වලටත් බලවත් විරෝධය පළකළ යුතුව ඇතැයිද ආචාර්ය මහාචාර්යවරුන් පැවසූ බවත් කොමසාරිස් ජනරාල්වරයා කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007316</link>
    <topic>සියතට මැර ප්‍රහාරයක්</topic>
    <author>චන්ද්‍රිකා පෙරේරා</author>
    <content>සියත මාධ්‍ය ආයතනයට ඊයේ (30) අලුයම ඇතුළු වූ කිසියම් පිරිසක් විසින් ප්‍රහාරයක් එල්ලකොට ප්‍රවෘත්ති මැදිරිවලට හා ගොඩනැඟිල්ලට දැඩි හානි සිදුකොට තිබේ.ප්‍රහාරයේ දී එහි ආරක්ෂකයකු හා මාධ්‍යවේදියකු ද තුවාල ලබා තිබෙන බව පොලිසිය පවසයි.පුද්ගලයන් 12ක ගෙන් පමණ යුත් සන්නද්ධ කල්ලියක් අලුයම 1.30ට පමණ සියත මාධ්‍ය ජාලය පවත්වාගෙන යන ගොඩනැඟිල්ලට ඇතුළු වී පෙට්‍රල් බෝම්බ ප්‍රහාරයක් එල්ල කැර පෙට්‍රල් දමා ගිනි තබා ඇත. සුදු පැහැයට හුරු ඇදුමින් සැරසී මුහුණු වසාගෙන පැමිණ ඇති මේ කල්ලිය සතුව ස්වයංක්‍රීය ගිනි අවි හා යකඩ පොලුද තිබී ඇත. ඔවුන් ආයතනයේ වීදුරු සහිත දොර ජනෙල් කඩා ප්‍රවෘත්ති මැදිරිවලට ඇතුළු වී එහි ඇති පරිගණක හා වෙනත් යන්ත්‍ර සූත්‍රවලට පොලුවලින් පහර දී පසුව ගිනිතබා තිබේ.සන්නද්ධ පිරිස එල්ලකළ පොලු ප්‍රහාරයකින් එම ආයතනයේ ආරක්ෂක නිලධාරියාගේ හිස තුවාල වී ඇති බවත් එම අවස්ථාවේ සේවයේ නියුතුව සිටි මාධ්‍යවේදීන් දෙදෙනාටද ප්‍රහාර එල්ල වී ඇති බවත් පොලීසිය පවසයි. තුවාල ලැබූ එහි ආරක්ෂක නිලධාරියා කොළඹ ජාතික රෝහලට ඇැතුළු කැර තිබෙන අතර මාධ්‍යවේදියා බාහිර ප්‍රතිකාර ලබා තිබෙන බව පොලිසිය පවසයි.ප්‍රහාරයට ලක්වූ සියත ආයතනයට පොලිසිය හා හමුදාවේ ආරක්ෂාව ලබා දී තිබේ. එම ස්ථානයට ඊයේ උදෑසන ඇඟිලි සලකුණු අංශයේ නිලධාරීන් ද පැමිණ පරීක්ෂණ අරඹා තිබිණ.සැකකරුවන් පිළිබඳ මෙතෙක් තොරතුරු හෙළිවී නැත. සිද්ධිය පිළිබඳ පරීක්ෂණ පැවැත්වීමට කොම්පඤ්ඤ වීදිය පොලිසිය සමඟ විශේෂ කණ්ඩායම් දෙකක් යොදවා ඇතැයි පොලිස් අධිකාරී සරත් මුල්ලේරියාව මහතා සඳහන් කෙළේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007317</link>
    <topic>ගාල්ල-මාතරදුම්රිය ධාවනය අද සිට නවතී</topic>
    <author>ශීලා උඩුවර</author>
    <content>ගාල්ල – මාතර දුම්රිය මාර්ගය අලුත්වැඩියා කිරීම හෙට (1) ඇරඹෙන අතර ඉදිරියට මාස 5 ක් එම මාර්ගයේ දුම්රිය ධාවනය නොකෙරේ. මේ කාලයේදී දුම්රිය මගීන් සඳහා ලංගම බස් රථ 10 ක් යොදවා ඇති බවත්, එම බස් රථ ප්‍රමාණවත් නොවුණහොත් තවත් බස් රථ යොදන බවත්, දුම්රිය දෙපාර්තමේන්තුව කියයි.ඉන්දියාවේ ඉකොන් සමාගම මඟින් මේ මාර්ගය ඉදිකරන අතර එම කොටස කිලෝමීටර් 40 ක් පමණ වෙයි. සුනාමි වැනි ආපදාවකට පවා ඔරොත්තු දිය හැකි ලෙසට පතුලේ සිටම ශක්තිමත්ව ඉදිකරන බව දුම්රිය සාමාන්‍යාධිකාරි පී. පී. විජේසේකර මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007318</link>
    <topic>පාලි භාෂා ප්‍රවර්ධනඅධිකාරියක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>පාලි භාෂා ප්‍රවර්ධන අධිකාරියක් ස්ථාපිත කිරීමට රජය තීරණය කර තිබේ.2600 ශ්‍රී සම්බුද්ධ ජයන්ති ජනාධිපති මෙහෙයුම් කමිටුව පසුගියදා අගමැති දි. මු. ජයරත්න මහතාගේ ප්‍රධානත්වයෙන් රැස්වූ අවස්ථාවේදී මේ තීරණයට එළඹ ඇත.පාලි භාෂාව පාසල් විෂය මාලාවට යළි සම්බන්ධ කිරීම පිළිබඳවද මෙහිදී දීර්ඝ ලෙස සාකච්ඡා කර ඇති අතර එය සෙසු අධ්‍යාපන ආයතන සඳහා ව්‍යාප්ත කරවීම පාලි භාෂා ප්‍රවර්ධන අධිකාරිය ස්ථාපිත කිරීමේ මූලික අරමුණ වී තිබේ.දිවයින පුරා පිරිවෙන් 700 ක් ක්‍රියාකාරී මට්ටමේ පැවැතිය ද, ඉන් ප්‍රධාන පිරිවෙන් කිහිපයක හැර අනෙකුත් පිරිවෙන් තුළ පාලි භාෂාවට ප්‍රමාණවත් අවධානයක් යොමු වී නොමැති බව ද අගමැතිවරයා පෙන්වා දී තිබේ. පාලි භාෂා උගතුන් සිටින රටවල් අතරින් ශ්‍රී ලංකාව ප්‍රමුඛස්ථානයේ පසුවන හෙයින් එය තවදුරටත් ආරක්‍ෂා කිරීම කාලීන පියවර බව කමිටුව පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n1007319</link>
    <topic>බස් රථවලින් කප්පම් ගත්පහේ කල්ලිය දැලේ</topic>
    <author>විජයානි එදිරිසිංහ</author>
    <content>පිට පළාත්වල සිට කොළඹට පැමිණෙන පෞද්ගලික බස් රථවලින් කප්පම් ලබා ගන්නා කල්ලියක් කොළඹ අපරාධ කොට්ඨාසය ම¼ඟින් ඊයේ (30) අත්අඩංගුවට ගෙන තිබේ.පස් දෙනකුගෙන් සමන්විත එම කල්ලිය අත්අඩංගුවට ගනු ලැබුවේ ග්‍රෑන්පාස් ප්‍රදේශයේදීය.මේ කල්ලිය පිළිබඳව කොළඹ අපරාධ කොට්ඨාසයට වරින් වර පැමිණිලි ලැබී තිබිණි.මේ කල්ලිය විසින් ගාල්ල ප්‍රදේශයේ රථ හිමියකුගෙන් ලක්ෂ පහක කප්පමක් ඉල්ලා නොදුන් නිසා එම බස් රථයට ගල්ගසා විශාල හානියක් සිදුකර තිබිණි.සැකකරුවන් ඊයේ (30) අධිකරණය වෙත ඉදිරිපත් කිරීමට නියමිතව තිබූ අතර කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරි රණවීර මහතාගේ අධීක්ෂණය යටතේ පොලිස් ස්ථානාධිපති පොලිස් පරීක්ෂක හේමන්ත දික්ඕවිට, පොලිස් පරීක්ෂක කුලරත්න ඇතුළු කණ්ඩායමක් වැටලීම සිදු කළහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073110</link>
    <topic>මිලියන 34කහොර සිගරට් දැලේ</topic>
    <author>සුභාෂිනි සේනානායක</author>
    <content>නීති විරෝධී ලෙස මෙරටට රැගෙන ආ රුපියල් මිලියන 34ක් වටිනා සිගරට් තොගයක් ශ්‍රී ලංකා රේගුව අත්අඩංගුවට ගෙන තිබේ.ශ්‍රී ලංකා රේගුවේ අධීක්‍ෂණ බළකාය සහ ගමන් බඩු අංශයේ නිලධාරීන් විසින් අත්අඩංගුවට ගත් මේ සිගරට් තොගය හේතුවෙන් රජයට අහිමි වූ බදු ආදායම රුපියල් මිලියන 105කි.මැද පෙරදිග සේවය කරන මගීන්ගේ නම් ව්‍යාජ ලෙස භාවිත කරමින් මෙරටට පසුගිය මාස තුනේදී එවා තිබූ මේ සිගරට් ප්‍රමාණයේ වටිනාකම ලක්ෂ 4651400 කි. මෙසේ අත් අඩංගුවට ගෙන මුද්‍රා තබන ලද මේ සිගරට් තොගය ඊයේ (30) ශ්‍රී ලංකා රේගුව දුම්කොළ හා මධ්‍යසාර පිළිබඳ ජාතික අධිකාරිය නිෂ්පාදන බදු අංශයේ නිලධාරීන්ගේ අධීක්ෂණය යටතේ විනාශ කිරීම සඳහා ලංකා දුම්කොළ සමාගමේ නිලධාරීන්ට භාර දෙනු ලැබිණි.මේ වැටලීම් ශ්‍රී ලංකා රේගුවේ ආදායම් අධීක්ෂණ අංශයේ නියෝජ්‍ය රේගු අධ්‍යක්ෂ ජයන්ත පොන්නම්පෙරුම මහතාගේ උපදෙස් මත රේගු අධිකාරිවරුන් වන එල්. එන්. ජයසේකර, ඩී. එම්. එන්. දිසානායක මහත්වරුන්ගේ අධීක්ෂණය යටතේ සහකාර රේගු අධ්‍යක්ෂකවරුන් වන එන්. එන්. චන්ද්‍රසිරි, දයානන්ද හෙට්ටිආරච්චි එම්. ඩී. ඒ. හසන්, ආර්. ඩී. විජේසේන, ආර්. පී. සරත්චන්ද්‍ර, කේ. ඩී. ජේ. ඒ. කුමාර, ටී. යූ. ආර්. මාරඹ, එන්. පල්ලියගුරු, හා එස්. අතුකෝරල මහත්වරුන් පරීක්ෂක කටයුතු මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073111</link>
    <topic>රෝගී වූ වෛද්‍යවරයාට වන්දි ලෙසලක්ෂ 50ක් ගෙවන ලෙසට නියෝග</topic>
    <author>රෝෂන් තුෂාර</author>
    <content>පිළිකා ප්‍රතිකාර යන්ත්‍රයෙන් නිකුත් වූ ශරීරයට අහිතකර අයනීකරණ විකිරණ හේතුවෙන් රෝගී වූයේ යැයි සඳහන් කරමින් මහරගම ජාතික පිළිකා ආයතනයේ සේවය කළ වෛද්‍යවරයකු පැවරූ නඩුව විභාග කළ කොළඹ දිසා අධිකරණය වෛද්‍යවරයාට රුපියල් ලක්ෂ 50 ක මුදලක් වන්දි වශයෙන් ගෙවන ලෙසට ඊයේ (30) නියෝග කළේය.මහරගම ජාතික පිළිකා ආයතනයේ සේවය කළ වෛද්‍ය පල්ලෙවත්ත වසන්ත කුමාර මහතා නීතිපතිවරයා ඇතුළු වගඋත්තරකරුවන් පස් දෙනකුට එරෙහිව පැවරූ මේ නඩුවේ තීන්දුව ප්‍රකාශයට පත්කරමින් කොළඹ අතිරේක දිසා විනිසුරු එච්. එස්. කේ. බී. විජේරත්න මහතා මෙම නියෝගය නිකුත් කළේය.පැමිණිලිකාර වෛද්‍යවරයාට සාමාන්‍ය ජීවිතයක් ගත කිරීමේ අවස්ථාව අහිමි වීම, ඉදිරි අධ්‍යාපන කටයුතු අඩාලවීම හා රෝගී වීම හේතුවෙන් මෙම වන්දි මුදල ගෙවන බව නඩු තීන්දුවේ සඳහන් වේ.2001 වසරේ මහරගම ජාතික පිළිකා ආයතනයේ භූජ චිකිත්සක කිරණ ප්‍රතිකාර(Brachytherapy) කරන රැල්ස්ටන් යන්ත්‍රය ක්‍රියාත්මක වීමේදී මෙම අයනීකරණ විකිරණ ශරීරගත වූ බව සඳහන් කරමින් මෙම නඩුව පවරා තිබූ අතර, රෝගී වීමෙන් තමාට සිදුවූ අගතියට රුපියල් මිලියන එකසිය විසිපහක වන්දියක් විත්තිකරුවන්ගෙන් අයකැර දෙන ලෙස අධිකරණයෙන් ඉල්ලා තිබිණි.හිටපු සෞඛ්‍ය සේවා අධ්‍යක්ෂ ජනරාල් අතුල කහඳලියනගේ, හිටපු සෞඛ්‍ය අමාත්‍යාංශ ලේකම්, හිටපු සෞඛ්‍ය ඇමැති පී. දයාරත්න හා මහරගම පිළිකා ආයතනය අධ්‍යක්ෂ වෛද්‍ය මෙරෙන්ඩි ආරච්චිගේ යසන්ත මහත්වරුන් ද වගඋත්තරකරුවන් කැර තිබිණි. වගඋත්තරකරුවන්ගේ අපරීක්ෂාකාරීත්වයෙන් නොසැලකිල්ල හා රාජකාරි පැහැරහැරීම හේතුවෙන් රැල්ස්ටන් යන්ත්‍රයෙන් විකිරණ නිකුත් වී ඇති බවත් ඊට වන්දි අයකැර දෙන ලෙසත් පැමිණිල්ලෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073112</link>
    <topic>මාතර තරුණයාකිඹුල් කටෙන් බේරේ</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර පොලතුගොඩ නිල්වලා ගඟට බැස්ස තරුණයකු කිඹුලකු ඩැහැගෙන යද්දී කිඹුලාගේ කටින් බේරී ඉතා අමාරුවෙන් ජීවිතය ගලවා ගෙන ඇත.බරපතළ ලෙස තුවාල ලැබූ තරුණයා මාතර මහ රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073113</link>
    <topic>උතුරේ සංචාරය වළකමින් බ්‍රිතාන්‍ය රටවැසියන්ට පනවා තිබූතහනම මුළුමනින්ම ඉවතට</topic>
    <author>මහින්ද අලුත්ගෙදර</author>
    <content>ශ්‍රීලංකාවේ උතුරු ප්‍රදේශයේ සංචාරය කිරීමට එරෙහිව බ්‍රිතාන්‍ය සංචාරකයන්ට එරට රජය පනවා තිබූ තහනම සම්පූර්ණයෙන්ම ඉවත් කොට ඇත. එල්.ටී.ටී.ඊ. ත්‍රස්තවාදී ගැටුම් හේතුවෙන් උතුරු පළාතේ මුලතිවු, කිලිනොච්චි, මන්නාරම හා වවුනියාව ප්‍රදේශයන්හි සංචාරය නොකරන ලෙසට පනවා තිබූ තහනම ඒ අනුව ඉවත්වන බව ශ්‍රී ලංකාවේ බ්‍රිතාන්‍ය මහකොමසාරිස් කාර්යාලය සඳහන් කරයි.පසුගිය ජුනි මාසයේ දී උතුරේ සංචාරය කළ ශ්‍රී ලංකාවේ බ්‍රිතාන්‍ය නියෝජ්‍ය මහ කොමසාරිස් මාර්ක් ගුඩින් මහතා ඇතුළු නියෝජිත කණ්ඩායම එම ප්‍රදේශයන්හි වර්තමාන තත්ත්වය පිළිබඳව ලබා දුන් නිර්දේශය සැලැකිල්ලට ගත් බ්‍රිතාන්‍ය රජය මේ තීරණය ගෙන තිබෙන අතර ඒ අනුව දැන් ශ්‍රී ලංකාවේ ඕනෑම ප්‍රදේශයක සංචාරය කිරීමට සුදුසු වාතාවරණයක් උදාවී ඇතැයි සඳහන් කැර ඇත.ශ්‍රී ලංකාවේ ඕනෑම ප්‍රදේශයක සංචාරය කිරීමට දැන් බ්‍රිතාන්‍ය පුරවැසියන්ට අවකාශ ලැබෙන බවත් ශ්‍රී ලංකාවේ සංචාරක උපදෙස් පිළිපැදිය යුතු බවත් මේ සම්බන්ධයෙන් ප්‍රකාශයක් කරමින් ශ්‍රී ලංකාවේ බ්‍රිතාන්‍ය මහ කොමසාරිස් ආචාර්ය පීටර් හේයස් මහතා සඳහන් කැර ඇත.ත්‍රස්තවාදී ගැටුම් අවසන් වීමත් සමඟ ශ්‍රී ලංකාව සම්බන්ධයෙන් දෙන ලද ආරක්ෂක උපදෙස් බ්‍රිතාන්‍ය මහ කොමසාරිස් කාර්යාලය විසින් වරින් වර වෙනස් කරන ලද අතර ඒ අනුව ත්‍රිකුණාමලය, අරුගම්බේ, යාල ජාතික වනෝද්‍යානය ආදියේ සංචාරය කිරීමට එරෙහිව පනවා තිබූ තහනම පසුගිය 2009 වර්ෂයේ ජූලි මාසයේදී ඉවත් කළ බවද ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය සඳහන් කරයි.ඉන් අනතුරුව මේ වසරේ ජනවාරි මාසයේදී නැඟෙනහිර පළාතේ සෑම ප්‍රදේශයකම මෙන්ම යාපනය අර්ධද්වීපයේ සංචාරය සඳහා පනවා තිබූ තහනමද ඉවත් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073114</link>
    <topic>සිද්ධිය වනතුරු රියන්සිගේ දුරකථනයට ලැබුණු ඇමැතුම් ගැන වාර්තාවක් ඉල්ලයි</topic>
    <author>මානෙල් පුෂ්පකුමාරි</author>
    <content>එක්සත් ජාතික පක්‍ෂයේ ප්‍රතිසංවිධාන යෝජනා වලට විරෝධය පළ කරමින් ‘සිරිකොත’ මන්දිරය ඉදිරිපිට ගිනි තබා ගත් රියන්සි අල්ගම මහතාගේ ජංගම දුරකථනයට, සිද්ධිය සිදුවන අවස්ථාව දක්වා ලැබුණු හා එයින් පිටතට ගත් දුරකථන ඇමැතුම් පිළිබඳ වාර්තාවක් පොලිසියට ලබා දෙන ලෙස නුගේගොඩ මහේස්ත්‍රාත් රෝහණ අනුර කුමාර හේරත් මහතා “එටිසලාට්” දුරකථන සමාගමට නියම කෙළේ ය. මිරිහාන පොලිසියේ සුළු පැමිණිලි අංශයේ ස්ථානාධිපති උප පොලිස් පරීක්‍ෂක ලිවේරා මහතා කළ ඉල්ලීමක් පිළිගත් මහේස්ත්‍රාත් වරයා එම නියෝගය කළේය.කොස්තාපල් එල්. එම්. ටී. ගුණසේකර මහතා සමඟ මේ සිද්ධිය පිළිබඳ අධිකරණය වෙත කරුණු ඉදිරිපත් කළ උප පොලිස් පරීක්‍ෂක ලිවේරා මහතා, මේ ගිනි තබා ගැනීම පිළිබඳව වැඩිදුර පරීක්‍ෂණ පවත්වන බවත්, ඒ සඳහා මියගිය අයගේ ජංගම දුරකථනය සමඟ සම්බන්ධ වූ පුද්ගලයින් කවුරුන් දැයි යන්න හඳුනා ගැනීම අවශ්‍යව ඇති බවත් කීය.වැලිගම රණමධුරගම පදිංචිව සිටි එජාප ක්‍රියාකාරිකයකු වූ රියන්සි අල්ගම මහතා, එජාප යේ සමගිය පතා පසුගියදා (26) වැනිදා මෙසේ පෙට්රල් වත්කර ගෙන ගිනි තබාගෙන ඇතැයි ද එම පක්‍ෂය තුළ වූ අසමගිය පිළිබඳව බලවත් සේ සිත් තැවුලෙන් පසුවූ ඔහු පක්‍ෂය ප්‍රතිසංවිධානය සඳහා ඉදිරිපත් කළ යෝජනා මාලාව එහි කෘත්‍යාධිකාරී මණ්ඩලයෙන් ඒකමතිකව ප්‍රතික්ෂේප වීම පිළිබඳව බලවත් කළකිරීමකට පත්ව සිටි බවද හෙළි වී යැයි ලිවේරා මහතා තවදුරටත් කරුණු දක්වමින් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073115</link>
    <topic>කාලසටහනක් අනුවබස්නාහිර බස් ධාවනය අකුරටම</topic>
    <author>ශීලා උඩුවර</author>
    <content>බස්නාහිර පළාතේ සෑම මාර්ගයකම කාල සටහන් ක්‍රමය ලබන ජනවාරි මාසයේ සිට අකුරටම ක්‍රියාත්මක කරන බව බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති නීතිඥ පියසේන දිසානායක මහතා කීවේය.දැනට මාර්ග වල ධාවනය කෙරෙන බස්රථ ප්‍රමාණය පිළිබඳ සමීක්ෂණයක් කරන අතර එම සමීක්ෂණය අනුව බස් අඩු මාර්ග හා වැඩි මාර්ග හඳුනාගෙන අවශ්‍ය ප්‍රමාණ බස් රථ යොදවන බවද සභාපතිවරයා කීය.දැනට කාල සටහන් සකස්කර ගෙන යන බවත්, කාලසටහනට බස් ධාවනය කිරීමට අකමැති අයගේ බලපත්‍ර අවලංගු කරන බවත් සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073116</link>
    <topic>කොළඹින් ඩෙංගු වැඩිමකොම්පඤ්ඤ වීදියේ</topic>
    <author>සන්ධ්‍යා කරුණාරත්න</author>
    <content>කොළඹ කොම්පඤ්ඤ වීදිය බල ප්‍රදේශය තුළින් ඩෙංගු රෝගීන් වැඩි වශයෙන් වාර්තා වීම දැනට සිදුවේ.ඒ අනුව ඉකුත් මාස දෙකේදී ඩෙංගු රෝගීන් සියයකට අධික ප්‍රමාණයක් මේ ප්‍රදේශයෙන් වාර්තා වී ඇතැයි කොළඹ නගර සභා ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා පැවැසුවේය.කොම්පඤ්ඤ වීදියේ පොදු ස්ථාන රැසක් මුල්කර ගනිමින් මදුරුවන් බෝවිය හැකි ස්ථාන විනාශ කිරීමේ වැඩසටහනක් හමුදාව, පොලීසිය ඇතුළු ආරක්ෂක අංශ එක්ව අද (31 දා) ක්‍රියාත්මක කරයි.අනවසර ඉදිකිරීම්, කැළිකසළ විධිමත් ලෙස බැහැර නොකිරීම, ඩෙංගු මර්දනය සඳහා මහජනතාවගේ සක්‍රීය දායකත්වය අඩුවීම යනාදී කාරණා කොළඹ ප්‍රදේශය තුළ ඩෙංගු රෝගය වර්ධනය වීමට හේතු වේ.කොළඹ නගර සභා බල ප්‍රදේශය තුළින් මේ මාසයේ දී ඩෙංගු රෝගීන් 417 දෙනෙකු වාර්තා වී ඇති බවත්, මරණ හතරක් සිදුවී ඇති බවත් ඒ මහතා කීය.ඉකුත් කාලයේදී කොළඹ නගර බල ප්‍රදේශය තුළින් දිනකට ඩෙංගු රෝගීන් 20 ක් පමණ වාර්තා වුවද එය මේ වනවිට ඩෙංගු රෝගීන් දහයකට දොළහක් දක්වා වාර්තාවීම අඩුවී ඇතැයි ද වෛද්‍ය කාරියවසම් මහතා ප්‍රකාශ කෙළේය.පෞද්ගලික ආයතන ආශි‍්‍රත අවට පරිසරය පිරිසිදු කරගැනීමට එම ආයතනවල කැමැත්ත දක්වා ඇති බව ද එය ඩෙංගු මර්දන වැඩසටහනට විශාල සහායක් බව ද හෙතෙම කීය. ඉකුත් ජනවාරි මාසයේ සිට මේ දක්වා ඩෙංගු රෝගීන් 22,998 දෙනෙකු වාර්තා වී ඇතැයිද, මරණ 164 ක් වාර්තා වී ඇතැයි ද වසංගත රෝග විද්‍යා අංශය පවසයි.ඩෙංගු රෝගය මර්දනය කළ හැකි සාර්ථකම ක්‍රමය වන්නේ තමා අවට පරිසරය පිරිසිදුව තබා ගැනීම බවත්, කැළිකසළ විධිමත්ව බැහැර කිරීම බවත් එම අංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=n10073117</link>
    <topic>උප්පැන්න ගන්න එන ජනතාවගෙන්කාර්යාල කාර්ය සහායකවරු ගසා කනවලු</topic>
    <author/>
    <content>උප්පැන්න සහතික නිකුත් කිරීමේදී ප්‍රාදේශීය ලේකම් කාර්යාලයන්හි සේවය කරන කාර්යාල කාර්ය සහායකවරුන් උප්පැන්න සහතික පත් ගැනීමට එන ජනතාවගෙන් ගසා කෑමට පටන් ගැනීම නිසා මහජනතාවට දුෂ්කරතාවයන්ට මුහුණ දීමට සිදුව තිබේ.උප්පැන්න, විවාහ හා මරණ සහතිකයක් විනාඩි පහක් ඇතුලතදී ලබා ගත හැකි බවට දැන්වීම් පුවරුවල සඳහන් කර තිබුණත් එම සහතිකයක් ගැනීමට ඉල්ලුම් පත් පුරවා නියමිත මුද්දර අලවා භාර දුන්නත් එදින හවස් වරුවටවත් ලබා ගැනීමට නොහැකි බව ප්‍රාදේශීය ලේකම් කාර්යාල වල ඒවා ගැනීමට එන ජනතාව පවසයි.මේ කාර්යාලයන්හි සේවය කරන ඇතැම් කාර්යාල කාර්ය සහායකවරුන් මහජනතාව රවටා උප්පැන්න සහතික පිටපත පැයකින් ලබා ගැනීමට රුපියල් දෙතුන් සියය පමණක් නොව රුපියල් පන්සියය ආදී ගණන් අය කර ගන්නා අවස්ථා තිබෙන බව ඔවුහු පවසති.මේ මුදල් ලබා නොදෙන අයගේ උප්පැන්න සහතික එදින ලබා නොදෙන බවද, “කාර්යාල ලේඛනාගාරයට පොත් ඇවිත් නැහැ” “පොත ලැබුණ විට එවන්නම්” යැයිද පවසා මේ සහතික පත් එවීමට සතියකට වඩා කල්ගනී. සම්තින් වශයෙන් ගෙවන මුදල දෙන්නේ නම් උප්පැන්න සහතිකය පැය භාගයක් වැනි සුළු කාලයකදී ලබාදීමට මෙම කාර්යාල සහයකවරුන් පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007311</link>
    <topic>බදුල්ලේ හෙක්ටයාර් 93,000ක්‘ගැමි දිරියෙන්’ යළි වගා කරයි</topic>
    <author>ජයසේන විජේනායක බදුල්ල දිස්ත්‍රික් සමූහ</author>
    <content>බදුල්ල දිස්ත්‍රික්කයේ හෙක්ටයාර 93,000 ක් ගැමිදිරිය අන්තර් ගම්මාන වැඩසටහන යටතේ අලුතින් වගා කිරීමට කටයුතු කරගෙන යන බව ගැමිදිරිය බදුල්ල දිස්ත්‍රික් සහකාර අධ්‍යක්ෂ මහින්ද රත්නායක මහතා දිස්ත්‍රික් සම්බන්ධීකරණ කමිටු රැස්වීමේදී පැවසීය. බදුල්ල දිස්ත්‍රික් සම්බන්ධීකරණ කමිටුවේ සමසභාපති ඇමැති නිමල් සිරිපාල ද සිල්වා මහතාගේ ප්‍රධානත්වයෙන් දිස්ත්‍රික් ලේකම් කාර්යාල ශ්‍රවණාගාරයේදී මේ රැස්වීම පැවැත්විණි.එහිදී වැඩිදුරටත් මේ පිළිබඳ කරුණු පැහැදිලි කළ සහකාර අධ්‍යක්ෂවරයා මෙසේද කීය.මේ වැඩසටහන යටතේ දිස්ත්‍රික්කයේ ගම්මාන 324 ක වෙසෙන 267000 ක් පමණ වන ගැමි ජනතාවක් ආවරණය වන පරිදි නව වගා වැඩසටහනක් ක්‍රියාත්මක කෙරේ. ඒ සඳහා රුපියල් මිලියන 1622 ක් අනුමත වී ඇත. මේ යටතේ බඩ ඉරිඟු, කෙසෙල්, අර්තාපල් හා තේ වගා කිරීමට පියවර ගැනේ.මීට අමතරව පොල් සංවර්ධන මණ්ඩලයේ සහාය ලබාගෙන පස්සර හා ලුනුගල ප්‍රදේශ තුළ අක්කර 40 ක පොල් වගා කිරීමට සැලසුම් කර ඇත. පොල් වගා කිරීමට අවශ්‍ය පොල් පැල 9000 ක් ගොවින්ට ලබාදීමට කටයුතු යොදා ඇතැයිද රත්නායක මහතා මෙහිදී වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007312</link>
    <topic>පොල්ගහවෙල ප්‍රදේශයේඩෙංගු ව්‍යාප්තියේ අඩුවීමක්</topic>
    <author>පොල්ගහවෙල විශේෂ</author>
    <content>පොල්ගහවෙල ප්‍රදේශයේ මේ වර්ෂයේ ජනවාරි මාසයේ සිට මේ දක්වා ඩෙංගු රෝගය ගොදුරුවුවන් ගේ සංඛ්‍යාව හතළිස් අට දෙනෙක් වන අතර මෙය පසුගිය වර්ෂයට සාපේක්‍ෂව මේ ප්‍රදේශයේ ඩෙංගු රෝග ව්‍යාප්තියේ කිසියම් අඩුවීමක් බව දක්නට ලැබේ.මේ රෝගය පොල්ගහවෙල ප්‍රදේශයේ ව්‍යාප්තවීම වැළැක්වීම සඳහා දැනට ක්‍රියාමාර්ග රැසක් ගෙන ඇති පොල්ගහවෙල සෞඛ්‍ය වෛද්‍ය නිලධාරී කාර්යාලය ඩෙංගු මදුරුවන් බෝවන ස්ථාන විනාශ කිරීමද ඒ පිළිබඳව ජනතාව දැනුවත් කිරීම්ද සිදු කරන බව දක්නට ලැබේ.ප්‍රදේශයේ මාර්ගවලට කැලි කසල බැහැර කරන පුද්ගලයන් රැසකට මේ වන විට පොල්ගහවෙල සෞඛ්‍ය වෛද්‍ය නිලධාරී කාර්යාලය මගින් නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007313</link>
    <topic>ගිරාඳුරුකෝට්ටේ ජරාවාසළිං රැසක් වසා දමයි</topic>
    <author>ගිරාදුරුකෝට්ටේ සමූහ</author>
    <content>ගිරාදුරුකෝට්ටේ සෞඛ්‍ය වෛද්‍ය බල ප්‍රදේශයේ ළිං ආශි‍්‍රතව කරන ලද ජල සාම්පල පරීක්‍ෂාවෙන් ලැබූ ප්‍රතිඵල අනුව බොහෝමයක්ම ළිං වල ජලය පානයට නුසුදුසු බැව් හෙළි කරගෙන තිබේ.ඉන් ළිං කිහිපයක්ම වසා දැමීමට ද නිර්දේශ කළ බව ගිරාදුරුකෝට්ටේ මහජන සෞඛ්‍ය පරීක්‍ෂක ඒ. එච්. ආර්. එම්. සී. බී. රත්නායක මහතා පැවසීය.මේ ජලයෙහි ෆ්ලෝරයිඩ් සාන්ද්‍රනය වැඩිවීම ඊට හේතුවයි. බීමට සුදුසු ජලයේ ෆ්ලෝරයිඩ් තිබිය යුතු උපරිමය ලීටරයකට මිලි ග්‍රෑම් 0.6 – 0.8 ප්‍රමාණයකි. නමුත් 4.95 හා 3.55 වැනි සාන්ද්‍රණයකින් යුත් ළිං කිහිපයක් ද අළුයටවල මහවැලි ගම්මානයෙන් හමුවී තිබේ. සාන්ද්‍රණය 1.0 ට වැඩි ජලය බීමට නුසුදුසු බව වෛද්‍ය නිගමනයයි. මහවැලි “සී” කලාපය තුළ පමණක් මාසයකට දෙදෙනෙක් වත් වකුගඩු ආබාධ හේතුව නිසාම මිය යති..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007314</link>
    <topic>පොලිස් වාහනවලට දෙනඉන්ධන මදිකමින් කරදර</topic>
    <author>ගලේවෙල මධ්‍යම සමූහ</author>
    <content>පොලිස් දෙපාර්තමේන්තුවෙන් පොලිස් ස්ථානවල පාවිච්චිය සඳහා ලබා දී ඇති යතුරු පැදි හා ජීප්රථවලට අනුමත කර ඇති ඉන්ධන ප්‍රමාණය ප්‍රමාණවත් නොවීම නිසා අපරාධ මර්ධන වැඩ සටහන්වලට බාධා ඇති වී ඇති බව පොලිස් නිලධාරීහු පවසති.මේ නිසා තමන්ගේ පුද්ගලික මුදලින් ඉන්ධන ලබා ගෙන රාජකාරී කිරීමට සිදු වී ඇති බවට ඔවුහු මැසිවිලි නඟති. මෙය බරපතළ ගැටලුවක් වී ඇති බව ඔවුහු කියති.මේ අතර ඔවුන් පවසන්නේ ඇතැම් උසස් නිලධාරීන් රාජකාරී මට්ටමින් තෘප්තිමත් කිරීමට සිදුවීම නිසා තමන්ගේ පුද්ගලික මුදල් මේ සඳහා යෙදවීමට පෙළඹී ඇති බවය.දැනට පොලිස් ස්ථානවල ඇති එක් යතුරු පැදියකට පැට්‍රල් ලීටර් (මසකට) විසිපහක් ද (25) ජීප් රථයකට මසකට ඩීසල් ලීටර් එකසිය පනහක් ද (150) පොලිස් දෙපාර්තමේන්තුවෙන් අනුමත කර ඇති බව නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007315</link>
    <topic>බිහිකළ දරුවාමරා දැමූ බවට සැක සිසුවියට ඇප</topic>
    <author>මාවනැල්ල සමූහ</author>
    <content>අරණායක පොලිස් බල ප්‍රදේශයේ දුල්දෙණිය ගම්මානයේදී බිහි කරන ලද බිළිඳා මරා වැසිකිලි වළකට දැමූ බවට චෝදනා මත අධිකරණයට ඉදිරිපත් කරන ලදුව රිමාන්ඩ් බාරයට පත්කැර සිටි 18 හැවිරිදි පාසල් ශිෂ්‍යාව ඇප මත මුදා හරින ලදී.සැකකාර දැරිය ඇප පිට මුදා හැර ඇයට විරුද්ධව කෑගල්ල මහාධිකරණය ඉදිරියේදී නීතිපති වරයා විසින් මූලික නඩු විභාගයේ වාර්තාව අධ්‍යයනය කර අදාළ චූදිතයාට අධි චෝදනා ගොනුකරන්න පියවර ගනු ඇතැයි මෙහිදී චෝදනා නගා සිටි පාසල් ශිෂ්‍යාවට අධිකරණය මගින් දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007316</link>
    <topic>හොරසාස්තරකරුදැලේ</topic>
    <author>හබරණ සමූහ</author>
    <content>බන්ධනාගාරයෙන් පලා ගිය වරෙන්තු කරුවකු සාස්තරකරුවෙකු ලෙස වෙස්වලාගෙන සිටියදී හබරණ පොලිසිය මගින් අත්අඩංගුවට ගෙන ඇත.හබරණ ප්‍රදේශයේ පදිංචිකරුවෙකු වන මොහු විවිධ අපරාධ සම්බන්ධයෙන් චෝදනා ලැබ සිටි අයෙකු වන අතරම ස්ත්‍රී දූෂණයක් සම්බන්ධයෙන් අවශ්‍යව සිටි සැකකරුවෙකි.මොහු අත් අඩංගුවට ගැනීමට පොලොන්නරුව සහ හිගුරක්ගොඩ අධිකරණ මගින් වරෙන්තු නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007317</link>
    <topic>අපූරු නිවාස තනනනිර්මාණ ශිල්පියෙක්</topic>
    <author>ඡායාරූප හා සටහන බර්ටි ලයනල් උඩුගම්පල</author>
    <content>පොලිස් දෙපාර්තමේන්තුවේ රියැදුරකු වශයෙන් සේවය කර විශ්‍රාම ගොස් සිටින උඩුගම්පල කොස්වත්ත 227ඒ හි ජේ. ඒ. ආරියදාස (58) මහතා අපූරු නිර්මාණ කරන අයෙකි.මේ නිර්මාණයන් සඳහා උපයෝගීකර ගන්නේ වියළාගත් අළුබේරියා ගස් ඉවතලන යකඩ ඇස්බස්ටස් තහඩු කැබලි, ලී කැබලි ප්ලාස්ටික් පටි, කම්බි, කාඩ්බෝඩ් , වයර් යනාදියයි.වියළා ගත් ගස පාදකයක සවිකර ඒ මත අංග සම්පූර්ණ නිවසක් තැනීම ඔහුගේ මේ නිර්මාණයයි. එම නිවෙස් ආලින්දය, විසිත්ත කාමරය, මුළුතැන්ගෙය, මැද මිදුල, නිිදන කාමර ගරාජය වැනි අංගයන්ගෙන් සමන්විතය. ලී බඩු , මල්පෝච්චි , ජල කරාම, ටැංකි වැසිකිළි යානාදියත් මෙහි තිබේ.ආරියදාස මහතා මම මේ ගෙවල්, නිර්මාණය කරන්න පටන් ගත්තෙ පුතාගේ පැල හැදුවට පස්සේ. නිදාගන්න ගියාම මම නිතරම අලුත් නිර්මාණ බිහිකරන්න කල්පනා කරනවා. මේ එක ගෙයක් හදන්න රුපියල් පහළොස්දාහකට කිට්ටු මුදලක් වැය වෙනවා. දකින හැම කෙනාම නිර්මාණය අගේ කරනවා.දැනට මම ගෙවල් කීපයක් හදා අලෙවි කර තිබෙනවා. එකක් හදන්න මාස දෙකකට කිට්ටු කාලයක් ගත වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007318</link>
    <topic>ලබුගම හංවැල්ල පිටකොටුව බස් ධාවනය අවිධිමත්</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>ලබුගම සිට හංවැල්ල හරහා පිටකොටුව දක්වා 148 මාර්ගයේ බස් ධාවනය අවධිමත්ව සිදුවන නිසා ප්‍රදේශවාසීන්ට මහත් අසීරුතාවන්ට මුහුණ දීමට සිදුව තිබේ. නියමිත වේලාවට බස් ධාවනය ආරම්භ නොකිරීම, බොහෝ වේලාවක් බස් නැවතුම්පොළවල බස් රථ නවත්වාගෙන සිටීම, හෙමින් ධාවනය කිරීම මෙන්ම කඩින්කඩට මුදල් අය කිරීමද සිදු කරයි.(ලබුගම සිට හංවැල්ලටත් හංවැල්ලේ සිට එම බස් රථයම නැවතත් පිටකොටුවට මුදල් අයකරයි)මේ නිසා මඟියාට තවත් අමතර මුදලක් වැඩිපුර ගෙවීමට සිදුව ඇත. මේ පිළිබඳව බලධාරින්ගේ අවධානය යොමු විය යුතු යැයි එම මාර්ගයේ ගමන් ගන්නා මගීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r1007319</link>
    <topic>විජේවර්ධන මාවතේ තාප්පයකඩා වැටෙන්න ඔන්න මෙන්න</topic>
    <author>ඡායාරූපය :- බෝපේ සමූහ යූ. ජී. තිලකරත්න</author>
    <content>කොළඹ ඩී. ආර්. විජේවර්ධන මාවතේ ශ්‍රී ලංකා ප්‍රදර්ශන සම්මන්ත්‍රණ ශාලාව අසල බේරේ වැවේ පාලමේ පදික වේදිකාවේ ඇති ජල නළයක් පිපිරීම නිසා මාස කීපයක සිට වතුර බේරීමට පටන්ගෙන ඇති අතර පාලමේ වම් පැත්තේ තාප්පය පිපිරී කොයි මොහොතේ හෝ තාප්පය බේරේ හෝ පාරේ ය.පාරේ යන ජනතාවගේ බේරීම සඳහා තාප්පය අසල ලෑලි පෙට්ටි කීපයක් තබා තිබේ කොළඹ කොටුව දුම්රිය ස්ථානයට නිතර විශාල ජනතාවක් ගමන් කරන නිසා මෙම අඩුපාඩු සකසා දෙන ලෙස මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=r10073110</link>
    <topic>පිට පළාත්වලින් සීදුවට පැමිණ සිටින අය ගැන සොයා බලන්නැයි කියති</topic>
    <author>සීදුව සමූහ</author>
    <content>සීදුව පොලිස් බල ප්‍රදේශයට පිට පළාත්වලින් පැමිණි බොහෝ දෙනෙක් කිසිදු රැකියාවක් නොකර නේවාසිකව සිටිති.මේ අයගෙන් සමහර අය “ස්විප්” විකුණමින් ජීවත් වෙති.පොලිස් බල ප්‍රදේශයේ සිදුවී ඇති සමහර සොරකම්වලට හා තවත් නීති විරෝධී ක්‍රියාවන්ට සම්බන්ධ වී ඇත්තේ පිට පළාත්වලින් පැමිණි නේවාසිකව සිටින ඇතැම් පිරිස් බව පොලිස් තොරතුරුවලින් වාර්තාවේ.එම නිසා සීදුව පොලිස් බල ප්‍රදේශයේ මෙවැනි සුළු රැකියා කරන අය ගැන සොයා බැලිය යුතු බව ප්‍රදේශයේ ජනතාව සීදුව පොලිසියෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007311</link>
    <topic>දියාරුවූ දෙවැනි ටෙස්ට් තරගයජය පරාජයෙන් තොරව නිම වෙයි</topic>
    <author>පි‍්‍රන්ස් ගුණසේකර</author>
    <content>සංචාරක ඉන්දීය පිල හා ශ්‍රී ලංකාව අතර දෙවැනි ටෙස්ට් තරගය අවසන් දිනයේ තවත් ඕවර් 15 ක් තිබියදී නවතා දමා ජය පරාජයෙන් තොරව නිමා කළේය. කණ්ඩායම් දෙකේ නායකයන්ගේ එකඟතාව මත එස්.එස්.සී ක්‍රීඩාංගණයේ ඊයේ නිමාවූ මේ තරගයත් සමග තරග මාලාවේ තරග 1-0 ක් ලෙස ශ්‍රී ලංකාව තවදුරටත් පෙරමුණ ගෙන සිටී.තරගය නිමාවෙද්දී ශ්‍රී ලංකා පිල දෙවැනි ඉනිමට කඩුලු 3ක් දැවී ලකුණු 129 ක් ලබා සිටියේ ය. සංගක්කාර නොදැවී ලකුණු 42 ක් හා සමරවීර නොදැවී ලකුණු 10 ක් ලබා සිටියදී තරගය නවතා දැමිණි.ඉන්දියාව ශ්‍රී ලංකාවට වඩා පළමු ඉනිමේ ලකුණු 65 ක් ඉදිරියෙන් සිටියේ ය. ඉන්දියාව පළමු ඉනිමට සියලු දෙනා දැවී ලකුණු 707 ක් ලබා ගත් අතර ශ්‍රී ලංකාව පළමු ඉනිමට කඩුලු 4ක් දැවී ලකුණු 642 ක් ලබාගත්තේ ය.අවසන් දිනයේ දී ඕවර් 75 ක් තුළ වාර්තා වූයේ ලකුණු 167 ක් පමණි.ඕවරයකට ලකුණු 2.31 ක පමණ දළ වේගයක් වූ එම පිතිකරණය ඇල්මැරුණ තරගයක් බවට පත් කළේ ය. දින 5 දීම කඩුලු 17 ක් බිඳ වැටී ලකුණු 1478 ක් මේ තරගයේ දී වාර්තා වීම විශේෂත්වයකි. එය තරගයේ තීරණයක් ලබාගැනීමට බාධාවක් විය.ඉන්දීය පිල ශ්‍රී ලංකාවට එරෙහිව ඉනිමක දී වාර්තා කළ වැඩිම ලකුණු ප්‍රමාණය මේ තරගයේ දී සටහන් විය. එමෙන්ම ඉන්දියාව ටෙස්ට් තරගයක ඉනිමක දී වාර්තා කළ දෙවැනි ලකුණු එකතුවද ඊයේ දිනයේ වාර්තා වූවේය.ශ්‍රී ලංකා දෙවැනි ඉනිමේ දී ආරම්භක පිතිකරුවන් වූ පරණවිතාන හා ඩිල්ෂාන් මුල් විකට්ටුවට ලකුණු 50 ක සම්බන්ධතාවක් ගොඩ නැංවූහ.ශ්‍රී ලංකා දෙවැනි ඉනිමේ 9 වැනි ඕවරයේ දී ඩිල්ෂාන් ලකුණු 14 කට ද 19 වැනි ඕවරයේ දී පරණවිතාන ලකුණු 34 කට ද දැවී ගියහ. මහේල ජයවර්ධන ෂෙවාග්ගේ පන්දුවකට කඩුල්ල මුවා කිරීමේ වරදට හසු වී ලකුණු 5කට දැවී ගියේ ය. මිතුන්, ෂෙවාග් හා ෂර්මා එක් කඩුල්ල බැගින් බිද හෙලූහ.ඉන්දීය පළමු ඉනිමට ඊයේ දිනයේ දී තවත් ලකුණු 38ක් එක් කිරීමට ඉෂාන් ෂර්මා හා ප්‍රග්‍යාන් ඕජා සමත් වූහ. පෙරේදා තරගය නතර කරද්දී ඉන්දීය ක්‍රීඩකයන් 9 ක් දැවී ලකුණු 669 ක් ලබා සිටියහ. ඉන්දීය ඉනිමේ 226 වැනි ඕවරය ක්‍රියාත්මක වෙද්දී ඉෂාන් ෂර්මා දැවී ගියේ ලකුණු 27 ක් ලබා සිටිය දීය.ෂර්මා ලකුණු 27 ක් ලබාගත්තේ මිනිත්තු 105 ක් කඩුල්ලේ රැදී සිට පන්දු 92 කට මුහුණ දී එක් හතරේ පහරක් සමගිනි. ඕජා නොදැවී ලකුණු 18 ක් ලබා ගත්තේ ය. වේග පන්දු යවන්නන්ට සහය නොදැක්වූ එස්.එස්.සී තනතිල්ලේ දිල්හාර ප්‍රනාන්දු එක් කඩුල්ලක් දවාගත්තේ ය. ඒ ඊයේ බිද වැටුණු ඉන්දීය ඉනිමේ එකම කඩුල්ල වූ ඉෂාන් ෂර්මා සංගක්කාරට උඩ පන්දුවක් ලබාදීමේ අවස්ථාවය.අජන්ත මෙන්ඩිස් ලකුණු 172 කට කඩුලු 4 ක්ද, ටී. එම්. ඩිල්ෂාන් ලකුණු 56 කට කඩුලු 3 ක් ද සුරාජ් රන්දිව් ලකුණු 222 කට කඩුලු 2 ක් ද බිඳ හෙලීය. සුරාජ් ගේ මේ පන්දු යැවීම ටෙස්ට් තරගයක වාර්තාවක් ද විය. එනම් ප්‍රථම ටෙස්ට් තරගයේ දී ප්‍රතිවාදී පිතිකරුවන්ට වැඩිම ලකුණු ප්‍රමාණයක් දුන් පන්දු යවන්නා ලෙස ඉතිහාසගත වීමයි.මෙයට පෙර 2008 දී ඔස්ට්‍රේලියාවේ ජේසන් ක්‍රේසා ලකුණු 215 කට කඩුලු 8 ක් ඉන්දියාවට එරෙහිව දවාගෙන වැඩිම ලකුණු ප්‍රමාණයක් දී තිබුණි. තරගයේ වීරයා සම්මානය කුමාර් සංගක්කාරට හිමි විය.ඉන්දියාව හා ශ්‍රී ලංකාව අතර තරග 3 කින් සමන්විත ටෙස්ට් තරගාවලියේ තෙවැනි තරගය ලබන 3 වැනිදා කොළඹ පී. සරා ක්‍රීඩාංගණයේ දී ආරම්භ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007312</link>
    <topic>යුරෝපීය මලල ක්‍රීඩාමීටර් 100 ජය ලෙමයිත්‍රීට</topic>
    <author>බාසිලෝනා - ඒ.එෆ්.පී.</author>
    <content>යුරෝපීය මලල ක්‍රීඩා සූරතාවලියේ මීටර 100 කිරුළ හිමිකර ගැනීමට ප්‍රංශයේ ක්‍රිස්ටොපේ ලෙමයිත්‍රී සමත් විය. 20 හැවිරිදි ලෙමයිත්‍රි මේ ඉසව්ව තත්පර 9.98 කින් නිමාකළ අතර බ්‍රිතාන්‍යයේ බලාපොරොත්තු වූ ප්‍රවීණ ක්‍රීඩක ඩ්වේන් චෙම්බර්ස්ට හිමිවූයේ 5 වන ස්ථානයයි. පසුගිය මාසයේ බර්වින් හි පැවැති මීටර් 100 ධාවන ඉසව්වේදී ලෙමයිත්‍රි පරාද කිරීමට චෙම්බර්ස් පරාද කළ අතර මේ තරගයේ දී ප්‍රංශ ක්‍රීඩකයාට අභියෝගයක් කිරීමට ඔහුට නොහැකි විය.මේ තරගයේ දී දෙවැනි හා තෙවැනි ස්ථාන පිළිවෙළින් බ්‍රිතාන්‍යයේ මාර්ක් ලුවිස් ෆ‍්‍රැන්සිස් හා ම්බන්ද ජෝක් විසින් දිනා ගන්නා ලදී.ඔවුන් දෙදෙනාම වාර්තා කළ කාලය තත්පර 10.18 කි.ජර්මනියේ වීරා හේලර් මීටර් 100 කාන්තා ඉසව්ව තත්පර 11.10 කින් නිමා කරමින් රන් පදක්කම් දිනා ගත්තාය. ප්‍රංශයේ වෙරොනිකා මැංග් සහ මේරියන් ෂුමෙයාර් පිළිවෙළින් රිදී සහ ලෝකඩ පදක්කම් දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007313</link>
    <topic>ඩයලොග් චැම්පියන් ලීග්පාපන්දු තරග අද සිට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ප්‍රධානතම අන්තර් සමාජ පාපන්දු තරගාවලිය වන ඩයලොග් චැම්පියන් ලීග් පාපන්දු තරගාවලිය අද ආරම්භ වේ.පළමු තරගය අද කොළඹ සිටි ලීග් ක්‍රීඩාංගණයේදී රිනවුන් හා ගුවන් හමුදාව අතර පැවැත්වේ. පසුගිය වසරේ මේ තරගාවලියේ සූරතාව රිනවුන් ක්‍රීඩා සමාජය හා අනු සූරතාව ගුවන් හමුදාව දිනාගත්හ. ප්‍රමුඛ පෙළේ ක්‍රීඩා සමාජ 12ක් තරගාවලියට එක්වන අතර තරග 132ක් පැවැත්වීමට කටයුතු යොදා ඇත.පසුගිය වසරේ තරගාවලියේ අවසන් ස්ථානවල සිටි නිගම්බු යූත් හා ඕල්ඩ් බෙන්ස් කණ්ඩායම් ප්‍රිමියර් ලීග් පළමු පෙළ තරගාවලියට මෙවර සහභාගි විය යුතුය. ප්‍රිමියර් ලීග් පළමු පෙළ සුරයන් හා අනු සූරයන් වූ ජාවාලේන්, කළුතර පාක් යන කණ්ඩායම් දෙක මේ වසරේ චැම්පියන් ලීග් තරගාවලියට උසස්වීමක් ලබා ඇත.ප්‍රධානතම අන්තර් සමාජ පාපන්දු තරගාවලියේ සූරතාව තෙවරක් දිනාගැනීමට සෝන්ර්ඩර්ස් පිල සමත් වූ අතර නිගම්බු යූත් හා රත්නම් ක්‍රීඩා සමාජ සූරතා දෙක බැගින් දිනාගත්හ.මෙවර තරගාවලියට කළුතර බ්ලූස්ටාර්, යුද හමුදාව, මීගමුව දොන් බොස්කෝ, වෙන්නප්පුව නිව් යංග්ස්, ජාවාලේන්, ගුවන් හමුදාව, සෝන්ඩර්ස්, රිනවුන්, ජුපිටර්ස්, පොලිසිය, කළුතර පාක් හා රත්නම් යන ක්‍රීඩා සමාජ සහභාගී වෙති.ජයග්‍රාහී කණ්ඩායමට ඩයලොග් චැම්පියන් ලීග් පාපන්දු සූරතාව හා මුදලින් රුපියල් ලක්ෂ 5ක් ද අනුසූරයන්ට කුසලානය සමග රුපියල් ලක්ෂ 3ක් ද පිරිනැමේ.31 දා - ජාවාලේන් - ගුවන් හමුදාව සිටිලීග් පිටියේදී. 01 දා - දොන් බොස්කෝ - නිව්යංග්ස් දොන් බොස්කෝ පිටියේදී රත්නම් - කළුතර පාක් වර්නන් ප්‍රනාන්දු පිටියේදී. 04 දා - ජුපිටර්ස් - පොලිස් දොන් බොස්කෝ පිටියේදී. බ්ලූස්ටාර් - යුද හමුදාව වර්නන් ප්‍රනාන්දු පිටියේදී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007314</link>
    <topic>ක්ලිෆර්ඩ් කුසලාන රගර්මහ ගැටුම හෙට</topic>
    <author>ෆවුස් මොහොමඩ්</author>
    <content>කැල්ටෙක්ස් ක්ලිෆර්ඩ් කුසලාන පිලිමලුන් පිටුදැකීමේ අන්තර් සමාජ රගර් තරගමාලාවේ සූරතාව දිනා ගැන්මේ මහා ගැටුම හෙට (1) මහනුවර පිල සහ නාවික හමුදාව අතර මහනුවර බෝගම්බර පිටියේදී පැවැත්වීමට නියමිතය.2007 වසරේ සිට ක්ලිෆර්ඩ් කුසලානයට හිමිකම් කියන මහනුවර ක්‍රීඩා සමාජය සහ වසර 21 කට පසු (1989 වසරෙන් පසුව) ක්ලිෆර්ඩ් කුසලාන අවසන් මහා තරගයට සුදුසුකම් ලැබූ නාවික හමුදාව අතර පැවැත්වෙන මේ තරගය අතිශය උණුසුම් මුහුණුවරක් ගනු නොඅනුමානය.පසුගිය වසර තුන මුළුල්ලෙහිම ක්ලිෆර්ඩ් කුසලාන අනුසූරයන් වූ සී. ආර්. පිල ලකුණු 19 - 12 කින් පරාජයට පත් කරමින් අවසන් මහා තරගයට නාවික හමුදාව සුදුසුකම් ලැබූ අතර ගුවන් හමුදාවට එරෙහිව ලකුණු 27 - 23 ක ජයග්‍රහණයක් වාර්තා කරමින් මහනුවර ක්‍රීඩා සමාජය අවසන් තරගයට සුදුසුකම් ලැබුවේය.ෆසිල් මරිජා විසින් මෙහෙයවනු ලබන මහනුවර ක්‍රීඩා සමාජයට රොෂාන් වීරරත්න, ගයාන් වීරරත්න, චාමර විතානගේ, සංජීව ජයසිංහ සහ සාලිය කුමාර වැනි ප්‍රබල ක්‍රීඩකයන් රැසික් තරග වදිනු අතර සුමේධ මාලේවනගේ නායකත්වයෙන් යුත් නාවික හමුදා පිලට නාමල් රාජපක්ෂ, යෝෂිත රාජපක්ෂ සහ රෝහිත රාජපක්ෂ සොයුරන් සමඟ පියුමාල් මංචනායක, කළණ අමරසිංය, හම්සා හසන්, එරංග වීරක්කොඩි සහ දේව් ආනන්ද් වැනි ප්‍රබල ක්‍රීඩකයෝ රැසක් තරග වදිති.1989 වසරේ ක්ලිෆර්ඩ් කුසලාන අවසන් මහා තරගය සඳහා සුදුසුකම් ලැබූ අවස්ථාවේ නාවික හමුදා පිලට සී. ආර්. පිල හමුවේ පරාජය වී අනුසූරතාවයෙන් සෑහීමට පත්වීමට සිදුවිය. එවර නාවික හමුදා පිල මෙහෙයවනු ලැබුවේ පරාක්‍රම සමරවීර විසිනි.1989 වසරේදී නාවික හමුදා රගර් සංගමයේ සභාපතිවරයා වූයේ (එවකට ලුතිනන් කොමදෝරු) වත්මන් නාවික හමුදාපති වයිස් අද්මිරාල් තිසර සමරසිංහ මහතාය.හෙට පැවැත්වෙන ක්ලිෆර්ඩ් කුසලාන අවසන් මහා ගැටුම ඉතා උණුසුම් තරගකාරීත්වයෙන් පිරුණු විශිෂ්ට තරගයක් වනු නිසැකය.මහනුවර කණ්ඩායම - ෆසිල් මරිජා (නායක) එරංග ස්වර්ණතිලක, අනුරංග වල්පොළ, කිෂෝර් ජෙහාන්, සේනක බණ්ඩාර, බුද්ධික තල්ගම්පොළ, ෂේන් විජේසිංහ, කසුන් ද සිල්වා, අරවින්ද උදංගාව, රොෂාන් වීරරත්න, සංජීව ජයසිංහ, චාමර විතානගේ, ගයාන් වීරරත්න, අනුරාධ විල්වර, මොහොමඩ් ශෙරිෆ්, සාලිය කුමාර.නාවික හමුදා කණ්ඩායම - සුමේධ මාලේවන (නායක) පියුමල් මංචනායක, හම්සා හසන්, සුරංග ස්වර්ණතිලක, කළණ අමරසිංහ, රෝහිත රාජපක්ෂ, යෝෂිත රාජපක්ෂ, නාමල් රාජපක්ෂ, සුරංග පුෂ්පකුමාර, දේව් ආනන්ද, නුවන් හෙට්ටිආරචි, චූල සුසන්ත, දිලිප් මෙත්රුවන්, සමන්ත ලක්ෂාන්, එරන්ද වීරක්කොඩි..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007315</link>
    <topic>මුරලි හා කුම්බ්ලේගෙන්දඟ පන්දු ඇකඩමියක්</topic>
    <author/>
    <content>මෑත යුගයේ ලොව බිහිවූ විශිෂ්ටතම දඟ පන්දු යවන්නන් දෙදෙනකු වන මුත්තයියා මුරලිදරන් හා අනිල් කුම්බ්ලේ ඔවුන්ගේ විජ්ජා ශිල්පය තරුණ පන්දු යවන්නන්ට ලබා දීම පිණිස දඟ පන්දු යැවීමේ ඇකඩමියක් පිහිටුවීමට කටයුතු කරමින් සිටිති. මේ ඇකඩමිය බොහෝ විට බැංගලෝරයේ පිහිටුවීමට ඉඩ තිබේ.“මෙය අනිල්ගේ වැඩපිළිවෙළක්. බැංගලෝරයේ දී මේ ඇකඩමිය පිහිටුවීමට කටයුතු සැලසුම් කරන්නේ ඔහුයි. ඔහුගේ සැලසුම් සාර්ථක වූවොත් එහි කොටස්කරුවෙක් වෙන්න මා කැමැතියි. ක්‍රිකට් පුහුණුකරුවෙක් විදියට අනාගතයේ කටයුතු කරන්න මගේ සැලැස්මක් නැහැ.නමුත් අනිල් ඔහුගේ ඇකඩමිය පටන් ගත්තොත් එහි යන්න මම කැමතියි” මුරලිදරන් පවසයි. මුරලි හා කුම්බ්ලේ එකට එක්ව පුහුණු කිරීම පිළිබඳ මුලින්ම කතිකා කර ගත්තේ මීට දෙවසරකට ඉහත දීය. “දීර්ඝ කාලයක් තිස්සේ කුම්බ්ලේ මගේ ඉතා හොඳ මිතුරෙකි” මුරලි කියයි.ඇකඩමිය සඳහා වන සැලසුම් දැන් සකස් කර ගෙන යන බවත් මුරලි සමඟ එක්ව පුහුණු කිරීමේ කටයුතු වල නියැලීමට තමා ඉතාමත් උනන්දුවෙන් පසුවන බවත් කුම්බ්ලේ කියයි. මුරලි හා කුම්බ්ලේ ටෙස්ට් කඩුලු 1419 ක් ලබා ගෙන සිටිති.    .</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007316</link>
    <topic>‘නෙත්’ පාපැදි තරගයේ 4 වැනි අදියර අද බුත්තල දී</topic>
    <author/>
    <content>නෙත් රේඩියෝව සහ ශ්‍රී ලංකා පාපැදි සම්මේලනය එක්ව සංවිධානය කරන නෙත් සමස්ත ලංකා පාපැදි ශූ®රතාවලියේ සිවුවන අදියර අද (31) බුත්තලදී පැවැත්වේ. දිවයින පුරා විසිරී සිටින වයස අවුරුදු 18 ට වැඩි ඕනෑම ස්ටෑන්ඩර්ඩ් පාපැදිකරුවෙකුට මෙම තරගය විවෘතය. නමුත් ජාතික ශ්‍රේණිගත කිරීම්හි පළමුතිස්දෙනා අතර සිටින තරගකරුවන්ට මේ සඳහා සහභාගි විය නොහැක.තරඟයේ දුර ප්‍රමාණය කිලෝමීටර් 109 කි. බුත්තල ඔරලෝසු කණුව ඉදිරිපිටින් ඇරඹෙන තරගය ප්‍රධාන මාර්ගය ඔස්සේ වැල්ලවාය හරහා තණමල්විලට ගොස් නැවත වැල්ලවාය ඔස්සේ පැමිණ බුත්තල ඔරලෝසු කණුව ඉදිරිපිටින් අවසන් කිරීමට නියමිතය.පළමු ජයග්‍රාහකයින් දස දෙනාට මෙහිදී වටිනා මුදල් ත්‍යාග මෙන්ම සහතික පත්ද හිමි වේ. ඊට අමතරව පළමු තිදෙනාට රන් රිදි සහ ලෝකඩ පදක්කම් පිරිනැමීමටද නියමිතය. ස්ටෑන්ඩර්ඩ් තරගකරුවන් වෙනුවෙන් මෙම තරගාවලිය යටතේ පවත්වන අවසන් අදියර සැප් 11 වැනිදා අම්පාරේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007317</link>
    <topic>සෙබැස්ටනයිට් පිලට පහසු ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ශ්‍රී ලංකා ක්‍රිකට් ආයතනය සංවිධානය කරන අන්තර් සමාජයීය අවුරුදු 23 න් පහල දෙවැනි කොටසේ තරගයකින් මොරටුව සෙබැස්ටනයිට් ක්‍රීඩා සමාජය, බදුරලිය ක්‍රීඩා සමාජය පරදවා ලකුණු 100 ක් ජයක් වාර්තා කළේය.පලමුවෙන් පන්දුවට මුහුණදුන් බදුරලිය ක්‍රීඩා සමාජය ලකුණු 102කට දැවී ගිය අතර සෙබැස්ටනයිට් ක්‍රීඩා සමාජය කඩුළු 6 ක් පමණක් දැවී ලකුණු 318 ක් රැස්කර නැවතත් පන්දුවට මුහුණදීමේ වාරය බදුරලිය ක්‍රීඩා සමාජයට ලබා දුන් අතර එම ඉනිමේදී ඔවුන් ලකුණු 116 කට දැවී ගියේය. අගනා පන්දු යැවීමක නිරත වූ ට්‍රෙවින් ප්‍රනාන්දු දෙවන ඉනිමේදී ලකුණු 18 කට කඩුළු 5 ක් දවාලීය. සෙබැස්ටනයිට් ක්‍රීඩා සමාජය වෙනුවෙන් ට්‍රෙවින් ප්‍රනාන්දු 66, තාරක දුෂාන්ත 86, ලක්ෂාන් ද සිල්වා 54 සහ චාරුක කහල්ල 50 බැගින් වාර්තා කළහ.ලකුණු පුවරුවබදුරලිය පිල 102 - හර්ෂ කුමාර 27, (සුදේශ් සිරන්ත 2/9, කණිෂ්ක බොතේජු 3/29, යොහාන් සිල්වා 3/17) සහ 116 – චතුරංග දේශපි‍්‍රය නොදැවී 27, මධුරංග නිරෝෂන් 35, (ට්‍රෙවින් ප්‍රනාන්දු 5/18, සුදේශ් ශිරන්ත 2/31, ජෙරල් බෙනට් 3/17)සෙබැස්ටනයිට් පිල 316/6 - ට්‍රෙවින් ප්‍රනාන්දු 66, තාරක දුෂාන්ත 86, ලක්ෂාන් ද සිල්වා 54, චාරුක කහගල්ල 50, ඩිනේෂ් මධුශංක නොදැවී 28 (සමීර සිල්වා 2/61, හර්ෂ සම්පත් 2/64).</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=s1007318</link>
    <topic>මාතර මලල ක්‍රීඩාඅගෝස්තු 7 දා</topic>
    <author>බන්ධුල ගුණසේකර සහමාලිම්බඩ සමූහ ටී. කේ. ආරියදාස</author>
    <content>මාතර දිස්ත්‍රික්කයේ පළාත් පාලන ආයතන සේවක සේවිකාවන් දහසකට අධික සංඛ්‍යාවකගේ සහභාගිත්වයෙන් පැවැත්වෙන ජවන හා පිටිය මලල ක්‍රීඩා උළෙලේ අවසන් තරග හා ජය සංකේත ප්‍රදානෝත්සවය ලබන අගෝස්තු මස 07 දා මාතර සනත් ජයසූරිය ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=f1007311</link>
    <topic>ජනපි‍්‍රය පාසල් පිපාසයඉක්මනින් සංසිඳවනවා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>අධ්‍යාපන ක්ෂේත්‍රයේ විවිධ ගැටලු සහගත තත්ත්වයන් පිළිබඳවත් රටේ දේශපාලන වාතාවරණය පිළිබඳවත් අධ්‍යාපන නියෝජ්‍ය අමාත්‍ය ටී.බී. ඒකනායක මහතා සමඟ කරන ලද සාකච්ඡාවකි.* පාසල් දහසක ප්‍රාථමික අංශ වසා දැමීමට අධ්‍යාපන අමාත්‍යංශය තීරණය කර තිබෙන බවට පසුගිය දිනවල විවිධ මාධ්‍ය වාර්තා කළා. මෙහි සත්‍යතාව පිළිබඳව ජනතාවට නිරවුල් අවබෝධයක් ලබාදිය යුතුයි.පළමුවැනි ශ්‍රේණියේ සිට පස්වැනි ශ්‍රේණිය දක්වා වූ ප්‍රාථමික විද්‍යාලවල තිබෙන සංකීර්ණ ප්‍රශ්නයට විසඳුමක් ලෙසත් පහ වසර ශිෂ්‍යත්වයෙන් එහාට හය වසරට යාමේ ගැටලුවට විසඳුමක් ලෙසත් පාසල් තුනකට එක් පාසලක් බැගින් ලංකාවේ පාසල් දහසක් සියලු අංගයන්ගෙන් සපිරුණු පාසල් ලෙස බිහි කරන්න මේ දිනවල කටයුතු සූදානම් කරනවා. 2011 දී ලෝක බැංකු අරමුදලින් මේ එක් පාසලකට රුපියල් ලක්ෂ හයසියය බැගින් වෙන් කරන්න මුදල් ලැබිල තියනවා.ඒ නිසා පහ ශ්‍රේණියෙන් පසුව මතුවන ජනපි‍්‍රය පාසල් සෙවීමේ පිපාසයට විසඳුමක් ලෙස සියලු පහසුකම් සහිත පාසල් දහසක් ඉදිවෙනවා. මෙය රටේ අධ්‍යාපනයේ විශාල ප්‍රවණතාවක්. ගමේ පාසල අතහැර නගරයට යන්න පොරකන ක්‍රමයෙන් ඉවත්වෙලා දරුවාට ගමේදීම අධ්‍යාපනයෙන් පිරිපුන් දරුවකු බවට පත්වෙන්න අවස්ථාවක් 2011 දී සිට සැලසෙනවා.මෙය පාසල් වසා දැමීමක් ලෙස කිසිවෙක් අර්ථ දක්වනවානම් එය වැරැදි සහගත යි. එක වසරේ සිට පහ වසර දක්වා වූ ප්‍රාථමික ඒකකය එහෙම ම තියෙනවා. ඉන් ඔබ්බට යාමටයි නව පාසල් ඉදිවෙන්නේ. තරගය තිබෙන්නේ හය වසරේ සිට උසස්පෙළ දක්වා යි.ඒ නිසයි මේ පියවර ගෙන තිබෙන්නේ. ද්විතීය පාසල්වලට අමතරව ප්‍රාථමික පාසල්වලටත් සියලු පහසුකම් ලබා දෙනවා.අපේ සමීක්ෂණවලට අනුව තියෙන පාසලක් සංවර්ධනය කිරීමක් හෝ නව පාසලක් ඉදිකිරීමක් වුණත් සිදුවෙන්න පුළුවන්. පාසල්වල සිටින දරුවන්ගේ ප්‍රමාණය, පාසල් අතර දුර ප්‍රමාණය වැනි කරුණු සලකා බලලයි එය තීරණය කරන්නේ.* සාමාන්‍ය පෙළ විභාගයෙන් විශාල පිරිසක් අසමත් වීම පසුගිය කාලයේ වෙනදාට වඩා කැපී පෙනෙන්න තිබුණා. ඒ අතර සිසුන්ගේ විභාග සමත්වීමේ අවම ලකුණු ප්‍රමාණය තවත් පහළ දැමීමේ යෝජනාවකුත් ඉදිරිපත් වී තිබුණා. මේ දෙක අතර යම් සම්බන්ධයක් තිබෙනවා ද?මෑතක සිට සා/පෙළ හා උ/පෙළ ප්‍රශ්නපත්‍රවල ගැඹුරු බවක් තිබෙනවා. විවිධ විෂයයන්ට අදාළ පෙළපොත් අධ්‍යාපන අමාත්‍යංශයේ ජාතික අධ්‍යාපන ආයතනය සකස් කළත් විභාග ප්‍රශ්නපත්‍ර සකස් කරන්නේ විශ්වවිද්‍යාල ආචාර්යවරු හා මහාචාර්යවරු විසින්. ඒ අය සමහරවිට තමන්ගේ විශ්වවිද්‍යාල උපාධියට අනුගත ප්‍රශ්නපත්‍රවලට සමාන්තර ප්‍රශ්න ඇතුළත් කරනවා. ඇතැම් ප්‍රශ්න පෙළපොත්වල කරුණුවලට වඩා ගැඹුරුයි.ඒ වගේම සමහර පාසල්වල විෂය පථය සම්පූර්ණයෙන් උගන්වා අවසන් නොකර තිබෙන අවස්ථා තියෙනවා. ඒ නිසා දරුවාට මේ ප්‍රශ්න පත්‍රවලට මුහුණ දීමේ අසීරුතා මතුවී තිබෙනවා. ඒ නිසා බොහෝ නගරවල ඇති පෞද්ගලික පන්තිවලට යාමට ළමයින් යොමු වී තිබෙනවා. මේ පෞද්ගලික පන්ති පවත්වන පාසල් ගුරුවරුන් පාසලට වඩා ආකර්ශනීය හා දියුණු ක්‍රම උපයෝගී කරගෙන පෞද්ගලික පන්තියේ දී ඉගැන්වීම් කරනවා. ඒ නිසා ළමයින් තව තවත් ඒවාට ඇදී යනවා.පසුගිය කාලයේ මවු භාෂාව, ගණිතය වැනි අනිවාර්ය විෂයයන් සියයට විසි ගණනක් දෙනා අසමත් වීමෙන් එය තවත් පැහැදිළි වෙනවා. මේ නිසා විභාග සඳහා හෙම්බත්ව සිටින දරුවන් වෙනුවෙන් ගුණාත්මක මෙන්ම දරුවන්ට මුහුණ දියහැකි මට්ටමේ ප්‍රශ්න පත්‍රයක් සකස් කිරීමට කටයුතු පිළියෙළ කිරීමයි වගකීම වන්නේ. ඉදිරියේදී මේ තත්ත්වය විසඳාගන්න හැකියාව ලැබෙයි කියලා මා සිතනවා. නව ජාතික අධ්‍යාපන ප්‍රතිපත්ති සමඟ ක්‍රියාත්මක වන විභාග පැවැත්වීමේ සහ ප්‍රශ්න පත්‍ර සකස් කිරීමේ කාර්ය සාධන වැඩපිළිවෙළ මගින් නිවැරැදි ඉලක්කයක් බලාපොරොත්තු විය හැකි යි. මේ හැර ලකුණු මට්ටම පහත හෙළන්න තීන්දු කරල නැහැ.ලන්ඩන් සාමාන්‍ය පෙළ විභාගයේ ගැඹුරු මධ්‍යම හා සරල ලෙස ගණිත ප්‍රශ්න පත්‍ර තුනක් තියෙනවා. දරුවාට කැමැති ප්‍රශ්න පත්‍රයක් තෝරාගත හැකියි. අපේ ක්‍රමය වෙනස්. දරුවා අසමත් වුණොත් අසමත් වුණාම යි. අපි ආසියාවේ අධ්‍යාපනය අතින් ඉහළ තැනක සිටිනවා. ඒ තත්ත්වයත් ආරක්ෂා කරගෙන දරුවන්ගේ මවුපියන්ගේ අධ්‍යාපනය වෙනුවෙන් මවුපියන්ගේ තිබෙන අතිශය කැපවීම සැලකිල්ලට ගෙන තමයි මේ පියවර ගෙන තිබෙන්නේ.* නිදහස් අධ්‍යාපන ක්‍රමයක් අපේ රටේ ස්ථාපිතව තිබුණත් පාසලකට දරුවා ඇතුළත් කිරීමේ සිට එහි සංවර්ධන හා විවිධ උත්සව කටයුතු උදෙසා මවුපියන්ට විශාල මුදලක් වැය කරන්න සිදු වී තිබෙනවා. ප්‍රසිද්ධියේ හා අප්‍රසිද්ධියේ පාසල් විසින් දරුවන්ගෙන් මුදල් එකතු කරන හා දරුවන් ලවා මුදල් සොයා ගන්නා අවස්ථා බොහෝ තිබෙනවා. මේවා අනුමත කළ හැකි ද?සාමාන්‍ය නීතියේ හැටියට පාසලට දරුවන්ගෙන් මුදල් අය කරන්න බැහැ. අධ්‍යාපන අමාත්‍යාංශයේ චක්‍රලේඛයන්ට අනුව දරුවකුගෙන් අධ්‍යාපනය වෙනුවෙන් පාසලට අය කළහැකි වෙන්නේ තවමත් රුපියල් තුනක මුදලක් පමණයි. ස්විමිං පූල් හදන්න, ක්‍රීඩා පිටි හදන්න, ගොඩනැගිලි හදන්න, උත්සව තියන්න ආදියට මුදල් සොයා ගැනීමට පාසලට දරුවන්ට හෝ මවුපියන්ට බල කරන්න බැහැ. ඒවා අධ්‍යාපන අමාත්‍යාංශය අනුමත කරන්නේ නැහැ.* පසුගිය දිනවල ඇතැම් පාසල් වල දරුවන් පාසල තුළ මත්ද්‍රව්‍ය භාවිතා කළ අවස්ථාත් අනාවරණය වුණා. මේ වැනි තත්ත්වයන් හමුවේ අධ්‍යාපන අමාත්‍යංශය ගන්නා පියවර මොනවා ද?විශේෂයෙන් කොළඹ ආසන්න පාසල්වල මේ ප්‍රශ්නය ගොඩක්ම තියෙනවා. විවිධ සංකීර්ණ සමාජවලින් විවිධ මට්ටමේ පවුල්වලින් එන දරුවන් පාසලේ ඉන්නවා. මේ එක ළමයෙකුට පුළුවන් මුළු පාසල් පද්ධතියම අපකීර්තියට පත් කරන්න. කොහොමත් ළමයි කැමැතියි. අත්හදාබැලීම්වලට. ඒක තමයි ස්වභාවය. ඒත් එවැනි අත්හදා බැලීම් කරන දරුවන් හා ඒවාට උපකාර කරන ගුරුවරු සම්බන්ධයෙන් අපි දැඩි විනය ක්‍රියාමාර්ග ගන්නවා. මොකද දරුවන්ගේ විනය වඩාත් වටින නිසා.* අපේ රටේ පළාත් පාසල්වලට හා ජාතික පාසල්වලට ලැබෙන වරප්‍රසාදවල වෙනසක් තිබෙනවා. මේ වෙනසේ පලවිපාක සමස්තයක් ලෙස භුක්ති විඳින්නේ ශිෂ්‍ය ප්‍රජාව නේද?රටේ ඒ පිළිබඳ විවාදයක් තිබෙනවා. ජාතික පාසල්වලටත් පළාත් සභාවල අධ්‍යාපන අංශයට අදාළව ක්‍රියාත්මක වන පාසල්වලටත් ලබාදෙන මුදල් පිළිබඳ විවිධ මත තිබෙනවා. ඒ නිසා තමයි අපි ජාතික අධ්‍යාපන ප්‍රතිපත්තිය පාර්ලිමේන්තු තේරීම් කාරක සභාවක් හරහා ගෙනත් තිබෙන්නේ. ජාතික පාසල්, පළාත් පාසල්, ප්‍රාථමික පාසල්, ඉසුරු පාසල්, නවෝද්‍යා පාසල් වැනි විවිධ පාසල් අද තිබෙනවා. මේ සියල්ල පැත්තකට දාලා ප්‍රාථමික පාසල් හා ද්විතීක පාසල් කියල වර්ග දෙකක් පමණක් ඇති කරන්නයි යෝජනා වෙලා තියෙන්නේ. ඒත් තාම මේ කිසිවක් තීන්දු කරල නැහැ. එයට පාර්ලිමේන්තු අනුමැතියක් ඕනෑ.* වත්මන් දේශපාලන කරලියේ මේ දිනවල විශේෂයෙන් කතාබහ කෙරෙන්නේ විධායක අගමැති ධූරය පිළිබඳවයි. 1978 ව්‍යවස්ථාව මගින් ව්‍යවස්ථාදායකයට වඩා විධායකයට බලතල ලබාදීම ගැටලුවක් වූ රටට විධායක ජනාධිපති ධූරය ඉවත්කර විධායක අගමැති ධූරයක් ඇති කිරීමෙන් ඒ ප්‍රශ්නය විසඳේවි ද?ජේ.ආර්.ජයවර්ධන ආරම්භ කළ විධායක ජනාධිපති ක්‍රමය පසුගිය කාලයේ ත්‍රස්තවාදය තුරන් කිරීමට බොහෝ ප්‍රයෝජනවත් වුණා. දැන් ඒ ප්‍රශ්නය අවසන්. දැන් අපට ආපසු බලන්න වෙනවා. විධායක ජනාධිපති ක්‍රමය ඉවත් කර යන්නේ කොතෙන්ටද කියලා. විපක්ෂ නායකතුමා ජනාධිපතිතුමා හමු වී සාකච්ඡා කර එකඟවෙලා තියෙනවා විධායක අගමැති ධූරයක් පත් කිරීමට තම පක්ෂය එකඟයි කියලා. ඒක පාර්ලිමේන්තුවට වග කියන මහජන ඡන්ද බලයෙන් පත් වූ මහජන නියෝජිතයන්ගෙන් යුතු පාර්ලිමේන්තුව සමඟ වැඩ කළ හැකි පාර්ලිමේන්තු රීතියට, ක්‍රමවේදයට අනුගතවන විධායක අගමැති ක්‍රමයක්. ලෝකයේ ඇතැම් රටවල් මේ ක්‍රමය හරහා ආර්ථික වශයෙන් සංවර්ධනය වී තිබෙනවා.ඒත් අපි තවම අවසන් තීරණයකට එළඹිලා නෑ. අවසන් තීරණයක් ගන්නේ රටේ දේශපාලන, ආගමික නායකයන් සමඟ සාකච්ඡා කිරීමෙන් අනතුරුව යි.* එක් පසකින් රාජ්‍ය සේවකයන් දෙදහස් පන්සියයේ පඩි වැඩි කිරීම් ඉල්ලා සිටිනවා. තවත් පසෙකින් සරසවි ඇඳුරන් වර්ජන කරමින් පොරොන්දු වූ පඩි වැඩි කිරීම් ඉල්ලනවා. ඒ අතර රැකියා විරහිත උපාධිධාරීන් ද රැකියා ඉල්ලා සිටිනවා. මේ සියල්ල හමුවේ රජයේ ස්ථාවරය කුමක් ද?මෙතනදි කියන්න ඕනෑ පසුගිය අයවැය කාර්තු අයවැයක් මිසක් සාමාන්‍ය වසරකට ඉදිරිපත් කරන අයවැයක් නෙවෙයි. ලබන නොවැම්බර් මාසයේ ජනාධිපති නව පදවි ප්‍රාප්තවීමෙන් පසුවයි අලුත් අයවැයක් නැවත එන්නේ. පසුගියදා ජනාධිපතිවරයා ලංකාවේ සියලු වෘත්තීය සමිති සම්මේලනවල අදහස් විමසීමක් කළා. ඉදිරි අයවැය ලේඛනයේදී ජීවන වියදම් අංකයට අනුව සෑම ක්ෂේත්‍රයකම පඩි වැඩි කිරීම සඳහා ක්‍රියාත්මක විය යුතු ආකාරය පිළිබඳව එහිදී සාකච්ඡා කළා. මේ අතර රටේ සංවර්ධන කටයුතුත් කරගෙන යා යුතුව තිබෙනවා.නිෂ්පාදනයක් නැතිව බදුවලින් පමණක් යැපෙන රටක් විදියට හැමදාම ඉන්න බෑ. ඉරාන විදුලි යෝජනා ක්‍රමයට දැන් මුදල් ලැබිල තියනවා. අපි එය ආරම්භ කිරීමේ ජාතික උත්සවය ඉදිරියේදී යාපහුව ආසනයේදී කරන්න බලාපොරොත්තුවෙන් ඉන්නෙ.ඒ වගේ ම ඔබ මතක් කළ පරිදි රැකියා විරහිත උපාධිධාරින්ගේ ප්‍රශ්නයටත් අපි විසඳුම් දෙනවා.සෞන්දර්ය උපාධිධාරීන් ගුරු සේවයට බඳවා ගැනීමට අධ්‍යාපන අමාත්‍යංශයට මේ වනවිට භාණ්ඩාගාරයෙන් මුදල් ලැබී තිබෙනවා. සෞන්දර්ය උපාධිධාරින් තුන්දහස් හාරසිය ගණනකට එහිදී පත්වීම් පිරිනැමෙනවා.ඉංගී‍්‍රසි ගුරු පත්වීම් 521 ක් ලබාදීමට තෝරා ගැනීමේ පරීක්ෂණ පැවැත්වෙනවා.ඒ වගේම උපාධිධාරින් ජන සභා ලේකම්වරු ලෙස බඳවා ගැනීම සිදු කෙරෙනවා. ජන සභා ලේකම් යනු තවත් එක් රාජ්‍ය සේවකයකුª නෙවෙයි. ගමේ සිටින රාජ්‍ය නිලධාරින් සහ ස්වභාවික සම්පත් භාවිතයෙන් සැලසුම් සහගතව ගම සංවර්ධනය කිරීම ඔහුගේ කාර්ය භාරයයි. එය කළහැකි වෙන්නේ තරුණ උපාධිධාරීන්ටයි. මෙසේ උපාධියේ ස්වභාවය අනුව විවිධ රැකියා ලබාදීමට කටයුතු යොදලයි තියෙන්නේ.අපි විශ්වාස කරනවා ඉදිරි සැලසුම්සහගත අයවැයෙන් පසුව ජීවන අංකයට අනුව සියලු අංශවල පඩි වැඩිකිරීම් කළ හැකි බව.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>31</day>
    </date>
    <link>http://www.dinamina.lk/2010/07/31/_art.asp?fn=f1007312</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>කැලණි ගං මිටියාවත සිය දේශපාලන රණබිම කර ගත්, සීතාවක ජනතාව තම දේශපාලන ශක්තිය කර ගත් පිලිප් ගුණවර්ධනයන් මෙරට වාමාංශික දේශපාලනයේ පතාක යෝධයෙක් විය. අද එතුමන් ජීවතුන් අතර නොසිටියත්, 1970 මහ මැතිවරණයට අවිස්සාවේල්ල ආසනයට තරග කරන අවස්ථාවේදී හංවැල්ලේ පැවැති අවසන් රැළියේදී එතුමා කියා සිටියේ “මගේ ධනය දේපොළ සියල්ල මම වැය කෙළේ ජනතාවට. තමන්ට ඉතිරි කර ගත්තා යැයි කියා අද තිබෙන එකම ධනය දරුවන් හතරදෙනා පමණයි...” කියාය. එය සත්‍යයකි. සැබැවින් ඔහු රටක් වටිනා දරුවන් හතරදෙනෙකු දේශපාලනයට තිළිණ කෙළේය.මෙවර “දියවන්නාවේ නෑදෑයෝ” විශේෂාංගයට සහෘද පාඨක ඔබ හා එක්වන්නේ ඒ රටක් වටිනා දරුවන්ගේ බාලම දරුවා වන ගීතාංජන ගුණවර්ධන ය. හේ වර්තමාන එක්සත් ජනතා නිදහස් සන්ධාන ආණ්ඩුවේ විදේශ කටයුතු පිළිබඳ නියෝජ්‍ය ඇමැතිවරයාය.දිනමිණ “දියවන්නාවේ නෑදෑයෝ” ඔස්සේ මේ ඔහුගේ ජීවිතයේ ඇතුලාන්තයට අප එබී බැලූ අයුරුයි...* අපේ කතාබහ ආරම්භ කිරීමට ප්‍රථමයෙන් ඔබේ සම්පූර්ණ නම පැවැසුවොත්...?”මගේ සම්පූර්ණ නම ගීතාංජන රූපසිංහ ගුණවර්ධන...”* එතකොට ඔබේ උපන් දිනය, උපන් ගම පිළිබඳ තොරතුරු කොහොමද?”මගේ උපන් දිනය 1952 වර්ෂයේ පෙබරවාරි 24 වැනිදා. මගේ උපන් ගම ලෙස සැලකෙන්නේ අවිස්සාවේල්ල බොරළුගොඩ. නමුත් මම උපන්නේ කොළඹ රීඩ් මාවතේ ගෙදර...”* ඔබේ පියා පිලිප් ගුණවර්ධන මැතිතුමා. ඔබේ මව කුසුමා ගුණවර්ධන මැතිනිය. ගුණවර්ධන පවුලේ ඔබ කී වෙනියාද...?”මම ගුණවර්ධන පවුලේ පස්වෙනියා. වැඩිමල් අයියා ඉන්දික ගුණවර්ධන. දෙවැනි අයියා ප්‍රසන්න ගුණවර්ධන. තුන්වැනියා අක්කා. හතරවැනියා තමයි දිනේෂ් ගුණවර්ධන අයියා. පස්වැනියා මම...”* ගුණවර්ධන පවුලේ පුත්‍රයෙකු වීම ගැන මොනවද ඔබට හිතෙන්නේ...?”ලොකු වගකීමක් තියෙනවා. ගුණවර්ධන පරපුර මේ රටේ නිදහස වෙනුවෙන් දිවි හිමියෙන් සටන් කළ පරපුරක්. ඒ පරපුරේ කෙනෙකු වන විට රට පිළිබඳ ලොකු වගකීමක් අපට අනිවාර්යයෙන්ම තියෙනවා...”* ඔබේ මුළු පවුලම දේශපාලනයේ නිරත වූ පවුලක්. කුඩා කාලයේ ඔබට අසන්නට, දකින්නට, ඇසුරු කරන්නට ලැබුණේ “දේශපාලනය” සහ එයට සම්බන්ධ පුද්ගලයෝ. අද ඒ ගැන හිතනකොට මොනවද කියන්න තියෙන්නේ...?”අපි නින්දෙන් ඇහැරෙන්නේ දේශපාලනයේ සද්දයෙන්. අපි නින්දට යන්නේ දේශපාලනයේ සද්දෙන්. එතකොට අපි හිටියේ රීඩ් මාවතේ නිවෙසේ. නිවෙසේ කාමර පහ ආසන හැටියට හිතාගෙන අපි පොඩි පස්දෙනා ඒ දවස්වල දේශපාලනය කරපු හැට මට මතකයි. ඒ කාමරවලට තරග කරපු හැටි මට තවම මතකයි. මැයි දින සමරුවට ගිහිල්ලා වේදිකාවේ පසුපස ආසනවල කුඩා අපි ඉඳගෙන ඒ කතාවලට සවන් දුන්නා. ජනතාව ඒ කතාවලට දක්වන ප්‍රතිචාර අපි දැක්කා.ඒ ඒ නායකයන් කතා කරන විලාසයන් අපි දැක්කා. මට මතකයි 1959 වර්ෂයේ සැප්තැම්බර් 26 වැනිදා බණ්ඩාරනායක අගමැතිතුමාට වෙඩි තබා ඝාතනය කළා. එතුමාගේ දේහය බලන්න අපි තාත්තත් එක්ක ගියා. මම කුඩායි. මට බණ්ඩාරනායක අගමැතිතුමාගේ දේහය පේන්නේ නෑ මිටි නිසා. මම අඬලා කිව්වා මට දේහය පෙන්වන්න කියලා. එතකොට ටී. බී. ඉලංගරත්න මැතිතුමා අත් දෙකෙන්ම මාව උස්සලා බණ්ඩාරනායක මහත්තයාගේ දේහය පෙන්වූවා. ඒ මතක මගේ සිතේ තැන්පත්ව තිබෙනවා...”* කුඩා කල ඔබ අධ්‍යාපනය ලැබුවේ...?රීඩ් ඇවනිව් සිටි නිසා අපි සියලු දෙනාම මූලික අධ්‍යාපනය සඳහා ගියේ රාජකීය විදුහලේ ප්‍රාථමිකයට. අපිට පයින් යන දුර. රනිල් වික්‍රමසිංහ, අනුර බණ්ඩාරනායක සහ අපේ අයියා දිනේෂ් ගුණවර්ධන තිදෙනාම එකම පන්තියේ. දන්නවා අඳුරනවා. දිනේෂ් අයියා ඒ දවස්වල ක්‍රීඩාවට බරයි. ඔය අතරේ මාව වැටිලා අනතුරකට ලක්වුණා. පාසල් යන්න බැරිවෙලා විභාග අතපසු වුණා. පස්සේ තාත්තා කිව්වා දැන් රෝයල් යන්න ඕනේ නෑ. යමු ආනන්ද විදුහලට කියා. ඉතිං ආනන්ද විදුහලට ඇතුල් කරන්න පාසලට එක්ක ගිහිල්ලා තාත්තා මාව විදුහල්පතිට බාර දීලා නිවසට ගියා.මම විදුහල්පති කාමරයේ බලා ඉන්නවා පංතියකට යන්න කවුරුවත් කියන්නේ නෑ. ඒ වෙලාවේ අපේ මහජන එක්සත් පෙරමුණට හිතවත් ගුරුවරයෙක් ආනන්දේ ඉගැන්වූවා පිටිගල මහතා කියලා. ඒ මහත්තයා මාව අඳුරනවා. ඔහු ඇහුවා “ඇයි පුතා” කියලා. මම කිව්වා තාත්තා එක්ක ආවා පාසලට ඇතුල් කරන්න. තාත්තා මාව මෙහෙම තියලා ගිහිල්ලා කියලා. එවිට ඒ මහත්තයා කිව්වා ඔහොම ඉඳලා හරියන්නේ නෑ යං මම ඇතුල් කරන්නම් කියලා කියා මාව පාසලට ඇතුල් කළා. හැබැයි රාජකීයේ ඉඳලා ආනන්දයට ගිය විට මට තේරුණා ලොකු වෙනසක් තිබෙන බව හැම දෙයකම.ඒ වෙනසට මම මුහුණ දුන්නා. වසන්ත කරන්නාගොඩ, බාකිර් ඒ. මාකාර්, සරත් ෆොන්සේකා ඒ පාසල් කාලයේ මතක මිතුරන්. වසන්ත පාසලට භාර දෙන දවසේ හොඳට ඇඬුවා. අපි ළඟට ගිහිල්ලා වසන්ත සැනසුවා. ආනන්දයේ උසස් පෙළ කරන කාලේ පටන් මම දේශපාලනය කරන්න ගත්තා. විශේෂයෙන් අපේ පක්‍ෂයට සම්බන්ධ පාලිත ස්වාමින් වහන්සේ තමයි ඒ සඳහා මාර්ගෝපදේශකත්වය මට සැපයුවේ. තාත්තට හොරෙන් තමයි මම පාසල් යන කාලේ දේශපාලනය කෙළේ. මොකද දේශපාලනය කරන්න ගිහිල්ලා මම අධ්‍යාපනය කඩාකප්පල් කර ගනිවි යැයි තාත්තා තුළ බියක් ඇතිවුණා.* “දේශපාලනය” ඔබට උරුමයෙන් ලැබී තිබූ දෙයක්. එයට අමතරව ඔබට කිසියම් එල්ලයක් – ඉලක්කයක් කුඩා කළ තිබුණද...?”එහෙම එල්ලයක් – ඉලක්කයක් තිබුණේ නෑ. හැබැයි වගකීමක් තිබුණා මම පිලිප් ගුණවර්ධන මහතාගේ පුතා වීම නිසා. අධ්‍යාපනය ලබන කාලයේ මම විදේශගත වී පවා කෙළේ ඉංජිනේරු විද්‍යාව. නමුත් ඒ සියල්ල දාලා යළි මව්බිමට පැමිණියේ අපේ පවුලේ උරුමය සහ වගකීම වෙනුවෙන්. රට තුළ සිටියත්. විදේශගතව සිටියත් ඒ වගකීම මගේ සිත තුළ තිබුණා...”* කුඩා කල සිදුවූ වැරැද්දකට ඔබේ පියා ඔබට දඬුවම් කර තිබෙනවාද...?”කවදාවත්ම නෑ. මොකද අපි අතින් වැරැදි සිදුවුණේ අඩුවෙන්. ඒ නිසා තාත්තා කෝටුවකින්වත් පහරක් අපට ගසා නෑ. ඒ නිසාම තාත්තට අපි බයයි. මගේ තාත්තා මට එසේ පහර දී නැතුවා වගේම මගේ පුතාටත් මම කවදාවත්ම පහර දීලා නෑ. දඬුවම් කර නෑ. අපේ මව් සැරයි. අම්මා ඒ විදියට සැර වන්නේ දරුවන් නිවැරැදි මඟ ගෙන යන්න. නමුත් මගේ පියා කිසිදාක වැරැද්දකට මට පහර දීලා නෑ...”* ඔබේ පවුලේ සහෝදරයන් අතර ඔබට වඩාත්ම සමීප කවුද...?”ම්... දිනේෂ් අයියා මගේ ජීවිතයට වඩාත්ම සමීපයි. ඒ දේශපාලනය නිසා වෙන්නැති. 1972 මාර්තු මාසේ 26 වැනිදා මගේ පියාගේ අභාවයෙන් පස්සේ පක්‍ෂයේ බර කරට ගත්තේ දිනේෂ් අයියා. ඉන් පස්සේ දිනේෂ් අයියා පක්‍ෂයේ නායකයා වුණා. ඒ නිසා ඔහු මගේ ජීවිතයට වඩාත්ම සමීප වෙන්න ඇති. ඒ වගේම ප්‍රසන්න ගුණවර්ධන අයියත් මට සමීපයි...”* සහෝදරයෝ සියල්ල වමේ “රතු” දේශපාලනයේ නිරතව සිටියදී ප්‍රසන්න ගුණවර්ධන ඔබේ දෙවැනි අයියා කොහොමද “කොළ” පාට දේශපාලනයට ගියේ...?””එය ඔහුගේ සිතුවිලිවල තීරණයක් විය හැකියි. එජාපයෙන් කොළඹ නගරාධිපති පදවියට ඔහුට ආරාධනා කිරීමත්, කොළඹ නගරයට වැඩක් කිරීමට ප්‍රසන්න අයියාට තිබූ වුවමනාවත් මත ඒ දේශපාලන තීන්දුව අයියා ගන්න ඇති.”* ක්‍රියාකාරී දේශපාලනයට එහෙමත් නැත්නම් ඡන්ද ඉල්ලන දේශපාලනයට ඔබ එන්නේ කොයි කාලයේද...?”1970 මහ ඡන්දයට පියා සමඟ මම ක්‍රියාකාරීව වැඩ කළා. වැඩිමල් අයියා ඉන්දික ගුණවර්ධන ඒ මැතිවරණය නියෝජනය කෙළේ ශ්‍රී ලංකාවේ කොමියුනිස්ට් පක්‍ෂය. එයා අවිස්සාවේල්ල ආසනයට ඇවිත් ඡන්ද ඉල්ලුවේ නෑ. අවිස්සාවේල්ල වටේ ආසනවල කතා කළා. නමුත් ආසනයේ එක් රැස්වීමකට ඉන්දික අයියා එන බවට මැතිවරණය සමයේ රාවයක් ගියා. මම පැහැදිලිව කිව්වා ආසනය තුළ රැස්වීමකට ඉන්දික අයියා නැගලා කතා කරන්න ආවොත්, මම ඒ රැස්වීමට නැගලා ඔහුට විරුද්ධව කතා කරනවා කියා අභියෝග කළා. නැගලා රැස්වීම නතර කරනවා කියා කීවා. නමුත් පවුලේ අසමඟියක් ඇතිවේවි යැයි සිතා එදා ඉන්දික අයියා ඒ රැස්වීමට ආවේ නෑ. ඒ අභියෝගය මම කෙළේ ගුණවර්ධන පරම්පරාවම වෙනුවෙන්...””1970 ඡන්දෙ දී හංවැල්ලේ පැවැති අවසාන රැළියේදී තාත්තා කිව්වේ මම ජනතාවට වැඩ කර තිබෙනවා. ඉතුරු කරපු දෙයක් නෑ. මගේ දේපොළ සියල්ල මම ජනතාවට දී තිබෙනවා. ඒ නිසා ඡන්දය පාවිච්චි කරන්න සුදුස්සට. මම ඉතිරි කරේ ළමයි හතරදෙනා පමණයි. ඒක තමයි මගේ ධනය කියා පියා කිව්වා. ඒ ඡන්දය ගණන් කිරීමේදී අපි කිව්වා දෙවැනි වරට ඡන්දය ගණන් කරන්න ඕනෑය කියා. දෙවැනි වරට ඡන්දය ගණන් කළා නම් පියාට අවිස්සාවේල්ල දිනාගන්න තිබුණා. නමුත් පියා දෙවැනිවර ඡන්දය ගණන් කිරීම ප්‍රතික්‍ෂේප කරලා ඡන්දය ගණින ස්ථානයෙන් නැගිටලා ගියා...”පියාගේ මරණයෙන් පසු මම විදෙස්ගත වෙලා යළි මගේ පුතා සමඟ ශ්‍රී ලංකාවට එන්නේ 1988 තහනම් මැයි දිනය වෙනුවෙන්. එදා එජාප ආණ්ඩුව ඝාතනය කළ රණවක ශිෂ්‍යයාගේ අවමඟුළට මම මුලින්ම සම්බන්ධ වුණා. අනතුරුව යළිත් මම මහජන එක්සත් පෙරමුණේ දේශපාලන කටයුතුවලට සම්බන්ධ වුණා. 1988 වර්ෂයේදී ජාතික ලැයිස්තුවෙන් පත් කළ මන්ත්‍රීවරයෙක් ලෙස මුල් වරට මම පාර්ලිමේන්තු ගියා...”* ඔබ වරෙක පාර්ලිමේන්තුවේ නියෝජ්‍ය කතානායක බවට පත් වෙනවා. ඒ අත්දැකීම කොහොමද...?”2004 මහ මැතිවරණයෙන් පසු කතානායක තෝරණ ඡන්දයෙන් අපි එක ඡන්දයකින් පරාජය වුණා. 1994 අපේ ආණ්ඩුව කතානායක තෝරණ ඡන්දයෙන් පරාජය කරන්න ඡන්දය දුන්න මන්ත්‍රීවරයා දැන් පාර්ලිමේන්තුවේ නෑ. නමුත් නියෝජ්‍ය කතානායක තෝරන ඡන්දයේදී හෙළ උරුමයේ ස්වාමින් වහන්සේගේ එකඟත්වයෙන් නිතරගයෙන් මම නියෝජ්‍ය කතානායක ධූරයට පත් වුණා.* ඔබේ දේශපාලන ගුරුවරයා කවුද...?”මගේ දේශපාලන ගුරුවරයා මගේ පියා පිලිප් ගුණවර්ධන මැතිතුමායි. නමුත් අද වර්තමානයේ මගේ සිත්ගත් ම දේශපාලන නායකයන් වන්නේ මගේ නායක දිනේෂ් ගුණවර්ධන මැතිතුමා සහ රටේම නායක මහින්ද රාජපක්‍ෂ ජනාධිපතිතුමා පමණයි. මහින්ද රාජපක්‍ෂ ජනාධිපතිතුමාට මා තුළ දැඩි විශ්වාසයක් තියෙනවා. මොකද මේ රට එක්සේසත් කළ ඒකචත්‍ර කෙළේ ජනාධිපතිතුමායි. එය මේ රට පවතිනතුරු කවුරුවත් අමතක කරන එකක් නෑ... ජීවිතය පිළිබඳව අලුත් විශ්වාසයක් රටේ ජනතාවට ලබා දුන්නේ මහින්ද රාජපක්‍ෂ ජනාධිපතිතුමායි...”* ඔබේ ලග්නය මොකක්ද...?”මම කටක ලග්නේ...”* නක්‍ෂත්‍රය පිළිබඳව ඔබ තුළ ඇති විශ්වාසය...?”නක්‍ෂත්‍රයට මම සම්පූර්ණයෙන් බැඳිලා ගැතිවෙලා නෑ. නමුත් යම් යම් අවස්ථාවල එය ජීවිතයට මාර්ගෝපදේශකත්වයක් ලබාගැනීමට මම පාවිච්චි කරනවා. අවශ්‍ය වෙලාවට “හොඳ වෙලාවක්” නැකතක් බලනවා...”* දෙවිවරු සහ දේශපාලනඥයන් අතර ඇත්තේ සමීප සබඳතාවක්. ඔබ කොහොමද ඒ සබඳතාවය පවත්වා ගන්නේ...?”දවස අපි පටන් ගන්නේ බුදුන් වැඳලා. සතර මහ දෙවිවරු සිහිකරලා අපේ සිතට ශක්තියක් අරගෙන...”* ප්‍රථමයෙන් මා ඇසීමට සිටි ප්‍රශ්නයක්. එය මඟහැරී ගියා. ඔබේ මව කුසුමා ගුණවර්ධන මැතිනිය ගැන...?”1952 අවුරුද්දේ මම උපදින්නේ. දිනේෂ් අයියා වගේම මමත් මවගේ කුස තුළ සිට පාර්ලිමේන්තු ගියා. පාර්ලිමේන්තුවේ කතා ඇහුවා. මවගේ කතා ඇහුවා. ඉපදෙන්න ඉස්සෙල්ලා අපේ පවුලේ පාර්ලිමේන්තු යන්න වරම් ලැබුවේ මමයි – දිනේෂ් අයියයි පමණයි. මගේ මවයි – පියායි දෙන්නම පාර්ලිමේන්තුවේ. නමුත් අම්මා ඒ කොච්චර වැඩ තිබුණත් දරුවන්ට දැක්වූ සෙනෙහස සුවිශාලයි. ඇය හොඳ අම්මා කෙනෙක්. අප මතුවටත් පැතිය යුතු අම්මා කෙනෙක්... අපේ පවුල ගත්තොත් පවුලේ පස්දෙනෙක් පාර්ලිමේන්තු ගියා. ඒක වාර්තාවක්. ඒ වරම ලැබුණේ අපට පමණයි. එයට විශාලම ශක්තිය තාත්තා වගේම අම්මායි...”* දේශපාලනය උරුම කරගෙන උපන් ඔබලාගෙන් පසු මේ “ගුණවර්ධන පවුලේ දේශපාලනය” අවසන් වෙනවාද? ඔබේ පුතා ඔබ දේශපාලනයට ගෙන එන්න බලාපොරොත්තුවක් නැද්ද...?””යසෝජ් කල්‍යාණ ගුණවර්ධන මගේ පුතා දැනට පශ්චාත් උපාධියක් අරගෙන ඉංජිනේරුවෙක් ලෙස විදෙස්ගතව සිටින්නේ. දේශපාලනයට එයා එනවද නැද්ද කියන එක එයාගේ තීරණයක්. ගුණවර්ධන පවුල්වල අයට තියෙනවා යුතුකමක් රට වෙනුවෙන්, ජාතිය වෙනුවෙන් වගේම අප දරන දේශපාලන මතය වෙනුවෙන්. ඒ අවශ්‍යතාවය අනුව කාලය විසින් එය තීරණය කරාවි...”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>02</day>
    </date>
    <link>http://www.dinamina.lk/2010/08/02/_art.asp?fn=n1008021</link>
    <topic>ජනපති පයින්ම ගොස් දළදා වඳී</topic>
    <author>අසේල කුරුලුවංශ සහ ඉන්දික පොල්කොටුව</author>
    <content>මහනුවර රැජින හෝටලය ඉදිරිපස සිට දළදා මැදුරට පයින්ම ගිය ජනාධිපති මහින්ද රාජපක්ෂ මහතා ඊයේ (01) ශ්‍රී දළදා සමිඳු වැඳ පුදා ගත්තේය. රාජ්‍ය නායකයා මෙසේ පයින්ම ගියේ දළදා වැඳ පුදා ගන්නට ආ සියලු දෙනාටම ආදර්ශයක් සපයමිනි.ශ්‍රී දළදා මාලිගාව ඉදිරිපිට වසා තිබෙන මාර්ගයට වාහන ඇතුළු නොකර පා ගමනින් තමන් දළදා මැදුරට පැමිණියේ රටේ නායකයා ලෙස අන් සැමට ආදර්ශයක් ලබාදීමට බවත් මැති ඇමැතිවරුන් ඇතුළු සියලු බලවතුන්ට දළදා සමිඳුන් වැඳපුදා ගැනීම සඳහා පා ගමනින් ඒමට හැකි විය යුතු බවත් ජනාධිපතිවරයා කීය.ලොව සුප්‍රසිද්ධ ආගමික ස්ථාන කිසිවක් ආසන්නයට රථ වාහන වලින් ගමන් කළ නොහැකි බවත් බෞද්ධයන්ගේ මුදුන් මල්කඩවන් දළදා සමිඳුන් වැඩ සිටින දළදා මැදුරටද එවැනි ගෞරවයක් හිමිවිය යුතු බවත් ජනපතිතුමන් දළදා මැදුරේ වැඩ සිටින අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මහ නාහිමියන් හමුවෙහි පැවසීය.දළදා මැදුර ඉදිරිපිට මාර්ගය විවෘත කර ගැනීමට උත්සාහ කරන පිරිස් මෙම මාර්ගය විවෘත නොකිරීම සම්බන්ධව තමන්ට දෝෂාරෝපණය කර ඇති බවත් මෙහි අගය වැටහුණු පසු ඔවුන් පසුව නිහඬවී අප කළ දේ අගය කරනු ඇති බවත් ජනාධිපතිවරයා කීය.මහනුවර නගරයේ වාහන තදබදය අවම කිරීම සඳහා බෝගම්බර පිට්ටනිය අසල සිට බූවැලිකඩ දක්වා උමං මාර්ගයක් ඉදි කිරීමට සැලසුම් සකස් කරගෙන යන බවද මෙහිදී ජනපතිවරයා ප්‍රකාශ කළේය.මෙහිදී අදහස් දැක්වූ අස්ගිරි මහනාහිමියෝ මහනුවර වැව රවුම මාර්ගය පුළුල් කිරීමත් උඩවත්ත කැලේ හරහා උමං මාර්ගයක් සකස් කිරීමත් යෝග්‍ය බව ප්‍රකාශ කළහ.කතරගම දේවාල අවට ප්‍රදේශය පූජා භූමියක් කිරීමට නම් ඒ අවට ඇති කඩ ඉවත් කළ යුතු බවද මෙහිදී මහනාහිමියෝ කීහ. මහනුවර නගර සභාවට අවශ්‍ය නගරය අලංකාර කිරීම නොව මුදල් හම්බ කර ගැනීම යැයිද උන්වහන්සේ පැවසූහ.අනතුරුව මල්වතු මහ විහාරයට ගොස් එම පාර්ශ්වයේ මහනායක තිබ්බටුවාවේ ශ්‍රී සිද්ධාර්ථ සුමංගල මහනාහිමියන් බැහැදැක ආශිර්වාද ලබාගත් ජනපතිවරයා පූජනීය ස්ථාන අසල මත්පැන් අලෙවි සැල් මස්කඩ මාළු කඩ කරවල කඩ පවත්වාගෙන යෑමට අවසර නොදෙන බව කීය..</content>
  </post></root>