<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008258</link>
    <topic>කෝටි 1½ක් වැය කරකෑගල්ලට ගුවන් පාලමක්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>රුපියල් එක් කෝටි හැටහත් ලක්‍ෂයක් වැයකර කෑගල්ල නගරයේ ගුවන් පාලමක් ඉදිකිරීමට මහා මාර්ග අමාත්‍යාංශය සහ ආර්ථික සංවර්ධන අමාත්‍යාංශය තීරණය කර ඇත.කෑගල්ල නගරයේ මාර්ගය දෙපස පිහිටා ඇති ශාන්ත මරියා මහ විදුහලත් ශාන්ත ජෝෂප් බාලිකා මහ විදුහලත් යාකර මේ ගුවන් පාලම ඉදි වෙයි.මේ නිසා විදුහල් දෙකෙහි සිසු සිසුවියන් හට විදුහල්වලට යාමට මාර්ගය හරහා මාරුවීමට යාමේදී ඇතිවන අනතුරු ද වළක්වා ගත හැකිය.එමෙන්ම නගරයේ සිට ක්‍රීඩාංගණ මාර්ගයට මේ ගුවන් පාලම මගින් යාමට ඒමට ද අවස්ථාව ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r1008259</link>
    <topic>කළුතර වෙරළ උද්‍යානය ඉදිකිරීමට අක්කර 22ක් පවරාගෙන</topic>
    <author>වාද්දූව සමූහ එස්. ආර්. පියදාස</author>
    <content>වරාය හා ගුවන් සේවා ඇමැති රෝහිත පී. අබේගුණවර්ධන මහතා විසින් සැලැසුම්කර ඇති කළුතර නගර සංවර්ධන වැඩපිළිවෙළ යටතේ කළුතර නගරයේ නව වෙරළ උද්‍යානයක් ඉදි කෙරෙන බව කළුතර ප්‍රාදේශීය ලේකම් සිරිසර ලොකුවිතාන මහතා පැවැසීය.ඒ මහතා මේ බව සඳහන් කළේ මේ වෙරළ උද්‍යානය ඉදිකිරීමට යෝජිත භූමි බාගය පිළිබඳව නිරීක්ෂණ චාරිකාවක යෙදුණ අවස්ථාවේ දී ය.යෝජිත එම වෙරළ උද්‍යානය ඉදිකිරීම සඳහා මේ වන විට කළුතර බෝධිරාජයාණන් අභියස සිට කළුතර මහා විද්‍යාලය දක්වා දුම්රිය මාර්ගයට හා කළුතර කළපුවට මැදිව තිබෙන බිම් තීරය, කළුතර පාලම දෙකට මැදිව තිබෙන භූමි ප්‍රදේශය ඇතුළු අක්කර විසි දෙකක භූමි ප්‍රමාණයක් පවරාගෙන ඇති අතර බෝධි රාජයාණන් අසල සිට කළුතර විද්‍යාලය දක්වා වූ දකුණු කළුතර දුම්රිය ස්ථානය අභියස තීරයේ තිබූ සෑම ඉදිකිරීමක්ම කඩා ඉවත් කැර ඇත.එම බිම් තීරයේ තිබූ නිවාස හාරසිය පණහක පමණ ජීවත් වූ පවුල් හයසීයකට ආසන්න සංඛ්‍යාවකට කළුතර තේක්කවත්ත කිතුලාව මෙනේරි තැන්න ලාහෝස්වත්ත සහ ඉසුරු උයන ග්‍රාම නිලධාරි වසම් වලින් නිවාස ලබාදී ඇතැයි කළුතර ප්‍රාදේශීය ලේකම්වරයා කීවේ ය.මෙම වෙරළ උද්‍යානය ඉදිකිරීමේ දී ළමා උද්‍යානයක්, වැඩිහිටියන්ට විවේක සුවයෙන් ගත කිරිමට හැකි උද්‍යානයක් ධීවරයන්ගේ බෝට්ටු ගාල් කිරීමේ සහ දැල් ආම්පන්න තැබීමේ අංගනයක්, වෙරළ උද්‍යානයේ විවේකය ගත කිරීමට පැමිණෙන අයට කෑම ගැනීමට ස්ථාන, ජල ස්නානයට සහ පිහිනීමට කඩනයක්ද ඉදි කෙරෙන අතර මහා මාර්ගය දෙස සිට වෙරළ උද්‍යානයට පිවිසීම සඳහා දුම්රිය මාර්ගයට ඉහළින් මගී පාලම් දෙකක් සහ වාහන නවතා තැබීමේ අංගනයක් ද ඉදි කෙරෙන බව කළුතර ප්‍රාදේශීය ලේකම්වරයා පැවැසුවේ ය.එම වෙරළ උද්‍යානය ඉදිකිරීමට යෝජිත දකුණු කළුතර දුම්රිය ස්ථානයට සහ කළපුවට මැදිව ඇති බිම් තීරයේ තිබූ අනවසර ඉදිකිරීම් ඉවත් කිරීමෙන් පසු මේ වනවිටත් එම තීරය ආශ්‍රිතව පසුගිය කාලයේ පැවැති මත්කුඩු අලෙවිය ගණිකා ව්‍යාපාරය වැනි අපචාර ක්‍රියා මේ වන විටත් නැවැතී ඇති බවද සිරිසෝම ලොකුවිතාන මහතා පෙන්වා දුන්නේය.මෙම වෙරළ උද්‍යාන ව්‍යාපෘතිය නිසා කළුතර ආශ්‍රිතව පැන නගින ගංවතුර උවදුර පාලනය වන අතර එම ප්‍රදේශයේ සිදු කරන රුක් රෝපණය නිසා පරිසරය අලංකාර වන බවද කීවේ ය.මෙම නිරීක්ෂණ චාරිකාවට මධ්‍යම පරිසර අධිකාරිය, දුම්රිය දෙපාර්තමේනතුව වෙරළ සංරක්ෂණ දෙපාර්තමේන්තුව, මාර්ග සංවර්ධන අධිකාරිය, මිනින්දෝරු දෙපාර්තමේන්තුව ආදී රජයේ ආයතනවල නිලධාරීන් අංක 725 කළුතර දකුණ ග්‍රාම නිලධාරි සුනිල් ප්‍රනාන්දු මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=r10082510</link>
    <topic>ජංගම දුරකථනය නිසාසිදු වූ තවත් පටලැවිල්ලක්</topic>
    <author>ලබුගම සමූහනිරෝෂා ශ්‍යාමලී විදාන</author>
    <content>එකම බස් රථයක ගමන් ගන්නා බව සිතා දුරකථනයෙන් ගමන් විස්තර කතා කරමින් ගමනාන්තය දක්වා බස් රථ දෙකක ගමන් ගත් යෙහෙළියන් දෙදෙනෙක් පිළිබඳ පුවතක් කොළඹ අවිස්සාවේල්ල හයිලෙවල් මාර්ගයෙන් වාර්තාවේ.වාර්තාවන ආකාරයට සිද්ධිය මෙසේ යි.මොවුන් දෙදෙනා කොළඹ හා නුගේගොඩ ප්‍රදේශවල රජයේ ආයතන දෙකක උසස් තනතුරු දරන නිලධාරිනියන් දෙදෙනෙකි. මනෝරිගේ ගම නුවර. මනෝරි අනෝමාගේ ගෙදර සිට රැකියාවට යයි.මුලින්ම දෙදෙනා එකම ආයතනයේ රැකියාව කළත් පසුව අනෝමා ට උසස් වීමක් ලැබේ. ඇය වෙනත් ආයතනයකට මාරු වී ගියා ය. දෙදෙනාම හැමදාම රැකියාව සඳහා ගමන් කෙළේ සහ නිවෙසට පැමිණීමට පුරුදුව සිටියේ එකම බස් රථයෙනි. මේ බස් රථයේ මොවුන්ට බොහෝ යහළු යෙහෙළියෝ සිටිති.දිනක් මෙම බස් රථය නොතිබූ බැවින් දෙදෙනා වෙන වෙනම බස් රථවලින් සේවයට පැමිණියහ. සේවය නිමකර නිවෙසට යෑම සඳහා පළමුවෙන්ම මනෝරි කොළඹින් බසයකට ගොඩ වී අනෝමාට දුරකථන ඇමැතුමක් ලබා දුන්නාය.මම බස් එකකට නැග්ගා, ඔයා ඉන්න මම එනකම්අනෝමා බසයට ගොඩවන්නේ නුගේගොඩට ආසන්න ස්ථානයකිනි. බසය අදාළ බස් නැවතුමට ළඟා වෙද්දීම නැවතත් ඇමතුමක් ලබා දුන් මනෝරි කියා සිටියේ ‘’ඔන්න බස් එක එනවා ගොඩ වෙන්න’’ කියා ය.අනෝමා දඩි බිඩි ගා අවිස්සාවේල්ල බසයට ගොඩ වී බසයේ ඉදිරියට ගියාය. ටික දුරක් යන විට ඇයට ආසනයක් ද ලැබුණි. මේ අතරතුර මනෝරිට ඇමැතුමක් දුන් අනෝමා මම වාඩි වුණා ඔයා කොහේ ද ? යි ඇසුවා ය. මනෝරි ඊට පිළිතුරු ලෙස ‘’මම පිටිපස්සේ සීට් එකක වාඩි වෙලා ඉන්නේ’’ කීවාය.දැන් දෙදෙනාම බස්යේ තැන් දෙකක වාඩි වී දුරකථනය මගින් කතා බහ කරමින් ගමන් කරයි. අනෝමා නිදා ගැනීමට වැඩි කැමැත්තක් දක්වන්නියකි. ටික වෙලාවකින් අනෝමා සුව නින්දකට වැටුණා ය.දැන් ගමනාන්තයට ආසන්නය. මනෝරි නැවතත් ඇමැතුමක් දී ‘’එන්න දොර ළඟට දැන් බහින්න ළඟයිනේ’’ අනෝමා තව හෝල්ට් දෙකක් තියෙනවානේ මම එන්නම්’’ ඔවුන් බැසිය යුතු කොස්ගමට ආසන්න බස් නැවතුමට බසය පැමිණි බැවින් මනෝරි බසයෙන් බැස අනෝමා බසින තුරු බලා සිටියත් බසය නැවතත් ගමන් කරන්නට විය.මනෝරි කර කියාගත හැකි දෙයක් නොමැතිව විනාඩි කිහිපයක් බස් නැවතුමේ රැඳී සිටින අතර තුර තවත් බසයකින් පැමිණි අනෝමා දුටු විට සිදු වී ඇති දෙය වැටහීමෙන් දෙදෙනාටම ඇති වූ සිනහාව නිවෙසට යනතුරුම නතර කර ගත නොහැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008251</link>
    <topic>අවසන් ගැටුමට සුදුස්සා තෝරන්න ඉන්දියා-නවසීලන්ත තරගය අද</topic>
    <author>වර්නන් ගුණසේකර දඹුල්ලේ සිට</author>
    <content>රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන තුන්කොන් ක්‍රිකට් තරගාවලියේ ශ්‍රී ලංකාවට එරෙහිව අවසාන තරගයට පිවිසෙන කණ්ඩායම තීරණය වීමේ තරගය ඉන්දියාව හා නවසීලන්තය අතර අද පැවැත්වේ.ඉන්දියාව අවසාන තරගයට පිවිසීමට නම් ඔවුන් අද තරගය ජයගත යුතුම වෙයි. ජය පැරදුමින් තොරව හෝ වර්ෂාව හේතුවෙන් විසඳුමකින් තොරව හෝ තරගය අවසන් වූවොත් අවසාන තරගයට පිවිසෙන්නේ නවසීලන්තයයි.මේ කණ්ඩායම් දෙක මේ තරගාවලියේ ආරම්භක තරගයේදී ප්‍රථම වතාවට මුණගැසුණු විට ජයග්‍රාහකයන් වූයේ නවසීලන්තයයි. ඒ ලකුණු 200 ක පරතරයකිනි. එය ඉන්දියාව ජාත්‍යන්තර එක්දින තරග බිමේ ලැබූ සිවුවැනි විශාලතම පරාජය විය. එම තරගයේදී ප්‍රථමයෙන් පන්දුවට පහරදුන් නවසීලන්තය ලකුණු 288 ක් වාර්තා කළ අතර ඊට පිළිතුරු වශයෙන් ඉන්දියාවට ලබාගත හැකිවූයේ ලකුණු 88 ක් පමණි.එහෙත් එම තරගයට ඉන්දියා පිලේ ආක්‍රමණශීලි පිතිකරු යුවරාජ් සිං ක්‍රීඩා කළේ නැත. අද තරගයට ඔහුගේ සහභාගිත්වය ඉන්දියා කඳවුරට මහත් ශක්තියක්ව තිබේ.තරගාවලියේ මීට පෙර පැවැති තරගයේදීද ඉන්දියානුවෝ පිතිකරණයේදී අසාර්ථක වෙමින් ශ්‍රී ලංකා පන්දු යවන්නන් හමුවේ ලකුණු 103 කට දැවී ගියහ. එබැවින් අද පැවැත්වෙන ඔවුන්ගේ තීරණාත්මක තරගයේදී ඉන්දියාව ඔවුන්ගේ පිතිකරණය දියුණු කරගත යුතුම වී තිබේ.දැනට පිතිහරඹයේ ස්ථාවර තත්ත්වයක සිටින්නේ ඔවුන්ගේ ආරම්භක පිතිකරු විරේන්ද්‍ර සෙවාග් පමණි. ඔහු ලකුණු 65 ක සාමාන්‍යයකින් යුතුව ලකුණු 130 ක් රැස්කර ගෙන දැනට මේ තරගාවලියේ වැඩිම ලකුණු ලබාගත් පිතිකරුවා බවට පත්ව සිටී.නවසීලන්තයට දඹුල්ල ක්‍රීඩාංගණයේදී ඇත්තේ යහපත් වාර්තාවකි. 2003 වසරේදී මෙහි පැවැති නවසීලන්ත, ශ්‍රී ලංකා, පාකිස්තාන තුන්කොන් තරගාවලියේ ජයග්‍රාහකයන් වූයේ නවසීලන්තයයි.2003 වසරට පසුව දඹුල්ල තරග බිමට නවසීලන්තය පිවිසි ප්‍රථම අවස්ථාව වන්නේ මේ තරගාවලියයි. නායක රොස් ටේලර් හා ස්කොට් ස්ටයිරිස් මත ඔවුන්ගේ පිතිකරණ ශක්තිය රැඳී තිබේ. ඉන්දියාවට එරෙහිව ලකුණු 200ක ජයක් වාර්තා කළ තරගයේදී මේ දෙදෙනා සිවුවැනි කඩුල්ල වෙනුවෙන් ලකුණු 190 ක් රැස් කළ අතර එය දඹුල්ල ක්‍රීඩාංගණයේ වාර්තාවක් පමණක් නොව ඕනෑම කණ්ඩායමකට එරෙහිව සිවුවැනි කඩුල්ල වෙනුවෙන් නවසීලන්ත වාර්තාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008254</link>
    <topic>පාකිස්තාන - නවසීලන්තඑක්දින තරග වැඩි කරයි</topic>
    <author>වෙලිංටන් (ඒ. එෆ්. පී.)</author>
    <content>නවසීලන්තයේ ක්‍රිකට් සංචාරයක යෙදෙන පාකිස්තානය සමග ටෙස්ට් තරග කිහිපයක් හා එක්දින තරග වැඩි ගණනක් සඳහා අවධානය යොමු කිරීම එළඹෙන ලෝක සූරතාවලියට පෙර දෙරටටම හොඳ පෙරහුරුවක් බව නවසීලන්ත ක්‍රිකට් විධායක ජස්ටින් මෝගන් පවසයි. මේ අනුව ටෙස්ට් තරග 3 න් දෙකක් දක්වා අඩුකිරීමටත් එක්දින තරග 6 දක්වා වැඩිකර ඇත්තේ ඕවර විස්සයි 20 තරග 3ට අමතරව බව සඳහන් ය.මේ තරගවාරයේදී දෙරටටම වඩා වැදගත් වන්නේ සීමිත ඕවර ක්‍රිකට් තරග බැවින් පාකිස්තාන ක්‍රිකට් ආයතනය සමග එකඟතාවකට පැමිණි බව නවසීලන්ත නිලධාරියා වැඩිදුරටත් ප්‍රකාශ කර සිටියි.ලෝක කුසලානයට පෙර පාකිස්තානයේ නවසීලන්ත සංචාරය නිමවෙන අතර 2011 පෙබරවාරි 19 සිට අප්‍රේල් 2 දක්වා ඉන්දියාව, ශ්‍රී ලංකාව හා බංග්ලාදේශය සම සත්කාරකත්වයෙන් ලොක කුසලාන තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008252</link>
    <topic>නිව් යංග්ස්ට 7-0කින් පැරදුණු ජුපීටර්ස්අපරාජිත බ්ලූස්ටාර් සමඟ අද ගැටෙයි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේදී වෙන්නප්පුව නිව් යංග්ස් ක්‍රීඩා සමාජය වෙතින් දැවැන්ත පරාජයක් ලැබූ ජුපීටර්ස් පිල අද බ්ලූස්ටාර් සමඟ මීගමුව දොන් බොස්කෝ ක්‍රීඩාංගණයේදී තරග වදී. සුපුරුදු නරඹන්නන් ඉදිරියේ මීගමුවේදී ජුපීටර්ස් පිලට තරග කිරීම තරමක් වාසි සහගත වුවද ඔවුන්ගේ පළපුරුදු ක්‍රීඩකයන් තිදෙනෙකු තුවාල ලබා සිටීම හේතුවෙන් බ්ලූස්ටාර් පිලට ප්‍රබල අභියෝගයක් ලබාදීම අපහසුවනු ඇත.පසුගිය වසරේ මේ අන්තර් ක්‍රීඩා සමාජ ප්‍රධානතම තරගාවලියේ පසුබෑමකට ලක්ව සිටි කළුතර බ්ලූස්ටාර් ක්‍රීඩා සමාජය මෙවර මෙතෙක් සහභාගීවූ තරග 4න් 3ක් ජයගෙන තරගයක් ජයපරාජයෙන් තොරව නිමා කර සිටී. ප්‍රබල සෝන්ඩර්ස්, යුද හමුදා හා දොන් බොස්කෝ සමඟ තරග ජයගත් අතර ජාවාලේන් හා පැවැති තරගය ජය පරාජයෙන් තොරව නිමාකිරීමට බ්ලූස්ටාර් පිල සමත්විය.බ්ලූස්ටාර් සමඟ තරගවදින ජුපිටර්ස් පිල නිව් යංග්ස් වෙතින් ගෝල් 7 – 0ක පරාජයක් ලැබීය.එමෙන්ම පසුගිය සතියේ නිමාවූ තරගවලදී රත්නම් ගෝල් 2 – 1 කින් රිනවුන් පිලද, ගුවන් හමුදාව ගෝල් 1 – 0 කින් කළුතර පාක් පිලද, බ්ලූස්ටාර් වෙතින් ගෝල් 1 – 0 කින් සෝන්ඩර්ස් පිලද දොන් බොස්කෝ වෙතින් ගෝල් 2 – 0 කින් ජාවාලේන් පිලද පරාජයට පත්විය. යුද හමුදාව හා පොලිසිය අතර තරගය ගෝල් 1 බැගින් ලබා ජය පරාජයෙන් තොරව නිමාවට පත්විය.අද පැවැත්වෙන තරගජාවාලේන් – යුද හමුදාව සිටිලීග් පිටියේදී, සෝන්ඩර්ස් - දොන් බොස්කෝ කැලණියේදී, ජුපිටර්ස් - බ්ලූස්ටාර් දොන් බොස්කෝ පිටියේදී, කළුතර පාක් – නිව්යංග්ස් කළුතරදී, රත්නම් – ගුවන් හමුදාව සී. ආර්. පිටියේදී, පොලිස් – රිනවුන් පොලිස් පිටියේදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008253</link>
    <topic>අන්තර් රෙජිමේන්තු කබිඩි ජය පාබල හමුදාවට</topic>
    <author>හෝමාගම සංචාරක මංජුල හිරිපිටිය</author>
    <content>යුද හමුදා අන්තර් රෙජිමේන්තු කබඩි සුපර්ලීග් තරගාවලියේ ලකුණු 21 ලබා ගෙන ශ්‍රී ලංකා පාබල හමුදාව සූරතාව හිමි කර ගත්තේ ය. ලකුණු 08 ලබා ගත් යුද හමුදා පොදු සේවා බලකායට අනුසූරතාව හිමි විය. කාන්තා කණ්ඩායම් තරගාවලියේ දී හතරවන කාන්තා බළකාය සූරතාව හිමිකරගත් අතර එහි අනුසූරතාව තුන්වන කාන්තා බලකායට හිමි විය.‘ඒ’ කණ්ඩායම් සූරතාව යුද හමුදා පොලිස් හේවා බළකාය හිමි කර ගත් අතර එහි අනුසූරතාව සිංහ රෙජිමෙන්තුවට හිමි වූයේ ය. ‘බී’ කණ්ඩායම් සූරතාව යුද හමුදා සංඥා බළකායට හිමි වූ අතර අනු සූරතාව විජයබාහු පාබල රෙජිමේන්තුවට හිමි විය. තරගාවලිය පුරා දින දෙකක් පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ දී පැවැත්විණි. තරගාවලියේ ජය සංකේත ප්‍රදානය කිරීම යුද හමුදා ස්වේච්ඡා බළසේනා ආඥාපති මේජර් ජෙනරාල් ආර්. ඒ. බී ජයතිලක සහ යුද හමුදා කබඩි සංගමයේ සභාපති බ්‍රිගේඩියර් ඊ. එම්. අඹන්පොල යන මහත්වරුන් විසින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008255</link>
    <topic>පාකිස්තාන මලල ක්‍රීඩකයන් 7කට වසර 2ක තහනමක්</topic>
    <author/>
    <content>පොදු රාජ්‍ය මණ්ඩලීය ක්‍රීඩා තරගයට දෙමසක් තිබියදී පාකිස්තානය විසින් එරට ප්‍රමුඛ පෙළේ මලල ක්‍රීඩකයින් හත් දෙනෙකුට වර්ෂ දෙකක තරග තහනමක් පනවා තිබෙන බවත් ඊට හේතුව ඔවුන් තහනම් උත්තේජක භාවිත කළ බවට ඔප්පු වී ඇති නිසා බව පාකිස්තාන මලල ක්‍රීඩා නිලධාරියකු පවසයි.පසුගිය මස පැවැති ජාතික සුරතාවලියේදී ඔවුන් තහනම් උත්තේජක භාවිත කළ බව පරීක්ෂණවලදී තහවුරු වී තිබේ.හෙල්ල විසිකිරීමේ ක්‍රීඩක මොහොමඩ් ඉම්රාන්, යගුලිය විසිකිරීමේ ක්‍රීඩක මොහොමඩ් වසීම්, උස පැනීමේ ක්‍රීඩක රොසිනා ශාන්කට්, ධාවන ක්‍රීඩක නදීයා නසීර්, දුර ධාවක ෂගුෂ්ටා නව්රේයි, රිටි පැනීමේ ක්‍රීඩක ෂාරා රසාක් සහ මීටර් 200 ධාවක අශීෆ් ජාවේඩ් මේ තරගකරුවන් හත්දෙනා වේ.මේ චෝදනාවලට එරෙහිව තරගකරුවනට අභියාචනා ඉදිරිපත් කළ හැකි බව පාකිස්තාන මලල ක්‍රීඩා සම්මේලනයේ ලේකම් කාලිඩ් මහමුද් ප්‍රකාශ කර සිටියි. මේ ක්‍රීඩකයින් හත්දෙනාම තහනම් උත්තේජක භාවිත කර ඇති බව තහවුරු වීම කනගාටුවට කරුණක් බවද ඔහු ප්‍රකාශ කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=s1008256</link>
    <topic>බණ්ඩාරවෙල ආබාධිතයන් පුහුණු මධ්‍යස්ථානයට ක්‍රීඩා තරග 3ක සූරතා</topic>
    <author>සීදුව සමූහ නිශ්ශංක පියරත්න</author>
    <content>සමාජ සේවා දෙපාර්තමේන්තුවට අයත් ආබාධිත අය පුහුණු කරන වෘත්තීය පුහුණු කිරීමේ මධ්‍යස්ථානවල පුහුණු ලබන අය වෙනුවෙන් වොලිබෝල් තරගමාලාවක් 8 දා සීදුව දම්සමර විදුහල් ක්‍රීඩාංගණයේ දී පැවැත්විණි.ශ්‍රව්‍යාබාධිත (කන නෑසෙන) පිරිමි වොලිබෝල් තරගයෙන් ජය අත්වූයේ බණ්ඩාරවෙල ආබාධිත වෘත්තීය පුහුණු මධ්‍යස්ථානයේ කණ්ඩායමටය.කාන්තා වොලිබෝල් තරගයෙන් හා ක්‍රිකට් තරගයෙන් ජය අත්වූයේ ද බණ්ඩාරවෙල ආබාධිත වෘත්තීය පුහුණු මධ්‍යස්ථානයේ ශ්‍රව්‍යාබාධිත කණ්ඩායමටය. එම පුහුණු මධ්‍යස්ථානයට සූරතා 3ක් හිමි වීම විශේෂත්වයකි.මන්ද මානසික (සෙමෙන් මනස වැඩෙන) ක්‍රිකට් තරගයෙන් ජය අත් වූයේ වත්තේගම වෘත්තීය පුහුණු මධ්‍යස්ථානයේ කණ්ඩායමට (සීදුව, අමුණුගම, බණ්ඩාරවෙල, වත්තේගම, තෙළඹුයාය, කලවාන විභාවි, කැටවල යන ආයතනවල ක්‍රීඩක ක්‍රීඩිකාවෝ මේ තරගාමාලාවන්ට සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=f1008252</link>
    <topic>හාමුදුරුවෝ මාව මහණකමට ඉල්ලුවා</topic>
    <author>නිලූකා ඩී.තිලකරත්න ඡායාරූප සුමනචන්ද්‍ර ආරියවංශ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ සංස්කෘතික හා ජාතික උරුමයන් පිළිබඳ අමාත්‍යංශයේ ලේකම් විමල් රූබසිංහ මහතාගෙනි.* ඔබේ නම?විමල් රූබසිංහ.* අමුතු නමක්, රූබසිංහ?දකුණු පළාතේ එන නමක්. මගේ සීයා ගමේ හිටපු වෙද මහත්තයා. ඔහු ඩී.කේ රූබසිංහ. සීයාගේ සීයා මීට අවුරුදු 300 කට උඩදි මහනුවර ඉඳලා අපේ ගමට ඇවිත් පදිංචි වෙලා. එතුමා රූබරසිංහ. රූබසිංහවරු පරපුරෙන්ම එන සිංහල වෛද්‍යවරු. රූබරසිංහ පසුකාලීනව රූබසිංහ වුණා.* දකුණු පළාතේ ඔබේ උපන් ගම?හක්මන, කරතොට.* ළමා කාලය පිළිබඳ මතක් කළොත්?අපිට තිබුණේ සුන්දර ළමා කාලයක්. ඒ දවස්වල අයියයි මායි රෑට පාවරේ නිදාගන්නවා. අපිට හිටිය එළහරක් 06 දෙනෙක්. අපි උන්ගේ කිරි දොවනවා දිගේලි කරනවා. මම හරක්ගේ පිට උඩ නැඟලා ගම හැම තැනම දුවනවා. වෙල්එළිය, ඉපනැල්ල අපට හොඳට හුරුයි. වැලගෙඩිය කෑවේ ගහේ උඩ තියාගෙනමයි. පාවරට ගියහම එළිය වැටෙනකම් ගමටම ඇහෙන්න කවි කියනවා. කුඹුරු වැඩවලදී තාත්තට අපෙන් ලොකු සහයෝගයක් ලැබුණා.* තාත්තගේ නම ?ඩී. ජේ. රූබසිංහ. එතුමා වෛද්‍යවරයෙක්. අම්මා ඩී.ජී.ලියනපතිරන* තාත්තාගෙන් ඔබ ලැබූ ආදර්ශය ?කොයිතරම් තාන්නමාන්න තිබුණත් නිහතමානීව වැඩ කරන හැටි එතුමා අපට කියලා දුන්නා. ඩී. ඒ. රාජපක්ෂ මහත්තයා වක්කඩෙන් මඩ හෝදාගෙන ඇවිත් නාම යෝජනා පත්‍රයට අස්සන් කළා වගේ පිරිසක් එක්ක වැඩකරන හැටි ඉගැන්නුවේ කුඹුරට අපි එක්කාසු කරගෙන ගිහින්. තාත්තා නැතිවෙද්දි එක ඉල්ලීමක් කළා.* මොනවගේ දෙයක්ද ?තාත්තාගෙන් පස්සෙ වෙදකම අත් ඇරෙන්න දෙන්න එපා කියලා. එය මට ඉටුකරන්න ලැබීම මං ලැබූ භාග්‍යයක්. මගේ පුතාලා තුන් දෙනාගෙන් දෙන්නෙකුත් දැන් වෛද්‍යවරු. අනෙක් පුතා වෛද්‍ය විද්‍යාලයේ ශිෂ්‍යයෙක්.* ඒ කියන්නේ ඔබ දේශීය වෛද්‍යවරයෙක්?ඔව්, මම ආයුර්වේද වෛද්‍ය විභාගය පාස්වෙලා ගෙදර ආ දවසෙ තාත්තාගේ ඇස්වල කඳුළු පිරිලා තිබුණා මට මතකයි. උණ හැදුනාම අපි ළමයින්ට පැනඩෝල් දුන්නේ නෑ. මම දශමූල අරිෂ්ඨ බෝතල් 60/70 හදලා තියෙනවා.* ඔබේ ළමා කාලයේ අමතක නොවන සිදුවීම් පිළිබඳ මතක් කළොත් ?සාමාන්‍යයෙන් මගේ උපන් දිනේට තාපසාරාමෙකට දානයක් දෙනවා. අපි ආරාමෙට යන්නේ තිරික්කලෙන්. වැඩිපුර යන්නේ පයින්. දවසක් ඒ ආරාමේ ළිඳෙන් නාද්දි පය ලිස්සලා ළිඳට වැටුණා. තව දවසක් අල්ලපු ගෙදර අයියා කජු ගහට ගහපු ගල මගේ ඇහැට උඩින් වැදුණා.* ඔබේ උපන් දිනය ?1949 දෙසැම්බර් 6 දා.* පාසල් කාලය කොහොමද ගෙවුණේ ?මම මූලික අධ්‍යාපනය ලැබුවේ හක්මන හෙට්ටියාවල ගමේ ඉස්කෝලෙන් සහ මෙතෝදිස්ත විද්‍යාලයෙන්. උසස්පෙළ හැදෑරුවේ හක්මන කෝංගල අභය මහ විද්‍යාලයෙන්. උසස් පෙළ පාස්වෙලා විද්‍යෝදයට තේරිලා හිටියත් මම උසස් පෙළ කළ අවුරුද්දෙම ලිපිකරු විභාගයට ලියලා පාස්වුණා.* ඒ කියන්නේ ඔබ විශ්වවිද්‍යාලයට ඇතුළු වුණේ නැද්ද?මම රැකියාව බාර ගත්තා. විශ්වවිද්‍යාල අධ්‍යාපනයයි රැකියාවයි දෙකම එකට කරන්න බැරි නිසා බාහිර අයදුම්කරුවකු ලෙසයි උපාධිය ලබා ගත්තේ.* ඔබේ පළමු පත්වීම ලිපිකරු තනතුරක්?ඔව්. අධ්‍යාපන අමාත්‍යාංශයේ පොළොන්නරුව ශාඛාවටයි පත්වීම ලැබුණේ.* මේ කාලයේ 71 කැරැල්ල ඔබට අමතක නැතුව ඇති?බොහොම දුක්විඳපු කාලයක්. අපි අපේ‍්‍රල් 6 දා ගෙදර එන්න පිටත් වුණා. 5 දායි කැරැල්ල පටන් ගත්තේ. වාහන මොකුත් නෑ. පොළොන්නරුවෙ ඉඳන් කොළඹට පයින් එන්න හිතාන අපි පිටත් වුණා.* අපි කිව්වේ?මා එක්ක රංජිත් හේවා බටගේ සහ තවත් කීපදෙනෙක් හිටියා. හිඟුරක්ගොඩ ඉඳන් හබරණට අපි පයින් ආවා. එදා රෑ නිදාගත්තේ කඩේක බිම. ගෙදර ගියේ දවස් තුනකට පස්සේ. අම්මලා බයවෙලා සාස්තර අහලත් තිබුණා.* ආගම දහමට ඔබේ ළැදියාව?මම දහම් පාසල් අවසානෙ පාස්. ඉස්කෝලේ යන ගමන් මම දහම් පාසලේ ඉගැන්නුවා. අදත් ලෝවැඩ සඟරාව, ධම්ම පදය කට පාඩම්. කන්දෙවත්ත ශ්‍රී සුදර්ශනාරාමයේ පේ‍්‍රමසිරි හාමුදුරුවෝ මාව මහණ කරන්න පවා ඉල්ලා සිටියා. අම්මා තාමත් ඒ බව මතක් කරනවා.* තාරුණ්‍යයට ආදරය පූර්ව සරසවියක්?ආදරය කියන්නේ සුන්දර හැඟීමක්. මගේ සුන්දර ආදරය කෙළවර වුණේ විවාහයෙන්. ඇය මට හමුවුණේ පරිපාලන සේවා විභාග පංතිවලට සහභාගිවෙමින් සිිටියදී. මම උපාධිය ලබද්දී ඈ විශ්වවිද්‍යාලයට ඇතුළු වෙනවා.* ඇගේ නම ?පද්මා රංජනී. ඇය දැනට පන්නිපිටිය ධර්මපාලෙ උගන්වනවා.* ඔබ දෙපළගේ විවාහය සිදුවුණේ ?1980 මාර්තුවේදී. මගේ කාර්යාල ජීවිතය නිසා මට ඕන වුණේ ගුරුවරියක් විවාහ කර ගන්නයි. මොකද අපේ අරමුණ වුණේ හොඳ දරු පරපුරක් හදා ගන්නයි. ඒ නිසා හඳහන් බලලා චාරිත්‍රානුකූලව අපි විවාහවුණා.* ඔබ නැකැත් ශාස්ත්‍රය විශ්වාස කරනවාද?ඒවගේ හරයක් තියෙනවා. හොඳම උදාහරණය හම්බන්තොට වරාය විවෘත කළදා. මේ අගෝස්තුව ඒ පළාත දැඩිලෙස වියැළෙනවා. ඒත් වතුර පුරවන නැකැතට වැස්සා. අපි උත්සව භූමියට ගියේ තෙමිතෙමී. හැම ඉඩෝරෙකම වැහි පිරිත කිව්වම වහිනවා. ඒ වගේ විශ්වාසය අධිෂ්ඨානය තමයි ජයග්‍රහණය කියන්නේ.* උප දිසාපතිවරයෙක් ලෙස ඔබේ පළමු පත්වීම?හම්බන්තොට, වීරකැටියට. එවර පරිපාලන සේවා විභාගයෙන් ලංකාවෙන්ම 7 වැනියා.* ගමට සේවය කරන්න ලැබුණු මහඟු අවස්ථාවක් නේද?ඇත්තටම ඔව්. වීරකැටිය පළාතේ අය හුඟ දෙනෙක් අපේ ඥාතීන්. මම එහේ අවුරුදු 9 ක් සේවය කළා. ඒ කාලය මගේ වෘත්තීය ජීවිතයේ ආලෝකමත් කාලවකවානුවක්. සංවර්ධන කටයුතු සඳහා අපට නෝර්වේ ආධාර පවා ලැබුණා.* සංවර්ධන කටයුතුවලදී ප්‍රදේශයෙන් ඔබට ලැබුණු සහාය ?මම දේශපාලන පක්ෂ භේදයක් ඇඟට ගත්තේ නෑ. ඒ දවස්වල චමල් රාජපක්ෂ මැතිතුමා, මහින්ද රාජපක්ෂ මන්ත්‍රීතුමා, වැනි අය එකම වේදිකාවකට ගෙන්න ගන්නවා. මට මධ්‍යස්ථ බව රැකගෙන ගමේ මිනිස්සු කරතියාගෙන වැඩ කරන්න පුළුවන් වුණා.* ඒ පිළිබඳ තවදුරටත් කතා කළොත් ?ශ්‍රමදාන පදනමින් කළ වැඩවලදී රෑ අට නවය වෙනතුරු මම මිනිස්සු එක්ක ඉඳලා තියෙනවා. ඒ හැම එකකදීම වාගේ නිහතමානීව වැඩ කරන හැටි කියලා දුන්නේ මැදමුලන වලව්වෙන් කිව්වොත් නිවැරැදියි.* උප දිසාපතිතුමාගේ ඊළඟ පත්වීම ?මහින්ද රාජපක්ෂ මැතිතුමා කම්කරු අමාත්‍යවරයාව සිටි අවදියේ නෙවිල් පියදිගම මහත්තයා එම අමාත්‍යාංශයට ඒමට කැමැතිදැයි මගෙන් ඇහුවා. ඒ අනුව මම (ජනමාධ්‍ය ) ජ්‍යෙෂ්ඨ සහකාර ලේකම්වරයා ලෙස පත්වීම ලබා එම අමාත්‍යාංශයට සම්බන්ධ වුණා. ඊට සමගාමීව කම්කරු කොමසාරිස් තනතුරත් දැරුවා.* ජනමාධ්‍ය ලේකම්තුමා කළ අමතක නොවන සේවාවන් මොනවාද?මුල් වතාවට විද්්‍යුත් හා මුද්‍රිත මාධ්‍ය සියල්ල සම්බන්ධ කරගෙන කම්කරු අමාත්‍යාංශය මඟින් වැඩසටහනක් කළේ මගේ කාලයේදීයි. ඒ ‘වැඩබිමට සාමය’ නමින්.* ඔබ කවියෙක් ගත් කතුවරයෙක්?මම ගද්‍ය පද්‍ය කෘති රචනා කරලා තියෙනවා. ඒ වගේම වෙද පොතක් එළිදැක්වුවා. දැනට පුස්කොළ පොත් පිළිබඳ පර්යේෂණාත්මක ලිපි පෙළක් කරගෙන යනවා. එය ඉදිරියේදී කෘතියක් ලෙස එළිදක්වන්න බලාපොරොත්තු වෙනවා.* ඔබ සිත්ගත්ම ප්‍රාදේශීය ලේකම් කාර්යාලයක් තිබෙනවාද?පොදුවේ මම සේවය කළ සෑම ආයතනයකටම මම කැමැතියි. ඒ අතුරින් කොටපොල සුවිශේෂී තැනක්. අපි ආයතනය ඇතුළේ බුදුමැදුරක් හැදුවා. යුද්ධයෙන් අපේ කාර්යාලයේ රියැදුරාගේ සොහොයුරා නැතිවුණා. ඔහුගේ මවුපියන්ගේ ඉල්ලීම අනුව අපි බුදු මැදුර හැදුවා. මේ නිසා නොකඩවා පෝය දාට අවුරුදු තුනක් බණ 36 ක් කියෙව්වා. ඒ නිසා පෝයට ප්‍රාදේශීය ලේකම් කාර්යාලය බණ මඩුවක්.* 89 කාලයේදී උප දිසාපතිතුමා සේවය කළ ආකාරය මතක් කළොත් ?මම ඒ වනවිට රාජකාරි කටයුතු කළේ වීරකැටියේ. නෝර්වේ නියෝජිතවරු ඇවිත් හිටිය ඔවුන්ගේ ආධාරයෙන් සිදුකළ සංවර්ධන කටයුතු පරීක්ෂා කිරීමට. අපි වාහන 03 න් ගම්මානයට ගියේ පාරේ වාහන නවත්තලා.ආපහු එද්දී රියදුරෝ අඬනවා වාහන අරගෙන ගියා කියලා. එක් කොල්ලෙක් මට පිස්තෝලයක් දික්කරගෙන හිටිය කාටවත් කරදරයක් කරන්නේ නෑ. ඉතිරි වාහනෙන් ආපහු යන්න කියලා ටික වේලාවකින් අපේ වාහන පිච්චෙන දුමාරයත් ඒවායේ නාලා හඬත් අපිට ඇහුණා.* ඔබේ කාර්යාලීය ජීවිතයට ඉන් බාධා ඇතිවුණේ නැද්ද?ඇයි නැත්තේ? දෙවතාවක් ලිපි ලේඛන පුච්චලා කාර්යාලය කඩලා බිඳලා දැම්මා. ඒ දවස්වල මං රාජකාරියට ආවේ ගියේ යතුරුපැදියෙන්. පිච්චුණේ නැති එක කාමරයක ඉඳගෙනයි රාජකාරි කටයුතු කළේ. පස්සේ මම එය තිබ්බට වඩා හොඳින් හැදුවා.* ඔබේ විදෙස් අත්දැකීම් පිළිබඳ කතා කළොත්?එංගලන්තයේ බමිංහැම් විශ්වවිද්‍යාලයෙන් ලැබූ අත්දැකීමත්, පිලිපීනයෙන් හා තායිලන්තයේ පුුහුණු වැඩසටහනත් මට රාජකාරි කටයුතුවලදී ඉතා වැදගත් වුණා. ඒවා මහජන සේවය සංවර්ධනය උදෙසා කළ පුහුණුවීම්.* කාර්යය බහුලත්වය සමඟ පුතාලා තුන්දෙනෙක් එක්ක ඔබ සමීපව කටයුතු කරන ආකාරය?එයාලා වැඩි වශයෙන්ම කාලය ගත කළේ අම්මත් එක්ක. කාල සටහනකට අනුවයි එයාලා හැදුණේ. ඉතින් සවස 4 – 5 අතර ක්‍රිකට් ගහන්න අවස්ථාව ලැබෙනවා. අවනඩු ගොඩයි. මම එයාලා එක්ක ඉන්නේ යාළුවෙක් වගේ. නඳුන්, ධනංජ, අමිල ඒ තුන්දෙනයි.* ඔබට වැඩියෙන්ම ආඩම්බරයක හැඟීමක් ජනිත වූ දවස මතකද?මගේ ලොකු පුතා 2000 මාතර රාහුල විද්‍යාලයෙන් උසස් පෙළ ජීව විද්‍යා අංශයෙන් ලංකාවෙන්ම තුන්වෙනියා. දෙවැනි පුතා 2002 වසරේ ලංකාවෙන්ම 2 වැනියා. තුන්වැනි පුතා ලංකාවෙන්ම 35 වැනියා. මෙය මමත් බිරිඳත් ලැබූ භාග්‍යයක් ලෙසයි මං සලකන්නේ.* ඒ දක්ෂකම් පිටුපස තවත් අදිසි හස්තයක් තිබෙනවයි කියලා ඔබ විශ්වාස කරනවාද?ඇත්තටම ඔව්, මේ දරුවෝ ලැබෙන්න ඉන්දැද්දී ඇහුවෙම සීවලි පිරිත, කිසිම ආයුධයක් පේන්නවත් තිබ්බෙ නෑ. ආගම දහමට ළැදිව ජීවත්වීමේ රහස කියලයි මට හිතෙන්නෙ.* ඔබේ වත්මන් පදිංචිය ?එගොඩවත්ත පාරේ, තුන්වැනි පටුමගේ* දැන් ගමත් එක්ක සම්බන්ධය දුරස්වෙලා ද?නෑ නෑ අපි මාසයකට දෙතුන් දවසක් ගමේ යනවා. තාමත්, ඒ පරිසරයට අපි ආදරෙයි.* ඔබ ජාතික උරුමයන් හා සංස්කෘතික කටයුතු අමාත්‍යාංශයට පත් වන්නේ ?2009 වසරේදී 2010 දීත් මා පත්ව ආයේ මෙම අමාත්‍යාංශයටමයි.* ඒ කියන්නෙ ඔබට අමාත්‍යාංශ ලේකම් ධූරය පළමුවරට හිමිවන්නේ 2009 වර්ෂයේදීයි?ඔව්,* ඒ අවස්ථාවේ ඔබට දැණුනු හැඟීම?ලොකු සතුටක් ඇතිවුණා. කුඩා කාලෙ ඉඳලම මේ රටේ කිසියම් ඉහළ තනතුරක් දරමින් ජනතාවට සේවය කරන්න ඕන කියන හැඟීම මට තිබුණා. මේ සඳහා හැමවිටම මට උපයෝගි වුණේ තරග විභාග. මම මෙතෙක් පැවැති තරග විභාග සියල්ල ජය ගත්තා. අනෙක් කරුණ මේ තනතුර මට ජනාධිපතිතුමා විසින් පිරිනැමුවේ මගේ පළපුරුද්ද, කාර්යය සාධනය නිසා බවයි මගේ හැඟීම.* මේ අමාත්‍යාංශය පිළිබඳ කතා කළොත්?මෙය ලංකාවේ වැදගත්ම අමාත්‍යාංශයක්. ඒ වගේම ජන උරුමය හා සාරධර්ම ගොඩනඟන ආයතන සමූහයක් මීට අයත්. පුරා විද්‍යා දෙපාර්තමේන්තුව, කෞතුකාගාරය, ලේඛනාරක්ෂකය, ටවර්හෝල් රඟහල පදනම ආදී ආයතන 11ක් මීට අයත් වනවා. මේ සියල්ල ජනජීවිතයේ පූර්ව උත්පත්තියේ සිට මරණය දක්වාම ඒ පිළිබඳ කතිකාවක් ගොඩනඟන ස්ථාන. ඒ නිසා මේ අමාත්‍යාංශය මට ලැබීම වාසනාවක්කොට මං සලකනවා.* ප්‍රසංග කලාවේ උන්නතිය උදෙසා ගෙන ඇති පියවර මොනවාද?මේ රටේ 2, 50000ක් පුරා විද්‍යාත්මක ස්ථාන තිබෙනවා. ඒවා හැකි තරම් දියුණු කිරීමට වගේම, ජනාධිපතිතුමාගේ සංකල්පයට අනුව,යන වැඩසටහන් ඔස්සේ ප්‍රසංග කලාවේ උන්නතියට අපි බොහෝමයක් කටයුතු සිදුකොටගෙන යනවා.* මේ සේවාවන් ක්‍රියාවට නැඟෙද්දී ඔබේ කාර්ය මණ්ඩලයේ සහය කෙබඳුද?ඉතා ඉහළයි. මගේ කාර්යය මණ්ඩලය 6400ක් ඉන්නවා. ස්ථාන 2500ක් අපේ අවධානය යටතේ තිබෙනවා.* ඔබේ ඇමැතිතුමිය ගෙන් ලැබෙන සහයෝගය මතක් කළොත්?පවිත්‍රා වන්නිආරච්චි ඇමැතිතුමිය ඉතා දක්ෂ ඇමැතිවරියක්. මහින්ද චින්තනයට අනුව සූසැට කලාව දියුණු කරන්නයි අපේ උත්සාහය. එහිදී නියෝජ්‍ය අමාත්‍ය ගුණරත්න වීරකෝන් මැතිතුමාත් නොමඳ සහයක් අපට ලබා දෙනවා.* රාජකාරි කටයුතුවලදී ඔබට තිබෙන ලොකුම ආශිර්වාදය පිළිබඳ මතක් කළොත්?රටේ ජනාධිපතිතුමාගේ පටන් තිබෙන පූර්ව දැනුම මට ලොකු භාග්‍යයක්. එතුමා කම්කරු ඇමැතිවරයාව හිටි කාලෙ මම එතුමාගේ මාධ්‍ය ලේකම්වරයා, මේ රටේ අගමැතිතුමා යටතේ වැවිලි කර්මාන්ත අමාත්‍යාංශයෙත්, චමල් රාජපක්ෂ කතා නායකතුමා මන්ත්‍රීවරයාව සිටි අවධියේ උපදිසාපතිවරයකු ලෙසත් මම සේවයකොට තිබෙනවා.* මෙවර සාහිත්‍යකලා මහෝත්සවය පිළිබඳ කතා කළොත්?මෙරටේ ලොකුම කලා මංගල්ලය ලෙස මෙය හැඳින්විය හැකියි. මෙය සාහිත්‍යකරුවන් ඇගයීමට ලක් කරන මහඟු අවස්ථාවක්. ඔවුන්ට වේදිකාවක් තනා දීමක්. මෙවර එය පැවැත්වෙන්නේ කොළඹ අරලියගහ මන්දිරයේදියි.* ඔබේ විශ්‍රාමික ජීවිතයේ සැලසුම කෙබඳුද?කවදාහරි විශ්‍රාම යන දවසක අතීතය ආපස්සට ආවර්ජනයකොට පිරුණ සතුටකින් යන්න පුළුවන්. මැරෙන මොහොත දක්වාම සතුටු විය හැකි අතීතයක් මට තියෙනවා. මෙය වෙදකම කරන්න මට ලැබෙන තවත් කදිම අවස්ථාවක් වේවි.* රජයේ සේවකයන්ට ඔබට දියහැකි පණිවුඩයක් තිබෙනවාද?උවමනාවෙන්, උත්සාහයෙන් හා අධිෂ්ඨානයෙන් තමන් උපන් දේශයට රට වැසියන්ට තම ශක්තිය මුදා හැරලා වඩා හොඳ අනාගතයකට මුල පුරන්න කියලයි මං කියන්නෙ. ඒ වගේම නොදියුණු ගම්මානවල ඉපදීම දියුණුවට බාධාවක් නොවෙයි. දක්ෂයට හැම තැනම ඉඩ තියෙනවා. ඒ වගේම නිහතමානිකම රාජ්‍ය සේවයට ආභරණයක්. රාජ්‍ය සේවය නිවැරැදිව කරන්න බැරිනම් එහි රැඳී නොසිටීම වඩා උචිතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=f1008253</link>
    <topic>ගොවීන් කෘෂි රක්‍ෂණය ගැනදැනුවත් නෑ</topic>
    <author>සමන්මලී ප්‍රියශාන්ති ඡායාරූප තුෂාර ප්‍රනාන්දු</author>
    <content>‘රට නැඟුමට කෘෂි වත ගොත” යන මැයෙන් ශ්‍රී ලංකාවේ කෘෂි කර්මාන්තය හා කෘෂිකර්ම අමාත්‍යාංශයේ කාර්යභාරය පිළිබඳ මෙවර පාර්ලිමේන්තුවට තේරී පත් වූ නවක මන්ත්‍රීවරුන් දැනුවත් කිරීමේ වැඩමුළුවක් පැවැත්වීමට හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය පියවර ගෙන ඇත. ඒ පිළිබඳ හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනයේ අධ්‍යක්‍ෂ නීතිඥ ලලිත් කාන්ත ජයසේකර මහතා සමඟ කළ සාකච්ඡාවකි මේ.* හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය කෘෂිකර්මය වෙනුවෙන් ලබා දෙන්නේ කුමන අන්දමේ දායකත්වයක් ද?1972 දී හිටපු ඇමැති හෙක්ටර් කොබ්බෑකඩුව මහතා විසින් මේ ආයතනය පිහිටුවීමට කටයුතු කළා. ගොවි ජනතාව ගේ සමාජ ආර්ථික ගැටලු සොයා බලා එම ගැටලුවලට විසඳුම් රජයට ඉදිරිපත් කිරීම මේ ආයතනයේ වගකීමයි. අප ආයතනයේ පරීක්‍ෂණාගාරය වන්නේ මේ රටේ ගොවි ජනතාවයි. කෘෂිකර්මය සම්බන්ධයෙන් ගොවියාට පැන නගින පොහොර, ඉඩම්, තාක්‍ෂණික ගැටලු සහ ඉඩම් පිළිබඳ ප්‍රශ්න සොයා බලා අප ආයතනය ඊට විසඳුම් ලබා දෙන්නේ රජයටයි.වී හෙක්ටයාරයකින් බුසල් 10 – 12 අතර ප්‍රමාණයක් ලබා ගන්න පුළුවන් වුණත් ගොවීන් ගන්නේ බුසල් 4 ක් 5 ක් වගේ ප්‍රමාණයක් පමණයි. හොඳ බීජ නොමැති වීම, නිසි කළට පොහොර නොදැමීම, ගුණත්මකභාවයෙන් ඉහළ පොහොර නොදැමීම මෙයට හේතු වෙනවා. අප ආයතනයේ වගකීම මෙම ගැටලුවලට විසඳුම් සෙවීමයි.* ඔබ ආයතනයේ ඉදිරි අරමුණු පැහැදිලි කළොත්?තිරසාර ගොවිජන සහ ග්‍රාමීය සංවර්ධනය සඳහා දැනුම ජනනය කර බෙදා හැරීම අපගේ ඉදිරි දැක්මයි. විශේෂයෙන් අප ආයතනය අදහස් කරන්නේ 21 වැනි සියවසේ කෘෂිකර්මය දැනුම පදනම් කරගත්තක් විය යුතු බවයි. ඒ වෙනුවෙන් අපි පළමුව කරන්නේ ගොවීන් තුළ ආකල්පමය වෙනසක් ඇති කිරීමට කටයුතු කිරීමයි. අපේ පාරම්පරික කෘෂිකර්මය ව්‍යාපාරික කෘෂිකර්මයක් බවට පත් කළ යුතුයි. තමන් ගේ නිෂ්පාදනවලට වැඩි මිලක්, වැඩි අස්වැන්නක් ලබා ගත හැකි ක්‍රමෝපායන් කරා ගොවියා ගමන් කළ යුතුයි.* ගොවි ජනතාව ව්‍යාපාරික කෘෂිකර්මයකට ගෙන යෑමට ඔබ ආයතනයේ සැළසුම් මොනවාද?අපි මේ වන විට ගොවි ජනතාව සවිබල ගැන්වීමේ දීප ව්‍යාප්ත වැඩ පිළිිවෙළක් ක්‍රියාත්මක කරනවා. පහළ මට්ටමේ සිටින ගොවියා ඉහළට ගෙන ඒමයි අපි මේ වැඩසටහනින් බලාපොරොත්තු වන්නේ. තෝරා ගත් ගොවි සංවිධාන හරහා අපි ගොවීන්ට එක් දින වැඩමුළුවක් පවත්වනවා. එහි දී අපි ගොවියා සංවිධානය වීමේ අවශ්‍යතාවය පැහැදිලි කර දෙනවා. කණ්ඩායම් හැඟීමෙන් කටයුතු කිරීම මඟින් ගොවීන්ට බැංකු ණය ලබා ගැනීමේ පහසුකම් ආදී සියලු අවශ්‍යතා ඉටු කර ගැනීමට මඟ පෑදෙනවා.මීට අමතරව කෘෂි අංශයේ ගැටලු ගැන විශේෂඥ දැනුම තිබෙන බුද්ධිමතුන් කැඳවා ගොවීන්ට දේශන පැවැත්වීමට ද අප කටයුතු කරනවා. මේ එක් දින වැඩමුළුවෙන් පසු ගොවියා ගමට යන්නේ දැනුමෙන් සන්නද්ධවයි. ඔවුන් සංවිධානය වී තමන් ගේ වගාවට අදාළ ගැටලු විසඳා ගැනීමට එවිට පෙරමුණ ගනු ලබන බව අපට විශ්වාසයි. එවැනි වැඩසටහන් ගොවීන් අතර ක්‍රියාත්මක වේදැයි අපි පසු විපරම් කරනවා. අද බොහෝ ගොවීන් කෘෂි රක්ෂණය ගැන දැනුවත් වී නැහැ. ගොවීන්ගෙන් සියයට එකක්වත් කෘෂි රක්ෂණයට බැඳී නැහැ. මේ කෘෂි රක්ෂණය ගැන ජනතාව හරි හැටි දැනුවත් වුණා නම් ගොවීන් මීට වඩා කෘෂි රක්ෂණයේ දායකත්වය ලබා ගනීවි.* නවක පාර්ලිමේන්තු මන්ත්‍රීවරුන්ට කෘෂිකර්මාන්තය ගැන වැඩමුළුවක් පැවැත්වීමට අදහස් කළේ ඇයි?රජයේ සියලු සේවකයින්, දේශපාලනඥයින් කෘෂිකර්මය නඟා සිටුවීමට මැදිහත් විය යුතුයි. කුමන කාර්යයක් කල් දැම්මත්, කෘෂිකර්මය කල් දාන්න බැහැ. ගොවීන්ට යටිතල පහසුකම් ලබාදෙන්න දේශපාලනඥයා අවශ්‍යයි. මේ හේතුව නිසා අපි හිතුවා කෘෂිකර්මය ගැන ප්‍රතිපත්ති සම්පාදකයෝ දැනුවත් කළ යුතුයි කියලා. ඒ නිසා අපි මේ එක් දින වැඩමුළුව සංවිධානය කළා.* මෙමඟින් ඔබ අරමුණු කරන්නේ කුමක් ද?මේ වැඩමුළුවේ දී ගොවියාට බලපාන ගැටලු ගැන මන්ත්‍රීවරයා දැනුවත් වෙනවා. තමන් ගේ ගමේ ගොවියාගේ ගැටලු මොනවාද? ගොවියා වෙනුවෙන් ලබා දිය යුතු පහසුකම් මොනවාද? කියලා මෙහි දී මන්ත්‍රීවරයා දැනුවත් වෙනවා. ඒ අනුව මන්ත්‍රීවරයාට ගමේ ගොවියා වෙනුවෙන් කළ යුතු දේ කුමක් ද යන්න අවබෝධ වෙනවා. අද කෘෂිකර්මය වෙනුවෙන් සියයට 32.05 ක ශ්‍රම දායකත්වයක් තිබුණත් ජාතික ආර්ථිකය නංවාලීමට සියයට 12.5 ක පමණ අඩු දායකත්වයක් ලැබෙන්නේ.මේ සියලු දේට විසඳුම් දිය හැක්කේ මන්ත්‍රීවරයාට පමණයි. අපි මේ වැඩමුළුවේදී මන්ත්‍රීවරුන්ට අවබෝධ කරවනවා දිස්ත්‍රික් හා ප්‍රාදේශීය කෘෂිකර්ම සභාවට මන්ත්‍රීවරයා සහභාගි වීමේ අවශ්‍යතාවය පිළිබඳ.අපි ආදර්ශ ගොවි ගම්මාන නිර්මාණය කිරීමේ වැඩපිළිිවෙළක් අරඹනවා. මේ වන විට අපට ගොවි ජනසේවා සංවර්ධන මධ්‍යස්ථාන 555ක් තිබෙනවා. අපේ අරමුණ ඒ හරහා ආදර්ශ ගම්මාන පිහිටුවීමයි. මන්ත්‍රීවරුන්ට එක් දින පුහුණු වැඩමුළුවක් පවත්වා ඒ පිළිබඳව දැනුවත් කිරීම මගින් ආදර්ශ ගම්මාන පිහිටුවීමේ අරමුණ ඉටු කර ගැනීමට අපි අදහස් කරනවා.* මේ වැඩමුළුවේ දී නවක මන්ත්‍රීවරුන් දැනුවත් කරන්නේ කුමන අන්දමින් ද?”රට නැඟුමට කෘෂි වත ගොත” යන මැයෙන් මේ වැඩමුළුව සංවිධාන කර තිබෙනවා. එය මෙම 26 දා (හෙට) පැවැත්වෙනවා. එහිදී කෘෂිකර්ම අමාත්‍යාංශය හා ඒ යටතේ ඇති ආයතනවල ප්‍රධාන කාර්යයන් පිළිබඳ කෘෂිකර්ම දෙපාර්තමේන්තුව, අපනයන කෘෂිකර්ම දෙපාර්තමේන්තුව හා අප ආයතනය පිළිබඳ මන්ත්‍රීවරුන් දැනුවත් කරනවා. ඒ සඳහා ඒ ඒ ආයතනවල ප්‍රධාන නිලධාරීන් ඉදිරිපත් වී සිටිනවා. මීට අමතරව කෘෂි නිපැයුම්වල නව ප්‍රවණතා සහ කෘෂි අංශයේ ගැටලු හා අභියෝග පිළිබඳව ද මන්ත්‍රීවරුන් දැනුවත් කරනවා.* මෙවැනි වැඩමුළුවක් පැවැත්වෙන්නේ පළමු වරට ද?ඇත්තෙන්ම ඔව්. නවක මන්ත්‍රීවරුන් දැනුවත් කිරීමේ වැඩමුළුවක් අපි ක්‍රියාත්මක කරන්නේ පළමු වරටයි. සියලු රජයේ සේවකයන් කෘෂිකර්මයට ලැදියාවක් දැක්විය යුතුයි. ඒ සඳහා ප්‍රදේශයේ රජයේ සේවකයින්, දේශපාලනඥයන්, ගොවීන් ඒකරාශි වී කෘෂිකර්මය නගා සිටුවිය යුතුයි.ගොවි ජනතාව නංවාලීමේ ක්‍රියාවලිය නිසි පරිදි ක්‍රියාත්මක කළ හැකි වන්නේ ආහාර සුරක්‍ෂිත කළොත් පමණයි. මේ නිසා අපි මේ වැඩසටහන ක්‍රියාත්මක කරන්නේ අපි වවමු රට නගමු වැඩසටහනට සමගාමීවයි. විශේෂයෙන් කෘෂිකර්ම ඇමැති මහින්ද යාපා අබේවර්ධන මහතා ගේ මඟ පෙන්වීම යටතේ අපි මේ වැඩසටහන ක්‍රියාත්මක කරන්නේ.* සැප්තැම්බර් 1 දා සිට ජාතික ගොවි සතිය පැවැත්වෙනවා. ඒ සඳහා ඔබ ආයතනය දායක වෙනවාද?ඔව්. මෙවර ජාතික ගොවි සතිය පැවැත්වෙන්නේ හම්බන්තොට, බටඅත ප්‍රදේශයේ දීයි. එහිදී පැවැත්වෙන ප්‍රදර්ශනයේ දී අප ප්‍රදර්ශන කුටියක් ඉදිරිපත් කරනවා. මීට අමතරව හම්බන්තොට හා මාතර ගොවීන් දහස බැගින් ;ගන්වා ගොවීන් සවිබල ගැන්වීම යටතේ දේශන පැවැත්වීමට අදහස් කර තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>25</day>
    </date>
    <link>http://www.dinamina.lk/2010/08/25/_art.asp?fn=f1008254</link>
    <topic>තහනම් ගස පාමුල අතරමං වූ යෞවනය</topic>
    <author>නදීෂාණි පි‍්‍රයංගිකා</author>
    <content>ආදරය වූ කලී විශ්වීය බැඳුමකි. ඔබට, මට සේ ලෝකයාට ද ජීවත්වන්නට ආදරය අවැසිය. එහෙත් විෂම වූ සිතුවිලි ඇත්තවුන් වෙසෙන, ගැඹුරු වූද, පරක් තෙරක් නොපෙනෙන්නා වූද නූතන සමාජ ක්‍රමවේදය තුළ ආදරය, ගෞරවය යනු කුමක්දැයි යන්න සැබවින්ම සිතිය යුත්තකි.සතර පෙරනිමිති දැක, නළඟනන්ගේ විකාර රූපීත්වය හමුවේ යශෝධරාවද හැරදා, සත්‍ය සොයා ගොස්, අමා මෑණි බුදුපියාණන් ලෝකයා වෙත ආදරය, කරුණාව බෙදා දුන් සේක. “සියල්ලන්ට ම ප්‍රේම කරන්නට යැයි” යේසුස් වහන්සේ ද අනුගාමිකයන්ට ඉගැන්වීය. ආගමික මතය ඒ අයුරින් හඬ ගැසුණි.නූතන පෙම්වතුන්එහෙත්, වාණිජ්‍යකරණය පසුපස හමා යන්නා වූ නූතන සමාජ ප්‍රවාහය තුළ අපට දක්නට අසන්නට ලැබෙන්නේ ආදරය නොව රාගයෙන් මත්වූවන් ගේ කතා පුවත් ය. නූතනයේ දී පෙම්වතෙකු හා පෙම්වතියක අතර ඇත්තේ සැබෑ ආදරයක්ද? එය අප ආදරය යැයි අර්ථකථනය කළ ද තාරුණ්‍යයේ හැඟීමට මුල්තැන දුන්, බුද්ධිය පසෙක ලූ රාගය ඉස්මතු වූ හැඟීම් සමුදායකි. වැට කඩොළු නැති ඉසව්වක් සොයා පියාසර කරන්නට ගොස් තටු සිඳී ගිය කිරිල්ලියන්, කඳුළු මැදින් ජීවිතය ගත කරයි. ආදරය පරයන රාගයෙන් වෙළී ගිය මනසින් මිදෙන්නට නොහැකිව කනේරු ඇට කා වස බෝතලය අතට ගෙන ජීවිත ගමනින් සමුගන්නවුන්ද අප අතර නො සිටිනවා ද නොවේ.තහනම් ගෙඩි රස බලන්නට ගොස් දරුවන්ට පියෙකු හෝ මවක අහිමි වන්නේ ද ශෝචනීය ලෙසිනි. තම දියණිය ගේ ජීවිතය අඳුරට හෙළමින් කහවණු සොයා ඇදෙන මවුවරු ද අප අතර සිටී. එහෙත්, කහවණුවලට වඩා “දියණියක” මවකට වටින බව ඇයට සිතෙන්නේ දියණිය කතරක අතරමං වූ විටය.ඔබ තරුණියක නම් බස්රථයේ දී, දුම්රියේ දී හෝ මගතොටේ දී ඔබට අනේකවිද කායික හෝ මානසික අතවරයන්ට මුහුණ දෙන්නට සිදු වී ඇති ද ? මදක් සිතන්න. ක්ෂණික ආස්වාදයක් ලබා ගන්නට හැඟීම්වලට වහල් වූවන්ට වයස් භේදයක් තිබේද ? කාන්තාවක ගේ ශරීර ස්පර්ශය ඇගේ කැමැත්තෙන් නොව අකමැත්තෙන් ලබා ගැන්මට තරම් ඔවුන් කෙතරම් කෲර ද ? එවන් මොහොතක ඔබට දැනෙන අපහසුතාවය තවකෙකුට නොතේරීම කාන්තාව තවත් අසරණ කරවන්නට හේතුª වන බැව් කිව යුතුªය. සියල්ලෝ සිදුවන දේ නොදැක මෙන් ඉවත බලා සිටිති. කලාතුරකින් ඊට එරෙහිව හඬක් නගන්නෝ ද සිටීම භාග්‍යයකි.විනෝදාස්වාදයආගමානුකූල පරිසරයකින් යුක්ත, සාරධර්ම අගයන, අසාධාරණයේ දී එරෙහි වන ජාතියක් ලෙස අප විසින් අපව හඳුන්වා දෙමු. එහෙත් නූතනයේ දී සියල්ල උඩුයටිකුරු කර හැඟීම්වලට මුල්තැන දෙන්නට තරම් අප නියාලුදැයි ඔබ ඔබෙන්ම අසන්න.අතීතයේ එක් දිනක අප මනමේ කුමරු මනමේ කුමරිය, සිංහබාහු වැනි ප්‍රශස්ත වේදිකා නාට්‍යයක්, ආදර්ශ කැටිකරගත්, විනෝදාස්වාදය සපයන වස්තු බීජයන්ගෙන් යුත් සිනමා දර්ශනත්, ශාස්ත්‍රීය පොත පතෙනුත්, “නව නළු රසය” වින්දෙමු. එහෙත් යුරෝපීය සහ බොලිවුඩ් සංස්කෘතීන් අනුකරණය තුළ අද “සිප වැළඳ ගැනීම් හෝ ලිංගික දර්ශනයන්ගෙන් තොර” සිනමා පට නිර්මාණවන්නේ ඉතා අල්ප වශයෙනි. පෙර සිනමා ව තුළ ද සිප වැළඳ ගැනීම් තිබුණ ද ඒවා අද තරම් කාමුක නොවිණි. “වැඩිහිටියන්ට පමණයි” ලේබල් රැගත් සිනමා පට තුළ අන්තර්ගතය නරඹන්නට තාරුණ්‍ය පෙළඹෙන්නේ නිරායාසයෙනි. ප්‍රේම කතා පිරී ඇත්තේ ද ආදරය නොව හැඟීම් ඉස්මතු කරවමිනි.”අනුකරණයට අප දක්ෂ ජාතිකයකැ”යි කීවේ කට කහනවාටම නොවේ. කුතුහලය තාරුණ්‍ය හෝ වයස් භේදය නොසළකයි. සිනමා දර්ශනවල බොළඳ පෙම්වතුන් වන්නට, නවකතාවල චරිත වන්නට ඒ කුතුහලය ඔවුන් රැගෙන යයි. ඒ, ඒ පිළිබඳ ඇති දැනුම්වත් භාවයේ අඩු බව නිසාවෙනි.බටහිර රටවල් ගත් කළ බොහෝ රටවල ලිංගික අධ්‍යාපනය පිළිබඳ දැනුම්වත් වීම් ලබාදෙන්නට ඔවුන් සැරසී සිටී. හැඟීම් මුහුකුරා යන අවදියක දී ඒ පිළිබඳ මනා අවබෝධයක් ලබාදීම “කුතුහලය” මැඩලන්නට උපකාරි වේ. එහෙත් ශ්‍රී ලංකාව තුළ මෙම තත්ත්වය හාත්පසින් ම වෙනස් ය. අප නව යොවුන් වියේ හැසිරීම් රටා ඉගෙන ගන්නේ පොත පතට සීමා වූ දැනුමක් පමණි. ඉන් ඔබ්බට අපට ඉතිරි වන්නේ කුතුහලයකි. ශිෂ්ට යැයි සම්මත සමාජයක් තුළ ශිෂ්ට නොවූ යම් හැසිරීම් රටාද ඊට වගකිව යුතු ය.අතීත රජ දවස රජවරුන්ට අන්ත:පුර තිබූ බව සැබෑ ය. පැරැණි සමාජයේ “එකගෙයි කෑම” ද තිබිණි. එහෙත්, මිනිසා ශිෂ්ටාචාර ගතවත් ම දියුණුවත් ම බැහැර කළ යම් දෑ සමාජය විසින් නැවත ගොඩනගන අයුරු දක්නට ලැබේ. සමාජය වූ කලී අප-අපම ය.නොසන්සුන් සිතිවිලමහමගදී ඔබට ඉඟි බිඟි පානා අභිසාරිකාවන් හමු වී තිබෙන්නට පුළුවන. ඔබ ඔවුන් දෙස වපරැහින් බලන්නට ඇත. එහෙත් ඔවුන් එවැන් තැනකට ඇද දැම්මේ කවරෙකු දැයි මදක් සිතන්න. තරුණියක රූමත් වූ පමණින්, අඟ පසඟ තිබූ පමණින් ඇයට ලොල්වූවෙකුගේ ග්‍රහණයකින් සිදු වූ වැරදීම ඇය මෙවන් ජීවිතයකට ගෙන එන්නට හේතු වන්නට ඇත. මොනරුන් එකතු කිරීම ද විකල්ප ආශාවක් ලෙස ඒ තුළ ඉස්මතු විය.බිරිය දරුවන් සමඟ නිවසේ රැය පහන් කරයි. දහස් ගණන් මුදල් වැයකර ස්වාමියා වෙනත් අඟනක සමග පැය කීපයක් නිදි සුව විඳී. විකෘති ආශාවන්ගෙන් යුත් එවැනි පෝසතුන් ද අප අතර ම ජීවත් වෙති.එවැනි විකෘති මානසිකත්වයක් කරා ඔවුන් රැගෙන යන්නට ඔවුන් පසුපස අදෘෂ්‍යමාන හස්තයක් ක්‍රියාත්මක වේද? නැත. මැඬ ගත නොහැකි සිතිවිලිවල නොසන්සුන් බව තමාගේ ජීවිතය ද තවකෙකුª ගේ ජීවිතය ද අඳුරට ගෙන යන බැව් ඔවුන් නොසිතන්නේ ඇයි ?සිනිඳු මල්පෙති”ගැහැනිය” ලොව උතුම් ම සම්පතයි. අප ලොවට දායාද වන්නේ මවකගේ කුසෙනි. කිරි බීවේ ඇගේ රන් දෙතනෙනි. හැදී වැඩුණේ ඇගේ තුරුලේ ය. එහෙත් එක දිනක හෝ මවක් වන්නට පෙරුම් පුරන මල් කැකුළක් සියතට ග්‍රහණය කර, සිනිඳු මල්පෙති තලා පෙළා දමන්නේ සිතක් පපුවක් නැති අයෙකු මෙන් ද ?නීතිය අකුරට ක්‍රියාත්මක වනවා යැයි බොහෝ දෙනා පවසති. එහෙත් එවන් පසුබිමක් තුළ හිඳ, මහමගදී සිදුවන අතවරයන්හිදී, හිංසනයන්හිදී ඇස් කන් පියා නිහඬව සිටීමෙන් නිගා කරන්නේ තමාගේම මල් කැකුළකට හෝ දරුවන් දායාද කළ දුක් ඉසිලූ තමාගේ ම අම්මාට හෝ බිරිඳට බැව් නොසිත්නේ මන්ද ? මදක් සිතන්න. රාගය යනු ආදරය නොවේ. හැඟීම් යනු ආදරය ද නොවේ. එක් පුරුකක් පමණි.ආදරය උත්තරීතරය, ලොවක් ජීවත් කළ හැකි ය. යහපත් මිනිසුන් ගොඩනැගිය හැකි ය.පිපෙන්නට සැරසෙන පිපී ලොව සුවඳ විහිඳවන්නට ඔබේ රැකවරණය අයදින මල් කැකුළකට නිදහසේ පිබිදෙන්න ඉඩදෙන්න. ආදරය, සෙනහස කැටිකරගත් සුවඳින් ලොව සුවඳවත් කරන්නට ඉඩ දෙන්න. එවිට විශ්වය ම සුවඳවත් වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008261</link>
    <topic>ජී.එස්.පී. නොලැබුණාටඇඟලුම් රැකියා සුරක්ෂිතයි</topic>
    <author>නුවන් කොඩිකාර</author>
    <content>‘ජී.එස්.පී. ප්ලස්’ සහනය අහිමිවීම නිසා මෙරට කිසිදු කර්මාන්ත ශාලාවක් වසා දැමීමක් හෝ රැකියා අහිමිවීමක් සිදුව නැතැයි රජය අවධාරණය කරයි.රටේ අනන්‍යතාවට බලපෑමක් සිදුවන කිසිදු කොන්දේසියකට යටත්ව කිසිදු සහනයක් ලබාගැනීමට රජය සූදානම් නැතැයි ද රජය කියා සිටී.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා ඊයේ (25) ප්‍රවෘත්ති දෙපාර්තමේන්තුවේ පැවැති ප්‍රවෘත්ති සාකච්ඡාවකදී එම කරුණු හෙළි කෙළේය. ජී.එස්.පීී. ප්ලස් සහනය අහිමිවීමෙන් අපේ රටට පමණක් නොව යුරෝපා ජනතාවටද වැඩි මිලක් ගෙවා භාණ්ඩ ගැනීමට සිදුවන බවද ඒ මහතා කීවේය.ශ්‍රී ලංකා මහ බැංකුව පෙන්වා දෙන පරිදි ජී.එස්.පී. ප්ලස් සහනය අහිමි වීමෙන් සමස්ත අපනයන වටිනාකමෙන් 1.4% අහිමි වුවත් නිෂ්පාදන ගුණාත්මක භාවය වැඩිකිරීමෙන් එම අහිමි වීමට මුහුණ දිය හැකි බවද ඇමැතිවරයා කීවේය.ජී එස් පී ප්ලස් සහනය සදාකාලික හිමි නොවන්නක් බව පෙන්වාදුන් ඇමැතිවරයා එය අහිමි වීමට කුමන මොහොතක හෝ මුහුණ දීමට සිදුවන බවද නියෝජ්‍ය ඇමැතිවරයා කීවේය.2008 වසර වන තෙක් ශ්‍රී ලංකා ඇඟලුම් අපනයන මිලදී ගැනීමේ ප්‍රමුඛයා අමෙරිකා එක්සත් ජනපදය බවද කිසිදු බාධාවකින් තොරව එරට ඉදිරියටත් අපගේ නිෂ්පාදන මිලදී ගන්නා බවද හෙතෙම කීවේය. ජී එස් පී ප්ලස් සහනය 2005 වසරේ සුනාමි ඛේදවාචකයෙන් සිදුවූ හානිය නිසා මෙරටට හිමිවුණ බවද ඒ මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008262</link>
    <topic>මෙදා පහේ ශිෂ්‍යත්ව ප්‍රතිඵල සමඟලැබූ ලකුණු දැක්වෙන සහතිකයකුත්</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයට පෙනී සිටි සියලුම සිසුන්ට, තමන් ලබාගත් ලකුණු දැක්වෙන සහතිකයක් මෙවර ශිෂ්‍යත්ව විභාග ප්‍රතිඵල සමඟ ලබා දෙන ලෙසට අධ්‍යාපන ඇමැති බන්දුල ගුණවර්ධන මහතා විභාග දෙපාර්තමේන්තුවට උපදෙස් දෙයි.ශිෂ්‍යත්ව විභාගයේ ප්‍රශ්න පත්‍ර දෙකටම ලකුණු හැත්තෑවට වඩා ලබාගත් සිසුන් එම විභාගය සමතුන් වශයෙන් සැලකීමට පියවර ගන්නැයි ඇමැතිවරයා විභාග කොමසාරිස් ජනරාල්වරයාට දන්වා තිබේ.ශිෂ්‍යාධාර ලබාදෙන්නාවූත් ජනපි‍්‍රය පාසල්වලට සිසුන් ඇතුළත් කර ගන්නාවූත්, අවම කඩඉම් ලකුණු ද සිරිත් පරිදි නිකුත් කරන බවත් එම ලකුණු ද විභාග ප්‍රතිඵල සමග වෙනදා මෙන් නිකුත් කරන බවත් අධ්‍යාපන ඇමැති බන්දුල ගුණවර්ධන මහතා සඳහන් කරයි. ඉකුත් ඉරිදා (22) පැවැති ශිෂ්‍යත්ව විභාගයේ ප්‍රතිඵල නිකුත් කිරීමේ දී ප්‍රථම වරට මෙකී සහතිකය ලබා දෙන බවත්, එය ශිෂ්‍යත්ව විභාග ඉතිහාසයේ ප්‍රථම වරට සිදුවන්නක් බවත් ඇමැතිවරයා කීය.ඕනෑම විභාගයකට පෙනී සිටින විභාග අපේක්‍ෂකයකුට, තමා ලබාගත් ලකුණු හා සමත් අසමත් බව දැන ගැනීමට අයිතියක් ඇති බවත්, එහෙත් ශිෂ්‍යත්ව විභාගයේ දී ලැබෙන්නේ ‘කඩඉම්’ ලකුණු මිස සමත් අසමත් බවක් නොවන හෙයින් සමත් – අසමත් බව දැන්විය යුතු බවට දෙමාපියන් අති විශාල පිරිසක් ඉල්ලා ඇති බවත් පැවැසූ ඇමැතිවරයා, එම කරුණු සැලකිල්ලට ගෙන මෙම තීරණයට එළැඹුණ බව පැවැසීය.ම් ක්‍රමය නිසා දරුවන්ගේ සැබෑ කුසලතා හඳුනා ගැනීමට ගුරුවරුන්ටත්, දෙමාපියන්ටත් ඉඩ ලැබෙන අතර, ඒ අනුව ඉදිරි අධ්‍යාපන කටයුතු සැලසුම් කර ගැනීමට ඉඩ ලැබෙන්නේ යැයිද ඇමැතිවරයා පෙන්වා දෙයි.ශිෂ්‍යත්ව විභාගය, පහ ශ්‍රේණිය සිසුන්ට අතිරේක බර පැටවීමක් වන අතර, එය ඔවුන්ට දැවැන්ත පීඩනයක් ගෙන දෙන්නකැයි වෛද්‍ය විශේෂඥයන් ඇතුළු විද්වතුන් රැසක්ම ජාතික අධ්‍යාපන ප්‍රතිපත්තිය සම්පාදනය පිණිස රැස්වන පාර්ලිමේන්තු උපදේශක කාරක සභාවේ දී කරුණු සහිතව පෙන්වා දීම නිසා ඒවා ද සැලකිල්ලට ගෙන ඇති බව ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008263</link>
    <topic>ඇසළ පෙරහර සාර්ථකව නිම කළ බවසඳහන් සංදේශය ජනාධිපති වෙත</topic>
    <author>අසේල කුරුළුවංශ, ඉන්දික පොල්කොටුව හා සංජය මතුරට</author>
    <content>හෙළයේ අසිරිමත් මහා කලා මංගල්‍යය ලෙස සැලකෙන මහනුවර ඇසළ පෙරහර පෞරාණික චාරිත්‍ර ගරු කරමින් සාර්ථකව පවත්වා අවසන් කළ බව දැක්වෙන සංදේශය, ශ්‍රී දළදා මාලිගාවේ දියවඩන නිළමේ ප්‍රදීප් නිලංග දෑල මහතා විසින් ජනපති මහින්ද රාජපක්ෂ මහතා වෙත ඊයේ (25) බාර දෙනු ලැබීමෙන් පසු මෙවර මහනුවර ඇසළ පෙරහර මංගල්‍යය නිමාවට පත් විය.දහවල් පෙරහර පැවැත්වීමෙන් පසු දියවඩන නිළමේතුමා සතර මහ දේවාල බස්නායක නිළමේවරුන් හා පිටිසර දේවාල බස්නායක නිළමේවරුන් සමඟ පෙරහරින් ජනපති මැදුර වෙත ගොස් පෙරහර සංදේශය ජනපතිතුමන්ට පිළිගැන්වීය.මෙවර පෙරහරට සම්බන්ධව සිට විශිෂ්ට දක්ෂතා දැක් වූ කලා ශිල්පීන්ට සහතික හා තිළිණ ප්‍රදානය කිරීම මෙහිදී ජනපති මහින්ද රාජපක්ෂ මහතා අතින් සිදුකෙරිණි.මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ මෙහෙයවීමෙන් පෙරහර භාරය මගින් ශ්‍රී දළදා මාලිගාව, සතර මහා දේවාල හා පිටිසර දේවාල සඳහා පෙරහර පැවැත්වීමට මූල්‍යාධාර ලබාදීමද ජනපති මූලිකත්වයෙන් සිදුකෙරුණු අතර අගමැති දි. මු. ජයරත්න, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, සංස්කෘතික ඇමැතිනි පවිත්‍රා වන්නිආරච්චි, මධ්‍යම පළාත් මහ ඇමැති සරත් ඒකනායක යන මහත්ම මහත්මීහු ඇතුළු පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008264</link>
    <topic>ප්‍රභාකරන් ආයුධ බිම තබන්නකිසිදා සූදානමින් සිටියේ නෑ</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ. නායක වේළුපිල්ලේ ප්‍රභාකරන් කිසි දිනෙක ආයුධ බිම තැබීමට හෝ යටත් වීමට සුදානම් ව නොසිටි බවත් ඔහුගේ එකම අභිප්‍රාය වූයේ දෙමළ ඊළාම් රාජ්‍ය බවත් ඉන්දීය එම්. ඩී. එම්. කේ. පක්ෂයේ මහ ලේකම් වයිකෝ ප්‍රකාශ කැර ඇත.ශ්‍රී ලංකා රජයේ හමුදාව සහ එල්. ටී. ටී. ඊ. ත්‍රස්තවාදීන් අතර ඇති වීමට නියමිතව තිබූ සටන් විරාමයකට තමන් හරස් වූ බවට එල්. ටී. ටී. ඊ. යේ ජාත්‍යන්තර අංශ ප්‍රධානී කුමරන් පද්මනාදන් කැර ඇති ප්‍රකාශය තරයේ ප්‍රතික්ෂේප කරන බව ද ඔහු පවසා ඇත.උතුරේ මානුෂීය මෙහෙයුම් පැවැති අවසන් කාල වකවානුවේ කොටි ත්‍රස්තවාදීන් අවි බිම තැබීමට කැමැත්තෙන් සිටි බවත් එකී තීරණය නොගන්නා තැනට තල්ලු කෙළේ වයිකෝ සහ නැදුමාරන් බවත් මීට පෙර කුමරන් පද්මනාදන් ප්‍රකාශ කැර තිබුණි. කෙසේ වුව ද සටන් විරාමයකට අවකාශ සැලැසුනිනම් තමා මෙන් ම දෙමළ ජාතික ව්‍යාපාරයේ නායක නැදුමාරන් ද ඊට සහාය දෙන බව ද වයිකෝ ප්‍රකාශ කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008265</link>
    <topic>චීනයේ සිදු වූ ගුවන් අනතුරකින්42ක් නසිති: 54කට තුවාල</topic>
    <author/>
    <content>ඊශාන දිග චීනයේ සිදු වූ ගුවන් අනතුරකින් පුද්ගලයින් 42 ක් මියගොස් තවත් 54 දෙනෙකු තුවාල ලබා ඇතැයි වාර්තා වෙයි.බ්‍රසීලයේ නිෂ්පාදිත මේ ගුවන් යානය පෙරේදා (24) රාත්‍රියේදී අනතුරට පත්ව ඇති අතර, එම යානයේ කළු පෙට්ටිය ද සොයා ගෙන තිබේ. මෙම ගුවන් අනතුර සම්බන්ධයෙන් පුළුල් පරීක්ෂණයක් පැවැත්වෙන බව විදෙස් වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008266</link>
    <topic>ශවේන්ද්‍ර සිල්වාටඑ ජා සංවිධානයේඉහළ පුටුවක්</topic>
    <author>භක්ති ධර්මප්‍රිය මෙන්ඩිස්</author>
    <content>මේජර් ජෙනරාල් ශවේන්ද්‍ර සිල්වා මහතා එක්සත් ජාතීන්ගේ ශ්‍රී ලංකා නියෝජ්‍ය නිත්‍ය නියෝජිත ලෙස පත් කර ඇතැයි විදේශ කටයුතු අමාත්‍යංශ තොරතුරුවලින් ප්‍රකාශ වී තිබේ.මේජර් ජෙනරාල් ශවේන්ද්‍ර සිල්වා මේ වනවිට ශ්‍රී ලංකා යුද හමුදාවේ මෙහෙයුම් අධ්‍යක්ෂකවරයා වශයෙන් කටයුතු කරයි.යුද්ධය ජයග්‍රහණය කිරීම සඳහා 58 වැනි සේනාංකය මෙහෙය වූ මේජර් ජෙනරාල් ශවේන්ද්‍ර සිල්වා එවකට බ්‍රිගේඩියර්වරයකු ලෙස කටයුතු කළ අතර ඔහුගේ සේනාංකය විසින් යුද ජයග්‍රහණ රැසක් අත්පත් කර ගනු ලැබීය.කෙසේ වෙතත් මේ පත් කිරිම සම්බන්ධයෙන් කිසිදු ලිඛිත තොරතුරක් ඊයේ (25) දහවල් වන විටත් මේජර් ජෙනරාල් ශවේන්ද්‍ර සිල්වා මහතා අතට පත් වී නොතිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008267</link>
    <topic>විදුහල්පති හිමියන්ගෙන්තවත් ලක්ෂ 10ක්</topic>
    <author/>
    <content>‘හාමුදුරුවනේ පිහිනුම් තටාකෙ වැඩ ඉවරද?’ජනාධිපති මහින්ද රාජපක්ෂ මහතා පසුගිය දිනෙක ගම්පහ බණ්ඩාරනායක විදුහල්පති ලබුතලේ සුදස්සන හිමියන්ගෙන් ඇසුවේ ය.“ඔව් සර්... තව ටිකක් තියෙනවා. කොහොම හරි මගෙ උපන් දිනේට විවෘත කරනවා.”“මාස ගණනකට ඉස්සෙල්ල ඕනැ නෑ.... මටත් ළංවෙලා කියන්න.‘ඉතුරු වැඩ ටික ඉක්මනට ඉවර කරන්ට ඕනෑ.. මම තව ලක්ෂ දහයක් දෙනවා. මගෙ තාත්තා වෙනුවෙන් යමක් කරන්ඩයි ඉතුරු කරගෙන හිටියෙ. තාත්තා වෙනුවෙන් ඒක දරුවන්ගෙ වැඩේට දෙනවා... ජනාධිපතිතුමාත් මේ වැඩේට හුඟාක් උනන්දුයි.විදුහල්පති සුදස්සන හිමියෝ ආදි ශිෂ්‍ය සංගමයට කීහ.ඒ අනුව ඔක්තෝබර් 02 වැනිදා හෝ ඊට ආසන්න දිනයක දී ගම්පහ බණ්ඩාරනායක විදුහලේ අංග සම්පූර්ණ පිහිනුම් තටාකය විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008268</link>
    <topic>ලෙබනනයේ වීසා නැතිව සිටිනසේවිකාවන් කඩිනමින් දිවයිනට</topic>
    <author>මහින්ද අලුත්ගෙදර</author>
    <content>වීසා නොමැතිව තවදුරටත් ලෙබනනයේ රැඳී සිටින ශශ්‍රී ලාංකික සේවිකාවන් ඉදිරි දින කිහිපය තුළ කඩිනමින් ශ්‍රී ලංකාවට ගෙන්වීමට පියවර ගන්නා බව ශශ්‍රී ලංකා විදේශ සේවා නියුක්ති කාර්යාංශය පවසයි.වීසා කාලය ඉක්මවා ගොස් ලෙබනනයේ රැඳී සිටින ශශ්‍රී ලාංකික කාන්තාවන්ට යළිත් ශශ්‍රී ලංකාවට පැමිණීම සඳහා මාස තුනක පොදු සමා කාලයක් එරට රජය මගින් ලබා දුන් අතර ඒ යටතේ 100 දෙනෙක් පසුගියදා ශශ්‍රී ලංකාවට පැමිණියහ.කාර්යාංශය මගින් මේ කාන්තාවන් සඳහා ගුවන් ටිකට් පත් ලබා දෙන අතර ඊට අමතරව ගුවන් තොටුපොළේ සිට තම නිවෙස් කරා ගමන් කිරීමට අවශ්‍ය ගමන් වියදම් ද ලබා දීමට පියවර ගන්නා බව ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයකු පැවැසීය.ශ්‍රී ලංකා විදේශ සේවා නියුක්ති කාර්යාංශය හා ලෙබනන් හි පිහිටි ශ්‍රී ලංකා තානාපති කාර්යාලය එක්ව එරට රජය සමඟ කළ විශේෂ සාකච්ඡාවක ප්‍රතිඵලයක් ලෙස මාස තුනක පොදු සමා කාලයක් ප්‍රකාශයට පත් කරන ලද අතර, ඒ යටතේ 700 දෙනකු යළි ශ්‍රී‍්‍ර ලංකාවට පැමිණීම සඳහා දැනටමත් ලියාපදිංචි වී ඇතැයි ද එම ප්‍රකාශකයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n1008269</link>
    <topic>ඇසළ පෙරහර සමයේ දී ලංගමයේ ආදායම ලක්ෂ 375ක්</topic>
    <author>සමන්ති වීරසේකර</author>
    <content>මහනුවර ඇසළ පෙරහර සමයේදී මහනුවර දිස්ත්‍රික්කයේ ශ්‍රී ලංකා ගමනා ගමන මණ්ඩලයේ ආදායම රුපියල් ලක්ෂ 375ක් බව මහනුවර දිස්ත්‍රික් ප්‍රධාන ප්‍රාදේශීය කළමණාකරු මහින්ද බස්නායක මහතා පවසයි.ශ්‍රී ලංගම මහනුවර දෛනික ආදායම රුපියල් ලක්ෂ 32ක් පමණ වන අතර දින 10ක් තුළ සාමාන්‍ය ආදායම ලක්ෂ 320කි. පෙරහර සමයේ දින 10 තුළ මේ ආදායම ඉක්මවා වැඩිපුර රුපියල් ලක්ෂ 55ක් පමණ ලබා ගැනීමට හැකි වූ බව ඒ මහතා කීය. මහනුවර උතුර, මහනුවර දකුණ, වත්තේගම යටිනුවර, කඩුගන්නාව හා මාතලේ ඩිපෝවලින් මේ ආදායම උපයා ගත් බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n10082610</link>
    <topic>ඔළුව උඩ තබා කළුගල් කඩන සුදත්ගෙන් ලෝක වාර්තාවක්</topic>
    <author>ඇළහැර සමූහ සරත් වෙළගෙදර</author>
    <content>බකමූණ සුදත් කමල් හෙවත් “නන්දිමිත්‍ර යෝධයා” නමින් හැඳින්වෙන පුද්ගලයා කළුගල් කියුබ් එක ඔළුව උඩ තබා කඩමින් ලෝක වාර්තාවක් තැබීමට ඊයේ (25) සමත් විය.ඊයේ (25) සවස බකමූණ මහවැලි ක්‍රී‍්‍රඩාංගණයේදී මෙම වාර්තාව තැබූ අතර, මීට පෙර ඔහු විසින් කොළඹ මරදානේදී දුම්රිය මැදිරි දහයක් සහ අනුරාධපුරයේදී බස් රථ දහතුනක් එකට ඈඳා ඇද වාර්තා තබා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n10082611</link>
    <topic>ප්‍රවාහන ඇමැති දැන් එන්නේ දුම්රියෙන්</topic>
    <author>ශීලා උඩුවර</author>
    <content>ප්‍රවාහන ඇමැති කුමාර වෙල්ගම මහතා මින් ඉදිරියට දුම්රියෙන් තම අමාත්‍යාංශයට පැමිණෙනු ඇත.මගීන්ට කාර්යක්ෂම දුම්රිය සේවාවක් ලබාදීමට අවශ්‍ය ප්‍රායෝගික තත්ත්වයන් සොයා බැලීම සඳහා ඇමැතිවරයා මෙම තීරණය ගෙන තිබේ. දිගින් දිගටම මගීන්ගෙන් හා මාධ්‍යවලින් එල්ලවන චෝදනා ඇමැතිවරයාගේ දැඩි අවධානයට යොමු වීම මේ දුම්රිය ගමනට තවත් හේතුවක් වී තිබේ. ඊයේ (25) උදේත් ඇමැතිවරයා පාණදුර දුම්රිය ස්ථානයෙන් දුම්රියට නැඟ කොටුව දුම්රිය ස්ථානයට ළඟා විය.ඇමැතිවරයාගේ පෞද්ගලික මැදිහත් වීම නිසා මුහුදුබඩ මාර්ගයේ දුම්රිය නියමිත වෙලාවට පැමිණෙන බව මෙහි දී මගීහු ඇමැතිවරයා සමඟ පැවැසූහ.සෙනසුරාදා දිනයන් හි දුම්රිය සේවා අඩු බවත්, පස්වරු 5න් පසු දුම්රිය කාල සටහනේ ධාවන පරතයක් තිබෙන බවත්, එම අඩුපාඩු සකස් කරදෙන ලෙස තමන් ඉල්ලා සිටින බවත් මගීහු ඇමැතිවරයාට ප්‍රකාශ කර සිටි. අතර අදාළ කාලසටහන් අධ්‍යයනය කර දුම්රිය දෙපාර්තමේන්තු නිලධාරින් සමඟ සාකච්ඡා කොට විසඳුම් ලබාදෙන බවට ඇමැතිවරයා පොරොන්දු විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n10082612</link>
    <topic>තවත් තරුණයන් 5000කටකොරියාවේ අලුතින් රැකියා</topic>
    <author>වෙල්ලස්සේ බණ්ඩාර, අනුර ප්‍රේමලාල් සහ නුවන් කොඩිකාර</author>
    <content>ලංකාවේ තවත් තරුණයන් 5000 කට කොරියාවේ රැකියා අවස්ථා උදාකැරදීමට එරට එකඟ වී ඇත.මේ සඳහා වූ ලිඛිත විභාගය ලබන ඔක්තෝබර් මාසයේදී පැවැත්වේ. පසුගිය දිනවල රටපුරා පැවැති සම්මුඛ පරීක්ෂණවලින් සුදුසුකම් ලබා ඇති 29732 ක් දෙනා ඉහත කී විභාගයට ඉදිරිපත් කෙරේ. ඒ අය අතුරින් 5000 ක් කොරියාවේ රැකියා ලබාදීම සඳහා එරට මානව සම්පත් දෙපාර්තමේන්තුවේ වෙබ් අඩවියට ඇතුළත් කැර ගැනීමට එකඟ වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n10082613</link>
    <topic>පොතුපිටිය මුහුදු වෙරළේමිනී මෝර පැටියෙක්</topic>
    <author>වාද්දූව සමූහ එස්. ආර්. පියදාස</author>
    <content>වාද්දූව පොතුපිටිය මුහුදු වෙරළට ගොඩ ගසා තුබූ මිනී මෝර පැටියෙක් පොතුපිටිය ධීවරයකු වන ජී. හේමපාල අය අල්ලාගෙන තිබේ. අඩි දෙක හමාරක් පමණ දිගින් යුත්මේ මිනී මෝර පැටවා අවුරුද්දක පමණ වයසැති එකකු වන අතර දැනට වතුර පිර වූ ලොකු බේසමක දමා ඇති මේ පැටවා දැක ගැනීමට ජනතාව විශාල වශයෙන් පැමිණෙමින් සිටිති.වසර හතලිහක් තරම වූ තමන්ගේ ධීවර ජීවිත කාලය තුළ මෙවැනි එකෙක් ගොඩට පැමිණියදී හමු වූ ප්‍රථම අවස්ථාව මෙය බැව් සෝමපාල මහතා කීවේ ය. ඈත දියඹේ ජීවත් වන මේ මත්ස්‍ය පැටවා ගොඩට ගෙන දියේ දමා සිටියදී පැය කිහිපයකට පසු මියගොස් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=n10082614</link>
    <topic>කණ්ඩලමේ සුපිරි හෝටලයක නැවතීසල්ලි නොගෙවා පැන්න සුද්දා මාට්ටු</topic>
    <author>දේවහුව සමූහ ඇම්. ඩී. මහින්ද සහ ඉන්දික පොල්කොටුව</author>
    <content>දඹුල්ල, කණ්ඩලම සංචාරක හෝටලයක ලැගුම්ගෙන රුපියල් හත් ලක්‍ෂ හැත්තෑ හතර දහසක (7,74,000/=) බිලක් නොගෙවා පලාගොස් සිටි ඔස්ට්‍රේලියානු ජාතිකයෙක් ගාල්ල ප්‍රදේශයේ සංචාරක හෝටලයක ලැගුම්ගෙන සිටියදී දඹුල්ල සහකාර පොලිස් අධිකාරී කාර්යාලයේ නිලධාරීන් පිරිසක් විසින් පෙරේදා (24) අත්අඩංගුවට ගෙන ඇත.මෙසේ අත්අඩංගුවට පත්ව ඇත්තේ ඊයන් බ්‍රදන් නැමැති ඔස්ට්‍රේලියානු ජාතිකයෙකි.අත්අඩංගුවට පත් සැකකරු බදාදා (25) දඹුල්ල මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි. දඹුල්ල සහකාර පොලිස් අධිකාරී සරත් කුමාර ජෝශප් මහතාගේ උපදෙස් මත දූෂණ විමර්ශණ අංශයේ නිලධාරීන් විසින් සැකකරු අත්අඩංගුවට ගන්නා ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008261</link>
    <topic>මීරිගම පනාවල කන්දේ පදිංචි අපටඉඩම්වල අයිතියවත් නෑ</topic>
    <author>කොටදෙනියාව සමූහ එම්. පී. කුමාර</author>
    <content>මූලික පහසුකම් මෙන්ම පදිංචි ඉඩමේ අයිතියක්ද තවම ලැබී නැති පවුල් සියයක් පමණ මීරිගම පනාවල කන්දේ දෙටුගල කොටසේ පදිංචිව සිටිති.මේ ගම කෙලවර දක්වා වාහනයකින් යෑමේ පහසුව තවම ඔවුනට ලැබී නැත. දැනට ඇති මාර්ග පද්ධතිය ජනසවිය සමයේ ශ්‍රමදාන මට්ටමින් කැපූ එකකි. ඉන්පසු මීරිගම ප්‍රාදේශීය සභාවේ හිටපු සභාපති නාමල් ගුණවර්ධන මහතා මාර්ග පද්ධතිය බැකෝ යන්ත්‍ර යොදා තරමක් දුරට ප්‍රතිසංස්කරණයක් කළත් ඉන් අනතුරුව කිසිම වෙනසක් වී නැතැයි පදිංචිකරුවෝ කියති.සියඹලාගොඩ, අක්කර විස්ස හා බෝතලේ පහළගම යන ග්‍රාම නිලධාරී වසම්වලට අයත්බිම් කොටස් පනාවල කන්දේ දෙටුගල කොටසට අයත්ය. ගමට යන මාර්ග පද්ධතිය තවමත් ගල්කුල අතරින් වැටී ඇති අඩි පාරක් පරිදිය. සමහර මාර්ගයන්හි පාපැදියක්වත් ගෙන යෑමට බැරිය.ළිං කැපුවත් පලක් නැති මේ බිමේ එහි ප්‍රයෝජන ලැබෙන්නේ වැසි සමයට පමණක් බව පදිංචිකරුවෝ කියති. වැසි හමාරවීමත් සමඟ එම ළිංවල පණුවන් ඇතිවන නිසා අනතුරුව පහළ ගමට ගොස් ජලය සොයා ගත යුතු බව සුනිල් චන්ද්‍රසිරි මහතා පැවැසීය. ගල් කුල මැද ඉඩ ඇති තැනක ගොවිතැනක්වත් කරන්නට හෝ වතුර නැතිකම නිසා මෙහි පදිංචිකරුවනට බැරිය. අපහසුවෙන් හෝ ගොවිතැනක් කළත් එය රිලවුන්ගෙන් රැක ගැනීමේ වගකීමක්ද ඔවුනට පැවරී තිබේ.මේ පිළිබඳව අදහස් දැක්වූ ප්‍රදේශවාසියකු වන ඩබ්ලිව්. පී. සේනාරත්න (59) මහතා -“මෙහි පදිංචි වුණේ වසර තිහකට පෙරයි. නොවිඳිනා දුක් විඳිමින් පනාවල වංගුවේ සිට සැතපුම දෙක කරෙන් වැලි ගල් ඇදලා ගේ් දොර හදා ගත්තත් වැඩි දෙනෙකුට හොඳ ගෙයක් දොරක් තවම නැහැ. වසර දහයකට ඉස්සර ඉඩම් මැනලා මායිම් ගල් දැම්මත් තවම නිරවුලක් වී නැහැ. ඒ අතර මේ ගම්මානය මැදින් අධිවේගී මාර්ගය යන බව කියනවා. එය අපි කබලෙන් ලිපට වැටෙන ක්‍රියාවක්. ඊට කැඩෙන නිවාසයන්ට ඔප්පු නැති නිසා වන්දියක්වත් ගන්න නොලැබෙන තත්ත්වයක් උද්ගත වෙලා.පදිංචිකරුවන්ගේ ඉඩම්වලට අදාළ ඔප්පු ලබා ගැනීමට හා සෙසු අවශ්‍යතා ඉටු කරදීමට අවශ්‍ය පියවර ගෙන ඇතැයිද ඉක්මනින්ම ඔවුන්ට සහනයක් සලසා දීමට හැකිවනු ඇතැයි මීරිගම ප්‍රාදේශීය සභාවේ මන්ත්‍රී උදය කුමාර ජයනෙත්ති (එ.ජ.නි.ස.) මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008262</link>
    <topic>දකුණු වීරඟුල පුරන් කුඹුරුයළි වගා කරයි</topic>
    <author>නිට්ටඹුව සමූහ ජෙනට් ජයසිංහ</author>
    <content>නිට්ටඹුව ගොවිජන සේවා බලප්‍රදේශයට අයත් දකුණු වීරඟුල පිහිටි අක්කර 38 ක වපසරිය ඇති පුරන් කුඹුරු යායක් නැවත වගාකිරීමට පියවර ගෙන තිබේ.වීරඟුල දකුණ ප්‍රදේශයේ පිහිටි මේ කුඹුරු යායට ජලය සපයා ගැනීමට තිබූ සියලු ඇළවේලි අවුරුදු 15 ක පමණ කාලයක සිට නඩත්තු කිරීමට බලධාරීන්ගේ අවධානය යොමු නොවීම නිසා ගොවීන් වගාවෙන් බැහැරවී සිටීමෙන් කුඹුරුයාය පුරන් වී තිබේ. ගොවි පවුල් විශාල සංඛ්‍යාවක් මේ නිසා අසරණ බවට පත්වී සිටියහ.නමුත් අදාළ බල ප්‍රදේශයේ කෘෂි පර්යේෂණ සංවර්ධන නිලධාරිණී ශ්‍රීයාණි මහත්මිය මැදිහත් වී බලධාරීන් දැනුවත් කිරීමෙන් පසු ගම්පහ දිස්ත්‍රික් කෘෂිකර්ම සංවර්ධන ව්‍යාපෘතිය යටතේ මේ කුඹුරුයායට ජලය සපයන සියලු ඇළවේලි ප්‍රතිසංස්කරණය කර කුඹුරු යාය වගා කිරීම සඳහා ජලය රැස්කිරීමට අමුණක් සහ බලවත් අඩුපාඩුවක්ව පැවති ට්‍රැක්ටර් පැන්නුමක්ද ඉදිකෙරමින් පවතී.මේ මස 27 දිනට පෙර මෙම සියලු කටයුතු නිම කර ඛණිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතාගේ ප්‍රධානත්වයෙන් සහ බස්නාහිර පළාත් සභා මන්ත්‍ර රංජිත් රූපසිංහ මහතා ඇතුළු ප්‍රාදේශීය සභා මන්ත්‍රීවරුන් රැසකගේ සහභාගිත්වයෙන් මේ 27 වැනිදා වප්මඟුල පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008263</link>
    <topic>කොටිකාවත්ත - මුල්ලේරියාවේඩෙංගු මර්දන වැඩසටහනක්</topic>
    <author>කොළොන්නාව සමූහ ඒ. සුමනසේන</author>
    <content>කොටිකාවත්ත මුල්ලේරියාව ප්‍රාදේශීය සභා බල ප්‍රදේශයේ ඩෙංගු රෝගය වැළැඳීමේ ප්‍රවණතාව මේ වන විට බොහෝ දුරට පහවී ගොස් ඇතැයි ද එහෙත් ඉදිරි වැසි කාලය තුළ එය නැවත වර්ධනය විය හැකි බැවින් ජනතාව ඒ පිළිබඳව දැනුවත් කිරීමේ වැඩසටහන් පවත්වාගෙන යෑම කාලීනව සිදුවිය යුතු අවශ්‍යතාවක් බව කොළොන්නාව ප්‍රාදේශීය සෞඛ්‍ය වෛද්‍ය නිලධාරිනී මාලනී ධර්මදාස මහත්මිය පැවැසුවාය.මේ වන විට අදාළ බල ප්‍රදේශයේ ඩෙංගු රෝගය වැළඳුණු බවට සැකකරන රෝගීන් 180ක් වාර්තා වී ඇති අතර ඉන් දෙදෙනෙකු මිය ගිය බවද ඇය කීවාය.ඒ මහත්මිය එසේ පැවැසුවේ කොටිකාවත්ත - මුල්ලේරියාව ප්‍රාදේශීය සභාව, කොටිකාවත්ත සිංහ සමාජය, ශ්‍රී ලංකා යුද හමුදාව හා ප්‍රදේශයේ පදිංචි නළු නිළියන් රැසකගේ ද සහභාගිත්වයෙන් එම බල ප්‍රදේශය පුරා පවත්වන ලද ඩෙංගු රෝග මර්දන ව්‍යාපෘතිය ආරම්භ කිරීමට පෙර කොටිකාවත්ත සන්ධියේ පැවැති ජනතාව දැනුවත් කිරීමේ රැස්වීමේදීය.කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි මහතාගේ ප්‍රධානත්වයෙන් හා කලාපීය සිංහ සභාපති ආනන්ද බාලසූරිය මහතාගේ සහභාගිත්වයෙන් මේ රැස්වීම පැවැත්විණි.ප්‍රාදේශීය සෞඛ්‍ය වෛද්‍ය කාර්යාලයේ සෞඛ්‍ය නිලධාරීන්, ශ්‍රී ලංකා යුද හමුදාව, ප්‍රදේශයේ හා ඒ අවට පදිංචි නළු නිළියන් ඇතුළු කලාකරුවන් පිරිසක් ද එම අවස්ථාවට සහභාගීව ගෙන් ගෙට හා ව්‍යාපාරික ස්ථාන වලට ගොස් ජනතාව දැනුවත් කළහ.එම ස්ථානවල තත්ත්වය පිරික්සුම් කිරීමේදී ලබාගත් සටහන් අනුව සෑම නිවෙසකටම ස්ටිකරයක් බැගින් ඇලවීමට ද එම කණ්ඩායම් උත්සුක වූහ.එහිදී වඩාත්ම කාර්යක්ෂමතාවකින් යුතු පිරිසුදු ස්ථාන පවත්වාගෙන යන නිවාස හා ව්‍යාපාරවලට රන්වන් පැහැති ස්ටිකරයක්ද, සාමාන්‍ය තත්ත්වයේ පවතින ස්ථානයකට කහ පැහැති ස්ටිකරයක්ද ඇනවීමට කටයුතු යොදා ඇත. මදුරුවන් බෝවීම පවතින තැන් ලෙස සැලැකිය හැකි ස්ථාන හා ව්‍යාපාරික ස්ථානවලට රතු පැහැති ස්ටිකරයක් ඇලවීමට කටයුතු යොදා ඇත. ඒවායේ පදිංචිකරුවන්ට ඉදිරි කාලයේදී එම ස්ථාන පිරිසුදු කැර තබන ලෙස සෞඛ්‍ය වෛද්‍ය නිලධාරීන් ලවා අවවාද කිරීමද මෙහිදී සිදුවූ තවත් වැදගත් සිද්ධියක් විණි.මේ වැඩසටහන අවසානයේ විශේෂ ප්‍රකාශයක් කළ කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංග ආරච්චි මහතා රජය ආරම්භ කොට ඇති ඩෙංගු මර්දන ජාතික වැඩසටහනට සමගාමීව සිදුකරන ලද මේ දැනුවත් කිරීමේ ව්‍යාපෘතිය සඳහා ප්‍රදේශවාසීන්ගෙන් ලැබුණු සහයෝගය අගය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008264</link>
    <topic>රැකියාවකට සිහින මැවූසමීර මරුවා රැගෙන යයි</topic>
    <author>රාවතාවත්ත සමූහ රෝහණ ද සිල්වා</author>
    <content>හුලවාලිගේ සමීර මධුශංක (අවු. 17) මොරටුව, මොරටුවැල්ල ප්‍රදේශයේ කා අතරත් ජනප්‍රිය තරුණයෙකි. ක්ලෝවිස් මාවතේ අංක 75 ඒ දරණ නිවසේ ජිවත්වූ සමීර අ. පො. ස උසස් පෙළ අධ්‍යාපනය හදාරමින් සිටියේය.පසුගිය 14වැනදා සවස දෙකට පමණ පාපැදිය රැගෙන නිවසින් ඔහු පිටත්ව පැමිණියේ උපකාරක පන්තියකට යෑමේ අරමුණෙන්ය. පාණදුර නගරයේ පැවැති එම උපකාරක පන්තියට සමීර සෑම සති අන්තයකම ගියේ පාපැදියෙනි. එදින ඔහු නව ගාලුපාරේ පිහිටි ප්‍රැන්සිස්කු මාවත හන්දියට පැමිණ පාණදුර දෙස බලා යෑමට නව ගාලු පාරේ අනෙක් පසට පාපැදිය හැරෙව්වා පමණි. පාණදුර පැත්තේ සිට කොළඹ දෙසට වේගයෙන් පැමිණි කාරයක් ඔහුගේ පාපැදියේ ගැටුනේ නිමේෂයකිනි. අඩි විස්සකට ආසන්න ප්‍රමාණයක් මහ මාර්ගයේ තාර පොළව මත ඇදීගියේය.සිහිසුන්ව සිටි සමීර මධුශංකව මොරටුව දිස්ත්‍රික් රෝහලට රැගෙන යන ලදී. ඉන් පසු ඔහුව කොළඹ ජාතික රෝහලේ හදිසි අනතුරු ඒකකයට ඇතුළත් කළද මරුවා සමග සටන් කරමින් සිටි සමීර එදිනම රාත්‍රී 7.30 ට පමණ මිය ගියේය.සහෝදරයන්ම හය දෙනකු සිටි පවුලේ සමීරගේ ලොකු අයියාද රෝගාතුරව මිය ගොස් තිබිණ. සමීරගේ පියා වූ හුලවාලිගේ වීරසේන (අවු. 50) ස්ථිර රැකියාවක් නැත.මොරටුව කොරලවැල්ල ජනජය විදුහලේ අ. පො. ස. සාමාන්‍ය පෙළ දක්වා ඉගෙනුම ලැබූ අතර පාසලේ කැපීපෙනෙන දක්ෂ දරුවෙක් විය. ප්‍රධාන ශිෂ්‍ය නායකයාද වූයේ ඔහුය. පවුලේ අගහිඟකම් ගැන අවබෝධයක් තිබූ සමීර ගේ එකම බලාපොරොත්තුව වූයේද අධ්‍යාපනයෙන් අනතුරුව හොඳ රස්සාවකට ගොස් පවුලේ බර කරට ගෙන ජීවත් වීමයි.උසස් පෙළ හැදෑරීමට පානදුර වලාන මහානාම විදුහලට ඇතුළත් වී වාණිජ අංශයෙන් ඉගෙනුම ලබමින් සිටියේය.මව ශාන්ති සිල්වා මහත්මිය (අවු. 47)සමීර තමයි අපේ පවුලේ බලාපොරොත්තුව. අපි දුක්විඳගෙන සමීරට ඉගැන්වූයේ බොහෝ දේ හිතේ තබාගෙනයි. පුතා මට කියා සිටියේ “අම්මා බයවෙන්න එපා, මම ඉගෙනගෙන ලොකු රස්සාවක් කරනවා කියා.පවුලේ එකම බලාපොරොත්තුව වූ සමීරට අකාලයේ මියයෑමට සිදුවීම ගැන මොරටුව ප්‍රදේශයේ ජනතාව මෙන්ම කොරලවැල්ල ජනජය විදුහලේ හා පාණදුර වලාන මහානාම විදුහලේ ශිෂ්‍ය ශිෂ්‍යාවන් සහ ගුරුවර ගුරුවරියන් කම්පාවට පත්ව සිටිති.ඡායාරූපරාවතාවත්ත සමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008265</link>
    <topic>විශ්‍රාම යෑම නිමිත්තෙන්සාද නැතිව වන්දනා ගමන්</topic>
    <author>කඩුවෙල සමූහ සමන්ති මිරියගල්ල</author>
    <content>රාජ්‍ය සේවයේ වසර 19කට අධික කාලයක්, කටයුතු කරමින්, විශ්‍රාම ගැනීමට සැරසෙන මොහොතක තම කාර්යාලයීය සහෝදර නිලධාරීන් වෙනුවෙන්, සුවිශේෂී කටයුත්තක නියැලුණු නිලධාරිනියක පිළිබඳව කඩුවෙලින් වාර්තා වෙයි.කඩුවෙල ප්‍රාදේශීය ලේකම් කාර්යාලයේ කළමනාකාර සහකාරවරියක ලෙස කටයුතු කරන බී. පුංචිමැණිකේ මහත්මිය පසුගියදා තම කාර්යාලයේ ප්‍රාදේශීය ලේකම්වරිය ඇතුළු සහෝදර නිලධාරීන් මහනුවර දළදා මාළිගය වන්දනා කිරීමට එකතු කර ගත්තේ්සියලු වියදම් තමන් විසින් දරා ගනිමිනි.බී.පුංචිමැණිකේ මහත්මිය (59)රාජ්‍ය සේවයට එකතු වුණේ 1991 දී. මුලින්ම ගල්කිස්ස අධ්‍යාපන කාර්යාලයේ රාජකාරී වල නිරත වුණා. ඊට පසුව පාණදුර අධ්‍යාපන කාර්යාලය, කොළඹ නගර සභාව, කහවත්ත ප්‍රාදේශීය ලේකම් කාර්යාලය රාජ්‍ය පරිපාලන අමාත්‍යංශය වගේ ආයතනවල රාජකාරිය කළා.විශ්‍රාම යන දිනය බොහෝ සේවකයන්ට මානසික තනිකමක්. දැනෙන වේදනාකාරී අත්දැකීමක්. විශ්‍රාම යන දිනයට බොහෝ කාර්යාලවල සහෝදර නිලධාරීන් වෙනුවෙන් පැවැත්වෙන්නේ සාදයක්. මට හිතුණා එවැනි සාදයක් පවත්වා සමුගන්නවාට වඩා සහෝදර නිලධාරීන් වෙනුවෙන් වෙනස් දෙයක් කරන්නට.මහනුවර ශ්‍රී දළඳා මාළිගාව වන්දනා කරන්නට, මගේ වියදමින් කාර්යාලීය නිලධාරීන් රැගෙන යන්නට මම කටයුතු කළා. බස් රථ දෙකක් වන්දනා චාරිකාව සඳහා යොදා ගත්තා.රාජකාරින්හි යෙදෙන හැම කෙනකුගේම හිත් වලට යහපතක්, සතුටක් මේ වන්දනා ගමනින් ලැබුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=r1008266</link>
    <topic>දහම් දැනුම බෙදන 99 වියැති ගුරු පියා</topic>
    <author>නාවලපිටිය සමූහපී. බී. කිරින්දෙණිය</author>
    <content>නාවලපිටිය, පස්බාගේ කෝරළේ ප්‍රාදේශීය ලේකම් කොට්ඨාසයේ ජීවත් වන වයෝවෘද්ධතම ගුරු පියාගේ වයස අවුරුදු 99කි. හෙතෙම වසර 1911.04.22 දින හබරාදුවේ මීපේ ගමේදී උපත ලබා වසර 32ක් ගුරු වෘත්තියෙහි නියැලී සිට අද විශ්‍රාමික ය. අද ඔහු සමාජ සේවා කටයුතුවල නියැලී සිටී.දූ දරුවන් හතර දෙනෙකුගේ පියෙකු වන වීරසිංහ මහතා වසර 25ක් තිස්සේ බව්වාගම සිරි ධම්මරතන පිරුවනේ දහම් පාසලේ ගුරුවරයෙක් ලෙස අද දක්වාම සේවය කරයි.ජාගොඩගේ දොන් සෙනරත් වීරසිංහ මහතා පස්බාගේ කෝරළේ ජ්‍යෙෂ්ඨ පුරවැසියාට හිමි සම්මානයෙන් පිදුම් ලැබූ අතර විශ්‍රාමික ජ්‍යෙෂ්ඨ පුරවැසි ජනාධිපති සම්මානයෙන් ද පිදුම් ලැබී ය.වයස වසර 89ක් වුවද මේ දක්වාම කණ්ණාඩි පාවිච්චියෙන් තොරව පොත්පත් කියවන මෙම ගුරුපියා දින පතාම තනිවම නගරයට ගොස් පුස්තකාලයේ පුවත්පත් කියවා ආපසු පැමිණේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s10082610</link>
    <topic>නවසීලන්තය පරදවා ඉන්දියාවඅවසන් මහා තරගයට</topic>
    <author/>
    <content>රංගිරි දඹුලු ක්‍රීඩාංගණයේදී පැවැත්වෙන මයික්‍රොමැක්ස් තුන්කොන් ක්‍රිකට් තරගාවලියේ අවසන් මහා තරගයට සුදුසුකම් ලබා ගැනීමට ඉන්දියාව සමත්විය. නවසීලන්තය සමග ඊයේ පැවැති තරගයේ ලකුණු 105ක ජයක් වාර්තා කිරීමට ඉන්දීය ක්‍රිකට් පිලට හැකිවිය.28වනදා පැවැත්වෙන අවසන් මහා තරගයේදී ශ්‍රී ලංකාව සමග තරග වැදීමට ඉන්දියාවට මේ අනුව සිදුවනු ඇත. ප්‍රසාධ ලකුණු සටහනේ පෙරමුනේ පසු වූ ශ්‍රී ලංකාව මුලින්ම අවසන් තරගයට සුදුසුකම් ලබා සිටි අතර ඊයේ පැවැති තීරණාත්මක තරගයෙන් ඉන්දියාවට අවසන් තරගයට මුහුණ දීමේ අවස්ථාව උදා විය.ඊයේ තරගයේ පිළිතුරු ඉනිම ක්‍රීඩා කළ නවසීලන්ත පිල ලකුණු 224ක ඉලක්කයක් හඹා ගියද ඕවර 30.1 කදී සියලු ක්‍රීඩකයින් දැවී රැස් කරගත හැකි වූයේ ලකුණු 118 ක් පමණි.නවසීලන්ත ක්‍රීඩකයන්ට මුල් පන්දුවේ පටන්ම දැඩි පීඩනයක් එල්ල කළ ඉන්දීය පන්දු යවන්නන් වැඩි වාසි අත්කර ගනිමින් නවසීලන්තය ක්‍රීඩකයින්ට ලකුණු අතරට පැමිණීමට අවස්ථාවක් ලබා දුන්නේම නැත.නවසීලන්ත පිලේ කයිල් මිල්ස්ට හැර සෙසු ක්‍රීඩකයනට ලකුණු අතරට පැමිණීමට නොහැකි විය. මිල්ස් ලකුණු 52ක් ලබා ගත්තේ හතරේ පහර 7ක් හා හයේ පහර 3 ක් සමගිනි. විල්ස් හුදෙකලා සටනක නිරත වී සිටිනු දක්නට ලැබුණි.පන්දු යැවීමේදී මුනාෆ් පටෙල් ලකුණු 21 කට කඩුලු 3 ක්ද, ප්‍රවීන් කුමාර ලකුණු 34කට කඩුලු 3ක්ද අශිශ් නෙහ්රා ලකුණු 10කට කඩුලු 2 ක්ද, ඉෂාන්ට් ෂර්මා ලකුණු 27 කට කඩුලු 1 ක්ද රවීන්ද්‍ර ජඩේජා ලකුණු 21 කට කඩුලු 1 ක්ද බැගින් දවා ගත්හ.කාසියේ වාසිය දිනූ ඉන්දීය පිලේ නායක මහේන්ද්‍ර සිං දෝනි පළමුව පන්දුවට පහර දීමට තීරණය කළ අතර ඔවුන් ඕවර 46.3 කදී සියලු ක්‍රීඩකයින් දැවී ලකුණු 223 ක් රැස් කරගනු ලැබීය. රඳවා ගත් ලකුණු වේගය 4.79 කි.ඉන්දීය ඉනිමේ වැඩි වාසි අත්කර ගත්තේ විරේන්ද්‍ර ෂෙවාග් විසිනි. ඔහු දක්‍ෂ පිති හරඹයක නියැලෙමින් පන්දු 93 කට මුහුණ දී අගනා ලකුණු 110 ක් රැස් කරගනු ලැබීය. ඔහු ගේ ඉනිමට හතරේ පහර 16 ක් හා එක් හයේ පහරක් එල්ල කර තිබුණි.ඔහුට අනගි සහායක් ලබා දීමට සමත්කම් දැක් වූයේ නායක මහේන්ද්‍ර සිං දෝනි පමණි. ඔහු ලකුණු 38 ක් ලබා ගත්තේ හතරේ පහර 3 ක් සමගිනි. රවීන්ද්‍ර ජඩේජා ලකුණු 17 ක් රැස් කළේ ය. අනෙක් පිතිකරුවන්ට සාර්ථක වීමට හැකියාවක් නැතිවිය.නවසීලන්ත පිලේ ටිම් සවුති දක්‍ෂ පන්දු යැවීමක නිරත වූ අතර ලකුණු 49 කට කඩුලු 4ක් බිඳ හෙලීමට ඔහුට හැකි විය. නේතන් මැකලම් ලකුණු 35 කට කඩුලු 3ක් ද කයිල් මිල්ස් ලකුණු 42 කට කඩුලු 2 ක් ද ඇන්ඩි මැකෙයි ලකුණු 31 කට කඩුලු 1 ක් ද බැගින් බිඳ හෙලීය. තරගයේ වීරයා සම්මානය විරේන්ද්‍ර ෂෙවාග්ට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008261</link>
    <topic>පාන්ගොල්ල අලුත් ධාවන පථයමෝටර් රථ තරගයට දැන් සූදානම්</topic>
    <author>පොල්ගහවෙල සමූහ</author>
    <content>ශ්‍රී ලංකා යුධ හමුදා සන්නාහ සන්නද්ධ බළකායේ කුරුණෑගල පාන්ගොල්ල කඳවුර භූමියේ ඉදිකරන කිලෝ මීටර් 1.4 කින් දිගින් යුත් හා අඩි 60 කින් පළල, වංගු පහකින් යුත් ධාවන පථයේ ප්‍රථම මෝටර් රථ ධාවන තරගය මෙම 29 දින උදෑසන 9.00 ට පැවැත්වෙන බව සන්නාහ සන්නද්ධ බලකායේ කර්නල් සේනාවිධායක මේජර් ජෙනරාල් නිරංජන් රණසිංහ මහතා ප්‍රකාශ කරයි.“කාවල් රී සුපර් ක්‍රෝස්” නමින් නම් කර ඇති මෙම මෝටර් රථ ධාවන තරගවලිය සඳහා තරග කරුවන් 157 දෙනෙකු සහභාගි වේ. මෙහිදී තරගකරුවන් 85 දෙනකු යතුරු පැදි අංශයෙන්ද 72 දෙනකු මෝටර් කාර් අංශයෙන්ද තරගාවලියට ඉදිරිපත් වේ.මෙම තරගාවලියේදී දේශීය තරගකරුවන්ට ජාත්‍යන්තර තරගකරුවන් සමග තරග වැදීමටත්, පුහුණුව ලබාගැනීමටත් අවස්ථාව ලැබේ. මෙම තරගාවලියට ඉන්දීය ජාතික අතිසූර යතුරු ධාවකයින් වන සී. එස්. සංකුජ, කේ. පී. අරවින්ද් සහ වීර් පටෙල් ක්‍රීඩකයන්ද සහභාගිවීමට නියමිතය.පාන්ගොල්ල ධාවන පථයේ පැවැත්වෙන තරගය නැරඹීමට විසිදහසකට පහසුකම් සලසා ඇත. එසේම ප්‍රේක්ෂකයන් දහසකට නැරඹීමේ පහසුකම් සහිත ප්‍රධාන වේදිකාවක්ද ඉදිකර ඇත.’CEAT - SLARNAR’ සූරතාව සඳහා පැවැත්වෙන මෙම තරගාවලියෙන් ලැබෙන ආදායම සන්නාහ සන්නද්ධ බලකායේ සේවයේ නියුතුව සිට මියගිය හා ආබාධිත අයවලුන් පවුල්වල සාමාජිකයින්ගේ සුබසාධන සඳහා යෙදවේ.යුධ හමුදාපති ලුතිනන් ජනරාල් ජගත් ජයසූරිය මහතා ඇතුළු ආරාධිතයන් රැසකගේ ප්‍රධානත්වයෙන් මෙම තරගාවලිය පැවැත්වේ. ශ්‍රී ලංකා යුද්ධ හමුදා සන්නාහ සන්නද්ධ බලකාය සහ ශ්‍රී ලංකා මෝටර් රථ සහ යතුරු පැදි ධාවකයන්ගේ සංගමය විසින් මෙම තරගාවලිය සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008262</link>
    <topic>ආරක්ෂක සේවා රගර් 28 දා</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාව සංවිධානය කරනු ලබන 2010 ආරක්ෂක සේවා ක්‍රීඩා තරගාවලියේ රගර් තරග ඉසව් 28 වැනිදා ඇරැඹීමට නියමිතය.ගුවන්, නාවික සහ යුද හමුදා සහභාගීත්වයෙන් වාර්ෂිකව පවත්වනු ලබන මේ තරගාවලිය පසුගිය 17 වැනිදා ආරම්භ වූ අතර ඔක්තෝබර් මස 1 වැනිදා දක්වා තරග ඉසව් 30කට ආසන්න ප්‍රමාණයක් පැවැත්වේ.තරගාවලියේ බාස්කට් බෝල් පාපන්දු සහ මල්ලවපොර තරග මේ වනවිට නිමාවට පත් වී ඇති අතර මෙවර බාස්කට් බෝල් පිරිමි සූරතාව දිනා ගැනීමට නාවික හමුදාව සමත් විය. අනුසූරයන් වූයේ යුද හමුදාවය. බාස්කට් බෝල් කාන්තා සූරතාව හිමිවූයේ ගුවන් හමුදාවටය. නාවික හමුදාව අනුසූරතාව දිනා ගත්තේ ය.මෙවර ආරක්ෂක සේවා පාපන්දු කිරුළ දිනා ගැනීමට නාවික හමුදාව සමත්විය. අනුසූරයන් වූයේ යුද හමුදාවය. මල්ලව පොර තරග ඉසව්වේ සූරතාව අත්කර ගැනීමටද නාවික හමුදාව සමත් විය. ගුවන් හමුදාව එහි අනුසූරතාව දිනා ගත්තේ ය.2003 වසරේ ඇරැඹී ආරක්ෂක සේවා ක්‍රීඩා තරගමාලාවේ සූරයන් වූයේ යුද හමුදාවය. 2003 වසරේ සිට 2008 වසර දක්වා පැවැත්වූ සිවු වතාවේදීම (2004 සහ 2006 වසර වලදී පැවැත්වූයේ නැත) සූරතාව අත්කර ගැනීමට යුද හමුදාව සමත්විය.පසුගිය වසරේ සූරයන් වූයේ ගුවන් හමුදාවය. නාවික හමුදාව මේ දක්වා ආරක්ෂක සේවා ක්‍රීඩා සූරතාව දිනා ගැනීමට සමත් වී නොමැත.මෙවර තරගමාලාවේ ක්‍රිකට් අවසන් තරග 31 වැනිදා පැවැත්වෙන අතර සැප්තැම්බර් 2 වැනිදා වොලිබෝල් අවසන් තරග මහරගම තරුණ මධ්‍යස්ථානයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008263</link>
    <topic>මාතලේ පොලිස් කණ්ඩායම්දිස්ත්‍රික් වොලිබෝල් සූරතා දිනයි</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා රාජ්‍ය සේවා වොලිබෝල් තරගාවලියේදී මෙවර 2010 වසරේ පිරිමි සහ කාන්තා සූරතා ද්විත්වයම දිනාගැනීමට මාතලේ පොලිස් කණ්ඩායම් සමත් වූහ. මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙම තරගාවලියේදී පිරිමි වොලිබෝල් කණ්ඩායම් 17 ක් සහ කාන්තා වොලිබෝල් කණ්ඩායම් 12 ක් තරග වැදුණි.මෙම තරගාවලියේ පිරිමි අවසන් මහා තරගයේදී ගලේවෙල ප්‍රාදේශීය ලේකම් කාර්යාලයීය පිල පරදා වට 2 – 1 ක ජයක් ලැබීමට මාතලේ පොලිස් කණ්ඩායම සමත්විය. (ලකුණු තත්ත්වය 20 – 25, 25 – 15 සහ 25 – 16) සූරතාවය දිනාගත් පොලිස් පිල බී. එම්. එම්. එස්. බණ්ඩාර විසින් මෙහෙයවීය.කාන්තා අවසන් මහා තරගයේදී දඹුල්ල ප්‍රාදේශීය ලේකම් කාර්යාලයීය පිල පරදා වට 2 – 1 ක ජයක් ලැබීමට මාතලේ පොලිස් පිල සමත් වූවාය. (ලකුණු තත්ත්වය 25 – 14, 21 – 25 සහ 25 – 11) සූරතාවය දිනාගත් පොලිස් පිල එන්. ඩී. එස්. මදුභාෂණි විසින් මෙහෙයවූවාය. පිරිමි සහ කාන්තා වොලිබෝල් සූරතා දිනූ පොලිස් කණ්ඩායම් දෙකේම පුහුණුකරු උ. පො. ප. ඕ. ජී. සෝමසූරිය මහතායි.සූරතාවයන් දිනූ පොලිස් කණ්ඩායම් නියෝජනය කළ ක්‍රීඩක ක්‍රීඩිකාවන් මෙසේයි.(පිරිමි) – බී. එම්. එම්. එස්. බණ්ඩාර (නායක), එම්. ජී. එස්. ජයසේන, එච්. ජී. ඒ. පී. අරවින්ද, ඩබ්. පී. රත්නසිරි, බී. එම්. ඩී. අයිවන්, එස්. බී. ඒකනායක, ඩී. කුමාර, එස්. විජේරත්න, කේ. පී. ජී. ආර්. ජනක සහ ඩබ්. ඩී. ඩබ්. එම්. වික්‍රමසිංහ(කාන්තා) - එන්. ඩී. එස්. මදුභාෂිණි (නායිකා), පී. එම්. රාජපක්‍ෂ, හංසනි දහනායක, ඩබ්. ඒ. එල්. කරුණාදාස, ඒ. එම්. සී. කුමාරි, පී. බී. වන්නිනායක, කේ. ඒ. ජේ. තක්‍ෂිලා කුමාරි, එම්. එම්. පි‍්‍රයදර්ශනි, කේ. පී. ඩී. මැණිකේ සහ එන්. ඒ. උදේශිකා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008264</link>
    <topic>ග්‍රෙග් චැපල්ටඉහළ තනතුරක්</topic>
    <author>සිඩ්නි (ඒ. එෆ්. පී.)</author>
    <content>හිටපු ශ්‍රේෂ්ඨ පිතිකරු ග්‍රෙග් චැපල් ඕස්ට්‍රේලියාවේ පළමු පූර්ණ කාලීන ජාතික ක්‍රිකට් තේරීම් නිලධාරියා ලෙස පත් කළ බැව් ඕස්ට්‍රේලියානු ක්‍රිකට් ආයතනය ප්‍රකාශ කළේය.ජාතික ක්‍රිකට් ඇකඩමියේ ප්‍රධානියා ලෙස දැනට කටයුතුª කරමින් සිටින 62 හැවිරිදි චැපල් නව තනතුරෙහි රාජකාරී ඇරඹීම සඳහා පිටත්ව යනු ඇත. මේ නව තනතුර නම් කොට ඇත්තේ ජාතික හැකියා කළමනාකාර තනතුර ලෙසටය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008265</link>
    <topic>විජයබා යතුරු පැදි තරගය 5දා</topic>
    <author>වයඹ පළාත් සංචාරකසේන ඉදිරිසිංහ</author>
    <content>ශශ්‍රී ලංකා යතුරු පැදි ධාවකයින්ගේ සංගමය හා කුරුණෑගල බෝයගනේ විජයබා පාබල රෙජිමේන්තුව එක්ව සංවිධානය කරනු ලබන යතුරු පැදි මහා ධාවන තරගය සැප්තැම්බර් 05 වැනිදා විජයබා මෝටර් ක්‍රොස් ධාවන පථයේදී පැවැත්වීමට කටයුතු යොදා ඇත.ආබාධිත රණවිරුවන්ගේ සුබ සාධනයට හා දැනට සේවයේ නියැලී සිටින රණවිරුවන්ගේ සුබ සාධනය සඳහාත් මීට අමතරව මෙම රෙජිමේන්තුවේ මිය ගිය හා අතුරුදන්වූ රණවිරුවන්ගේ නිවාස නොමැති පවුල්වලට නිවාස ඉදිකර දීම සඳහා මෙම තරගය පැවැත්වීමෙන් ලැබෙන මුදල් යොදවනු ලබන අතර ඔවුන්ගේ දූ දරුවනට ශිෂ්‍යත්ව ලබාදීම සඳහාත් මෙයින් ලැබෙන මුදල් යෙදවේ.ඉන්දියාවේ සිට මෙහි පැමිණෙන යතුරු පැදි ධාවකයින් දෙදෙනෙක් ද මෙම තරගයට එක් වේ.වයස අවුරුදු 9 න් පහළ 13 න් පහළ 16 න් පහළ තරග කරුවන් මෙම තරගයට එක්වන අතර මීට අමතරව වැඩිහිටි ධාවන කරුවන්ද තරගයට සහභාගිවේ.සියලුම ආරක්ෂක හමුදා තරගකරුවන් සහභාගි වන විවෘත තරගයක්ද මෙදින පැවැත්වීමට නියමිතව ඇත.ප්‍රථම දෙවෙනි හා තෙවැනි ස්ථාන හිමිකරගන්නා තරගකරුවන්ට මුදලින් ත්‍යාග හා අභියෝගතා කුසලාන ප්‍රදානය කැරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008266</link>
    <topic>නැගෙනහිර පළාත් වොලිබෝල් සූරතා ත්‍රි’මලය දිස්ත්‍රික්කයට</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>නැඟෙනහිර පළාත් අන්තර් ක්‍රීඩා සමාජ වොලිබෝල් තරඟාවලියේ පිරිමි හා කාන්තා සූරතා ත්‍රිකුණාමල දිස්ත්‍රික්කයේ ක්‍රීඩා සමාජ දෙකකට හිමි විය.පිරිමි සූරතාව ත්‍රිකුණාමලය මිහිදු පුර ක්‍රීඩා සමාජයටද, කාන්තා සූරතාව ත්‍රිකුණාමලය සිවිල් ආරක්ෂක බලකා ක්‍රීඩා සමාජයටද මෙසේ හිමි විය. මෙම තරඟාවලිය ත්‍රිකුණාමලය මැක්හෙයිසර් ක්‍රීඩාංගණයේදී පැවැත්වුණි.මෙහි පිරිමි අනුසූරතාව අම්පාර නන්දිමිත්‍ර ක්‍රීඩා සමාජයටද, කාන්තා අනු සූරතාව කන්තලේ සිවිල් ආරක්ෂක බලකා ක්‍රීඩා සමාජයටද හිමිවිය.ශ්‍රී ලංකා වොලිබෝල් සංගමයේ මෙහෙයවීමෙන් ත්‍රිකුණාමල වොලිබෝල් සංගමයේ සභාපති ක්‍රීඩා නිලධාරි කේ.උමා සුදත් ලේකම් කේ. යෝගරත්නම් යන මහත්වරු මෙම තරඟාවලිය සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008267</link>
    <topic>ක්‍රිකට් පිටියෙන් ඩෙංගු මාරයෝ එලවති</topic>
    <author/>
    <content>මේ දිනවල තුන්කොන් ක්‍රිකට් තරගාවලිය පැවැත්වෙන රන්ගිරි දඹුලු ජාත්‍යන්තර ක්‍රීඩාංගණයේ ඩෙංගු මදුරුවන් විනාශ කිරීමට ඊයේ දුමායනය කෙළේ ය. ක්‍රීඩාංගණයේ ස්ථාන කීපයක ඩෙංගු මදුරුවන් ඇතැයි යන සැකය හේතුවෙන් රජයේ මේ පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008268</link>
    <topic>යොවුන් ඔලිම්පික් තරගාවලිය අනාගතයට හොඳ ආයෝජනයක්</topic>
    <author/>
    <content>රටවල් 187 ක ක්‍රීඩක ක්‍රීඩිකාවන් 2981 දෙනකු අතරේ පුරා දින 12 ක් තිස්සේ පැවැති යොවුන් එකමුතුවක හා තරග කාරීත්වය නිම කරමින් ප්‍රථම යොවුන් ඔලිම්පික් ක්‍රීඩා උළෙල හෙට රාත්‍රියේ සිංගප්පූරුවේ මරීනා බේ හිදී උත්සවශ්‍රීයෙන් නිමාවට පත්වේ.පදක්කමක් නොලැබුණාට මේ ලබාගත් අත්දැකීම් වටිනාකම කියා නිමකළ නොහැකි යැයි යොවුන් ඔලිම්පික් තරගාවලියේ ශ්‍රී ලංකා සහභාගිත්වය පිළිබඳ ඊට සහභාගි වූ ක්‍රීඩක ක්‍රීඩිකාවන් හා නිලධාරීහු පැවසූහ.අවු. 18 ට අඩු යෞවනයේ පසුවන ලොව අනෙකුත් රටවල විශිෂ්ට ගණයේ ක්‍රීඩක ක්‍රීඩිකාවන් හා එක්ව දින ගණනාවක් සුහදව ගතකිරීමත් ඔවුන්ගේ හැකියාවන් හා තරගකාරීත්වය හරහා අපට හිමි ස්ථානය තේරුම් ගැනීමට හැකිවීමත් ලොකු වරප්‍රසාදයක් වූ බව ශ්‍රී ලංකා කණ්ඩායම් භාර නිලධාරී නිශාන්ත පියසේන පැවසීය.ක්‍රීඩක ක්‍රීඩිකාවන් 7 දෙනෙකුගෙන් සමන්විත වූ ශ්‍රී ලංකා කණ්ඩායමට මෙහිදී එකදු පදක්කමක් වත් දිනා ගැනීමට නොහැකි වුවත් ඒ සියලු දෙනාම වාගේ සිය පෞද්ගලික දක්ෂතා වැඩි දියුණු කර පෙන්වීම මෙහිදී කැපී පෙණුනු සිද්ධධිය විය. ඔවුන් අතරෙනුත් වැඩි ගෞරවයක් හිමිවූයේ මීටර් 1000 ධාවන තරගයට ඉදිරිපත් වූ ඉඳුනිල් හේරත්ය.මෙම තරගාවලියේදී ශ්‍රී ලංකා සොයා ගැනීම බවට පත්වූ ඉඳුනිල් මුල් තරගයේදිම 6 වැනි තැනට පත්වී පදක්කම් තරගයෙන් ඉවත් වුවත් (එහිදී ඔහුගේ හොඳම කාලය විනාඩි 2 තත්පර 38.19) අභිබවා ගොස් විනාඩි 2 යි තත්පර 20 දශම 80 කින් තරගය නිමකර පරාජතයින් අතර පැවැති තරගයේදී එම කාලය තවත් දියුණුකර ගනිමින් විනාඩි 2 යි තත්පර 12 යි දශම 54 කින් නිමකිරීම විදේශීය ක්‍රීඩා බලධාරීන්ගේද මහත් පැසසුමට හේතුවක් විය.කණ්ඩායමේ නායක පිහිනුම් ක්‍රීඩක හේෂාන් උනම්බුවද සිය තරග රටාවේ විශාල දියුණුවක් පෙන්නුම් කර සිටියේ තමාගේ පෞද්ගලික කාලවේලාවන් අලුත් කරමිණි. බැඩ්මින්ටන් හා ටේබල් ටෙනිස් ක්‍රීඩකයන් හටද පරාජයන් අත්වුවත් තවත් තරග ගණනාවකට සහභාගි වීමේ අවස්ථාව ළඟා කර ගනිමින් ඔලිම්පික් ක්‍රීඩකයින්ගෙන් වැඩිදුර පුහුණුවක් හිමිකරගත් අතර එය අනාගතයට මහත් අත්දැකීමක් වූ බව ඔවුහු ප්‍රකාශ කර සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=s1008269</link>
    <topic>ලේටන් කුසලාන බොක්සිං 29දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවනු ලබන 68 වැනි ලේටන් කුසලාන කාන්තා සහ පිරිමි බොක්සිං තරගාවලිය 29 වැනිදා සිට සැප්තැම්බර් 1 වැනිදා දක්වා සුගතදාස ගෘහස්ථ ක්‍රීඩාංගණයේ පැවැත්වීමට නියමිතය.ැප්තැම්බර් මස මුලදී පැවැත්වෙන ඉන්දු ලංකා බොක්සිං තරගමාලාවේ කිලෝ ග්‍රෑම් 48 සහ 51 බර පංතියේ කාන්තා තරග සඳහා ක්‍රීඩිකාවෝ තෝරා ගැනීමට නියමිතව ඇත්තේ ද මේ තරගමාලාව තුළින් ය.ආධුනික අන්තර් මධ්‍යම ස්ටබ්ස් පළිහ සහ ජාතික කණිෂ්ඨ බොක්සිං තරඟාවලියේ සූරතා දිනූ ක්‍රීඩක ක්‍රීඩිකාවන්ට සහ ආධුනික බොක්සිං සංගමය විසින් මෙහෙයවනු ලැබූ ඕනෑම ප්‍රධාන තරග ඉසව්වකට සහභාගි වූ ක්‍රීඩක ක්‍රීඩිකාවන්ට විවෘත මේ තරගමාලාවේ වයස් මට්ටම් වන්නේ අවුරුදු 17 සිට 34 දක්වාය.කාන්තා සහ පිරිමි බර පංති 10 බැගින් තරග ඉසව් පැවැත්වෙන ලේටන් කුසලාන තරගමාලාවට ජාතික තලයේ විශිෂ්ඨතම ක්‍රීඩක ක්‍රීඩිකාවෝ තරග වැදීමට නියමිතය.ඒ අතර ත්‍රිවිධ හමුදාවේ පොලිසියේ සිම්ලයින් සහ මාස් සදර්න් ආයතනයේ කලුතර දිස්ත්‍රික් බොක්සිං සංගමයේ, යුනිචෙලා ආයතනයේ ප්‍රබල ක්‍රීඩක ක්‍රීඩිකාවෝ වෙති.සූරයන්ට අනුසූරයන්ට මෙන්ම අවසන් පුර්ව වටයට පිවිසෙන ක්‍රීඩක ක්‍රීඩිකාවන්ට පදක්කම් සහ සහතික පත්‍ර ප්‍රදානය කෙරෙන අතර තරගාවලියේ හොඳම බොක්සිං ක්‍රීඩකයාට අද්මිරාල් ශ්‍රීමත් ජෙෆරි ලේටන් කුසලානය හිමිවනු ඇත. හොඳම බොක්සිං ක්‍රීඩිකාවටද විශේෂ කුසලානයක් පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=f1008261</link>
    <topic>වී ගොවියා ලවා කොස් ඇට බාවන යූ. එන්. පී. ය</topic>
    <author>රාමන්</author>
    <content>මේ වර්ධනය කියාපාන්නේ පැවති තත්ත්වයෙන් ගොඩ ඒමක්, නැත්නම් ඉදිරියට ගමන් කිරීමක් ලෙස. එකවර අපට රටක් විදියට ඉර – හඳ අල්ලන්න බැහැ. කාටවත් තරගයක් දෙන්න ඕනත් නැහැ. නමුත් යම් තැනකට පැමිණිය යුතුයි. ජනතාව සිටින තැනින් උඩට ඔසවා තැබිය යුතුයි. ඊට පදනමක් වශයෙන් 2005 ට වඩා යටිතල පහසුකම් අතින් රට සංවර්ධනය වී තිබිය යුතුයි.මේ වන විටත් එම කඩඉම ජය ගෙන තිබෙනවා. දැනටමත් ශශ්‍රී ලංකාව දුප්පත් අඩු ආදායම් ලබන රටවල් අතර නැහැ. මේ නිසා ජාත්‍යන්තර මූල්‍ය අරමුදල හෝ ලෝක බැංකුව හෝ වෙනත් ජාත්‍යන්තර ණය දෙන සංවිධාන ගත් ණය කපා හැරීමක් හෝ සහනාධාර හෝ ලබා දෙන්නේ නැහැ. සමහර විට සහන කොන්දේසි යටතේ සංවර්ධනය ව්‍යාපෘති සඳහා ණය ලබා දෙනවා. මේ නිසා ශශ්‍රී ලංකාව අයත් වෙන්නේ සංවර්ධනය වන්නා වූ තුන්වැනි ලෝකයේ රටවල් අතර මධ්‍යම තලයට. ගත් ණය පොලිය සමඟ වාරික වශයෙන් අනිවාර්යයෙන් ම ගෙවනු ලබන ඊට හැකියාවක් ඇති රටක් ලෙස.ශශ්‍රී ලංකාව “නිව්ස් වික්” සමීක්‍ෂණයෙන් ද ඉදිරියට එන්නේ මෙවන් පසුබිමකයි. බඩු මිලේ පොඩි වෙනසක් ඇතිවන විට උද්ඝෝෂණ සංවිධානය කරන විපක්‍ෂයට මේවා නොතේරෙනවා නොවෙයි. ඔවුන්ටද සිදුවෙමින් පවතින යථාර්ථය ගැන අවබෝධයක් තිබෙනවා. එහෙත් ඔවුන්ට නියම වී තිබෙන සාම්ප්‍රදායික රැකියාව වී තිබෙන්නේ ආණ්ඩු විරෝධී උද්ඝෝෂණයයි. පසුගිය දිනවල බඩු මිල හා වී මිල අල්ලගෙන උද්ඝෝෂණවල නිරත වුණා.ගොවියෙක් දෙන්නෙක් අල්ලගෙන අම්පාර වගේ නගරයක් මැද වී කිලෝ දෙක තුනක් පුච්චා වී මිල දී ගන්නෙ නෑ කියල උද්ඝෝෂණයක් සංවිධානය කරන්න බැලුවා. එයත් අසාර්ථකයි. මෙවර යල කන්නයේ වී අස්වැන්න වාර්තාගතයි. මෙට්‍රික් ටොන් 13 ලක්‍ෂයක අස්වැන්නකින් වෙළෙඳ පොළට 8 ලක්‍ෂයක් එනු ඇතැයි ගණන් බලා තිබෙනවා.ආණ්ඩුව වී මිලට ගන්න පෙළඹුණේ වෙළෙඳ පොළට යම් බලපෑමක් කරන්න. ගොවියාට සාධාරණ මිලක් වෙළෙඳපොළ හරහා ලබා දෙන්න. වී මුදලාලිලා කුණු කොල්ලයට ගොවියාගේ වී තොග ලබාගැනීම වළක්වන්න. වී අලෙවි මණ්ඩලය බිහිකළේ ඒ සඳහායි. 1977 න් පස්සේ වී අලෙවි මණ්ඩලය දියකර හැරියා. පසුව එය අහෝසි වන තැනට වැඩ කටයුතු සූදානම් කළා. වී ගබඩා වික්කා. ඒවායේ ඇඟළුම් කර්මාන්තශාලා, හෝටල් දැම්මා.මේ ක්‍රියාදාමය පටන් ගත්තේ එක්සත් ජාතික පක්‍ෂ ආණ්ඩුව. යූ. ඇන්. පී. යට බැන බැන නැවත එය ඇතිකරන බවට පොරොන්දු වූ චන්ද්‍රිකා රජය කළෙත් යූ. එන්. පී. ආණ්ඩුව කළ දේමයි. ඇය වී අලෙවි මණ්ඩලය නැවත ඇතිකළේ නෑ. ඈවර කළා. එම ආණ්ඩුවේ ලොක්කොත් යූ. ඇන්. පී. අය කළ වැඩේම කළා. වී ගබඩා ටික වෙනත් කාර්යයන් සඳහා ප්‍රයෝජනයට ගත්තා. අරගෙන යූ. ඇන්. පී. යට බැන බැන ගොවියො ගැන අනුකම්පාවෙන් කතා කළා.නැවත වී අලෙවි මණ්ඩලය බිහිවෙන්නේ 2005 ජනාධිපති මහින්ද රාජපක්‍ෂ මහතා බලයට පත්වීමත් සමඟ. එතුමා ජනතාවට දුන්න පොරොන්දුව අකුරටම ඉටුකළා. යමක් විනාශ කළාට පස්සෙ පටන් ගන්න එක ලෙහෙසි නැහැ. ඊට යම් කාලයක් අවශ්‍යයි. 2007 වන විට නැවත වී අලෙවි මණ්ඩලය වැඩ පටන් ගත්තා. එතැන් සිට ගොවියාගෙන් වී මිලදී ගැනීම නැවත ආරම්භ කළා. මෙම ක්‍රියාදාමය නැවත සක්‍රීය කරන්න පැරණි ගබඩා සොයාගන්න වෙනවා. අලුත් ගබඩා ඇරඹීමට සිදුවෙනවා. වෙනත් කාර්යයන් සඳහා යොදා ගත් ගබඩා පවරා ගන්න සිදුවෙනවා.මේ සියලු තත්ත්වයන් යටතේ වී අලෙවි මණ්ඩලය තමන්ගේ මධ්‍යස්ථාන වෙත රැගෙන එන වී තොග මිල දී ගනිමින් සිටිනවා. වී අලෙවි මණ්ඩලය ඉතා හොඳින් ක්‍රියාත්මක වෙමින් පැවැති සමයේ 3700 ක් පමණ සේවක සංඛ්‍යාවක් සිටියදී මිල දී ගෙන තිබෙන්නේ වී මෙ. ටොන් 50000 යි. පසුගිය මහ කන්නයේ 95 ක් දෙනෙකු යුත් සුළු සේවක සංඛ්‍යාවක් යටතේ වී මෙ. ටොන් 72000 ක් මිල දී ගැනීමට හැකිවීම විශාල ජයග්‍රහණයක්. මෙය අපක්‍ෂපාතීව මොන පැත්තෙන් බැලුවත් ජයග්‍රහණයක්. අද ඔවුන් තම මධ්‍යස්ථාන වෙත ගෙන එන වී තොග සියල්ලම කෙසේ හෝ මිල දී ගැනීමට බලාපොරොත්තු වෙනවා.සාමාන්‍යයෙන් වී අස්වැන්නෙන් 12% ක් පමණ වී අලෙවි මණ්ඩලය වෙත ගෙන එනු ඇතැයි එහි බලධාරීන් බලාපොරොත්තු වෙනවා. 12% ක් යනු ඉහළ ප්‍රතිශතයක්. සාමාන්‍යයෙන් මීට පෙර වී අලෙවි මණ්ඩලය මිලයට ගනු ලැබුවේ වෙළෙඳ පොළට නිකුත් කරනු ලැබූ සමස්ත වී ප්‍රමාණයෙන් 5% යි. ඉන් අදහස් කළේ වී වෙළෙඳපොළට 5% ක බලපෑමක් කරන විට වෙළෙඳපොළේ මිල මට්ටමගොවියාට වාසි සහගත ලෙස පාලනය කර ගැනීමයි.මෙහිදී වී අලෙවි මණ්ඩලය වී මිලදී ගන්නා ක්‍රමයක් තිබෙනවා. ගොවියන් එය නොදන්නවා නොවෙයි. තෙත වී මිල දී ගන්නේ නැහැ. වී ටික වේලා ගෝනි කිරීම ඔවුනට එතරම් අමාරු කාර්යයක් නොවෙයි. මේ වන විට සහල් මිල අඩු වෙලා. සහල් මිල පැවැතිය යුත්තේ ගොවියාටත්, පාරිභෝගිකයාටත් ඔරොත්තු දෙන මට්ටමක. රජය වසරකට පොහොර සහනාධාරය සඳහා පමණක් මහජන මුදල් රු. ද. ල. 26,000 ක් පමණ වැය කරනවා.මැදිරිගිරියේ ගොවියෙක් එදා රනිල් වික්‍රමසිංහ අගමැතිවරයා ඉදිරිපිට හඬා වැළපුණා. එදා කෘෂිකර්ම ඇමැතිවරයා ලෙස සිටියේ එස්. බී. දිසානායක මහතායි. එතුමා මේ සිදුවීම ගැන සාක්‍ෂි දරයි. එම ගොවි මහතා කීවේ පොහොර අඩු මිලට ගැනීමට සහනාධාරය යම් ප්‍රමාණයකින් වැඩිකර දෙන ලෙසයි. ඔහු 350/- ට පොහොර හොන්ඩරය ඉල්ලුවේ නැහැ. ඒ කවදාවත් ඊට එකඟ නොවන බව දන්න නිසා විය හැකියි. ඒත් දුන්නේ නැහැ.අදත් මොන අමාරුකම් මැද්දේ වුවත් වත්මන් රජය රු. 350/- ට පොහොර හොන්ඩරය ලබා දෙනවා. ඒ සඳහා රු. ද. ල. 26,000 ක් රජය පාඩු විඳිනවා. පොහොර, ජලය හා වී අස්වැන්න මිල දී ගැනීම ආදී මේ සියල්ල රජයෙන් සිදුවෙනවා. එහි ප්‍රතිඵලයක් වශයෙන් වාර්තාගත වී අස්වැන්නක් ලැබිලා. මෙවන් පසුබිමකයි විපක්‍ෂය සුපුරුදු ආණ්ඩු විරෝධී උද්ඝෝෂණයක් සඳහායි ගොවි ජනතාව අතරින් බිල්ලක් සොයන්නේ.එම උත්සාහයත් මේ වන විට අසාර්ථක වී තිබෙනවා. සහල් මිලේ අඩුවීමත් සමඟම එළවළු මිලේ අඩුවීමක් ද දක්නට ලැබෙනවා. වර්ෂා කාලයට සාපේක්‍ෂව එළවළු අඩුවෙලා. එළවළු මිල ආශි‍්‍රතව පවතින මාෆියාවට එරෙහිව රජය මැදිහත් විය යුතුයි. ආර්ථික සංවර්ධන මධ්‍යස්ථානවල එළවළු වෙළෙන්ඳන් අතරමැදි මාෆියාවකට මැදිවෙලා. එම මධ්‍යස්ථාන හා වෙළෙඳ හා පාරිභෝගික කටයුතු අමාත්‍යාංශය අතර මනා සම්බන්ධීකරණයක් නැහැ. මේ සම්බන්ධයෙන් ක්‍රියාත්මක කිරීමට බලාපොරොත්තු වන නව වැඩපිළිවෙළ මීට වඩා කඩිනම් විය යුතුයි. එසේ වන්නේ නම් එළවළු මිල තවත් වැඩි කර ගත හැකියි.යුද්ධයෙන් පසු උදා වී ඇති මේ සංවර්ධන සමය තුළ රජයේ කිසිවෙකුට සමාවක් නැහැ. වැඩ අතපසු කර කල් මරන්න වේලාවක් නැහැ. එසේ කල්මරණ අය හෙළිදරව් වෙනවා. ජනාධිපතිවරයා කඩිනමින් විවිධ අමාත්‍යාංශවල ක්‍රියාකාරකම් අධීක්‍ෂණය කරමින් සිටින බව පෙනෙනවා. ඊට හේතුව අවසාන වගකීම බැර වන්නේ එතුමාටයි.එතුමාගේ උත්සාහය වී තිබෙන්නේ 2005 න් පසු හා 2010 න් පසු උදා වූ යුග තුළදී ජනතාවගේ ජීවන මට්ටම පෙර තිබූ තැනට වඩා ඔසවා තැබීමට. ඊට අදාළ ප්‍රස්ථාරය නැග්මක් දැක ගැනීමට.2005 23% ක්ව පැවැති දුප්පත්කම 14% කට අඩු වී තිබීම, ඒක පුද්ගල ආදායම 1948 සිට 2005 දක්වා පැවැති ප්‍රමාණයට වඩා 2010 දෙගුණයක් වී තිබීම මීට අදාළ තවත් නිර්නායකයක්. ජාත්‍යන්තර වශයෙන් කීර්තියක් දිනාගෙන තිබෙන “නිව්ස්වීක්” සඟරාවේ නවතම සමීක්‍ෂණය නිකුත් වන්නේ තවත් නිර්ණායකයක් ලෙසයි. මේ සියල්ල ගෙන හැරපාන්නේ මේ යන ගමනේ නිවැරදිතාවයි.මේ අතර විවිධ අඩුපාඩු තිබිය හැකියි. එම අඩුපාඩු දක්නට ලැබෙන්නේ මූලික කාර්ය පථයේ නොවෙයි. මූලික සැලැස්මේදී නොවෙයි. දේශීය ආර්ථිකය පදනම් කර ගනිමින් ගෝලීය ආර්ථිකයට මුහුණ දෙමින් මේ යන ගමනේ ප්‍රශ්නයක් නැහැ. එය සමස්තයක් ලෙස හඳුන්වන්නේ “මහින්ද චින්තන ඉදිරි දැක්ම” ලෙසයි. ප්‍රශ්න ඇත්තේ ක්‍රියාත්මක කරන පුද්ගලයන් මතයි. ඉන් සමහරු ගසා කෑමට බරයි. සමහර අය තම තමන්ගේ පෞද්ගලික මතිමතාන්තර ඉස්මතු කිරීමට වෙහෙසෙනවා. සමහර අය අදාළ විෂයට දුර්වලයි. මේ සියල්ල මනා සම්බන්ධීකරණය ඉදිරියට වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=f1008262</link>
    <topic>පාසල් පාර්ලිමේන්තුවේවිපක්ෂ නායක මමයි</topic>
    <author>අනුසාර මාහිංගොඩ</author>
    <content>නිහතමානීකම ශක්තියක් බවට පරිවර්තනය කොට ඒ ශක්තිය රටට වැඩදායක ලෙස පාවිච්චි කිරීම ආදර්ශ පාඨය කරගත් උපාලි සරත් කෝන්ගහගේ අද ‘ආයුබෝවන් සභාපතිතුමා’ පිටුව හා සංවාදයට එක්වේ. ජනසන්නිවේදනය පිළිබඳ ගෞරව උපාධිධරයකු වූ ඔහු ශ්‍රේෂ්ඨාධිකරණ නීතිඥවරයෙකි. කලක් අල්ලස් කොමසාරිස් දෙපාර්තමේන්තුවේ සහ සීමාසහිත සීනෝර් පදනමේ සභාපති ලෙසත්, තොරතුරු හා ජනමාධ්‍ය අමාත්‍යංශයේ උපදේශක ලෙසත් ලේක්හවුස් ආයතනයේ කර්තෘ මණ්ඩල අධ්‍යක්ෂ ලෙසත් සේවය කර ඇත. සරත් කෝන්ගහගේ මහතා ශ්‍රී ලංකා රූපවාහිනි සංස්ථාවේ වත්මන් සභාපතිවරයාය.* ඔබගේ නම -උපාලි සරත් කෝන්ගහගේ* ගම-මහනුවර, සිරිමල්වත්ත.* උපන් දිනය -1952 ජූනි 25 වැනිදා.* ඔබ උපන් ස්ථානය -මහනුවර රජයේ රෝහලේදී.* අම්මාගේ නම -දේවදාස බ්‍රාහ්මණ මුදියන්සේලාගේ උඩහ කපුගෙදර විමලාවතී මැණිකේ.* අම්මා පිළිබඳ තොරතුරු -මගේ තාත්තා දේශපාලනයට, කලාවට සම්බන්ධයි. අම්මත් තාත්තාගේ දේශපාලන කටයුතුවලට, කලා කටයුතුවලට සම්බන්ධවෙලා වැඩ කළා. ‘ දස්කොන් ’ චිත්‍රපටයේ රුක්මනී දේවියගේ ඇඳුම් මැහුවේ අපේ අම්මා. ඇය සමාජ සේවා කටයුතු කළා. දරුවන්ට නොමිලේ මැහුම් කර්මාන්තය ඉගැන්නුවා.* තාත්තාගේ නම -ජොසින් ඇල්බට් කෝන්ගහගේ.* ඔබගේ තාත්තා පැරැණි දේශපාලනඥයෙක් නේද?මගේ තාත්තා පැරැණි වාමාංශිකයෙක්. ශ්‍රී ලංකා නිදහස් පක්ෂයේ ආරම්භක සාමාජික ටී. බී. ඉලංගරත්න මහත්තයත් එක්ක තාත්තා මහනුවර සමාජවාදී පෙරමුණට සම්බන්ධ වෙලා හිටියා. තාත්තා, එතුමාගේ නාට්‍ය කණ්ඩායමේ කැපීපෙනෙන සාමාජිකයෙක්. ඔහු නළුවෙක්. ස්වතන්ත්‍ර නාට්‍ය රචකයෙක්. නාට්‍ය නිෂ්පාදකවරයෙක් විදිහට සම්බන්ධ වෙලා හිටියා. තාත්තා නිර්මාණය කළ මායාදුන්න’ නාට්‍යයේ තාත්තාත්, අම්මත්, පුංචි අම්මාත්, මමත් එකම වේදිකාවේ රඟපාලා තියෙනවා. ඒ නාට්‍ය ලුම්බිණි රඟහලෙත් පෙන්නුවා.* සහෝදර සහෝදරියන් ගණන -සහෝදරයන් එක්කෙනයි, සහෝදරියන් දෙන්නයි.* ඔබ පාසල් ගියේ -මුලින්ම පාසල් ගියේ මහනුවර ධර්මරාජයේ ප්‍රාථමිකයට. ඊට පස්සේ මහනුවර ධර්මරාජයට. එතැනින් කොළඹ ආනන්ද විද්‍යාලයට ගියා.* ඔබ ධර්මරාජයේ ඉගෙන ගෙන කොළඹ ආනන්දයට එන්නේ?අපේ තාත්තාට ඕනෑකම තිබ්බා මාව කොළඹ ආනන්දෙට දාලා හොඳට උගන්නන්න.* ආනන්ද විද්‍යාලයේ ජීවිතය....ධර්මරාජ විද්‍යාලයේ ගත කළ ජීවිතයට වඩා වෙනස්. අහසට පොළොව වගේ. ධර්මරාජයෙන් ලැබූ පන්නරය ආනන්දයේ අලුත් සමාජයට මට ගොඩක් ප්‍රයෝජනවත් වුණා.* ළමා වියේ සුන්දර අත්දැකීම් ඇති?මම මේ කියන සිදුවීම මට මතක නැතිවුණාට මගේ අම්මට හොඳට මතකයි. මම ගියේ මහනුවර ශ්‍රී පුෂ්පදාන පෙර පාසලට. අම්මා මාව පෙර පාසලට එක්ක ගිය මුල් දවසේ ගුරුතුමිය මට කියලා තියෙනවා සිංදුවක් කියන්න කියලා.මම කිව්ව සිංදුව මොකක්ද දන්නවද?‘කොල්වින් ආර් ද සිල්වාට ජයවේවා,පීටර් කෙනමන්ට ජයවේවා’ කියලා මං කිව්වලු.ටීචර් කිව්වලු ඒක සිංදුවක් නෙමේ කියලා. මං කිව්වලු මං දන්න සිංදු ඕව තමයි කියලා.මම පුංචි කාලේ තවත් මතකයක් මට තියෙනවා. එතකොට මට අවුරුදු 07 ක් විතර ඇති. මගේ තාත්තා බණ්ඩාරනායක මහත්තයගේ මෘතදේහය බලන්න මාවත් එක්ක ගියා . එය තිබ්බේ පැරැණි පාර්ලිමේන්තු මන්දිරයේ. මගේ තාත්තා එතනදී කලන්තේ දාලා වැටුණා වගේ මට මතකයි.* ධර්මරාජයේ ගත කළ සුන්දර පාසල් විය ?මහනුවර ධර්මරාජය පිිහිටලා තිබෙන්නේ අතිරමණීය කඳුගැටයක. මම නිවසේ ඉඳලා ඉස්කෝලෙට ගියේ පයින්මයි. ඒ කාලය හරිම සුන්දරයි.පාසලේදී බාහිර ක්‍රියාකාරකම් ගොඩාක් කළා. කථික තරගවලට සහභාගි වුණා. නාට්‍ය කළා. ප්‍රජා මණ්ඩල තරගවලට ඉදිරිපත් වුණා. ජාතික මට්ටමින් ජයග්‍රහණය කළා. ක්‍රිකට්, වොලිබෝල් ගැහුවා. අපි 7 වැනි ශ්‍රේණියේදී පාසල් පාර්ලිමේන්තුවක් කළා. මම තමයි විපක්ෂ නායකයා.* ඔබගේ පාසල් වියේදී අමතක නොවන ගුරු පියා?මගේ දක්ෂතා දැකපු එම්. එස්. නිශ්ශංක කියන ගුරුතුමා මට බොහෝ උදව් කළා. ඔහු අපේ සිංහල විෂය බාර ගුරුතුමා. එතුමා යටතේ ඉගෙන ගන්නකොට ආභාෂයක්, ආශ්වාදයක් ලැබුවා.* ආනන්ද විද්‍යාලයේ පාසල් ජීවිතයේ සුන්දරත්වය ?ආනන්ද විද්‍යාලයේ දී 9, 10 ශ්‍රේණිවලදී පංතියේ පළමු වැනියා වුණේ මමයි. ඉමිටියාස් බාකිර්මාකාර්, ලක්විජය පලන්සූරිය වැන්නන් මාත් එක්ක එකම පංතියේ ඉගෙන ගත්තා. අපි 10, 11 ශ්‍රේණිවලදී විවාද කණ්ඩායමට සිසුන් තෝරා ගැනීම සඳහා තරගයක් තිබුණා. මම එයින් පළමුවැනියා වුණා. දෙවැනියා වුණේ ඉමිටියාස්.අපි ආනන්දයේ ශිෂ්‍ය සංගමයක් පිහිටෙව්වා. කොමියුනිස්ට් පක්ෂයට අනුබද්ධව. එය ලංකා ඉතිහාසයේ පාසලක් තුළ පිහිට වූ පළමුවැනි ශිෂ්‍ය සංගමය. මෙයට රටේ මහත් ආන්දෝලනයක් ඇතිවුණා.1970 වසරේ දී මැතිවරණ වේදිකාවේ මම ශිෂ්‍ය කථිකයෙක් විදිහට කතා කළා. ඒ යූ.ජී.වයි. ජිනදාස මහතාගේ රැස්වීම්වලදී.* ආනන්ද විද්‍යාලයේදී අමතක නොවන සිදුවීම් බොහෝමයක් ඇති?බණ්ඩාරනායක මහතාට හිටියා නංගි කෙනෙක්. ඇයගේ පුතා අධ්‍යාපනය ලැබුවේ අපේ පාසලේ. ආනන්ද විද්‍යාලය තුළ අපේ ඇතැම් ගුරුවරුත් විදුහල්පතිතුමාත් ඔහුට දැක්වූයේ විශේෂ සැලකිලි. ඔහුට ඉගැන්වීම් කටයුතු කළේ විදුහල්පතිතුමාගේ කාමරයේ තියාගෙන. ආරක්ෂකයන් පවා ඔහුට හිටියා. අපි මෙයට තදින්ම විරුද්ධ වුණා.1971 වසරේ අධ්‍යාපන ඇමැතිවෙලා හිටියේ බදුද්දීන් මොහොමඩ් මහතායි. අපි එතුමාට පෙත්සමක් ඉදිරිපත් කළා.එතුමා පාසලට ආපු වෙලාවක එතුමා පාසලින් යනකල්ම මාව කාමරයක හිර කළා. ශිෂ්‍ය නායක ‘බැජ්’ එක ගලවලා මාව පාසල් ගේට්ටුවෙන් එළියට දැම්මා. පන්ති තහනමකටත් ලක්වුණා. එවකට වැඩබලන අගමැති වෙලා හිටියේ ඉලංගරත්න මහත්තයයි. එතුමාගේ පිහිටෙන් නැවතත් මට ආනන්දෙට එන්න හැකිවුණා.ආනන්ද විද්‍යාලයේ අදත් තියෙන ‘නිර්මාණ’ කියන බිත්ති පුවත්පත ආරම්භ කළේ මමයි.* පාසල් වියේ පේ‍්‍රම සම්බන්ධතා එහෙම තිබුණාද?ඉස්කෝලේ යන කාලේ බාලිකා පාසල්වල ගෑනු ළමයි පස්සෙන් ගියා. ඒවා කොලුකමට කළ දේවල්.* මම අහලා තියනවා ඔබ හොඳ වයලින් වාදකයෙක් කියලා?1972 වසරේ චිත්‍රසේන කලායතනයට ගියා වයලින් වාදනය ඉගෙන ගන්න. අමරදේව මහත්මයා තමයි ඉගැන්නුවේ. අදටත් මම විවේක වේලාවකදී වයලින් වාදනය කරනවා.* ඔබ උසස් පෙළ කළේ කුමන අංශයෙන්ද?මම සරසවි පිවිසුම කළේ කලා අංශයෙන්. කොළඹ දිස්ත්‍රික්කයෙන් හොඳම ප්‍රතිඵල ලබා ගත්තා.* ඔබ අධ්‍යාපනය ලද විශ්වවිද්‍යාලය ?කැලණිය විශ්වවිද්‍යාලයට ඇතුළත් වුණා. එහි ජනසන්නිවේදන අංශයෙන් ඉගෙන ගත්තා.* එහිදී ලද අත්දැකීම්?මම ආසාවෙන් හිටියේ නිවේදකයෙක් වෙන්න. අමරදේව හා නන්දා මාලිනී කළ ‘ශ්‍රවණාරාධනා’ ප්‍රසංගයට මා උදව් කළා. එහි මම නිවේදකයෙක් විදිහට වැඩ කරලා මගේ ආසාව ඉෂ්ට කර ගත්තා.* ඔබ ලබාගත් උපාධිය ?ජනසන්නිවේදන ගෞරව උපාධියක්.* ඔබ නීතියත් හදාරලා තියෙනවා?ඔව්. 1976 වසරේ සිට 1979 වසර දක්වා ශ්‍රී ලංකා නීති විද්‍යාලයේ ඉගෙන ගත්තා.* ප්‍රථම රැකියාව?හිටපු කතානායක වන ආනන්ද තිස්සද අල්විස් මහතාට අයත් දැන්වීම් ආයතනයක විධායක නිලධාරියෙක් විදිහට වැඩ කළා. රංගන ශිල්පී ලකී ඩයස් මහත්තයත් ඒ ආයතනයේ හිටියා.* ඊට පස්සේ ?නීතිඥයෙක් වුණා. අල්ලස් කොමසාරිස් දෙපාර්තමේන්තුවේ නීති නිලධාරියෙක් විදිහට වැඩ කළා.* එහිදී ලත් අත්දැකීම්?ශ්‍රී ලංකා නිදහස් පක්ෂයේ සාමාජිකයෙක් වුණා. 1982 වසරේ ජනාධිපතිවරණයේදී කොබ්බෑකඩුව මහතාගේ මැතිවරණ ව්‍යාපාරයට සම්බන්ධ වුණා. රට වටා ගියා.පරිපාලන නිලධාරියෙක් විදිහට මැතිවරණ ව්‍යාපාරවලට සම්බන්ධවීමට මට අයිතියක් නෑ. ඒ නිසා අල්ලස් කොමිසම් දෙපාර්තමේන්තුවෙන් මාව නෙරපුවා.* ඔබ නීතිය තෝරා ගත්තේ ?එය දේශපාලනයට කිට්ටුයි. ඒ නිසා තෝරා ගත්තා.* මෙහිදී ඔබ ලත් අත්දැකීම් ?ගොඩාක් අත්දැකීම් තියනවා.1983 වසරේ ‘හාල් පොත’ නඩුව කොළඹ මහාධිකරණයේ වැඩිම වාර ගණනක් කතා කළ නඩුවක්. එය දීර්ඝ අත්දැකීමක්.වර්තමාන අගමැතිතුමා වෙනුවෙනුත් මම පෙනී සිටියා. කාලයක් මම නීතිඥකමෙන් ඈත්වෙලා හිටියා. දැන් නැවතත් එහි නිරත වෙනවා.* විජය කුමාරතුංග කියන්නේ ඔබගේ සමීපතමයෙක් නේද?1975 වසරේදී ඔහු මට මුණ ගැසෙනවා. 1980 වසරේදී අපි දේශපාලනය කරනවා.1982 වසරේ ජේ. ආර්. ජයවර්ධන මහතාගේ පාලනයට විරුද්ධව ශ්‍රී ලංකා නිදහස් පක්ෂයත් එක්ක කටයුතු කළා. අනුර, චන්ද්‍රිකා දෙකඩ වුණා. ඊට පස්සේ අපි මහජන පක්ෂය පිහිටෙව්වා. මහජන පක්ෂයේ මූලික සාකච්ඡාවට මම හිටියා. නැක්සලයිට් නඩුව විජය හිරේ හිටියා. අපි යාපනයටත් ගියා. එය ඓතිහාසික ගමනක්. විජය කුමාරතුංගව ජේ.වී.පී. එකෙන් මරණතුරු අපි රටේ තුන් වැනි බලවේගය වුණා.* ඔහු කුමන විදිහේ පුද්ගලයෙක්ද ?හොඳ යාළුවෙක්. මානව හිතවාදියෙක් දක්ෂ දේශපාලනඥයෙක්.* ඔබගේ සහකාරියගේ නම ?ශාන්තිනී කෝන්ගහගේ.* ඇය ඔබට හමුවන්නේ ?ශාන්තිනිත් මහනුවර, අපි එකම ගමේ. මම කුඩා කාලේ පටන්ම එයාව දන්නවා.* සරත් - ශාන්තිනි පේ‍්‍රමය පටන් ගන්නේ?මා එවකට සරසවි ශිෂ්‍යයෙක්. 1971 වසරේදී හෝ 1972 වසරේදී.* ඇයට පේ‍්‍රම කරන්නට ඔබ පෙළඹෙන්නේ ?ඇගේ නිහතමානිකමට හා ඉවසීමට මගේ හිත ගියා.* ඔබත්, ශාන්තිනිත් පක්ෂ දෙකක, විරුද්ධ මත දරන්නන් දෙදෙනෙක් නිවසේදී මත ගැටුම් ඇති වෙන් නැද්ද?අපි අපේ අදහස්වලට ගරු කරනවා. ඒ නිසා අපි අතර තියෙන දේශපාලන මතවලට නිවසේදී වාද විවාද වෙලා නෑ. අපි ඉවසා දරාගෙන ඉන්නවා. ගේ ඇතුළේ තියෙන්නේ සෞඛ්‍යසම්පන්න ප්‍රජාතන්ත්‍රවාදයක්.* පුතාගේ නම?දේවින්ද කෝන්ගහගේ.ඔහු දක්ෂ නිර්මාණකරුවෙක්. ටෙලිනාට්‍ය අධ්‍යක්ෂවරයෙක්.* ඔබ එක්සත් ජාතික පක්ෂයේ ප්‍රබල සාමාජිකයෙක්. එයින් ඉවත් වන්නට තීරණය කළේ ඇයි?2000 දී එක්සත් ජාතික පක්ෂයේ සෙංකඩගල සංවිධායක ධූරයෙන් මම ඉවත්වුණා. මෙයට හේතුවුණේ, රනිල් වික්‍රමසිංහ මහතා. එල්.ටී.ටී.ඊ. සංවිධානයට හිතවාදීව කටයුතු කිරීමත් එජාපය ප්‍රජාතන්ත්‍රවාදී වැඩපිළිවෙළින් ඈත්වීමත්.2005 දී එක්සත් ජාතික පක්ෂයෙන් ඉවත්වුණා. මම තීරණය කළා මහින්ද රාජපක්ෂ මහතා හා එක්වන්න. අවශ්‍ය පුද්ගලයා මම තෝරා ගත්තා. 2005 සිට බොහොම නිහඬව මම එතුමාට සේවය කළා.* ඔබ ලේක්හවුස් ආයතනයේ සේවයට එනවා...2006 වසරේදී ජනාධිපතිතුමා මාව ලේක්හවුස් ආයතනයේ කර්තෘ මණ්ඩල අධ්‍යක්ෂ විදිහට පත්කළා. එහිදී වැඩබලන සභාපති ලෙසත් වැඩ කටයුතු කළා.* මේ සඳහා ඔබට ඇති සුදුසුකම ?මට ජනසන්නිවේදනය පිළිබඳ ගෞරව උපාධියක් තියනවා.* එහිදී ඔබ කළ සුවිශේෂි වෙනස්කම් ?‘අමා දහර’ සදහම් වෙසක් කලාපය කළා. ජයසේකර කළමනාකරණ ආයතනය හා එක්ව ‘සිසු උදාන’ සම්මන්ත්‍රණ මාලාව කළා. වසර දෙකක් තිස්සේ නතරවෙලා තිබ්බ සරසවි සම්මාන උළෙල නැවතත් ආරම්භ කළා.* එහිදී ලත් අත්දැකීම් ?මම සරසවි ශිෂ්‍යයෙක් විදිහට ලේක්හවුස් ආයතනයේ පුහුණුවෙලා තියෙනවා. මා ශිෂ්‍යයෙක් විදිහට පුහුණු වූ තැනට නිලධාරියෙක් විදිහට එන්න ලැබීමම සුවිශේෂී අත්දැකීමක්.* ඊට පස්සේ...ජනමාධ්‍ය හා තොරතුරු අමාත්‍යාංශයේ උපදේශක වුණා.* 2010 දී ජනාධිපතිවරණයටත් ඔබ ඉදිරිපත් වෙනවා?මා ජනාධිපති වෙන්න තරග කළේ නෑ. හඬක් නැති මිනිසුන් වෙනුවෙන් හඬක් නඟන්නයි තරග කළේ.* ඒ සඳහා ඔබට ඇති සුදුසුකම ?වසර 40 කට ආසන්න දේශපාලන අත්දැකීම් සමුදායක් තියෙනවා. මගේ දේශපාලනය ආරම්භ වුණේ ශිෂ්‍ය අවදියෙන්. අපි හැමදාම රට අනතුරකට මුහුණදෙද්දි මැදිහත් වුණා.* ඔබ දැන් රූපවාහිනි සංස්ථාවේ වත්මන් සභාපතිවරයා. රූපවාහිනියෙන් ජනතාව ඈත්වෙමින් යනවා. ඔබ මෙය පිළිගන්නවාද?මම ඒක පිළිගන්නේ නෑ.ගිය මාසේ ඒ කියන්නේ ජූලි මාසේ පමණක් මිලියන දෙසිය පනහක ආදායමක් ලැබුවා. ඒ සතුටට අපි වෙළෙඳ අංශයට සහතිකයකුත් දුන්නා.* ඔබතුමා රූපවාහිනියේ කළ වෙනස්කම් ?බොහෝ වෙනස්කම් කරලා තියෙනවා.* ඒ මොනවාද ?වැඩසටහන්වල වෙනසක් ඇති කළා. සේවක සුබසාධනය, සේවක ආකල්පවල වෙනසක් ඇති කළා.ප්‍රධානම දේ මේ ටෙලිවිෂන් තිරය කොයිතරම් දුරට වර්ධනය කළ හැකිද කියලා හිතන එක. මම විශ්වාස කරනවා මට ඒ දේ කරන්න පුළුවන් කියලා.* රූපවාහිනි වෙළෙඳ දැන්වීම්වල ප්‍රමිතිය සම්බන්ධයෙන් ඔබතුමාගේ අදහස ?කිසිම විදිහකින් රටේ ජාතික අනන්‍යතාවට බරපතළ විදිහට හානිවෙන්න දෙයක් කරන්නේ නෑ. මම අන්තවාදී නෑ. ඒත් දැන්වීම්වල ප්‍රමිතියක් තිබිය යුතුයි.* ඔබ කැමැතිම වෘත්තිය ?මා කළ සියලුම වෘත්තීන්ට කැමතියි. ඒවා දම්වැලක පුරුක් වගේ.* ඔබ, ඔබ ගැන තෘප්තිමත්ද?මා පටන් ගත්ත තැන සිට ඇවිත් තියෙන තැන ගැන පුදුම සංතෝසයක් දැනෙනවා. රට වෙනුවෙන් යුතුකම් ඉටුකළා කියලා සතුටක් තියෙනවා.* ඔබගේ අනාගත බලාපොරොත්තු ?මා ළඟ ලොකු බලාපොරොත්තු නෑ.* ඔබගේ ආදර්ශ පාඨය ?නිහතමානිකම දුර්වලකමක් නොව, ශක්තියක් බවට පරිවර්තනය කොට ඒ ශක්තිය රටට වැඩදායක ලෙස පාවිච්චි කිරීම.* ඔබ කුමන විදිහේ චරිතයක්ද ?මා ගැන වෙන කෙනෙකුගෙන් අහන්න.* ජීවිතයේ අමතක නොවන සිදුවීම ?මගේ පියාගේ වියෝව.* ඔබගේ පරමාදර්ශි චරිතය ?මට එහෙම චරිතයක් නෑ.* විවේකය ගත කරන්න කැමැති ?මට කිසිම විවේකයක් නෑ.* විවේකයක් ලැබුණොත් ?සම්භාව්‍ය ගීතයක් අහනවා. හොඳ පොත් කියවනවා. දවසේ පත්තර කියවනවා. දවසකට පත්තර හතක් කියවනවා. හැන්දෑවරුට තබ්ලා ගහනවා.* සමුගැනීමකදී කියන්න කැමැතිම වැකිය ?අපි නැවත හමුවෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>26</day>
    </date>
    <link>http://www.dinamina.lk/2010/08/26/_art.asp?fn=f1008263</link>
    <topic>උත්තම මුනි දළදා වඩම්මන...</topic>
    <author>ඡායාරූප – ගාමිණී රණසිංහ සහ උදේනි රාජපක්‍ෂ</author>
    <content>සමස්ත ලෝකවාසී බෞද්ධ ජනතාවගේ මුදුන්මල්කඩ බඳු ශ්‍රී දන්ත ධාතූන්වහන්සේට ගෞරව පුදසත්කාර කරනු වස් වාර්ෂිකව සංවිධානය කෙරෙන සිරි දළදා පෙරහර දියවඩන නිලමේ ප්‍රදීප් නිලංග දෑල මහතාගේ ප්‍රධානත්වයෙන් උත්කර්ෂවත් අන්දමින් පැවැත්විණි. මහනුවර ඇසළ මහා මංගල්‍යයේ ආරම්භය සනිටුහන් කරමින් සතර මහා දේවාලවල කප් සිටුවීම සිදු කළේ අගෝස්තු මස 10 වැනි දිනය. 11, 12, 13, 14 දිනවලදී සතර මහා දේවාලවල අභ්‍යන්තර පෙරහර පැවැත්විණි.පළමු කුඹල් පෙරහර 15 වැනිදා ආරම්භ කරමින් 19 වැනි දින දක්වා පැවැත්විණි. 20 වැනිදායින් ඇරැඹි රන්දෝලි පෙරහරෙහි අවසන් මහා පෙරහර 24 වැනිදා උත්කර්ෂවත් ලෙස පැවැත්විණි. 25 වැනි දින දහවල් පෙරහරින් පෙරහර අවසන් කරමින් ජනාධිපති මහින්ද රාජපක්‍ෂ මහතා වෙත සංදේශය භාර කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008271</link>
    <topic>දරු දැරියන් 41 ලක්ෂයකට පෙළ පොත් දෙන්නරුපියල් කෝටි 300ක්</topic>
    <author>දයා පෙරේරා</author>
    <content>ලබන වර්ෂය සඳහා පාසල් සිසුන්ට නොමිලේ පෙළපොත් ලබාදීමට රජය රුපියල් කෝටි තුන්සියයක පමණ මුදලක් වැය කරයි.රජයේ පාසල් 9700ක, රජයේ අනුමත පෞද්ගලික පාසල් 75ක, පිරිවෙන් 722ක සිසු දරු දැරියෝ හතළිස් එක් ලක්ෂයකට ආසන්න පිරිසකට නොමිලේ පෙළපොත් ලබාදෙයි.වර්ග 364කින් පොත් පිටපත් තුන් කෝටියක් ලබන වසර වෙනුවෙන් බෙදා දෙනු ලබයි. ඒවා බෙදාහැරීම නිල වශයෙන් පෙරේදා (25) ආරම්භ විය. 2011 වසර සඳහා අවශ්‍ය පෙළපොත් මේ වසරේ දෙසැම්බර් 6 වැනිදාට පෙර බෙදා අවසන් කිරීමටද අධ්‍යාපන ප්‍රකාශන දෙපාර්තමේන්තුව කටයුතු යොදා ඇති බව එහි කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතා කීය.අධ්‍යාපන ප්‍රකාශන දෙපාර්තමේන්තුවේ ප්‍රකාශන ඕනෑම කෙනකුට මිලදී ගැනීම සඳහා කොටුව දුම්රියපොළ ඇතුළු ප්‍රධාන දුම්රියපොළ කිහිපයක අලෙවිසල් විවෘත කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008272</link>
    <topic>පොළොන්නරුවේරුපියල් 100ටමිනිසුන් විකුණයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුවේ කදුරුවෙල නගරයේ දී මේ දිනවල මිනිසුන් අලෙවි කිරීමේ ව්‍යාපාරයක් ක්‍රියාත්මක වෙයි.මඩකළපුව-වාලච්චේන හා අක්කරෙයිපත්තුව ප්‍රදේශවල සිට මෙවර යල කන්නයේ ගොයම් කැපීමට පැමිණෙන කම්කරුවන් පොළොන්නරුව ගොවීන් ට අලෙවි කොට මුදල් ලබාගැනීමට එක්තරා පිරිසක්, කටයුතු කරති.දුම්රියෙන් හා බස්රියෙන් කණ්ඩායම් වශයෙන් පැමිණෙන මේ කම්කරුවන් හමුවන බ්‍රෝකර්වරු එක් අයකු රුපියල් 100ට 150ට අලෙවිකොට මුදල් ලබාගනී. මුර සංචාරයේ නිරත පොලිස් නිලධාරීන් බලා සිටිය දී සිදුකරන මේ මිනිස් ජාවාරම නිසා ගොවීන් බලවත් දුෂ්කරතාවකට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008273</link>
    <topic>පස් අවුරුදු සේවා කාලය ගෙවූ රජයේ ඒකාබද්ධ සේවයේ සියලුම නිලධාරීන්ට නොවරදවාම ස්ථාන මාරු</topic>
    <author>උදුලා පීරිස්</author>
    <content>පස් අවුරුදු සේවා කාලය සම්පූර්ණ කළ ඒකාබද්ධ සේවයේ සියලුම රජයේ නිලධාරීන් සම්බන්ධයෙන් ස්ථාන මාරු ප්‍රතිපත්තියක් ක්‍රියාත්මක කිරීමට රජය තීරණය කරයි.වසර ගණනාවක් එකම ස්ථානයේ අඛණ්ඩව සේවය කොට ස්ථානමාරු අපේක්ෂාවෙන් සිටින බොහෝ රජයේ සේවකයන්ට බලවත් අසාධාරණයක් සිදුව ඇතැයි රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා මහතා ‘දිනමිණ’ට කීය.ඒ හේතුව නිසාම වංචා දූෂණ වර්ධනය වී ඇතැයි ද නියෝජ්‍ය ඇමැතිවරයා අවධාරණය කෙළේ ය.  රජයේ ඇතැම් නිලධාරීන්ගෙන් හා ජනතාවගෙන් ඒ සම්බන්ධයෙන් පැමිණිලි ගලා එන බවද, ඩිලාන් පෙරේරා මහතා කීය.සමහර ආයතන තුළින් ලැබෙන වරප්‍රසාද හේතුවෙන් විවිධ කරුණු කාරණා ඉදිරිපත් කරමින් ඇතැම් රජයේ ආයතනවල නිලධාරීන් ස්ථාන මාරු නියෝග මඟහරිමින් සිටින බවද පෙන්වා දෙන නියෝජ්‍ය ඇමැතිවරයා පස් අවුරුදු ස්ථානමාරු ප්‍රතිපත්ති ඉදිරි වසරේ සිට තදින්ම ක්‍රියාත්මක කිරීමට නියමිත බවද වැඩිදුරටත් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008274</link>
    <topic>ඉඩම් කොමිසම පවරාගත්විහාර දේපළ යළි ලබා දෙයි</topic>
    <author>අසේල කුරුළුවංශ, ඉන්දික පොල්කොටුව හා සංජය මතුරට</author>
    <content>ඉඩම් ප්‍රතිසංස්කරණ කොමිෂන් සභාව මගින් අත්පත් කර ගන්නා ලද විහාර හා දේවාලවලට අයත් ඉඩම් යළි එම ආගමික ස්ථානවලට ලබාදීමට ජනපති මහින්ද රාජපක්ෂ මහතා කටයුතු කැර තිබේ.මහනුවර ඇසළ පෙරහැර මංගල්‍යය නිම කිරීම නිමිත්තෙන් වසර 2009 දී ඉදිරිපත් කළ පෙරහැර සංදේශය මගින් දියවඩන නිළමේ ප්‍රදීප් නිලංග දෑල මහතා ජනපතිවරයාගෙන් කළ ඉල්ලීමකට අනුව ඒ මහතා මේ පියවර ගෙන ඇත.ඉඩම් ප්‍රතිසංස්කරණ කොමිෂන් සභාව මගින් අත්පත් කර ගැනීමෙන් පසු පොල් වගාකිරීමේ මණ්ඩලයට ලබා දී තිබූ මහනුවර පත්තිනි දේවාලයට අයත් කුරුණෑගල පොතුහැර පිහිටි අක්කර 130කින් සමන්විත රන්දෙණිය වත්ත මෙම වැඩ පිළිවෙළේ මූලික පියවරක් ලෙස පත්තිනි දේවාලයට යළි ලබාදීම ජනපති මූලිකත්වයෙන් සිදු කෙරුණි.මෙවර මහනුවර ඇසළ පෙරහැර මංගල්‍යය නිල වශයෙන් නිමාවට පත්කිරීම නිමිත්තෙන් පෙරේදා (25) මහනුවර ජනපති මන්දිරයේ පැවති උත්සවයේදී අදාළ පැවරුම් ඔප්පුව පොල්වගා කිරීමේ මණ්ඩලයේ සභාපති සරත් කීර්තිරත්න මහතා විසින් පත්තිනි දේවාලයේ බස්නායක නිළමේ රොහාන් සාලින්ද පරණගම මහතා වෙත බාරදෙනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008275</link>
    <topic>මහ බැංකුවටවසර 60යි</topic>
    <author>ජයසිරි මුණසිංහ</author>
    <content>ශ්‍රීලංකා මහ බැංකුව පිහිටුවා වසර හැටක් සපිරීමේ “දියමන්ති ජුබිලි” අභිමානවත් සැමරුම් උළෙල අද (27) සවස 4.00 ට ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් රාජගිරිය පිහිටි මහ බැංකු අධ්‍යයන කේන්ද්‍ර ශ්‍රවණාගාරයේදී පැවැත්වේ.පුරා දශක හයක් තිස්සේ ශ්‍රී ලාංකේය ජනතාවගේ සමාජ, ආර්ථික තත්ත්වයන් ඉහළ නැංවීමට අවශ්‍ය මූල්‍ය ප්‍රතිපත්ති සම්පාදනය කරමින්, රජයන්ට උපදෙස් ලබා දෙමින් ඉතා විශිෂ්ට සේවාවක් කළ මහ බැංකුවේ හැටවැනි උපන් දිනය යෙදෙන්නේ හෙටට (28) ය.ශ්‍රී ලංකා මහ බැංකුවේ හැට වසරක ගමන් මඟ කෙටියෙන් මෙසේය.යටත්විජිත අවදියේ පැවැති ව්‍යවහාර මුදල් මණ්ඩල ක්‍රමය වෙනුවට රටෙහි මූල්‍ය අංශයෙහි ප්‍රමුඛ ආයතනය වශයෙන් ශ්‍රී ලංකා මහ බැංකුව පිහිටුවීම නිදහසින් පසු යුගයේ සිදුවූ ප්‍රධාන සිද්ධියකි.ශ්‍රී ලංකාවේ මහ බැංකුවක් පිහිටුවීම සම්බන්ධයෙන් උපදෙස් දීම සඳහා එවක රජය විසින් අමෙරිකා එක්සත් ජනපදයේ ෆෙඩරල් සංචිත ක්‍රමයට (FEDERAL RESERVY SYSTEM) සම්බන්ධ වී සිටි අර්ථ ශාස්ත්‍රඥයකු වූ ජෝන් එක්ස්ටර් මහතාට ආරාධනා කරන ලදී.ඒ අනුව එක්ස්ටර් මහතා විසින් සැපැයූ වාර්තාව පනත් කෙටුම්පතක් සහිත ඉදිරිපත් කොට, එය 1949 අංක 58 දරන මුදල් නීති පනත වශයෙන් නීතිගත කරනු ලැබීය. එම පනත යටතේ ශ්‍රී ලංකා මහ බැංකුව තම කාර්යයන් 1950 අගෝස්තු මස 28 වැනි දින ආරම්භ කෙරිණි.රජයේ බැංකුකරු නැතිනම් වාණිජ බැංකුවල බැංකුකරු වශයෙන් ක්‍රියා කරන මහ බැංකුව එදා දෙපාර්තමේන්තු 5 කින් ආරම්භ කොට ඇත. අද වන විට එහි දෙපාර්තමේන්තු 27 දක්වා ප්‍රසාරණය වී තිබේ.ව්‍යවහාර මුදල් නෝට්ටු සහ කාසි නිකුත් කිරීම ඇතුළු බැංකු සහ ව්‍යවහාර මුදල් පිළිබඳව සේවා සැපැයීම සම්බන්ධ දෙපාර්තමේන්තුවක් ද, රටෙහි රාජ්‍ය ණය කළමනාකරණය, රජයේ නියෝජිතයා වශයෙන් විනිමය පාලන කටයුතු පවත්වාගෙන යාමේ වගකීම, ආර්ථික පර්යේෂණ කටයුතු ඇතුළු වගකීම් රැසක් දරන මහ බැංකුව බැංකු අධීක්‍ෂණය ඇතුළු එක් එක් කාර්යයට වෙනමම දෙපාර්තමේන්තු එක්කොට ගත්තේය.පෞද්ගලික අංශයේ සේවකයන්ට විශ්‍රාමික සහන සැලැසීම සඳහා රජය විසින් 1958 දී සේවක අර්ථසාධක අරමුදල පිහිටුවීමත් සමඟ එම අරමුදල සම්බන්ධ මූල්‍යමය කටයුතු කිරීමට 1958 දී සේවක අර්ථසාධක අරමුදල් දෙපාර්තමේන්තුව පිහිටුවන ලදී.වසර 1974 දී සංවර්ධන මුදල් දෙපාර්තමේන්තුව, 1981 දී ග්‍රාමීය ණය දෙපාර්තමේන්තුව, 1988 දී බැංකු නොවන මූල්‍ය ආයතන අධීක්‍ෂණ දෙපාර්තමේන්තුව පිහිටුවීය.1960 හා 1970 ගණන්වල මෙරට වාණිජ බැංකු ශාඛා පද්ධතිය පුළුල් වීම නිසා මහ බැංකුවේ ප්‍රාදේශීය කාර්යාල ඇරඹිණි. ඒ අනුව 1981 දී ප්‍රථම ප්‍රාදේශීය කාර්යාලය මාතර පිහිටුවන ලදී. අනතුරුව 1982 දී අනුරාධපුරය හා 1985 දී මාතලේ ප්‍රාදේශීය කාර්යාල පිහිටුවීය. මේ වන විට යාපනයේ ද නව කාර්යාලයක් පිහිටුවා ඇත.මේ වසර නිමාවන විට නැඟෙනහිර පළාතට ප්‍රාදේශීය කාර්යාලයක් ලබා දෙමින් ත්‍රිකුණාමලයේදී ප්‍රාදේශීය කාර්යාලයක් පිහිටුවීමට නියමිතය.ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, මුදල් අමාත්‍යාංශයේ හා ආර්ථික සංවර්ධන අමාත්‍යාංශයේ ලේකම් ආචාර්ය පී. බී. ජයසුන්දර යන මහත්වරු ප්‍රමුඛ සම්භාවනීය අමුත්තෝ රැසක් මේ සැමැරුම් උත්සවයට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008276</link>
    <topic>බීමත්කමින් ලෙඩ වූ අයගෙන් ගාස්තු ගැනීම එන වසරේ සිට</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>මත්පැන් පානය කිරීම නිසා රෝගී බවට පත්ව රෝහල් ගතවන්නන්ට ප්‍රතිකාර කිරීම සඳහා වැයවන මුළු මුදල ඔවුන්ගෙන් අය කැර ගැනීමේ වැඩසටහන ලබන වසරේ සිට ක්‍රියාත්මක කිරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කැර ඇත.මේ අනුව කිසියම් පුද්ගලයකු රෝගී බවට පත්ව රෝහල්ගත වීමෙන් පසු ඔහු එසේ රෝගී තත්ත්වයට පත්ව සිටින්නේ මත්පැන් භාවිතය නිසා බවට වෛද්‍යවරයා විසින් සනාථ කරනු ලැබුවහොත් එතැන් සිට ඔහුට ප්‍රතිකාර කිරීම සඳහා වැයවන මුළු මුදල අයකැර ගැනීමට පියවර ගන්නා බව ඇමැති මෛත්‍රීපාල සිරිසේන මහතා සඳහන් කැර තිබේ. මහනුවර, නුවරඑළිය හා බදුල්ල දිස්ත්‍රික්කවලින් සිසු හෙදියන් ලෙස 550 දෙනෙකු බඳවා ගැනීම වෙනුවෙන් මහනුවර හෙද අභ්‍යාස විද්‍යාලයේ ඊයේ (26) පැවැති උත්සවයේදී ඇමැතිවරයා මේ බව සඳහන් කැර ඇත.දැනට වසරකට මෙරට හදිසි අනතුරුවලින් දෙදහසකට වැඩි පිරිසක් මියයන අතර දහස් ගණනක් දෙනා ආබාධිත බවට පත්වෙති. එසේම වසරකට හදිසි අනතුරු පනස් දහසකට වැඩි ප්‍රමාණයක් සිදුවේ. බෝ නොවන රෝග නිසා දිනකට මියයන පිරිස 300 ත් 500 ත් අතර වන බවටද ගණන් බලා තිබේ.මාර්ග අනතුරුවලට සහ බෝ නොවන රෝගවලට ලක්වන පිරිසෙන් සියයට 80 කට වැඩි පිරිසක් ඊට ගොදුරුව ඇත්තේ මත්පැන් පානය නිසා බවද හෙළි වී තිබේ. එබැවින් මේ වැඩපිළිවෙළ ක්‍රියාත්මක කරන්නේ කිසිසේත් රජයට ආදායම් උපයා ගැනීමට හෝ මහා භාණ්ඩාගාරය මුදලින් පිරවීමට නොවන බවත්, එසේ කරනුයේ මහජනයා මධ්‍යසාර භාවිතයට යොමුවීම වැළැක්වීමේ අරමුණින් බවත් ඇමැතිවරයා මෙහිදී පෙන්වා දී ඇත.මත්පැන් පානය නිසා රෝගී වන්නන්ට ප්‍රතිකාර ලබාදීම සඳහා රජය වසරකට වැයකරන මුදල රුපියල් කෝටි 350 වැඩි බවද, මේ මුදල ගෙවීමට සිදුව තිබෙන්නේ බදු ගෙවන අහිංසක ජනතාවට බැවින් මෙවැනි පියවරක් ගත් බවද ඇමැතිවරයා මෙහිදී වැඩිදුරටත් පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008277</link>
    <topic>පසුගිය වසරේදී සුරාබදු බලපත්අලුතින් නිකුත් කෙළේ නෑ</topic>
    <author/>
    <content>දෙදහස් නවය වර්ෂයේ දී අලුතින් සුරාබදු බලපත් නිකුත් නොකළ බව සුරාබදු කොමසාරිස් ජෙනරාල් වසන්ත හපුආරච්චි මහතා කියයි.එම වර්ෂය තුළ සිදුකර ඇත්තේ කලින් ලබා දී තිබුණු සුරාබදු බලපත්‍ර 2800ක් අලුත් කිරීම පමණක් බව ඒ මහතා කියයි.එය අලුතින් බලපත්‍ර නිකුත් කිරීමක් නොව පැරැණි බලපත්‍ර අලුත් කිරීමක් පමණක් බව ද හෙතෙම පවසයි.2009 වසර තුළ සංචාරක මණ්ඩල අනුමැතිය සහිත හෝටල් 40කට පමණක් අලුතින් බලපත්‍ර නිකුත් කළ බව වසන්ත හපුආරච්චි මහතා අවධාරණය කරයි.2009 වසරේදී අලුතින් සුරාබදු බලපත් 2800ක් නිකුත් කර ඇති බවට පාර්ලිමේන්තු මන්ත්‍රී තිස්ස අත්තනායක මහතා කළ ප්‍රකාශයක් මුලුමණින්ම ප්‍රතික්ෂේප කරමින් සුරාබදු කොමසාරිස් ජනරාල්වරයා ඉහත ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008278</link>
    <topic>තෙල් මිල අඩු කිරීම ගැනරජයේ විශේෂ අවධානය</topic>
    <author>සුභාෂිනී සේනානායක</author>
    <content>තෙල් මිල අඩු කිරීම කෙරෙහි රජයේ අවධානය යොමු වී තිබේ. ලෝක වෙළෙඳ පළෙහි තෙල් මිල උච්චාවචනය වුවද ඉකුත් වසරේ දෙසැම්බර් මාසයේ සිට මාස 9ක් පුරා තෙල් මිලෙහි කිසිදු වෙනසක් සිදු නොකළ බව ඛනිජ තෙල් කර්මාන්ත සංවර්ධන ඇමැති සුසිල් පේ‍්‍රමජයන්ත් මහතා පවසයි.නැව්වල සිට තෙල් පොම්පකිරීමේ දී ප්‍රමාද ගාස්තු ගෙවීමට ත්‍රස්තවාදී තර්ජන පැවැති සමයේ සිදු වූ බව කී ඇමැතිවරයා පැය 24 පුරා තෙල් පොම්ප කිරීමෙන් සහ දුම්රියෙන් තෙල් ප්‍රවාහනය කිරීමෙන් ලැබෙන ලාභයෙන් ඉදිරියේදී තෙල් මිල අඩු කරන බව ද කීය.2002 වසරේ දී රජය සතුව තිබුණේ තෙල් සංස්ථාවේ තුනෙන් එකක් බව කී ඇමැතිවරයා මේ වන විට කොටස් තුනෙන් දෙකක් රජය සතුකර ගැනීමට කටයුතු යොදා තිබෙන බවද එමගින් සංස්ථාව ලබන ශුද්ධ ලාභය පාරිභෝගිකයින්ට ලබාදීමට තීරණය කර තිබෙන බවද පැවැසීය.ඇමැතිවරයා මේ බව පැවැසුවේ ඊයේ පසුගස්කන්ද තෙල් පිරිපහදුවේ සිදු කළ ක්ෂේත්‍ර චාරිකාවකින් අනතුරුව පැවැති මාධ්‍ය හමුවකදී ය. මේ අවස්ථාවට අමාත්‍යාංශයේ ලේකම් ටයිටස් ජයවර්ධන මහතා ඇතුළු සංස්ථා නිලධාරිහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n1008279</link>
    <topic>හෙද සේවා ගැටලුවිසඳන්න පියවර</topic>
    <author>සන්ධ්‍යා කරුණාරත්න</author>
    <content>හෙද සේවාවේ උද්ගතව ඇති ගැටලු විසඳීමට සෞඛ්‍ය අමාත්‍යාංශය මේ වන විට පියවර ගනිමින් සිටින්නේ යැයි සෞඛ්‍ය අමාත්‍යාංශයේ ලේකම් වෛද්‍ය රවීන්ද්‍ර රුබේරු මහතා ප්‍රකාශ කෙළේය.හෙද සේවා ගැටලු විසඳීමට සෞඛ්‍ය අමාත්‍යාංශය කටයුතු නොකරන බවට පවතින චෝදනාව පිළිබඳව අප කළ විමසීමකදී සෞඛ්‍ය ලේකම්වරයා මේ බව ප්‍රකාශ කෙළේය.මේ ගැටලුවලින් සමහර ඒවා විසඳීමට කටයුතු කර ඇති බවත්, හැකි ඉක්මනින් මේ සියලුම ගැටලුවලට විසඳුම් ලබා දීමට අමාත්‍යාංශය කටයුතු කරන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082710</link>
    <topic>පිළියම් පමා වුණොත්වැඩ වර්ජන කරනවා</topic>
    <author>සන්ධ්‍යා කරුණාරත්න</author>
    <content>හෙද සේවාවේ පවතින ගැටලු සඳහා පිළිගත හැකි ආකාරයේ විසඳුම් ලබන මස 30 වැනිදාට පෙර ලබා දීමට රජය අපොහොසත් වුවහොත් එක්දින වැඩ වර්ජනයක් සිදු කරන බව සමස්ත ලංකා හෙද සංගමය පවසයි.එම වෘත්තීය ක්‍රියාමාර්ගයේ දී සිදුවන රෝගී සත්කාරක සේවාවේ බිඳවැටීම සහ මහජනතාවට සිදුවන අපහසුතාවන් සම්බන්ධව සම්පූර්ණ වගකීම රජය දැරිය යුතු බව ද ඔවුහු අවධාරණය කරති.ලබන මස 30 වැනිදාට පෙර හෙද සේවා විසඳුම් ලබා දීමට රජය කටයුතු කරන්නේ නම් කිසිදු වෘත්තීය ක්‍රියාමාර්ගයක් ගන්නේ නැතැයි සමස්ත ලංකා හෙද සංගමයේ සභාපති හෙද නිලධාරී එස්. බී. මැදිවත්ත මහතා ප්‍රකාශ කෙළේය.හෙද සේවාවේ වසර 12 ක සේවා කාලයකින් පසුව පළමුවැනි පන්තියට උසස් කිරීම, 6/2006 චක්‍රලේඛය තුළින් හෙද සේවාවට බලපා ඇති වැටුප් විෂමතා ඉවත් කර ගැනීම, වසර තුනකට කප්පාදු කර ඇති සමසෞඛ්‍ය උපාධි පාඨමාලාවේ කාලය නැවත වසර 4 ක් කිරීම යනාදී ලෙස හෙද සේවා ඉල්ලීම් එකොළහකි.වසර ගණනාවක් තිස්සේ නොවිසඳුණු මේ හෙද සේවා ගැටලු සම්බන්ධයෙන් අමාත්‍යාංශ බලධාරීන් අතර දිගු කාලයක් පුරා සාකච්ඡාවන් පැවතිණි. ඇතැම් අවස්ථාවලදී හෙද නිලධාරීන් මේ ගැටලු විසඳා ගැනීමට වෘත්තීය ක්‍රියාමාර්ගවලට ද එළඹුණි.හෙද ගැටලු විසඳා ගැනීම සඳහා ඉකුත් ජූලි 2 දා සිට කළු පටි බැඳීමේ ව්‍යාපාරයක් හෙද නිලධාරීන් විසින් දියත් කරන ලදී. හෙදියන් එම ක්‍රියාමාර්ගය තුළ යෙදී සිටින විටදී මහා භාණ්ඩාගාර ලේකම්වරයාගේ මැදිහත් වීමෙන් ජූලි 5 දා කරනු ලැබූ සාකච්ඡාවක දී හෙද ඉල්ලීම් සඳහා අගෝස්තු 15 දාට පෙර විසඳුම් ලබා දීමට ආණ්ඩුව පාර්ශ්වයෙන් එකඟ විණි.එහෙත් මේ වන විට ද එම එකඟතාවන් ක්‍රියාත්මක කිරීමට සෞඛ්‍ය අමාත්‍යාංශය කටයුතු කර නොමැති අතර ඒ තුළින් නැවත වතාවක් හෙද හෙදියන් රැවටීමට ලක්කර ඇතැයි සමස්ත ලංකා හෙද සංගමය චෝදනා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082721</link>
    <topic>ආර්.එම්.වී. කන්තෝරුව ළඟහොර ලයිසන් දුන් කතක් දැලේ</topic>
    <author>විජයානි එදිරිසිංහ</author>
    <content>නාරාහේන්පිට මෝටර් රථ ප්‍රවාහන දෙපාර්තමේන්තුව අසල සිට ව්‍යාජ තාවකාලික රියැදුරු බලපත් නිකුත් කරමින් සිටි කාන්තාවක් ඊයේ (26) උදේ කොළඹ අපරාධ කොට්ඨාසය මඟින් අත්අඩංගුවට ගෙන තිබේ.ඇය විසින් ගනුදෙනු කරුවන්ට නිකුත් කොට ඇත්තේ දෙපාර්තමේන්තුව මඟින් අයැදුම් කරුවන්ට තාවකාලික රියැදුරු බලපත්‍රයට සමාන රියැදුරු බලපත්‍රයකි. මේ කාන්තාව පදිංචිව සිට ඇත්තේ දෙපාර්තමේන්තුව පිටුපස පිහිටි වත්තේ බව පොලීසිය කියයි. ඇය සමඟ ව්‍යාජ රියැදුරු බලපත් විශාල ප්‍රමාණයක්, රබර් මුද්‍රා කීපයක් ඇතුළු උපකරණ රැසක්ද සොයාගෙන තිබේ.මේ කාන්තාව එක් ව්‍යාජ සහතිකයක් රුපියල් තුන්සියය බැගින් විකුණන අතර ඇය සමඟ ගනුදෙනු කරන අතරමැදියන් එක් කොලයක් රුපියල් දහය බැගින් ඉල්ලුම්කරුවන්ට විකුණන බවද හෙළිවී ඇත. රියැදුරු බලපත්‍රය නීත්‍යානුකූලව ලබා ගැනීමට උත්සාහ නොකරන බොහෝ දෙනෙක් මේ ව්‍යාජ රියැදුරු බලපත්‍රය ලබා ගන්නා බවද හෙළිවී තිබේ.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත, පොලිස් අධිකාරී කේ. රණවීර, ස්ථානාධිපති ප්‍රධාන පොලිස් පරීක්ෂක හේමන්ත ඕවිටිගම, පොලිස් පරීක්ෂක ජනක කුලරත්න ඇතුළු කණ්ඩායමක් සැකකාරිය අත්අඩංගුවට ගෙන පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082722</link>
    <topic>සෙලින්කෝ සමූහයේ සමාගම් 2ක තැන්පතුගෙවීමට එහි දේපළ භාර අරමුදල යටතට</topic>
    <author/>
    <content>සෙලින්කෝ සමූහ ව්‍යාපාරයට අයත් සමාගම් දෙකක තැන්පත් කළ මුදල් ගෙවීම සඳහා එම සමාගම් සතු සියලු දේපළ භාර අරමුදලට පැවරීම ඊයේ (26) සිදු කෙරිණි.මෙම සමාගම් දෙකම බංකොලොත් භාවය ලැබූ සමාගම් වන අතර එම සමාගම් සතු දේපළත් සමාගම්වල අධ්‍යක්‍ෂවරුන්ගේ පෞද්ගලික දේපළත් භාර අරමුදලට පවරා ඒ හරහා තැන්පත්කරුවන්ට ගෙවන ලෙස ශ්‍රේෂ්ඨාධිකරණය නියෝග කර තිබේ.ඒ අනුව මෙම සමාගමේ සභාපති සහ අධ්‍යක්‍ෂවරු එම දේපළ භාර අරමුදලට පැවරීමට ඔප්පු අත්සන් කළහ.එෆ්. ඇන්ඩ්. ජී. තැන්පත්කරුවන්ගේ සංගමය සිය තැන්පත් ලබා ගැනීමට නඩු පැවරූ අතර, ඒ අනුව ශ්‍රේෂ්ඨාධිකරණය දේපළ විකුණා මුදල් ගෙවීමට නියම කළේ ය.සමාගම් දෙකට අයත් වත්කම්වලින් තැන්පත් කරුවන්ට ලැබෙන මුදලට අමතරව සමාගමේ සභාපතිගේ පෞද්ගලික මුදලින් හයෙන් එකක් ද, අධ්‍යක්‍ෂ මණ්ඩලයේ සියලු සාමාජිකයන් සතු පෞද්ගලික දේපළවලින් තුනෙන් එකක් ද භාර අරමුදලට මේ අනුව ලැබේ.රුපියල් මිලියන 6000 කට වැඩි මුදලක් මේ භාර අරමුදලට හිමිවෙන අතර, එමඟින් “ෆිනෑන්ස් ඇන්ඩ් ගැරන්ටී – රියල් එස්ටේට්” සහ “ෆිනෑන්ස් ඇන්ඩ් ගැරන්ටී - ප්‍රොපර්ටි ඩිවලපර්ස්” පෞද්ගලික සමාගම්හි මුදල් තැන්පත් කළ තැන්පත්කරුවන් වෙත මුදල් ගෙවනු ඇත.පුද්ගලයන් 1700 ක් පමණ “එෆ්. අන්ඩ් ජී රියල් එස්ටේට් සමාගමේ” මුදල් තැන්පත් කැර ඇති අතර, ඔවුන් තැන්පත් කැර තිබෙන මුදලේ වටිනාකම රුපියල් මිලියන 3600 ක් පමණ වේ. ඊට අමතරව තැන්පත්කරුවෝ 2500 ක් “එෆ්. ඇන්ඩ් ජී ප්‍රොපර්ටි ඩිවලපර්ස් පෞද්ගලික සමාගමේ” තැන්පත් කැර ඇති මුදල රුපියල් මිලියන 4200 ක් පමණ වේ.මෙම භාර අරමුදල වෙත නිල වශයෙන් පවරන ලද ඔප්පු සඳහා අදාළ සමාගම්වල නියෝජ්‍ය සභාපතිවරයා හා අධ්‍යක්ෂ මණ්ඩලය අත්සන් තබන ලදී. රත්තනපිටිය ෆින්ගාරා ක්‍රීඩා සමාජ ශාලාවේ දී සිදු කෙරුණු මෙම අත්සන් කිරීම නීතිඥවරුන් තිදෙනෙකු ඉදිරියේ සිදු කෙරුණි.මෙම සමාගම් දෙකේ තැන්පත්කරුවන් සඳහා මුදල් ලබා දීම පිණිස කටයුතු කරන භාර අරමුදල වෙනුවෙන් ශ්‍රී ලංකාවේ ප්‍රධාන පෙළේ මූල්‍ය සමාගම්වල හිටපු ප්‍රධානීන් නියෝජනය කරන අතර, ලංකා බැංකුවේ හිටපු සාමාන්‍යාධිකාරී සරත් ද සිල්වා, හිටපු විගණකාධිපති සරත් මායාදුන්නේ, ශ්‍රී ලංකා මහ බැංකුවේ හිටපු ප්‍රධාන ගණකාධිකාරී ලයනල් කටුවාවල, ශ්‍රී ලංකා තක්සේරු කරුවන්ගේ ආයතනයේ සභාපති හා හිටපු ප්‍රධාන තක්සේරුකරු එස්. එන්. විජේපාල, විශ්‍රාමලත් දේශීය ආදායම් කොමසාරිස් බී. ඩී. යූ. ජයනෙත්ති, චන්ද්‍රා නාලිනී, තිලානි ගුණතිලක යන මහත්ම මහත්මීහු ඊට අයත් වෙති.තවද මෙහිදී අත්සන් කෙරුණු ඔප්පු සඳහා අදාළ සමාගම්වල අධ්‍යක්ෂ මණ්ඩලය ද අත්සන් තබන ලද අතර, ඒ වෙනුවෙන් සමාගම්හි උප සභාපති මර්වින් ජයසිංහ හා අධ්‍යක්‍ෂ මණ්ඩලය වෙනුවෙන් කේ. ඒ. සුනිල් ජයතිස්ස, මොහාන් ශ්‍රීනාත් පෙරේරා, නීතිඥ මාලිනී සභාරත්නම්, ගයානි සමන්තිකා ජයසේකර, චලක සන්ජී පෙරේරා, රංග ආසිරි නානායක්කාර, පි‍්‍රයන්ත කුමාර ධර්මසිරි යන මහත්ම මහත්මිහු අත්සන් තැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082723</link>
    <topic>තවත් සැකකරුවෙක් උසාවියට බාර වෙයි</topic>
    <author>මාතර දිසා විශේෂ ජස්ටින් කොඩිකාර</author>
    <content>මාතර දී මාතර දිස්ත්‍රික් නියෝජ්‍ය ආදායම් කොමසාරිස් වරයාට ඉකුත් (11) දින පහරදීම සම්බන්ධයෙන් තවත් සැකකරුවකු පෙරේදා (25) උසාවියට බාර වී ඇත.මේ වන විට සිද්ධිය සම්බන්ධව විත්තිකරුවන් සය දෙනකු රක්ෂිත බන්ධනාගාර ගත කර ඇති අතර හඳුනා ගැනීමේ පෙරෙට්ටුව සැප්තැම්බර් මස (6) වැනි දින පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082716</link>
    <topic>ගම්පහ දිස්ත්‍රික්කයේ පිහිටි මහා මාර්ගකිලෝ මීටර් 200ක් සංවර්ධනය කර අවසන්</topic>
    <author>ජීවනී පතිරණ</author>
    <content>ගම්පහ දිස්ත්‍රික්කයේ වර්ග කිලෝ මීටර් 200 ක් පුරා පිහිටි මාර්ග සංවර්ධනය කර අවසන් බව බස්නාහිර පළාත් මාර්ග සංවර්ධන අධිකාරියේ සභාපති බී. ඩී. වී. රෝහණ කුලසිරි මහතා පවසයි.මේ සඳහා රුපියල් ලක්ෂ 30,000 කට ආසන්න මුදලක් වැය වී ඇතැයි ඒ මහතා සඳහන් කෙළේ ය.මහා මාර්ග කාපට් කිරීම, අතුරු මාර්ග කොන්ක්‍රීට් කිරීම ඇතුළු ව්‍යාපෘති රැසක් මේ වන විටත් කාර්යක්ෂම අයුරින් ක්‍රියාත්මක කෙරෙන බව කුලසිරි මහතා පැවසීය.මාර්ග සංවර්ධනයට අමතරව ගම්පහ දිස්ත්‍රික්කයේ වාරි මාර්ග පද්ධතිය සංවර්ධනය කිරීමේ කටයුතු ද පළාත් මාර්ග සංවර්ධන අධිකාරිය මගින් සිදුකර ඇතැයි හෙතෙම සඳහන් කෙළේ ය.ගම්පහ දිස්ත්‍රික්කයේ තවත් වර්ග කිලෝ මීටර් 400 ක මාර්ග කඩිනමින් සංවර්ධනය කිරීමට නියමිතව ඇති අතර, ඒ සඳහා ආර්ථික සංවර්ධන ඇමැති බැසිල් රාජපක්ෂ මහතා ගේ මූලිකත්වය යටතේ මුදල් ප්‍රතිපාදන ලබා දීමට පියවර ගෙන ඇත.බස්නාහිර පළාතේ වර්ග කිලෝමීටර් 2000 ක් පුරා පිහිටි සියලුම මාර්ග මේ වන විටත් සංවර්ධනය කෙරෙමින් පවතින අතර, කොළඹ සහ කළුතර දිස්ත්‍රික්කවල ඉදිරි මාස වලදී මාර්ග සංවර්ධනය ආරම්භ කිරීමට නියමිත බව ද වැඩිදුරටත් අදහස් දක්වමින් සභාපති රෝහණ කුලසිරි මහතා ‘දිනමිණ’ ට කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082724</link>
    <topic>කොටි නැවේ ගිය සාංක්‍රමණිකයන්ටඥාතීන් අමතන්න වරම්</topic>
    <author>මහින්ද අලුගෙදර</author>
    <content>කැනේඩියානු ආරක්ෂක අංශවල අත්අඩංගුවේ පසුවන සන් සී නෞකාවේ ගමන් ගත් ශ්‍රී ලාංකික ද්‍රවිඩ සාංක්‍රමණිකයන්ට තම ඥාතීන් ඇමැතීම සඳහා නොමිලේ දුරකතන පහසුකම් ලබා දීමට කැනේඩියානු රජය පියවර ගෙන ඇත.490 දෙනකුගෙන් සමන්විත මේ සරණාගතයන් පිරිස මේ වන විට බ්‍රිටිෂ් කොළොම්බියා කඳවුරක රඳවා සිටින අතර එහි සිටින කාන්තාවන් හා ළමුන් ඉදිරි සතියේ දී මුදා හැරීමට නියමිත බවද තානාපති ආරංචි මාර්ග පවසයි.සති 14ක කාලයක් මේ සරණාගතයන් තම ඥාතීන් සමඟ කිසිදු සබඳතාවක් නොපවත්වා තිබෙන අතර ඒ නිසාම කැනේඩියානු රජය මේ තීරණය ගෙන තිබෙන බවද වාර්තා වෙයි.මේ පිරිස වෙනුවෙන් නීතිමය සහාය ලබා දීමට ද පියවර ගෙන තිබෙන අතර ඒ වෙනුවෙන් අමෙරිකානු ඩොලර් මිලියන 22ක මුදලක් වැය වෙනු ඇතැයි ඇස්තමේන්තු කැර තිබේ. මේ සරණාගතයන් සම්බන්ධයෙන් මාධ්‍ය වෙත අදහස් දක්වමින් කැනඩාවේ ෆෙඩරල් විගමන ප්‍රකාශිකා කරීන් ෂැඩ් මහත්මිය පවසා ඇත්තේ ද්‍රවිඩ සරණාගතයන්ට වැඩ කිරීමට අවශ්‍ය අවසර පත්‍ර ලබා ගැනීමේ හැකියාව ද පවතින බවයි.දැනට බ්‍රිටිෂ් කොළොම්බියාවේ තාවකාලික රැඳවුම් කඳවුරක රඳවා සිටින ශ්‍රී ලාංකික ද්‍රවිඩ සරණාගතයන්ට අවශ්‍ය සුබ සාධන පහසුකම් ඇතුළු සියලු පහසුකම් සැපැයීම මෙන්ම සමාජයීය රැකවරණ පහසුකම් ද සළසා ඇතැයි තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082725</link>
    <topic>මීගමුවේ ජල සැපැයුමඅද අත්හිටුවයි</topic>
    <author>බේරුවල විශේෂ බී. එම්. ලුක්තාර්</author>
    <content>මීගමුව ජල සම්පාදන ක්‍රමයේ අත්‍යාවශ්‍ය වැඩිදියුණු කිරීමේ කටයුත්තක් හේතුවෙන් අද (27) සිකුරාදා පෙ. ව. 6.00 සිට 2010.08.28 සෙනසුරාදා පෙ. ව. 6.00 දක්වා පැය 24 ක කාලයක් පහත සඳහන් ප්‍රදේශවලට ජල සැපැයුම අත්හිටුවීමට සිදුවන බව ජල සම්පාදන මණ්ඩලය පවසයි.ජල සැපැයුම අත්හිටුවන ප්‍රදේශමීගමුව නගර සභා බල ප්‍රදේශය, දූව පිටිපන ප්‍රදේශය, කටුනායක සීදුව නගර සභා බල ප්‍රදේශය, කටුනායක ආයෝජන කලාපය, ශ්‍රී ලංකා ගුවන් හමුදාව කටුනායක.එම නිසා ජලය ඉතා අරපිරිමැස්සෙන් යුතුව පරිභෝජනය කරන ලෙස ජාතික ජල සම්පාදන හා ජලපවහන මණ්ඩලය වැඩිදුරටත් දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082711</link>
    <topic>බෝධි ප්‍රාකාරයේ පිත්තල කණු ගැලවූසූදු අන්තුවා අත්අඩංගුවට</topic>
    <author>අසේල කුරුළුවංශ</author>
    <content>නත්තරන්පොත පුරාණ ගල්මඩුව රජ මහා විහාරස්ථානයේ බෝධි ප්‍රාකාරය වටා ඇති වැටේ තිබූ පිත්තල කණු 56 ක් ගලවාගෙන ගොස් විකිණීමට තැත් කළ පුද්ගලයකු බලගොල්ල පොලිසිය ඊයේ (26) අත්අඩංගුවට ගෙන තිබේ.මෙම පුද්ගලයා විහාරස්ථානය අසළම පදිංචි සූදුවට ඇබ්බැහි වූවකු බව පොලිසිය පවසයි.සැකකරු ඉකුත් 20 දා රාත්‍රියේ මෙම පිත්තල කණු සොරාගෙන දවුලගල ප්‍රදේශයේ පිත්තල භාණ්ඩ නිෂ්පාදකයකුට විකිණීමට උත්සහ ගෙන තිබේ. බලගොල්ල පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082712</link>
    <topic>මෙරට රෝහල් පද්ධතියේ තිබෙන අධි තාක්ෂණික වෛද්‍ය උපකරණ ගැනනිවැරැදි තොරතුරු අමාත්‍යාංශයේ නෑ</topic>
    <author>සිතාරා සේනානි</author>
    <content>මෙරට රෝහල් පද්ධතිය සතුව පවතින අධි තාක්ෂණික වෛද්‍ය උපකරණ පිළිබඳ නිවැරැදි තොරතුරු සෞඛ්‍ය අමාත්‍යාංශය සතුව නොමැති බවට තොරතුරු අනාවරණය වී තිබේ.රජයේ රෝහල් සඳහා අවශ්‍ය වෛද්‍ය උපකරණ රජයේ හා පළාත් සභා මූල්‍ය ප්‍රතිපාදන යටතේ ලබා දීමට අමතරව රාජ්‍ය නොවන සංවිධාන, අන්තර් ජාතික සංවිධාන හා විවිධ දානපතියන් වෙතින් ද ලැබෙන බැවින් මෙලෙස ඒවා පිළිබඳ නිවැරැදි තොරතුරු ලබා ගැනීමට අමාත්‍යංශයට නොහැකිව තිබේ.මේ කෙරෙහි සෞඛ්‍ය ඇමැති මෛත්‍රීපාල සිරිසේන මහතාගේ ද අවධානය යොමු වී තිබේ. ඒ අනුව ඇමැතිවරයාගේ ප්‍රධානත්වයෙන් පැවැති සාකච්ඡාවක දී මෙකී උපකරණ පිළිබඳ දීප ව්‍යාප්ත සංගණනයක් පැවැත්වීමට තීරණය කැර තිබෙන බව සෞඛ්‍ය අමාත්‍යාංශය පවසයි.රෝහල්වල දැනට භාවිත කෙරෙන වෛද්‍ය උපකරණ පිළිබඳ ලැයිස්තු එවන ලෙස සෞඛ්‍ය අමාත්‍යාංශය සියලු රෝහල් වෙත දැනුම් දී තිබේ. එම තොරතුරු මේ වන විට ලැබෙමින් පවතින බව ද අමාත්‍යාංශය පවසයි. රජයේ රෝහල්වලට වෛද්‍ය උපකරණ ලබාදීමේ ක්‍රමවේදය විධිමත් කර ඒ ඒ රෝහල්වලට අත්‍යවශ්‍ය වෛද්‍ය උපකරණ මොනවා දැයි නිවැරැදිව හඳුනා ගැනීමත්, උපකරණ බෙදීයාමේ විසමතාව තුරන් කිරීමත් මෙකී සංගණනයේ අරමුණ වී තිබේ.අධි සංවේදී වෛද්‍ය උපකරණ ඇතැම් රෝහල්වලට දී ඇතත් ඒවායින් ප්‍රයෝජනයක් ගත හැකි අන්දමේ කාර්ය මණ්ඩල හෝ සෞඛ්‍ය සේවා ක්‍රියාත්මක වන්නේ නැත. තවත් රෝහල්වලට තිබෙන උපකරණ ප්‍රමාණවත් නැත. ඇතැම් රෝහල්වල තිබෙන වෛද්‍ය උපකරණ යල් පැන ගිය ඒවා වීම ද ගැටලුවකි.දැනට නිගමනය කැර තිබෙන අන්දමට ඉහළ තාක්ෂණික වෛද්‍ය උපකරණ අසූ දහසක් පමණ රට පුරා රෝහල් සතුව පවතී. අමෙරිකාව එක්සත් ජනපදය සතුව ඇත්තේ ද එවැනි උපකරණ පනස් පන් දහසක් පමණ බව සෞඛ්‍ය අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082713</link>
    <topic>රාත්‍රියේ පැමිණ කරදර කරන නිසාපොල්ලකින් ගසා අයකු මරා දමලා</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>දිනපතා රාත්‍රී කාලයේදී පැමිණ කරදර කරන පුද්ගලයෙකුට පොල්ලකින් පහරදී එම පොල්ලත් සමඟ ඊයේ (26 දා) උදේ පැමිණ බාර වූ දෙදරු මවක පිළිබඳව කොස්වත්ත පොලිසිය කරුණු අනාවරණය කරයි.ලුණුවිල සිරිගම්පල ප්‍රදේශයේ ජනක (30) නමැති අයෙකු කොස්වත්ත කොට්ටරාමුල්ලේදී මරා දමා තිබු බවත් පොලිසිය කියයි.තම සැමියාගේ මරණයෙන් පසු දරු දෙදෙනා සමඟ මේ සැකකාරිය කුලී වැඩ කරමින් උපයන මුදලින් ජීවත් වී ඇත. මියගිය අයව දන්නා අතර ඔහු තම විවාහක බිරියගෙන් වෙන්වී ජීවත් වන අයෙකි. ඔහු මත්පැන් පානය කර පසුගිය දිනවල රැයේදී පැමිණ සැකකාරියට අපරාධයක් කිරීමට තැත් කර ඇත.එයින් මිදීම පිණිස පෙරේදා (25 දා) රාත්‍රී දරුවන් සමඟ වෙනත් අයෙකුගේ නිවසෙහි ගත කර ඊයේ (26 දා) උදේ පෙරළා පැමිණි විට මියගිය අය පැමිණ බලහත්කාරකම් කිරීමට උත්සහ කළ විට මෙම මරණය වී තිබුණි.කොස්වත්ත පොලිසිය පරීක්ෂණ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082714</link>
    <topic>මනාලිය කැන්දන් යන්න ආමනාලයාට පහරදී එලවා දමලා</topic>
    <author>සිරි වාව්වගේ මාතර සංචාරක</author>
    <content>නීත්‍යානුකූලව විවාහය ගිවිසගෙන මනාලිය කැඳවාගෙන යාමට මනාලියගේ නිවෙසට ගිය මනාලයාට පහරදී එලවා දැමීමේ සිද්ධියක් වැලිගමට නුදුරු ගම්මානයකින් වාර්තාවෙයි.මාතර පොලිසියේ කාන්තා කාර්යාංශයට ලැබුණු පැමිණිල්ලකට අනුව එම සිද්ධිය මෙසේය.මාතර - කඹුරුගමුවේ පදිංචි බස් රථ රියැදුරෙක් දෙණියාය ප්‍රදේශයේ කාන්තාවක් සමඟ ප්‍රේම සම්බන්ධයක් පවත්වාගෙන ගොස් ඇත. මේ ප්‍රේම සම්බන්ධය මත ඇයට වසර 2කුත් මාස 02ක් වයසැති දරුවකු සිටී. ඇය තමා විවාහ කරගන්නා ලෙස එම දරුවා ලැබීමට පෙර සිටත්, ලැබුණු පසුවත් ඔහුට කරදර කර ඇත. එහෙත් ඔහු ඇයව විවාහ කරගත්තේ නැත.මේ අතර ඉමදූව ප්‍රදේශයේ වෙනත් තරුණියක් සමඟ ඔහු අගෝස්තු 23 දා විවාහ වී අගෝස්තු 25 දා මනාලිය කැන්දාගෙන ඒමට සියලු කටයුතු යෙදීය.මෙය දැනගත් පළමු පෙම්වතිය සිය දරුවා ද සමඟ මාතර පොලිසියේ කාන්තා කාර්යාංශයට පැමිණ ඒ ගැන සඳහන් කර පැමිණිල්ලක් ඉදිරිපත් කළාය.පැමිණිල්ලට අනුව ඔහු ද කැඳවා මේ ආරවුල සම්බන්ධයෙන් විසඳුමක් ලබාදීමට මාතර පොලිසියේ කාන්තා කාර්යාංශයේ ස්ථානාධිපතිනි පොලිස් පරීක්ෂක වරුණී බෝගහවත්ත මහත්මිය පියවර ගත්තාය.ඉන් අනතුරුව දරුවාද වඩාගෙන ඇය අලුත් මනාලියගේ නිවසටද ගොස් මනාලයාගේ සියලු පුවත් මනාලියට හා ඇයගේ ඥාතීන්ට විස්තර කර දුන්නාය. ඉන් පැහැදුනු මනාලිය හා ඥාතීහු ඇයට ස්තුතිකර සංග්‍රහකර පිටත්කර යැවීය.අගෝස්තු 25 දා මේ කිසිවක් නොදත් මනාලයා සිය නෑදෑයන් සමඟ මනාලිය කැන්දාගෙන ඒමට ඇගේ නිවසට ගිය අවස්ථාවේදී මනාලියගේ නෑදෑයින් ඔහුට පහරදී පලවා හැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082719</link>
    <topic>ලෝකයේ හොඳම වරායන් අතරින් 27 ස්ථානයට කොළඹ වරාය එයි</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ වරාය ලෝකයේ හොඳම වරාය අතුරින් 27 වන ස්ථානයට පැමිණ තිබේ.හොඳ කාර්යක්‍ෂමතාවක් තිබීම, නෞකාවලට අවශ්‍ය පහසුකම් ඉතා උසස් මට්ටමකින් ලබා දීම මෙන්ම ජාලගත පහසුකම් කඩිනම් ලෙස සැපයීම තුළින් කොළඹ වරාය ලෝකයේ හොඳම වරායන් 27 අතරට පැමිණ ඇතැයි වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා පැවැසීය.පහසුකම් වැඩි කරමින් කොළඹ වරායේ නව ජැටි ඉදිකරමින් නව දොඹකර ආනයනය කිරීමට පියවර ගැනීම තුළින් ඉදිරියේදී කොළඹ වරායේ කාර්යක්‍ෂමතාව ඉහළට ගෙන ඒමට කටයුතු කරන බවත්, ලෝකයේ හොඳම වරායන් කිහිපය අතරට පැමිණීමට හැකි වනු ඇති බවත් සභාපතිවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082715</link>
    <topic>ප්‍රධාන ආයතනවල ආදායම පහත වැටීමටවිදුලිබල මණ්ඩලය ලබන පාඩුව හේතු වෙලා</topic>
    <author>ස්වර්ණා විජේකෝන්</author>
    <content>වසරකට රුපියල් බිලයන තිහක පාඩුවක් ලබන විදුලිබල මණ්ඩලය රටේ ප්‍රධාන ආයතන ගණනාවක ආදායම පහත හෙළීමට ප්‍රබල සාධකයක් ලෙස බලපා ඇතැයි විදුලිබල හා බලශක්ති ඇමැති පාඨලී චම්පික රණවක මහතා පවසයි.දේශීය ආදායම් දෙපාර්තම්න්තුව, ලංකා බැංකුව, ශ්‍රී ලංකා රේගුව, ඛනිජ තෙල් සංස්ථාව ආදී ආයතනවල ආදායම පහත හෙළීමට විදුලිබල මණ්ඩලයේ පාඩුව බලපා ඇතැයිද හෙතෙම පැවැසීය.එබැවින් විදුලිබල මණ්ඩලය පාඩු ලබන තත්ත්වයෙන් මුදා ගැනීමට මෙන්ම මණ්ඩලයේ කාර්යක්ෂමතාව වැඩි කිරීමට සේවක සහාය අත්‍යවශ්‍ය බවත් ඇමැතිවරයා ප්‍රකාශ කෙළේය.සේවකයන්ගේ සහාය නොඅඩුව ලැබෙන්නේ නම් විදුලිබල මණ්ඩලය කඩිනමින් ලාභ ලබන තත්ත්වයට පත්කළ හැකි අතර අද වන විට ස්වාධීනව තීන්දු තීරණ ගත නොහැකි තත්ත්වයට විදුලිබල මණ්ඩලය පත්ව ඇතැයිද ඇමැතිවරයා කීය.විදුලිබල මණ්ඩලය සඳහා අවශ්‍ය ලිපිකරු සේවාව, ගස්අතු කැපීම ඇතුළු සේවාවන් රැසක් සඳහා මිනිස් ශ්‍රමය පෞද්ගලික සමාගම්වලින් ලබා ගැනීමට සිදු වී ඇති අතර මේ තත්ත්වය වෙනස් කොට ස්වාධීන ආයතනයක් බවට පත් කළයුතු බවත් ඇමැතිවරයා කීය.ඇමැති රණවක මහතා මේ බව සඳහන් කෙළේ විදුලිබල මණ්ඩලයේ සේවක පිරිසක් අමතමිනි.එහිදී වැඩිදුරටත් අදහස් දැක් වූ ඇමැතිවරයා සඳහන් කෙළේ මහජනතාවගේ අත්‍යවශ්‍ය සේවාවක් වන විදුලිය දැරිය හැකි මිලක් යටතේ උපරිම කාර්යක්ෂමතාවෙන් හා ගුණාත්මක භාවයෙන් යුතුව ලබාදිය යුතුª බවය. මිල අධික ජනන මාධ්‍යයක් වෙනුවට මිල අවම ජනන මාධ්‍යයක් ඔස්සේ විදුලි උත්පාදන කටයුතුවලට යොමුවිය යුතු අතර මණ්ඩලය පාඩු ලබන හේතුවලට වහා විසඳුම් සෙවිය යුතු බවත් ඇමැතිවරයා වැඩිදුරටත් පැවැසීය.මේ අවස්ථාවට විදුලිබල හා බලශක්ති නියෝජ්‍ය ඇමැති පේ‍්‍රමලාල් ජයසේකර, විදුලිබල මණ්ඩලයේ සභාපති විද්‍යා අමරපාල මහත්වරු ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082717</link>
    <topic>මේ වසරේ දී කොළඹ දිස්ත්‍රික්කයටරු.මිලියන 908ක ව්‍යාපෘති 1553ක්</topic>
    <author/>
    <content>පළාත් සභා මන්ත්‍රීවරුන් පළාත් සභා අරමුදලින් සහ පළාත් සභා අමාත්‍යාංශයේ අරමුදලින් කොළඹ දිස්ත්‍රික්කය තුළ මේ වසරේ දී රුපියල් මිලියන 908ක වියදමින් සංවර්ධන ව්‍යාපෘති 1553ක් ක්‍රියාත්මක කෙරේ. ඒ අතරින් ව්‍යාපෘති කීපයක වැඩ දැනටමත් අවසන් වී ඇති බව බස්නාහිර පළාත් සභා ප්‍රධාන ලේකම් කාර්යාලයේ නියෝජ්‍ය සැලැසුම් අධ්‍යක්ෂිකා චින්තා චේතියවර්ධන මහත්මිය කියයි.මින් ව්‍යාපෘති 918ක් පළාත් සභා සංවර්ධන වැඩසටහන යටතේ සිදු වෙයි. සංවර්ධන අමාත්‍යාංශය වැඩසටහන යටතේ ව්‍යාපෘති 115කි. පළාත් නිශ්චිත කාර්ය සංවර්ධන යටතේ 478ක්ද ප්‍රධාන ලේකම් පොදු වැඩසටහන් යටතේ 140ක් ද ක්‍රියාත්මක වේ.කොළඹ දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් ක්‍රියාත්මක වන ව්‍යාපෘති විස්තර මෙසේ ය. හෝමාගම 181, කොළඹ 174 කැස්බෑව 148, සීතාවක 143 කඩුවෙල 137, මොරටුව 130, කොළොන්නාව 79, ශ්‍රී ජයවර්ධනපුර කෝට්ටේ 76 තිඹිරිගස්යාය 60 පාදුක්ක 52, දෙහිවල 38 රත්මලාන 35..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082718</link>
    <topic>දෙමළ බෙදුම්වාදයේ අක්මුල් නැසීමට කුමරන් පද්මනාදන් වැදගත් සාධකයක්</topic>
    <author>උපාලි කරුණාරත්න</author>
    <content>එල්.ටී.ටී.ඊ. යේ ජාත්‍යන්තර ජාලය විනාශ කිරීමේ කටයුත්තේදී කුමරන් පද්මනාදන් නොහොත් කේ.පී. ඉතා වැදගත් පුද්ගලයකු බව ජාතික හෙළ උරුමය කියා සිටී.සංවර්ධන කාර්යය සඳහා කේ. පී. යොදා ගන්නවාටත් වඩා වැදගත් වනුයේ දෙමළ බෙදුම්වාදයේ අක්මුල් විනාශ කිරීම සඳහා යොදා ගැනීමට බවත් හෙළ උරුමය පවසයි.මේ බැව් අනාවරණය වූයේ ඊයේ (26) කොළඹ දී පැවැති මාධ්‍ය හමුවකදීය. මේ අවස්ථාවට සහභාගි වෙමින් ජාතික හෙළ උරුමයේ ජාතික සංවිධායක සහ එහි මාධ්‍ය ප්‍රකාශක නිශාන්ත ශ්‍රී වර්ණසිංහ මහතා ප්‍රකාශ කෙළේ, ජනතා විමුක්ති පෙරමුණ කේ. පී. ව රජය හුරතල් කරන බව පැවසීම ඉතා වැරදි ප්‍රකාශයක් බවයි.කේ.පී.ගේ සහ සරත් ෆොන්සේකා මහතාගේ ප්‍රශ්න එකිනෙකට සම්බන්ධ කාරණා නොවන බවද මෙහිදී ප්‍රකාශ කළ නිශාන්ත ශ්‍රී වර්ණසිංහ මහතා එල්.ටී.ටී.ඊ. යට සම්බන්ධව සිටි තරුණයන් දීර්ඝ කාලයක් පුනරුත්ථාපනය කිරීම වැදගත් බවද සඳහන් කෙළේය.පුවත්පත් ප්‍රවෘත්ති පළ කිරීමේදී වගකීමෙන් කටයුතු කළයුතු බවද මෙහිදී සඳහන් කළ නිශාන්ත ශ්‍රී වර්ණසිංහ මහතා පසුගිය සති අන්ත පුවත්පතක තමන්ගෙන් නොවිමසා පළ කළ ප්‍රවෘත්තියක් නිසා තමා හා ජාතික හෙළ උරුමය දැඩි අපහසුවට පත්වූ බවත් පැවැසීය.මේ අවස්ථාව සඳහා ජාතික හෙළ උරුමයේ ලේකම්වරයකු වන අනුරුද්ධ ප්‍රදීප් මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=n10082720</link>
    <topic>බී.ටී. බැක්ටීරියාව ප්‍රථමවතාවට ලබන සතියේ කොළඹ නගර සභා සීමාවට ඉසී</topic>
    <author>සිතාරා සේනානි, සන්ධ්‍යා කරුණාරත්න</author>
    <content>ඩෙංගු මදුරු මර්දනය සඳහා දේශීය බී. ටී. බැක්ටීරියාව කොළඹ නගර සභාව තුළ නියමු ව්‍යාපෘතියක් ලෙස යොදාගැනීමට සෞඛ්‍ය අමාත්‍යාංශය කටයුතු යොදා ඇත.ඒ අනුව ලබන සතිය තුළදී මේ නියමු ව්‍යාපෘතිය ආරම්භ කෙරේ.මට්ටක්කුලිය, මෝදර, වනාතමුල්ල ප්‍රදේශවල ප්‍රථම වතාවට මේ බැක්ටීරියාව බොහෝ දුරට යොදා ගැනීමට ඉඩ ඇති බවද වාර්තා වේ.කෙසේවෙතත් නියමු ව්‍යාපෘතියක් ලෙස දේශීය බී.ටී. බැක්ටීරියාව කොළඹ නගර සභාව තුළ කුමන ප්‍රදේශවල යොදාගන්නේදැයි පිළිබඳව දැනටමත් පරීක්ෂණ පවත්වන බව ද කොළඹ නගර සභා ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා ප්‍රකාශ කළේය.කියුබානු බී.ටී.අයි. බැක්ටීරියාව මෙරටට ගෙන්වීමට නැව්ගත කර ඇති අතර ඒ සඳහා තව දින කිහිපයක් ගත වේ. කියුබානු බී.ටී.අයි. බැක්ටීරියාව යොදාගන්නා තුරු දේශීය බී.ටී. බැක්ටීරියාව හැකි ඉක්මණින් යෙදීමට සෞඛ්‍ය අමාත්‍යාංශය කටයුතු කරයි.ඩෙංගු මදුරු මර්දනය සඳහා වූ එකම විසඳුම මේ බී.ටී.අයි. බැක්ටීරියාව භාවිත කිරීම පමණක් නොවන බවත් අවට පරිසරය පිරිසුදුව තබාැගනීම ඩෙංගු මදුරු මර්දනය සඳහා වූ සාර්ථකම ක්‍රමවේදය බවත් සෞඛ්‍ය අමාත්‍යාංශය ජනතාවට අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008271</link>
    <topic>හැඳල ඇළකන්ද පොදු වෙළෙඳ සංකීර්ණයවසා දමා වසර පහයි</topic>
    <author>උතුරු කොළඹ සමූහ ඒ. මදුරවීරන්</author>
    <content>හැඳල ඇළකන්ද හංදියේ ඉදිකරන ලද නව පොදු වෙළෙඳ සංකීර්ණය වසර පහකට අධික කාලයක සිට කිසිදු ප්‍රයෝජනයකට නොගෙන වසා දමා ඇත. මෙහි සවිකර ඇති වටිනා උපකරණ මේ වනවිටත් සොරුන් ගලවා ගෙන ගොස් ය. රාත්‍රී කාලයේ දී මෙය අනවසර පුද්ගලයන් ගේ හා කුඩු කාරයන්ගේ වාසස්ථාන බවට පත්වෙමින් පවතී.වෙළෙඳ සංකීර්ණය ඉදිරිපස මස්, මාළු හා එළවළු හා පලතුරු තබා අලෙවි කරන අනවසර වෙළෙඳුන්ගෙන් පිරී පවතී. මේ තත්ත්වය මාර්ගයේ වාහන තදබදයට ප්‍රධාන හේතුවක් වී තිබේ.ප්‍රධාන මාර්ගය අබලන්ව නිතර අපිරිසුදුව පවතී. වතුර බැස යන කාණු ද කැඩී ඇති අයුරු දක්නට ලැබේ. මාර්ගයේ තැනින් තැන තිබෙන වතුර වළවල් නිසා ගමනා ගමනයට විශාල බාධාවක් එල්ල වී තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008278</link>
    <topic>සමන් දෙවොලේ අපූරු හස්ති අනුරුවක්</topic>
    <author>ඡායාරූපය – නිවිතිගල සමූහ කුමාරසිරි විල්වලආරච්චි</author>
    <content>සබරගමු මහ සමන් දේවාලයේ බුදු මැදුර දෙපස දේව මාළිගය දෙසට නමස්කාර කරන අයුරින් හස්තිරාජයන් දෙදෙනකුගේ රුවක් වසර විසි පහක් පමණ පැරැණි ඇට්ටේරියා ගසකින් ඉතා මනරම්ව නිර්මාණය කර තිබෙන අයුරුයි මේ.පේරාදෙණිය උද්භිද උද්‍යානයේ නිලධාරී මහත්වරුන්ගේ උපදෙස් පරිදි බස්නායක නිලමේ සුනිල් ශාන්ත වීරසේකර මහතාගේ අදහසකට අනුව මෙම හස්ති අනු රූ නිමවෙමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008272</link>
    <topic>අපිරිසුදු ජලය මිශ්‍ර වීමෙන්කළුවල වෙල්යාය විනාශයි</topic>
    <author>හල්තොට සමූහ විනිතා මානෙල් ගමගේ</author>
    <content>අප ජලය මිශ්‍ර වීමෙන් කලුවල වෙල් යාය විනාශ වෙමින් පවතී. වසර 10ක සිට මේ ජලය කුඹුරු යායට මිශ්‍ර වෙන බැවින් එම ජලය එකතු වූ ස්ථාන වල ගොයම මැරී විනාශ වෙන බවත් මේ වන විට හානියට ගොදුරු වූ කුඹුර අත්හැර දමා ඇති බවත් ගොවීහු පවසති.වෙල් යාය මැද කපන ලද වළකට මේ ජලය එකතුවී පිට ඇළ හා අතුරු ඇළ මාර්ග හරහා වෙල් යාය පුරා ගලා යෑම සිදු වේ. එම ස්ථානය බුබුලු දමමින් පෙන දමන බවත් ඉතා දුර්ගන්ධයෙන් යුතුය.අඟුරුවාතොට කුරුදුවත්තේ නැණවර්ධන සිල්වා මහතා - කලුවල හය පෑල කට්ටියේ කුඹුරු අක්කර 1 1/2ක් තියෙනවා. ඉස්සර හොඳ අස්වැන්නක් ගත්තත් දැන් කුඹුර වපුර ගන්නත් බැරි තත්ත්වයක් ඇතිවී තියෙනවා. කෑම්ප් එකේ කුස්සියෙන් එන අප ද්‍රව්‍ය සේරම කුඹුර අයිනටයි එකතු වෙන්නේ. පිටාර ගිහිල්ලා තියෙද්දිත් දවස් දෙක යන කොට කුඹුර එකම වැසිකිළියක් බවට පත් වෙනවා.කිසිම කෙනෙක් වැඩට එකතු කර ගන්න බෑ. ගෝඩ හැලිය වගේ බුබුලු දදා පෙන දානවා. ඇඟේ පලු ඇවිත් අසනීප වෙනවා.මේ ගැන කෘෂිකර්ම නිලධාරීන්ට පැමිණිලි කළත් කිසිම විසඳුමක් ලැබුණේ නෑ.මේ කුඹුර අත්හැර දානවාට වඩා අපට වන්දි මුදලක් දීලා කෑම්ප් එකටම පවර ගන්නවා නම් හොඳයි. නැත්නම් අපට වෙන කොහෙන් හරි කුඹුරක් අරන් දෙන්න.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008273</link>
    <topic>මහර කිරි ගම්මානවල උසස් නිෂ්පාදන</topic>
    <author>කඩවත සමූහ</author>
    <content>මහර ප්‍රාදේශීය ලේකම් කොට්ඨාසයේ පවත්වාගෙන යන කිරි ගම්මාන දෙක ප්‍රමිතියෙන් උසස් සත්ත්ව නිෂ්පාදන ලබා දෙමින් සාර්ථක ප්‍රතිඵල ලබාගෙන ඇත.කෘතිම සින්චනය සිදුකර මේ වනවිට සතුන් 780 ක් ගොවිපළවල්වලට ලබා දී ඇති බවත් රුපියල් පනස්දාහක වියදමින් පළමු අදියරය යටතේ පැටවුන් 60 කින් වටු කුරුලු ගොවිපොළක් ආරම්භ කිරීමට කටයුතු යොදා ඇති බව මහර පශු වෛද්‍ය නිලධාරී පී. කේ. පී. සමන්තිලකා මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008274</link>
    <topic>අත්තනගල්ල - මීරිගම මාර්ග සංවර්ධනයට මිලියන 317ක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>අත්තනගල්ල සහ මීරිගම යන ප්‍රාදේශීය ලේකම් කොට්ඨාස දෙකේ මහා මාර්ග 23 ක් ප්‍රතිසංස්කරණය කැර සංවර්ධනය කිරීම සඳහා රන් අරුණ මහා මාර්ග සංවර්ධන ව්‍යාපෘතිය යටතේ රුපියල් මිලියන 317 ක් වැයකැර තිබේ.රන් අරුණ මාර්ග සංවර්ධන ව්‍යාපෘතිය මේ ප්‍රාදේශීය ලේකම් කොට්ඨාස දෙකේ අදියර හතරකදී මේ මහා මාර්ග සංවර්ධනය කර ඇත. ඒ අනුව මීරිගම ප්‍රාදේශීය ලේකම් කොට්ඨාසයේ මහා මාර්ග 10 ක් මේ වනවිට ප්‍රතිසංස්කරණය කැර සංවර්ධනය කර ඇති අතර ඒ සඳහා වැයවී ඇති මුදල රුපියල් මිලියන 122 කි.එම ව්‍යාපෘතිය යටතේම අත්තනගල්ල ප්‍රාදේශීය ලේකම් කොට්ඨාසයේ සංවර්ධනය වූ මහාමාර්ග සංඛ්‍යාව 13 ක් වන අතර වැයවී ඇති ප්‍රතිපාදන මුදල රුපියල් මිලියන 195 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008275</link>
    <topic>කටුනායක - සීදුව ඩෙංගු මදුරුවන් බෝවනස්ථාන 608ක්</topic>
    <author>සීදුව සමූහ නිශ්ශංක පියරත්න</author>
    <content>කටුනායක සීදුව නගර සභා බල ප්‍රදේශයේ ඩෙංගු මදුරුවන් බෝවන ස්ථාන ලෙස නගර සභාවේ මහජන සෞඛ්‍ය පරීක්ෂකවරුන් පසුගිය ජූලි මස සිට සිදු කරන ලද වැඩසටහන් වලින් ඩෙංගු මදුරුවන් බෝවන ස්ථාන 608 ක් සොයා ගෙන තිබේ.මේ හඳුනාගත් ස්ථාන නගර සභාවේ සෞඛ්‍ය අංශය මගින් ඒ ස්ථාන හිමි අයට එම ස්ථාන විනාශ කිරීම සඳහා නගර සභා මගින් නිවේදන නිකුත්කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008276</link>
    <topic>මීරිගම වෙළෙඳ සංකීර්ණයේ ඉදිකිරීම් අතරමග</topic>
    <author>ඡායාරූපය:- කොටදෙනියාව සමූහ</author>
    <content>වසර දහයකට ඉහතදී වැඩ ඇරැඹුණු මීරිගම වෙළෙඳ සංකීර්ණයේ ඉදිකරීම් අතරමග නවතා ඇති අයුරු. මීරිගම ප්‍රාදේශීය සභාවේ සභාපති ම. ආ. පියතිලක මහතා පවසන්නේ එවකට සිටි බලධාරීන් දුම්රිය දෙපාර්තමේන්තුවට අයත් ඉඩමක මේ ඉදිකිරීම් ආරම්භ කිරීමේදී මේ ඉඩම ප්‍රාදේශීය සභාවට ලබා ගැනීමට අවශ්‍ය කටයුතු කර නැති කමින් වැඩ ඇණහිට ඇති බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008277</link>
    <topic>ගම්පහ නාගරික මන්ත්‍රීවරුනගරයේ අඩුපාඩුවලට පිළියම් යොදති</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ මහ නගර සභාවේ නාගරික මන්ත්‍රීවරුන් කණ්ඩායමක් පසුගියදා හදිසියේම ගම්පහ නගරයේ ජා-ඇළ පාරේ පොදු බස් නැවතුම්පොළට ගොස් එහි ඇති අඩුපාඩු පිළිබඳව සොයා බැලූහ. බස්රථ රියැදුරන් හා වෙළෙඳ ව්‍යාපාරිකයන් සේම මගීහු ද එහිදී ඔවුනට මුහුණපාන්නට සිදුවී ඇති අපහසුතා හා ස්ථානගත අඩුපාඩු පෙන්වා දුන්හ.පොදු වැසිකිළි පද්ධතිය, කාණු හා පානීය ජල නළ පද්ධතියේ අබල දුබලතා ගැන වගකිවයුත්තන්ගේ අවධානයට ලක්විය.අපද්‍රව්‍යවලින් පිරුණු කාණු, මාර්ගවල අපවිත්‍ර වූ ජලයේ පණුවන්, මදුරු කීටයන් බෝවී ඇති අයුරු හා කැඩි බිඳී නිරාවරණය වූ වැසිකිළිවළවල් නාගරික මන්ත්‍රී කණ්ඩායමට දැක ගත හැකි විය.ඔවුහු වහාම සිය නාගරික පාලනාධිකාරියට හා එහි මහජන සෞඛ්‍යය බලධාරීන්ට කරුණු සැලකොට කම්කරුවන් හා නගර සභා ගිනි නිවන හමුදා භටයන් කැඳවා ජා-ඇළ පාර පොදු බස් නැවතුම් පොළේ කාණු පද්ධතිය ශුද්ධ පවිත්‍ර කිරීමට කටයුතු යෙදූ අතර අබලන්ව ඇති වැසිකිළි වළවල් නිසි පරිදි ප්‍රතිසංස්කරණය කොට සෞඛ්‍යානුකූ®ලව පවත්වා ගෙන යෑමට ඉදිරියේ දී ක්‍රියාමාර්ගයක් ගන්නා බව ව්‍යාපාරිකයන් ඇතුළු මගී ජනතාවට පොරොන්දු වූහ.මේ අවස්ථාවට දේශීය වෛද්‍ය කටයුතු නියෝජ්‍ය ඇමැති පණ්ඩු බණ්ඩාරනායක මහතාගේ සම්බන්ධීකරණ ලේකම් ඇම්. ඒ. ගුණවර්ධන, ගම්පහ උප පුරපති කපිල එදිරිසිංහ, ගම්පහ මහ නගර සභාවේ විපක්‍ෂ නායක ජී. එස්. නානායක්කාර, නාගරික මන්ත්‍රී බොනී පෙරේරා, එම්. ඩබ්ලිව්. සිරිසේන, රවි ජයවර්ධන, නාගරික මන්ත්‍රී ජී. ඒ. ගුණරත්න මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r1008279</link>
    <topic>දඹුල්ල පුදබිමේපුරාවස්තු රැක ගන්නපුරා විදු ඇස යොමු වී නෑ</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>දඹුල්ල පුරාවිදුබිමෙන් මේ වනවිට ක්‍රිස්තු පූර්ව යුගයේ ඓතිහාසික තොරතුරු රැසක් හෙළිකරන පුරාවස්තුන් සොයාගෙන ඇත.මේ පුරාවස්තුන් විද්‍යාමානවනුයේ දඹුලු ලෙන් විහාරයට බැතිමතුන් එදා පැමිණි පැරැණි මාර්ගයේය. තවද මේ පුරාවස්තු වැඩි ප්‍රමාණයක් සංස්කෘතික ත්‍රිකෝණ ව්‍යාපෘතිය විසින් මේ වන විට සම්පූර්ණයෙන් සංරක්‍ෂණයකර පුරාවිද්‍යා දෙපාර්තමේන්තුවට බාරදි තිබේ.එහෙත් එදා බැතිමතුන් දඹුල්ල ලෙන් විහාරය වැදපුදා ගැනීමට පැමිණි ගමන් මග අද වල්වැදි නටබුන්ව ගොස් ඇත. එබැවින් දඹුලු ලෙන් විහාරය ආශි‍්‍රත ඓතිහාසික පුරාවස්තුන් පිළිබඳව වැඩිපිරිසක් කිසිවක් නොදනිති.වළගම්බා රජු විසින් සෝමාවති දේවියගේ අභරණ තැන්පත්කර ඉදිකරන ලද සෝමාවති චෛත්‍යයද මෙම පුදබිමේ දක්නට ඇත. එමෙන්ම ඇයගේ භස්මාවශේෂ තැන්පත් කළ ස්ථානයද මේ චෛත්‍යයට නුදුරින්වේ. තවද මෙම චෙත්‍යයෙන් කඩා වැටි ඇති කොත්කැරැල්ලද එයට නුදුරින් තිබි සොයාගැනීමට මෙහි කළ කැනීම්වලදි හැකිව ඇත.මෙම පුදබිමේ ගල්ලෙන් 72ක් පුරාවිද්‍යා දෙපාර්තමේන්තුව විසින් සොයාගන ඇති අතර අතීතයේ මෙහි වැඩවිසු භික්‍ෂුන් වහන්සේ පොහොයකළ පොහොය ගෙයද මෙම නටබුන් අතරින් මතුවී ඇත. එයට නුදුරින් බෝධිඝරයක නටබුන් ද දක්නට තිබේ.මේ පොහොය ගෙයට සහ බෝධිඝරයට මැදින් සක්මන් මළුව විහිදි තිබේ. මෙම ස්ථාන සියල්ල වැඳ පුදා ගෙන ලෙන් විහාරයට ගමන්කළ මාර්ගය අද වල්වැදිගොස් ඇත.1953 වසරේ එවකට දඹුලු විහාරාධිපතිව වැඩවිසු උඩුගම රතනජෝති නාහිමියන් විසින් මෙම පැරණි ගමන්මග බැතිමතුනට හෙළිකරදීමට උත්සහ කළත් එයද අසාර්ථකවී ඇත. එදා අඩක් සංරක්‍ෂණය කළ පැරණි ගමන් මග තවදුරටත් සංරක්‍ෂණය කිරීම පුරාවිද්‍යා දෙපාර්තමේන්තුවේ අවධානය මෙතෙක් යොමු වී නොමැත.එබැවින් රන්ගිරි දඹුලු ලෙන් විහාරය වැදපුදාගැනීම අතීතයේ බැතිමතුන් ගිය ගමන්මග වර්තමානයේ මෙම ලෙන් විහාරය වෙත යන බැතිමතුන් සඳහාද හඳුන්වාදීමට පුරාවිද්‍යා දෙපාර්තමේන්තුව විසින් පියවරගත යුතුය. එය කාලීන අවශ්‍යතාවයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=r10082710</link>
    <topic>මහඔය පාසල් තුනක පරිගණක විද්‍යාගාර වහලා</topic>
    <author>සටහන හා ඡායාරූප පදිතලාව සමූහ</author>
    <content>උතුරු නැඟෙනහිර පළාත් අධ්‍යාපන අමාත්‍යාංශය විසින් PSDG, ESDP ව්‍යාපෘති යටතේ අම්/මහ/නුවරගලතැන්න, අම්/මහ/ගල්ඕඩේ සහ අම්/මහ/හරස්ගල යන විදුහල්වල ඉදිකරනලද ගොඩනැගිලි විවෘත කර සිසු අයිතියට පවරා නොදීම නිසා සිසු දරු දැරියෝ මෙන්ම ගුරුවරුද මහත් අපහසුතාවකට පත්ව සිටිති.නුවරගලතැන්න විදුහලේ 1 ශ්‍රේණියේ සිට 12 වැනි ශ්‍රේණිය දක්වා පන්ති පැවැත්වෙන අතර අනෙකුත් විදුහල් දෙකෙහිම 1 ශ්‍රේණියේ සිට අපොස (සා.පෙළ) දක්වා පංති පැවැත්වේ. මේ සියලු පාසල්වල තොරතුරු තාක්ෂණ විෂය ඉගැන්වෙන අතර පරිගණක සපයා මේ ගොඩනැගිලි සිසු අයිතියට පවරා නොදීම තම දරුවන්ට කෙරෙන බරපතළ අසාධාරණයක් බව විදුහල්පතිවරු පවසති.නැඟෙනහිර පළාත් සභාව ස්ථාපනය වීමත් සමඟ මේ වටිනා සම්පත් මෙසේ නොසලකා හැරීම ඛේදවාචකයක් බවද පවසන ඔවුහු වසර තිහක් යුද්ධයෙන් නිරන්තර බැටකෑම්වලට ලක් වූ තම දරුවන්ට යුද්ධය නිමාවීමෙන් පසුවත් මෙසේ සැලකිල්ලක් නොදැක්වීම පිළිබඳව අවධානය යොමු විය යුතු බවද කියා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008271</link>
    <topic>පොදු රද මඩුලු ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවන් 100ක්</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවන් සිය දෙනෙකු හා නිලධාරීන් 45 ක් සහභාගී කරවීමට තීරණය කර ඇත.ඔක්තෝබර් මස 3 වැනිදා සිට 14 වැනිදා දක්වා ඉන්දියාවේ දිල්ලි නුවරදී පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ ශ්‍රී ලංකා පිලේ නායකත්වයට පසුගිය තරගාවලියේදී බර ඉසිලීමෙන් රන් පදක්කම දිනූ චින්තක ගීතාල් විදානගේ නම් කර ඇත.ශ්‍රී ලංකා පිල සැප්තැම්බර් 30 වැනිදා ඉන්දියාව බලා පිටත්වීමට නියමිත අතර රග්බි කණ්ඩායම පමණක් ඔක්තෝබර් 4 වැනිදා පිටත් වේ.ශ්‍රී ලංකාවෙන් ක්‍රීඩකයන් 81 ක් හා ක්‍රීඩිකාවන් 19 ක් ක්‍රීඩා 14 ක් නියෝජනය කරති.පිහිනුම් තරග සඳහා ක්‍රීඩකයන් 3ක්, ක්‍රීඩිකාවන් 3ක්, රිද්මයානුකූල පිහිනුම් සඳහා ක්‍රීඩිකාවන් දෙදෙනෙක් පැරා පිහිනුම් ඉසව් සඳහා ක්‍රීඩකයන් දෙදෙනෙක් සහභාගී වෙති.එයට අමතරව දුනු විදීම සඳහා ක්‍රීඩකයන් තිදෙනෙකු හා ක්‍රීඩිකාවක් මලල ක්‍රීඩා සඳහා ක්‍රීඩකයන් 10ක් හා ක්‍රීඩිකාවන් තිදෙනෙක් පැරා මලල ක්‍රීඩා සඳහා ක්‍රීඩකයන් දෙදෙනෙක්, බැඩ්මින්ටන් සඳහා ක්‍රීඩකයන් තිදෙනෙක් හා ක්‍රීඩිකාවන් තිදෙනෙක් බොක්සිං ක්‍රීඩාව සඳහා ක්‍රීඩකයන් හත් දෙනෙක්, පාපැදි ක්‍රීඩාවට ක්‍රීඩකයන් පස් දෙනෙක්, ජිම්නාස්ටික් සඳහා ක්‍රීඩිකාවක් හා ක්‍රීඩකයන් තිදෙනෙක්, වෙඩි තැබීමේ ඉසව්වලට ක්‍රීඩකයන් තිදෙනෙක්, ස්කොෂ් සඳහා ක්‍රීඩකයෙක් හා ක්‍රීඩිකාවක්, ටේබල් ටෙනිස් තරග වලට ක්‍රීඩකයන් තිදෙනෙක් ක්‍රීඩිකාවන් තිදෙනෙක්, ටෙනිස් සඳහා ක්‍රීඩකයන් තිදෙනෙක් හා ක්‍රීඩිකාවක්, බර ඉසිලීම සඳහා ක්‍රීඩකයන් 8ක්, පැරා බර ඉසිලීමේ ඉසව්වලට ක්‍රීඩකයන් දෙදෙනෙක් මල්ලවපොර තරගවලට ක්‍රීඩකයන් දෙදෙනෙක් සහභාගී වෙති. එමෙන්ම ශ්‍රී ලංකා රගර් පිලට ක්‍රීඩකයන් 22ක් නම් කර ඇත.ශ්‍රී ලංකා කණ්ඩායම භාරව වින්ග් කමාන්ඩර් චන්දන ලියනගේ මහතා පත් කර ඇත.ජාතික ඔලිම්පික් කමිටු නිවහනේදී ක්‍රීඩා ඇමැති සී. බී. රත්නායක මහතාගේ ප්‍රධානත්වයෙන් පැවැති මාධ්‍ය හමුවකදී පොදු රාජ්‍ය මණ්ඩලීය ක්‍රීඩා කණ්ඩායම ඊයේ සවස ප්‍රකාශයට පත් කෙරුණි.මෙහිදී අදහස් දැක්වූ ක්‍රීඩා ඇමැති සී. බී. රත්නායක මහතා පැවැසුවේ පොදු රාජ්‍ය මණ්ඩලීය ක්‍රීඩා උළෙලට ක්‍රීඩක ක්‍රීඩිකාවන් විශාල පිරිසක් සහභාගී කරවීමට තීරණය කළේ අනාගත ආයෝජනයක් ලෙස සලකාගෙන බවයි.ක්‍රීඩක ක්‍රීඩිකාවන්ට ඉන්දියාවෙන් ආහාර හා නවාතැන් පහසුකම් සැපයීමට පොරොන්දු වී ඇති හෙයින් ඉදිරි තරගාවලි ඉලක්ක කරගෙන වැඩි පිරිසක් සහභාගී කරවීමට හැකි වූ බව ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතා පැවසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008276</link>
    <topic>ටයිසන් ගේඅද තරග බිමේ</topic>
    <author>බ්‍රෘසල්ස් (ඒ. එෆ්. පී.)</author>
    <content>ඩයමන්ඩ් ලීග් මලල ක්‍රීඩා තරගාවලියේ අවසන් අදියරේ මීටර් 100 ධාවන ඉසව්වේ කිරුළ දිනාගැනීමට අමෙරිකාවේ ටයිසන් ගේ අද තරග වැදීමට නියමිතය. මීටර් 100 ඔලිම්පික් සූර උසේන් බෝල්ට් සහ ඔහුගේ ජැමෙයිකානු සගයා වන අසාෆා පවෙල් ආබාධයන්ට ගොදුරුවීමේ හේතුවෙන් මේ තරගමාලාවෙන් ඉවත් වූ අතර ඉතිරිව සිටින සෙසු ක්‍රීඩකයෝ වන ජැමෙයිකාවේ යොහාන් බ්ලේක් සහ ට්‍රිනිඩෑඩ් හි රිචර්ඩ් තොම්සන් අතේ දුරින් තබාගනිමින් මීටර් 100 කිරුළ ජය ගැනීමේ අවස්ථාව ටයිසන් ගේට හිමි වී තිබේ.”දැන් මම තමයි මේ වසරේ වේගවත්ම මිනිසා. මම පෞද්ගලිකව විශ්වාස කරනවා ශාරීරිකව හා මානසිකව මට හැකියාව තිබෙනවා මගේ වේග කාලය තවත් වර්ධනය කර ගැනීමට. වේගයෙන් දිවීමට වඩා සූරතා දිනාගැනීමය වඩාත් වැදගත්” ටයිසන් ගේ ප්‍රකාශ කළේය.මේ අතර ආන්දෝලනාත්මක ලිංග පරීක්‍ෂණයෙන් පසු දකුණු අපි‍්‍රකාවේ කැස්ටර් සිමෙන්යා අද පළමුවරට ජාත්‍යන්තර පිටියට පිවිසෙන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008272</link>
    <topic>පාකිස්තාන ක්‍රිකට් ක්‍රීඩකයන්ගෙන්ගංවතුර ආධාර</topic>
    <author>ලාහෝර් (ඒ. එෆ්. පී.)</author>
    <content>එංගලන්තය සමඟ පැවැති තෙවැනි ටෙස්ට් තරගය ජයග්‍රහණය කිරීමේ හේතුවෙන් පාකිස්තානු පිලට ලැබුණු අමෙරිකානු ඩොලර් 55,722 ක ප්‍රසාද දීමනාවෙන් භාගයක් පාකිස්ථානයේ ගංවතුරෙන් අවතැන් වූ ජනතාව වෙත පරිත්‍යාග කිරීමට එරට ක්‍රිකට් ක්‍රීඩකයෝ කටයුතු කළහ.පාකිස්තානු ක්‍රිකට් පාලක මණ්ඩලයෙන් නිකුත් කරනු ලැබූ නිවේදනයක මේ බැව් සඳහන් විය. පාකිස්තානු එක්දින පිලේ නායක ෂහීඩ් අෆ්රිඩ් සහ ජාත්‍යන්තර තරග විනිසුරු අලීම් ඩාර් ගංවතුරෙන් විපතට පත්වූවන් සඳහා වෙන් වෙන්ව අරමුදල් එක්රැස් කිරීමේ යෙදී සිටිති.පාකිස්තානු ගංවතුරෙන් මිලියන 20ක ජනාතව අවතැන් වූ අතර 1500 ක් පමණ පිරිසක් ජීවිතක්ෂයට පත්වූ බව එරට නිල වාර්තා අනුව ප්‍රකාශිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008273</link>
    <topic>ඔස්ට්‍රේලියානු පිහිනුම් සූරයාටතරග තහනමක්</topic>
    <author/>
    <content>ඔස්ට්‍රේලියානු පිහිනුම් සූර රයන් නැපෝලියන්ට මාස 3 ක තරග තහනමක් පැනවීමේ හේතුවෙන් එළඹෙන නවදිල්ලි පොදු රාජ්‍ය මණ්ඩලීය ක්‍රීඩා උළෙල ඔහුට මඟහැරෙනු ඇතැයි ඔස්ට්‍රේලියානු පිහිනුම් සංගමය ප්‍රකාශ කළේය.20 හැවිරිදි නැපෝලියන් තහනම් උත්තේජක භාවිතය හේතුවෙන් ජාත්‍යන්තර පිහිනුම් සම්මේලනය මගින් මේ තරග තහනම පැනවූ බව ඔස්ට්‍රේලියානු පිහිනුම් සංගමය ප්‍රකාශ කර සිටියි.මේ හේතුවෙන් පොදු රාජ්‍ය මණ්ඩලීය ක්‍රීඩා උළෙලට ඔස්ට්‍රේලියාව වෙනුවෙන් මීටර් 400 සහ මීටර් 1500 නිදහස් ආර පිහිනුම් ඉසව් සඳහා නියෝජනය කිරීමට සුදුසුකම් ලබා ඇති නැපෝලියන්ට මේ තරගවලට සහභාගි විය නොහැක.පසුගිය වසරේ ඔස්ට්‍රේලියානු පිහිනුම් සූරතාවලියේදී මීටර් 1500 ඉසව්වේ නිදහස් ආර ප්‍රථම ස්ථානය දිනාගත් නැපෝලියන් මීටර් 400 නිදහස් ආර ඉසව්ව දෙවැනි ස්ථානය දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008274</link>
    <topic>23න් පහළ තෙදින ක්‍රිකට් අද සිට</topic>
    <author>ෆවුස් මොහොමඩ්</author>
    <content>අන්තර් සමාජ 23 න් පහළ තුන්දින ක්‍රිකට් තරග මාලාවේ පළමු කොටසේ අවසන් පූර්ව තරග අද (27) ඇරැඹේ.මූලික තරග වටයේ ප්‍රසාද ලකුණු සටහනේ ‘ඒ’ කාණ්ඩයේ සහ ‘බී’ කාණ්ඩයේ පෙරමුණේ පසුවන කණ්ඩයම් හතර වන හලාවත මේරියන්ස්, ද්‍රවිඩ සංගම්, කෝල්ට්ස් සහ එන්. සී. සී. පිල මෙවර තරගමාලාවේ අවසන් පූර්ව වටයට සුදුසුකම් ලබාගැනීමට සමත් විය.හලාවත මේරියන්ස් - ද්‍රවිඩ සංගම් පිල අද කෝල්ට්ස් පිටියේදී තරග වදින අතර කෝල්ට්ස් - එන්. සී. සී. තරගය සී. සී. සී. පිටියේදී පැවැත්වේ.මේ කණ්ඩායම් හතරම අපරාජිතව පසුවන අතර කෝල්ට්ස් පිල සහභාගි වූ තරග 6 න් තරග 4 ක් ජයගෙන ඉදිරියෙන් පසුවෙයි. හලාවත මේරියන්ස් පිල තරග 6 න් තරග 3 ක් ජය ගත් අතර ද්‍රවිඩ පිල සහ එන්. සී. සී. පිල තරග 2 බැගින් ජයගෙන ඇත.පසුගිය වසරේ මේ තරග මාලාවේ සූරතාව දිනාගනු ලැබුවේ එන්. සී. සී. කණ්ඩායමයි. අනුසුරතාව හිමිවූයේ එස්. එස්. සී. පිලටය.මේ තරගමාලාවේ අවසන් මහා තරගය සැප්තැම්බර් 3 වැනිදා ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008275</link>
    <topic>යෞවන ක්‍රීඩා උළෙලදොරේඅප්පා පිටියේදී</topic>
    <author>නිහාල් ජයවර්ධන</author>
    <content>ජාතික යෞවන ක්‍රීඩා උළෙල ප්‍රථම වතාවට මෙවර යාපනයේ ඇල්ප්‍රඩ් දොරේඅප්පා ක්‍රීඩාංගණයේදී පැවැත්වේ.මෙම උළෙල මෙවර පැවැත්වීමට නියමිතව ඇත්තේ ජනාධිපති මහින්ද රාජපක්‍ෂ මහතාගේ ප්‍රධානත්වයෙනි.ලබන මස 23 දින ජනාධිපතිතුමාගේ ප්‍රධානත්වයෙන් ඇරැඹෙන යොවුන් ක්‍රීඩා උළෙල 24, 25 හා 26 යන දිනයන්හිදී ද පැවැත්වෙන අතර සමාප්ති දින මූලිකත්වය ගන්නේ තරුණ කටයුතු ඇමැති ඩලස් අලහප්පෙරුම හා නියෝජ්‍ය ඇමැති මහින්දානන්ද අලුත්ගමගේ මහත්වරුන්ය.තරුණ කටයුතු අමාත්‍යාංශයට අයත් ජාතික තරුණ සේවා සභාවේ යෞවන සමාජ සම්මේලනය සංවිධානය කරනු ලබන මෙම උළෙල සඳහා ශ්‍රී ලංකාවේ පරිපාලන දිස්ත්‍රික්ක 25 ම නියෝජනය වන අයුරින් ග්‍රාම නිලධාරි වසම් 14013 ක් තුළ පිහිටුවා ඇති යෞවන සමාජ දසදහසකට ආසන්න ප්‍රමාණයකින් ප්‍රාදේශීය හා දිස්ත්‍රික් මට්ටමේ තරගවලින් ජය ලද යෞවන යෞවනියන් එක්වෙති.ජාතික තරුණ සේවා සභාව ආරම්භ කොට වසර 33 ක් පමණ ඉක්ම ගිය ද, වසර 30 ක් පැවති යුදමය පරිසරය නිසා කිසිදු දිනක උතුරුකරයේ යාපනයේ මෙවන් උළෙලක් පැවැත්වීමට නොහැකි වී ඇත. මෙලෙස පැවැත්වීමට කටයුතු යොදා ඇත්තේ 22 වන යෞවන ක්‍රීඩා උළෙලයි.දකුණේ යෞවන, යෞවනියන්ගේ හා උතුරේ යෞවන, යෞවනියන්ගේ සුහදතාව සහ සහෝදරත්වය මෙන්ම මිතුදම වඩාලීම ද මෙම උළෙලේ විශේෂ අරමුණකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008277</link>
    <topic>යොවුන් ඔලිම්පික් තරගාවලිය විශිෂ්ට මට්ටමක</topic>
    <author/>
    <content>පුරා දින 12 ක් තිස්සේ සිංගප්පූරුවේ පැවති ප්‍රථම යොවුන් ඔලිම්පික් ක්‍රීඩා උළෙල විශිෂ්ට ලෙස සාර්ථකව නිම වූ බවත්, ඉන් ලත් අත්දැකීම් මත ඒ හා සමගාමීව ඉදිරියේදී යොවුන් ‘පැරාලිම්පික්’ ක්‍රීඩා උළෙලක්ද පවත්වන බවත් ජාත්‍යන්තර ඔලිම්පික් කමිටුවේ සභාපති ජැකෝස් රෝජ් මහතා ප්‍රකාශ කර සිටියේය.සිංගප්පූරුව මෙම තරගාවලිය තුළින් ලොවටම හොඳ ආදර්ශයක් ලබාදුන් බව පැවසූ ඔහු එහි ගුණාත්මක භාවය තමන් 2012 ලංඩන් හා 2016 රියෝ දි ජැනෙයිරෝ නගරවල පැවැත්වෙන ඔලිම්පික් තරගාවලිවලටද ගෙන යන බවත් පැවසීය. ජාත්‍යන්තර ඔලිම්පික් කමිටු සභාපතිවරයා මෙම කරුණු අනාවරණය කර සිටියේ තරගාවලියෙන් අනතුරුව ක්‍රීඩක ක්‍රීඩිකාවන් විශාල පිරිසක් සමග එක්වී පැවැත්වූ සුහද හමුවකදීය.මේ අතර රටවල් 187 ක ක්‍රිඩක ක්‍රීඩිකාවන් 2981 කගේ සහභාගිත්වයෙන් ක්‍රීඩා 26 ක් වෙනුවෙන් පැවති යොවුන් ඔලිම්පික් උළෙල ඊයේ මරීනාබේහි පාවෙන වේදිකාව මත පැවැති අලංකාර සමාප්ති උළෙලින් නිමාවූයේ තවත් වසර හතරකින් චීනයේදී හමුවීමේ පොරොන්දුව ඇතිවය.තරගාවලිය නිමවන විට චීනය සුපුරුදු පරිදි අනිකුත් සියළුම රටවල් පහසුවෙන් අභිබවා යමින් මුල් තැනගත් අතර මෙම තරගාවලියේ විශිෂ්ඨතම ක්‍රීඩිකාව බවට පත්වූයේද චීන පිහිනුම් ශූරියක වන ටෑංග් – යී ය. ඇය දිනාගත් රන් පදක්කම් ගණන හයකි. චීනය ලබාගත් මුළු පදක්කම් ගණන 48 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=s1008278</link>
    <topic>දිවුලපිටිය හැපිබෝයි පිලට එල්ලේ ජය</topic>
    <author>පමුණුගම සමූහ</author>
    <content>පමුණුගම බෝපිටිය වික්ටරින් ක්‍රීඩා සමාජයේ 38 වන සංවත්සරය වෙනුවෙන් පැවැති එල්ලේ තරගාවලියේදී දිවුලපිටිය හැපිබෝයි එල්ලේ ක්‍රීඩකයෝ ජයග්‍රහණය ලබා ගත්හ. බෝපිටිය වික්ටරින් පිල, කඳාන ශාන්ත සෙබස්තියන් පිල හා දිවුලපිටිය හැපි බෝයි පිල පමුණුගම බෝපිටිය ලියෝ ක්‍රීඩාංගණයේදී තරග වැදුණහ.අවසන් තරගය සඳහා කාසිය වාසිය ලබාගත් සාන්ත සෙබස්තියන් පිල ලකුණු 27 ක් ලබාගත් අතර එයට පිළිතුරු වශයෙන් ලකුණු 28 ක් ලබාගනිමින් දිවුලපිටිය හැපි බෝයි පිල ජයග්‍රහණය ලබා ගත්හ.දිවුලපිටිය එල්ලේ නායකයා වශයෙන් ජීවන් දනුෂ්ක කටයුතු කළ අතර සා. සෙබස්තියන් පිල දමිත් ධර්මතිලක මෙහෙයවන ලදී. දක්‍ෂතම ක්‍රීඩකයා වශයෙන් දිවුලපිටිය හැපි බෝයි පිලේ සුගත් නිරෝෂන් තේරුණි. සා. සෙබස්තියන් පිලේ ගිහාන් මධුසංක ලකුණු 12 ක් ලබාගනිමින් වැඩිම ලකුණුලාභියා විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=f1008272</link>
    <topic/>
    <author>සංවාදය චන්දන ජයවීර චිත්‍රණය අරවින්ද සේනාධීර</author>
    <content>ගායන දිවි මඟෙහි දශක හතරක් පසු කළ නන්දා මාලනිය, නවසිය හැත්තෑ දෙකේ දි මෙන්ම දෙදහස් අටේදීත් ජනප්‍රියම ගායිකාව ය. නවසිය හැට හතරේ දී මෙන් ම දෙදහස් පහේදීත් හොඳම ගායිකාව බවට පත් වූවා ය. ඒක පුද්ගල සංගීත ප්‍රසංග කලාව මෙරටට හඳුන්වා දුන් ජාතියේ මහා කෝකිලාවිය වූ ඈ ඉදිරිපත් කළ සෑම ප්‍රසංගයක්ම දර්ශන වාර සියයක් ඉක්මවා වේදිකාගත වූවා ය.ලබන සැප් 14 වැනිදා ප.ව 7.00 ට කොළඹ ජෝන්ද සිල්වා සමරු රඟහලේ දී ශ්වේත වර්ණයෙන් සැරැසී ඝනාන්ධකාරයේ වැසී ගිය සංගීත සිතුවම නැවත වරක් ‘ශ්වේත රාත්‍රිය’ තුළින් ආලෝකමත් කරනු ඇත.* ඔබ එළිමහන් ප්‍රසංග කලාව ප්‍රතික්ෂේප කරනවාද ?කලාකරුවෙක් ලෙස මම ගීත ගායනයෙන් තෘප්තියක් බලාපොරොත්තු වෙනවා. එළිමහන් ප්‍රසංග ඉදිරිපත් කරන්නේ කලබලකාරී වටා පිටාවකයි. එතැනට සහභාගී වන කා තුළටත් ගීයක් රස විඳීමට සුදුසු මානසික ඒකාග්‍රතාවයක් ඇත්තේ නැහැ. ඒ නිසා එවැනි පරිසරයක් තුළ ගී ගැයීමෙන් මට තෘප්තියක් ලැබෙන්නේ නැහැ. ඒ නිසා එවැනි අවස්ථාවන්ට මම සහභාගි වන්නේ නැහැ.ගීතය හුදු විනෝද මාධ්‍යයක් නෙවෙයි. එළිමහන් ප්‍රසංග වේදිකාවේ දී බොහෝ විට සිදු වන්නේ කා බී මත් වූ පිරිසක් සිංදුවකට නටන එකයි. එය ගීතයෙන් ඉටු විය යුතු කාර්යයක් ලෙස මම දකින්නේ නැහැ.ජාතික වශයෙන් වැදගත්වන අවස්ථා අතලොස්සකදී මම ගීතය සාමාජීය කාර්යභාරයක් ලෙස සළකා එළිමහන් සංදර්ශනවලදී ගීත ගයා තිබෙනවා. නමුත් එය සංදර්ශන වේදිකාවක ගී ගැයීමක් ලෙස සළකන්න බැහැ.* ඔබ ආරම්භ කළ ‘’ශ්‍රවණ ආරාධනා’’ ප්‍රසංගය මෙරට ගායන ශිල්පියෙක් පැවැත් වූ පළමු ඒක පුද්ගල ප්‍රසංගයයි. ඒ සඳහා පසුබිම් සකස් වූයේ කෙසේ ද ?ගායිකාවක් ලෙස මා ජනතාව අතරට යාමට නම් ගී ගැයිය යුතුයි. නමුත් සංදර්ශන වේදිකා මත ගී ගැයීම වෘත්තීය ගායිකාවක් බවට පත් වූ දින සිටම මා බැහැර කළ නිසා වෙනත් ආකාරයක ප්‍රසංගයක් සංවිධානය කිරීම සුදුසුයැයි හිතවතුන් ගෙන් මා වෙත ඉල්ලීම් ආවා.ඒ අනුව අමරදේව ඇදුරුතුමන් හා මා එක්ව ‘ශ්‍රවණ ආරාධනා’’ නමින් ද්වි පුද්ගල ගීත ප්‍රසංගයක් 1971 දී ආරම්භ කළා.එම ප්‍රසංගයට රසිකයන්ගෙන් විචාරකයන්ගෙන් උණුසුම් ප්‍රතිචාරයක් ලැබුණා. කාර්ය බහුලතාවය නිසා අමරදේව ඇදුරුතුමන් ප්‍රසංයෙන් ඉවත් වූ වීට එම ශ්‍රාවක ප්‍රතිචාර මැද මා තවදුරටත් ‘ශ්‍රවණ ආරාධනා’ වැඩසටහන ඒක පුද්ගල ප්‍රසංගයක් ලෙස පවත්වාගෙන ගියා. එයට අපේක්ෂා නොකළ තරම් ඉහළ ප්‍රතිචාරයක් ලැබුණා. එම ප්‍රසංගය නවත්වන විට දර්ශන වාර 530ක් ‘ශ්‍රවණ ආරාධනා’ ප්‍රසංගය පවත්වා තිබුණා.* 77 සිට යූ. එන්. පීය රට පාලනය කළ දශක දෙකකට ආසන්න කාලය තුළ දී ගුවන් විදුලිය ඔබට තහනම් කලාපයක් බවට පත් වුණා. ගායිකාවක් ලෙස ඔබේ අනාගතයට එම සිද්ධිය බලපෑවේ කෙසේ ද ?එම යුගයේ ගායිකාවකට ජනතාව අතරට යාමට තිබුණු එකම මාධ්‍යය වූයේ රාජ්‍යය ගුවන් විදුලිය පමණයි. ඒ මඟින් මගේ ගීත ශ්‍රාවකයන් අතරට යාම වැළැක්වීම තමයි ඔවුන්ගේ අරමුණ වූයේ.එම සිදුවීමට හේතුª වූයේ බලයට පැමිණි යූ. ඇන්. පී රජය අසාධාරණ ලෙස සිරිමාවෝ බණ්ඩාරනායක මැතිනියගේ ප්‍රජා අයිතිය අහෝසි කළ විට කලාකරුවන් ලෙස අපි එයට විරුද්ධව ප්‍රකාශනයකට අස්සන් කිරීමයි. එම අස්සන ඉවත් කර ගන්නා ලෙස අපිට විවිධ බලපෑම් ආවා.මුලින් එම ලියැවිල්ලට අස්සන් කළ සමහර දෙනෙක් පසුව එම බලපෑම් නිසා අස්සන ඉවත්කර ගත්තා. නමුත් මම එලෙස ඉවත් කර ගැනීමට ගියේ නැහැ. ඒ නිසා ඔවුන් මගෙන් පළිගැනීමට ගුවන් විදුලිය තුළින් මගේ ගීත ප්‍රචාරය කිරීම නවත්වා දැමුවා.හේතු නොදක්වා මගේ ගීත 15ක් පමණ තහනම් කළා. මාධ්‍ය මඟින් ගීත ප්‍රචාරය නොවීම වෘත්තීය ගායිකාවකට විශාල පාඩුවක්. නමුත් මගේ සරල දිවි පැවැත්ම නිසා ප්‍රතිපත්ති පාවා නොදී ඒ තත්ත්වයට මුහුණ දිය හැකි වුණා.* ‘’ශ්‍රවණ ආරාධනා’’ සිට දෙවන ඒක පුද්ගල ප්‍රසංගය වූ ‘’ සත්‍යයේ ගීතය ‘’ වෙත පැමිණෙන විට ඔබේ ගීතය දේශපාලන භාවිතයක් බවට පත් වූවා නොවේ ද ?‘’ශ්‍රවණ ආරාධනා’’ ප්‍රසංගය පවත්වා වසර දෙකක නිහැඩියාවකින් පසුවයි. ‘’සත්‍යයේ ගීතය’’ ප්‍රසංගය මා ආරම්භ කෙළේ. එම ප්‍රසංගයේ ගීත මුළුමනින්ම රචනා කෙළේ මහාචාර්ය සුනිල් ආරියරත්න විසින්. ‘’සත්‍යයේ ගීතය’’ නමින් පමණක් වෙනස් වූ ප්‍රසංගයක් නොවෙයි. ගීත රචනාව ආකෘතිය මේ හැම අංශයකින්ම ‘’සත්‍යයේ ගීතය’’ ‘’ශ්‍රවණ ආරාධනා’’ ප්‍රසංගයට වඩා වෙනස්. මේ ප්‍රසංගයට විශාල පේ‍්‍රක්ෂක ප්‍රතිචාරයක් ලැබුණා. ගීතය පිළිබඳ සාකච්ඡාව අලුත් කිරීමට ‘’සත්‍යයේ ගීතය’’ මුල් වුණා. එක දිගට දින තුනක් අඛණ්ඩව ප්‍රදර්ශන වාර පවත්වා ආරම්භ කළ සත්‍යයේ ගීතය ප්‍රසංගය 1984 අගෝස්තුවේ නිමා කරන ලද්දේ ද දර්ශන වාර තුනක් අඛණ්ඩව ප්‍රදර්ශනය කිරීමෙන් අනතුරුවයි.. ‘’* ගීත සජ්ඣායනාවක් ලෙස ඔබ හැඳින්වූ ‘’පවන’’ ප්‍රසංගය නිසා ඔබටත් එහි ගීත රචනා කළ මහාචාර්ය සුනිල් ආරියරත්නයන්ටත් මරණ තර්ජනයන්ට මුහුණ දීමට සිදුවූවා නොවේ ද ?‘පවන’ වෙනත් ප්‍රසංගයක දිගුවක් නෙවෙයි. අලුත්ම ගීත සංකල්පනා රැසක් එයට ඇතුළත් වුණා. මෙරට ප්‍රසංගයක් සඳහාම අලුතින්ම ගී රචනා ඇතුළත් එකම අවස්ථාව වන්නේ ‘පවන’යි.‘පවන’ සඳහා අපි මුල්කර ගත්තේ එවකට බලයේ සිටි යූ. ඇන්. පී. පාලන තන්ත්‍රයට විරුද්ධව තරුණයන් තුළ තිබුණු සාමුහික විරෝධය හා පීඩනයයි. ඒ විරෝධය අපිටත් තිබුණා. ගීතය මගේ ආත්ම ප්‍රකාශනයයි. ‘පවන’ හරහා මම කළේ මගේ විරෝධය මුදා හැරීමයි. එය වරදක් ද ?* ‘පවන’ මඟින් නොදැනුවත් තරුණයන් පිරිසක් ගිය මාර්ගය සාධාරණීකරණය කෙරුණු බවට නැඟෙන චෝදනාව, ඔබ පිළිගන්නවාද ?මම ඒ චෝදනාව පිළි ගන්නේ නැහැ. යූ. ඇන්. පී ය ගෙන ගිය භීෂණකාරි වාතාවරණය තුළ සංයමයෙන් එයට විරෝධය දක්වන්න බැහැ. කැත්තට පොල්ල වගේ ඒකට මුහුණ දෙන්න ඕන.ගීතයෙන් සමාජ දේශපාලන විපර්යාසයක් කරන්න බැහැ. නමුත් සමාජය දැනුම්වත් කිරීමක් කළ හැකියි. ඒක ‘පවනෙ’න් කළා.‘පවන’ අපේ ඉතිහාසයේ කොටසක්. ඒ නිසා එහි වංලගුතාවය හැමදාටම පවතිනවා.‘සත්‍යයේ ගීතය’ත්, ‘ශ්‍රවණ ආරාධනා’ ප්‍රසංගයත් මම නැවැත්වුවේ ඒකාකාරී ප්‍රසංගයක් දිගටම පවත්වාගෙන යා යුතු නැති නිසයි. නමුත් ‘පවන’ නැවැත්වුවේ අපේ කැමැත්තට නොවෙයි. අපිට එවකට පාලනයේ සිටි එජාප ආණ්ඩුවෙන් තර්ජන තිබුණ නිසයි. ජීවිතාරක්ෂාව සඳහා මටත් මහාචාර්ය සුනිල් ආරියරත්නයන්ටත් ඉන්දියාවට පලා යාමට සිදුවුණා. මේ රටේ ඒ අවධියේ සාමකාමී වාතාවරණයක් තිබුණා නම් එහෙම පලා යාමට සිදු වෙනවා ද ?* 1990 දී නිර්මාණය කරන ලද ‘සින්දු හෝඩිය’ නිර්මාණයත් සමඟ ගායිකාවක් ලෙස ඔබ එතෙක් යමින් සිටි මාර්ගයෙන් ඉවත් වූ බවක් දක්නට ලැබෙනවා නේ ද ?නිර්මාණකරුවන් විදිහට අපිට යාමට ගමනක් තිබෙනවා. එහි විවිධ සන්ධිස්ථාන තිබෙනවා. මම ගිය ගමන කවදාවත් වෙනස් කෙළේ නැහැ. ඔය චෝදනාව මට එන්නේ ‘සාධු නාද’ ගීතාවලිය නිසා වෙන්න ඕන. මම ඒ නිර්මාණය කළේ බෞද්ධ ගීතාවලියක අඩුව සම්පූර්ණ කිරීමටයි.ජාතීන් අතර මිත්‍රත්තවය තහවුරු කිරීම සඳහායි ‘කුංකුම පොට්ටු’ ගායනා කෙළේ. ඒකටත් ප්‍රශ්න ආවා. දෙමළ උච්චාරණය වැරැදියි කිව්වා. නමුත් ද්‍රවිඩ ජාතිකයින් එය අගය කළා. ජය මංගල ගාථා හා නරසීන ගාථා සිංහල බසින් ගායනා කෙළේ මුල් විරිතට අනුවයි.‘ලක්හඩ’ ගුවන් විදුලියේ ඉල්ලීමක් අනුව ගායනා කළ මෙම ගීත බොහෝ දෙනෙක් උත්සව අවස්ථා සඳහා යොදා ගත්තා. මහජන බැංකුවට අවශ්‍ය වුණා ඔවුන්ගේ ගනුදෙනු කරුවන්ට තෑග්ගක් හැටියට මේ තැටියක් ලබා දෙන්න. මම ඉතාම කැමැත්තෙන් එම ඉල්ලීම ඉටු කළා. මම මේ දක්වා කැසට් පට 26ක් ඉදිරිපත් කර තිබෙනවා. ඒ හැම එකකින්ම උත්සාහ කෙළේ වෙනස් විදිහේ දෙයක් කරන්නයි.* ඔබ සෑම වසරකම සැප්තැම්බරයේ දී ශ්‍රාවකයින් උදෙසා අලුතින් යමක් තිළිණ කරනවා. මේ වසරේ ගෙන ඒමට බලාපොරොත්තුවන නිර්මාණයක් තිබෙනවාද ?මේ වසරේ සැප්තැම්බරයේ ශ්‍රාවකයන් වෙනුවෙන් ගෙන එන්නේ ‘ශ්වේත රාත්‍රිය’ ඒකපුද්ගල සංගීත ප්‍රසංගයයි. වසර දෙකක පමණ කාලයක සිට මෙවැනි ප්‍රසංගයක් සංවිධානය කිරීමේ උවමනාව තිබුණා. ගායන දිවියේ දශක හතරක කාලය තුළ “ශ්වේත රාත්‍රිය” මගේ සිව්වන ඒක පුද්ගල ප්‍රසංගයයි. ශ්වේත රාත්‍රිය පිළිබඳව මා සමඟ දිගු ගමනක් පැමිණි රසිකයන්ගේ මෙන්ම තරුණ පරම්පරාව දක්වන ප්‍රතිචාරය දැන ගැනීමටත් මම ඉතාම උනන්දුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>27</day>
    </date>
    <link>http://www.dinamina.lk/2010/08/27/_art.asp?fn=f1008273</link>
    <topic>පළමු රතු කොඩිය එසවූයේ අපේ ගෙදර</topic>
    <author>සංවාදය චන්දන ජයවීර ඡායාරූප සමන් මෙන්ඩිස්</author>
    <content>ලංකාවේ පැරැණිම දේශපාලන පක්ෂය වූ ලංකා සම සමාජ පක්ෂයෙන් මෙවර පාර්ලිමේන්තුවට තේරී පත් වූ වයි. ජී. පද්මසිරි මහතා පසුගිය මහමැතිවරණයට තරග කෙළේ එක්සත් ජනතා සන්ධානය යටතේ ය. පාසල් වයසේ දීම නොතාරිස් වෘත්තියට පිවිසි හෙතෙම එදා මෙදා තුර කාලයේ දී ඔප්පු විසි දහසකට ආසන්න ප්‍රමාණයක් සකස් කොට ඇත. සාහිත්‍යකරුවෙක් ලෙස ග්‍රන්ථ කිහිපයක් ද රචනා කර ඇති හෙතෙම අධ්‍යාපන ප්‍රතිසංස්කරණ පිළිබඳ බෙහෙවින් උනන්දුවක් දක්වන්නෙකි. පළමු සබරගමුව පළාත් සභාවේ සිටම විසි දෙවසරක් මන්ත්‍රීවරයෙක් වශයෙන් කටයුතු කළ ඒ මහතා පසුගිය කාලය තුළ දී සබරගමුව පළාත් සභාවේ ඇමැතිවරයෙක් ලෙස දෙවතාවක්ම කටයුතු කෙළේ ය මෙවර පාලකයන්ගේ කන්තෝරුව වෙන් වන්නේ මෙම පරිණත දේශපාලනඥයාගේ ජීවිතයේ මංසළකුණු ආවර්ජනය කිරීමටය.* ඔබ පාර්ලිමේන්තුව නියෝජනය කරන රුවන්වැල්ල වාමාංශික දේශපාලන ඉතිහාසයක් සහිත ආසනයක්. ඔබේ දේශපාලන ජීවිතය තීරණය කිරීමෙහි ලා එම පසුබිම බලපෑවේ කොහොම ද ?1936 පැවැති රාජ්‍ය මන්ත්‍රණ සභාවේ දෙවෙනි මැතිවරණයට රුවන්වැල්ල ආසනයෙන් ඇන්. ඇම්. පෙරේරා මහතා සමඟ තරගයට ඉදිරිපත් වුණේ පළාතේ දිසා හාමුදුරුවන්ගේ ඥාතී දියණියක වූ ඇඩ්ලින් මොලමුරේ කුමාරිහාමියි. මේ නිසා ඇන්. ඇම්. පෙරේරා මහතාට ප්‍රසිද්ධියේ සහය දක්වන්න කවුරුවත් ඉදිරිපත් වුණේ නැහැ.නමුත් මගේ අත්තම්මා ඇගේ ගෙදර බිත්තියේ රතු කොඩියක් එල්ලලා ප්‍රසිද්ධියේම ඇන්. ඇම් ට සහය දුන්නා. අපේ ගෙදර රතු කොඩියක් දැම්මට පස්සේ ආයෙත් රතු කොඩියක් තිබුණේ ඊට හැතැප්ම තුනක් එහායින් වූ අටලුගොඩයි.* ඔබේ අත්තම්මා කොයි වගේ තැනැත්තියක් ද ?ඇය ඉතාම නිර්භීත ධෛර්යවන්ත කාන්තාවක්. අත්තම්මාට දරුවන් හත් දෙනෙක් ඉදලා තියෙනවා. මගේ පියා තුන් වන දරුවා. තරුණ කාලයේ දීම සීයා අකාලයේ මිය ගිය නිසා ඇය ඉතාමත් අසීරුවෙන් සිල්ලර කඩයක් පවත්වාගෙන යමින් එහි ආදායමින් දරු පවුලක් නඩත්තු කර තිෙ;බනවා.* අම්මා තාත්තා ගැනත් කියන්න පුළුවන් ද ?මගේ පියාගේ තම වයි. ජී. විලියම් සිංඤෝ. ඔහු වෘත්තිය වශයෙන් කළේ රියැදුරු රැකියාව. මව කේ. ඒ. ඇසිලින් නෝනා.* සහෝදර සහෝදරියන් සිටිනවා නම් ඔවුන් ගැනත් යමක් කියන්න ?මම තමයි පවුලේ වැඩිමලා. මට බාල මල්ලිලා දෙදෙනෙක් හා නංගි කෙනෙක් සිටිනවා.පවුලේ බාලයා වූ වයි. ජී. ලෙස්ලි යටත්වල වෘත්තීය නීතිඥයෙක්. දැනට ඔහු ජීවතුන් අතර නැහැ. ඊළඟට වයි. ජී. කුසුමාවතී නංගී. ඇය රුවන්වැල්ල මහා විද්‍යාලයේ ප්‍රාථමික අංශයේ ගුරුවරියක් වශයෙන් සේවය කරනවා. මට බාල මල්ලි වයි. ජී. ප්‍රඥරත්න. යූ. ඇන්. පීය විසින් තුල්හිරිය පෙහෙකම් හල වසා දැමීම නිසා රැකියාව අහිමිවූවන් දහස් ගණනක් අතරින් ඔහුත් එක් අයෙක්.* සබරගමුවේ සටන් කාමී දේශපාලනය රැගත් අකුරු දෙකේ පෙළපත් නාමයේ තේරුම කිව්වොත් .. ?වයි. කියන්නේ යටත්වල ජී. කියන්නේ ගමරාළලාගේ යන්නයි.* එතකොට ඔබ උපන්නේ කවදා ද ?මම ඉපදුනේ 1950 අවුරුද්දේ අන්තිම දවසේ.* ගම් පළාත එහෙම කොහොම ද ?කෑගල්ල දිස්ත්‍රික්කයේ රුවන්වැල්ල මගේ ගම. නමුත් මම ඉපදිලා තිබෙන්නේ කරවනැල්ල රෝහලේ දී.* ලිපිනය කොහොමද ?අංක 11 කෑගල්ල පාර, රුවන්වැල්ල,* ඔබේ වෘත්තිය කුමක් ද ?මම නොතාරිස්වරයෙක්. දැනට ඔප්පු විසිදාහක් පමණ ලියලා තියෙනවා.* මන්ත්‍රී ධූරය ලැබුණයින් පස්සේ රැකියාව නැවැත්වූවද ?ඔප්පු ලියන්න නීතියෙන් බාධාවක් නැහැ. නමුත් සිරිතක් හැටියට මම පාර්ලිමේන්තුව රැස්වන හැම දවසකම නොවරදවාම ඒ කටයුත්තට යනවා. පළාත් සභාවේ සිටි වසර විසිදෙක පුරාවටත් එක දිනක් ඇරෙන්න අනිත් හැම දාම සභාවාරයට ගිහින් තියෙනවා.* ඔබට අකුරු කියවලා තියෙන්නෙත් නොතාරිස්වරයෙක් නේ ද ?අපේ ගෙදර පිහිටලා තිබෙන්නේ රුවන්වැල්ල නගර මධ්‍යයේ නොතාරිස් කාර්යාල අතරයි. අකුරු කියවන්න නියම කරගෙන හිටියේ නිවසට එපිටින් තිබුණු කාර්යාලයේ සේනානායක රාළහාමියි. නමුත් නියමිත වේලාවට උන්නැහේට එන්න බැරි වූ නිසා අකුරු කියැව්වේ අත්තනායක නොතාරිස් රාළහාමියි.* මුලින්ම ඉගෙන ගත්තේ කුමන පාසලෙන් ද ?රුවන්වැල්ල ප්‍රාථමික විද්‍යාලයෙන්. එහි මම 5 වන ශ්‍රේණිය දක්වා ඉගෙන ගත්තා.* ළමා කාලයේ මතකය කොහොම ද ?පහේ පන්තියේ දී මම වාර්ෂික විවිධ ප්‍රසංගය සඳහා පාඩම් පොතේ තිබුණු කතාවක් ආශ්‍රයෙන් නාට්‍යයක් කළා. දුටු ගැමුණු රජුගේ සෙන්පතියෙක් හා එළාර රජුගේ සෙන්පතියෙක් අතර සංවාදයක් අවසානයේ කඩු සටනක් බවට පත් වෙනවා. නාට්‍යය අනුව ගැමුණු කුමාරයාගේ සෙන්පතියා එල්ල කරන පහරින් අනෙක් සෙන්පතියා මිය යා යුතු වෙනවා. ගැමණු කුමරුගේ සෙන්පතියාට රඟපෑවේ මමයි.නාට්‍යය දිනයේ මං කෙතරම් පහර දුන්නත් අනෙක් සෙන්පතියා මැරී වැටෙන්නේ නැහැ. පස්සේ මුල් ගුරුතුමා තිරය වහන්න නියම කළා. මේ ශිෂ්‍යා නාට්‍යයේ නියමිත විදියට මැරෙන්න අකමැති වෙලා තිබෙන්නේ ඔහුගේ දෙමව්පියන් ඉදිරියේ ශිල්ප දැක්වීමට ඇති කැමැත්ත නිසයි.* ද්වීතීක අධ්‍යාපනය ලැබුවේ කුමන පාසලෙන්ද ?එතැන් සිට මම සාමාන්‍ය පෙළ දක්වා කරවනැල්ල මහා විද්‍යාලයෙන් ඉගෙන ගත්තා. ඒ වෙනකොට කෝට්ටේ ආනන්ද ශාස්ත්‍රාලයත් යුද්ධය නිසා පැවැත්වූයේ මෙම පාසලේ ම කොටසක.* ඔබට දේශපාලනයේ මුලකුරු කියා දුන්නේ කවුද ?ගෙදර දොර පරිසරයේ දේශපාලන තිබුණා. අම්මා තාත්තා දෙන්නම දේශපාලනය කළා. ඒ නිසා මැතිවරණ කාලෙට ගෙදර ඉබේම දේශපාලන කාර්යාලයක් බවට පත් වෙනවා. මමත් අවුරුදු 12 පටන් දේශපාලන වැඩවලට සම්බන්ධ වුණා.* ඔබ කුඩා කාලයේ දීම දේශපාලන වැඩවලට සම්බන්ධ වෙන්න ඇති ?රුවන්වැල්ල නගරයේ තිබුණු ආචාර්ය එන්. එම්. පෙරේරා මහතා සහභාගී වූ හැම රැස්වීමක්ම පාහේ මමත් පොඩි කාලේ සිටම බලන්න යනවා. එතුමාගේ කතාව සටහන් කරගෙන ඇවිත් මම අනෙක් ශිෂ්‍යයන්ට විවේක කාලයේ දී සරලව කියා දෙනවා.* මේ කණ්ඩායමට කී දෙනෙක් විතර හිටිය ද ?විසි පහක් විතර හිටියා. විප්ලවකාරී ප්‍රගතිශීලී පක්ෂය කියලා අපි නමකුත් දාගෙනයි හිටියේ. මම තමයි එහි ලේකම්. අරමුණ වුණේ සමාජවාදී අදහස් ව්‍යාප්ත කිරීමයි. එතැන හිටපු අය අතරින් සමහරු පසු කාලයකදී ප්‍රාදේශීය සභා මන්ත්‍රීවරු බවටත් පත් වුණා.* පත්තරය පටන් ගත්තේ ඔය කාලෙදී ද ?‘රණබිම’ පුවත්පත පටන් ගන්නේ මම 10 පන්තියේ ඉගෙන ගන්න විටයි. රටේ ලෝකයේ හා පාසල තුළ එදිනෙදා සිදුවන සිදුවීම් මේ පත්තරයට ඇතුළත් වුණා. වියට්නාම් යුද්ධය ගැන පළ වූ ලිපිවලට ශිෂ්‍යයන් අතර විශේෂ උන්නදුවක් තිබුණා.ශිෂ්‍යයන් අතර කියවා අතින් අත යැවුණු පත්තර සකස් කළේ තනියෙන්මයි. අවට පාසල් වලිනුත් ඉල්ලීම් ලැබුණු නිසා මම අතින් ලිව්ව පත්තරය තවත් සිසුන් දෙදෙනෙකුගේ උදව්වෙන් පිටපත් දෙකක් සකස් කළා. පුස්කැප් පිටු 6ක විස්තර එක කලාපයකට ඇතුළත් වුණා.* පත්තරය මුද්‍රණයෙන් එළි දක්වන්න එහෙම හිතුණේ නැද්ද ?ඊට අවුරුදු දෙකකට පස්සේ උසස් පෙළ පන්තියේ ඉගෙන ගන්න කොට ‘’ප්‍රගති’’ කියලා පත්තරයක් මුද්‍රණයෙන් නිකුත් කළා.* පාසල් කාලයේ දී ඔබ දේශපාලන වැඩවලට අමතරව සහභාගි වූ වෙනත් කටයුතු තිබෙනවා ද ?6 පන්තියේ ඉගෙන ගනිද්දී අම්මා දවසක් කිව්වා ‘’හැන්දෑවට සිරිල් මාමා ළඟට ගිහිල්ලා මහන්න ඉගෙන ගන්න’’ කියලා. ඒ අනුව මම ටේලරින් වැඩ ඉගෙන ගත්තා. වසරක් විතර යන කොට මට ඇඳුම් මහන්න පුළුවන්කම ලැබුණා.* ඔබේ මුල්ම රැකියාව එය ද ?වැටුපක් කියන දේ අද දක්වාම කවදාවත් මගේ හිතට ආවේ නැහැ. උවමනාව තිබුණේ කුමක් හෝ දෙයක් ඉගෙන ගැනීමයි.* මැයි දිනයකට මුල්වරට සහභාගි වූ දිනය මතක ද ?ඉස්සෙල්ලාම මැයි දිනයකට ගියේ 1964 දී. සම සමාජ, කොමියුනිස්ට් හා මහජන එක්සත් පෙරමුණ එක්ව සංවිධානය කළ වාමාංශික එක්සත් පෙරමුණේ මැයි දිනයටයි.* මැයි පෙළ පාලියටත් ඔබ සහභාගි වුණා ද ?පෙළපාලිය ගියේ කැම්බල් පිටියේ සිට ගෝල්ෆේස් පිටියටයි. සෑහෙන දුරක් යා යුතු වූ නිසා හීන් ආතා නම් වැඩිහිටියෙක් මාව කරේ තියාගෙන ගියා.එදා ගෝල්ෆේස් පිටිය අතුරු සිදුරු නැතිව පිරීගොස් තිබුණා. ඇන්. ඇම්. පිලිප්, බාලතම්පෝ, ඇස්. ඒ. වික්‍රමසිංහ, කොල්වින් වැනි කතිකයින් කතා කළා.* ඔබේ ජීවිතයට වඩාත්ම බලපෑ ගුරුවරයා කවුද ?කරවනැල්ල මහ විද්‍යාලයේ විදුහල්පතිව සිටි කේ. ඩබ්ලිව්. එස්. විමලසූරිය මහතා ආදර්ශවත් ගුරුවරයෙක්. ඔහු පාසල පටන් ගැනීමට පෙර විදුහලට එනවා. පිටව යන්නේ සිසුන් සියලු දෙනාම පිටව ගිය පසුයි. ඒ වගේම තැනකට යාමට පෙර සූදානම්ව යාමට ඉගැන්වූවා. අදටත් මා ඒ සිරිත අනුගමනය කරනවා.* ඔබට නොතාරිස් වෘත්තියට ඇතුල්වීමට අවස්ථාව ලැබුණේ කොහො ම ද ?හතේ පන්තියේ ඉගෙන ගන්න කොට අම්මා කිව්වා අත් අකුරු ලස්සනට ලියන්න ඉගෙන ගන්නත් එක්ක නොතාරිස් කන්තෝරුවට ගිහින් වැඩ පුරුදු වෙන්නයි කියලා. ඒ අනුව මම පාසල් ඇරිලා ඇවිල්ලා නොතාරිස් කන්තෝරුවට වෙලා තීන්ත උරන කඩදාසි යටින් තියලා කටු පෑනෙන් ලියන්න පුරුදු වුණා.* එතකොට නොතාරිස් කෙනෙක් වුණේ කොයි කාලයේ දී ද ?දහයේ පන්තියට එනකොට රාළහාමි හිටියා හෝ නැතා මට තනියෙන් ඔප්පුවක් ලියන්න පුළුවන් කම ලැබුණා. සින්නක්කර, බදු, වැවිලි පොරොන්දු, බෙදුම් ඔප්පු, අන්තිම කැමැති පත්‍ර මේ කොයි ලියැවිල්ලත් නිවැරැදිව සකස් කරන්න මම දැනගෙන හිටියා.ජිනදාස කියන ලියන මහතා ඔහුගේ ඉල්ලුම් පත්‍රයත් හා විභාග ගාස්තු මට දීලා කිව්වා පද්මසිරි මේක මට නෙවෙයි ඔයාටයි ගැල පෙන්නේ විභාගයට ලියන්න කියලා.තැපැල් ගාස්තුව ගෙවන්න අම්මාගෙන් මට ශත දහයක් ලැබුණා. ඉනිත් ශත 50 හිතවතුන් දුන්නා.* මේ විභාගයට ඔබේ ජීවිතයට සමීප තවත් පුද්ගලයෙකුත් පෙනී සිටියා නේද ?නොතාරිස් විභාගයට බොහෝ විට ලියන්නේ විශ්‍රාම ගිය රජයේ සේවකයින්. අපේ පාසලේ විදුහල්පතිතුමාත් විභාගයට පෙනී සිටියා. ලංකාවෙන්ම හත් අට දාහක් පෙනී සිටි විභාගයෙන් ඒ අවුරුද්දේ සිංහල මාධ්‍යයෙන් සමත් වුණේ 72 යි. මමත් ඒ අය අතර සිටියා. නමුත් විදුහල්පතිතුමා විභාගයෙන් අසමත් වී තිබුණා.* උසස් පෙළ ඉගෙන ගත්තේ ?කරවනැල්ල මධ්‍ය මහා විද්‍යාලයෙන්. කලා විෂය ධාරාවෙන් ආණ්ඩු ක්‍රමය, සිංහල හා බෞද්ධ සංස්කෘතිය යන විෂයයන් ඉගෙන ගත්තා.* තරුණ සමිති ව්‍යාපාරය සම්බන්ධ වුණේ කොයි කාලයේ දී ද ?මගේ මූලිකත්වයෙන් 1968 දී රුවන්වැල්ලේ යටත්වල සම සමාජ තරුණ සමිතිය පිහිටෙව්වා. 1972 දී තරුණ සමිති බල මණ්ඩල ලේකම් බවට පත් වුණා.* 1977 මැතිවරණ පරාජය ඔබේ පක්ෂයට ඉතාම දරුණු ලෙස බලපෑවා. මේ කාලයේ දී දේශපාලනයෙන් අයින් වෙන්න හිතුණේ නැද්ද ?77 අපි වගේම අනෙක් යූ. එන්. පී විරෝධි පක්ෂත් බෙදී ගියා. ලියුම් තැපැල් කරන්න සීල් එකක් ගහ ගන්නවත් මන්ත්‍රී කෙනෙක් හිටියේ නැහැ. සමහර අය පක්ෂය අතහැර ගියා. නමුත් මට කවදාවත් සම සමාජ දර්ශනය පිළිබඳව කළකිරීමක් ඇති වුණේ නැහැ. මන්ත්‍රීකම් බලාගෙන නෙවෙයි අපි දේශපාලනයට ආවේ.* මුල් වරට ඡන්දයක් පාවිච්චි කෙළේ කවදා ද ?77 දී තමයි මට ඡන්දයක් දාන්න අවස්ථාව ලැබුණේ. ඊට කළින් මැතිවරණ තිබ්බට පරණ ඡන්ද ලැයිස්තු පාවිච්චි කළ නිසා මට 70 මැතිවරණයේ දී ඡන්දය දාන්න බැරි වුණා.* එතකොට මුලින්ම ඡන්දයකට ඉදිරිපත් වුණේ කවදා ද ?1987 ප්‍රාදේශීය සභා මැතිවරණයට ලංකා සම සමාජ පක්ෂය වෙනුවෙන් රුවන්වැල්ල ආසනයට කණ්ඩායම් නායකයා වශයෙන් ඉදිරිපත් වුණා. ජේ. ආර්. ගේ රජය ඡන්දය පැවැත්වූවේ නැහැ. තිබ්බා නම් අපි දිනනවා.* ඔබ මුල් වරට ජනතා නියෝජිතයෙක් බවට පත්වූයේ කුමන මැතිවරණයෙන්ද?සමසමාජ, කොමියුනිස්ට්, නව සමසමාජ, මහජන යන පක්ෂ හතර එකතුව පිහිටුවාගත් එක්සත් සමාජවාදී පෙරමුණෙන් 1988 දී තරඟ කළා. මැතිවරණයට ඉදිරිපත් වෙන්න මගේ අදහසක් තිබුණේ නැහැ. අපේ පාක්ෂිකයෙකුගේ අඩුව පුරවන්නයි මගේ නම ලැයිස්තුවට දැම්මේ* සමානුපාතික මැතිවරණ ක්‍රමය යටතේ පැවැති එම ඡන්දයට ඔබ මුහුණ දුන්නේ කොහොමද?මැතිවරණ ක්‍රමය වගේම පළාත් සභා ක්‍රමයත් අපිට අලුත් අත්දැකීමක්. මම තනියම ප්‍රචාරක කටයුතු කළේ නැහැ. ලැයිස්තුවේ ඔක්කොම අපේක්ෂකයන්ගේ විස්තර බෙදාහැරපු අත්පත්‍රිකාවට දැම්මා. රුවන්වැල්ලේ හැම ගෙයක්ගානෙම පයින් ගියා. වෙනත් ආසනවලට ගියේ නැහැ. ඒ ඡන්දයෙන් පස්වෙනියට මම තේරිලා තිබුණා.* ඔබට දේශපාලනය නිසා අහිමි වූ දෙයක් තිබෙනවාද?මම දේශපාලනය කළේ කිසිවක් බලාපොරොත්තුව නෙවෙයි. ඒ නිසා ලැබුණු දේවල් පිළිබඳව හෝ නොලැබුණු දේවල් ගැන විශේෂයක් දක්වන්නේ නැහැ. නමුත් ජවිපෙ විසින් 1988 පළාත් සභා මැතිවරණයට පෙනී සිටි මගේ බාල සොහොයුරු ඔහුගේ ගැබ්බර බිරිය ඉදිරියේ දීම ඝාතනය කළා. එය මගේ ජීවිතය කම්පනය කළ සිදුවීමක්. ඔහු අවංක දක්ෂ නීතිඥයෙක්. ජීවත්ව සිටියා නම් අද පාර්ලිමේන්තු එන්නේ මා නොවෙයි ඔහුයි.* ඔබ විවාහ වූයේ කවදාද?දැරණියගල ගම් සභාවේ නියෝජිතයෙකුගේ දියණියක වූ කේ.බී. සුමනාවතී මැණිකේ මෙනෙවිය සමඟ මම 1985 දී විවාහ වුණා.* දූ දරුවන් ගැනත් යමක් කියමුද?මට එක දියණියක් සිටිනවා. ඇය මේ වනවිට ජයවර්ධනපුර විශ්වවිද්‍යාලයේ සිව්වෙනි වසරේ උපාධි අපේක්ෂිකාවකි.* ඔබේ අනාගත බලාපොරොත්තුව කුමක්ද?සමාජවාදී ප්‍රතිපත්ති ගරු කරන සමානාත්මතාවය පිළිගත් සමාජයක් බිහිවෙනු දැකීම මගේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008287</link>
    <topic>ආසියාවේ නිදා සිටි සිංහයෙකු බඳු ශ්‍රී ලංකාව මහින්ද රාජපක්ෂ ජනපති අවදි කර තිබෙනවා</topic>
    <author>ජයසිරි මුණසිංහ</author>
    <content>ආසියාවේ නිදා සිටි ශ්‍රී ලංකාව නමැති අභීත සිංහයා, මහින්ද රාජපක්ෂ ජනාධිපතිතුමා විසින් අවදි කරන ලද බවත් දැන් එම සිංහයා ආර්ථික වර්ධන වේගය නමැති මැරතන් තරගයට ඉදිරිපත් කර ඇති බවත් මුදල් සහ ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය. මෙම නොනවතින මැරතන් තරගය කිසිවෙකුට නවතාලිය නොහැකි බවත්, පසුගිය වසර පහ තුළ රජයත් ශ්‍රී ලංකා මහබැංකුවත් ඒ සඳහා අඩිතාලම දමා ඇති බවත් ආචාර්ය පී. බී. ජයසුන්දර මහතා කීය.මේ දෙකෙහි සම්බන්ධතාව නැගී එන ආර්ථිකයට ඉතාමත් අත්‍යවශ්‍ය බවත්, අවධාරණය කළ ඒ මහතා ඉදිරි දස වසර ඇතුළත ආසියාවේ වේගයෙන්ම නැගී එන ආර්ථිකය හිමි රට බවට ශ්‍රී ලංකාව පත්වන බවත් කියා සිටියේය.ශ්‍රී ලංකා මහබැංකුව පිහිටුවා වසර හැටක් පිරීම නිමිත්තෙන් රාජගිරියේ පිහිටි බැංකු අධ්‍යාපන කේÁද්‍රයේ ඊයේ (27) සවස පැවති “ දියමන්ති ජුබිලි “ සැමරුම් දේශනයේදී ජයසුන්දර මහතා එසේ පැවසීය. ආර්ථික සංවර්ධන ඇමැති බැසිල් රාජපක්‍ෂ මහතා මෙම අවස්ථාවට ප්‍රධාන ආරාධිතයා ලෙස එක්විය.මහ බැංකු අධිපති අජිත් නිවාඩ් කබ්රාල්, ජ්‍යෙෂ්ඨ නියෝජ්‍ය අධිපති ධර්මා ධීරසිංහ, නියෝජ්‍ය අධිපති පි‍්‍රයන්ත ප්‍රනාන්දු යන මහත්වරුද මෙහිදී කථා කළහ. ඉදිරි දස වසර ඇතුළත සෘජුව දෙස් විදෙස් ආයෝජන ඉහළ නංවා ගැනීම හා අපනයන ආදායම ඉහළ නංවා ගැනීම ඇතුළු ක්‍රියාකාරකම් රැසක් මැද රටේ ආර්ථිකය ජවසම්පන්න ලෙස ඉදිරියට ගෙනයන බවද ජයසුන්දර මහතා කීය. ශ්‍රී ලංකා මහ බැංකුවේ මුදල් මණ්ඩල සාමාජිකයෝද, හිටපු අධිපතිවරු, ජ්‍යෙෂ්ඨ නියෝජ්‍ය අධිපතිවරු, උසස් නිලධාරිහු, සංස්ථා සභාපතිවරු ඇතුළු සම්භාවනීය අමුත්තෝ විශාල පිරිසක්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008282</link>
    <topic>ආරියවතීට රජයෙන් වන්දි සහ නව නිවෙසක්</topic>
    <author>මාතර විශේෂ – ජයා වික්‍රම සුරේන්ද්‍ර තිහගොඩ විශේෂ – කැලුම් බෝධිමාන</author>
    <content>එල්. පී. ආරියවතී (50) තිදරු මවට රුපියල් ලක්‍ෂයක් වටිනා චෙක්පතක් රජයේ වන්දි වශයෙන් ප්‍රදානය කරයි.මහින්ද රාජපක්‍ෂ ජනාධිපතිතුමන්ගේ උපදෙස් මත ඉකුත් 26 වැනි දින රාත්‍රී 10 ට පමණ කඹුරුපිටිය මූලික රෝහලට පැමිණි ජාතික රක්ෂණ භාර අරමුදලේ සභාපති සේනක අබේගුණසේකර මහතා ප්‍රධාන එම අරමුදලේ නිලධාරි මහත්ම මහත්මීන් කණ්ඩායමක් ආරියවතී මහත්මියගේ සුව දුක් විමසීමෙන් පසු මෙම වන්දි මුදල් ප්‍රදානය කෙරිණි.සභාපති සේනක අබේගුණසේකර මහතා විසින් එම චෙක්පත රෝගීව සිටි ආරියවතී මහත්මියට ප්‍රදානය කළ අවස්ථාවේදී ඇයගේ හා ඇයගේ පවුලේ උදවියගේ දෙනෙත් කඳුළින් පිරුණි.සභාපති අබේගුණසේකර මහතා, මෙම තිදරු මාතාවට අමානුෂික ලෙස වධ හිංසා පැමිණ වූ සෞදියේ හාම්පුතුන්ට විරුද්ධව නීතිමය පියවර ගැනීමට ශ්‍රී ලංකා විදේශ සේවා නියුක්ති කාර්යාංශය මගින් කටයුතු කරගෙන යනවා.ඇය ගෘහ සේවිකාවක් වශයෙන් සේවයට ගොස් ඇත්තේ තම දරු පවුල දැනට ජීවත්ව සිටින කටු මැටි ගැසූ කුඩා නිවස වෙනුවට නව නිවසක් ඉදිකර ගැනීම සඳහා මුදල් ඉපයීමටයි. එහෙත් එම සිහිනය බොඳ කරමින් ඇය ආපසු ශ්‍රී ලංකාවට ආවේ රෝගී කාන්තාවක් ලෙසයි. මාස 3 ක් වැනි කාලයක් තුළදී යකඩ ඇණ ශරීරයේ තබාගෙන ආපසු ලංකාවට පැමිණි ඇයට දිරිය මාතා සම්මානය පිරිනැමීමට සුදුසු බව මගේ අදහසයි.කඹුරුපිටිය රෝහලේ වෛද්‍යවරුන් ප්‍රධාන කාර්ය මණ්ඩලයේ දැඩි ඇප කැපවීම නිසා ඇයගේ ඇණ ඉවත් කිරීමේ සැත්කම් බොහෝ දුරට සාර්ථක වේවි. මෙම වන්දිය ප්‍රදානය කරන්නේ සැත්කම් කටයුතු මුල්කරගෙනයි. සැත්කමෙන් පසු තවත් රුපියල් ලක්‍ෂ 2 1/2 ක් වන්දි වශයෙන් මෙම අරමුදල මගින් පිරිනමනවා. ඉන් අනතුරුව ශ්‍රී ලංකා විදේශ සේවා නියුක්ති කාර්යාංශයේ හා ජාතික රක්ෂණ බාර අරමුදලේ ඒකාබද්ධ දායකත්වයෙන් ආරියවතී මහත්මිය වෙනුවෙන් නව නිවසක් ඉදිකර දීමට ද පියවර ගන්නවා.ජාතික රක්ෂණ භාර අරමුදල විෂය භාර ඇමැති වශයෙන් කටයුතු කරන්නේ මහින්ද රාජපක්‍ෂ ජනපතිතුමයි.විදේශ රැකියාවක් සඳහා විදේශ ගතවන ශ්‍රී ලාංකිකයන්ට අවශ්‍ය සුබසාධනය හා පහසුකම් සැලසීම එතුමන්ගේ අරමුණයි. ඒ අනුව 26 වැනි දින රාත්‍රී 10 ට පමණ මෙම රෝහලට පැමිණ වන්දි ප්‍රදානයට කටයුතු කළේ ජනපතිතුමන්ගේ උපදෙස් මතයි.වසරකට ශ්‍රී ලාංකිකයන් ලක්‍ෂයක් පමණ විදේශ රැකියා සඳහා පිටත්ව යනවා. ශ්‍රී ලංකා විදේශ සේවා නියුක්ති කාර්යාංශය හරහා විදේශ ගතවන ශ්‍රී ලාංකිකයන් ලක්‍ෂයක් පමණ දෙනාගෙන් 20 දෙනෙක් පමණ මරණයට පත්වී එම මළසිරුරු මාසිකව ලංකාවට ගෙනෙනවා. මෙම අරමුදල මගින් එසේ ගුවන් මගින් ගෙන එන එක් මළසිරුරක් වෙනුවෙන් රුපියල් ලක්‍ෂ 4 1/2 ක් පමණ ප්‍රදානයක් වශයෙන් මියගිය අයගේ පවුල්වලට ලබා දෙනවා.මෙම අරමුදලේ මූලික වාරිකය වශයෙන් විදේශ ගතවන එක් අයෙකුගෙන් අයකර ගන්නේ රුපියල් 75 ක් වැනි මුදලක්. ජනපතිතුමන් උපදෙස් දී ඇත්තේ මෙම අරමුදල තවදුරටත් ශක්තිමත් කර විදේශගතවන්නන් සඳහා සුබසාධන කටයුතු පුළුල් කරන ලෙසයි.ආරියවතීගේ ශරීරය පුරා යකඩ ඇණ ගැසීම වැනි දරුණු වධ හිංසා වැඩි වශයෙන්ම දැනගැනීමට හැකිවන්නේ ජනමාධ්‍ය මගින්. ඒ අනුව සමස්ත ජනමාධ්‍ය පද්ධතියටම ජාතික රක්ෂණ බාර අරමුදලේ පැසසුම් හිමිවෙනවා. ජනමාධ්‍යවේදීන් ද මෙම අරමුදලට දායක කරගෙන ඔවුන්ටද විවිධ ප්‍රතිඵල ලබා දීමට විශේෂ යෝජනා ක්‍රමයක් ආරම්භ කිරීම කෙරෙහි ද අවධානය යොමු වී තිබෙනවා යයි ද ඒ මහතා සඳහන් කළේය.රෝහලේ වෛද්‍ය අධිකාරි ප්‍රභාත් ගජධීර මහතා - පැය 3 ක 4 ක පමණ කාලයක් තුළදී මෙම සැත්කම් කටයුතු සිදුකිරීමට හැකිවන අතර ඉන් අනතුරුව එම තිදරු මව සුව අතට පත්කිරීමට හැකිවන බව කීය. මීට ප්‍රධාන හේතුව වී ඇත්තේ මෙම රජය යටතේ කඹුරුපිටිය මූලික රෝහලට අවශ්‍ය විධිමත් පහසුකම් සැලසීම නිසා බව ද ඒ මහතා වැඩිදුරටත් කීය.ජාතික රක්ෂණ භාර අරමුදලේ මූල්‍ය කළමනාකාරිනී ධම්මිකා වීරකෝන්, විදේශ සේවා අංශය භාර සහකාර කළමනාකාරිනී එම්. නිමේෂා මහත්මීහු ද ආරියවතී මහත්මියගේ පවුලේ උදවිය ද රෝහල් කාර්ය මණ්ඩලයේ නිලධාරීහු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008283</link>
    <topic>ආසියාවේ ශක්තිමත්ම ආණ්ඩුවඅපි ශ්‍රී ලංකාවේ ගොඩ නැංවුවා</topic>
    <author>ධනුෂ්ක ගොඩකුඹුර</author>
    <content>ආසියාවේ දේශපාලන අරාජිකත්වය නොමැති, ශක්තිමත්ම හා ස්ථාවරතම ආණ්ඩුව සහිත රට වශයෙන් ශ්‍රී ලංකාව ගොඩනැගීමට පසුගිය කාලයේ හැකි වූ බව ජනාධිපති මහින්ද රාජපක්‍ෂ මහතා පැවැසීය. “මේ ආණ්ඩුව හෙළවෙන දතක් නොවෙයි, අපි ඉතා ශක්තිමත් ආණ්ඩුවක් පිහිටුවා තිබෙනවා. ඒ නිසා බය නැතුව ජනතාව වෙනුවෙන් වගකීම ඉටු කරන්න” යැයි ජනාධිපතිවරයා සියලු රජයේ නිලධාරීන් ගෙන් ඉල්ලා සිටියේ ය.මානුෂීය මෙහෙයුම ජයග්‍රහණය කරා ගෙන ගිය නිලධාරීන් වෙනුවෙන් තමා නිරතුරුව පෙනී සිටි බව පෙන්වා දුන් ජනාධිපතිවරයා දැන්, ඇරඹී තිබෙන සංවර්ධන සංග්‍රාමයේ දී නිවැරදි තීන්දු ගන්නා ඕනෑම රාජ්‍ය නිලධාරියකු රැක ගැනීමට තමා ඉදිරිපත් වන බවත් අවධාරණය කෙළේය. ජනාධිපතිවරයා මේ අදහස් පළ කෙළේ ශ්‍රී ලංකා පරිපාලන සේවා සංගමයේ 28 වැනි වාර්ෂික මහා සභා රැස්වීමට, කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ දී ඊයේ (27) එක් වෙමිනි.“මේ රටේ තිබෙන්නේ එකම රාජ්‍ය සේවයක් පමණයි. රාජ්‍ය සේවකයන්, පරිපාලන සේවකයන් වශයෙන් නොව සියලු දෙනාම ජනතා සේවකයන් වශයෙන් සිතා කටයුතු කිරීමට අදිටන් කර ගත යුතු” බවත් ජනාධිපතිවරයා අවධාරණය කෙළේ ය.“ලෝකයම එක පැත්තකට යද්දී අපි 2005 දී මේ රටේ ගමන් මඟ වෙනස් කළා. රට ගොඩ නැඟීමට රාජ්‍ය අංශය ශක්තිමත් කළ යුතු බව අපි පැහැදිලිව මහින්ද චින්තනයෙන් ප්‍රකාශ කළා. ඒ නිසා සියලු රාජ්‍ය නිලධාරීන් රට වෙනුවෙන් කැප විය යුතු” බවත් ජනාධිපතිවරයා වැඩිදුරටත් ප්‍රකාශ කෙළේ ය.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති ඩිලාන් පෙරේරා, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008284</link>
    <topic>අමෙරිකානු ඩො. මිලියන 165ක්ශ්‍රී ලංකාවට ලබා දෙන්න</topic>
    <author>මහින්ද අලුත්ගෙදර</author>
    <content>නැවත පදිංචි කිරීමේ කටයුතු අවසන් කිරීමට අමෙරිකානු ඩොලර් මිලියන 165 ක මුල්‍යාධාරයක් ශ්‍රී ලංකාවට ලබා දෙන ලෙස එක්සත් ජාතීන්ගේ සංවිධානය විදෙස් රටවලින් හා ජාත්‍යන්තර සංවිධාන වලින් ඉල්ලා ඇත.පසුගිය වසරේ මැයි මාසයෙන් පසු ලක්ෂ තුනකට ආසන්න වූ අභ්‍යන්තර වශයෙන් අවතැන් වූවන් ගෙන් විශාල ප්‍රමාණයක් දැනටමත් තමන්ගේ ගම්වල යළි පදිංචි කැර අවසන් බවත් 35000 ක පිරිසක් යළි පදිංචි කිරීමට ඉතිරි වී සිටින බවත් එක්සත් ජාතීන්ගේ ශ්‍රී ලංකා නේවාසික නියෝජිත නීල් බුනේ මහතා පවසා ඇත. මෙම තීරණාත්මක මොහොතේ යළි පදිංචි කිරීමේ කටයුතු අඛණ්ඩව සිදු කැරගෙන යාමට ශ්‍රී ලංකා රජය සමඟ එක්ව කටයුතු කරන බවද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008285</link>
    <topic>ශ්‍රී ලංකාව අපේ මිතුරු රටක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව ඉන්දියාවේ මිතුරු රාජ්‍යයක් බව ඉන්දීය විදේශ කටයුතු ඇමැති එස්. එම්. ක්‍රිෂ්ණා මහතා පවසා ඇත.ශ්‍රී ලංකාවේ පවතින්නේ මිත්‍රශීලී ආණ්ඩුවක් බවත්, ශ්‍රී ලංකාව සමඟ ක්‍රියා කිරීමේදී ඒ තත්ත්වය කිසි විටෙකත් අමතක නොකළ යුතු බවත් ඒ මහතා සඳහන් කැර තිබෙන බව තානාපති ආරංචි මාර්ග පවසයි.එම ආරංචි මාර්ග පෙන්වා දෙන්නේ ඉන්දීය ඩී. එම්. කේ. පක්ෂයේ පාර්ලිමේන්තු මන්ත්‍රී ටී. ආර්. බාලු ඉන්දීය පාර්ලිමේන්තුවේදී මතු කළ පැනයකට පිළිතුරු දෙමින් විදේශ ඇමැතිවරයා මේ බව ප්‍රකාශ කැර ඇති බවයි.අර්ථවත් බලය බෙදීමේ ක්‍රියාවලියක් වර්ධනය කිරීම පිළිබඳව ශ්‍රී ලංකාවේ හා ඉන්දියාවේ රාජ්‍ය නායකයන් අතර ඵලදායී කරුණු රැසක් සම්බන්ධව සාකච්ඡා කැර තිබෙන බව පවසා ඇති එස්. එම්. ක්‍රිෂ්ණා මහතා ශ්‍රී ලංකා ජනාධිපති මහින්ද රාජපක්ෂ මහතාගේ ඉන්දීය සංචාරයේදී මේ සඳහා අවධානය යොමු කළ බවද ප්‍රකාශ කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008286</link>
    <topic>ලන්ඩන් ද්‍රවිඩ හමුවටඩේවිඩ් මිලි බෑන්ඩ්</topic>
    <author>මහින්ද අලුත්ගෙදර</author>
    <content>ලන්ඩන් නගරයේදී පැවැත්වෙන ද්‍රවිඩ සරණාගතයන්ගේ හමුවට බ්‍රිතාන්‍ය හිටපු විදේශ ලේකම් ඩේවිඩ් මිලි බෑන් සහභාගි වීමට නියමිතව ඇත.ලබන සැප්තැම්බර් (4) දා ලන්ඩන් නුවරදී පැවැත්වීමට නියමිත මෙම හමුවට බ්‍රිතාන්‍ය සහ යුරෝපා පාර්ලිමේන්තුවේ මන්ත්‍රිවරු පිරිසක්ද සහභාගි වන බවට වාර්තා වෙයි.විදේශ ලේකම්ව සිටියදී ඩේවිඩ් මිලිබෑන් ඉකුත් වසරේ පෙබරවාරි මාසයේදී “ගෝලීය දමිළ කවය” ලන්ඩන් නුවරදී සංවිධානය කළ රැස්වීමක් ඇමැතීමෙන් පසුව ලොව පුරා මහත් ආන්දෝලනයකට තුඩු දුන් හේතුවක් විය.මේ සංවිධානය ශ්‍රී ලංකාවේ වෙනම දමිළ රාජ්‍යයක් වෙනුවෙන් හඬ නගන ව්‍යාපාරයක් ලෙස සැලකේ. ඒ නිසාම මිලිබෑන්ට එරෙහිව පසුගිය කාලයේදී කොළඹ පිහිටි බ්‍රිතාන්‍ය මහ කොමසාරිස් කාර්යාලය ඉදිරිපිටදී විවිධ උද්ඝෝෂණ ව්‍යාපාර සංවිධානය කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008288</link>
    <topic>පහේ ශිෂ්‍යත්ව සමතුන්ට ලබා දෙනප්‍රවීණතා සහතිකයේ අගය වැඩි වේ</topic>
    <author>දයා පෙරේරා</author>
    <content>පහ ශ්‍රේණියේ ශිෂ්‍යත්ව සමතුන්ට පිරිනමන ප්‍රවීණතා සහතිකය,අනාගතයේ දී ඔවුන්ගේ දරුවන් තමන් ශිෂ්‍යත්වයට උගත් පාසලට ඇතුළත් කිරීමේ දී ලකුණු හිමි වන වටිනා සහතිකයක් ලෙසට නිකුත් කැරෙන බව විභාග දෙපාර්තමේන්තුව කියයි. අධ්‍යාපන ඇමැති බන්දුල ගුණවර්ධන මහතාගේ උපදෙස් අනුව පහ ශ්‍රේණිය ශිෂ්‍යත්ව විභාගය, සමත්, අසමත් බව දැක්වෙන ප්‍රවීණතා සහිතකය විභාග ප්‍රතිඵල නිකුත් කර මාසයක් ඇතුළත සිසුන් අතට පත් කරන බව විභාග කොමසාරිස් ජනරාල් අනුර එදිරිසිංහ මහතා දිනමිණ ට කීය.ශිෂ්‍යත්ව විභාගයේ විෂයන් දෙකට ම ලකුණු තිස්පහ බැගින් ලකුණු හැත්තෑවක් හිමිකර ගත් සිසුන්ට මේ සහතිකය පිරිනැමෙන අතර ජනප්‍රිය පාසල් ලබා ගැනීමට සහ ශිෂ්‍යාධාර ලබා ගැනීමට දිස්ත්‍රික් මට්ටමින් නිකුත් කැරෙන කඩඉම් ලකුණු ප්‍රමාණයට වැඩි ලකුණු ලබාගත් අයට එම ලකුණු සඳහන් කර සහතිකය පිරිනමන බවත් කොමසාරිස් ජනරාල්වරයා කීය.ශිෂ්‍යත්ව විභාග ප්‍රතිඵල නිකුත් කිරීමෙන් පසු සුවිශේෂතා ඇති සිසුන් අසමත් වී ඇතැයි සිතන්නේ නම් ඔවුන් වෙනුවෙන් අභියාචනා ඉදිරිපත් කිරීමට විදුහල්පතිවරුනට සතියක කාලයක් ලබා දෙන බවත්, එම අභියාචනා ද පරික්ෂා කොට වෙනස්කම් තිබේ නම් ඒවාත් ඇතුළත් කිරීමෙන් පසු සහතික නිකුත් කිරීමට තීරණය කළ බවත් එදිරිසිංහ මහතා කීවේ ය.ශිෂ්‍යත්ව සමතුන්ට සහතිකයක් නිකුත් කරන ලෙස අවසාන ඇමැතිවරයාගෙන් ලද උපදෙස් අනුව අදාළ සියලුම නිලධාරින් ගෙන්වා එම සහතිකය සම්පාදනය කිරීමේ ක්‍රමවේදය ගැන විශේෂ සාකච්ඡාවක් ඊයේ පැවැත් වූ බවත් හෙතෙම පැවැසීය.මේ සහතිකය සඳහා විශේෂ කඩදාසි ඇණවුම් කිරීමට සිදුවන බව ද කොමසාරිස් ජනරාල්වරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n1008289</link>
    <topic>දුම්රිය සාමාන්‍යාධිකාරිගේවැඩ තහනම්</topic>
    <author>ශීලා උඩුවර</author>
    <content>දුම්රිය සාමාන්‍යාධිකාරි පී. පී. විජේසේකර මහතා ඊයේ (27) සිට ක්‍රියාත්මක වන පරිදි වැඩ තහනමට ලක්කර තිබේ. දූෂණ චෝදනාවක් සම්බන්ධයෙන් අධිකරණයේ නඩුවක් පවතින නිසා කැබිනට් අනුමැතිය යටතේ මෙම වැඩ තහනම සිදුකළ බව ප්‍රවාහන ඇමැති කුමාර වෙල්ගම මහතා කීය.දුම්රිය සාමාන්‍යාධිකාරිවරයා පත්කරන්නේ කැබිනට් අනුමැතිය අනුව බැවින් වැඩ තහනම් කිරීමද කැබිනට් අනුමැතිය යටතේ සිදුවිය යුතු බවට නීතිපතිවරයාගෙන් ලැබුණු උපදෙස් අනුව කැබිනට් පත්‍රිකාවක් ඉදිරිපත් කළ බවද ඇමැතිවරයා කීය.ඇමැතිවරයා මෙම අදහස් පළකළේ මෙම වැඩ තහනම පිළිබඳව කරුණු දැක්වීම සඳහා ඊයේ (27) ප්‍රවාහන අමාත්‍යාංශයේ පැවති මාධ්‍ය සාකච්ඡාවේදීය. මීට වසර 12 කට පමණ පෙර විජේසේකර මහතා දුම්රිය දෙපාර්තමේන්තුවේ ප්‍රධාන ඉංජිනේරුවරයා ලෙස සිටියදී, දුම්රිය දෙපාර්තමේන්තුවට ගෙන්වීමට ඇණවුම් කර තිබූ දුම්රිය මැදිරිවලට අවශ්‍ය ‘ඇක්සල් බොක්ස්’වල අමතර කොටස් වෙනුවට, දුම්රිය එන්ජින්වල ඇක්සල් බොක්ස් අමතර කොටස් ලබා ගැනීමට දුම්රිය පෝර්මන්වරයාට ඉඩ ලබාදීම නිසා අල්ලස් කොමිසම නඩුවක් ගොනුකර තිබිණි. මේ සඳහා වැයකර ඇති මුදල රුපියල් ලක්ෂ 85කි.ඔහු පිළිබඳව පවතින නඩුවෙන් ඔහු නිවැරැදිකරු වුවහොත් යළිත් ඔහුට එම තනතුර ලබා ගැනීමට කිසිදු බාධාවක් ඇති නොවන බවද ඇමැතිවරයා කීය. මෙම වැඩ තහනම නිසා ඇතිවන පුරප්පාඩුව ආවරණය කිරීම සඳහා වැඩ බලන දුම්රිය සාමාන්‍යාධිකාරිවරයා පත්කරන බවත්, ඔහුගෙන් හිස්වන තනතුර සඳහා දුම්රිය දෙපාර්කමේන්තුවේම දීර්ඝකාලීන පළපුරුද්දක් හා කාර්යක්ෂම බවින් යුත් නිලධාරියකු පත්කරන බවත් ඇමැතිවරයා කීය.වැඩ බලන දුම්රිය සාමාන්‍යාධිකාරි වරයකු පිටතින් බඳවා නොගන්නා බවද ඇමැතිවරයා කීය.අමාත්‍යාංශයේ ලේකම් ආචාර්ය ලලිතසිරි ගුණරුවන් මහතා ද මෙම සාකච්ඡාවට සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082810</link>
    <topic>දේශීය ගොවීන්ගෙන් වී මිලටගැනීමට තව රු. කෝටි 560ක්</topic>
    <author>සමන්මලී ප්‍රියශාන්ති</author>
    <content>දේශීය ගොවීන්ගෙන් වී මිල දී ගැනීම සඳහා ජනාධිපති මහින්ද රාජපක්ෂ මහතා තවත් රුපියල් කෝටි 560 ක මුදලක් වෙන් කර තිබේ.වී අලෙවි මණ්ඩලය එක් ගොවියෙකුගෙන් උපරිම වශයෙන් කිලෝ ග්‍රෑම් 5000 ක වී තොග මිලදී ගෙන ඇති අතර, එම ප්‍රමාණය මේ වන විට කිලෝ ග්‍රෑම් 10,000 ක් දක්වා වැඩි කර තිබේ. මිලදී ගැනීමේ මධ්‍යස්ථාන 49 කදී වී අලෙවි මණ්ඩලය මේ වන විට වී මෙට්‍රික් ටොන් 84,000 ක් (කිලෝ ලක්ෂ 8400) මිල දී ගෙන ඇත.රජය වී මිලදී ගැනීමේ ක්‍රියාවලිය අඛණ්ඩව පවත්වා ගෙන යන බවත්කිසිම ආකාරයකින් එය නතර නොකරන බවත් සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082811</link>
    <topic>පිරිපහදුව නවීකරණය කිරීමෙන්සංස්ථාවට කෝටි 300ක ඉතිරියක්</topic>
    <author>සුභාෂිනි සේනානායක</author>
    <content>අමෙරිකානු ඩොලර් මිලියන 1500 ක වියදමින් සපුගස්කන්ද තෙල් පිරිපහදුව නව තාක්ෂණයෙන් යුක්තව නවීකරණය කිරීමට රජය පියවර ගෙන තිබේ.ජනාධිපති මහින්ද රාජපක්ෂ මහතාගේ ඉල්ලීම මත මේ සඳහා වැයවන මුදලින් 70%ක් ලබාදීමට ඉරාන රජය එකඟ වී ඇත. මේ සඳහා වසර තුනක පමණ කාලයක් ගතවන බව ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත මහතා ප්‍රකාශ කෙළේය.මේ මගින් දැනට පිරිපහදු කරන 50% ක්වූ ප්‍රමාණය දෙගුණ කිරීමට හැකිවන බවත් පිරිපහදු තෙල් සඳහා වසරකට වැය කරන අමෙරිකානු ඩොලර් මිලියන 300 ක මුදල ඉතිරි කර ගැනීමට මේ නිසා රජයට හැකිවන බවත් ඇමැතිවරයා අවධාරණය කෙළේය.අප රටේ බොර තෙල් පිරිපහදු කිරීම මගින් ලබන ලාභය මේ අනුව පාරිභෝගිකයාට ඍජුවම ලබාදිය හැකි බව පැවසූ ඇමැතිවරයා මේ මගින් ලබන අතුරුඵල වන එල්. පී. ගෑස්, තාර සහ නැප්ටා වැනි නිෂ්පාදන අනෙකුත් කර්මාන්ත සඳහා උපයෝගී කොට ගත හැකි බවද ඒ අනුව ඒවා ආනයනය කිරීමට අවශ්‍ය නැති බවද කීය.මීට වසර කිහිපයකට පෙර මේ සඳහා අවධානය යොමු වී තිබුණද ඒ සඳහා යෙදවීමට අවශ්‍ය මුදල් ජනාධිපති මහින්ද රාජපක්ෂ මහතාගේ ඉල්ලීම මත ඉරාන රජය ලබා දී තිබෙන බවද කීය.වසර 40කට වඩා පැරැණි සපුගස්කන්ද තෙල් පිරිපහදුව නවීකරණය කිරීම මගින් ලබන ලාභය ඉදිරි වසර කීපය තුළ සමස්තයක් වශයෙන් රටේ කර්මාන්තවලට බලපාන බවද, ඇමැතිවරයා අවධාරණය කෙළේය. ඇමැතිවරයා මේ බව අවධාරණය කෙළේ පෙරේදා (26) සපුගස්කන්ද තෙල් පිරිපහදුවේ සිදුකළ ක්ෂේත්‍ර චාරිකාවකින් පසුව පැවති මාධ්‍ය හමුවකදීය.මේ අවස්ථාවට අමාත්‍යාංශ ලේකම් ටයිටස් ජයවර්ධන මහතා ඇතුළු සියලු නිලධාරීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082822</link>
    <topic>පරිගණක පද්ධතියේදෝෂයකින් රේගුවේ වැඩ පමාවේ</topic>
    <author>භක්ති ධර්මප්‍රිය මෙන්ඩිස්</author>
    <content>වරායේ රේගු අංශයේ පරිගණක පද්ධතිය තුළ ඇතිවූ තාක්ෂණික දෝෂයක් හේතුවෙන් වරායේ සාමාන්‍ය කටයුතුද ආනයන හා අපනය කටයුතුද ඊයේ (27) පැය තුනක පමණ කාලයක් අක්‍රියව පැවතිණි.ඊයේ සවස් වරුව වනවිට වරායේ කටයුතු යථා තත්ත්වයට පත්වූ බව වරාය අධිකාරියේ උසස් නිළධාරියෙක් “දිනමිණට” කීය. මෙම අක්‍රිය තත්ත්වය හේතුකොට ගෙන වරාය තුළ රථවාහන තදබදයක්ද ඇතිවී තිබිණි.මෙම තත්ත්වය සාමාන්‍ය අතට පත්කිරීම සඳහා වරාය අධිකාරියේ රේගු පරිගණක අංශය වහාම ක්‍රියාත්මක වු බවද එම උසස් නිළධාරියා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082823</link>
    <topic>සා.පෙළ ගණිතය-IIට පිළිතුරුලියන්න වැඩිපුර පැය භාගයක්</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර සාමාන්‍ය පෙළ ගණිතය II ප්‍රශ්න පත්‍රයට පිළිතුරු ලිවීම සඳහා ලබා දෙන දෙපැයක කාලය තවත් පැය භාගයකින් වැඩි කිරීමට අධ්‍යාපන ඇමැති බන්දුල ගුණවර්ධන මහතා විභාග දෙපාර්තමේන්තුවට උපදෙස් දී ඇත.ලබන දෙසැම්බර් මස පවත්වන අ. පො. ස. (සාමාන්‍ය පෙළ) විභාගයේ සිට මෙම පැය දෙකහමාරක කාලයක් ලබාදීම ක්‍රියාත්මක කරන බව ඇමැති බන්දුල ගුණවර්ධන මහතා කියයි.ගණිතය  II ප්‍රශ්න පත්‍රයට පිළිතුරු ලිවීම සඳහා මෙතෙක් ලබා දුන් පැය දෙකක කාලය ප්‍රමාණවත් නොවීම බොහෝ සිසුන් එම විෂයෙන් අසමත් වීමට හේතුවන බව විභාග දෙපාර්තමේන්තුව විසින් කරන ලද සමීක්‍ෂණයකින් අනාවරණය වී ඇත.පවත්නා ක්‍රමය අනුව ගණිතය  II ප්‍රශ්න පත්‍රයේ ප්‍රශ්න දොළහකින් දහයකට පිළිතුරු ලිවීමට නියම කැරේ. දෙපැයක කාලය තුළ ප්‍රශ්න දහයකට පිළිතුරු සැපයීමට නොහැකි බව සමීක්‍ෂණයේදී වැඩිදුරටත් පෙනී ගොස් තිබේ.එම නිසා පිළිතුරු ලිවීමට ලබාදෙන කාලය පැය භාගයකින් වැඩි කළ යුතු බව විභාග කොමසාරිස් ජනරාල් අනුර එදිරිසිංහ මහතා අධ්‍යාපන ඇමැති බන්දුල ගුණවර්ධන මහතාට වාර්තා කර තිබිණි.අමතර පැය භාගයක කාලයක් ලබා දුන්නත් ගණිතය විෂය නිර්දේශයෙහි වෙනසක් සිදුනොවන්නේ යැයි ද ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082812</link>
    <topic>අකරතැබ්බය කියන්න ගියාම කොළඹ කොටුවදුම්රිය නිලධාරියා අපහාස කර බැන වැදිලා</topic>
    <author>චන්ද්‍රිකා පෙරේරා</author>
    <content>යුද හමුදා කෝප්‍රල්වරයකුට අපහාස වන පරිදි බැණ වැදීමේ සිද්ධියක් කොටුව දුම්රිය ස්ථානයෙන් වාර්තා වෙයි.මෙසේ අපහාසාත්මකව බැණ වැදුණ බව කියන කොටුව දුම්රිය ස්ථානයේ නිලධාරියකුට එරෙහිව කොටුව පොලිසියට පැමිණිල්ලක් කර තිබේ.පොලීසියට කර ඇති පැමිණිල්ල අනුව සිද්ධිය මෙසේ ය.මෙම කෝප්‍රල්වරයා පසුගිය 26 වැනිදා රාත්‍රී 11.45 ට අනුරාධපුරයෙන් කොටුව බලා පිටත්වන තැපැල් දුම්රියට ගොඩවී තිබේ.නිවාඩු ලබා සිටි මොහු දුම්රියට නැගුණේ මීරිගමින් බැස තම නිවසට යාමටය. එහෙත් ඔහුට ඇහැරුණේ ගම්පහදී ය. ඔහු දිගටම කොටුවට අවුත් ටිකට් පරීක්ෂකවරයකුට සිද්ධිය පැහැදිලි කළේ ය.ඔහු කොටුව දුම්රිය පොළට ආවේ උදේ 6.30 ටය. එසේ කොටුවට එනතුරු කිසිවකු ඔහුගෙන් ටිකට් පත පරීක්ෂාකොට නැත.ඔහුට අවශ්‍ය වූයේ ඇත්ත පවසා යළි මීරිගමට යාමට ටිකට් පතක් ගැනීමය. ටිකට් පත ගෙන ටිකට් පරීක්ෂකවරයාට දුන්නේය. ඔහු එය අවලංගු කොට විසි කළේ ය. පසුව කෝප්‍රල්වරයා ‘දයානන්ද’ නමැති නිලධාරියකුට යොමු කළේ ය.සිද්ධියට සම්බන්ධ දුම්රිය නිලධාරියා හමුදා සෙබළා සතුව තිබූ හමුදා නිවාඩු අනුමත කිරීමේ පත්‍රයද ගෙන කුණු බක්කියට දමා බක්කියට අතදමා ගන්නා ලෙස කෝප්‍රල්වරයාට කිවූ බවත් පැමිණිලි කර තිබේ.“මම කොටි මෝටාර්වලින් තුන්වරක්ම තුවාල ලැබුවා. ඒකට බෙහෙත් ගන්නයි ගෙදර යන්නේ. ටිකට් නැතිව ආවාට දඩ මුදලක් ගෙවන්න වුවත් මම සූදානම්’ කෝප්‍රල්වරයා කීය.එය ගණන් නොගත් දයානන්ද නම් වූ නිලධාරියා කීවේ ‘හොරෙන් එන්නේ හිඟන්නෝ’ බවයි.මේ ගැන පොලීසියට පැමිණිලි කරන බව කී විට තවත් නිලධාරියකු කියා ඇත්තේ දුම්රිය ස්ථානයේ නම සඳහන් නොකරන ලෙස යි.‘මේ වගේ අසාධාරණකම් කොතෙකුත් වෙනවා. ඒත් හොයන්න කෙනෙක් නෑ’ එම නිලධාරියා තවදුරටත් කීය.සිද්ධිය පිළිබඳ දුම්රිය (වාණිජ) සාමාන්‍ය අධිකාරී විජය සමරසිංහ මහතාගෙන් දිනමිණ කළ විමසුමේදී පැවැසුවේ ‘මේ පිළිබඳ විධිමත් පරීක්ෂණයක් සිදුකරන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082813</link>
    <topic>උසස් පෙළ ලියන්න ගෙදරින් ගියසිසුවිය අතුරුදන්</topic>
    <author>ඉන්දික පොල්කොටුව</author>
    <content>උසස් පෙළ විභාගය සඳහා පෙනී සිටීමට නිවෙසින් පිටත්ව ගිය මහනුවර ප්‍රධාන පෙළේ බාලිකා විදුහලක සිසුවිය ඉකුත් 26 දා සිට අතුරුදන්ව ඇති බවට දවුලගල පොලිසියට ලැබුණු පැමිණිල්ලක් මත පුළුල් පරීක්‍ෂණ ආරම්භ කැර ඇත.අදාල සිසුවිය බාලිකා විදුහලේ විභාග මධ්‍යස්ථානයේදී විභාගය සඳහා පෙනී සිටීමට නිවෙසින් බැහැරව ගොස් ඇති නමුත් ඇය ඉකුත් 26 වැනි දින විභාගයට පෙනී සිට නැතැයි අනාවරණය වී ඇත.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිත්න මහතාගේ උපදෙස් මත දවුලගල පොලිස් ස්ථානාධිපති පොලිස් පරීක්‍ෂක එස්. බී. සේනානායක මහතා ඇතුළු නිලධාරීහු පිරිසක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082814</link>
    <topic>පොලිස් නිලධාරියකුට පෙට්රල් අඩු මිලට විකුණා දඩ කයි</topic>
    <author>සිරන්ජනි කුමාරි</author>
    <content>වෙළෙඳපොළේ පවතින මිලට වඩා අඩුවෙන් පෙට්‍රල් ලීටර් හතරක් පොලිස් නිලධාරියකුට විකිණීමේ චෝදනාවට අධිකරණය හමුවේ වරද පිළිගත් පුද්ගලයකුට රුපියල් 3000 ක දඩයක් මාළිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.පිටකොටුව ප්‍රදේශයේ පෙට්ටි කඩයක් මුවාවෙන් මෙම පෙට්‍රල් ජාවාරම සැකකරු විසින් සිදුකරගෙන ගිය බවත්, පුද්ගලික ආයතනවල යොදවා ඇති වාහන මගින් සැකකරු තෙල් ලබාගන්නා බවට ද අධිකරණයෙන් කරුණු හෙළිවිණ.මොහු විසින් පෙට්‍රල් ලීටරයක් රු. 100 කට අලෙවි කොට තිබේ. නිසි බලධාරියකුගෙන් ලබාගන්නා ලද බලපත්‍රයක් නොමැතිව කෙසෙල්වත්ත පොලිසියට අනුයුක්තව රාජකාරි කරනු ලබන සැරයන්වරයකුට (27904) පෙට්‍රල් ලීටර් 4 ක් විකිණීම හා තවත් ලීටර් 6 ක් විකිණීම සඳහා ළඟ තබාගැනීම යන චෝදනා සැකකරුට එරෙහිව පොලිසිය මගින් ගොනුකොට තිබිණ.පොලිසියට ලැබුණු තොරතුරකට අනුව ඉකුත් (21) අත්අඩංගුවට ගෙන අධිකරණයට ඉදිරිපත් කොට රක්ෂිත බන්ධනාගාර ගතකර තිබූ කොළඹ 12 පදිංචි ජලාබ්දීන් මොහොමඩ් පනිදු යන විත්තිකරුට මෙසේ දඩ නියම කෙරිණි.පෙරේදා (26) නඩුව යළි කැඳවූ අවස්ථාවේ විත්තිකරු අධිකරණය හමුවේ වරද පිළිගැනීම නිසා ඔහුට රුපියල් 3000 ක දඩ මුදලක් මහේස්ත්‍රාත්වරිය නියම කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082817</link>
    <topic>මත්පැන් තොගයක් සමඟින්සැකකරුවන් 2ක් අල්ලයි</topic>
    <author>බණ්ඩාරගම සමූහ</author>
    <content>වෙන්නප්පුව වයික්කාල ගිංඔය මෝයකට ආසන්නයේ සිදු කරන ලද විශේෂ වැටලීමකදී නීති විරෝධී මත්පැන් බෝතල් 1250, ගෝඩා අඩංගු බැරල් 40 ක්, ලොරි රථයක් සමඟ සැකකරුවන් දෙදෙනකු අත්අඩංගුවට ගත් බව පානදුර වලාන මධ්‍යම දූෂණ මර්දන ඒකකය කියයි.පානදුර වලාන මධ්‍යම දූෂණ මර්දන ඒකකයේ ස්ථානාධිපති පොලිස් පරීක්‍ෂක දුමින්ද බාලසූරිය මහතාට ලද තොරතුරකට අනුව එම ඒකකයේ නිලධාරීන් 32 යුත් කණ්ඩායමක් රාත්‍රි කාලයේ රැක සිට අළුයම් කාලයේ කළ මෙම වැටලීමේදී කොළඹ හා තදාසන්න ප්‍රදේශවලට ප්‍රවාහනය කිරීමට සූදානම් කරමින් සිටියදී මෙම නීති විරෝධී මත්පැන් හා ගෝඩා තොගය අත්අඩංගුවට ගැනීමට හැකිවී ඇත.දිනපතා රාත්‍රි කාලයේ ගිංඔය ඉවුරුවල නිෂ්පාදනය කරන ලද මෙම මත්පැන් ලොරි රථ හා වෑන් රථවල පටවා ප්‍රවාහනය කර ඉතා සූක්ෂ්ම අයුරින් මෙම ජාවාරම කලක සිට කර ඇති බව පොලිස් පරීක්‍ෂණවලදී අනාවරණය වී ඇත.අත්අඩංගුවට ගත් සැකකරුවන් දෙදෙනා හා රුපියල් ලක්‍ෂ හතරකට ආසන්න වටිනාකමින් යුත් ගෝඩා හා ලොරි රථය මාරවිල අධිකරණයට ඉදිරිපත් කිරීම සඳහා වෙන්නප්පුව පොලිසියට බාර දුන් බව කියයි.මාණ්ඩලික නියෝජ්‍ය පොලිස්පති මහේෂ් අමරදිවාකර, වලාන මධ්‍යම දූෂණ මර්දන ඒකකයේ අධ්‍යක්‍ෂ ඩී. එස්. කරුණානායක, වලාන මධ්‍යම දූෂණ මර්දන ඒකකයේ ස්ථානාධිපති පොලිස් පරීක්‍ෂක දුමින්ද බාලසූරිය, උප පොලිස් පරීක්‍ෂක කුලතුංග, බණ්ඩාර, ධර්මසිරි මහත්වරු ඇතුළු නිලධාරීන් 32 කු මෙම වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082818</link>
    <topic>ඉන්දියාවේ මණිපූර් සරසවියේශාඛාවක් ශ්‍රී ලංකාවේ</topic>
    <author>සමන්මලී ප්‍රියශාන්ති</author>
    <content>ඉන්දියාවේ මණිපූර් විශ්වවිද්‍යාලයට අනුබද්ධ ශාඛාවක් ශ්‍රී ලංකාවේ පිහිටුවීමට දෙරට අතර සාකච්ඡා පැවැත්වේ.ඉන්දියාවේ මණිපූර් විශ්වවිද්‍යාලයේ උපකුලපතිවරයා මෙරටට පැමිණ ඉකුත් දා උසස් අධ්‍යාපන ඇමැති එස්. බී. දිසානායක මහතා හමු වී මේ පිළිබඳව සාකච්ඡා කර තිබේ.එම ශාඛාවට සිසුන් බඳවා ගැනීමේදී ඇතුළත්වීම් වලින් සියයට 20 ක් මෙරට දුප්පත් දරුවන්ට ලබාදීමට උපකුලපතිවරයා මෙම සාකච්ඡාවේදී එකඟ වී ඇත. මේ වන විට මෙරට බොහෝ පිරිසක් ඉන්දියාවේ මණිපූර් විශ්වවිද්‍යාලයට හෝ පාකිස්ථානයේ හා බංගලාදේශයේ ඇති එම විශ්වවිද්‍යාල ශාඛාවලට ගොස් අධ්‍යාපනය හදාරනු ලැබේ.එම විශ්වවිද්‍යාලයේ ශාඛාවක් මෙරට ස්ථාපිත කිරීමෙන් මෙරට දරුවන්ට විශේෂ අවස්ථා හිමි වන අතර ඉන්දියාවේ සිසුන් පැමිණ ශ්‍රී ලංකාවට මුදල් ගෙවා අධ්‍යාපනය හදාරන බව උසස් අධ්‍යාපන ඇමැති එස්. බී. දිසානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082819</link>
    <topic>ප්‍රදේශ 3 කදී රිය අනතුරුවලින්3 ක් මරුට : අයෙකුට තුවාල</topic>
    <author>භක්ති ධර්මපි‍්‍රය මෙන්ඩිස්</author>
    <content>මිදිගම, අතුරුගිරිය, තලංගම යන ප්‍රදේශවලදී සිදුවූ රිය අනතුරුවලින් තිදෙනකු මියගොස් එක් අයෙකු තුවාල ලබා තිබේ.මෙම අනතුරු ඉකුත් පැය විසිහතර තුළදී සිදු වී ඇතැයි පොලිස් මූලස්ථානය පවසයි.අනතුරුවලින් මියගොස් ඇත්තේ තලංගම පදිංචි දිනේෂ් බුද්ධික පෙරේරා (35) සහ අඹගහවත්ත මිදිගම පදිංචි ඩී. උපාලි (53) අතුරුගිරියේ සුසන්ත (74) යන අයයි.තලංගම ප්‍රදේශයේදී යතුරුපැදියක් පාරෙන් ඉවතට පැන යකඩ කණුවක වැදීම නිසා පුද්ගලයකු මියගොස් ඇතැයි තලංගම පොලිසිය පවසයි.මිදිගම ප්‍රදේශයේදී පදිකයන් දෙදෙනෙකු ලොරියකට යට වී ඇති අතර ඉන් එක් අයෙකු මියගොස් අනෙක් පුද්ගලයා රෝහල් ගතකර තිබේ.අතුරුගිරිය නගරය ආසන්නයේදී පදිකයකු යතුරුපැදියක ගැටීමෙන් පදිකයා මියගොස් ඇත.තලංගම, වැලිගම සහ අතුරුගිරිය යන පොලිස් ස්ථාන සිද්ධීන් සම්බන්ධයෙන් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082820</link>
    <topic>ඉන්දීය වෙරළාරක්ෂකයන්ට අසු වූශ්‍රී ලාංකික ධීවරයෝ දස දෙනා යළි දවයිනට</topic>
    <author>මුන්නේශ්වරම සමූහ කල්පිටිය සමූහ</author>
    <content>ඈත දියඹේ මසුන් මැරීමට ගොස් සිටියදී ඉන්දීය වෙරළාරක්ෂක කණ්ඩායම මගින් අත්අඩංගුවට ගනු ලැබූ ධීවරයන් දස දෙනකු හා ඔවුන් සතු බහු දින යාත්‍රා දෙකක් ඉන්දීය බලධාරීන් විසින් මුදාහැර ඇත. පසුව ශ්‍රී ලංකා නාවික හමුදාව විසින් කල්පිටිය විජය නාවික හමුදා කඳවුර වෙත ඊයේ (27දා) අලුයම ඔවුන් රැගෙන ආ බව ශ්‍රී ලංකා නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා කීවේය.මීගමුව හා බේරුවලින් මසුන් මැරීමට ගිය “ශාම් පුතා හා බන්බී” යන යාත්‍රා දෙක හා ඒවායින් ගිය ධීවරයන් දස දෙනා මෙසේ මුදාහැර තිබුණි. ශාම් පුතා යාත්‍රාව පසුගිය ජුනි මස 16 දින ඉන්දීය මුහුදු සීමාවට අනවසරයෙන් ඇතුළු වීම නිසා අත්අඩංගුවට ගෙන තිබූ අතර බන්බී යාත්‍රාව ජූලි මස 20 වැනි දින ඈත දියඹේදී අතරමංව සිටියදී ඉන්දීය බලධාරීන් විසින් අත්අඩංගුවට ගෙන තිබුණි.ඉන්දු ශ්‍රී ලංකා ජාත්‍යන්තර මුහුදු සීමාවේ දී අභීත 2 නාවික හමුදා යාත්‍රාව විසින් මෙම පිරිස පෙරේදා (26දා) දහවල් බාරගනු ලැබීමෙන් පසු ඔවුන් ඊයේ (27දා) අලුයම කල්පිටියට රැගෙනවිත් ඇත.මීගමුව ෂෙනාන් පුතා II ධීවර යාත්‍රාවෙන් මීගමුවේ පදිංචි මාකස් ප්‍රනාන්දු (අවු: 53), කටුපිටියේ ලලිත් රොහාන් (අවු: 28), සිතුම් දර්ශන ප්‍රනාන්දු (අවු: 20), කිරිලියනගේ සුනිල් කැමිලස් (අවු: 55), ජොන් විල්බට් සිල්වා (අවු: 52) යන ධීවර කාර්මිකයින් ගමන් ගෙන තිබිණි.බම්පි ධීවර යාත්‍රාවෙන් බේරුවල, පයාගල සහ මග්ගොන පදිංචිකරුවන් වන අමිල ප්‍රසාද් හෙට්ටිආරච්චි (අවු: 28), පොන්නම්බදුගේ පි‍්‍රයන්ත පෙරේරා (අවු: 43), කරුණාමුණිගේ ප්‍රදීප් නිශාන්ත සිල්වා (අවු: 23), හෙට්ටියාකන්ද පෝල් නෝනිස් (අවු: 42), හිරියාමුල්ල විතානගේ සමන්ත කරුණාරත්න (අවු: 33) යන ධීවර කාර්මිකයන් ගමන් ගෙන තිබිණි. දෙරට අතර සාකච්ඡාවලින් පසු පිරිස මුදාහැර තිබුණි. මෙම පිරිස නිසි පරීක්ෂණ හා සෞඛ්‍ය පරීක්ෂණවලින් අනතුරුව සිය නිවෙස් කරා යැවීමට පියවර ගන්නා බවත් මාධ්‍ය ප්‍රකාශකවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082821</link>
    <topic>තිදරු පියෙකු ගෙල කපාගෙන</topic>
    <author>ගල්නෑව සමූහ</author>
    <content>පනස් අට හැවිරිදි තිදරු පියෙකු ගෙල කපාගෙන ඊයේ (26) මිය ගියේය.කලංකුට්ටිය මාවත්තේගම පදිංචි උඳුගොඩ රාලලාගේ මුතු බණ්ඩා නොහොත් රණසිංහ මුදියන්සේලාගේ මුතුබණ්ඩා නමැති අය මෙසේ මියගොස් ඇතැයි ගල්නෑව පොලිසිය පවසයි.කැකිරාව මහේස්ත්‍රාත් ශ්‍රීනිත් විජේසේකර මහතා එම ස්ථානයට ගොස් පරීක්‍ෂා කිරීමෙන් පසු වැඩිදුර පරීක්‍ෂණ සඳහා අනුරාධපුර අධිකරණ වෛද්‍ය නිලධාරි වෛද්‍යරත්න මහතා වෙත යොමු කරන ලෙස නියෝග කළේය.ගල්නෑව පොලිසියේ වැඩ බලන ස්ථානාධිපති ගන්දරවත්ත මහතා ප්‍රධාන පොලිස් සැරයන් 28221 බණ්ඩාරනායක, පොලිස් කොස්තාපල් 8522 අශෝක යන නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082815</link>
    <topic>ගුණාත්මක සේවාවක් ඉටු කරනවාද යන්නරාජ්‍ය සේවකයා සිය හදවතින් ඇසිය යුතුයි</topic>
    <author>ධනුෂ්ක ගොඩකුඹුර</author>
    <content>සංවර්ධනයේ එන්ජිම පෞද්ගලික අංශය බවට විශ්වාස කළ අය පසුගිය වසර තිහ තිස්සේ රාජ්‍ය සේවය පෞද්ගලික අංශයට බිල්ලට දුන්නේ යැයි ජනාධිපති මහින්ද රාජපක්ෂ මහතා ප්‍රකාශ කෙළේය.රටක් ගොඩ නැඟීමට නම් රාජ්‍ය අංශය ශක්තිමත් කළ යුතු බව සිය විශ්වාසය යැයි පැවැසූ ජනාධිපතිවරයා ඒ අනුව රාජ්‍ය සේවය ඉතිහාසයේ නොවූ තරම් ශක්තිමත් කිරීමට වත්මන් රජය කටයුතු කළ බවද කීවේය.රාජ්‍ය සේවය නඩත්තු කිරීමට දරන විශාල පිරිවැයට සාපේක්ෂව හොඳ සේවාවක් ඉටු කරනවාද යන්න රාජ්‍ය සේවකයන් හදවතින් අසා බැලිය යුතු බව කී ජනාධිපතිවරයා මේ රටේ සංවර්ධනය වේගවත් වන තරමට රාජ්‍ය සේවයත් වේගවත් විය යුතු බවත් එසේ නොවුණහොත් රාජ්‍ය සේවයේ අකාර්යක්ෂම බව පැහැදිලි වනු ඇති බවත් පැවැසීය.ජනාධිපතිවරයා මේ අදහස් පළ කෙළේ ශ්‍රී ලංකා පරිපාලන සේවා සංගමයේ 28 වැනි වාර්ෂික මහා සභා රැස්වීමට කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (27) එක් වෙමිනි.දේශපාලනඥයන් හෝ රාජ්‍ය සේවකයන් මහ ජනතාවගේ සේවකයන් මිස පාලකයන් නොවන බව හොඳින් සිහි තබා ගත යුතු බවත් ජනාධිපතිවරයා ප්‍රකාශ කෙළේය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීය.රටක් පාලනය කරන විට ශ්‍රී ලංකා පරිපාලන සේවයේ නිලධාරීන් අප සමග සමීපව කටයුතු කරනවා. මේ රටේ ජනතාවත් දේශපාලන නායකත්වයත් අතර සිටින ඉතාම වැදගත් පාර්ශ්වයක් ලෙස මම තමුන්නාන්සේලා දකිනවා. මට මතකයි, 1970 දක්වාම දිසාපතිවරයකු වුණත් ලිපියක් යවද්දී අස්සන් කළේ ඔබේ යටහත් කීකරු සේවක කියලයි.වැදගත් පිරිසඒක සුද්දාගේ කාලයේ පටන් ආ දෙයක්. මම හිතන්නේ නෑ අද කවුරුත් එහෙම කරනවා කියලා. එහෙම වුණේ ජනතාවගේ සේවකයන් කියන තත්ත්වයෙන් ඉවත් වූ නිසාද කියන එක සිතා බැලීම වැදගත්. එහෙම අස්සන් කළත් නැතත් ඔබ ඉන්නේ ජනතාවගේ සේවකයා හැටියට. මම මහජනතාවගේ නියෝජිතයෙක්. පාර්ලිමේන්තු මන්ත්‍රීවරු පත් වුණේ මහජනතාවගේ ඡන්දයෙන්.ජනතාව ඡන්දයෙන් අපිව පත්කළා. අපි ඒ බලය භාවිතා කර නිලධාරීන් පත් කළා. රාජ්‍ය සේවකයන් වේවා දේශපාලනඥයන් වේවා අපි මහජනතාවගේ සේවකයන් මිසක් ඔවුන් පාලනය කරන අය නොවෙයි. අපි ජනතාව වෙනුවෙන් කැපවුණු පිරිසක්. මේ සංවත්සරයට මා ඉතා සතුටින් සහභාගි වුණේ ඒ නිසායි. මේ පළමු වතාව නොවෙයි. මම මීට පෙරත් සහභාගි වී තිබෙනවා.ගෙවුණු වසර 30ක කාලයේ අපේ රටේ රාජ්‍ය සේවය හෑල්ලුවට ලක්කෙරුණු බව ඔබ දන්නවා. ඒ යුගයේ හිතුවේ සංවර්ධනයේ එන්ජිම පෞද්ගලික අංශය කියලායි. ඒ නිසා පෞද්ගලික අංශය වෙනුවෙන් අපේ රටේ රාජ්‍ය සේවය බිල්ලට දුන්නා කිවුවොත් නිවැරැදියි. ප්‍රාදේශීය ලේකම් කාර්යාලවල පරිපාලනයත් පුද්ගලික අංශයට පවරන්න කියලා ඒ කාලයේ මතයක් තිබුණා.හිස් භාණ්ඩාගාරයනමුත් මුළු ලෝකයම එක පැත්තකට යද්දී අපි 2005 දී අපේ රටේ ගමන් මාර්ගය වෙනස් කළා. රටක් ගොඩ නඟන්න නම් රාජ්‍ය අංශය ශක්තිමත් කරන්න ඕනේ කියලා මහින්ද චින්තනයෙන් අපි පැහැදිලිවම කීවා. ඒ නිසා අපි 2005 සිටම මේ රටේ රාජ්‍ය අංශය ඉතිහාසයේ නොතිබූ තරම් ශක්තිමත් විදියට ගොඩ නඟන්න පටන් ගත්තා. අද වෙන කොට රාජ්‍ය අංශය ඉතා ශක්තිමත්.ඒ වගේම පරිපාලන සේවයත් ශක්තිමත් කරන්න පසුබිම හදලා තිබෙනවා. රාජ්‍ය අංශයෙ හෝ පරිපාලන අංශයේ හෝ අය හදවතින්ම ඇසිය යුතු ප්‍රශ්නයක් තිබෙනවා. මේ රට ගොඩනැඟීමට තිබුණු ලොකුම බාධාව තමයි යුද්ධය. අනෙක මේ රටේ යටිතල පහසුකම් ගොඩනඟන්නට වුවමනාවක්වත් මුදල්වත් නොතිබුණු එක.හිටපු ආරක්ෂක ලේකම්වරයකු සාක්කි දෙමින් කියා තිබුණු ප්‍රකාශයක් මා පසුගිය දා පුවත්පතක දැක්කා. සටන් විරාම ගිවිසුම අස්සන් කරන්න වුණේ භාණ්ඩාගාරය හිස් නිසා බව එහි සඳහන් වුණා. එවැනි භාණ්ඩාගාරයක් තමයි අපට ලැබුණේ. අපි ලෝකයේ දරුණුතම ත්‍රස්තවාදය වසර තුනකින් රටෙන් අතු ගා දැම්මා. අපිට ඒ පිළිබඳව නිහතමානීව සතුටු වෙන්න පුළුවන්. නමුත් අපි ඒ ක්‍රියා කළ වේගය මේ රටේ පරිපාලන නිලධාරීන් ඇතුළු රාජ්‍ය අංශය සතුව තිබෙනවාද?හම්බන්තොට වරාය වගේම ගම නඟාසිටුවන්න අවශ්‍ය යටිතල පහසුකම් ඇතුළු ව්‍යාපෘති ලක්ෂ ගණනක් වසර තුන හතරකදී ඉතාම වේගයෙන් ගොඩ නැඟුවා. නමුත් ඒ වේගයට උචිත ආකාරයෙන් මේ රටේ රාජ්‍ය සේවය කටයුතු කරනවාද? භාණ්ඩාගාර ලේකම්තුමා කිව්වා අපේ වැටුප් බිල රුපියල් බිලියන 250 ක් කියලා. විශ්‍රාම වැටුපටත් බිලියන 100 ක් වැය කරනවා.අපි මේ තරම් විශාල බරක් යොදවන්නේ මේ රටේ මහජනතාවගේ අවශ්‍යතා ඉටු කරන්නයි. රාජ්‍යය මෙහෙයවීමේ වගකීම භාර ගෙන තිබෙන පරිපාලන සේවයේ නිලධාරිනුත් මේ ප්‍රශ්නය හදවතින් අහන්න ඕනේ. අපේ රාජ්‍ය අංශයට වැඩ බෑ පුද්ගලික අංශයට භාර දෙමු කියලා සමහරු කියනවා. අපි ඒක පිළිගන්නේ නෑ. මේ රටේ ඉතිහාසය ඒකට සාක්ෂි සපයනවා.අපේ රටේ සිවිල් සේවය ආරම්භ වුණේ අධිරාජ්‍යවාදීන්ගේ කාලයේයි. එදා අධිරාජ්‍ය වෙනුවෙන් බදු එකතු කරන්නයි සිවිල් සේවය ආරම්භ කළේ. බදු එකතු කරන්න ආරම්භ කළ සිවිල් සේවය අද මේ රටේ ජන ජීවිතයේ සෑම පාර්ශ්වයක්ම ගොඩනඟන්න පුළුවන් විදියට වෙනස් කර තිබෙනවා. අපිට ඒ ගැන ආඩම්බර වෙන්න පුළුවන්. සමහර අවස්ථාවල මුළු ලෝකයම විස්මයට පත් කරන සේවයක් කරන්න රාජ්‍ය අංශයට හැකි වී තිබෙනවා.සුනාමිය ඇවිත් මේ රටේ ජීවිත හතලිස්දාහක් බිලි ගනිද්දී පුදුම කැපවීමකින් වැඩ කරලා රට ගොඩනඟන්න රාජ්‍ය සේවයේ ඔබට හැකි වුණා. මම හම්බන්තොටට, මාතරට යද්දී රාජ්‍ය අංශය මොනතරම් කැප කිරීමකින් වැඩ කළාද කියලා හොඳින්ම දුටුවා. බලවත් රටවලට ගංවතුරක්, සුළිසුළඟක් ආවාම රට ගොඩනඟන්න වසර ගණන් ගත වෙන කොට අපිට මේ වගේ විපතකින් ගොඩ එන්න ගියේ වසරයි. හදිසි මැතිවරණයක දී තියෙන අඩු පහසුකම් මත වුවත් සාර්ථකව මැතිවරණය තියන්න අපේ රාජ්‍ය සේවයට පුළුවන්.මානුෂික මෙහෙයුමේ අවසන් අදියරේ දී ලක්ෂ ගණන් ජනතාව අවතැන් වෙලා ආවා. ලෝකයම කිව්වා රජයට මේක කරන්න බෑ. එන්. ජී. ඕ වලට මේක භාර දෙන්න කියලා. නමුත් රාජ්‍ය සේවකයන්ගේ කාර්යක්ෂමතාව නිසා ඒ ජනතාව එක වේලක් බඩගින්නේ නොතියා රැක ගන්න අපිට හැකිවුණා.යුද්ධය තිබුණු යුගයට කලින් තිබූ වේගයෙන්ම, යුද්ධය අවසන් වූ පසුත් රාජ්‍ය සේවය වැඩ කරනවා නම් අපිට ඒක ඔරොත්තු දෙන්නේ නැහැ. අපි ඊට වඩා වේගයෙන් වැඩ කරන්න ඕනේ. හම්බන්තොට වරාය නියමිත දින ගණනට මාස නවයකට කලින් නිම කරන විට ගුවන් පාලම් දින 60 කින් හදන විට රාජ්‍ය සේවයත් ඒ වගේම කාර්යක්ෂම වෙන්න ඕනේ. අපි මේ රටේ යටිතල පහසුකම් ඇතුළු සංවර්ධන වැඩ කටයුතු වේගවත් කරන තරම් රාජ්‍ය අංශය වේගවත් නොවුණහොත් ඔබේ අකාර්යක්ෂමතාව කැපී පෙනෙයි.ඒ නිසා අපට ඕනේ මන්දගාමී බව බිඳ හෙලන රාජ්‍ය සේවයක්. ෆැක්ස් යන්ත්‍රයේ සිට ඊමේල්, එස් එම් එස් දක්වා තොරතුරු තාක්ෂණය දියුණු රටක ලිපියකට පිළිතුරක් යවන්න කොතරම් කල් යනවාද? දින 14ක් යනවා. මේක චක්‍රලේඛයේම සඳහන් වෙනවා.පුදුම කැපවීමඅපි අනාගතය ගොඩනගන්න යන්නේ මෙහෙමද? එහෙම බැහැ. රාජ්‍ය සේවකයකුගේම වැටුප් වර්ධකය හදා ගන්න කොපමණ කල් යනවාද? කොතරම් රස්තියාදු වෙනවාද? මගේ කථාව කරන්න අවශ්‍ය තොරතුරු ගන්න කථා කළාමත් සමහර නිලධාරීන් ලිපියක් මඟින් ඉල්ලන්න කියනවා. එහෙම නම් රුපියල් බිලියන 250ක වැටුප් බිලක් දරන ජාතියට මේ සේවයෙන් පලක් තියෙනවාද? මේ ප්‍රශ්න වලට පිළිතුරු දෙන්න ඕනේ අපිමයි. ජනතා සේවය ප්‍රමාද කරන්න බැහැ. එහෙම වුණොත් ඔබත් මමත් වගකිව යුතුයි.රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතා. - මම දේශපාලනඥයෙක් වශයෙන් විවිධ අවස්ථාවල පරිපාලන සේවයේ නිලධාරීන් සමඟ කටයුතු කර තිබෙනවා. අද රාජ්‍ය පරිපාලන ඇමැතිවරයා ලෙස ඒ අය සමඟ ඉතා කිට්ටුවෙන් කටයුතු කරනවා. මේ රටේ පරිපාලන සේවකයන් සියලු සේවාවන්ට වඩා කැපී පෙනෙන ඒ වගේම පුළුල් සේවයක් රටට කරන්නේ පරිපාලන සේවයයි. දීර්ඝ කාලයක් තිස්සේ අප මුහුණ දුන් ගැටලු අවසන්ව අද අපිට නිදහස ලැබී තිබෙනවා.ඒ වගේම වසර 30ක් තිස්සේ අපට තිබූ පසුගාමී ආර්ථිකය වෙනුවට ඉදිරියට යන්න ශක්තිය අද ලැබී තිබෙනවා. උද්ධමනය, රැකියා විරහිත බව අඩු වෙලා. ඒක පුද්ගල ආදායම, විදෙස් සංචිත ඉහළ ගිහින්. අද අපට ජාතියක් ලෙස ඉදිරියට ගමන් කරන්න පුළුවන්. ජනාධිපතිතුමා නිතරම කියන්නේ මම එක යුද්ධයක් අවසන් කළා. දැන් ආර්ථිකය ගොඩ නඟන යුද්ධය කරනවා කියලයි.මේක තමයි ජනතාව එතුමාට ලබා දුන් ජනවරම. මේ වන තෙක් කිසිදු නායකයකුට නොලැබුණු ජනවරමක් එතුමාට ලැබී තිබෙනවා. මේ රට ගොඩ නැඟීමේ දී පරිපාලන සේවයට විශාල වගකීමක් තිබෙනවා. මේ රටේ යටිතල පහසුකම් ගොඩ නැඟීමේදී මේ අයගෙන් විශාල සහායක් ලැබුණා. මේ වැඩපිළිවෙළ වඩාත් ශීඝ්‍රයෙන් ඉදිරියට ගෙන යන්න ඕනේ. මේ රටේ ඉංජිනේරුවන්ගේ දක්ෂතාව වඩා කැපී පෙනෙන අවස්ථා දෙකක් ලෙස නොරොච්චෝලේ සහ ඉහළ කොත්මලේ බලාගාර පෙන්වා දිය හැකියි.ඉංජිනේරුවන්ගේ විශිෂ්ටත්වය මෙමඟින් පැහැදිලි කරන්න පෙර මේ හා බැඳුණු විශාල වැඩ කොටසක් පරිපාලන නිලධාරීන් අතර වුණා. නොරොච්චෝලේ සිට වේයන්ගොඩ දක්වා අධි බලැති රැහැන් අදින්න සූදානම් වෙද්දී විශාල විරෝධයක් ආවා. නමුත් මේ විරෝධයන් ඉක්මනින් සමනය කර දුන්නේ පරිපාලන නිලධාරීන්.අති බහුතරයක් ඉතා කැපවීමෙන් කටයුතු කරනවා. නමුත් ඉඩම් බෙදීමේදී, බලපත් දීමේදී යම් යම් දූෂණ වෙනවා. කරුණාකරලා මේ තනතුරේ ගෞරවය ආරක්ෂා කරන්න. ජනතාව බලාපොරොත්තු වෙන්නේ සාධාරණ සේවයක්. අපි තමුන්නාන්සේලාට පහසුකම් ලබා දී තිබෙනවා. ඒ පහසුකම් උපයෝගී කරගෙන සාධාරණ සේවයක් ජනතාවට ලබා දෙන්න කියා මම විශේෂයෙන්ම ප්‍රාදේශීය නිලධාරින්ගෙන් ඉල්ලා සිටිනවා.රාජ්‍ය පරිපාලන හා ස්වදේශ කටයුතු පිළිබඳ නියෝජ්‍ය ඇමැති ඩිලාන් පෙරේරා මහතා. - මේ ස්ථානයේ ඉන්න ඇතැම් දෙනා සමඟ මම සමීපව කටයුතු කර තිබෙනවා. මේ ඉන්න ඔබත් අපත් නායකයෝ. නමුත් එතැන නායකයන් වර්ග දෙකක් ඉන්නවා.ගතිගුණ වෙනස්එක් කොටසක් ඡන්දයෙන් තෝරා ගත් නායකයෝ. අනෙක් අය තේරී පත් වූ නායකයෝ. මේ දෙකොටසම සමාජයට වැදගත්. පරිපාලනය දේශපාලනීකරණය වීම පිළිබඳව මෙතනදී කියවුණා. නමුත් දේශපාලනය පරිපාලනීයකරණය වීම පිළිබඳවත් ගැටලු තිබෙනවා.රාජ්‍ය අංශයේ ප්‍රතිපත්තිය වන්නේ මුළු රටටම සේවය කිරීමයි. නමුත් පෞද්ගලික අංශයේ ප්‍රතිපත්තිය කොටසකට සේවය කිරීමයි.රාජ්‍ය අංශයේ අපගේ ක්‍රමවේදය සමාජ ප්‍රාග්ධනය ප්‍රශස්ථ මට්ටමකට ගෙන ඒමයි. ඒ නිසා මේ නායකයන් දෙකොටසම කැපවීමෙන් වැඩ කළ යුතුයි. මමත් පරිපාලන විභාගයට ලිව්වා. එහි සම්මුඛ පරීක්ෂණයෙන් වැඩිම ලකුණු ලැබුණේ මට. නමුත් මට විභාගයේත් පරීක්ෂණයේත් ලකුණු එකතුව මදි වුණා. ඒ නිසා මේ සේවයට එන්න බැරිවුණා.දැන් නායකත්වයේ ගුණාංග වෙනස් වෙලා. එදා අපි ඉගෙන ගත්තු ගුණාංග නොවෙයි අද අවශ්‍ය වෙන්නේ. දැන් අවශ්‍ය වෙන්නේ අහසේ මාලිගා තනන නායකත්වයක්. එදා අපි පොඩි කාලයේ කිව්වේ අහසේ මාලිගා තනන්න එපා කියලා. අපේ ජනාධිපතිතුමා යුද්ධය නිමා කරන බවට අහසේ මාලිගාවක් තැනුවා. ඒක පසුගිය වසරේ මැයි 18 වැනිදා ඔප්පු කළා. ආර්ථිකය පිළිබඳව අහසේ මාලිගාවක් එතුමා තැනුවා. ඒක ඉටුකරමින් වසර ගණනාවක්ම පිට පිටම සියයට 6කට වැඩි ආර්ථික වර්ධන වේගයක් පවත්වාගෙන ගියා.මහින්ද චින්තනය පිළිබඳව සමාජ විද්‍යාත්මක පර්යේෂණයක් කළ යුතු කාලය එළඹ තිබෙනවා. මෙවැනි පර්යේෂණයක් තවමත් නොවන්නේ ඇයි කියන එකයි මට ගැටලුව. ඡන්දයෙන් පත්කර ගත් හා තෝරා පත් කර ගත් නායකයන් අතර සුසංයෝගයක් ඇති වෙනවා නම් මීට පසු ඇමැතිවරු රජයේ නිලධාරීන් ගස් බඳින එකක් නෑ.17 වැනි සංශෝධනය ගැන විපක්ෂය කෑ ගහනවා. එම සංශෝධනයෙන් වුණේ නිලධාරීන්ගේ අත් බැඳීමයි.අප කළ යුත්තේ තෝරා ගත් හා ඡන්දයෙන් පත් කරගත් නායකයන් අතර ඝට්ටනය අවම කර ගන්නේ කෙලෙස ද යන්න සාකච්ඡා කිරීමයි. පසුගිය කාලයේ මේ රටේ වූ සමාජ විප්ලවය ආසියාවේ ආශ්චර්ය බවට පත් කර ගන්නේ කෙලෙස ද යන්න සාකච්ඡා කිරීමට හොඳම පිරිසයි අද මෙහි ඉන්නේ. මේ පිරිස කරන්න බැරිදේ කරලා පෙන්නුව නායකයා යටතේ ඉදිරියට මනා සුසංයෝගයකින් කටයුතු කළ යුතුයි.මුදල් අමාත්‍යාංශ ලේකම් ආචාර්ය පී. බී. ජයසුන්දර, ශ්‍රී ලංකා සුරැකුම්පත් හා විනිමය කොමිසමේ ඉන්ද්‍රානි සුගතදාස, ශ්‍රී ලංකා පරිපාලන සේවා සංගමයේ සභාපති බී. විජේරත්න, මහත්ම මහත්මීහු ද මෙහිදී අදහස් දැක්වූහ. වැඩබලන ජනාධිපති ලේකම් ගාමිණී සෙනරත් මහතා ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=n10082816</link>
    <topic>ධනුන සොයා ගැනීමට නොහැකි බවටසාක්කි ඉදිරිපත් කිරීමට 4කට සිතාසි</topic>
    <author>ශිරෝමි අබයසිංහ</author>
    <content>ශ්‍රී ලංකා යුද හමුදාවට අමෙරිකානු ඩොලර් ලක්‍ෂ තුනක භාණ්ඩ මිල දී ගැනීමේ ටෙන්ඩරයක සිදු වූ අක්‍රමිකතාවයක් සම්බන්ධයෙන් අධිචෝදනා ලැබ සිටින ධනුන තිලකරත්න අධිකරණය මග අරිමින් සිටින බව සහ සොයා ගැනීමට නොහැකි බවට සාක්කි දීම සඳහා මේ 30 දා අධිකරණයේ පෙනී සිටින ලෙස දන්වා කොළඹ මහාධිකරණ විනිසුරු සුනිල් රාජපක්‍ෂ මහතා සාක්කිකරුවන් සිව් දෙනෙක් ඊයේ (27) සිතාසි නිකුත් කෙළේය.රජයේ ජ්‍යෙෂ්ඨ අධිනීතිඥ දමිත් තොටවත්ත මහතා අධිකරණයෙන් කළ ඉල්ලීම අනුව ධනුන තිලකරත්නගේ පියා වන ගොඩ්වින් තිලකරත්න, පොලිස් පරීක්‍ෂක සුමිත් ද ගුණසේකර, කිරුලපන ග්‍රාම නිලධාරි සුසන්ත රත්නායක මහත්වරුන් සහ කොළඹ 05 ග්‍රාම නිලධාරීනි චාන්දනි රත්නායක මහත්මියට එසේ සිතාසි නිකුත් කෙරිණි.මේ නඩුවේ ධනුන තිලකරත්න, වෙලින්ටන් ට්‍රෙන්ටන් ඩේහොට් සහ සරත් ෆොන්සේකා මහත්වරුන්ට නීතිපතිවරයා අධිචෝදනා ඉදිරිපත් කර තිබේ.පසුගිය 5 දා නඩුව ප්‍රථම වතාවට කොළඹ මහාධිකරණය හමුවේ කැඳවුණු අතර ධනුන තිලකරත්න අධිකරණය හමුවේ පෙනී නොසිටියේය. අනෙකුත් විත්තිකරුවන්ට එදින අධිචෝදනා පත්‍ර භාර දෙනු ලැබිණි.ෆොන්සේකා මහතා හමුදාපති වශයෙන් සිටියදී 2006 නොවැම්බර් 01 සහ 2009 මැයි 31 අතර කාලයේ දී යුද හමුදා නිලධාරීන්ට කූඨ ලේඛන ඉදිරිපත්කර ටෙන්ඩර් ලබා ගත්තේ යැයි වෙලින්ටන් ඩේහොට් ද ඒ සඳහා කුමන්ත්‍රණය කෙළේ යැයි විත්තිකරුවන් සියල්ලටමද , ඒ පිළිබඳව දැනුවත්ව එයට ඉඩ හැරීමෙන් මුදල් පිළිබඳව සාපරාධි විශ්වාසය කඩ කෙළේ යැයි ෆොන්සේකා මහතාට ද අධිචෝදනා ඉදිරිපත් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008281</link>
    <topic>ඌවේ සෑම නිවෙසකටම විදුලිය</topic>
    <author>ජයසේන විජේනායක බදුල්ල දිස්ත්‍රික් සමූහ</author>
    <content>‘ඌව උදානය’ වැඩසටහන යටතේ ඌව පළාතේ සෑම නිවසකටම විදුලිය ලබාදීමට කටයුතු යොදා ඇතැයි බදුල්ල දිස්ත්‍රික් ලේකම් රෝහණ කීර්ති දිසානායක මහතා පවසයි.මේ වන විට බදුල්ල දිස්ත්‍රික්කයේ විදුලිබලාගාර දාහතක් ක්‍රියාත්මක කෙරෙන අතර විදුලි බල සැපයීම සීයට හැත්තෑ අටක් වන අතර එම සංඛ්‍යාව සියයට සීයක් දක්වා සම්පත් වැඩි කරන බව දිස්ත්‍රික් ලේකම්වරයා පැවසීය.ඌව පළාතේ සෑම ගමකටම විදුලිය ලබාදීමට ඌව ප්‍රධාන ඇමැති ශෂීන්ද්‍ර රාජපක්ෂ මහතාගේ උපදෙස් මත ඌව උදානය වැඩසටහන ක්‍රියාත්මක කෙරේ. චීන රජයේ මුල්‍ය ආධාර මත විදුලි යෝජනා ක්‍රම ආරම්භ වන අතර තෙවසරක් තුළ එම කටයුතු නිම කිරීමට සැලසුම් කොට තිබේ. මේ සියලු ගම්මාන එහිදී ජාතික විදුලි පද්ධතියට එක් කෙරේ. ජාතික විදුලි පද්ධතිය යටතේ විදුලිය සැපයීම කළ නොහැකි ගම්මාන සඳහා වෙනත් බලශක්ති ප්‍රභවයන් යටතේ විදුලිය ලබාදීම සිදු කෙරේ.දැනට ක්‍රියාත්මක කිරීමට යෝජිත විදුලි යෝජනා ක්‍රම ප්‍රාදේශීය ලේකම් කොට්ඨාස මට්ටමින් හඳුනාගෙන ඇත. ඇතැම් දුෂ්කර ගම්මානවල එකිනෙකට ඉතා දුරින් නිවාස පිහිටීම නිසා එවන් ගම්මාන වලට ජාතික විදුලි පද්ධතියෙන් විදුලිය ලබාදීම ආර්ථික වශයෙන් ඵලදායිතාව අඩුවී තිබේ. එවන් නිවෙස් වලට ජාතික විදුලි පද්ධතියෙන් විදුලිය දෙන්න ගියොත් එක නිවසකට රුපියල් ලක්ෂ 4 ක පමණ මුදලක් වැය වෙනවා. ඒ ලක්ෂ 4 එම පවුල්වලට ලබාදී වෙනත් සුදුසු ජීවනෝපාය වැඩසටහනකට ඔවුන් යොමු කරවීම වඩාත් ඵලදායක වනු ඇතැයිද දිස්ත්‍රික් ලේකම් රෝහණ කීර්ති දිසානායක මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008282</link>
    <topic>තැලසීමියා රෝගී දරුවන් හඳුන්වන්න අලුත් නමක්</topic>
    <author>වයඹ පළාත් සමූහ – ආරියරත්න රණවැල්ල</author>
    <content>තැලසීමියා රෝගයෙන් පෙළෙන දරුවන්, තැලසීමියා රෝගීන් ලෙස නොහඳුන්වා, “නැණසවි සේවාලාභී දරුවන්” ලෙස හැඳින්වීමට, වයඹ පළාත් සෞඛ්‍ය අමාත්‍යාංශය සහ, වයඹ පළාත් සමාජසේවා දෙපාර්තමේන්තුව පියවරගෙන ඇත.මේ පියවරගෙන ඇත්තේ එම දරුවන් නිතර තැලසීමියා රෝගීන් ලෙස හැඳින්වීමෙන්, ඔවුන්ගේ මානසික මට්ටම පහතවැටීම වළක්වා, සමාජයේ සෙසු දරුවන්ට ලැබෙන හිමිකම් ඔවුන්ටද ලබාදීමේ අරමුණෙනි.මේ දරුවෝ 650 ක් පමණ, කුරුණෑගල ශික්ෂණ රෝහල හා අනුබද්ධ ජාතික තැලසීමියා මධ්‍යස්ථානයෙහි දැනට ප්‍රතිකාර ලබති. සෞඛ්‍ය අමාත්‍යාංශය විශාල වියදමක් දරා කරගෙන යන එම ප්‍රතිකාරවලට අමතරව, එම දරුවන්ගේ සුබසාධනය සඳහාද වැඩසටහන් කීපයක් ක්‍රියාත්මක කොට තිබේ. සමාජසේවා දෙපාර්තමේන්තුව මගින් ඔවුන් සියලුදෙනාට, රුපියල් 1000ක් බැගින් මාසික ආධාර මුදලක් ලබාදීම මින් ප්‍රධාන තැනක් ගනී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008289</link>
    <topic>අඩුපාඩු ඇති: රෝගීන්ට ප්‍රතිකාර නැතිඉංගිරිය රෝහල</topic>
    <author>ඉංගිරිය සමූහ කුමාරි ගමගේ</author>
    <content>ඉංග්‍රීසි පාලන සමයේ වතු රෝහලක් වශයෙන් හොරණ ආසනයේ මුලින්ම ආරම්භ කළ ඉංගිරිය රෝහල වර්තමානයේ දිස්ත්‍රික් රෝහලක් බවට පත්වුවත් පවතින අඩුපාඩු නිසා ජනතාවට ප්‍රමාණවත් පහසුකම් ලබා ගැනීමට නොහැකි බව ප්‍රදේශවාසීහු පවසති.කළුතර දිස්ත්‍රික්කයේ පැරණිම රෝහලක් වන ඉංගිරිය රෝහල, හොරණ මූලික රෝහල හැරුණු විට හොරණට තිබෙන එකම රෝහලයි.හොරණ ඉංගිරිය ප්‍රධාන මාර්ගයේ අක්කර දෙකක භූමි භාගයක පිහිටි මේ රෝහල වාට්ටු 7 කින් සමන්විතය. ළමා වාට්ටුවක්, ගැබිණි වාට්ටුවක්, භික්ෂු වාට්ටුවක් ද වෙන්කර ඇති අතර අනෙක් වාට්ටු ගැහැණු පිරිමි වශයෙන් රෝගීන් සඳහා වෙන්කර ඇත.දිනකට රෝගීන් 100 ක් 150 ක් අතර ප්‍රමාණයක් ප්‍රතිකාර සඳහා පැමිණියද ඔවුන් හොරණ මූලික රෝහල වෙත මාරුකර යැවීම නිතර සිදුකරන බව රෝගීහු පවසති. ඒ පිළිබඳව රෝහල් බලධාරීන් පවසන්නේ උපකරණ හා පහසුකම් නොමැති හෙයින් විධිමත් ප්‍රතිකාර ලබා ගැනීම සඳහා හොරණ රෝහල කරා මාරුකර යවන බවයි.රෝහල් භූමිය කරා ආරක්ෂක වැටක් නොමැත. රෝහලට ජලය ලබා ගන්නා දොබගස්කන්ද ස්වභාවික ජල උල්පත සෞඛ්‍ය ආරක්ෂිත ද යන්න ගැටලුවකි. මෘත ශරීරාගාරයට ශීතකරණ පහසුකම් නොමැත. රෝහලට ජලය ලබා ගන්නා ජල ටැංකිය ඉදිකර ඇත්තේ ද මෘත ශරීරාගාරය අසලමය. හෙද නේවාසිකාගාරය අබලන් තත්ත්වයේ පවතී.රසායනාගාර පහසුකම් ඇතත් එහි සුළු පරීක්ෂණ කරන අතර එක්ස් රේ යන්ත්‍රයක්ද නොමැත. ඊ. සී. ජී. යන්ත්‍රයක් ලබා දී ඇතත්, එය ක්‍රියාත්මක කිරීමට කාර්මික නිලධාරියෙක් නොමැත. රාත්‍රී කාලයේදී රෝහලට පැමිණෙන රෝගීන්ට කාර්ය මණ්ඩලය අවදිවනතුරු බොහෝ වේලා රැඳී සිටීමට සිදුවේ.මෙහි සේවක මණ්ඩලය අතිකාල සේවාවල දිනපතා නිරත වුවත් කිසිම සේවාවක් ඉටු නොකරයි.මේ පිළිබඳව රෝහලේ ප්‍රධාන වෛද්‍ය අධිකාරිවරයා මාධ්‍යයට කිසිවක් පැවසීමට අකමැති බව ප්‍රකාශ කෙළේය.ඉංගිරිය රෝහල් කමිටුවේ අධ්‍යක්ෂ මුදන්කොටුවේ ශාන්තසිරි හිමි පැවැසුවේ රෝහල මෙවැනි තත්ත්වයට පත්වීමට හේතුව පරිපාලනයේ නිසි කළමණාකරණයක් නොමැති කම බවයි.රෝහලට අවශ්‍ය වෛද්‍ය කණ්ඩායමක් කාර්යමණ්ඩලයක් සිටියද ඇතුල්වන රෝගීන් බොහෝවිට හොරණට මාරුකර යවන බවත් කළ යුත්තේ හොරණ රෝහලට යැවීම නොව රෝගීන් සුවපත් කිරීම බවයි. නව වෛද්‍ය අධිකාරිවරයා පැමිණි පසුව රෝහල් කමිටුව රැස් නොකළ බවත් පැවැසීය.ඉංගිරිය දිසා රෝහල ළමා හා මාතෘ රෝහලක් බවට වැඩිදියුණු කිරීමට මුල්ගල තබා වසරකට අධික වුවත් එය මුල්ගලට පමණක් සීමා වී ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008283</link>
    <topic>දෙණියායේ සංවර්ධන වැඩටරුපියල් කෝටි 256ක්</topic>
    <author>මොරවක විශේෂ ජයතිස්ස හෙට්ටිආරච්චි</author>
    <content>දෙණියාය නගරය අංග සම්පූර්ණ නව නගරයක තත්ත්වයට සංවර්ධනය කිරීමට නාගරික සංවර්ධන අධිකාරිය සැලසුම් කොට තිබේ.මේ වැඩපිළිවෙළ සඳහා වැය කෙරෙන මුදල රුපියල් කෝටි දෙසිය පනස් හයක් (256) වනු ඇතැයි නාගරික සංවර්ධන අධිකාරිය සඳහන් කරයි.නගර සංවර්ධනය කෙටි කාලීන, මධ්‍ය කාලීන සහ දිගු කාලීන වශයෙන් අදියර තුනකින් ක්‍රියාත්මක කෙරෙන අතර කෙටි කාලීන අදියර 2015 දී ද මධ්‍ය කාලීන දෙවැනි අදියර 2020 දී ද දිගු කාලීන අවසන් අදියර 2030 දී ද නිම කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008284</link>
    <topic>බණ්ඩාරවත්ත හන්දියේ කහ ඉරි මැකිලා</topic>
    <author>ගම්පහ සංචාරක</author>
    <content>ගම්පහ බණ්ඩාරවත්ත හන්දියේ මාරුවීමට ඇඳ තිබූ කහ ඉරි මැකී ගොසිනි. කහ ඉරි නොමැතිකමින් පීඩා විඳීන මේ ප්‍රදේශයේ ජනතාව ඉල්ලා සිටින්නේ කහ ඉරි ඇදීමේදී හොඳ තීන්ත ආලේපයක් යොදා එය ස්ථාපිත කරදෙන ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008285</link>
    <topic>මෝටර් රිය පැහැර ගැනීමට තැත් කළසැකකරුවන් තවම නිදැල්ලේ</topic>
    <author>අළුබෝමුල්ල සමූහ</author>
    <content>බණ්ඩාරගම ප්‍රාදේශීය ලේකම් කාර්යාලයේ සමාජ සේවා නිලධාරී මහතාගේ මෝටර් රථය බණ්ඩාරගම - පිළියන්දල මාර්ගයේ කහටවෙල පාලම අසලදී දැනට මාසයකට පමණ ඉහතදී පැහැරගෙන යෑමට තැත් කළ කිසිම සැකකරුවකු මෙතෙක් අත්අඩංගුවට ගෙන නැත.සිද්ධිය වූ දින ඒ මහතා සේවය අවසන් කැර නිවෙසට යෑමේදී සවස 5.00 පමණ කහටවෙළ පාලම අසලදී ත්‍රිරෝද රථය හරස් කැර වාහනය නතර කර “පිනෑන්ස් කම්පැනියෙන්” බව පවසා වාහනයේ යතුර ඉල්ලා ඇත. එවිට මට පිනෑන්ස් ගෙවීමට නැහැ. කෝල් එකක් දී අහන්න පොඩ්ඩක් ඉන්න යැයි පවසා තිබේ.ත්‍රිරෝද රථයෙන් රියදුරු සමග සතර දෙනෙකු පැමිණ තිබේ. එක් අයෙක් වාහනයේ තිබූ යතුරු රැගෙන ඔහුට බහින්න කියා තිබෙනවා. මේ මොහොත වන විට ප්‍රදේශයේ කීපදෙනෙකු පැමිණ සිද්ධිය බලා සිට සැකකරුවන්ට පහරදීමට උත්සාහ කිරීමේදී පලාගොස් තිබේ. මේ සිද්ධිය බණ්ඩාරගම පොලිසියට පැමිණිලි කැර ඇති අතර මෙතෙක් සැකකරුවන් අත්අඩංගුවට ගැනීමට නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008286</link>
    <topic>පානදුර බස් මගීන්ට ප්‍රවේශ පත්‍ර දෙන්නේ නෑ</topic>
    <author>පානදුර සමූහ</author>
    <content>පානදුර පෞද්ගලික බස් නැවතුම්පොළෙන් ධාවනය වන බස්රථවල කොන්දොස්තරවරු මගීන්ට ප්‍රවේශ පත්‍ර නිකුත් නොකරන බව මගීහු කියති.සමහර බස් රථවල කොන්දොස්තරවරු ළඟ ප්‍රවේශ පත්‍ර නිකුත් කිරීමේ යන්ත්‍රයක් හෝ ප්‍රවේශ පත්‍ර පොතක් ද නොමැත.ඉතිරි රුපියල හෝ රුපියල් දෙක මගීන්ට නොදෙන බව මගීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008287</link>
    <topic>එඬේරමුල්ල ශාන්ත අන්තෝනිපාර කාපට් කිරීම අරඹයි</topic>
    <author>කැලණිය සමූහ – එඩ්වඩ් වීරසිංහ</author>
    <content>මහර ප්‍රාදේශීය ලේකම් කොට්ඨාසයට අයත් එඬේරමුල්ල – කිරිමැටියාගාර ශාන්ත අන්තෝනි පාර කාපට් කිරීම පසුගියදා ආරම්භ කෙරුණි.ඉදිකිරීම් ඉංජිනේරු සේවා, නිවාස සහ පොදු පහසුකම් නියෝජ්‍ය ඇමැති ලසන්ත අලගියවන්න මහතාගේ විශේෂ ඉල්ලීමක් මත ආර්ථික සංවර්ධන ඇමැති බැසිල් රාජපක්‍ෂ මහතාගේ ගම්පහ රන් අරුණ වැඩසටහන යටතේ රුපියල් ලක්‍ෂ 160 ක මුදලක් මාර්ගය කාපට් කිරීම සඳහා ලබා දී තිබේ.මේ අවස්ථාවට මහර ප්‍රාදේශීය සභාවේ සභාපති සහන් ප්‍රදීප් විතාන, ප්‍රාදේශීය සභා මන්ත්‍රී සුනිල් සුමතිපාල මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r1008288</link>
    <topic>ගැබිනි බිරියට පිහියෙන් ඇන්නසැමියා අත්අඩංගුවට</topic>
    <author>මීගමු සමූහ – ජී. ඒ. ජෝශප් ප්‍රනාන්දු</author>
    <content>මීගමුව උතුරු පිටිපන පදිංචි එම්. කැළුම් නිශාන්ත (28) නැමැති තිදරු පියකු බිරියගෙන් දිවා ආහාර ලබා දෙන ලෙස ඉල්ලා සිටි අවස්ථාවේ සිදුවූ ආරවුලක් දුරදිග යෑමෙන් බිරියට බැණ වැදී අසල තිබුණු බෝතලයක් ගෙන කඩා ගැබිනි බිරියගේ උදරයට බෝතල් කටුවකින් ඇන බරපතළ තුවාල සිදුකර ඇත.නිවෙසේ සිටි දරුවෝ කෑ ගසා අඬන ශබ්දය ඇසීමෙන් අසල්වැසියන් පැමිණ අසාධ්‍ය තත්ත්වයෙන් සිටි කාන්තාව මීගමුව දිසා රෝහල වෙත ගෙන ගොස් නතර කර දැන් ප්‍රතිකාර ලබමින් සිටී.පියා බෝතල් කටුවකින් මවට ඇන්න බව දරුවෝ පොලිසියට පවසා ඇත.සිද්ධියෙන් පසු සැමියාව පොලිසිය විසින් අත්අඩංගුවට ගෙන අධිකරණයට ඉදිරිපත් කර ඇත.මීගමුව අතිරේක මහේස්ත්‍රාත් උපුල් රාජකරුණා මහතා වරදකරු රක්ෂිත බන්ධනාගාර ගතකිරීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=r10082810</link>
    <topic>ගව ඝාතකාගාරයක අපද්‍රව්‍ය දැමීමෙන් නිට්ටඹුව දුන්ගහ ඇළකුඹුරු යාය පුරන් වෙලා</topic>
    <author>නිට්ටඹුව සමූහ, ජෙනට් ජයසිංහ</author>
    <content>අත්තනගල්ල ප්‍රාදේශීය ලේකම් කොට්ඨාසයේ නිට්ටඹුව ගොවිජන බල ප්‍රදේශයේ දුන්ගහ ඇළ නැදුන අක්කර 30 ක වෙල්යායට තිහාරිය ගොඩැල්ලවත්තේ පවත්වා ගෙන යන අනවසර ගව ඝාතකාගාරයක අපද්‍රව්‍ය දැමීම නිසාත්, අවට නිවාසවල වැසිකිළිවල මළ අපද්‍රව්‍ය මුදාහැරීම නිසාත් අවුරුදු 25 ක සිට කුඹුරුයාය පුරන් වී ඇත.මේ නිසා එම වෙල්යාය වගාකළ ගොවි පවුල් 28 ක් පමණ අසරණ තත්ත්වයට පත්ව සිටිති.ආර්. ඒ. ප්‍රේමරත්න මහතා.දැනට වසර 25 කට පෙර තිහාරියේ ගොඩැල්ල වත්තේ අනවසර ගව ඝාතකාගාරයක් පටන් ගත්තා. ඒකේ දිනකට හරක් විස්සක් විසි පහක් පමණ මරණවා. ඒ සියලුම අපද්‍රව්‍ය වෙල්යායට දමනවා. අවට පිහිටි නිවාසවල වැසිකිළිවල අපවිත්‍ර ද්‍රව්‍ය වෙල්යායට මුදා හැරලා. දුර්ගන්ධය ඉවසන්න බැහැ. මුලදී අපි කන්න තුන හතරක් බොහොම අමාරුවෙන් වැඩ කළා. පසුව කුඹුරට බැස්සහම ගොවීන්ගේ කකුල් කුණු වෙන්න පටන්ගත්තා. මේ පිළිබඳව බලධාරීන්ට දැන්වුවත් කිසිම වැඩක් වුනේ නැහැ.ඩී. කේ. ජී. නන්දසිරි මහතා.මේ කුඹුරු යාය කිසිම අතුරු ආන්තරාවක් නැතිව යල මහ වැඩ කළ හැකි හොඳ වෙල්යායක්. මේ අනවසර මස් මඩුව පටන් ගත්තට පස්සේ ඒකෙ ඔක්කොම ජරාව වෙල්යායට දමන්න ගත්තා. මදිවට ඒ වත්තේ ඔක්කොම වැසිකිළි හරවලා තියෙන්නෙ වෙල්යායට. මේ අපද්‍රව්‍ය වලින් එන දුගඳ වෙලෙන් මෙහා පැත්තට පවා එනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008281</link>
    <topic>මහනුවර රගර් ක්‍රීඩකයකුටතහනම් උත්තේජක චෝදනා</topic>
    <author>පි‍්‍රන්ස් ගුණසේකර</author>
    <content>මහනුවර ක්‍රීඩා සමාජයේ රගර් ක්‍රීඩකයකුට තහනම් උත්තේජක චෝදනාවක් එල්ල වී ඇත.ශ්‍රී ලංකා රගර් ක්‍රීඩා ඉතිහාසයේ මුල්වරට මෙවැනි චෝදනාවක් එල්ල වීම විශේෂත්වයකි. ක්ලිෆර්ඩ් කුසලාන රගර් තරගාවලියේ මහනුවර හා ගුවන් හමුදාව අතර තරගයේ දී ක්‍රීඩා වෛද්‍ය ඒකකය මගින් කළ තහනම් උත්තේජක පරීක්ෂාවක දී අදාල ක්‍රීඩකයාගේ මුත්‍රා සාම්පලයේ තහනම් උත්තේජක සංඝටක අඩංගු බවට වෛද්‍ය වාර්තාවකින් සනාථ වී ඇත.ඒ අනුව ක්‍රිඩකයන්ගෙන් නිදහසට කරුණු විමසීම සඳහා විශේෂ පරීක්ෂණයක් ලබන සඳුදා (30 දා) පෙරවරු 9.30ට ජාතික ක්‍රීඩා වෛද්‍ය ඒකකයේ දී පැවැත්වෙන බව එහි ප්‍රධානී විශේෂඥ වෛද්‍ය ගීතාංජන මෙන්ඩිස් මහතා ‘දිනමිණ’ට පැවැසීය. එහිදි ක්‍රීඩකයා චෝදනාව පිළිගතහොත් ජාතික විනය කමිටුව මගින් දඬුවම තීරණය කරනු ඇත. යම් හෙයකින් ක්‍රීඩකයා වරද නොපිළිගෙන සිටීනම් ඔහුගේ ‘බී’ මුත්‍රා සාම්පලයද පරීක්ෂාවට ලක් කිරීමට සිදුවේ.ඒ සඳහා රුපියල් 30000ක පමණ මුදලක් වැයවෙන අතර එය ක්‍රීඩකයා හෝ ක්‍රීඩා සමාජය මගින් දැරිය යුතු වේ. ක්ලිෆර්ඩ් කුසලාන රගර් තරගාවලියේ දී ක්‍රීඩකයන් අටදෙනෙකුගෙන් මුත්‍රා සාම්පල ලබාගත් අතර මහනුවර ක්‍රීඩා සමාජයේ ක්‍රීඩකයාට පමණක් තහනම් උත්තේජක චෝදනාව ඉදිරිපත් විය. පරීක්ෂාවට ලක්කෙරුණු ක්‍රීඩකයන්ගේ ‘ඒ’ මුත්‍රා සාම්පල ඉන්දියාවේ පිහිටි රසායනාගාරයක දී පරීක්ෂාවට ලක්කෙරුණි. මහනුවර ක්‍රීඩා සමාජය මෙවර ක්ලිීෆර්ඩ් කුසලානය දිනාගත් කණ්ඩායමද වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008282</link>
    <topic>ජයග්‍රහණය එකම අරමුණයි</topic>
    <author>වර්නන් ගුණසේකර දඹුල්ලේ සිට</author>
    <content>රංගිරි දඹුලු තුන්කොන් ක්‍රිකට් තරගාවලියේ ඉන්දියාවට එරෙහිව අද පැවැත්වෙන අවසාන තරගය මීට පෙර එම ප්‍රතිවාදීන් සමග පැවැති සමහර අවසාන තරගවලදී මෙරට ක්‍රිකට් ලෝලීන්ගේ බලාපොරොත්තු සුන් කළාක් වැනි තරගයක් බවට පත් නොකිරීම කුමාර් සංගක්කාරගේ කණ්ඩායමේ ඒකායන අරමුණ වී තිබේ. තරගාවලි බොහොමයක අවසාන තරගයට පිවිසීමට පෙර තරගවලදී ඉන්දියාව පරාජය කොට තීරණාත්මක අවසාන තරගයේදී ශ්‍රී ලංකාව ඉන්දියාවට පරාජය වීම පිළිබඳව ‘දිනමිණ’ නැගූ ප්‍රශ්නයකට පිළිතුරු දෙමින් ශ්‍රී ලංකා ක්‍රිකට් නායකයා එම අරමුණ ගැන කියා සිටියේය.රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ ඊයේ දහවල් පැවැති මාධ්‍ය සාකච්ඡාවේදී ඉන්දීය ප්‍රතිවාදීන් ගැන තවදුරටත් අදහස් දැක්වූ සංගක්කාර ඉන්දියාවට එරෙහිව මේ වසර තුළ අවසාන තරගයකට ශ්‍රී ලංකාව පිවිසෙන සිවුවැනි අවස්ථාව මෙය බවත් බංග්ලාදේශය හා සිම්බාබ්වේහිදි පැවැති අවසාන තරග ජය ගත් ශ්‍රී ලංකාව ඉන්දියාවට පරාජය වූයේ ආසියානු කුසලතා අවසාන තරගයේ පමණක් බැවින් ශ්‍රී ලංකාවට තරග ජය 2 – 1 ක් තිබෙන බවත් පෙන්නා දුන්නේය.කෙසේ වෙතත් අවසාන තරගවලදී ඉන්දියාව හමුවේ තිබෙන පසුබෑම සැලකිල්ලට ගත යුතු බවත් ඒ පිළිබඳ ක්‍රීඩකයන්ගේ මනස ශක්තිමත් කිරීම සඳහා ඒ විෂය සම්බන්ධ අපට ගැලපෙන විශාරදයෙකුගේ සේවය ලබා දෙන ලෙසට තමා ශ්‍රී ලංකා ක්‍රිකට් ආයතනයෙන් ඉල්ලීමක් කර ඇති බවත් සංගක්කාර කියා සිටියේය.ඕනෑම රටක ඕනෑම තණතීරුවක ඒකාකාරී ලෙසින් දස්කම් දැක්වීමට කණ්ඩායම සමත් විය යුතුව ඇතැයි කී ශ්‍රී ලංකා ක්‍රිකට් නායකයා ඒ සම්බන්ධයෙන් ඉන්දියා ආරම්භක පිතිකරු විරේන්ද්‍ර සෙවාග්ගෙන් බොහෝ පාඩම් අපේ ක්‍රීඩකයන්ට ඉගෙන ගත හැකි බව ප්‍රකාශ කළේය. සෑම තරගයකදීම යහපත් තත්ත්වයක් බලාපොරොත්තු විය නොහැකි යැයිද වෘත්තිය ක්‍රිකට් ක්‍රීඩකයන් ලෙසින් සැලැස්මකට අනුව ක්‍රීඩා කොට දැවී ගියත් කම් නැතැයිද කී සංගක්කාර අද තරගය තම කණ්ඩායමට එවැනි තවත් අභියෝගයක් පමණකැයිද කියා සිටියේය.පිතිකරු ලැයිස්තුවේ මහේල ජයවර්ධනගේ නිත්‍ය ස්ථානය ගැන තවමත් පැහැදිලි තීරණයකට එළැඹ නැතැයිද ලෝක කුසලාන තරගාවලියට තවත් මාස පහක් තියෙන මේ කාලය අතුරතුර ඒ ගැන ඉක්මනට ම තීරණයක් ගනු ඇතැයිද සඳහන් කළේය.සියලුම ක්‍රීඩකයන් හොඳ ශරීර සුවයෙන් පසුවන බවත් අද තරගය සඳහා ශ්‍රී ලංකාව ඔවුන්සතු සියලු ‘තුවක්කු පත්තු’ කරන බවත් ශ්‍රී ලංකා නායකයා මහත් විශ්වාසයකින් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008283</link>
    <topic>රජයේ වියදමින් පොදු රද මඬුලු උළෙලට යන නිලධාරීන් සීමා කිරීමට ඇමැති පියවර ගනී</topic>
    <author>පි‍්‍රන්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලට සහභාගීවීමට නියමිත නිලධාරීන් සංඛ්‍යාව අඩුකිරීමට ක්‍රීඩා ඇමැති සී. බී. රත්නායක මහතාගේ විශේෂ අවධානය යොමුවී ඇත. ක්‍රීඩකයන් 72ක්, ක්‍රීඩිකාවන් 18 ක් හා ආබාධිතයන්ගේ තරග සඳහා ක්‍රීඩකයන් 10 ක් එක්වෙන අතර නිලධාරීන් 45 ක් තරගාවලියට නම් කර තිබුණි.එයින් නිලධාරීන් 9 ක් රජයේ කිසිදු වියදමකින් තොරව යන අතර අනෙක් පිරිසද හැකිතාක් සීමා කිරීමට අවධානය යොමු කර ඇතැයි ක්‍රීඩා ඇමැති සී. බී. රත්නායක මහතා පැවැසීය.කිලෝමීටර් 12 ක් ඇතුළත ක්‍රීඩාංගණ 11ක තරග පැවැත්වෙනවා. මේ හේතුවෙන් ක්‍රීඩක ක්‍රීඩිකාවන්ට වෛද්‍යවරුන් පුහුණුකරුවන් හා කළමනාකරුවන් අවශ්‍යයි. මගහැරිය නොහැකි අවශ්‍යතාවන්ට හැරෙන්න නිකැරුනේ කිසිවෙකුට රජයේ මුදලින් පොදුරාජ්‍ය මණ්ඩලීය ක්‍රීඩා උළෙලට යන්න අවසර දෙන්නේ නෑ. ක්‍රීඩා ඇමැතිවරයා පැවසීය.පොදු රාජ්‍ය මණ්ඩලීය ක්‍රීඩා උළෙලට යන ශ්‍රී ලංකා පිල මෙසේ ය.පිහිනුම් : හේෂාන් උනම්බුව (නිදහස් ආර හා ළය ආර), මැතිව් අබේසිංහ (නිදහස් ආර), කොන්රඩ් ෆ‍්‍රැන්සිස් (සමනළ ආර ළය ආර), මාධවී වීරතුංග (නිදහස් ආර), ගිහාරා අමරසිංහ (පසුපස ආර), ළිහිණි තාෂියා (නිදහස් ආරය), එලීෂා ගෝමස් හා දෙහෙරා කැටිජෙආරච්චි (රිද්මයානුකූල පිහිනුම්) ලක්‍ෂ්මන්, නිලූක හා සුනිල් අමරසිංහ (ආබාධිතයන්ගේ පිහිනුම්) තරඟදුනු විදීම : ප්‍රසාදිනී සල්ගාදු ඉන්ද්‍රනාත් පෙරේරා, චමින්ද රාජසිංහ, සංගීත් සෙනෙවිරත්නමලල කී‍්‍රඩා : චන්ද්‍රිකා සුභාෂිණී (මී. 400), එන්. සී. ඩී. පි‍්‍රයදර්ශනී (දුර), නදීකා ලක්මාලී (ගාල්ල) ෂෙහාන් අබේපිටිය (මී.100, මී. 200), ප්‍රසන්න අමරසේකර (මී. 400 x 4), රෝහිත පුෂ්පකුමාර (400 x 4 ), උදිත ගයාන් (400 x 4 ),කසුන් සෙනෙවිරත්න (400 x 4 ),චමින්ද විජේකෝන් (මී. 1500) මංජුල කුමාර (උස) දනුෂ්ක නලීන් (400 x 4 ),සලිත තරංග (400 x 4 ), නලින් පි‍්‍රයන්ත (උස), තනුජ විදුරංග, කේ. පී. ජයතිලක (ආබාධිතයන්ගේ තරග මී 100)බැඩ්මින්ටන් : රේණු චන්ද්‍රිකා , සුබෝධා කුමාරි, තිළිණ ජයසිංහ නිලූක කරුණාරත්න, දිනූක කරුණාරත්න, මේනක කරුණාතිලකබොක්සිං : චමින්ද තෙන්නකෝන් (කි. ග්‍රැ.49), ඩී.එම් . සමරසේකර (කි. ග්‍රැ. 52), කමල් සමීර (කි. ග්‍රැ.60), මංජු දිනේෂ් (කි. ග්‍රැ. 56), අසංක ඉÁද්‍රජිත් (කි. ග්‍රැ.64), රනිල් තරංග (කි. ග්‍රැ. 75), සුරංග මුදන්නායක (කි. ග්‍රැ. 69)පාපැදි : ලක්‍ෂ්මන් විජේරත්න , ජනක හේමන්ත, ඩේන් නුගේරා, ලක්‍ෂිත සඳකැළුම්, ලසන්ති ක්‍රිෂාන්තිජිම්නාස්ටික් : චතුරි අබේසුන්දර, තරිදු පත්තප්පෙරුම, ප්‍රසාද් සමීර, නදීක සුරංගරගර් පිල : ප්‍රදීප් ලියනගේ, ගයාන් වීරරත්න, සාලිය කුමාර , මොහොමඩ් සලාහුඩීන්, සංජීව ජයසිංඑ, ෆසීල් මරීජා, සජිත් සාරංග, රොෂාන් වීරරත්න, දර්ශන ඇටිපොල, රදීක හෙට්ටිආරච්චි, ජයේන්ද්‍ර කාර්තේලිස්, චතුරංග ප්‍රනාන්දු, නුවන් හෙට්ටිඅරච්චි, මිත්‍ර ජයසිංහ, චූලා සුසන්ත, සාලිය හදපාන්ගොඩ, චානක චමින්ද, නෙරංජන් ජූඩ්, කසුන් සිල්වා, එස්. සූරියබණ්ඩාර, ධනුෂ්ක පෙරේරා, ඩිලාන් සොයිසා,වෙඩිතැබීම : ඊ. එම්. සේනානායක, සරත් චන්ද්‍රසිරි, මංගල සමරකෝන්ස්කොෂ් : ෂාරියා ගුරුගේ, නවීන් සමරසිංහටේබල් ටෙනිස් : ඉෂාරා මධුරංගි, නුවනි නවෝද්‍යා, කාවින්ද්‍රි රක්මාලී , රොහාන් සිරිසේන, දිනේෂ් දේශපි‍්‍රය, නිර්මල බණ්ඩාරටෙනිස් : හර්ෂන ගොඩමාන්න, තංගරාජ් දිනේෂ් කාන්තන්, අමිරිත් මුත්තයියා, රජීව් රාජපක්‍ෂබර ඉසිලීම : චිංතන ගීතාල් (කි. ග්‍රැ. 69) ඉන්දික චතුරංග, රොමේෂ් රක්‍ෂිත (කි. ග්‍රැ. 85), මංජුල සම්පත්, සංගීත් පි‍්‍රයන්ත කමල් බණ්ඩාර (කි. ග්‍රැ. 56) සුදේශ් පීරිස්, සනත් සිරිසේන, සඳුන් වාසනා (ආබාධිතයන්ගේ තරග)මල්ලවපොර : සමන් දිනේෂ (කි. ග්‍රැ. 60), රොෂාන් ඉන්දික (කි. ග්‍රැ. 66)සංචාරයට එක්වන නිලධාරීන් මෙසේය.මලල ක්‍රීඩා : චන්දන ඒකනායක,, ජයසේන රොද්‍රිගු , වයි. කේ. කුලරත්න, භද්‍රා ගුණවර්ධන,පිහිනුම් : මොහොමඩ් නවාෆ් , යූ. එච්. සුගත්, නයනා කැටිපේආරච්චිදුනුවිදීම : නිශ්ශංක චන්ද්‍රසිරි, බැඩ්මින්ටන් : ජයවීර බණ්ඩාර, බොක්සිං : ඩයන් ගෝමස්, හර්ෂ කුමාර, හේමන්ත වීරසිංහ,පාපැදි : ඊ. එම්. දිසානායක, අජිත් පි‍්‍රයන්ත,ජිම්නාස්ටික් : උදාරා ලියන්වල, අරුණ ප්‍රසාද්,වෙඩිතැබීම : කේ. ඩබ්ලිව්. එඩීමා ,ස්කොෂ් : කිත්සිරි ද සිල්වා, ටේබල් ටෙනිස් :ජී. ජී. වීරක්කොඩි, මහින්ද ඇල්ලේපොල, ටෙනිස් : විපුල් පෙරේරා, රොහාන්ද සිල්වා ,බර ඉසිලීම : බර්නාඩ් පෙරේරා, නිශාන්ත අතුකෝරල, රුක්‍ෂාන් ගුණතිලක,පැරා බර ඉසිලීම : ආර්. ජී. බෝගොඩවත්ත, මල්ලවපොර - සුරේශ් බැප්ටිස්ට්.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008284</link>
    <topic>දික්කසාදයෙන් පසුටයිගර් වුඩ්ස් ජයග්‍රහණ අතරට</topic>
    <author/>
    <content>පෞද්ගලික ජීවිතයේ විවිධ හැලහැප්පීම් මත ගෙවුනු ටයිගර් වුඩ්ස් දික්කසාද වීමෙන් අනතුරුව සහභාගි වූ ප්‍රථම තරගයේදී පළමු වටයේ ජයග්‍රහණය අත්කරගනු ලැබීය.විවිධ කතාබහට ලක්වූ මේ සුපිරි ගොල්ෆ් ක්‍රීඩක වුඩ්ස් ලබා ගත් හොඳම ලකුණු සංඛ්‍යාව වාර්තා කළේ ද මේ තරගයේදී වීම විශේෂත්වයකි.ටික කලක් ගොල්ෆ් ක්‍රීඩාවෙන් සමුගත් වුඩ්ස් පසුගිය වසරේ නොවැම්බර් මාසයේ ඔස්ට්‍රේලියාවේ පැවැති මාස්ටර්ස් තරගාවලිය ජයග්‍රහණය කිරීමත් සමග නැවත තරග බිමට පිවිසීම සිදුවූයේ ඉකුත් බ්‍රහස්පතින්දාය.වුඩ්ස් ශ්‍රේණිගත කිරීම්වල දැනට හිමිකරගෙන ඇත්තේ 112 වැනි ස්ථානයයි.ලබන සතියේ බොස්ටන්හි පැවැත්වීමට නියමිත තරගයට සුදුසුකම් ලැබීමට නම් ශ්‍රේණිගත කිරීම්වල 100 දෙනා අතරට පැමිණිය යුතුය. හැට හත්වන ස්ථානයේ ක්‍රීඩකයින් 14 දෙනෙකු සිටින අතර මොවුන් අතර ප්‍රවීණ ක්‍රීඩකයන් වන ඩේවිස් ලව්, දැනට සූරතාව හිමිකරගෙන සිටින හීත් ෂොකම් කලම්බියානු ජාතික කැමිලෝ විලිගාස් ඔස්ට්‍රේලියානු ජාතික ජේඩන් ඩේ ජෝන් සෙම්ඩන් සහ බ්‍රිතාන්‍ය විවෘත තරග සූර ස්ටිවාර්ට් ක්ලිං ද සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008285</link>
    <topic>ලෝක පාපන්දු සභාපතිටලොතරැයියක්</topic>
    <author>සිංගප්පූරුව (ඒ. එෆ්. පී.)</author>
    <content>ලබන වසරේ ජාත්‍යන්තර පාපන්දු සංගමයේ සභාපතිත්වයට තරග කිරීමට බලාපොරොත්තු නොවන බව ආසියානු පාපන්දු සම්මේලනයේ සභාපති මොහොමඩ් බින් හමාම් ඊයේ පැවසීය. මේ අනුව සෙප් බ්ලැටර් ට තවත් වසර 4ක කාලයක් සභාපති ධුරයේ රැඳී සිටීමට කිසිදු බාධාවක් නැත.මොහොමඩ් බින් හමාම් 2011 මුලදී පැවැත්වෙන ආසියානු පාපන්දු සම්මේලනයේ සභාපතිත්වයට යළිත් වරක් තරග වැදීමට නියමිතය. සියලුම ජාතික පාපන්දු සංගම්වල සහාය තමාට ලැබෙනු ඇතැයි ඔහු විශ්වාසය පළ කරයි.ලෝක පාපන්දු සංගම් නිලවරණයේදී වැඩිම ඡන්ද සංඛ්‍යාවක් හිමි වී ඇත්තේ ආසියානු පාපන්දු සංගම්වලටයි. ආසියානු රටවල් සතු ඡන්ද සංඛ්‍යාව 46 කි. මේ අනුව සභාපති ධුරය බ්ලැටර් තවදුරටත් රඳවා ගැනීමේ තීරණාත්මක බලය සතුවන්නේ ආසියානු සංගම්වලටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008286</link>
    <topic>ජෙයරාජ් අනුස්මරණ ක්‍රිකට් සැප: 4-5 දිනවල වලානේදී</topic>
    <author>නිශ්ශංක පියරත්න</author>
    <content>ජෙයරාජ් ප්‍රනාන්දු පුල්ලේ අනුස්මරණ සූරතාව සඳහා වලාන “නව සමඟි” ක්‍රීඩා සමාජය කටාන ප්‍රාදේශීය සභාවේ සභාපති පී. ලීලානන්ද සිල්වා මහතාගේ අනුග්‍රහය ඇතුව සංවිධානය කරන දීප ව්‍යාප්ත සය සාමාජික ක්‍රිකට් තරග මාලාව සැප්තැම්බර් 4 සහ 5 යන දෙදින තුළ කටුනායක ඇවරිවත්ත වලාන ලක්ෂ්මි ක්‍රීඩා පිටියේදී පැවැත්වේ.දිවා රාත්‍රී පැවැත්වෙන මේ තරඟ මාලාවේදී ප්‍රථම ස්ථානය දිනා ගන්නා ක්‍රීඩා සමාජයට මුදලින් රුපියල් 30,000 ක් අනුසූරතාව දිනාගන්නා ක්‍රීඩා සමාජයට රුපියල් 20,000ක්ද හිමි වේ.මේ තරගමාලාවේදී විවිධ දස්කම් දක්වන ක්‍රීඩකයින්ට මුදල් ත්‍යාග හිමිවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=s1008287</link>
    <topic>යෞවන ක්‍රීඩා මැරතන් - ඇවිදීමේ තරග සැප්: 3 - 4 දිනවලදී</topic>
    <author>මහරගම විශේෂ</author>
    <content>ජාතික තරුණ සේවා සභාව සහ යෞවන කටයුතු අමාත්‍යාංශය එක්ව සංවිධානය කරනු ලබන 22වන ජාතික යෞවන කීඩා උලෙළ හා සමගාමීව පැවැත්වෙන ඇවිදීමේ තරගය (කාන්තා /පිරිමි) සැප්තැම්බර් මස 3 වනදා සහ මැරතන් (කාන්තා/පිරිමි) ධාවනය තරගය සැප්තැම්බර් මස 4 වැනිදා කුරුණෑගලදී පැවැත්වේ.3 වනදා උදේ 8 ට ඇවිදීමේ තරග දෙක කුරුණෑගල වෙළගෙදර ක්‍රීඩාංගණය අසලින් පිටත්වීමට නියමිතය.පිරිමි තරගයේ දුර ප්‍රමාණය කිලෝ මීටර් 10 ක් වන අතර කාන්තා තරගයේ දුර ප්‍රමාණය කිලෝමීටර් 5 කි. පිරිමි තරගයේ ගමන් මාර්ගය මෙසේය. තරගය කුරුණෑගල වෙළගෙදර ක්‍රීඩාපිටිය අසලින් ඇරඹේ.මැරතන් තරගමැරතන් පිරිමි තරගයේ දුර ප්‍රමාණය කි.මී. 42.195ක් වන අතර කාන්තා තරගයේ දුර ප්‍රමාණය කි.මී. 41.875 කි.පිරිමි තරගයේ ගමන් මාර්ගය මෙසේය.කුරුණෑගල වෙළගෙදර ක්‍රීඩාපිටිය අසලින් තරගය ඇරඹේ. අනතුරුව කුරුණෑගල නගර ඔරලෝසු කනුව අසලින් පුත්තලම් මාර්ගය, යන්තම්පලාව, තිත්තවැල්ල, පල්ලන්දෙනිය, මාස්කො පාලම, මහකෙළිය වාරියපොළ හරහා පුත්තලම් මාර්ගය ඔස්සේ ආරම්භක ස්ථානයට පැමිණිය යුතුය.කාන්තා මැරතන් තරගයේ ගමන් මාර්ගය.කුරුණෑගල වෙළගෙදර ක්‍රීඩාංගණය අසලින් ඇරඹි නගරය ඔරලෝසු කනු අසලින් පුත්තලම් මාර්ගය දිගේ යන්තම්පලාව, තිත්තවැල්ල පල්ලන්දෙනිය, රත්කරවිට, මාස්පොත පාලමෙන් පැමිණ ආරාම්භක ස්ථානයට පැමිණිය යුතුය. දිවයිනේ දිස්ත්‍රික්ක 25න්ම කාන්තා හා පිරිමි එක් තරගයකට 400 බැගින් සහභාගිවීමට නියමිතය. මෙවර උතුර නැගෙනහිරින්ද ක්‍රීඩා ක්‍රිඩිකාවන් සහභාගි වීම විශේෂයකි. තරග ආරම්භ කිරීමේ උත්සවයට තරුණ කටයුතු ඇමති ඩලස් අලහකෝන් නියෝජ්‍ය ඇමති මහින්දානන්ද අලුත්ගමගේ සහ ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුම් පෙරේරා යන මහත්වරු ද මේ අවස්ථාවට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=f1008282</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>බැද්දගේ ධනු රත්නසිරි වික්‍රමනායක අද්‍යතන ශ්‍රී ලාංකීය දේශපාලන ක්ෂේත්‍රයේ පරිනතම එසේම බහුශ්‍රැත පරමාදර්ශී චරිතය බව අප පැවැසුවොත් එය යුක්ති යුක්ත ප්‍රකාශයක් ලෙස කවුරුත් පිළිගන්නවා ඇත. 1933 වර්ෂයේ මැයි මස 5 වැනිදා කළුතර දිස්ත්‍රික්කයේ හොරණ මිල්ලෑව නම් සුන්දර ගම්පියසේ ‘මහගෙදර’ දී මෙලොව එළිය දුටු රත්නසිරි වික්‍රමනායක ළදරුවා ශ්‍රී ලංකාවේ 11 වන අග්‍රාමාත්‍යවරයා ලෙසත්, රයිගම් පුරවරයෙන් බිහිවූ ප්‍රථම අගමැතිවරයා බවටත් පත් වේවි යැයි එදා කවුරුවත් නොසිතන්නට ඇත. ඒ සිදුවීම් ශ්‍රී ලාංකීය දේශපාලන ඉතිහාසයට දැන් එක්වී හමාර ය.මිල්ලෑවේ මහගෙදර අබියස වෙල් යායත්, අවට ළඳු කැලෑවල හා රබර් වගාවන් අතර දුව ගොස් ස්වභාව සෞන්දර්ය හා ගැටුණු කුඩා රත්නසිරි මිල්ලෑව ප්‍රාථමික පාසලෙන් අකුරු ඉගෙනීම කටයුතු ආරම්භ කළේය. හෙතෙම තලගල රෙමානිස් හා කිරිවත්තුඩුවේ ලියෝසස් ගුරුභවතුන් වෙතින් අධ්‍යාපනයේ ‘අ’, ‘ආ’ යන්න කියැවීය. උදෑසනම බක්කි කරත්තයෙන් ගමේ පාසලට ගිය රත්නසිරි ශිෂ්‍යයාට අවශ්‍ය සියලු සැප පහසුකම් සිය පියා වූ බැද්දගේ දොන් සයිමන් වික්‍රමනායක මුහන්දිරම් රාළහාමි සහ මව වූ මෙන්සනෝනා වික්‍රමනායක මාතාව විසින් උරුම කර දී තිබුණි.දෙවන මහා ලෝක යුද්ධ සමයේ පියාගේ රාජ පාක්ෂික බව නිසාම මිල්ලෑවේ මහගෙදර ඇතිවු අවිවේකී පරිසරය හේතුකොටගෙන දාම්පේ සහ කහතුඩුව ප්‍රදේශවලට සංක්‍රමණය වූ රත්නසිරි වික්‍රමනායක දරුවාගේ නව නිවහන කොට්ටාව පන්නිපිටිය විය. කොට්ටාව ධර්මපාල විද්‍යාලය ඔහු ප්‍රාථමික අධ්‍යාපනය ලද දෙවන පාසල වේ.අනතුරුව ද්විතීක අධ්‍යාපනය සඳහා රත්නසිරි වික්‍රමනායක පාසල් ශිෂ්‍යයා ඇතුළත් වන්නේ කොළඹ ආනන්ද විදුහලටය. හේ අවුරුදු 19 දී බැරිස්ටර්වරයකු වීමේ අරමුණින් නීතිය හැදෑරීම සඳහා ලෝකයේ ප්‍රමුඛ පෙළේ නීති පීඨයක් ලෙස ප්‍රකට එංගලන්තයේ ‘ලින්කන් ඉන්’ නීති පීඨයට ඇතුළත් විය.නීතිය හැදෑරීම සඳහා එංගලන්තයට ගිය තරුණ රත්නසිරි වික්‍රමනායකගේ දෛවය වෙනස් වූයේ ඔහු සිතුවේවත් නැති අවස්ථාවකය. එදා හොරණ ප්‍රදේශයේ වාම දේශපාලනයට ජීවය ලබා දන් සිය වැඩිමහල් සොයුරු මුනිදාස වික්‍රමනායක මහතාව ඔහුගේ දේශපාලන සතුරන් ඝාතනය කරනුයේ ඉතා කෲර අන්දමටය. හොරණ මිල්ලෑව පමණක් නොව මුළු රයිගම් පුරවරයම එකම මළගෙයක් බවට පත් කළ සොයුරාගේ මෙම ඝාතනය නිසා යළි දිවයිනට පැමිණි රත්නසිරි වික්‍රමනායකට නැවත එංගලන්තය බලා යාම උභතෝකෝටික ප්‍රශ්නයක් විය.රයිගම් පුරවරයේ තරුණ බලවේගවලට සිය සොයුරා ලබා දුන් නායකත්වය අහිමිවීම නිසා අසරණ වූ මිනිසුන්ගේ එකම ඉල්ලීම වූයේ සොයුරු මුනිදාස ගෙන් ගිලිහුණු ධජය රත්නසිරි වික්‍රමනායකට ගන්නා ලෙස ය. නීතිය ඉගෙන ගැනීම පසෙක තැබූ රත්නසිරි ශෝකබරිතව සිටි සැමගේ ඉල්ලීමට ගරු කරමින් රයිගම්පුර ජනතාව වෙනුවෙන් දේශපාලනය නම් කටුක මාවතේ ගමන් කිරීමට තීරණය කෙළේය.මෙවර ‘දිනමිණ’ දියවන්නාවේ නෑදෑයෝ විශේෂාංගය තුළින් අප එබී බලන්නේ තෙවරක් මේ රටේ අගමැති පදවියෙන් පිදුම් ලැබූ වර්තමාන රජයේ රාජ්‍ය කළමනාකරණ ප්‍රතිසංස්කරණ අමාත්‍ය ධූරය හොබවන මෙම සුවිශේෂී දේශපාලන චරිතයේ ඇතුලාන්තය දෙසටය. එදා මෙදාතුර සිය ජීවිතය පිළිබඳව මෙම පරමාදර්ශී නායකයා ‘දියවන්නාවේ නෑදෑයෝ’ විශේෂාංගයට තොරතුරු පැවැසුවේ මේ අයුරිනි.* අපේ කතාබහ ඇරැඹීමට මම කැමැතියි ඔබේ මතකය ඔබේ කුඩා අවධියට රැගෙන යාමට. ඔබේ පියාට තානාන්තරයක් ලැබෙන උත්සවයක් කුඩා කාලයේ ඔබ ‘වර්ජනය’ කළ කතාව මොකක්ද...?“ඒ සිදුවීම සිද්ධවුණේ මගේ පියාට මුහන්දිරම් පදවිය ලැබෙන දවසේ. කුඩා කාලයේ සිටම අධිරාජ්‍යවාදීන් පිළිබඳව මා තුළ විරෝධයක් තිබුණා. ඒ හැඟීමෙන් කටයුතු කළ මට අධිරාජ්‍යවාදීන්ගෙන් පියාට ලැබෙන ‘මුහම්දිරම් පදවිය’ පිළිබඳව ලොකු අකමැත්තක් තිබුණා. ඒ අකමැත්ත සහ පිළිකුල නිසා මම එම උත්සවය වර්ජනය කළා. ඒ වගේම තවත් අවස්ථාවක මහ රැජිණගේ පදවි ප්‍රාප්තිය සැමරීමට අපේ මිල්ලෑව මහගෙදර දී පියාගේ මූලිකත්වයෙන් පවත්වන උත්සවයට සහභාගිවීමද මම ප්‍රතික්ෂේප කළා. ඒ කුඩා අවදියේ සිට මා තුළ පැවැති දේශය පිළිබඳ හැඟීම නිසයි. ඒ ගැන මම නිහතමානි ලෙස ආඩම්බර වෙනවා...”* ඔබ දේශපාලනයට එන්නේ අහම්බෙන්. ඔබේ ඒ දේශපාලනය සඳහා ඔබ තෝරාගන්නේ මහජන එක්සත් පෙරමුණ. ඒ කාලයට මතකය රැගෙන ගියොත්...?“මම ප්‍රථම වරට පාර්ලිමේන්තුවට එන්නේ 1960 වර්ෂයේ මාර්තු මාසයේ මැතිවරණයෙන්. ඒ සඳහා මම තෝරා ගත්තේ එවකට පිලිප් ගුණවර්ධන මහතාගේ නායකත්වයෙන් පැවැති මහජන එක්සත් පෙරමුණ. ඒ වෙනකොට හොරණ මහජන එක්සත් පෙරමුණේ සංවිධායකව සිටියේ මගේ අයියා මුනිදාස වික්‍රමනායක. එතුමාව ඝාතනය කිරීමත් සමඟ මට මගේ ප්‍රදේශයේ ජනතාවගේ ඉල්ලීමට කන් දෙන්න සිදුවුණා.ඒ අනුව 1960 මාර්තු ඡන්දයට මම තරග කළා. හොරණට අපේක්ෂකයෝ පස් දෙනෙක් තරග කළා. එජාපයෙන් තරග කෙළේ හිටපු මුදල් ඇමැතිවරයකු වන එම්. ඩී. එච්. ජයවර්ධන. ඒ මහ මැතිවරණයෙන් මම හොරණ ආසනය වැඩි ඡන්ද 5110 කින් ජයගෙන හොරණ මහජන මන්ත්‍රීවරයා ලෙස ප්‍රථම වරට පාර්ලිමේන්තුවට යෑමට අවස්ථාව උදාවුණා. අනෙක් තරග කරුවන්ගේ ඇප මුදල්ද රාජසන්තක වුණා.1960 ඡන්දය වෙනකොට මහජන එක්සත් පෙරමුණ ආණ්ඩුවක් එක්ක වැඩ කරපු පක්ෂයක්. එතකොට නම තිබුණේ විප්ලවකාරී සම සමාජ පක්ෂය ලෙසට. මේ අය බණ්ඩාරනායක මැතිතුමා සමඟ එකම ආණ්ඩුවේ හිටපු අය. අයියාගේ ඝාතනයෙන් හිඩැසක් ඇතිවුණා. ඒ හිඩැසටයි මම ආවේ. හැබැයි මම වැඩි කලක් මහජන එක්සත් පෙරමුණත් සමඟ හිටියේ නෑ. 1960 මාර්තු ඡන්දයෙන් ජනතාව මාව පාර්ලිමේන්තුවට තෝරාපත් කර එව්වේ එජාප විරෝධී මහජන නියෝජිතයා ලෙස. නමුත් එදා මහජන එක්සත් පෙරමුණේ නායක පිලිප් ගුණවර්ධන මහතා තීරණය කළා ඩඩ්ලි සේනානායක මහතාගේ තාවකාලික ආණ්ඩුව රැකගන්න ඕන කියලා.මම පිලිප් ගුණවර්ධන මහතාට කිව්වා “මට ඒක කරන්න බෑ කියලා. මට හොරණ ජනතාව වරමදීලා තියෙන්නේ ඕක කරන්න නෙමෙයි...” කියලා. ඒ අනුව මම විරුද්ධව ඡන්දය පාවිච්චි කළා. මම තරහ වුණේ නෑ පිලිප් ගුණවර්ධන මහතා සමඟ. නමුත් ඔහු සමඟ දේශපාලන ගමන නැවැතුණා. ඒ සමඟම මම ස්වාධීනව ඉන්න තීන්දු කළා. ඔය අතරේ 1960 ජූලි ඡන්දය ආවා. ජනතාව මගෙන් ඉල්ලා සිටියා හොරණට ස්වාධීනව තරග කරන්න කියා. ඒ අනුව ජූලි මහ මැතිවරණයට මම හොරණට දොඩම්ගෙඩිය ලකුණෙන් ස්වාධීනව ඡන්දය ඉල්ලුවා. දිනුවා..”* ඔබට ශ්‍රීලනිපයට ආරාධනය කරන්නේ සිරිමාවෝ බණ්ඩාරනායක මැතිනිය...?“ඔව්. 1960 ජූලි මහ මැතිවරණයෙන් යළිත් පාර්ලිමේන්තුවට තේරීපත්වී අවුරුද්දක් පමණ ඉන්නකොට ගරු සිරිමාවෝ බණ්ඩාරනායක මැතිනිය මගෙන් ඇහුවා “ඇයි ඔහොම ඉන්නේ අපේ ශ්‍රී ලංකා නිදහස් පක්ෂයට සම්බන්ධ වෙන්න” කියා. අන්න ඒ ආරාධනව අනුව මම 1963 වර්ෂයේදී ශ්‍රීලනිපයට එක්වුණා. එදා සිට බණ්ඩාරනායක මැතිනිය සමඟ ඉතාමත් සුහදව වැඩ කළා. අවසානයේ මාව පක්ෂයේ ලේකම් බවට පත් කරලයි එතුමිය නැවැතුනේ...”* 1977 පරාජයත් සමඟ ශ්‍රීලනිපය විශාල කඩා වැටීමකට ලක්වුණා. ඒ කඩා වැටීමෙන් යළි පක්ෂය නැගිට්ටුවා ගන්න මහලේකම් ලෙස ඔබ සුවිශේෂී මෙහෙයක් කළා. එහිදී ඔබට සිරගතවීමටද සිදුවුණා....?“1977 පරාජයත් සමඟ පක්ෂය අර්බුදයකට ලක්වුණා. විශේෂයෙන් බණ්ඩාරනායක මැතිනියගේ ප්‍රජා අයිතිය නැති කිරීමට එජාපය කටයුතු කළා. එයට විරුද්ධව අපි විවිධ ක්‍රියාමාර්ග ගත්තා. ඒ අනුව නැක්සලයිට් චෝදනා මත අපව ජේ. ආර්. ජයවර්ධන මහතා සිරගත කළා. අපව අනේක විධ දුෂ්කරතාවන්ට ලක්කළා. පසුකලෙක ජේ. ආර්. ජයවර්ධන මහතා මා හමුවු විටෙක අහනවා “ඔබව සිරගත කළ එකට තරහද..” කියා. මම කිව්වා “මට ඔබතුමා සමඟ තරහ වෙන්න හේතුවක් නෑ.මොකද ඔබ එදා අප සම්බන්ධයෙන් ක්‍රියාමාර්ගයක් ගත්තා. ඒක තමුන්නාන්සේගේ තීන්දුව. මම ක්‍රියාමාර්ගයක් ගත්තා. ඒක මගේ තීන්දුව. මම අදත් කියනවා මම ගත්ත තීන්දුව නිවැරැදියි කියා. ඒ පිළිබඳව උසාවියෙන් පවා මා නිදහස් කොට තීන්දුවක් දී තිබෙනවා. නමුත් ඔබ ගත් පියවර නීතිවිරෝධී බවට මම අදත් කියනවා කියා එදා මම ජේ. ආර්. ජයවර්ධන මහතාට කිව්වා...”* සෑම ඡන්දයකදීම දේශපාලනය කරන්න ඔබ ඉඩමක් විකුණනවා කියා අප අසා තිබෙනවා. මේ කතාව ඇත්තද...?“කවුරු හරි කෙනෙක් දේශපාලනයට එනවා නම් අවංක විය යුතුයි. ඒක තමයි දේශපාලනයේ පළමු පාඩම. මගේ ළමයාටත් (පාර්ලිමේන්තු මන්ත්‍රී විදුර වික්‍රමනායක) මම කිව්වේ දේශපාලනය නිසා මට තිබූ ඉඩකඩම් ධනය මම නැති කර ගත්තා. නමුත් මගේ නමට කැළලක් ඇතිවී නෑ. ඒ නිසා ඔබත් නමට කැළලක් ඇතිකර ගන්න එපා. අවංකභාවය ආරක්ෂා කර ගන්න. අවංකභාවය දේශපාලනයට ආභරණයක්...”* කළුතර දිස්ත්‍රික් ජනතාව ඔබට දක්වන්නේ අසීමිත ආදරයක්. මේ ගැන ඔබ මොකද කියන්නේ...?“ඉස්සර හොරණ කිව්වහම ලොකු ප්‍රදේශයක්. බණ්ඩාරගම, හෝමාගම, ආසන වගේම අවිස්සාවේල්ල ආසනයේ කොටසක් එදා අයිතිව තිබුණා. 1977 අපි සෝදාපාළුවට ලක්වුණා. මම යළිත් ඡන්දයට ආවේ 1994 දී. ඒ වෙනකොට ඡන්ද ක්‍රමය වෙනස් වෙලා. අනුපාත ක්‍රමය ඇවිත්. ඒ ක්‍රමය යටතේ ඡන්දය ඉල්ලලා දිස්ත්‍රික්කයේ පළමු තැනට මාව ජනතාව තේරුවා. ඒකෙන් තේරුම් යන්නේ දිස්ත්‍රික්කයේ ජනතාව මගේ අවංකභාවය අමතක කර නැති බවයි. මම කවදාවත් ජනතාවගෙන් අයින් වෙලා නෑ...”* ඔබේ නිවසේ දුරකතනය පාන්දර නාදවනවිට ඔබයි දුරකතනය ප්‍රථමයෙන් ගන්නේ කියා අප අසා තිබෙනවා...?“පාන්දර නෙමෙයි, ඕන වෙලාවක මමයි නිවසේ දුරකතනයට ආමන්ත්‍රණය කරන්නේ. මේකේ අදහස තමයි අපි ජනතාව සමඟ සම්බන්ධතාවය තියාගන්න ඕන. ජනතාවගේ ප්‍රශ්නයක් කිව්වහම ඒ ගැන මා ඉක්මනින් සොයා බලනවා. ඊළඟ දවසේ ඒ මනුස්සයා හමුවනවිට මම අහනවා මොකද වෙලා තියෙන්නේ කියලා...”* එදා පාර්ලිමේන්තුවයි, අද පාර්ලිමේන්තුවයි නියෝජනය කළ කෘතහස්ත දේශපාලනඥයකු ලෙස ඔබට අද පාර්ලිමේන්තුව ගැන මොනවද හිතෙන්නේ...?“එදා පාර්ලිමේන්තුව බොහොම කුඩා තැනක්. අපි කවුරු වුණත් ආණ්ඩු පක්ෂයේ හෝ විපක්ෂයේ වුණත් නිතරම මුණගැසුණා. අප අතර සුහදතාවය ඉබේම ගොඩනැඟුණා. මතභේද අප අතර තියෙන්න පුළුවන්. නමුත් සුහදව අපි කවුරුත් වැඩ කළා. වරෙක මම ඩඩ්ලි සේනානායක මහතාට විරුද්ධව ඡන්දය දුන්නා. ඉන්පසුව එතුමා මගේ හොඳ මිතුරෙක් වුණා. ඒ සුහදතාවය අද වර්තමාන පාර්ලිමේන්තුවේ ගොඩනැඟිලා නෑ.මේක හෝටලයක් වගේනේ විශාලයි. අපි හමුවන්නේ කලාතුරකින්. නිතර පැරැණි පාර්ලිමේන්තුවේ වගේ ගැටෙන්නේ නෑ. එදා තිබුණේ පොඩි කාමර දෙකක් වගේ කෑම කාමරයක්නේ. එකට හැමෝම කෑම කනවා. ආගිය තොරතුරු කතා කරනවා. දුක සැප බෙදා ගන්නවා. ඒ තත්ත්වය අද මෙතැන නෑ. අවංකවම කියනවා නම් මම අඳුරන්නේ නැති අලුත් මන්ත්‍රීවරු දෙන්නෙක් තුන්දෙනෙක් අදත් පාර්ලිමේන්තුවේ ඉන්නවා. ඒකට හේතුව ඒ ආකාරයේ හමුවීම් නැති නිසා.”1958 වර්ෂයේ ඔක්තෝබර් මස 25 වැනිදා කුසුම් වික්‍රමනායක මැතිනිය සමඟ විවාහ වන රත්නසිරි වික්‍රමනායක මහතා දුදරුවන් තිදෙනෙකුගේ පියෙකි. වැඩිමහල් පුතු විදුර වික්‍රමනායක අද පාර්ලිමේන්තු මන්ත්‍රීවරයෙක් සේම හොරණ ආසනයේ ශ්‍රීලනිප සංවිධායකවරයාද වේ. අනෙක් පුතු සහ දියණිය වනුයේ චතුර වික්‍රමනායක සහ තුෂාර වික්‍රමනායකය. දරුවන් දේශපාලනයට ප්‍රවිෂ්ටවීමේදී දේශපාලනයේ නිරත පියෙකුගෙන් ලැබිය යුතු ඔවදන් අප විමසා සිටි අවස්ථාවේ අප කතා නායකයා සිය හඬ අවදි කළේ මේ අයුරිනි...“මම මුලින්ම කිව්වේ දේශපාලනය තුළ ස්ව ශක්තියෙන් නැඟී සිටිය යුතු බවයි. අනෙක් කරුණ ජනතාව සමඟ සමීප විය යුතු බවයි. ඒ වගේම අවංක විය යුතුයි. ජනතාවගේ මිතුරකු විය යුතුයි. හිතවතකු විය යුතුයි. ඔය ගුණාංග තියෙනතුරු ජනතාව තමුන්නාන්සේ සමඟ එකට සිටින බව මම මගේ පුත්‍රයාට කියා දී තිබෙනවා..”* ඔබ වෙලාවට වැඩ කරන දේශපාලන නායකයෙක්...?“ ඒ වෙලාව දේශපාලනඥයකුට හරි වැදගත්. වෙලාවට වැඩ කරන්න බැරි දේශපාලනඥයා අසාර්ථක පුද්ගලයෙක්. අහවල් තැනට මේ වෙලාවට එනවා කියා යන්න බැරි වුණොත් ජනතාව මා ගැන කල කිරෙනවා. මම වෙලාවට වැඩ කරන්න ඉගෙන ගත්තේ එංගලන්තයේ ඉන්න කාලේදී. රටේ ජනතාව දන්නවා රත්නසිරි නමයට එනවා කිව්වොත් හරියට නමයට එන බව...”* නක්ෂත්‍රය පිළිබඳව ඔබ මොනවද හිතන්නේ..?“අනේ ඒ ගැන මගේ විශ්වාසයක් නෑ.* ඔබේ ලග්නය..?“මම ඒක දන්නෙත් නෑ.* ඔබ කලාකරුවෝ සමඟ සමීප ජනතා නායකයෙක්. ඒ ගැන යමක්..?“මගේ පියා ඉන්න කාලේ පටන් අපේ නිවසත් සමඟ කලාකරුවන් සමීපව සිටියා. ඉස්සර සංගීත සාජ්ජ අපේ නිවසේ නොවැරැදීම තියෙන අංගයක්. කලාකරුවන් කියන්නේ අහිංසක මිනිස්සු. ඒ අයගෙන් විනෝදයක් ලබනවා වගේම ඒ අයට අපි සහනයක්ද දිය යුතුයි. තාත්තාගේ ඒ ආභාෂය මටත් ඒ අයුරින්ම තියෙනවා. දෙවොල් මඩු බලන්න ගියහම මම එළිවෙනකම් නිදි මරාගෙන ඒක බලනවා..”* දේශපාලනයේදී ඔබ සිත්ගත්ම දේශපාලන චරිතය..?“ඇත්තෙන්ම බණ්ඩාරනායක මැතිනියගේ චරිතය අප අධ්‍යයනය කළ යුතු ආදර්ශයට ගත යුතු දේශපාලන චරිතයක්. එතුමියව මගේ සිත්ගත්ම දේශපාලන චරිතයක් ලෙස මට හැඳින්විය හැකියි. ඒ වගේම ත්‍රස්තවාදීන්ට තේරෙන භාෂාවෙන් පිළිතුරු දිය යුතුයි කියන මතයේ මම එදා සිට සිටියා. මම වැඩ කටයුතු කළ රටේ රාජ්‍ය නායකයන් අතර මගේ ඒ මතයේ මගේ ස්ථාවරයේ සිටි එකම රාජ්‍ය නායකයා මහින්ද රාජපක්ෂ ජනාධිපතිතුමා පමණයි. අනෙක් අය ඒ ස්ථාවරයේ සිටියේ නෑ. වෙලාවෙන් වෙලාවට වෙනස් වෙනවා. සෙලවෙනවා...”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=f1008283</link>
    <topic>දුප්පත්කම දුරු කිරීමඅපේ අරමුණයි</topic>
    <author>සාකච්ඡා කළේ ජයසිරි මුණසිංහ</author>
    <content>“දුප්පත්කම” දුරු කළ රටක්, ජනතාවක් බිහිකිරීම උදෙසා කැපවීම තම අරමුණ බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කරයි. මහ බැංකුව පිහිටුවා අදට (28 වැනිදාට ) වසර හැටක් සපිරේ. ඒ නිමිති කොට දිනමිණ ආර්ථික විමසුම සමඟ විශේෂ සාකච්ඡාවකට එක්වෙමින් අධිපතිවරයා එසේ කියා සිටියේය.* මහ බැංකුව පිහිටුවා වසර හැටයි. එදා මෙදා තුර කාලයේ රටේ ආර්ථිකය පිළිබඳ ඔබගේ දැක්ම කෙබඳුද?ශ්‍රී ලංකාව බ්‍රිතාන්‍ය අධිරාජ්‍යවාදීන්ගෙන් නිදහස ලැබුවේ 1948 දීයි. ඉන්පසු රටේ ආණ්ඩු මුහුණ දුන් ප්‍රධාන ම අභියෝගය වූණේ ජනතාවගේ ආර්ථික නිදහස තහවුරු කිරීමයි. මේ ගමනේදී අපේම කියා මහ බැංකුවක් පිහිටුවීම ඉතාම අත්‍යවශ්‍ය කටයුත්තක් වුණා. ඒ අනුවයි ව්‍යවහාර මුදල් මණ්ඩලය වෙනුවට මහ බැංකුව ඇරඹුණේ.එදා මෙදා තුර රටේ ජනතාවගේ ආර්ථික නිදහස ඇතිකරලීම උදෙසා මහ බැංකුව විශාල කාර්යාරයක් ඉටු කොට තිබෙනවා. රට කරවන ආණ්ඩුවල ප්‍රතිපත්ති රාජ්‍ය මුල්‍ය ප්‍රතිපත්තිවලට ගැලැපෙන මිල හා මුල්‍ය ස්ථායිතාවයක් පවත්වාගෙන යාම මහ බැංකුව ඉටු කොට තිබෙනවා. හැබැයි ඉතාම ස්වාධීන ලෙස මේ දේ ඉටුකර තිබෙනවා.එදා අපේ රට ආසියාවේ හොඳ විදේශ වත්කම් තිබෙන රටක්ව තිබුණා. ඒවාගේම අපිට අයවැය පරතර ප්‍රශ්නය තදින් බලපෑවේනෑ.* මහ බැංකුවේ 12 වැනි අධිපතිවරයා ඔබයි. ඔබ නව ධූරයට පත්වීමෙන් පසු කළ කාර්යභාරය ගැන කථා කළොත්.ඇත්තටම, සතුටු විය හැකි කාර්යභාරයක් ඉටු කළා. ඊට මට මහ බැංකුවේ මුදල් මණ්ඩලයේ සාමාජිකයන්ගේ සිට සෙසු සියලුදෙනාගේ ම සහාය ලැබුණා. අපි රටක් ලෙස ඉදිරියට ගමන් කළ යුතුයි කියන මතයේ සිටයි මහ බැංකුවේ අපි සියලුදෙනා ක්‍රියා කළේ.ඒ නිසාම අදවනවිට රටට විශාල ජයග්‍රහණ ලබාදීමට අපිටත් දායකවීමට පුළුවන්කම ලැබුණා.මේ වනවිට ශ්‍රී ලංකාවේ ඒක පුද්ගල ආදායම ඉහළ ගොස් තිබෙනවා. අමෙරිකානු ඩොලර් 2000 ඉක්මවූවා. එසේ හෙයින් ශ්‍රී ලංකාව තවදුරටත් “දුප්පත් රටක්” නොවේ. එහෙත් මෙම ඒක පුද්ගල ආදායම මුළු රට පුරාම එක සේ පැතිර නොතිබීම අපි සියලු දෙනාගේම තියුණු අවධානයට ලක් විය යුතු කරුණක්. බස්නාහිර පළාතේ ඒක පුද්ගල ආදායම ඩොලර් 1900 ඉක්මවන විට, අනෙකුත් පළාත්වල ඒක පුද්ගල ආදායම අමෙරිකානු ඩොලර් 850 – 900 පමණ වීම හොඳ තත්වයක් නොවෙයි.අපේ රටේ ඒක පුද්ගල ආදායම ඩොලර් 500ක් වුණේ. 1993 දීයි. එය දෙගුණවීමට එනම් ඩොලර් 500 ක් වීමට වසර 2004 වුණා. මේ ආදායම දෙගුණ කර ගැනීමට අපට තවත් අවුරුදු 11 ක් එනම් 2015 වනකම් බලා ඉන්න සිදු වුණේ නෑ. ඒ ඉලක්කය අපි දැන් ජය ගත්තා. අපේ ඉලක්කය 2015දී අපේ රටේ ඒක පුද්ගල ආදායම ඩොලර් 4000ක් කරගැනීමයි.* මේ දුබලතාවය මඟහැරවීමට කුමක් කළයුතුද?මේ දුබලතාවයෙන් මිදෙන්න අපි වහාම ප්‍රාදේශීය සංවර්ධනය සඳනා තවදුරටත් නැඹුරු විය යුතුමයි. මේ සඳහා අතිගරු ජනාධිපතිතුමාගේ විශේෂ උපදෙස් මත ගම්මාන 12,000ක් නැංවීමේ ගමනැඟුම වැඩපිළිවෙළ 2006 දී ආරම්භ කළා. ජාතික සවිය ගම නැඟුම වාගේම ගැමිදිරිය, සමෘද්ධිය වැනි වැඩසටහන් ඊට එක්කොට රටේ ග්‍රාමීය ප්‍රදේශවල යටිතල පහසුකම් නැංවීමට විශාල වැඩකොටසක් සිදු කොට තිබෙනවා.* අද වන විට එක්සත් ජනපද ඩොලර් බිලියන 5 ක් ඉක්ම වූ විදේශ විනිමය සංචිත ප්‍රමාණයක් ගොඩනඟා ගැනීමට ශ්‍රී ලංකා මහ බැංකුව කුමන ආකාරයේ ක්‍රියාකලාපයක් ඉටු කළේ ද?පසුගිය වසර කිහිපය තුළ අප විසින්, අපගේ විදේශ සංචිත දෙමසක ආනයනවලට සමාන මට්ටමේ සිට හය මසක ආනයනවලට සමාන මට්ටමක් දක්වා හැකිතාක් ඉක්මණින් ඉහළ නැංවීමට නිවැරදි තීරණයක් ගනු ලැබුවා. බාහිර ලෝකයට අපගේ ස්ථායීභාවය පිළිබඳ ක්‍රමෝපායික පණිවුඩයක් ලබාදීමට මෙය තවත් වැදගත් ක්‍රමයක් බව අප තේරුම් ගනු ලැබුවා. රටේ වර්ධන වේගයට දැඩි රුකුලක් වීම සඳහා හය මසක සංචිත ආවරණ ඉලක්කය වෙත සෙමින් ළඟාවීම පැහැදිලිවම ප්‍රමාණවත් නොවන බව අපට පෙනී ගියා. එම හේතුව නිසා මෙම ශීඝ්‍ර ගමන සඳහා අප නවීන සහ අලුත්පන්නයේ ක්‍රමවේද ක්‍රියාත්මක කළා.මෙම පසුබිම තුළ, අප විසින් විදේශ රැකියා නියුක්තිකයන්ගෙන් ලැබෙන ප්‍රේෂණ ඉහළ නැංවීමටත්, රාජ්‍ය අංශය වෙත ගලා එන ආයෝජන හා ණය මුදල් ඉහළ නැංවීමටත්, කොටස් වෙළෙඳපොළේ ආයෝජනවල වටිනාකම් වැඩිකිරීමටත්, ඍජු විදේශ ආයෝජන තවත් ආකර්ෂණය කරගැනීමටත්, විදේශගතව සිටින ශ්‍රී ලාංකිකයින්ගෙන් විදේශ විනිමය ලැබීම් වැඩිකිරීමටත් නව ක්‍රියාමාර්ග කිහිපයක්ම ක්‍රියාත්මක කළා.මෙම සෑම ක්‍රියාමාර්ගයකම සතුටුදායක ප්‍රතිඵල මෙන්ම භාණ්ඩාගාර සුරැකුම්පත්වල ආයෝජනය කිරීමට විදේශිකයින්ට අවස්ථාව ලබාදීම, ත්‍රස්තවාදය තුරන් කිරීම හා ආර්ථිකය මනාලෙස කළමනාකරණය කිරීම තුළින් අපගේ ආර්ථිකය කෙරෙහි ආයෝජක විශ්වාසය ඇති කිරීමට සමත් වුණා. මෙම විශ්වාසය අප රටේ සංචිත ගොඩනැංවීම කෙරෙහි විශාල රුකුලක් වුණා.* පොලී අනුපාත පහළට ගෙන ඒමට ශ්‍රී ලංකා මහ බැංකුවට හැකි වූයේ කෙසේද?ඉහළ උද්ධමනයක් පවතින කාලයේ දී ඉල්ලුම් පීඩනය අඩු කිරීම සඳහා පොලී අනුපාත ඉහළ මට්ටමක පවත්වා ගතයුතු වෙනවා. කෙසේ වෙතත්, උද්ධමනය හා ඉදිරි උද්ධමනය පිළිබඳව පවතින අවදානම අඩු වූ විට, ආර්ථික වර්ධනය වැඩිකිරීම සඳහා පොලී අනුපාතික අඩුකිරීමට වැඩි ඉඩකඩක් ලැබෙනවා. ශ්‍රී ලංකාව දැන් එම මට්ටමට ළඟාවෙලයි සිටින්නේ. මේ නිසා අපට පොලී අනුපාත අඩු කිරීමට හැකියාව ලැබී තිබෙනවා.* ගෝලීය මූල්‍ය අර්බූදයෙන් දේශීය මූල්‍ය ආයතන බිඳ නොවැටී පවත්වාගෙන යාම සඳහා ශ්‍රී ලංකා මහ බැංකුවට හැකි වුණේ කෙසේද?ගෝලීය මූල්‍ය අර්බූදයත් සමඟ ලෝකය පුරා මූල්‍ය ආයතනවලට නොයෙකුත් කැළඹීම් සහ හැල හැප්පීම්වලට මුහුණ දීමට සිදු වුණා. ශ්‍රී ලංකාවට ද මෙම අනතුරුදායක තත්ත්වයට මුහුණ දීමට සිදුවුණා. නමුත් අපගේ ආර්ථික යටගියාව ලේඛනගතවන කලකදී, ශ්‍රී ලංකාව ලෝකයේ වෙනත් රටවලට වඩා සාර්ථකව එයට මුහුණ දුන් බව සටහන් වනු ඇත. මෙයට ප්‍රධාන හේතුව වන්නේ අපගේ මූලික පදනම නිසි පරිදි සකස්කරගෙන තිබීමයි.ඕනෑම ආර්ථිකයක් ගොඩ නැඟී ඇත්තේ වගකීම සහ විශ්වාසය පදනම් කරගෙනයි. විශේෂයෙන් අර්බූද හා කැළඹීම් ඇතිවන අවස්ථාවලදී, රටේ නායකයන් සහ ආර්ථිකය හසුරුවන්නන් විසින් තම පැහැදිලි චින්තනය, නිවැරැදි තීරණ ගැනීම් සහ අදාළ ගැටලු සඳහා විසඳුම් කඩිනමින් ක්‍රියාත්මක කිරීමේ හැකියාව නිරතුරුවම ප්‍රදර්ශනය කළයුතු වෙනවා. ශ්‍රී ලංකාවේ දී අප මෙම සියළුම ගුණාංග ඉතා පැහැදිලිවම විදහා දැක්වූ අතරම ඒවා ක්‍රියාත්මක කළ බවද, සඳහන් කළහොත් එය වඩාත් නිවැරැදියි.සමහර රටවල මෙම අස්ථායිවීම පැහැදිලිවම පෙනෙන්නට පටන් ගත්විට විද්‍යමාන වනවිට එම රටවල මුදල් ඇමතිවරු, මහ බැංකු අධිපතිවරු සහ මුදල් අමාත්‍යාංශ ලේකම්වරු වැනි ආර්ථිකය හසුරුවන්නන් විසින් පැන නැඟෙමින් පවතින ගැටලු පිළිබඳව සති ගණන් සහ මාස ගණන් සාකච්ඡා කරමින් සිටි අතර. තවත් පසෙකින් තම ආර්ථිකය බිඳ වැටෙමින් පැවතුණා. මෙවැනි අක්‍රියතාවයන්, විශ්වාසභාංගත්වය සහ අවිනිශ්චිතතාව ඇති කළ අතර , එය ආර්ථිකයේ සියලුම පාර්ශ්වයන් අතර කම්පනයක් නිර්මාණය කළා. මෙවිට ස්වභාවයෙන්ම, ආර්ථිකය පිළිබඳ විශ්වාසය ඉතා දැඩි ලෙස පළුදු වෙනවා.නමුත්, ශ්‍රී ලංකාවේදී මෙම අස්ථායිභාවය ඇතිවන විටදීම අප ඉතා පැහැදිලිව සහ තීරණාත්මක ලෙස කටයුතු කළා. අතිගරු ජනාධිපතිතුමා, මුදල් අමාත්‍යාවරයා ලෙස පැහැදිලි විධානයන් ඉතා කඩිනමින් සහ තීරණාත්මක ලෙස ලබා දුන් අතරම, ආර්ථිකය කළමනාකරණය කරන්නන් සහ ඒවා ක්‍රියාත්මක කරන්නන් විසින් ඒවා ඉතා කඩිනමින් සහ විශ්වාසවන්ත භාවයෙන් යුතුව ක්‍රියාත්මක කළා. අර්බුද විසඳීම සම්බන්ධයෙන් අපගේ කැපවීම ඇතුළු අපගේ ප්‍රතිචාර සම්බන්ධයෙන් ආර්ථිකයේ සියළු කොටස්කරුවන් අතර මනා පැහැදීමක් ඇති කළා. අප රට කිසිම අස්ථායිතාවයකින් තොරව පැවතීමට හේතු වූ ප්‍රධානම කරුණ ද මෙයම වූ බව මා ප්‍රකාශ කළ යුතු වෙනවා.* අර්බුදවලට මුහුණ පා ඇති මූල්‍ය ආයතන පුනරුත්ථාපනය කිරීම සඳහා ශ්‍රී ලංකා මහ බැංකුව ගෙන ඇති ක්‍රියාමාර්ග මොනවාද?විශ්වාසනීයත්වය ස්ථාවරත්වය සඳහා ප්‍රධාන වේ යන මූලධර්මය මත පිහිටා, තම දුෂ්කර කාල සීමාවන් තුළදී අස්ථාවරතාවයන් පෙන්නුම් කළ ඕනෑම මූල්‍ය ආයතනයකට සුදුසු මඟ පෙන්වීම්, උපදෙස් හා කැපවීම සඳහා සහාය ලබාදීම තුළින් ඒවා නැවත ගොඩනගා ගත යුතු බව අප තීරණය කළා. මහජන විශ්වාසය ස්ථාපිත කිරීමේ හා පවත්වාගෙන යාමේ සුදුසුම ක්‍රියා මාර්ගය වනුයේ මෙයයි.මේ නිසා මෙහි ප්‍රථම පියවර ලෙස, අර්බුද වාර්තා වූ මූල්‍ය ආයතන අධීක්ෂණය කිරීම සහ මඟ පෙන්වීම සඳහා, සමහර ශක්තිමත් හා ගෞරවයට පත් රජයේ මූල්‍ය ආයතන ක්ෂණිකව අපි පත් කළා. ඒ අතරම මහ බැංකුව සහ රජය අර්බුදයට පත් ආයතන පුනරුත්ථාපන කිරීම සඳහා කෙටිකාලීන සහ මැදිකාලීන වශයෙන් සහයෝගය දැක්වීමට සූදානම් බව අප මහජනතාවට පැහැදිලිව පවසා සිටියා.මෙම උපක්‍රමය මගින් ද අදාල පාර්ශ්වකරුවන්ට අවශ්‍ය විශ්වාසනීයත්වය ලබාදුන් අතර, එහි ප්‍රතිඵලයක් වශයෙන් විශ්වාසනීයත්වය ඉතා ඉක්මණින් ස්ථාපිත වුණා. ඒ සමගම අස්ථාවරත්වය සඳහා හේතු වූ සමහරක් දිගු කාලීන කරුණු සඳහා පිළියම් යෙදීමට අපට අවශ්‍ය වුණා. මෙයින් බොහොමක් ගැටලු මේ වනවිටත් විසඳා හෝ අඛණ්ඩව විසඳුම් ලබාදෙමින් පවතිනවා. සමහර විට සම්පූර්ණයෙන්ම පුනරුත්ථාපනය කිරීම සඳහා කාලයක් ගත වේවි. නමුත් සමස්තයක් වශයෙන් ගත් කළ විශ්වාසනීයත්වය අවශ්‍ය පරිදි හා ප්‍රමාණවත් මට්ටමින් පවත්වාගෙන යාම සඳහා සුදුසු ක්‍රියා වලින් සහ ක්‍රියා පටිපාටින් ක්‍රමානුකූලව යළි ස්ථාපිත කිරීම සඳහා අප අවශ්‍ය ක්‍රියාමාර්ග ගනිමින් සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>28</day>
    </date>
    <link>http://www.dinamina.lk/2010/08/28/_art.asp?fn=f1008284</link>
    <topic>සඳ පතිත වන පෙතක - නොනිදනා කවි සිතක්...</topic>
    <author>සරත් ඩී. අලුදෙනිය</author>
    <content>චන්ද්‍රසිරි මීවනගේ විසින් රචිත තෙවැනි කාව්‍ය සංග්‍රහය වන “සඳ පතිත වනපෙතක්” ජනගත කිරීම 2010 අගෝස්තු 29 වැනි දා ඉරිදා පෙ.ව. 9.30 සිට 12.30 දක්වා පන්නිපිටිය ධර්මපාල විදුහල ඉදිරිපිට කොට්ටාව සිසිලස ගාඩ්න්ස් හෝටල් පරිශ්‍රයේ දී පැවැත් වේ.මකරන්ද සංස්කාරක තිඹිරියාගම බණ්ඩාර මුලසුන හොබවන මෙම උලෙළෙහි ප්‍රධාන දෙසුම් පවත්වනු ලබන්නේ ආචාර්ය ප්‍රණීත් අභයසුන්දර සහ කථිකාචාර්ය චින්තක රණසිංහ විසිනි. මාලබේ අජිත් වෙත්තසිංහ කවියා මෙහෙයවීම සිදු කරයි. මේ ලිපිය ඒ නිමිත්තෙනි.ළාහිරු නැගී හාත් පස අරුණාලෝකය පැතිරෙයි. සීත මීදුම මැදින් ළා තණ මත පා තබා පාසලට යන දරුවෙකි. ඔහු සම වයසේ කිසිවෙකු වෙල් යාය අද්දර කෝටුවක් ගෙන ගව රංචුවක් බලා ගන්නා අයුරු දකියි. නොනැවතී පාසලට යන ඔහුට එකී සිදුවීම හදවතට රිදුමක් ඇති කරයි. වත්මනෙහි කවි පොත් තුනක හිමි කරුවෙකු වන ඔහු එදා එම දර්ශනය කවියකට නගන්නේ මෙසේ යි.දෙපා තෙමන තණ නිල්ලේ සුදු මීදුම් සළු පීරා වෙල් යායට එහා පැත්තෙ පේළි පේළි පුංචි ළමයි......මතක සුවඳ නමින් නම් කවියෙහි ඇරඹුම වූ ඉහත කවිය චන්ද්‍රසිරි මීවනගේ නම් වූ කවියා කාව්‍යකරණයට ප්‍රවිෂ්ට වන යුගයේ ලියූවකි. උපතින්ම කවිකමට උරුමකම් පෑ මීවනගේ සතු සුපැහැදිලි කවිකමට යොවුන් ජනතා, ගීතාංජලී වැනි කවි පිටුවල පළ වූ කවි ම සාක්ෂි සපයයි.නිල්ල පිරුණ ගහ කොළින් සුසැදි සොබා දහමේ සොදුරු නිමැවුමක් බඳු තම ගම්මානය ඔහුගේ කවියට උල්පත් සදයි. කුඹුර, බුලත් කොරටුව ආශ්‍රිතව කෘෂිකාර්මික දිවි පෙවෙතක නිරත අප කවියා සොඳුරු වාසනාවන්තයෙකු වන්නේ කවිය අගයන, කවිය ඇසුරු කරන සමාජයක සාමාජිකයෙකු වීමට භාග්‍යවන්ත වන නිසාය. කවි මඩු බහුල, දුක සැප දෙකෙහිදීම කවිය භාවිතා වන සමාජ පරිසරයේ ඇසුර ඔහුගේ කවියට වෙසෙස් ආලෝකයක් සපයයි. මීවනගේට ජන කවියේ රිද්මය බලපානුයේත්, එහි ආලෝකය ලැබෙනුයේත් එහෙයිනි.කවියෙකු ලෙසින් අප හඳුනා ගන්නා චන්ද්‍රසිරි මීවනගේ ලොවින් එකෙක් එක දෙයකට වෙයි සමත යන්න බිඳ දැමූවෙකි. අජීවී ලීයක් නේක කැටයමින් සරසන ඔහු ඒ මතට සජීවී බවක් ආරෝපණය කරනුයේ කවියට සේම කැටයම් කලාවට ද එක සේ දස්කම් පාමිනි. තරුණ වයසේ දී ඥාතියෙකු යටතේ කැටයම් ශිල්පය ප්‍රගුණ කරන ඔහු තම ශ්‍රමයට නිසි ඇගයුම් නොලැබ ඉන් ඉවත් වෙයි. කැටයමට කවියත්, කවියට කැටයමත් මුහු කිරීමේ අපූරු හැකියාවක් ඔහු සතු බව පෙනෙනුයේ උසස් ගණයේ කැටයම් ඔහුගේ නිවස අදත් සරසා ඇති බැවිනි. එහි ඇති කලාත්මක සංයමය ඔහුගේ කවිය තුළද දැකිය හැකිය. කැටයම ද කවියක් සේම දිස්වෙයි.කැටයම් නෙළීමේ වෘත්තියෙන් ඉවත් ව රබර් කිරි එකතු කිරීමේ වෘත්තියකට යොමුවන ඔහු පසු කලෙක වෙළෙඳපොළ තුළ ඇතිවන රබර් මිල පහළ යාම හේතුවෙන් රබර් ව්‍යාපාරයෙන් පසු බසින අතර ඉන් ඉසිඹු කාලය නිසා කවියේ ඉහළ මංපෙත් කර ගමන් කරයි. වාමාංශික අදහස් දැරූ සහෝදරයෙකු නිසා බොරිස් ප්ලේහොව් ගේ සැබෑ මිනිසෙකුගේ කතාව ඇතුළු දේශීය විදේශීය පොත් පත් කියවීමට නැඹුරු වන මීවනගේ ඒ ඇසුරින් සිය කවි කෙත ද පෝෂණය කර ගනියි.මාතෘකාවක් ඔස්සේ කවි නිර්මාණය කිරීමේ උවමනාවක් අප කවියා ට ඇත්තේ නැත. කවි පළ කර ගැනීමට කවි ලියන යුගයක, මීවනගේ ලියනු වෙනුවට කවි ලියවෙන්නට ඉඩ හරියි. ඔහු සිතුවිලි මුමුණයි. මිමිණීමෙන් පෝෂිත ව උපදින කවිය සුදු කොළයක් හැඩ කරනුයේ පාඨක සිතෙහි අපූරු සිතුවමක් අඳිමිනි. නිරායාසයෙන් කවිය සමඟ ජීවත් වන ඔහු සතුව අච්චු අකුරට නොනැඟු කවි 3000ක් පමණ අදත් සුරැකෙන බව පැවසීම කවිය පිළිබඳ ඔහුගේ ඇල්ම තීව්‍ර කරවන්නක්.චන්ද්‍රසිරි මීවනගේ සිය තෙවන කාව්‍ය සංග්‍රහය ‘සඳ පතිත වන පෙතක’ නමින් පාඨකයා වෙත තිළිණ කරන්නට සූදානම් වෙයි. කවියත්, කවි ලිවීමත් ජීවිතය පුරවා තබන්නක් බව මීවනගේ හැඟීමයි. “කවි ලිවීමට කාලය ගත කිරීම ආර්ථික අතින් පාඩුවක්. ඒත් ධනයට, කීර්තියට වඩා ආත්ම තෘප්තිය වටිනවා. ඒ නිසා කවිය සමඟ ජීවත් වෙනවා.”සිව්වන කාව්‍ය සංග්‍රහය දකිනු රිසියෙන් ඔහුට ඉත සිතින් සුභ පතමි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008301</link>
    <topic>ආරක්ෂක ලේකම්ගේ අණින් ඒකාබද්ධ මෙහෙයුමක්</topic>
    <author>විජයානි එදිරිසිංහ</author>
    <content>වරාය අධිකාරියේ වෙන්දේසි පොළේ රජ කළ පාතාල බලය මුළුමනින්ම විනාශ කිරීමට පොලිසිය හා හමුදාව ඒකාබද්ධ වී පසුගිය සති අන්තයේ දැවැන්ත මෙහෙයුමක් ක්‍රියාත්මක කළහ.කොළඹ අපරාධ කොට්ඨාසය රහස් පොලිසිය හා යුද හමුදාවේ 50කට ආසන්න පිරිසක් වරාය වෙන්දේසි පොළ වටලා පාතාලයේ සිවු දෙනකු එහිදී අත්අඩංගුවට ගනු ලැබූහපාතාලයේ තවත් කෙරුමෝ පිරිසක් පලා ගියහ. ආණ්ඩුවට කෝටි දහසක පමණ ආදායමක් අහිමි කරමින් කාලයක් තිස්සේ ඉතා සංවිධානාත්මකව මෙම වෙන්දේසිය මෙහෙයවීම පාතාලය විසින් සිදු කොට තිබේ.මේ සම්බන්ධයෙන් තොරතුරු අනාවරණය කරගත් ආරක්ෂක ලේකම් ගෝඨාභය රාජපක්ෂ මහතා ආණ්ඩුවට විශාල ආදායමක් ලැබෙන වරායේ වෙන්දේසිය සාධාරණව සිදු කිරීම සඳහා පරිසරයක් නිර්මාණය කරන ලෙස ආරක්ෂක අංශවලට උපදෙස් දුන්නේය.මේ වෙන්දේසියට ඉදිරිපත් කරන භාණ්ඩවලට ටෙන්ඩර් මගින් සටහන් කරන මිල ගණන් පාතාලයට දැනුම් දෙන වරාය අධිකාරියේ ම කණ්ඩායමක් පිළිබඳ පොලිසියට තොරතුරු ලැබී තිබිණි.එම කණ්ඩායමෙන් මිල ගණන් ලබා ගන්නා පාතාලය වෙන්දේසියේ පාලනය සියතට ගෙන සුළු මිලකට ඈවර කරන බව සොයාගෙන ඇත. වෙනත් ඉල්ලුම්කරුවෙකු පාතාලය නියම කරන මිලට වඩා වැඩි මිලකට ඉල්ලා සිටියොත් පාතාල කෙරුමෝ ගිනි අවි පෙන්වා මරණීය තර්ජනය එල්ල කරති.එසේත් නැත්නම් පහර දී එලවා දමති. මෙවැනි තර්ජන හා පහරදීම් සිය ගණන් පොලිසියට වාර්තා වී තිබේ. මේ තත්ත්වය යටතේ මිල ගණන් ඉදිරිපත් කිරීමටත් වෙන්දේසියට සහභාගි වීමටත් පිටස්තර අය බිය වී සිටිති.වරාය වෙන්දේසියෙන් අඩු මිලට ලබා ගන්නා භාණ්ඩ පාතාලය විසින් එම ස්ථානයේ ම වැඩි මිල වලට විකුණා දමන බව පොලිසිය ප්‍රකාශ කරයි. වරාය වෙන්දේසියේ පාතාල බලය පිළිබඳ ආරක්ෂක අංශ වලට තොරතුරු ලැබී තිබුණත් එය මර්දනය කිරීමට ශක්තිමත් තොරතුරු පොලිසියට නොලැබිණි.ආරක්ෂක ලේකම්වරයාගේ උපදෙස් පරිදි වරාය වෙන්දේසිය මින් ඉදිරියට පොලිසියේ හා හමුදාවේ ආරක්ෂාව මත සාධාරණව සිදු කෙරෙනු ඇත. පොලිසිය හා හමුදාව මැදිහත් වී පසුගියදා පැවැත් වූ වෙන්දේසියෙන් රුපියල් කෝටි ගණනක ආදායමක් ලැබී තිබිණි.වසර 20ට පසු එතරම් ආදායමක් ලැබූ ප්‍රථම අවස්ථාව ද මෙය වේ. පොලිස්පති මහින්ද බාලසුරිය මහතාගේ උපදෙස් මත කොළඹ අපරාධ කොට්ඨාස බාර නියෝජ්‍ය පොලිස්පති අනුර සේනානායක පොලිස් අධිකාරි කේ. රණවීර ඇතුළු කණ්ඩායමක්.රහස් පොලිසියේ පොලිස් අධිකාරි සේනක කුමාරසිංහ මහතා ඇතුළු කණ්ඩායමක් සහ යුද හමුදාවේ බ්‍රිගේඩියර් මහින්ද වීරසුරිය මහතා ප්‍රමුඛ කණ්ඩායමක් වරාය වෙන්දේසි වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008302</link>
    <topic>ව්‍යවස්ථා සංශෝධන යෝජනාඅද ඇමැති මණ්ඩලය හමුවට</topic>
    <author>ධනුෂ්ක ගොඩකුඹුර</author>
    <content>ආණ්ඩුක්‍රම ව්‍යවස්ථාව සංශෝධනය කිරීම පිළිබඳ යෝජනා ඇමැති මණ්ඩල රැස්වීමට අද (30) ඉදිරිපත් කිරීමට නියමිත බව රජයේ ආරංචි මාර්ග සඳහන් කරයි.ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇමැති මණ්ඩලය, අරලියගහ මන්දිරයේදී අද රැස්වීමට නියමිතය.අගමැතිවරයා විසින් මේ යෝජනා ඇමැති මණ්ඩලය හමුවට ඉදිරිපත් කරනු ඇති බවට එම ආරංචි මාර්ග විශ්වාසය පළ කෙළේය.මේ යෝජනා ඇමැති මණ්ඩලය හමුවට ඉදිරිපත් කිරීමෙන් අනතුරුව ශ්‍රේෂ්ඨාධිකරණයේ මතය විමසා බලා ලබන සතියේදී එම යෝජනා පාර්ලිමේන්තුව හමුවට ඉදිරිපත් කිරීමට නියමිතව ඇත.ආණ්ඩුක්‍රම ව්‍යවසථා සංශෝධනයට සම්බන්ධ යෝජනාවක් මෙවර ඇමැති මණ්ඩල න්‍යාය පත්‍රයට ඇතුළත්ව නැතත්, ඇමැතිවරයකුගේ යෝජනාවක් ලෙස එය ඉදිරිපත් කිරීමේ බාධාවක්ද නැති බව ජනාධිපති කාර්යාලයේ ප්‍රකාශකයෙක් ‘දිනමිණ’ ට පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008303</link>
    <topic>‘මෙනම්පටමයින්’ශ්‍රී ලංකාව හරහා යුරෝපයට</topic>
    <author>සුභාෂිනී සේනානායක</author>
    <content>ඉහළ වටිනාකමක් ඇති මෙනම්පටමයින් නමැති සුපිරි මත්ද්‍රව්‍ය ශ්‍රී ලංකාව හරහා යුරෝපීය රටවලට යවන බව හෙළි වී තිබේ.සූක්ෂම ක්‍රම උපයෝගී කරගනිමින් ජාත්‍යන්තර මත්ද්‍රව්‍ය ජාවාරම්කරුවන් ජාවාරම සිදුකරන බව රේගු, හා පොලිස් මත්ද්‍රව්‍ය නාශක අංශ සිදුකරන ලද පරීක්ෂණවලින් හෙළි වී ඇත.ඉකුත් 11 වනදා රුපියල් කෝටි 180කට වඩා වටිනා මෙනම්පටමයින් මත්ද්‍රව්‍ය කිලෝ 16ක් සමඟ අත්අඩංගුවට පත් ඉරාන ජාතිකයන් හතර දෙනා ජාත්‍යන්තර මත්ද්‍රව්‍ය ජාවාරම්කරුවන් බවට හෙළි වී තිබේ.මේ මත්ද්‍රව්‍ය සිරියාවේ සිට දොහාකටාර්වලටත් එතැන් සිට ශ්‍රී ලංකාවටත් රැගෙන ආ බවට පරීක්ෂණවලදී හෙළි වී ඇත.සුපිරි හෝටල්වල මේ මත්ද්‍රව්‍ය රැගෙන විත් නවාතැන් ගන්නා මත්ද්‍රව්‍ය ජාවාරම්කරුවන් ශ්‍රී ලංකාව හරහා යුරෝපීය රටවලට මේවා ප්‍රවාහනය කරන අතර ශ්‍රී ලංකාවේ දී අත්අඩංගුවට පත්වූ දෙවන අවස්ථාව මෙයයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008304</link>
    <topic>වසර 3250කට වඩා පැරැණිසොහොන් බිමක් හල්දුම්මුල්ලේ</topic>
    <author>හල්දුම්මුල්ල සමූහ</author>
    <content>හල්දුම්මුල්ල දෙමළ මහ විදුහලේ පිවිසුම් මාර්ගයේ බිම් තීරුවක තිබී ඉපැරැණි සොහොන් බිමක් සොයාගෙන ඇත.කැලණිය විශ්වවිද්‍යාලයේ පුරා විද්‍යා පශ්චාත් උපාධි ආයතනය මඟින් කළ කැණීම් වලදී මෙය හමු වී තිබේ. එය වසර 3250කට වඩා ඉපැරැණි බව පැවැසේ.මහාචාර්ය රාජ්. සෝමදේව මහතා ගේ මෙහෙයවීමෙන් මෙහි කැණීම් මේ දිනවල සිදුකරන අතර මීට කථිකාචාර්ය ඩී. පී. ගම්ලත් මහතා ද සහාය දක්වයි.දැනට මැටි ඔරු තුනක් මතුකර ගෙන තිබෙන අතර එහි තැන්පත් කර තිබු භෂ්මාව ශේෂ ඇතුළත් මැටි මුට්ටි 10ක පමණ කැබලි හමු වී තිබේ. තිරවානාගල් ආයුද මේ අතර වේ.මේ සොහොන් භූමිය රංචාගොඩ දී 2007 මතුකරගත් සොහොන් භූ®මියට සමාන කමක් දක්වන බව මහාචාර්ය රාජ් සෝමදේව පවසයි.මුහුදු මට්ටමේ සිට උස අඩි 4000ක උසින් පිහිටි වසර 3000කට වඩා පැරැණි ප්‍රථමයෙන් සොයාගත් පළමු සොහොන් භූමිය, හල්දුම්මුල්ල සොහොන් භූමිය බව පැවැසේ.මේ අවට තවත් මෙවැනි සොහොන් භූමි ඇති බවට විශ්වාසකරන මහාචාර්යවරයා ඊට ද අවධානය යොමු කරන බව කියයි. කැණීම් තවදුරටත් සිදුකරගෙන යයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008305</link>
    <topic>හොරට බෙහෙත් විකුණන ෆාමසි වැටලීමට පියවර</topic>
    <author>සිතාරා සේනානි හා සන්ධ්‍යා කරුණාරත්න</author>
    <content>නීති විරෝධි ආකාරයට ඖෂධ අලෙවි කරන ඖෂධ අලෙවිහල්වල බලපත්‍ර අහෝසි කිරීම සඳහා වූ නීතියක් නුදුරේදීම පාර්ලිමේන්තුවට ඉදිරිපත් කරන බව සෞඛ්‍ය ඇමැතිවරයා පවසයි.ඒ අනුව පෞද්ගලික ඖෂධ අලෙවිහල්වල නීති විරෝධීව ඖෂධ අලෙවි කිරීම නතර කිරීම සෞඛ්‍ය ඇමැති මෛත්‍රීපාල සිරිසේන මහතාගේ අරමුණ වේ.මීට සති දෙකකට පමණ පෙර පිටකොටුව ප්‍රදේශයේ කළ වැටලීමක දී නීති විරෝධීව ඖෂධ අලෙවි කළ අලෙවිහල් හිමියකු අත්අඩංගුවට ගනු ලැබීය. ඔහුට එරෙහි ව ගන්නා නීතිමය ක්‍රියාමාර්ග ගැන ඇමැතිවරයා රහස් පොලිසියෙන් විමසීම සිදුකෙරිණි.ඒ අවස්ථාවේ දී සෞඛ්‍ය ඇමැතිවරයා මේ බව ප්‍රකාශ කර සිටියේ ය. අත්අඩංගුවට ගත් පුද්ගලයාට එරෙහි ව සහ එම පෞද්ගලික ඔසු හලට එරෙහි ව අවශ්‍ය දැඩි නීතිමය පියවර ගන්නා ලෙස ද ඇමැතිවරයා මෙහි දී රහස් පොලිසියට දැනුම් දුන්නේ ය.ඖෂධ අලෙවිහල් හිමියා සතු පෞද්ගලික බලපත්‍රය අහෝසි කළ යුතු යැයි ද ඇමැතිවරයා කියා සිටියේ ය. රජයේ රෝහල්වලින් රෝගීන් සඳහා නොමිලයේ නිකුත් කරන ඖෂධ තොගයක් පිටකොටුව ප්‍රදේශයේ පිහිටි පෞද්ගලික ඖෂධ අලෙවිහලක අලෙවියට තබා තිබිය දී ඉකුත් දා අත්අඩංගුවට ගැනිණි.එම ඖෂධ තොගයේ වටිනාකම රුපියල් ලක්ෂ දහයකට අධිකය. මෙවැනි නීති විරෝධී ක්‍රියා මින් ඉදිරියට සිදුනොවන ආකාරයෙන් කටයුතු කිරීමට අවශ්‍ය පියවර ගන්නා බව ද සෞඛ්‍ය ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008306</link>
    <topic>කටුනායක ගුවන් තොටුපළටජාත්‍යන්තර මට්ටමේ පහසුකම්</topic>
    <author>අනූෂා ගුරුසිංහ</author>
    <content>ජාත්‍යන්තර ගුවන්තොටුපළක තිබිය යුතු සියලු පහසුකම් කටුනායක ගුවන්තොටුපොළේ ස්ථාපිත කරන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා කියයි.සංචාරක ව්‍යාපාරයේ ප්‍රගතියට ගුවන්තොටුපළේ පහසුකම් නැංවීම අත්‍යවශ්‍ය බව ඒ මහතා ප්‍රකාශ කරයි.මේ අතර මත්තල ගුªවන්තොටුපළේ ඉඳිකිරීම් කටයුතුද කඩිනමින් සිදුවන බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008307</link>
    <topic>ඛනිජ තෙල් සොරකම්වලටසම්බන්ධ අයට කිසි බුරුලක් නෑ</topic>
    <author>සුභාෂිනී සේනානායක</author>
    <content>සොරකම් කිරීම් සහ වංචා කිරීම් ආදියට සම්බන්ධ සංස්ථා සේවකයින් සිටීනම් ඔවුන්ගේ තරාතිරම නොබලා දැඩි පියවර ගන්නා බව, ඛනිජ තෙල් සංවර්ධන ඇමැති සුසිල් පේ‍්‍රමජයන්ත මහතා අවධාරණය කරයි.මෙයට දෙසතියකට පමණ පෙර තෙල් සොරකමකට සම්බන්ධ බව කියන සංස්ථා සේවකයින් දෙදෙනෙකු වැඩ තහනමකට ලක් කළ බව කී ඇමැතිවරයා, තරාතිරම හෝ වෙනත් කිසිදු තත්ත්වයක් නොසලකා දැඩි පියවර ගන්නා බවද කීය.ඉකුත් සතියේ රහස් පොලිසිය කළ වැටලීම්වලදී තෙල් වංචාවලට අදාළ ස්ථානවලට සම්බන්ධ පුද්ගලයින් අත්අඩංගුවට ගනු ලැබීය.මේ සම්බන්ධයෙන් පුළුල් පරීක්‍ෂණ අපරාධ පරීක්‍ෂණ දෙපාර්තමේන්තුව සහ තෙල් සංස්ථා විමර්ශන ඒකකය මගින් සිදු කරන අතර වාර්තාව මේ සතියේ ඇමැතිවරයාට බාරදීමට නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008308</link>
    <topic>සක්විතිගේ දේපළ ගැනතක්සේරු වාර්තාවක් ඉදිරිපත් කිරීමට නියෝග</topic>
    <author>මානෙල් පුෂ්ප කුමාරි</author>
    <content>සක්විති රණසිංහගේ දේපළ පිළිබඳ තක්සේරු කර වාර්තාවක් ඉදිරිපත් කරන ලෙස නුගේගොඩ මහෙස්ත්‍රාත් හා අතිරේක දිසා විනිසුරු අනුර කුමාර හේරත් මහතා කොළොන්නාව රජයේ කර්මාන්ත ශාලාවේ ප්‍රධාන ඉංජිනේරුවරයාට සහ බොරැල්ලේ පිහිටි රජයේ මුද්‍රණාලයේ අධිපතිවරයාට නියම කළේය.විමර්ශනය සඳහා එම ස්ථානවලට යනවිට අපරාධ පරීක්‍ෂණ දෙපාර්තමේන්තුවේ අදාළ විමර්ශන නිලධාරීන් සහ මෙම අධිකරණයේ ලේඛකාධිකාරිනිය සමඟ යා යුතු බවටද එම ප්‍රධාන ඉංජිනේරුවරයාට සහ මුද්‍රණාලයාධිපතිවරයාට නියම විය.නුගේගොඩ නාවල පාරේ සක්විති රණසිංහ සහ පවුල පදිංචිව සිටි ඇඹුල්දෙනියේ නිවස සහ මාදිවෙල පාරේ පිහිටි අනුරාධිනී පි‍්‍රන්ටර්ස් යන ස්ථානවල ඇති සියලු දේපළ පිළිබඳ තක්සේරු වාර්තාවක් ලබාගත යුතු බවට රහස් පොලිසිය අධිකරණයට දැක්වූ කරුණු සැලකිල්ලට ගනිමින් එසේ නියම කෙරිණි.අපරාධ පරීක්‍ෂණ දෙපාර්තමේන්තුවේ ප්‍රධාන පොලිස් පරීක්‍ෂක නෙරංජන් අබේවර්ධන මහතා මෙහිදී වැඩිදුර වාර්තාවක් මඟින් අධිකරණයට තවදුරටත් කරුණු දක්වමින් සක්විති රණසිංහ මෙරටින් පලාගිය පසු සැකකරුවන් එම ස්ථානවලට කැඳවාගෙන ගොස් ඔවුන් ඉදිරියේ එහි වූ දේපළවලට සීල් තැබූ බවද මෙම දේපළ පිළිබඳ සැකකරුවන් විසින් කළ ප්‍රකාශ අනුව ඒවායේ ඇති ලේඛන සහ පරිගණකගත කරුණූ පිළිබඳ ඔවුන්ගෙන් තවදුරටත් විමර්ශන කිරීමට ඇතැයි ද සඳහන් කළේය.එම ලේඛන හා පරිගණකගත කරුණු ලබාගැනීමට සැකකරුවන් සමඟ යාමට අවශ්‍ය බැවින් ඒ සඳහා අධිකරණයේ අවසරය පතන බවද සඳහන් කළේය.සක්විති රණසිංහ ආයතනයට කල්බදු ආයතන මඟින් ලබාගෙන ඇති යතුරුපැදි ඇතුළු වාහන සඳහා මුදල් යොදවාගෙන ඇත්තේ වංචනික ලෙස බව අනාවරණය වී ඇති බැවින්, අදාළ කල්බදු ආයතන කළමනාකරුවන්ගෙන් ප්‍රකාශ ලබාගත යුතුව ඇතැයි රහස් පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n1008309</link>
    <topic>උසස් අධ්‍යාපනය නංවන්නමිලියන 4560ක් ලෝක බැංකුවෙන්</topic>
    <author>ජයසිරි මුණසිංහ</author>
    <content>ලංකාවේ උසස් අධ්‍යාපන ක්ෂේත්‍රයේ සංවර්ධනය සඳහා ලෝක බැංකුව රුපියල් මිලියන 4560 ක මුදලක් ලබාදෙයි.එම ක්ෂේත්‍රයේ සංවර්ධනය සඳහා ක්‍රියාත්මක “21 වැනි සියවස උදෙසා වූ උසස් අධ්‍යාපන ව්‍යාපෘතිය” සඳහා මේ මුදල ලබාදීමට ලෝක බැංකුවේ ජාත්‍යන්තර සංවර්ධන සමායතනය පියවරගෙන තිබේ.තොරතුරු තාක්ෂණය,ඉංග්‍රීසි භාෂා කුසලතාවය, මානව හැකියාවන්, ව්‍යවසායකත්වය සහ උපාධි අපේක්ෂකයන්ගේ යහපත් සන්නිවේදන හැකියාවන් ඉහළ නැංවීම යනාදී වැඩසටහන් රැසක් මේ යටතේ ක්‍රියාත්මක අතර උතුරු නැඟෙනහිර පළාත්වල උසස් අධ්‍යාපන ආයතනද මේ යටතේ සංවර්ධනය කෙරේ.මේ මුදල් ප්‍රදානය කිරීමට අදාළ ගිවිසුමට පසුගියදා අස්සන් තැබුණු අතර ශ්‍රී ලංකා රජය වෙනුවෙන් මුදල් හා ක්‍රම සම්පාදන අමාත්‍යාංශ ලේකම් ආචාර්ය පී. බී. ජයසුන්දර මහතා සහ ලෝක බැංකුවේ ශ්‍රී ලංකා අධ්‍යක්ෂිකා නඹකෝ ඉෂි මහත්මිය ඊට අස්සන් තැබූහ.උපාධිධාරි සේවා වියුක්තිය දැඩිව පවතින කලා, මානව, ශාස්ත්‍ර, සාමාන්‍ය විද්‍යා හා බාහිර උපාධි වැඩසටහන් යන අංශවල උපාධිධාරින්ගේ සේවා නියුක්ත වීම ඉහළ දැමීම සඳහා උසස් අධ්‍යාපනය සංවර්ධනය කිරීමට මේ වැඩපිළිවෙළ ක්‍රියාත්මකය. ශ්‍රී ලංකාවේ උසස් අධ්‍යාපනය සංවර්ධනය සඳහා ලෝක බැංකුව රුපියල් මිලියන 4560 ක මුදලක් ලබාදීමට තීරණය කර ඇති අතර ඊට අදාළ ගිවිසුම් මුදල් අමාත්‍යාංශ ලේකම් ආචාර්ය පී. බී. ජයසුන්දර, ලෝක බැංකුවේ ශ්‍රී ලංකා අධ්‍යක්ෂිකා නඹකෝ ඉෂි මහත්මිය විසින් හුවමාරු කරගනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083010</link>
    <topic>කේ. පී. ගේ ඥාතියාටත්ඉන්දියාවෙන් වීසා නෑ</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ. සංවිධානයේ ජාත්‍යන්තර මූල්‍ය අංශ ප්‍රධානී කේ. පී. හෙවත් කුමරන් පද්මනාදන්ගේ ඥාති සොහොයුරකු වන සින්නයියා නවරත්නම් නමැත්තාට වීසා ලබාදීම ඉන්දියාව ප්‍රතික්ෂේප කැර ඇත.උතුරේ ධීවර සමිති ප්‍රධානියකු වන සින්නයියා නවරත්නම් නමැත්තා, ධීවරයින් මුහුණදෙන ගැටලු සම්බන්ධයෙන් සාකච්ඡා කෙරෙන තමිල්නාඩු රැස්වීමකට සහභාගි වීමට වීසා අයැදුම් කැර තිබෙන අතර, වීසා ලබාදීම මෙසේ ප්‍රතික්ෂේප කිරීමට හේතුව කුමක්ද යන්න මෙතෙක් අනාවරණය වී නැතැයිතානාපති ආරංචිමාර්ග පවසයි. ශ්‍රී ලංකාවේ ධීවරයන්ට බලපාන ගැටලු සම්බන්ධයෙන් සාකච්ඡා කිරීම සඳහා තමිල්නාඩුවේ පැවැත්වීමට නියමිත මේ සැසියට සහභාගි වන ශ්‍රී ලංකා කණ්ඩායමට මේ පුද්ගලයාගේ නම ඇතුළත් කැර තිබෙන අතර දැනට යාපනය දිස්ත්‍රික් ධීවර සංගම් සම්මේලනයේ සභාපතිවරයා වශයෙන්ද මොහු කටයුතු කරන බව වාර්තා වෙයි.ඉකුත් 2006 වර්ෂයේ දී ද තමාට මෙවැනිම ගැටලුවකට මුහුණදීමට සිදු වූ නමුත් පසුගිය 2009 වර්ෂයේ දී තම බිරියට ඉන්දියාවේ වීසා ලබාගැනීමට හැකිවූ නිසා එරට සංචාරයක නිරතවීමට හැකිවූ බව නවරත්නම් මහතා පවසා ඇත.මීට අමතරව, 1980 – 1990 කාලය තුළ තමා 25 වතාවක් පමණ ඉන්දියාවේ සංචාරය කැර ඇතැයිද හෙතෙම පවසා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083011</link>
    <topic>සිංහරාජය පාමුල දී හමු වූමේ දැරිය හඳුනනවාද?</topic>
    <author>රත්නපුර දිසා විශේෂ නිරෝෂන පෙරේරා</author>
    <content>සිංහරාජ වනාන්තරය පාමුල රක්වාන දෙනියාය මාර්ගයේ නවවැනි වංගුවේ තනිව සිටිය දී හමු වූ දැරියගේ අනන්‍යතාව පිළිබඳ මෙතෙක් තොරතුරු හෙළි වී නැතැයි පොලිසිය කියයි.වයස අවුරුදු දෙකහමාරක් පමණ විය හැකි බවට අනුමාන කෙරෙන මේ දැරිය පසුගිය සිකුරාදා උදෑසන 4.15 ට පමණ හමු වී තිබේ.රාත්‍රි කාලයේ දී මේ මාර්ගය හරහා වාහන ගමන් කිරීම ඉදහිට සිදුවෙයි උදෑසනින් ම පැමිණෙන කොළොන්න කොළඹ පෞද්ගලික බස් රථයේ විදුලි පහන් ආලෝකයට දැරිය පාර අයිනේ සිටිනු එහි රියදුරා දැක තිබේ. බස් රථය නවතා බැලූවිට මේ දැරිය පමණක් හමු වී ඇතැයි පරීක්ෂණවල දී හෙළි විය.බුළුතොට සමෘද්ධි සංගම් නිළධාරියෙක් වන කේ. වික්‍රමරත්න මහතා විසින් දැරිය රක්වාන පොලිසියට බාර දී තිබේ. දැරිය හඬමින් සිටියා මිස කිසිවක් ප්‍රකාශ නොකළ බව ද මව ගැන ඇසූවත් ඒ කිසිවක් ඇයට මතක නැති බව පෙනෙන්නට තිබූ බව පොලිසිය කියයි.දැරියගේ ශරීරයේ සීරිම් තුවාල තිබූ බව රක්වාන පොලිසියේ නිලධාරියෙක් කීවේ ය. මේ දැරිය කැලෑ බද මාර්ගයක දමා ගියේ ද නැතිනම් දැරියගේ මවට ද යම් අනතුරක් සිදුවූයේ ද යන්න ගැන සෙවීමට රක්වාන පොලිසිය පරීක්ෂණ අරඹා තිබේ.පැල්මඩුල්ල මහේස්ත්‍රාත් හා දිසා විනිසුරු චාන්දනී ඩයස් මහත්මියගේ නියෝගය මත දැරිය කුරුවිට ළමා නිවාසයේ බාරයේ තබා තිබේ. දැරියගේ අනන්‍යතාව, භාරකරුවන් ගැන සොයා බලන ලෙස මහේස්ත්‍රාත්වරිය පොලිසියට නියෝග කළාය.මේ දැරිය හඳුනාගැනීමට රක්වාන පොලිසිය මහජන සහාය පතයි. දැරිය ගැන තොරතුරක් වෙතොත් රක්වාන පොලිසියට දැනුම් දෙන ලෙස පොලිසිය ජනතාවගෙන් ඉල්ලීමක් කරයි. රක්වාන පොලිසියේ ස්ථානාධිපති ආර්. එම්. වයි. ආරියරත්න මහතා ගේ මෙහෙයවීමෙන් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083012</link>
    <topic>කිලිනොච්චිය දිසාවේ කුඹුරු අක් : 54,000ක් ලබන මහ කන්නයේ වී වගාවට සූදානම් කරයි</topic>
    <author>ජයසිරි මුණසිංහ කිළිනොච්චියේ සිට</author>
    <content>කිළිනොච්චිය දිස්ත්‍රික්කයේ කුඹුරු අක්කර පනස්හතර දහසක් එළැඹෙන මහ කන්නයේදී (2010 / 2011) වගාව සඳහා සූදානම් කොට ඇතැයි ඊයේ (29) අනාවරණය විය.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කිළිනොච්චිය දිස්ත්‍රික් ලේකම් කාර්යාලයේ ඊයේ පැවැති දිස්ත්‍රික් සංවර්ධන කමිටු රැස්වීමේදී මේ කරුණු අනාවරණය විය.වසර තිහකට පසුව කිළිනොච්චිය දිස්ත්‍රික්කයේ මේසා විශාල බිම් ප්‍රමාණයක් වගා කටයුතු සඳහා සූදානම් කිරීමට හැකි වී තිබෙනුයේ යුදමය තත්වය නිමා කළ බැවිනි.කුඹුරු අක්කර 54,000ට අමතරව තවත් අක්කර 4000ක වෙනත් බෝග වර්ග වගා කිරීමට ද මෙවර පියවර ගන්නා බව සංවර්ධන කමිටු රැස්වීමේදී අනාවරණය විය.වගාවට අවශ්‍ය උසස්ම තත්ත්වයේ බිත්තර වී අනෙකුත් බෝග, ගොවිබිම් සකස් කිරීමට අවශ්‍ය ට්‍රැක්ටර් ගොවි උපකරණ, පොහොර යනාදිය උපරිමයෙන් ගොවි ජනතාවට ලබාදීමට පියවර ගන්නැයි මෙහිදී බැසිල් රාජපක්ෂ මහතා අදාළ නිලධාරීන්ට කියා සිටියේය.කොටි ත්‍රස්තවාදීන්ගේ ග්‍රහණයෙන් මිදුණු කිළිනොච්චිය දිස්ත්‍රික්කයේ නවෝදයක් ඇති වී තිබේ. ඒ අනුව අලුතින් ගොවිබිම් සකස් කිරීමටත් වගාවට අවශ්‍ය ජලය ලබාදීමටත් අවශ්‍ය කටයුතු මේ වනවිට නිර්මාණය වෙමින් පවතී.සුබසාධන මධ්‍යස්ථානවල තාවකාලිකව සිටි පිරිස අතුරින් බොොහී දෙනෙකු යළි මුල්ගම්බිම්බලා පැමිණ පදිංචි වී ඇත. ඔවුන්ට අවශ්‍ය ජලය, විදුලිය, නිවාස, මං මාවත් හා ජීවනෝපාය තත්ත්වයන් නැංවීමට රජය කටයුතු කොට තිබේ.ඒ අනුව අලුතින් රජයේ කාර්යාල, බැංකු හා මුල්‍ය පහසුකම් , යනාදිය සපයා ඇත. නැවත පදිංචි වූවන්ට තිරසාර ලෙස ආර්ථික දියුණුවක් ලබා ගැනීම සඳහා අවශ්‍ය දිරි ගැන්වීම් අරඹා තිබේ. ඔවුන්ට නිවාස තනා ගැනීමට සිමෙන්ති, සෙවිලි තහඩු යනාදිය රජය නොමිලේ ලබා දී ඇත.රාජ්‍ය හා රාජ්‍ය නොවන සංවිධානවල සහාය මත මෙහි සාමාන්‍ය ජන ජීවිතය නැවැත යහපත් තත්ත්වයට පත්වෙමින් තිබේ.මුළු කිළිනොච්චිය දිස්ත්‍රික්කයම ආවරණය වන පරිදි දැනටමත් අධ්‍යාපන, සෞඛ්‍ය යන අංශවල විශාල දියුණුවක් ඇති වී තිබේ.එවැනි තත්ත්වයක් ඇති කිරීමට මුල් වූ රජයේ සේවකයන්ට, ආරක්ෂක අංශවල සැමදෙනාට බැසිල් රාජපක්ෂ මහතා මෙහිදී සිය ස්තුතිය පළ කෙළේය.මෙම අවස්ථාවට අමාත්‍යවරුන් වන ඩග්ලස් දේවානන්ද, පාඨලී චම්පික රණවක, පී. දයාරත්න, උතුරු පළාත් ආණ්ඩුකාර ජී.ඒ.චන්ද්‍රසිරි ජනාධිපති උපදේශක චන්ද්‍රා ප්‍රනාන්දු මහත්වරුද ආර්ථික සංවර්ධන අමාත්‍යාංශයේ හා නැවත පදිංචි කිරීමේ අමාත්‍යාංශයේ නිලධාරීහුද කිළිනොච්චිය මහාදිසාපතිනි රූපවදි කේදීස්වරන් මහත්මියද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083013</link>
    <topic>වැල්ලේදී මාළු මිල තීරණය කරන මුදලාලිලාගේ ක්‍රමය අහෝසි කරනවා</topic>
    <author>චන්ද්‍රිකා පෙරේරා</author>
    <content>මත්ස්‍ය සම්පත සංරක්ෂණය කැර ගනිමින් තහනම් ආම්පන්න භාවිතයෙන් තොරව නිවැරැදි ක්‍රමවේද අනුව මසුන් නෙලා ගතයුතු බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.ඇමැතිවරයා එසේ පැවැසුවේ පාණදුර, බේරුවල, මතුගම හා වාද්දුව ප්‍රදේශවල ඉෆාඩ් ආයතනයේ ව්‍යාපෘති ආධාර මත සිදුකළ සංවර්ධන ව්‍යාපෘති ගණනාවක් ජනතා අයිතියට පත් කරමින් පැවැති උත්සවයකදීය.මේ වන විට වාර්ෂික මත්ස්‍ය අස්වැන්න මෙට්‍රික් ටොන් 339000 ක් බවත් 2013 වසර අවසන් වන විට එය මෙට්‍රික් ටොන් 686000 ක් දක්වා ප්‍රවර්ධනය කළයුතු බවත් ඇමැතිවරයා සඳහන් කෙළේය.මේ සඳහා දකුණු මුහුදේ පමණක් මසුන් නෙලීම ප්‍රමාණවත් නොවන අතර කිලෝමීටර් 25 ක වෙරළාසන්න මුහුදු තීරය ඉක්මවා ගැඹුරු හා ජාත්‍යන්තර මුහුද තරණය කොට මසුන් නෙලා ගැනීමේ කාර්යය වැඩි දියුණු කර ගැනීමේ ක්‍රමවේදයක් ක්‍රියාත්මක කරන බව සේනාරත්න මහතා පැවැසුවේය.ධීවර කර්මාන්තයට අවශ්‍ය බහුදින යාත්‍රා හා විශාල නෞකා අප සතු නොවන බැවින් විදේශ සමාගම් සමඟ සාකච්ඡා කැර ඒවා ලබා ගැනීමට සැලැසුම් කැර තිබේ.මේ අනුව විශාල මත්ස්‍ය අස්වැන්නක් ලංකා වෙළෙඳපොළ සතුකර ගත හැකි බව පෙන්වා දෙන ඇමැතිවරයා අතළොස්සක් වූ මුදලාලිලා වැල්ලේදී මාළු මිල තීරණය කිරීම නතර කිරීමට පියවර ගන්නා බවද සඳහන් කරයි. මාළු මිල ධීවර සංස්ථාව හා සතොස විසින් තීරණය කිරීමේ පරිසරයක් නිර්මාණය කරන බවද හෙතෙම කීය.මසකට ලක්ෂ හතර හමාරක වැටුපකට ධීවර කාර්මික පුහුණු ශ්‍රමිකයන් කැනඩාවෙන් ඉල්ලා ඇතත් ඒ සඳහා පුහුණු කාර්මිකයන් අප සතු නොවන බවත් සාගර විශ්ව විද්‍යාලය මඟින් ශ්‍රමිකයන් පුහුණු කිරීමට පියවර ගනිමින් සිිටින බවත් ඇමැතිවරයා පවසයි.මේ වසරේ දෙසැම්බර් 31 වන විට අලුතින් ඉදිකෙරෙන ධීවර වෙළෙඳසල් ප්‍රමාණය සියය ඉක්මවන බවද ලබන වසර වන විට කෝප් සිටි ඇතුළු සියලු ප්‍රදේශවල ධීවර සංස්ථා වෙළෙඳසල් පිිහිටුවන අතර එය 250 දක්වා ව්‍යාප්ත කිරීමට බලාපොරාත්තු වන බවද සඳහන් කෙළේය.එදිනට වැල්ලේදී මාළු මිල තීරණය කිරීම අහෝසි කෙරෙන බව පෙන්වා දෙයි. අද වන විට දියඹට යන යාත්‍රාවල නිවැරැදි පරිපාලනයක් නැති අතර ඒ සඳහා මුළු සාගර කලාපයම අධීක්ෂණය වන තම ප්‍රදේශ හඳුනා ගත හැකි වී එම්. එස්. තාක්ෂණය අප රටට ලබා ගැනීම සඳහා කටයුතු කරන බව සේනාරත්න මහතා පවසයි.යූරෝ මිලයන 11 කට මේ තාක්ෂණය ලබා ගැනීමට සූදානමක් කලින් තිබුණද එය යූරෝ මිලියන තුන දක්වා අඩුකර ගැනීමට තමන්ට හැකි වූ බවත් පහසු ක්‍රමයට මාසිකව ගෙවීම සඳහා එය ලබා ගන්නා බවත් හෙතෙම කීය.මුහුදු කූඩැල්ලන් සඳහා විශාල ඉල්ලුමක් අතර මව් යාත්‍රා යොදා ගනිමින් අස්වනු නෙලන ධීවරයාට පහසුව සැලසීම මඟින් මත්ස්‍ය අස්වැන්න නෙලා ගැනීම වැඩිකර ගැනීමටද ක්‍රියාකරන බවත් එවැනි යාත්‍රා ලබා ගැනීමට දැනටමත් ඉල්ලුම් කැර තිබෙන බවත් සඳහන් කෙළේය.යාන්ත්‍රික බෝට්ටු නිපදවීමේ විශාලම වැඩපළ මේ 30 දා බේරුවල දී ආරම්භ කරන බවද ටින්මාළු නිෂ්පාදනය කිරීමේ කර්මාන්ත ශාලා හතරක් ද ආරම්භ කිරීමට පියවර ගන්නා බවද පැවැසූ සේනාරත්න මහතා ජෝන් කීල්ස් ආයතනය තව මසක් ඇතුළතදී එක් ටින් මාළු කර්මාන්ත ශාලාවක් ආරම්භ කිරීමට සැලැසුම් කැර තිබෙන බව කීය.මේ ව්‍යාපෘති සඳහා ඉෆාඩ් ආයතනය මඟින් රුපියල් ලක්ෂ 40 ක පමණ මුදලක් වැයකර තිබේ. එම මුදලින් රුපියල් ලක්ෂ 12 ක වියදමින් පාණදුර උයන් කැලේ ප්‍රජාශාලාවද ලක්ෂ නවයක් වැයකැර මාර්ගය සංවර්ධනයද, ලක්ෂ දහයක වියදමින් ළමා උයනද ඉදිකැර ඇත.මීට අමතරව වාද්දුව දම්පිටිගම මාර්ගය කොන්ක්‍රීට් කිරීමට රුපියල් ලක්ෂ නවයක්ද, මතුගම කළුතර මාර්ගයේ ගුණතිලක වත්ත නිවාස සඳහා 375000 ක් වටිනා ජල ටැංකියක් සාදා දීමද, උණගහකනත්තවත්ත විදුලි ව්‍යාපෘතිය සඳහා රුපියල් ලක්ෂ දෙකක්ද බේරුවල කොට්ඨාසයේ නිවාස ආධාර සඳහා 250000 ක මුදලක්ද වැයකර ඇත.මේ සංවර්ධන ව්‍යාපෘති ජනතා අයිතියට පත් කිරීම මේ උත්සව අවස්ථාවට කළුතර දිස්ත්‍රික් පාර්ලිමේන්තු මන්තී‍්‍ර අධිකරණ නියෝජ්‍ය ඇමැති රෙජිමෝල්ඩ් කුරේ, කළුතර දිස්ත්‍රික් නියෝජ්‍ය අධ්‍යක්ෂ (ඉෆාඩ්) නීල් මුණසිංහ මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083014</link>
    <topic>රුපියල් මිලියන 100ක වියදමින්කොළඹ සංවර්ධන ව්‍යාපෘති 170ක්</topic>
    <author>චන්දිමා එදිරිමාන්න</author>
    <content>රුපියල් මිලියන සියයක් වැය වන සංවර්ධන ව්‍යාපෘති 170ක් හා නිවාස ව්‍යාපෘති 62ක් කොළඹ නාගරික ජනාවාස කේන්ද්‍ර කොට ගනිමින් ඇරඹීමට රජය පියවර ගෙන තිබේ.එම වැඩසටහන කොළඹ නවගම්පුර දී පෙරේදා 28 ආරම්භ කෙරිණි.නාගරික අඩු පහසුකම් භුක්ති විදින ජනතාවගේ පොදු පහසුකම් නංවාලීමේ අරමුණින් මේ වැඩපිළිවෙළ, ඉදිකිරීම්, ඉංජිනේරුසේවා, නිවාස හා පොදු පහසුකම් අමාත්‍යාංශය මගින් ක්‍රියාවට නංවන අතර එම වැඩසටහන ක්‍රියාවට නැංවීමට රජය මගින් රුපියල් මිලියන 35ක මුදලක් ලබා දී තිබේ.ඔක්තෝම්බර් 04 වැනිදාට යෙදෙන ලෝක ජනාවාස දිනය නිමිති කොට ගෙන මේ වැඩසටහන් අරඹන බව, විෂයභාර ඇමැති විමල් වීරවංශ මහතා පැවසීය.බත්තරමුල්ල සෙත්සිරිපායේ පිහිටි ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයේ ඊයේ (27) පැවැති මාධ්‍ය හමුවේදී ඇමැතිවරයා එම කරුණු අනාවරණය කෙළේය.එහිදී අදහස් දක්වමින් ඇමැතිවරයා කියා සිටියේ, රුපියල් මිලියන 35ක් මුදලින් වැය කළද, රුපියල් මිලියන 100ක වටිනාකමින් යුතු සංවර්ධන කටයුතු මෙමගින් ඉටුවන බවයි.නාගරික අඩු පහසුකම් සහිත නිවාසවල ජනතාවගේ මල අපවහන පද්ධති පිළිසකර කිරීම, ප්‍රජා ශලා අලුත්වැඩියාව, මාර්ග පිළිසකර කිරීම ජලය බැසයන කාණු පද්ධති පිළිසකර කිරීම, විදුලිබල අවශ්‍යතා, ජල සැපැයුම, සෞඛ්‍ය ප්‍රශ්න ආදි අවශ්‍යතා මෙහිදී ඉටු කර දීම සිදු කරයි.මේ වැඩසටහනේ ප්‍රථම අදියර අද (28) පෙ.ව. 10.00ට කොළඹ නවගම්පුර නිවාසවලින් ඇමැති විමල් වීරවංශ මහතාගේ ප්‍රධානත්වයෙන් ඇරැඹීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=n10083015</link>
    <topic>මෙතෙක් හමුවී නැතිසොහොන් ගෙයක් උඩුමාගම</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ලංකාවේ මෙතෙක් කිසිදු ප්‍රදේශයකින් හමු නොවූයැයි සැලකෙන ඉතා පැරණි සොහොන් ගෙයක් ලෙස අනුමාන කළහැකි ස්ථානයක් හෙට්ටිමුල්ල උඩුමාගම ප්‍රදේශයෙන් සොයාගැනීමට පුරාවිද්‍යා දෙපාර්තමේන්තුව සමත්ව සිටී.පුරා විද්‍යා දෙපාර්තමේන්තුවට ලැබුණු තොරතුරකට අනුව උඩුමාගම ප්‍රදේශයේ කඳුමුදුනක පිහිටි ගෙවත්තකින් මේ ස්ථානය සොයාගෙන ඇති අතර, සබරගමු පුරාවිද්‍යා සහකාර අධ්‍යක්ෂ තිස්ස මදුරප්පෙරුම මහතාගේ උපදෙස් පරිදි කෑගල්ල දිස්ත්‍රික් පුරාවිද්‍යා සහකාර නිලූකා කුමාරි මහත්මිය සහ ජ්‍යෙෂ්ඨ කාර්මික නිලධාරී එස්.එම්.ඒ.කේ. සමරප්පෙරුම මහතා ඇතුළු පිරිසක් මෙම ස්ථානය පරීක්ෂාවට ලක්කර එය ආරක්ෂා කිරීමට පියවරගෙන තිබේ.කලින් ජනවසමට අයත්ව තිබී පසුව ඉඩම් නොමැති ජනතාව අතර කැබලිකර බෙදා දී ඇති ඉඩම් කොටසකින් මේ සොහොන් ගෙය බවට අනුමාන කරන ස්ථානය හමු වී ඇත. කුඩා ගල් තලාවක් ඉවත් කිරීමේ දී අඩි එක හමාරක් පමණ වූ කවුලුව දැක තිබේ.ගමේ පැරැන්නකු වන ජී.ජී. මොහොට්ටි (83) මහතාමම අවුරුදු 35ක් විතර මේ වත්තේ වැඩ කළා. මේ වත්ත අමරසූරිය කොම්පැණියට අයත් එකක් පස්සේ මේ ඉඩම ජනවසමට අරන් එක් අයෙකුට අක්කර කාල බැගින් බෙදලා දුන්නා.මම දන්න කාලෙක මේ වත්තේ වලක් හාරපු බවක් දන්නේ නෑ. මේ වලේ හැටියට විශාල පස් ගොඩක් තියෙන්න ඕනෑ. නමුත් එහෙම දෙයක් දැක්කෙත් නෑ. ඒ නිසයි මම හිතන විදිහට මෙය පුරාණ කාලයේ කරපු දෙයක් කියලයි හිතෙන්නේ.පුරාවිද්‍යා ජ්‍යෙෂ්ඨ කාර්මික නිලධාරී එස්.එම්. ඒ. කේ. සමරප්පෙරුම මහතා හුණු සිමෙන්ති භාවිතය පටන් ගැනීමට පෙර යුගයේ කර ඇති සොහොන් ගෙයක් ලෙස මෙය අනුමාන කළහැකියි.යැයි පුරාවිද්‍යා ජ්‍යෙෂ්ඨ කාර්මික නිලධාරී එස්.එම්.ඒ. කේ. සමරප්පෙරුම මහතා පවසයි.   .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008301</link>
    <topic>නින්දවුර් ආයුර්වේද රෝහලේ ප්‍රමාණවත් පහසුකම් නැතිව රෝගීන්ට කරදර</topic>
    <author>අම්පාර විශේෂ - එල්. දෙහිගොල්ල</author>
    <content>කල්මුණ නින්දවුර් ප්‍රදේශයේ පිහිටි රජයේ ආයුර්වේද රෝහලේ අඩුපාඩු රැසක් ඇතැයි රෝහල් කාර්ය මණ්ඩලය හා ජනතාව පෙන්වා දෙති.මීට වසර තුනකට පෙර මේ රෝහල ආරම්භ වුණි. නේවාසිකව ප්‍රතිකාර ලබා ගන්නා රෝගීන්ට ගැටලු රැසක් මතු වී තිබේ. ඉතා අබලන් තත්ත්වයේ තිබෙන පරණ ගොඩනැල්ලක රෝහල පිහිටුවා ඇතත් එය ඉක්මනින් ප්‍රතිසංස්කරණය කළ යුතුව ඇත.එක් දිනකට බාහිර අංශයෙන් ප්‍රතිකාර ලබා ගන්නා රෝගීන් සංඛ්‍යාව 90කට වැඩිය. නේවාසිකව ප්‍රතිකාර ලබා ගැනීමට රෝගීන් විසිපස් දෙනකුට පහසුකම් ඇත. බටහිර වෛද්‍ය ක්‍රමවලින් සුවය නොලැබූ විවිධ රෝගීන් මේ රෝහලට පැමිණීම දිනෙන් දින වැඩි වී ඇත.කල්මුණ, එරගම, අක්කරපත්තු, පොතුවිල්, මඩකළපුව, අම්පාර වැනි ප්‍රදේශවල ජනතාව පැමිණ මෙයින් ප්‍රතිකාර ලබා ගනිති. අනුරාධපුර, පොළොන්නරුව වැනි ඈත ප්‍රදේශවලින්ද රෝගීහු පැමිණෙති.ඇදුම, හිසරදය, පීනස, දියවැඩියාව, ගැස්ට්‍රයිටිස්, චර්ම රෝග, අංශභාගය, වාත රෝග, අධික රුධිර පීඩනය, ඉරුවාරදය, හිසකෙස් ගැලවීයාම ඇතුළු විවිධ රෝග සඳහා මෙහි ප්‍රතිකාර කෙරේ. රෝහලේ පවතින විවිධ අඩුපාඩුකම් මධ්‍යයේ වුවත් ජනතාවට කරන සේවය ගැන ඒ සැම අගය කරති.නේවාසික රෝගීන්ට මේ රෝහලේ ඇත්තේ සීමිත ඉඩකඩකි.රෝහලේ මුළුතැන්ගෙයද ඉතා අබලන් ය.සියලු නේවාසික රෝගීන් සඳහා ඇත්තේ වැසිකිළි තුනක් පමණි. නාන ස්ථාන කිසිසේත්ම ප්‍රමාණවත් නැත. විදුලි පංකා ශීතකරණ පහසුකම් නැත. රෝගීන් සඳහා කබඩ්, අල්මාරි, පුටු, මේස වැනි භාණ්ඩ ද ප්‍රමාණවත් නැත.නේවාසිකව ප්‍රතිකාර ලබන රෝගියකු වන හානිෆා මෙසේ කීය.අවුරුදු තුනක් තිස්සේ ඔලුවේ කැක්කුමකට එක එක තැන්වලින් බෙහෙත් ගත්තා. ඒ කිසිම බෙහෙතකට අඩුවක් වුණේ නෑ. ඊට පස්්සේ තමා මේ රෝහලට ආවේ. දැන්නම් මගේ අසනීපය ගොඩාක් හොඳයි. ප්‍රතිකාර ;හාඳයි. රෝහලේ තියන අඩුපාඩු නිසා කරදරයි.එම්. රෂීක් මහතා - මගේ කකුල් දෙකම ඉදිමුණා. බෙහෙත් ගත්තට හරිගියේ නෑ. මේ රෝහලේ ප්‍රතිකාර හොඳ නිසා ආවා. දැන්නම් ගොඩාක් අඩුයි. නාගන්න රෙදි සෝදගන්න එහෙම හරිහැටි තැනක් නෑ.රෝහලේ සේවය කරන බෂිරා මහත්මිය මෙසේ කීවාය.මේ රෝහලට නේවාසිකව ප්‍රතිකාර ගන්න රෝගීන් වැඩි ප්‍රමාණයක් එනවා. ඒ අය නතර කර ගන්න පහසුකම් නෑ. වැඩි දෙනෙක් බෙහෙත් දීලා ගෙදර යවනවා. අපිට වුණත් ඇඳුම් මාරු කර ගන්නවත් තැනක් නෑ.අපටයි ලෙඩ්ඩුන්ටයි එකම වැසිකිළි තමා තියෙන්නේ.ස්ථානභාර වෛද්‍ය නිලධාරි කේ. එල්. එම්. නක්පූර් මහතා - මේ රෝහල ආරම්භ කරේ දිස්ත්‍රික් රෝහලට අයිති පරණ ගොඩනැගිල්ලක. ඒ නිසා ඉඩකඩ ඉතාම මදි. අපි හිතුවේ නෑ මෙතරම් විශාල රෝගීන් සංඛ්‍යාවක් එයි කියලා.ඈත පළාත්වලින් පවා රෝගීන් එන නිසා පහසුකම් සැලසීමේ ගැටලුවකට මුහුණ දෙනවා. මොන අඩුපාඩු තිබුනත් පුළුවන් විදිහට ප්‍රතිකාර කරනවා. ආයුර්වේද වෛද්‍ය ක්‍රමවලට ජනතාව ගොඩාක් දැන් නැඹුරු වෙලා.මේ රෝහල නවීන තාක්‍ෂණයෙන් යුතු උපකරණ යොදලා වැඩි දියුණු කරන්න ඕන. බෙහෙත් හදන්න, ආයුර්වේද වෛද්‍ය ක්‍රම පිළිබඳව හදාරන්න මේ ස්ථානය වැඩිදියුණු කරන්න සියලු දෙනාගේ උපකාර බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008302</link>
    <topic>පාළුවත්ත – කුදුම්බුව මාර්ගයේසංවර්ධන කටයුතු ළඟදීම නිමාවට</topic>
    <author>රඹුක්කන උතුර සමූහ – විපුල එස්. කුමාරතුංග රඹුක්කන මධ්‍යම – ඇන්තනි ජයමාන්න</author>
    <content>1978 වර්ෂයේ ආරම්භයත් සමඟ කිසිදු නඩත්තු කටයුත්තක් නොවූ පාළුවත්ත හරහා කුදුම්බුව කුරුණෑගල දක්වා මාර්ගය වසර 32කට පසු සංවර්ධනය කිරීමට සබරගමුව පළාත් සභාව පියවර ගෙන ඇත.සබරගමු පළාත් සභා කාර්ය නිශ්චිත සංවර්ධන ප්‍රදාන මුල්‍ය අනුග්‍රහයෙන් හේවාදිවෙල තලම්පිටිය මාර්ගය සංවර්ධනය කිරීම සඳහා රුපියල් 5339896ක මුදලක් වෙන් කරමින් මාර්ගයේ සංවර්ධන කටයුතු ආරම්භ කරමින් වැඩ නිම කිරීමටද ආසන්නව තිබේ.හිටපු සමාජසේවා ඇමැතිවරයාද වූ දිවංගත අශෝක කරුණාරත්න මහතා විසින් ඉදිකළ මේ මාර්ගය තාරදමා වැඩ අවසන් කිරීමෙන් පසු 1985 වර්ෂයේ රඹුක්කන සිට පාළුවත්ත දක්වාත්, කුරුණෑගල සිට කුදුම්බුව හරහා හේවාදිවෙල තෙක් බස් රථ ධාවනය ආරම්භ කෙරිණි.මේ මාර්ගය වසර දහයකට අධික කාලයක් තිස්සේ වරින්වර අබලන් වෙමින් බස් රථ ධාවනය ඇණහිටින තත්ත්වයට පත්විය. එවන් වකවානුවක 2006 වර්ෂයේ වැලිගමුව සිට පාළුවත්ත දක්වා කොටස සංවර්ධනය කිරීමට සබරගමුව පළාත් ප්‍රධාන ඇමැති මහීපාල හේරත් මහතා පියවර ගත් නිසා වසර 32 කට පසු කුරුණෑගල දක්වාම මාර්ග පහසුකම් සලසා දීමට හැකිවුණි.මෙලෙස සංවර්ධනය කෙරෙන මේ මාර්ගය පිළිබඳව කුරුණෑගල තලම්පිටිය ශ්‍රී සුදර්මානන්ද පිරිවෙනෙහි පරිවෙණාධිපති තලම්පිටියේ සුමනසිරි හිමියෝ මෙසේ කීහ.තලම්පිටිය පිරිවෙනහි අධ්‍යාපනය හදාරන සිසුන්ගෙන් වැඩි පිරිසක් එන්නේ හේවාදිවෙල, සියඹලන්ගමුව, පාළුවත්ත, යන ප්‍රදේශවල සිටයි. ඒ දවස්වල මාර්ග පහසුකම් නැතිව කරදරවලට මුහුණ දුන්නා. ඒ වගේම පිරිවෙනේ උගන්වන ගුරු මහත්වරුන් කීප පොලක් මේ ප්‍රදේශයෙන් එනවා. දැන් ඒ ඔක්කොම ඉවරයි.එස්. ගාමිණී ජයසිංහ මහතා - වසර කීපයක් මේ මාර්ගයේ හයර් ගියේ ගන්න මුදලට වඩා ලොකු පාඩුවක් දරමින්. මාර්ගයේ තිබුණු වළවල්වලට වැටිලා ත්‍රීවීල් එක වැඩි දවසක් ගරාජ් එකට ගෙනගොස් හදන්න වුණා.මාර්ගය අබලන් නිසා කලක් මේ මාර්ගයේ බස්රථ ධාවනය නැවතුණා.සියඹලන්ගමුවේ ධම්මසිරි හාමුදුරුවන් සමඟ ගමේ තරුණ වැඩිහිටි සියල්ල එකතුවෙලා පාරේ වළවල් ශ්‍රමදානයෙන් හදලා බස් ධාවනයට සුදුසු ආකාරයට පාර හදලා දුන්නා.පාළුවත්තේ පදිංචි ඇස්. ඩබ්ලිව්. කීර්තිසේන මහතා - 78 වර්ෂයේ තමයි මේ පාර මුලින්ම හැදුවේ. පාර හදලා මුලින්ම බස් එකක් දැම්මා. එදා සිට කාලයක් මේ මාර්ගයේ කිසිදු ගැටලුවක් නැතුව බස්රථ මෙන්ම වෙනත් රථවාහන ධාවනය කළා.පස්සේ මීට වසර පහ හයකට වාගේ කාලයක් තිස්සේ මාර්ගය හොඳටම අබලන්වෙන්න පටන් ගත්තා. දැන් ගමේ අය ගේ ඉල්ලීමකට අනුව පාළුවත්ත සිට හැටගල්ගේ සබරගමුව මායිම දක්වා මාර්ගය සංවර්ධනය වේගවත්ව සිදුවෙමින් පවතිනවා.අළුගොල්ල ශ්‍රී සුමිත්ත්‍රාරාම විහාරාධිපති සියඹලන්ගමුවේ ධම්මසිරි හිමි:- කාලයක් තිස්සේ මේ මාර්ගය ඉතාම අබලන් තත්ත්වයේ තිබියදී ප්‍රදේශයේ ස්වේච්ඡා සංවිධාන එකතුවෙලා ශ්‍රමදාන මාර්ගයෙන් සකස්කළා.පස්සේ නැවතත් මාර්ගය කැඩී බිඳී ගිය නිසා අපි ගමේ පිරිසක් එකතුවෙලා රඹුක්කන ප්‍රාදේශීය සභා මන්ත්‍රී උදය තිලකරත්න මහතා හමුවෙලා මේ මාර්ගය සංවර්ධනය කිරීම පිළිබඳව සාකච්ඡා කළා. දැන් පාරේ වැඩ ගොඩක් අවසන් ඉදිරියේදී මේ ප්‍රදේශයේ ජනතාවට කිසිදු බාධාවකින් තොරව රඹුක්කනටත්, කුරුණෑගලටත් ගමන් බිමන් යෑමට පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008303</link>
    <topic>මාම්පිට පුරාණ ගල්ලෙන් විහාරය රැක ගනිමු</topic>
    <author>කෑගල්ල දිස්ත්‍රික් සමූහ – දයාරත්න බණ්ඩාර</author>
    <content>ක්‍රි. පූ. 103දී ඉදිකරන ලද දැදිගම මාම්පිට පුරාණ ගල්ලෙන් රජමහා විහාරයට පුරාවිද්‍යා දෙපාර්තමේන්තුවේ ඇස යොමුවිය යුතුව ඇත. කොළඹ මහනුවර මාර්ගයේ යට්ටෝගොඩින් බෙලිගල මාර්ගයේ කි. මී. එකහමාරක් පමණ ගියවිට මේ පූජනීය ස්ථානය පිහිටා තිබේ.අඩි හයසියයක් පමණ උස්වූ වනදුර්ග ගිරිදුර්ගවලින් වටවූ රමණීය ගල්තලාවක මේ පූජනීය ස්ථානය ඉදිකරන ලද්දේ වළගම්බා රජතුමා විසින් බව කියැවේ.ශ්‍රී ලංකාවෙ කාසි භාවිතය ආරම්භ කරන ලද්දේ ක්‍රි. පූ. දෙවැනි තුන්වැනි සියවස්වල බවට මෙහි ඇති ශිලා ලිපියෙන් පෙන්නුම් කැරේ. අක්කර දහ හතක පමණ භූමියක ගල්තලාවක් මත පිහිටි මේ ස්ථානයේ අඩි සියයක් පමණ දිග කැටයම් සහ කටාරම් යොදා විහාර මන්දිරය ඉදිකර ඇත.ඊට යාබදව ගල් ගෙයක්ද ඇත. ගල් ගෙයට ඇතුළුවන ස්ථානයේ ආවාස මන්දිරය ගලින්ම ඉදිකිරීම කැපීපෙනෙන ලක්ෂණයකි. මෙහි ඇති ගල් විහාරගේ සැතපෙන පිළිමයක්, දොළොස් රියන් ඔත්පිළිම, හිටි පිළිම, දේව රූප සහ මකර තොරණක්ද තිබේ.මහනුවර යුගයට අයත් සිවිලිම් චිත්‍ර බිතු සිතුවම් ද මනාව සකසා ඇත. දැනට විහාර මන්දිරයේ සැතපෙන පිළිමගේ තවත් පිළිම දෙකක කොටස් ගැලවීයාමට පටන්ගෙන ඇත.ගල් පර්වතයේ ගලක් පුපුරායාම නිසා විහාර මන්දිරයේ ජල කාන්දුවීමක්ද සිදුවේ.එමනිසා සිවිලිම් චිත්‍ර හානිවීමට ලක්ව ඇත. අවුරුදු දෙදහස් එකසියයකට උරුමකම් කියන මේ ස්ථානය ආරක්ෂා කිරීම බෞද්ධයින් වන අපගේ යුතුකමකි.මාම්පිට විහාරාධිපති හා ශ්‍යාමෝපාලි මහා නිකායේ අස්ගිරි පාර්ශ්වයේ සතර කෝරල මහ දිසාවේ බෙලිගල් කෝරලයේ ප්‍රධාන සංඝනායක යටිගල්ඔළුවේ විමලරතන හිමියෝ මෙසේ කීය.ඈත අතීතයකට උරුමකම් කියන මෙහි ඇති චිත්‍ර පිළිම අගනා වස්තූන් ලෙස සැලකිය හැකියි. මෙහි දෙස් විදෙස් සංචාරකයෝ ද පැමිණෙනවා. මෙහි අඩුපාඩු ද තිබෙනවා.රජයේත්, පෞද්ගලික ධන පරිත්‍යාගශීලීන්, දායක සභාවේත් කැපවීම මත මෙහි නව ඉදිකිරීම් කිරීමට සැලසුම් කර තිබෙනවා.මගේ පාලන කාලය ඇතුළත මෙහි සියලු වැඩ කටයුතු අවසන් කර පූර්ණ පිං බිමක් කිරීම එකම අරමුණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008304</link>
    <topic>හොරණ හඳපාන්ගොඩ ජනකලා කේන්ද්‍ර භූමිය වල්බිහි වෙලා</topic>
    <author>හොරණ සමූහබන්ධුල ආර්. ගුලවත්ත</author>
    <content>අභාවප්‍රාප්ත හඳපාන්ගොඩ - කොටිගල ආචාර්ය සරත්චන්ද්‍ර ජයකොඩි සූරීන්ට උපහාර දක්වමින් හොරණ ප්‍රාදේශීය සභාව මගින් සරත්චන්ද්‍ර ජයකොඩි ගුණසමරු කමිටුවේ සම්බන්ධීකරණයෙන් හොරණ - හඳපාන්ගොඩ හන්දියට සමීපව ඉදිකළ ජන කලා කේන්ද්‍රයට අයත් ඉඩම වල්බිහිවීම ගැන ප්‍රදේශවාසීහු මවිතයට පත්ව සිටිති.සිංහල විශ්ව කෝෂයේ හිටපු කර්තෘ ප්‍රවීණ ගත්කතුවර ආචාර්ය සරත්චන්ද්‍ර ජයකොඩි සූරීන් විවිධ ක්ෂේත්‍රවලට අයත් පරිවර්තන කෘති විචාර ග්‍රන්ථ ගද්‍ය පද්‍ය සහ ළමා පොත් 64 ක් පමණ පළ කළේය.ඔහු ලියූ බිංදු බිංදු මල් ළමා පොතට හා තවත් කෘති රාජ්‍ය සම්මාන සහ සුවිශේෂ සම්මානයන්ට බඳුන් විය.රයිගම්පුරවරයෙන් බිහි වූ විවිධ ක්ෂේත්‍රවලට අයත් කලාකරුවන් ගෞරව උපහාර දැක්වීම අරමුණු කර ගනිමින් 2009 ඔක්තෝබර් මාසයේදී ආචාර්ය සරත්චන්ද්‍ර ජයකොඩි සම්භාවනා සාහිත්‍ය මහෝත්සවයක් හොරණ ප්‍රාදේශීය සභාව මගින් පැවැත්වූයේ ඉහත සඳහන් කළ ජන කලා කේන්ද්‍රයෙහිය.සාහිත්‍ය උත්සවය සඳහා ඉදිකළ තාවකාලික කුටි වසරක් ගතවීත් කඩා ඉවත් නොකිරීම නිසා ජන කලා කේන්ද්‍රයේ පරිසරය අසුන්දර තත්ත්වයට පත්ව ඇත.ස්මාරකය අසලද වල්බිහිවී ඇත. එළිමහන් රංගපීඨයද අපවිත්‍ර භාවයට පත්ව ඇත.පසෙකින් ගොඩ නගන්නට සැලසුම් කර ඇති මාතෘ සායන ශාලාවේ ඉදිකිරීම් කටයුතු අතරමග නතර වී ඇතැයි ප්‍රදේශවාසීහු පවසති. හොරණ - හඳපාන්ගොඩ මාර්ගයෙන් ජන කලා කේන්ද්‍රයට පිවිසෙන මාර්ගය ද සංවර්ධනය වී නැත.       .</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008305</link>
    <topic>මියගිය තාත්තා බණ අහන්න ඇවිත්</topic>
    <author>මිනුවන්ගොඩ සමූහසිරිසේන අත්තනායක</author>
    <content>වටිනාපහ ගමේ විකට වැඩ කළ පුද්ගලයකු ලෙස ඒබ්‍රහම් සිංඤෝ (ඒබරන් ආතා) ප්‍රසිද්ධය.නවසිය පනස් ගණන්වල ගමේ වයෝවෘද්ධ පුද්ගලයකුගේ මරණයක් සිදුවිය. පවුලේ ඥාතීන් මරණයේ කටයුතු සිදුකොට හත්දොහේ දානයට සැරසුණි. චාරිත්‍රානුකූලව බණ කියන දින මියගිය ප්‍රාණකරුට වෙන්කළ විශේෂ තැනක පැදුරක් කොට්ටයක් තබා කන බොන දේ තබා බණ අසන්න අඬ ගැසීය.මේ චාරිත්‍රය අනුව ප්‍රාණකරුට බණ කියන බව පවසා කෑම පිඟාන තැබීම මියගිය අයගේ පුතෙකු වූ පොඩි සිංඤෝට පැවරුණි.ඔහු “තාත්තෙ තාත්තෙ, අද උඹ වෙනුවෙන් පියරතන හාමුදුරුවො බණ කියනවා. බණ අහන්න වරෙන්” කියා මියගිය අයට හඬ ගසන ලදී. මේ සිද්ධිය කෙරෙන විට ඒබරන් ආතා අසල කැලෑවක සිට මියගිය අයගේ කට හඬින් “ආ පොඩි සිංඤෝ ද මම එන්නම් බණ අහන්න” කියා පවසන ලදී.මේ සිද්ධියෙන් නිවසේ අය බියට පත් වුණේ මියගිය අයගේ ආත්මය පැමිණ ඇතැයි සිතමිනි. ගෘහනියෝද කුස්සියේ නොසිට බණ කියන තැනට වී සිටියහ.මේ අතර ඒබරන් ආතාද කුස්සියට රිංගුවේය. කැවුම් මුට්ටිය අතට හසුවිය. එයින් අහුරක් දෙකක් ගෙන සරමේ රඳවාගනිමින් ලිප උඩ නටමින් තිබූ වතුර හැලියට ගොරකා අහුරක් දමා ඉදිරිපසින් විත් බණ අසන්න විය.බණ හමාර වූ පසු ගෘහණියෝ පැමිණ ගිලන්පස හාමුදුරුවන්ට පිළිගැන්වීය. හාමුදුරුවෝ ගිලන් පස උගුරක් කටට ගෙන එය යළි පඩික්කමට දමා ගිලන් පස නොබීම පිටට ගියහ. පසු කලෙක මේ සිද්ධිය අනාවරණය වුවද ඒබරන් ආතාට විරුද්ධ යමක් කිරීමට කිසිවකු ඉදිරිපත් නොවුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008306</link>
    <topic>බේරුවල අවට ප්‍රදේශ රැසකපහතරට එළවළු වගාව සාර්ථකයි</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>බේරුවල පාඩාගොඩ හා අවට ප්‍රදේශවල ගොවීන් අතර පහතරට එළවුළු වගාව බෙහෙවින් ජනපි‍්‍රයවී තිබේ. මේ නිසා එළවළුවලට ඉහළ ඉල්ලුමක් පවතින අතර ගොවීන්ගේ අතමිට ද සරුවී ඇත.බේරුවල පාඩාගොඩ ගොවිජන සේවා බල ප්‍රදේශයට අයත් හෙට්ටිමුල්ල, අඹේපිටිය, වලතර, ගනේඅරඹ, හා ගල්හේන යන ප්‍රදේශවල පහතරට එළවළු වගාව ව්‍යාප්තවී තිබේ.පතෝල, බණ්ඩක්කා, රාබු, වැටකොළු, වම්බටු, හා නිවිති ආදී එළවළු වර්ග එම ප්‍රදේශවල හෙක්ටයාර එකසිය හැටක පමණ වගා කරනු ලැබේ.ගොවීන්ට අවශ්‍ය බීජ වර්ග කෘෂිකර්ම දෙපාර්තමේන්තුව මගින් ද ණය පහසුකම් ගොවිජන බැංකු මගින්ද ලබා දෙනු ඇත. ගොවීන්ගේ එළවළු නිෂ්පාදන මිලදී ගැනීම සඳහා වගා බිම් වලටම මේ දිනවල වෙළෙන්දෝ පැමිණෙති.මේ අතර හල්කඳවිල ගොවිජන සේවා බල ප්‍රදේශවල ද ගෙවතු වගාවක් ලෙස පහතරට එළවළු වගා කෙරේ.ඇළ මාර්ග ශුද්ධ පවිත්‍ර කිරීම නිසා ගොවීන්ගේ එළවළු වගා කටයුතුවලට ජල පහසුකම්ද ලැබී තිබේ. පහතරට එළවළු වගාව කළුතර දිස්ත්‍රික්කය පුරා ව්‍යාප්ත කිරීමට ක්‍රියා කරන බව දිස්ති‍්‍රක් ලේකම් එස්. හපුආරච්චි මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008307</link>
    <topic>බිරියගේ උතුම් පරිත්‍යාගය නිසා නිමල්ගේ දිවි සුරැකෙයි</topic>
    <author>බියගම විශේෂ රංජිත් අම්පිටියාවත්ත</author>
    <content>රංගන, ගායන, වාදන, මුර්ති, චිත්‍ර, ගීත රචනා වැනි කලා කුසලතාවලින් සපිරි ප්‍රවීණ පුවත්පත් කලාවේදී කැලණියේ ගෝනවල පදිංචි ආර්. ඒ. නිමල් මහතා වසර ගණනාවක් තිස්සේ රෝගාතුරව සිට දැන් සුවය ලබමින් සිටී.වකුගඩු නරක්වීම ඔහුට මුහුණදීමට සිදුවූ බරපතළ රෝගයයි. ශාරීරිකව දැනෙන විවිධ අපහසුතා නිසා රෝහල් වෙත ගොස් කරන ලද පරීක්ෂණ වලින් හෙළි වූයේ නිමල්ගේ වකුගඩුවක් ඉතාම දරුණු අයුරින් නරක් වී තිබෙන බවය.අලුතින් වකුගඩුවක් බද්ධ කළ යුතු බවත් එසේ නොවුවහොත් නිමල්ගේ ජීවිතය අනතුරේ බවත් වෛද්‍ය මතය විය.වකුගඩුවක් බද්ධ කිරීමට ලක්ෂ ගණනාවක් අවශ්‍යය. මුදල් පරිත්‍යාගශීලී හිතවතුන්ගෙන් ලබාගන්නට හැකි වුවත් වකුගඩුවක් සොයාගන්නේ කෙසේදැ’යි යන ප්‍රශ්නය ඉතා බැරෑරුම් විය.ඒ සඳහා උදව් පැතුවේය. පුවත්පත් මගින් පරිත්‍යාගශීලියකු සෙව්වේය. දැන් ඔහුගේ අභ්‍යන්තර ක්‍රියාකාරිත්වයට යාන්ත්‍රික උපකරණයක් අත්දණ්ඩේ සවිකර තිබේ.ටික කලක් ගත වන විට වකුගඩුවක් පරිත්‍යාග කිරීමට කැමති කෙනකු පැමිණියේය. ඔහු ඇඹිලිපිටිය ප්‍රදේශයේය. සැත්කමට අවශ්‍ය දින සූදානම් වන තුරු මේ පුද්ගලයා නවත්වාගන කෑම් බීම් ඇතුළු පහසුම් සපයමින් රු: ලක්ෂයකට අධික මුදලක් වැය කළේය.ඉල්ලන ඉල්ලන විට මුදල් දුන්නේය. ගතවූයේ මාස කීපයකි. ගමේ ගිහින් එන්නට ගිය ඇඹිලිපිටියේ පුද්ගලයා ඉන්පසු දක්නට නොලැබුණි. සොයාගැනීමට අපහසු වූයේය.නිමල්ගේ තත්ත්වය දිනෙන් දිනම අවදානම් පැත්තට නැඹුරු වූයේය. රෝගය දරුණුය. වකුගඩුවක් සොයාගැනීමේ බලාපොරොත්තු බිඳ වැටුණේය. නිමල්ගේ බිරියට මෙය ඉවසුම් නොදෙන වේදනාවක් වූයේය.රෝහල්ගතව සිටින ස්වාමි පුරුෂයාටත් තම දරුවන් දෙදෙනාටත් වෙනත් නෑදෑයකුටවත් නොකියාම ඇය අදාළ වෛද්‍ය වරුන් සොයාගොස් තමාගේ වකුගඩුවක් තම ස්වාමි පුරුෂයා සුවපත් කර ගැනීමට දෙන්නට අවශ්‍ය බව කීවාය. පරීක්ෂණ පැවැත්වූ වෛද්‍ය නිගමනය වූයේ ඇයගේ වකුගඩුවක් ඉතාම හොඳින් නිමල්ට ගැළපෙන බවය.වෛද්‍ය රුෂික ද ලැනරෝල්, සංජය - අර්ජුන - මහේෂී - අමිල - එරංග - අනූපමා - නුවන් නාලක - අබේධීර - චතුරංග ඇතුළු වෛද්‍ය කණ්ඩායමේ සහාය ඇතිව විශේෂඥ වෛද්‍ය මන්දික විජේරත්න මහතා අතින් වකුගඩු බද්ධ කිරීම නිම කළේය.නිමල්ගේ බිරිය මෙසේ කීවාය.“මම මහත්තයට වකුගඩුවක් දෙන කෙනෙකු සොයා වෙහෙසුණා. හොරුන්ටත් අසුවුණා. මුදලුත් නැතිවුණා. මහත්තයා දිනෙන් දින රෝගයෙන් අපහසුතා විඳින අයුරු බලාගෙන ඉන්න බැරිවුණා.ආදරයෙන් බැඳුණු සිත් මරණයෙන් කෙළවර වනතුරු තිබිය යුතුයි. සැමියයි, බිරියයි දෙදෙනෙක් වුණාට හදවතින් එක්ව ජීවත්විය යුතුයි. දැන් අපි දෙදෙනාම සුවයෙන් සිටිනවා. ආදරය කසාද ලියවිල්ලේ පමණක් සටහන් වෙන දෙයක් නොවෙයි.”.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=r1008308</link>
    <topic>බරාව රක්‍ෂිතයේ ජලාශි‍්‍රත නිම්නයසංචාරක කලාපයක් කිරීමට පියවර</topic>
    <author>හංවැල්ල විශේෂ ඩබ්ලිව්. නන්දසේන</author>
    <content>හංවැල්ල (සීතාවක), පාදුක්ක, හෝමාගම ප්‍රාදේශීය ලේකම් කොට්ඨාසවලට මායිම්ව පිහිටි අක්කර 9800ක විශාලත්වයෙන් යුත් බරාව රක්ෂිතයේ ජලාශි‍්‍රත නිම්නය පාරම්පරික ගොවි ගම්මානයක් ලෙස සංවර්ධනය කිරීමට බස්නාහිර පළාත් කෘෂිකර්ම හා පරිසර අමාත්‍යාංශය කටයුතු සකස් කර ඇත.පළාත් පරිසර ඇමැති උදය ගම්මන්පිල මහතාගේ යෝජනාවක් අනුව මේ භූමිභාගය පරිසරය විනාශ කරන්නන්ගෙන් මුදාගෙන ආර්ථිකමය වටිනාකමක් ඇති භූමි භාගයක් බවට පත්කර ප්‍රදේශයේ ජීවත්වන ගම්වාසීන්ගේ ආර්ථිකය පුනර්ජීවනය කිරීම මෙහි අරමුණ බව බරාව ජෛව විවිධත්ව පාරම්පරික ගොවි ගම්මානයේ ව්‍යාපෘති නිලධාරී එච්. එම්. කේ. හේරත් මහතා පැවැසීය.බස්නාහිර පළාත් කෘෂිකර්ම අමාත්‍යාංශයේ ලේකම් එච්. ඩී. කොඩිකාර මහතාගේ මෙහෙයවීමෙන් දැනටමත් මූලික කටයුතු සැලසුම්කර තිබේ. මුල් අදියරේදී අක්කර 444ක ජල පෝෂක ප්‍රදේශයක් සංවර්ධනය කිරීමට බලාපොරොත්තු වේ.මේසඳහා විදේශ ආයෝජන ලබා ගැනීමට ද සැලසුම් කර ඇත. ලබන ජනවාරි මාසයේදී වැවක් ඉදිකිරීමේ කටයුතු ආරම්භ කිරීමට වාරිමාර්ග දෙපාර්තමේන්තුවට පවරා ඇත.බරාව රක්‍ෂිතයේ ස්වභාවික සම්පත් උපරිම ලෙස ප්‍රයෝජනයට ගනිමින් මේ ප්‍රදේශවල ජීවත් වූ පැරැන්නන් වට්ටි, පෙට්ටි විවීම, පැදුරු විවීම, ධීවර කර්මාන්තය, වඩු කර්මාන්තය කරමින් ජීවිකාව ගෙන ගියහ.රක්‍ෂිතය මැදින් ගලාබසින කැලණි ගඟේ ප්‍රධාන අතු ගංගාව වූ පුස්ඇලිඔය ආශි‍්‍රත කුඩා ඇළ මාර්ගය ජල සම්පතින් අනූන බව ගම්වාසීහු පවසති. ඇළමාර්ග දෙපස සරුසාර පසින් උපරිම ප්‍රයෝජන ගැනීමට හැකිවීමත්, අනවසර පදිංචි ඉවත් කිරීමත් මගින් ප්‍රදේශයට ලැබෙන දියුණුවට ඉමහත් බව ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008301</link>
    <topic>මවුබිමේදී ඩිල්ෂාන් මුල්ම එක්දින ශතකය ලබයි</topic>
    <author>වර්නන් ගුණසේකර දඹුල්ලේ සිට</author>
    <content>ආක්‍රමණශීලී ආරම්භක පිතිකරු තිලකරත්න ඩිල්ෂාන් මවුබිමේදී සිය පළමු ජාත්‍යන්තර එක්දින ශතකය ඊයේ වාර්තා කරමින් ඉන්දියාවට එරෙහිව ලකුණු 74 ක ජයග්‍රහණයක් කරා ශ්‍රී ලංකාව ගෙන ගියේය. මේ ජයග්‍රහණයත් සමග රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැති තුන්කොන් ක්‍රිකට් තරගාවලියේ සූරයන් බවට ශ්‍රී ලංකාව පත් වූහ.ලකුණු 300ක ජයග්‍රාහී ඉලක්කයක් හඹා ගිය ඉන්දියාව ඕවර 46.5කදී ලකුණු 225 කට දැවී ගියේය. තිසර පෙරේරා ලකුණු 36කට කඩුලු 3 ක්ද සූරාජ් රන්දිව් ලකුණු 40කට කඩුලු 3 ක්ද බිඳ හෙලූහ.‘තරගයේ වීරයා’ වූ ඩිල්ෂාන්ගේ ලකුණු 110 ත් නායක කුමාර් සංගක්කාරගේ ලකුණු 71ත් වටා ශ්‍රී ලංකා ඉනිම ගොඩනැගිණි.ශ්‍රී ලංකා ජයග්‍රහණයේ යතුර වූයේ ඩිල්ෂාන් හා මහේල ජයවර්ධනගේ 121 ක ආරම්භක කඩුලු සබඳතාවයයි.3040 වැනි මේ ජාත්‍යන්තර එක්දින තරගය සඳහා ඉන්දියාව රවින්ද්‍ර ජඩේජා වෙනුවට පිතිකරු රෝහිත් ෂර්මා කැඳවා තිබිණි. ශ්‍රී ලංකාව පෙර තරගයට ක්‍රීඩා කළ කණ්ඩායම ම යොදවා තිබිණි.කාසියේ වාසිය දිනා ගෙන පළමුව පන්දුවට පහර දුන් ශ්‍රී ලංකාවට මහේල ජයවර්ධන හා තිලකරත්න ඩිල්ෂාන් ඉතාමත් සාර්ථක ආරම්භයක් ලබා දීමට සමත් වූහ. ප්‍රවීන් කුමාර්, මුතාෆ් පටෙල්, අශිෂ් නේරා හා ඉෂාන්ට් ෂර්මා යන ඉන්දියා වේග පන්දු යවන්නන්ට හොඳ හැටි බැට දුන් මේ ආරම්භක පිතිකරු යුගලය පළමු ඕවර 20 අවසන් වන විට ශ්‍රී ලංකා ඉනිම ලකුණු 120 දක්වා ඉහළට ගෙනැවිත් තිබිණි.වැඩියෙන් බැට කෑවේ ෂර්මා ය. ඔහුගේ පළමු ඕවර දෙකෙන් ලකුණු 20ක් ම උදුරා ගැනිණි. ඩිල්ෂාන් 12 වැනි ඕවරයේදී තරගයේ පළමු හයේ පහර එල්ල කළේ ද ෂර්මාට එරෙහිව ය. නේරාට හතරේ පහරක් එල්ල කරමින් ඩිල්ෂාන් ඔහුගේ ලකුණ් 50 වාර්තා කළේය. පන්දු 36කදී වාර්තා වූ එම ලකුණු 50ට හතරේ පහර 8 ක් හා හයේ පහරක් ඇතුළත්ව තිබිණි.මේ තරගයේදී මහේල ජයවර්ධන ජාත්‍යන්තර එක්දින ක්‍රිකට් ලකුණු 9000 පසුකළ තෙවැනි ශ්‍රී ලාංකික ක්‍රීඩකයා බවට පත් විය. ඊට කලින් සනත් ජයසූරිය හා අරවින්ද ද සිල්වා ලකුණු 9000 සම්පූර්ණ කර තිබේ. තරගයේ පළමු ඕවර 25 අවසන් වන විට ශ්‍රී ලංකාව කඩුලු 2 කට ලකුණු 142ක් ලබා ගෙන සිටියේය.ඉතාමත් වගකීමකින් යුතුව පිතිකරණයේ නියැළුනු තිලකරත්න ඩිල්ෂාන් 37 වැනි ඕවරයේදී ෂර්මාගේ පන්දුවකට ලකුණු 2 ක් ලබා ගනිමින් ඔහුගේ 8 වැනි ජාත්‍යන්තර එක්දින ශතකය වාර්තා කළේය.පන්දු 107 කින් වාර්තා වූ එම අගනා ශතකයට හතරේ පහර 11 ක් හා හයේ පහරක් ඇතුලත්ව තිබිණි. එය ඩිල්ෂාන් ආරම්භක පිතිකරු ලෙසින් ලබා ගත් 7 වැනි ජාත්‍යන්තර එක්දින ශතකයද විය.ඉන්දියා ඉනිමේ පළමු කඩුල්ල බිඳ හෙලුවේ ලසිත් මාලිංග ය. මාලිංග එම කඩුල්ල ලබා ගත්තේ ඔහුගේ 27 වැනි උපන් දිනයේ ය. කඩුලු රකින කුමාර් සංගක්කාර අතට උඩ පන්දුවක් දෙමින් දැවී ගියේ දිනේෂ් කර්තික්ය. ඒ අනුව, ඉන්දියාවේ පළමු කඩුල්ල පළමු ඕවරයේ අවසන් පන්දුවේදී මුළු ලකුණු 9 ට බිඳ වැටිණි.ශ්‍රී ලංකා පිලේ ලොකුම ජයග්‍රහණය වූයේ මේ තරගාවලියේ වඩාත් ම සාර්ථක පිතිකරුවාව සිටි ආක්‍රමණශීලී ආරම්භ පිතිකරු විරේන්ද්‍ර සෙවාග් අඩු ලකුණු ප්‍රමාණයකට දවා ගැනීමය. හයවැනි ඕවරයේ අවසන් පන්දුවේදී ඔහු ලකුණු 28කට දැවී ගියේ අපූරු අන්දමට ය.නුවන් කුලසේකර එවූ පන්දුවට සෙවාග් කඩුල්ල මුවා කළ බව රූපවාහිනියෙන් පැහැදිළිව දර්ශනය වුණද තරග විනිසුරු අසෝක ද සිල්වා එය දැවී යාමක් ලෙස තීරණය කළේ නැත. එය දැවී යාමක් ලෙසට තීරණය කරන ලෙසට ඉල්ලා ශ්‍රී ලංකා ක්‍රීඩිකයන් කෑගසද්දී සෙවාග් ලකුණක් කරා දිව යන්නට ගොස් ආපසු හැරුණේය. සෙවාග් දුවද්දී දැවී යාමකට හසු විය.හුදෙකලා සටනක නිරත වූ ඉන්දියා නායක මහේන්ද්‍ර සිං දෝනි පන්දු 100කට මුහුණ දී හතරේ පහර 5 ක් හා හයේ පහරක් සමග ලකුණු 67 රැස් කළේය. එය දෝනිගේ 37 වැනි ජාත්‍යන්තර එක්දින අර්ධ ශතකය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008302</link>
    <topic>ලෝක කුසලාන පිලට එන්න අයිතිවාසිකම් කාටවත් නෑ</topic>
    <author>වර්නන් ගුණසේකර දඹුල්ලේ සිට</author>
    <content>ලෝක කුසලාන ක්‍රිකට් තරගාවලිය සඳහා ශ්‍රී ලංකා කණ්ඩායම තේරීමේ දී එම කණ්ඩායමට ‘ඇතුළත් විය යුතුයි’ කියා කීමට කුමාර් සංගක්කාර වන තමා ට හෝ වෙනත් කිසිම ක්‍රීඩකයෙකුට අයිතියක් නැති බවත් අවශ්‍ය වන්නේ හොඳම සංයුතියකින් යුත් කණ්ඩායමක් තරගාවලියට ඉදිරිපත් කිරීම බවත් ශ්‍රී ලංකා ක්‍රිකට් නායකයා පෙරේදා අවධාරණය කර සිටියේ ය.රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැති තුන්කොන් ක්‍රිකට් තරගාවලියෙය් අවසාන තරගයේ දී ඉන්දියාව ලකුණු 74කින් පරදවමින් සූරයන් වීමෙන් පසුව පැවැති මාධ්‍ය හමුවේ දී සංගක්කාර එසේ ප්‍රකාශ කළේ ය.ඔහු එම ප්‍රකාශය කළේ දඹුල්ලේ තුන්කොන් ක්‍රිකට් තරගාවලිය වෙනුවෙන් ශ්‍රී ලංකා කණ්ඩායමට යළි කැඳවනු ලැබූ චාමර සිල්වා හොඳින් ක්‍රීඩා කළ බැවින් ලෝක කුසලාන ශ්‍රී ලංකා කණ්ඩායමට ඔහු ඇතුලත් කළ යුතු යැයි සිතනවාද? කියා නැගුනු ප්‍රශ්නයකට පිළිතුරු වශයෙනි.ලෝක කුසලාන තරගාවලියට පෙර ඔස්ට්‍රේලියාවේ දී තරග තුනක් හා මෙරට දී බටහිර ඉන්දීය කොදෙව් දූපත් සමග තරග පහක් වශයෙන් ජාත්‍යන්තර එක් දින තරග අටක් ශ්‍රී ලංකා පිලට ක්‍රීඩා කිරීමට තිබෙන බවත් ඊට අමතරව සෑම ජාතික ක්‍රීඩකයෙකු ම අනිවාර්යයෙන් සහභාගි විය යුතු අන්තර් – පළාත් ක්‍රිකට් තරගාවලියක් ද තිබෙන බවත් මතක් කර දුන් සංගක්කාර එම තරගවලදී දක්වන සුවිශේෂ දස්කම් මත එම ක්‍රීඩකයන්ගේ ලෝක කුසලාන ඉරණම රැඳී ඇති බව ද කියා සිටියේ ය.අන්තර් පළාත් තරග පැවැත්වෙන්නේ ලෝක කුසලාන තරග පැවැත්වීමට නියමිත ක්‍රීඩාංගණවල බැවින් ක්‍රීඩාකයනට එම තරගාවලිය ඉතාමත් වැදගත් වනු ඇති බව ද සංගක්කාර පෙන්නා දුන්නේ ය.එම තරගවල දී ශ්‍රී ලංකා ක්‍රිකට් සංචිතයේ ක්‍රීඩකයන් වැඩි වැඩියෙන් දස්කම් ප්‍රදර්ශනය කළොත් ලෝක කුසලාන ශ්‍රී ලංකා කණ්ඩායම තෝරා ගැනීම තේරීම් කමිටුවට ඉතාමත් අසීරු කාර්යයක් වනු ඇති බවත් යුගයේ අවශ්‍යතාව වන්නේ එය බවත් ශ්‍රී ලංකා නායකයා පවසා සිටියේ ය.එංගලන්තයේ ප්‍රාන්ත ක්‍රිකට් ක්‍රීඩාවේ නියැලී සිටින චමින්ද වාස් පන්දු යැවීමෙන් පමණක් නොව පිතිකරුවෙකු ලෙසින් ද විශිෂ්ඨ දස්කම් දක්වා ඇති බව කී සංගක්කාර මෙරට දී පමණක් නොව විදේශයන්හිදීත් දස්කම් දක්වන ශ්‍රී ලංකා ක්‍රීඩකයන් ගැන තේරීම් කමිටුව දැඩි අවධානයකින් පසුවන බව ද කියා සිටියේ ය. ‘නුවන් කුලසේකර සමග තරග කරන්න වාස්ට සිදු වෙනවා’ සංගක්කාර කීවේ ය.ලෝක කුසලාන තරගාවලියේ දී ශ්‍රී ලංකා ඉනිම ආරම්භ කිරීමට තිලකරත්න ඩිල්ෂාන් සමග මහේල ජයවර්ධන යොදා ගැනීම එක් විකල්පයක් වනු ඇති බව ශ්‍රී ලංකා ක්‍රිකට් නායකයා මෙහි දී ප්‍රථම වතාවට ප්‍රකාශ කළේ ය.අනෙක් ආරම්භක පිතිකරු පිළිබඳව ඩිල්ෂාන්ගෙන් විමසූ විට ඔහු කියා සිටියේ එම ක්‍රීඩකයා උපුල් තරංග ද? මහේල ජයවර්ධන ද? කියා තමාට වෙනසක් නැති බවය. ‘මගේ කලාපයට (ZONE)  පන්දුව වැටුනොත් මම ගහනවා’ දඹුලු තුන්කොන් තරගාවලියේ අවසාන තරගයේ වීරයා කියා සිටියේ ය.පෙරේදා තරගයේ දී ශතකය ලබා ගැනීමෙන් පසුව වෙනත් එවැනි අවස්ථාවලදී ට වඩා වැඩියෙන් පිත්ත වනමින් සිය ටී - ෂර්ට් එකේ පිටුපස සටහන් ව තිබූ අංකය නරඹන්නන්ට ප්‍රදර්ශනය කරමින් අමුතු තාලයෙන් ප්‍රීති වූයේ මන්දැයි නැගුනු ප්‍රශ්නයකට ඩිල්ෂාන් පිළිතුරු දුන්නේ මෙසේ ය.‘එය ශ්‍රී ලංකාවේ දී මා ලබා ගත් ප්‍රථම ජාත්‍යන්තර එක්දින ශතකයයි. මේ තරගාවලියේ පසුගිය තරග තුනේදී ම ශ්‍රී ලංකාව වෙනුවෙන් හොඳ ආරම්භයක් ලබා දෙන්න මට බැරිවුණා. ඒ නිසා ඒ ශතකය මට ඉතාමත් විශේෂයි.’.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008303</link>
    <topic>2018 පොදු රද මඩුලු ක්‍රීඩා උළෙලශ්‍රී ලංකාවට ගන්න ප්‍රබල උත්සාහයක්</topic>
    <author>ප්‍රින්ස් ගුණසේකර</author>
    <content>වසර 2018 දී පොදු රාජ්‍ය මණ්ඩලීය ක්‍රීඩා උළෙල හම්බන්තොට සූරියවැව ක්‍රීඩාංගණයේ පැවැත්වීමේ අවස්ථාව ලබා ගැනීමට සෑම උත්සාහයක්ම ගන්නා බව ක්‍රීඩා ඇමැති සී. බී. රත්නායක මහතා පැවැසීය.2008 පොදු රාජ්‍ය මණ්ඩලීය ක්‍රීඩා උළෙල පැවැත්වීමේ අවස්ථාව ලබා ගැනීමට ආසියාවෙන් ශ්‍රී ලංකාවේ හම්බන්තොට හා ඕෂනියා කළාපයෙන් ඔස්ට්‍රේලියාවේ ගෝල්ඩ් කොස්ට් නරගය වෙනුවෙන් ලංසු තබා ඇත. පැවැත්වෙන රට පොදු රාජ්‍ය මණ්ඩලයීය සාමාජික රටවල ඡන්දයෙන් තීරණය කෙරෙන අතර එම ඡන්දය විමසීම නොවැම්බර් 11 දා කෙදෙව් දූපත් රටක් වන සාන්ත කිට්ස්හි දී සිදු වේ.මේ සම්බන්ධව කැබිනට් පත්‍රිකාවක් ඉදිරිපත් කිරීමට සැලැසුම් කොට ඇතැයි ක්‍රීඩා ඇමැතිවරයා පැවැසීය.කැබිනට් පත්‍රිකාව ඉදිරිපත් කර ඇමැති මණ්ඩලයේ අනුමැතිය ගැනීමෙන් පසුව , 2018 පොදු රාජ්‍ය මණ්ඩලීය ක්‍රීඩා උළෙල අපේ රටට ගැනීමට සියලු උත්සාහයන් යොදවනවා.ජනාධිපතිතුමා මේ කටයුත්ත වෙනුවෙන් විශේෂ කමිටුවක් ඉදිරියේ දී පත් කිරිමට නියමිතයි. මේ ක්‍රීඩා උළෙල ශ්‍රී ලංකාවේ පැවැත්වීමට සුදුසු වාතාවරණයක් දැන් තිබෙනවා, යැයි ඇමැතිවරයා වැඩි දුරටත් පැවැසීය.පොදු රාජ්‍ය මණ්ඩලීය ක්‍රීඩා තරගාවලියේ ලංසුව ඉදිරිපත් කිරීමේ පත්‍රිකා සැකසීම සඳහා එංගලන්තය හා ඉන්දියාවේ නියෝජිත ආයතන කිහිපයක් දැනටමත් ඉදිරිපත් වි ඇත.මේ ක්‍රීඩා උළෙල ශ්‍රී ලංකාවට ලබා ගැනීම ක්‍රීඩා ඉතිහාසයේ විශාලතම ජයග්‍රහණයකි.19 වැනි පොදු රාජ්‍ය මණ්ඩලීය ක්‍රීඩා උළෙල මේ වසරේ ඔක්තෝබර් 3දා සිට 14දා දක්වා ඉන්දියාවේ නවදිල්ලිහි පැවැත්වෙන අතර 2014 දී තරගාවලිය ස්කොට්ලන්තයේ ග්ලාස්ගොව්හිදී පැවැත්වීමට තීරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008304</link>
    <topic>ආසියානු කනිෂ්ඨ තරගාවලියේශ්‍රී ලංකා රගර් පිලට තෙවැනි තැන</topic>
    <author>ෆවුස් මොහොමඩ්</author>
    <content>තායිලන්තයට එරෙහිව ලකුණු 29 - 23ක ජයග්‍රහණයක් වාර්තා කළ ශ්‍රී ලංකා 20න් පහළ යොවුන් රගර් පිල තායිලන්තයේ බැංකොක් නුවර පැවැති ආසියානු කණිෂ්ඨ රගර් තරගමාලාවේ තුන්වැනි ස්ථානය හිමි කර ගැනීමට සමත්විය.ලබන වසරේ පැවැත්වෙන 20න් පහළ යොවුන් ලෝක කුසලාන රගර් තරගමාලාව සඳහා ආසියානු සුදුස්සන් තේරීමට පැවැත්වූ මේ තරගමාලාවේ අවසන් පූර්ව තරගයෙන් ජපානයට ලකුණු 92 - 3 ක් ලෙස පරාජයට පත් වූ ශ්‍රී ලංකාව තුන්වැනි ස්ථානය ලබා ගැනීමේ හේතුවෙන් ආසියානු යොවුන් රගර් ශ්‍රේණිගත කිරීම්වල සිවුවැනි ස්ථානයේ සිට තුන්වැනි ස්ථානය තෙක් පැමිණීමට ද සමත් විය.සත්කාරක තායිලන්තය සමඟ පැවැති තරගයේ පළමු භාගය නිමාවන විට ලකුණු 12 - 8 ක් ලෙස පෙරමුණේ පසු වූයේ ද ශ්‍රී ලංකාවය.මේ අතර තරගාවලිය අවසන් මහා තරගයෙන් ලකුණු 48 - 3ක් වශයෙන් හොංකොං රාජ්‍යය පරාජයට පත් කළ ජපානය සූරතාව දිනා ගත්තේ ය. පසුගිය වසරේ සූරයන් වන හොංකොං රාජ්‍යයට එරෙහිව තරගයේ පළමු භාගයේ දී ලකුණු 22 - 3ක් ලෙස ඉදිරියෙන් සිටීමටත් ජපානය සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008305</link>
    <topic>වොස්නියැකිටතෙවැනි කිරුළ</topic>
    <author/>
    <content>ලෝක ටෙනිස් සංගමයේ නිව් හේවන් කිරුළ තුන්වැනි වතාවටත් ජය ගැනීමට කැරොලින් වොස්නියැකි සමත් වුවාය.ඈ විසින් ලකුණු 6 – 3, 3 – 6, සහ 6 – 3 ක් ලෙස පරාජයට පත් කරනු ලැබුවේ රුසියාවේ නාදියා පෙට්රෝවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=s1008306</link>
    <topic>පාකිස්තාන ක්‍රිකට් පිලට තරග පාවාදීමේ චෝදනාවක්</topic>
    <author>කරච්චි (ඒ.එෆ්.පී)</author>
    <content>බුකි කරුවන් සමග සම්බන්ධතා පැවැත්වීමේ හේතුවෙන් සැකපිට බ්‍රිතාන්‍ය පොලිස් අත්අඩංගුවට පත් පුද්ගලයකු පකිස්තාන ක්‍රිකට් කණ්ඩායම මුදලට තරග පාවා දීමට කටයුතු කළ බව ප්‍රකාශ කිරීමත් සමග මුදලට තරගපාවා දීමේ අර්බුදය යළිත් වරක් කරලියට පැමිණෙමින් තිබේ.ලෝඩ්ස් පිටියේ පැවැති සිව්වැනි හා අවසන් ටෙස්ට් තරගයේදී පකිස්තාන ක්‍රිකට් කණ්ඩායම මුදලට තරග පාවා දීමට කටයුතු කළ බව ප්‍රකාශ කිරීමත් සමග මුදලට තරග පාවා දීමේ අර්බුදය යළිත් වරක් කරලියට පැමිණෙමින් තිබේ.ලෝඩ්ස් පිටියේ පැවැති සිව්වැනි හා අවසන් ටෙස්ට් තරගයේදී පකිස්තාන ක්‍රිකට් කණ්ඩායම බුකි කරුවන් සමග සම්බන්ධතා පැවැත්වූ බවට කරුණු අනාවරණය වී ඇත. මේ තරගයේදී පාකිස්තාන පන්දු යවන්නෝ අසාමාන්‍ය ලෙස නිපන්දු යැවූ බව බ්‍රිතාන්‍යයේ වඩාත්ම අළෙවියක් ඇති පුවත්පත් ප්‍රකාශ කොට තිබුණි.සතිපතා ටැබ්ලොයිඩ් පුවත්පතක් ප්‍රකාශ කළේ පාකිස්තාන් පන්දු යවන්නන් විසින් යවනු ලබන පන්දු වාරය කුමක් විය හැකිදැයි ඊට පෙරම නිවැරදි ලෙස ප්‍රකාශ කිරීමට සමත් අතරමැදියකුට ඔවුන් පවුම් 150,000ක් ලබා දුන් බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=f1008301</link>
    <topic>විපක්ෂයපුංචි ම පුංචි ගල්කැට අහුලාගෙනකෑ ගහනවා</topic>
    <author>සාකච්ඡා කෙළේ ජයසිරි මුණසිංහ ඡායාරූප :- සුමනචන්ද්‍ර ආරියවංශ</author>
    <content>සවිමත් පාර්ලිමේන්තුවක් තිබෙන රටක ආර්ථික ජයග්‍රහණය ලබා දීම එතරම් අපහසු නොවන බව ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පවසයි. ලක්ෂපතියන් කෝටිපතියන් බිහි කරනවාට වඩා අඩු ආදායම් ලාභීන්ගේ ආදායම ඉතා කෙටි කලක් තුළ ඉහළ නැංවීමට කටයුතු කිරීම වත්මන් රජයේ ආර්ථික පිළිවෙත බව ද හෙතෙම අවධාරණය කරයි. ‘’දිනමිණ’’ සමඟ අදහස් දැක් වූ ඒ මහතා තවදුරටත් මෙසේ ද අදහස් දැක්වීය.මෙවර අමාත්‍යාංශ බෙදීමේදී එක් අමාත්‍යාංශයකට විශාල බලයක් එක් රැස් වෙන ආකාරයට, ‘’ආර්ථික සංවර්ධන අමාත්‍යාංශය’’ නමින් එකක් බිහි කොට ඇතැයි රජයට චෝදනාවක් ලැබෙනවා. ඔබට එහි නියෝජ්‍ය ඇමැති ධුරය ලැබී තිබෙනවා. ඒ නිසා මුලින්ම ඒ ගැන ටිකක් කතා කරමු.ඇත්තට ම, මෙවර අමාත්‍යාංශයන්වලට විෂයන් බෙදා වෙන් කිරීමේ දී මීට පෙර කටයුතු කළ ආකාරයට වඩා වෙනස් පිළිවෙතක් අනුගමනය කොට තිබෙනවා.මට කියන්න, පුළුවන් මෙවර අමාත්‍යාංශවලට විෂයයන් බෙදා වෙන් කිරීමේ දී රටේ ඉදිරි දියුණුව, ජනතාවගේ අවශ්‍යතා සපුරාලීමට හැකි කඩිනම් වැඩපිළිවෙළ ක්‍රියාත්මක කිරීමට හැකි බොහෝම පැහැදිලි ලෙස විද්‍යාත්මකව ඒ දේ ඉටු කොට තිබෙනවා කියා.මෙවර ආර්ථික සංවර්ධන අමාත්‍යාංශයට විශාල වගකීමක් පවරා දී තිබෙනවා. ඇත්තට ම අපේ රටේ තිස් වසරක් පැවැති මහා විනාශකාරී යුද්ධය දැන් නිමා වී තිබෙන්නේ. මේ උදා වී තිබෙන්නේ ඉතිහාසයේ රන් අකුරින් ලියැවෙන ස්වර්ණමය යුගයක්.මේ ස්වර්ණමය අවස්ථාවේ රටේ පාලකයන් ජනතාව සියලු දෙනාගේ වගකීම රට ආර්ථික යුද්ධයෙන් ජයග්‍රහණය කරා ගෙන යෑමයි. ඊට අවශ්‍ය ශක්තිය, දිරිය ලබා දෙන්නයි ආර්ථික සංවර්ධන අමාත්‍යාංශය පිහිටු වූවේ. එය ඉතාම ප්‍රඥාගෝචර, ඥානවන්ත පියවරක්.අද අපේ රටේ සමෘද්ධි ව්‍යාපාරය, ආයෝජන ප්‍රවර්ධන, සංචාරක වාගේ වැදගත් දේ මේ අමාත්‍යාංශයට ලැබී තිබෙනවා. ඒ සෑම අංශයක් ම මනාව සම්බන්ධීකරණය කිරීමට නව අමාත්‍යාංශය පිහිටුවීමෙන් හැකියාව ලැබුණා.මෙහි අවසාන ප්‍රතිඵලය ජනතාවට දියුණු සංවර්ධිත රටක් ලැබීමයි. ඒ දේට අකමැති අය අද බොරුවට රජයට චෝදනා කරනවා.අමාත්‍යාංශ රැසක කාර්යය එක් අමාත්‍යාංශයක ට ගොනු කිරීමක්ද ? සිදු වී තිබෙන්නේ.ඔව්එහි දී ඇත්තට ම විශාල වගකීමක් පැවැරී තිබෙනවා අපේ අමාත්‍යාංශයට මම සරල උදාහරණයකින් එක් පැහැදිලි කිරීමක් කරන්නම්. අපේ අමාත්‍යාංශයට දැන් සත්ත්වෝද්‍යාන විෂයය භාරයි.ලබන නොවැම්බර් මැද වන විට පින්නවල සත්තු වත්තේ පළමු පියවර ජනතා අයිතියට පවරන්න අපිට, ඇමැති බැසිල් රාජපක්ෂ මැතිතුමා උපදෙස් ලබා දුන්නා. මේ සඳහා කඩිනමින් රුපියල් දස ලක්ෂ 750ක් විතර වියදම් කරලා වැඩ කරන්න තිබෙනවා.මේ වැඩය කලින් තිබුණු ලෙස එක් අමාත්‍යාංශයකින් කරන්න ගියා නම් ප්‍රමාද වෙනවා. අද තීන්දු තීරණ ගැනීමට පහසුයි. ඒකයි මින් ඇති වී තිබෙන වෙනස. අපි ඒ කරන දෙයින් වාසිය සිදු වන්නේ කාට ද ? ජනතාවටයි.කෑගල්ලේ සිට රඹුක්කනට පාර අලුතින් කාපට් කරලා හැදෙනවා. පින්නවල අවට විශාල දියුණුවක් ලබනවා.අනික් පැත්තෙන්, දැන් දෙහිවල සත්තු වත්තේ සතුන් වැඩියි. ඔවුන් ඉන්නේ තද බදයෙන්. පින්නවල සත්තු වත්ත පටන් ගත් විට ඒ සතුන්ගෙන් කොටසක් පින්නවලට ගේනවා. සතුන්ටත් නිදහසක් ලැබෙනවා.පින්නවල සත්තු වත්ත ගැන කළ පැහැදිලි කිරීම නිසා ම අපි ඒ පිළිබඳව වැඩි යමක් ඇසුවොත් ?පින්නවල සත්තු වත්ත අපි සකස් කරන්නේ ආසියාවේ තිබෙන හොඳම සත්තු වත්ත විදිහටයි. මෙහි සත්තු ප්‍රභේද 55කට ඉතා පහසුකම් සහිත කූඩු 80ක් ඇති කිරිමට අප බලාපොරොත්තු වෙනවා. දෙහිවල සත්තු වත්ත වාගේ හතර ගුණයක් පින්නවල විශාලයි.අනිත් වැදගත්ම කරුණ, ශ්‍රී ලංකාවට පැමිණෙන විදේශීය සංචාරකයන්ගෙන් වැඩිම පිරිසක් නරඹන ස්ථානය තමයි පින්නවල අලි අනාථාගාරය අපට මේ වාසියත් සත්තු වත්තේ ජනප්‍රිය වීමට යොදා ගත හැකියි.මේ රටට එන විදේශීකයෝ නඟන එක් චෝදනාවක් තමයි. තමන්ගේ වයස අවුරුදු 7 - 15 පසුවන දරුවන්ට බලන්න විනෝදවෙන්න දේවල් ශ්‍රී ලංකාවේ අඩුයි කියන එක. ඒ ප්‍රශ්නයටත් අපි මේ පින්නවල සත්තු වත්තට අලුත් විශේෂාංග එක් කිරීමෙන් පිළිතුරු සපයා දී තිබෙනවා.මේ කටයුත්ත මුදල්, ආයෝජන, ප්‍රවර්ධන, සංචාරක, සැලසුම් සත්ත්වෝද්‍යාන කියන අමාත්‍යාංශ ගණනාවක් එක් වී කරන වැඩක්. අද ඉතා ඉක්මනට එක් තැනකින් සිදු වෙනවා.අපේ රටට යුද්ධය නිමා වී ස්වර්ණමය අවස්ථාවක් උදා වුණා. දැන් අපිට ආසියාවේ ආශ්චර්ය ලෙස නැඟී සිටීමට ඔබ අමාත්‍යාංශය වැනි එකක් පිහිටුවීම වැදගත් ද ?ලෝකේ ශීඝ්‍ර ආර්ථික දියුණුවක් අත්කර ගත් කැනඩාව, සිංගප්පූරුව, මැලේසියාව, වාගේ රටවලත් මේ ආර්ථික සංවර්ධන අමාත්‍යාංශය කියා එකක් බිහිකොට ගැනීමෙන් පසු ඒ තත්ත්වයට වේගයෙන් ළඟා වූවා කියා තිබෙනවා.දැන් බලන්න, මෙවර අයවැයෙන් ගම නැඟුම වැඩසටහන ක්‍රියාත්මක කිරීමට දස ලක්ෂ 10,600ක් මුදල් වෙන් කළා. ඒවායින් මේ වන විට රුපියල් දස ලක්ෂ 7850ක් ප්‍රතිපාදන ලබා දී අවසන්.තව තිබෙන්නේ දස ලක්ෂ 2745 ක් පමණයි. මේ මුදල් යොදාගෙන ගම නැංවීමේ ව්‍යාපෘති 5500ක් ක්‍රියාත්මක කිරීමට නියමිතයි. වේගයෙන් ගමේ පාරවල්, විදුලිබලය, ජලය, පාසල්, ප්‍රජා ශාලාව ගොඩනැඟෙනවා.ගමේ ජීවත් වෙන ගොවියාගේ කුඩා ව්‍යාපාරිකයාගේ දුවා දරුවන්ගේ එදිනෙදා කටයුතුවලට මේ යටිතල පහසුකම් දියුණු වීමෙන් විශාල පහසුවක් ලැබෙනවා.ඒ හරහා ඉබේටම ඔවුන්ගේ නිෂ්පාදනවලට වෙනදාට වඩා වැඩි මිලක්, වෙනදාට වඩා අඩු වියදම් යන වැඩපිළිවෙළක් ඇති වෙනවා. ඒ අනුවයි ගමේ ජනතාවගේ ආර්ථිකය නැඟිටීම පටන් ගන්නේ.මහින්ද චින්තන දස අවුරුදු දැක්ම, ගියවර ජනාධිපතිවරණයේ දී තවත් පුළුල් කළා. ඒ පිළිබඳව කෙටියෙන් යමක් පැහැදිලි කළ හැකි ද ?මහින්ද චින්තන වැඩපිළිවෙළ කියන්නේ මේ රටේ ජනතාව ඉල්ලන දේ සහ කළ හැකි දේ අඩංගු වූවක්. එක්සත් ජාතික පෙරමුණ රටට ඉදිරිපත් කළේ, අඩු තරමේ ඡන්දය කාලේවත්, රටට අවශ්‍ය කරන්න පුළුවන් දේ නොවෙයි.ෆොන්සේකා මහත්තයා පඩි වැඩි කිරීමේ යෝජනාව ගෙනාවා. ඒක කරන්න බැරි දෙයක්. නමුත් ජනාධිපතිතුමා මේ රටට ඉදිරිපත් කෙළේ ගමේ, පැලේ, වෙලේ ජීවත්වෙන මිනිසාගේ දියුණුවට බලපාන යෝජනාවන්. ඔවුන් ඉල්ලන දේ. ඒවා කරන්න පුළුවන් දේ එතුමා කිවූ සෑම වචනයක්ම අද ඉටු කරලා තිබෙනවා.මේ රටට සාමය ගෙන එන්න කතා කළා. ඉතාම කෙටි කාලයකින් ඒ දේ කළා. රාජ්‍ය සම්පත් කිසිවක් විකිණීම කෙළේ නෑ.නමුත් දැන් ඒ ගැන ජනතාවට අමතක වී යනවා දෝ යි සැකයි. බඩු මිල ගැන තමයි කතා වෙන්නේ.ජනාධිපතිතුමා රටට කළ සේවය ජනතාවට නම් කිසිදාක අමතක වෙන්නේ නැහැ. ජනතාවට ඒ බව අමතක නම් පළමු වතාවේ සියයට 50 දශම ගණනකින් ජයගත් එතුමා දෙවැනි වතාවේ සියයට 59කින් ජනතා කැමැත්තක් ලබා ගත්තේ කොහොම ද ? අපේ රටේ විතරක් නොවෙයි, ලොකේ ඕනෑම රටක නාය යෑම සිදු වෙන්නේ ඉහළ අගයකින් පටන් ගෙන අඩු අගයකින් සිය ;ද්ශපාලන ගමන අවසන් කරන්න.සියයට 60න් පටන් අරන් 50 න් ගෙදර යන්න. නමුත් අපේ ජනාධිපතිතුමා 50න් පටන් අරන් දැන් ඊට වඩා ඉහළ ප්‍රතිශතයක් ලබා ගෙන තිබෙනවා.මේ වැඩ කළ නිසා ලැබූ ජනප්‍රියතාවයයි. ජනතාවට කළ සේවයටයි ඔවුන් කැමැත්ත ලබා දුන්නේ.මේවා අමතක ඉක්මනින් බලයට ඒමට හීන දකින සුළු පිරිසට විතරයි. ඔවුන් කරන්නේ ආණ්ඩුවට චෝදනා කරන්න මුකුත් ම නැති විට පතුළට බැහැලා අතපත ගාන කොට අසුවෙන පුංචි, පුංචිම ගල් කැටය අසුලා ගෙන කෑ ගැසීමයි.ජනතාවට සහන ලබා දීමට යෑමේ දී රජයට මුහුණ දීමට සිදු වූ අභියෝග කවරාකාර ද ?ඇත්තටම, සුළු පටු අභියෝගවලට නොවෙයි මුහුණ දීමට සිදු වූයේ. මහා විනාශ කාරී ත්‍රස්තවාදය ලෝක වෙළෙඳපළේ තෙල් මිල, ඉහළ යාම ලෝකයේම ආහාර අර්බුදයක් ඇති වීම, ලෝකයේ දේශපාලන අස්ථාවරභාවයක් ඇති වීම මේවා අපිට පමණක් තනිවම පිළිතුරු සොයා ගන්නට බැරි දේවල්. නමුත් ජනාධිපතිතුමා කිසිම දෙයකින් සැලුණේ නෑ.එතුමා රටට සාමය, ආර්ථික සංවර්ධනය උදා කෙළේ, විපක්ෂයේ කෙනෙක් කථානායක ධුරය දැරූ පාර්ලිමේන්තුවකයි. අන්න ඒකයි වැදගත්ම කරුණ.රටේ ජනතාවට ආර්ථික ජයග්‍රහණ අත්කැර දීමේ දී ඔබේ බලාපොරොත්තුව කුමක් ද ?අද රටේ ඒක පුද්ගල ආදායම අමෙරිකානු ඩොලර් 2000. එය තව අවුරුදු හතරකින් ඩොලර් 4000 කිරීම අපේ බලාපොරොත්තුවයි. මහා ලක්ෂපතියෝ දියුණු කිරීමට වඩා අපේ අරමුණ ගමේ ජීවත් වෙන අහිංසක මිනිසාගේ ආදායම වැඩි කිරීමයි.පුංචි ආදායමක් ගන්නා කෙනාගේ ආදායම තුන් හතර ගුණයකින් වැඩි වෙන විදිහේ වැඩපිළිවෙළක් අපි ක්‍රියාවට නංවනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=f1008302</link>
    <topic>ශික්ෂණයකින් යුත් සමාජයක්බිහි කිරීමෙන් අපරාධ අවම කරගත හැකිය</topic>
    <author>සාකච්ඡා කළේ ජයසිරි මුණසිංහ</author>
    <content>ශ්‍රී ලංකාව අවුරුදු තිහක යුද්ධ කාලයක පීඩාව විඳි රටකි. මේ තිස් අවුරුදු කාලසීමාව ඇතුළත අර්බුද දෙකකට ද රට, ජනතාව මුහුණ දුන්හ.වසර 1980 ගණන්වල අපරාධ ලෙස උතුරේ ආරම්භ කළ ක්‍රියා කලාපය පසුකාලීනව ව්‍යාජ නිදහස් අරගලයක් ලෙසට හිස එසවීය.එමෙන්ම දකුණේ කඩාකප්පල්කාරී කණ්ඩායමක් 88/89 කාලසීමාවේ මෙරට ජනතාවගේ ජීවිතවලට විශාල තර්ජනයක් එල්ල කළහ.මේ ආකාරයට අවුරුදු තිහක කාලයක් අර්බුදවලට මුහුණ දුන් නිසාම අප රටට ආර්ථික, සාමාජයීය ජයග්‍රහණ අත්පත් කර ගැනීම ප්‍රමාද විණි. ජනතාව පීඩාවට පත්විණි.මහජනතාව භීතියට පත්වීමත් සමඟ රට තොටේ නිදහසේ ගමන් බිමන් යෑම පවා සීමා කර ගැනීම දක්නට ලැබුණි.මේ නිසා ම පවුල් සංස්ථා හුදෙකලා තත්ත්වයකට පත්විය. රාත්‍රී සේවා බස් රථ ගමන් වාර, දුම්රිය වාර ගණන අඩු විය. එය රටේ ආර්ථික දියුණුවට එල්ල කළේ සුළු පහරක් නොවේ, ඉතා දැවැන්ත ජවසම්පන්න පහරක් ම විය.මෙලෙස දවසේ පැය 24 පුරාම රටේ එදිනෙදා ක්‍රියාකාරීත්වය අඩකට සීමා වීම නිසා ප්‍රශ්න රැසක් මතුවිණි.ඒ ප්‍රශ්න සියල්ල අවසානයේ විශ්ලේෂණය කර බැලීමේදී සෘජුවම ජීවන තත්ත්වය ඉහළ යෑමට පවා බලපෑම් කළ බව හෙළිදරව් විණි. නමුත්, මේ වන විට එම තත්ත්වයේ විශාල වෙනසක් සිදු වී තිබේ. ඒ වසර 2006 න් පසුවය.වෙනසක්වත්මන් ජනාධිපති මහින්ද රාජපක්‍ෂ මහතා මේ රටේ පස්වැනි විධායක ජනාධිපතිවරයා බවට පත්වීමත් සමඟ එතෙක් කලක් රට භීතියෙන්, ම්ලේච්ඡත්වයෙන් වෙළා ගත් මහා විනාශකාරී යුද්ධයට නිමාව තැබීමට ක්‍රියා කළහ.කොටි ත්‍රස්තවාදීන්ගේ ග්‍රහණයෙන් රට බේරාගැනීමේ අරමුණින් වසර 2006 න් ඇරඹී මානුෂීය මෙහෙයුම් එකින් එක සාර්ථකව ඉදිරියට විත් අවසානයේ දී 2009 මැයි 18 වැනිදා නන්දිකඩාල් කලපුවේදී මහා ජන ඝාතක ප්‍රභාකරන් මරා දැමීමෙන් පසුව රටට නිදහසේ සුවය දැනුණි.මේ සමඟ ශ්‍රී ලංකාවට වඩාත් සුබවාදී ඉදිරි ගමනක් යෑමට ස්වර්ණමය අවස්ථාව උදාවිය. මේ ලැබූ වාසනාවන්ත අවස්ථාව මැනවින් උපයෝගී කර ගත් වත්මන් රජය ශ්‍රී ලංකාව ආසියාවේ ආශ්චර්ය බවට පත් කරන බවට ලොවට ප්‍රකාශ කළහ.වඩාත් නිවැරැදි ඉදිරි දැක්මක් සහිතව ඇරඹි නව වැඩපිළිවෙළ වෙත රට නැඹුරු වෙමින් සංවර්ධන සංග්‍රාමයක් රටේ සිදුවෙමින් පවතී.මේ අන්දමේ සංවර්ධන සංග්‍රාමය සාර්ථකව ක්‍රියාත්මක වීමට බලපාන ප්‍රධානම සාධකයකි; රටේ නීතිය හා සාමය පැවැතීම යැයි පැවැසීම යුක්ති සහගතය. සත්‍යයකි.ශ්‍රී ලංකාවට ආර්ථික නවෝදයක් උදාකර ගැනීම උදෙසා වහාම නව ආයෝජන සිදුකළ යුතුය. විදේශීය ආයෝජන, දේශීය ආයෝජන දිනා ගැනීමට ආකර්ෂණීය වැඩපිළිවෙළ හඳුන්වා දෙමින් තිබේ. මේ සියලු වැඩපිළිවෙළ වඩාත් සාර්ථක ප්‍රතිඵල ලැබීමට රටේ නීතිය සහ සාමය සුරක්‍ෂිතව තිබිය යුතුමය.රටේ නීතිය හා සාමය සුරක්‍ෂිත කර ගැනීමට ක්‍රියා කරන විට අනිවාර්යයෙන් ම “අපරාධ” සම්බන්ධයෙන් පෙරට වඩා ගැඹුරින් විමසා බැලීමක් කළ යුතුය.මේ සදහා ජනාධිපති උපදේශක සහ හිටපු පොලිස්පති චන්ද්‍රා ප්‍රනාන්දු මහතා සමඟ කළ සාකච්ඡාවක් ඇසුරෙන් ඉතිරි තොරතුරු සටහන් වේ.අපරාධවසර 2006 දී මෙරටේ ග්‍රහණ අපරාධ 61196 ක් වාර්තා විය. වසර 2007 දී එය 56,456 දක්වා අඩු විය. ග්‍රහණ අපරාධ ගණයට ගැනෙනුයේ, ගිනි තැබීම්, කොල්ලකෑම්, ගෙවල් බිඳීම්, බරපතළ තුවාල සිදුකිරීම්, මිනී මැරුම්, මිනී මැරීමට තැත්කිරීම්, බලයෙන් ගැනීම, වංචා කිරීම්, අස්වාභාවික වැරැදි යනාදිය ඇතුළු තවත් කිහිපයකි.මේ අන්දමේ අපරාධ වසර 2007 ට වඩා වසර 2008 දී 60,870 ක් දක්වා වැඩි විය. එය නැවත වරක් 2009 දී 57,340 දක්වා අඩු වී තිබේ.මේ සංඛ්‍යාලේඛන විශ්ලේෂණය කරන විට ග්‍රහණ අපරාධවලින් වැඩි ප්‍රමාණයක් දේපොළ පිළිබඳ හා බැඳුණු අපරාධ ලෙස හැඳිනගත හැකිය.සොරකම්, ගෙවල් බිඳීම්, වංචා කිරීම් වැනි දේ මේ මුළු අපරාධවලින් සියයට 50 කට වඩා අඩුය. වසර 2006 දී ගෙවල් බිඳීම් 19050 ක් වාර්තා වී ඇති අතර, එය 2007 දී 18,635 දක්වා අඩු වී ඇත. වසර 2008 දී එම ප්‍රමාණය 18142 ක් ලෙස වාර්තා වී තිබේ. වසර 2009 දී ගෙවල් බිඳීම් 18,042 ක් සිදු වී ඇතැයි වාර්තා වී තිබේ.මේ සංඛ්‍යාලේඛන විශ්ලේෂණය කිරීමේදී දක්නට ලැබෙනුයේ එක් පිළිවෙළකට මේ වගේ අපරාධ ප්‍රමාණයක් වසරින් වසර සිදුවන බවය. තවත් විටෙක මේ අපරාධවල උස්, පහත් වීමක්, උච්චාවචනයක් ද සිදුවන බව හෙළිදරව් වේ.මේ අන්දමට රටේ සිදුවන අපරාධ වැළැක්වීමේ වගකීම පොලිසියට පවරා අත පිසදමා ගැනීමට සමාජයකට, රටකට හැකිද? පොලිසියට පමණක් මෙය කළ හැකිද? යන ප්‍රශ්නය අප ඉදිරියේ මතුවේ.මර්දනයඅපරාධ පිළිබඳ මෙන්ම ඒවා නිවාරණය පිළිබඳ අපරාධ විද්‍යාඥයින්ට අනුව, පොලිසියට අපරාධ නිවාරණ කටයුතු කරන අතර, අපරාධ පිළිබඳ පරීක්‍ෂණ කිරීමට ද සිදු වී තිබේ.ඒ අනුව අපරාධ වින්දිතයින් පිළිබඳ (අපරාධයෙන් බැට කන අය) වැඩි අවධානයක් යොමු කිරීමට පොලිසියට තිබෙන ඉඩ, වේලාව සීමා වී තිබේ. නමුත් අමෙරිකාව, එංගලන්තය, ජර්මනිය වැනි බටහිර රටවල් මෙන්ම ආසියානු රටවල් වන ජපානය, සිංගප්පූරුව, මැලේසියාව අසල්වැසි ඉන්දියාව පවා අපරාධ මූලික කරගෙන විවිධ පර්යේෂණ සිදුකිරීමට පෙළඹී ඇත.රටක, සමාජයක අපරාධයක් සිදු වූ විට එම සිද්ධිය ඔස්සේ පර්යේෂණ කිරීම මගින් ඒවාට මුල් වූ හේතු කරුණු අධ්‍යයනය කිරීම මගින් ලබාගන්නා තොරතුරු මහජනතාව දැනුවත් කිරීමට යොදාගත හැකිය. මෙලෙස මහජනතාව දැනුවත් කිරීමේ මාර්ගයෙන් අපරාධ වැළැක්විය හැකිද? කියන ප්‍රශ්නයට මේ වන විට ලෝකයම පිළිතුරු සොයමින් සිටිති.අපරාධ නිවාරණය පිළිබඳව වැඩි වේලාවක් කාලය, ධනය වැය කොට මහජනතාව දැනුවත් කිරීමට පොලිසියට හැකියාව ලැබෙනුයේ අපරාධ පරීක්‍ෂණ පැවැත්වීමට අමතරවය.ඒ නිසා කාර්යයන් දෙකම ඉතා වැදගත් බව හැඳිනගත් පොලිසිය වෙහෙස නොබලා මේ වැඩපිළිවෙළ දෙකම ක්‍රියාවට නැංවීමට කටයුතු කරමින් සිටිති.න්‍යායාත්මක විග්‍රහයසාමාන්‍යයෙන් ආර්ථික විද්‍යාවට අනුව භාණ්ඩයක මිල නියම වනුයේ ඉල්ලුම, සැපැයුම යන සාධක දෙක මතය “සැපයුමට” වඩා “ඉල්ලුම” ඉහළ නම් මිල වැඩිවේ. “ඉල්ලුමට” වඩා “සැපැයුම” වැඩි නම් මිල පහළට වැටේ.මේ න්‍යායාත්මක ආර්ථික කරුණම රටේ අපරාධ දුරුකිරීම පිළිබඳව ද ගලපා ගැනීමට අපරාධ විද්‍යාඥයින් ක්‍රියා කරති. ඒ අනුව ඉල්ලුම අපරාධකරු ලෙසත්, සැපැයුම හිංසනයට ලක්වූවන් ලෙසත් ගලපා ගැනීමට අපරාධ විද්‍යාඥයෝ ක්‍රියා කරති.මෙහිදී හිංසනයට ලක්වූවන් ලෙස දේපොළ, මිනිස් ජීවිත හැඳින්වේ. අපරාධකරුවන් “ඉල්ලුම” වන විට “සැපැයුම” වනුයේ සමස්ත ජන සමාජය බව අපි පහසුවෙන් හඳුනා ගනිමු.අපරාධකරුවන් ඉල්ලීම බවට පත්වීමේදී වැදගත් කරුණු ගණනාවක් අනාවරණය වේ. මේවා විශ්ලේෂණය කිරීමේදී අනාවරණය වන වැදගත් කරුණු අතුරින් කිහිපයක් පහත දැක්වේ. එනම්, අපරාධකරුගේ නිපුණතාවය හා ප්‍රවීණතාවයි.යම් අපරාධයක් සිදුකිරීමට අපරාධකරු සතු විශේෂඥ ඥානය වැදගත් ය. යම් අපරාධයක් කොට සැඟවී සිටීමට පවා ඔහු සතු දක්‍ෂතාවයක් පවතී. මේ තත්ත්වය පොලිසියට පාලනය කළ නොහැකි එකකි.දෙවැනි, කරුණ අපරාධයක් කිරීමට පරිසරයේ ඇති අවස්ථාවයි. එනම් තම ගේ දොර, ඉඩකඩම්, ජීවිත පවා රැකගැනීමට බොහෝ විට මහජනතාව උනන්දු වුවහොත්, ආරක්‍ෂිත පියවර ගතහොත් එය වැළැක්වීමට ඉඩකඩ තිබේ.තෙවැනි කරුණ, අපරාධයට ලක්වන අයගේ දුර්වලතාවයන්ය. කාන්තාවන්, ළමයින්, දුර්වල අය, රැවැටීම්වලට ලක්වන්නෝ දුර්වල අය ලෙස සැලැකේ. හතරවැනි කරුණ අපරාධකරුගේ අරමුණු ඉටුකර ගැනීමට තිබෙන අධිෂ්ඨාන ශක්තියේ ප්‍රමාණයයි.මේ කරුණු හතර පිළිබඳව අවධානය යොමු කළ අපරාධ විද්‍යාඥයින් දෙක, තුන යන කරුණු තමන්ට පාලනය කළ හැකි ඒවා බවටත්, එක හා හතර යන කරුණු පාලනය කළ නොහැකි කරුණු බවටත් හැඳිනගෙන ඇත.අපරාධයක් සිදුවන්නේ අපරාධකරුවන්ට අවස්ථාව සලසා දීමෙනි. ඊට අමතරව අපරාධකරු වැය කරන ශ්‍රමය හා ලැබෙන ප්‍රතිලාභ අතර ඇති පරතරය මේ සඳහා බලපායි. යම් අපරාධයක් සිදුකොට ඉන් ලැබෙන ප්‍රතිලාභය වැඩි නම්, නීතියේ රැහැනට හසුවීමට ඇති අවදානම අඩු නම්, අපරාධය සිදුවීම ඉහළ යනු ඇත.හෙළි නොකිරීමඅපරාධ පිළිබඳ සංඛ්‍යාලේඛන ගෙන හැර බැලීමේදී ඉහත වාර්තා වූ සංඛ්‍යාව රටේ සිදු වූ මුළු අපරාධ සංඛ්‍යාවම නොවේ. ඊට හේතුව සමහර අපරාධ වාර්තා නොවීමය. යම් අපරාධයක් තමන්ට සිදුවූ විට ඒවා පොලිස් පොතේ වාර්තා කිරීමට සමහරු කැමැති නොවෙති.ඒ නිසා මුළු රටේ ම යම් කාලසීමාවක කොපමණ අපරාධ සංඛ්‍යාවක් සිදුවූවේදැයි නිවැරැදි ගණන් බැලීමක් සිදු වී නොමැත. නමුත් වසර 1985 දී පළමු වරට මේ ගැන පර්යේෂණයක් කොට වාර්තාවක් ලබාගෙන තිබේ. එදායින් පසු නැවත එවැනි පර්යේෂණයක් සිදු වී නොමැත.මෙලෙස රටේ සිදුවන යම් අපරාධයක් වාර්තා පොත් අතරට නොයෑමට හේතු වන කරුණු ගණනාවක් ඇතැයි එදා මා කළ පර්යේෂණයේදී අනාවරණය කර ගැනීමට හැකියාව ලැබුණි.එසේ නොවීමට හේතුඒවා නම්, අපරාධයේ ආර්ථික වටිනාකම අඩු වීම, පොලිසිය කෙරෙහි තිබෙන විශ්වාසය බිඳ වැටීම, අපරාධකරු අල්ලා ගැනීමට නොහැකි වේ යැයි යන නිගමනයට එළැඹීම, අපරාධකරුගෙන් තමන්ට අනාගතයේදී හානියක් සිදුවේ යැයි සිතීම, පොලිසියේ හෝ අධිකරණ පද්ධතිය තුළ රස්තියාදු වීමට ජනයාගේ ඇති අකමැත්ත, අපරාධකරු හා තිබෙන සම්බන්ධතාවය, හිංසනයට ලක්වූවන්ගේ හිතේ තිබෙන ලැජ්ජාව, දඬුවමකින් කෙළවර වේදැයි යන්න පිළිබඳ තිබෙන අවිශ්වාසය, වන්දි ගෙවා සමථයකට පත්වීම, පොලිසිය හා අපරාධය කළ ස්ථානය අතර තිබෙන දුර ප්‍රමාණය වේ.අපරාධ වැළැක්වීමට ක්‍රියා කිරීම පිළිබඳ කතිකා කරන අපි, එහිදී අපරාධ සිදුවන ස්ථාන සහ වේලාවන් ගැන ද සිතා බැලිය යුතුය. අපරාධයකට ගොදුරු වීමට ඉඩ ඇති අන්තරාදායක චර්යාවන් ද සමාජයේ දක්නට ලැබේ.අපරාධකරුට හොඳ ඉල්ලුමක් සපයන සැපැයුම්කරුවන් අතර කාන්තාවෝ, අම්මා, තාත්තා නොමැති දරුවන්, භාරකරුවෙකු නොමැති අය මෙන් ම ලෝකයට පෙනෙන්නට පුරාජේරුව කථා කරන පිරිස් වේ.ඊට අමතරව, අපරාධකරුවෝ සමඟ ආශ්‍රය කිරීම, වෛශ්‍යාව (ගණිකා වෘත්තිය) වැනි වෘත්තීන්වල නියැළීම ද අපරාධයක් සිදුවීමට ඉතා ඉහළ අවදානමක් ඇති තැන්ය. රාත්‍රී සමාජ ශාලාවල ගැවසීම, අඳින පළඳීන ඇඳුම්වල ස්වභාවය පවා අපරාධවලට ලක්වීමට බලපායි.ඇතැම් කාන්තාවෝ තමන්ගේ ඇඳුම් පැළඳුම් පිළිබඳව එතරම් නොසිතා අඩ නිරුවත් සේ ඇඳුම් ඇඳ පැළඳ සිටීම නිසා එය දකින මානසික විකෘතිතාවලින් පෙළෙන කෙනෙකු අතින් විපතක් වීමට ඉඩ ඇත.අපරාධ වැළැක්වීමටමේ සියලු කරුණු සලකා බැලීමේදී අපට පෙනී යන්නේ, යම් අපරාධයක් සිදුවීම වැළැක්වීම පොලිසියට පමණක් තනිව කළ නොහැකි කරුණක් බවය. අපරාධ වැළැක්වීමට නම් ඊට “සැපැයුම්” ලබාදෙන ජන සමාජය වෙත ද විශාල වගකීමක් පැවැරී තිබේ.රටක, සමාජයක සිදුවන අපරාධ නිවාරණය කිරීමට ඇති හොඳම මඟ සැපැයුම් අංශය ශක්තිමත් කිරීමය. එනම් ජන සමාජය අපරාධවලට ලක්වීමට ඇති දිරිදීම් අවම වන ලෙස ගොඩනැඟීමය.තමන්ගේ ගේ දොර ඉඩකඩම් පාළුවට හෝ අනාරක්‍ෂිතව නොතැබීම, ඇඳුම් පැළඳුම් පිළිබඳ සැලකිලිමත් වී අඩ නිරුවත්ව සැරසී නොසිටීම වැනි යම් යම් ක්‍රියාකාරකම් හරහා සැපැයුම් අංශය ශක්තිමත් කළ හැකියි. එවැනි ක්‍රියාකාරකම් තුළින් අප රටේ අපරාධ වෙළෙඳපොළින් ඉල්ලුම්කරුවන් පන්නා දැමීමට පුළුවන.මෙරට වත්මන් පරපුරට හා මතු උපදින පරපුරට පවා වඩාත් සැනසිලිදායී රටක් ලෙස අප රට ගොඩනැඟීමට හැක්කේ එවිට පමණි.උදේ – හවා පන්සිල් ගන්නා, බණ දහම්වලට නිතරම සවන් දෙන අපට දිනෙන් දින අපරාධ වැඩි වන්නේ ඇයිද යන්න අතිශය ගැටලුවකි. සමාජයේ අපරාධ සිදුවූවද එය දිනෙන් දින පහත වැටිය යුතුව තිබියදී මෙසේ අපරාධ වැඩිවීමට හේතු සොයා බැලිය යුතුය.එදිනෙදා පුවත්පතක් අතට ගත්විට අපරාධයක් සම්බන්ධ පුවතක් පළ නොවූ පුවත් පතක් සොයා ගැනීම ඉතාම දුලබය. කියවන්නට බැරි තරම් ඉතාම ඛේදනීය අපරාධ පුවත් එමටය.මේවාට මුල කොතැනද ප්‍රධාන වශයෙන් මත්ද්‍රව්‍ය භාවිතය හැඳින්විය හැකිය. මත්පැන් බීමට, මත් කුඩුවල රස බැලීම, මත්ද්‍රව්‍යවලට ඇබ්බැහිවීම මත පුද්ගලයාගේ මනස විකෘති වේ. අවසානයේ ඔහුගේ මනස ඔහුටම පාලනය කරගන්නට බැරිවී ක්ෂණික තීරණවලට එළඹී අවසානයේ මිනිස් ඝාතනයකින්ය කෙළවර වන්නේ.මිනීමැරුම්, කාම අපරාධ, යම් යම් දේ පැහැර ගැනීම්, වංචනික ව්‍යාපාර ආදියට මිනිසා ගොදුරුවන්නේ අධික ලෙස මත්පැන් පානයට සූදුවට ඇබ්බැහිවීම හේතුකොටගෙනය.මෙයට ගෙදර පරිසරය අතිශයින්ම බලපානු ලැබේ. ඇතැම් පියවරු මත්පැනට ඇබ්බැහිවීම නිසා මවුවරුන් සමඟ අඬ දබරවීම මත දරුවන්ද ඒ මඟෙහි යන්න පුළුවන. නිවෙසට පැමිණි විට දරුවන් නොදකින පියවරුද සමාජයේ සිටිති. එබැවින් ගෙදර පරිසරය ඉතාම සාමකාමී පරිසරයක් වශයෙන් තබා ගැනීමට මවුපියන් වගබලා ගත යුතුය.ආගමික හැඟීම්, භක්තිය ජීවිතයෙන් පලායාම අපරාධවලට මුලයි. තමන්ගේ මනස පාලනය කරගන්නට බැරිවීම මත ක්ෂණික තීරණවලට එළඹීම අනුව මෙවන් අතිබිහිසුණු අපරාධවලට පදනම ඇතිවේ. එබැවින් සිත පාලනය කරගන්නට අප පුරුදු පුහුණු වුවහොත් අපරාධ රැල්ල වළක්වා ගැනීම අපහසු නොවේ.පියා ස්වකීය දියණිය නොහඳුනන, ගුරුවරයා තම සිසුවිය නොහඳුනන සමාජයක් නිර්මාණය වී තිබෙන්නේ මත්ද්‍රව්‍ය මගින් මනස දුර්වලවීම හේතුකොටගෙනය.අප ළඟදී පුවත්පතකින් දුටු ඉතා දුක්මුසු එමෙන්ම අදහා ගන්නට බැරිතරම් පුවතක් වූයේ තම පන්තියේ සිසුවියට කිරි පොවන්නට උගන්වන්නට ගොස් ඇයට කාම අපරාධයක් සිදුකිරීමයි.බිරිය විදේශීය රැකියාවකට ගියවිට පියා සමඟ ජීවත්වන දියණියට කාම අපරාධ කළ පියවරුන් ගැන අපි කොතෙකුත් අසා ඇත්තෙමු. බිරිය සැමියාට එවන මුදල් නිසිලෙස පාලනය කරගන්නට නොහැකිව මතට ඇබ්බැහිවීම අනුව තමන්ගේ දියණිය නොහඳුනන තත්ත්වයක් මත ඇයට කාම අපරාධයක් කිරීම කොතරම් ශෝචනීය සිද්ධියක්ද.පොහෝ දිනවල මත්පැන් සල් වසන්නට දැනුම් දුන් විට පෙරටත් වඩා මත්පැන් අලෙවිය වැඩිවන අන්දම අපි අසා ඇත්තෙමු. දින කිහිපයකට සරිලන සේ නිවෙස්වල මත්පැන් ගබඩා කර ගැනීමට පෙළඹ වූයේ කවුරුන්ද. මේ බව මුද්‍රිත හා විද්‍යුත් මාධ්‍ය මගින් ප්‍රචාරය කළ යුතුද එය යෝග්‍යයද යන්න සලකා බැලිය යුතු කරුණකි.පුංචි අවදියේ පටන් අපේ බාල පාරපුර කෙරෙහි සංවේදී හැඟීම් ඇති කිරීමට වැඩිහිටියන් වග බලාගතහොත් මේ අපරාධ රැල්ල නැත්තට නැති කිරීම කෙසේ වෙතත් අවම කරගන්නට හැකිවේය යන්න අපේ අදහසයි.දහම් පොත් පත් මෙන්ම සෙසු පොත්ද පරිශීලනයට හුරුකිරීම, ගුරු ඇසුර, යහපත් අයගේ අවවාද අනුශාසනවලට සවන් දෙන්නට යොමු කිරීම මත ශික්ෂණයෙන් යුත් සමාජයක් තැනීම මත අපරාධ අවම කර ගැනීමට මංපෙත් විවරවේය යන්න අපේ අදහසයි.සමාජ විද්‍යා අධ්‍යයන අංශය - කැලණිය විශ්වවිද්‍යාලවසරකට මෙරටේ අපරාධ පනස්දාහකට වඩා සිදුවනවා. ප්‍රමාණය අතින් අපරාධ සංඛ්‍යාව වැඩිවනවා වගේම සාහසික ස්වාභාවය අතිනුත් ඉතාම දරුණු ම අපරාධ. මෙය සමාජගත ප්‍රචණ්ඩත්වයේ ප්‍රතිඵලයක්. අපරාධ දෙයාකාරයි.එනම් සාමාන්‍ය මිනිසුන් අතින් සිදුවන අපරාධ, ( බීමත්කම , නූගත්කම ) සහ මහත්වරු ලෙස පෙනී සිටින අය සිදු කරන අපරාධ ( සක්විතිලා, දේශමාන්‍යලා) යනුවෙනි. එවගේම අපරාධ මර්දනය කළ යුතු පොලීසිය විසින් සිදු කරන අපරාධ නිසාද නීතිය පිළිබඳව ජනතාවට ගැටලු මතුවේ.ප්‍රධාන වශයෙන් සමාජය තුළ අපරාධ සිදුවන සංස්ථා හයක් තිබේ. එනම් පවුල, ආර්ථික , අධ්‍යාපනය, ආගම, දේශපාලනය, හා නීතියයි. මෙම සංස්ථා හය තුළම අපරාධ සීග්‍ර ලෙස සිදු වෙනවා.තවද මෙම සිදුවන අපරාධ මර්දනයට ඇති නීති යල් පැන ගිය ඒවා. එම නීති වර්තමානයට ගැලපෙන්නේ නෑ. එනිසා මෙම පවතින නීති වෙනස්විය යුතුමයි.එමෙන්ම බන්ධනාගාරවල සියයට පනහක්ම ඉන්නෙ සුළු සුළු අපරාධ කළ අය.මේ අය පුනරුත්ථාපනය කර නැවත සමාජයට ගිය පසුවත් එම අපරාධම සිදු කරනවා. එයින් හැෙඟන්නේ මෙම පුනරුත්ථාපන ක්‍රමවල ඇති දුර්වලතාවයයි. මෙනිසා ප්‍රතිසංස්කරණ අවශ්‍යතා පැන නගිනවා. මුලින්ම ප්‍රතිසංස්කරණය පටන් ගත යුත්තේ දේශපාලන සංස්ථාව තුළිනුයි.බීමත්කමින් නොසැලකිල්ලෙන් සහ මුදල් තණ්හාවෙන් සිදුකරන හා සිදුවන සියලු අපරාධ සමාජයටම උවදුරකි. මිනිසෙකු මැරීමට යොදාගන්නා ක්‍රමය මුල්කර ගන්නා හේතු අතිශයින් බොළඳ එකකි.අප එක් අවස්ථාවක කීවේ ප්‍රභාකරන් ජීවත්ව සිටියදී සිදු වූ මිනීමැරුම් පසුකරන තත්ත්වයක් දැන් උද්ගත වී තිබෙන බවයි. සමහර මිනීමැරුම් මොනම හේතුවක් නිසාවත් නතර කරන්නට නොහැකි ඒවාය.කෙසේ හෝ වැඩිවන අපරාධ සංඛ්‍යාව මර්දනය කිරීමට හෝ අවම කිරීමට ස්ථිරසාර වැඩපිළිවෙළක් ඇතිකළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>30</day>
    </date>
    <link>http://www.dinamina.lk/2010/08/30/_art.asp?fn=f1008303</link>
    <topic>යාපනයේ දීහීන් දාඩිය දැම්මා</topic>
    <author>ශ්‍යාමා සමරසිංහ ඡායාරූප -ශාන්ත රඹුක්වැල්ල</author>
    <content>ඔරලෝසුවේ වේලාව රාත්‍රී 9.00 සනිටුහන් විය. නේවාසිකාගාරයේ ළමුන් එකෙකු දෙන්නෙකු හැර අන් සියල්ලෝම පාහේ නින්දට වැටුණා පමණි. නේවාසිකාගාරයේ පාලක තැන ද පෙනෙන්නට නො සිටියේය.ඔහු ද නින්දට ගොස් ඇතිවාට සැකයක් නොමැත. විදුලි බුබුළු සියල්ලම පාහේ නිවා දමා ඇත.එහෙත්, පසකට වන්නට තිබූ ප්‍රබල ආලෝක දහරාවෙන් හාත්පස පැවැති අඳුර සම්පූර්ණයෙන්ම පාහේ දුරස්ව ගොස් තිබුණි. කොලු ගැටව් තිදෙනෙකුට නම් නින්ද අහලකටවත් නො ආවේය.ඔවුහු කිසියම් කාර්යයකට අර අඳිති.තිදෙනාම එකිනෙකාට ළං වූහ.්... ෂ්... ෂ්... වැඩිය ශබ්ද කරන්න එපා. අනෙක් අයට ඇහෙන්න පුළුවන්.ගොඩ දවසකින් ගියෙත් නෑනේ... යමු...‘පරසතු මල්’ ෂෝ එක.ගාමිණීයි, පුන්‍යායි, මං කැමැතිම දෙන්නා.නොගියොත් නින්ද යන්නෙත් නෑ. බලමු.දැන්ම ම පැන ගනිමු. පයින් යන්නත් එපායැ.කියන පමාව පමණි. තිදෙනාම එක පයින්ම එකඟ වූහ.ෂ්... ෂ්...කලබල වෙන්න එපා. මේට්‍රන්ට ඇහැරෙන්න පුළුවන්.ඔවුහු ශබ්දය නොනඟින පරිදි පය තැබූහ.ගේට්ටුව අසළට ම ළඟා වූහ. හඬ නො නඟින පරිද්දෙන් දොර සීරුවෙන් විවර කළහ.එකෙකු ඉන් පිට විය.අනෙකා ද පිට විය.මේ ආකාරයට තිදෙනාම ගේට්ටුවෙන් පිට වූහ. අවසන පිට වූ කෙනා ගේට්ටුව පෙර තිබූ පරිද්දෙන් සීරුවට හඬ නො නඟින පරිදි වසා දැමූුවේය.නේවාසිකාගාරය පෙනෙන තෙක් මානයට යනතුරා ඔවුහු සීරුවෙන් පය තබා ඇවිද ගියහ. දැන් කිසිවෙකුට ඇසෙන්නට විදිහක් නැත. පෙනෙන්නට ද විදිහක් නොමැත. ඔවුන්ගේ පය ඉක්මන් විය.මේ... වේලාව පහු වෙන්න පුළුවන්.දුවමු ද?රෙඩී...ඔවුහු හැල්මේ දිවූහ. මැරතන් තරඟයක් සිහි කරමින් දිනුම් කණුව බලාම දිවූහ. හැතැම්මකටත් වඩා වැඩි දුරක් ගෙවා දැමූහ. තරඟය නිමා වෙන්නට ආසන්නය.ඔවුහු නැවතුණාහ. ඒ, ‘පරසතු මල්’ සිනමා පටයේ රූප රාමු ගසා ඇති සිනමාහල අසළය. හති දමාගෙනම එක් අයෙකු පෝළිමට එකතු වූවේය. තිදෙනාම සිනමාහලට ඇතුළු වූහ. දර්ශන වාරයට වේලාව ළං ළංව ආයේය.සීනුව නාද විය. ඔවුහු නෙත් සිත් තිරය මත මැවෙන රූප දෙසට යොමු කළහ. අතිශයින් රූමත් තරුණියක වූ පුන්‍යාගේ රුව තිරය මත දිස් විය. ඇගේ දඟකාර, කෙළිලොල් සිනා හඬ මුළු සිනමා ශාලාව පුරාම රැව් පිළිරැව් දෙන්නට විය.රසවත්තු රස ගඟුලේ ගිලී සිටියහ.හෝරා තුනක් පමණ ගෙවී ගියේ කිසිවෙකුටවත් නො දැනීම ය.කොලු ගැටව් තිදෙනා සිනමා ශාලාවෙන් පිටවූහ.එළියේ ආනෝරා වැස්සක් ඇදහැලෙමින් පවතී.වේලාව රාත්‍රී 12.00 ත් පසු වී හමාරය. වැස්ස තුරල් වෙන සෙයක් නොමැත.තිදෙනා එකිනෙකාට ළං වූහ.නැවතත් මැරතන් තරඟය පටන් ගත්තේය.තරඟය නිමා වූයේ නේවාසිකාගාරයේ ගේට්ටුව අසළදීය.මේ 1970 දශකයේ මැද භාගයයි. ස්ථානය බණ්ඩාරවෙල මහා විද්‍යාලයේ නේවාසිකාගාරයයි. නේවාසිකාගාර පාලකවරයාට හොරා නේවාසිකාගාරයෙන් පැන ගොස් චිත්‍රපටි බැලූ කොලු ගැටව් අතරේ අපේ කතානායකයා සිටී.ඔහු නමින් බී. ඩී. එල්. ධර්මපි‍්‍රය ය. වර්ෂ 1960 පෙබරවාරි මස 02 වැනිදා ඔහු මෙලොවට උපන්නේය. මව කේ. වී. ලිලීනෝනාය. පියා බී. ඩී. ඒ. ද සිල්වා ය. ඔහු දරුවන් හය දෙනෙකුගෙන් යුත් පවුලේ බඩපිස්සා ය. ඔහුට වැඩිමහල් සහෝදරයන් තිදෙනෙක් ද සහෝදරියන් දෙදෙනෙක් ද වෙති.“මගෙ අම්මයි තාත්තයි, මාර්ටින් වික්‍රමසිංහ මහත්තයාගේ ගමේ. කොග්ගල පදිංචිකරුවන්. අපේ පවුලේ අයත් වෙළෙඳාමට සම්බන්ධයි. අපේ සීයා කළෙත් වෙළෙඳාම. අපේ අම්මා, තාත්තත් වෙළෙඳ ව්‍යාපාර තමයි කළේ’ අපට ‘පොතුවිල්’වල කඩයක් තිබුණා. මම ඉපදුණෙත් හැදුණේ වැඩුණෙත් පොතුවිල්.”මවගේත් පියාගේත් ව්‍යාපාර කටයුතු සඳහා ඔවුහු කොග්ගල සිට පොතුවිල් බලා ආහ. පුංචි ධර්මපි‍්‍රය ද මව හා පියා සමඟම පදිංචි වූවේය. අන් දරුවෝ ගමේ ‘වැලිගම’ ඥාතීන් ළඟ හැදුණාහ. වැඩුණාහ.පොතුවිල් නගරය කුඩා ධර්මපි‍්‍රයට සතුට ගෙනාවේය. ඔහු වටා සිටියේ අපූරු හිතමිතුරු කැළකි. ඔවුහු සියල්ලෝම දමිළ දරුවෝය. කුඩා ධර්මපි‍්‍රය හා එකතු වන මේ කුඩා මිතුරු සමාජය නොයෙක් ක්‍රීඩා කළහ.ඔවුහු බොහෝ විට කළේ තාච්චි පැනීමය. කුඩා ධර්මපි‍්‍රය තාච්චි පැනීමට හපනෙකි. දෙපිලකට බෙදී තමාගේ වාරය එනතුරු ඔවුහු බලා සිටිති. තමාගේ වාරය පැමිණි පසු ඇසිල්ලේම අනෙක් පිලේ සීමාවට පැන එකෙකුට පහරක් ගසා සැණෙකින් තමාගේ පිල වෙත ආපසු පැමිණීමට ඔහු හපනෙකි.මේ ක්‍රීඩාවට අමතරව ටික්බෝල් සෙල්ලමට ද මේ දරුවෝ දැඩි ඇල්මක් දැක්වූහ. ෆුට්බෝල ගැසීම ද අමතක නොකළහ.තවද ඔවුන්ටම ආවේනික ඔවුන්ම තනාගත් අපූරු ක්‍රීඩාවල ඔවුහු නිරත වූහ. ධර්මපි‍්‍රය දරුවාගේ මිතුරන් සියල්ලෝම දමිළ දරුවන්ය. ඔවුහු සිය අදහස් හුවමාරු කර ගත්තේද දමිළ භාෂාවෙනි. එබැවින් දමිළ සංස්කෘතිය, භාෂාව ධර්මපි‍්‍රය දරුවාට අමුතු දෙයක් නොවිණි.“අපේ කෑම කඩේට පළාතේම ඉන්න අය එනවා. කඩේට එන විශේෂ චරිත දෙකක් මගේ මතකයේ තවමත් තියෙනවා. ඒ මහත්තුරු දෙන්නා හොඳ පාංශු දේහධාරි කඩවසම්, ඉංගී‍්‍රසි කතා කරන අය. එයාලා අපිත් එක්ක හරි හිතවත්. අපට හරි ආදරෙයි. අපිත් එක්ක කැරම් ගහන්නත් එනවා.”නිතර දෙවේලේ තම ව්‍යාපාර සැලට ගොඩවදින මේ චරිත ඔහුගේ සිතෙහි තවමත් හොල්මන් කරයි. මෙබඳු පරිසරයක හැදී වැඩී පරිසරයෙන් බොහෝ දෑ හදාරමින් සිටි කුඩා ධර්මපි‍්‍රයට පාසල් යා යුතු කල එළැඹියේය. ඔහු පොතුවිල්හි ‘ලාහුගල’ ප්‍රාථමික විද්‍යාලයට ඇතුළත් වූවේය.“ලාහුගල ඉස්කෝලේට අපේ ගෙදර ඉඳන් හැතැම්ම 8ක් විතර දුරයි. අපි ඉස්කෝලේ යන්නේ පයින්. නැතිනම් බොහෝමයක් දවස්වලට කොට පටවන ලොරිවල නැඟලා යනවා.නගරයේ ඉඳන් ලාහුගල පැත්තට ලොරි යන්නේ හිස් අතින්. අපි පුංචි එවුන් ටික පොතුත් තුරුළු කරගෙන යනකොට ලොරි නවත්වලා අපිවත් දාගෙනයි යන්නේ. යන්න පුළුවන් දුර ගිහින් ඉතිරි ටික පයින් යනවා.”සීමිත ළමුන් පිරිස, සීමිත ගුරුවරු පිරිස, මුල් ගුරුතුමා, පංති ශාලාව මේ සියල්ලම හා බැඳී පැවතුණු ලාහුගල පාසල් සමය හරිම අපූරු ය. සුන්දර ය. එපමණක් නොව ඉස්කෝලේ පිටිපස්සේ ඇති කැලෑව සමඟම දරුවෝ හැදුණාහ. වැඩුණාහ. අකුරු කළා හ.“අපේ ඉස්කෝලේ පිටිපස්සේ වැවක් තියෙනවා. ඒකේ නෙළුම් මල් තියෙනවා. අපි නෙළුම් මල් කඩනවා. මල් කඩන්නේ පූජා කරන්නවත්, සුවඳ බලන්නවත් නෙවෙයි. මල අතින් පුබුදුවලා මැද කොටස කනවා. ඇටේ ගලවලා ඇතුළ කනවා. ඒක හරි රසයි. කැලෑවේ මාදං, එරමිණියා, වීර, පලු හරියට තිබුණා.”කුඩා ධර්මපි‍්‍රය නොකඩවාම පාසලට ගියේය. එහෙත් ඇතැම් කාලච්ඡේදවලදී නම් පාසලේ ශිෂ්‍යයන් අඩු විය. ඒ, ඔවුන්ට අස්වනු පූදින කාලයට හේන මුර කරන්න, කුරුල්ලන් එළවන්න සිදු වන බැවිනි.මහ පොළොවත් සමඟ ඔට්ටු වෙන හැප්පෙන කටුක, දුෂ්කර ජීවිත ගෙවන ගැමි දරුවෝ පාසල් ගමනට වඩා මුල්තැන දෙන්නේ හේනටය. කුඹුරට ය. බඩවියත රැක ගැනීම මේ සියල්ලටම වඩා ප්‍රබල කටයුත්තක්ව පැවැතිණි.එහෙත් ධර්මපි‍්‍රය දරුවාට නම් මේ කිසිවක් අදාල නැත. ඔහුට කරදරයක් නැත. තුන් වේලටම හොඳ ආහාර, කිරි, මස්, මාළු ඔවුන්ගේ වෙළෙඳ සලේ යහමින් ඇත.පරිසරයේ කටුක බව, දුෂ්කරතා මධ්‍යයේ ලාහුගල පාසලේ අ. පො. ස. සාමාන්‍ය පෙළ විභාගය සමත් වූ එකම ශිෂ්‍යයා ධර්මපි‍්‍රය විය.ඔහු. අ. පො. ස. උසස් පෙළ සඳහා බණ්ඩාරවෙල බලා පිටත් වූවේය. මවගේ ඥාතියෙකුගේ රැකවරණයත්, ආරක්‍ෂාවත් ඔහුට ලැබුණි.බණ්ඩාරවෙල මහා විද්‍යාලයට ඇතුළත් වූ ඔහු වාණිජ්‍ය අංශයෙන් අධ්‍යාපනය හැදෑරීය. වසර දෙකක පාසල් නේවාසිකයෙකු වශයෙන්ද සුන්දර දිවියක් ගත කළේය.“පොතුවිල් ඉස්කෝලෙදී මට උගන්වපු ලෝරන්ස් සර් නිසයි මම උසස් පෙළ සමත් වුණේ.”ලෝරන්ස් ගුරු භවතාගේ මතකය ඔහුගේ සිතේ තදින් ම කා වැදී ඇත. ඔහු වර්ෂ 1978 දී අ. පො. ස. සා. පෙළ විභාගය සමත් වූවේය. වර්ෂ 1979 දී ජයවර්ධනපුර විශ්වවිද්‍යාලයට යෑමට අවස්ථාව ලැබිණි.“මගේ ජීවිතයේ සෑම අවස්ථාවකම ළඟින්ම හිටියේ මගේ අම්මා. මම අම්මත් එක්ක තමයි විශ්වවිද්‍යාලයට ගියේ. චකිතය, බිය වගේ හැඟීමක් එදා ඇති වුණා. ඒ වගේම එවැනි ස්ථානයකට පා තබන්න ලැබීම ගැනත් මහත් ආඩම්බරයක් ඇති වුණා.”සරසවි ජීවිතය සුන්දරයි. නිදහස්. දැනුම් උල්පතක්. දැනුම් පිපාසාවෙන් සිටිනා දරුවන්ගේ නිජ බිමක්. ධර්මපි‍්‍රය ශිෂ්‍යයා බොහෝ දෑ ඉගෙන ගත්තේය. චාටඩ් පාඨමාලාව ද හැදෑරීමට ඉඩකඩ ලැබිණි. සමාජ වටාපිටාව, අධ්‍යාපනය, මේ සියල්ලකින්ම ඔහු නැවුම් පන්නරයක් ලැබීය.බණ්ඩාරවෙල පාසල් නේවාසිකාගාරයේදී ලැබුණු විනය, කලට වේලාවට නැඟිටීම, වැඩ කිරීම, පාඩම් කිරීම ආදී කලට වේලාවට වැඩ කිරීම මේ සියලු කටයුත්තකදීම බලපෑවේය.නවක වදයෙන් හා සමාජගත වීම පිළිබඳ මතකයන් තවමත් ඔහු තුළ අමතකව නැත. වර්ෂ 1983 දී විශ්වවිද්‍යාල ජීවිතයට සමු දුන්නේය.වර්ෂ, 1984 අගෝස්තු මස 04 වැනිදා ‘තක්සේරු කරු’ වශයෙන් ඔහු රැකියාවකට කැඳවීය. මෙය ඔහුගේ ප්‍රථම රැකියාවයි. මේ අතරතුරම ඔහු ශ්‍රී ලංකා පරිපාලන සේවා විභාගයට පෙනී සිටියේය. වසරක් ඇවෑමෙන් ප්‍රතිඵල නිකුත් විය.ආයතන කිහිපයක තනතුරුවලට කැඳවීම් ලැබිණි. ඒ අතරතුර අධ්‍යාපන දෙපාර්තමේන්තුවේ සහකාර ලේකම් තනතුර ඔහු සිය මිතුරෙකු හා සුහදව හුවමාරු කර ගත්තේය. මිතුරා ආනයන අපනයන පාලන දෙපාර්තමේන්තුවේ සහකාර පාලක තැනය. ඔහු මිතුරාගේ තනතුරට මාරු විය.වසර 2ක සේවා කාලයක් පසු එනම්, 1989 ජනවාරි සිට අම්පාර කච්චේරියේ ඉඩම් අංශයේ සහකාර කොමසාරිස් ධූරය හිමි විය. ඉඩම් හා සම්බන්ධ බොහෝ දෑවලට ඔහුට මුහුණපාන්නට සිදු විය.බොහෝ අවස්ථාවලදී අභියෝග එල්ලවිය. ඉඩම්වල හිමිකම් පතා නොයෙක් දෙනා ඇදී ආහ. ගැටලුසහගත අවස්ථා උදා වන්නේ නිවැරැදි නොවූ පුද්ගලයන් නිසාම ය. කෙසේ වෙතත් ඔහු සෘජුව ගත යුතු ක්‍රියාමාර්ග නොබියව ගත්තේය.වර්ෂ 1991 ඔහුගේ මෙතෙක් පැවැති තනිකඩ ජීවිතය නිමා කරවන්නට සමත් විය. ඈ ශි‍්‍රයන්ති නිල්මිණී දළුවත්තය. විවාහ යෝජනාවකින් ඔවුහු හමු වූහ. වර්ෂ 1991 ඔක්තෝබර් මස 10 වැනි දින ඔවුන් අතිනත ගත්හ.1992 ජූලි මස 27 වැනිදා කුළුදුල් පුතා ඉපදුණේය. ඔහු රජිත විරාජ් ධර්මපි‍්‍රය ය. දෙවැන්නා ප්‍රවීන් හංසජිත් ධර්මපි‍්‍රය ය. ඔහු 1994 අගෝස්තු මස 06 වැනිදා උපන්නේය.වර්ෂ 1993 දී ඔහුට මුදල් අමාත්‍යාංශයට මාරුවීමක් ලැබිණි.“මගේ ජීවිතයේ වෙනසක් ඇති වූ තැන මෙතනය. මට පශ්චාත් උපාධියක් හැදෑරීමේ අවස්ථාව උදා වුණා. තුන්වැනි ලෝකයේ රටවල් 10කට ලෝක බැංකුවෙන් ශිෂ්‍යත්වයන් පිරිනැමුණු අතර ශ්‍රී ලංකාවට ලැබුණු ශිෂ්‍යත්වය මට හිමි වුණා.”වර්ෂ 1996 දී ඔහු ජපානය බලා ගියේ එලෙසිනි. සකුරා මලින් බරව තිබූ කලක ඔහු ජපානයට ගොඩබැස්සේ ය. අපූරු සුන්දර වටාපිටාවකි. පිරිසිදුකම, පිළිවෙළ ඔහුගේ සිත් ගත්තේය. අන් රටවල්වල මිතුරු මිතුරියන්ගේ සමාගම ද ඔහුට රුකුලක් සැපයීය. ඔහු අමතර රැකියාවක ද නිරත වූවේය. බොහෝ තැන්වල ඇවිද්දේය. වසර 2ක් ඇවෑමෙන් පසු ඔහු ලංකාව බලා පිටත්ව ආයේය.නැවතත් වර්ෂ 1998 දී තමා සිටි මුදල් අමාත්‍යාංශයේ රාජ්‍ය මූල්‍ය ප්‍රතිපත්ති හා ආර්ථික කටයුතු දෙපාර්තමේන්තුවේ නියෝජ්‍ය අධ්‍යක්‍ෂක තනතුරේ වැඩභාර ගත්තේය.වර්ෂ 2000 දී ආගමන හා විගමන දෙපාර්තමේන්තුවේ වීසා අංශයේ නියෝජ්‍ය පාලක ධූරයේ වසර 2ක් කටයුතු කළේය. 2003 වර්ෂයේදී මෝටර් රථ ප්‍රවාහන දෙපාර්තමේන්තුවේ අතිරේක කොමසාරිස් ධූරයේ වැඩ භාර ගත්තේය.“2004 වර්ෂයේ එක්තරා දවසක අපි යාපනේ ගියා රියදුරු බලපත්‍ර සම්බන්ධ රාජකාරියකට. අපි කණ්ඩායම් 2ක් හිටියා. එදා අපි කට්ටියම එකතුවෙලා සිංදු කිව්වා. එතන හිටියා එහේ දමිළ නිලධාරියෙකුත්.මම ඔහුට දමිළ බසින් ගායනාවකට ආරාධනා කළා. ඔහු එය ප්‍රතික්‍ෂේප කළා. මම ඒ අභියෝගය භාර ගත්තා. කවුරුවත් හිතුවේ නෑ මං දමිළ සිංදුවක් ගයයි කියලා. කාගේත් ප්‍රශංසාව හිමි වුණා.ඒත් පහුවදා අනපේක්‍ෂිත අවස්ථාවකට මුහුණ දුන්නා. දැන් ප්‍රධාන රැස්වීම, කවුරුත් හිටියා. හිටිවනම මට දමිළ භාෂාවෙන් කතාවක් කරන්න ආරාධනා. මට ප්‍රතික්‍ෂේප කරන්නත් බෑ.මම දන්නේ පොතුවිල් දෙමළ. යාපනේ භාෂාව ඊට වඩා වෙනස්. මට හීන් දාඩිය දැම්මා. කොහොම හරි මං නැඟිටලා කතාවක් කළා. මම මොනවා කිව්වද කියලා මතක නෑ. කොහොමත් හොඳ අත්පුඩි ශබ්දයක් නම් ආවා.”මෙවැනි අභියෝග හා සුන්දර මතක රැසක් අතරේ කාලය වේගයෙන් පියඹා ගමන් කරයි.අනතුරුව ඔහු 2004 වර්ෂයේ අග සිට 2010 වර්ෂය දක්වා ප්‍රවාහන අමාත්‍යාංශයේ ජ්‍යෙෂ්ඨ සහකාර ලේකම් ධූරය හෙබවූවේය. 2010 ජූනි මස 03 වැනිදා සිට ඔහු මෝටර් රථ ප්‍රවාහන කොමසාරිස් ජනරාල් වරයාය.පොතුවිල් හි ඉපිඳ හැදී වැඩී ජීවිතයේ බොහෝ දුර ගෙවා දමා දැන් හේ මෝටර් රථ ප්‍රවාහන කොමසාරිස් ජනරාල් ධූරයේ නැවතී සිටී. වසර 26ක දිගු සේවා ඉතිහාසයක් ඔහුට හිමිය.ඔරලෝසුවේ කටු තවමත් කැරකැවෙයි.නියමිත වේලාව එහි සනිටුහන් විය.කළ යුතු කාර්යයකට වේලාව එළඹ ඇත.ඔහු සිය අසුනෙන් නැඟී සිටියේ තමා කළ යුතු ඒ කාර්යයට ඇප කැප විය යුතු බව පසක් කරවන්නට ම විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008311</link>
    <topic>ජනපති ධුරය දැරීමේවාර දෙකේ සීමාව ඉවතට</topic>
    <author>ස්වර්ණා විජේකෝන්</author>
    <content>ඉහතින් දැක්වෙන්නේ ඊයේ ඇමැති මණ්ඩලයට ඉදිරිපත් කර සම්මත කර ගත්් යෝජිත ආණ්ඩුක්‍රම ව්‍යවස්ථාවේ අන්තර්ගත ප්‍රධාන කරුණුය.ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (30) රැස් වූ ඇමැති මණ්ඩලයට යෝජිත ආණ්ඩුක්‍රම ව්‍යවස්ථා සංශෝධනය අග්‍රාමාත්‍ය දි. මු. ජයරත්න මහතා ඉදිරිපත් කෙළේ ය.විදේශ කටයුතු ඇමැති මහාචාර්ය පී. එල්. පීරිස් මහතා එහි අන්තර්ගතය ඇමැති මණ්ඩලයට පැහැදිලි කෙළේ ය.නව ආණ්ඩුක්‍රම ව්‍යවස්ථා සංශෝධනය පනතක් ලෙස ලබන 8, 9 දෙදින විවාදයට ගැනේ. මේ වන විට අනුමැතිය සඳහා පනත් කෙටුම්පත ශ්‍රේෂ්ඨාධිලකරණයට ඉදිරිපත් කර තිබේ.ඊයේ (30) සෞඛ්‍ය අමාත්‍යාංශයේ දී පැවැති විශේෂ ප්‍රවෘත්ති සාකච්ඡාවක දි මේ පිළිබඳව කරුණු අනාවරණය කළ සෞඛ්‍ය ඇමැති මෛත්‍රීපාල සිරිසේන මහතා පනත පාර්ලිමේන්තුවේ සම්මත කර ගැනීමට තුනෙන් දෙකක බලයක් ලැබෙන බව අවධාරණය කෙළේ ය. දැනට මන්ත්‍රීවරුන් 151 දෙනෙකුගේ සහය ලැබෙන අතර එය 160 දක්වා වැඩි වනු ඇතැයි සිරිසේන මහතා විශ්වාසය පළ කෙළේ ය.වර්තමාන ව්‍යවස්ථාවට අනුව ජනාධිපතිධුරය එක් පුද්ගලයකුට හෙබවිය හැක්කේ වාර දෙකක් පමණි. යෝජිත සංශෝධනය අනුව, එම ධුර කාල සීමාව ඉවත් කර තිබේ. ජනතා කැමැත්තෙන් ඕනෑම වාර ගණනක් එම ධුරය හෙබවිය හැක.නව සංශෝධනය අනුව ජනාධිපතිධුරය හෙබ වූ අයටත් යළි තරග කළ හැකි ය. වත්මන් ව්‍යවස්ථාව යටතේ ජනාධිපතිවරයාට පාර්ලිමේන්තු රැස්වීම් වලට සහභාගි විය හැකි නමුත් නව සංශෝ්ධන යටතේ මාස තුනකට වරක් සහභාගි වීම අනිවාර්ය වනු ඇත.මේ අනිවාර්යය කිරීමෙන් පාර්ලිමේන්තු ව්‍යවස්ථාදායකය හා විධායක ජනාධිපති අතර සමීප සබඳතාවක් ගොඩනඟා ගැනීමට හැකිවනු ඇත.ව්‍යවස්ථා සංශෝධනය මගින් රටේ සංවර්ධනයට තිබූ බාධා ඉවත් කිරීම සහ ජනතා පරමාධිපත්‍ය ආරක්ෂා කිරීම අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008312</link>
    <topic>මම දුවගේ මාධ්‍ය ජීවිතය ඉවර කරනවා</topic>
    <author>විජයානි එදිරිසිංහ</author>
    <content>‘දෙරණ’ රූපවාහිනී නාළිකා වේ 360 දේශපාලන සංවාදය මෙහෙයවන නිවේදිකා දිල්කි සමන්මලීගේ මාධ්‍ය ජීවිතය ඉවර කරන බවට එක්සත් ජාතික පක්ෂයේ රත්නපුර දිස්ත්‍රික් මන්ත්‍රී චිත්‍රපටි නළු රන්ජන් රාමනායක මහතා දුරකථනයෙන් තර්ජනය කර ඇත. දිල්කිගේ පියා වන සුසිල් ගුණසේකර සහ මව දැනට ඕස්ට්‍රේලියාවේ ජීවත් වන අතර රාමනායක මහතා දුරකථනයෙන් මෙම තර්ජනය කර ඇත්තේ ඊයේ අලුයම 4.30ට පමණ ය.පියාගේ දුරකථන අංකය රාමනායක මහතා ලබාගෙන ඇත්තේ ද දුවට තර්ජනය කොට බවද වාර්තා වෙයි.‘’ඔබේ දුව මට හොඳටම ගැහැව්වා. මගේ දේශපාලන ජීවිතය ඉවර කරන්න හැදුවා’’ රාමනායක මහතා දුරකථනයෙන් එසේ තර්ජනය කළ බව ‘දිනමිණ’ කළ විමසුමකදී සුසිල් ගුණසේකර මහතා කියා සිටියේ ය. මෙහිදී කරුණු පැහැදිලි කළ  ගුණසේකර මහතා තම දියණිය මෙහෙය වන 360, උණුසුම් විවාදාත්මක වැඩසටහනක් බවක් ආණ්ඩුවේ මැති ඇමැතිවරුන්ගෙන් පවා තම දියණිය එබඳු ප්‍රශ්න අසන බවත් කියා තිබේ.‘’රන්ජන් ඒක Hard Talk එකක්. මොළේ තියෙන අය ඒකෙන් බේරිලා යනවා. ඕවාට මුහුණ දෙන්න බැරි නම් නොගිහින් ඉන්න ඕනෑ’’ පවසමින් ගුණසේකර මහතා අවවාද කර තිබේ.‘’මගේ මාධ්‍ය මිතුරන් ලවා දුවගේ මාධ්‍ය ජීවිතය හමාර කරනවා’’ යයි රාමනායක මහතා යළිත් ප්‍රකාශ කර තිබෙනවා.‘’දුවට දේශපාලනයක් නෑ. දුව කරන්නෙ ජොබ් එකක්’’ යැයි පියා ප්‍රකාශ කර තිබේ.මෙම තර්ජනය සම්බන්ධයෙන් දිල්කි සමන්මලී බම්බලපිටිය පොලිසියට පැමිණිල්ලක් ඉදිරිපත් කර තිබේ.රන්ජන් රාමනායක මහතා පසුගියදා 360 වැඩ සටහනට ගිය අවස්ථාවේ ඔහුට ලැබුණු මෝටර් රථ බලපත්‍රය ගැන නිවේදිකාව දිගින් දිගට ප්‍රශ්න කර තිබේ.ප්‍රශ්නයෙන් මඟ හැරිය මන්ත්‍රීවරයා ලක්ෂ 300ක් වටිනා තීරු බදු රහිත මෝටර් රිය තම මිතුරන් අතරේ බෙදාගත් බව ප්‍රකාශ කර තිබේ.පසුගිය මැතිවරණයට රාමනායක මහතාට මුදල් වියදම් කළ මහනුවර පළාතේ ගුරුවරියකට ද රාමනායක මහතා තර්ජනය කළ බවත් හෙළි වී තිබේ.ගුරුවරියට රාමනායක මහතා එල්ල කරන චෝදනා සාවද්‍ය බවට එම විදුහලේ විදුහල්පතිනිය කළ ප්‍රකාශයක් ද පෙරේදා (28) ‘දෙරණ’ ප්‍රවෘත්ති තුළින් විකාශ විය.‘දෙරණ’ නිවේදිකාව කළ පැමිණිල්ල ගැන පොලිසිය තවමත් පරීක්ෂණ අරඹා නැතැයි වාර්තා වෙයි.තම දියණිය, කොළඹ ජීවත් වන්නේ ‘දෙරණ’ සේවිකාවන් දෙදෙනකු සමඟ බවද සුසිල් ගුණසේකර මහතා ‘දිනමිණ’ට කීය. ඇයට නිසි ආරක්ෂාව දිය යුතු බව ඔහු පොලිසියෙන් ඉල්ලා සිටී.මෙම සිද්ධියේ දී ‘දෙරණ’ පාලකයන් ක්‍රියා කළ ආකාරය ගැන ද ගුණසේකර මහතා ස්තූතිය පළකර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008313</link>
    <topic>ආරියවතීට ඇණ ගැසූසෞදි යුවළ කොටු වෙති</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකා එල්. ජී. ආරියවතී මහත්මියට ඇණ 24 ක් ශරීරගත කළ සෞදි අරාබියානු ජාතික යුවල එරට පොලිසිය මගින් ඊයේ (30) අත්අඩංගුවට ගෙන ඇත.ආරියවතී සෞදි අරාබියාවේ රියාද් නගරයේ නිවෙසක ගෘහ සේවයේ නිරතව සිටි අතර ඇයට අමානුෂික ලෙස වධ හිංසා පැමිණවීම සම්බන්ධයෙන් මෙලෙස අත්අඩංගුවට ගෙන ඇත්තේ අදාළ නිවසේ 35 හැවිරිදි ස්වාමියා සහ 29 හැවිරිදි ඔහුගේ භාර්යාවයි.ප්‍රකාශ කර ඇත්තේ තමා අදාළ වරද සිදු කළ බවට පිළිගන්නා බවත් ඒ සඳහා යකඩ කම්බියක් පාවිච්චි කළ බවත්ය.ශ්‍රී ලංකා විදේශ කටයුතු අමාත්‍යාංශය හා විදේශ සේවා නියුක්ති කාර්යාංශය ඒකාබද්ධව සෞදි අරාබියානු රජයෙන් කළ දැඩි ඉල්ලීම මත මෙලෙස අදාළ සැකකරුවන් අත්අඩංගුවට ගෙන තිබෙන අතර ඔවුන් සම්බන්ධයෙන් පුළුල් පරීක්ෂණ ක්‍රියාත්මක කර තිබෙන බව ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයෙක් පැවසීය.සෟදි අරාබියාවේදී අමානුෂික ලෙස වධ හිංසනයට ලක්ව ශ්‍රී ලංකාවට පැමිණි තිහගොඩ බටුවිට ප්‍රදේශයේ පදිංචි එල්. ජී. ආරියවතී මහත්මිය කඹුරුපිටිය රෝහලට ඇතුළත් කිරීමෙන් අනතුරුව පසුගිය (27) දා ශල්‍යකර්ම මගින් ඇයගේ සිරුරේ තිබූ ඇණ කම්බි හා අල්පෙනිති ඉවත් කෙරිණි.මේ සිද්ධිය සම්බන්ධයෙන් නීතිමය පියවර ගැනීම සඳහා අවශ්‍ය නීති උපදෙස් ලබා දීම අධිකරණ අමාත්‍යාංශය මගින් සිදු කරන අතර මේ සම්බන්ධයෙන් කඩිනමින් ක්‍රියාමාර්ග ගැනීම සඳහා ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා ඇතුළු පිරිසක් ඊයේ (30) සෞදි අරාබියාව බලා පිටත්ව ගිය බව විදේශ සේවා නියුක්ති කාර්යාංශය කියයි.තවද මේ සම්බන්ධයෙන් පුළුල් පරීක්ෂණයක් ක්‍රියාත්මක කිරිමට අදාළව සියලු වාර්තාවන් සෞදි අරාබියානු රජය වෙත ඉදිරිපත් කැර තිබෙන අතර අදාළ ශල්‍ය කර්මයේ පටිගත කළ දත්තයන්ද ඒ අතර වන බව විදේශ සේවා නියුක්ති කාර්යාංශයේ ප්‍රකාශකයා පැවසීය.තවද අත්අඩංගුවට පත් සෞදි අරාබියානු යුවළ වෙන වෙනම රඳවාගෙන ප්‍රශ්න කිරීමටද එරට ආරක්ෂක අංශ පියවර ගෙන ඇතැයිද වාර්තා වෙයි.සෞදියේ ගෘහ සේවයට ගොස් සිටියදී යකඩ ඇණ ශරීරයට ඇතුළු කරමින් දරුණු වධ හිංසාවන්ට ගොදුරු කොට මෙරටට එවා තිබුණු ආරියවතී මහත්මියගේ පළමු සැත්කමේ දී යකඩ ඇණ ඇතුළු කම්බි කටු 18 ක් ඉවත් කළ අතර, එම තුවාල පරීක්ෂා කිරීම 30 වැනි දින අඳාපාන කඹුරුපිටිය මූලික රෝහලේ දී සිදු කෙරුණි.තුවාල පරීක්ෂා කිරීමේ දී ඇයගේ දකුණු අතේ පිටි අල්ලේ තිබුණු සෙන්ටි මීටර් 6.5ක් පමණ දිග ආයකටුවක් ඉවත් කළ බව වෛද්‍ය කීර්තිකුමාර සතර සිංහ මහතා පැවැසීය.ශල්‍ය වෛද්‍ය විශේෂඥ කමල් වීරතුංග මහතා ඇතුළු වෛද්‍ය කණ්ඩායමක් ඇය නිර්වින්දනය කොට එම සැත්කම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008314</link>
    <topic>හිටපු ඇමැති ලක්ෂ්මන් ජයකොඩි අභාවප්‍රාප්ත වෙයි</topic>
    <author/>
    <content>ජනාධිපති ජ්‍යෙෂ්ඨ උපදේශක හිටපු ඇමැති ලක්ෂ්මන් ජයකොඩි මහතා ඊයේ (30) සවස අභාවප්‍රාප්ත විය.ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු වන ඒ මහතා මිය යන විට 80 හැවිරිදි වියේ පසු විය.සති දෙකක පමණ කාලයක් ජාතික රෝහලේ ප්‍රතිකාර ලබමින් සිටි ඒ මහතා ඊයේ සවස හයට පමණ අභාවප්‍රාප්ත විය.1930 වසරේ අගෝස්තු මස 24 වැනි දින උපත ලද ලක්ෂ්මන් ජයකොඩි මහතා මහනුවර ත්‍රිත්ව විද්‍යාලයේ සහ කොළඹ ආනන්ද විද්‍යාලයේ ආදි සිසුවෙකි. දිවුලපිටිය ආසනය නියෝජනය කරමින් 1956 වසරේ දී ප්‍රථම වරට පාර්ලිමේන්තුවට පැමිණි හෙතෙම සිරිමාවෝ බණ්ඩාරනායක හිටපු අගමැතිනියගේ ප්‍රජා අයිතිය අහිමි වීමෙන් පසු ශ්‍රී ලංකා නිදහස් පක්ෂයේ අත්තනගල්ල ප්‍රධාන සංවිධායක ධුරයට පත් කෙරිණි.1970 - 1977 සමඟි පෙරමුණු රජයේ විදේශ කටයුතු උප ඇමැති වශයෙන් ද, 1994 වසරේ සිට 2000 වසර දක්වා බුද්ධ ශාසන ඇමැතිවරයා වශයෙන් ද ඒ මහතා කටයුතු කළේ ය.ජයකොඩි මහතාගේ දේහය පිළිබඳ අවසන් කටයුතු පසුව දැනුම් දීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008315</link>
    <topic>සරසවි වරම් නොලැබූ පිරිස් හෙද සේවයට</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>අ.පො.ස. උසස් පෙළ විද්‍යා විෂය ධාරාවෙන් විභාගයට පෙනී සිට විශ්වවිද්‍යාල සුදුසුකම් ලබා එහෙත් විශ්ව විද්‍යාලයට නොතේරෙන සියලුම සිසු සිසුවියන් හෙද සේවාවට බඳවා ගැනීමට සෞඛ්‍ය ඇමැතිවරයා තීරණය කරයි.ඒ අනුව ඉදිරි වසර කිහිපයේ සියයට 5ක් හෙද නිලධාරීන් වශයෙනුත් සියයට 95ක් හෙදියන් වශයෙනුත් බඳවා ගැනීම සිදු කෙරේ. මෙරට රෝහල්වල පවතින හෙද කාර්ය මණ්ඩල හිඟය මඟ හැරවීමට මෙය හොඳ පිළියමක් වනු ඇතැයි සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කළේය.රට පුරා පවතින හෙද පාසල් 19ට හෙද සිසු සිසුවියන් 4000ක් 5000ත් අතර ප්‍රමාණයක් බඳවා ගැනීමට අවශ්‍ය වුවත් ඒ සඳහා අයැදුම් කරන සංඛ්‍යාව 3000ත් 3500ත් අතර ප්‍රමාණයකි.දැනට රටපුරා රෝහල්වල හෙද හෙදියන් 26,000ක ප්‍රමාණයක් සේවය කරති.හෙද සේවය පැය 24 පුරා ක්‍රියාත්මක වන සේවයක් වන අතර පැය අටෙන් අටට සේවා මුර මාරුවීම සිදු වේ. මේ අනුව හෙද කාර්ය මණ්ඩලවල හිඟයක් පවතින බව බොහෝ රෝහල්වලින් නැඟෙන චෝදනාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008316</link>
    <topic>අර්ජුන-විජිතඅජිත් ඇතුළු පිරිස ඇප පිට</topic>
    <author>දික්වැල්ලේ තිලකරත්නගාල්ල උතුර සමූහ</author>
    <content>පාර්ලිමේන්තු මන්ත්‍රීවරුන් වන අර්ජුන රණතුංග, විජිත හේරත්, අජිත් කුමාර දකුණු පළාත් සභා මන්ත්‍රී නලින් හේවගේ ඇතුළු එකළොස් දෙනකුට එක් අයකුට රුපියල් ලක්ෂ දෙක බැගින් වූ ශරීර ඇප මත මුදා හැරීමට ගාල්ල ප්‍රධාන මහේස්ත්‍රාත් තාමර තෙන්නකෝන් මහතා ඊයේ නියෝග කළේය.ප්‍රජාතන්ත්‍රවාදී ජාතික සන්ධානය මඟින් ඉකුත් අගෝස්තු 12 වැනි දින ගාල්ල නගරයේ සංවිධානය කර තිබූ විරෝධතා රැලියේදී පොලිස් නිලධාරීන්ට පහර දීම ඇතුළු චෝදනා පහක් යටතේ සැකකරුවන්ට එරෙහිව ගාල්ල පොලීසිය මඟින් ඉදිරිපත් කර තිබූ පැමිණිල්ල විභාගයට ගනිමින් ප්‍රධාන මහේස්ත්‍රාත්වරයා මේ නියෝගය කළේය.ජීප් රථයට නිෂ්චිතවම පහර දුන් බවට පොලීසිය හඳුනාගත් සැකකරුවන් තිදෙනෙකුට සැප්තැම්බර් හයවැනි දින දක්වා රක්ෂිත බන්ධනාගාර ගත කරන ලෙසද ප්‍රධාන මහේස්ත්‍රාත්වරයා නියෝග කළේය. පැමිණිල්ල වෙනුවෙන් සහකාර පොලිස් අධිකාරී එල්.ඒ. ගුණරත්න මහතා පෙනී සිටි අතර සැකකරුවන් වෙනුවෙන් ජනාධිපති නීතිඥ ශ්‍රීනාත් කුමාරසිංහ මහතා ඇතුළු නීතිඥ කණ්ඩායමක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008317</link>
    <topic>පහේ ශිෂ්‍යත්වයහත්වැනි ශ්‍රේණියට</topic>
    <author>දයා පෙරේරා</author>
    <content>දැනට පස්වැනි ශ්‍රේණියේ දී පවත්වන ශිෂ්‍යත්ව විභාගය හත්වැනි ශ්‍රේණියේ දී පැවැත්විය යුතු බවට ජාතික අධ්‍යාපන පනත හා ප්‍රතිපත්තිය සකස් කිරීමේ උපදේශක කාරක සභාවට යෝජනා ඉදිරිපත් වී ඇතැයි අධ්‍යාපන ඇමැති බන්දුල ගුණවර්ධන මහතා කියයි.පස්වැනි ශ්‍රේණියේ දී පවත්වන ශිෂ්‍යත්ව විභාගය අවුරුදු දහයක් වැනි වයසක සිටින දරුවන්ට විශාල බරක් හා මානසික වදයක් වී ඇති බවත් ජීව විද්‍යාත්මකව එම වයස මෙවැනි පීඩාකාරි විභාගයක් සඳහා අයෝග්‍ය බවත් එම කාරක සභාවට කරුණු දක්වා තිබෙන වෛද්‍යවරුන්, අධ්‍යාපන විශේෂඥයන් සහ අධ්‍යාපන විද්‍යා පීඨ මහාචාර්යවරුන් පෙන්වා දී ඇතැයි ද ඇමැතිවරයා පැවසීය.පස්වැනි ශ්‍රේණියේ ඉගෙනුම ලබන දස හැවිරිදි වියේ දරුවකු පසුවන්නේ සංක්‍රමණික අවස්ථාවක වුවත් හත්වැනි ශ්‍රේණියේ දී දොළොස් හැවිරිදි වියේ දරුවකු සිතීම ගැන අවධානය යොමු වන වයසක පසුවන බැවින් ශිෂ්‍යත්ව විභාගය එම වයසේ දී පැවැත්වීම වඩා යෝග්‍ය බැව් විද්වත් පිරිස් සඳහන් කර ඇති බව ද ඇමැතිවරයා වැඩිදුරටත් කීය.කෙසේ වෙතත් වත්මන් ශිෂ්‍යත්ව විභාගයෙන් විෂයයකට ලකුණු තිස්පහ බැගින් විෂයයන් දෙකකට ලකුණු හැත්තෑවක් ලබා ගන්නා සිසුන්ට එම විභාගය සමත් බවට සහතිකයක් නිකුත් කිරීම, මෙවර ශිෂ්‍යත්ව විභාගය සමත් සිසුන්ට එම සහතික උත්සවාකාරයෙන් පිරිනැමීම වැනි වැඩසටහන් ම¼ඟින් ශිෂ්‍යත්ව විභාගය සිසුන්ට සිත් ගන්නා විභාගයක් බවට පත්කිරීම පිණිස ඓතිහාසික උත්සාහයක් ගනු ලැබුවේ පළමුවරට බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008318</link>
    <topic>ද්‍රවිඩ සාංක්‍රමණිකයන් රැගත්තවත් නැවක් කැනඩාව දෙසට</topic>
    <author>මහින්ද අලුත්ගෙදර</author>
    <content>ශ්‍රීලාංකික ද්‍රවිඩ සංක්‍රමණිකයන් පිරිසක් රැගත් තවත් නෞකාවක් කැනඩාවට ළඟා වීමේ සූදානමක් තිබෙන බවට තොරතුරු අනාවරණය කරගෙන ඇති බව කැනඩාවේ ආරක්ෂක අංශ පවසයි.කොටි සංවිධානයට සම්බන්ධ මිනිස් ජාවාරම් කල්ලියක් මේ කටයුතු මෙහෙයවන අතර කැනඩාවට පැමිණීමට පෙර එම ද්‍රවිඩ සරණාගතයන් රැගත් නෞකාව දෙසතියක සංචාරක වීසා මත තායිලන්තයේ බැංකොක්වලට පැමිණ සංචාරකයින් බව අඟවමින් කුලී නිවාසවල රැඳී සිටි බව තානාපති ආරංචි මාර්ග පවසයි.මීට මාස කීපයකට පෙර කැනඩාවට පැමිණි ශ්‍රී ලංකික ද්‍රවිඩ සංක්‍රමණිකයන් 490 දෙනෙකු රැගත් සන් - සී නෞකාවද ඉකුත් අපේ‍්‍රල් මාසයේ දී කැනඩාවට පැමිණීමට පෙර සංචාරක වීසා මත තායිලන්තයේ බැංකොක්වලට පැමිණ තිබෙන බවද වාර්තා වෙයි.මේ පිරිස සම්බන්ධයෙන් දැනට කැනඩාවේ සිටින ද්‍රවිඩ සාංක්‍රමණිකයන්ගෙන් කළ ප්‍රශ්න කිරීමකදී ඔවුන් සංචාරකයින් බවට ප්‍රකාශ කැර ඇතැයි ද සඳහන් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n1008319</link>
    <topic>ඇමැති ජෙයරාජ්ගේ ඝාතනයටසහාය දුන් ඇමැති සගයා දැලේ</topic>
    <author>විජයානි එදිරිසිංහ</author>
    <content>හිටපු අමාත්‍ය ජෙයරාජ් ප්‍රනාන්දු පුල්ලේ මහතා ඝාතනය කිරීමට කොටින්ට සහාය දුන් බව කියන අමාත්‍යවරයාගේ සමීපතම මිතුරකු කොළඹ අපරාධ කොට්ඨාසය මගින් සැකපිට අත්අඩංගුවට ගෙන තිබේ.අමාත්‍යවරයා ඝාතනය කිරීමට යෙදවූ මරාගෙන මැරෙන කොටි සාමාජිකයා තමන් ළඟ නවතා තබාගෙන මොහු කොටින්ට සහාය දී ඇති බව පරීක්ෂණ වලින් අනාවරණය වී ඇත.සැකකාර මුස්ලිම් ජාතිකයා මස්කඩ හිමි ව්‍යාපාරිකයෙකි. ඔහු අමාත්‍යවරයාගේ හිතවතකු වන අතර ඒ මහතාගේ නිවෙසටද මොහු නිතර ආගිය අයෙකු බව කියති.මොහු කොටි බුද්ධි අංශයේ නායකයකු වූ උයියමාරන් නමැත්තා සමඟ සම්බන්ධකම් පවත්වමින් මරාගෙන මැරෙන කොටි සාමාජිකයා ඔහුගේ මස් කඩයක සේවකයකු ලෙස රඳවා තබාගෙන සිටි බව අනාවරණය වී ඇත. ජෙයරාජ් ඝාතන සැලසුම ක්‍රියාත්මක කෙරෙන තෙක් ඔහු ආරක්ෂා සහිතව රඳවා තබාගෙන රැක බලා ගන්නා ලෙසද මොහුට උපදෙස් ලැබී ඇත.තවද ජෙයරාජ් අමාත්‍යවරයා පිළිබඳ සියලු තොරතුරු කොටිබුද්ධි අංශයට වාර්තා කිරීමද මොහුට පැවරී තිබුණු කටයුත්තකි.වසර කීපයක් තිස්සේ මොහු කොටි බුද්ධි අංශයට සේවය කර තිබේ. ඒ කාලය තුළ පස් වතාවක් කිලිනොච්චියට ගොස් ජෙයරාජ් අමාත්‍යවරයා පිළිබඳ තොරතුරු කොටි නායකයන්ට වාර්තා කර තිබේ.කරවල ගෙන්වන ව්‍යාපාරිකයකු ලෙස මොහු උතුරට ගොස් තිබූ බවද අනාවරණය වෙයි.මොහුගෙන් කොටි බුද්ධි අංශයට සිදුවන සේවය වෙනුවෙන් කොටි නායකයන්ගෙන් ලක්ෂ ගණනින් මුදල් සහ තවත් තෑගි බෝග ලැබී තිබෙන බවද පරීක්ෂණ අංශවලට හෙළිදරව් වී ඇත. මීගමුවේ පදිංචිකරුවකු වන මෙම මුස්ලිම් ජාතිකයා කොටි බුද්ධි අංශ සාමාජිකයකිª බවට තොරතුරු ඇතුළත් ලිපිගොනුව ප්‍රභාකරන් මැරුම් කෑ පසු ඔහුගේ ලිපි ගොනු අතර තිබී ආරක්ෂක අංශවලට හමුවී ඇත. අනතුරුව සැකකරු කොළඹ අපරාධ කොට්ඨාසය මගින් අත්අඩංගුවට ;ගන ප්‍රශ්නකර රිමාන්ඩ් භාරයට පත්කර තිබේ.කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක පොලිස් අධිකාරී කේ. රණවිර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට පොලිස් පරීක්ෂක විජේරත්න මහත්වරුන් ඇතුළු කණ්ඩායමක් පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n10083110</link>
    <topic>ශීඝ්‍රගාමී බස් සේවාව මාතලෙන්</topic>
    <author/>
    <content>‘දිනමිණ’ ශීඝ්‍රගාමී බස් සේවය ඓතිහාසික මාතලේ පුරවරයෙන් ගමන් ඇරැඹීමේ උත්සවය හෙට (01) දා උදේ 9.30 ට ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් මාතලේ බස් නැවතුම්පොළ භූ®මියේ දී පැවැත්වේ.දිනපතා රාත්‍රී 11.00 ට කොළඹ ලේක්හවුස් ආයතනයෙන් ගමන් ඇරැඹෙන මේ ශීඝ්‍රගාමී බස් සේවාව උදේ 6.10 ට මාතලෙන් යළි කොළඹ බලා පැමිණෙනු ඇත.මාතලේ පුරවරයේ ඓතිහාසික සිද්ධස්ථාන වැඳපුදා ගන්නා, බැතිමතුන් ඇතුළු මගී ජනතාවට පහසුකම් සැපයෙන මෙම බස් රථ සේවාව යටතේ කලින් ආසන වෙන් කරවා ගැනීම දුරකතන අංක 2429673 ඔස්සේ සිදුකළ හැකි අතර මඟීනට නිසි ආරක්ෂාව සහ නියමිත වේලාවට ගමනාන්තය කරා යා හැකිවීමද විශේෂ වෙයි.ජනාධිපති මහින්ද රාජපක්‍ෂ මහතාගෙ 40 වසරක පොදු ජන මෙහෙවර සැමරීම වෙනුවෙන් එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතාගේ උපදෙස් මත මේ ශීඝ්‍රගාමී බස් සේවාව ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=n10083111</link>
    <topic>සක්විති රණසිංහ පිළිබඳව කරන පරීක්ෂණ කටයුතු මසකින් නිමයි</topic>
    <author>වෙල්ලස්සේ බණ්ඩාර සහ ධනුෂ්ක ගොඩකුඹුර</author>
    <content>‘සක්විති’ රණසිංහ පිළිබඳ පරීක්ෂණ කටයුතු මසක් තුළ අවසන් කරන බව අපරාධ පරීක්ෂණ දෙපාර්තමේන්තුවේ අධ්‍යක්ෂ ජ්‍යෙෂ්ඨ පොලිස් අධිකාරී විජය අමරසිංහ මහතා පවසයි.‘සක්විති’ අතුරුදන්ව සිටි කාලය තුළ ඔහුගේ ව්‍යාජ බැංකුවේ මහජනතාව තැන්පත් කළ කෝටි ගණනක මුදල් සම්බන්ධයෙන් එහි කාර්ය මණ්ඩලයෙන් දිගින් දිගටම ප්‍රශ්න කෙරෙන බවත් අධ්‍යක්ෂවරයා කියයි.ඔහු සතුව තිබූ දේපළ හා වත්කම් පිළිබඳ පරීක්ෂණ කටයුතු බොහෝ දුරට අවසන් බව පවසන අධ්‍යක්ෂවරයා, නීති විරෝධී ලෙස ඔහු ගත කළ විවාහ දිවිය පිළිබඳවද පරීක්ෂණ පැවැත්වෙන බවත් සඳහන් කරයි.‘සක්විතිගේ’ කාර්ය මණ්ඩලයේ අයට ඔහු අතුරුදන්ව සිටි කාලයේ ලැබුණු මුදල් වියදම් කළ ආකාරය සම්බන්ධවත් පරීක්ෂා කෙරෙමින් පවතින බවත් කාර්ය මණ්ඩලයේ අයගේ වැටුප් සහ වත්කම් පිළිබඳවත් සොයා බැලෙන බව හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008311</link>
    <topic>රට වෙනුවෙන් දිවිපිදූ රණවිරුතරංගගේ පවුලට නව නිවෙසක්</topic>
    <author>ඡායාරූප - හෝමාගම සංචාරක</author>
    <content>හෝමාගම සමෘද්ධි සංගමය මියගිය රණවිරුවන් වෙනුවෙන් ඉදිකරනු ලබන නව නිවාස දහනවය ව්‍යාපෘතිය යටතේ ඉදිකළ ප්‍රථම නිවෙස පිටිපන සුවපුබුදුගම ප්‍රදේශයේ පදිංචිව සිටි රට දැය වෙනුවෙන් දිවිපිදූ තරංග ප්‍රදීප් කුමාර (20) රණවිරුවාගේ පවුලේ සාමාජිකයන්ට භාරදීම සිදුකෙරිණි.හත්වැනි සිංහ රෙජිමේන්තුවට අයත් ලාන්ස් කෝප්‍රල් ප්‍රදීප් කුමාර රණවිරුවා වයස අවුරුදු දහනව වියේදී යුද හමුදාවට එක්වී, අවසන් සටනට මුහුණ දෙමින් සිටියදී උතුරු ප්‍රදේශයේ දී ත්‍රස්ත ප්‍රහාරයකට ලක්වී මියගොස් ඇත. ප්‍රදීප් කුමාර පවුලේ වැඩිමල් දරුවාය. ඔහුගේ පියා මීට වසර ගණනකට පෙර අනතුරකට ලක්වී මියගොස් තිබේ. රණවිරුවාගේ මව ඇතුළු සහෝදරියට සහ සහෝදරයාට ජීවත් වීමට ස්ථිර නිවසක් නොවීම පිළිබඳව අවධානය යොමු කළ පිටිපන සමෘද්ධි සංවර්ධන නිලධාරි චමිත් ජානක රාජපක්ෂ මහතාගේ මැදිහත්වීමෙන් නව නිවෙස භාරදී ඇත.සමෘද්ධි අධිකාරිය ලබා දුන් රුපියල් පනස් දහසක මුදලත්, ලෝක දුම්වැටි විරෝධී කොඩි දිනය වෙනුවෙන් ලැබුණු මුදල් ආධාර සහ පරිත්‍යාගශීලින්ගේ ආධාර උපකාරයෙන් නිවාස ඉදිකරදීමට හෝමාගම සමෘද්ධි සංගමයට හැකිවී ඇත.නිවසේ යතුරු භාරදීමේ අවස්ථාවට හෝමාගම ප්‍රාදේශීය ලේකම් ඒ. ජේ. කරුණාරත්න, හෝමාගම ප්‍රාදේශීය සභාවේ විපක්ෂ නායක ඒ. ඩී. කුමාරසිරි සහකාර ප්‍රාදේශීය ලේකම් බුද්ධි තරංගා කරුණාසේන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008312</link>
    <topic>ඉංගිරිය අසරණ පවුලකනිවසක සිහිනය සැබෑ වෙලා</topic>
    <author>ඉංගිරිය මධ්‍යම සමූහ</author>
    <content>ඉංගිරිය ප්‍රාදේශීය ලේකම් කොට්ඨාසයට අයත් අංක 619 ඌරුගල නැඟෙනහිර ග්‍රාම නිලධාරි වසමේ පදිංචි නිරිඇල්ලගේ ආරියදාස සහ ඔහුගේ බිරියට දරුවන් පස් දෙනෙකි. මේ පවුලට ජීවත්වීමට නිවසක් නැතිකමින් පොල් අතු පැළක දුකසේ ජීවිතය ගත කරයි.තමන්ගේම යැයි කිව හැකි සුවපහසු නිවසක් පිළිබඳ ඔවුන් මැවූ සිහිනය යථාර්ථයක් බවට පත්වීමේ ලකුණු පහළ වූයේ පසුගියදාය. එයට මුල්වූයේ හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතාය.ඒ මහතාගේ මඟපෙන්වීමෙන් පිහිටුවා ගත් ඌරුගල ප්‍රජා මණ්ඩලයේ නිලධාරින් සමඟ ප්‍රදේශයේ ග්‍රාම නිලධාරිනී පේ‍්‍රමලතා කහවල මහත්මියත් එක්වී මේ සද්කාර්යයට දායක වුහ. නව නිවසකට මුල්ගල තැබුවේ හොරණ ප්‍රාදේශීය සභාවේ සභාපතිවරයාය.අඩු ආදායම්ලාභියකු වන ආරියදාස ජීවත් වන්නේ කුලී වැඩ කරමිනි. ශ්‍රමදාන පදනම මත ඉදිකැරෙන මේ නිවස සඳහා අවශ්‍ය ද්‍රව්‍ය, උපකරණ ආදිය ප්‍රජා මණ්ඩලය හරහා සැපයෙන බව ප්‍රාදේශීය සභාවේ සභාපතිවරයා පැවසූ අතර මෙවැනි දිළිදු පවුල් සඳහා නිවාස 100 ක් ඉදිකිරීමට කටයුතු කරන බවද ඔහු කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008313</link>
    <topic>මැද්දෙගෙදර වතුයායේ ජනතාව අපහසුතා රැසක</topic>
    <author>ඉත්තෑපාන සමූහකුමුදු ජයසේකර</author>
    <content>මතුගම මැතිවරණ කොට්ඨාසයේ අක්කර අටසියයක වපසරියකින් යුත් මැද්දෙගෙදර වතු යායේ ජීවත්වන ජනතාවට දැඩි දුෂ්කරතා සමග කටුක දිවි පෙවෙතක් ගත කිරීමට සිදුව තිබේ.තේ, රබර්, පොල් වගාවන් පැවැති මේ වතුයාය රජයේ පාලනයට නතුව පැවැති වකවානුවල සේවක පහසුකම් ඉතා දියුණු මට්ටමක පැවැතිණි.එහෙත් රජයේ පාලනයෙන් මිදී පෞද්ගලික අංශයට 99 අවුරුදු බද්දට දීමත් සමග වතුයායට මෙන්ම එහි සේවක ජනතාවට අභාග්‍ය සම්පන්න කාලයක් උදාවී තිබේ.මේ වන විට එහි සාර්ථකව පවත්වාගෙන ආ අක්කර 200 පමණ ප්‍රමාණයක් වගා නොකර කැලෑවට අත්හැර ඇත.700 ක් පමණ ජනතාව දැනට පදිංචිව සිටින අතර වතු පාලකයන්ගේ විවිධ තාඩන පීඩන වලට ලක්ව ඉතා කටුක දිවි පෙවෙතක් ගත කරන බව ඔවුහු පවසති.මේ පිළිබඳව අදහස් දැක්වූ වල්ලි අම්මා මහත්මියරජයේ පාලනය යටතේ ඉතා සාර්ථකව මේ වතුයාය පවත්වාගෙන ගියත් දැන් විශාල කොටසක් වසා දමා තිබෙනවා.අපේ ගර්භනී මාතාවන් සඳහා වින්නඹු සේවිකාවක් නැහැ. ඒ සඳහා නාරවිලට යන්න වෙලා වහලවල් තෙමෙනවා වැසිකිලි අබලන් වෙලා අපි හරිම දුකෙන් ජීවත් වෙන්නේ.අපේ නිවෙස් වලට එන්න තියෙන කිතුල් පටි පාලම අබලන් වෙලා. පාසල් යන අපේ දරුවන් පාලමෙන් එහා මෙහා යන්නෙ පණ බයේ ගැහෙමින්.මුත්තයියා සිවරාජ්අපේ වියදමින්වත් මේවා හදා ගන්න දෙන්නෙ නෑ. වැසිකිළි කුස්සි ඔක්කොම ගරා වැටෙමින් තියෙනවා.අපේ ජීවිත පවා අනතුරේ. අපිට කෙසෙල්ගසක් වත් හිටවන්න දෙන්නෙ නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008314</link>
    <topic>ජීවන මංපෙතේසියවැනි සැතපුම පසුකළසැල්පිනා මාතාව</topic>
    <author>මාතර සංචාරක සිරි වාව්වගේ</author>
    <content>දූ දරුවන් හා ඔවුන්ගේ ද දරුවන් හා මුණුබුරු මිණිබිරියන් ඇතුළු 156 දෙනකුට අම්මා - ආච්චි - මී ආච්චි වූ සැල්පිනා මෑණියෝ අගෝස්තු මාසයේ සිය සියවැනි උපන් දිනයට පා තැබුවාය. දැන් සැල්පිනා මාතාවගේ වයස අවුරුදු 100 කි.නායිම්බල - තිහගොඩ - කණුගහකොරටුවේ පදිංචි ඇයගේ සම්පූර්ණ නම පල්ලිය ගුරුගේ සැල්පිනාය. 1910 අගෝස්තු මාසයේදී ඇය ඉපදී ඇත. ඇයගේ දූ දරුවන් සංඛ්‍යාව 16 කි. ඉන් දෙදෙනෙක් නිවුන් දරුවෝ වූහ. ඒ දෙපළ කුඩා කාලයේදීම මිය ගොස් ඇත.ඇගේ සැමියා වූ පි. බී. සයිමන් වයස 52 දී මියගොස් තිබේ. සැමියාගේ මරණය ගැන ඇය කියන්නේ එය අකල් මරණයක් බවය.බටකොළ පෙට්ටියක කිරි හා පලතුරු පුරවාගෙන එය හිසමතා තබා ගම් නියම් ගම් ඇවිද විකිණීම ජීවිකාව කරගත් මේ මෑණියෝ තුන්වේලටම එළවුළු හා පලතුරු වැඩිපුර අනුභව කළ බව කීවාය.තවමත් තමන්ගේ වැඩපල තනියම කර ගන්නා ඇයට දිය නෑම සඳහා පමණක් තම මද්දුම දියණියගේ උදව්ව අවශ්‍යව ඇත. පැරැණි ජනකතා - ජනකවි, අදත් මතකයෙන් කියන ගයන මේ මෑණියෝ උදය - සවස තෙරුවන් නමදිමින් ගුවන් විදුලියෙන් ප්‍රචාරය කරන ධර්ම දේශනා හා පිරිත් ශ්‍රවණය කිරීමත් ජීවිතයේ දෛනික පුරුද්දක් කරගෙන ඇත.පිරිසුදුකමට මුල්තැන දෙමින් පිරිසුදුවට ඇඳුම් අඳිමින් ප්‍රසන්න පෙනුමකින් දිවි ගෙවන සැල්පිනා මාතාවට මුළු ගමේම බාල තරුණ මහලු හැමදොගේම ආදරය හිමිව ඇත. සියවැනි උපන් දිනයට පාතැබූ ඒ මෑණියෝට ‘ දිනමිණ’ අපගේ ද සුබපැතුම් එක්කරමින් තව තවත් දීර්ඝායුෂ ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008315</link>
    <topic>අම්පාරේ ජනතාවටපොලිස් ජංගම සේවයක්</topic>
    <author>දිගාමඩුල්ල සංචාරක</author>
    <content>අම්පාර මූලස්ථාන පොලිසිය සංවිධානය කරනු ලැබූ ජංගම සේවයක් අම්පාර කාවන්තිස්ස විද්‍යාලයේ දී පැවැත්විණි.ඩෙංගු රෝගය මැඩ පැවැත්වීම සඳහා ජනතාව දැනුම්වත් කිරීම, අපරාධයක් සිදුවූ ස්ථානයක දී කටයුතු කළ යුතු අන්දම, ළමා හා කාන්තා අයිතිවාසිකම් රැකදීම, අක්‍ෂි සහ දන්ත සායනයක්, හැඳුනුම්පත්, උප්පැන්න සහතික ලබා ගැනීම, පොලිස් පැමිණිලි සටහන් කිරීම, පැමිණිලි පිටපත් ලබාදීම වැනි කටයුතු මෙහිදි සිදු විය.අම්පාර ප්‍රදේශය භාර නියෝජ්‍ය පොලිස්පති රංජිත් වීරසූරිය, ජ්‍යෙෂ්ඨ පොලිස් අධිකාරි ප්‍රේමලාල් රණගල, සහකාර පොලිස් අධිකාරි චන්දන හේරත් මහත්වරු මේ අවස්ථාවට සහභාගි වූහ.අම්පාර පොලිස් ස්ථානාධිපති ප්‍රධාන පොලිස් පරීක්‍ෂක ඩී. යූ. පී. අමරතුංග, ප්‍රජා පොලිස් ඒකකයේ ස්ථානාධිපති පොලිස් පරීක්‍ෂක එස්. ඒ. සී. සතරසිංහ මහත්වරු පොලිස්පති සංකල්පය අනුව මේ ජංගම සේවය සංවිධානය කරනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=r1008316</link>
    <topic>කොටියාගොඩ පුරාණ රජමහා විහාරයටනිධන් හොරුන්ගෙන් හානි</topic>
    <author>ඌව වෙල්ලස්ස සමූහ - වජිර උමගිලිය</author>
    <content>වළගම්බා රජු විසින් කරවන ලද ඉපැරැණිතම විහාරස්ථානයක් වන ගල්ලෙනක පිහිටි කොටියාගොඩ පුරාණ රජමහා විහාරයේ බුදුපිළිම නිදන් සොරුන්ගේ ගොදුරු බවට පත්ව ඇත. මේ වන විට එහි තිබූ පැරැණි පිළිම සියල්ලම කඩා බිද දමා විනාශ කර ඇත.මහනුවර යුගයට අයත් බිතු සිතුවම් ගල්ලෙනේ අලංකාරව නිර්මාණය කර තිබේ. වසර 300කට පමණ පෙර තිබූ සියලු පිළිම විනාශ කර දමා ඇති අතර වත්මන් විහාරාධිපති මෑල්ලගම සෝමානන්ද හිමියන් 1927 වර්ෂයේ මෙම ස්ථානයට වැඩම කිරීමෙන් පසු එහි පිළිසකර කිරීම් දායකයන්ගේ සහාය ලබාගෙන සිදු කර තිබියදී පසුගිය මැයි 18 දින අලුයම නැවැත වරක් නිධන් සොරුන් විහාර ගෙයි බුදුපිළිමයේ සිරසට පහර දී තුවාල සිදුකර ඇත.මේ පහර දීමෙන් සැතපෙන පිළිමයේ සිරස සහ අත්වලට බර පතළ ලෙස හානි සිදුව ඇති බව දක්නට ලැබේ.විහාරාධිපති මෑල්ලගම සෝමානන්ද හිමිපුරාණ රජ මහා විහාරයේ ඓතිහාසික වටිනා පිළිම හා දේපල නිධන් හොරුන් විසින් විනාශ කර වල්වැඳී අභාවයට යමින් තිබුණේ මල්වතු පාර්ශ්වයට අයත් මේ විහාරස්ථානයට 1927 දී මා විහාරාධිපති ලෙස වැඩම කර මෙහි භාරකාරත්වය ලබාගෙන විහාරස්ථානය සංවර්ධනය කරන්නට යෙදුණා.මේ ප්‍රදේශයේ විහාරස්ථාන විශාල සංඛ්‍යාවක් මේ වන විට නිධන් සොරුන්ගේ ග්‍රහනයට අසුවෙලා. සිරිත් පරිදි විහාරගෙයට යනවිට දොර විවෘත කර තිබුණා. විහාර ගෙයට යනවිට තමයි අපරාධය දකින්නට ලැබුණේ සැතපෙන පිළිමයේ සිරසට යකඩ තූරකින් ඇනලා හාරලා යකඩ කූර ඇතුළේ කැඩිලා තිබුණා. වැඩ වෙසන හිමිවරුන්ගේ ජීවිතත් අවදානම්. ආරක්‍ෂාව ලබා දෙනවා නම් හොඳයි. ඉපැරැණි ජූජණීය ස්ථාන රැක ගැනීම සඳහා මීට වඩා දැඩිව වගකිව යුතු ආයතන විසින් ක්‍රියා කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008311</link>
    <topic>මහනුවර ක්‍රීඩා සමාජයේ රගර් ක්‍රීඩකයා තහනම් උත්තේජක චෝදනාවට වරද පිළිගනී</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කර තරග වැදුණු බවට චෝදනා එල්ල වූ මහනුවර ක්‍රීඩා සමාජයේ අනුරංග වල්පොල ඊයේ ජාතික ක්‍රීඩා වෛද්‍ය ඒකකයේ පැවති පරීක්ෂණයේදී වරද පිළිගත්තේය.මේ අනුව අද දහවල් 12.00ට ක්‍රීඩා වෛද්‍ය ඒකකයේදී රැස්වෙන ජාතික විනය කමිටුව ක්‍රීඩකයාට පැනවෙන දඩුවම තීරණය කරනු ඇත.පසුගියදා නිමා වූ ක්ලිෆර්ඩ් කුසලාන තරගාවලියේ මහනුවර හා ගුවන් හමුදාව අතර පැවැති තරගයේදී ක්‍රීඩකයන් සිවුදෙනෙකුගේ මුත්‍රා සාම්පල ලබාගෙන ඉන්දියාවේ පිහිටි රසායනාගාරයකට යවා පරීක්ෂා කිරීමට ක්‍රීඩා වෛද්‍ය ඒකකය පියවර ගත්තේය. එහිදී අනුරංග වල්පොලගේ මුත්‍රා ‘ඒ’ සාම්පලයේ ‘කැනබිනොයිඩ්ස්’ (Cannabinoids) නම් තහනම් ශරීර උත්තේජක සංඝටක අඩංගු බවට වෛද්‍ය වාර්තාවක් ලැබී තිබුණි.ඊයේ පැවැති මූලික පරීක්ෂණයට ක්‍රීඩකයා හා නීතිඥවරයෙකු පැමිණ සිටි අතර ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් හා වෛද්‍ය සීවලී ජයවික්‍රම යන මහත්වරු පරීක්ෂණය මෙහෙය වූහ.පරීක්ෂණයේදී රගර් ක්‍රීඩක අනුරංග වල්පොල පැවැසුවේ “කැනබිනොයිඩ්ස්” (Cannabinoids) තහනම් ශරීර උත්තේජකය තම ශරීර ගතවන්නට ඇත්තේ කේක් අනුභවයෙන් බවයි.“තරගය පැවැති ජූලි 24දාට දින කිහිපයකට කලින් මිතුරකුගේ පාටියක් තිබුණා. එහිදී කේක් කෑවා. මට මත්ගතියක් ඒවෙලේත් දැනුනා. එහි තහනම් උත්තේජක තිබූ බව මා දැන හිටියේ නෑ” අනුරංග පරීක්ෂණ මණ්ඩලය හමුවේ පැවැසීය.ක්‍රීඩකයා සමග පැමිණි නීතිඥඥවරයා, මෙවැනි වරදකදී දෙන උපරිම දඬුවම මාස 3 ක් බව අතීත උදාහරණ සමග පෙන්වාදී ඇති අතර එවැනි තර්ක පිළිගත නොහැකි බව පරීක්ෂණ මණ්ඩලය පවසා ඇත.දඬුවම ජාත්‍යන්තර රගර් නීතිරීති හා තහනම් උත්තේජක නීතිරීති අනුව තීරණයවන බව දන්වා ඇතැයිද වාර්තා විය.ක්‍රීඩකයා නියෝජනය කළ මහනුවර ක්‍රීඩා සමාජය මෙවර ක්ලිෆර්ඩ් කුසලානය දිනාගත් බැවින් තහනම් උත්තේජක චෝදනාවෙන් එම කුසලානය අහිමි වන්නේදැයි ‘දිනමිණ’ කළ විමසුමකදී වෛද්‍ය ගීතාංජන මෙන්ඩිස් මහතා පැවැසුවේ ඒ පිළිබඳව අධ්‍යයනය කර විනය කමිටු තීන්දුව සමඟ ප්‍රකාශ කරන බවයි.රගර් ක්‍රීඩකයාට තහනම් උත්තේජක චෝදනාව නැගීමත් සමග ඔහු නියෝජනය කළ මහනුවර ක්‍රීඩා සමාජය තරග තහනමක් ද පනවා ඇත.ක්‍රීඩකයා වෙනුවෙන් ශ්‍රී ලංකා රගර් සංගමයේ භාණ්ඩාගාරික කිරාන් අතපත්තු මහතා පරීක්ෂණයට පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008312</link>
    <topic>පොල්වත්ත ක්‍රීඩා පාසලේසේවාවන් පුළුල් කෙරේ</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් ක්‍රීඩා අමාත්‍යාංශය මගින් පන්නිපිටිය පොල්වත්තේ පිහිටුවා ඇති ක්‍රීඩා පාසලේ සේවාවන් පුළුල් කර ඊට තවත් අංග රැසක් එකතු කිරීමට පියවර ගෙන ඇත.පළාත් ක්‍රීඩා ඇමැති උපාලි කොඩිකාර මහතාගේ උපදෙස් මත මේ වැඩිදියුණුව සිදුවන අතර ක්‍රීඩා අංශ කීපයක පුහුණු උපදේශකයින් ඇතුළු ප්‍රවීණ ක්‍රීඩකයින්ගෙන් සමන්විත ක්‍රීඩා බල මණ්ඩලයක් ද පිහිටුවනු ලැබ ඇත.මෙම ක්‍රීඩා පාසලට යාබද අක්කර 4 1/2 ක ඉඩම පවරා ගැනීමට ක්‍රියා කෙරෙමින් පවතින බව අමාතා්‍යංශ ලේකම ඒ.රාමනායක මහතා පවසයි. රුපියල් ලක්ෂ 32ක වියදමින් මෙම ක්‍රීඩා පාසලට අවශ්‍ය උපකරණද ලබා දී ඇත.එහි ගෘහස්ථ ක්‍රීඩාංගණයක්ද පිහිටුවීමට කටයුතු යොදාගෙන යයි. ධාවන පථයක්, පිහිනුම් තටාංගයක් ඇතුළු අංග රැසක් ඊට අලුතෙන් එකතු කිරීමටද පියවර ගැනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008313</link>
    <topic>ලෝක සූර ආජන්ටිනාවද.අපි‍්‍රකා හොකී පිල පරදවයි</topic>
    <author>ආර්ජන්ටිනාව (ඒ.එෆ්.පී.)</author>
    <content>පසුගිය ලෝක සූරියන් වන ආර්ජන්ටිනාව විසින් ජගත් කාන්තා හොකී ශ්‍රේණිගත කිරීම්වල 13 වැනි ස්ථානයේ පසුවන දකුණු අපි‍්‍රකාව ලකුණු 5 – 2 ක් ලෙස පරාජය කරනු ලැබුවේ ය. ජගත් කාන්තා හොකී ශ්‍රේණිගත කිරීම්වල දෙවැනි ස්ථානයේ පසුවන සත්කාරක ආර්ජන්ටිනාව ලෝක සූරියන් ලෙස විශිෂ්ට ක්‍රීඩාවක නිරත වූ අතර ඉතා පහසුවෙන් දකුණු අපි‍්‍රකානු ක්‍රීඩිකාවෝ පරාජයට පත් කරනු ලැබූහ. මේ අතර ශ්‍රේණිගත කිරීම්වල 11 වැනි ස්ථානයේ පසුවන දකුණු කොරියාව විසින් ශ්‍රේණිගත කිරීම්වල තෙවැනි ස්ථානයේ පසුවන චීනය 2 –1 ක් ලෙස පරාජයට පත්කරනු ලැබීම විශේෂ සිදුවීමක් විය.‘බී’ කාණ්ඩයේ තරගයකදී ස්පාඤ්ඤය ලකුණු 3 –2 ක් වශයෙන් එංගලන්තය හමුවේ පරාජයට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008314</link>
    <topic>16න් පහළ රගර් සූරතාව කිංස්වුඩ් විදුහලට</topic>
    <author>මහනුවර ක්‍රීඩා විශේෂ</author>
    <content>ශශ්‍රී ලංකා පාසැල් රගර් සංගමය මෙහෙයවූ වයස 16 න් පහල සමස්ත ලංකා පාසැල් රගර් සූරතාවය දිනා ගැනීමට මහනුවර කිංස්වුඩ් විදුහල සමත්විය. අවසන් තරගයේදී කිංස්වුඩ් විදුහල විසින් මහනුවර ත්‍රිත්ව විදුහල පරදවා ලකුණු 7 - 0 ක ජයක් වාර්තා කරන ලදී. ඊට පෙර පැවැති අර්ධ අවසන් තරගයේදී කිංස්වුඩ් විදුහල් පිල කොළඹ රාජකීය විදුහල පරදවා ලකුණු 15 - 5 ක ජයක් වාර්තා කර අවසන් තරගයට සුදුසුකම් ලැබීය.අනෙක් අර්ධ අවසන් තරගයේදී මහනුවර ත්‍රිත්ව විදුහල විසින් ගල්කිස්ස සාන්ත තෝමස් විදුහල පරදවා ලකුණු 5- 0 ක ජයක් වාර්තා කර අවසන් තරගයට සුදුසුකම් ලැබීය. මෙම තරගයේ ප්ලේට් කුසලාන දිනාගන්නා ලද්දේ කොළඹ සාන්ත ජෝසප් විදුහල විසිනි. එහි අවසන් තරගයේදී සාන්ත ජෝසප් විදුහල විසින් කොළඹ වෙස්ලි විදුහල පරදවා ලකුණු 10 - 5 ක ජයක් ලැබීය.බෝල් කුසලාන දිනාගැනීමට කොළඹ ඩී. එස්. සේනානායක විදුහල සමත්විය. එම තරග කොටසේ අවසන් තරගයේදී ඩී. එස්. සේනානායක විදුහල විසින් කුරුණෑගල මලියදේව විදුහල පරදවා ලකුණු 12 - 0 ක ජයක් වාර්තා කළේය. ෂීල්ඩ් කුසලාන කොළඹ සී. ඩබ්ලිව්. ඩබ්ලිව්. කන්නන්ගර විදුහලට හිමිවිය. එම විදුහල අවසන් තරගයෙන් පානදුර රාජකීය විදුහල පරදවා ලකුණු 5 - 0 ක ජයක් වාර්තා කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008315</link>
    <topic>එංගලන්තයට ටෙස්ට් තරගාවලියේ ජය</topic>
    <author/>
    <content>පාකිස්තානයට එරෙහිව ඉනිමකින් සහ ලකුණු 225 කින් සිවුවැනි සහ අවසන් ටෙස්ට් තරගය ජයගත් එංගලන්ත පිල 3 –1 ක් ලෙස තරගාවලියේ ජය අත් කර ගත්තේ ය.2002 වසරේ සාර්ජා නුවර දී ඉනිමකින් සහ ලකුණු 198 කින් ඕස්ට්‍රේලියාවට පරාජය වෙමින් පාකිස්තානය තැබූ දරුණුතම ටෙස්ට් පරාජයේ වාර්තාව එංගලන්ත පරාජයේදී අලුත් වූ අතර අල්ලස් හා තරගය පාවාදීමේ චෝදනාවලින් ද පිරුණු එකක් විය.පාකිස්තානු වේගපන්දු යවන්නෝ වන මොහම්මඩ් ආමීර් සහ මොහම්මඩ් අසිෆ් මුදලට නිපන්දු යැවීමේ චෝදනාවට හසුවූයේ මේ තරගයේ දී ය.එංගලන්තය පළමු ඉනිම - 446 ජේ.ට්‍රෝට් 184, එස්.බ්‍රෝඩ් 169 (මොහොම්මඩ් ආමීර් 84/6)පාකිස්තානය පළමු ඉනිම - 74 (පී.ස්වාන් 12/4 , එස්.ෆින් 38/3) සහ දෙවැනි ඉනිම 147, උමර් අක්මාල් නොදැවී 79 (පී.ස්වාන් 62/5).</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008316</link>
    <topic>තරග පාවා දීමේ ප්‍රකාශයෙන්ඔස්ට්‍රේලියාව කම්පා වේ</topic>
    <author/>
    <content>පසුගිය ජනවාරියේ සිඩ්නි නුවර පැවැති ඕස්ට්‍රේලියානු පාකිස්තානු ටෙස්ට් තරගයෙන් පාකිස්තානය පරාජයට පත්වූයේ මුදලට තරගය පාවාදීමේ හේතුවෙන් බවට බ්‍රිතාන්‍ය සතිඅන්ත පුවත්පතක් ප්‍රකාශ කිරීමෙන් දැඩි කම්පනයට පත්වූ බැව් ඔස්ට්‍රේලියානු ක්‍රිකට් ආයතනය පැවසුවේ ය.‘සිඩ්නි ටෙස්ට් තරගය ගැන අපට කිසිම සැකයක් නැහැ. ඔස්ට්‍රේලියාව ඒ තරගය ජය ගත්තේ ඔවුන්ගේ දක්ෂතා අනුවයි.’ ඕස්ට්‍රේලියානු ක්‍රිකට් ආයතනයේ ප්‍රධාන විධායක ජේම්ස් සදර්ලන්ඩ් පැවසුවේ ය. එංගලන්තය සමඟ ලෝඩ්ස් පිටියේ පැවැති ටෙස්ට් තරගයේදී පාකිස්තානු ක්‍රීඩකයෝ මුදලට තරගය පාවාදුන් බවට චෝදනා එල්ල වූ අතර එම තරගයෙන් පාකිස්තානු පිලට ඉනිමක පරාජයක් අත් විය.සිඩ්නි ටෙස්ට් තරගයේදී පාකිස්තානුවන් වුවමනාවෙන්ම තරගය පරාජය වූ බවට නැගෙන චෝදනා සම්බන්ධව ඕස්ට්‍රේලියානු නායක රිකී පොන්ටිං ද පවසා සිටි එම තරගය ගලාගෙන ගිය ආකාරයට ජයග්‍රහණය ඕස්ට්‍රේලියානුවන්ට හිමි විය යුතු වූ බවකි.නමුත් එම තරගයේ ඕස්ට්‍රේලියානු ජයග්‍රහණයට මං පෑදූ මයිකල් හසී දෙවැනි ඉනිමේදී ශතකයක් රැස් කරනු ලැබුවේ කඩුලු රකින තමරන් අක්මාල් තුන්වතාවකදීම ඔහුගේ උඩ පන්දු අත හැරීමේ හේතුවෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008317</link>
    <topic>ගුවන් හමුදා විවෘත ස්කොෂ්සූරයා ෆර්හාන් : සූරිය නිරාශා</topic>
    <author>ජගත් ගුණවර්ධන</author>
    <content>ගුවන් හමුදා ස්කොෂ් තරගාවලියේ විවෘත පිරිමි අංශයේ සුරතාව පාකිස්තානයේ ෆර්හාන් සමාන්ට හා කාන්තා සූරතාව නිරාශා ගුරුගේට හිමි කර දෙමින් නිමාවට පත් විය.පිරිමි අංශයේ අනුසුරතාව ඉන්දියාවේ සන්ජිදිප් ජින්ගර්ට ද තෙවන ස්ථානය නවීන් සමරසිංහටද හිමි විය. කාන්තා අංශයේ අනුසූරතාව දමින්දි උඩංගාවට ද තෙවන ස්ථානය සර්යා ගුරුගේටද හිමි විය.රත්මලාන ගුවන් හමුදා නව ස්කොෂ් ක්‍රීඩාගාරයේදි මේ තරගාවලිය පැවැත්විණි.තරග ප්‍රතිඵලඅවුරුදු 9 න් පහළ ගැහැණු 1. සමීරා ඩීන් 2. දෙව්මිණි චමින්ද්‍රිකා 3. දුල්නා නිම්සාරි වීරසිංහ පිරිමි : 1. මෙත්මල් දෙව්මිණි 2. අයි. ආර්. අශ්වින් 3. දිනුරු ඩී.දිය බෙදන ගේ්අවුරුදු 11 න් පහළ ගැහැණු 1. කසුනි ජයවර්ධන 2. චාරුනි ජිනදාස 3. මල්ෂි රාජපක්ෂ පිරිමි : 1. දුජින්ක එම්. පෙරේරා 2. රසික කඩිගමුව 3. එච්. එම්. ටුවින් ඕෂධඅවුරුදු 13 න් පහළ ගැහැණු : 1. කේ. ඒ. එම්. මෙත්සරණි 2. සඳුනි ගුණවර්ධන 3. වසුන්දරා සුවාරිස් පිරිමි : 1. ඩබ්ලිව්. එම්. ෂාමෙල් 2. කේ. විදුරංග උදන්ත 3. හරීන් වීරසුරියඅවුරුදු 15 න් පහළ ගැහැණු : 1. කේ. ඒ. එම්. මෙත්සරණි 2. දිනිති නානායක්කාර 3. කේ. රවීනා සුමතිපාල පිරිමි 1. යු. හේවගේ 2. කේ. විදුරංග උදන්ත 3. ඩබ්ලිව්. එම්. ෂාමෙල්අවුරුදු 17 න් පහළ ගැහැණු : 1. නදින්දි උඩංගාව 2. දුලක්ෂි එලිකාවෙල 3. ගයාරා ජයසුරිය පිරිමි : 1. එච්. ආර්. එච්. ලක්සිරි 2. යසුන් වීරසුරිය 3. උදන්ත හේවගේ්අවුරුදු 19 න් පහළ ගැහැණු : 1. ෂර්යා ගුරුගේ 2. ගයාරා ජයසිංහ 3. නදුනි ගුණවර්ධන පිරිමි : 1. බිනුර ජයසුරිය 2. ගිහාන් සුවාරිස් 3. ඩී. එස්. ගුණවර්ධනආධුනික කාන්තා 1. සංජීවනී වික්‍රමආරච්චි 2. ශිරෝමි සිල්වා පිරිමි 1. ජයතිස්ස (ශ්‍රී. ල. යු. හ.) 2. සමීර (ශ්‍රී. ල. ගු. හ.)අවුරුදු 35 න් ඉහළ පිරිමි 1. වික්‍රමසිංහ 2. ජස්බිං සිං 3. තලගලඅවුරුදු 45 න් ඉහළ පිරිමි 1. ආර්. එස්. ඩීන් 2. ටී. එන්. ජයසූරියඅවුරුදු 50 න් ඉහළ පිරිමි 1. එම්. අස්මි 2. ටී. එන්. ජයසූරියවිවෘත ගැහැණු 1. නිරාශා ගුරුගේ 2. දමින්දි උඩංගාව 3. ෂර්යා ගුරුගේ පිරිමි : 1. ෆර්හාන් සමාන් (පාකිස්තානය) 2. සන්ජිදිප් ජින්ගර් (ඉන්දියාව) 3. නවීන් සමරසිංහ.</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008318</link>
    <topic>හොඳම ධාවකයා සම්මානය පසිඳු පීරිස්ට</topic>
    <author>ෆවුස් මොහොමඩ්</author>
    <content>මෝටර් රථ තරග ඉසව් 4ක ජයග්‍රහණය හිමිකර ගත් පසිඳු පීරිස් කැල්වරි සුපර් ක්‍රොස් මෝටර් රථ සහ යතුරු පැදි ධාවන තරගාවලියේ හොඳම මෝටර් රථ ධාවකයාට හිමි සම්මානය දිනා ගැනීමට සමත්විය.තරගාවලියේ ප්‍රධානතම යතුරු පැදි ධාවන තරග 2ක ජය වාර්තා කළ ගයාන් සඳරුවන් හොඳම යතුරු පැදි ධාවකයා ලෙස සම්මානයට පාත්‍ර විය.ශ්‍රී ලංකා මෝටර් රථ සහ යතුරු පැදි ධාවකයන්ගේ සංගමයේ (SLARDAR) අධීක්ෂණය යටතේ ශ්‍රී ලංකා යුද හමුදා සන්නාහ සන්නද්ධ බළකාය විසින් සංවිධානය කරනු ලැබූ ප්‍රථම කැල්වරි සුපර් ක්‍රොස් ධාවන තරගාවලිය පසුගියදා කුරුණෑගලදී පැවැත්විණි.තරග ඉසව් 24 කින් සමන්විත වූ මේ තරගාවලියේ යතුරු පැදි ධාවන ඉසව් සඳහා ඉන්දියාවේ ප්‍රකට ධාවන සූරයන් සිවු දෙනෙකු තරග වැදුණි.පසිඳු පීරිස් ප්‍රධානතම මෝටර් රථ තරග ඉසව් 4ක ජයග්‍රහණ අත්කරගනු ලැබුවේ ප්‍රකට මෝටර් රථ ධාවක සූරයන් වන අරවින්ද ප්‍රේමදාස, රියාස් ෆාරුක්, උපුල්වන් සේරසිංහ අභිබවා යමින්ය.ගයාන් සඳරුවන් සොයුරු ෂානුක සඳරුවන් ද තරග ඉසව් 2ක ජය හිමිකර ගැනීමට සමත් විය. ලහිරු ජීවන්ත මෝටර් රථ තරග ඉසව් 2ක ජයග්‍රහණ හිමිකර ගත්තේ ය.උපුල්වන් සේරසිංහ විශිෂ්ට දස්කම් දක්වමින් මෝටර් රථ තරග ඉසව් 2ක ජය ලබා ගත්තේ ය. ලංකා බැංකුවේ සහ සියැට් ලංකා සමාගමේ අනුග්‍රහය යටතේ පැවැති කැල්වරි සුපර් ක්‍රොස් තරගාවලිය ඉදිරියේදී වාර්ෂික මෝටර් රථ තරග ඉසව්වක් ලෙස පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s1008319</link>
    <topic>ඉන්දු-ලංකා බොක්සිං 4දා</topic>
    <author>ෆවුස් මොහොමඩ්</author>
    <content>ඉන්දු - ශ්‍රී ලංකා ද්වන්ධ බොක්සිං සූරතාවලිය සැප්තැම්බර් මස 4 වැනිදා සුගතදාස ගෘහස්ත ක්‍රීඩාංගණයේදී පැවැත්වීමට නියමිතය.මේ සූරතාවලිය සඳහා සහභාගිවන ඉන්දීය කණ්ඩායම සැප්තැම්බර් මස 2 වැනිදා දිවයිනට පැමිණේ. ක්‍රීඩකයෝ සිවු දෙනෙකු, ක්‍රීඩිකාවෝ තිදෙනෙකු සමග පුහුණුකරුවන් දෙදෙනෙකු සහ විනිසුරුවරයකු මේ කණ්ඩායමට ඇතුළත් වෙති.බර පන්ති 4 ක් යටතේ පිරිමි තරග 4 ක් සහ බර පන්ති 3 ක් යටතේ කාන්තා තරග 3 ක් මේ සූරතාවලියට ඇතුළත්ය.එම්. මහාදේවන්. එස්. එෆ්. හරිජන්, එම්. බී. ලක්රා සහ විකාශ් මලික් ඉන්දියාව නියෝජනය කරන ක්‍රීඩකයෝ වන අතර පින්කි ජන්ග්‍රා, මීනා කුමාරි සහ ප්‍රීති බෙනිවාල් කාන්තා ඉසව් නියෝජනය කරති.මංජු වන්නිආරච්චි, ඒ. කේ. පී. කමල් සමීර, දිසානායක සමරසේකර සහ චමින්ද තෙන්නකෝන් ශ්‍රී ලංකාව නියෝජනය කරන ක්‍රීඩකයෝ වෙති. මේ දිනවල පැවැත්වෙන ලේටන් කුසලාන බොක්සිං සූරතාවලියේ දස්කම් අනුව කිලෝග්‍රෑම් 48 සහ 51 බර පන්තිවලින් ක්‍රීඩිකාවෝ දෙදෙනෙකු ඉන්දු – ලංකා බොක්සිං සූරතාවලියට තෝරා ගැනීමට නියමිතය. මේ වන විට තෝරාගත් සෙසු ක්‍රීඩිකාව වන්නේ නිරංජලා සේනානායකය. ඉන්දු ලංකා ද්වන්ධ බොක්සිං සූරතාවලිය එළැඹෙන පොදු රාජ්‍ය මණ්ඩලයීය ක්‍රීඩා උළෙල සඳහා පූර්ව සූදානමක් ලෙස සැලකේ.මීට පෙර පිපිලීන, වියට්නාම, ටැන්සානියා සහ රුසියාව සමග ද්වන්ධ බොක්සිං සූරතාවලි සංවිධානය කරනු ලැබූ ශ්‍රී ලංකා ආධුනික බොක්සිං සංගමය මේ සූරතාවලිය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=s10083110</link>
    <topic>රුඩිෂාවාර්තාව අලුත් කරයි</topic>
    <author>රෝමය (ඒ.එෆ්.පී.)</author>
    <content>සතියක් තුළ දෙවැනි වතාවටත් මීටර් 800 ධාවන ඉසව්වේ ලෝක වාර්තාව බිඳ හෙලීමට කෙන්යාවේ ඩේවිඩ් රුඩීෂා සමත් විය.ඉතාලියේ රයිට් නුවර පැවැති මළල ක්‍රීඩා තරගාවලියේදී මීටර් 800 ධාවන ඉසව්ව මිනිත්තුවක් සහ තත්පර 41.01 කින් නිමාකොට නව ලෝක වාර්තාව තැබීමට ඔහුට හැකිවිය.වසර 40 ක් පැරැණි රයිට් මළල ක්‍රීඩා තරගාමාලා ඉතිහාසයේ බිඳ වැටුණු 8 වැනි ලෝක වාර්තාව මෙය වේ.විල්සන් කිප්නේටර්ගේ වසර 13 ක් පැරැණි මීටර් 800 ලෝක වාර්තාව මිනිත්තුවක් සහ තත්පර 41.09 කින් රුඩීෂා විසින් බිඳ හෙලනු ලැබුවේ පසුගිය සතියේදීය.ඔහුගේම වාර්තාව දශම 08 කින් බිඳ හෙලීමට හැකිවීම සතුටට කරුණක් බැව් රුඩීෂා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008311</link>
    <topic>තුණ්ඩුවකින් කඩ වහලාදැන් නිදහස ඉල්ලනවා</topic>
    <author>සාකච්ඡා කළේ උදිත ගුණවර්ධන</author>
    <content>* රට තුළ දේශපාලන මර්දනයක් සිදු වන බවට විපක්‍ෂය චෝදනා එල්ල කරනවා. මෙයට නිදර්ශන විදිහට ඔවුන් පෙන්වා දෙන්නේ විශ්‍රාමික ෆොන්සේකා මහතාට යුද අධිකරණය මඟින් දඬුවම් ලබාදීමයි. මේ පිළිබඳ රජයේ ජ්‍යෙෂ්ඨ ඇමැතිවරයකු ලෙස ඔබේ අදහස කුමක්ද?රටක ආණ්ඩුවක් විරුද්ධවාදීන් මර්දනය කරන්නේ විශේෂ අවස්ථාවකදී.... රටේ මහජන විශ්වාසය ගිලිහී ගොස් තිබෙනවා නම්, ජනතා විශ්වාසයක් නැතිනම්, ජනතාවගේ සහයෝගය නැතිනම් තමයි විරුද්ධවාදීන් මර්දනය කිරීමට ආණ්ඩුවක් සැරසෙන්නේ. ඒත් අපේ ආණ්ඩුවට ජනතාවගෙන් විශ්වාසය පිළිබඳ අපට කිසිඳු සැකයක් නැහැ. අපට ඉතාමත් ඉහළින් ජනතා පිළිගැනීමක් තිබෙනවා. ඒ නිසා අපට විරුද්ධවාදීන් මර්දනය කිරීමට කිසිදු ඕනෑකමක් නැහැ. අපගේ එකම ශක්තිය වී තිබෙන්නේ ජනතාවයි. අප ජනතාව පිළිබඳ විශ්වාසයකින් තමයි කටයුතු කරන්නේ.අද වන විට මුළු රටේම තිබෙන්නේ එකම නීතියක්. උතුරේ තිබූ ප්‍රභාකරන්ගේ මර්දනයට එරෙහිව කටයුතු කිරීමෙන් අද රටේ ප්‍රජාතන්ත්‍රවාදය මුළුමනින්ම තහවුරු කරලා තිබෙනවා.අපට අද වුණත් ජාතික මට්ටමේ මැතිවරණයකට මුහුණ දීලා එම මැතිවරණය ජයග්‍රහණය කිරීමට පුළුවන්කම තිබෙනවා. එහෙව් වාසිදායක දේශපාලන වාතාවරණයක් තිබියදී අපට විරුද්ධවාදීන් මර්දනය කිරීමට ඕනෑකමක් නැහැ.විශ්‍රාමික ෆොන්සේකාට ඔබ සඳහන් කළ දඬුවම ලබා දුන්නේ නීත්‍යානුකූලව ස්ථාපිත කරන ලද අධිකරණයක් මඟින්. ඔහු යුද හමුදාපති ලෙස සිටි සමයේ දී යුද අධිකරණයට හාරදහසකට අධික ප්‍රමාණයක් පමුණුවලා තිබෙනවා. ඔවුන්ට දඬුවම් කරලා තිබෙනවා වගේම ඔහුටත් දඬුවම් පමුණුවලා තිබෙන්නේත් එවැනිම යුද අධිකරණයක් මඟිනුයි. ඔහු යුද අධිකරණය මඟින් වරදකරු කළත් ඔහුට ඕනෑනම් අභියාචනා අධිකරණයට පැමිණිල්ලක් ඉදිරිපත් කොට නිවැරැදිකරුනම් නිදහස් වෙන්නත් පුළුවන්. ආණ්ඩුව මේ ප්‍රශ්නයේදී ඉතාමත් මැදහත්වයි කටයුතු කරලා තිබෙන්නේ.ශ්‍රී ල නි ප ය ඉතිහාසය තුළ විශාල මර්දනයකට ලක් වූ දේශපාලන පක්‍ෂයක්.ඒත් අප එය එහෙමයි කියලා අපේ විරුද්ධවාදීන් මර්දනයට ලක් කරන්නේ නැහැ.* රටේ ප්‍රජාතන්ත්‍රවාදය ආණ්ඩුව විසින් උල්ලංඝනය කරන බවටත් විපක්‍ෂය චෝදනා එල්ල කරනවා?ප්‍රජතන්ත්‍රවාදය උල්ලංඝනය කළේ කවුද කියලා මුළුරටම දන්නවා. අද මහා ප්‍රජාතන්ත්‍රවාදින් විදිහට කතා කරන අය කටයුතු කළ විදිහ අපට තාම හොඳට මතකයි නේ.1988, 1989 භීෂණයේ දී ප්‍රජාතන්ත්‍රවාදී ලෙස මැතිවරණවලට තරග කළ අය මරා දමමින් රට පුරා භීෂණය දියත් කළේ ජනතා විමුක්ති පෙරමුණ විසිනුයි. ඒ අයට අද අතීතය අමතක වෙලා තිබෙන්නේ විශ්මය ජනක විදිහටයි.එදා මළ මිනියක්වත් ගෞරවනීය විදිහට රැගෙන යාමට අවස්ථාවක් තිබුණේ නැහැ. ජවිපෙ නියෝග කරන විදියට තමයි අවසන් කටයුතු සිදු කිරීමට සිදු වුණේ. තුණ්ඩු කෑල්ලෙන් කට වැහැව්වෙත් මේ අය. ඒ විදිහේ අය තමයි අද ප්‍රජාතන්ත්‍රවාදයේ පීතෘවරු විදිහට කතා කරන්නේ.අද එහෙම තත්ත්වයක් නැහැ. ඕනෑම පුද්ගලයකුට දකුණේ සිට උතුරටත් බස්නාහිර සිට නැඟෙනහිරටත් නිදහසේ ගමන් කිරීමටත් පුළුවන්කම තිබෙනවා. ඒ වගේම ඕනෑම දේශපාලන මතයක් දැරීමටත් පුළුවන්කම ලැබී තිබෙනවා. ඒ නිසා රටේ ප්‍රජාතන්ත්‍රවාදය නැහැ කියලා ඇතැමුන් නඟන චෝදනාවල කිසිම පදනමක් නැහැ.අප සෑම මොහොතකම ප්‍රජාතන්ත්‍රවාදය සඳහා තමයි කටයුතු කරන්නේ. විරුද්ධ පක්‍ෂ සමඟ එකමුතුව ඔවුන් සමඟ අදහස් හුවමාරුවට කටයුතු කර තිබෙන්නේත් ප්‍රජාතන්ත්‍රවාදී මූලධර්මවලට අනුකූලවයි.* ජී. එස්. පී. ප්ලස් සහනය මීට දින කිහිපයකට කලින් ශශ්‍රී ලංකාවට අහිමි වුණා. මේ සහනය අහිමි වීම තුළ ඇඟළුම් ක්‍ෂේත්‍රය මුහුණ දෙන ප්‍රශ්නවලට මුහුණ දීමට ආණ්ඩුවට පුළුවන්ද?ජි. එස්. පී. ප්ල්ස් සහනය අප රටට අහිමිවන බවට අපට හැඟීගිය මොහොතේ සිටම එමඟින් ඇතිවිය හැකි අර්බුද ජය ගැනීමට අවශ්‍ය කටයුතු සැලැසුම් කළා. එමඟින් පාඩුවක් සිදුවෙනවා නම් එහි පාඩුව පියවා ගැනීමට අප කටයුතු කරලා තිබෙනවා. ආණ්ඩුව නිසි අවස්ථාවේදී අවශ්‍ය පියවර ගැනීම නිසා ඇඟළුම් ක්‍ෂේත්‍රයේ ඇති විය හැකි අභියෝග ජයගැනීමට පුළුවන්කම ලැබී තිබෙනවා.අපට විශ්වාසනීයව කියන්න පුළුවන් ජී. එස්. පී. ප්ලස් අහිමිවීම නිසා එක් ඇඟළුම් කර්මාන්ත ශාලාවක්වත් වැහෙන්න ඉඩ දෙන්නේ නැහැ. එක ඇඟළුම් රැකියාවක්වත් අහිමිවීමට ඉඩ දෙන්නේ නැහැ.යුද්ධය නිමාවීම නිසා රට තුළ අලුත් ආර්ථික නවෝදයක් ඇතිවී තිබෙනවා.ඒ නිසා ජී. එස්. පී. ප්ලස් සහනය අහිමිවීමෙන් සිදුවන හානිය පියවා ගැනීමට පුළුවන්කම තිබෙනවා.* රටේ ආරම්භ වී තිබෙන සංවර්ධන ව්‍යාපෘති අසාර්ථක ව්‍යාපෘති ලෙසට ඇතැම් පාර්ශව චෝදනා එල්ල කරනවා. මේ චෝදනා පිළිබඳ ඔබේ අදහස මොන වගේ ද?හම්බන්තොට වරාය සුදු අලියෙක් කියලා විපක්‍ෂය අය කියනවා. ඒ අය මේ විදිහේ දේවල් කියන්නේ යථාර්ථය වහගෙන. මේ විදිහේ දැවැන්ත සංවර්ධන ව්‍යාපෘති මඟින් රටේ ආර්ථිකයට විශාල ප්‍රතිලාභයක් වගේම රැකියා විශාල ප්‍රමාණයකුත් උත්පාදනය කර ගැනීමට පුළුවන්කම ලැබෙනවා.අප අතර දේශපාලන මතවාදීමය වශයෙන් වෙනස්කම් තිබෙන්න පුළුවන්. ඒත් රටේ සංවර්ධනයක් වෙද්දී අප ඒ ගැන ද්වේශ සහගතව බැලිය යුතු නැහැ. මහත්මා දේශපාලනය කියන්නේ ඒකට . ඒත් අද අපේ විපක්ෂය වැඩකරන්නේ ද්වේශ සහගත විදිහටයි. එය එතරම් හොඳ දෙයක් විදිහට සලකන්න බැහැ.* රජයේ ප්‍රබල සටන් පාඨයක් වී තිබෙන්නේ් ආර්ථික සංග්‍රාමය ද ජයග්‍රහණය කර රටේ ආර්ථිකය ස්ථාවර කිරීමයි. ඒත් බැලූ බැල්මට ඒ තත්ත්වය අපට දැක ගැනීමට පුළුවන්කමක් නැහැ.ආර්ථික ඉලක්කයක් ජයගැනීම අපට එක දවසකින් සිදු කළ හැකි දෙයක් නෙමෙයි. එවැන්නක් ක්‍රමිකව ඉදිරියට රැගෙන යා යුතුයි.දැනට අප රට පිළිබඳ ජාත්‍යන්තර මට්ටමින් පවා විශාල ඇගයීම් ලැබී තිබෙනවා. ඒ වගේම මහ බැංකු වාර්තාවලට අනුවත් පසු ගිය අවුරුද්දක කාලයේ දී විශාල ආර්ථික සංවර්ධනයක් දැක ගැනීමට පුළුවන්කම ලැබී තිබෙනවා. රජයේ අරමුණ වී තිබෙන්නේත් 2015 වන විට ඒක පුද්ගල ආදායම ඩොලර් 5000 දක්වා ඉහළ නැංවීමයි. දැනටමත් එම ඉලක්කය වෙත යාමේ ගමන අප විසින් ආරම්භ කර තිබෙනවා.පසුගිය අවුරුදුවල ලෝක ආර්ථික අර්බුදයක් තිබියදී පවා එම ජාත්‍යන්තර තත්ත්වයන් ජයගෙන අපේ ආර්ථිකය ආරක්ෂා කරගැනීමට අපට පුළුවන්කම ලැබී තිබෙනවා. ඒ නිසා අපට සුබදායි අනාගතයක් පිළිබඳව අපට සුබදායි බලාපොරොත්තු තබා ගැනීමට පුළුවන්.* එජාපය සමඟ ආණ්ඩුව ආරම්භ කළ සාකච්ඡාවල අලුත්ම තත්ත්වය කොහොමද?එජාපය සමඟ ඉදිරි ව්‍යවස්ථා සංශෝධනය පිළිබඳ ජනාධිපතිතුමා ඇතුළු නියෝජිත පිරිසක් හා එජාප නියෝජිතයන් පිරිසකුත් පසුගිය කාලය තුළ සාකච්ඡා වට කිහිපයක් පැවැත්වූවා. දැන් ඒ සාකච්ඡා තීරණාත්මක අඩියකට ඇවිල්ලා තිබෙනවා. ඉදිරියේදී එජාපය දක්වන ප්‍රතිචාර අනුව ව්‍යවස්ථා සංශෝධනය පිළිබඳවත් ඉදිරි දේශපාලන කරුණු පිළිබඳවත් රජයේ ස්ථාවරය පැහැදිලි කර පොදු එකඟතාවකට පැමිණීමට පුළුවන්කම තිබෙනවා.එජාපය සමඟ පමණක් නොවෙයි, විපක්‍ෂයේ සෙසු පර්ශවයන් සමඟත් ආණ්ඩුව සංවාදයක් ආරම්භ කර තිබෙනවා. අපට ඕනෑනම් හිතුමතේ මේ සංශෝධනය සිදුකිරීමට පුළුවන්කම තිබුණා . ඒත් අප එහෙම නොකර සියලු දේශපාලන මත සමඟ ගනුදෙනු කිරීමට ආණ්ඩුව සූදානමින් සිටිනවා.* මාධ්‍ය මඟින් තොරතුරු හෙළිවන විදිහට ලබන මාසය තුළ ව්‍යවස්ථා සංශෝධනය ඉදිරිපත් වීමට නියමිතයි. මෙම වාර්තාවල ඇත්තක් තිබෙනවාද?එහෙම දෙයක් ගැන මා නම් දන්නේ නැහැ. මාධ්‍යවල පළවන හැම ප්‍රවෘත්තියක්ම ඇත්ත නෙමෙයි. ඉදිරි ව්‍යවස්ථා සංශෝධනය නිසි වෙලාවට ඉදිරිපත් වේවි. මේ සංශෝධන මඟින් අප ඇති කිරීමට බලාපොරොත්තු වෙන්නේ ජනතා හිතවාදී ආණ්ඩුක්‍රම ව්‍යවස්ථා සංශෝධනයක් ඇති කිරීමටයි.එය ඉදිරිපත් වන දිනය කවදා වුණත් මේ සංශෝධනය ජනතා අවශ්‍යතාවයක් විදිහටයි අප විසින් සලකනු ලබන්නේ.* ආණ්ඩුක්‍රමය සංශෝධනය කිරීමට 2/3 බහුතර බලයක් ආණ්ඩුවට අවශ්‍ය කරනවා. ඒත් ආණ්ඩුවට තාමත් එම ඉලක්කය සපුරාගැනීමට හැකියාවක් ලැබී නැහැ.තුනෙන් දෙකක මන්ත්‍රීධුර ප්‍රමාණයක් දිනා ගැනීමට අවශ්‍යනම් ඉතාමත් පහසු ඉලක්කයකුයි අපට සපුරාලීමට තිබෙන්නේ. දැනටමත් ආණ්ඩු පක්‍ෂය වෙත මන්ත්‍රීධුර 146 ක් තිබෙනවා.ඉලක්කය වී තිබෙන්නේ 150 කුයි. එය සපුරාලීමට එතරම් අපහසු දෙයක් නෙමෙයි. ඒත් අපට උපක්‍රම මඟින් ඉලක්ක ජයගැනීමට අවශ්‍ය නැහැ. ඒ නිසා තමයි අප එජාපය සමඟත් විපක්‍ෂය සමඟත් සාකච්ඡා කිරීමට කටයුතු කර තිබෙන්නේ. සියල්ලන් සමඟ එකඟතාවයක් ඇතිව මේ ආණ්ඩුක්‍රම ව්‍යවස්ථා සංශෝධනය කිරීමටයි උත්සාහ කරන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008312</link>
    <topic>මින්නේරි වන උයනේවරාමල් සිඹිනහිරු කුමරු</topic>
    <author>පාඨලී රෝහණ ජයන්ත ඡායාරූප - ප්‍රදීප් පත්මපෙරුම</author>
    <content>ගැබ්බර වැහිවළා කැටිති මින්නේරිය වනපෙතට ඉහළින් විලිරුදාවෙන් ඇඹරෙන විට ගාගති සේරුවා දිය මතු පිටට ඇවිත් ඔන්චිලි පදින්නේ හරි ම සැහැල්ලුවෙනි. කුළුදුලේ උපන් අලිපැංචා පෙරටුකරගත් මවු ඇතින්න හනි හනික වනපෙතට ඇදුනේ මාතෘ ප්‍රේමය පිළිබඳ සියුම් අරුතක් සත්ත්ව ලෝකය ඇසුරින් ද ගෙන හැර දක්වමිනි. මන්දාරම් අහස යට කිසියම් වූ අද්භූත දෙයක් සිදුවීමට ඉඩ ඇතැයි සැකසිතු විවර තුඩුවන් ගුවන් ගැබ සිසාරා තම අණසක පතුරා විමසිලිමත් වූයේ ඔවුන් ගේ සුන්දරත්වය කාච සිත්තමට පමණක් හසුකර ගන්නා ලෙස ඉල්ලමිනි.විසිවන සියවසේ දී ඇති වූ අහිතකර මිනිස් ක්‍රියාකාරකම් හේතුවෙන් මින්නේරිය වනපෙතටත් එහි ජීවත්වන සත්ත්ව ජීවිතවලටත් මහත් තර්ජනයක් ඇති විය.එබැවින් මේ ප්‍රදේශය සහ එහි වෙසෙන සතුන් දිගු කාලීනව ආරක්ෂා කර ගනු පිණිස වන සත්ත්ව හා වෘක්ෂලතා ආරක්ෂක ආඥා පනත යටතේ 1938 වර්ෂයේදී අභය භූමියක් ලෙස ප්‍රකාශයට පත් කරන ලදී.පසු කාලීනව ඇති වූ කෘෂිකාර්මික කටයුතු සඳහා වනාන්තර එළි පෙහෙළි කිරීම් ජනාවාස ඇති වීම වැනි නොයෙකුත් මිනිස් ක්‍රියාකාරකම් හේතුවෙන් මෙම අභය භූමිය ක්‍රම ක්‍රමයෙන් විනාශ මුඛයට පත් විය. එම හේතුව නිසා සුන්දර වූ වනපෙත දිගු කාලීනව ආරක්ෂා කරගනු පිණිස වන සත්ත්ව හා වෘක්ෂලතා ආරක්ෂක ආඥා පනත යටතේම 1997 වසරේ අගෝස්තු මස 12 වන දින ජාතික උද්‍යානයක් ලෙස ප්‍රකාශයට පත් කරන ලද අතර, 1998 වසරේ මැයි මාසයේ දී මහජනයා සඳහා විවෘත කරන ලදී.මින්නේරිය ජාතික උද්‍යානය උතුරුමැද පළාතේ පොළොන්නරුව දිස්ත්‍රික්කයේ හි¼ගුරක්ගොඩ ප්‍රාදේශීය ලේකම් කොට්ඨාසයට අයිතිවාසිකම් සපයයි.හෙක්ටයාර් 8889.4 වන භූමි ප්‍රදේශයක් පුරා පැතිරි ඇති අතර ජෛව විවිධත්වය අතින් ඉහළ අගයක් ගනී. හෙළ සංස්කෘතියක් උරුම කරගත් මහා වැව් සහ වාරිකර්මාන්තය රජ දරුවන් ඉදිකළ හෙයින් කෘෂිකාර්මිකව මේ ප්‍රදේශය දියුණුව පැවතිණ.මහසෙන් රජ විසින් එකල කරවනු ලැබූ මින්නේරිය ජලාශයට ද හිමි වන්නේ අද්විතීය ස්ථානයකි. මේ ජලාශයේ ජලපෝෂක ප්‍රදේශය වර්ග කිලෝමීටර 249ක පුළුල් වපසරියක පැතිර පවතී.තුරුවැල් සිඹ සිඹ යෝධ ඇළමතින් ගලා එන මහවැලි ජලය මින්නේරිය ජලාශය පෝෂණය කරයි. බටු ඔය, ඊරිගේ ඔය තල්කොටේ ඔය, කිරි ඔය , මඩයම්පල ඔය යන ඔයවල්වලින් ගලා එන ජලය මින්නේරිය ජලාශයේ ජලපෝෂක ප්‍රදේශයට එකතු වන්නේ සුළු වශයෙනි.මුහුදු මට්ටමේ සිට මීටර් 60 සිට මීටර් 500 පමණ උසට විහිදෙන කඳුවලින් සහ ලඳු කැලෑ, ඝන කැලෑ සහ තණබිම් උද්‍යානය පුරා දැක ගත හැකිය. මෙම වනෝද්‍යානයට ඊසාන දිග මෝසම් වැසි ලැබෙන අතර, එම වර්ෂා පතනය මිලිමිටර 1500 - 2000 අතර අගයක් ගනී.උෂ්ණත්ව පරාසය සෙල්සියස් අංශක 20.6 සිට 34.5 අතර ද වේ. මින්නේරිය ජාතික උද්‍යානයෙහි අප්‍රේල් සිට ඔක්තෝම්බර් දක්වා පවතින්නේ වියළි කාලගුණයකී.මේ උද්‍යානය ආශි‍්‍රතව දක්නට ලැබෙන ශාක ප්‍රජාව වියළි මිශ්‍ර සදාහරිත වනාන්තර වර්ගයට අයත් වේ. වෘක්ෂලතා හා වාසස්ථාන වර්ග ලෙස පහත් වියනක් සහිත මිටි වෘක්ෂලතාවන්ගෙන් යුත් කඳු වැටි වනාන්තර, මධ්‍යස්ථ වියනක් සහිත ද්විතීය වනාන්තර, කටුපඳුරු වනාන්තර , හේන්වගා ඉඩම්, තණබිම් හා තෙත්බිම් දැකගත හැකි ය.තව ද, වන සංරක්ෂණ දෙපාර්තමේන්තුවෙන් වගා කරන ලද තේක්ක හා යුකැලිප්ටස් වගාවන්, අඹගස්වැව හා කහටිවෙමුල්ල යන ප්‍රදේශවල දැක ගත හැකි ය. ශාක ප්‍රජාව පිළිබඳ සැලකීමේ දී පලු, බුරුත, මිල්ල, හල්මිල්ල, කලුමැදිරිය, වීර , වැනි ශාක වනෝද්‍යානය පුරා ම බහුලව දක්නට ලැබේ. අත්හැර දමන ලද හේන් හා ලඳු කැලෑවන් හි කැප්පෙට්ටිය, කුකුරුමාන, වරා, ආදී විශේෂයන් ද දැකිය හැකි ය.මේ වෘක්ෂලතාවන් මෙහි ජීවත්වන අහිංසක සතා සිව්පාවුන්ට ආහාර සෙවණ හා නිජබිම සපයනු ලැබේ.ඉතා සරුව වැඩෙන ගස්වැල් සහ තෘණ ශාක, ශාක භක්ෂක සියලු ම සතුනට තෝතැන්නක් බවට පත් කරයි. මේ අතර වන අලි, වඳුරන්, රිළවුන් බහුලව දැකගත හැකි ය. වස්ගොමුව ජාතික උද්‍යානයේ සිට මින්නේරිය සහ හබරණ ප්‍රදේශය කරා සංක්‍රමණයවන වන අලි මේ උද්‍යානයේ දී රිසි සේ තම ආහාර සපයා ගන්නා අතර ම, වනයේ තුරු පහස විඳීන්නට ද පුරුදුව සිටිති. අහිංසක ගෝනුන්, තිත් මුවන් මෙන් ම වනපෙතේ අණසක පතුරන දිවියන් හා වලසුන් ද මේ වන පෙතට ගෙන දෙන්නේ අපූර්වත ම සුන්දරත්වයකි.මින්නේරිය ජලාශය හා ඒ අවට ඇති තෙත් බිම් පරිසරය ජලාශි‍්‍රත පක්ෂින්ට මුල් තැනක් සපයයි. මේ අතර දේශිය මෙන් ම සංක්‍රමණික පක්ෂීන් ද චමත්කාරජනක රංගනයක යෙදෙමින් හිමිදිරි උදයේ සහ ඉරගල වැටෙන සන්ධ්‍යාවේ මුළු ප්‍රදේශය ම වර්ණවත් කරමින් ලැගුම් ගනිති. ඒ අතර කලපු කොකුන්, ලතු වැකියන්, මහ සුදු පැස්තුඩුවන් ගල් හරවන්නන්, දියකාවුන් විශේෂිත ය.පලුමල්, වීරමල්, කරඹමල්වල අතු ඉති මත නිසංසලේ කල්ගෙවන ගිරාමලිත්තා ලංකා මුදුන් බේර දෙමලිව්වා, අළු කෑදැත්තා, ඔලුව රතු කොට්ටෝරුවා අදී පක්ෂීන්ගෙන් සැදුම්ලත් කණ්ඩායමට ශ්‍රී ලංකාවට ආවේණික වළි කුකුළා ද එක් වන්නේ, ඔවුන් ද මේ වනපෙතේ කොටස්කරුවන් යැයි හඟවමිනි. මින්නේරිය උද්‍යානයේ වෙසෙන උරග විශේෂ අතර විසිතුරු කටුස්සා හා හීරළුවා යන උරග විශේෂඥ, හැල කිඹුලන් , පිඹුරන්, තලගොයින් හා කබරගොයින් ද විශේෂත්වයක් ගනී.උද්‍යානයේ ඇති ජලාශයන් හි මිරිදිය මත්ස්‍ය විශේෂ 4ක් ඇති අතර ශ්‍රී ලංකාවට හඳුන්වා දී ඇති තලාපි විශේෂ ද ප්‍රධානය. තව ද මින්නේරිය උද්‍යානයේ දී හමු වන සමනළ විශේෂ අතරින් විශේෂ 15 ක් ශ්‍රී ලංකාවට ආවේණික වන අතර විශේෂ 6ක් වඳවී යාමේ තර්ජනයට ලක් වී ඇත.ගහකොළ, ඇළදොළ, සතාසිව්පාවුන් එකට ජීවත්වන සුන්දර වූත්, අතිරමණීය වූත්, මින්නේරිය වනපෙතට කොළඹ සිට හබරණ හරහා පෙළොන්නරුව මාර්ගයේ කිලෝමීටර 182ක් ගමන් කර අඹගස්වැව පිහිටි උද්‍යාන මූලස්ථ කාර්යාලයට පැමිණිය හැකි ය.උදෑසනින් වනපෙතට ඇතුළු වූ අප කණ්ඩායම වනපෙතින් එළියට එන විට හිරු කුමරු සිටියේ වරාමල් සිප ගනිමිනි. මින්නේරිය ජලාශය දෙසින් හමා එන සිසිල් සුළඟ පරඩැල් කොළ බිම වැටෙන අයුරු බල බලා තුරුහිස් මුදුනින් සැඟවෙන්නට වෙර දරන හිරු පවසන්නේ හෙටත් එන්න ඕනෑ කියා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008313</link>
    <topic>සීත සුළඟ කැටුවඇතුගල මුදුනට</topic>
    <author>ඡායාරූප සහ සටහන ධනුෂ්ක රත්නායක</author>
    <content>පෝදා සවස පුන්සඳ බුදුන් වඳින්නට ඇතුගල මතට පැමිණි දසුන් බොහෝ දෙනෙකුගේ සිත හස්තිශෛලය මතට රැගෙන යන්නට තරම් ත්‍රීව්‍ර විය. නගර මධ්‍යයේ සිට ක්‍රමයෙන් ඇතුගල දෙසට ඇවිද යත් ම සිත අනුරපුරය, පොළොන්නරුව, සීගිරිය වෙතට යන්නට ඉඩ නොදී සිටීමට කුඩා හෝ වෙහෙසක් දැරිය යුතු වේ. මන්ද මේ මාර්ගය ද රාජධානියක ලකුණු ප්‍රදර්ශනය කරන හෙයිනි.පිවිසීමට මාර්ගයක් දෙකක් පැවතිය ද වැඩි පිරිසක් තෝරා ගත්තේ ගල් පර්වතය මතින් ඉතා කුඩාවට මෑත කාලයේ පිළියෙළ කර ඇති කුඩා ගල් පඬි පෙළයි. එය අතුගල මතට කෙනෙකු ගෙනයාමේ වින්දනීය මතකයන් ලබා දෙන නිසාවෙත් විය හැකි ය.අනෙක් පස පිහිටි මාර්ගය පහසුවෙන් වාහනයක පවා ගමන් කළ හැකි පරිදි තුරු ලතා අතුරින් සකස් කර ඇත. නමුදු ගල් පඬි නැඟීමෙන් ලබන වෙහෙස පවා අමතක කරවන දසුන් මේ මාර්ගයේ දී ගල්පඬි මත සිට ඕනෑ ම අයෙකුට දැකගන්නට, විඳගන්නට අවස්ථාව ලැබේ.දිවා කල හිරු කිරණින් දිදුලමින් සුදු වලා අතර තැන්පත් බුදු පිළිම වහන්සේ පර්වතය පාමුලට නොපෙණුන ද ක්‍රමයෙන් ගල් පඬි නඟින විට තමන් වහන්සේ දෙසට ධර්මය සොයා එන පිරිස දෙසට දෙනෙත් යොමා සිටින අලංකාර නිමැවුමක් දැකගත හැකි වේ. එක් එක් පියවර එසවෙන්නට වෙත් ම මේ සේයාරුවෙහි අසිරිය තව තවත් වැඩි වන්නේ ය.අනෙක් පසින් මායිම අහස පොළොව ස්පර්ශ කර ඇත්තා සේ පෙනෙන අනන්තය දක්වා තැනින් තැන විසිරී පවතින ගොඩනැඟිලි සහිත ඇතුගල්පුර නගරය ඉතා හොඳින් නරඹන්නට හැකි වන්නේ ය. එවන් මායිම් කිහිපයක පිහිටි තවත් කුඩා කඳුගැට කීපයක් මත පිහිටි දාගැබ් නගර දසුනේ සුන්දරත්වය තවත් වැඩි කරයි.සෙමෙන් සෙමෙන් ඇතුගල මතට සේන්දුවත් ම දැවැන්ත බුදුරුව කිරිපැහැයෙන් වලා වියන යට දිදුලන දසුන මැනවින් දැක බලාගත හැකි වේ. හිරු කිරණින් රත් වූ පර්වතයේ රස්නයත්, ගමන් මහන්සියත් සැණකින් නිවා දමන බුද්ධ මන්දිරය බුදු පිළිමය පහත කොටසෙහි නිර්මාණය කර ඇත්තේ අතීත කලාවේ විශ්ම කර්ම ප්‍රතිභාව වත්මනේ ද මැනවින් විදහා දක්වමිනි. කාලය කුමක් වුව ද සිවු දිගින් හමනා සීතල සුළඟ හා තුරු ලතා මැඳින් හමා එන හඬ පරිසරයේ සුන්දරත්වය ඇතුගල මතට ගෙන එයි.නගරය දෙස බලන විට පසෙකින් පෙනෙන කුරුණෑගල වැවේ නිල් දියත්, නිල් තණ නිල්ලත් සැරසුණු ක්‍රීඩාංගණ දෙකත්, නගරයට ම ආවේණික ඔරලෝසු කණුවත් ඇතුගල්පුර නගරයේ මනරම් දසුනක් සිත්තම් කරයි .නගරය හරහා ගමන් ගන්නා විට දැනෙන වින්දනයට වඩා යමක් දකින්නට නම් ඇතුගල මතට මිස අන් තැනකට යා යුතු නොවේ. මන්දයත් ඒ දසුන ඒ තරම්ම මනරම් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008314</link>
    <topic>සුළං කුරුල්ලෝආයෙමත් ගයන්න</topic>
    <author>දුමින්ද කාරියවසම්</author>
    <content>ගැයූ චිත්‍රපට ගීත හා කැසට් පට ගණන - සුළං කුරුල්ලෝ (සැනසුම කොතනද) මගෙ නාමලී (ගොපළු හඬ) ආනන්ද මේ රෑ (සුදු දුව) හදමල් පදුරේ (රන්රස) සහ සියයට අධික ගීත ප්‍රමාණයක් ගයා ඇත. කැසට් පට ගණන 03යි.ලැබූ සම්මාන - 1991 වසර මුස්ලිම් සංස්කෘතික අමාත්‍යාංශයේ මූෂික් නූර් කලා ශූරී සම්මානය. 1993 වසර සරසවි සම්මානය, 1993 වසර ඕ. සී. අයි. සී සම්මාන, ජනාධිපති සම්මානය, 1994 වසර මාධ්‍යවේදී සහයෝගිතා පදනමේ උපහාර සම්මානය, 1997 වසර සිංහල සිනමාව වෙනුවෙන් කළ විශිෂ්ට සේවය උදෙසා සරසවි සම්මානය, 1967 - 1979 දේශීය සිනමාවේ ස්වර්ණ ජයන්ති වෙනුවෙන් ජනාධිපති පුරෝගාමී සම්මානය, 2003 වසර සංස්කෘතික දෙපාර්තමේන්තුව විසින් සිංහල සංගීතය පෝෂණය උදෙසා ඉටුකළ මෙහෙවරට උපහාර සම්මානය, කලා භූෂණ සම්මානය.කුරුල්ලෙක් වෙන එක කොයිතරම් වාසනාවක් ද. ඈත අහසේ ඈතින් ඈතට පියාඹන්න. උඩු සුළඟට පාවෙන්න.... ඇයි සිංදු ගයන්න. මේ හැම දේම ලැබෙන්නේ කුරුල්ලෙකු වුණොත් විතරයි. මට එහෙම හිතුණා.ඒත් කුරුල්ලකුගේ වසන්ත කාලේ ගෙවිලා වියපත් වෙන කොට නම් කතා කරනවා අඩුයි. අත්තටු වැටිලා. ගී කියන්න බැරි වෙන කොට... දුක කියන්න ඉතුරු වෙන්නේ තමා ළඟ දුකට සැපට සිටි කිරිල්ල විතරයි.එහෙම වෙන එක කොයි තරම් පවක් ද? වැරැදිද අසාධාරණ ද ? කුරුල්ලන්ට විතරක් නොවෙයි කාටත් එහෙමයි. ජීවිතය ගෙවිලා සැදෑ සමය ළඟා වෙන විට මනුස්ස ජීවිතත් ඒ වගේ්මයි.මට මේ වගේ කුරුල්ලෙක් ගැන කන වැටුණා. සින්දු කියපු සියදහස් ගණනක සනසපු සුළං කුරුල්ලෙක්. කොයි තරම් පවක් ද එහෙම වෙන එක. මේ පණිවුඩය ගෙනාවේ කැලණියේ ලයනල් පී. පෙරේරා. රටක් වටින මේ කුරුල්ලා දැන් ගත කරන්නේ අන්ත අසරණ ජීවිතයක්. කවුරුත් නැහැ ඔහු ගැන බලන්න.කවුද කියන්නේ කුරුල්ලන්ට ගී කියන්න බැහැ කියලා.මේ වියපත් කුරුල්ල ඉන්න කූඩුව සොයාගෙන මං ගියා.‘ඔය තියෙන්නේ සුළං කුරුල්ලගේ ගෙදර’ ... හරියටම තැනටම ගෙනාව ත්‍රීරෝද රථ මල්ලි මාව බස්සලා ගියේ එහෙම කියලා.මට වැරැදුනාවත්ද? අපි වට පිට බැලුවා. යාන්තමට ඇරලා තිබුණු දොර පියනට තට්ටු කළා. ශබ්දයක් නම් නැහැ.දෑස් නොපෙනෙන වියපත් මවක් දොර පියනට වාරු දෙමින් අප අසළට පැමිණියා. හඳුනා ගන්න නම් හරියටම බැහැ. ‘මේ දරුව කවුද ?’ ඇය වචන මුමුණනවා.‘’හරූන් ලන්ත්‍රා මහත්තයගේ ගෙදර ද ? ‘’ ඒ ඇසිල්ලේ ඇය හරූන්... හරූන්.. කියා කෑ ගැසුවේ මහත් වෑයමෙනි. මා සෙවූ කුරුල්ලා සෙමින් මා වෙතට පැමිණියේ නෙත ඇදහිය නොහැකි ලෙසින් වියපත්වයි.‘’සුළං කුරුල්ලෝ... හිමින් ඉගිල්ලී මල් සුවඳකි අරගෙන එන්නේ.. ආදර උයනේ දොරටුව ඇරගෙන ඔච්චම් කරමින්... පියඹන්නේ’’ ඒ ගැඹුරු ස්වරයෙන් ප්‍රතාපවත් පෞර්ෂයෙන් ගී ගැයූ ඔහු දැයි මේ.මට නෙත් ඇදහිය නොහැකි තරම් ය.සුළං කුරුල්ලා තුඬගින් යමක් පවසන්නට වෙර දරයි. එහෙත්... හඬ පිට නොවෙයි. ඔහුගේ ඒ ළයාන්විත හඬට පෙම්බැදි මා මොහොතක් ගොළු වුණෙමි.‘මහත්තයට කතා කරන්න බැහැ.. හඬ පිට වෙන්නේ නැහැ. යාන්තමට කියන දෙයකට උත්තර දෙන්න පුළුවන්.’’ දෑස යාන්තමින් පෙනෙන ඔහුගේ බිරිය අපට පැවැසුවේ දුක්බර ස්වරයෙනි.ජීවිතයේ කුරුල්ලකු සේ පියාඹා ගිය මොහුට කුමක් වූයේ දැයි ඇසීමට සිත්වූවත් එය මේ වේලාව නොවේ යැයි සිතුණි.යාන්තමින් ඇසෙන ඔහුගේ හඬට කන් දෙමින් ඒ අතීතයට මා පිය නැඟුවේ මහත් අසීරුවෙනි. මට නොතේරෙන බොහෝ දේ නිවැරැදි කළේ ඔහුගේ බිරිය අතාරිත්ය.‘’මුලින්ම ඉගෙන ගන්න ගියේ මරදානේ සහිරා කොලේජ් එකට. අම්මටයි තාත්තටයි ලොකු ආසාවක් තිබුණා හොඳට උගන්වන්න. ඒත් මට හිත ගියේ සිංදුවටමයි. පන්තියේ ගුරුවරු නැති වෙලාවට මගේ විනෝදාංශය සින්දු කියන එක. මේක ප්‍රින්සිපල්ටත් ආරංචි වෙලා තිබුණේ. පන්තියේ හතර පස් දෙනෙක් අල්ලගෙන මේසෙට ගගහ සින්දු කියද්දී දවසක් පි‍්‍රන්සිපල් ඇවිත් හොරෙන් බලා ඉඳලා තියෙනවා. ඒත් අපි දන්නේ නැහැ. පස්සේ දවසක් මට ප්‍රින්සිපල් එන්න කියලා පණිවුඩයක් එවලා තිබුණා. මම බයේ ගැහි ගැහි ගියේ වැඩේට දඬුවම් ලැබෙයි කියලා හොඳටම දැනගෙන. ඒත් ප්‍රින්සිපල් එහෙම කෙළේ නැහැ.‘’ඔය ළමයට හොඳට සින්දු කියන්න පුළුවන්නේ. වැරැද්ද පන්ති කාමරේ සින්දු කියන එක. හැම දේටම වෙලාවක්, ක්‍රමයක් තියෙනවා’’ කියලා අවවාද කරලා එව්වේ පුංචි කාලෙම ඔහුගේ හැකියාව දැකපු නිසයි.හරූන් සාන්ත ජෝන් විදුහලට ඇතුළත් වෙන්නේ වැඩිදුර අධ්‍යාපනයට. කොයි තරම් අඟ හිඟකම් තිබුණත් තම මවුපියන්ගේ බලාපොරොත්තු ඉටු කරන්නත් ඔහුට හැකි වුණේ කවුරුත් මවිතයට පත් කරමිනි. ඔහු එස්. එස්. සී සමත් වුණෙත් පාඩම් නොකරමයි.‘’පොත් පාඩම් කරන්න පුරුද්දක් මට නැහැ. ගෙදර ආපු ගමන් කොල්ලොත් එක්ක රංචු ගැහිලා විනෝදේ. මම ආපු නැති දවසට යාළුවෝ හොයාගෙන එනවා. ඒ කාලෙම ‘බෑන්ඩ්’’ එකක ‘ප්ලේ’ කරන්න ඕනේ කියලා හිතුණා. ඒ දවස්වල රේඩියෝ එකේ සින්දුවක් යනවා කියන්නේ ලොකු දෙයක්නේ. පිච්චර් පිස්සුව වගේ ම සින්දු පිස්සුවත් මට තිබුණා. සති අන්තේ හොඳ ෆීල්ම් එකක් ආවොත් වරද්දන්නේ නැහැ. ගෙදරින් සල්ලි නොදුන්නොත් මොකක් හරි විදිහකින් සොයා ගන්නවා’’මේ අයුරින් ගෙවී යන හරූන්ගේ ජීවිතේ ගුවන් විදුලි ගායකයෙන් වෙන්නේ අහඹු සිද්ධියකින්. ‘’මගේ ආසාව නිසාම නිකමට රේඩියෝ සිලෝන් එකට ඇප්ලිකේෂන් එකක් දැම්මා. පුදුමයි.. මම ඒක ඉහළින්ම සමත් වුණා. කාලයක් ආධුනික ගායකයකු වෙලා ඉදලා 1950 දී තමයි ‘ඒ’ ශ්‍රේණියේ ගායකයෙක් වුණේ. මුලින්ම සිංදුවක් රේඩියෝ එකේ යනවා ඇහිලා අපේ අප්පච්චි හරිම සතුටු වුණා’’.ඔහුගේ දිවියේ ස්වර්ණමය කාලය උදා වුණේ ඉන් පසුවයි. ‘’ඩී. එම්. කොළඹගේ මහත්තයා ගුවන් විදුලියේ පාලක. ඔහු මට හරියට අත දුන්න කෙනෙක්. ඒ කාලේ තමයි ලොවේ සැමදා තණ්හා.. ආසාව සාදා.. මැවී රූප වයා.. හදේ ශෝක පානා’’ ගීතය ගායනා කෙළේ. මේ සින්දු ජනප්‍රිය වුණ නිසා මට චිත්‍රපට ගීත සිය ගාණක් ලැබුණා. ටෝනි, ජෝ, ගාමිණී, විජය වගේ අයට මම සින්දු කොච්චර කිව්වද ? ගාමිණී ෆොන්සේකා මාත් එක්ක හරිම හිතවත්’’.මේ වන විට සිය ගණනක් ගී ගයා ඇති හරූල්ගේ ඒ අතීත සැමරුම් අතර තවත් සුවිශේෂී පුද්ගලයකුත් සිටියා. ඔහු තමයි ධර්මසිරි ගමගේ. ‘’ගමගේ කියන්නේත් පුදුම මනුස්සයෙක්. මාව ඉහළටම ගෙනාවේ ධර්මසිරි. ‘සුළං කුරුල්ලෝ’ ගීතය මගේ අතට දීලා ඔහු කිව්වේ මටම ගැළපෙන සින්දුවක් කියලා. ඒ තරමටම මාත් එක්ක හිතවත්’’.මේ අපූරු සොදුරු සිතැත්තාගේ නෙත කඳුළින් පිරෙයි. තවත් බොහෝ දෑ පවසන්නට වෙර දරති. ඒත් හඬ නොඇසෙයි. එය හැඟුම්බර මොහොතකි. මා මොහොතකට එම කතාවෙන් මිදී හරූන්ගේත්, අතාරීත්ගේත් ආදර කතාවට මුල් පිරුවෙමි.අතාරිත් ලන්ත්‍රා ඔහුගේ දයාබර බිරිය. ඒ කතාව පැවැසුවේ මහත් ලජ්ජාවෙන්. ‘’හරූන් මගේ අයියගේ යාළුවෙක්. අපේ ගෙදර ඒ කාලේ යනවා එනවා. දවසක් මම ගැන අහලා තියෙනවා. ඒත් අපේ ගෙදරින් කැමැති වුණේ නැහැ. මොකද මෙයා හරිම සෙල්ලක්කාරයි කියලා ඒ අය දැන ගෙන හිටියේ.අපේ ගෙදර ‘පාටි’ එකක් තිබුණහම හරූල්ට අපේ අයියලා බොන්න දීලා බලනවා. මේක දන්න නිසා මෙයා ටිකක් බීලා යනවා. ඒ අය කියනවා මෙයා එච්චර නරක නැහැ’’. කියලා එහෙම කියන විටම හරූන්ගේ මුහුණේ සිනහවක් මැවෙන්නේ ඒ අතීතය සිහියට නඟමින්. හරූල්ගේ බිරියගේ පවුලේ අය අකැමැති වුණත් ඔවුන්ගේ ආදරය කාටවත්වසන් කරන්න බැරි එකක් වුණේ අපූරු ලෙසිනි.‘’පස්සේ අපේ ගෙදරින් කැමැති වෙලා බැන්දා. ඒත් අපට දරුවෝ නෑ’’ ඇය බර වූ නෙතින් බිම බලාගෙනම පැවැසුවේ මහත් වේදනාවෙනි.‘’අපට දරුවෝ නැති වුණාට අපේ දරුවෙක් වගේ අපට පිහිට වුණේ් සනත් ගුණතිලක.අපි කුලී ගෙදරක ඉන්නකොට මේ දුක දැකපු සනත් දෙවියෙක් වගේ ඇවිදින් උදව් කළා. ඇත්තටම අපට දැන් මොනවා නැති වුණත් ඉන්න තැනක් තියෙන්නේ සනත් පුතා නිසයි’’. මේ බව පැවැසුවේ බොහෝ හැඟීම් බරව.හරූන්ට ආදරය කළ, කරන කලාකරුවෝ ගැන සිහිපත් කළ මේ දෙපොළ අතීත සැමරුම් අතර රසවත් සිද්ධි ගැනත් මතක් කළේ මහත් සතුටින්.‘මාලනී ෆොන්සේකා... ඇය තවමත් මා ගැන සොයා බලනවා. දැක්ක තැන ඇවිදින් වැඳලා තමයි කතා කරන්නේ. ඇය ළඟදී දවසක තෑග්ගක් දෙන්න එක්ක ගියා. මේ ළඟදී අරලියගහ මන්දිරේ දී ජනාධිපතිතුමාත් මුණ ගැහුණා, උපවාසේ පටන් ගන්න දවසේ. සෙනඟ වැඩි නිසා බැරි වුණාට මාස්ටර් කියලා දැක්ක තැන අතින් අල්ලගෙන කතා කරන්නේ’’.මේ වගේ ඔහුගේ දිවියට උදව් කළ පිරිස ගැන සිහි කරද්දී ඇන්ජලීන් ගුණතිලකත් ඔහු විශේෂයෙන්ම සිහි කළා.සුළං කුරුල්ලකු සේ ඉගිළ ගිය හරූල්ගේ ජීවිතයේ අතීත සැමරුම් ඒ තරම් සොඳුරු වූවත් ඔහුට ආදරය කරුණාව පමණක් නොව ජීවිතය ගැට ගසා ගන්නට තවත් බොහෝ දේ ඇවැසි යැයි මට හිතේ.ඔහුට එකම පිළිසරණ වූ බිරිය ඇසේ සුද රෝගයෙන් මහත් සේ පීඩාවට පත්ව සිටියි. හරූල්ට වියදම් සඳහා ටවර් හෝල් පදනමෙන් මාසිකව ලැබෙන මුදල කිසි ලෙසකත් ප්‍රමාණවත් නොවනු ඇත. ඔහුගේ උගුරේ ආබාධය විසින් කුරුළු ගී සොරාගෙනය.එහෙත් ඔවුන් තවමත් පුංචි කැදැල්ලේ සිට සෙනෙහසින් දිවි ගෙවයි. රටක් ගීතයෙන් සැනැසූ මේ අපූරු කලාකරුවා තම කට හඬ අවදි කරන්නට වෙරදරයි. සංවේදී හදක් හිමි ඔහු තම ප්‍රතිභාවයෙන් ගොඩනැඟූ හඬ හෝ අවදිකරන්නට නොහැකි මොහොතකි. කලාවට සිතැති කලාවට ආදරය කරන ඔබට මොහු වෙනුවෙන් යමක් කරන්නට මේ හොඳම අවස්ථාවකි. ඔබගේ සෙනෙහසින් උපකාරයෙන් ඔවුන් ජීවිතයේ නව පණක් ලබනු ඇත. එය මහත් වූ පිනකි.ඔහු, ඔබෙන් ඉල්ලන්නේ මනුස්සකමයි. සොඳුරු සිතැති ජෝතිපාලයන් සේම හරූල් ලන්ත්‍රා ද ඉතිරිකර ඇති දෙයක් නැත. එදා ඔහු ජෝතිපාල සේම මිනිසුන්ට ආදරය කළ සොදුරු ශිල්පියෙකි. ජෝතිගේ කල්‍යාන මිතුරෙකි. අද හරූන් වෙනුවෙන් ඔබගේ හදවත විවර විය යුතු මොහොතකි. ඔහුගේ තනි නොතනිය මකා දමමින් ශක්තියක් වන්නට ඔහුට කතා කළ හැකිය. එය සැබෑම පින්බර කටයුත්තකි.මා සින්දු කියන කුරුල්ලාගෙන් වෙන් වෙන මොහොතේ ඔහු ගැයූ දුක්බර ගීයක් ම’හිත තුළ ඇසී නෑසී ගියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008315</link>
    <topic>ගොන් කරත්තෙන් කොළඹ පුරා රවුමක්</topic>
    <author>දුමින්ද කාරියවසම්</author>
    <content>බ්‍රිතාන්‍ය යුගයේ මුල් කාලයේ හා ඊට පෙරද කොළඹ නගරයේ ගමන් බිමන් සිදුවූයේ කරත්තයෙනි.ඉතා කෙටි වූ මෙම ගමන් සඳහා වාහනයක අවශ්‍යතාව නොදැනුනත් රේස් කරත්ත, අශ්ව කරත්ත තිරික්කල එදා බොහෝ සේ ජනපි‍්‍රය විය.ප්‍රභූ®න්ට වෙන් වූ අශ්ව කරත්ත හා දෝලාව සඳහා විශාල මුදලක් වැය කිරීමට සිදුවිය. එතරම් දියුණු නොවූ මාර්ග පද්ධතියක් එදා දුර ගමන් සඳහා දෝලාව යොදා ගත්තේ මහා රාජා ලෙස විරුදාවලි ලැබූ රජයේ දිසාපති වැනි අය පමණකි.සක් යුගලකින් යුතු අසුන් දෙදෙනකු විසින් අදින ලද අශ්ව තිරික්කලය එකල නවීනතම වාහනයයි.තනි අසුන් බැදි කරත්තද, කුඩා තිරික්කලද, බොහෝ විට දකින්නට ලැබුණි.නෝර්ත් ආණ්ඩුකාරයාට අසුන් හය දෙනෙකු බැදි අශ්ව රථයක් විය. අසුන් සිවු දෙනකු බැඳී බාන්ස් ආණ්ඩුකාරයාගේ අස්රියත්, එංගලන්ත සභාවේ අනුනායක ශ්ලෙනි දේවගැතිතුමාගේ “ ඝෝෂයබල් “ අස්රියත් හර්බර් බිෂොප්තුමා ලංකාවට පැමිණි වේලේ ඔවුන්ගේ ගමන් සඳහා වෙන් විය.හර්බර් මැතිනිය සිය චාරිකාව ගැන 1826 දී විස්තර කළේ “ කුදිරයකරුවන් ඇතොත්, ඔවුහු හිරු එළියෙන් පීඩා නොවිඳින යුරෝපීන්ය.සිංහලයන් අශ්වයන් ධාවනයට හැකියාවක් නොවේ. අශ්වයන් ගැන ද දැනුමක් නොවේ.බොම්බායේ මෙන්ම මෙහිද අසුන් බලන්නෝ මූදුකරයෙන් පැමිණි අයයි.යුරෝපීය කුදිරකරුවන් නොමැති අශ්වරථ හිමියෝ සිංහලුන්ගේ සේවය ලබාගෙන සිටිති. රථයේ බෝම්බුව අල්ලගෙන මොවුහු පුදුම වේගයෙන් දුවති.සියලු අසුන් බැඳී රථ තිරික්කලය. කල්කටාවේ ඇති කරන්චි හෝ බොම්බායේ ‘ ෂිගරම්’ මෙහි නොවේ.”බොහෝ අවස්ථාවන්හිදී ඉන්දියාවේ සිට මෙරටට ගෙන් වූ දිග අං තට්ටු ඇති සුදු ගොනුන් බැඳි බරකරත්තයට, තිරික්කල හා බර බාගය අයත් වේ.මේ ආකාරයෙන් සිදු වූ අපගේ ප්‍රවාහන සේවයේ විශාල පරිවර්තනයක් සිදු වූයේ 1832 වසරේ දී ය. ඒ ආසියාවේ ප්‍රථම තැපැල් රථය කොළඹින් පිටත්ව මහනුවරට පැමිණීමයි. 1865 දී ප්‍රථම දුම්රිය කොළඹත් පිටත් වූ ගමනත් සමඟම ගමනාගමනයේ විශාල වෙනසක් සිදු විය.මෙලෙසින් 1883 දී විටෝල් සහ සමාගම ප්‍රථම රික්ෂෝව ලංකාවට ගෙනෙන විටත් මෙරට ප්‍රවාහන පද්ධතිය බොහෝ දියුණුවක් ලබා තිබුණි.පියවරෙන් පියවර දියුණු වූ අපේ ගමන ට්‍රෑම් රථයකින් මුලින්ම ගමන් කළ දිනය වූ 1900 ජනවාරි 13 ඉතිහාසගතව ඇත. ඉන්පසුව 1902 ඊ. පී. මොනි මහතා ප්‍රථම මෝටර් රථය මෙම දිවයිනට ගෙන ආ දිනයේ එය දැක ගැනීමට විශාල ජනකායක් එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>31</day>
    </date>
    <link>http://www.dinamina.lk/2010/08/31/_art.asp?fn=f1008316</link>
    <topic>යසපාලිතගේමුද්‍රාව</topic>
    <author>තුසිත ජයසුන්දර</author>
    <content>යසපාලිත නානායක්කාර සැලකෙන්නේ ලාංකික විනෝදාත්මක සිනමාවේ දැවැන්තයකු ලෙසිනි. ඔහු සිනමාවට පිවිසුණේ 1960 දසකයේ අගභාගයේදීය. වර්ෂ 1996 දී මියයන තුරුම ඔහු සිනමාවෙන් දුරස් වී නොසිටියේ ය. මේ වන විට ඔහුගේ සිනමා පට 23 ක් ප්‍රදර්ශනයට එක්ව තිබේ. ප්‍රදර්ශනයට නියමිතව ඇත්තේ එක් සිනමා පටයකි.යසපාලිතගේ සිනමාවට සියල්ලම අඩු වැඩි වශයෙන් විනෝදාත්මක සිනමාවේ අභිවෘද්ධිය හා පැවැත්ම වෙනුවෙන් පෙනී සිටියේ එකම ආකාරයකට නොවේ. වෙනස් මාදිලියේ සිනමාපට කිහිපයක්ද ඔහුගේ සිනමා භාවිතය විෂයෙහි හඳුනාගත හැකිය. අවාසනාවකට යසපාලිතගේ සිනමා භාවිතය විමසන බොහෝ අවස්ථා මේ කාරණය දකින්නට උත්සාහ නොකරයි. නැතහොත් මඟ හරියි. නොඑසේ නම් නොතකා හරියි.මේ සිනමා පට කිහිපය වන්නේ ‘මොණරතැන්න’, ‘මුවන්පැලැස්ස’ධ්ධ්, ‘මුවන්පැලැස්සේ කදිරා’ හා ‘සුරනිමල’ යි. ‘තුෂාරා’ ‘ප්‍රදීපේ මා වේවා!’, ‘ගීතිකා’, ‘අංජානා’, ‘නැවත හමුවෙමු’, ‘ජයසිකුරුයි’, ‘යුක්තියද ශක්තියද ?’ බඳු යොවුන් ප්‍රේමය, සංගීතය, ගීත, සටන්, නැටුම්, හාස්‍ය, ත්‍රාසය පිරි ජනප්‍රියත්වය ඉහළින්ම දිනූ සිනමාපට නිර්මාණය කළ යසපාලිත යට කී සිනමාපට නිර්මාණය කිරීම කිසියම් අමුත්තක් ද දනවයි.එම සිනමාපට අතරින් ‘මොණරතැන්න’ , ‘මුවන්පැලැස්ස ධ්ධ්’ යන සිනමාපට ද්විත්වයට ම විෂය වූයේ එනමින්ට යුතු ජනප්‍රිය ගුවන් විදුලි නාටක යි. ‘මුවන්පැලැස්සේ කදිරා’, ඇසුරු කර ගත්තේ ද, ‘මුවන්පැලැස්ස’ ගුවන් විදුලි නාටකය යි.ගුවන් විදුලි නාටක සිනමාවට නැගීමේ විශේෂ උනන්දුවක් 1970 හා 1980 දසක තුළදී දැක ගත හැකි විය. ඒවාට වරෙක ඉහළ රසික ප්‍රතිචාරද, ප්‍රමාණවත් රසික ප්‍රතිචාර ද ලැබිණ. රසික මනාපය දිනා නොගත් අවස්ථා ද තිබිණ.යසපාලිතගේ මේ පිවිසුම තුළ වැඩිපුරම කැපී පෙනෙන්නේ වර්ෂ 1979 දී පළමු වරට ප්‍රදර්ශිත ‘මොණරතැන්න’ යි. ඒ වන විට යසපාලිතගේ සිනමා භාවිතය හා එක්ව සිටි පිරිසක් ද, අලුත්ම පිරිසක් ද ‘මොණරතැන්න’ සඳහා දායක වූහ. ප්‍රධාන චරිත නිරූපණය කළේ යසපාලිතගේ සිනමාව බොහෝ විට පිළිබිඹු කළ විජය කුමාරතුංග හා මාලිනී ෆොන්සේකා යි. රෙක්ස් කොඩිප්පිලි හා සෝනියා දිසා ද සැලකිය යුතු චරිත නිරූපණය කළහ.ඒ අතරතුරම සංගීත අධ්‍යක්ෂණයෙන් යසපාලිත හා එක් වූයේ ප්‍රේමසිරි කේමදාස යි. කේමදාස විනෝදාත්මක සිනමාව සමඟ එක් නොවූවකු නොවේ. බොහෝ විට ඒ, කේ.ඒ. ඩබ්ලිව්. පෙරේරා වැනි සිනමාකරුවන් ගේ සිනමාපට වෙනුවෙන් සංගීතය නිර්මාණය කරමිනි.යසපාලිතගේ සිනමාපටයක් සඳහා කේමදාස සංගීතය නිර්මාණය කළ පළමු හා එකම අවස්ථාව වන්නේ ද ‘මොණරතැන්න’ යි. ගායන පාර්ශ්වයෙන් එක්වූ ටී.එම්. ජයරත්න හා නන්දා මාලිනී ද යසපාලිත ගේ කණ්ඩායමේ නිත්‍ය සාමාජිකයෝ නොවෙති. ටී.එම්. ජයරත්න, කේමදාසගේ සංගීතයට ගැයූ විශිෂ්ට ගී ලාංකික සිනමාව පෝෂණය කළේ ද සමකාලීනව ය. ‘බඹරු ඇවිත්’ සිනමාපටය හොඳම උදාහරණයකි.නන්දා මාලිනී ද ප්‍රකට ව සිටියේ කලාත්මක ගුණාංග සහිත සිනමාපට හා එක් වූ ගායිකාවක ලෙසිනි. ටී.එම්. හා නන්දා මාලිනී “මොණරතැන්න’ට ගැයූ ගී අදටත් ජනප්‍රිය ය.එහෙත් ඒ යසපාලිත ගේ මුද්‍රාව සිහිපත් කරමින් නොවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009011</link>
    <topic>ශ්‍රේෂ්ඨාධිකරණ තීන්දුව කඩිනමින් ජනපතිට</topic>
    <author>නෙල්කා මැදගෙදර</author>
    <content>යෝජිත ආණ්ඩුක්‍රම ව්‍යවස්ථා සංශෝධන පනත් කෙටුම්පතෙහි ව්‍යවස්ථානුකූලභාවය පිළිබඳ සිය තීන්දුව ජනාධිපති මහින්ද රාජපක්ෂ මහතා සහ කථානායක චමල් රාජපක්ෂ මහතා වෙත කඩිනමින් දන්වා යවන බව ශ්‍රේෂ්ඨාධිකරණය ඊයේ (31) සඳහන් කෙළේය.එම පනත් කෙටුම්පතෙහි ව්‍යවස්ථානුකූලභාවය පිළිබඳව ජනාධිපතිවරයා කළ මත විමසුම සලකා බැලූ පංච පුද්ගල ශ්‍රේෂ්ඨාධිකරණ විනිසුරු මඩුල්ල මේ බව සඳහන් කර ඇත.ව්‍යවස්ථා සංශෝධනයට පක්ෂ හා විපක්ෂ ලිඛිත දේශන අද පෙරවරු 10.00 ට පෙර ලබාදෙන ලෙස සියලු පාර්ශ්වයන්ට ශ්‍රේෂ්ඨාධිකරණය දැනුම් දුන්නේය.ආචාර්ය ශිරාණි බණ්ඩාරනායක, කේ. ශ්‍රීපවන්, පී. ඒ. රත්නායක, එස්. අයි. ඉමාමි හා ආර්. කේ. එස්. සුරේෂ් චන්ද්‍ර යන පංච පුද්ගල ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම කරුණු විමසීම කැඳවන ලදී.ආණ්ඩු ක්‍රම ව්‍යවස්ථාවෙහි 123 ව්‍යවස්ථාව මගින් තමන්ට පවරා ඇති බලතල අනුව හදිසි පනත් කෙටුම්පතක් පිළිබඳ මත විමසීමක් ලෙස ජනාධිපතිවරයා මෙය ශ්‍රේෂ්ඨාධිකරණය වෙත යොමුකර ඇත.එවැනි හදිසි මත විමසීමක් පිළිබඳව සිය මතය, පැය 24 කදී ශ්‍රේෂ්ඨාධිකරණය විසින් ප්‍රකාශ කළ යුතුය.වත්මන් ආණ්ඩුක්‍රම ව්‍යවස්ථාවට සංශෝධන හතක් ඉදිරිපත් කරමින් මෙම පනත් කෙටුම්පත ඉදිරිපත් කර ඇත.නීතිපති මොහාන් පීරිස් මහතා පනත් කෙටුම්පතට පක්ෂව කරුණු ඉදිරිපත් කෙළේය.ජනතා විමුක්ති පෙරමුණු, පාර්ලිමේන්තු මන්ත්‍රී සුනිල් හඳුන්නෙත්ති, නීතිඥ කේ. ඩබ්ලිව්. ජනරංජන, විකල්ප ප්‍රතිපත්ති කේන්ද්‍රය හා ඛනිජ මණ්ඩල හිටපු සභාපති චන්ද්‍රා ජයසේකර මහත්වරුන් වෙනුවෙන් පනත් කෙටුම්පතට එරෙහිව නීතිවේදීහු කරුණු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009012</link>
    <topic>ව්‍යවස්ථාදායක සභාව වෙනුවට පාර්ලිමේන්තු කවුන්සලයක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ව්‍යවස්ථාදායක සභාව වෙනුවට පාර්ලිමේන්තු කවුන්සලයක් පිහිටුවීමට යෝජිත ආණ්ඩු ක්‍රම ව්‍යවස්ථා සංශෝධන මඟින් යෝජනා කර ඇත.දාහත්වැනි ව්‍යවස්ථා සංශෝධනය යටතේ ස්වාධීන කොමිෂන් සභා පිහිටුවීමේ බලය ව්‍යවස්ථාදායක සභාව වෙත පැවරුණ අතර, යෝජිත සංශෝධන මගින් එම බලය පාර්ලිමේන්තු කවුන්සලය වෙත පැවරීමටත්, එහි සාමාජික සංඛ්‍යාව පහ දක්වා අඩු කිරීමටත් යෝජනා කර ඇත.යෝජිත ආණ්ඩුක්‍රම ව්‍යවස්ථා සංශෝධනය මගින් පිහිටුවන පාර්ලිමේන්තු කවුන්සලයට අගමැති, කතානායක, විපක්ෂනායක, අගමැතිවරයාගේ නියෝජිතයකු (ඔහු පාර්ලිමේන්තු මන්ත්‍රීවරයකු විය යුතුය) හා විපක්ෂ නායකවරයාගේ නියෝජිතයකු (පාර්ලිමේන්තු මන්ත්‍රිවරයකු) ඇතුළත් වන බව ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කළේය.ව්‍යවස්ථාදායක සභාව වෙනුවට පාර්ලිමේන්තු කවුන්සලයක් පිහිටුවීම 41 ඒ වගන්තිය යටතේ සිදුකරන අතර, සෑම ජනවර්ගයක්ම නියෝජනය වන පරිදි මේ කවුන්සලය පිහිටුවන බව නිමල් සිරිපාල ද සිල්වා මහතා ප්‍රකාශ කළේය.යම් හෙයකින් පාර්ලිමේන්තුව විසුරුවා හැරියද මේ කවුන්සලය විසුරුවා හැරීමක් සිදු නොවනසේ එයට අදාළ නීතිමය ප්‍රතිපාදන තහවුරු කර ඇති බවත් ඇමැති නිමල් සිරිපාල ද සිල්වා මහතා කීය.ඇමැති සිල්වා මහතා මේ බව සඳහන් කළේ මහවැලි කේන්ද්‍රයේදී ඊයේ (31) පැවැති විශේෂ මාධ්‍ය සාකච්ඡාවකට සහභාගී වෙමිනි.එහිදී වැඩිදුරටත් අදහස් දැක්වූ නිමල් සිරිපාල ද සිල්වා මහතා සඳහන් කළේ පත්කරන පාර්ලිමේන්තු කවුන්සලය මගින් කොමිෂන් සභා වෙත පත් කරන නියෝජිතයන්ගේ නම් සතියක් ඇතුළත ඉදිරිපත් කළ යුතු බවයි. එසේ යෝජනා කරන නම් පිළිබඳ නිර්දේශ අදාළ කවුන්සලය මඟින් සතියක් ඇතුළත ඉදිරිපත් නොකරන්නේ නම් එම පත්කිරීම් සිදුකිරීමේ බලය ජනාධිපතිවරයා වෙත පැවරෙන බවත් ඇමැතිවරයා කීය.රාජ්‍ය සේවා කොමිසම, මැතිවරණ කොමිසම, පොලිස් කොමිසම ආදී වශයෙන් වූ කොමිෂන් වෙත පත් කරන නියෝජිතයින් ඉවත් කිරීමේ හැකියාව ;මතෙක් නොතිබුණ අතර යෝජිත සංශෝධන මගින් පත්කරන නියෝජිතයින් නුසුදුසු නම් ඉවත් කිරීමේ හැකියාව ද ඇති කර තිබෙන බවත් ඇමැතිවරයා පැවසීය.ත්කරන නියෝජිතයින් නුසුදුසු නම් ඔවුන් ඉවත් කිරීමේ හැකියාව ජනාධිපතිවරයා වෙත පැවරෙන අතර, පාර්ලිමේන්තු පනතක් මගින් වුවද ඉවත් කළ හැකි වන පරිදි ප්‍රතිපාදන සකස් කර ඇති බවත් ඇමැතිවරයා සඳහන් කළේය.දාහත්වැනි ව්‍යවස්ථා සංශෝධනය යටතේ ව්‍යවස්ථාදායක සභාව වෙත සාමාජිකයන් පත්කිරීමේ බලතල එක් එක් පක්ෂ වෙත පැවරුනද එය නිසි පරිදි සිදු නොවූ බැවින් ව්‍යවස්ථාදායක සභාව සක්‍රීයව පවත්වාගෙන යාමට නොහැකි වූ බවත් ඇමැතිවරයා කීය.එබැවින් රාජ්‍ය සේවා කොමිසම, පොලිස් කොමිසම, මැතිවරණ කොමිසම ආදී වශයෙන් වූ කොමිෂන් පත් කිරීමේදී ගැටලු පැන නැගුන බවත් නව ක්‍රමවේදය වඩාත් ගැලපෙන ක්‍රමවේදයක් බවත් වැඩිදුරටත් පැවසීය.එහිදී අදහස් දැක්වූ එක්සත් ජනතා නිදහස් සන්ධානයේ මහලේකම්, ඛනිජ තෙල් කර්මාන්ත ඇමැති සුසිල් පේ‍්‍රමජයන්ත් මහතා සඳහන් කළේ දාහත්වැනි ව්‍යවස්ථා සංශෝධනය කඩිමුඩියේ සිදු කළ එකක් බවයි. 1978 ආණ්ඩු ක්‍රම ව්‍යවස්ථාව අනුව රාජ්‍ය සේවයේ උසස්වීම්, මාරුවීම්, දඬුවම්දීම් විනය ක්‍රියාමාර්ග ආදී සියල්ල රාජ්‍ය සේවා කොමිසම වෙත පැවරී තිබුණ බවත් රාජ්‍ය සේවයේ කාර්යක්‍ෂමතාව බිඳ වැටීමට එක් හේතුවක් වූ බවත් ඇමැතිවරයා ප්‍රකාශ කළේය.මේ අවස්ථාවට ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009013</link>
    <topic>ව්‍යවස්ථා සංශෝධනයට 2/3 ට වැඩි බලයක් ලැබෙනවා</topic>
    <author>ඉන්දික පොල්කොටුව</author>
    <content>පාර්ලිමේන්තුවට ගෙන ඒමට යෝජිත ආණ්ඩු ක්‍රම ව්‍යවස්ථා සංශෝධන කෙටුම්පත සම්මත කිරීම සඳහා තුනෙන් දෙකකට වැඩි බලයක් පහසුවෙන්ම රජයට ලබා ගැනීමේ හැකියාව මේ වන විටම හිමි වී ඇතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පවසයි.පසුගිය මහ මැතිවරණයේ දී මන්ත්‍රීවරුන් 144ක් සමගින්රජය අති විශිෂ්ට ජයක් ලබා ගැනීමත් තුනෙන් දෙකකට ආසන්න බලයක් හිමි වූ බවත් එම මැතිවරණයෙන් පසු ගතවූ මාස කිහිපයේ එම බලයද ශීඝ්‍රයෙන් වැඩිවී මේ වන විට පාර්ලිමේන්තුවේ තුනෙන් දෙකක් ඉක්මවන බලයක් රජයට ලැබී ඇතැයිද හෙතෙම කීය.රජයට සෘජුව සම්බන්ධ නොමැති මන්ත්‍රීවරුන් විශාල පිරිසක් ද මේ ව්‍යවස්ථා කෙටුම්පතේ දී සහාය ලබා දෙන බවත් ඇමැතිවරයා පැවසීය.රට ගොඩනැංවූ හා රට තවතවත් ගොඩනැංවීමට පැහැදිලි වැඩපිළිවෙළක් ඇති විධායක ජනාධිපතිවරයකු දෙවන වාරයෙන් පසු යළි පත්කැර ගැනීමට ජනතාවට තිබෙන අයිතිය දැනට පවත්නා ව්‍යවස්ථාවෙන් ඇහිරී ගොස් ඇතැයි ද නව සංශෝධන කෙටුම්පත් හරහා එවැනි අවස්ථාවක් ජනතා හිතවාදී විධායකය යළි පත් කැර ගැනීමට හැකියාව ඇතැයිද ඇමැති රඹුක්වැල්ල මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009014</link>
    <topic>ඉන්දීය විදේශ ලේකම්උතුරේ සංචාරයක</topic>
    <author>මහින්ද අලුත්ගෙදර</author>
    <content>සිවු දින නිල සංචාරයක් සඳහා ශ්‍රී ලංකාවට පැමිණි ඉන්දීය විදේශ ලේකම් නිරූපමා රාඕ මහත්මිය ඊයේ (31) උතුරේ සංචාරයක නිරත වූවා ය.පෙරේදා (30) රාත්‍රියේ දිවයිනට පැමිණි ඒ මහත්මිය ඊයේ උතුරු පළාතේ වවුනියාව, කිලිනොච්චි හා යාපනය යන දිස්ත්‍රික්කයන්හි ප්‍රදේශ කිහිපයක සංචාරය කළ බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් ‘ දිනමිණ’ ට පැවැසුවා ය.අභ්‍යන්තර වශයෙන් අවතැන් වූ උතුරේ සාමාන්‍ය ජනතාව යළි පදිංචි කිරීම සහ මේ දක්වා ලබා තිබෙන ප්‍රගතිය ආදිය සොයා බැලීම සඳහා ශ්‍රී ලංකාවට පැමිණි ඉන්දීය විදේශ ලේකම්වරිය ලබන (2) දා තෙක් මෙරට රැඳී සිටින බවද එම ප්‍රකාශිකාව කියා සිටියාය.මාස කිහිපයක් වැනි කෙටි කලක් ලක්ෂ තුනකට ආසන්න වූ අභ්‍යන්තර වශයෙන් අවතැන් වූවන්ගෙන් වැඩි පිරිසක් යළි පදිංචි කර තිබීම පිළිබඳ ප්‍රසාදය පළ කැර ඇති නිරූපමා රාඕ මහත්මිය සෙසු පිරිසද කඩිනමින් තම මුල් ගම්බිම් වල යළි පදිංචි කිරීමට හැකි වෙතැයි විශ්වාසය පළ කළාය.ඒ මහත්මිය ශ්‍රී ලංකාවේ රැඳී සිටින කාලයේ උතුරේ සංචාරයට අමතරව ජනාධිපති මහින්ද රාජපක්ෂ හා විදේශ කටයුතු ඇමැති මහාචාර්ය ජී.එල්. පීරිස් යන මහත්වරු ඇතුළු පිරිසක් හමු වී සාකච්ඡා කිරීමට ද නියමිත ය. ඡායාරූපය - වවුනියාව සමූහ බන්දුල සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009015</link>
    <topic>ආචාර්ය මර්වින් නිදහස්:ගස් බැඳීම නිරූපණයක්</topic>
    <author>ස්වර්ණා විජේකෝන්</author>
    <content>සමෘද්ධි නිලධාරියකු ගස් බැඳීම සම්බන්ධයෙන් හිටපු නියෝජ්‍ය ඇමැති ආචාර්ය මර්වින් සිල්වා මහතාට එල්ල වූ චෝදනාවලින් ඒ මහතා නිදොස් කොට නිදහස් කිරීමට ඒ සම්බන්ධයෙන් සොයා බැලූ ශ්‍රී.ල.නි.ප විනය කමිටුව තීරණය කර ඇත.ආචාර්ය මර්වින් සිල්වා මහතා සම්බන්ධයෙන් කිසිඳු පැමිණිල්ලක් පැහැදිලි ලෙස ඉදිරිපත් නොවීම සහ කිසිඳු සාක්කියක් නොමැති වීම හේතුවෙන් ඒ මහතා නිදහස් කිරීමටත් පරීක්ෂණ අවසන් කිරීමටත් විනය කමිටුව තීරණය කැර ඇති බව, ශ්‍රී ලංකා නිදහස් පක්ෂයේ මහලේකම් සෞඛ්‍යය ඇමැති මෛත්‍රිපාල සිරිසේන මහතා ප්‍රකාශ කෙළේය.නියෝජ්‍ය ඇමැති මර්වින් සිල්වා මහතාට එල්ල වූ චෝදනාවලින් ඒ මහතා නිදහස් කර ඇති බැවින් ඔහුට හිමි නියෝජ්‍ය ඇමැතිධුරය සම්බන්ධයෙන් සුදුසු පියවරක් ජනාධිපති මහින්ද රාජපක්ෂ මහතා විසින් ගනු ඇතැයිද මෛත්‍රිපාල සිරිසේන මහතා පැවැසීය.කැලණිය ආසනයේ සංවිධායක ලෙස නැවත කටයුතු කිරීමට මර්වින් සිල්වා මහතාට කිසිදු බාධාවක් නොමැති බවද සිරිසේන මහතා ‘ දිනමිණ’ට ප්‍රකාශ කෙළේය.මර්වින් සිල්වා මහතාට එල්ල වූ චෝදනා විභාග කළ විනය මණ්ඩලය වෙත සිද්ධියට අදාළ සමෘද්ධි නිලධාරියාත් කැලණිය ප්‍රාදේශීය සභා මන්ත්‍රිවරයකු සහ වෙනත් ප්‍රාදේශීය සභා මන්ත්‍රිවරයකුත් දිවුරුම් ප්‍රකාශ දෙකක් ලබා දී ඇත.විනය මණ්ඩලය වෙත ලබා දී ඇති දිවුරුම් ප්‍රකාශ දෙක මඟින් සනාථ කර ඇත්තේ මෙම ගස් බැඳීමේ සිද්ධිය සමෘද්ධි නිලධාරියා හා ප්‍රාදේශීය සභා මන්ත්‍රීවරයකු එක්ව සිදුකළ නිරූපණයක් බව ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009016</link>
    <topic>‘ලාෆ් ගෑස්’සිලින්ඩරයක මිලරු: 46කින් පහළට</topic>
    <author>අනුර ප්‍රේමලාල්</author>
    <content>ලාෆ් ගෑස් ගෘහස්ථ සිලින්ඩරයක මිල ඊයේ (31) මධ්‍යම රාත්‍රියේ සිට රුපියල් හතළිස් හයකින් අඩුකර ඇත.මෙය මිල සූත්‍රයට අනුව සිදුවූවක් බව පාරිභෝගික අධිකාරිය දන්වා සිටී. ඒ අනුව නව ගෑස් සිලින්ඩරයක නව මිල රුපියල් එක්දහස් පන්සිය අනූතුනක් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009017</link>
    <topic>ලක්‍ෂ්මන් ජයකොඩිඅවසන් කටයුතු හෙට</topic>
    <author>කල්එළිය සමූහ එම්. මදනායක</author>
    <content>ප්‍රවීණ දේශපාලනඥයකු ඇමැතිවරයකු ජනාධිපති උපදේශකවරයකු මෙන්ම කලාකරුවකු වූ අභාවප්‍රාප්ත ලක්ෂ්මන් ජයකොඩි මහතාගේ දේහය ඊයේ (30) දහවල් ඒ මහතාගේ මිනුවන්ගොඩ ජාපාලවත්තේ සිට රථ පෙරහරකින් දිවුලපිටිය බලගල්ලේ රජගහ නිවස වෙත ගෙන එනු ලැබීය.ඒ අවස්ථාවට ප්‍රදේශයේ පක්ෂ විපක්ෂ දේශපාලනඥයන් ඇතුළු ජනතාව සහභාගි වූහ. ජයකොඩි මහතාගේ දේහය පිළිබඳ අවසාන කටයුතු හෙට 02 බ්‍රහස්පතින්දා පස්වරු 4.00 ට දිවුලපිටිය ප්‍රාදේශීය ලේකම් කාර්යාලය අසල ප්‍රාදේශීය සභා පිටියේ දී සිදු කෙරේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009018</link>
    <topic>පෙර පාසල් අධ්‍යාපනයටජාතික ප්‍රතිපත්තියක්</topic>
    <author>දයා පෙරේරා</author>
    <content>ශ්‍රීලංකාවේ පෙර පාසල් අධ්‍යාපනයට ජාතික ප්‍රතිපත්තියක් සකස්කර පෙර පාසල් ගුරුවරියන්ට දායකත්ව විශ්‍රාම වැටුප් ක්‍රමයක් හඳුන්වා දෙන බව අධ්‍යාපන ඇමැති බන්දුල ගුණවර්ධන මහතා කියයි.2011 වසරේ දී මේ පෙර පාසල් අධ්‍යාපන ජාතික ප්‍රතිපත්තිය සකස් කර, ක්‍රියාත්මක කිරීමට පියවර ගන්නේ යැයි ද ඇමැතිවරයා කීවේ ය. ජාතික අධ්‍යාපන ආයතනය මඟින් පෙර පාසල් අධ්‍යාපනයට විෂය නිර්දේශ සකස් කර ගුරු උපදේශ සංග්‍රහයක් ද සම්පාදනය කොට පෙළ පොතක් හඳුන්වාදීමටත් තීරණයකර තිබෙන බව ද ඇමැතිවරයා කීය.රට පුරා පවතින සියලුම පෙර පාසල් අධ්‍යාපන අමාත්‍යාංශයේ ලියාපදිංචි කිරීමට ද අදහස් කරයි.දැනට ක්‍රියාත්මක වන්නේ ජාතික ප්‍රතිපත්තියකින් තොර වූ අවිධිමත් පෙර පාසල් අධ්‍යාපන ක්‍රමයක් බැවින් දරුවා පූර්ව ළමාවියේ සිට රටට ජාතියට ආදරය කරන යහපත් ගුණගරුක පුරවැසියකු බවට පත්කිරීමේ දැඩි අවශ්‍යතාවක් තිබෙන බව පෙන්වා දෙන ඇමැතිවරයා ඇතැම් පෙර පාසල්හි විදෙස් භාෂාවලින් අධ්‍යාපනය ලබාදෙන බවත් ප්‍රාථමික අධ්‍යාපනය මව් භාෂාවෙන් විය යුතු ව තිබිය දී එසේ නොකිරීම ආණ්ඩුක්‍රම ව්‍යවස්ථාව හා එක්සත් ජාතින්ගේ ප්‍රඥප්තිය උල්ලංඝනය කිරීමක් බවත් සඳහන් කෙළේය.පෙර පාසල් ජාතික ප්‍රතිපත්තිය ඇතුළු මේ වැඩපිළිවෙළ ක්‍රියාවට නැංවීම සඳහා පළාත් සභා සමඟ ද සාකච්ඡා කරන්නේ යැයි ද ඇමැතිවරයා පැවැසුවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n1009019</link>
    <topic>ලෝක ආහාර සංවිධානයේ කෝටි 7කින් වී ගබඩා 10ක්</topic>
    <author>විජයානි එදිරිසිංහ</author>
    <content>මිල දී ගන්නා වී ගබඩා කර තැබීමට රුපියල් කෝටි හතක් පමණ වටිනා ගබඩා දහයක් ලෝක ආහාර සංවිධානය මඟින් මෙරටට ලබා දී තිබේ. සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා කළ ඉල්ලීමකට අනුව එම ගබඩා ලබා දී ඇත.මෙතරම් ඉහළ වටිනාකමකින් යුතු ගබඩා ප්‍රමාණයක් මෙරටට ලැබුණු ප්‍රථම අවස්ථාව මෙය වෙයි. වී සඳහා වැඩි අස්වැන්නක් ලැබෙන අම්පාර, අක්කරේපත්තු පොළොන්නරුව යන ප්‍රදේශවල එම ගබඩා ස්ථාපිත කෙරේ.එක් ගබඩාවක වී කිලෝ දහස් ගණනක් ඉතාමත් සුරක්ෂිත ලෙස ගබඩා කළ හැකිය. කොටස් වශයෙන් මෙරටට ගෙනා එම ගබඩා අවශ්‍ය ස්ථානවල ස්ථාපිත කළ හැකිය. මෙවැනිම තවත් ගබඩා කීපයක් ඇමැති ජොන්ස්ටන් ප්‍රනාන්දු මහතා ඉන්දියාවෙන්ද ඉල්ලා තිබේ.ඒවා ද අද හෙටම මෙරටට ලැබීමට නියමිත ය. මේ අතර වසා තිබූ හා කුලියට දී තිබූ ගබඩා කීපයක් ද නැවත විවෘත කර තිබේ. මේ වනවිට මිලදී ගන්නා වී ගබඩා කිරීමේ ගැටලුව නිරාකරණය වී ඇතැයි ද ඇමැති ජොන්ස්ටන් ප්‍රනාන්දු මහතා පැවසී ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090110</link>
    <topic>චීන-ශ්‍රී ලංකා ගුවන් සේවාවටමුල පුරමින් දිවයිනට පැමිණේ</topic>
    <author>වෙල්ලස්සේ බණ්ඩාර සහ භක්ති මෙන්ඩිස්</author>
    <content>චීන-ශ්‍රී ලංකා ගුවන් ගමන් ආරම්භ කරමින් යුනාන් ප්‍රාන්ත ආණ්ඩුකාරවරයා ඇතුළු චීන ව්‍යාපාරිකයෝ 200 කට ආසන්න පිරිසක් ඊයේ (31) ශ්‍රී ලංකාවට පැමිණියහ. මෙරට ආයෝජන අවස්ථා පිළිබඳව සොයා බැලීමටත් දෙරට අතර ගිවිසුම් කිහිපයක් අස්සන් කිරීමටත් ඔව්හු පැමිණ සිටිති.චීනයේ තුන්වැනි සුවිශාල ගුවන් සමාගම වූ ‘චයිනා ඊස්ටන් එයාර් ලයින්’ සමාගමට අයත් ගුවන් යානයකින් චීනයේ යුනාන් ප්‍රාන්තයේ ආණ්ඩුකාර ක්විං ගුවාන් රොන් මහතා ඇතුළු පිරිසක් ශ්‍රී ලංකාවේ වේලාවෙන් පෙරවරු 11.20 ට මෙරටට ළඟාවූහ.ප්‍රාන්ත ආණ්ඩුකාරවරයා සමඟ චීන ව්‍යාපාරිකයෝ 100 ක් පමණද සංචාරක ක්ෂේත්‍රයේ වෘත්තිකයන් 60 ක්ද, අධ්‍යාපන ඇතුළු අනෙකුත් අංශ නියෝජනය කරමින් විශේෂ නියෝජිතයෝ 30 ක්ද ඊයේ ශ්‍රී ලංකාවට මේ සමඟ පැමිණියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090111</link>
    <topic>රට පුරා පාසල්වලඩෙංගු මර්දන ශ්‍රමදාන</topic>
    <author>දයා පෙරේරා</author>
    <content>තුන්වැනි වාරයට රජයේ පාසල් ආරම්භ කරන ලබන 7 වැනිදාට පෙර දින තුනක් ඩෙංගු මර්දන ශ්‍රමදාන පවත්වා පාසල් පරිශ්‍රය හා අවට ඩෙංගු මදුරුවන් නැති බවට තහවුරු කර ගත යුතු යැයි අධ්‍යාපන අමාත්‍යාංශය පාසල් ප්‍රධානීන්ට දන්වා තිබේ.මේ ශ්‍රමදාන සැප්තැම්බර් 4, 5 සහ 6 යන දිනයන්හි පැවැත්විය යුතු බවත් එසේ නොකරන ආයතන ප්‍රධානීන්ට එරෙහිව විනයානුකූල ක්‍රියාමාර්ග ගන්නා බවත් අධ්‍යාපන අමාත්‍යාංශය පවසයි. ඩෙංගු මර්දනය ජාතික වැඩසටහනක් ක්‍රියාත්මක බැවින් ඊට අනුගතව පාසල් හා අධ්‍යාපන ක්‍ෂේත්‍රයේ සියලු ආයතන ද එම වැඩසටහන් ජාතික මට්ටමින් ක්‍රියාත්මක කළ යුතු බවත් පාසල් ගුරු විද්‍යාල හා විද්‍යාපීඨ තුන්වැනි වාරය ආරම්භයට පෙර දින මේ ශ්‍රමදාන පවත්වා තිබිය යුතු බවත් අධ්‍යාපන ඇමැති බන්දුල ගුණවර්ධන මහතා දිනමිණට කීවේ ය.මේ වැඩසටහන සම්බන්ධයෙන් අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා පළාත් අධ්‍යාපන බලධාරින්, විද්‍යාපීඨ පීඨාධිපතින්, ගුරුවිදුහල්පතින්, පරිවේනාධිපති හිමිවරුන් සහ විදුහල්පතින්ට චක්‍ර ලේඛයකින් උපදෙස් දී ඇතැයි ද ඇමැතිවරයා කීය. ඉදිරියේ දී සෑම පාසල් වාරයක් අවසානයේ හා වාරය ආරම්භයට පෙර පාසල් පරිසරය හා අවට ඩෙංගු මදුරුවන් බෝවන ස්ථාන නොමැති බවට තහවුරු කර ගත යුතු යැයි ද ඒ පිළිබඳ ලොග් සටහනක් තබා ගත යුතු යැයි ද අමාත්‍යාංශ චක්‍රලේඛයෙහි දැක්වේ.ශ්‍රමදාන සඳහා ගුරු, දෙගුරුන්, පාසල් සිසුන්, ආදි ශිෂ්‍ය සංගම් සහ පාසල් සංවර්ධන සමිති ද සම්බන්ධ කර ගැනීමට ද උපදෙස් දී තිබේ.ඩෙංගු මර්දන ශ්‍රමදානයෙන් පසු පාසල හා අවට ඩෙංගු මදුරුවන් බෝවන ස්ථාන හා මදුරුවන්ගෙන් තොර බවට තහවුරු කරන සහතිකයක් ප්‍රදේශයේ සෞඛ්‍ය වෛද්‍ය නිලධාරි කාර්යාලයෙන් ලබාගෙන ඒ බවට ලොග් සටහනක් තැබිය යුතු බවට ද උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090112</link>
    <topic>දෙරණ මාධ්‍යවේදිනියට තර්ජනය කිරීමරහස් පොලීසියෙන් පරීක්ෂණ</topic>
    <author>විජයානි එදිරිසිංහ</author>
    <content>දෙරණ රූපවාහිනී නාළිකාවේ 360 දේශපාලන සංවාදය මෙහෙයවන දිල්කි සමන්මලී නිවේදිකාවට එක්සත් ජාතික පක්ෂ පාර්ලිමේන්තු මන්ත්‍රී රන්ජන් රාමනායක මහතා තර්ජනය කිරීමේ සිද්ධිය විභාග කිරීම රහස් පොලීසියට බාර දී තිබේ.දිල්කි සමන්මලීගේ පියාට දුරකතනයෙන් කතා කළ රන්ජන් රාමනායක මහතා එම තර්ජනය සිදු කර ඇතැයි පැමිණිලි කර තිබේ. එම සිද්ධිය සම්බන්ධව කට උත්තර ලබා ගැනීම සඳහා රන්ජන් රාමනායක මහතා රහස් පොලීසිය වෙත කැඳවීමට නියමිතව ඇති බව ජ්‍යෙෂ්ඨ පොලිස් නිලධාරියෙක් පැවසී ය.ඕස්ට්‍රේලියාවේ සිටින දිල්කි සමන්මලීගේ පියා වන සුසිල් ගුණසේකර මහතාට පසුගිය දා (30) අළුයම 4.30 ට පමණ කතා කළ රන්ජන් රාමනායක මහතා එම තර්ජනය සිදු කළ බව ඔහු පවසයි. සිද්ධිය සම්බන්ධ පැමිණිල්ලක් බම්බලපිටිය පොලීසිය වෙතද ලැබී ඇති බව එම පොලිස් ප්‍රකාශකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090113</link>
    <topic>ලක්ෂ 8ක් කප්පම් ඉල්ලාදරුවකු පැහැර ගෙනවික්ටෝරියා ජලාශයටතල්ලු කරලා</topic>
    <author>චන්ද්‍රිකා පෙරේරා, මල්වාන සමූහ මහානාම විතානගේ, අසේල කුරුළුවංශ</author>
    <content>රුපියල් ලක්ෂ අටක කප්පමක් ලබාගැනීම සඳහා සපුගස්කන්ද ප්‍රදේශයෙන් නව හැවිරිදි දරුවකු පැහැරගෙන විත් ඔහුගේ ගෙල මිරිකා හාරගම ප්‍රදේශයේ දී වික්ටෝරියා ජලාශයට තල්ලු කළ අවස්ථාවේ එම දරුවා ජලාශය අද්දර ගසක අත්තක එල්ලී දිවි ගලවාගෙන තිබේ.සපුගස්කන්ද ප්‍රදේශයේදී මෙම දරුවා ඊයේ (31) පෙරවරු 10.00ට පමණ පැහැරගෙන ත්‍රීරෝද රථයක නංවා ගත් පුද්ගලයින් දෙදෙනකු එම දරුවා පස්වරු 12.00 ට පමණ ජලාශයට තල්ලුකර තිබෙන බව පොලිස් පරීක්ෂණවලින් අනාවරණයවී ඇත.සපුගස්කන්ද ප්‍රදේශයේ පදිංචි ව්‍යාපාරිකයකුගේ පුතකු වන ලසත් රසාංජන නමැති මෙම දරුවා පැහැරගැනීමෙන් පසු සැකකරුවන් දුරකතන මගින් කතාකර දරුවා ලබාදීමට රුපියල් ලක්ෂ අටක කප්පමක් දරුවාගේ පියාගෙන් ඉල්ලා ඇත.ඒ පිළිබඳව පොලිසියට තොරතුරු අනාවරණය කළහොත් දරුවා මරණ බවට ද ඔවුන් තර්ජනය කැර තිබේ. මහනුවර ප්‍රදේශයට සබඳතා ඇති සැකකරුවන් පිළිබඳ සියලු තොරතුරු අනාවරණයවී තිබෙන අතර ඔවුන් අත්අඩංගුවට ගැනීම සඳහා මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත තලාතුඔය පොලිසියේ ස්ථානාධිපති ප්‍රධාන පොලිස් පරීක්ෂක කමල් ආරියවංශ මහතා ඇතුළු කණ්ඩායමක් පරීක්ෂණ පවත්වති.සැකකරුවන් ඔවුන් පැමිණි ත්‍රිරෝද රථයෙන්ම දිගන ප්‍රදේශයට පලාගිය බවට තොරතුරු ලැබී ඇති අතර ඔවුන් අත්අඩංගුවට ගැනීමට විශේෂ පොලිස් කණ්ඩායම් දෙකක් යොදවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090114</link>
    <topic>කොළඹ - මාතලේ ‘’දිනමිණ’’ ශීඝ්‍රගාමී බස් සේවය......</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090115</link>
    <topic>වැඩට මුදල් නොමැති නම් පැළවෙන මුල්ගල් තබන්න එපා</topic>
    <author>ජයසිරි මුණසිංහ සහ රත්නපුරය විශේෂ රත්නපුරයේ සිට...</author>
    <content>හරියාකාරව මුදල් වෙන් නොකොට කඩිමුඩියේ වැඩ අරඹා පසුව මුදල් නැතැයි කියමින් වැඩ නතර කරන අන්දමේ ‘පැළවෙන මුල්ගල් තබන්නට එපා!’ යැයි ජනාධිපති මහින්ද රාජපක්ෂ මහතා ඊයේ (31) රත්නපුරයේදී දැඩිව අවධාරණය කෙළේය.සබරගමුව පළාත් ප්‍රගති සමාලෝචන රැස්වීමේ මූලාසනය හොබවමින් ජනාධිපතිවරයා මේ බව ප්‍රකාශ කෙළේය.මහින්ද චින්තනයෙන් පිබිදෙන සබරගමුව “සබරගමුව අරුණාලෝකය” මෙහිදී එළිදැක්විණි. ඉන් අනතුරුව රත්නපුරය සහ කෑගල්ල දිස්ත්‍රික්ක දෙකේ සමාජ ආර්ථික තත්ත්වයන් පිළිබඳ අදහස් දක්වමින් ජනාධිපතිවරයා මෙසේද කීය.අපි කරන සෑම සංවර්ධන කටයුත්තකදීම ජනතාවට සෙතක්, පහසුකම් වැඩ වෙන්නට ඕනෑ. ඒවාගේම වැයකරන මුදලින් ප්‍රතිඵල ලැබෙන්නට ඕනෑ.මේරට ඉදිරියට යන වැඩපිළිවෙළ විනා රට පස්සට ගෙන යන ආකාරයේ වැඩ කරන්න එපා. රජයේ සෑම ශතයක්ම උපරිම ජනතා යහපත සඳහා වැය කළයුතුයි ප්‍රකාශ කෙළේය.රත්නපුරය හා කෑගල්ල දිස්ත්‍රික්ක දෙකේ මාර්ග විශේෂයෙන් පාරවල්, පාලම් අලුත්වැඩියා කිරීම් ඉක්මනින් වැඩි අවධානයක් යොමුකොට සිදුකරන්න. පරිසරයට හා ස්වභාව සෞන්දර්යට හානිවන කිසිම වැඩක් ආරම්භ කරන්න එපා. සිංහරාජ වනාන්තරය හා අවට සිදුවන දැව, මැණික් ගැරීම් හා වෙනත් සියලු වංචා වහාම නතර කොට, වරදකරුවන් නීතියේ රැහැනට හසු කර ගන්න. මත්ද්‍රව්‍ය, මත්කුඩු, ළමා අපචාර වැනි දේ මැඬීමට වහාම කටයුතු කරන්න.ඩෙංගු මර්දන වැඩපිළිවෙළ තදින් ක්‍රියාත්මක කරන්න.රත්නපුරය හා කෑගල්ල දිස්ත්‍රික්කයේ වතු සමාගම් සතු දැනට වගා කටයුතු අතහැර තිබෙන ඉඩම්වල වහාම වගාවන් ඇරඹීමට අවශ්‍ය පියවර ගන්න. වතු ආශි‍්‍රත ජනතාවගේ සාමාන්‍ය ජනජීවිතය සාර්ථක කර ගැනීමට පහසුකම් වැඩි කරන්න යැයිද ජනාධිපතිතුමා මෙහිදී බලධාරීන්ට උපදෙස් ලබා දුන්නේය.එළැඹෙන මහ කන්නයේදී (2010-2011) වැඩිම අස්වනු ප්‍රමාණයක් ලබා ගැනීමට හැකිවන සේ වගාවන් ආරම්භ කරන්න. ඒවාට අවශ්‍ය ජලය ලබාදීමට සියලුම සුළු හා මධ්‍ය පරිමාණ වාරි යෝජනා ක්‍රම ඇළවේලි වහාම ප්‍රතිසංස්කරණය කිරීමට කටයුතු කරන්න යැයිද ජනාධිපතිතුමා මෙහිදී කියා සිටියේය.ක්‍රීඩාපිටිවල ගොඩනැගිලි හදන්න දෙන්න එපා! සියලු නගර මනා සැළසුමකට අනුව නවීකරණය කරන්න. පිරිසිදු පානීය ජලය ජනතාවට ලබාදීමේ වැඩසටන් වේගයෙන් අවසන් කරන්න යැයි රාජපක්ෂ මහතා මෙහිදී පෙන්වා දුන්නේය.පළාතේ මාර්ග පද්ධතිය සංවර්ධනය කිරීමේදී ප්‍රමුඛතාවය හඳුනා ගන්න. ඒවා පිළිබඳ දේශපාලන අධිකාරිය සමඟ සාකච්ඡා කරන්න යැයිද ජනාධිපතිතුමා කීය.හැම දිස්ත්‍රික්කයක්ම කර්මාන්තකරණයෙන් දියුණු කරන්න සිතන්න එපා. කෘෂි කර්මාන්තය සේවා අංශවල නවෝදයක් ඇති කිරීමටත් අලුතින් සිතන්න යැයිද ජනාධිපතිතුමා මෙහිදී නිලධාරීන්ට උපදෙස් ලබා දුන්නේය.රත්නපුරය සහ කෑගල්ල දෙදිසාවේ දැනට වැඩ ආරම්භ කොට ඇති සියලු ව්‍යාපෘති කඩිනමින් වැඩ නිම කර ජනතා අයිතියට පවරාදීමට වැඩි වගකීමකින් හා උනන්දුවකින් කටයුතු කරන්නැයි ජනාධිපතිතුමා නිලධාරීන්ට මෙහිදී අවධාරණය කෙළේය.සෑම සංවර්ධන යෝජනාවක්ම ජාතික ප්‍රතිපත්තියට අනුකූල ලෙස සකස් කළයුතු බව පෙන්වා දුන් ජනාධිපතිවරයා සිතු මතේට වැඩ අරඹා ජනතාවට අනිසි බලපොරොත්තු ලබාදීමෙන් වළකින ලෙසද මෙහිදී ඉල්ලීමක් කෙළේය. අද අපේ පක්ෂ, විපක්ෂ කියා බේදයක් නෑ. සියලුදෙනා රට ගැන, ජනතාව ගැන සිතා අවංකව කටයුතු කරන්න. අවංකව රාජකාරිය කරන සියලුදෙනා රැක ගැනීමේ වගකීම අපි භාර ගන්නවා යැයිද ජනාධිපතිතුමා කීය.සබරගමුව පළාත් ආණ්ඩුකාර වි.ජ.මු. ලොකු බණ්ඩාර මහතා පිළිගැනීමේ කතාව කෙළේය. අමාත්‍යවරුන් වන ඩබ්ලිව්. ඩී. ජේ. සෙනෙවිරත්න, අතාවුද සෙනෙවිරත්න, සබරගමුව පළාත් ප්‍රධාන ඇමැති මහීපාල හේරත්, ප්‍රධාන ලේකම් ප්‍රේමදාස කොඩිතුවක්කු, රත්නපුර මහ දිසාපති එච්. ඩබ්ලිව්. ගුණදාස, කෑගල්ල දිසාපති ප්‍රේමා දිසානායක යන මහත්ම මහත්මීහු මෙහිදී රජයේ වැඩපිළිවෙළ ඉදිරිපත් කළහ.මේ අවස්ථාවට ඇමැතිවරුන් වන රංජිත් සියඹලාපිටිය, පවිත්‍රාදේවි වන්නිආරච්චි, නියෝජ්‍ය ඇමැතිවරුන් වන ආචාර්ය ජගත් බාලසූරිය, ලලිත් දිසානායක, එච්. ආර්. මිත්‍රපාල, ප්‍රේමලාල් දිසානායක, පාර්ලිමේන්තු මන්ත්‍රීවරුන් වන කනක හේරත්, සනී රෝහණ කොඩිතුවක්කු, රංජිත් ද සොයිසා, ජානක වක්කුඹුර මහත්ම මහත්මීහුද සබරගමුව පළාත් සභාවේ මැති ඇමැතිවරු, ජනාධිපති ලේකම් ලලිත් සී වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර, මහමාර්ග අමාත්‍යාංශයේ ලේකම් අද්මිරාල් වසන්ත කරන්නාගොඩ, පොලිස්පති මහින්ද බාලසූරිය යන මහත්වරු ඇතුළු අමාත්‍යාංශ රැසක ලේකම්වරුද, ආයතන ප්‍රධානීහුද, මහජන නියෝජිතයෝ සහ රාජ්‍ය අංශ උසස් නිලධාරීහු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090116</link>
    <topic>ඉන්දීය බලවේග කට්ටලමේ මාසේ ලංකාවට</topic>
    <author>ශීලා උඩුවර</author>
    <content>ඉන්දියාවෙන් හා චීනයෙන් ගෙන්වීමට නියමිත බලවේග කට්ටල දුම්රිය 33න් ප්‍රථම දුම්රිය මේ මාසය තුළදී ශ්‍රී ලංකාවට ලැබේ.සෑම මාසයකටම එක් දුම්රියක් බැගින් ලැබෙන අතර මේ වසර අවසාන වීමට පෙර දුම්රිය 4ක් මෙරටට ලැබේ.මේ දුම්රියන්හි කිසියම් අඩුපාඩුවක් වෙතොත් එම දුම්රියන් සාදන ලද සමාගම මගින්ම අලුත්වැඩියා කර ගැනීමට බලාපොරොත්තු වන බව ප්‍රවාහන ඇමැති කුමාර වෙල්ගම මහතා කීය.ඉන්දියානු ණය ආධාර යටතේ වෙරළබඩ මාර්ගය ඉදිකෙරෙන නිසා එහි සේවකයන්ගේද සහාය ලබා ගැනීමට සිදුවන බවත් දුම්රිය දෙපාර්තමේන්තුවේ සේවකයන් ඊට යොදවාගත හොත් අනිකුත් දුම්රිය මාර්ග අලුත්වැඩියා කිරීමට බාධා ඇතිවන බවත් ප්‍රවාහන ඇමැති කුමාර වෙල්ගම මහතා කීය.මීට වසර 10කට පමණ පෙර චීනයෙන් ගෙන්වන ලද ඉ-9 වර්ගයේ බලවේග කට්ටල දුම්රිය 10යෙන් අද ධාවනයට යෙදවිය හැක්කේ දුම්රිය 3ක් පමණක් වන අතර වසර දෙකකට පෙර ගෙන්වූ S-10 කට්ටල 15න් දුම්රිය 3ක් ජෙනරේටර් කැඩීයාම නිසා ධාවනයෙන් ඉවත්කර ඇති බවත් ඒවා නැවත අලුත්වැඩියා කළයුතු බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090117</link>
    <topic>බී. ටී. බැක්ටීරියාවඅද සිට භාවිතයට</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ඩෙංගු මර්දනය කිරීම සඳහා දේශීය බී.ටී. (BT)  බැක්ටීරියාව අද (01) සිට භාවිතා කිරීමට සෞඛ්‍ය අමාත්‍යාංශය මගින් පියවර ගෙන ඇත.ඒ අනුව දේශීය බී.ටී. (BT) බැක්ටීරියාව ප්‍රථමයෙන් කොළඹ නගර තුළ භාවිතා කිරීමට පියවර ගන්නා බවත් ඒ සඳහා මහජනතාවගේ සහයෝගයද අවශ්‍ය බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.ඩෙංගු මර්දනය කිරීම සඳහා ශ්‍රී ලංකා කාර්මික තාක්ෂණික ආයතනය මගින් නිර්මාණය කළ දේශීය බී.ටී.අයි බැක්ටීරියාව භාවිතා කිරීමත් සමඟ මෙරටේ ඩෙංගු මදුරුවන් මර්දනය කිරීමට හැකියාව තිබෙන බවද ඇමැතිවරයා ඊයේ (31) සඳහන් කෙළේය.ඩෙංගු රෝගීන් 28,015 ක් ඉකුත් මාස අට තුළ මේ වනවිට වාර්තා වී ඇති අතර, ඉන් 200 ක් ඩෙංගු මරණ වාර්තා වී ඇත. එම ඩෙංගු මරණ 200 න් 50 ක්ම කොළඹ නගරයෙන් වාර්තා වී තිබේ. එම නිසා මේ දේශීය බී.ටී. බැක්ටීරියාව යොදාගෙන කොළඹ නගරය තුළ ඩෙංගු උණ මර්දනය කිරීමට බලාපොරොත්තු වන බවද මෛත්‍රීපාල සිරිසේන මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090118</link>
    <topic>මාමා කෙනෙක් මගේ කට මිරිකලා ත්‍රීවිලරයෙන් ඇදලා අරන් පල්ලමකට තල්ලු කළා</topic>
    <author>අසේල කුරුළුවංශ</author>
    <content>“කිරි පැකට් එකකුයි දත් බුරුසුවකුයි ගේන්න කියලා අම්මා කිව්වා. මම ඒවා ගේන්න කඩේට යනකොට මම දන්න මාමලා දෙන්නෙක් ත්‍රීවිල් එකකින් ඇවිත් නුවර යමු කියලා මාව ඒකට නංවා ගත්තා” යැයි ලසත් රසාංජන දරුවා පැවැසීය.ඒ අය මඟදි මට කන්නත් අරන් දුන්නා. පස්සේ ගොඩක් දුර ආවම මම ගෙදර යන්න ඕනෑ කිව්වා. ඊට පස්සේ ඒ අය මට බැන්නා. මම බයවෙලා කෑගැහුවා.ඒ වෙලාවේ එක මාමා කෙනෙක් මගේ කට මිරිකලා බෙල්ල තද කළාම මට හුස්ම ගන්නත් අමාරුවුණා. ඒ එක්කම මාව ත්‍රීවිල් එකෙන් එළියට අරන් පල්ලමකට තල්ලු කළා.මාව රෝල් වෙලා යනකොට මම පඳුරක එල්ලුණා. එහෙම එල්ලුණේ නැත්නම් කෙලින්ම මාව වැටෙන්නේ වතුරටයි.පස්සේ මම හෙමින් හෙමින් බඩගාලා ඇවිත් පාරට ආවා. වාහනයක් නැවැත්තුවා. ඒ අය පොලිසියට කතා කළාම පොලිසියේ මාමලා ඇවිත් මාව එක්කගෙන ගියා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=n10090119</link>
    <topic>කාන්තාවන් සිංගප්පූරුවට යවාගණිකා වෘත්තියට යොදවලා</topic>
    <author>රෝෂන් තුෂාර</author>
    <content>ශ්‍රී ලාංකික කාන්තා නැටුම් ශිල්පිනියන්ට සිංගප්පූරුවේ රැකියා ලබා දෙන බව පවසමින් එම කාන්තාවන් ගණිකා වෘත්තියට විකිණීමේ ජාවාරමක් පිළිබඳ විශේෂ පරීක්‍ෂණයක් ආරම්භ කැර ඇති බව අපරාධ පරීක්‍ෂණ දෙපාර්තමේන්තුව ඊයේ (31) කොළඹ ප්‍රධාන මහේස්ත්‍රාත් අධිකරණයට දන්වා සිටියේය.සිද්ධිය සම්බන්ධයෙන් අත්අඩංගුවට ගත් දෙහිඅත්තකණ්ඩියේ ටෙලිනාට්‍ය අධ්‍යක්‍ෂවරයකු ලෙස පෙනී සිටි සංජය බණ්ඩාර නමැති සැකකරු අධිකරණයට ඉදිරිපත් කරමින් රහස් පොලිසිය මෙම කරුණු හෙළිකෙළේය.විදේශගත කාන්තාවක් හා සිංගප්පූරු මහ කොමසාරිස් කාර්යාලය කළ පැමිණිල්ලක් අනුව පරීක්‍ෂණ කටයුතු කරන බව රහස් පොලිසිය ප්‍රධාන මහේස්ත්‍රාත් රශ්මි සිංගප්පුලි මහතාට දන්වා සිටියේය.සැකකරුවන් කාන්තා නැටුම් ශිල්පිනියන්ව සිංගප්පූරුවට ගෙන ගොස් වෙනත් කාන්තාවකට විකුණා ඇති බවද, එයින් මිදී පැමිණි කාන්තාවන් කරුණු හෙළිකිරීමට මැලිවීම හේතුවෙන් පරීක්‍ෂණ කටයුතු දුෂ්කර වී ඇති බව ද රහස් පොලිසිය අධිකරණයට දන්වා සිටියේය.සැකකරු ලබන 14 දින දක්වා රක්ෂිත බන්ධනාගාර ගතකළ මහේස්ත්‍රාත්වරයා පරීක්‍ෂණවල ප්‍රගතිය එදිනට අධිකරණයට ඉදිරිපත් කරන ලෙස ද දන්වා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009011</link>
    <topic>මරදන්කඩවල අඩුපාඩු ගොඩයි</topic>
    <author>සටහන හා ඡායාරූප සම්පත් සංජීව</author>
    <content>අනුරාධපුර සිට දඹුල්ල ප්‍රධාන මාර්ගයේ ගමන් කරනවිට හමුවන මරදන්කඩවල නාමපුවරුව දුටු පමණින්ම සිහියට නැගෙන්නේ මරදන්කඩවල යකඩයාය.මරදන්කඩවල යකඩයාගේ නාමයත් සමඟ ලංකාව පුරාම ප්‍රසිද්ධ වූ එම කුඩා නගරය අද වනවිට අඩුපාඩුවලින් පිරී ගොස් තිබෙන බව නගරවාසීහු පවසති.මිහින්තලය ආසනයේ මායිමේ පිහිටා තිබුණත් පළාත් පාලන බල ප්‍රදේශය අනුව මරදන්කඩවල අයිති වන්නේ කැකිරාව ප්‍රාදේශීය සභාවට ය.මේ හේතුව නිසාවෙන්ම මේ කුඩා නගරයට වගකිව යුතු සියලු අංශවලින්ම හිමිව තිබෙන්නේ කුඩම්මාගේ සැලකිල්ලක් බව ප්‍රදේශවාසීහු කියයි.ව්‍යාපාරික ස්ථාන සියයක් පමණ රජයේ රෝහල, පාසල, තැපැල් කාර්යාලය, ගොවිජන සේවා මධ්‍යස්ථානය, මාර්ග සංවර්ධන අධිකාරිය ආදී ආයතන කීපයකින් සමන්විත වූවද ඒ සෑම ආයතනයක්ම විවිධ අඩුපාඩුවලින් යුක්ත බව ඔවුහු පවසති.මේ පිළිබඳව අදහස් දැක් වූ වෙළෙඳ සංගමයේ සභාපති ආර්. එම්. ජී. සමරකෝන් මහතා, නගරය ආසන්නයේ රාජ්‍ය ආයතන කීපයක් තිබුණත් ඒවාගේ විවිධ අඩුපාඩු තියෙනවා.නගරයට ප්‍රධාන වශයෙන් පොදු වැසිකිළියක් නැහැ. මරදන්කඩවල හරහා නුවර පාර හා හබරණ පාර වැටී තිබෙන නිසා සෑම ප්‍රදේශවලින් පැමිණෙන අය මරදන්කඩවලට පැමිණෙනවා. ඒ නිසා පොදු පහසුකම් අවශ්‍යයි.මේ පිළිබඳව ප්‍රාදේශීය සභාවට දැනුම් දුන්නා. ඒත් මේ වෙනකම් විසඳුමක් නැහැ.වෙළෙඳ සල්වලින් ඉවත්කරන කුණු රොඩු පවා සතියක් පමණ ගොඩ ගැසී තිබෙනවා. පසුගිය කාලයේ දිනපතා කුණු ඉවත් කළා. නමුත් දැන් එය සිදුවන්නේ නැහැ.ජේ. බී. නාගනන්ද මහතා, කැකිරාව ප්‍රාදේශීය සභා බලප්‍රදේශයට අයිතිවෙලා තිබුණත් එයින් සිදුවන සේවය ගැන සතුටු වෙන්න බෑ.නගරය හරිම අපිළිවෙළයි. පොදු පහසුකම් අඩුයි. වැසි කාලයට වතුර පිරෙනවා. කාණු පද්ධතිය අක්‍රමවත්. දේශපාලනඥයන් මැතිවරණ කාලයේ දී විවිධ පොරොන්දු දෙනවා. මැතිවරණය ඉවර වුණාට පසුව ඔවුන්ට ඡන්ද දායකයන් අමතක වෙනවා.ප්‍රාදේශීය සභාවේ සභාපති ජිනදාස හේරත් මහතා, පොදු වැසිකිළියක් හැදීමට ඉඩම් ප්‍රශ්නයක් තියෙනවා.ප්‍රාදේශීය ලේකම්තුමාගෙන් ඉල්ලීමක් කරලා තියෙනවා ඉඩමක් වෙන්කර දෙන ලෙස අවශ්‍ය මුදල්ද මේ වනවිට තිබෙනවා.කුණු ප්‍රශ්නය පිළිබඳව සෑම ප්‍රාදේශීය සභාවකටම ප්‍රශ්න තිබෙනවා.අපි හැකි උපරිමයෙන් මේ ප්‍රශ්නය විසඳනවා. අනෙක් අඩුපාඩු පිළිබඳවත් සොයා බලා අවශ්‍ය කටයුතු කරන බව සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009012</link>
    <topic>පදියතලාවේ කෝච්චි පෙට්ටිපාලම් වෙනුවටනවීන පාලම්</topic>
    <author>සටහන හා ඡායාරූපය පදියතලාව සමූහ</author>
    <content>පදියතලාව දොරකුඹුර ඔය, මාරාව ඔය හා ගුරුවලඔය හරහා අනූව දශකයේ ඉදිකර තිබූ කෝච්චි පෙට්ටි පාලම් වෙනුවට අති නවීන පාලම් තුනක් ඉදිකිරීමේ කටයුතු මේ දිනවල සිදුවෙමින් පවතී.පදියතලාව ප්‍රාදේශීය සභාවේ හිටපු විපක්ෂ නායක එම්. ඒ. සී. විජයසිරි මහතාගේ ඉල්ලීම පරිදි එවකට දිගාමඩුල්ල දිස්ත්‍රික් පාර්ලිමේන්තු මන්ත්‍රී, ප්‍රවාහන නියෝජ්‍ය ඇමැති එච්. එම්. වීරසිංහ මහතා උඩරට ගැමි පුනරුත්ථාපන දෙපාර්තමේන්තුවෙන් කරන ලද ඉල්ලීමක් අනුව දුම්රිය මැදිරි තට්ටු යොදා ඉදිකරන ලද පාලම් තුන එවකට නියෝජ්‍ය ඇමැතිවරයකුව සිටි වත්මන් දේශීය වෛද්‍ය ඇමැති පියසේන ගමගේ මහතා විසින් ජනතා අයිතියට පවරා දෙනු ලැබිණි.මෙකී පාලම් වලට ඔරොත්තු නොදෙන දැව කඳන් පටවාගත් ලොරි රථ පාලම් උඩින් ධාවනය කරවීමේ හේතුව නිසා පාලම් තුනම බරපතළ ලෙස අබලන්ව තිබිණි.පදියතලාව සිට ඌරාවුල දක්වා වූ මාර්ගය අලුතින් තාර දමා කාපට් කර ඉදිකිරීමට සමගාමීව මේ කෝච්චි පෙට්ටි පාලම් ඉවත් කොට ඇති අතර ඒ සඳහා රුපියල් ලක්ෂ 300කට වඩා වැඩි මුදලක් වැය කරමින් මේ නවීන පාලම් ඉදිකිරීම් කරගෙන යනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009013</link>
    <topic>ජෛව විවිධත්වයෙන් පරිපූර්ණඅතුරලියේ ඔලියගන් රක්ෂිතය</topic>
    <author>සටහන හා ඡායාරූප අකුරැස්ස මධ්‍යම සමූහවිජිත සල්ගාදු</author>
    <content>මාතර දිසාවේ කඹුරුපිටිය අඩවි වන කාර්යාලයට අයත් වන බිම් තුනෙන් එකක් ලෙස සැලකෙන ඔලියගන් වන රක්ෂිතය කඹුරුපිටිය හා අතුරලිය ප්‍රාදේශීය ලේකම් කොට්ඨාසවලට මෙන්ම එක් කොටසක් කඹුරුපිටිය ප්‍රාදේශීය සභා බල ප්‍රදේශයටද වැඩි කොටසක් අතුරලිය ප්‍රාදේශීය සභා බල ප්‍රදේශයටද අයත් වේ.ඔලියගන් වන රක්ෂිතය ශ්‍රී ලංකාවේ ශාක කලාප අතර පහත රට තෙත් කලාපීය වැසි වනාන්තරයට අයත් වේ.හෙක්ටයාර් 482 කින් සමන්විත වන මේ රක්ෂිතය විහිදී ගිය ප්‍රදේශයේ උතුරින් හාලිඇළ වැවත් නැෙඟනහිරින් ලේනබටුව සහ කරගොඩ උයන්ගොඩ ගම්මාන දක්වාත් පැතිරී යයි.උස් නොවූ බිම් කොටස්වලින් බහුල වන අතර විල්පිට ආරණ්‍ය දොළත්, බිබුලවෙල සහ කිරි අම්මා දොළත් වනාන්තරය පෝෂණය කරනු ලබයි. උතුරු සීමාවේ ලේනබටුව වැව පිහිටා ඇත.වැවෙහි වර්ගඵලය අක්කර 310 ක් වන අතර වැව් ජලය භාවිත කරමින් කුඹුරු අක්කර 210 ක් වගා කෙරේ.මෑතකදී සොයාගත් කළුවර කුලයට (එබනේසි කුලයට) අයත් ‘කොළ පෙල්ලම්’ ඔලියගන් වන රක්ෂිතයට පමණක් ආවේණික වූ ශාකයෙකි.‘ඩයස් ෆයිරස් ප්‍රේමදාස’ යන උද්භිද විද්‍යා නාමය තබා ඇත්තේ උද්භිද විද්‍යාව පිළිබඳ මහාචාර්ය අලවත්තාගොඩ ප්‍රේමදාස මහතා විසින් සොයා ගන්නා ලද ශාකයක් බැවින් ඔහුට ගෞරවයක් වශයෙනි.විල්පිට දණ්ඩියා (විද්‍යාත්මක නාමය : විල්පිට රැස්බෝරා) මත්ස්‍ය විශේෂයද මෙම රක්ෂිතයට සීමා වේ.දැවමය ශාක 52 ක්ද, සත්ව ගණ සංඛ්‍යාව 25 ක්ද, වන අතර ඒක දේශීය ශාක විශේෂ 100 ක් හා ශාක විශේෂ 10 ක්ද, ජාතික වශයෙන් වඳවීයාමේ තර්ජනයට ලක්වූ ශාක විශේෂ 18 ක්ද, සත්ව විශේෂ 05 ක්ද සිටීමෙන් මේ වනාන්තරයේ ජෛව විවිධත්වය මනාව පිළිබිඹු වේ.අතීතයේදී කරන ලද වනහරණ කටයුතු නිසා ජෛව විවිධත්වයට හා පාරිසරික වශයෙන් විශාල බලපෑමක් සිදුවී ඇති අතර ශාක අතුරින් 58 % ක්ම ආවේණික ශාක වේ.බොහෝ ශාක දුර්ලභ ගණයේ ඒවා වන අතර ශාක සහ සතුන් අතර ජාත්‍යන්තර වශයෙන් වඳවී යාමේ තර්ජනයට ලක්වූ ඒවා මෙන්ම ඒක දේශීය හා දුර්ලභ ඒක දෙශීය ශාක හා සතුන්ද මේ අතර වේ.වනාන්තරයේ විනාශ වූ කොටස් වලට වන සංරක්ෂණ දෙපාර්තමේන්තුව මගින් පෝෂණීය වන වගාවක් ආරම්භ කර ඇති අතර වනය ආරක්ෂා කර ගැනීම සඳහා මනාව සැලසුම් කර ඇති ආරක්ෂිත වැඩපිළිවෙළක් යොදා ඇති බවත් තම කාර්ය මණ්ඩලය දැඩි කැපවීමෙන් යුතුව තම සේවය මනාව ඉටු කරන බව අඩවි වන නිලධාරී එම්. ඒ. මහින්ද මහතා පැවසීය.මෙහිදී අදහස් දැක්වූ අතිරේක අඩවි වන නිලධාරිනී එම්. ඒ. එස්. වනිගසිංහ මහත්මිය මේ රක්ෂිත සංවෘත ඝන වනාන්තරයක් විදියට දර්ශනය වෙනවා. අපගේ පැල තවානේ තේක්ක, නැදුන්, කුඹුක්, ගම්මාලු වැනි පැළ තියෙනවා.මේවා රාජ්‍ය ආයතන වලට පාසල් වලට නොමිලයේ ලබා දෙනවා. වෙනත් ඕනෑම කෙනකුට ඉතා සුළු මුදලකට අලෙවි කරන්නට සූදානම් කරල තියෙන අතර විශ්වවිද්‍යාල හා පාසල් සිසුන් නිතරම වනය නැරඹීමට පැමිණෙන අතර ඔවුන්ට දේශන මගින් අත් පත්‍රිකා මගින් හා ක්‍ෂේත්‍ර චාරිකා මගින් අධ්‍යයනයක් ලබාදීමට සූදානමින් සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009014</link>
    <topic>තැන්නහේන ශ්‍රී මුදලින්දාරාමයේ අරුම පුදුම ගසක්!රුවන්පුරයට  </topic>
    <author>සටහන හා ඡායාරූප -වැලිගෙපොළ සමූහ කේ. එම්. ඒ. කේ. වීරසිංහ</author>
    <content>වසර හාරසියයක් තරම් ඉපැරැණි තැන්නහේන ශ්‍රී මුදලින්දාරාම පුරාණ විහාරස්ථානයේ පිහිටා ඇති මෙතෙක් කිසිවකුට හඳුනා ගැනීමට නොහැකි වූ අරුම පුදුම ගසේ මේ කාලයේදී පිරෙන්නට සුදු පැහැති අලංකාරවත් මල් පිපී තිබේ.වසරකට වරක් පිපෙන මේ මල්වලින් අමුතුම සුවඳක්ද හමයි.ශ්‍රී ලංකාවේ මෙතෙක් හඳුනාගෙන ඇති කිසිදු ශාකයකට මේ ගසේ කොළ, මල් හෝ අතු, පොතු සමානකම් නොපෙන්වන බව පේරාදෙණිය උද්භිද උද්‍යානය මඟින්ද පවසා ඇති බව විහාරාධිපති බඹරගල ධම්මකිත්ති හිමියෝ පෙන්වා දෙති.විහාරාධිපති බඹරගල ධම්මකිත්ති හිමි, විහාරස්ථානයේ පැරැණි විහාරගෙට ආසන්නයේ පිහිටා තිබෙන ගස එහි පිහිටීම හරිම අමුතුයි.මෙතෙක් හඳුනා ගැනීමට නොහැකි වූ මේ අපූරු ගස පැරැණි විහාර ගෙට නැමී පිහිටනවා.ගසට හිරු එළිය ලැබෙන පැත්තට කඳ නැමුනද එහි ඉහළ අතු පතර නැමී පවතින්නෙ හිරු එළිය ලැබෙන පැත්තට ප්‍රතිවිරුද්ධව විහාර ගෙය දෙසටයි.හිමිදිරියේ උදෑසන මෙය නිරීක්ෂණය කරන විට ඇටි කුකුළො ඇවිත් මෙහි අතු කඩාගෙන යනවා දක්නට ලැබෙනවා. අපි අහල තිබෙන අන්දමට කළුනික කියන ගස්වල තමයි මේ ඇටිකුකුළන් අතු කඩාගෙන යන්නේ මේ වගේ හිමිදිරි කාලෙට.අද ඒ කළු නික ගස් තිබෙන්නේ ඉන්දියාවේ මලය ප්‍රදේශයේ කියල තමයි කියවෙන්නේ. වසරකට වරක් පිපෙන මෙහි මල්වලින් අමුතු සුවඳක් පැතිරෙනවා.එම මල් පිපුනාම මාස දෙකක් පමණ පවතිනවා. මේ ගස ලේසියෙන් ලොකු වෙන්නේ නෑ. ප්‍රදේශයේ පැරැන්නෝ කියන්නේ දැකපු කාලෙ ඉඳලා ඔය තරම්ම කියලා. එහි පැළයක්වත් ඒ අවටින් හොයාගන්න නෑ.පේරාදෙණිය උද්භිද උද්‍යානයට මෙහි කොටස් පරීක්ෂණ කටයුතු සඳහා යවා තිබෙනවා.ඒ අයටත් හඳුනා ගැනීමට හැකිවී නෑ. අපිට සැකයක් තිබෙනවා කළු නිකද කියලා.එහෙම වුණොත් මේ සබරගමුව පැත්තට නොවෙයි මුළු ලංකාවටම විශාල සම්පතක් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009015</link>
    <topic>අම්පාරේ වී ගොවීන්ටඅතමිට සරු හෙටක්</topic>
    <author>දිගාමඩුල්ල විශේෂ වසන්ත චන්ද්‍රපාල</author>
    <content>ශ්‍රී ලංකාවේ වී නිෂ්පාදනය අතින් ප්‍රථම ස්ථානය දිනාගනු ලබන්නේ අම්පාර දිස්ත්‍රික්කයයි.රටට බත සපයන දිගාමඩුල්ලේ ගොවි රජවරුන්ට ඇති ප්‍රධාන ගැටලුව වන්නේ වී අලෙවි කිරීමයි. එහෙත් වර්තමාන රජයේ මැදිහත්වීම මත වී අලෙවි මණ්ඩලය මගින් වී මිලදී ගැනීම් අරඹා තිබේ.අම්පාර ගොවීන්ට වී අලෙවි කිරීමට මුලදී ක්‍රමවත් වැඩසටහනක් තිබුණත් වී අලෙවි මණ්ඩලය වසා දැමීම නිසා ඔවුන් අසරණ තත්ත්වයට පත් විය.වී එකතු කරන ගබඩා පෞද්ගලික අංශයට පැවැරීමත් සමග වී අලෙවි කිරීමේදී රටේම ගොවියන් අසරණ තත්ත්වයට පත් විය.නව රජය වී අලෙවි මණ්ඩලය නැවත ස්ථාපනය කිරීම මගින් දිගාමඩුල්ලේ වී ගොවියන්ට යම් සැනසුම් සුසුමක් හෙළීමට හැකිව තිබේ.මේ කන්නයේ වී මිලදී ගැනීම ආරම්භ කිරීමට නියමිතව තිබුණේ 2010. 08. 10 වැනි දිනය.එදිනට වී ගබඩා විවෘත කරන ලෙසට ගොවි සංවිධාන නියෝජිතයන් වී අලෙවි මණ්ඩලයෙන් ඉල්ලීම් කර තිබු අතර එදිනට වී ගැනීමට වී අලෙවි මණ්ඩලයේ ප්‍රාදේශීය කළමනාකරු ආර්. එම්. ඒ. රත්නායක මහතා කටයුතු කළේය.එහෙත් 9 වැනි දින අම්පාර ඔරලෝසු කණුව අසලට පැමිණි ගොවීහු දෙදෙනෙක් වී ගෝනියක් දමා ගිනි තැබූහ.මෙම සිදුවීමත් සමගම ඊට පසුදින ආරම්භ කිරීමට තිබූ වී මිලදී ගැනීම එදිනම සවස ආරම්භ කරනු ලැබීය.මේ වී ගිනි තැබීම් තැබූ ගොවීන් දෙදෙනාගේ වී ද මණ්ඩලය මගින් මිලදී ගත්තේය. මේ පිළිබඳව එම ගොවීන් මෙසේ අදහස් දැක්වූහ.ඩබ්ලිව්. ප්‍රේමරත්න ගොවි මහතාඅපි කුඹුරු කරලා වී විකුණා ගන්න බැරිව ඉන්න කොට පෞද්ගලික වෙළෙන්දෝ ඇවිත් රුපියල් 14 - 15 ට වී කිරනවා. මේක බලානෙ ඉන්න බැරුව තමයි මම වී ගෝනියක් ගිනි තිබ්බේ.හැබැයි මම දන්නේ නැහැ ඊට පහුවෙනිදා වී ගන්නවා කියලා. එහෙම දන්නව නම් මම වී ගිනි තියන්නේ නැහැ. මම මේක කරේ රජය අපහසුතාවට පත් කරන්න නෙවෙයි.අද මගේ වීත් මණ්ඩලයෙන් මිලට ගත්තා. ඒ වගේම ගොවීන් විශාල ප්‍රමාණයක් වී අලෙවි මණ්ඩලයට වී දෙනවා.වයි. එම්. ප්‍රේමශාන්ත ගොවි මහතාඅපි එදා වී ගිනි තිබ්බේ පෞද්ගලික වෙළෙඳුන් කරන මංකොල්ලයට විරුද්ධව රජය අපහසුතාවට පත් කරන්න අපි උත්සාහ කළේ නැහැ.හැබැයි ඊට පසු දින වී ගන්න බව දන්නවානම් අපි මේ වගේ දෙයක් කරන්නේ නැහැ. අද මම කනගාටු වනෙවා එවැනි දෙයක් කරන්න සිදුවීම ගැන. මේ වෙන විට අපේ වී අලෙවි මණ්ඩලයට දීලා ඉවරයි.වී අලෙවි මණ්ඩලයේ ප්‍රාදේශීය කළමනාකරු ආර්. එම්. ඒ. රත්නායකමේ වෙන විට අප අම්පාර දිස්ත්‍රික්කයේ වී මිලදී ගන්නා ස්ථාන 14 ක් ආරම්භ කර තියෙනවා. මේ වන විට වී මෙට්‍රික් ටොන් 5200 ක් මිලදී ගෙන තියෙනවා. අපි ව්‍යාපාරික කමිටුවේ තීරණය අනුව 10 වෙනිදා ගබඩා අරින්න හිටියා.එහෙත් 9 වැනිදා ගොවියෝ දෙන්නෙක් වී ගිනි තැබීමෙන් රටේ මහත් ආන්දෝලනයක් පැතිර ගියා. එනිසා 9 වැනිදා හවස වී මිලදී ගැනීම ආරම්භ කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009016</link>
    <topic>වලසුන්ගේ රාජධානිය වස්ගමු වන උයන</topic>
    <author>හසලක සමූහ – බන්දුල ගොඩකුඹුර</author>
    <content>ලංකාවේ වන රක්ෂිත අතර ප්‍රධාන තැනක් ගන්නා වස්ගමුව ජාතික වන උද්‍යානය රක්ෂිත භූමියක් ලෙස නම් කර ඇත්තේ 1937 වසරේදීය.මුල් කාලයේ මේ වස්ගමුව ජාතික වන උද්‍යානය හැඳින්වූයේ ‘වලස්ගමුව‘ නමිනි. එය එසේ හැඳින්වීමට හේතු වූයේ වලසුන්ගෙන් බහුල රක්ෂිත භූමියක් වූ හෙයිනි. ඉන් ටික කාලයකට පසුව ‘වලස්ගමුව‘ ‘වාස්ගමුව’ ලෙස හැඳින්වූ අතර පසුකාලීනව ‘වස්ගමුව‘ යන නමින් හඳුන්වනු ලැබේ.වස්ගමුව ජාතික වන උද්‍යානය උතුªරින් අඹන් ගඟින්ද, නැඟෙනහිරින් මහවැලි ගඟින්ද, බස්නාහිරින් කළු ගඟින්ද, දකුණින් මුතු අංගනා ඔයෙන් ද සීමා වේ.ශ්‍රී ලංකාවට ආවේණික පක්ෂීන් ගෙන් සියට තිස්නවයක් (39 %) වස්ගමුව ජාතික වන උද්‍යානයේ සිටින අතර පක්ෂි විශේෂ එකසිය හතර දෙනකු වස්ගමුව ජාතික වන උද්‍යානයේ සිටී.ඉතාමත් දුර්ලභ ගණයේ නිශාචර පක්ෂියකු වන ‘බිම් බස්සා ද’ වස්ගමුව ජාතික වන උද්‍යානයේදී දැක බලා ගත හැකිය.වස්ගමුව ජාතික වන උද්‍යානයේ අලින් තුන්සිය පනහක් හාරසියයක් පමණ සිටිති. ඔවුහු ඇලහැර හරහා මින්නේරිය ජාතික වන උද්‍යානයේත්, කවුඩුල්ල ජාතික වන උද්‍යානවලත් සැරසරමින් ජීවත් වෙති.මේ වන විට වස්ගමුව ජාතික වන උද්‍යානයේ වලසුන් තිස් පහක් හතළිහක් අතර සිටින බවද වස්ගමුව ජාතික වන උද්‍යානයේ භාරකරු අශෝක රාජපක්ෂ මහතා පැවසීය.මීට අමතරව ජාතික පක්ෂියා වන වලි කුකුළා ද ගෝනුන්, මුවන්, හාවන්, මීමින්නා, මොනරුන්, ද විශේෂ සමනල් වර්ගද වස්ගමුව ජාතික වන උද්‍යානයේදී දැක බලා ගත හැකිය.දිවියන් පහළොවක් විස්සක් අතර කණ්ඩායමක්ද වස්ගමුව වන උද්‍යානයේ සැරිසරන බව එහි උද්‍යාන භාරකරු පැවසීය.සංචාරකයන්ගේ පහසුව තකා සංචාරක බංගලා තුනක්ද උද්‍යානයේ ස්ථාපිත කොට තිබේ. එනම් වවුල්ලැබේ, කදුරුපිටිය මහවැලි ස්ථානවලය. මීට අමතරව ‘කඳවුරු’ බිම් හතක්ද වන උද්‍යානයේ ස්ථාපිත කොට ඇත.වස්ගමුව ජාතික වන උද්‍යානයේ පවතින සුවිශේෂී ස්ථානයක් ලෙස යුදගනාපිටිය නම් කළ හැකි බව අපත් සමග සංචාරයේ නිරත වූ වස්ගමුව ජාතික වන උද්‍යානයේ නියෝජ්‍ය භාරකරු සුරංග රත්නායක මහතා පැවසීය.යුදගනාපිටිය හා බැඳුණු පුරා වෘත්ත දෙකක් පවතින බවත් සුරංග රත්නායක මහතා අප සමග විස්තර කළේය.ඒ මෙසේය. දුටුගැමුණු රජතුමා සහ එළාර රජතුමා සමග ද්වන්ද සටන පැවතුණේ මේ වස්ගමුව ජාතික වන උද්‍යානයේ පිහිටා ඇති යුදගනාපිටියේ බවයි. එසේම දුටුගැමුණු රජතුමා සහ සද්ධාතිස්ස රජතුමා අතර ඇතිවූ සටන සිදුවූ ස්ථානය ලෙස මේ යුදගනාපිටිය හැඳින්වේ.ඉතිහාසගත සිද්ධීන් දෙකට අමතරව යුදගනාපිටියේ සුවිශේෂ වූ පාෂාණ විශේෂයක් ද දක්නට ලැබේ. එම පාෂාණ විශේෂය හඳුන්වනු ලබන්නේ ‘සර්පර්න්ටිනයිට්’ ලෙසය.‘උස්සන්ගොඩ’ හා ‘උඩවලව‘ ප්‍රදේශවලද මේ පාෂාණ සුළු වශයෙන් දක්නට ලැබේ.හෙක්ටයාර් හතළිස් දාහකින් සමන්විත වූ වස්ගමුව ජාතික වන උද්‍යානයේ සොබා දහමේ චමත්කාරය අත් විඳින්නට ඔබටත් ආරාධනා කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=r1009017</link>
    <topic>බෝගහයාය ජල ව්‍යාපෘතියටලැබුණු සල්ලිවලට වෙච්ච දෙයක් නෑ</topic>
    <author>පුත්තලම දිසා විශේෂ ලංසගේ සිරිවර්ධන</author>
    <content>මැල්ලන්කුලම බෝගහයාය පානීය ජල යෝජනා ක්‍රමයේ වැඩ අවසන් වී මාස 8කින් ගත වී ඇතත් බීමට ජලය ලබා ගැනීමට නොහැකිව පවුල් 96 ක් පිපාසයෙන් පෙළෙයි.ජාතිය ගොඩනැඟීමේ අමාත්‍යාංශයෙන් ලබාගත් ලක්ෂ 36ක ප්‍රතිපාදන යොදාගනිමින්, ප්‍රජාදායකත්වය 72%ක් දරා ජල සම්පත් මණ්ඩලය ලක්ෂ 93කට ඇස්තමේන්තු කළ ශක්ති ප්‍රජා මූල සංවිධානයේ බෝගහයාය ජල යෝජනා ක්‍රමය විදුලිය නොලැබීම නිසා මේ අවාසනාවන්ත ඉරණමට භාජනය වී ඇත.ජනපදයක් ලෙස බිහිවුණ බෝගහයාය වසර 40ක් තිස්සේ බීමට වතුර නැති ගම්මානයක්. අදටත් කිලෝමීටර් 3, 4ක දුරක සිටන් තමයි බීමට වතුර රැගෙන එන්නේ. ගමේ ළිංවල වතුර ලුණු රසය. බීමට නොහැකිය.හිටපු ඇමැතිවරයකු වූ ද. මු. දසනායක මහතා විසින් මේ ජල යෝජනා ක්‍රමයට අනුමත කර දෙනු ලැබූ ලක්ෂ 96ක මුදලට වෙච්ච දෙයක්නැත.මේ නිසා බෝගහයාය ශක්ති ප්‍රජා මූල සංවිධානය ලක්ෂ 6ක වියදමක් දරා ජල මූලාශ්‍රය වූ ළිඳ ඉදිකර ගන්නා ලදී.පොම්පාගාරය. ජල ටැංකිය, බට එළීම, ළිඳට මෝටර් දැමීම, ආදී මූලික කටයුතු නිමකර ඇති ජනතාව ජලය නැතිව කනස්සල්ලෙන් පසු වෙති. මේ පිළිබඳව අදාළ නිලධාරින් වෙත දැනුම් දුන්න ද තාම පිළියම් ලැබී නැත.ගම්වාසීන් වෙනුවෙන් ප්‍රජා මූල සංවිධානයේ සභාපති එම්. එම්. ගුණරත් බණ්ඩාර මහතා භාණ්ඩාගාරික සෝමා කන්දේගෙදර මහත්මිය ජනාධිපතිවරයාගෙනුත් විදුලිබල ඇමැතිවරයා ගෙනුත් මේ ජල යෝජනා ක්‍රමය සඳහා විදුලිය ලබා දී ගම්වාසීන්ගේ පවස නිවාලන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009011</link>
    <topic>පොදු රද මඩුලු ක්‍රීඩාංගණප්‍රතිසංස්කරණ ගැනමන්මෝහන්ගෙන් අවවාද</topic>
    <author>නවදිල්ලිය (ඒ.එෆ්.පී.)</author>
    <content>ඔක්තෝබර් මස නවදිල්ලි නුවර පැවැත්වෙන පොදු රාජ්‍ය මණ්ඩලයීය ක්‍රීඩා උළෙලේ තරග පැවැත්වීමට නියමිත ක්‍රීඩා පිටි පරීක්ෂාවට ලක් කළ ඉන්දීය අගමැති මන්මෝහන් සිං එම ක්‍රීඩා උළෙලේ සාර්ථකත්වයට තර්ජනයක් වෙමින් පවතින ප්‍රතිසංස්කරණ වැඩ කටයුතු ප්‍රමාදය පිළිබඳව තරග සංවිධායකයන්ට දැඩි ලෙස අවවාද කළේ ය.ක්‍රීඩා උළෙල ඇරැඹීමට දින 35කට පෙර සියලු ප්‍රතිසංස්කරණ කටයුතු සහ කී‍්‍රඩා පහසුකම් පිළිබඳ ගැටළු සම්පූර්ණ කළ යුතු වන අතර ඉක්මනින් එම කටයුතු නිමා කිරීම සඳහා ක්‍රියා කරන ලෙස ඉන්දීය අගමැතිවරයා තරග සංවිධායකයන්ට උපදෙස් දී තිබේ.7000 කට අධික තරගකරුවන් පිරිසක් මේ ක්‍රීඩා උළෙලට සහභාගි වීම පිණිස නවදිල්ලි නුවරට පැමිණෙනු ඇතැයි විශ්වාස කෙරෙන අතර ආරක්ෂක හා සෞඛ්‍ය පහසුකම් පිළිබඳව වැඩි අවධානයක් යොමු කිරීමට තරඟ සංවිධායකයන්ට සිදුවී ඇත.දින 12කින් සමන්විත මෙවර පොදු රාජ්‍ය මණ්ඩලයීය කී‍්‍රඩා උළෙල වැඩිම වියදමක් සහිත ක්‍රීඩා උළෙල බවට පත්වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009012</link>
    <topic>තහනම් උත්තේජක චෝදනාව පිළිගත් රගර් ක්‍රීඩකයාට වසරක තරග තහනමක්</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කර තරගවැදීමේ චෝදනාව පිළිගත් මහනුවර ක්‍රීඩා සමාජයේ රගර් ක්‍රීඩක අනුරංග වල්පොලට වසරක තරග තහනමක් පැනවීමට ජාතික විනය කමිටුව ඊයේ තීරණය කෙළේ ය.විශේෂඥ වෛද්‍ය මයියා ගුණසේකර මහතාගේ සභාපතිත්වයෙන් යුත් විනය කමිටුව පැන වූ දඬුවම අනුව ක්‍රීඩාව සම්බන්ධ කිසිදු ක්‍රියාවකට වසරක කාලය තුළ දී ඔහුට සහභාගි විය නොහැක.ක්ලිෆර්ඩ් කුසලාන රගර් තරගාවලියේ සූරතාව මහනුවර ක්‍රීඩා සමාජය දිනාගත් අතර ක්‍රීඩකයාට පැන වූ තහනම අනුව එම කණ්ඩායමේ සූරතාව අහිමි වන්නේ දැයි ජාත්‍යන්තර රගර් සම්මේලනයෙන් විමසීමට ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පියවර ගත්තේ ය.මහනුවර හා ගුවන් හමුදාව අතර පැවැති තරගයේ දී දෙපිලේම ක්‍රීඩකයන් සිවු දෙනෙකුගේ මුත්‍රා සාම්පල ලබාගෙන තහනම් ශරීර උත්තේජක පරීක්ෂණය සිදු කෙළේ ය. එම මූත්‍රා සාම්පල පරීක්ෂා කළ ඉන්දියාවේ රසායනාගාරයක වෛද්‍ය වාර්තාවකින් දැක් වූනේ ‘කැනබිනොයිඩ්ස්’ (Cannabinoids)   නම් තහනම් උත්තේජකයට අදාළ සංඝටක තිබූ බවයි.මේ පිළිබඳව මූලික පරීක්ෂණය පෙරේදා ක්‍රීඩා වෛද්‍ය ඒකකයේ දී පැවැති අතර එහි දී ක්‍රීඩකයා චෝදනාව පිළිගත්තේ ය. ඔහු පවසා සිටියේ මිතුරකුගේ ප්‍රිය සම්භාෂණයකදී කේක් අනුභවයෙන් මේ මත්ද්‍රව්‍ය ශරීර ගත වන්නට ඇති බවය.අනුරංග වල්පොලට චෝදනාව නැගුණු වහාම මහනුවර ක්‍රීඩා සමාජය ඔහුට තරග තහනමක් පැනවීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009013</link>
    <topic>ඔස්ට්‍රේලියාවටත් තරග පාවාදීමේ චෝදනා</topic>
    <author/>
    <content>එංගලන්ත සංචාරයේ නිරත වෙමින් සිටින පාකිස්තාන ක්‍රිකට් ක්‍රීඩකයින් මුදලට තරග පාවා දීමේ චෝදනාවට හසුවීමත් සමඟ ජගත් ක්‍රිකට් පිටිය පුරා පැතිරීගිය තරග පාවාදීමේ අර්බුදයේ උණුසුම තවත් තීව්‍ර කරමින් ඉන්දීය බුකීකරුවන් සමඟ සමීප සබඳතා පවත්වන සැක කටයුතු ඉන්දීය තැරැව්කරුවකු පසුගිය වසරේදී ඔස්ට්‍රේලියානු ක්‍රිකට් තරු වන ෂේන් වොට්සන් සහ බ්‍රඩ් හැඩිං සමඟ සම්බන්ධතා පැවැත්වූ බවට පුවතක් ද අනාවරණය වී ඇත.පසුගිය වසරේ එංගලන්තයේ පැවැති අළුබඳුන ටෙස්ට් තරගමාලාව අතරතුර ලන්ඩනයේ හෝටලයකදී ෂේන් වොට්සන් ද විස්සයි/20 ලෝක කුසලාන තරගාවලිය අතරතුරදී බ්‍රැඩ් හැඩිං ද මේ තැරැව්කරු සමීප වූ බව ඔස්ට්‍රේලියාවේ “ද සිග්නි මෝනිං හැරල්ඩ්” පුවත්පත පවසයි.ඉන්දියාවේ නීති විරෝධී බුකීකරුවන් සමඟ සම්බන්ධතා ඇති මේ පුද්ගලයා මුම්බායි පදිංචිකරුවකු ලෙස ජගත් ක්‍රිකට් කවුන්සලයේ ආරංචි මාර්ගයක සඳහන් වන බවත් ඔහු පිළිබඳ දැනට පරීක්‍ෂණ කටයුතු සිදුකරන බවටත් එම පුවත්පත වැඩිදුරටත් පවසයි.මේ පුවත අනාවරණය වූයේ පාකිස්තාන – එංගලන්ත සිව්වැනි ටෙස්ට් තරගයේදී පාකිස්තාන පන්දු යවන්නන් ලවා නිපන්දු තුනක් යැවීමට කටයුතු සංවිධානය කිරීම සඳහා තරග පාවාදීමට ක්‍රීඩකයින් පොළඹවන මසාර් මජීඩ්ට අමෙරිකානු ඩොලර් 230,000ක මුදලක් තම පුවත්පත විසින් ලබාදුන් බවට බ්‍රිතාන්‍යයේ “නිවුස් ඔෆ් ද වර්ල්ඩ්” විසින් වාර්තා කරනු ලැබීමත් සමඟය.පසුගිය ජනවාරියේ සිඩ්නි නුවර පැවැති ඔස්ට්‍රේලියා - පාකිස්තාන ටෙස්ට් තරගයේදී ජයග්‍රහණය අභියස සිටි පාකිස්තාන කණ්ඩායම පරාජයට පත්කිරීමට සැලැස්වීමෙන් තමා අමෙරිකානු ඩොලර් මිලියන 1.3ක මුදලක් උපායාගත් බව අත්අඩංගුවට පත්ව පසුව ඇප මත මුදාහරිනු ලැබූ මජීඩ් ප්‍රකාශ කළ බවද ‘නිවුස් ඔෆ් වර්ල්ඩ්’ පුවත්පත අණාවරණය කළේය.නමුත් එම මාධ්‍ය වාර්තාව හෙලාදකින ඔස්ට්‍රේලියානු ක්‍රිකට් ආයතනය ප්‍රකාශ කරනුයේ මේ පිළිබඳ ප්‍රකාශයක් කිරීම සඳහා තමන් තවත් කරුණු බලාපොරොත්තු වන බවයි. නමුත් ඔස්ට්‍රේලියානු ක්‍රිකට් බලධාරීන් මේ පුවත තහවුරු කළ බව “සිඩ්නි හැරල්ඩ්” පුවත්පත පවසයි.පාකිස්තාන කණ්ඩායමේ එම ඔස්ට්‍රේලියානු සංචාරයේ පැවැති සියලු ටෙස්ට් හා එක්දින තරගවලින් පාකිස්තානය පරාජයට පත්විය. එම සංචාරයට ;පර තරග පාවාදීමට ඉඩ ප්‍රස්තා අති බවට ජගත් ක්‍රිකට් කවුන්සිලයේ වංචා දූෂණ විරෝධී ඒජන්සිය අනතුරු හඟවා තිබුණි.නමුත් ඒ පිළිබඳව ඔස්ට්‍රේලියානු නායක රිකී පොන්ටිං කියා සිටියේ සිඩ්නි ටෙස්ට් තරගයේදී එවැනි සැක කටයුතු කිසිවක් සිදු නොවූ බවය. තම සියලු ක්‍රීඩකයින් මෑත වකවානුව තුළ බුකීකරුවන් මගහැරී සිටි බවද ඔහු පැවසුවේය.පාකිස්තාන ක්‍රීඩකයන් මුදලට තරග පාවාදීමේ සිදුවීම සම්බන්ධයෙන් ජගත් ක්‍රිකට් කවුන්සලයේ ප්‍රධාන විධායක හරූන් ලොගාර්ඩ් පැවසුවේ අයි. සී. සී. ය මේ පිළිබඳ වෙනම විමර්ශනයක් සිදු කරන අතර වරදකරුවන් වන ක්‍රීඩකයින්ට එරෙහිව කටයුතු සිදු කරන බවයි.නමුත් තරග පාවාදීමේ චෝදනාව හෙලිවීමෙන් සනාථ වූ කරුණක් වන්නේ ජගත් ක්‍රිකට් කවුන්සිලයේ දූෂණ වංචා විරෝධි ආරක්‍ෂක ඒකකයේ (ICSU) අකාර්යක්‍ෂමතාවයි.මේ ඒකකය ස්ථාපිත කරනු ලැබූවේ 2000 වසරේදී ජීවිතාන්තය දක්වා තරග තහනමට ලක්වූ ජාත්‍යන්තර ක්‍රිකට් නායකයන් වන හැන්සි ක්‍රොන්යේ (දකුණු අපි‍්‍රකාව) මොහොමඩ් අසරුඩීන් (ඉන්දියාව) සහ සලීම් මලික් (පාකිස්තානය) මුදලට තරග පාවාදීමේ චෝදනාවට හසුවීමෙන් පසුවය.තරග පාවාදීමේ චෝදනා සම්බන්ධයෙන් තවත් ටැබ්ලොයිඩ් පුවත්පතක් ප්‍රකාශ කළේ පාකිස්තාන කණ්ඩායම වහා හරවා යැවිය යුතු බවයි.මේ අතර චෝදනාවට හසුවී සිටින පාකිස්තාන පිලේ මොහොමඩ් ආමීර්, මොහොමඩ් ආශිෆ්, නායක සල්මන් බට් සහ කමරන් අක්මාල් එළඹෙන එංගලන්ත එක්දින තරගාවලියෙන් ඉවත් කරන ලෙස ජගත් ක්‍රිකට් කවුන්සිලය පාකිස්තාන ක්‍රිකට් පාලක මණ්ඩලයෙන් ඉල්ලා සිටි බව බ්‍රිතාන්‍යයේ “ඩේලි ටෙලිග්‍රාෆ්” පුවත්පත ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009014</link>
    <topic>විජයබා මොටෝ ක්‍රොස් 5දා</topic>
    <author>ෆවුස් මොහොමඩ්</author>
    <content>ශ්‍රී ලංකා යතුරුපැදි ධාවකයන්ගේ සංගමය හා ඒකාබද්ධව ශ්‍රී ලංකා යුද හමුදා විජයබා රෙජිමේන්තුව සංවිධානය කරනු ලබන විජයබා මොටෝක්‍රොස් ධාවන තරගාවලිය මේ මස 5 වැනිදා කුරුණෑගල බෝයගනේ විජයබා මොටෝක්‍රොස් ධාවන පථයේ දී පැවැත්වීමට නියමිතය.යතුරුපැදි ධාවන ඉසව් 13 කින් සමන්විත මේ තරගාවලියට ළමා යතුරුපැදි ධාවන ක්‍රීඩකයන්ගේ තරග ඉසව් ද ඇතුළත් ය.මෙරට ප්‍රවීණ යතුරුපැදි ධාවකයන් සහ ඉන්දියාවේ ප්‍රකට ධාවනසූරයන් තිදෙනෙකු ඇතුලුව ක්‍රීඩකයෝ 90 කට අධික සංඛ්‍යාවක් තරගාවලියට එක්වී සිටිති.ශ්‍රී ලංකාවේ දැනට පිහිටුවා ඇති දුෂ්කරම යතුරුපැදි ධාවන පථයක් ලෙස සැළකෙන විජයබා ධාවන පථය කිලෝමීටර් 1.9ක් දුරැති එකකි. ඊට වංගු 14ක් ද ඇතුළත් වන අතර ද්විත්ව පිටි 2ක් සහ තනි පිටි 3ක් ද ඇතුලත් වේ.නරඹන්නන් 150 කට පහසුවෙන් අසුන්ගත හැකි පේ‍්‍රක්‍ෂකාගාරයකින් සමන්විත මේ ධාවන පථයේ එළිමහන් ප්‍රදේශය ද පේ‍්‍රක්‍ෂකයන් 25,000කට අධික සංඛ්‍යාවකට තරගය නැරැඹිය හැකි අයුරින් ඉදිකොට තිබේ. 2000 වසරේ ප්‍රථම වරට ආරම්භ කළ විජයබා යතුරුපැදි තරගාවලිය මෙවර පවත්වනු ලබන්නේ 8 වැනි වරටය.2006 වසරේ සහ 2008, 2009 වසරවල දී රටෙහි පැවැති යුදමය වාතාවරණය හේතුවෙන් මේ තරගාවලිය පැවැත්වූයේ නැත.2000 වසරේ පැවැති ප්‍රථම විජයබා යතුරුපැදි තරගාවලියේ සූරයා වූයේ ආනන්ද වෙඩිසිංහ ය.2001 වසරේ දී ජපන් ජාතික අවිරෝ තානාඕ සූරයා විය. 2002 සහ 2003 වසරවල දී සූරතාව හිමිවූයේ නලින් පෙරේරා ට ය. 2004 සහ 2005 වසරවල දී ගයාන් සඳරුවන් සූරතාව දිනාගැනීමට සමත්වූ අතර, 2007 වසරේ දී ආනන්ද වෙඩිසිංහ නැවත වරක් සූරතාවට හිමිකම් කීමට සමත්විය.යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැත්වෙන මේ තරගාවලියේ සියලු ආදායම් උතුරු, නැඟෙනහිර යුද්ධයේ දී ජීවිතය කැපකළ යුද හමුදා රණවිරුවන්ගේ පවුල්වලට සහ විවිධ ආබාධයන්ට ලක්වූ රණවිරුවන්ගේ සුබ සාධන කටයුතු හා පුනරුත්ථාපන කටයුතු සඳහා යුද හමුදාව මගින් ඉදිකරනු ලබන ‘අභිමංසල’ ව්‍යාපෘතියට යෙදවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009015</link>
    <topic>වොලිබෝල් තේරීම් කමිටු සභාපති එන්. ඩී. ගුණසේන</topic>
    <author/>
    <content>ශ්‍රී ලංකා වොලිබෝල් ක්ෂේත්‍රයේ ප්‍රවීණයකු වන එන්. ඩී. ගුණසේන මහතාගේ ප්‍රධානත්වයෙන් යුත් ජාතික වොලිබෝල් තේරීම් කමිටුවක් පත් කිරීමට ක්‍රීඩා අමාත්‍යතුමා අනුමැතිය ලබා දී ඇත.රංජිත් ප්‍රේමරත්න, කේ. එන්. ආරියසිංහ, චමිලා නදී හේරත් සහ උදේනි ප්‍රියදර්ශනී යන මහත්ම මහත්මීන් මෙහි සෙසු සාමාජිකයෝ වෙති.තේරීම් කමිටුවේ සභාපති වශයෙන් පත්වූ එන්. ඩී. ගුණසේන මහතා හිටපු ජාතික ක්‍රීඩකයකු හා ජාතික පුහුණුකරුවකු මෙන්ම පලපුරුදු වොලිබෝල් පරිපාලකයකු ද වෙයි. දැනට ඒ මහතා ක්‍රීඩා සංවර්ධන දෙපාර්තමේන්තුවේ මූලස්ථාන දිස්ත්‍රික් ක්‍රීඩා නිලධාරියා වශයෙන් කටයුතු කරයි.සෙසු සාමාජිකාවන් සියලු දෙනාම ශ්‍රී ලංකා වොලිබෝල් කණ්ඩායම නියෝජනය කර ඇති වොලිබෝල් ක්ෂේත්‍රයේ ප්‍රවීනයන් වීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009016</link>
    <topic>ජාතික ගොවි සතියේක්‍රීඩා තරග අද සිට</topic>
    <author>නුවන් කොඩිකාර</author>
    <content>“ජාතික ගොවි සතිය හා ප්‍රදර්ශනය 2010” සමගාමීව (කාන්තා, පිරිමි) පාපැදි, මාර්ග ධාවන තරග, වොලිබෝල් තරග රැසක් අද (01) සිට 05 වැනිදා දක්වා ක්‍රියාත්මක කෙරේ. ලක් පොහොර සමාගමේ අනුග්‍රහයෙන් පැවැත්වෙන (පිරිමි, කාන්තා) පා පැදි සවාරිය හෙට (02) පෙරවරු 9.30 ට මාතර බෝධිය අසලින් ආරම්භ කෙරේ.පිරිමි පාපැදි තරගය කිලෝ මීටර් 83 කින් යුත් අතර මාතර දික්වැල්ල, වලස්ගල, ගොඩකුඹුර, බෙලිඅත්ත, අතුබෝධිය, වීරකැටිය, තංගල්ල, බටඅතින් අවසන් වේ.කාන්තා තරගය දුර කිලෝමීටර් 56 කි. මාතර, දික්වැල්ල, වලස්ගල මාවත, වැවුරුකන්නල, වලස්ගල හන්දිය, බෙලිඅත්ත, තංගල්ල බටඅතින් අවසන් වීමට නියමිතය.මාර්ග ධාවන තරගය (කාන්තා/පිරිමි) මේ මස 03 වන දින පැවැත්වීමට නියමිතය. පෙ. ව. 7.30 ට බටඅත කෘෂි තාක්ෂණ උද්‍යානය ඉදිරිපිටදී ආරම්භවන මේ තරගය පිරිමි තරගය කිලෝ මීටර් 10 ක් වන අතර කාන්තා තරගය කිලෝ මීටර් 5 කි. පිරිමි මාර්ග ධාවන තරගය බටඅත සිට රන්නට ගොස් නැවත බටඅතට පැමිණේ. කාන්තා තරගය බටඅත රන්න මාර්ගයේ කහදමෝදර හන්දියට ගොස් ආපසු බටඅතට පැමිණේ.ප්‍රදර්ශන වොලිබෝල් තරගාවලිය මේ මස 04 වන දින රන්න වොලිබෝල් ක්‍රීඩාංගණයේදී විදුලි ආලෝක මධ්‍යයේදී පැවැත්වේ. දකුණු පළාත් කණ්ඩායම හා ශ්‍රී ලංකා වරාය අධිකාරි කණ්ඩායම මේ ප්‍රදර්ශන තරගාවලියට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009017</link>
    <topic>බරපතළ තුවාල ලැබූ නයිජීරියානු ක්‍රීඩකයා තවමත් රෝහලේ</topic>
    <author>පි‍්‍රන්ස් ගුණසේකර</author>
    <content>අන්තර් ක්‍රීඩා සමාජ ප්‍රධානතම තරගාවලිය වන ඩයලොග් චැම්පියන් ලීග් තරගාවලියේ කළුතර පාක් සමඟ වර්නන් ප්‍රනාන්දු ක්‍රීඩාංගණයේ පැවැති තරගයේ දී ප්‍රධාන විනිසුරු සහභාගී නොවීම හේතුවෙන් පැති විනිසුරුවෙකු යෙදවීම පිළිබඳ වෙන්නප්පුව නිව්යංග්ස් ක්‍රීඩා සමාජය ශ්‍රී ලංකා පාපන්දු සම්මේලනයට විරෝධය පා සිටී.නිව්යංග්ස් ක්‍රීඩා සමාජයේ ක්‍රීඩකයන් දෙදෙනෙකුට තරගය අතරතුරදී තුවාල සිදුවන තරමේ භයානක පහරවල් එල්ල වූයේ විනිසුරුට තරගය පාලනය කරගැනීමට නොහැකිවීම හේතුවෙන් බව පාපන්දු ප්‍රධාන විධායක ක්‍රිෂාන්ත පෙරේරා මහතා වෙත යැවූ ලිපියක සඳහන් වේ.නිව්යංග්ස් පිලේ නයිජීරියානු ක්‍රීඩක අසීස් කෝලාගේ හිසට හා වම් ඇසට එල්ල වූ පහරින් බරපතල තුවාල ලබා මීගමුව රෝහලේ ප්‍රතිකාර ලබමින් සිටී.නිව්යංග්ස් ක්‍රීඩා සමාජයේ විරෝධතාව ගැන ශ්‍රී ලංකා පාපන්දු සම්මේලනයේ අද පැවැත්වෙන විශේෂ රැස්වීමකදී සාකච්ඡා පැවැත්වෙන බව ආරංචි මාර්ග සඳහන් කළේ ය.පොලිසියට මුල්ම පරාජයශ්‍රී ලංකා ගුවන් හමුදාව හා පොලිසිය අතර තරගයෙන් පොලිසිය ගෝල් 2 –1 ක් ලෙස පරාජය විය. තරගය කැළනියේ දී පැවැති අතර පොලිස් ක්‍රීඩා සමාජය මේ තරගාවලියේ ලැබූ ප්‍රථම පරාජය මෙය විය.දොන් බොස්කෝටවිශිෂ්ඨ ජයක්මීගමුවේ පැවැති දොන් බොස්කෝ - ජුපිටර්ස් තරගයේ දී දොන් බොස්කෝ පිල ගෝල් 4 –0 ක ජයක් ලැබීය. ජුපිටර්ස් පිල තරග 6කට සහභාගී වී ලද හතරවැනි පරාජය මෙය විය.සෝන්ඩර්ස්ටදෙවැනි ජයසිටි ලීග් පිටියේ පැවැති සෝන්ඩර්ස් - ජාවාලේන් අතර තරගයේදී ගෝල් 2 –1 කින් සෝන්ඩර්ස් ජය වාර්තා කළේ ය. සෝන්ඩර්ස් මෙවර තරගාවලියේ තරග 6 කට සහභාගී වී ලැබූ දෙවැනි ජයග්‍රහණය මෙය විය.තරග 2ක්ජය පැරදුමෙන් තොරයිවෙන්නප්පුවේ පැවැති නිව්යංග්ස් හා රත්නම් අතර තරගය ගෝල් 2 - 2 ක් ලෙස ජය පරාජයෙන් තොරව නිමා විය. එමෙන්ම සිටි ලීග් පිටියේ පැවැති යුද හමුදාව හා රිනවුන් අතර තරගයද ගෝල් 1 –1ක් ලෙස ජය පැරදුමෙන් තොරව නිමාවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=s1009018</link>
    <topic>බෝම්බයෙන් දෑත අහිමි වූ කෙටි දුර ධාවන සූරි ප්‍රියංකා</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>බුත්තල ඌව පැල්වත්ත හොර බොක්ක වටගොඩ ආර පදිංචි ඩී. එම්. කුමුදු ප්‍රියංකා මීටර් 100, හා 200 තරග ඉසව්වලින් දස්කම් දක්වන ක්‍රීඩිකාවකි.දෑත. අහිමිව සිටින ඇය ජාතික තරුණ සේවා සභාවේ මොනරාගල දිස්ත්‍රික් කාර්යාලය සංවිධානය කළ අන්තර් යෞවන සමාජ මොනරාගල දිස්ත්‍රික් ක්‍රීඩා තරගයේ දී මීටර් 200 දිවීම තරගයෙන් ප්‍රථම ස්ථානයද මීටර් 100 දිවීම තරගයෙන් දෙවන ස්ථානය ද හිමිකර ගත්තා ය.තම නැඟණිය සමඟ සෙල්ලම්කරමින් සිටියදී අහුලාගත් බෝලයක් වැනි බෝම්බය අහුලාගෙන එය ගැලවීමට යාමේ දී පුපුරායාමෙන් ප්‍රියංකාගේ දෙඅත් අහිමි වී ඇත්තේ මීට වසර දහයකට පමණ ඉහතදී ය.ප්‍රියංකා 2006 වර්ෂයේ දී මැලේසියාවේ දී පැවැති ආබාධිතයින් සඳහා වූ ක්‍රීඩා උළෙලට සහභාගි වී මීටර් 100 දිවීමේ තරගයෙන් 2 වන ස්ථානය හිමි කැර ගැනීමට සමත් වූවාය. මීටර් 100, හා 200 තරගවලින් විවිධ දස්කම් දැක්වීමට ද ඇය සමත් වූ වා ය.තම නැඟණිය හා මව සමඟ ජීවත් වන ප්‍රියංකාගේ ක්‍රීඩා දක්ෂතාවය ඔප් නංවාගැනීමට සැමගේ සහාය ඇය බලාපොරොත්තු වන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=f1009013</link>
    <topic>ශ්‍රී.ල.නි.පයවැඩ කරන ජනතාවගේපක්ෂයයි</topic>
    <author>සාකච්ඡා කෙළේ  -බුද්ධික සමන් ගුණවර්ධන ඡායාරූප -රොෂාන් පිටිපන</author>
    <content>ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු වන අලවි මවුලානා මහතා පනස් වසරකට අධික කාලයක් තුළ වෘත්තීය සමිති නායකයකු ලෙස විශාල වැඩ කොටසක් ඉටු කෙළේ ය. වර්තමානයේ බස්නාහිර පළාත් ආණ්ඩුකාර ධුරය උසුලන මවුලානා මහතා හිටපු කැබිනට් ඇමැතිවරයෙකි. පනස් නවවැනි වසර සපුරන ශ්‍රී.ල.නි.ප පිළිබඳ මවුලානා මහතා දැක්වූ අදහස් පහත දැක්වේ.ශ්‍රී ලංකා නිදහස් පක්ෂය ආරම්භ වෙන්නේ ඒ යුගයේ තිබූ සමාජ අවශ්‍යතා මුල් කර ගනිමින් ඔබ නිදහස් පක්ෂ ජ්‍යෙෂ්ඨ සාමාජිකයකු ලෙස ශ්‍රී ලංකා නිදහස් පක්ෂයේ ආරම්භක අරමුණ දකින්නේ මොන විදිහට ද ?එස්. ඩබ්ලිව්. ආර්. ඩී. බණ්ඩාරනායක මැතිතුමා තමයි ශ්‍රී ලංකා නිදහස් පක්ෂය ආරම්භ කරන්නේ. එතුමා එවකට තිබූ එක්සත් ජාතික පක්ෂ ආණ්ඩුවේ සෞඛ්‍ය ඇමැතිවරයා ලෙස කටයුතු කරන අවධියේ දී දුටුවා එම ආණ්ඩුව යන රටාවට අනුව රටට අනාගතයක් නැති වන බව 1948 දී නිදහස ලැබිලා තිබුණත් ඒ නිදහස නාම මාත්‍රිකවයි තිබුණේ.බණ්ඩාරනායක ශ්‍රීමතාණන්ට අවශ්‍ය වුණේ ශ්‍රී ලංකාවට නියම පූර්ණ නිදහසක් ලබා දෙන්නයි. භාෂාවට, සංස්කෘතියට තැනක් ලබා දීමයි බණ්ඩාරනායක මහතාගේ දේශපාලන අරමුණ වුණේ. 1956 දී ඒ පෙරළිය සිදු වුණා.ඒ කාලයේ බැංකු, තෙල්, ආදියට ලොකු ඒකාධිකාරියක් තිබුණා. බණ්ඩාරනායක අගමැතිතුමා ඒවා බිඳ දැමුවා. මට මතකයි විලිස් නෝනා කියල කෙනෙක් අගමැතිතුමාට ප්‍රකාශයක් කළා ෂෙල් එක පවරා ගනිද්දී ඔවුන් රජයට කිසිදු සහයක් ලබා නොදෙන බවට අගමැතිතුමා කිව්වා ඔබතුමියගේ සහයෝගය තියා ගන්න අපි අපේ අරමුණට යනවා කියලා.පක්ෂය ආරම්භ වීමේ අරමුණු දැන් පැහැදිලියි නේ ද ? මේ විදියෙ සෘජු ප්‍රතිපත්තිවලින් පක්ෂය ආරම්භ වුණේ.මේ වැනි ප්‍රතිපත්ති නිසා තමයි අගමැතිතුමාට බාහිර හා අභ්‍යන්තර කුමන්ත්‍රණ ඇති වුණේ අවසානයේ එතුමාට ජීවිතයෙන් වන්දි ගෙවන්නත් සිද්ධ වුණා. ඒ ප්‍රතිපත්ති සෘජු ලෙස ක්‍රියාත්මක කරන්න ගිය නිසයි.පක්ෂයේ ඒ ආරම්භක අරමුණු සමඟ ඔබ වර්තමාන ක්‍රියාකාරිත්වය දකින්නේ කෙසේ ද ?ශ්‍රී ලංකා නිදහස් පක්ෂ ආරම්භයේ සිටි ඩී. ඒ. රාජපක්ෂ මැතිතුමාගේ පුතා තමයි අද ජනාධිපති ධුරය දරන්නේ මහින්ද රාජපක්ෂ ජනාධිපතිවරයාට මේ අවස්ථාව ලැබෙන්නේ බණ්ඩාරනායක අගමැතිතුමාගෙන් ලැබුණු වරප්‍රසාද හා ආශිර්වාදය නිසා යි.රට අද මේ තත්ත්වයට සංවර්ධනය වෙන්නේත් සාමකාමී රටක් බවට පත් වෙන්නේත් ඒ පදනම මත යි. වත්මන් ජනාධිපති මහින්ද රාජපක්ෂ මහතා ආරම්භයේ පටන් මේ දක්වා පක්ෂ මාරු කෙළේ නෑ.දේශපාලන වශයෙන් දේශීය හා විදේශීය සියලු ප්‍රශ්න කුමන්ත්‍රණවලට මුහුණ දෙමින් පක්ෂයේ රැඳී සිටියා. පක්ෂය ආරක්ෂා කළා. ඒ නිසා අපට අද දවසේ 59 වැනි සංවත්සරය සැමරීමට අවස්ථාව ලැබී තිබෙනවා. එදා බණ්ඩාරනායක තව තවත් සංවර්ධනය වෙමින් අද මහින්ද චින්තනය බවට පරිවර්තනය වී තිබෙනවා.මෙසේ තීරණාත්මක මොහොතක ආරම්භ වූ ශ්‍රී ලංකා නිදහස් පක්ෂය හරහා රටේ සාමාන්‍ය ජනතාව ලැබූ ප්‍රතිලාභ මොනවා ද ?සමාජවාදී දේශපාලනයකින් රටේ තැලෙන පොඩි වෙන සාමාන්‍ය ජනතාවට සහනයක් වුණේ බණ්ඩාරනායක අගමැතිතුමායි. ශ්‍රී ලංකා නිදහස් පක්ෂය යි. 1956 බලයට පත් වූ හැටියේ ම සමහරු පාර්ලිමේන්තුවට ගිහින් කථානායක පුටුව බදා ගත්තා.මේක අපේ රජය කියලා. රටේ සාමාන්‍ය ජනතාවට, ජාතික ඇඳුමට, භාෂාවට සංස්කෘතියට, චාරිත්‍රවාරිත්‍රවලට නැවතත් නිසි තැන ලැබුණේ නිදහස් පක්ෂයෙන්. බුද්ධාගමට රටේ ප්‍රමුඛස්ථානය හා අනෙක් ආගම්වලටත් ගෞරවනීය ස්ථානයක් ලැබුණා.ඒ වගේ ම ජන සතු ව්‍යාපාරය හරහා වරාය, ප්‍රවාහන, බැංකු ආදිය ජන සතු වුණා. සාමාන්‍ය ජනතාවට මහජන බැංකුව ලැබුණා. එදා පොඩි මිනිහට ඉඳ ගන්න බංකුවක් නොදුන්න කාලේ බැංකුවක් ලැබුණා. මේ වැනි විශාල කාර්යභාරයක් පක්ෂය හරහා එදා සිදු වුණා.මේ මහා කාර්යභාරයන් අතර මැතිනියගේ කාර්යභාරයත් අමතක නොකළ යුතුයි නේද ?ඔව් ඇත්තෙන් ම මැතිනිය පක්ෂය බාර ගන්න බෑ කියද්දී මෛත්‍රීපාල සේනානායක, සී. පී. ද සිල්වා ආදී මැතිතුමන්ලා මැතිනියට පක්ෂය බාර ගන්න කියා බල කළා. තාවකාලිකව හෝ බාර ගන්නා ලෙසට කළ ඉල්ලීම මත තමයි ඇය මේ කටයුත්ත බාර ගත්තේ. ඒ අනුව 1960 ජූනි මාසයේ දී සෙනට් සභාවට පත් වෙලා පාර්ලිමේන්තුව නියෝජනය කළා.උසස් විදේශ අධ්‍යාපන නොලබා සිටියත් ඒ සියල්ල පරදන අත්දැකීම් සමුදායක් මැතිනියට තිබුණා. මම හිතන්නේ එතුමිය අගමැතිතුමාගේ බිරිඳ ලෙස ලැබූ අත්දැකීම් ඊට පාදක වෙන්න ඇති 1960 සිට 1965 දක්වාත් 1970 සිට 1977 දක්වාත් සම්පූර්ණයෙන්ම අගමැතිතුමිය පක්ෂයේ ආරක්ෂාව සැලැසුවා.එහි දී එතුමියටත් විවිධ කුමන්ත්‍රණවලට මුහුණ දෙන්න සිදුවුණා. ඒ කුමන්ත්‍රණ මැඩ ගනිමින් එතුමිය පක්ෂය ආරක්ෂා කළා.බලන්න 71 කැරැල්ල එක්සත් ජාතික පක්ෂ යුගයක ඇති වුණා නම් ලක්ෂ ගණනක් මරණයට පත් වෙන්න ඉඩ තිබුණා. එහෙත් මැතිනිය එබඳු අයටත් අවස්ථා ලබා දුන්නා,ඔවුන්ගේ අවි බිම තැබූ පසු ඔවුන් පුනරුත්ථාපනය කරන්න. ඒ කැරැල්ල නියෝජනය කළ අයට අද මේ රජයේ අමාත්‍යධුර ලබා ගන්නත් අවස්ථාව ලැබුණා. මේක ලොකු ආදර්ශයක්.ඔබ ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයෙක් ලෙස ඒ අතීතය මතක් කරනවා නම් ?මම අවුරුදු පනස් හතරක සිට පක්ෂයේ සාමාජිකයකු ලෙස කටයුතු කරනවා. දිවංගත එල්. පී. ද සොයිසා, බද්යුදීන් මොහොමඩ්, ටී. බී. ඉලංගරත්න, මෛත්‍රීපාල සේනානායක වැනි ඇමැතිවරුන් සමඟ එදා මට කටයුතු කරන්න අවස්ථාව ලැබුණා.එදා අපි සමඟ සිටි අයගෙන් අද ඉන්නේ සොච්චමයි. දි. මු. ජයරත්න අගමැතිතුමායි රත්නසිරි වික්‍රමනායක ඇමැතිතුමා, විතරයි මගේ මතකයේ හැටියට අද ඉන්නේ.මට මතකයි 1975 දී තවත් කුමන්ත්‍රණයක් සිදුවුණා. ඇන්. ඇම් පෙරේරා මහතා මුදල් ඇමැතිවරයා ලෙස කටයුතුª කරමින් ඉද්දී එතුමාව සෞඛ්‍ය ඇමැතිධුරයට පත් කරන්න කටයුතු යොදා තිබුණා.මේ හේතුවෙන් සම සමාජ පක්ෂය ඉවත් වීමේ අවදානම මම දැක්කා. ඒ නිසා මමත් තව කීප දෙනෙකුත් ඇන්. ඇම්. පෙරේරා ඇමැතිතුමා හමු වෙලා ඉල්ලීමක් කළා ඇමැතිධුර නිසා පක්ෂය කැඩිල යන්න දෙන්න එපා කියලා එතුමා මට කිව්වා.මම හොඳ නැත්නම් මුදල් අමාත්‍යධුරයට විතරක් නෙවෙයි සෞඛ්‍ය ඇමැතිධුරයටත් හොඳ නෑනෙ’’ කියලාඔබට පක්ෂය නියෝජනය කරමින් කම්කරු නායකයෙක් ලෙස බොහෝ හැලහැප්පීම්වලට ලක් වෙන්න සිදු වුණා. ඒ අතීතය නැවත ආවර්ජනය කරනවා නම් ?මට මතක හැටියට මම මැයි දින රැළි පනස් දෙකක් මෙහෙයවලා තියෙනවා. ඒ අතර මට අමතක නොවන මැයි දින රැළිය තමයි 1965 මැයි දින රැළිය. ඒ වන විට අපි පරාජයට පත් වී සිටියේ.අපි මැයි පෙළපාලිය ඩාලි පාරේ එන විට අපට එක්සත් ජාතික පක්ෂයේ මැර පිරිසක් දරුණු ලෙස පහර දුන්නා. දෙදෙනෙක් ජීවිතක්ෂයට පත් වුණා. මම බේරුණෙත් අහම්බෙන් එදා අපේ පක්ෂය තව තවත් පන්නරය ලැබුවා.ඔවුන් අපට කිසිදු අයිතිවාසිකමක් ලබා දුන්නේ නැහැ. අපි අපේ ගමන ගියා. 1970 මැයි දින පෙළපාලිය දහවල් දොළහට කැම්බල් පිටියෙන් ආරම්භ වුණා. පසු දා පාන්දර එක වනතුරු පෙළපාලිය ගියා.ඇන් ඇම් සහෝදරයාත් මැතිනියත් අපි එක්ක හිටියා. 1970 දී අපි නැවත අපේ බලය පෙන්නුවා. පසුව මාස දෙකකින් නැවත මැතිවරණයක් ආවා. අපි එයින් හයෙන් පහක විශිෂ්ට ජයග්‍රහණයක් අත්කර ගත්තා.1976 දී කොමියුනිට්ස් පක්ෂය අපෙන් ඉවත් වුණා. එහි ප්‍රතිඵල 1977 දීම සියලු දෙනාටම විඳින්න සිදු වුණා. පෞද්ගලිකව මටත් බොහෝ ගැහැටවලට මුහුණ දෙන්න සිදුවුණා. මගේ මල්ලිත්, මස්සිනාත් ඝාතනය කළා.මැයි දිනයකදීම රුපියල් දහයක වැටුප් වැඩි කිරීමක් ඉල්ලා අපි පෙළපාලි යද්දී තමයි මේ හිරිහැර කෙළේ. මාව සිරගත කළා. 1980 දී ලක්ෂයකට වැඩි පිරිසකගේ රැකියා අහිමි වුණා.1977 අපි පරදිද්දී ඒ දවසෙම තුන්දහසකට වැඩි ගෙවල් ප්‍රමාණයක් ගිනිබත් කළා. ඒ භීෂණය අපි බලයට පත්වෙන කල් තිබුණා. එදා රුපියල් දහයක පඩි වැඩිවීමක් ඉල්ලද්දී මරාදාපු අය අද රුපියල් දස දහසක පඩි වැඩි කරන්න පොරොන්දු දෙනවා.ශ්‍රී ලංකා නිදහස් පක්ෂයට අනන්‍ය වූ විදේශ ප්‍රතිපත්තියක් තිබෙනවා නේ ද ?ශ්‍රී ලංකා නිදහස් පක්ෂය කවදත් ක්‍රියාත්මක වෙන්නේ මැද පිළිවෙතේ යි. අපේ පක්ෂය අන්ත වාමාංශිකත් නෑ. අන්ත දක්ෂිණාංශකත් නෑ. අපි ආඩම්බර වෙනවා ඒ මැද පිළිවෙතේ ගමන් කරන්න අපට හැකි වීම පිළිබඳව.ජාත්‍යන්තර වශයෙන් ගත්හම 1976 දී මැතිනිය මැද පෙරදිග ඇතුළු සෑම රටකම නායකත්වය දැරුවා. ඒ අතර චීනය වැනි රටවල් අපට බොහෝ උපකාර කළා. චීනය ඉන්දියාව වැනි රටවල් අපේ ළඟ මිතුරන් වුණා.අද වුණත් එහෙමයි. ජී. එස්. පී ප්ලස් ලැබෙන්නෑ කියල අපි වෙනස් වුණේ නැහැ. අපි අපේ ස්වාධීනත්වය විදේශ රටවලට පාවා දෙන්නේ නැහැ. ජේ. ආර්. ජනාධිපතිතුමාගේ කාලේ වඩමාරච්චි සටන නවත්වන්න විදෙස් බලපෑම් එද්දී එහෙයි එහෙයි කියලා නවත්තල දානවා.මහින්ද රාජපක්ෂ ජනාධිපතිතුමා යුද්ධය ජය ගත්තේ ඒ කිසිම ජාත්‍යන්තර බලපෑමකට යටත් නොවී. මේක තමයි අපේ විදේශ ප්‍රතිපත්තිය.අපි රටක් විදියට දුප්පත් වෙන්න පුළුවන්. හැබැයි ස්වාධීනයි. ඒ නිසා අපට නැගිටින්න පුළුවන්. මම 1957 දී චීනයට යද්දී ඒ අය බොහොම දුප්පත් කාර් එකක් දෙකක් දකින්න ලැබෙන්නෙත් කලාතුරකින්. ඒත් දැන් ? ඒ අය විශාල දියුණුවක් ලබල තියෙනවා.අපට කිසිම රටක වහලුන් විදියට ඉන්න අවශ්‍ය නෑ. දීර්ඝ කාලීන සංවර්ධන සැලැසුම් තිබෙනවා. තව වසර කීපයකින් අපට ඒ සංවර්ධිත ඉලක්ක සපුරා ගන්න පුළුවන්. අපි අද දුප්පත් වුණා කියලා ප්‍රශ්නයක් නෑ.අපට දියුණු විය හැකි උපන් බිම තියෙනවා. ඒ නිසා මුදල්වලට හෝ තාන්නමාන්නවලට රට පාවා දෙන්න අපි සූදානමක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=f1009011</link>
    <topic/>
    <author>බුද්ධික සමන් ගුණවර්ධන</author>
    <content>වයස අවුරුදු විස්සේදී පුවත්පත් කලාවට අවතීර්ණ වූ මුදිත කාරියකරවන පරපුරෙන්ම පුවත්පත් කලාවට ඥාතිත්වයක් ඇත්තෙකි. පරම්පරා තුනක් එකවර පුවත්පත් කලාවේ නිරත වූයේ නම් ඒ කාරියකරවන පවුලේ අය යි.ඒ මුදිතගේ පියා වන ඩී.එෆ්. කාරියකරවනයන් හා මුදිතගේ පුත් කුරුලු කාරියකරවනත් මුදිත ත් එකම කාලයකදී පුවත්පත් කලාවේ නිරතවීමට තරම් භාග්‍යය සම්පන්න වූහ.මුදිත කාරියකරවන ලංකාදීප පුවත්පතේ වාර්තාකරුවකු හා ඡායාරූප ශිල්පියකු ලෙස පුවත්පත් කලා ජීවිතය අරඹන්නේ එය පියාගෙන් ලද ආභාසය නිසාම යි. පසුව ලේක්හවුස් ආයතනයේ මිහිර, තරුණි, සරසවිය වැනි පුවත්පත්වල උප කතෘවරයකු ලෙස සේවය කළ ඔහු ක්‍රීඩා පත්තරයේ ආරම්භක කතෘ මණ්ඩලයේ ප්‍රධාන උපකර්තෘ ලෙස ද කටයුතු කළේය.මා මෙසේ මුදිත පිළිබඳ ඔබට කියන්නේ ඔහුගේ මේ ගමන්මගේ ඔහු අද සිටින තැන, ඔබටත් මටත් පොත පත ප්‍රියකරන කාටත් සුවිශේෂ වැදගත්කමක් උසුලන බැවිනි. කෙසේවෙතත් පත්තර රස්සාවෙන් මදකට ඉවත්වු මුදිත 1983 දී පෙරැළි ප්‍රකාශකයෝ නමින් නුගේගොඩ ග්‍රන්ථ ප්‍රකාශන ආයතනයක් ආරම්භ කරනවා.ඒ අතර ඔහු සෝමවීර සේනානායකයන්ගේ ආරාධනයෙන් ‘ආරාධනා’ සිනමා කලා පුවත්පතේ ආරම්භක කතෘ ලෙසත් කටයුතු කරනවා. පසුව ඔහුට දිනපතා දිවයින පුවත්පතේ හා ඉරිදා ලක්බිම පුවත්පත්වල ජ්‍යෙෂ්ඨ උපකතෘවරයකු ලෙස සේවය කිරීමටත් අවස්ථාව ලැබෙනවා.එමෙන්ම පසුව ඔහු කාරියකරවන ජනමාධ්‍ය අභ්‍යාස ආයතනයේ ද කටයුතු කරනවා. මෙසේ පුවත්පත් කලාව, ග්‍රන්ථ ප්‍රකාශනය ආදී ක්ෂේත්‍ර කීපයක පරිචය ලත් පුද්ගලයකු අද තමන්ගෙන් සිදුවිය යුතු කාර්යභාරය කුමක්ද යන්න තීරණය කර ඇත්තේ අපූර්ව ආකාරයට යි.මුදිත පවසන ආකාරයට වර්තමානයේ බොහෝ පුවත්පත්, සඟරා ආදිය පළ වෙනවා. ඒ පුවත්පත් හා සඟරා පාඨකයාට යම් සීමාවක දැනුම, විනෝදය ලබා දෙනවා. එමෙන්ම ඒවා තුළ අන්තර්ගත නොවන පැතිකඩ ද විශාල වශයෙන් තිබෙනවා.ඒ අතර පොතපත ප්‍රිය කරන පාඨකයාට ඒ පොතපතේ නොපෙනෙන පිටු නැත්නම් තිරය පිටුපස ඇති තොරතුරු පිළිබඳව දැනුමක් ලබාදීමට මෙතෙක් පුවත්පතක් හෝ සඟරාවක් බිහිවී නැහැ. මුදිත පූර්ණය කිරීමට මේ උත්සාහ දරන්නේ ඒ රික්තය යි.ඒ අනුව “රසකලස” නම් තෛ‍්‍රමාසික සඟරාව මුදිතගේ සංකල්පයක් ලෙස එළි දකිනවා. පොත්පත් කතුවරුන්, පොත් ප්‍රකාශකයන්, පොත් වෙළඳුන් , පොත් බෙදාහරින්නන්, පොත් කවර නිර්මාපකයන්, මුද්‍රණකරුවන්, ආදිය පිළිබඳ පාඨකයන් දත යුතු බොහෝ කරුණු ‘රසකලස’ හරහා ඔබට ලබාගත හැකි යි.එපමණක් නොවෙයි. සාමාන්‍ය පාඨකයාට රසවිඳිය හැකි පරිදි දෙස් විදෙස් සාහිත්‍ය විචාර, දැනුම වඩවන තරග ආදිය ද රස කලසේ අන්තර්ගතයි. උසස්පෙළ, සාමාන්‍යපෙළ දරුවනට ප්‍රයෝජනවත් සාහිත්‍ය විචාර හා රසවින්දන රටේ සිටින ප්‍රාමාණික උගතුන් හරහා ඉදිරිපත් කිරීමටත් රස කලසට හැකිවී ඇත.සාහිත්‍ය සිනමාව,, ගීතය විශ්වසාහිත්‍යය, නාට්‍ය ආදිය පිළිබඳව පර්යේෂණයේ යෙදෙන විද්‍යාර්ථයින් හට ද වැදගත් වන ආකාරයේ ලිපි ඇතුළත් රස කලස සැබැවින්ම කියවා ඉවත දැමිය හැකි සඟරාවක් නොව එකතුවක් ලෙස තබාගතයුතු සඟරාවක්.තව ද ඔබට අලුතින් නිකුත්වන කෘති පිළිබඳවත්, පොත් ප්‍රදර්ශන ආදිය පිළිබඳවත් තොරතුරු මේ සඟරාව හරහා ලබාගැනීමටත් ප්‍රචාරය කරගැනීමටත් අවස්ථාව ලැබෙනවා.එපමණක් නොවෙයි පොතපත හා සම්බන්ධ රාජ්‍ය ආයතන වන ජාතික පුස්තකාලය, ලේඛනාරක්ෂක දෙපාර්තමේන්තුව ආදි ආයතන පිළිබඳවත් ඒවා හරහා පාඨකයාට සැලසෙන අවස්ථා පිළිබඳවත් රසකලසින් ඔබට තොරතුරු ගෙන එනවා.මෙසේ වෙනස් ම මාදිලියක සඟරාවක් වන රසකලස සංස්කරණය කරන්නේ ලක්මාල් නානායක්කාර විසිනි. මෙහි පළමු කලාපය (ජුලි - සැප්තැම්බර්) දැනට එළි දැක ඇති අතර සාහිත්‍ය මාසය නිමිත්තෙන් මේ මස තවත් විශේෂ කලාපයක් නිකුත්වීමට ද නියමිතය.ජාත්‍යන්තර පොත් සල්පිලේ දී ඔබට ඒ විශේෂ කලාපය ලබාගත හැකියි. තෛ‍්‍රමාසිකයක් ලෙස ප්‍රථම පියවර අරඹන රසකලස ඉදිරියේදී ද්වි මාසිකයක් හා මාසික සඟරාවක් වීමට නියමිත යි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=f1009012</link>
    <topic> </topic>
    <author>නදීෂාණී ප්‍රියංගිකා</author>
    <content>ගී පද වැලකට ජීවිතයක් ගීතවත් කරන්නටත්, සිත සමාධිගත කරවන්නටත් අපූරු බලයක් හිමි වේ. ගීතය එතරම් ම හදවතට සමීප ය.පරිසරයේ විවිධ වස්තූන් සිදුවීම් වස්තු බීජය කොටගත් ගීත එදා ද බිහි විය. අද ද බිහි වේ. අනාගතයේ ද බිහි වනු ඇත. එහෙත් පන්හිදකට බුද්ධාලම්බන ප්‍රීතිය ගීතයක් කරන්නට හැකි නම් එය කොතරම් අගනේ ද ?‘’ සඳ එළිය ගලා’’ බැති ගී පදමාලා කෘතිය කැටවල බුද්ධසිරි හිමියන්ගේ සංකල්පනාවන්ට අනුව නිර්මාණය වීම ද එවන් සුවිශේෂි වූවකි.මෙවැනි ‘’බොදු ගී’’ පද මාලා එකතුවක් කෘතියකින් එළි දැක්වීමෙන් ඔබ වහන්සේ බලාපොරොත්තු වුණු අරමුණු කුමක් දඅපි කාලාන්තරයක ඉඳලා ඕනෙම ආගමික උත්සවයක දී, පෝය දවසක දී අහන්නේ එකම ගීත. අලුත් ගීත ඇහෙනවා අඩුයි. ඒ වගේම තමයි බැති ගී හොයා ගන්නත් නිර්මාණය කරන්න අමාරුයි.ඒ අනිත් ගීතත් එක්ක සාපේක්ෂව ගත්තම මම මීට පෙරාතුවත් බැති ගී නිර්මාණය කළා. සමහර අය ඒ වට දාලා තිබුණු තනුවලින් ගීතයට සාධාරණයක් ඉටු වුණේ නැහැ.කොහොම වුණත් මට හිතුණා මම මෙතෙක් කල් ලියලා තිබුණු බොදු ගීත එකතු කරලා ‘බොදු ගී’ කෘතියක් විදිහට එළි දක්වන්න. ඒ අනුවයි මේ කෘතිය නිර්මාණය වුණේ.‘’සඳ එළිය ගලා’’ ගී පද එකතුවේ අන්තර්ගතය පිළිබඳව ඔබ වහන්සේගෙන් දැන ගන්න කැමැතියි.මෙහි අන්තර්ගත වෙනවා ගී පද රචනා පනහක්. අප තිලෝගුරු බුදුරජාණන් වහන්සේගේ අපිරිමිත ගුණ සමුදාය තමයි මෙහි වස්තු බීජය වෙලා තියෙන්නේ.සම්බුදු පියාණෙනි, සමනොල ගල, ධර්ම වර්ෂාව, කිසාගෝතමී .. වගේ කාව්‍ය නිර්මාණ රාශියක් මේ කෘතියෙහි අන්තර් ගත වෙනවා.මෙහි සමහර ගීතයන්ට තනු නිර්මාණය කරපු පිරිසක් මෙහි දී මතක් කළ යුතුයි.කලාශූරී ෂෙල්ටන් පේ‍්‍රමරත්න, ටිකිරි බණ්ඩාර කරුණාරත්න, හාලිඇල ජාතික පාසලේ නාට්‍යවේදී රාජා සේනාරත්න සහ සංගීත විශාරද රවීන්ද්‍ර සෝභිත ප්‍රනාන්දු සාධාරණ ලෙස ගීතයන්ට තනු නිර්මාණය කළා.වැලි මළුවේ හිඳ (1996), පියදාස සිරිසේනගේ කාව්‍ය නිර්මාණ පිළිබඳ විමර්ශනාත්මක අධ්‍යයනය (2005), කොඳ මලක සුවඳ (2010) යන කෘතින් ද උන්වහන්සේගේ නිර්මාණ ශක්තියෙන් බිහි වූ කෘතින් ය.හාලිඇළ ජාතික පාසලෙහි සිංහල විෂය ආචාර්යවරයෙකු ලෙස සේවය කරන කැටවල බුද්ධසිරි හිමි කැලණිය විශ්වවිද්‍යාලයේ උපාධිධාරි හිමි නමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>01</day>
    </date>
    <link>http://www.dinamina.lk/2010/09/01/_art.asp?fn=f1009014</link>
    <topic>කැපවීම උත්සාහය අධිෂ්ඨානය සහ විනය සාර්ථකත්වයට හේතු වුණා</topic>
    <author/>
    <content>‘කොහොමද ලේකම්තුමා’ විශේෂාංගය වර්තමාන දිනමිණ පාඨකයන් අතර බෙහෙවින් ජනප්‍රිය වී ඇත. එය අපට ලැබෙන පාඨක ප්‍රතිචාර අනුව ද පැහැදිලි වේ. එම විශේෂාංගය ආරම්භ කරනු ලැබූවේ ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහතාගේ අදහසක් අනුව ය. මේ විශේෂාංගයේ පළමු ආරාධිතයා ලෙස සහභාගි වන්නැයි අප එතුමාට ආරාධනා කළත් ඔහු එය නිහතමානීව ප්‍රතික්ෂේප කළේ තවත් බොහෝ පළපුරුදු අමාත්‍යාංශ ලේකම්වරු සිටින බැවින් ඔවුන් මේ ලිපි මාලාව සඳහා සම්බන්ධ කරගන්නා ලෙස පවසමිනි. කෙසේ නමුත් මෙවර ආයුබෝවන් ලේකම්තුමා විශේෂාංගයට එතුමා එක්කර ගත්තෙමු. එතුමා පරිපාලන සේවයේ තිස් වසරකට වඩා බහුල අත්දැකීම් ඇති අයෙකු සේම මෙරට ජනමාධ්‍ය ක්ෂේත්‍රයට, ජනමාධ්‍ය වේදීන්ට මෙන්ම කලා ලෝකය වෙනුවෙන් ද ඉමහත් කාර්යභාරයක් සිදු කරන කෘතහස්ත රාජ්‍ය සේවා නිලධාරියෙකි.සම්පූර්ණ නම:- විජේකෝන් බණ්ඩාර ගනේගලඅධ්‍යාපන සුදුසුකම් :- කොළඹ විශ්වවිද්‍යාලයේ ආර්ථික විද්‍යාව පිළිබඳ ගෞරව සහ දර්ශනවේදීඋපාධිධරයෙක්. බැංකු කටයුතු පිළිබඳ ඩිප්ලෝමාධාරියෙක්.මවගේ නම:- යූ.අබේරත්න මැණිකේපියාගේ නම :- අබේරත්න බණ්ඩාරපියාගේ රැකියාව:- ගොවිතැනපවුලේ විස්තර:- සහෝදරයෝ තුන්දෙනයි. සහෝදරියෝ තුන්දෙනයි. වැඩිමල් සොහොයුරා විදුහල්පතිවරයෙක්. දැන් විශ්‍රාමිකයි. වැඩිමල් සොහොයුරිය රජයේ සේවයක් කරන්නේ නැහැ. මගෙ ළඟම බාල සොහොයුරු ශ්‍රී ලංකා මහ බැංකුවේ සහකාර අධිපතිවරයෙක් ලෙස සේවය කොට කලින් විශ්‍රාම ගත්තා.බාල සොහොයුරිය ග්‍රාමීය බැංකු සේවිකාවක්. පවුලේ බාලම සොහොයුරු ඕස්ට්‍රේලියාවේ ආචාර්ය උපාධිය ලබා එහිම විශ්වවිද්‍යාලයක ජ්‍යෙෂ්ඨ කථිකාචාර්යවරයකු ලෙස සේවය කරනවා.බිරියගේ නම:- සෙව්වන්දි කල්‍යාණි ගනේගලදරුවන්ගේ විස්තර:- මට පුතෙක් සහ දුවෙක් ඉන්නවා. පුතා තොරතුරු තාක්ෂණ වේදියෙක් ලෙස රැකියාව කරනවා. දුව දැන් මෙල්බන් නුවර මොනෑෂ් විශ්වවිද්‍යාලයේ උසස් අධ්‍යාපනය ලබනවා.ඔබ මුලින්ම ගිය පාසල මොකක්ද?මම මුලින්ම ගියේ යටිගල්පොත්ත විද්‍යාලයට. ඒ මගේ ගමේ පාසල. පසුව උසස් පෙළට ගලේවෙල මහා විද්‍යාලයට ගියා.ඔබ පාසලේ කැපී පෙනෙන ශිෂ්‍යයෙක්ද?මම හැමදාම පන්තියේ පළවෙනියා. ගුරුවරුන්ටත් කීකරුයි. ගෙදරටත් කීකරුයි. ගුත්තිල කාව්‍යය කට පාඩමින් කියන්න පුළුවන්කම තිබුණා ඒ කාලේ. පන්තියේ හිටිය හොඳම රචකයා මමයි. කථිකෝදය සමිතියේ සභාපති නැත්නම් ලේකම්කුඩා කාලයේ ඔබේ සිහිනය මොකක්ද?ගමේ ඉස්කෝලෙට යන කාලේ මගේ සිහිනය වුණේ උපගුරුවරයෙක් වීමයි. විශ්වවිද්‍යාල අධ්‍යාපනය ලබන කාලයේදී හිතුනා උපාධිය ලබාගෙන පරිපාලන සේවා විභාගය සමත්වෙලා දිසාපති කෙනෙක් වෙන්න තිබුණොත් හොඳයි කියලා.දවසක් අම්මා මගෙන් ඇහුවා උපාධිය පාස් වුණාම මොකක්ද පුතේ හම්බවෙන රස්සාව කියලා. මම එතකොටත් ජාතික ඉතිරි කිරීමේ බැංකුවේ රැකියාවක් කරමින් හිටියා. ලබාගන්න පුළුවන් උසස්වීම්, වෙනත් රැකියා අවස්ථා ගැන කියමින් දිසාපති සිහිනය ගැන කිව්වම අම්මා ඉකිගහමින් අඬමින් මට ආශීර්වාද කළා.අම්මා, අප්පච්චී ජීවත්ව සිටි කාලය තුළදීම ඊටත් වඩා දුරක් යාමට මට ඒ ආශීර්වාද රැකවරණය සැලසුවා.කුඩා කාලයේ ඔබට වඩාත්ම මතක හිටින අත්දැකීම මොකක්ද?දවසක් මාස් කන්නෙ මහ වැහි වැහැලා අපේ ගමේ වැව වාන් දමනකොට ගමේ යාළුවොත් එක්ක මමයි මල්ලියි වැව්වානට ගිහින් වාන් වතුරත් එක්ක බිම දිගේ පෙරළි පෙරළී යන මාළු අල්ලාගෙන වැලක දාගෙන ගෙදර අරන් ගියා.මේක දැකලා අපේ අප්පච්චිට හොඳටම තරහ ගිහිල්ලා කෝටුවක් කැඩෙනකල් මටයි මල්ලිටයි ගැහුවා. පව්කාර වැඩ කරනවා කියලා. පස්සේ මහ වැස්සෙම තෙමි තෙමී ගිහින් ඒ මාළු ටික ආයෙත් වැවට විසි කරලා එන්න අපට සිද්ධ වුණා.ඔබ අධ්‍යාපනයේ ජයගත් කඩුලු මොනවාද ?මම කොළඹ විශ්වවිද්‍යාලයේ ආර්ථික විද්‍යාව පිළිබඳ ගෞරව සහ දර්ශනවේදී උපාධිධරයෙක්. එමෙන්ම ජාතික ඉතිරි කිරීමේ බැංකුවේ සේවය කරන කාලය තුළදී බැංකු කටයුතු පිළිබඳ ඩිප්ලෝමා විභාගය සමත් වුණා. රාජ්‍ය පරිපාලනය පිළිබඳ එක් අවුරුදු පුහුණු පාඨමාලාවක් හදාරල තියෙනවා.විශ්වවිද්‍යාල ජීවිතය සුන්දර ද? විශේෂ මතක සටහන් තියෙනවද?මල්ලියි මමයි එකටයි කොළඹ විශ්වවිද්‍යාලයේ ඉගෙන ගත්තේ. මට හොඳට මතකයි 1971 අප්‍රේල් 05 වැනිදා රටපුරා කලබල තියෙද්දී කොළඹ සිට ගමේ යාගන්න බැරුව ඉඳලා බොහොම අමාරුවෙන් පිටකොටුවේ සිට කුරුණෑගලට යන්න පිටත් වුණා. කුලියාපිටිය හරියේදී හමුදාව බස් එක නවත්වල ඔක්කොම බස්සල පරීක්ෂා කළා.මමයි මල්ලියි දෙන්නා විශ්වවිද්‍යාල ශිෂ්‍යයො බව දැනගෙන වෙනම පැත්තකට අරගෙන අපේ ඉස්සරහින් පස්සෙන් තුවක්කු මානාගෙන අපව පරීක්ෂා කළා. ඒ වෙලාවෙදි දැනුන බය තවමත් සිහිවෙනවා.හමුදා භටයො දෙන්නෙක් තුවක්කු දෙකකට මැදි කරගෙන අපේ මල්ලිව චෙක් කරපු හැටි තාම මට මතක් වෙනවා. බැරි වෙලාවත් ඒ වෙලාවෙ අපෙන් වචනයක්වත් වැරැදිලා අප ගැන සැකයක් හිතුනා නම් එදාම අපේ ජීවිත අවසන් වෙන්න තිබුණා.එතැනින් ගැලවිලා යනකොට ගොකරැල්ල පොලිසියට ජේ.වී.පීය පහර දීලා. එතැන ගොඩනැගිලි ගිනි ගන්නවා. පාරේ තැන තැන මළ සිරුරු. එදා ගෙදර යනකොට හොඳටම රෑ බෝවී තිබුණා.අම්මයි අප්පච්චියි පවුලේ අයයි පිස්සුවෙන් වගේ කියව කියවා හිටියා. ඒ අය හිතුවේ නෑ අපිව කවදාවත් ආයෙ දකින්න ලැබේවි කියා. සති ගණනක් යනතුරු අපට එළියටවත් බහින්න දුන්නේ නැහැ. ජේ.වී.පී. එකෙන් රෑට ඇවිත් අපිව පැහැරගෙන යයි කියලා. ඔවුන් ඒ තරම්ම අපි දෙන්නව පරෙස්සම් කළා.ඔබේ බිරිය හමුවුණේ විශ්වවිද්‍යාලයේ දී ද?නැහැ. මම විශ්වවිද්‍යාලේ යන ගමන් ජාතික ඉතිරි කිරීමේ බැංකුවෙ රැකියාව කළා. මගේ සහකාරිය හමුවුණේ බැංකුවේ දී. ඇය එම බැංකුවේම මාණ්ඩලික නිලධාරිනියක් ලෙස සේවය කර බැංකු ශාඛා කළමනාකාරිනියක් ලෙස මෑතකදී සේවයෙන් විශ්‍රාම ගත්තා.ජනමාධ්‍ය අමාත්‍යාංශයේ ලේකම් ධූරයට පත්වුණේ කවදාද?ජනමාධ්‍ය අමාත්‍යාංශයේ ලේකම් ධූරයට දෙවරක් පත්වුණා. 2004 අප්‍රේල් මාසයේ පළමුවරට පත්වීම ලැබුණා. 2007 දී වෙනත් අමාත්‍යාංශයකට ස්ථාන මාරු වුණා. නැවතත් 2009 සැප්තැම්බර් මාසයේ දෙවැනි වතාවට ජනමාධ්‍ය අමාත්‍යාංශයේ ලේකම් ලෙස අතිගරු ජනාධිපතිතුමා විසින් පත් කරනු ලැබුවා.ජනමාධ්‍ය අමාත්‍යාංශයේ ලේකම් ධූරය අනෙක් අමාත්‍යාංශවල ලේකම් ධූරයට වඩා වෙනස් ද?රාජකාරි අතිනුත් රාජකාරි ස්වභාවය අතිනුත් වගකීම අතිනුත් අනෙක් අමාත්‍යාංශවලට වඩා වෙනස්කම් තියෙනවා. රටේ ලෝකේ සිදුවන දේ ගැන නිතර අවදියෙන් සිටිය යුතුයි.ජනමාධ්‍යයේ හැසිරීම හරියට තේරුම් ගැනීම ලේසි නෑ. මාධ්‍යවේදීන් සමග ඔවුන්ගේ විශ්වාසය දිනාගෙන කටයුතු කිරීම බොහොම පරෙස්සමින් වගකීමෙන් කරන්න ඕනේ.රජයේ සංවර්ධන කාර්යභාරය පිළිබඳව මහජනයා දැනුම්වත් කිරීම, දැනුමැති සහ ප්‍රඥාවන්ත සමාජයක් බිහිකිරීම සඳහා අවශ්‍ය පහසුකම් සැලසීම අපේ අමාත්‍යාංශයේ වගකීමක්. ඒ සඳහා රජයේ මෙන්ම පෞද්ගලික මාධ්‍ය ආයතන සමගත් සුහදව කටයුතු කිරීම වැදගත්.මම බොහෝ දේ කරන්නේ ගරු ඇමැතිතුමා සමග සාකච්ඡාකොට එතුමාගේ මග පෙන්වීම් අනුවයි. ඒ අතර මාධ්‍ය ආයතන ප්‍රධානීන් සමග සාකච්ඡාකොට ඔවුන්ගේ අදහස් හා නිරීක්ෂණ අමාත්‍යංශයේ වැඩපිළිවෙළට දායක කරගන්නවා.සමහර කරුණුවලදී අතිගරු ජනාධිපතිතුමාගෙන්ම අහන්න, එතුමාගේ උපදෙස් ගන්න සිදුවෙනවා. එතුමා කියන දේ හරියටම හරි. මට හිතෙන්නේ මේ රටේ ඉන්න හොඳම මාධ්‍යවේදියා ජනාධිපතිතුමා කියලා. පුවත්පත්වල, ගුවන්විදුලි සහ රූපවාහිනී නාලිකාවල, වෙබ් අඩවිවල එතුමා තරම් සැරිසරන තවත් මාධ්‍යවේදියෙක් නැතිව ඇති. ජනමාධ්‍යයේ හැසිරීම් රටාව ගැන එතුමාට තියෙන්නේ පුදුම ඉවක්.මාධ්‍යවේදීන් සමග ගනුදෙනු කිරීම පහසුද?මාධ්‍යවේදීනුත් මේ රටේ පුරවැසියෝ. ඔවුන් මහජනතාව වෙනුවෙන් ඉටුකරන්නේ උතුම් වගකීමක්. කිහිපදෙනෙකු සමහරවිට යම් යම් හේතු නිසා ඔවුන්ගේ ජාතික වගකීම අමතක කරලා, රටේ න්‍යාය පත්‍රයට මුල් තැන නොදී ක්‍රියා කරන අවස්ථා තිබෙනවා. ඒත් පසුව ඔවුන් යථාර්ථය තේරුම් ගන්නවා.මේ පසුබිම තේරුම් අරන් සිටියොත් ඔවුන් සමග වැඩ කිරීම අපහසු නෑ. රටේ සංවර්ධනය වෙනුවෙන් ජනමාධ්‍යවේදීන්ගෙන් ඉටු විය යුතු කාර්යභාරය දෙසට ඔවුන් නැඹුරු කරවා ගැනීම අපේ වගකීමයිජනමාධ්‍ය භාවිතය ගැන ඔබේ අදහස මොකක්ද?මම ඒ දෙස බලන්නේ ශුභවාදීවයි. ශ්‍රී ලංකාවේ ජනමාධ්‍ය භාවිතය වෙනත් දියුණු රටවලට සාපේක්ෂව බැලුවොත් වෙනස්කම් පවතිනවා. අපේ රාජ්‍ය මාධ්‍ය ආයතන මහජනතාව වෙනුවෙන් වගේම ආණ්ඩුව වෙනුවෙන් කෙළින්ම පෙනී සිටිනවා.එදා සිට අද දක්වාම තත්ත්වය එයයි. රජයක් මහජනතාව වෙනුවෙන් ඉටු කරන සේවාවන් ගැන මහජනතාව දැනුම්වත් කිරීමට, ඔවුන්ගේ දැනුම, ප්‍රඥාව වැඩි දියුණු කිරීමට, සදාචාරවත්, උසස් රසවින්දනයක් ලබාදීමට, රජයේ මාධ්‍යයන්ට වගකීමක් තියෙනවා. සමස්ථයක් ලෙස ගත්විට පුද්ගලික මාධ්‍ය ආයතනත් මේ වගකීම තේරුම් අරන් තියෙනවා.එහෙත් ඇතැම් අවස්ථාවලදී ජනමාධ්‍යයේ ජාතික වගකීම, රටේ න්‍යාය පත්‍රයට ප්‍රමුඛත්වයක් දිය යුතුවීම , ශ්‍රී ලාංකික අනන්‍යතාවය සුරැකීම වැනි කරුණුවලදී ඇතැම් මාධ්‍ය ආයතන මෙන්ම පුද්ගලයන් පෞද්ගලික මතිමතාන්තර සහ න්‍යාය පත්‍රයන්ට මුල්තැන දී ක්‍රියා කරන බව පෙනෙනවා.අපේ සංස්කෘතියට, අපේ භාෂාවන්ට, අපේ දරුවන්ට, අපේ කාන්තා පරපුරට, කොටින්ම කියතොත් ශ්‍රී ලාංකික වටිනාකම්වලට, අනන්‍යතාවයට හානි කරන බොහෝ දේ අපේ ශ්‍රව්‍ය දෘෂ්‍ය මාධ්‍ය තුළින් ප්‍රචාරය වෙනවා. මෙවැනි දේ අපි නිවැරැදි කරගත යුතුයි.මුළු ලෝකයම පිළිගන්නා ජනමාධ්‍ය ආචාරය ධර්ම අපත් පිළිපැදිය යුතුයි. ඒ සඳහා කාටත් පිළිගත හැකි රීති සහ මග පෙන්වීම් මාලාවක් අප විසින් ක්‍රියාත්මක කළ යුතුයි.ජාතික ආරක්ෂාව, ජාතික සංවර්ධන න්‍යාය පත්‍රය, වෙළඳ දැන්වීම්කරණය, ළමා සහ කාන්තා අයිතිවාසිකම්, ජාතික සමගිය සහ ශ්‍රී ලාංකික අනන්‍යතාවය ගැන මඟ පෙන්වීම් මාලාවක් අප නොපමාව සකස් කරගත යුතුයි. ඒ ගැන අපි දැනටමත් මූලික පියවර ආරම්භ කර තිබෙනවා.ජනමාධ්‍ය අමාත්‍යංශය අධිකාරියක් කිරීමේ අදහසක් තියෙනවා නේද?නෑ. නෑ. අමාත්‍යාංශය කවදාවත් අධිකාරියක් වෙන්නේ නෑ. ඒත් ගුවන් විදුලි සහ රූපවාහිනී නාලිකා අපේ රටට ගැලපෙන ආකාරයට, ජනමාධ්‍ය නිදහස උපරිම අයුරින් ආරක්ෂා වෙන විදිහට ඕනෑම දෙයක් කියන්න, ලියන්න , පෙන්වන්න නිදහස තිබෙන එහෙත් වගකීම් සහිත බව, සදාචාරය රැකෙන වෘත්තීයමය ජනමාධ්‍ය කලාවක් අප රටේ ස්ථාපිත විය යුතුයි.දැනට අප රටේ රජයේ මෙන්ම පූද්ගලික ගුවන් විදුලි නාලිකා පාලනය වෙන්නේ 1967 අංක 37 දරන ගුවන් විදුලි සංස්ථා පනත යටතේ. සියලුම රූපවාහිනී නාලිකාවලට බලපාන්නේ 1982 අංක 26 දරන ශ්‍රී ලංකා රූපවාහිනී සංස්ථා පනත. ඒ කාලයේ තිබුණේ රජයේ ගුවන් විදුලි නාලිකාව පමණයි.ජාතික රූපවාහිනිය සහ ස්වාධීන රූපවාහිනිය පමණයි. දැන් මේ රටේ තියෙනවා ගුවන්විදුලි නාලිකා 50කට වඩා. ඒවා තරගකාරී ආයතන. ඉතින් මේ රජයේ මෙන්ම පුද්ගලික අංශයේ මාධ්‍ය නාලිකාවල කටයුතු සම්බන්ධයෙන් ක්‍රියා කරන ස්වාධීන ඒ වගේම මධ්‍යස්ථ නියාමන අධිකාරියක් අවශ්‍යයි.1967 දී 1982 දී තිබුණ තත්ත්වය නොවේ දැන් තියෙන්නේ. නවීන ජනමාධ්‍ය තාක්ෂණය සහ අධිතාක්ෂණික උපකරණ භාවිතය ගැන ඒ අණ පනත්වල සඳහනක්වත් නැහැ. අන්තර්ජාලය, ජංගම දුරකථන සහ වෙනත් සන්නිවේදන ජාලයන් ජනමාධ්‍යයට යොදා ගැනීමේදී මඟ පෙන්වීම් මාලාවක් අවශ්‍යයි.ඉතින් එම කාර්යයන් ගැන සොයා බලා ක්‍රියා කළ හැකි ජාතික ආයතනයක් හෙවත් නියාමන කොමිසමක් අවශ්‍ය බව රජය තීරණය කර තිබෙනවා. එය ‘ජාතික විකාශන සංවර්ධන අධිකාරිය’ නමින් දැන් කෙටුම්පත් කරමින් තිබෙනවා.කෙටුම්පත සම්පූර්ණ වූ පසු ඒ සම්බන්ධයෙන් මෙරට ජනමාධ්‍යවේදීන්ගේ ද අදහස් විමසීමටත්, යෝජනා භාර ගැනීමටත් අප බලාපොරොත්තු වෙනවා.මුද්‍රිත මාධ්‍ය මේ අධිකාරියට අයත් නොවන්නේ ඇයි?මුද්‍රිත මාධ්‍ය පිළිබඳව ක්‍රියා කිරීම සඳහා ‘පුවත්පත් මණ්ඩලය’ තියෙනවා. එය රජයේ ආයතනයක්. සියලුම පුවත්පත් එම ආයතනයේ ලියාපදිංචි විය යුතුයි. පුවත්පත්වල පළවන වාර්තා පිළිබඳව එම මණ්ඩලයට ක්‍රියාකළ හැකියි.ඊට අමතරව රටේ පොදු නීතිය යටතේත් ක්‍රියා කළ හැකියි. පුවත්පත් මණ්ඩලයට අමතරව මුද්‍රිත මාධ්‍යවේදී සංගම් විසින්ම ඇති කරගත් ‘පුවත්පත් පැමිණිලි කොමිසමත්’ දැනට ක්‍රියාත්මක වෙනවා.ඔබ අමාත්‍යාංශ කිහිපයකම ලේකම් ධූරය දැරුවා. ඒවායින් රටට දැනෙන සේවයක් කරන්න හැකි වුණා යැයි ඔබ හිතනවද?ලේකම් වරයෙක් වෙන්න කලිනුත් මම දැනෙන / පෙනෙන සේවාවන් ඉටු කළා. 1986 විතර මම මාතලේ කච්චේරියේ මූලස්ථාන උපදිසාපති තනතුරට අමතරව කුඩා කර්මාන්ත සහකාර අධ්‍යක්ෂ ලෙසත් වැඩ කළා.ඒ කාලයේ මගේම ඕනෑකමට මාතලේ ඒකාබද්ධ ග්‍රාමීය සංවර්ධන ව්‍යාපෘතියට යෝජනාවක් ඉදිරිපත් කරල ගලේවෙල කොළඹුගොල්ලේ යාන්ත්‍රික වඩු කර්මාන්ත පුහුණු පාසලක් ඉදි කළා. අද එය මධ්‍යම පළාතේ විශාලම වඩු කර්මාන්ත පුහුණු මධ්‍යස්ථානයක් බවට දියුණු වෙලා.ඒ වගේම මාතලේ පැරැණි තානායම් ගොඩනැගිල්ලත් පර්චස් 30ක විතර ඉඩමත් වෙන්කර ගෙන මහල් ගොඩනැගිල්ලක් හදල ‘විස්කම් නිවස’ කියල අත්කම් භාණ්ඩ අළෙවි සැලක් ආරම්භ කළා.නාඋල උප දිසාපතිවරයා ලෙස සිටිද්දී ඔබ මිටි හාල් එකතු කළා නේද?1982 - 1985 කාලයේ මාතලේ දිස්ත්‍රික්කයේ නාඋල උප දිසාපතිවරයා ලෙස සේවය කරද්දී ප්‍රදේශයේ රාජ්‍ය නිලධාරීන් / මහජනතාව සම්බන්ධ කරගෙන ඊට කලින් නොතිබුණු මහජන සේවා රැසක් පටන් ගත්තා. කාර්යාල ගොඩනැගිලි වැඩි දියුණු කළා.නාඋල උපදිසාපති ලෙස කටයුතු කළ යුගයේදී ඒ ප්‍රදේශයේ කිසිදු සුබ සාධක වැඩපිළිවෙලක් ක්‍රියාත්මක කිරීමට මුදල් තිබුණේ නැහැ. ඒ පළාතේ ජීවත්වුණු මිනිසුන්ගෙන් ඉල්ලන්නත් බැහැ.ඔවුන් බොහෝ දුප්පත්. වැඩි පිරිසක් දවසකට එක වේලයි කන්නේ. මම ප්‍රදේශයේ ග්‍රාමසේවා නිලධාරීන් සමග සාකච්ඡා කරල ‘සුබ සාධක අරමුදලක්’ ආරම්භ කළා.ඒ පළාතේ පවුල් 35,000ක් පමණ ජීවත් වුණා. ඒ පිරිසගෙන් ‘මිටි හාල්’ වත් තියෙන නිවාස කිහිපයක් තෝරා ගත්තා. එක් නිවසකින් එක් ‘ මිටි හාල්’ මිටිය බැගින් එකතු කළා. ඒ මාසයේ හාල් මිටි 11ක් එකතු වුණා. එය විකුණා ලැබූ රුපියල් දොළොස් දහසෙන් ‘සුබ සාධක අරමුදලක්’ ආරම්භ කළා. ඉන්පසු එය ටිකෙන් ටික දියුණු කරල ගමේ පිංකම්, ත්‍යාග ප්‍රදානෝත්සව, ආධාර ලබාදීම් සිදුකළා.මම ජනමාධ්‍ය අමාත්‍යාංශයේත් නිවාස හා පොදු පහසුකම් අමාත්‍යාංශයේත් ඛනිජ තෙල් සංවර්ධන අමාත්‍යාංශයේත් ලේකම් වශයෙන් ක්‍රියා කළා. ඊට පෙර අවුරුදු 07ක් පමණ ජනාධිපති අතිරේක ලේකම් සහ කාර්ය මණ්ඩල ප්‍රධානී හැටියටත් සේවය කළාසෞඛ්‍ය අමාත්‍යාංශයේ ‘හදිසි වැටලීම් ඒකකය’ ආරම්භ කළේ ඔබ නේ ද?ඔව්; 1994 සිට 1997 දක්වා සෞඛ්‍ය අමාත්‍යාංශයේ ජ්‍යෙෂ්ඨ සහකාර ලේකම් සහ නියෝජ්‍ය අධ්‍යක්ෂ ජනරාල් තනතුර දැරුවා.වෛද්‍යවරු සහ පරිපූරක වෛද්‍ය සේවාවල යෙදෙන අය රාජකාරි වේලාව තුළ පුද්ගලික සේවයේ යෙදෙන අවස්ථා සොයා බැලීම සඳහා හදිසි වැටලීම් ඒකකයක් ආරම්භ කළේ මමයි.‘රන්මිහි තැන්න’ ටෙලි සිනමා උද්‍යානය නිර්මාණය කිරීම සඳහා ඔබගේ දායකත්වය කෙසේද?ජනමාධ්‍ය අමාත්‍යාංශයේ ලේකම් විදිහට ‘අතිගරු ජනාධිපතිතුමාගේ සංකල්පයක් සහ එතුමාගේ උපදෙස් අනුව ‘ රන්මිහිතැන්න ‘ ටෙලි සිනමා උද්‍යානය නිර්මාණය කිරීම සඳහා මුල් වී කැප වී ක්‍රියා කරන්න මට හැකි වුණා.ඒක ලංකාවේ සිනමා හා ටෙලි නාට්‍ය ශිල්පීන්ට බෙහෙවින් ප්‍රයෝජනවත් ඓතිහාසික දායාදයක්. එවැනි දෙයක් හැදෙන්න තිබුණෙ මීට දශක ගණනකට ඉස්සෙල්ලයි. නමුත් ජනාධිපතිතුමා ඒ ගැන යෝජනා කරන තෙක් කවුරුවත් ඒ ගැන හිතලාවත් තිබුණෙ නෑ.2010 මාර්තු 30 වැනිදා ඒක අතිගරු ජනාධිපතිතුමා විසින් අති උත්සවශ්‍රීයෙන් විවෘත කරල මෙරට කලාකරුවන්ට දායාද කළා.‘ඇසි දිසි විද්වත් කතිකාව’ මාධ්‍ය වැඩසටහන ඔබගේ අදහසක් මත ආරම්භ වූවක් නේද?මෙවර ජනමාධ්‍ය අමාත්‍යාංශයේ ලේකම් ධුරයට පත්වුණාට පසු ‘ඇසි දිසි විද්වත් කතිකාව’ කියල නව මාධ්‍ය වැඩසටහනක් ආරම්භ කළා. එයින් රටේ එදිනෙදා මතුවන ප්‍රශ්නවලට අදාළව විද්වතුන් ගේ සාකච්ඡාවක් හඳුන්වා දුන්නා. එය ජනමාධ්‍යවේදීන් අතරත් ජනතාව අතරත් බෙහෙවින් ජනප්‍රිය වුණා.මේ දවස්වල රන්මිහිතැන්න ටෙලි සිනමා උද්‍යානය නීතිගත කිරීමේ පනත් කෙටුම්පත, ජාතික විකාශන අධිකාරී පනත් කෙටුම්පත්, ගුවන් විදුලි හා රූපවාහිනී නාලිකා සඳහා අංකන තාක්ෂණය හඳුන්වාදීමේ ජාතික ප්‍රතිපත්තිය සකස් කිරීම, සැලසිනේ ආයතනය නීතිගත කිරීම, ජාතික චිත්‍රපට සංස්ථා පනත සංශෝධනය කිරීම, ජාතික ජනමාධ්‍ය උළෙල සම්බන්ධ මූලික වැඩ ආදී කටයුතු වලට මූලිකත්වය දී ක්‍රියාකරගෙන යනවා.මම නිවාස අමාත්‍යාංශයට ගියාට පස්සෙ අලුත් වැඩක් ආරම්භ කළා. හැමදාම ජාතික උත්සව තියෙන්නෙ කොළඹ. ජනාධිපතිතුමාත් නිතර කියනවා ජාතික උත්සව කොළඹින් පිට නගරවලත් පවත්වන්න කියා. ඔක්තෝබර් 04 වැනිදා පැවැත්වෙන ‘ලෝක ජනාවාස දිනය’ මහනුවර ත්‍රිත්ව විද්‍යාලයේදී දින 3 ක් පුරා පැවැත්වූවා.ශ්‍රේෂ්ඨාධිකරණය පෙට්‍රල් මිල රුපියල් 100 /- ට අඩු කරන්න නියෝග කළේ ඔබතුමා ඛනිජ තෙල් අමාත්‍යාංශයේ ලේකම්ව සිටියදී නේද ?ඛනිජ තෙල් අමාත්‍යාංශයේ ලේකම් හැටියට මම ඉන්න දවස්වල තමයි ශ්‍රේෂ්ඨාධිකරණය නියෝග කළේ රුපියල් 120 /- ට තියෙන පෙට්‍රල් මිල රුපියල් 100 /- ට පහළ දාන්න. නමුත් රජය ඒ තීරණය පිළි ගත්තේ නැහැ.හේතුව බදු පැනවීම, වැඩි කිරීම, අඩු කිරීම, අහෝසි කිරීම අදාළ අමාත්‍යවරයාගේ තීරණයක් විය යුතු නිසා. ඉතින් ශ්‍රේෂ්ඨාධිකරණයේ තීන්දුවක් තියෙනවා; රජයේ තීරණයක් තියෙනවා.ඉන්දියානු තෙල් සමාගමේ නිලධාරීනුත් ඇවිත් මගෙන් ඇහුවා මොකක්ද ගත යුතු පියවර කියලා. රජයේ නිලධාරියෙක් හැටියට බැරෑරුම් අභියෝගාත්මක අවස්ථාවකට මුහුණ පාන්නට සිදු වුණා.ඒ දවස්වල ඇතැම් වියරු වූ දේශපාලන බලවේගත් ආණ්ඩුව අස්ථාවර කිරීමට සහ උතුරේ යුද ජයග්‍රහණ අඩ පණ කිරීමට කුමන්ත්‍රණය කරමින් සිටියා. ඒක මුළු රටම දන්නවා.ඒ අවස්ථාවේදී මා විසින් ගත යුතු නිවැරැදි තීරණය මම ගත්තා. ඒ තීරණයෙහි සෘජුව සහ දැඩිව පිහිටා රජයේ තීරණය ක්‍රියාත්මක කිරීමටත් දිවයින පුරා මහජනතාවගේ ඛනිජ තෙල් අවශ්‍යතාවයන් කිසිම බාධාවකින් තොරව සපයා දීමටත් අවශ්‍ය සියලුම කටයුතු සංවිධානය කළා.ඉන්දියානු තෙල් සමාගමක් එක දවසක් මිල අඩු කර වික්කා. දෙවෙනි දවසේ සිට ඔවුන් රජය නියම කළ මිලටම නැවතත් විකුණන්න පටන් ගත්තා.රජයේ ඉහළ තනතුරු දරන නිලධාරීන් රජයේ ප්‍රතිපත්ති පිළිගෙන එයට පක්ෂපාතීව ඒ ප්‍රතිපත්ති අවංකව ක්‍රියාත්මක කළ යුතුයි. අභියෝගවලට මුහුණ දිය යුතුයි. එහෙම බැරිනම් ඒ තනතුරු භාර නොගත යුතුයි කියලයි මම විශ්වාස කරන්නේ.ජනමාධ්‍ය අමාත්‍යාංශයට වෙනම ගොඩනැඟිල්ලක් ඉදිකරන්න මුල් වූණේ ඔබ නේද?2004 ජනමාධ්‍ය අමාත්‍යාංශයේ ලේකම් වෙන කොට අපට කියා අමාත්‍යාංශ කාර්යාලයක්වත් හරියට තිබ්බේ නැහැ. වෙළෙඳ මධ්‍යස්ථානයේ 18 වැනි මහලේ අවුරුද්දකට මිලියන 21 ක් විතර ගෙවමින් කුලියටයි හිටියේ. ඉතින් එවකට අමාත්‍ය රෙජිනෝල්ඩ් කුරේ ඇමැතිතුමා මට කිව්වා අමාත්‍යාංශය කිරුළපනට ගෙන යමු කියා.ඊට පස්සේ රජයේ ප්‍රවෘත්ති දෙපාර්තමේන්තුවට අයත් ගොඩනැගිලිවලට මාස 02 ක් ඇතුළත අමාත්‍යාංශය ගෙන ආවා. ගොඩනැගිලි මදිකම නිසා ඒක දෙපාර්තමේන්තුවටත් අමාත්‍යාංශයටත් හිරිහැරයක් වුණා. ඒ වෙලාවෙ මම මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතාට කතා කරල මුදල් ඉල්ලා සිටියා.එතුමා ඉතා සතුටින් එක්වරම මුදල් නිදහස් කළා. මම මේ දෙමහල් ගොඩනැගිල්ල අවුරුදු 1 1 / 2 ක් ඇතුළත ගොඩනැගුවා. වියදම් වුණේ මිලියන 40 ක් විතර. අවුරුදු 2 ක කුලිය විතරයි වැය වුණේ.දැන් අපට අමාත්‍යාංශයේ ගොඩනැගිල්ලක් තියෙනවා. ඉඩමක් තියෙනවා. අවුරුද්දට රුපියල් මිලියන 20 බැගින් ඉතිරියකුත් වෙනවා. ගොඩනැගිල්ලෙ නම ‘ඇසි දිසි මැදුර’ ශ්‍රව්‍ය දෘශ්‍ය මන්දිරය.‘මහින්ද චින්තන’ වැඩසටහනේ සඳහන් වෙනවා මාධ්‍යවේදීන්ට කැමරා, පරිගණක, යතුරු පැදි ලබාගන්න හැකි ණය පහසුකම් ලබාදෙන බව. එම යෝජනාත් අපි 2006 වසර තුළ සාර්ථකව ක්‍රියාත්මක කළා.ජනමාධ්‍යවේදීන්ට පුහුණු පාඨමාලා සඳහා ආපසු අය නොකරන පාඨමාලා ගාස්තු ගෙවීමත් දැන් ක්‍රියාත්මකයි. ජනමාධ්‍යවේදීන් සඳහා දිස්ත්‍රික් පුහුණු පාඨමාලා 2005 වසරේ සිට ආරම්භ කොට ක්‍රියාත්මක කරගෙන එනවා.නැවතත් අතීතයට ගියොත් ඔබ මුලින්ම බැංකුවක රැකියාවක් කළේ’ ඇයි ඔබට පරිපාලන සේවයේ නිලධාරියෙක් වෙන්න හිතුනේ ?උපාධිය කළාට පසුව උපාධිධාරීන් බොහෝ දෙනා හිතන්නේ රැකියාවක් කළත් නැතත් පරිපාලන සේවා විභාගය ලියන්නයි. මම ඒ වන විට ජාතික ඉතිරි කිරීමේ බැංකුවේ සේවය කළා. අධීක්ෂණ මට්ටමේ නිලධාරියකු විදියට.අපේ බැංකුවේ ඒ කාලයේ 1977 / 78 විතර උපාධිධරයන් අසූවක් විතර හිටියා. ඔවුන් සියලු දෙනාම වගේ විභාගයට ලිව්වා. මමත් ලිව්වා. පරිපාලන සේවා විභාගයට ලියන්න කියල මට පෙරැත්ත කළේ මගේ ලොකු මල්ලී.ඒ විභාගයට බැංකුවෙන් ඉදිරිපත් වුණු අයගෙන් පාස් වුණු එකම කෙනා මමයි. මුළු විභාගෙට ලංකාවෙන්ම දහදාහකට වඩා පෙනී සිටිය කියලයි මගේ මතක.පරිපාලන සේවයට ඇතුල් වෙන්න ලිඛිත පරීක්ෂණ දෙකක් සහ සම්මුඛ පරීක්ෂණයක් තියෙනවා. ලිඛිත විභාගෙන් 350 ක් විතර තෝරාගෙන ඒ අයට සම්මුඛ පරීක්ෂණයක් තිබුණා. එයින් 91 ක් පමණ තෝරගෙන 1980 දී පත්වීම් ලබා දුන්නා. ඒ අනූ එක් දෙනාගෙන් කෙනෙක් මම.සමහරු කිව්වා බැංකුවෙන් අස්වෙන්න එපා කියලා. ඒත් ගමෙන් ආපු කෙනෙක් විදිහට පරිපාලන සේවය වැනි උතුම් රජයේ සේවයකට ගිහිල්ලා ගමේ මිනිස්සුන්ට සේවයක් කරන්න රටට සේවයක් කරන්න අවස්ථාවක් ලැබෙන්නේ කීයෙන් කී දෙනාටද ? බැංකුවේ වැටුපට වඩා එදා මාසික වැටුප රුපියල් 600 /- විතර අඩු වුණත් මම පරිපාලන සේවයට යන්න තීරණය කළා.පරිපාලන සේවයේ ඔබ සතුටුම වූ දිනය ?වඩාත් ම සතුටු වූ දින ගණනාවක් තියෙනවා. ඒවා තෝරන්න බැහැ. මම නා උල උප දිසාපති වෙලා ඉන්න කාලෙ මාතලේ දිස්ත්‍රික්කයේ හොඳම උප දිසාපති ලෙස තේරුණා. 1984 සහ 85 වසරවල එය හොඳට මතකයි. ඒකට මාතලේ උත්සව තියල සම්මාන පිරිනැමුණා.ඒ කාලයේ ග්‍රාමෝදය මණ්ඩල අතරත් දීප ව්‍යාප්ත තරග තිබුණා. පළමුස්ථානය බිබිල මැදගම ග්‍රාමෝදය මණ්ඩලය. දෙවන ස්ථානය නා උල පිළිහුඩුගොල්ල ග්‍රාමෝදය මණ්ඩලය වුණා. 1986 ජනවාරි 01 වැනිදා වන විට මගේ සේවා කාලය අවුරුදු 3 1 / 2 යි. දිස්ත්‍රික්කයේ අවුරුදු 9 – 10 සේවා කාලයක් තියෙන උප දිසාපතිවරු හිටියත් මාව මුලස්ථාන උප දිසාපති හැටියට උසස් කළා. මට වැඩිය පළපුරුදු අය ඉන්න නිසා ඒ කෙනෙක් පත් කරන ලෙස එවකට දිසාපතිව සිටි එස්. එම්. තෙන්නකෝන් මහතාටත් දිසා ඇමැති කේ. ඩබ්ලිව්. ආර්. එම්. ඒකනායක මහතාටත් මම කිව්වා. ඒත් මගේ ඉල්ලීම නොසලකා මාවම මුලස්ථාන උප දිසාපති හැටියට පත් කරනු ලැබුවා.මම සේවය කළ හැම ආයතනයේම ඒ ප්‍රධානීන්ගෙන් මට ලිඛිත ප්‍රශංසා ලැබිල තියෙනවා. උප දිසාපති වූ පළමු අවුරුද්දේදී මම පළමු වතාවට විනය පරීක්ෂණ නිලධාරියකු ලෙස පරීක්ෂණයක් පැවැත්වුවා. ඒ වාර්තාව ස්වදේශ කටයුතු අමාත්‍යාංශයට දිසාපතිතුමා යැව්වා.පරීක්ෂණ වාර්තාව කියවූ ස්වදේශ කටයුතු අමාත්‍යාංශයේ ලේකම්තුමා මට ප්‍රශංසා කරල ලිපියක් මගේ පුද්ගලික ලිපි ගොනුවට යවලා තිබුණා. පරීක්ෂණය පැවැත්වූ ආකාරයත්, සාක්ෂි විග්‍රහ කර තිබූ ආකාරයත් නිර්දේශ සහ නිගමන ගැනත් ලේකම්තුමා අතිශයින් ප්‍රසාදයට පත්ව තිබුණා. පරිපාලන සේවයට එන්න කලින් මම ජාතික ඉතිරි කිරීමේ බැංකුවේදීත් මගේ රාජකාරී සේවය ගැන ප්‍රශංසා ලැබුවා. මගේ තනතුරට වඩා ඉහළ තනතුරුවල රාජකාරී ඉටුකරන්න මට නිතර සිදු වුණා.1973 සිට මේ දක්වා වූ කාලය තුළ රාජකාරී වශයෙන් සතුටු වූ දින රාශියක් තියෙනවා.ඔබගේ රාජකාරී ජීවිතය තුළ ඔබට හිසරදයක් වූ දේශපාලනඥයන් හමුවුණාද ?මම 1982 වසරේ සිටම මැති / ඇමැතිතුමන්ලා සමග ඉතා කිට්ටුවෙන් එතුමන්ලා සමග සුහදව කටයුතු කළා. මාතලේ කච්චේරියට ගිය දා සිට මේ දක්වාම මැති ඇමැතිවරු රාශියක් සමග කටයුතු කළා.1989 භීෂණ සමයේදී මාතලේට කිව්වේ ‘පුංචි තංගල්ල’ කියලා. ජේ. වී. පී. කලබල නිසා දිසාපතිතුමා ඉවත් කළා. මගේ මූලස්ථාන උපදිසාපති සේවා කාලය අවුරුදු 09 යි. පරිපාලන සේවයේ කවුරුත් ඒ වෙලාවේ මාතලේ දිසාපතිකම ගන්න කැමැති වුණේ නෑ.ඒ නිසා ඇලික් අළුවිහාරේ ඇමැතිතුමා සහ තවත් මන්ත්‍රීවරු දෙදෙනෙක් ඇවිත්මට කිව්වා දිසාපති තනතුර භාරගන්න කියලා. මම කැමැති වුණේ නැහැ; මම ජ්‍යෙෂ්ඨත්වයෙන් අඩු නිසා.ඊට පස්සේ කර්නල් වනසිංහ කියල හමුදා නිලධාරියකුව දිසාපති ලෙස පත් කරනු ලැබුවා. ( ඒ කාලේ මාතලේ ජ්‍යෙෂ්ඨ පොලිස් අධිකාරී දැන් පොලිස්පති මහින්ද බාලසුරිය මහතා.) ඒ තරමට මැති ඇමැතිවරු සමග මම සුහදව වැඩ කළා. ඉතින් ඊට පසුවත් මට කිසිම මැති ඇමැතිතුමකුගෙන් කරදරයක් තිබුණේ නෑ. හැම දෙනාම මා කළ සේවය ඉහළින් අගය කළා.මේ රැකියාව ගැන තෘප්තිමත්ද ?සැබැවින්ම තෘප්තිමත්. මගේ වගකීම් මම උපරිමයෙන් ඉටු කරනවා.ඔබ කැමතිම ගායකයා / ගායිකාව කවුද ?මම කැමතිම ගායක ගායිකාවො ගණනාවක්ම ඉන්නවා. වෘත්තිමය ගායක ගායිකාවන්ගෙ එක ගීතයකට හරි මම කැමතියි. කැමතිම ගීත රාශියක් තියෙනවා. මට නිතර නිතර මතක් වෙන හොඳම ගීතයක් තමයි මහාචාර්ය සුනිල් ආරියරත්න ලියූ සුනිල් දයානන්ද කෝනාර සංගීතය සැපයූ විශාරද නන්දා මාලිනී ගායනා කළවහින්නට හැකි නම් ගිගුම් දී වියළි ගම් බිම් වලට ඉහළින් ඉදෙන්නට හැකි නම් බතක් වී බතක් නොඉදෙන පැළක රහසින්නිදන්නට හැකි නම් දෙනෙත් තුළ සැබෑ වන සුබ සිහිනයක්වී පිපෙන්නට හැකි නම් තුරින් තුර නෙළාගත හැකි වන මලක් වීරැඳෙන්නට හැකි නම් ළමා කැළ හඬන දෙතොළඟ සිනාවක් වී ගැයෙන්නට හැකි නම් දොරින් දොර ලොවම පුබුදන ගීතයක් වී මේ ගීතයේ සදාතනික දර්ශනයක් තියෙනවා.හැම කෙනෙකුටම තියෙන්න ඕනේ තමන්ගේ ජීවිතයේ අපේක්ෂාවක් ප්‍රාර්ථනාවක්. තමන්ගේ ගම රට ලෝකය වෙනුවෙන් සේවයක්කරන්න. සෑම පුද්ගලයකුටම පුළුවන් අනුන් වෙනුවෙන් යමක් කරන්න.ඉතින් අපට පුළුවන් නම් ඒ ගීතයේ අදහස අර්ථවත් කරන්න, සමාජයේ අපි හැම දෙනාම එහෙම හිතලා එහෙම ප්‍රාර්ථනයක් ඇතිව වැඩ කළොත් අපේ ජීවිත කොතරම් සාර්ථක වෙයිද ? අපේ ගම රට කොතරම් වාසනාවන්ත වේවිද ?.ඔබතුමා ගීත රචකයෙක් නේද ? ජනමාධ්‍ය ක්ෂේත්‍රයට එක් වුණාට පස්සෙද ගීත රචනයට යොමු වුණේ ?නෑ, නෑ, මම ගීත රචකයෙක් නම් නොවේ. ගීත කීපයක් ලිව්වට ගීත රචකයෙක් වෙන්නෙ නැහැනෙ. ඒත් ඉතින් දැන් අපට ඇහෙන ඇතැම් ගීත බැලුවහම මට හිතෙනවා ඊට වඩා හොඳ ගීත ලියන්න මටත් පුළුවන් කියලා. මම පාසල් යන කාලෙ ඉඳලම ගීත රසවින්දනයට, කලාවට සාහිත්‍යයට දැඩි ඇල්මක් තියෙනවා. දැනුත් එහෙමයි.මේ අමාත්‍යාංශයට ආවට පස්සෙ කලාකරුවන්, ජනමාධ්‍යවේදීන් සමග කිට්ටුවෙන් වැඩ කරන්න වෙනවා. දැන් නම් චිත්‍රපට සංස්ථාවත් අපේ අමාත්‍යාංශයට එක් කරලා තියෙන්නේ. රන්මිනිතැන්න ටෙලි සිනමා උද්‍යානයක් නිසා සිනමා නළු නිළියන් සමගත් කලා කටයුතු වලට සම්බන්ධ වෙන්න වෙනවා.ගීත නිර්මාණකරුවන් වෙනුවෙන් ජයන්ත ධර්මදාස මහතා ආරම්භ කර ඇති ‘ගීත නිර්මාණ කේන්ද්‍රයේ’ සිනමා කලාකරුවන් වෙනුවෙන් ඇති ‘සිනෙස්ටා පදනමේ’ අධ්‍යක්ෂ මණ්ඩල සාමාජිකයකු ලෙස මම කටයුතු කරනවා.විශ්‍රාම ගිහිල්ලා මොකක්ද කරන්න බලාපොරොත්තුව. ඔබේ විශ්‍රාම දිවිය කෙසේ ගෙවෙයිද ?මට ඉදිරියේදී රාජ්‍ය සේවයෙන් නම් විශ්‍රාම ගන්න දිනයක් එනවා. නමුත් ජීවත් වන තුරුම සමාජයට සේවයක් කරන්න ලැබුණොත් වාසනාවක්. නිරෝගීව ඉන්න පුළුවන් නම් ඊටත් වඩා වාසනාවක්. මුදල් උපයන්න නොවේ.මිනිසුන් වෙනුවෙන් යම් සේවයක් ඉටු කර ආත්ම තෘප්තියක් ලබා ගැනීම වැදගත්. ඉතින් විශ්‍රාම යාමෙන් පසුවත් මම මොකක් හරි ඵලදායි දෙයක නිරත වෙයි කියල මට විශ්වාසයි.ඔබ රටේ ඉහළම අත්දැකීම් බහුල පරිපාලන සේවා නිලධාරියෙක් හැටියට සමාජයට දෙන පණිවිඩය කුමක් ද ?මම හැමදාම උදේට රාජකාරී කරන්න මේ පුටුවෙ වාඩි වුණාම හිතන්නෙ මීට කලිනුත් විවිධ අය මේ පුටුවෙ වාඩි වෙලා හිටියා. ඔවුන්ගෙන් සේවයක් වෙලා තියෙනවා. නමුත් ඔවුන්ගෙන් ඉටු වුණු සේවයට වඩා වැඩි දෙයක් මට කරන්න හැකි වේවා කියලයි මම ප්‍රාර්ථනා කරන්නේ. පසුගිය අවුරුදු 37 ක පමණ කාලය තුළ මම එය ප්‍රගුණ කළා. ඒ සඳහා කැපවීමක් තියෙන්න ඕනෑ; අධිෂ්ඨානයක් තියෙන්නට ඕනෑ. එතකොට තමයි නිර්මාණශීලීව ඵලදායීව එම කර්තව්‍ය කරන්නට හැකි වෙන්නේ.රාජ්‍ය සේවකයන් නිතරම මෙනෙහි කළ යුත්තේ තම රැකියාව වැටුපක් ලබා ගැනීම පිණිසම ලැබුණ දෙයක් නොව සමාජයට රටට සේවයක් කිරීම සඳහා තමන්ට හිමි වූ මහඟු අවස්ථාවක් ලෙසයි.ඕනෑම කෙනෙකුට තම දිවි ගමනේ විවිධ බාධා කම්කටොලු පසුබෑම් රෝග පීඩා ආදියට මුහුණ පෑමට සිදු වෙනවා. ප්‍රඥාවෙන් සහ ඉවසීමෙන් ඒවාට නොබියව මුහුණ දෙන මිනිසුන් ඒ සියල්ල ජය ගන්නවා. ලෝක ස්වභාවය එයයි.මම දෙපයට සෙරෙප්පු දෙකක්වත් නැතිව ගුරු පාරේ ඇවිදගෙන තමයි මගේ ගමේ පාසලට ගියේ. එහෙම ගිය මම අද වන විට බොහෝ දුරක් ගමන් කර තියෙනවා. රාජ්‍ය සේවාවේ යා හැකි උපරිම දුර මම ගියා කියලා මම අද නිහතමානීව සතුටු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009021</link>
    <topic>යුද්ධ කරන්න මුදල් නැතැයි කී අයකොටින්ට සල්ලි මිටි ගණන් දුන්නා</topic>
    <author>ජයසිරි මුණසිංහ, නුවන් කොඩිකාර සහ නිහාල් පී. අබේසිංහ</author>
    <content>යුද්ධයට වත් මුදල් නැතැයි කී සමහරු යුද්ධය ප්‍රමාදකොට ගිවිසුම් ගැසූ බවත්, තවත් අය යුද්ධයට මුදල් නැතැයි කියා කොටින්ට මුදල් දුන් බවත් ජනාධිපති මහින්ද රාජපක්ෂ මහතා ප්‍රකාශ කරයි.එහෙත් දැන් අපේ රටේ සංවර්ධනයට මුදල් නැතැයි කීමට කිසිවකුටවත් නොහැකි බව ජනාධිපතිවරයා අවධාරණය කෙළේය.‘දිනන්න බෑ කියූ මහා විනාශකාරී යුද්ධයත් ජයගත් අප භූමියෙන් පමණක් නිදහස් වීම ප්‍රමාණවත් නැත. අප දැන් සමෘද්ධියෙන්ද රටේ ජනතාව දිනවන්නට ඕනෑ’ බව ද ජනාධිපතිවරයා කීය. ලෝකයෙන් නැව් එනතුරු බලානොසිට අපේ රටේ ජනතාවගේ කුසගින්න නිවීමට හැකිවන සේ අප ආහාරවලින් ස්වයංපෝෂිත විය යුතුයිද රාජපක්ෂ මහතා කියා සිටියේය.බටඅත කෘෂි උද්‍යානය චමල් රාජපක්ෂ කෘෂි තාක්ෂණ හා සංචාරක උද්‍යානය ලෙස නම් කිරීමේ උත්සවයේ ප්‍රධාන ආරාධිතයා ලෙස සහභාගි වූ ජනාධිපතිවරයා ඉහත අදහස දැක් වීය.අදින් ඇරැඹෙන ජාතික ගොවි සතියට සමගාමීව මේ උත්සවය පැවැත්විණි. මෙවර ගොවි සතිය තරුණ ගොවි දිවියයි ඉසුරුබර හෙට දවසයි නැමැති තේමාව යටතේ සංවිධානය කොට තිබිණි.මේ මස 5 දා දක්වා පැවැත්වෙන ගොවි සතියේ දී කෘෂිකර්ම ක්ෂේත්‍රයේ විවිධ අංග පිළිබඳ දැනුමක් ගොවිජනතාවට ලබාදීම සඳහා ප්‍රදර්ශන හා සංස්කෘතික සංදර්ශනද සංවිධානය කර තිබිණි.යුද්ධයෙන් ජයගෙන ත්‍රස්තවාදයත් බෙදුම්වාදයත් පරාජයට පත් කොට භූමියෙන් පමණක් නිදහස් වීම ප්‍රමාණවත් නැත. රට සමෘද්ධියෙන් ද ජනතාව කුසගින්නෙන් ද නිදහස් විය යුතු බව මේ උත්සවය තවදුරටත් ඇමැතූ ජනාධිපතිවරයා කීය. බුදුන් වහන්සේත් සෘෂිවරුත් වටිනාකම දේශනා කොට ඇති ගහකොළ, සතාසීපාවට හානි වුන කිසිදු සංවර්ධන වැඩක් ආරම්භ නොකරන ලෙසද ජනාධිපතිවරයා ඉල්ලා සිටියේ ය.මේ රටේ ජනතාවට වස විස නැති ආහාර ද්‍රව්‍ය ලබාදීම කෘෂිකර්ම විෂයභාර සැමගේ වගකීමකි. ලෝක වෙළෙඳ පොළේ පොහොර බෑගයක මිල රුපියල් නවදහසටත් වඩා ඉහළ ගිය අවස්ථාවේත් රුපියල් 350 පොහොර මිටිය ලබා දුන්නෙමු. ඒ දේවල් කෙළේ ගොවි ජනතාව නඟා සිටුවීමට බවද ජනාධිපතිවරයා කීවේ ය. කතානායක චමල් රාජපක්්ෂ, කෘෂිකර්ම ඇමැති මහින්ද යාපා අබේවර්ධන, නියෝජ්‍ය ඇමැති ජගත් පුෂ්පකුමාර, කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහත්වරු ද මෙහි දී කතා කළහ.සර්ව ආගමික නායකයෝ සහ ප්‍රධාන ඇමැති ෂාන් විජයලාල් ද සිල්වා නියෝජ්‍ය ඇමැතිවරු වන මහින්ද අමරවීර, පාර්ලිමේන්තු මන්ත්‍රී නාමල් රාජපක්ෂ, පළාත් සභා ඇමති වී. කේ. ඉන්දික මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009022</link>
    <topic>ශ්‍රී ලංකා-යුනාන් සමුළුවප්‍රකාශයට පත් කෙරේ</topic>
    <author>ධනුෂ්ක ගොඩකුඹුර</author>
    <content>ශ්‍රීලංකාව සහ චීනයේ යුනාන් ප්‍රාන්තය අතර වෙළෙඳ සබඳතා වර්ධනය කිරීමේ “ශ්‍රී ලංකා යුනාන් වෙළෙඳ සහයෝගිතා සමුළුව“ ප්‍රකාශයට පත් කෙරේ.අගමැති දි. මු. ජයරත්න සහ චීනයේ යුනාන් ප්‍රාන්ත ආණ්ඩුකාර ක්වින් ගුවාන්රොන් මහත්වරුන්ගේ ප්‍රධානත්වයෙන් කොළඹ, හිල්ටන් හෝටලයේ දී ඊයේ (01) මෙම සමුළුව ප්‍රකාශයට පත්කෙරිණි.සංචාරක, අධ්‍යාපන, මැණික් හා ස්වර්ණාභරණ අංශයේ ආයෝජන ප්‍රවර්ධනය පිළිබඳ දැනුම්වත් කිරීමේ වැඩමුළුවක් ද මීට සමගාමීව පැවැත්වුණු අතර දෙපාර්ශ්වය අතර සබඳතා තර කිරීමේ ගිවිසුමකට ද මෙහිදී අස්සන් තැබිණි.ශ්‍රී ලංකාවේ නිෂ්පාදන වැඩි වශයෙන් චීනයට අපනයනය කරන්නට අවස්ථාව ලබාදීම පිළිබඳව අගමැතිවරයා මෙහිදී ස්තුතිය පළ කෙළේය.මැණික් හා ස්වර්ණාභරණ, තේ, කොහු, රබර් චීනයට අපනයනය කිරීම තුළින් ශ්‍රී ලංකාවේ වෙළෙඳ ශේෂ හිඟය අවම කර ගැනීමට ඉඩ සැලසී ඇති අතර මෙරට කම්කරු ප්‍රජාව සමඟ චීන ආයෝජකයන් පවත්වාගෙන යන අන්‍යෝන්‍ය සුහදතාව නිසා චීනය ශ්‍රී ලංකාව තුළ සිදුකරන ව්‍යාපාර කටයුතු ස්ථාවරව ඇති බවත් අගමැතිවරයා පෙන්වා දුන්නේය.දෙරට අතර සංචාරක ව්‍යාපාරය ප්‍රවර්ධනය කිරීම දෙපාර්ශ්වයටම ඉමහත් වාසිදායක බව පෙන්වා දුන් අගමැතිවරයා ශ්‍රී ලංකාවත් චීනයත් අතර යුස්ටන් ගුවන් සමාගම ඇරඹි ඍජු ගුවන් සේවාව සංචාරක ක්ෂේත්‍රයට මහත් පිටිවහලක් බවත් පැවැසීය.ශ්‍රී ලංකාව වැනි දියුණු වෙමින් පවතින රටවල ආර්ථිකය ශක්තිමත්ව පවත්වා ගැනීම අත්‍යවශ්‍ය කරුණක් බව පැවැසූ අගමැතිවරයා නවීන තාක්ෂණය දියුණු රටවලට සීමා වීම ගැටලුවක් බවත් ඒ නිසා නවීන තාක්ෂණය සෙසු රටවල් සමඟ හුවමාරු කර ගැනීමට දියුණු රටවල යුතුකම බවත් ප්‍රකාශ කෙළේය. යුනාන් ප්‍රාන්ත ආණ්ඩුකාර ක්විං ගුවාන්රොන්, ශ්‍රී ලංකාවේ චීන තානාපතිනි යෑන්ග් ක්ෂුපින්ග් මහත්ම මහත්මීහුද මෙහිදී අදහස් දැක්වූ අතර එස්. බී. දිසානායක, ගීතාංජන ගුණවර්ධන ඇමැතිවරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009023</link>
    <topic>වී වගාවත්අස්වැන්නත් ශීඝ්‍රයෙන් වැඩි වෙලා</topic>
    <author>ජයසිරි මුණසිංහ සහ නුවන් කොඩිකාර</author>
    <content>විසිපස් වසරක් තිස්සේ වැඩි වූ වේගයට වඩා වැඩි වේගයකින් පසුගිය අවුරුදු පහේදී ශ්‍රී ලංකාවේ වී නිෂ්පාදනයත්, වී අස්වැන්නත් වැඩි වී ඇතැයි වාර්තා වේ.වසර 1980 සිට 2005 දක්වා වී නිෂ්පාදනය බුසල් මිලියන 102 කි. වසර 2005 සිට 2010 දක්වා එම ප්‍රමාණය බුසල් මිලියන 155 ක් දක්වා බුසල් මිලියන 53 කින් වැඩි වී ඇත. එය වසර 2005 සිට 2010 දක්වා වී බුසල් මිලියන 200 දක්වා ඉතා කෙටි කාලයකින් වැඩි වී තිබෙන බව කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහතා ප්‍රකාශ කෙළේය. මෙහි වැඩිවීම වී බුසල් මිලියන 45 ක් බවද ඔහු කීය.එපමණක් නොව 1980 දී අක්කරයක පළදාව වී බුසල් 56 කි. එය 2005 වනවිට අවුරුදු 25 ක් තුළ බුසල් 76 දක්වා බුසල් 20 කින් වැඩි වී ඇත. වසර 2005 සිට මේ දක්වා අක්කරයක ඵලදායිතාව බුසල් 13 කින් ඉහළ ගොස් ඇතැයිද කරුණාතිලක මහතා පෙන්වා දුන්නේය. මේ අන්දමට කෘෂිකාර්මික අංශයේ විප්ලවීය වර්ධනයට හේතුව රාජ්‍ය නායකත්වය රටේ කෘෂිකර්මාන්තයට ලබාදුන් අනගි දායකත්වය බවද කරුණාතිලක මහතා අවධාරණය කෙළේය.මේ වසර මුල සිට අද දක්වා පොහොර සහනාධාරය ලෙස රුපියල් බිලියන 30 කට අධික මුදලක් රජය ලබා දී ඇතැයිද, ඒ සඳහා ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම් හිමිවී ඇතැයිද ලේකම්වරයා ස්තුතිපූර්වකව සිහිපත් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009024</link>
    <topic>රේගු දැලට හසු වූ ඉපැරැණි භාණ්ඩ කෞතුකාගාරයට</topic>
    <author>ප්‍රාර්ථනා වීරසිංහ</author>
    <content>රේගු පරීක්ෂණවල දී අත්අඩංගුවට ගත් කෞතුක භාණ්ඩ රැසක් කෞතුකාගාර දෙපාර්තමේන්තුවට බාරදීමට පියවර ගැනේ.මේ කෞතුක භාණ්ඩ නීති වීරෝධී ලෙස පිටරට ගෙන යෑමට තැත් කරන අවස්ථාවල දී රේගුව මඟින් අත්අඩංගුවට ගත් භාණ්ඩ වේ.මේ භාණ්ඩ අතර ඉතා වටිනා කඩු එකතුවක්, ඇත්දල මිට සහිත කස්තාන පිහිය, ආභරණ පෙට්ටි, දුං කොළ පෙට්ටි, දේශීය වෛද්‍ය ක්‍රමය සඳහා භාවිත කරන වටිනා උපකරණ රාශියක් වන අතර මේ භාණ්ඩ අතර ඉතා වටිනා කඩු එකතුවක්, ඇත්දල මිට සහිත කස්තාන පිහිය, ආභරණ පෙට්ටි, දුං කොළ පෙට්ටි, දේශීය වෛද්‍ය ක්‍රමය සඳහා භාවිත කරන වටිනා උපකරණ රාශියක් වන අතර ඒවා සියල්ල ප්‍රදර්ශනය කිරීමට සුදුසු ඒවා වන බව, කෞතුකාගාර දෙපාර්තමේන්තුවේ, මානව වංශ විද්‍යා - සහකාර අධ්‍යක්ෂ, සෙනරත් වික්‍රමසිංහ මහතා ඊයේ (1) පැවැසීය.මේ භාණ්ඩ තොගය, පෙරේදා (31) සවස රේගු අධ්‍යක්ෂ ජනරාල් සුධර්මා කරුණාරත්න මහත්මිය, නියෝජ්‍ය අධ්‍යක්ෂක සමන්ත ගුණසේකර මහත්වරුන්ගේ ප්‍රධානත්වයෙන් කෞතුකාගාර දෙපාර්තමේන්තුව වෙත බාර දෙන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009025</link>
    <topic>‘කඩවුණු පොරොන්දුව’ ගැනවිභාගයට රන්ජන් කැඳවයි</topic>
    <author>අසේල කුරුළුවංශ</author>
    <content>විවාහ කර ගන්නා බවට බොරු පොරොන්දු දී රුපියල් ලක්ෂ දහයක මුදලක් පාර්ලිමේන්තු මන්ත්‍රී රන්ජන් රාමනායක මහතා තමාගෙන් වංචනික ලෙස ලබාගත් බවට කටුගස්තොට ප්‍රධාන පෙළේ පාසලක ගුරුවරියක් කරන ලද පැමිණිල්ලක් විභාග කිරීම සඳහා අද (02) පෙරවරු 9.00 ට කටුගස්තොට පොලීසියේ පෙනී සිටින ලෙස රංජන් රාමනායක මහතාට දැනුම් දී ඇත.කටුගස්තොට වට්ටාරන්තැන්න ප්‍රදේශයේ පදිංචි ගුරුවරියක විසින් මේ පැමිණිල්ල පොලීසියට කැර ඇත. සිද්ධිය පිළිබඳව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත කටුගස්තොට පොලීසියේ ස්ථානාධිපති ප්‍රධාන පොලිස් පරීක්ෂක එස්. බී. දියකෙලින්නාව මහතා ඇතුළු කණ්ඩායමක් සිද්ධිය පිළිබඳ පුළුල් පරීක්ෂණ ආරම්භ කැර තිබේ.රන්ජන් රාමනායකගේ ඉල්ලීම මත තමන් අවස්ථා කීපයකදී ඔහු විසින් ලබාදුන් ගිණුමකට මුදල් බැර කළ බව ගුරුවරිය පැමිණිල්ල මගින් ප්‍රකාශ කැර ඇත. විවාහ පොරොන්දුව කඩ කිරීමෙන් පසු තමන් ලබාදුන් මුදල් ඉල්ලූ අවස්ථාවේ ඔහු තමන්ට තර්ජනය කළ බවද ඇය කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009026</link>
    <topic>පක්‍ෂයේ අභිමානයටයෝධ ශක්තියක් වුණා</topic>
    <author/>
    <content>ශ්‍රීලංකා නිදහස් පක්ෂයේ අභිමානයට යෝධ ශක්තියක් එක් කළ ලක්‍ෂ්මන් ජයකොඩි මහතා ජනතා ප්‍රශ්න හඳුනා ගැනීමට දැක් වු සංයමය, ඉවසීම නවක දේශපාලනඥයන්ට පමණක් නොව ජ්‍යෙෂ්ඨයන්ටද ආදර්ශයක් බව ජනාධිපති මහින්ද රාජපක්‍ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජික ලක්ෂ්මන් ජයකොඩි මහතාගේ අභාවය වෙනුවෙන් ශෝක පණිවිඩයක් නිකුත් කරමිනි.පක්ෂ නායකයන් ඉතා ළඟින් ඇසුරු කළ ජයකොඩි මහතා ඒ සියලු සබඳතාවලින් පක්ෂයේ ගමන් මඟ ශක්තිමත් කළ බවත් ජනාධිපතිවරයා පවසයි. නායකත්වයෙන් බැබලීමට උත්සාහ නොකර නායකත්වය රට වෙනුවෙන් බබළවන්නට ලක්ෂ්මන් ජයකොඩි මහතා කළ කැපකිරීම් එතුමා ළඟින් ඇසුරුකළ අය හොඳින් දැන සිටි බවත් කියැවෙන ජනාධිපතිවරයාගේ ශෝක ප්‍රකාශයේ වැඩිදුරටත් මෙසේද දැක්වේ.ගම්පහ දිස්ත්‍රික්කය තුළ ශශ්‍රී ලංකා නිදහස් පක්‍ෂයේ අභිමානයට යෝධ ශක්තියක් එක්කළ පක්‍ෂයේ ජ්‍යෙෂ්ඨ සාමාජිකයකු වූ ලක්‍ෂ්මන් ජයකොඩි මහතාගේ අභාවය පිළිබඳ පුවත මහත් සංවේගය දනවන්නකි. මාගේත්, ශශ්‍රී ලංකා නිදහස් පක්‍ෂයේ සමස්ත සාමාජිකයින්ගේත් පමණක් නොව මුළු මහත් ජනතාවගේම සංවේගය එතුමාගේ අභාවය වෙනුවෙන් පළවන්නේ එතුමන් රට වෙනුවෙන් කළ අපරිමිත මෙහෙවර නිසා ය.ලක්‍ෂ්මන් ජයකොඩි මහතා ක්‍රියාකාරී දේශපාලනයට පිවිසියේ පනහ දශකයේ දීය. සිරිමාවෝ බණ්ඩාරනායක මැතිනියගේ මඟ පෙන්වීම ඔහුගේ දේශපාලන ගමන් මඟ වර්ණවත් කළේ ය.1960 වර්ෂයේ සිට අඛණ්ඩව වසර ගණනාවක් දිවුලපිටිය ආසනයේ මහජන මන්තශ්‍රීවරයා වීමේ භාග්‍යය ලක්‍ෂ්මන් ජයකොඩි මහතාට හිමි විය. ආසනයේ ජනතාවගේ පමණක් නොව දිස්ත්‍රික්කයේම ජනතාවගේ ඕනෑ එපාකම් පිළිබඳව ලක්‍ෂ්මන් ජයකොඩි මහතා දිවා රාත්‍රී නොබලා වෙහෙසී කටයුතු කෙළේ ය.ලොව ප්‍රථම අගමැතිනිය වූ සිරිමාවෝ බණ්ඩාරනායක මැතිනියගේ පාර්ලිමේන්තු කටයුතු පිළිබඳ ලේකම්වරයා ලෙස ද ලක්‍ෂ්මන් ජයකොඩි මහතා ඉටු කළේ භාරදූර වගකීමකි. 1972 සමගි පෙරමුණු ආණ්ඩුවේ ආරක්ෂක හා විදේශ කටයුතු පිළිබඳ නියෝජ්‍ය ඇමැති ධූූරය හිමිවූයේ ද ලක්‍ෂ්මන් ජයකොඩි මහතාට ය.ආරක්‍ෂාව සම්බන්ධව රට දැවැන්ත අභියෝගයකට මුහුණ දී සිටියත් නියෝජ්‍ය ආරක්ෂක ඇමැතිවරයා ලෙස ලක්‍ෂ්මන් ජයකොඩි මහතා ඒ සියලු අභියෝගවලට මුහුණ දී සිය වගකීම රට වෙනුවෙන් ඉටු කිරීමට එදා පසුබට වූයේ නැත.බුද්ධ ශාසන හා ආගමික කටයුතු පිළිබඳ ඇමැතිවරයා ලෙස එතුමාගේ පරිණත දේශපාලන ජීවිතයේ වටිනා මෙහෙවරක් රටටත්, ශාසනයටත් ඉටු කිරීමේ අවස්ථාව 1994 ආණ්ඩු සමයේ දී එතුමාට හිමි විය.එසේම ටවර් හෝල්් රඟහල පදනම සවිමත් කොට හෙළ සංස්කෘතියේ තෝතැන්නක් බවට පත්කිරීමට සංස්කෘතික ඇමැතිවරයා ලෙස එතුමාගෙන් ඉටු වූ සේවය කලාකරුවනට අමතක නොවේ.ලක්‍ෂ්මන් ජයකොඩි මහතාගේ සමාජ මෙහෙවර සේම ඒ සඳහා ඉවහල් වූ පුද්ගලික අගනාකම් ද මම බොහෝ සෙයින් ගරු කළෙමි.ජනතා ප්‍රශ්න හඳුනා ගැනීමට වූ සංයමය සේම එතුමා තුළ වූ ඉවසීම නවක දේශපාලඥයන්ට පමණක් නොව සමහර ජ්‍යෙෂ්ඨයන්ට ද ආදර්ශයක් වන බව පැවසිය යුතුම ය.පක්‍ෂයේ නායකයන් ඉතා ළඟින් ඇසුරු කළ ලක්‍ෂ්මන් ජයකොඩි මහතා ඒ සියලු සබඳතාවලින් ශක්තිමත් කෙළේ පක්‍ෂයේ ගමන් මඟයි. ඔහු නායකත්වයෙන් බැබළීමට උත්සාහ නොකර නායකත්වය රට වෙනුවෙන් බබළවන්නට කළ කැපකිරීම් ළඟින් ඇසුරු කළ අප හොඳින් දැක තිබේ.ත්‍රස්තවාදය පරාජය කිරීමේ දැවැන්ත මෙහෙවරටත් රටේ සිවු කොන ආරම්භ කළ සංවර්ධනයටත් මාගේ උපදේශකවරයකු ලෙස අවසන් මොහොත තෙක්ම එතුමාගෙන් ලැබුණු සේවය කෘතඥ පූර්වකව සිහිපත් කරමි.එතුමාගේ සමුගැනීම අපට දරාගත නොහැකි පාඩුවක් වුවත් පළාත් සභා මන්ත්‍රී චන්දන ජයකොඩි පුතණුවන් පියාගේ මඟ යමින් ඒ අඩුව පිරවීමට ගන්නා උත්සාහය අපගේ සැනසීමට හේතු වේ.ලක්‍ෂ්මන් ජයකොඩි මහතාගේ වියෝවෙන් ශෝකයට පත් දයාබර බිරිය පමිතා ජයකොඩි මහත්මියටත් පළාත් සභා මන්තී‍්‍ර චන්දන ජයකොඩි පුතුටත් අරුන්දතී සීදේවි ජයකොඩි දියණියටත් පවුලේ සියලු නෑ හිතමිත්‍රාදීන්ටත් මාගේ සහ අප රජයේ බලවත් කනගාටුව මෙයින් ප්‍රකාශ කරමි.අභාවප්‍රාප්ත ලක්‍ෂ්මන් ජයකොඩි මහතාට නිවන් සැප ලැබේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009027</link>
    <topic>සෑම පාසලකම ඩෙංගු මඬින වැඩ සටහන්</topic>
    <author>චමීර ඇල්ලදෙණිය</author>
    <content>ලංකාවේ තිබෙන සියලුම පාසල්වල ඩෙංගු මර්දන වැඩපිළිවෙළක් ‘කාල්ටන් සුව උදාන’ වැඩසටහන යටතේ ආරම්භ කිරීමට පියවරගෙන තිබේ.එහි මුල් ම අදියර කොළඹ සිරිමාවෝ බණ්ඩාරනායක බාලිකා විදුහලේ දී ඊයේ (01) ජනාධිපති ආර්යා ශිරන්ති රාජපක්ෂ මැතිනිය ගේ් ප්‍රධානත්වයෙන් ආරම්භ කෙරිණි.කොළඹ දිස්ත්‍රික්කයෙන් ආරම්භ කෙරුණු මේ වැඩපිළිවෙළ දීපව්‍යාප්තව පාසල්වල හා ඒ අවට ප්‍රදේශවල ක්‍රියාත්මක කිරීමට බලාපොරොත්තු වේ. අධ්‍යාපන අමාත්‍යාංශය, සෞඛ්‍ය අමාත්‍යාංශ සහ ආරක්ෂක අමාත්‍යාංශය එක්ව මේ වැඩසටහන ක්‍රියාත්මක කෙරේ.කොළඹ දිස්ත්‍රික්කය තුළ පාසල් හයක මේ වැඩපිළිවෙළ ක්‍රියාත්මක කෙරේ. ඉසිපතන විදුහල බොරැල්ල සීවලී විදුහල, බොරැල්ල සංඝමිත්තා විදුහල, මෝදර ආනන්ද විදුහල, කාල්ටන් පෙර පාසල්වල මීට සමගාමීව ඩෙංගු මර්දන වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009028</link>
    <topic>සිසුන්ගෙන් මුදල් ගරනඋපාධි කඩවලට වැඩ වරදී</topic>
    <author>සමන්මලී පි‍්‍රයශාන්ති</author>
    <content>මෙරට ක්‍රියාත්මක ඇතැම් පෞද්ගලික අධ්‍යාපන ආයතන විවිධ පාඨමාලා සඳහා යැයි පවසමින් සිසුන් ගෙන් ලක්ෂ ගණන් මුදල් වංචා කර ඇති බවට තොරතුරු ලැබී තිබේ.මේ පිළිබඳ සොයා බලා එවැනි වංචනික ආයතන වසා දැමීමට පියවර ගන්නා බව උසස් අධ්‍යාපන ඇමැති එස්. බී. දිසානායක මහතා පවසයි.විවිධ උපාධි ලබා දෙන පෞද්ගලික අධ්‍යාපන ආයතන 78ක් මෙරට ලියාපදිංචි වී ඇති අතර ඉන් 58ක් මේ වන විට ක්‍රියාත්මක වන බව ඒ මහතා පවසයි. මේ සියලු ආයතන කිසියම් නියාමනයකට යටත් කිරීමේ වැඩපිළිවෙළක් ඇරඹීමට ද පාඨමාලාවල තත්ත්වය හා පිරිනමන උපාධියේ තත්ත්වය පිළිබඳව ද මේ වැඩපිළිවෙළ යටතේ නියාමනය කිරීමට බලාපොරොත්තු වේ. ඒ අනුව නිසියාකාරව හා ප්‍රමිතියෙන් යුතුව පවත්වා ගෙන යන උපාධි ආයතනවලට උසස් අධ්‍යාපන අමාත්‍යාංශයේ සහාය ලබාදීමට අදහස් කර ඇති අතර, ප්‍රමිතියෙන් තොරව වංචනිකව පවත්වා ගෙන යන උපාධි ආයතන වසා දැමීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n1009029</link>
    <topic>අපේක්ෂකයන්ගේප්‍රතිඵල අත්හිටුවයි</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ විභාගයේ දී විවිධ වංචනික ක්‍රියා සඳහා චෝදනා ලැබූ අපේක්ෂකයන් සියලුදෙනාගේම ප්‍රතිඵල අත්හිටුවන බව විභාග කොමසාරිස් ජනරාල් අනුර එදිරිසිංහ මහතා කියයි.එක් එක් අපේක්ෂකයාට විරුද්ධව තිබෙන චෝදනා පරීක්ෂා කිරීමෙන් පසු දඬුවම් නියම කරන බවත් ඒ අනුව ඔවුන්ගේ ප්‍රතිඵල නිකුත් කරන බවත් ඒ මහතා ‘දිනමිණ’ට කීවේය.කොපි කිරීම, සටහන් ළඟ තබා ගැනීම, වෙනත් අයගේ උදව් ලබා ගැනීම යනාදි චෝදනා ලැබූවන් ගැන අවසන් වාර්තා විභාගය අවසන් වීමෙන් සතියකට පමණ පසු දෙපාර්තමේන්තුවට ලැබෙනු ඇති බවත් ඉනික්බිති පරීක්ෂණ කටයුතු ආරම්භ කැරෙන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n10090210</link>
    <topic>විශ්‍රාම ගිය නාවික හමුදා නිලධාරියාගේහොර කච්චේරිය වටලයි</topic>
    <author>විජයානි එදිරිසිංහ</author>
    <content>දෙමටගොඩ ප්‍රදේශයේ හොර රහසේ පවත්වාගෙන ගිය ව්‍යාජ කච්චේරියක් කොළඹ අපරාධ කොට්ඨාසය මගින් සොයාගෙන තිබේ.එම කච්චේරිය පවත්වාගෙන ගිය ප්‍රධාන සැකකරු අත්අඩංගුවට ගත් පොලිසිය කච්චේරියේ තිබූ ව්‍යාජ ලිපි ලේඛන රැසක්ද සොයාගෙන තිබේ.රජයේ විවිධ ආයතන දෙපාර්තමේන්තු ඇතුළු බොහෝ ස්ථානවල ප්‍රධානීන්ගේ නිල මුද්‍රාවලට සමාන මුද්‍රා, ව්‍යාජ උප්පැන්න, විවාහ, මරණ, සහතික, ව්‍යාජ හැඳුනුම්පත්, රියදුරු බලපත් ඇතුළු විවිධ ලිපිලේඛන රැසක් ද මෙහි තිබී සොයාගෙන තිබේ.නාවික හමුදාවෙන් විශ්‍රාම ගිය පුද්ගලයෙක් එම ව්‍යාජ කච්චේරිය පවත්වාගෙන ගොස් තිබේ. කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාට ලැබුණ තොරතුරක් මත පොලිස් අධිකාරි කේ. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ අධීක්ෂණය මත පොලිස් පරීක්ෂක රංගනාදන් පොලිස් කොස්තාපල්වරුන් වන 38071 පෙරේරා, 77114 ජයතිලක සහ 76779 බණ්ඩාර ඇතුලු කණ්ඩායමක් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n10090211</link>
    <topic>ගනේමුල්ලේ ව්‍යාපාරිකයකුගෙන්කප්පම් ගන්න හැදූ කල්ලිය දැලේ</topic>
    <author>විජයානී එදිරිසිංහ</author>
    <content>වැලිකඩ බන්ධනාගාරය තුළ සිට කප්පම් ගැනීම් මෙහෙය වූ කල්ලියක් කොළඹ අපරාධ කොට්ඨාසය මඟින් අත්අඩංගුවට ගෙන තිබේ.ගනේමුල්ල ප්‍රදේශයේ ව්‍යාපාරිකයකුගෙන් රුපියල් ලක්ෂ 20ක් ඉල්ලා පසුව එය ලක්ෂය දක්වා අඩුකර මුදල් ලබා ගන්නා අවස්ථාවේම කල්ලියේ දෙදෙනෙක් කොටුකර ගැනීමට හැකි වී ඇත. මොවුන් ගනේමුල්ලේ කුලතුංග නමැති පාතාල නායකයාගේ කල්ලියේ සාමාජිකයන් බව හඳුනාගෙන ඇත. එම කල්ලියේ සගයෙක් වැලිකඩ බන්ධනාගාරයේ සිට දුරකතන ඇමතුම් මඟින් කප්පම් සැලැසුම ක්‍රියාත්මක කරවන බව හෙළි වී තිබේ.ගනේමුල්ලේ ව්‍යාපාරිකයකු තම වෙළෙඳ ආයතනයක් බදු දීමට පුවත්පත් දැන්වීමක් පළ කර ඇත. එහි සඳහන් වූ මොහුගේ දුරකතන අංකයට කතා කළ පාතාල කල්ලිය රුපියල් ලක්ෂ 20ක් ඉල්ලා තිබේ. පසුව එය ක්‍රමයෙන් රුපියල් ලක්ෂ පහ දක්වා අඩුකර ඇති අතර ඉන් එක් ලක්ෂයක් 30 වැනිදා දහවල් ගනේමුල්ලේ දුරකතන ඇමතුම්හලක තැබීමට පොරොන්දු වී ඇත.අදාල ස්ථානය පිළිබඳව ඇස ගසාගෙන සිටි කොළඹ අපරාධ කොට්ඨාසයේ නිලධාරින් කප්පම් කල්ලියේ දෙදෙනෙක් ත්‍රීරෝද රථයකින් පැමිණ මුදල් පසුම්බිය රැගෙන යනවාත් සමඟම අත්අඩංගුවට ගෙන තිබේ.එම කල්ලියේ තවත් කීපදෙනකු අත්අඩංගුවට ගැනීමටත්, වැලිකඩ බන්ධනාගාරයේ සිට දුරකතන පණිවුඩ මෙහෙය වූ කල්ලි සාමාජිකයාගෙන් ප්‍රශ්න කිරීමටත් පරීක්ෂණ අංශ කටයුතු කරගෙන යයි. අත්අඩංගුවට ගත් සැකකරුවන් රිමාන්ඩ් බාරයට පත් කර තිබේ.නියෝජ්‍ය පොලිස්පති අනුර සේනානායක මහතාගේ උපදෙස් මත කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී කේ. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක විජේසිංහ, උප පොලිස් පරීක්ෂක එරන්ද තිබ්බටුවාව ඇතුලු පිරිසක් පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=n10090212</link>
    <topic>සාංක්‍රමණිකයෝ 36කගෙන් ප්‍රශ්න කෙරෙති</topic>
    <author>මහින්ද අලුත්ගෙදර</author>
    <content>සන් සී නෞකාවෙන් කැනඩාවට සාංක්‍රමණය වූ ශ්‍රී ලාංකික ද්‍රවිඩ සාංක්‍රමණිකයන්ගෙන් 36 දෙනකු වෙනමම රඳවා ගෙන වැඩි දුර ප්‍රශ්න කැරගෙන යන බව වාර්තා වෙයි.එල්.ටී.ටී.ඊ. සංවිධානයට සහාය දුන් බවට සැක පහළ වීමත් සමඟ වැඩි දුර පරීක්ෂණ ක්‍රියාත්මක කිරීම සඳහා ඔවුන් මෙලෙස වෙනමම ස්ථානයක රඳවා තැබීමට බ්‍රිටිෂ් කොළොම්බියා ආරක්ෂක අංශ පියවර ගෙන තිබෙන බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් ‘ දිනමිණ ‘ ට ප්‍රකාශ කළා ය.බ්‍රිටිෂ් කොළොම්බියාවේ ෆෙ‍්‍ර්ෂර් ප්‍රාදේශීය මධ්‍යස්ථානයේ මේ පිරිස රඳවා සිටින අතර නෞකාවේ කපිතාන් කමල් රාජ් කන්දසාමි හා සහකාර කපිතාන් විනෝද් යන අය සමඟ නැවියන් 24 දෙනකුද මේ අය අතර වන බව තානාපති ආරංචි මාර්ග සඳහන් කරයි.තායිලන්තයේ සිට බ්‍රිටිෂ් කොළොම්බියාව වෙත මේ පිරිස පැමිණ තිබෙන්නේ දින 90ක කාලයක් නෞකාවේ ගමන් කිරීමෙන් අනතුරුව බවට පරීක්ෂණ වලදී අනාවරණය කැරගෙන ඇති අතර වෙනමම රඳවා සිටින පුද්ගලයන්ගෙන් පුළුල්ව ප්‍රශ්න කරන බවට කැනේඩියානු ආරක්ෂක අංශ පවසා ඇතැයි වාර්තා වේ.තවද මේ සන් සී නෞකාව උතුරු කොරියාවේ සිට ශ්‍රී ලංකාවට අවි ආයුධ හා පුපුරන ද්‍රව්‍ය නීති විරෝධී ලෙස රැගෙන ඒමට යොදාගෙන තිබෙන බවද අනාවරණය කැර ගෙන ඇතැයි ද තානාපති ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009021</link>
    <topic>බේරුවලකරඳගොඩ වෙල්යායේඅක්කර සිය ගණනක් පුරන්වෙලා</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල කරඳගොඩ වෙල්යායේ අක්කර සිය ගණනක් පුරන්ව ඇත. වැසි ජලය බැස යාම සඳහා තිබූ ඇළ මාර්ග වල්බිහිවීම මෙම තත්ත්වය උද්ගත වීමට හේතු වී ඇත.ගොවි සංවිධාන හා මහජන නියෝජිතයන් බලධාරීන්ගෙන් කරන ලද ඉල්ලීමකට අනුව කරඳගොඩ ගොන්තොටුයාය හා තලාතුමුල්ල යාය හරහා ගලා බස්නා ගොන්තොටුව ඇළ මාර්ගය පිළිසකර කිරීම කරන ලදී. “අපි වවමු - රට නඟමු” වැඩසටහන යටතේ පුරන් කුඹුරු අස්වැද්දීමේ අරමුණින් මෙම ව්‍යාපෘතිය ක්‍රියාවට නැංවුවද එහි සම්පූර්ණ ප්‍රතිඵල ගොවි ජනතාවට ලැබී නැත.ඇළ මාර්ගය වැටී ඇති පහත් බිම්වල නිවාස ඉදිකිරීම හා ගොඩකිරීම් සිදුව ඇති නිසාත්, ඇළ මාර්ගයේ බොහෝ ස්ථාන වල්බිහිව ඇති නිසාත් වැසි ජලය බැසයාම ක්‍රමවත්ව සිදු නොවේ.මේ නිසා ප්‍රධාන යායේ ස්ථාන කිහිපයක වගුරු බිම් බිහිව තිබේ. ප්‍රධාන ඇළ මාර්ගය අවට අක්කර කිහිපයක ගොවිතැන් කිරීම ආරම්භ වුවද යායේ බොහෝ ප්‍රදේශ තවමත් පවතින්නේ වල් බිහිවය. ප්‍රධාන ඇළ මාර්ගයට සම්බන්ධ වන සෙසු දෙපාවල්ද වල් බිහිවීම මීට හේතු වී තිබේ.වගාකළ හැකි බිම් ප්‍රමාණයන් ද මේ දක්වා විවිධ හේතුන් මත වගා නොකර ඇතැයි ද ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009022</link>
    <topic>ලොකුදුවට සල්ලි නොදෙන්නැයිපොඩි දුවගෙන් අම්මාට බැනුම්</topic>
    <author>දොම්පේ සමූහ ජී. කේ. කරුණාරත්න</author>
    <content>විශාම වැටුප ලබාගැනීමට කනිටු දියණිය සමඟ පූගොඩ මහජන බැංකුවට ආ විශ්‍රාමික ගුරු මවක් විශ්‍රාම වැටුප රැගෙන බැංකුවෙන් පිට වූවාය.කනිටු දියණිය සමඟ පාර මාරු වූ ඇය, සිල්ලර වෙළෙඳසලක් ඉදිරිපිට නැවතුන අතර, දියණිය එයට ඇතුළු වූවාය.වෙනත් නිවසක පදිංචිව සිටින දෙටු දියණිය ද තේ කඩ කීපයකට කඩ කෑම දමා පා ගමනින් නිවස වෙත යමින් සිටිය දී ගුරු මව හමුවූවාය. ගුරු මාතාව ලොකු දුවගේ තොරතුරු අසමින් ඇයටත් විශ්‍රාම වැටුපින් කොටසක් දීමට මුදල් පසුම්බිය ඇරියාය. එය දුටු කනිටු දියණිය වෙළෙඳසලින් වහා පැමිණ “අක්කට මුදල් දෙන්න එපා” යයි කියා සිටියාය.ඇයි පොඩි දුවේ! මේ මගේ ලොකු දුවනේ, දුප්පත් එයාටත් විශ්‍රාම වැටුපෙන් කොටසක් දුන්ණාම හොඳයි නේ’ ගුරු මව කීවාය.මෙයින් දැඩි ලෙස කිපුණු පොඩිදුව එහෙනම් අම්මේ... අම්මාගේ ඔක්කොම විශ්‍රාම වැටුප අක්කට දීලා අක්කාගේ ගෙදර යන්න... එහි නවතින්න, මායි මහත්තයයි මහ ගෙදර ඉන්නම් කී විට... ගුරු මව කීවේ, වත්ත හා ගෙදර තමාගේ නමට තිබෙන බවත් ඒක දාලා කොහේවත් නොයන බවත් ය.පොඩි දුවේ උඹට කොච්චර දුන්නත් මදි... උඹ පුදුම ජාතියේ ගෑනියක් ගුරු මාතාව, කඳුළු සලමින් කියන්නට වූවාය.මේ සංවේදී මොහොතේ ලොකු දුවගේ දෙනෙතින් ද කඳුළු ගලා හැලෙන්න වූවාය.ඇය, හඬමින්ම... අම්මා අමතමින් අම්මේ... පුංචි කාලේ අම්මා, තාත්ත දෙන්නම, මටයි නංගිටයි පාට දෙකකින් සෙල්ලම් බඩු ගේනවා. මට ගේන සෙල්ලම් බඩුත් නංගී ගන්නවා, මට කුඩා කාළෙත් මවු පියන්ගෙන් මොකවත් ගන්න දෙන්නේ නෑ. ඒ තරමටම එයා ලෝබයි, දැනුත් ඒ වගේමයි.දැනට ජීවතුන් අතර නැති තාත්තගෙයි... අම්මගෙයි සියලු දේත් එයාටයි, අම්මාගේ විශ්‍රාම වැටුපෙන් සතයක් වත් මට එපා, මායි... මගෙ මහත්තයයි... සුළුවෙන් හරි හම්බකරගෙන, සාධාරණව ජීවත් වෙනවා. අඬන්න එපා අම්මේ, නංගිත් එක්ක හොඳින් ඉන්න කියමින් මවට වැඳ ඇය යන්නට ගියාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009023</link>
    <topic>කොරියා ජන රජයෙන් අගලවත්තටආපදා කළමනාකරණ මධ්‍යස්ථානයක්</topic>
    <author>මතුගම සංචාරක ඡායාරූප මතුගම සංචාරක</author>
    <content>අගලවත්ත නගරයට මෙතෙක් පැවැති අඩුපාඩුවක් සපුරා ලමින් අංග සම්පූර්ණ ශ්‍රවණාගාරයක් සහිත ආපදා කළමනාකරණ මධ්‍යස්ථානයක් ඉදි කරන ලදී. මේ ගොඩනැගිලි සංකීර්ණය ලැබී ඇත්තේ කොරියානු ජනරජයේ ප්‍රදානයක් ලෙසයි. රුපියල් කෝටි නවයක් මේ සඳහා වැය කර ඇත.මේ ගොඩනැගිලි සංකීර්ණය ඉදි කෙළේ ආපදා කළමනාකරණ අමාත්‍යාංශය විසිනි.අගලවත්ත ප්‍රාදේශීය සභාවේ උප සභාපති ඩී. ඩී. දර්ශන මහතා මේ ශ්‍රවණාගාරයේ අවශ්‍යතාව පිළිබඳව කරුණු සමරසිංහ මහතාගේ අවධානයට යොමු කළේය.ශ්‍රවණාගාරයට අවශ්‍ය සියලුම පහසුකම් එහි සකස් කොට ඇත.ගොඩනැගිලි සංකීර්ණය ජනතා අයිතියට පැවරීම සිදු කළේ ආපදා කළමනාකරණ ඇමැති ඒ. එච්. එම්. ෆවුසි හා වැවිලි කර්මාන්ත ඇමැති මහින්ද සමරසිංහ මහත්වරුන් අතින්ය. ශ්‍රී ලංකා කොරියානු තානාපති ආචාර්ය චෝයි කී චුල් මහතාද මේ අවස්ථාවට සහභාගී වුවේය.බස්නාහිර පළාත් සභා මන්ත්‍රී පියල් නිශාන්ත අගලවත්ත ප්‍රාදේශීය සභාවේ සභාපති චාමින්ද රණවන, උප සභාපති ඩී. ඩී.දර්ශන වලල්ලාවිට ප්‍රාදේශීය සභාපති උදේනි අතුකෝරල මහත්වරුද ඊට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009024</link>
    <topic>කලාකරුවන්ගේ සහභාගිත්වයෙන්මොරටුවේ ඩෙංගු මර්දනය ඇරැඹේ</topic>
    <author>රාවතාවත්ත සමූහ රෝහන ද සිල්වා</author>
    <content>මොරටුව බෞද්ධ මන්දිර ශාලාවේදී ප්‍රවීණ කලාකරුවන්ගේ සහභාගිත්වයෙන් පසුගියදා ඩෙංගු මර්දන වැඩසටහනක් පැවැත්විණි. රජයේ ඩෙංගු මර්දන ජාතික ව්‍යාපෘතියට සමගාමීව සිනෙස්ටාර් පදනම ඔස්කා පදනම නවලෝක රෝහල, ස්වාධීන රූපවාහිනිය සහ ලක්හඬ ගුවන් විදුලි නාලිකාව අනුග්‍රහයෙන් පැවැති මේ වැඩසටහනට මොරටුව මහ නගර සභාව මොරටුව ප්‍රාදේශීය ලේකම් කාර්යාලය, මොරටුව සෞඛ්‍යය වෛද්‍ය නිලධාරි කාර්යාලය හා මොරටුව පොලිසිය සහභාගී වූහ.එම අවස්ථාවට සහභාගී වූ තැපැල් හා විදුලි සංදේශ ඇමැති ජීවන් කුමාරතුංග මහතා මෙසේ කීය.ජාතිය ආපදාවකට ලක්වූ හැම අවස්ථාවේදීම සිනේස්ටාර් පදනම විශාල වගකීම් සම්භාරයක් ඉටුකර තිබෙනවා. සුනාමියේදී මෙන්ම ගංවතුර උපද්‍රවයන් ඇතිවූ කාලවලදී අපේ කලාකරුවන් ඔවුන්ගේ වගකීම උපරිම අයුරින් ඉටුකළා.අද මොරටුවටත් ඔවුන් පැමිණ සිටින්නේ මේ දරුණු උපද්‍රවයෙන් ජනතාව බේරාගැනීමේ සටනට දායක වීමටයි.පාර්ලිමේන්තු මන්ත්‍රීනි මාලනි ෆොන්සේකා මහත්මියඅපේ ගෙදර තිබෙන සතුට අරන් යන්නට මේ සතුරාට ඉඩදිය යුතු නැහැ. අපේ දරුවන්ව ආරක්‍ෂා කර ගැනීම අපේ යුතුකමයි. අපි අවුරුදු 30 ක් එක සතුරෙක් හා සටන් කළා. මේ සතුරා ඊට වඩා භයානකයි. එනිසා අප සියලුදෙනාම එක්වී මේ සත්කාර්ය සාර්ථක කරගැනීමට ක්‍රියාකරමු.රංගන ශිල්පී ටෙනිසන් කුරේ, මොරටුව නගරාධිපති සමන් ලාල් ප්‍රනාන්දු මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009025</link>
    <topic>වසර හැත්තෑ හතක්දහම් දැනුම බෙදනආදර්ශමත් ගුරු පියා</topic>
    <author>කොළොන්නාව සමූහ –ඒ. සුමනසේන</author>
    <content>සිය ජීවන ගමන් මගේ අනූ හතර වැනි විය සපුරමින් සිටින කොළොන්නාව විහාර මාවතේ “පුබුදු” නිවසේ පදිංචි පී. එල්. පෙරේරා මහතා වසර 77 ක් පුරාවට දහම් පාසල් අධ්‍යාපන ගුරු සේවයේ නිරත වී ඇති ආදර්ශමත් ගුරු පියෙකි.1934 වසරේ සිට 1954 වසර දක්වා වැල්ලම්පිටිය කලවිටිගොඩැල්ල දහම් පාසලේ ප්‍රධානාචාර්යවරයා හා එහි අභිධර්මය පිළිබඳ ආචාර්යවරයා වශයෙන් කටයුතු කර ඇති මොහු ඉන්පසුව වැල්ලම්පිටිය ශ්‍රී සද්ධානන්ද දහම් පාසලේද විදුහල්පති ලෙස කටයුතු කර ඇති අතර 2005 වසරේදී කොළොන්නාව තරුණ බෞද්ධ සංගමය විසින් ආරම්භ කරන ලද “තිසරණ ඉංග්‍රීසි දහම් පාසලේද වසර 47 ක් පුරා විදුහල්පතිධූරය හොබවා ඇත.දැනටත් දහම් පාසල් ගණනාවක අභිධර්මය ඉගැන්වීම පිළිබඳ ආගන්තුක ආචාර්යවරයකු වශයෙන් ක්‍රියාකරන පෙරේරා මහතා කොළොන්නාව තරුණ බෞද්ධ සංගමයේ හිටපු සභාපති, කොළොන්නාව ශාසනාරක්ෂක බල මණ්ඩලයේ (හිටපු) නියෝජ්‍ය ලේඛකාධිකාරී ශාසනාරක්ෂක අනුමණ්ඩලයේ හිටපු ලේකම් ආදී තනතුරුද දැරූ අයෙකි.දහම් පාසල් අධ්‍යාපනයට, බුද්ධ ශාසනය හා සමාජයට පෙරේරා මහතාගෙන් සිදුවූ සේවාවට උපහාර වශයෙන් සාම විනිසුරු “චතුර අභිධර්මාචාර්ය” ධර්ම ප්‍රසාද දේශාභිමානි ලංකා පූත්‍ර ගෞරව නාමයන්ද හිමිව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=r1009026</link>
    <topic>කළුතර ආනන්ද බෝධියවන්දනාමාන කීරීමට ඉඩ</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>කළුතර බෝ්ධි පරිශ්‍රයේ පිහිටි පහත මළුවේ හා උඩ මළුවේ පිහිටි බෝධීන් වහන්සේලාට ජනතාව නිබඳවම වැඳුම් පිදුම් කරති. ඒ අතර පහත මළුවේ කළුතර නගරය පැත්තට මුහුණ ලා රෝපණය කර ඇති ආනන්ද බෝධීන් වහන්සේට ද හිමි වන්නේ සුවිශේෂ වූ ස්ථානයකි.ආනන්ද බෝධි අංකුරය 1960 දශකයේ දඹදිව ජේතවනාරාමයේ ආනන්ද බෝධීන් වහන්සේගෙන් මෙරටට වැඩම කර ඇත්තේ දිවංගත ශ්‍රීමත් සිරිල් ද සොයිසා මැතිතුමා විසිනි.ආනන්ද බෝධීන් වහන්සේටත් බෞද්ධ බැතිමතුන්ට වන්දනාමාන කිරීමේ අවස්ථාව ලබාදීම සඳහා බෝධිභාරකාර මණ්ඩලය පියවර ගෙන තිබේ.ආනන්ද බෝධීන් වහන්සේ වටා බෝධිඝරයක් ඉදි කෙරේ. ඒ සඳහා රුපියල් කෝටි දෙකහමාරක මුදලක් වැයවෙතැයි බෝධි භාරකාර මණ්ඩලයේ සාමාන්‍යාධිකාරී ඩී. ඩී. එස්. බණ්ඩාරනායක මහතා ‘දිනමිණ’ ට කීය.ලංකාවේ ඇති එකම බෝධිඝරය ලෙස සැලකෙන ගල්ගමුව නිල්ලන්ගමුව විහාරස්ථානයේ බෝධිඝරයේ අනුරුවක් ලෙස මෙය ඉදි කෙරෙනු ඇත.බෝධිඝරයේ තැන්පත් කෙරෙන දර්ශනීය බුද්ධ ප්‍රතිමා වහන්සේ තායිලන්තයෙන් වැඩම කිරීමට කටයුතු යොදා තිබේ.කළුතර බෝධි භාරකාර මණ්ඩලයේ සභාපති අජිත් ද සොයිසා මහතාගේ මඟ පෙන්වීම මත එහි සාමාජික හෂාන් ද සොයිසා මහතාගේ අධීක්ෂණය මත මේ ඉදිකිරීම් සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009021</link>
    <topic>මහවැලි දරු දැරියන්ගේ ක්‍රීඩා මංගල්‍යය11 දා ගිරාඳුරුකෝට්ටේදී මහ ඉහළින් ඇරැඹේ</topic>
    <author>ප්‍රින්ස් ගුණසේකර</author>
    <content>මහවැලි කළාපවල ගොවි දරු දැරියන්ගේ ක්‍රීඩා කුසලතා කරලියට ගෙන එන 24 වැනි මහවැලි ක්‍රීඩා උළෙල මේ මස 11 හා 12 දිනවලදී ගිරාඳුරුකෝට්ටේ ජාතික ක්‍රීඩාංගණයේදී පැවැත්වේ.මහවැලි ‘සී’ කළාපයට අයත් ගිරාඳුරුකෝට්ටේ ජාතික ක්‍රීඩාංගණයට මහවැලි කළාප 9ක ක්‍රීඩක ක්‍රීඩිකාවෝ 1800ක් පමණ පැමිණීමට නියමිතය.මේ ක්‍රීඩා උළෙල පිළිබඳ ප්‍රවෘත්ති සාකච්ඡාවක් වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා හා නියෝජ්‍ය ඇමැති එස්. එම්. චන්ද්‍රසේන යන මහත්වරුන්ගේ ප්‍රධානත්වයෙන් ඊයේ මහවැලි කේන්ද්‍රයේදී පැවැත්විණි. එහිදී අදහස් දැක්වූ ඇමැති නිමල් සිරිපාල ද සිල්වා මහතා පැවැසුවේ 1986 දී දිවංගත හිටපු ඇමැති ගාමිණී දිසානායක මහතා ආරම්භ කළ මහවැලි ක්‍රීඩා උළෙල අඛණ්ඩව ඉදිරියට ගෙන යෑමට කටයුතු කර ඇති බවයි.“මහවැලි ක්‍රීඩා සංකල්පය නිර්මාණය කළ දේශපාලකයාගේ පසුබිම හා දේශපාලන පක්ෂය කුමක් වුවත් ඒ ගැන නොසිතා වැඩපිළිවෙළ ඉදිරියට ගෙන යෑම යුතුකමක්.” නව වාර්තා බිහිවීම, ක්‍රීඩක ක්‍රීඩිකාවන් බිහිකිරීමට වඩා මහවැලි ගොවි පවුල් අතර අන්‍යෝන්‍ය අවබෝධය හා සහයෝගීතාව නංවාලීමේ මේ ක්‍රීඩා උළෙලේ ගැඹුරු අර්ථය බව ඇමැතිවරයා පැවැසීය.“මේක මහවැලි පවුලේ හමුවීමක්. ජයග්‍රහණයේදී ඇතිවන අභිමානය මෙන්ම පරාජය විඳදරාගැනීමේ හැකියාවත් මේ ක්‍රීඩා උළෙලින් මහවැලි දරු දැරියන්ට ලැබෙනවා. රජයේ මුදල් වැය නොකොට අනුග්‍රාහකයන්ගේ උපකාර මත මහවැලි ක්‍රීඩා උළෙල පැවැත්වීමට අවශ්‍ය කටයුතු සංවිධානය කර තිබෙනවා.මහවැලි ක්‍රීඩා තුළින් ක්‍රීඩක ක්‍රීඩිකාවන් 69ක් ජාතික හා ජාත්‍යන්තර තලයට ඔසවා තැබීමට හැකිවීම අප ලැබූ විශාල ජයග්‍රහණයක්” යැයි ඇමැතිවරයා වැඩිදුරටත් පැවැසීය. මෙතෙක් වැඩිම වාර ගණනක් මහවැලි ක්‍රීඩා සූරතා දිනාගෙන ඇත්තේ වලව කළාපයයි. පසුගිය වසරේ සූරතාව ඇතුළුව 9 වතාවක් මහවැලි ක්‍රීඩා සූරතාව වලව කළාපය දිනාගත්තේය.කලාවැව ආශි‍්‍රතව පිහිටා ඇති මහවැලි ‘එච්’ කළාපය වසර 5කදී සූරතාව දිනාගැනීමට සමත්ව ඇත.මේ වසරේ මහවැලි ක්‍රීඩා උළෙලේ කණ්ඩායම් තරග කිහිපයක් පවත්වා ඇති අතර වලව කළාපය කාන්තා වොලිබෝල්, කාන්තා මැරතන් හා පිරිමි එල්ලේ ජයග්‍රහණ අත්කර ගත්තේය.වික්ටෝරියා - කොත්මලේ කළාපය පිරිමි කබඩි හා පිරිමි මැරතන් සූරතාද, ‘බී’ කළාපය කාන්තා ක්‍රිකට්, ‘එච්’ කළාපය කාන්තා කබඩි, ‘එල්’ කළාපය කාන්තා එල්ලේ හා හුරුළුවැව කළාපය පිරිමි ක්‍රිකට් සූරතා දිනා සිටිති. 11 වැනිදා ජවන හා පිටිය අවසන් තරග ආරම්භවන අතර 12 වැනිදා පෙරවරුවේ කාන්තා - පිරිමි පාපැදි තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009022</link>
    <topic>ෂැංහයි තරගාවලියට ශ්‍රී ලංකා රගර් පිල යයි</topic>
    <author>ෆවුස් මෙහොමඩ්</author>
    <content>ෂැංහයි සත් සාමාජික රගර් තරගාවලිය 4 සහ 5 යන දිනවලදී චීනයේ ෂැංහයි නුවර පැවැත්වීමට නියමිතය.චීනය, ජපානය, හොංකොං, චීන තායිපෙ, ඉන්දියාව, කසකස්තානය, කොරියාව, මලයාසියාව, තායිලන්තය, පිලිපීනය, ගුආම් , සිංගප්පූරුව සහ ශ්‍රී ලංකාව තරග වදින මේ සත් සාමාජික රගර් තරගාවලිය ලබන වසරේ මාර්තු මස හොංකොං හී පැවැත්වීමට නියමිත හොංකොං සත් සාමාජික රගර් සූරතාවලිය සඳහා ආසියානු සුදුස්සන් තේරීමේ තරගාවලිය ලෙස සැලකේ.මේ කණ්ඩායම් 12 ඒ, බී හා සී යනුවෙන් කොටස් 3කට බෙදා රවුන්ඩ් රොබින් ක්‍රමය යටතේ සැප්තැම්බර් 4 වැනිදා මූලික වටයේ තරග පැවැත්වෙන අතර එක් කණ්ඩායමක් තරග 3 කට සහභාගී වේ.මේ තරගාවලිය සඳහා සහභාගිවන ශ්‍රී ලංකා කණ්ඩායම ඊයේ රාත්‍රී (1) දිවයිනෙන් පිටත්ව ගියේය.12 දෙනෙකුගෙන් සමන්විත ශ්‍රී ලංකා පිලේ නායකත්වය හිමි වී ඇත්තේ ප්‍රදීප් ලියනගේට ය. ක්‍රිස්ටෝපර් පෝර්ඩෂ් කළමණාකරු ලෙස කටයුතු කරන මේ කණ්ඩායම් පුහුණුකරු වන්නේ් ඉම්ති මරික්කාර්ය. කපිල මුණසිංහ කණ්ඩායම් භෞත චිකිත්සකවේදි ලෙස කටයුතු කරයි.තරගාවලියට සහභාගිවන ශ්‍රී ලංකා පිලප්‍රදීප් ලියනගේ (නායක), ගයාන් වීරරත්න, සාලිය කුමාර, සජිත් සාරංග, රොෂාන් වීරරත්න, දර්ශන පට්ටිපොළ, විශ්වමිත්‍ර ජයසිංහ, රදීක හෙට්ටිආරච්චි, චානක චන්දිමාල්, ඩිලාන් සොයිසා, සාලිය හඳපාන්ගොඩ සහ චරිත් සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009023</link>
    <topic>ගේ තවත් වාර්තාවකටසැරසෙයි</topic>
    <author>සැග්රීබ් (ඒ. එෆ්. පී.)</author>
    <content>සැග්රීබ් ග්‍රෝන් ප්‍රී මළල ක්‍රීඩා තරගාවලියේදී මීටර් 100 ඉසව්ව සඳහා වන සිය පෞද්ගලික හොඳම කාල වාර්තාව වන තත්පර 9.69 බිඳ දැමීමට බලාපොරොත්තු වන බව අමරිකාවේ ටයිසන් ගේ ප්‍රකාශ කළේය. මේ තරගාවලියේ මීටර් 100 ඉසව්වට ජැමෙයිකාවේ නෙස්ටා කාටර් ද තරග කිරීමට නියමිතය.පසුගිය ඉතාලි මළල ක්‍රීඩා තරගාවලියේදී ඔහු ටයිසන් ගේ විසින් තබනු ලැබූ තත්පර 9.78 වාර්තාව සම කිරීමට සමත් වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009024</link>
    <topic>මධ්‍යම පළාත් මලල ක්‍රීඩා සූරතාකුණ්ඩසාලේ - හේවාහැට දිනයි</topic>
    <author>මහනුවර ක්‍රීඩා විශේෂ</author>
    <content>මහනුවර තරුණසේවා සභාව මෙහෙයවූ මධ්‍යම පළාත් ජවන හා පිටියේ වයස අවුරුදු 20න් ඉහළ පිරිමි සූරතාව කුණ්ඩසාලේ ප්‍රාදේශීය ලේකම් කොට්ඨාසයට හා කාන්තා සූරතාව හේවාහැට ප්‍රාදේශීය ලේකම් කොට්ඨාසයට හිමිකර දෙමින් පසුගියදා මහනුවර පොලිස් ක්‍රීඩාංගණයේදී නිමාවට පත්විය. මේ තරගාවලියේ 20න් ඉහළ පිරිමි අනුසූරතාව ගඟඉහළ ප්‍රා/ලේ කොට්ඨාසයට හා තෙවන ස්ථානය නාවලපිටිය ප්‍රා/ලේ කොට්ඨාසයට හිමිවිය. කාන්තා අනුසූරතාව ගඟඉහළ ප්‍රා/ලේ කොට්ඨාසයට හා තෙවන ස්ථානය අකුරණ හා හාරිස්පත්තුව කොට්ඨාස අතර සමසමව බෙදී යන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009025</link>
    <topic>කාන්තා එක්දින ක්‍රිකට් අවසන් පූර්ව වටය අද</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා එක්දින තරගමාලාවේ අවසන් පූර්ව වටයේ තරග අද (2) පැවැත්වේ.ප්‍රසාද ලකුණු සටහනේ පෙරමුණේ පසුවන මේරියන්ස් කාන්තා පිල අද කෝල්ට්ස් පිටියේදී සිවුවැනි ස්ථානයේ පසුවන සදර්න් ලේඩීස් කණ්ඩායම සමග තරග වදින අතර දෙවැනි ස්ථානයේ පසුවන කෝල්ට්ස් පිල සහ තෙවැනි ස්ථානයේ පසුවන සී. සී. සී. අතර තරගය අද පවත්වනු ලබන්නේ මුවර්ස් පිටියේදීය. තරගාවලියේ එකම අපරාජිත කණ්ඩායම මේරියන්ස් පිලයි. මේරියන්ස් කණ්ඩායමේ සුවිනි ද අල්විස් පිිතිහරඹ අංශයෙන් ලකුණු 552 ක් වාර්තා කරමින් පෙරමුණේ පසුවන්නීය. ඇය මෙවර තරගාවලියේ වාර්තා වූ එකම ද්විත්ව ශතකයටද (නොදැවී ලකුණු 236) හිමි කම් කියන්නීය.වැඩිම ලකුණු ලාභීන් අතර දෙවැනි තැන පසුවන්නේ සදර්න් ලේඩිස් පිලේ චන්දිමා ගුණරත්නය. ඇය තරග 7 කදි ලකුණු 251 ක් රැස් කිරීමට සමත්වූවාය.මෙවර තරගමාලාවේ අවසන් පූර්ව වටයට සුදුසුකම් ලැබූ මේරියන්ස්, සී. සී. සී. සහ කෝල්ට්ස් යන කණ්ඩායම්වල ප්‍රබල පන්දු යවන්නියන් වන ශෂිකලා සිරිවර්ධන, දේදුණු දුෂාන්ති සහ චාමනී සෙනෙවිරත්න කඩුලු 17 ක් බැගින් දවාගෙන සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009026</link>
    <topic>පොදු රද මඩුලු ක්‍රීඩාංගණ අවට මදුරු උවදුරක්</topic>
    <author>නවදිල්ලිය (ඒ. එෆ්. පී.)</author>
    <content>ප්‍රතිසංස්කරණ කටයුතු ප්‍රමාද වීමේ සහ දූෂණ වංචා හෙළිදරව් වීමෙන් දැඩි අපහසුතාවකට පත්වී සිටින නවදිල්ලි පොදු රාජ්‍ය මණ්ඩලීය ක්‍රීඩා උළෙල සංවිධායකවරුන් දැන් ක්‍රීඩාංගණවල ව්‍යාප්තවී ඇති මදුරු උවදුර හේතුවෙන් පීඩාවට පත්වී සිටිති.“මදුරුවන්ට එරෙහිව ගත හැකි සෑම ක්‍රියා මාර්ගයක්ම අප ගන්නවා” සංවිධායක කමිටුවේ ජ්‍යෙෂ්ඨ නිලධාරියෙක් ප්‍රකාශ කළේය. පසුගිය ජූලි මස සිට නවදිල්ලි නුවර ඩෙංගු උණ වැළඳුණු රෝගීහු 863 දෙනෙකු රෝහල් ගත කර තිබිණි. ඉන් පුද්ගලයන් තිදෙනෙක් ජීවිතක්ෂයට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009027</link>
    <topic>ෂරපෝවා දෙවැනිවටයට</topic>
    <author/>
    <content>ජගත් ටෙනිස් ශ්‍රේණිගත කිරීම්වල 66 වැනි ස්ථානයේ පසුවන ඔස්ට්‍රේලියාවේ ජාර්මිලා ග්‍රෝත් 4 - 6 ක්, 6 - 3 ක් සහ 6 - 1 ක් ලෙස පරාජයට පත්කළ ටෙනිස් ලොව හිටපු අංක එකේ ක්‍රීඩිකා මාරියා ෂරපෝවා අමෙරිකානු විවෘත ටෙනිස් තරගාවලියේ දෙවැනි වටයට පිවිසීමට සමත් වූවාය.ග්‍රෑන්ඩ් ස්ලෑම් සූරතා 3 කට හිමිකම් කියන ෂරපෝවා ඊළඟ වටයේදී චෙකෝස්ලෝවේකියාවේ ඉබේටා බෙනිසෝවා සමඟ තරග වදින්නීය.2006 වසරෙන් පසුව අමෙරිකානු විවෘත ටෙනිස් සූරතාව දිනාගැනීමට අසමත්ව සිටින 23 හැවිරිදි ෂරපෝවා මෙවර තරගාවලියේ සූරතාව කෙරෙහි බලාපොරොත්තුවෙන් පසුවන්නීය. ෂරපෝවා විසින් පරාජය කරනු ලැබූ ග්‍රෝත් මේ වසරේ බිම්බල්ටන් සහ අංශ විවෘත ටෙස්ට් තරගාවලි තුල සිවුවැනි වටය දක්වා පැමිණීමට සමත්වූ ක්‍රීඩිකාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009028</link>
    <topic>යොවුන් ඔලිම්පික් ක්‍රීඩකයන්ටතරුණ සභාවෙන් උපහාරයක්</topic>
    <author>මහරගම විශේෂ වේහැල්ලේ පියතිලක</author>
    <content>ඉකුත් දා සිංගප්පූරුවේ පැවැති තරුණ ඔලිම්පික් ක්‍රීඩා උළෙලේ දී ශ්‍රී ලංකාව නියෝජනය කළ ක්‍රීඩක ක්‍රීඩිකාවන් හත් දෙනා වෙනුවෙන් සුහදත්වය ප්‍රකාශ කිරීමේ පිළිගැනීමේ උළෙලක් මේ මස 3වන දින පෙරවරුවේ මහරගම ජාතික තරුණ මධ්‍යස්ථානයේ දී පැවැත්වේ.මේ ක්‍රීඩක ක්‍රීඩිකාවන් රතු පලස මතින් කැඳවා තිළිණ ප්‍රදානය කිරීමට කටයුතු යොදා ඇත. තරුණ ක්‍රීඩක ක්‍රීඩිකාවන් දිරි ගැන්වීමට හා ඔවුන් අගය කිරීම සඳහා ජාතික තරුණ සේවා සභාවේ සභාපති හා අධ්‍යක්ෂ ජනරාල් ලලිත් පියුම් පෙරේරා මහතාගේ උපදෙස් අනුව ජාතික තරුණ සේවා සභාවේ ක්‍රීඩා අංශය හා යෞවන සමාජ සම්මේලනය උත්සවය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s1009029</link>
    <topic>ජාතික මහා ක්‍රීඩා උළෙල කල්යයි</topic>
    <author>උපනන්ද ජයසුන්දර – මහනුවර ක්‍රීඩා විශේෂ</author>
    <content>බෝගම්බර පිටියේදී මේ මස පැවැත්වීමට නියමිතව තිබූ 36 වෙනි ජාතික මහා ක්‍රීඩා උළෙල ඔක්තෝබර් 30, 31 හා නොවැම්බර් මස 1 වැනිදා දක්වා කල්දමා ඇත. තරග 24ක් ඇතුළත් වී ඇති ජාතික ක්‍රීඩා තරගාවලියේ කාන්තා/පිරිමි මැරතන්, කාන්තා/පිරිමි ඇවිදීමේ හා පාපැදි තරග අවසන් කර ඇති බව මධ්‍යම පළාත් ක්‍රීඩා අධ්‍යක්‍ෂ එච්. ජී. ආරියරත්න මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=s10090210</link>
    <topic>ආබාධිත රණවිරුවන්ගේ සවි එසවීමේසූරතාව සිංහ රෙජමේන්තුවට</topic>
    <author>ජා ඇළ සමූහඩබ්. විල්ෆ්‍රඩ් සිල්වා</author>
    <content>රාගම රණවිරු සෙවණේ ආබාධිත රණවිරුවන්ගේ වාර්ෂික සවි එසවීමේ තරගාවලිය රණවිරු සෙවණේ සේනාධිනායක බ්‍රිගේඩියර් ඩී. ජේ. අයි. පෙරමුණ ගමගේ් මහතාගේ ප්‍රධානත්වයෙන් පැවැත්විණි.මෙහිදී ශ්‍රී ලංකා සිංහ රෙජිමේන්තුව සූරතාවය හිමිකර ගත් අතර අනුසූරතාවය ශ්‍රී ලංකා පාබල හමුදාවද තෙවෙනි ස්ථානය ගජබා රෙජමේන්තුව හිමිකර ගත්තේය.කිලෝග්‍රෑම් 60 පංතිය යටතේ තරග කළ ශ්‍රී ලංකා සිංහ රෙජමේන්තුවේ ලාන්ස් කෝප්‍රල් එච්. එම්. ඩී. හේවාවසම් හොඳම සවි එසවීමේ ක්‍රීඩකයා විය.තරග ප්‍රතිඵල මෙසේය.කිලෝග්‍රෑම් 481) ජී.පී. පී. කේ. ගමගේ (සිංහ රෙජමේන්තුව)2) ජේ. ඒ. පී. ටී. ජයසුන්දර (සිංහ රෙජමේන්තුව)3) ඒ. ජී. ඇම්. ඇස්. අරුණ කුමාර (විජයබා රෙජමේන්තුව)කිලෝග්‍රෑම් 521) ආර්. ජී. ඇම්. රාජපක්ෂ (සිංහ රෙජමේන්තුව) 2) ජේ. ඒ. ටී. නිශාන්ත (කොමණ්ඩෝ සේවා) 3) ඩබ්. ඩී. සුගත් පේ‍්‍රමකුමාර (පාබල හමුදාව)කිලෝග්‍රෑම් 561) ඩී. ජේ. ජී. ප්‍රනාන්දු (ගැමුණු සේවා බලකාය) 2) ඇම්. ඩී. ඇස්. විජේසුරිය (පාබල හමුදාව) 3) ඩබ්. ඇම්. ඇස්. බණ්ඩාර (ගජබා රෙජමේන්තුව)කිලෝග්‍රෑම් 601) එච්. එච්. ඩී. හේවාවසම් (සිංහ රෙජමේන්තුව) 2) ඩී. ඇම්. ඇස්. බී. සෝමසිරි (සිංහල රෙජමේන්තුව) 3) ඇම්. පී. ඩී. ඇස්. පේ‍්‍රමකුමාර (පාබල හමුදාව)කිලෝග්‍රෑම් 67.051) ඩබ්. ඒ. ජයසිරි පෙරේරා (ගජබා රෙජමේන්තුව) 2) එන්. එච්. ඇස්. චන්දන (කොමන්ඩෝ රෙජමේන්තුව) 3) ආර්. ඇම්. ඇස්. රත්නායක (විශේෂ කාර්ය බළකාය)කිලෝග්‍රෑම් 751) ආර්. ඇම්. චමින්ද රත්නායක (සිංහ රෙජමේන්තුව) 2) ඇම්. ආර්. ;ජ්. ප්‍රශන්ත (විශේෂ කාර්ය බළකාය) 3) ආර්. ඇම්. ඇම්. පී. රත්නායක (පාබල හමුදාව)කිලෝග්‍රෑම් 82.051) ඒ. පී. ඇන්. කුමාර (ශ්‍රී. ලං. පාබල හමුදාව) 2) වයි. ජී. ඇස්. ඇල්. කරුණාසේන (ශ්‍රී. ලං. පාබල හමුදාව) 3) ඊ. පී. ඒ. ආර්. කේ. ඉලංගකෝන් (ශ්‍රී. ලං. සිංහ රෙජමේන්තුව)කිලෝග්‍රෑම් 901) ඇම්. පී. චන්ද්‍රසේන (සිංහ රෙජමේන්තුව) 2) යු. ජී. ඇස්. රත්නායක (විජයබා රෙජමේන්තුව) 3) ටී. පී. ඇස්. ජයතිස්ස (ගජබා රෙජමේන්තුව)කිලෝග්‍රෑම් 1001) ඩබ්ලිව්. ජී. ඇස්. විමලරත්න (සිංහ රෙජමේන්තුව) 2) කේ. ජේ. ඇන්. පී. ජයසිංහ (පාබල හමුදාව) 3) ඇම්. ආර්. සිරිවර්ධන (ගජබා රෙජමේන්තුව)කිලෝග්‍රෑම් 100 ට වැඩි1) ඒ. ආර්. විනිටියාන් (සිංහ රෙජමේන්තුව) 2) ඇස්. බී. මදුරවි (පාබල හමුදාව) 3) ඩී. ඇම්. ඇම්. පී. දිසානායක (සිංහ රෙජමේන්තුව).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=f1009021</link>
    <topic>ශ්‍රීලනිපය අයිති පුංචි මිනිසාටයි</topic>
    <author>සාකච්ඡා කළේ උදිත ගුණවර්ධන</author>
    <content>* ශ්‍රී. ල. නි. ප.යේ දේශපාලන උන්නතිය සියැසින් දුටු එහි ජ්‍යෙෂ්ඨ සාමාජිකයකු ලෙස එම දේශපාලන ව්‍යාපාරයේ ආරම්භයත් එය මූලික වූ සමාජ හේතූන් පිළිබඳව මූලික හැඳින්වීමක් සිදුකළ හැකි ද?1948 දී අප රට නිදහස ලැබූ බවට මහා මතයක් ගොඩ නැඟුනා. ඒත් අප 1948 දී ලබාගත්තේ අර්ධ නිදහසක් . ඇතැමුන් මෙයට ඩොමීනියන් නිදහසක් කියලාත් අර්ථ ගැන්වූවා. මෙහි ප්‍රතිඵලය වුණේ අප නිදහස ලැබුවත් දේශියත්වයට දේශීය ප්‍රජාවට එයින් නිසි ප්‍රයෝජනයක් ලැබුණේ නැහැ. ඒ 1950 දශකය වන විට මෙරට බහුතරයන් අතර යම්බදු අසහනකාරි වාතාවරණයක් ඇතිවෙලා තිබුණා.එහෙත් ඒ සමාජ ප්‍රපංචයට නිසි දේශපාලන නායකත්වයක් ලැබී තිබුණේ නැහැ. එදා එජාපය මේ මහජන අවශ්‍යතා තේරුම් ගත්තේ නැහැ වගේම වාමාංශික දේශපාලන පක්‍ෂවලටත් මේ අවශ්‍යතාවය සම්පූර්ණ කරන්න ලැබුණේ් නැහැ. ඒ නිසා තමයි අලුත් දේශපාලන බලවේගයක අවශ්‍යතාවය සමාජයට ඇතිවුණේ. ඒ අඩුව සපුරාලමින් ශ්‍රීලනිපය 1951 දී ආරම්භ වන්නේ.එදා එජාපයේ සිටි බණ්ඩාරනායක මැතිතුමාත් ඩී. ඒ. රාජපක්‍ෂ මැතිතුමාත් ඇතුළු පිරිසක් එජාපයෙන් ඉවත්වුණේ මේ අරමුණු ඇතිවයි. ඒ නිසා තමයි ශ්‍රී. ල. නි. ප. ය කියන දේශපාලන පක්‍ෂය 1952 දී පැවැති මහ මැතිවරණයේදී ආසන දොළහක් ජයග්‍රහණය කිරීමට පුළුවන් කම ලැබෙන්නේ. එවකට මාස කිහිපයක් වයසැති බිලිඳු දේශපාලන පක්‍ෂයකටයි. එවකට තිබූ සමාජ අවශ්‍යතාවය යථාර්ථයක් බවට පත් කිරීමට තමයි ශ්‍රී. ල. නි. ප. ය එදා බිහි වුණේ.* 1951 දී පිහිටවූ ශ්‍රී. ල. නි. ප. ය 1956 දී ආණ්ඩු බලය ලබා ගන්නා තැනට වර්ධනය වුණේ කොයි විදිහටද? මේ ගැන ඔබට පැහැදිලි කිරීමක් කළ හැකිද?1956 වෙද්දී නිදහසින් අවුරුදු නවයක්ම එ. ජා. ප. ය. රට පාලනය කර තිබුණා. ඒත් ඔවුන්ට මෙරට සිටින පුංචි මිනිසා ගැන අවධානය යොමු කරන්න හැකියාවක් තිබුණේ නැහැ. ඒ නිසා ඒ වන විටත් පොදු ජනයාගෙන් එ. ජා. ප. ය. දුරස්ථ වෙලා තිබුණේ. ඔවුන් ධනපතියන්ගේ වතු අයිතිකාරයන්ගේ සමාගම් අයිතිකාරයන් ගේ පරමාර්ථ මුදන් පත් කර ගැනීමට තමයි කටයුතු කළේ.ඒත් බණ්ඩාරනායක මහතා නායකත්වය දැරූ ශ්‍රී. ල. නි. ප.ය වටා සඟ, වෙද, ගුරු, ගොවි කම්කරු යන පංච බලවේගයම බැඳී සිටියා. ඒ නිසා ශ්‍රී. නි. ප. ය ඉතාමත් කෙටි කාලයකදී මේ රටේ ප්‍රබල දේශපාලන පක්‍ෂයක් විදිහට ඉදිරියට ඒමට පුළුවන්කම ලැබුණා. මේ අවස්ථාව මෙරට දේශපාලන වංශ කතාවේ ස්වර්ණමය සංවිධානයක් විදිහට හඳුන්වාදීමට පුළුවන්කම තිබෙනවා. මේ රටේ දේශපාලන සමාජය ක්‍ෂේත්‍රයේ සාමකාමී විප්ලවය සිදුවූ අවස්ථා වක් ලෙස 1956 යුග පෙරැළිය හඳුන්වා දීමට පුළුවන්.* ඔබ සඳහන් කරන 1956 යුග පෙරැළියෙන් මොන විදිහේ ප්‍රතිලාභද ලාංකේය සමාජයට ලැබුණේ?අපේකම දේශීය චින්තනය, ස්වදේශීයත්වයට මුල්තැන ලද චින්තන විප්ලවයක් තමයි 1956 දී සිදුවුණේ. ගමේ හරමානිස්ගේ පුතාට මහ දිසාපති වෙන්න පුළුවන් කම ලැබුණේ, ඇසිලින්ගේ අක්කගේ දුවට දොස්තර විභාගය පාස් කරන්න ඉඩ ලැබුණේ මෙහි ප්‍රතිඵලයක් විදිහටයි. ආණ්ඩුවත් ජනතාවත් ලංවුණා වගේම පුද්ගලික අංශයේ ආධිපත්‍ය තහවුරු කරගෙන සිටි ප්‍රවාහන සමාගම් රජය පවරාගෙන ලංගමය බිහිවන්නේ මේ යුග පරිවර්තනයත් සමඟයි. කුඹුරු පනත ඒ යුගයේ දී ඇතිවූ විශේෂ දෙයක් විදිහටයි අප දකින්නේ. එතෙක් කල් බිම් අඟලක අයිතියක් නොලැබි අඳ ගොවියාට කුඹුරුවල අයිතිය ලැබුණේ මේ නිසාය.ශශ්‍රී‍්‍ර ලංකා නිදහස් පක්‍ෂය කියන්නේ සිංහලයන්ට පමණක් අයිති වූ දේශපාලන පක්‍ෂයක් නෙමෙයි. එහි අයිතිය සියලු ජාතින්ට තිබෙනවා. ඒ වගේම අප ජාතින් අතර සමානාත්මතාව වගේම සුහදතාවයත් ඉහළින් අගය කරනවා. ඒ නිසා තමයි එදා බණ්ඩාරනායක මහතා චෙල්වනායගම් මහතා සමඟ ගිවිසුමකට එළඹෙන්නේ. එහෙත් එදා විපක්‍ෂය වූ ජේ. ආර්. ජයවර්ධන මහතා ප්‍රමුඛ එජාපය මෙම එකඟතාවයට අන්තවාදී විදිහට විරෝධය පළකළ නිසා අවසානයේදී මෙම ගිවිසුම අවලංගු කරනවා.එම ගිවිසුම අවලංගු කිරීම බණ්ඩාරනායක මහතාට සිදුවුණා. එහි දුක්ඛදායක ප්‍රතිඵල තමයි මහා යුද්ධයක් විදිහට අප පසුගිය කාලයේදී අත්දුටුවේ .* 1956 පෙරැළියක් සමඟ ශ්‍රී. ල. නි. ප යේ ප්‍රතිශීලි වැඩපිළිවෙළ අවසන් වුණාද?මෙම ප්‍රගතිශීලි වැඩපිළිවෙළත් එහි ප්‍රතිඵලත් දරාගත නොහැකි වූ අන්ත ප්‍රතිගාමින්ගේ කුමන්ත්‍රණයක් විදියට 1959 දී බණ්ඩාරනායක මහතා ඝාතනය වෙනවා. එහිදී බොහෝ අය කල්පනා කළ දෙයක් තමයි. බණ්ඩාරනායක මහතාත් සමඟ ශ්‍රී. ල. නි. ප. ය විනාශ වුණා කියන සිතුවිල්ල. ඒත් 1960 වෙද්දී බණ්ඩාරනායක මැතිනිය එහි නායකත්වය කර අරගෙන යළිත් ජයග්‍රහණය වෙත පක්‍ෂය අරගෙන යනවා. එමෙන්ම රාජ්‍ය සංස්ථා, ඇතිකිරීම ජනසතුව වගේ යුග කාර්යය භාර රාශියක් ඒ යුගයේදී සිදු වෙනවා. බණ්ඩාරනායක මහතාගේ ප්‍රතිපත්තිවලම දිගුවක් ලෙස තමයි මැතිනිය තම ප්‍රතිපත්ති ක්‍රියාත්මක කරන්නෙ. ඒ වගේම මැතිනියට පුළුවන්කම ලැබෙනවා ඇන් ඇම්, කොල්වින්, වික්‍රමසිංහ වැනි විශිෂ්ට ගණයේ දේශපාලනඥයන්ගේ සහයෝගයත් දිනා ගන්න.* ශ්‍රී. ල. නි. ප. ය බලයේ සිටි මේ වකවානුවේදී සිදුකළ රටට වඩාත් වැදගත් කාර්ය ලෙස ඔබ දකින්නේ කුමක්ද?1970 දශකය වන විටත් අප රටට සම්පූර්ණ නිදහස තිබුණේ නැහැ. මා පෙර සඳහන් කළා වගේ ඩොමීනියන් තත්ත්වයේ නිදහසකුයි තිබුණේ. ඒ නිසා අපට නඩුවක තීන්දුවක් ලබාගන්න ගියත් අවසානයේදී බ්‍රිතාන්‍ය අධිරාජ්‍යයේ පිහිට පැතීමට සිදුවුණා. මෙය එතරම් යහපත් හා අපේ නිදහස් අභිමානයට හොඳ දෙයක් විදිහට සලකන්න බැහැනේ. ඒ දේ තේරුම් ගත් බණ්ඩාරනායක මැතිනිය 1972 දී රට පූර්ණ නිදහස ලබාදිය හැකි ජනරජ ව්‍යවස්ථාව හඳුන්වා දෙනවා. මේ සමඟ රටට පූර්ණ නිදහසක් භුක්ති විඳීමට අවස්ථාව ලැබෙනවා. මෙය ශ්‍රී ලංකා දේශපාලන ඉතිහාසයේ වැදගත් ම සිදුවීම ලෙස අර්ථ ගැන්වූවත් එහි වරදක් දකින්නේ නැහැ.* 1977 දී ශ්‍රී. ල. නි. ප. ය අන්ත පරාජයක් ලබනවා. මේ පරාජයත් සමඟ බලයට පැමිණි එජාපය ශ්‍රී ල නිපයට එරෙහිව මහා මර්දනයක් දියත් කරනවා. මේ මර්දනයට මුහුණ දීමටත් එම අභියෝග ජයගැනීමටත් ශ්‍රීලනිපයට පුළුවන් වුණේ මොන විදිහටද?ඇත්ත, 1977 වෙද්දී අප විශාල පරාජයක් ලබනවා. එයින් පසු තමයි එජාප ආණ්ඩුවේත් ජේ. ආර්. ජයවර්ධන මහාතාගේත් මර්දනයේ හස්තය ශ්‍රී. ල. නි. ප. ය වෙත යොමුවෙන්නේ්. එහි ප්‍රතිඵලයක් වදිහට තමයි අපේ නායිකාව වූ බණ්ඩාරනායක මැතිනියගේ ප්‍රජා අයිතිය පාවා ඉතාමත් කෲර හා ම්ලේච්ඡ විදිහට අහිමි කරන්නේ. ඒ සියලු අභියෝග මැද පවා ශ්‍රී. ල. නි. පය විනාශ කරනවා. ඔවුන්ට පුළුවන්කමක් ලැබෙන්නේ නැහැ.එදා තරුණ නායකයන් වූ මහින්ද රාජපක්‍ෂ, අනුර බණ්ඩාරනායක මා ඇතුළු නම් කී නොකී විශාල පිරිසක් පක්‍ෂය වෙනුවෙන් කැපවීම් කළා වගේම එම අභියෝගය ජයග්‍රහණය කිරීමේ හැකියාද අපට ලැබුණා. මෙහිදී මර්දනය අබියස අකර්මණ්‍යව තිබූ ශ්‍රී. ල. නි. පය යළිත් සටන්කාමීව අවදි කිරීමේ ගෞරවය හිමිවන්නේ මහින්ද රාජපක්‍ෂ මැතිතුමාට ඔහු තමයි පාද යාත්‍රා වැනි සුවිශාල වැඩපිළිවෙළක් ආරම්භ කරලා ශ්‍රී. ල. නි. පයත් සමස්ත විෂයන් යළි අවදිකිරීමෙ හැකියාව ලැබුණේ.1994 එජාපය පරාජය කිරීමේ ශක්තිය ශ්‍රී. ල. නි.ප.යට ලැබෙන්නෙ මෙම කැප කිරීම් නිසයි. චන්ද්‍රිකා කුමාරතුංග මහත්මිය ජනාධිපති ධුරයට පත්වන්නේ එහි ප්‍රතිඵලයක් විදිහටයි. එමෙන්ම එතෙක් කල් එජාපයේ යකඩ සපත්තුවට පෑගිලා සිටි ජනතාවට නිදහස ලැබුණේ එම පෙරළියත් සමඟයි.* ශ්‍රී ලංකා නිදහස් පක්‍ෂයට මහින්ද රාජපක්‍ෂ මහතාගේ නායකත්වය බලපෑවේ කුමන ආකාරයටද?තිස් අවුරුදු යුද්ධය ජයගැනීමටත් මෙරට ජනතාවට බියෙන්, සැකයෙන් තොරව ජීවත්වීමටත් අවස්ථාව ලැබුණේ මහින්ද රාජපක්‍ෂ ජනාධිපතිතුමා නිසයි. ඒ නිසා ශ්‍රී ලංකා නිදහස් පාක්‍ෂිකයන් විදිහට අපට ඇත්තෙන්ම විශාල ආඩම්බරයක් විදිහට සලකන්න පුළුවන්. එතුමා නොඉන්න අපට තාමත් ත්‍රස්තවාදයෙන් නිදහස ලබා ගැනීමට පුළුවන්කම ලැබෙන්නේ නැහැ. ජනතාව ඒ ගැන විශාල ගෞරවයකිනුයි කතා කරන්නේ. ශ්‍රී ලංකාවට අධිරාජ්‍යවාදින්ගෙන් පූර්ණ නිදහස ලබාගැනීමට කටයුතු කළෙත් ශ්‍රී. ල. නි. පය. ඒ වගේම ත්‍රස්තවාදයෙන් රට නිදහස් කර ගැනීමට නායකත්වය ලබාදුන්නේ ශ්‍රී ලංකා නිදහස් පක්‍ෂය විසින්. ඒ දේත් ඓතිහාසික කාරණයක් විදිහට හඳුන්වාදීම අතිශයෝක්තියක් නෙමෙයි.යුද්ධය ජයගැනීම මගින් පමණක් රටක් සංවර්ධනය කරන්න පුළුවන්කමක් ලැබෙයි කියලා සිතනවා නම් එය වැරැදියි. ඒත් අපේ ආණ්ඩුව එහෙම නෙමෙයි. යුද්ධයෙන් පසු ශ්‍රී ලංකාව නැවත ගොඩනැගීමටත් සංවර්ධනය කිරීමටත් පුළුවන්කම ලැබී තිබෙනවා. මෙය ජයග්‍රහණයක් විදිහට හඳුන්වාදීමට පුළුවන්කම ලැබී තිබෙනවා.දැනටමත් හම්බන්තොට වරායේ කටයුතු ආරම්භවී තිබෙනවා. එයට අමතරව මත්තල ගුවන්තොටුපොළ ඉදිවෙමින් තිබෙනවා. වගේම කොළඹ වරාය නවීකරණය, ඔලුවිල් වරාය ඉදිකිරීම, කන්කසන්තුරේ වරාය නවීකරණය ඇතුළු මහා පරිමාන සංවර්ධන වැඩ රාශියක් සිදුවෙනවා. එයට අමතරව මහා මාර්ග සංවර්ධනය සිදුවෙනවා. මේ සියලු සංවර්ධනයන් සමඟ රට අලුත් යුගයකට ගෙනයාමේ සුවිශාල කාර්යභාරය ශ්‍රී. ල. නි. පයේ නායකත්වයෙන් ආරම්භ වී තිබෙනවා.* ශ්‍රී. ල. නි. ප. ය අනාගතයට ගැලපෙන විදිහට වර්ධනය කිරීමට මොන විදිහේ වැඩපිළිවෙළක් ද ආරම්භ කර තිබෙන්නේ?ශ්‍රී. ල. නි. ප. ය අද වන විට තනි පක්‍ෂයක් විදිහට ශ්‍රී ලංකාවේ ප්‍රබලම දේශපාලන පක්‍ෂය බවට පත්ව තිබෙනවා. කලක් ශ්‍රී ලංකාවේ ප්‍රබලම හා බලවත්ම දේශපාලන පක්‍ෂය විදිහට තිබුණේ එ. ජා. ප. ය. ඒත් අද වන විට ඒ තත්ත්වය සම්පූර්ණයෙන් වෙනස් වී තිබෙන අතර, අද ලංකාවේ බලවත්ම දේශපාලන පක්‍ෂය ශ්‍රී. ල. නි. ප. ය බවට පත්ව තිබෙන්නේ. ඒ ගැන ශ්‍රී. ල. නි. පයේ ජ්‍යෙෂ්ඨ සාමාජිකයෙකු විදිහට විශාල සතුටක් ඇතිවී තිබෙන්නේ.තවත් විශේෂ දෙයක් සිහිපත් කළ යුතුයි. අද වනවිට වැඩිම කාලයක් ආණ්ඩු බලය ඉසිලූ දේශපාලන පක්‍ෂය විදිහටත් ශ්‍රී. ල. නි. ප. ය හඳුන්වා දෙන්න පුළුවන්. අද තිබෙන තත්ත්වය අනුව විසිඑක් වෙනි සියවසේ ජයග්‍රහණ ජනතාවට ලබාදෙන දේශපාලන පක්‍ෂය තමයි ශ්‍රී. ල. නි. ප. ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=f1009022</link>
    <topic/>
    <author>සටහන චන්දන ජයවීර ඡායාරූප උපුටා ගැනීම - ප්‍රබෝධි ලංකා</author>
    <content>ශ්‍රී ලංකා නිදහස් පක්‍ෂයේ බිහිවීම හුදෙකලා සංසිද්ධියක් නොවේ. කාලාන්තරයක් තිස්සේ පටන් ආගමික නායකයන් ඇතුළු උගතුන් හා බුද්ධිමතුන් වෙතින් ඉදිරිපත් වූ අදහස් රැසක නැතහොත් දේශපාලන ක්‍රියාවලියක ප්‍රතිඵලයක් ලෙස 1951 වසර සැප්තැම්බර් දෙවැනි (02) ශ්‍රී. ල. නි. ප. බිහිවීම දැක්විය හැකිය.එස්. ඩබ්. ආර්. ඩී. බණ්ඩාරනායක ශ්‍රීමතාණන් ශ්‍රී ලංකා නිදහස් පක්‍ෂය බිහිකරන විට සෙවනැල්ල මෙන් එතුමා ළඟ සිටිමින් අයෝමය ශක්තියක් වූයේ ඩී. ඒ. රාජපක්‍ෂ මැතිතුමාය. පැවැති රජයේ සභානායකවරයා මෙන්ම සෞඛ්‍ය හා පළාත් පාලන ඇමැතිවරයා වූ බණ්ඩාරනායක මහතා ප්‍රතිපත්තිමය හේතු මත 1951 ජූලි 12 වෙනිදා එජාපයෙන් ඉවත්ව විරුද්ධ පක්‍ෂයට ගමන් කරන විට ඔහුගේ සහයට පැමිණි මහජන නියෝජිතයන් අතර ඩී. ඒ. රාජපක්‍ෂයන් ඉදිරියෙන්ම සිටියේය.මෙම පිරිස විරුද්ධ පක්‍ෂයට ගමන් කොට මාස දෙකක් ගතවීමටත් මත්තෙන් නව දේශපාලන පක්‍ෂයක් බිහිකිරීමට හැකිවීමෙන් හා කෙටි කාලයක් ඇතුළත මැතිවරණයට ඉදිරිපත්ව ආසන නවයක් දිනාගැනීමට හැකි වීමෙන් ඔවුන් ගත් මඟ මෙරට පොදු ජනතාව ඉතාමත් ආස්වාදයෙන් පිළිගත් බව පැහැදිලි වේ.1952 අප්‍රේල් 08 වෙනිදා එවකට අග්‍රාමාත්‍යධූරය හෙබ වූ ඩඩ්ලි සේනානායක මහතා හදිසියේ පාර්ලිමේන්තුව විසුරුවා හැර හදිසියේ මහ මැතිවරණයක් කැඳවූ නිසා කිසිවෙකුත් බලාපොරොත්තු නොවූ මැතිවරණයකට මුහුණ දීමට සිදුවිය.පක්ෂය බිහි වී කෙටි කාලයක් ඇතුළත මුහුණ දුන් මෙම මැතිවරණයෙන් ඡන්ද 3,61, 250 ක් ලබා ගැනීමටත් ආසන 9ක් දිනා ගැනීමටත් සමත් විය. මෙහිදී ශ්‍රී ලංකා නිදහස් පක්ෂය නියෝජනය කරමින් පාර්ලිමේන්තුව නියෝජනය කිරීමට සමත් වූ මන්ත්‍රීවරුන් අතර අත්තනගල්ල ආසනය නියෝජනය කළ පක්ෂයේ නිර්මාතෘ එස්.ඩබ්ලිව්.ආර්.ඩී.බණ්ඩාරනායක මහතාත් බෙලිඅත්ත ආසනය නියෝජනය කළ ඩී.ඒ.රාජපක්ෂ මහතාත් ගම්පහ ආසනය නියෝජනය කළ එස්.ඩී. බණ්ඩාරනායක මහතාත්, දඹුල්ල ආසනයෙන් තරඟ වැදී එච්.බී. තැන්නේ මහතාත් මාතලේ ආසනය නියෝජනය කළ බර්නාඩ් අළුවිහාරේ මහතාත්, කඩුගන්නාව, බද්දේගම , මාවනැල්ල, පොලොන්නරුව යන ආසන නියෝජනය කළ ඩී.ඒ.එස්.මරික්කාර්, හෙන්රි අබේවික්‍රම, ඩී.ආර්.බෙලිගම්මන, සී.පී. ද සිල්වා යන මහත්වරු වෙති. මෙම මැතිවරණයෙන් ශ්‍රී ලංකා නිදහස් පක්ෂයට ආසන 9ක් හිමිවීමට අමතරව පක්ෂයේ නායකත්වය හෙබ වූ එස්.ඩබ්.ආර්.ඩී. බණ්ඩාරනායක මහතා විරුද්ධ පක්ෂ නායකත්වයට පත්වීමද විශේෂ කරුණක් ලෙස පක්ෂයේ ඉතිහාසය සිහිකරන මේ මොහොතේ සටහන් කළ හැක.පක්ෂයේ ප්‍රථම සංවත්සරය 1952 දෙසැම්බර් 28 වැනිදා පවත්වන ලද අතර එතැන් සිට ආසන සංවිධායකවරුන් පත් කරමින් වේගවත් ගමනකට අත්තිවාරම දැමිණි. මෙම වැඩපිළිවෙලේ ප්‍රතිඵලයක් වශයෙන් සඟ, වෙද, ගුරු, ගොවි, කම්කරු බලවේග පක්ෂය හා සම්බන්ධ වූ අතර එතෙක් ලාංකීය දේශපාලනයේ නොතිබුණු බලවේගයක් වු භික්ෂූ බලවේග පක්ෂය කෙරෙහි සම්බන්ධ වීමෙන් පක්ෂයේ ජාතිකත්ව මුහුණුවර තව තවත් තදින් ඉස්මතු විය.බණ්ඩාරනායක මහතා හදිසියේ සාහසිකයෙකු අතින් ඝාතනය වීමෙන් පසු නායකත්වයට පත් වූ සිරිමාවෝ බණ්ඩාරනායක මැතිණිය බණ්ඩාරනායක මැතිතුමා ඇරැඹූ වැඩපිළිවෙළ නොනවත්වා ඉදිරියට ගෙන යාමට සමත් විය.1970 මහ මැතිවරණයෙන් බලයට පත් සිරිමාවෝ බණ්ඩාරනායක මැතිනිය මහමැතිවරණයෙන් ඇයට හිමි වූ ජනවරම උපයෝගී කරගෙන නව ව්‍යවස්ථාවක් සම්පාදනය කිරීමට පියවර ගත්තේ ය. එම ව්‍යවස්ථාව මඟින් 1948 දී බ්‍රිතාන්‍ය කිරීටයෙන් නිදහස් වීමෙන් අප ලබාගත් නිදහස තව තවත් අර්ථවත් විය. මෙරට අධිරාජ්‍යවාදී බැමිවලින් නිදහස් වූ ස්වාධීන ජනරජයක් බවටත් අප දේශය හැඳින්වෙන නාමය ‘ශ්‍රී ලංකාව‘ බවටත් පත් වන්නේ මෙම නව ව්‍යවස්ථාවේ ප්‍රතිඵලයක් වශයෙනි.එතුමියගේ මූලිකත්වයෙන් 1970 සැප්තැම්බර් 2 දා පක්ෂ මූලස්ථානය ඉදිකිරීමේ කටයුත්ත සඳහා මුල්ගල තැබිණ.1977 පක්ෂය විශාල මැතිවරණ පරාජයකට පත් වූ අතර එම පරාජය හමුවේ සමහර කොටස් පක්ෂය අතහැර ගියහ. තවත් සමහර කොටස් විසින් එතුමිය පක්ෂයෙන් එළවා දැමීමට ද පියවර ගැනිණි.බණ්ඩාරනායක මැතිනියගේ ලේ උරුමය ඇත්තවුන් එලෙස පක්ෂය අතහැර යද්දී ශ්‍රී ලංකා නිදහස් පක්ෂයත් පාක්ෂිකයිනුත් ආරක්ෂා කර ගනිමින් නිදා සිටි පක්ෂයට නව ජවයක් ලබා දෙන්නේ මහින්ද රාජපක්ෂ මහතාය.පාද යාත්‍රා, මිනිස් දම්වැල, ජන ඝෝෂා වැනි ආකර්ෂණීය ජනතා ව්‍යාපාර හරහා පක්ෂය නැවතත් බලයට පත් කිරීමට මූලිකත්වය දුන්නේ මහින්ද රාජපක්ෂ මහතාය.2005 එතුමන් ජනාධිපති ධූරයට පත්ව ඉතා කෙටි කාලයක් තුළ පක්ෂය නැවත ප්‍රතිසංවිධානය කරමින් කාලයක් පක්ෂයෙන් ඉවත්ව තිබූ දේශීයත්ව මුහුණුවර නැවතත් ශ්‍රී ලංකා නිදහස් පක්ෂයට ලබා දීමට සමත් විය.තිස් වසරක් තිස්සේ ඇදී ගිය යුද්ධය නිමාකොට බෙදී යාමට නියමිතව තිබූ ශ්‍රී ලංකාව නැවත එක් ධජයක් යටතට ගෙන ඒමට මහින්ද රාජපක්ෂ ජනාධිපතිතුමන් ලබාදුන් නායකත්වයට කෘතඥතාව දක්වමින් මෙරට ජනතාව නැවතත් අති විශිෂ්ට ජනවරමකින් ජනාධිපතිධුරයට ඔහුව පත් කර ගත්තේ ය.මහින්ද රාජපක්‍ෂ මහතාගේ නායකත්වය යටතේ සංවර්ධන යෝජනා ක්‍රම රැසක් දියත් කිරීමටත් හැකි විය. මෙම නායකත්වයේ සුවිශේෂත්වය වනුයේ ජාත්‍යන්තර සබඳතාවයන් නොබැඳි ප්‍රතිපත්තිය මත පිහිටා පවත්වාගෙන යාමටත්, දේශීය බලවේග එක් ධජයක් යටතට ගෙන ඒමට හැකි වීමත් ය.බණ්ඩාරනායක ශ්‍රීමතාණන් ශ්‍රී. ල. නි. ප. ආරම්භ කරන විට ඔහු සමඟ සිටි සඟ, වෙද, ගුරු, ගොවි, කම්කරු බලවේගවලට අමතරව සයවන බලවේගයක් ලෙස සෙබළ බලය එකතු කිරීමට ද මහින්ද රාජපක්‍ෂ මැතිතුමා සමත් විය.එතුමන්ගේ දෙවන පාලන කාලය තුළදී රට ආසියාවේ ප්‍රමුඛ සංවර්ධන රාජ්‍යයක් බවට පත්කිරීමේ අදහසින් වේගවත් සංවර්ධන ක්‍රියාදාමයක් දියත්කොට ඇති අතර ශක්තිමත් පාලන තන්ත්‍රයක් බිහි කිරීමේ අදහසින් ව්‍යවස්ථා සංශෝධනයක් ඇති කිරීම කෙරෙහිද අවධානය යොමු වී ඇත. මෙම පසුබිම තුළ මෙවර පක්ෂ සංවත්සරය තුළදී වැදගත් තීරණ කිහිපයක් ගැනෙනු ඇත.ශ්‍රී ලංකා නිදහස් පක්‍ෂය බිහිවී වසර 59 ක් ගත වූ මේ මොහොතේ අප පක්‍ෂය ඉතිහාසයේ කවර කලෙකත් නොවූ මහජන බලයක් ද පළාත් පාලන ආයතන, පළාත් සභා තුළ හා පාර්ලිමේන්තුව තුළ නියෝජිතයන් බහුතර සංඛ්‍යාවක් ලබාගැනීමට ද සමත්ව සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>02</day>
    </date>
    <link>http://www.dinamina.lk/2010/09/02/_art.asp?fn=f1009023</link>
    <topic/>
    <author>සාකච්ඡා කෙළේ උදිත ගුණවර්ධන</author>
    <content>* අදට ශ්‍රී.ල.නි.ප. යට අවුරුදු 59 ක් සපිරෙනවා. පනස් නව වසරක ශ්‍රී.ල.නි.ප. ගමන් මඟ පිළිබඳව ඔබේ අදහස කුමක්ද ?ශ්‍රී ලංකා නිදහස් පක්ෂය ආරම්භ වන්නේම පොදු ජනතාවගේ දේශපාලන පක්ෂයක් විදිහට කියලා හඳුන්වා දිය හැකියි. ඒ වන විට පොදු ජනතාවගේ දේශපාලන පක්ෂයක් රට තුළ තිබුණේ් නැහැ. එය මහත් අඩුවක් විදිහටයි දේශපාලන විචාරකයන් විසින් සලකා බැලුවේ. 1948 දී නිදහස ලැබුවත් එ.ජා.ප රජයක් බලයට පැමිණියත් නිදහසේ අර්ථය නිසි විදිහට හඳුනා ගැනීමට ඔවුන්ට පුළුවන්කමක් ලැබුණේ් නැහැ.ඒ නිසා තමයි මෙවැනි අලුත් දේශපාලන පක්ෂයක අවශ්‍යතාවය ඇති වෙලා තිබුණේ. ජනතාවගේ එම අවශ්‍යතාව එතෙක් සිටි දේශපාලඥයන් සලකා බැලුවේ නැහැ. ඒ තත්ත්වය නිසා දේශපාලනයේ හිස් තැනක් ඇති වුණා. ඒ තත්ත්වය තේරුම් ගත්තේ බණ්ඩාරනායක මහතා විසිනුයි. එතුමාත් ඩී. ඒ. රාජපක්ෂ මහතා ඇතුළු පිරිසක් තමයි එජාපය අතහැර විපක්ෂයට පැමිණියේ, මේ පරමාර්ථ ඇතිවයි.යුගයේ අවශ්‍යතාවයක් වෙලා තිබුණේ අලුත් දේශපාලන සංස්කෘතියක් ඇති කිරීමයි. 1950 දශකය වෙද්දි ගොවියාට කම්කරුවාට වෙද මහත්මයාට ගුරුවරයාට ගැලපෙන පන්නයේ ජාතික දේශපාලන පක්ෂයක් තිබුණේ් නැහැ. එම දේශපාලන අවශ්‍යතාවය තමයි 1951 දී ශ්‍රී.ල.නි.ප. ය ආරම්භ කිරීම මගින් සපිරුණේ.එම අවශ්‍යතා මල්ඵල ගැන් වූ අවස්ථාවක් විදිහට තමයි 1956 දී ශ්‍රී.ල.නි.ප. ය ප්‍රමුඛ මහජන එක්සත් පෙරමුණ බලයට ඒ මෙන් සංකේතවත් වෙන්නේ. එම රජය ඉතාමත් කෙටි කාලයක් තුළ ප්‍රගතිශීලී වැඩ කොටස් රාශියක් ඉෂ්ට කළා. පුංචි මිනිහාට ඉදිරියට ඇවිත් ගෞරවාන්විතව ජීවත් වීමට ඉඩ ලැබුණේ මේ නිසයි.* බණ්ඩාරනායක මහතාගෙන් පසු විවිධ නායකත්වයන් සමඟ ශ්‍ර‍්‍රී. ල. නි. ප විශාල ගමනක් පැමිණ තිබෙනවා. ඒ ඒ නායකයාගේ ගති සහ ප්‍රතිපත්ති පිළිබඳ ඔබේ අදහස ?ශ්‍රී. ල. නි. ප ය බණ්ඩාරනායක මහතාගේ වියෝවත් සමඟ බිඳ වැටීමට ඉඩ නොතබා රැක ගත්තේ බණ්ඩාරනායක මැතිනිය විසිනුයි. ඇය 1960 සිට අවුරුදු තිස් හතක්ම එහි නායිකාව විදියට පක්ෂය රැක ගත්තා. ජය පරාජය ඉදිරියේ නොසැලුන ඇගේ ගුණය නිසා තමයි අද ශ්‍රී. ල. නි. ප ය ජයග්‍රාහී ස්ථාවරයක සිටින්නේ. එතුමිය එ.ජා.ප මර්දනය, කෙනෙහිලිකම් ඉදිරියේ ඇද වැටුණා නම් අද ශ්‍රී. ල. නි. ප යක් නොතිබෙන්න ඉඩ තිබුණා. ඒ නිසා ශ්‍රී ලංකා නි. ප. ය පිළිබඳ කතා කරද්දී බණ්ඩාරනායක මහත්මිය අමතක කරන්න බැහැ.1994 දී යළිත් ශ්‍රී. ල. නි. ප ය චන්ද්‍රිකා මැතිනියගේ නායකත්වය සහිතව ජය ගන්නේ මැතිනිය දාහත් වසරක් තිස්සේ ශ්‍රී. ල. නි. ප ය ආරක්ෂා කළ නිසයි. මෙහි දී බණ්ඩාරනායක මැතිනියට තරුණ නායකයකු විදිහට මහින්ද රාජපක්ෂ මහතා විශාල ශක්තියක් ලබා දුන්නා. මැතිනිය තුළ මහින්ද රාජපක්ෂ මහතා පිළිබඳ ඉතාමත් හොඳ පිළිගැනීමක් සහ විශ්වාසයක් රැඳී තිබුණා.* වර්තමානයේ ශ්‍රී. ල. නි. පයේ නායකත්වය උසුලන මහින්ද රාජපක්ෂ මහතා පිළිබඳ ජ්‍යෙෂ්ඨ ශ්‍රී.ල.නි.ප සාමාජිකයකු විදියට ඔබේ අදහස මොනවගේ ද ?එතුමා ශ්‍රී. ල. නි. ප ය තුළින්ම බිහි වූ ජාතික දේශපාලන නායකයෙක්. මම එහෙම කියන්නේ, ඔහු කිසිදා දේශපාලන පක්ෂය මාරු කොට සිය දේශපාලන ප්‍රතිරූපය හානි නොකරගත් දේශපාලනඥයකු වන නිසයි. ජනාධිපතිතුමාට පක්ෂය තුළ මේ තරම් ගෞරවනීය ප්‍රතිරූපයක් ඇති වෙලා තිබෙන්නේ මේ නිසයි. එමෙන්ම ශ්‍රී. ල.නි. ප ය නවීකරණය කිරීමේ ගෞරවයක් මහින්ද රාජපක්ෂ මහතාට යි හිමි වෙන්නේ.මා දකින විදිහට ශ්‍රී. ල. නි. පයේ ස්වර්ණමය යුගය තමයි අද තිබෙන්නේ එ.ජා.ප ය ඇතුළු වෙනත් පක්ෂවල සිට ශ්‍රී. ල. නි. ප ප්‍රතිපත්ති පිළිගෙන විශාල පිරිසක් අද ශ්‍රී. ල. නි. ප යට පැමිණ තිබෙනවා.එතෙක් මෙතෙක් මෙරට දේශපාලන පක්ෂයක් ලක්ෂ හැට ඉක්මවා ඡන්ද ප්‍රමාණයක් ලබාගෙන නැහැ. ඒත් එම යෝධ ඉලක්කය පවා පසු ගිය ජනාධිපතිවරණයේ දී ජය ගැනීමට මහින්ද රාජපක්ෂ මහතාගේ නායකත්වය නිසා පුළුවන් වුණා. ඒ නිසා අද වන විට ශ්‍රී. ල. නි. පයේ ආඩම්බරය, අනන්‍යතාවය බවට ජනාධිපති මහින්ද රාජපක්ෂ මහතා පත්ව සිටිනවා.* ශ්‍රී. ල. නි. පයේ ඉදිරි ඉලක්ක මොනවාද ? පක්ෂයේ මහ ලේකම් විදිහට ඒ ගැන පැහැදිලි කිරීමක් කළ හැකි ද ?ඕනෑම දේශපාලන ව්‍යාපාරයක මූලික අරමුණ වන්නේ බලය ආරක්ෂා කර ගැනීමත් බලය ලබා ගැනීමත් යන කරුණුයි. ශ්‍රී.ල.නි.ප යටත් මෙය පොදුයි. ඒත් අපට එයින් එහා ගිය අරමුණු රාශියක් තිබෙනවා. එයින් ප්‍රධාන වන්නේ ජනතාවට සේවය කිරීමත් රට සංවර්ධනය කිරීමත් යන කරුණුයි. අප දැන් මේ ඉලක්ක වෙතයි ගමන් කරමින් සිටින්නේ.මෙතෙක් කල් බොහෝ අය සංවර්ධනය ගැන කතා කෙළේ මාධ්‍ය මඟින් පමණයි. ඒත් ශ්‍රී.ල.නි.ප ය මුල්කරගත් මේ ආණ්ඩුව එහෙම කෙළේ අප ක්‍රියාකාරිත්වයෙන්ම සංවර්ධනය හා රට නැංවීම පිළිබඳ අප තුළ තිබෙන අවශ්‍යතාව හා කැපවීම පෙන්වා දී තිබෙනවා.* පක්ෂ සංවත්සරය සමඟම මේ දිනවල සංවාදයට ලක් වන අනෙක් මාතෘකාව බවට පත්ව ඇත්තේ ව්‍යවස්ථා සංශෝධනයයි. මෙහි යථා තත්ත්වය පිළිබඳ පැහැදිළි කිරීමක් කළ හැකි ද ?ඔව්, ඉදිරි දිනවලදී මෙම සංශෝධනයත් පාර්ලිමේන්තුවට ඉදිරිපත් කරනවා. එමඟින් මේ යෝජනා සම්මත කර ගැනිම තමයි අපේ බලාපොරොත්තුව වී තිබෙන්නේ. ඒ සඳහා අවශ්‍ය පාර්ලිමේන්තු බහුතරය අපට තිබෙනවා. මා සිතන විදිහට අපට මේ වෙද්දී ආසන 160 පමණ බලයක් තහවුරු කර ගැනීමට පුළුවන්කම ලැබී තිබෙනවා. මෙම බහුතරය අප බලහත්කාරයෙන් ලබාගත් දෙයක් නෙමෙයි. විපක්ෂයේ මන්ත්‍රීන් පිරිසක් අවංකව හා ප්‍රතිපත්ති ගරුක විදිහට තමයි අපේ ව්‍යවස්ථා සංශෝධනයට සහය ලබා දීමට තීරණය කරලා තිබෙන්නේ.* ජනාධිපති ධුරය දැරිය හැකි ධුර කාල සීමාව ඉවත් කිරීම අයහපත් ප්‍රවේශයක් විදිහටයි සමහරු අර්ථ කථනය කරන්නේ. මේ පිළිබඳව ඔබේ මතය මොන වගේ ද ?මෙතැන අයහපත්කමක් මා නම් දකින්නේ නැහැ. ජනාධිපතිධුර කාලය පිළිබඳ සීමාව පැනවීම් නම් හොඳ දෙයක් නෙමෙයි. පාර්ලිමේන්තු මන්ත්‍රීවරයා මහජන වරමින් පත්ව ජනතාව ප්‍රතික්ෂේප කරන තුරු ධුරය දරනවා නම් ජනාධිපතිධුරය දරන පුද්ගලයාටත් එම අවස්ථාව තිබිය යුතුයි. එය මහින්ද රාජපක්ෂ මහතාට වගේම රනිල් වික්‍රමසිංහ මහතාටත් වලංගුයි.ඉදිරි ජනාධිපතිවරණයේ දී ජනතාවට තීරණය කරන්න පුළුවන්, ඊළඟ වසර හයක ජනාධිපති විය යුත්තේ මහින්ද රාජපක්ෂ මහතා ද නැතිනම් වෙනත් අයෙක් ද කියලා මෙතැන දි අප ජනතා වරම පිළිබඳ පමණයි උපරිමයෙන් විශ්වාසය තබා කටයුතු කරන්නේ. ප්‍රජාතන්ත්‍ර‍්‍රවාදයේ මූලික මූලධර්මවලට අනුව එහි වරදක් නැහැනේ. ඔන්න කවුරුන් හෝ ජනවරම පිළි ගන්නේ නැතිව බලහත්කාරයෙන් ජනපතිධුරයේ සිටීමට උත්සාහ කරනවා නම් එය වැරැදි සහගත දෙයක්.17 වැනි සංශෝධනය යළිත් සංශෝධනයට ලක්වීමට නියමිතයි. මා විශ්වාස කරනවා 2001 දී ඇති වු මෙම සංශෝධනවල වැරැදි දේවල් තිබුණා කියලා. එය මුල් වුණේ 17 වැනි සංශෝධනය ඉතාමත් හදිසියේ සම්මත කර ගත් සංශෝධනයක් වීම. එහි තිබෙන සියලු අඩුපාඩු මෙවර සංශෝධනය මගින් නිවැරැදි කර තිබෙනවා.* සමහරුන්ගේ අදහස වී තිබෙන්නේ මෙම ව්‍යවස්ථා සංශෝධනය සඳහා ජනමත විචාරණයකට යා යුතු බවයි ?ජනමත විචාරණයකට යාමට අවශ්‍යතාවක් මෙතැනදී ඇති වෙන්නේ නැහැ. මෙතැනදී වෙන්නේ පවතින ව්‍යවස්ථාවට සුළු සංශෝධන කිහිපයක් සිදු කිරිම පමණයි එයට අවශ්‍ය වෙන්නේ. පාර්ලිමේන්තුවේ 2 / 3 බහුතර බලයක් පමණයි. ඒ පිළිබඳව ව්‍යවස්ථාව තුළම ඉතාමත් පැහැදිළිව සඳහන් කර තිබෙනවා.ජ.වි.පෙ වගේ පක්ෂ විවිධ මත පළ කළත් මහ පොළොවෙ තිබෙන සත්‍ය යථාර්ථය මෙයයි.* ව්‍යවස්ථා සංශෝධනය පිළිබඳ පසුගිය දවස්වල එජාපය සමඟ සාකච්ඡා කළා. මේ තත්ත්වය තුළ ඉදිරි ව්‍යවස්ථා සංශෝධනයට එ.ජා.ප සහය ලැබෙයි කියලා ඔබ විශ්වාස කරනවා ද ?එ.ජා.ප ය සමඟ අප සාකච්ඡා කරද්දී මේ යෝජනා පිළිබඳ ඒ අය දැනගෙන සිටියා. එහෙත් මේ වෙද්දී විවිධ දේවල් ඉදිරිපත් කරමින් ප්‍රශ්නවලින් මඟ හැර යාමට එ.ජා.ප ය කටයුතු කරන බවත් පෙනෙනවා. ඒත් මෙය එතරම් හොඳ ප්‍රවේශයක් විදියට හඳුන්වා දෙන්න බැහැ.මා සිතනවා එ.ජා.ප ය ඉදිරි ආණ්ඩුක්‍රම සංශෝධනයේ දී ඔවුන්ගේ සහයෝගය අපට ලබා දෙයි කියලා. එම සහය අපට නොලැබුණත් එය සම්මත කර ගැනීමට අපට පුළුවන්කම ලැබි තිබෙනවා. ඒ ගැන අපට එනිසා ප්‍රශ්නයක් නැහැ.* ජ. වි. පෙ සඳහන් කරනවා ව්‍යවස්ථා සංශෝධනයට විරුද්ධව ජනතාව පාරට බස්සනවා කියලා. එවැනි අභියෝගයකට මුහුණ දීමට ආණ්ඩුවට පුළුවන් ද ?ජ.වි.පෙ වටා අද ජනතාව නැහැ. මහජන බලයක් ශක්තියක් තිබුණා නම් පසුගිය මහ මැතිවරණයේ දී ජනාධිපතිවරණයේ දී තහවුරු වෙන්න ඕනෑනෙ. අද ඒ අය ජනතාව කියලා පාරට දමන්නේ ඒ අයගේම කාඩර්වරු හත් අටදාහක්. මේවට තමයි ජ. වි. පෙ ජනතා විරෝධතා කියලා කියන්නේ.ආණ්ඩුව ව්‍යවස්ථා සංශෝධනය සිදු කරන්නේ නීතියට හා ව්‍යවස්ථාවට එකඟව. ඒ නිසා කිසිදු කෙනෙකුට මේ ගැන වැඩි දුර ප්‍රශ්න කිරීමක් සිදු කරන්න බැහැ. අවශ්‍ය නම් ජ.වි.පෙ ට අධිකරණයට ගිහින් මේ ගැන ප්‍රශ්න කළ හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009031</link>
    <topic>මගේ කාලය දික්කර ගැනීම අරමුණ නොවේ</topic>
    <author>ධනුෂ්ක ගොඩකුඹුර</author>
    <content>ආණ්ඩුක්‍රම ව්‍යවස්ථා සංශෝධන ඉදිරිපත් කළේ සිය ධුර කාලය වැඩි කර ගැනීමට නොවන බව ජනාධිපති මහින්ද රාජපක්‍ෂ මහතා අවධාරණය කරයි. එම සංශෝධනය මඟින් කෙරෙන්නේ ජනාධිපති ධුරයට ඉදිරිපත් විය හැකි වාර ගණන වැඩි කිරීම පමණක් බව පෙන්වා දෙන ජනාධිපතිවරයා වාර ගණන වැඩි කළත් ජනාධිපතිවරයා පත් කෙරෙන්නේ ජනතාවගේ කැමැත්ත මත පමණක් බව පවසයි.“අපි ඉදිරිපත් කළේ ජනතාවාදී ව්‍යවස්ථාවක්. මට අවුරුදු හයේ පාලන කාලය අවුරුදු 12 දක්වා වැඩි කර ගන්නට වුවමනා නැහැ. ඉදිරිපත් විය හැකි වාර ගණන වැඩි කළත් අපේක්‍ෂකයා තෝරා ගන්නේ පක්ෂයේ කැමැත්ත මතයි. ජනතාවට අවශ්‍ය නම් ඒ අපේක්ෂකයා ජනාධිපති ධුරයට පත් කර ගත හැකියි” යැයි ජනාධිපතිවරයා පවසයි.“දැනට තිබෙන ආණ්ඩු ක්‍රම ව්‍යවස්ථාවට අනුව ජනාධිපතිවරණයට ඉදිරිපත් විය නොහැක්කේ පිස්සන්ට, අල්ලස් ගත් අයටයි. ජනතා කැමැත්තෙන් දෙවරක් ජනාධිපති වූ අයටත් ඉල්ලන්න බැරි නිසා ඒ අයත් වැටෙන්නේ පිස්සන්ගේ ගොඩටයි.මේ තත්ත්වය වෙනස් කිරීමට සංශෝධනයක් ගෙන ඒම වරදක් දැයි” ජනාධිපතිවරයා ප්‍රශ්න කරයි. ජනාධිපති මහින්ද රාජපක්‍ෂ මහතා මේ අදහස් පළ කෙළේ ශ්‍රී ලංකා නිදහස් පක්‍ෂයේ 59 වැනි විජයග්‍රාහී සංවත්සර උළෙලට අරලියගහ මන්දිරයේදී ඊයේ (02) එක් වෙමිනි.1978 ට පෙර කැබිනට් මණ්ඩලයට තිබූ බලතල නැවත පවරා දෙන බව පැවැසූ ජනාධිපතිවරයා පාර්ලිමේන්තුවෙන් පිට තිබූ ව්‍යවස්ථාදායක සභාව පාර්ලිමේන්තුව තුළට ගෙන එන බවත් කීවේය.ජනතාවට අවශ්‍ය වන සංවර්ධනය සහ ජාතික සමඟිය අනුව යම් යම් වෙනස්කම් කළයුතු බව කී ජනාධිපතිවරයා ජනතා පරමාධිපත්‍ය ශක්තිමත් වන පරිදි සහ ජනතා සිතුම් පැතුම් ඉටු වන පරිදි ව්‍යවස්ථාව වෙනස් විය යුතු බවත් අවධාරණය කෙළේය. වමේ දේශපාලන පක්ෂ ඔවුන්ගේ අනන්‍යතාව රැකගෙන ශ්‍රී ලංකා නිදහස් පක්‍ෂය සමඟ සැමදා සිටි බව සිහිපත් කළ ජනාධිපතිවරයා රට ජාතිය වෙනුවෙන් කටයුතු කිරීමට ඔවුන්ටත් අවස්ථාවක් දිය යුතු බවත් කීවේය.සියලු ජාතීන්, දේශපාලන පක්ෂ එකතු කොට ගෙන රට ගොඩනැගීමේ සංග්‍රාමය ඉදිරියට කරගෙන යා යුතු බව කී ජනාධිපතිවරයා අනාගත පරපුර වෙනුවෙන් රට සංවර්ධනය කිරීමට එක්වන්න යැයි ඉල්ලීමක් ද කෙළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත්, අගමැති දි. මු. ජයරත්න, කථානායක චමල් රාජපක්‍ෂ මහත්වරුන් ප්‍රමුඛ මැති ඇමැතිවරුන් ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009032</link>
    <topic>ජනතා කැමැත්ත ඇත්නම් ඕනෑම කාලයක් බලයේ සිටීමේ වැරැද්දක් නෑ</topic>
    <author>අසේල කුරුළුවංශ</author>
    <content>බහුතර ජනතාවගේ කැමැත්ත ඇත්නම් රාජ්‍ය නායකයකු ඕනෑම තරම් කාලයක් බලයේ සිටීම වරදක් නොවන බව අස්ගිරි පාර්ශ්වයේ අනුනායක ගලගම ශ්‍රී අත්ථදස්සි අනුනාහිමියෝ පවසති.රටට ජනතාවට අවංකව ආදරය කරන රටේ අභිවෘද්ධිය පිළිබඳ සිතන නායකයන් පහළ වන්නේ කලාතුරකින් බවත් එවැනි නායකයකුට ජනතා ආශිර්වාදය හිමිවන්නේ නම් ඔහුට යම් කාල සීමාවකට යටත් නොවී රට පාලනය කිරීමට අවස්ථාව ලබාදිය යුතු බවත් උන්වහන්සේ කීහ.ජනතා කැමැත්ත යටපත්කර යම් නායකයකු බලහත්කාරයෙන් රට පාලනය කිරීමටඋත්සාහ කරන්නේ නම් රට ජනතාව එරෙහි විය යුතු යැයිද අනුනාහිමියෝ අවධාරණය කළහ. ව්‍යවස්ථා සංශෝධනය හරහා ජනපතිවරයාට කැමැති වාර ගණනක් ධූරයේ රැඳී සිටීමට අවකාශ සලසන බවත් දැනගන්නට ඇති බවත් බහුතර ජනතා කැමැත්ත නොමැති නම් එසේ රැඳී සිටීමට අවකාශ නොමැති බැවින් ඒ පිළිබඳ අනවශ්‍ය කලබලයක් ඇති නොකර ගත යුතු බවත් උන්වහන්සේ කීහ.යුද්ධය නිමවීමෙන් පසු මේ වන විට රට යම් දුරකට සංවර්ධනය වී තිබෙන බවත් පක්ෂ විපක්ෂ බේදයෙන් තොරව රට ගොඩනැඟීමට දේශපාලනඥයින් උනන්දු විය යුතු බවත් අනුනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009033</link>
    <topic>ඩුබායි සිට ආ කතගේ නිවෙසින් කෝටි ගණනක රන්-මුදල් අරගෙන</topic>
    <author>පුත්තලම සමූහ වාර්තාකරු ඩබ්ලිව්.සී.බී.ප්‍රනාන්දු, මුන්නේශ්වරම සමූහ ඊ.සී.ප්‍රනාන්දු</author>
    <content>ඩුබායි හි වසර ගණනාවක් රැකියාව කර මෙරටට පැමිණි කාන්තාවකගේ නිවෙසක් වටලා ඇති ව්‍යාජ ජාත්‍යන්තර පොලිස් කණ්ඩායමක්, ඇය එරටදී කර ඇති බව කියන රත්රන් වංචාවක් පිළිබඳව ප්‍රශ්න කර ඇය සතුව තිබූ රුපියල් ලක්ෂ ගණනක් වටිනා රන් ආභරණත්, මුදල් රුපියල් ලක්ෂ ගණනකුත් වංචනිකව ලබාගෙන ඇත.එම ව්‍යාජ ජාත්‍යන්තර පොලිස් කණ්ඩායමේ හය දෙනෙකු වංචාවට සම්බන්ධ මුදල් වලින් හා රන් අභරණවලින් කොටසක්ද සමඟ අත්අඩංගුවට ගැනීමට හලාවත විශේෂ පොලිස් කණ්ඩායමක් සමත් වී තිබේ. සේවය හැරගිය යුද හමුදා නිලධාරියෙකු ඇතුළු සැකකරුවන් හය දෙනෙකු මෙසේ අත්අඩංගුවට ගෙන ඇත්තේ කොළඹ, බොරැල්ල, දෙමටගොඩ, කඩුවෙල සහ කොච්චිකඩේ යන ප්‍රදේශවලදීය.වසර ගණනාවක් එක දිගට ඩුබායි රටේ රැකියාව කර නොබෝදා මෙරටට පැමිණ ඇති කොස්වත්තේ පොතුවටවන කාන්තාවකගෙන් එම කල්ලිය වංචනික ලෙස මෙසේ රන් අභරණ සහ මුදල් ලබාගෙන ඇති අතර, ඇය විසින් හලාවත පොලිස් අධිකාරිවරයා වෙත කරන ලද පැමිණිල්ලකට අනුව පරීක්ෂණ සිදුකළ එම විශේෂ පොලිස් කණ්ඩායමට මෙසේ වංචාවට සම්බන්ධ රන් අභරණ සහ මුදල්වලින් කොටසක් ද සමඟ සැකකරුවන් අත්අඩංගුවට ගැනීමට හැකිවී ඇත.ඉකුත් මස 24 වැනි දින රාජ්‍ය ලාංඡනය යෙදූ සුදු පැහැති ඩිපෙන්ඩර් වර්ගයේ ජීප් රථයකින් පැමිණිලි කාරියගේ නිවෙසට පැමිණ ඇති සැකකරුවන්, තමන් ජාත්‍යන්තර පොලිසියෙන් බවත්, ඇය එරටදී සිදුකළ රන් වංචාවක් පිළිබඳව පරීක්ෂණ කිරීමට පැමිණි බවත් පවසා, ඇයගෙන් ප්‍රශ්න කර, නිවෙස පරීක්ෂා කර එහි තිබූ රුපියල් 1,02000 ක මුදලක් හා රන් අභරණ තොගයක්ද සොයාගෙන, පසු දින කොළඹ අසවල් ස්ථානයට පැමිණෙන ලෙස නියම කර ඔවුන් පිටව ගොස් ඇත.පසු දින ඔවුන් නියම කළ ස්ථානයට ගිය ඇයගෙන් තවදුරටත් ප්‍රශ්න කළ සැකකරුවන් මෙම පරීක්ෂණ මෙතනින් නිම කිරීමට නම් තවත් මුදල් අවශ්‍ය බව පවසා ඇයගේ ගිණුමකින් තවත් රුපියල් 4, 75000 ක මුදලක් ඔවුන් ලබාගෙන ඇත.ඉන් අනතුරුව ඇය විසින් හලාවත පොලිස් අධිකාරි වෙත මේ පිළිබඳව පැමිණිලි කරන ලදුව, පරීක්ෂණ ඇරැඹූ විශේෂ පොලිස් කණ්ඩායමක් , සැකකරුවන් ඇගේ නිවෙසට පැමිණි සුදු පැහැති ඩිපෙන්ඩර් ජීප් රථය සමඟ එක් අයකු බොරැල්ලේදී අත්අඩංගුවට ගෙන ඇත.ඔහුගෙන් ලද තොරතුරුවලට අනුව කඩුවෙල, දෙමටගොඩ සහ කොච්චිකඩේ යන ප්‍රදේශවලදී සෙසු සැකකරුවන්ද අත්අඩංගුවට ගත් එම පොලිස් කණ්ඩායම ඔවුන් සතුව තිබී රුපියල් 5, 81, 000/- ක් වටිනා මුදල් සහ රන් අභරණද සොයාගෙන ඇත.සැකකරුවන් ඊයේ (02) මාරවිල මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.හලාවත පොලිස් අධිකාරි සී.ඊ.විදිසිංහ මහතාගේ උපදෙස් පරිදි කොස්වත්ත වැඩ බලන පොලිස් ස්ථානාධිපති කැළුම් විජේසිංහ, උප පොලිස් පරීක්ෂක ඒ.ටී.එන්.පතිරාජ යන නිලධාරීන් සමඟ හලාවත කොට්ඨාස නොවිසඳුණු අපරාධ විමර්ශන අංශයේ ස්ථානාධිපති පොලිස් සැරයන් ඩබ්ලිව්.ඩී. ජේ.නිමල් මහතා ඇතුළු එම අංශයේ නිලධාරි කණ්ඩායමක් මෙම පරීක්ෂණ මෙහෙයවූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009034</link>
    <topic>රණවිරු නිවාස වැඩසටහනට කෝටි 70ක දෙස් විදෙස් ආධාර</topic>
    <author>විජයානි එදිරිසිංහ</author>
    <content>‘අපි වෙනුවෙන් අපි’ රණවිරු නිවාස තනාදීමේ සුබසාධක වැඩසටහනට දේශීය සහ ජාත්‍යන්තර පරිත්‍යාගශීන්ගෙන් කෝටි 70ක (මිලියන 700) ආධාර ලැබී තිබේ.ආරක්ෂක ලේකම් ගෝඨාභය රාජපක්ෂ මහතා සහ අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මිය රණවිරුවන් වෙනුවෙන් කළ ඉල්ලීමට පරිත්‍යාගශීලීන් ඉහළ ප්‍රතිචාරය දක්වා ඇත.‘අපි වෙනුවෙන් අපි’ රණවිරු සුබසාධන වැඩසටහනේ ප්‍රධාන අරමුණ නිවසක් නැති රණවිරුවන්ට නිවසක් තනා දීමයි.යුද්ධයේදී ආබාධිත මිය ගිය සහ නිවසක් නොමැති රණවිරු පවුල් වෙනුවෙන් නිවාස 700ක් තනා දීමට ආරක්ෂක ලේකම් ගෝඨාභය රාජපක්ෂ මහතා ‘අපි වෙනුවෙන් අපි’ ව්‍යාපෘතිය යටතේ සැලසුම් කර තිබේ.මෙම ව්‍යාපෘතියේ පළමු අදියර යටතේ නිවාස 25ක් මහනුවර දිස්ත්‍රික්කයේ ඉදිකර මේ වනවිට රණවිරුවන්ට බාරදී ඇත.එහි දෙවැනි අදියර වශයෙන් කුරුණෑගල ප්‍රදේශයේ නිවාස 27ක්ඉදිකර තබේ. ඒවා රණවිරුවන්ට බාර දීම ලබන 5 වැනිදා කුරුණෑගල තෝරයායේදී ජනාධිපති මහින්ද රාජපක්ෂ මහතා අතින් සිදුකෙරේ.එහි තෙවැනි සිවුවැනි සහ පස්වැනි අදියරයන් මාතර, හම්බන්තොට සහ මොනරාගල ප්‍රදේශවලින් ආරම්භ කර තිබේ.ඉදිරි මාස තුනේදී තවත් අදියරක වැඩ අවසන් කිරීමට නියමිතය.මේ එක් නිවසක් සඳහා රුපියල් ලක්ෂ 25ක් වැයකෙරේ. සියලු පහසුකම්වලින් සමන්විත මධ්‍යම පන්තියේ නිවසක් තනා දීම මෙහිදී සිදුකෙරේ.නිවාස ඉදිකිරීමට ශ්‍රමය සපයන්නේ ත්‍රිවිධ හමුදා රණවිරුවන් විසිනි.රණවිරුවන්ට රජයෙන් නිවාස පණස්දහසක් තනා දීමේ වැඩපිළිවෙළක් ක්‍රියාත්මක වන අතරේ ආරක්ෂක ලේකම් ගෝඨාභය රාජපක්ෂ මහතා සහ එම අමාත්‍යාංශ සේවා වනිතා ඒකකය මෙම නිවාස 700 තැනීම බාරගෙන ඇත. ආරක්ෂක ලේකම්වරයාත් අයෝමා රාජපක්ෂ මැතිනියත් යුද්ධය අවසන් වී මාස තුනක් ඉක්ම යාමටත් පෙර සිට පෞද්ගලිකවම රටපුරා ඇවිද රණවිරු නිවාස ප්‍රශ්නය දෙස බලා මෙම නිවාස 700 තනාදීමට පියවර ගනු ලැබිණි.‘අපි වෙනුවෙන් අපි’ නිවාස ව්‍යාපෘතිය දිවයිනේ සෙසු දිස්ත්‍රික්කද ආවරණය වන පරිදි ක්‍රියාවට නැංවේ.සම්පූර්ණ ව්‍යාපෘතිය අවසන් කිරීම සඳහා කෝටි 170කට වැඩි මුදලක් අවශ්‍ය වෙයි.මෙම මුදල සම්පූර්ණ කර ගැනීම සඳහා ආරක්ෂක අමාත්‍යාංශයේ සේවා වනිතා ඒකකය මගින් විවිධ වැඩසටහන් ක්‍රියාත්මක කරයි.ත්‍රස්තවාදය පරාජය කර මෙරටට සාමය උදාකර ගැනීම සඳහා ජීවිත පරිත්‍යාගයෙන් කැපවූ රණවිරුවන්ට කෘතගුණ සැළකීමේ ‘අපි වෙනුවෙන් අපි’ ව්‍යාපෘතියට ආධාර කිරීමට කැමති පරිත්‍යාග ශීලීන් වෙතොත් පහත සඳහන් ගිණුම් අංකවලට ආධාර කරන ලෙස එම සේවා වනිතා ඒකකය ඉල්ලා සිටියි.“අපි වෙනුවෙන් අපි’ ගිණුම් අංකලංකා බැංකුව - 704000සම්පත් බැංකුව - 704000-092960000600මහජන බැංකුව (ප්‍රධාන ශාඛාව) – 204- 1 – 001- 7 - 0000323.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009035</link>
    <topic>ලංවිම ලාභ ලබයි</topic>
    <author>ස්වර්ණා විජේකෝන්</author>
    <content>ලංකා විදුලිබල මණ්ඩලය පසුගිය ජුනි මාසයේ දී රුපියල් මිලියන දෙසීය පහක ලාභ උපයා ඇත.ජුනි මාසයේ ලංකා විදුලි බල මණ්ඩලය මෙහෙයුම් වියදම රුපියල් මිලියන දසදහස් පන්සිය හතළිස් එකකි. මෙහෙයුම් ආදායම් ලෙස රුපියල් මිලියන දස දහස් හත්සිය හතළිස් හයක මුදලක් ලබා ඇත.මේ අනුව ලංකා විදුලි බල මණ්ඩලය ගත වූ ජුනි මාසයේ දී රුපියල් මිලියන දෙසිය පහක ලාභයක් ලබා තිබේ. සේවක වැටුප්, මෙහෙයුම් වියදම්, භාණ්ඩ හා සේවා වෙනුවෙන් වෙනත් ආයතනවලට ගෙවිය යුතු සියලු ගෙවීම් සිදු කිරීමෙන් පසුව මෙම ශුද්ධ ලාභය ලබා ඇති බව විදුලි බල මණ්ඩලයේ විගණන වාර්තා පෙන්වා දෙන බව විදුලි බල හා බලශක්ති ඇමැති පාඨලි චම්පික රණවක මහතා දිනමිණ ට ප්‍රකාශ කළේ ය.ගත වූ ජුලි මාසයේ මණ්ඩලයේ ගිණුම් වාර්තා මෙතෙක් අවසන් කර නොමැති බවත්, විදුලි බල මණ්ඩලයට ඉදිරියේ දී උදාවන සෑම මාසයක්ම ගතවූ ජුනි මාසයේ දී මෙන් සෞභාග්‍යමත් මාස බවත් හෙතෙම පැවසීය.වසර දොළහක් අඛණ්ඩව පාඩු ලබමින් තිබූ විදුලිබල මණ්ඩලය ලාභ ලබන තත්ත්වයට පත් කිරීම සිය අපේක්‍ෂාව බවත් ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090315</link>
    <topic>සීගිරි සිතුවම් ගැන තත්ත්ව වාර්තාව ඇමැතිනිය අතට</topic>
    <author>ප්‍රාර්ථනා වීරසිංහ</author>
    <content>සීගිරි බිතු සිතුවම් අවපැහැගැන්වීම පිළිබඳ පුරාවිද්‍යා රසායන විද්‍යාඥයන් කරන ලද පර්යේෂණයේ තත්ත්ව වාර්තාව, ඊයේ (2) මහාචාර්ය ජගත් වීරසිංහ මහතා විසින් පවිත්‍රා වන්නිආරච්චි ඇමැතිනිය වෙත බාර දෙනු ලැබීය.ජනාධිපති මහින්ද රාජපක්ෂ මහතා සීගිරි චිත්‍ර නිරීක්ෂණය කිරීමෙන් අනතුරුව චිත්‍ර පිළිබඳ පූර්ණ පරීක්ෂණයක් පැවැත්වීමට දුන් උපදෙස් අනුව මෙම කමිටුව පත්කරන ලදී. පසුගිය 27 වනදා එම කණ්ඩායම සීගිරිය බලා පිටත් වී එම පර්යේෂණ කටයුතු ඉතා සාර්ථකව නිම කොට එම වාර්තාව තමා වෙත බාර දුන් බවත්, ඒ අනුව චිත්‍ර සංරක්ෂණය සඳහා ඉදිරි පියවර ගන්නා බවත් සංස්කෘතික හා ජාතික උරුමයන් පිළිබඳ ඇමැතිනි පවිත්‍රා වන්නිආරච්චි මහත්මිය පැවසුවාය.සංස්කෘතික කටයුතු අමාත්‍යාංශ ශ්‍රවණාගාරයේදී මෙම වාර්තාව බාර දුන් අතර මෙම අවස්ථාවට පුරාවිද්‍යා අධ්‍යක්ෂ ආචාර්ය සෙනරත් දිසානායක, මහාචාර්ය නිමල් ද සිල්වා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090316</link>
    <topic>සැකකාර සෙබළා රඳවාගෙන ප්‍රශ්න කරයි</topic>
    <author>මල්වාන සමූහ මහානාම විතානගේ</author>
    <content>කප්පම් ලබාගැනීමට මාකොළ ප්‍රදේශයේ දරුවකු පැහැරගෙන යාමේ සිද්ධිය සම්බන්ධයෙන් අත්අඩංගුවට ගත් සැකකාර හිටපු යුදහමුදා සෙබළා සපුගස්කන්ද පොලිසිය මගින් රැඳවුම් නියෝග මත රඳවාගෙන ප්‍රශ්න කරගෙන යයි.සැකකරු පිළිබඳ තොරතුරු වසං කිරීම සම්බන්ධයෙන් අත්අඩංගුවට ගනු ලැබූ සැකකරුගේ අනියම් බිරිය පෙරේදා (01) ගම්පහ අධිකරණය වෙත ඉදිරිපත් කිරීමෙන් පසු ලබන 14 දක්වා රක්ෂිත බන්ධනාගාරගත කරන ලෙස ගම්පහ ප්‍රධාන මහේස්ත්‍රාත් මොහොමඩ් මැකි මහතා නියෝග කෙළේය.මේ සඳහා උපයෝගී කරගත් ත්‍රීරෝද රථයක් ද පොලිස් භාරයට ගැනිණි. ප්‍රධාන සැකකරු ප්‍රදේශය හැර ගොස් සිටින අතර ඔහු ඇතුළු තිදෙනාම පදිංචි වී සිටින්නේද ගලේවෙල ප්‍රදේශයේය.ඉකුත් අඟහරුවාදා (31 වැනිදා) පෙරවරුවේ එම පාසල් දරුවා සිය නිවෙස අසල වෙළෙඳ සැලකට යමින් සිටියදී පැහැරගෙන ගොස් වික්ටෝරියා ජලාශයට විසිකර තිබියදී හමුවූ අතර එම දරුවා හෙයියන්තුඩුව සභාව පාර ප්‍රදේශයේ පදිංචි සපුගස්කන්ද සෝභිත විද්‍යාලයේ සිව්වන වසර පන්තියේ අධ්‍යාපනය ලබන සිසුවෙකි.කැලණිය ජ්‍යෙෂ්ඨ පොලිස් අධිකාරි කිත්සිරි ගනේගම හා කැලණිය පොලිස් අධිකාරි උපාලි බණ්ඩාරනායක යන මහත්වරුන්ගේ අධීක්ෂණය යටතේ සපුගස්කන්ද පොලිස් ස්ථානාධිපති ප්‍රධාන පොලිස් පරීක්ෂක එච්. පී. ඊ. ජයවීර හා නියෝජ්‍ය පොලිස් ස්ථානාධිපති පොලිස් පරීක්ෂක ජේ. ඒ. තුසිත ජයකොඩි යන නිලධාරීහු මේ සිද්ධිය ගැන වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009036</link>
    <topic>ජාතික පිළිකා ආයතනයට එන රෝගීන්ට නොමිලේ නවාතැන් සැපයීමට පියවර</topic>
    <author>සන්ධ්‍යා කරුණාරත්න</author>
    <content>ජාතික පිළිකා ආයතනයෙන් ප්‍රතිකාර ලබාගැනීම සඳහා දුරබැහැර සිට පැමිණෙන රෝගීන්ට නොමිලේ නවාතැන් පහසුකම් සැපයීමට ඉදිකළ පිළිකා රෝගී නේවාසිකාගාරය විවෘත කිරීම අද (03දා) සිදු කෙරේ.මෙසේ පැමිණ නේවාසිකව ප්‍රතිකාර ලබාගන්නා රෝගීන්ට නොමිලේ ආහාරපාන ලබාදීමට ද සෞඛ්‍යය අමාත්‍යාංශය තීරණය කර ඇති අතර මේ ගොඩනැගිල්ල ඉදිකිරීමට රුපියල් කෝටි 16ක් වැයකර ඇත.ඒ අනුව රෝගීන් 250කට එකවර නවාතැන් ගත හැකි මේ ගොඩනැගිල්ලේ ප්‍රථම අදියර සෞඛ්‍යය ඇමැති මෛත්‍රිපාල සිරිසේන මහතා අතින් අද (03) විවෘත කෙරේ.මහරගම ජාතික පිළිකා රෝහලට දිනපතා ප්‍රතිකාර ගැනීමට දුරබැහැර සිට රෝගීහු සියගණනක් දිනකට පැමිණෙති.දුර පළාත්වල සිටින රෝගීන් ප්‍රතිකාර ගැනීම සඳහා පැමිණි විට ඔවුන් වාට්ටුවල නවාතැන් ගන්නා අතර මේ හේතුවෙන් නේවාසික රෝගීන්ට බලවත් අපහසුතාවකයට ලක්වීමට සිදු වේ. මේ ගොඩනැගිල්ල ඉදිකිරීම සඳහා රජයෙන් කිසිඳු මුදලක් ලබාගෙන නොමැති අතර ශ්‍රී ලංකාවේ සහ ඕස්ට්‍රේලියාවේ දානපතීන් විසින් පවත්වාගෙන යන පදනමක් විසින් මීට අවශ්‍ය අරමුදල් සපයා දුන් බව මහරගම ජාතික පිළිකා ආයතනයේ අධ්‍යක්ෂ වෛද්‍ය කණිෂ්ක කරුණාරත්න මහතා පවසයි.ලෝකයේ දියුණුම රටවල්වල පිහිටි පිළිකා රෝහල්වල ද මෙම පහසුකම් ක්‍රියාත්මක වන අතර එවැනි පහසුකම් මෙරට ද ක්‍රියාත්මක කිරීමට ලැබීම රටේ ජයග්‍රහණයක් බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009037</link>
    <topic>උපාධිධාරීන් 64කට පාරිභෝගික සේවා අධිකාරියේ විමර්ශන නිලධාරි තනතුරු</topic>
    <author>විජයානි එදිරිසිංහ</author>
    <content>රැකියා විරහිත උපාධිධාරීන් 64 දෙනකු පාරිභෝගික සේවා අධිකාරියේ විමර්ශන නිලධාරීන් ලෙස බඳවා ගෙන තිබේ.දිවයිනේ විවිධ ප්‍රදේශවලට මොවුන් පත්කර ඇත. උතුරු නැගෙනහිර පළාත්වල පත්වීම් ලැබූ පිරිසක් ද මේ අතර වෙති.මොවුන්ට පත්වීම් ලිපි බෙදාදීම පෙරේදා (01) සමුපකාර හා අභ්‍යන්තර වෙළඳ කටයුතු පිළිබඳ අමාත්‍යාංශයේදී සිදුකෙරිණි. පාරිභෝගික අධිකාරියේ වැටලීම් වැඩි කිරීමත් සමඟ පාරිභෝගික අධිකාරියට බඳවා ගන්නා විමර්ශන නිලධාරි ප්‍රමාණය වැඩි කිරීමට පියවර ගෙන තිබේ. ඉදිරියේදී තවත් පිරිසක් බඳවා ගැනීමට නියමිතය.පසුගිය කාලය පුරා විමර්ශන නිලධාරීන් විවිධ අඩුපාඩු මධ්‍යයේ තම රාජකාරි කටයුතු කරගෙන ගොස් ඇති බව සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාට වාර්තා වී ඇත. එම අඩුපාඩු විසඳා දී තම රාජකාරිය නොපිරිහෙලා ඉටුකිරීමට අවශ්‍ය පරිසරය සකස් කර දෙන බව ඇමැතිවරයා පත්වීම් ලිපි බෙදා දෙමින් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009038</link>
    <topic>රන්ජන් රාමනායකට එරෙහි චෝදනා ගැන පොලිස් පරීක්‍ෂණ</topic>
    <author>අසේල කුරුළුවංශ</author>
    <content>එජාප පාර්ලිමේන්තු මන්ත්‍රී රන්ජන් රාමනායක මහතා පාසල් ගුරුවරියකට දුරකථන මගින් තර්ජන එල්ල කළ බව කියන සිද්ධියට අදාළව තොරතුරු සෙවීම සඳහා අධිකරණ නියෝගයක් ලබාගැනීමට කටුගස්තොට පොලිසිය සැළැසුම් කර ඇත.රන්ජන් රාමනායක මහතා තමාගෙන් රුපියල් ලක්‍ෂ 10 ක් ලබාගෙන එය යළි ලබා නොදුන් බවට පාසල් ගුරුවරිය කරන ලද පැමිණිල්ල සම්බන්ධයෙන් මහනුවර විශේෂ අපරාධ විමර්ශන ඒකකය වෙනම පරීක්‍ෂණයක් ආරම්භ කැර තිබේ.තමා හා විවාහ වන බවට බොරු පොරොන්දු දී රුපියල් ලක්‍ෂ 10 ක මුදලක් රන්ජන් රාමනායක වංචනික ලෙස ලබාගත් බවට කටුගස්තොට පාසලක සෞන්දර්ය විෂය භාර ගුරුවරියක කටුගස්තොට පොලිසියට කළ පැමිණිල්ලකට අදාළව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති පූජිත් ජයසුන්දර යන මහත්වරුන්ගේ අධීක්‍ෂණය යටතේ විශේෂ පරීක්‍ෂණයක් ආරම්භ කැර ඇත.අදාළ පැමිණිල්ල සම්බන්ධව ප්‍රකාශයක් ලබාගැනීම සඳහා කටුගස්තොට පොලිසියට ඊයේ (02) දිනයේ පැමිණෙන ලෙස රන්ජන් රාමනායක මහතාට දැනුම් දී තිබිණි.හදිසි රාජකාරි කටයුතු හේතුවෙන් ඊයේ (02) දිනයේ නොපැමිණෙන බව නීතිඥයකු මගින් රන්ජන් රාමනායක මහතා දැනුම් දුන් බව කටුගස්තොට පොලිසියේ ස්ථානාධිපති ප්‍රධාන පොලිස් පරීක්‍ෂක එස්. බී. දියකෙලින්නාව මහතා කීය.පොලිසියට පැමිණීම සඳහා රන්ජන් රාමනායක මහතාට වෙනත් දිනයක් ලබා දෙන බව ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n1009039</link>
    <topic>‘දෙරණ’ මාධ්‍යවේදිනියට රංජන් රාමනායක තර්ජනය කිරීම දැඩි ලෙස හෙළා දකිනවා</topic>
    <author/>
    <content>පාර්ලිමේන්තු මන්ත්‍රී රන්ජන් රාමනායක මහතාගේ සත්‍ය තොරතුරු හෙළි කිරීම සම්බන්ධයෙන් දෙරණ මාධ්‍යවේදිනියට ඔහු විසින් සාහසික ලෙස තර්ජනය කිරීම “ජනමාධ්‍යවේදීන්ගේ ජාතික සංසදය” දැඩි පිළිකුලෙන් හෙළා දකී.“දෙරණ” රූපවාහිනී නාලිකාවෙන් විකාශනය වන “360” වැඩසටහන මෙහෙය වූ ඩිල්කා සමන්මලී මහත්මියට පසුගිය දා මෙසේ තර්ජන එල්ල විණි.ජනමාධ්‍ය නිදහස පිළිබඳව පසුගිය කාලය පුරාම තප්පුලමින් සිටි පොදු විපක්ෂයේ ප්‍රධාන භූමිකාවක් නිරූපණය කළ රන්ජන් රාමනායක, වත්මන් ආණ්ඩුව ජනමාධ්‍ය වෙත මර්දනය මුදා හරිමින් සිටින බවට මාධ්‍ය සංවිධාන හා එක්ව උද්ඝෝෂණ හා විරෝධතා ව්‍යාපාරවල පෙරමුණ ගෙන හඬ නැඟූ අතර, තමන්ගේ නිරුවත මාධ්‍ය මඟින් හෙළිදරව් වීමේදී තමන් ද ජනමාධ්‍යවේදීන් වෙත හෙලන්නේ වෛරී සහගත බැල්මක් බවත්, එමගින් තමන්ගේ අතීත ක්‍රියාකාරකම් ද සරදමට ලක් වන බවත් වටහා ගතයුතුය.ශ්‍රී ලාංකික කුල කාන්තාවන් අධම නීතියක් පවතින අරාබිකරයේ දී දැඩි පීඩාවන්ට පත්වන බව පවසමින් කඳුළු හෙළන රන්ජන් රාමනායක, ශ්‍රී ලංකාවේ වෙසෙන ජනමාධ්‍යවේදී කාන්තාවක් විනාශ කරන බවට තර්ජනය කිරීමෙන් පැහැදිලි වන්නේ රන්ජන් ම පවසන ආකාරයට අරාබිකරයේ පවතින අධම නීතියටත් එහා ගිය කුරිරු පිළිවෙතක් තමන් අනුගමනය කරන බව නොවේදැයි පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090310</link>
    <topic>පත්තර මහගෙදරින් ස්වේච්ඡාවෙන් විශ්‍රාම ගියත් මාධ්‍ය ක්ෂේත්‍රයෙන් ඉවත්වෙන්න එපා</topic>
    <author>සුභාෂිනී සේනානායක</author>
    <content>ස්වේච්ඡාවෙන් විශ්‍රාම යන්නට තීරණය කළත් පත්තර මහ ගෙදර අත්දැකීම් සමඟින් තවදුරටත් මාධ්‍යකරණයේ නියැළීමට අදිටන් කර ගත යුතු බව සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා පැවසීය.ඒ මහතා එසේ පැවසුවේ දිනමිණ කර්තෘ මණ්ඩලයේ ස්වේච්ඡාවෙන් විශ්‍රාමයන්නන් සඳහා පැවති උත්සවයේදීය.අනාගත පරපුර වෙනුවෙන් තමන් සතු දැනුම මාධ්‍ය හරහා ලබාදීමට ක්‍රියා කරන ලෙස ඉල්ලා සිටින බවද ඒ මහතා ප්‍රකාශ කෙළේය.එහිදී කර්තෘ මණ්ඩල අධ්‍යක්ෂවරයා මෙසේද පැවසීය.පත්තර මහගෙදර සේවය කළ ඔබ සැම තුළ මහත් අභිමානයක් තිබෙන බව මට විශ්වාසයි.පත්තර මහ ගෙදර කියන්නේ දැනුම පිළිබඳ තෝතැන්නක් කිව්වොත් නිවැරදියි. එහි සේවය කොට විවිධ හේතූන් මත ඔබ විශ්‍රාම යාමට තීරණය කළත් ඕනෑම තැනක හොඳින් ජීවත්වීමට ඔබට හැකියි.ඕනෑම තැනක මිහිරි අමිහිරි අත්දැකීම් තිබිය හැකියි. ඒවා ඔබගේ අනාගත දියුණුව සඳහා භාවිත කරමින් හෙට දිනය සඳහා ගමන් කරන්න.සිළුමිණ ප්‍රධාන කර්තෘ කරුණාදාස සූරියආරච්චි මහතා - සිංහලයන් පිළිගැනීමට වඩා සමුදීමට දක්ෂයි. පිළිගන්නා විට උත්සව නැතත්, සමුගන්නා විට උත්සව පවත්වනවා. කෙනෙකුගේ අගය දැනෙන්නේ යන මොහොතේදියි. බොහෝ කාලයක් සේවය කර වෙන්වීමේදී අගය වඩාත් දැනෙනවා.මේ වගේ සමුදීමේ උත්සව පාසල්වල සේවය කළ අපට වඩාත් සුන්දරව දැනෙනවා. පාසලකින් තවත් පාසලකට යනවිට දරුවන් බුලත් දී කකුල් අල්ලා වඳීනවිට ඔවුන් හඬන විට සමුගෙන යාම අතිශය දුකක්.කෙනෙකු තුළ පවතින ළෙංගතුකම වඩාත් දැනෙන්නේ ප්‍රකාශ කරන්නේ අවසාන මොහොතේදීයි. ඒ හිඩැස පිරවෙන්නැති නිසා හෘදයාංගම දුකක් එවිට දැනෙනවා.දිනමිණ ප්‍රධාන කර්තෘ මහින්ද අබේසුන්දර මහතා - පැරණි ආණ්ඩුවලින් කළ වැරැදි වර්තමාන ලේක්හවුස් සභාපතිවරයාට සහ අධ්‍යක්ෂ මණ්ඩලයට නිවැරැදි කිරීමට සිදුවෙලා.ස්වේච්ඡාවෙන් විශ්‍රාම ගැන්වීමේ ක්‍රමයක් යෝජනා කෙළේ ඒ නිසයි. සමහරු ඉතා දුර බැහැර සිට සේවයට එන්නේ. ඇතැමුන්ගේ ස්වාමිපුරුෂයන් විදේශගතව සිටිනවා.විශ්‍රාම යන බොහෝ දෙනා තරුණ වයසේ අය. මේ වයසේදී රැකියාවලින් ඉවත්වී යාම සුදුසු නැහැ. පසුගිය කාලේ ඉවත්ව ගිය ඇතැම් අය පසුතැවිලි වෙනවා.මේ සැරේ සක්විතිලට හසුනොවී ආරක්ෂිතව කටයුතු කිරීම අවශ්‍යයි. දිනමිණ කර්තෘධූරය දැරීම ඉතා අසීරු කාර්යයක්. මම සිළුමිණ කර්තෘ කරුණාදාස සූරියආරච්චි මහතාට සුමාන දෙකකට කර්තෘධූරය කරන ලෙස යෝජනා කළාම. එතුමා පැවසුවේ සුමාන දෙකකට මාව හිරේ දාන්න කියායි.මම කේන්ති ගියාම ඇතැම්විට බනිනවා. ඒත් සියලු දෙනා මා සමඟ ඉතා සහයෝගයෙන් ක්‍රියා කරනවා. පොඩි දුකක් තිබෙනවා. ඔබ සැම වෙන්වීම පිළිබඳව. ඔබ සැම ඉවත්වන්නේ ඔබේ යහපතට. ඔබ සියලු දෙනාට සුබ අනාගතයක් පතනවා.විශ්‍රාමයන්නන් වෙනුවෙන් අදහස් දැක්වූ දිනමිණ උප කර්තෘ රසිකා සෝලංග ආරච්චි මහත්මිය - වසර ගණනාවක් පුරා දිනමිණ පුවත්පත සහ පත්තර මහගෙදර තුළත් අප ලැබූ අත්දැකීම් සහ දැනුම සුවිශාලයි.පත්තර මහගෙදරින් මා ඇතුළු සියලු දෙනා සුවිසල් පන්නරයක් ලැබුවා.පත්තර මහගෙදර කියන්නේ දැනුම පිළිබඳ විශ්වවිද්‍යාලයක්. මගේ පොත් 4ක් මෙහිදී එළිදැක්වූවා. එහිදී මට මේ සියලු දෙනා උදවු උපකාර කළා.දිනමිණේ සිටියදී අපේ ආත්මශක්තිය විශාල ලෙස වැඩිවූ අතර අප තුළ මහත් අභිමානයක් ඇතිවුණා.අපේ ජීවිත ගොඩනඟාගැනීමට පත්තර මහගෙදර මඟින් විශාල සහායක් ලැබූ අතර, සේවය කරන අතරතුර කිසිවෙකුට යම් අත්වැරදීමක් සිත් රිදවීමක් වූවානම් සියලු දෙනා වෙනුවෙන් මේ අවස්ථාවේ මා සමාව ඉල්ලා සිටිනවා.මේ අවස්ථාවට කර්තෘ මණ්ඩල ප්‍රධාන පරිපාලන නිලධාරී රෝහණ ආරියරත්න, ඩේලිනිවුස් ප්‍රධාන කර්තෘ ජයතිලක ද සිල්වා, තිනකරන් කර්තෘ ශිවසුබ්‍රමනියම් සමකර්තෘ පුෂ්පා රොවෙල්, දිනමිණ ප්‍රවෘත්ති කර්තෘ නලින් දිල්රුක්ෂ මහත්ම මහත්මීන් ඇතුළු සේවක පිරිස සහභාගි වූහ.දිනමිණ නියෝජ්‍ය ප්‍රවෘත්ති කර්තෘ මහින්ද කුලතුංග මහතා උත්සවය මෙහෙයවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090311</link>
    <topic>කොටින් වෙන් කළ ඉඩකඩ යාපනය සරසවියට</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාලයක් ඇරැඹීම සඳහා කොටි සංවිධානය කිලිනොච්චියේ වෙන් කර තිබූ භූමිය හා එහි ගොඩනැගිලි, යාපනය විශ්වවිද්‍යාලයට අනුබද්ධ ඉදිකිරීමට යෝජිත ඉංජිනේරු පීඨයට යොදා ගැනීමට උසස් අධ්‍යාපන ඇමැති එස්.බී. දිසානායක මහතා තීරණය කර ඇත.යාපනය විශ්වවිද්‍යාලයේ නිරීක්ෂණ චාරිකාවකට එක් වූ ඇමැතිවරයා මේ භූමිය ද නිරීක්ෂණයට ලක් කර ඇත. අක්කර 400කින් සමන්විත මේ භූමියෙන් කොටසක් කෘෂිකර්ම පීඨයක් ආරම්භ කිරීම සඳහා භාවිත කිරීමට ද ඇමැතිවරයා අදහස් කර ඇත.කොටි සංවිධානය මේ භූමියේ අංග සම්පූර්ණ ගොඩනැගිලි හයක් පමණ ඉදිකර ඇති අතර අති විශාල තුන් මහල් ගොඩනැගිල්ලක්ද ඒ අතර වේ.කොටි සංවිධානය වෙනුවෙන් කටයුතු කර අත පය අහිමිව ආබාධිත තත්ත්වයට පත් වූ විශ්වවිද්‍යාල සිසුන් 473 දෙනකුට ඇමැතිවරයා මේ සංචාරයේ දී රුපියල් 5000ක් බැගින් මුදල් ආධාර ද පිරිනමන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090312</link>
    <topic>සියලු ජාතීන්ට එකට ඉඳගෙන උගත හැකි පරිසරයක් සකස් කරනවා</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>දැනට අඩු පහසුකම් යටතේ පවත්වාගෙන යන යාපනය විශ්වවිද්‍යාලයේ වවුනියාව මණ්ඩපයේ සියලු පහසුකම් ලබා දීමට රජය අවශ්‍ය පියවර ගන්නා බව උසස් අධ්‍යාපන ඇමැති එස්. බී. දිසානායක මහතා පැවැසීය.දිසානායක මහතා ඒ බව ප්‍රකාශ කෙළේ උතුරේ අධ්‍යාපන කටයුතුවල වර්තමාන තත්ත්වය පිළිබඳ සොයා බැලීම සඳහා කළ සංචාරයකින් පසු වවුනියාව මණ්ඩපයේ පැවැති මාධ්‍ය හමුවකට එක් වෙමිනි.එහි දී වැඩිදුරටත් අදහස් දැක් වූ ඇමැති දිසානායක මහතා මෙසේ ද පැවැසීය.නිරීක්ෂණ චාරිකාවේ දී වවුනියාව මණ්ඩපයට පහසුකම් මදි බව හඳුනා ගත්තා.විද්‍යාල ආචාර්යවරුන්ට මේ විශ්වවිද්‍යාලය දියුණු කිරීමට විශාල උනන්දුවක් තිබෙනවා. රජයක් හැටියට අපි ඒ සඳහා අවශ්‍ය සහය ලබා දෙනවා. වවුනියාව මණ්ඩපය අංග සම්පූර්ණ සැලැස්මක් යටතේ සියලු පහසුම් සහිතව ඉදිකිරීමට කටයුතු කරනවා.විශේෂයෙන්ම ඉන්දියානු රජය විශ්වවිද්‍යාලවල තත්ත්වය උසස් කිරීමට විශාල වශයෙන් ආධාර කිරීමට පොරොන්දු වී තිබෙනවා. යාපනය හා ඕලුවිල් විශ්වවිද්‍යාලවල තත්ත්වය උසස් කරනවා. කිළිනොච්චිය කෘෂිකර්ම හා ඉංජිනේරු පීඨ ඉදිකිරීමේ මූලික කටයුතු මේ වන විට ආරම්භ කරලා තියෙනවා.සිංහල දෙමළ මුස්ලිම් සිසුන්ට එකට ඉඳගෙන අධ්‍යාපනය ලැබීමට අවශ්‍ය වාතාවරණය උදා කරන බවද කීවේ ය.මගේ සංචාරයේ දී මා විශේෂයෙන් දුටු දෙයක් තමයි යාපනය විශ්වවිද්‍යාලයේ ආචාර්යවරු කිසි කෙනෙකු එකිනෙකාට දොස් කියා ගන්නේ නෑ. දකුණේ විශ්වවිද්‍යාලවලට ගියාම අහන්න ලැබෙන්නේ වංචා කටයුතු ගැනයි. විශ්වවිද්‍යාල අධ්‍යාපනය ලබන සිසුන් තවමත් සුබ සාධක කඳවුරුවල ජීවත් වෙනවා. මේ සිසුන්ට ආර්ථික අපහසුතා වැඩියි. ඒ සඳහා සහනයක් හැටියට ඒ සිසුන්ට රජයෙන් ආධාර මුදලකුත් ලබා දුන්නා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090313</link>
    <topic>හිටපු ඇමැති ලක්ෂ්මන් ජයකොඩි මහතාට ජනාධිපතිගෙන් අවසන් ගෞරව</topic>
    <author>ඡායාරූපය :- එම්. මදනායක කල්එළිය සමූහ</author>
    <content>අභාවප්‍රාප්ත හිටපු ඇමැති ලක්ෂ්මන් ජයකොඩි මහතාගේ දේහයට ජනාධිපති මහින්ද රාජපක්ෂ මහතා ඊයේ (02) අවසන් ගෞරව දැක්වීය. දිවුලපිටිය බලගල්ලේ පිහිටි ඒ මහතාගේ නිවෙසට ගිය ජනාධිපතිවරයා ලක්ෂ්මන් ජයකොඩි මහතාගේ දේහයට අවසන් ගෞරව දැක්වූ අවස්ථාව..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=n10090314</link>
    <topic>ජනාධිපතිතුමාට පැමිණිලි කිරීමට ගිය විට අත්අඩංගුවට ගත් මව අධිකරණයෙන් මුදා හරී</topic>
    <author>කුමුදු හෙට්ටිආරච්චි</author>
    <content>යුද හමුදාවේ සේවයට ගිය තම එකම පුතා සොයා ගැනීමට නොහැකිවීම සම්බන්ධයෙන් ජනාධිපතිතුමා වෙත පැමිණිලි කිරීමට යාමේ දී පොලිස් අත්අඩංගුවට පත්ව අධිකරණයට ඉදිරිපත් කෙරුණු මවක් මුදා හැරීමට කොළඹ කොටුව වැඩබලන මහේස්ත්‍රාත් චාන්දනී මීගොඩ මහත්මිය ඊයේ (02) නියෝග කළා ය.මේ මව තම එකම පුතාගේ අතුරුදහන් වීම සම්බන්ධයෙන් අදාළ ස්ථාන කිහිපයකට පැමිණිලි කිරීමෙන් පසු ජනාධිපතිතුමා වෙත විස්තර ඉදිරිපත් කිරීමට යන අවස්ථාවේ මෙසේ පොලිස් අත්අඩංගුවට පත්ව ඇත. වසර දහයකට පෙර තම ස්වාමියා මිය ගිය බවත් තමාට සිටි එකම පුතා ද යුද හමුදාවේ සේවයට ගොස් අතුරුදහන් වී අති බවත් අධිකරණ ශාලාවේ හඬා වැලපෙමින් මේ මව මහේස්ත්‍රාත්වරියට පවසා සිටියා ය.පුතාගේ අතුරුදහන් වීම සම්බන්ධව කරන ලද පැමිණිලි පිටපත් මේ මව විසින් අධිකරණයට ඉදිරිපත් කරන ලද අතර මහේස්ත්‍රාත් වරිය එම ලේඛන පරීක්ෂාවට ලක් කිරීමෙන් අනතුරුව ඇය මුදා හැරීමට නියෝග කළා ය.තම එකම දරුවා අතුරුදහන් වීම මත මේ මව මානසිකව දැඩි පීඩනයකට පත්ව සිටින බවත් ඇය නියමිත සිහියෙන් කටයුතු කිරීමේ හැකියාවක් සහිත තැනැත්තියක් බවට නොපෙනෙන බවත් අධිකරණයට ඉදිරිපත් කෙරුණු මව මුදාහරිමින් මහේස්ත්‍රාත්වරිය ප්‍රකාශ කළා ය.කොටුව චැතැම් වීදියේ පිහිටි රේණුකා ගොඩනැඟිල්ලේ වූ ජනාධිපතිතුමාගේ විමර්ශන කාර්යාලයට අනවසරයෙන් ඇතුළු වූ බව කියන කාන්තාවක් සම්බන්ධව කොටුව පොලිසිය දුරකථන මගින් කළ දැනුම් දීමක් මත පරීක්ෂණ පවත්වා කොටුව පොලිස් නිලධාරින් විසින් මේ තැනැත්තිය සැකපිට අත්අඩංගුවට ගෙන තිබුණි.කොච්චිකඩේ දළුවා කොටුවේ පදිංචි මේ තැනැත්තිය එහි රැඳී සිටීම සම්බන්ධව කිසිදු හේතුවක් ඉදිරිපත් නොකළ බවත් එම ස්ථානය මහජනයා වෙනුවෙන් විවෘත ස්ථානයක් නොවන බවට විමර්ශනවලින් අනාවරණය වූ බවත් කොටුව පොලිසිය අධිකරණයට දන්වා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009031</link>
    <topic>රු. දස ලක්ෂ 2100ක වියදමින් රත්නපුර නගර සංවර්ධනය ඇරැඹේ</topic>
    <author>රත්නපුර දිසා විශේෂ-නිරෝෂන පෙරේරා</author>
    <content>රත්නපුර නගර සංවර්ධන වැඩසටහන රුපියල් දස ලක්ෂ 2100ක වියදමින් ආරම්භ කිරීමට රජය සැලැසුම් කැර ඇත.රත්නපුර නගරය සහ නව නගරය මේ අනුව දැවැන්ත සංවර්ධනයකට ලක් කෙරෙන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පැවැසීය.රුපියල් මිලියන 500ක් වැය කරමින් රත්නපුර නරගයේ මාර්ග සංවර්ධනය දැනටමත් ආරම්භ වී ඇතැයි කී ඇමැතිවරයා රත්නපුර පානීය ජල ව්‍යාපෘතියට රුපියල් කෝටි 600ක් වැය කරන බව ද පැවැසීය.රත්නපුර නගර මධ්‍යයේ වාහන තද බදය අවම කිරිමට ගුවන් මගී පාලමක් ශාන්ත ලූකස් විදුහල මන්සන්ධියේ ඉදි කිරීමට නියමිතය. නරගයේ වට රවුම් අලංකාර කිරීමට ද පියවර ගැනේ.වසර සියයක් පැරැණි රත්නපුර පොදු වෙළෙඳ සංකීර්ණය වෙනුවට නව වෙළෙඳ සංකීර්ණයක් ද ඉදි කෙරේ. රත්නපුර නගරය වාණිජ නගරය ලෙස සංවර්ධනය කරමින් නව නගරය පරිපාලනය නගරය ලෙස දියුණු කරන බව ඇමැතිවරයා නව නගර සැලැස්ම පැහැදිලි කරමින් කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009032</link>
    <topic> වැදූ මවට නොතිබුණු අසීමිත කරුණාව</topic>
    <author>ඡායාරූපය - වෙන්නප්පුව විශේෂසුනිල් ප්‍රනාන්දු පුල්ලේ</author>
    <content>දරුවකු වැදූ මවගෙන් නොලැබෙන සෙනෙහස ලබාදී ඔහු රටට වැඩදායක පුරවැසියකු කරලීමේ භාරධුර කාර්යයට අත දෙන බුදු පුතකුගේ කථාවකි මේ.මේ බුදු පුතා වෙන්නප්පුව ආසනයට අයත් බණ්ඩිරිප්පුව ථුපාරාමාධිකාරී බණ්ඩිරිප්පුවේ විනීත හිමියන්ය.නැතිබැරි අසරණ ජනතාවට පිහිට වෙන නැතිබැරි පුංචි දරු පැටවුන්ට ආදරය කරුණාව දක්වන මේ බුදු පුතා චින්තක මදුර කුමාර නැමැති වසර 02 ක් පමණ පුංචි දරු පැටවකුට දක්වන සෙනෙහස අපූරුය.‘චිං’ යන කෙටි නමින් හඳුන්වන මේ පුංචි දරු පැටියා විනීත හිමියන්ට හමුවී ඇත්තේ ජීවත් කරලීමට මාර්ගයක්නැතිව මවුපියන් විසින් ඔහු සහ ඔහුගේ සොහොයුරාව පන්සලට රැගෙන ආ අවස්ථාවකදීය.ළමා නිවාසයකට බාරදීමට කුඩා වැඩි ‘චිං’ විනීත හිමියන්ගේ නැගෙනියගේ රැකවරණය ලබයි.විනීත හිමියන් සමඟ එකට මල් පූජා කරන එකට කෑම ගන්නා ‘චිං’ උන් වහන්සේ යන හැම තැනකම යෑමටද කැමැත්තක් දක්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009033</link>
    <topic> හල්දුම්මුල්ල සොහොන් බිම ගැන නවතම තොරතුරු හෙළිවේ</topic>
    <author>හල්දුම්මුල්ල සමූහ - සිරිල් සෙනෙවිරත්න</author>
    <content>මීට වසර 3250 කට පෙර යැයි විශ්වාස කරන හල්දුම්මුල්ල දෙමළ මහ විදුහල අසල දී කැණීම් කර මතු කර ගන්නා ලද ඓතිහාසික සොහොන් භූමියට සම්බන්ධ නවතම තොරතුරු අනාවරණය වෙමින් පවතී.කැළණිය විශ්වවිද්‍යාලයේ පශ්චාත් උපාධි ආයතනයේ මහාචාර්ය රාජ් සෝමදේව මේ තොරතුරු අනාවරණය කැරගෙන ඇත.මෙම කැණීම්වලට අමතරව නියාම ව්‍යාපෘතියක් ගැන සමීක්ෂණයක් ආරම්භ කැර තිබේ. මේ සොහොන් භූමිය අක්කර 5ක් පුරා පවතී. ඉතා විශිෂ්ට ශෛලමය මෙවලම් මේ ස්ථානයෙන් හමුවී ඇත. මේ මෙවලම් මධ්‍ය ශිලා යුගයේද පූර්ව ඓතිහාසික ද යන්න ගැන නිගමනයක් කර ගැනීම සඳහා විකිරණසීලි කාබන් දින ලබා ගැනීමට යවා ඇති බව ද මහාචාර්යවරයා සඳහන් කෙළේ ය.ඊට අමතරව ඓතිහාසික සොරගුණේ කුඩා කතරගම මහ දේවාලය අවට කහට තලාව තේ වත්තකද මෙවැනි සොහොන් භූමියක් හඳුනාගෙන ඇතැයි ද දැනට මෙවැනි සොහොන් භූමි 5 - 6 ක තොරතුරු අනාවරණය වූ බවද හෙතෙම සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009034</link>
    <topic>පට්ටිවෙල පටිගනාරාම විහාරයේ පුරා වස්තු රැසක් අනතුරේ</topic>
    <author>ගලේවෙල මධ්‍යම සමූහ පී.ජී.ගුණතිලක</author>
    <content>ගලේවෙල නගරයේ සිට කලාවැව මාර්ගයේ ඔස්සේ පට්ටිවෙල හන්දියට පැමිණ එතැනින් වම් පසට හැරී කි.මී. දෙකක් (2) පමණ ගිය විට පට්ටිවෙල පටිගනාරාව රජ මහා විහාරස්ථානය හමුවේ.මෙම විහාර භූමියේ ඇති පුරා වස්තු දුටුගැමුණු රජ දවස අයත් ඒවා යැයි විහාරාධිපති හිමියෝ පැවසූහ. කාලයක් තිස්සේ මෙම ස්ථානය අනාරක්ෂිතව පැවතීම නිසා එහි ඇති වටිනා පුරාවස්තු හොරුන් විසින් හොරාගෙන ගොස් ඇතිබව උන්වහන්සේ පැවසූහ.උන්වහන්සේ සඳහන් කරන පරිදි දුටුගැමුණු රජ තුමා විජිතපුර සටනට යද්දී සිය සන්නද්ධ පිරිස ගෙන ආ අවි ආයුධ මුවහත් තබා ඇත්තේ මේ ස්ථානයේය. අමතර ආයුධ සකස්කර ඇත්තේද මේ ස්ථානයේදීමය. ඊට අමතරව සෝමාදේවියගේ නළල්පටිය හා කඩුව මෙම ස්ථානයේ ඉදිකෙරෙන ලද චෛත්‍යයේ නිදන් කර තිබූ බව සෙල්ලිපිවල සඳහන්ව ඇත.ඓතිහාසික අතින් ඉතා වැදගත් ස්ථානයක් වන මෙය අදාළ බලධාරීන් නොසලකා හැර ඇති බව විහාරභූමිය වෙත ගොස් බලන ඕනෑම අයෙකුට පැහැදිලි වේ. එම පුරාවස්තු ආරක්ෂා කිරීමට කිසිදු ක්‍රියාමාර්ගයක් ගෙන නැති අතර භූගත පුරාවස්තු සොයා බැලීමට කැණීම් කිසිවක්ද සිදුකර නැත. විහාර භූමියේ තැනින් තැන හරි හතරැස් ලෙස සකස් කරනු ලැබූ අඩි පහක් පමණ උස ගල්කණු කීපයක් ද දක්නට ඇත. භූමියේ මැද ගලකින් නෙලූ පැතලි පැරණි මල්ආසනයක් යයි සිතිය හැකි අඩි තුනහමාරේ යදෙකහමාරේ ගලක් ද දැකිය හැකිය.1981 වසරේ එහි පැමිණි වත්මන් විහාරාධිපති මාළනාවේ සුමනතිස්ස හිමියන් මෙම පුදබිම අත්පත් කරගෙන සිටි පිරිස සමග අවුරුදු දොළහක් (12) නඩු කියා යළි අත්පත් කරගෙන ඇත්තේ නොයෙකුත් දුෂ්කරතා මධ්‍යයේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009035</link>
    <topic>වඩිග ඇළ පිළිසකර කිරීමෙන් ගොවි පවුල් 250කට සෙත</topic>
    <author>කළුතර මධ්‍යම සමූහ</author>
    <content>බේරුවල මැතිවරණ කොට්ඨාසය හරහා ගොස් දුම්මලමෝදරට වැටෙන වඩිග ඇළ රුපියල් ලක්ෂ අටක වියදමින් පිළිසකට කර ඇත. මෙමගින් පුරන් කුඹුරු අක්කර 175ක් නැවත වගා කිරීමට අවස්ථාව උදාවන බව ගොවීහු කියති.කදුරුගස්මුල්ල, මුංහේන සහ කැන්දගහවිල යන ප්‍රදේශවල පදිංචි ගොවි පවුල් 250කට මින් සෙත සැලසේ.පුරන් කුඹුරු අස්වැද්දීමේ වැඩසටහන යටතේ මේ ඇළ පිළිසකර කර තිබේ.කළුතර දිස්ත්‍රික් ගොවිජන සංවර්ධන සහකාර කොමසාරිස් ඒ. එම්. ආර්. ආරිප් සහ පලදුවර්ධන නිලධාරි අයි. ඩී. ජී. එස්. හේමචන්ද්‍ර මහත්වරුන්ගේ අධීක්ෂණය යටතේ මේ ඇළ පිළිසකර කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009036</link>
    <topic>සමෘද්ධි නිලධාරීන්ගෙන්විශාල සේවයක් සිදුවනවා</topic>
    <author>හෝමාගම සංචාරකහෝමාගම සමූහ</author>
    <content>විශාල මුදලක් වැය කරමින් ප්‍රතිසංස්කරණය කළ හෙට්ටිගේ මහ ඇළේ හබරකඩ වැලිකඩයාවත්ත ප්‍රදේශය සම්බන්ධ වන ප්‍රධාන පාලම අබලන් වී ඇති බවත්, එම පාලම කැඩී ගියහොත් ප්‍රදේශ රැසක ගොවීන් හා සාමාන්‍ය ජනතාවට ගැටලු රැසකට මුහුණ දීමට සිදුවන බවත් ප්‍රාදේශීය සභා මන්ත්‍රී නිහාල් ගුණරත්න මහතා (එ. ජා. ප.) පැවැසීය.ඒ මහතා එසේ කීවේ හෝමාගම ප්‍රාදේශීය සභාවේ මාසික සභා රැස්වීමට සහභාගි වෙමිනි. රැස්වීම සභාපති රංග අබේසිංහ මහතාගේ (එ. ජා. ප.) ප්‍රධානත්වයෙන් සභා ශාලාවේදී පැවැත්විණි.බන්දුල ඉලේපෙරුම මහතා (එ. ජා. ප.) - 1991 වසරේ සිට හෝමාගම ප්‍රාදේශීය සභාවේ මන්ත්‍රීවරයකුව අනතුරුව සභාවේ සභාපතිවරයා වශයෙන් කටයුතු කළ විමලසිරි පෙරේරා මහතාගේ අභාවය වෙනුවෙන් සභාවේ ශෝකය පළකළ යුතු යැයි යෝජනා කර සිටිනවා.සුනිල් පෙරුම්බුලි මහතා (එ. ජ. නි. ස.) - ජ. වි. පෙ. කරපු දේවල් ගැන රටම දන්නවා. රටේ ජනතාවට නිදහසේ ජීවත්වීමට ඉඩ දුන්නේ නැහැ.කමල් චන්දන මහතා (එ. ජ. නි. ස.) - සමෘද්ධි සංවර්ධන නිලධාරීන් රටේ සෙසු රාජ්‍ය නිලධාරීන්සේ රටට ජනතාවට විශාල සේවාවක් සිදුකරන කොටසක්.අජිත් ප්‍රේමකුමාර මහතා (ජ. වි. පෙ.) - මත්තේගොඩ නිවාස සංකීර්ණය අසල පිහිටි කලාකරුවන්ගේ නිවාස වෙනුවෙන් ඉදිකර ඇති මළ පද්ධතිය, මත්තේගොඩ නිවාස සංකීර්ණයේ ප්‍රධාන නළ මාර්ගයට සම්බන්ධ කරන ලෙසට නිවැසියන්ගේ දැඩි ඉල්ලීමක් තිබෙනවා. එසේ කිරීම නොහැකි වුවහොත් ඉදිරියේදී නිවාස හිමියන්ට අපහසුතා රැසකට මුහුණ දීමට සිදුවෙනවා.සභාපති – රංග අබේසිංහ මහතා (එ. ජා. ප.) - පිලාවල සුසිමාරාම විහාරස්ථානය අසල ඇති පොදු නාන ළිඳ සහිත ඉඩම සභාවට පවරා දීමට එහි හිමිකරු දන්වා තිබෙනවා. මෙය අගය කළ කටයුත්තක්.එස්. හපුආරච්චි මහතා (එ. ජ. නි. ස.) - අමාත්‍යාංශ, දෙපාර්තමේන්තු ඇතුළු රජයේ ආයතනවල කාර්යක්‍ෂමතාව ඉහළට නැංවීමට උපදේශක සභා පිහිටුවන ලෙස ජනාධිපතිතුමාට හා විෂය භාර ඇමැතිතුමාට දන්වන ලෙස යෝජනා කර සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=r1009037</link>
    <topic>හොරණ පර්ත් පැරඩයිස් නිවාස සංකීර්ණයේ අඩුපාඩු රැසක්</topic>
    <author>ඉංගිරිය සමූහ කුමාරි ගමගේ</author>
    <content>හොරණ - ඉංගිරිය පර්ත් පාර්ක් පැරඩයිස් නිවාස සංකීර්ණයේ ඇති ගැටලු සහගත තත්ත්වයක් හේතුවෙන් එහි පදිංචි කරුවෝ මහත් අපහසුතාවට පත්ව සිටිති.මේ අර්ධ නාගරික නිවාස ව්‍යාපෘතිය ආරම්භ කරන ලද්දේ 2000 වසරේදීය. නිවාස ව්‍යාපෘතියට අයත් බිම් කොටස් අක්කර 1739ක් වන අතර පර්චස් 07.12.18.22 වශයෙන් වෙන් කරන ලද බිම්කොටස් 850කට ආසන්නය.ආයෝජන මණ්ඩලය හා ඉන්දියන් සමාගමක් අතර ඇති කර ගන්නා ගිවිසුම අනුව, එම නිවාස ලාභීන්ට මුදලට බිම් කොටස් ලබාදී ඇත්තේ විශාල වූ පහසුකම් හා සේවා ලබා දෙන බලාපොරොත්තුවෙනි.ශ්‍රී ලංකාවේ ප්‍රථම වරට ස්වභාවික ආපදා මැඬලීමේ ක්‍රම, පුළුල් මාර්ග පද්ධති, ක්‍රීඩා පිටි උද්‍යාන, පල්දෝරු පද්ධති, සුපිරි වෙළෙඳසල්, වෙළෙඳසංකීර්ණ වෛද්‍ය මධ්‍ය්‍යස්ථාන, පිහිණුම් තටාක, ටෙනිස් බිලියඩ් ආදී ක්‍රීඩා පහසුකම්, පාසල්, තැපැල් කාර්යාල, බස් නැවතුම්පළ, ජල විදුලි පහසුකම්, ආරක්ෂිත බැම්ම හා ගංවතුර බැම්ම හා පැය 24 පුරාම ආරක්ෂක සේවය යනාදියයි.නිවාස 200කට වඩා අධික වූ විට සුසාන භූමියක් වෙන් කළ යුතුව ඇතත් නිවාස 850 ක් ඉදිකිරීමට යෝජිත නමුත් සුසාන භූමියකට ඉඩක් වෙන්කර නොමැත. මෙවැනි සේවාවන් ඔවුන්වෙත ලබා දීමට පොරොන්දු වී ඇති නමුඳු දැනට වසර 10 ක් ඉක්ම යෑමට ආසන්න නමුත් එම පහසුකම් කිසිවක් ලැබී නොමැත.අදාළ සමාගම් සමඟ ගිවිසගත් කාලය ද අවසන්ව ඇති හෙයින් හිමිවිය යුතු වරප්‍රසාද කිසිවක් ලබා නොදී අදාළ සමාගම් මෙරට මුදල් ද රැගෙන ආපසු ඔවුන්ගේ රටවල් කරා යාවිදෝයි එහි පදිංචි කරුවෝ බියෙන් පසුවෙති.පිහිණුම් තටාකයක් ඉදිකිරීමට යෝජිත භූමියේ දැනට තැබෑරුමක් හා අවන්හලක් ඉදිකැර තිබේ.කෝවිල හා පන්සල වැනි පූජනීය ස්ථාන වලට ඉතාම ආසන්නව ඉදිකර ඇති මේ තැබෑරුම පිළිබඳ ප්‍රදේශවාසීහු දැඩිව විරෝධය ප්‍රකාශ කරති.ක්‍රමවත් අපද්‍රව්‍ය බැහැර කිරීමක් සිදු නොවන අතර අපද්‍රව්‍ය කළුගඟට මුදා හරින බවත් හොරණ අති විශාල ප්‍රදේශයකට ජල පහසුකම් සපයන ජල ව්‍යාපෘතියට අපද්‍රව්‍ය එක්වන බවට අදාළ බලධාරීන් ප්‍රකාශ කැර ඇත.දැනට පදිංචි පවුල් 40ක ජනතාව සඳහා පරිභෝජනයට ගන්නා ජලය කිසිසේත් ප්‍රමාණවත් නොවන බව කියති.වැඩිපුරම ජීවත්වන බෞද්ධ ජනතාව වෙනුවෙන් ආගමික කටයුතු කිරීමට හෝ ඔවුන්ගේ පොදු ගැටලු පිළිබඳව එක්රැස් වී සාකච්ඡා කිරීමට ප්‍රජාශාලාවක් හෝ නැත.මාර්ග පද්ධතිය නිසි අයුරින් සකස් කර නොමැති හෙයින් මාර්ගයේ ඇතැම් ස්ථාන ගිලා බැස ඇත. කාණු පද්ධතිය ක්‍රමවත් නොවන අතර එම කාණු තුළ ජලය එක්රැස් වීමෙන් මදුරුවන් බෝවන ස්ථාන බවට පත්ව තිබේ.මෙවැනි ගැටලු සහගත තත්ත්වයන්ගෙන් එම ජනතාව මුදාගෙන අවශ්‍ය පහසුකම් සලසා දීමට කටයුතු කරන ලෙස ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009031</link>
    <topic>අසීෆ්-ආමීර්-බට් ගැන පාකිස්තානයෙන් විනය කි‍්‍රයාමාර්ගයක් ගෙන නෑ</topic>
    <author/>
    <content>තරග පාවාදීමේ චෝදනාවට ලක්ව සිටින පාකිස්තාන ක්‍රිකට් ක්‍රීඩකයින් වන සලමන් බට්, මොහොමඩ් අසීෆ් හා මොහොමඩ් ආමීර්ට එරෙහිව විනය ක්‍රියාමාර්ග නොගැනීමට පාකිස්තාන ක්‍රිකට් පාලක මණ්ඩලය තීරණය කර ඇත.එම ක්‍රීඩකයන් තිදෙනා හා පාකිස්තාන ක්‍රිකට් සභාපති ඉජාස් බට් අතර එංගලන්තයේ පාකිස්තාන මහ කොමසාරිස් කාර්යාලයේ පැවැති හමුවකින් අනතුරුව මේ තීරණය ගෙන ඇත.ජාත්‍යන්තර ක්‍රිකට් කවුන්සිලයේ තීන්දුවක් හෝ දූෂණ වංචා විරෝධී ඒකකයේ තීන්දුවක් ලැබෙනතුරු පාකිස්තාන ක්‍රිකට් පාලක මණ්ඩලයේ දඬුවමක් නොපැනවෙන බව සභාපති ඉජාස් බට් පැවැසීය.කෙසේ වුවද එංගලන්තය සමඟ ඇරැඹෙන එක්දින ක්‍රිකට් තරගාවලියෙන් මේ ක්‍රීඩකයන් තිදෙනා ඉවත් කර ඇත. එහෙත් දෙවැනි එක්දින තරගයේ සිට ක්‍රීඩා කිරීමේ බාධාවක් ද ක්‍රීඩකයන් තිදෙනාට නොමැත.බ්‍රිතාන්‍යයේ විශාල අලෙවියක් ඇති “නිවුස් ඔෆ් ද වර්ල්ඩ්” පුවත්පත මගින් අනාවරණය කළේ පාකිස්තාන ක්‍රීඩකයන් තිදෙනාට ඇ. ඩො. 230000 ක මුදලක් තරග පාවාදීම සඳහා මසාර් මජීඩ් නැමැත්තකු ලබාදී ඇති බවයි.හිටපු පෙම්වතියගෙන් ප්‍රශ්න කරයිජගත් ක්‍රිකට් කවුන්සිලයේ දූෂණ හා වංචා විරෝධී ආරක්ෂක ඒකකයේ නිලධාරියකු පකිස්තානු පිලේ තරග වංචාවේ චෝදනාවට හසුවී සිටින මොහොමඩ් අසීස්ගේ හිටපු පෙම්වතිය වන වීනා මලීක්ගේ ලාහෝරයේ පිහිටි නිවසට ගොස් ඇයගෙන් අසීස්ගේ චෝදනා පිළිබඳව ප්‍රශ්න කළ බැව් ඇයගේ ප්‍රකාශක සොහේල් රෂීඩ් තහවුරු කළේය.32 හැවිරිදි පකිස්තානු ටෙලි නාට්‍ය නිළි වීනා සිය හිටපු පෙම්වතා වන අසීස්ගේ තරග පාවාදීමේ චෝදනා නිවැරදි බව ඔප්පු කිරීමට අවශ්‍ය සාක්ෂි තමා සතුව තිබෙන බව පසුගියදා එරට රූපවාහිනී මාධ්‍යයක පැවැති සම්මුඛ සාකච්ඡාවකදී හෙළිදරව් කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009032</link>
    <topic>දෙහිවල සය සාමාජික ක්‍රිකට් 5 දා</topic>
    <author/>
    <content>කව්ඩාන එක්සත් ක්‍රීඩා සමාජය මෙහෙයවන පළාත් සභා මන්ත්‍රී සරත් කුමාර සුමනසේකර අභියෝගතා කුසලාන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 5 වනදා දෙහිවල ශාස්ත්‍රානන්ද විදුහල් ක්‍රීඩාංගණයේදී පැවැත්වේ. ජයග්‍රාහී කණ්ඩායමට අභියෝග කුසලානය සමග මුදලින් රුපියල් 20000 ක්ද අනුසූරතාව දිනා ගන්නා කණ්ඩායමට කුසලානය සමග රුපියල් 15000ක් ද පිරි නැමේ.0714406904 / 0776110933 දුරකථන අංකයන්ගෙන් තරගාවලියේ විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009033</link>
    <topic>චැම්පියන් ලීග් පාපන්දු තරගාවලියේ රිනවුන් – ගුවන් හමුදා ගැටුම හෙට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පසුගිය සූර රිනවුන් හා අනුසූර ගුවන් හමුදාව අතර තරගය හෙට කොළඹ සිටිලීග් පිටියේ දී පැවැත්වේ.අන්තර් ක්‍රීඩා සමාජ ප්‍රමුඛතම පාපන්දු තරගාවලිය වන මෙහි මේ වන විට තරග 6 බැගින් පවත්වා ඇති අතර එහි දී ගුවන් හමුදාව තරග 4ක් ජයගෙන තරග 2ක් ජය පරාජයෙන් තොරව නිමාකර අපරාජිතව සිටී.රිනවුන් ක්‍රීඩා සමාජය මෙවර තරගාවලියේ පසුබැසීමකට ලක්වීම කැපී පෙනේ. රිනවුන් තරග 6කදී එක් තරගයකින් පමණක් ජයගෙන තරග 4ක් පරාජය වී තරගයක් ජය පරාජයෙන් තොරව නිමාකර සිටී.ගුවන් හමුදාව ලකුණු 14ක් ලබා මුල්තැන ලබද්දී පසුගිය සූර රිනවුන් ලකුණු 4ක් ලබා 9 වැනි ස්ථානයේ පසුවෙයි.ගුවන් හමුදාව නිමා වූ තරග 6කදී ගෝල් 10ක් ලබා සිටින අතර රිනවුන් ගෝල් 8ක් ලබා ඇත.මෙවර තරගාවලියේ දෙවැනි ස්ථානයේ සිටින පොලිස් ක්‍රීඩා සමාජය හා වෙන්නප්පුව නිව්යංග්ස් අතර තරගය අනිද්දා (5දා) පොලිස් පිටියේ දී පැවැත්වේ. පොලිස් ක්‍රීඩකයෝ මෙවර තරගාවලියේ දී ප්‍රබල දක්ෂතා දක්වන අතර පසුගිය සතියේ පැවැති ගුවන් හමුදාව සම¼ඟ තරගයේ දී පරාජයට පත්විය.නිව් යංග්ස් පිලේ නයිජීරියානු ජාතික ක්‍රීඩකයාට කළුතර පාක් සමග තරගයේ දී පහරක් වැදී බරපතළ තුවාල ලැබීම හේතුවෙන් තරමක් අවාසිසහගත තත්ත්වයක් උදා වී ඇත. ඔහු මේ තරගාවලියේ දෙවැනි වටයෙන් ඉවත්වීමට ද බොහෝදුරට ඉඩ ඇත.මෙතෙක් වැඩිමවාර ගණනක් සූරතා දිනා සිටින රත්නම් ක්‍රීඩා සමාජයේ මුල්පෙළේ ක්‍රීඩකයන් කිහිපදෙනෙකුට ම තරග තහනමක් පැනවීමේ හේතුවෙන් තරග දෙකකදීම පරාජය හිමිවිය.තරග 2ක් ජයගෙන තරග දෙකක් ජය පරාජයෙන් තොරව නිමා කිරීමට සමත් ව සිටින රත්නම් ක්‍රීඩා සමාජය අනිද්දා (5දා) කළුතර බ්ලුස්ටාර් පිල සමග තරගයට එක්වේ. එම තරගය සිටිලීග් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009034</link>
    <topic>තැපැල් ක්‍රීඩා උළෙල 6දා සිට අනුරපුරේ දී</topic>
    <author>අනුරාධපුර දිසා විශේෂ</author>
    <content>රාජ්‍ය තැපැල් දෙපාර්තමේන්තුව මගින් ප්‍රථම වතාවට සංවිධානය කරනු ලබන ජාතික තැපැල් ක්‍රීඩා උළෙල මෙම හය වෙනිදා (06) සිට දින හතරක් අනුරාධපුර මහජන ක්‍රීඩාංගණයේ දී පැවැත්වේ.දිවයිනේ සියලුම පළාත් නියෝජනය කරමින් ශ්‍රී ලංකා තැපැල් සේවයේ නියැලී සිටින විසිතුන් දහසක් පමණ වන තැපැල් සේවක සේවිකාවන් මෙම උළෙල වෙනුවෙන් අනුරාධපුරයට එක්වන බවත්, මෙවැනි උළෙලක් ප්‍රථම වතාවට පැවැත්වෙන්නේ ඔවුන්ගේ ද සැඟවී ඇති ක්‍රීඩා කුසලතා නංවාලීමේ පරමාර්ථය මත බවත් තැපැල්පති ඇම්. කේ. බී. දිසානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009035</link>
    <topic>රාජ්‍ය සේවා ක්‍රිකට් ජය කම්කරු දෙපාර්තමේන්තුවට</topic>
    <author/>
    <content>මේ දිනවල පැවැත්වෙන රාජ්‍ය සේවා ක්‍රිකට් තරගාවලියේ ඩී කොටසේ මෙතෙක් පැවැති තරගවල ජයග්‍රහණය කම්කරු දෙපාර්තමේන්තු ක්‍රිකට් කණ්ඩායම විසින් දිනාගැනීමට සමත්වී ඇත.මේ දක්වා සහභාගි වූ තරග පහෙන් තුනක් ජයගෙන ඇති අතර, එහිදී කණ්ඩායමේ තුන්ඉරියව් ක්‍රීඩකයකු වන සුපුන් ප්‍රසාද් විසින් අගනා ශතකයක් රැස් කරගන්නා ලදී. තරගාවලියේ මේ දක්වා ඔහු විසින් ලබාගෙන ඇති කඩුළු ගණන 10 කි.රාජ්‍ය සේවා ක්‍රිකට් තරගාවලියේ ඩී කොටසේ පස්වන තරගය පසුගියදා කැලණිය විශ්වවිද්‍යාල කණ්ඩායම සමඟ පැවැත්විණි.එහිදී එම කණ්ඩායම ලකුණු 114 කට දවාගත් කම්කරු දෙපාර්තමේන්තු කණ්ඩායම ඕවර් 114කදී ලකුණු 115ක් ලබාගෙන පහසු ජයක් අත්කර ගත්හ.තරගයේ පන්දුවට පහරදීමේදී ශ්‍රීනාත් පෙරේරා නොදැවී ලකුණූ 54 ක් ද ලලිත් ද සිල්වා ලකුණු 37ක් ද ලබාගත් අතර, පන්දු යැවීමේදී සුපුන් ප්‍රසාද් ලකුණු තිහකට කඩුළු පහක් ද, ශ්‍රීනාත් පෙරේරා ලකුණූ විස්සකට කඩුළු දෙකක් ද ලබාගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009036</link>
    <topic>23න් පහළ ක්‍රිකට් අවසන් ගැටුම අද</topic>
    <author>ෆවුස් මොහොමඩ්</author>
    <content>අන්තර් සමාජ 23 න් පහළ ක්‍රිකට් තරග මාලාවේ අවසන් මහා තරගය අද (3) එස්.එස්.සී.ක්‍රීඩාංගණයේදී ආරම්භ වේ. අද සිට තෙදිනක් පුරා පැවැත්වෙන මේ තරගය සඳහා සුදුසුකම් ලබා ගැනීමට හලාවත මේරියන්ස් සහ එන්.සී.සී. කණ්ඩායම් සමත් විය.උමේෂ් කරුණාරත්න හලාවත මේරියන්ස් පිල මෙහෙයවනු ලබන අතර එන්.සී.සී.කණ්ඩායමේ නායකත්වය දරනු ලබන්නේ රොෂාන් ලක්සිරි ඉලේපෙරුමය.හලාවත මේරියන්ස් පිල මූලික වටයේදී තරග තුනක් ජය ගැනීමට සමත් වූ අතර එන්.සී.සී.පිල තරග 2ක ජය අත් කර ගත්තේය. මේ කණ්ඩායම් දෙක මෙවර තරගාවලියේ අපරාජිත කණ්ඩායම් ලෙස රැඳී සිටීම විශේෂ සිදුවීමකි. එන්.සී.සී.කණ්ඩායම පසුගිය වසරේ සූරයන් වන අතර හලාවත මේරියන්ස් පිල අවසන් වරට 23න් පහළ සූරතාව දිනාගනු ලැබුවේ 2007 වසරේදී ය.වැඩිම ලකුණු ලාභීන් අතර පෙරමුණේ පසුවන්නේ එන්.සී.සී. පිලේ ඇන්ජලෝ පෙරේරාය. ඔහු තරග 7 කදී ලකුණු 715 ක් රැස් කිරීමට සමත් විය. මේරියන්ස් පිලේ ගීත් අල්විස් සහ ගීත් කුමාර ද පිතිහරඹ අංශයෙන් දස්කම් දැක්වීමට සමත් වූහ.හලාවත මේරියන්ස් පිලේ පන්දු යැවීමේදී නායක උමේෂ් කරුණාරත්න මෙවර තරගමාලාවේ කඩුලු 44ක් දවාගෙන ඇත.එන්.සී.සී. පිලේ චතුර පීරිස්, ඇන්ජලෝ පෙරේරා, ෂශ්රික පුස්සෙගොල්ල හා රිෂාන් කාවිංග පිති හරඹ අංශයෙන් ඉදිරියෙන් සිටිති. රොෂාන් විජේනායක සහ නායක රොෂාන් ඉලේපෙරුම පන්දු යැවීමේ අංශයෙන් ඉදිරියෙන් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009037</link>
    <topic>ලේටන් බොක්සිං තරගාවලියේ හොඳම ක්‍රීඩකයා සුරේෂ්</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් මෙහෙයවනු ලැබූ 68 වැනි ලේටන් කුසලාන බොක්සිං තරගාවලියේ හොඳම ක්‍රීඩකයා සම්මානයත් ලේටන් කුසලානයත් අත් කර ගැනීමට ශ්‍රී ලංකා ගුවන් හමුදාවේ පී. ඩී. සුරේෂ් සමත් විය.කිලෝග්‍රෑම් 52 බර පන්තිය යටතේ තරග කළ පී. ඩී. සුරේෂ් ගුවන් හමුදාවෙහිම ප්‍රතිවාදී ක්‍රීඩක එච්. එස්. ධනුෂ්ක පරාජය කරමින් රන් පදක්කම දිනා ගත්තේය. එහි රිදී පදක්කම ධනුෂ්කට හිමි විය.දින 4 ක් පුරා කොළඹ සුගතදාස ගෘහස්ථ ක්‍රීඩාංගණයේදී පැවැති මේ තරගාවලියේ හොඳම බොක්සිං ක්‍රීඩිකාව ලෙස මාස් සදර්න් කණ්ඩායමේ අනුෂා නිල්මිණි කිරුළ දිනා ගත්තාය. කිලෝග්‍රෑම් 48 බර පන්තියෙන් තරග කළ නිල්මිණි විසින් පරාජය කරනු ලැබුවේ සිලූටා කණ්ඩායමේ කේ. එච්. ඊ. පී. ඩී. සිල්වාය.යුනිචෙලා කණ්ඩායමේ ඩී. ආර්. විජේරත්න හොඳම පරාජිත ක්‍රීඩකයා වූ අතර හොඳම පරාජිත ක්‍රීඩිකාව වූයේ කේ. එච්. ඊ. ජී. ඩී. සිල්වාය.හෙට (4) පැවැත්වෙන ඉන්දු ලංකා බොක්සිං තරගාවලියේ කාන්තා අංශයේ කිලෝග්‍රෑම් 51 සහ 48 බර පන්ති නියෝජනය සඳහා ක්‍රීඩිකාවෝ තෝරා ගැනීමට නියමිතව තිබුණේ මේ තරගාවලිය තුළින්ය. ඒ අනුව කිලෝග්‍රෑම් 51 බර පන්තියෙන් එස්. ඒ. එන්. වීරරත්න ද කිලෝග්‍රෑම් 48 බර පන්තියෙන් අනුෂා නිල්මිණි ද ඉන්දු ලංකා තරගාවලිය සඳහා සුදුසුකම් ලබා ගත්හ.තරගාවලියේ පිරිමි අංශයේ ඉසව් 10 න් 5 කම රන් පදක්කම් දිනා ගැනීමට ශ්‍රී ලංකා යුද හමුදාව සමත් වූ අතර රිදී පදක්කම් 3 ක්ද හිමි කර ගත්තේය. එමෙන්ම කාන්තා අංශයේ තරග ඉසව් 2 ක රන්පදක්කම් ද රිදී පදක්කමක්ද යුද හමුදාව සතු විය.මේ තරගාවලියේ ප්‍රධාන ආරාධිතයා ලෙස ශ්‍රී ලංකා බොක්සිං තරග විනිසුරු හා තීරක සංගමයේ තිලක් සිං පෙරේරා සහභාගි විය.අවසන් තරග ප්‍රතිඵල මෙසේයකාන්තාකි. ග්‍රෑ. 81 ට වැඩි ටී. එම්. වීරසිංහ (යුද) කි. ග්‍රෑ. 81 ට අඩු වී. පී. ඩී. එස්. දර්ශිකා (පොලිසිය) කි. ග්‍රෑ. 75 ඩී. ඩී. එස්. වීරරත්න (පොලිසිය) කි. ග්‍රෑ. 69 කේ. ඒ. සරීකා (නාවික) කි. ග්‍රෑ. 64 පී. කේ. එස්. ප්‍රියංගා (නාවික) කි. ග්‍රෑ. 60 එස්. ඩී. එන්. එස්. කරුණාරත්න (යුද) කි. ග්‍රෑ. 57 එල්. කේ. එම්. ප්‍රියදර්ශනී (මාස් සදර්න්) කි. ග්‍රෑ. 54 ඩබ්. ඒ. එස්. සාත්තිකා (පොලිසිය) කි. ග්‍රෑ. 51 එස්. ඒ. එන්. වීරරත්න (මාස් සදර්න්) කි. ග්‍රෑ. 48 අනුෂ නිල්මිණි (මාස් සදර්න්)පිරිමිකි. ග්‍රෑ. 91 ට වැඩි එම්. අයි. හන්සාර් (යුද) කි. ග්‍රෑ. 91 ට අඩු බී. එන්. ඒ. සම්පත් (නාවික) කි. ග්‍රෑ. 81 එල්. එච්. ජී. එස්. වීරතුංග (යුද) කි. ග්‍රෑ. 75 අයි. ආර්. බාලසුරිය (යුද) කි. ග්‍රෑ. 69 අයි. පී. ජී. චන්ද්‍රකුමාර (යුද) කි. ග්‍රෑ. 64 එස්. එන්. හීල්බත්දෙනිය (ස්ලිම්ලයින්) කි. ග්‍රෑ. 60 ඩී. ජී. එල්. කුමාර (කේ. ඩී. යු.) කි. ග්‍රෑ. 56 ඩබ්. ආර්. ටී. වීරක්කොඩි (යුද) කි. ග්‍රෑ. 52 පී. ඩී. සුරේෂ් (ගුවන්) කි. ග්‍රෑ. 49 ටී. පී. එන්. සමරනායක (ස්ලිම්ලයින්).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=s1009038</link>
    <topic>ජාතික කණිෂ්ඨ ස්කොෂ් තරගාවලිය 18 දා ඇරැඹේ</topic>
    <author>ජගත් ගුණවර්ධන</author>
    <content>ජාතික කණිෂ්ඨ ස්කොෂ් තරගාවලිය 21 වන වරට මේ මස 18 සිට 26 දක්වා කොළඹ 7 ජිම්කානා ස්කොෂ් ක්‍රීඩා සමාජ පිටියේදී පැවැත්වේ.ජාතික මට්ටමේ ක්‍රීඩක ක්‍රීඩිකාවන් රැසකගේ සහභාගීත්වයෙන් පැවැත්වෙන මේ තරගාවලියට තරග ඉසව් 18 ක් ඇතුළත්ය. වයස අවුරුදු 9 න්, 11 න්, 13 න්, 15 න්, 17 න්, හා 19 න් පහළ කාන්තා / පිරිමි වශයෙන්ද ආධුනික අවුරුදු 12 න්, 15 න් හා 19 න් පහළ කාන්තා / පිරිමි වශයෙන් තරග පැවැත්වේ. වයස සීමාව ගණනය කරනු ලබන්නේ 2010 ජූලි 01 වැනිදා දක්වා බව සංවිධායක කමිටුව තීරණය කොට ඇත.අයදුම්පත් මේ මස 13 වන දින පස්වරු 5.00 ට පෙර ලේකම්, ජාතික ස්කොෂ් සම්මේලනය, අංක 301, ද්‍රවිඩ සංගම් ක්‍රීඩා සමාජය, කොළඹ 08 ලිපිනයට එවිය යුතුය.මේ තරගාවලිය පිළිබඳ මාධ්‍ය දැනුවත් කිරීමේ මාධ්‍ය හමුව පසුගියදා ජිම්කානා ක්‍රීඩාංගණයේදී පැවැති අතර ශ්‍රී ලංකා ස්කොෂ් සංගමයේ සභාපති ඔලිවර් ගුරුගේ මහතා අදහස් දක්වමින් 21 වන ජාතික කනිෂ්ඨ ස්කොෂ් තරගාවලිය ඉතා හොඳින් සංවිධානය කොට හොඳ ප්‍රතිඵල සහිතව නිම කිරීමට තම සංගමය බලාපොරොත්තු වන බවත් 3 වන ආසියාන කනිෂ්ඨ ස්කොෂ් තරගාවලිය ඉතා උසස් අන්දමින් පසුගියදා නිමාවට පත් කිරීම සතුටට කරුණක් බවත් පැවසීය.කොළඹ හා තදාසන්න ප්‍රදේශවලට පමණක් සීමා වී ඇති ස්කොෂ් ක්‍රීඩාව දිවයිනේ තෝරාගත් දිස්ත්‍රික්ක 10 ක පමණ ප්‍රචලිත කිරීමේ වැඩසටහනක් දැනටමත් ක්‍රියාත්මක කරමින් සිටින බවත් ඒ සඳහා අවශ්‍ය විධි විධාන ගනිමින් පසුවන බව මාධ්‍යවේදියකු නැගූ ප්‍රශ්නයකට පිළිතුරු දෙමින් ඔලිවර් ගුරුගේ මහතා පැවසීය.සීමාසහිත සිලෝන් බිස්කට් සමාගමේ මූල්‍ය අනුග්‍රහයෙන් ශ්‍රී ලංකා ස්කොෂ් සම්මේලනය මේ තරගාවලිය මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009031</link>
    <topic>රට පරිවර්තන යුගයකට යොමුවී තිබෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>පරිසර විෂයය ක්ෂේත්‍රය සම්බන්ධයෙන් නියාමන ව්‍යාපෘතියක් ලෙස කටයුතු කරන අතර අනෙක් පැත්තෙන් මේ රටේ ස්වභාවික සම්පත් හඳුනාගෙන ඒවා ප්‍රයෝජනයට ගත යුත්තේ මොන විදියට ද කියන එක සැලසුම් කිරීමටත් අපි යොමුවෙනවා. ඊලඟට ජාත්‍යන්තර වශයෙනුත් අවධානය යොමුවී ඇති මිහිතලය උණුසුම්වීම පිළිබඳ ප්‍රශ්නය හා ජෛව විවිධත්වය රැකගැනීමට අදාළව අපිත් ලෝකයත් සමඟ එක්ව ක්‍රියාකළ යුතුයි. මේ මූලික කාරණා ඔස්සේ තමයි අපි කටයුතු කරන්නේ.මෙය භාරගත් පසුවත් මගේ මූලික අවධානය යොමු වුණ කාරණයක් වුණේ කසළ බැහැර කිරීමේ ක්‍රියාවලියයි. විධිමත්ව මේ කාර්යය කරන්න රජයෙන් අපට මුදල් ලැබුණා. මේ ගැන කැබිනට් පත්‍රිකාවකුත් ඉදිරිපත් කර තියෙනවා. පළාත් පාලන ආයතනත් සමඟ එක්ව මේ කාර්යය සිදුවෙන්නෙ. මේක විධිමත්ව කළහැකි එක ක්‍රමයයි තියෙන්නෙ.ඒ තමයි කසළ ඉඩම්වලට බැහැර කිරීම. කසළ වලින් කාබනික පොහොර නිෂ්පාදනයත් දැනට සිදුවෙනවා. කසළ වැඩි තැන්වල දී දියුණු තාක්ෂණික උපායමාර්ග භාවිත කරන්න අපි කල්පනා කරනවා. මේක දවස් දෙක තුනකින් කරන්න පුළුවන් දෙයක් නෙවෙයි. සෑහෙන කාලයක් ගත වෙනවා. නොයෙක් අංශ සමග සාකච්ඡා කර දැන් මේ කටයුතු සිදුකර ගෙන යනවා.මා මෙය භාරගන්නා විට මහජනයා විරුද්ධ වීම නිසා අත්හැරදමා තිබූ කසළ බැහැර කිරීමේ අංගනයක් දොම්පෙ ප්‍රාදේශීය ලේකම් කොට්ඨාසය තුළ ඉදිකිරීමේ ව්‍යාපෘතිය නැවත දියත් කළා. කොරියානු ආධාර ඇතිව සෑම දිස්ත්‍රික්කයකම කසළ විධිමත්ව බැහැර කිරීම සඳහා අපෙන් ඉටුවිය යුතු වැඩකොටස අපි මේ වනවිටත් සම්පූර්ණ කරලයි තියෙන්නෙ.ඊළඟට කොළඹ නගරයේ කසළ බැහැර කිරීමේ ව්‍යාපෘතියක් සඳහාත් අපි කැබිනට් අනුමැතියක් ලබාගත්තා. කරදියාන කසළ බැහැර කරන ස්ථානය සම්පූර්ණයෙන් වගේ විනාශ වෙලා තිබුණේ. මේ වනවිට බස්නාහිර පළාත් සභාවත් සමග එක්ව තිබුණ තත්ත්වය යම් දුරකට පාලනය කොට තිබෙනවා.මේවා සිදුවන අතර මුළු රටේම අනෙකුත් සම්පත් ගුවන් මඟින් සිතියම් ගත කිරීමේ වැඩපිළිවෙළකත් අපි ඉන්නවා. වන සංරක්ෂණ කටයුතු විධිමත්ව කරන්නත් අපි බලාපොරොත්තු වෙනවා. වනාන්තරය සහ මිනිසා අතර ඇත්තේ සමීප සම්බන්ධයක්. මේ දෙකම එකිනෙකා හා සම්බන්ධයි. මෙවැනි කාරණා ගැන ජනතාව දැනුවත් කිරීමේ ව්‍යාපාරයකටත් අපි යොමුවෙනවා. වනසතුන්ට වනය තුළ නිදහසේ ජීවත්වීමට හැකි වැඩපිළිවෙළක් තැනීමත් අපේ යුතුකමක්.කඳු මුදුන්වල වන වගා ඇති කිරීමේ ව්‍යාපෘතියකට විදේශාධාර ලබාගන්නත් අපි බලාපොරොත්තු වෙනවා. වනය නැවත සිතියම්ගත කිරීමේ ව්‍යාපෘතියත් දැන් බොහෝ දුරට අවසානයි. වන ගහනයකින් යුතු පෞද්ගලික ඉඩම් පවා තෝරාගෙන මේ ව්‍යාපෘතිවලට ඇතුල් කරන්න මගේ බලාපොරොත්තුවක් තියෙනවා.ඇත්තටම ඩෙංගු, කසළ සමග සම්බන්ධයක් නෑ. ඩෙංගු මදුරුවා බෝවෙන්නේ පිරිසිදු ජලයේ. ඒ නිසා කසළ නිසා ඩෙංගු හැදෙනවා කියල තර්කයක් ගේන්න බෑ. නමුත් කසළ ගොඩවල්වල වතුර රැඳෙන භාජන වගේ දේවල් තිබුණොත් ඒ එක්රැස්වෙන ජලයේ මදුරුවන් බෝවෙලා ඩෙංගු හැදෙන්න පුළුවන්. කොහොමටත් කසළ ඉවත් කිරීම සෞඛ්‍යයට හොඳයි. කසළ නිසා ජල මාර්ග අපවිත්‍ර වෙනවා. භූ®ගත ජලයට එක්වීමෙනුත් එමජලය අපවිත්‍ර වෙනවා. මැසි, මදුරු ව්‍යාප්තියත් සිදුවෙනවා. ඒ නිසා ලෙඩ රෝග නිවාරණය සඳහා කසළ නිසි පරිදි ඉවත්කිරීම වැදගත්.ලංකාවේ මැණික් ගැරීම පරිසර හිතකාමි විධියට තමයි අපේ මිනිස්සු දිගටම කරගෙන ගියේ. පසුකාලීනව යන්ත්‍ර - සූත්‍ර භාවිත කරන්න ගිහින් පරිසරයට හානිදායක බලපෑම් ඇතිකරලා. බැකෝ යන්ත්‍ර මඟින් පොළව හාරලා, වළවල් හැදිලා. ගංඟාවලට සකර් දාලා, ගං ඉවුරු පවා විනාශ වෙනවා. මේ නිසා අපි අදාළ ආයතනවලට උපදෙස් දීලා තියෙනවා, බලපත්‍ර රහිත අයට සහ බලපත්‍ර කොන්දේසි උල්ලංඝනය කරන අයටත් දඬුවම් කරන්න. හැබැයි අපි ඒ අය උනන්දු කරවනවා පරිසර හිතකාමී ලෙස මැණික් ගැරීම සිදුකරන්න.මැණික් ගැරීම ගැන පමණක් නෙවෙයි. මැණිකක් මතුකර ගත් පසු එය කපා ඔපමට්ටම් කර ආභරණයකට යෙදීමත් ඒ ආභරණය ලෝකයට රැගෙන යාමත් යම් කාර්යාවලියක්. මේක හරියාකාර වෙනවානම් අනාගතයේදී අපි කිසිම මැණිකක් නොකපන ලද මැණිකක් හෝ කපන ලද මැණිකක් ලෙස පිටරට අරින්න අවශ්‍ය නෑ. ආභරණ යවන්න පුළුවන් ලෝක මැණික් වෙළෙඳාමේ මධ්‍යස්ථානයක් බවට ශ්‍රී ලංකාව පත්කරන්න අපි බලාපොරොත්තු වෙනවා.විශේෂයෙන් දැන් සංචාරකයන් වැඩියෙන් පැමිණෙන්න පටන් අරන්. ඔවුන් අපේ නිමිභාණ්ඩයක් රැගෙන ගියොත් අපේ ආර්ථිකයට වඩාත් හොඳයි. මොකද ආභරණයකට යෙදුවයින් පස්සෙ මැණිකක අගය දෙගුණ - තෙගුණ වෙනවා.ලංකාවට පැමිණෙන සෑම සංචාරකයකුටම මැණික් සංස්ථාව මඟින් පාලනය වන ප්‍රදර්ශනාගාරයක් ගුවන් තොටුපොළේ විවෘත කරන්නත් අපි අපේක්ෂා කරනවා. ඊට අමතරව ප්‍රධාන නගර කිහිපයකමත් එවැනි ප්‍රදර්ශනාගාර විවෘත කරන්න අපි සැලැසුම්කොට තියෙනවා. ලංකාවේ මැණික්වලට අන්තර්ජාතික සහතිකයක් ලබාගත හැකි අන්දමේ පර්යේෂණ ක්‍රමවේදයක් නෑ. ඒ නිසා ඊට අවශ්‍ය ක්‍රියාමාර්ග ගනිමින් තියෙනවා. එය සම්පූර්ණ වුණාම වසර කිහිපයක් තුළ අපේ මැණික්වලට අන්තර්ජාතිකව පිළිගන්නා සහතිකයක් ලබා දෙන්න පුළුවන්. ඒක විශාල වාසියක්.වායු දූෂණය වගේ කාරණයක් ගත්තොත් ඒක වෙන්නෙ කොයි රටේ ද කියන එක නෙවෙයි වැදගත්. සොබාදහම ලෝකයම එකක් හැටියට තමයි සලකන්නෙ. ඒ නිසා අමෙරිකාව හරි බ්‍රිතාන්‍ය හරි ප්‍රංශය හරි කොපමණ කාබන්ඩයොක්සයිඩ් මුදාහරිනවා ද කියන එකට වඩා ඒවා නිසා ගෝලීය උණුසුම ඉහළ යාමේ ප්‍රතිඵල ලෝකයේ කාටත් අදාළයි කියන කාරණය ගැනයි වැඩියෙන් සිතන්න වෙන්නේ. ග්ලැසියර් දියවෙනවා. පහත්බිම් යටවෙනවා. වැසි කුණාටු බහුලයි, කාන්තාරකරණය ඇතිවෙනවා. මේ විධියට නොයෙක් බලපෑම්, මේවා නවත්වන්න තමයි ලෝකයේම උනන්දුවක් තියෙන්නෙ.මෙහෙම ප්‍රශ්නයක් තියෙනවා. දියුණු රටවලට අප,ි සංවර්ධනය වෙමින් පවතින රටවල් කියන්නෙ, ඔබලා සංවර්ධනය වූ පසු අපට වායු දූෂණය ගැන චෝදනා කරමින් සංවර්ධනය කරායාමට ඇති අවස්ථා සීමාකිරීම අසාධාරණ බවයි. දියුණු වෙමින් පවතින රටවල් පරිසරයට මෙවැනි වායුන් නිදහස් කරන්නේ කුඩා ප්‍රමාණයයි. මේ කාරණය ගැන ගැටුමක් තියෙනවා. ඒ නිසා අපේ සංවර්ධන ඉලක්කත් ජයගනිමින් මේ කාරණා ගැන එකඟතාවකට එන්න අපි උත්සාහ කරනවා.ගෝලීය උෂ්ණත්වය මීට වඩා ඉහළ ගියොත් වෙන්නෙ මොකක්ද කියල දැන් ලෝකයම දන්නවා. ජෛව විවිධත්වය විනාශ වීමෙන් අත්විය හැකි බලපෑම් ගැන ලෝකයම දන්නවා. ඒ නිසා මනුෂ්‍යය වාසයට සුදුසු අන්දමින් ලෝකය අපේ මුතුන් මිත්තන් අපට දායාද කළ පරිදි තවත් ශතවර්ෂ ගණනාවක් එය අපේ අනාගත පරම්පරාවන්ට දායාද කිරීමට අපි කටයුතු කළ යුතුයි. ඊට සම්පත් අරපිරිමැස්මෙන් භාවිත කළ යුතුයි.මේ සාකච්ඡා සිදුවෙන නිසා දැනට මේ ගැන අදහසක් පළකිරීම වෙනුවට ඉදිරියේදී මේ ගැන කතා කිරීම තමයි වඩා සුදුසු.නමුත්, මගේ පුද්ගලික මතයක් නම් තියෙනවා. ඒ ලංකාව වගේ රටක විධායක ජනාධිපති ක්‍රමය ආරක්ෂා කරගත යුතුයි කියන එක. මොකද අපේ වගේ රටක ප්‍රශ්නයක් විසඳන්න ගියාම පාර්ශ්ව ගණනාවක් ඉන්න නිසා කවුරු හරි විනිශ්චයාසනයේ ඉන්න ඕන හැමෝටම කතාකරන්න. මේක මගේ පුද්ගලික අදහස.නෑ. ඒක වැරැදියි. අපි මහජනතාවගෙන් බලය ගත්තේ ජාතික ආර්ථික වැඩපිළිවෙලකට. අපි ඒක මුල පටන්ම කිව්වා. අපි රටට ආනයන කරද්දි සැලකිලිමත් වෙනවා. පසුගියදා අපේ අල ගොවියා රැකගැනීම සඳහා ආනයනික අලවලට රුපියල් 30/=ක බද්දක් දැම්මා. අපි මේ උදාහරණයම ගනිමු.අල කන කෙනෙකුට පිටරටින් තුට්ටු දෙකට අල ගෙනැත් කන්න දුන්නොත් අල වවන අපේ ගොවියාට මොකද වෙන්නෙ ? මේ නිසා පාරිභෝගිකයා වගේම නිෂ්පාදකයා වවන ගොවියා ද රැක ගැනීමේ ජාතික ආර්ථික වැඩපිළිවෙළක අපි ඉන්නවා. ඒ හැර එජාපය කියන ආකාරයේ ආනයනික ආර්ථික ප්‍රතිපත්තියක අපි යන්නේ නෑ.රජය මිල පාලන, මිල සූත්‍ර ගේන්නෙ, රාජ්‍ය අංශයේ මැදිහත්වීම හරහා තරඟකාරිත්වයක් ඇතිකරන්නෙ, ආනයනික බදු අඩු - වැඩි කරන්නෙ මේ ප්‍රතිපත්තියට එකඟවයි. මේ නිසා අපි පාරිභෝගිකයා දෙස බලන්නෙ නෑ කියල කාටවත් කියන්න බෑ. බලනවා. හැබැයි අපි කුඩා රටක්. අපේ කෘෂිකාර්මික තාක්ෂණය මීට වඩා වැඩි විය යුතුයි. කෘෂිකර්ම අමාත්‍යාංශය ඒ සඳහා විශාල උත්සාහයක් ගන්නවා. ඉහළ තාක්ෂණය මඟින් ඵලදායිතාව වැඩිකරන්න පුළුවන්.මේ සියල්ල කරන අතරේ අපි පාරවල් හදනවා, වරාය, බලාගාර හදනවා. මේ හැමදේම කරනවා. ඒ නිසා ඔවැනි චෝදනා කරන්න බෑ. අපේ රජය මඟින් පොහොර සහනාධාරය ලබාදීම නිසා වී අස්වැන්න විශාල ලෙස වැඩිවුණා. සහතික මිලක් නියම කළා. මේ හැමදේටම රජය විශාල මුදලක් යොදනවා. මෙවර වී අස්වනු මිලදී ගන්න වැයකරන මුදල බලන්න. මේක විතරක් නෙවෙයි කරන්නෙ. තවත් වැඩ රාශියක් කරනවා. ඒ නිසා ඔය චෝදනා එජාප, ජවිපෙ වගේ පක්ෂ ගොතන කතාන්දර විතරයි.අපි මේ කාරණා දෙස පොදුවේ බලන නිසා තමයි මහින්ද චින්තන වැඩපිළිවෙළ ඉදිරිපත් කර එය පෙරට ගෙනයමින් සිටින්නෙ.ඔව්. පැහැදිලිවම...මේ කාරණයේදී අපේ ජනාධිපතිතුමාට විශේෂ ගෞරවයක් හිමිවිය යුතුයි. මා එසේ කියන්නේ ආණ්ඩුවේ ඇමැතිවරයෙකුටත් වඩා මේ රටේ ජනතාවගේ සිතුම් පැතුම් වලටත් එකඟවයි. ඒ අපි මේ ලබාගත් ජයග්‍රහණය මේ රටේ නායකයා සෘජුව තීන්දු - තීරණ ගැනීම නිසා, ත්‍රස්තවාදයෙන් නිදහස් වූ රටක ආර්ථික සංවර්ධනය ගැන අපි අද කතා කරනවා. මීට කළින් මේවා ගැන කතා කළේ නෑ. කතා කළත් වැඩක් වුණේ නෑ.අද මහජනයාගේ සිතුවිලි ධාරාව යුද සමයට වඩා වෙනස්. සාමකාමී රටක, රට ඉදිරියට ගෙනයාම දෙසට එය වර්ධනය වෙලා. මේක ඉතාමත්ම විශිෂ්ට දෙයක්. ඒ නිසා තමයි රට ඉදිරි ගමනක යෙදෙන බව අපට දැනෙන්නෙ, දකින්නෙ. පශ්චාත් ගැටුම්කාරී වකවානුවකින් පසු රට පරිවර්තන යුගයකට යොමුවී තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009035</link>
    <topic>වෛරස් බෙදන ෆේස් බුක්</topic>
    <author>කාංචනා අමිලානි</author>
    <content>ෆේස් බුක් උපන්නේ 2004 පෙබරවාරියේය. මාක් සුකර්බර්ග් සහ සරසවි සගයෝ තිදෙනෙකු එක්ව නිර්මාණය කළ ෆේස් බුක් වෙබ් අඩවිය හාවර්ඩ් සරසවියේ සිසු, සිසුවියන් ඒකරාශී කිරීම වෙනුවෙන් සැකසුවකි.එහෙත් ඒ ප්‍රාථමික බලාපොරොත්තුව ඉක්මවා යාමට ෆේස් බුක් සමත් වූයේ මිලියන 500ක පරිශීලකයන් තොගයක් එකතු කර ගනිමිනි. දැනට ලෝකයේ අංක එකේ සමාජශීලී වෙබ් අඩවිය ලෙස කිරුළ උදුරාගත් ෆේස් බුක්, උන්මාදයක් තරමට දැන් ලෝකය පුරාම පැතිර පවතී.වයස අවුරුදු 13 ඉක්ම වූ ඕනෑම අයෙකුට අතිශය පහසුවෙන් ෆේස් බුක් ගිණුමක් ඇරඹිය හැකි ය. ෆේස් බුක් කරළියේ ශිල්ප දැක්වීමට පෙර ඒ තැන හිමි කර ගෙන සිටියේ මයි ස්පේස් සහ හයිෆයිව් සමාජශීලී වෙබ් අඩවි දෙකයි. එහෙත්, ඉතාමත් ශීඝ්‍රයෙන් ලෝකයම ෆේස් බුක් වෙතම බැඳෙන්නට විය.පහසුවෙන් ගිණුමක් ඇරඹිය හැකි වීම, පරිශීලකයන්ගේ පහසුව ප්‍රධාන වීම, තම ගිණුම ඇතුළත විශාල ධාරිතාවකින් ඡායාරූප ආදිය ගබඩා කර තබා ගත හැකි වීම, ආරක්ෂාව තරව තිබීම, අලංකාරය ආදී හේතු බොහොමයක් හේතුවෙන් ෆේස් බුක් වෙත රොද බඳින්නට වූ පරිශීලකයෝ පෙරලා දැමුවේ ගූගල් යාහු වැන්නෝ අන්තර්ජාලය තුළ හිමි කර ගෙන සිටි අධිකාරි බලයයි.විශේෂයෙන්ම ගූගල් සමාගම ඉන්දියාව වෙනුවෙන් නිර්මාණය කළ ඕර්කුට් සමාජශීලී වෙබ් අඩවියත්, ජපානයේ මික්සි ඩොට් ජේපී, දකුණු කොරියාවේ සයි වර්ල්ඩ්, යාහු සමාගම තායිවානය වෙනුවෙන් නිර්මාණය කළ ව්‍රෙඩර් ඩොට් සීසී සමාජශීලී වෙබ් අඩවි සියල්ලේ ජනපි‍්‍රයත්වය උදුරා ගැනීමට ෆේස් බුක් වෙබ් අඩවියට හැකි විය.මේ අධික ජනපි‍්‍රයත්වය සමඟ සමාජයට විවර වූ විරල ඉඩ කැමැත්තෙන් පුරවා ගැනීමට එය භාවිත කරන්නෝ සමත් වූයේ කිසිවෙකු නොසිතූ තරම් වේගයකිනි. ඒ නිසාම රටවල් කිහිපයකම ෆේස් බුක් තහනමට ලක් විය. පාකිස්තානය, සිරියාව, චීනය, වියට්නාමය හා ඉරානය ඒ අවාසනාවන්ත රටවල් කිහිපයයි. මේ රටවල ෆේස් බුක් පමණක් නොව තවත් වෙබ් අඩවි සමහරක්ද රජය විසින් ම පෙරා හැර තිබේ. ඔවුන් පවසන අන්දමට ඒ මහජනතාවගේ ආරක්ෂාව පිණිසය.පසුකාලීනව ෆේස් බුක් යනු එහි ගිණුම් භාවිත කරන සැමගේම කදිම නිදහස් සයිබර් අවකාශය විය. ලොව පුරා විසිරී සිටින යහළු මිත්‍රාදීන්, ඥාතීන් සමඟ සබඳතා පවත්වා ගැනීමට හොඳම මඟ ලෙස මෙය භාවිතයට ගැණුනි. මිනිසුන් අතිශය පෞද්ගලික දෑ පවා ෆේස් බුක් වෙබ් අඩවියට එකතු කිරීමට තරම් අසීමාන්තික විය.සෑම දෙයකට ම පිපුරුම් ලක්ෂයක් ඇත. ෆේස් බුක් උන්මාදය පිිපිරී ගියේ ආරක්ෂාව පිළිබඳ පරිශීලකයන් තුළ ගැටලු පැන නැගිය විටය. හැකර් මහත්වරු ෆේස් බුක් ආක්‍රමණය කර දත්ත සොරා ගන්නා විටය.කූබ්ෆේස් යනු කාලයකට පෙර ෆේස් බුක් අඩපන කළ වෛරසයකි. කුඩා වැඩසටහනක් ලෙස පරිගණකය තුළට රිංගා ගත් මේ වෛරසය පරිශීලකයන් ගේ සියලු දත්ත සොරා කෑවේය. එපමණක් නොව මුල්‍ය ගනුදෙනුවලදී ඇතුළත් කළ ගිණුම් අංක, ක්‍රෙඩිට් කාඩ් පත් අංක ආදිය සොරාගෙන අමුතු විජ්ජාවක් ද පෙන්වීය.ස්පුෆ් ඊමේල් වයිරසය ද ෆේස් බුක් අන්ද මන්ද කළ නිර්මාණාත්මක වෛරසයකි. පරිශීලකයාගේ ගිණුම යාවත්කාලීන කරන ලෙස ඉල්ලීමක් සහිතව පැමිණෙන මේ වෛරසය පැතිරීම නැවැත්වීමට ෆේස් බුක් ආරක්ෂකයන්ට නොහැකි විය.“සෝෂල් මී” ද එවැනිම නිර්මාණාත්මක ට්‍රෝජන් ගණයේ වෛරසයකි. බ්‍රෙඩොලැබ් සහ ඔෆ්කල් ද කලින් කල ෆේස් බුක් වෙතට කරදර පැමිණ වූ වෛරසයෝ ය.මීට සමගාමීව ලොව පුරා සිටින ප්‍රකට හැකර් මහත්වරු ෆේස් බුක් වෙබ් අඩවියේ දත්ත සොරා ගනිමින් පරිශීලකයන් තුළ බියම වගා කළේය.ෆේස් බුක් වෙතින් සොරාගත් දත්ත විශාල ප්‍රමාණයක් ටොරන්ට් මාදිලියෙන් භාගත කර ගත හැකි ලෙස අන්තර්ජාලයට එකතු කළේ ඉතාමත් මෑතක දී ය. ඒ ෆේස් බුක් වෙබ් අඩවිය පිළිබඳ පරිශීලකයන් කළකිරීමට පත්වුණු අවස්ථාවයි.මෑත භාගයේ අන්තර්ජාලය තුළ වැඩිපුරම භාවිත කළ වීඩියෝ ක්‍රීඩාව වූ බාජන්බඩී හරහා ද දැන, නොදැන ෆේස් බුක් පතුරුවා හරින ලද වෛරස ප්‍රමාණය ගැන පරිශීලකයන් තවමත් නොදන්නා තරම් ය.ෆේස් බුක් හරහා බෝ වෙමින් පවතින අලුත්ම වෛරසය unlike button ය. හොරෙකු මෙන් වෙනත් වෙබ් ලිපිනයකින් පරිගණකයට රිංගා ගන්නා මේ අකමැති බොත්තම පැතිරී යන්නේ කවුරුන් හෝ තම වෝලය මත පළ කරන යම් අදහසක් මඟිනි. එය බොහෝවිට මේ ආකාර විය හැකිය.“... මට මේ දැන් අකමැති බොත්තම හම්බ වුණා. මීට පස්සෙ ඔයාල පළ කරන මෝඩ අදහස්වලට මම අකමැතියි කියන්න දැං හරි ලේසියි...”මේ වාක්‍ය සමඟ පහළින් ඇති වෙබ් ලිපිනයට පිවිසීමෙන් අකමැති බොත්තමේ වැඩසටහන භාගත කර ගැනීමට ඔබ යොමුවේ. එය පරිගණකය තුළ ස්ථාපනය කළහොත් දැන් ඉතින් ඔබේ පරිගණකය කා දැමීමට වෛරසය සූදානම්ය. යහළුවන්ගේ ලිපින සොරාගෙන ඒවාට පණිවුඩ යැවීම වෛරසයට සුළු දෙයකි. දත්ත සොරා ගැනීම අවශේෂ කාරණයකි.මෙවන් වටපිටාවක් තුළත් ෆේස් බුක් දත්ත ආරක්ෂකයෝ පවසන්නේ ඔවුන් වෛරසය පිළිබඳ දැඩි සැලකිල්ලෙන් ඉන්න බව පමණි. කාලාන්තරයක් මුළුල්ලේ ම ඔවුන් කියන්නේ පරණ සිංදුවමය. මේ නොහැකියාව නිසාවෙන් ම නිතර යාවත්කාලීන වන ආරක්ෂණ පද්ධතියක් ඔවුන් භාවිත කරයි. නමුත් ඒ ආරක්ෂණ පද්ධතිය තුළ හැකර් මහත්වරුන්ට කදිම හිඩැස් ඉතිරි කර තබා ඇත.අවම වශයෙන් තම ෆේස් බුක් ගිණුමේ ආරක්ෂක පියවර අනුගමනය කරන්නේ කීයෙන් කී දෙනාදැයි ෆේස් බුක් නොදන්නා හැඩය. පරිශීලකයෝ ද ඒ පිළිබඳ දැඩි උනන්දුවක් නොදක්වති. තම තමන්ට ම ආරක්ෂක අගුල් තද කර තබා ගත හැකි වූවත් එය නොසලකා අන්ධයෝ සේම අන්තර්ජාලයේ සැරිසරති.අශ්වයා ගිය පසුව වත් ෆේස් බුක් ඉස්තාලය වසන්නේ නැති නම් එය පරිශීලකයා හෝ කළ යුතු බව සිතා බැලීමට කාලය එළැඹ ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009033</link>
    <topic> ඉරාකයටනව අරුණෝදයේ මෙහෙයුමක්</topic>
    <author>ධම්මිකසෙනෙවිරත්න</author>
    <content>ඉරාක ආක්‍රමණයට වසර 7ක් ගත වි තිබියදී ඉරාකයේ සිදු කෙරෙන ‘සංග්‍රාමික මෙහෙයුම්’ නිමාවට පත් කරමින්. අමෙරිකානු භට පිරිස් එරටින් ඉවත්විය. එම අවසන් භට පිරිස ලෙස දෙවැනි පාබල බල ඇණියේ හතරවැනි ප්‍රහාරක බ්‍රිගේඩය ඉරාකයෙන් නික්මිණි.යුද උපකරණ, වාහන ආදිය එහි ළඟා වන තුරු ඉරාකයෙන් නික්ම යන භට පිරිස් තාවකාලිකව රැඳී සිටියි. එය 50,000 දක්වා අඩු කිරීමට නියමිතය. එම 50,000ක භට පිරිස තවදුරටත් එහි රැඳී සිටිමින්, ඉරාක හමුදාවට සහාය වීම සහ ජන ජීවිත ආරක්ෂා කිරීමට දායක වන බව අමෙරිකාව ප්‍රකාශ කර ඇත. දෙරට අතර ආරක්ෂක ගිවිසුමට අනුව අමෙරිකානු හමුදා ඉරාකයෙන් මුළුමනින්ම ඉවත් වීමට නියමිතව ඇත්තේ 2011 අග වන විටයි.අගෝස්තු 31 වැනිදා වන විට ඉරාකයේ සංග්‍රාමික මෙහෙයුම් නිමාවට පත් කරමින්. භට පිරිස් ආපසු කැඳවීම පිළිබඳ කාරණය අගෝස්තු 18 වැනිදා ධවල මන්දිර නිල වෙබ් අඩවියේ පළවු ලියැවිල්ලකින් තහවුරු කෙරිණි.ජනාධිපති බැරැක් ඔබාමා එය ප්‍රකාශ කර තිබුණ ද, ඉරාකයෙන් මුළුමනින් ඉවත් වන්නේ කවදාද යන්න සඳහන් කර තිබුණේ නැත.මේ වන විට අමෙරිකානු භට පිරිස් ඉරාකයෙන් ඉවත් වීම ගැන විවිධ ප්‍රතිචාර පළ වෙමින් තිබේ. සදාම් හුසේන් පාලන සමයේ ඔහුගේ දෙවැනියාව සිටි තරික් අසීස්, ගාඩියන් පුවත්පතට සම්මුඛ සාකච්ඡාවක් ලබා දෙමින්, අමෙරිකාවේ මේ තීරණය දුටුවේ ඉරාකය වෘක්කයන් ට භාර දීමක් වශයෙනි.ඉරාකය ආක්‍රමණය කළ දා පටන් සිදු කළ වැරැදි නිවැරැදි කරන තෙක්, ඔවුන් එහි රැඳී සිටිය යුතු බව තරීක් අසීස් කියා තිබිණි.බැග්ඩෑඩ සරසවියේ දේශපාලන විද්‍යා මහාචාර්යවරයකු වූ හමීඩ් හදෙල් මේ ඉවත් වීම වගකීම් විරහිත ඉවත්වීමක් බව කියා තිබිණි.ඔහුට අනුව, රටේ ආරක්ෂාව තවදුරටත් අනතුරුදායක තත්ත්වයක පවතී. ඉරාකයේ සාමාන්‍ය ජනතාව ද මේ ඉවත් වීම ගැන විවිධ ප්‍රතිචාර දක්වා තිබේ. ඇතැම් දෙනා ඒ ගැන සතුටු වන විට, තවත් අය ඉරාකයේ ආරක්ෂක අංශ නිසි පුහුණුවක් ලබන තුරු අමෙරිකානු හමුදා එහි රැඳී සිටිය යුතුªබව ද කියති’කෙසේ වුවද, ඉරාක රජයේ ප්‍රකාශක අලී අල් ද බාග් පවසන පරිදි, තම රටේ ආරක්ෂාව පිළිබඳ වගකීම භාර ගැනීමට දැන් ඉරාක ආරක්ෂක අංශ සූදානමින් සිටී.එක්කෝ දීර්ඝ කාලීන වශයෙන් විදේශ හමුදාවක සහාය ඊට ලබා ගන්නවා ද ? නැතිනම් තමන්ගේම වැඩපිළිවෙළකට අනුව එය කරනවාද යන මත දෙකෙන් රජය තෝරා ගන්නේ දෙවැන්න බව ඔහු කියයි.රජයේ ප්‍රකාශකයා එවැනි මතයක් පළ කර තිබුණ ද, ඉරාකයේ ආරක්ෂක ප්‍රධානියා නම් මාධ්‍යයට පවසා තිබුණේ තවත් දශකයක්වත් අමෙරිකානු හමුදාවට ඉරාකයේ රැඳී සිටීමට සිදුවනු ඇති බවයි.එක්සත් ජනපද රාජ්‍ය දෙපාර්තමේන්තුව ප්‍රකාශක පිලිප් ක්‍රෝලි, ඉරාකයේ අමෙරිකානු සංග්‍රාමික මෙහෙයුම් නිමාවීම දකින්නේ ඓතිහාසික මොහොතක් වශයෙනි. මෙය සංක්‍රාන්තිමය තත්ත්වයක් ලෙස ඔහු දකී.එනම්, මේ කාර්යයක අවසානය නොවේ. තවත් කළ යුතු දෑ ඇත. ඒ වෙනුවෙන් දීර්ඝ කාලයක් ගත වීමටත් ඉඩ තිබේ. සංග්‍රාමික මෙහෙයුම් නිමාවට පත්වන බව ප්‍රකාශ වුවද, තම භට පිරිස්වල ආරක්ෂාව තකා ඔවුන්ට ඕනෑම අවස්ථාවක ක්‍රියා කළ හැකි බව අමෙරිකානු හමුදා ප්‍රධානීන් දැනටමත් ප්‍රකාශ කර ඇත.මේ බොහොමයක් කාරණා අනුව පෙනෙන්නේ සිදුව ඇත්තේ ඉරාකයේ අමෙරිකානු හමුදා භට පිරිස් යම් දුරකට අඩු වීමක් බවයි.2007 වසරේ දී 150,000 කින් පමණ ඉහළ දැමුණු එම පිරිස, 50,000 දක්වා අඩු කිරීම සිදුව ඇත. භට පිරිස් එපරිදි අඩු කරන අතර කුලී හමුදාවල සහාය බෙහෙවින් වැඩි කිරීමට අමෙරිකාව පියවර ගෙන තිබීම ප්‍රශ්නයකි.New York Times පුවත් පත පසුගියදා අනාවරණය කළ පරිදි එම කොන්ත්‍රාත් සේවා දෙගුණයක් කිරීමට අමෙරිකාව ක්‍රියා කර ඇත. සංඛ්‍යාත්මකව එම ප්‍රමාණය 7000ක් පමණ වෙතැයි පැවැසේ. මේ ප්‍රවෘත්තිය පිලිප් ක්‍රෝලි පිළිගනු ලැබ ඇත.තම තානාපති කාර්යාල, නිලධාරින් ආදී ආරක්ෂක කටයුතු එම සේවා ලබා ගැනීමට අවශ්‍ය බව ඔහු කියා තිබේ. ඉරාකය තවදුරටත් අනතුරුදායක තැනක් නිසා එය කළ යුතු බව ද ඔහු කියයි. එහිදී මතුවන ප්‍රශ්නය වසර 7න් ඉරාකයේ රැඳී සිටි අමෙරිකානු හමුදාවට ඉරාකය ආරක්ෂිත තැනක් කළ නොහැකි වූයේ ඇයි ද යන්නය.2003 දී බුෂ් ජනාධිපතිවරයා ඉරාකය ආක්‍රමණය කළේ ඉරාක ජනතාවට විමුක්තිය උදා කරන බව කියමිනි. වසර 7කට පසු ඉරාකයට උදා වී ඇති විමුක්තියේ තරම සෑම දිනෙකම පාහේ වීදිවල පුපුරා යන බෝම්බවලින් පෙනෙන්නට තිබේ.ඉරාකයේ අනාරක්ෂිත බව පිළිබඳව ප්‍රශ්නයට පිළියම් යෙදිය යුතු වුව ද කොන්ත්‍රාත් හමුදාවල සහාය ලබා ගැනීම අතිශය අර්බුදකාරී තීරණයක් බවට මෑත ඉතිහාසය සාක්ෂි දරයි.Black Water නම් අමෙරිකානු පුද්ගලික ආරක්ෂක සමාගම පසුගිය වකාවානුවේ බැග්ඩෑඩයේ මෙන්ම, ඇෆ්ගනිතානයේ ද හැසිරුණු ආකාරය සිහිපත් කළ යුතු ය. 2007 සැප්තැම්බරයේ බැග්ඩෑඩ් නරගයේ දී Black Water ආරක්ෂකයන් සිතූ සිතූ අතට වෙඩි තබන්නට පටන් ගැනීම කෙළවර වූයේ සාමාන්‍ය වැසියන් 17 දෙනෙකුගේ ජීවිත අහිමිකරමිනි.මේ ආන්දෝලනාත්මක හැසිරීමෙන් පසු ඔවුන් තම නාමය Xe යනුවෙන් වෙනස්කර ගත්තේ ය. දැන් එය ඉරාකයේ සහ ඇෆ්ගනිස්තානයේ ක්‍රියාත්මක වන්නේ Xe යන නමිනි. නිරර්ථක මිනිස් ඝාතනවලට අමතරව නීති විරෝධී අවි ජාවාරම්, නොයෙක් හිංසන ක්‍රියා ආදී අපරාධ පිළිබඳ චෝදනා ඔවුන්ට එල්ල වී ඇත.පසුගිය දා New York Times පුවත් පත වාර්තා කළ පරිදි අමෙරිකානු අපනයන නීති උල්ලංඝණය කිරීමේ වරදට Xe සමාගමට ඇ. ඩො. මිලියන 42 ක දඩ මුදලක් ද නියම වී තිබේ. තවමත් නිල වශයෙන් තහවුරු වී නැතත් මේ කාරණය ඉහළ මට්ටමින් සමතකයට පත්කරගෙන ඇති බවට ද මාධ්‍ය වාර්තා පළ විය.අමෙරිකානු භට පිරිස් ඉරාකයෙන් ඉවත් වීමට දෙදිනකට පෙර ප්‍රබල මාරාගෙන මැරෙන බෝම්බ ප්‍රහාරයක් බැග්ඩෑඩයෙන් වාර්තා විය. ඉරාක ආරක්ෂක අංශවලට බැඳීමට පැමිණි තරුණ පිරිස් ඉලක්ක කළ එම ප්‍රහාරයෙන් 59 දෙනෙකු මිය ගියේ ය. 100 කට වැඩි පිරිසක් තුවාල ලැබීය. මේ වර්ෂයේ එරට සිදු වූ දරුණුම බෝම්බ ප්‍රහාරය ද මෙයයි.ප්‍රහාරයේ වගකීම අල් කයිඩා සංවිධානය භාර ගන්නා බවට පළ වී තිබිණි. එතැන දී මතුවන ප්‍රශ්නය අමෙරිකානු හමුදා ඉවත්ව යාමට ඔන්න මෙන්න කියා තිබියදී එවැනි ප්‍රහාර ඇති කිරීම තවදුරටත් ඉරාකයේ රැඳී සිටීමට ඇති වුවමනාව සාධාරණීයකරණය නොකරන්නේ ද යන්නයි.ඉදිරියටත් එවැනි ප්‍රහාර එල්ල කරන බවට දැනටමත් අල් කයිඩා ත්‍රස්තයන් අනතුරු ඇඟවීම් ද කර ඇත.ආක්‍රමණයෙන් වසර 7කට පසු ඉරාකයේ අමෙරිකානු හමුදා ක්‍රියාකාරකම් පිළිබඳ ශේෂ පත්‍රය විමසන විට ඉරාකය මෙතැනට ඇද දැමූවේ කවුදැයි තේරුම් ගැනීම අපහසු නැත.ඉරාක ජනාධිපති සදාම් හුසේන් එල්ලා මරා දැමීමෙන් වසර ගණනාවකට පසුව හා ලක්ෂ සංඛ්‍යාත ඉරාක ජනයාගේ ජීවිත වැනසීමෙන් පසු, ආක්‍රමණිකයාට ඉරාකයට දිනා දිය හැකි වූයේ කුමක්ද ? ඉරාකයට නිදහස දිනා දීමේ මෙහෙයුම (Operation Iraqi Freedom) නමින් මෙතෙක් දියත් වූ අමෙරිකානු මෙහෙයුම් සැප්තැම්ර් 1 වැනිදා පටන් හඳුන්වනු ඇත්තේ ‘’නව අරුණෝදයේ මෙහෙයුම’’(Operation New Dawn) යනුවෙනි. ඒ අරුණෝදය දකින්නට ඉරාකයේ තවත් පරම්පරා කීයක් වන්දි ගෙවනවා ඇතිදැයි බලා සිටීම කොපමණ වේදනාකාරී අත්දැකීමක් වුවද ඇත්ත එයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009036</link>
    <topic>නිදහස් මාධ්‍යයේ වීරයා</topic>
    <author>නිලූකා</author>
    <content>ජනමාධ්‍යවේදියකුට ලැබිය හැකි ඉහළම සම්මානයෙන් ඉරාන මාධ්‍යවේදියකු පිදුම් ලැබුවා. ඒ “නිදහස් මාධ්‍යයේ වීරයා” සම්මානයෙන් ඔහු අක්බාර් ගාන්ජි. මෙම සම්මානයෙන් පිදුම් ලැබූ 59 වැනියා ඔහුයි.ඉරානය බොහෝ යුදමය වාතාවරණයන් පවතින සමාජීය අරගලවලට තුඩු දුන් සමාජ රටාවක් ඇති රටකි. ගාන්ජි දේශපාලනමය ස්වරූපය ගත් විශේෂාංග ලිපියක් නිසා වසර 6 ක සිරදඬුවම් ලැබූවෙකි.ඔහු නිදහස ලැබූවේ 2006 වසරේදීය. ඔහු උපන් බිමේ නිදහස සහ ස්වාධීනත්වය උදෙසා සිය පෑන් තුඩ මෙහෙයවූවේය. සත්‍ය උදෙසා කතා කළේය. මෙවර ඔහුගේ උත්සාහය විවිධ දේශපාලනමය කරුණු මත සිරගතවූවන් වෙනුවෙනි. මෙරට මූලික කරගෙන පුවත්පත් නිදහස වෙනුවෙන් සටන් වදින ජාලයක් පවතී.පසුගියදා බිග් බෙන් ඔරලෝසුව නැවතුණා. මේ දෙන්නාගෙ උත්සාහය එය නැවත ක්‍රියාකාරී තත්ත්වයට ගේන්නයි. බිග් බෙන් තියෙන්නේ එක්සත් රාජධානියේ ලන්ඩන්වලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009034</link>
    <topic>නිවුන්නු එකතු කරනඅරුම උළෙල</topic>
    <author>කාංචනා</author>
    <content>මේ කතාව නිවුන් දින උත්සවයක් පිළිබඳ ය. ඔහියෝ හි ටුවින්බර්ග් නගරයේ පසුගිය මස 10 වෙනි දින අතිශය උත්සවාකාරයෙන් සැමරුණු නිවුන් උත්සවයට ලෝකය පුරාම විසිරී පැතිරී සිටින නිවුන්නු යුගළ 2500කට ආසන්න සංඛ්‍යාවක් සහභාගී වී තිබේ.1976 වර්ෂයේ දී ඔහියෝ හි ටුවින්බර්ග් චතුරස්‍රයේ දී නිවුන් යුගළ 37 ක් සමඟ ආරම්භ කළ මේ උත්සවය එවක් පටන් සෑම අගෝස්තුවකම අති විචිත්‍රවත් ලෙස පැවැත්වීමට කටයුතු සම්පාදනය කර තිබේ.වර්තමානය වන විට එක්තරා විලාසිතාවක් ලෙස මේ උත්සවය පවත්වන්නට යෙදෙන බව සුළුතරයක් වූ විචාරක මතයයි.වයස් බේදයකින් තොරව බාල, මහලු සියල්ලෝ නිවුන් යන පොදු සාධකය මත එකතු වෙයි. සර්වසම නිවුන්නු වේවා. තුන් නිවුන්නු වේවා සියලුම නිවුන් මනුෂ්‍යයන්ට මෙය විවෘතය.නිවුන් ගොල්ෆ් තරගය, කෑම තරගය නිවුන් පෙරහැර, නිවුන් දක්ෂතා ප්‍රදර්ශනය ආදී බොහෝ අංශ සහිතව පැවැත්වුණ මේ උත්සවය පුරා සම වයසේ කණ්ඩායම් කල්ලි ගැහෙමින් විනෝද වූ ආකාරය දැක ගත හැකි විය.සතියක් පුරා පැවැත්වෙන උත්සවයේ එක් දිනක ඇතුළත් වීමේ ගාස්තුව අමෙරිකානු ඩොලර් 03කි.නැෂනල් ජියොග්‍රැෆික් ඇසුරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>03</day>
    </date>
    <link>http://www.dinamina.lk/2010/09/03/_art.asp?fn=f1009037</link>
    <topic>ශ්‍රීලනිප 59 වැනි සංවත්සර සමුළුවෙන්...</topic>
    <author>ඡායාරූප - ඉන්ද්‍රජිත් පෙරේරා</author>
    <content>ශ්‍රී ලංකා නිදහස් පක්ෂයේ 59 වැනි සංවත්සර සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (02) පෙරවරුවේ දී උත්කර්ශවත් අයුරින් පැවැත්විණි.එහි සුවිශේෂ අවස්ථා කිහිපයකි මේ. .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009041</link>
    <topic>වී අලෙවි මණ්ඩලයට මහජන බැංකුවෙන් රු. කෝටි 150ක්</topic>
    <author>ජයසිරි මුණසිංහ</author>
    <content>මෙවර යල කන්නයේ වී අස්වනු මිලදී ගැනීම සඳහා මහජන බැංකුව වී අලෙවි මණ්ඩලයට රුපියල් කෝටි 150 ක ණය පහසුකමක් ලබාදීම අනුමත කර තිබේ. ගොවි ජනතාවට වඩාත් සාධාරණ හා සතුටුදායක ස්ථාවර මිලක් ලබාදීමට මේසා විශාල ණය මුදල යොදාගනු ඇතැයි මහජන බැංකුවේ ප්‍රධාන විධායක නිලධාරි හා සාමාන්‍යාධිකාරි පී. වී. පතිරණ මහතා “දිනමිණ” ට ප්‍රකාශ කෙළේය.වසා දමා තිබූ වී අලෙවි මණ්ඩලය නැවත ආරම්භ කොට ගොවි ජනතාවට සෙත සැලැසුවේ ජනාධිපති මහින්ද රාජපක්‍ෂ මහතාගේ නායකත්වයෙන් යුතු රජයයි. මේ ආකාරයේ විශාල ප්‍රගතියක් ගොවි ජනතාවට සැලැසූ රජයේ මූල්‍ය ප්‍රතිපත්තිය නිසා මහජන බැංකුවට ද මෙවැනි දේට දායක වීමට හැකි වූ බව ද පතිරණ මහතා සඳහන් කෙළේය.විධායක නිලධාරි හා සාමාන්‍යාධිකාරී පී. වී. පතිරණ මහතා ප්‍රකාශ කරන පරිදි ගොවීන්ට ලබා දී ඇති සහන මෙසේයි.* වී ගබඩා කර ගැනීමට 8% පොලී අනුපාතය යටතේ රුපියල් පනස්දාහක ණය මුදලක් ලබාදීම.* වී සහ අතිරේක භෝග රැස්කරන්නන් වෙත වී බිස්ස ණය යෝජනා ක්‍රමය යටතේ මධ්‍ය පරිමාණ ගොවීන්ට වී ගබඩා ඉදිකිරීමට සහන පොලී මත රුපියල් 1,50,000 ක ණය පහසුකම් ලබා දේ.* ගොවීන්ට ට්‍රැක්ටර්, වතුර පොම්ප, කොළ මඬින යන්ත්‍ර ඇතුළු කෘෂි උපකරණ මිලදී ගැනීම ණය පහසුකම් ලබා දීම.* යුද්ධයෙන් විනාශ වූ වී මෝල් යළි ඉදිකිරීමට අඩු පොලියට ණය ලබා දීම..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009042</link>
    <topic>සමාජ ප්‍රගමනයට කිතු දහමින් මෙහෙයක් සිදු වුණා</topic>
    <author/>
    <content>පසුගිය වසර 500 තුළ ශ්‍රී ලාංකීය සමාජයේ ප්‍රගමනය හා අන්‍යෝන්‍ය සහයෝගීතාව උදෙසා කිතු දහමින් වැදගත් මෙහෙයක් ඉටු වූ බව ජනාධිපති මහින්ද රාජපක්‍ෂ මහතා ප්‍රකාශ කරයි. එතුමා මේ බව සඳහන් කළේ පෙරේදා අරලියගහ මන්දිරයේදී වතිකන් හි ජනවන්දනාව පිළිබඳ වූ සංසදයේ අති උතුම් කාදිනල් ඇන්ටෝනියෝ කනිසාරෙස් හිමිපාණන් ජනාධිපතිතුමා බැහැදුටු අවස්ථාවේදීය.මෑතකදී ශ්‍රී ලංකාව දුෂ්කරතාවන්ට මුහුණ පෑ අවස්ථාවන්හි දී වතිකානය දැක්වූ සහාය සම්බන්ධයෙන් ජනාධිපතිතුමා මෙහිදී සිය කෘතඥතාව පළකෙළේය. ශුද්ධෝත්තම පාප්වහන්සේ දෙවරක්ම බැහැදැකීමට මට වාසනාව ලැබුණා. එමෙන්ම තවත් වරක් පාප් වහන්සේ බැහැදැකීමට අපේක්‍ෂා කරනවා. එමෙන්ම උන්වහන්සේට ද මෙරටට පැමිණීමට අවස්ථාවක් ලැබේ යැයි අපේක්‍ෂා කරනවා යැයි ද ජනාධිපතිතුමා පැවසීය.තම සංචාරයේදී ශ්‍රී ලංකාවේ දුටු ප්‍රගතිය පිළිබඳ ඉමහත් පැහැදීම පළකළ කාදිනල් කනිසාරෙස් හිමිපාණෝ තමාගේ වැදගත් නිරීක්‍ෂණයක් වූයේ මේ රටේ ක්‍රිස්තු භක්තිකයින් හා රජය අතර ඉතා සුහද සබඳතාවක් ඇති බව යැයි පැවසීය.ජනාධිපතිතුමාගේ අදහස් සහ හැඟීම් ශුද්ධෝත්තම පාප්වහන්සේට දැනුම් දෙන බව ද එතුමා පැවසීය. මෙම අවස්ථාවට ශ්‍රී ලංකාවේ වතිකාන තානාපති ජෝශප් ස්පිටේරි හිමිපාණෝ ද, අගරදගුරු මැල්කම් රංජිත් හිමිපාණෝ ද, අමාත්‍ය මිල්රෝයි ප්‍රනාන්දු, ජොන්ස්ටන් ප්‍රනාන්දු සහ නියෝජ්‍ය අමාත්‍යවරුන් වන දයාශි‍්‍රත තිසේරා සහ නියෝමාල් පෙරේරා යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009043</link>
    <topic>පොලිසියට බුරුත කඳන්පේන්නේම නැහැ</topic>
    <author>ධනුෂ්ක ගොඩකුඹුර සහ බදුල්ල දිසා සමූහ මහියංගණ සමූහ සහ බදුල්ල දකුණ සමූහ</author>
    <content>නීතිය සෑම විටම ක්‍රියාත්මක විය යුත්තේ ජනතාවගේ සුබ සිද්ධිය උදෙසාම බව ජනාධිපති මහින්ද රාජපක්ෂ මහතා ප්‍රකාශ කෙළේය.බුරුත ගස් පිටින් හොරෙන් කපන ජාවාරම්කරුවන් නොදකින පොලිසිය අරළු ඇට ටිකක් ඇහිඳගෙන එන අසරණයකු අත්අඩංගුවට ගැනීමට කිසිසේත් නොපැකිළෙන බව කී ජනාධිපතිවරයා, මේවා වෙනස් විය යුතු බවත් පැවැසීය.තමා පොලිස් කොමිසම ගෙන එන්නේ ජනතාවට ඇති ගැටලු පහසුවෙන් ඉදිරිපත් කිරීමේ අවස්ථාව සැලසීමට බව පැවැසූ ජනාධිපතිවරයා, සෑම විටම ජනතාවගේ පැත්තෙන් සිතා නීති සකස් විය යුතු බවත් කීවේය.ජනාධිපතිවරයා මේ අදහස් පළ කෙළේ ඌව පළාත් සංවර්ධන කමිටු රැස්වීමට ඌව පළාත් සභා ගොඩනැගිල්ලේ දී ඊයේ (03) එක් වෙමිනි.ජනතාවගේ පැත්තෙන් බැලිය යුතු වුවත් කැළේ කපන්නට හෝ හේන් කරන්නට ඉඩ දිය නොහැකි බව කී ජනාධිපතිවරයා ඒවාට එරෙහිව නීතිය ක්‍රියාත්මක කරන බවත් කීවේය.මත්පැන්, මත්කුඩු ජාවාරම් නතර කිරීම සඳහා පොලිසියෙන් මීට වඩා සහයෝගයක් අවශ්‍ය බව පැවැසූ ජනාධිපතිවරයා ඒ පිළිබඳව අවධානය යොමු කරන ලෙසත් උපදෙස් දුන්නේ ය. නිමල් සිරිපාල ද සිල්වා, සුමේධා ජී. ජයසේන, ඩිලාන් පෙරේරා, ජගත් පුෂ්පකුමාර ඇමැතිවරුන්ද ඌව පළාත් ආණ්ඩුකාර නන්ද මැතිව්, මහ ඇමැති ශෂීන්ද්‍ර රාජපක්ෂ, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009044</link>
    <topic>කටාර්හි දී පීඩාවට ලක් වූගෘහ සේවිකාවෝ 13ක් යළි එති</topic>
    <author>මහින්ද අලුත්ගෙදර</author>
    <content>කටාර් දේශයේ දී විවිධ පීඩාවන්ට ලක්වූ ශ්‍රී ලාංකික ගෘහ සේවිකාවන් 13 දෙනෙකු යළි ශ්‍රී ලංකාවට පැමිණ ඇත.තම පෞද්ගලික වියදමින් ගුවන් ටිකට්පත් ලබාගෙන මේ පිරිස පැමිණ තිබෙන අතර මේ අය කුරුණෑගල හා මාතර ප්‍රදේශවල පදිංචිකාරියෝ වෙති.මේ කාන්තාවන්ට ශ්‍රී ලංකාවට පැමිණීම සඳහා ගුවන් ටිකට්පත් වෙනුවෙන් වැය වූ මුදල ඔවුන් වෙත ලබා දීමට පියවර ගන්නා බවත්, මේ සම්බන්ධයෙන් සොයා බලා අවශ්‍ය නීතිමය පියවර ගන්නා බවත්, ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ” ට පැවැසීය.මෙලෙස පැමිණි ශ්‍රී ලාංකික කාන්තාවන්අදාළ සිද්ධිය සම්බන්ධයෙන් විදේශ සේවා නියුක්ති කාර්යාංශයට දැනුම් දෙන්නේ නම් ඒ සම්බන්ධයෙන් පූර්ණ පරීක්‍ෂණයක් ක්‍රියාත්මක කරන බව කී එම ප්‍රකාශකයා කටාර් දේශයේදී ඒ පිළිබඳව දැනුම් දුන්නා නම් එහිදීම ගැටලු විසඳීමට පියවර ගන්නා බව ද කීවේය.තවද ඒ ප්‍රකාශකයා පෙන්වා දුන්නේ මීට පෙර කටාර් දේශයේ ගෘහ සේවයේ නිරතවන ශ්‍රී ලාංකික කාන්තාවන් 43 දෙනෙකු ශ්‍රී ලංකා තානාපති කාර්යාලයට කළ පැමිණිල්ලකට අනුව යළි රැකියා ස්ථාපිත කිරීමටත්, 143 දෙනෙකුට පඩි නොගෙවීම සම්බන්ධයෙන් කළ පැමිණිල්ලකදී අදාළ ආයතනය සමඟ සාකච්ඡා කොට එය විසඳීමටත් ක්‍රියා කළ බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009045</link>
    <topic>‘ලිංහාන්’ සහ ගම්පොළසහෝදර නගර වෙයි</topic>
    <author/>
    <content>චීනයේ කුංමින් ප්‍රාන්තයේ ලිංහාන් නගරය හා ශ්‍රී ලංකාවේ ගම්පොළ නගරය සහෝදර සංචාරක නගර දෙකක් ලෙස සංවර්ධනය කිරීමට චීන රජය එකඟතාව පළකර තිබේ. දිවයිනට පැමිණි චීන යූනාන් ප්‍රාන්ත ආණ්ඩුකාර චිං ගුවාන්රොන් මහතා මෙම ව්‍යාපෘතිය ක්‍රියාත්මක කිරීම සම්බන්ධයෙන් අග්‍රාමාත්‍ය දි. මු. ජයරත්න මහතා සමඟ දීර්ඝ වශයෙන් සාකච්ඡා කර ඇත.මේ සම්බන්ධයෙන් චීන විශේෂ දූත පිරිසක් ගම්පොළ නගරයේ විශේෂ නිරීක්‍ෂණ චාරිකාවක ද නිරතවූහ.ගම්පොළ අම්බුළුවාව කඳුශිකරය ඇතුළු කඳුවැටිය චීන දූත පිරිසේ විශේෂ අවධානයට ලක්වී තිබේ. මෙම ප්‍රදේශය ඉතා දැකුම්කළු රමණීය ප්‍රදේශයක් වන බැවින්, විදේශීය සංචාරකයින්ගේ ආකර්ෂණීය කලාපයක් කිරීම ව්‍යාපෘතියේ අරමුණ වී ඇත. ඒ අනුව එම ප්‍රදේශයේ යටිතල පහසුකම් සංවර්ධනය කිරීමට ද පියවර ගැනේ.අග්‍රාමාත්‍ය දි. මු. ජයරත්න මහතා පසුගිය ජූලි මාසයේ චීනයේ සිදුකළ සංචාරයේ දී ශ්‍රී ලංකාවේ සංචාරක කර්මාන්තය සංවර්ධනය කිරීම සඳහා සහාය ලබා දෙන ලෙස කළ ඉල්ලීමේ ප්‍රතිඵලයක් ලෙස ගම්පොළ නගරයත්, චීනයේ ලින්හාන් නගරයත් මෙසේ සහෝදර නගර දෙකක් ලෙස සංවර්ධනය කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009046</link>
    <topic>බිරියගේ ගෙල මිරිකා මරාසැමියා බාල්කයේ එල්ලිලා</topic>
    <author>දකුණු පළාත් සංචාරක, ගාල්ල දිසා විශේෂ</author>
    <content>ගාල්ල, හබරාදුව, හීනටිගල ප්‍රදේශයේදී තම බිරියගේ ගෙල මිරිකා මරාදාමා ඇති පුද්ගලයකු පසුව තම නිවසේ බාල්කයක එල්ලී සියදිවි හානිකරගෙන ඇත.ඊයේ (03) උදේ මේ සිද්ධිය වී ඇතැයි හබරාදුව පොලිසිය කීය.මියගිය දෙදෙනා නිත්‍යානුකූ®ලව විවාහ නොවී දිගු කලක් තිස්සේ අඹු සැමියන් ලෙස ජීවත්වී ඇතැයිද පොලිසිය පවසයි. මෙසේ මියගොස් ඇත්තේ සරත් අත්තනායක (60) සහ පියවතී ගුණසේකර (58) නැමැති දෙදෙනාය.මෙම යුවළට දරුවන් නොමැති නිසා පසුව ගැහැණු ළමයකු දරුකමට හදාගෙන ඇත. බාල වයස්කාර එම දැරියටද මෙම පුද්ගලයා විසින් අතවර කිරීම සම්බන්ධයෙන් එම කාන්තාව ඔහුට දොස් පවරා තිබේ. ඊට පසු එම කාන්තාව විසින් එම දැරිය ළමා නිවාසයක රඳවා තබා ඇත.දැරිය එසේ ළමා නිවාසයක නතර කිරීම පිළිබඳ කෝපයට පත්වූ මේ පුද්ගලයා බිරිය ඝාතනයකර තමාද එල්ලී මිය ගොස් ඇතැයි පොලිසිය කියයි.මේ පිළිබඳ මහේස්ත්‍රාත් පරීක්ෂණ ඊයේ පැවැත්වීමට නියමිතව තිබිණි.හබරාදුව පොලිස් ස්ථානාධිපති ආරිය වෙදගෙදර සහ අපරාධ විමර්ශන අංශයේ ස්ථානාධිපති එල්. ඩී. එන්. කරුණාරත්න යන මහත්වරු මේ පිළිබඳ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009047</link>
    <topic>නවක වදය දුන්නොත් නීතිය තදින්ම</topic>
    <author>ප්‍රාර්ථනා වීරසිංහ</author>
    <content>විශ්වවිද්‍යාලවලට ඇතුළු වන නවක සිසුන්ට නවක වදය දෙන ඕනෑම සිසුවකුගේ තරා තිරම නොසලකා නීතිය දැඩිව ක්‍රියාත්මක කරන බව උසස් අධ්‍යාපන ඇමැති එස්. බී. දිසානායක මහතා අවධාරණය කරයි.ඇතැම් ජ්‍යෙෂ්ඨ ශිෂ්‍ය කණ්ඩායම් විසින් සමාවක් නොදිය යුතු තරමේ විස බීජ රෝපණය කරන බවද ඇමැතිවරයා පැවසීය. ශිෂ්‍යයන් කායිකව හා මානසිකව පීඩාවට ලක් කරන නවක වදය විශ්වවිද්‍යාල පද්ධතියෙන්ම අතුගා දැමීමට සෑම පියවරක් ගන්නා බවත් ඒ සඳහා ශිෂ්‍යයන්ගේ සහයෝගය ලබා දෙන ලෙසත් හෙතෙම ඉල්ලා සිටියේය.ඇමැතිවරයා මේ අදහස් පළ කළේ පෙරේදා (2) තෝරාගන්නා ලද විශ්වවිද්‍යාල සිසුන්ට ‘PHO’  ශිෂ්‍යත්ව ප්‍රදානය කිරීම විශ්වවිද්‍යාල ප්‍රතිපාදන කොමිසන් සභා රැස්වීම් ශාලාවේ පැවැත්වූ අවස්ථාවට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009048</link>
    <topic>ආකර්ෂණයෙන් කතුන් රැවටූ‘මනමාල’ හොරා දැලේ</topic>
    <author>ඉන්දික පොල්කොටුව</author>
    <content>කඩවසම් පෙනුමෙන් ආකර්ෂණය ලබා, කාන්තාවන්ගෙන් ලක්‍ෂ ගණන් මුදල් සහ රන් භාණ්ඩ වංචා කළ පුද්ගලයකු රත්තොට පොලිසිය මගින් ඊයේ (03) අත්අඩංගුවට ගනු ලැබීය. 31 හැවිරිදි මෙම පුද්ගලයා රට පුරා කාන්තාවන් රැසක් ව්‍යාජ ලෙස විවාහ කර ගෙන ඇති අතර, තවත් විශාල පිරිසක් විවාහ කර ගන්නා බව පොරොන්දු වී මෙම වංචාව සිදු කර ඇත.මෙම පුද්ගලයා ප්‍රදේශයෙන් ප්‍රදේශයට පලා යමින් සැඟවී සිටියදී පොලිසියට හසු වී තිබේ. රත්තොට පොලිස් වසමේ කාන්තාවන් දෙදෙනෙකු විසින් කරන ලද පැමිණිලි මත සිදු කරන ලද පරීක්‍ෂණවලින් පසු මෙම පුද්ගලයා අත්අඩංගුවට ගෙන ඇත. ඉලෙක්ට්‍රොනික් ඉංජිනේරුවකු සහ විධායක ශ්‍රේණියේ නිලධාරියකු ලෙස පෙනී සිටිමින් සැකකරු මෙසේ කාන්තාවන් රවටා ඇත.ඊයේ වන විට ගුරුවරියන්, යුරෝපීය රටවල සේවය කර පැමිණි ධනවත් කාන්තාවන්, රජයේ නිලධාරිනියන් ඇතුළු කාන්තාවන් කිහිප දෙනෙකු සැකකරුගේ වංචාවලට හසු වී ඇතැයි පොලිසිය අනාවරණය කර ගෙන ඇත. මෙම සැකකරුගේ වංචාවට හසු වූ තවත් අය සිටී නම් රත්තොට පොලිසියට පැමිණිලි කරන ලෙස පොලිස් පරීක්‍ෂක නිහාල් ජයවීර මහතා ඉල්ලා සිටී. සැකකරු මාතලේ දිස්ත්‍රික් විනිසුරු අධිකරණයට ඉදිරිපත් කිරීමෙන් පසු ලබන 17 වැනිදා දක්වා රක්‍ෂිත බන්‍ධනාගාරගත කෙරිණි.මධ්‍යම පළාත් බාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, නියෝජ්‍ය පොලිස්පති සුජිත් ජයසුන්දර, මාතලේ කොට්ඨාස භාර ජ්‍යෙෂ්ඨ පොලිස් අධිකාරි තිලක් අබේසිරිවර්ධන යන මහත්වරුන්ගේ උපදෙස් මත රත්තොට පොලිස් ස්ථානාධිපති පොලිස් පරීක්ෂක නිහාල් ජයවීර, උප පොලිස් පරීක්ෂක ඒ බුලත්ගම වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n1009049</link>
    <topic>ඉලුප්පුකඩවායි කළපුවේ තිබීබිලිඳු මළ සිරුරක් සොයාගනී</topic>
    <author>අනුරාධපුර මධ්‍යම විශේෂ</author>
    <content>මන්නාරම ඉලුප්පුකඩවායි ප්‍රදේශයේ කළපුවේ තිබී බිලිඳු මළ සිරුරක් ඉලුප්පුකඩවායි පොලිසිය (03) වනදා සොයා ගෙන ඇත.මියගිය බිලිඳාගේ වයස දින 11 ක් පමණ වන බව පොලිසිය කියයි.මන්නාරම මහේස්ත්‍රාත් වරයාගේ නියෝග මත අනුරාධපුර ශික්ෂණ රෝහලේ අධිකරණ විශේෂඥ වෛද්‍යවරයා විසින් පශ්චාත් මරණ පරීක්ෂණය පැවැත්වීමට නියමිතව තිබුණි. ඉලුප්පුකඩවායි පොලිසිය මේ සම්බන්ධයෙන් වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090410</link>
    <topic>බීමත්ව ත්‍රීරෝද රිය පදවා දඩ කයි:බලපත්‍රය වසරකට තහනම්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>බීමත්ව, බීමත් චීවරධාරින් පිරිසක් ප්‍රවාහනය කරමින් සිටි ත්‍රිරෝද රථයක රියැදුරකු සිය ත්‍රිවිල් රථය මහයියාවේ දී යතුරු පැදියක හැප්පීමේ වරද පිළිගත් බැවින් මහනුවර මහේස්ත්‍රාත්වරයා ඔහුට රු. 21500ක දඩ මුදලක් ගෙවන ලෙස නියෝග කොට ඇත.තවද රියැදුරාගේ රියැදුරු බලපත්‍රය වසරකට අත්හිටුවීමට ද නියම කොට තිබේ.එදින අධිකරණයේ පෙනී නොසිටි චීවරධාරින් වහා අත්අඩංගුවට ගෙන අධිකරණය හමුවට පැමිණ වීම සඳහා වරෙන්තු නිකුත් කිරීමට ද මහේස්ත්‍රාත්වරයා විසින් සිදු කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090411</link>
    <topic>කාන්තාවක් සමඟ රාත්‍රිය ගතකිරීමටලැගුම් හලකට ආ අයකු මියගිහින්</topic>
    <author>මල්වාන සමූහ මහානාම විතානගේ</author>
    <content>මීගහවත්ත සියඹලාපේවත්ත ප්‍රදේශයේ ලැගුම් හලකට රාත්‍රිය ගතකිරීම සඳහා කාන්තාවක් සමග පැමිණි අයෙකු ඊයේ (03 වැනිදා) අලුයම මියගොස් ඇත.මේ දෙදෙනා පෙරේදා (02 වැනිදා) රාත්‍රියේ එම ලැගුම්හලට පැමිණ ඇත. එහිදී පිරිමි පුද්ගලයා විසින් අධික ලෙස මත්පැන් පානය කර නිදාගෙන තිබේ. අලුයම කාලයේ එම කාන්තාව අවදි වී බලන විට ඔහු මියගොස් සිටි බව කියති. පසුව ඇය මේ බව ලැගුම් හලේ අයිතිකරුට දන්වා ඇත. එම අයිතිකරු විසින් මීගහවත්ත පොලිසියට පැමිණිලි කර ඇත.මේ අනුව පොලිසිය විසින් මේ සිද්ධිය ගම්පහ ප්‍රධාන මහේස්ත්‍රාත් මොහොමඩ් මැකී මහතාට ඉදිරිපත් කිරීමෙන් පසුව මහේස්ත්‍රාත්වරයා ඊයේ (03 වැනිදා) මේ සිද්ධිය වූ ස්ථානයට පැමිණ මූලික මහේස්ත්‍රාත් පරීක්ෂණය පැවැත්වීමට නියමිතව තිබිණි.මෙසේ මියගොස් ඇත්තේ සියඹලාපේ ප්‍රදේශයේ පදිංචි 40හැවිරිදි දෙදරු පියෙකු වන අතර එම කාන්තාව නුවරඑළිය ප්‍රදේශයේ පදිංචි 38හැවිරිදි දෙදරු මවකි.මේ සිද්ධිය පිළිබඳව මීගහවත්ත පොලිස් ස්ථානාධිපති පොලිස් පරීක්ෂක ශ්‍රීනික සංජීව ජයකොඩි මහතා වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090412</link>
    <topic>උසස් පෙළ සිසුවියක් පැහැර ගැනීමට තැත් කළ පස්දෙනෙක් අත්අඩංගුවට</topic>
    <author>නිට්ටඹුව සමූහ - ජෙනට් ජයසිංහ</author>
    <content>ඉකුත් 25 දින නිට්ටඹුව පොලිස් බල ප්‍රදේශයේදී උසස් පෙළ විභාගය අවසන්ව නිවසට යමින් සිටි ශිෂ්‍යාවක පැහැර ගෙන යාමට තැත් කිරීමේ සිද්ධියට සම්බන්ධ සැකකරුවන් පස්දෙනෙක්, වෑන් රථයක්, යතුරු පැදියක් සහ යුද හමුදාවට අයත් කාර් රථයක් සමඟ අත්අඩංගුවට ගැනීම අද (03) නිට්ටඹුව පොලිසියේ විශේෂ වැටලීම් අංශය විසින් සිදුකර ඇත.නිට්ටඹුව - නම්බාදලුව ප්‍රදේශයේ පදිංචි මේ ශිෂ්‍යාව කෑගල්ල ප්‍රදේශයේ ප්‍රසිද්ධ විදුහලක උසස් පෙළ විභාගය සඳහා පෙනී සිට ආපසු නිවසට එමින් සිටියදී යුද හමුදා ඇඳුමෙන් සැරසුණු බීමත් පුද්ගලයින් පිරිසක් වෑන් රියකින්, යතුරු පැදියකින් සහ කාරයකින් පැමිණ ඇය පැහැරගෙන යාමට දෙවරක් උත්සාහ කළ බවට නිට්ටඹුව පොලිසියට ශිෂ්‍යාවගේ මවුපියන් කරන ලද පැමිණිල්ලක් අනුව විශේෂ අපරාධ වැටලීම් අංශය මේ පරීක්ෂණ සිදුකර ඇත.අත්අඩංගුවට ගත් පුද්ගලයින් අතර යුද හමුදාවෙන් පළා ආ පුද්ගලයෙක්, පොලිස් විශේෂ කාර්ය බළකායේ සේවය කරමින් සිටියදී වැඩ තහනමට ලක්වූ අයෙක් පෞද්ගලික බස්රථ රියදුරෙක් සහ කොන්දොස්තර වරයෙක්ද, සාමාන්‍ය පුද්ගලයෙක් සහ දැනට හමුදා සේවයෙහි යෙදී සිටින නිලධාරීන් දෙදෙනෙක්ද සිටින බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090413</link>
    <topic>හෙයියන්තුඩුව නව හැවිරිදිසිසුවා පැහැරගත්සැකකරුවෝ අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>මාකොළ හෙයියන්තුඩුව ප්‍රදේශයේ නවහැවිරිදි පාසල් දරුවකු රුපියල් ලක්ෂ අටක කප්පම් මුදලක් ලබා ගැනීම සඳහා පැහැර ගෙන ගිය ත්‍රිරෝද රථයේ රියදුරා හා ඔහුගේ සඟයාද සපුගස්කන්ද පොලිසිය මගින් පෙරේදා ( 02 වැනිදා ) අත්අඩංගුවට ගනු ලැබූහ.ඒ සමගම එම ත්‍රිරෝද රථයේ අයිතිකරුද පොලිස් භාරයට ගැනිණි.එසේ අත්අඩංගුවට ගත් ත්‍රිරෝද රථ රියදුරා හා ඔහුගේ සඟයා පෙරේදා ( 02 වැනිදා ) පස්වරුවේම ගම්පහ ප්‍රධාන මහේස්ත්‍රාත් මොහොමඩ් මැකී මහතා වෙත ඉදිරිපත් කරන ලදුව ඔවුන් ලබන 14 වැනිදා දක්වා රක්ෂිත බන්ධනාගාර ගත කරනු ලැබීය.මේ අතර ත්‍රිරෝද රථයේ අයිතිකරු පොලිස් ඇප මත මුදා හැර ඇත.මේ වන විට මේ සිද්ධියේ ප්‍රධාන සැකකරු ප්‍රදේශය හැර ගොස් සැගවී සිටින අතර දැනට මේ සිද්ධිය සම්බන්ධව සිවු දෙනෙකු අත්අඩංගුවට ගෙන තිබේ. මේ සියලු දෙනාම ගලේවෙල ප්‍රදේශයේ පදිංචිකරුවෝ වෙති.ඉකුත් 31 වැනිදා පෙරවරුවේ එම පාසල් දරුවා සිය නිවෙස අසල වෙළෙඳ සැලකට යමින් සිටියදී පැහැර ගෙන ගොස් වික්ටෝරියා ජලාශයට විසි කර දමා තිබී හමුවී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090414</link>
    <topic>මුදුන්ගොඩ පැලක අභිරහස් ලෙස මරා දැමූ අයකුගේ මළ සිරුරක්</topic>
    <author>මල්වාන සමූහ මහානාම විතානගේ</author>
    <content>තියුණු ආයුධයකින් කපා කොටා අභිරහස් අන්දමින් මරා දමන ලද පිරිමි මළ සිරුරක් මුදුන්ගොඩ ප්‍රදේශයේ තාවකාලික පැළක තිබී පෙරේදා (02 වැනිදා) රාත්‍රියේ හමුවී ඇත.මෙසේ මරා දමා ඇත්තේ මුදුන්ගොඩ අලගියවන්න මාවතේ පදිංචිව සිටි එච්. අජිත් රෝහිත කුමාර නමැති 40 හැවිරිදි එක් දරු පියෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090415</link>
    <topic>අලගල්ල කඳු මුදුනේ මිනිස් ඇටසැකිල්ලක්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>නාඳුනන පුද්ගලයකුගේ ඇටසැකිල්ලක් හතරලියද්ද පොලිස් කොට්ඨාසයට අයත් අලගල්ල කන්ද මුදුනේ තිබී පෙරේදා (02) හමුවී තිබේ.පුද්ගලයකුගෙන් ලත් තොරතුරක් මත හතරලියද්ද පොලිසිය පරීක්‍ෂණ කටයුතු ආරම්භ කර ඇති අතර එම ස්ථානයට ගලගෙදර සංචාරක මහේස්ත්‍රාත්වරයා ද පැමිණ තිබේ.ඇටසැකිල්ල පරීක්‍ෂා කර බැලූ මහේස්ත්‍රාත්වරයා පේරාදෙණිය රෝහලේ වෝහාරික වෛද්‍ය අංශයට ඇටසැකිල්ල යවන ලෙස හතරලියද්ද පොලිසියට නියෝග කර ඇත.ඇටසැකිල්ල අසල හිස් මත්පැන් බෝතලයක් ද, ස්ප්‍රයිට් බෝතලයක් ද, වස කුප්පියක් ද තිබී ඇති අතර එය වයස 45 ත්, 50 ත් අතර පුද්ගලයකුගේ ඇටසැකිල්ලක් බවට පොලිසිය අනුමාන කරයි.හතරලියද්ද පොලිස් ස්ථානාධිපති රසික සම්පත් මහතාගේ උපදෙස් මත පොලිස් පරීක්‍ෂක එස්. ජයකොඩි මහතා ඇතුළු පොලිස් කණ්ඩායමක් වැඩිදුර පරීක්‍ෂණ කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090416</link>
    <topic>තිනර් දමා ලිප පත්තුකළ දෙදරු මවගේ සිරුරට ගිනි ඇවිලී මරුදකී</topic>
    <author>අසේල කුරුළුවංශ හානිහාල් ජයවර්ධන</author>
    <content>තිනර් දමා ලිප පත්තු කිරීමට ගිය විසිපස් හැවිරිදි දෙදරු මවක් ශරීරයට ගිනි ඇවිලීමෙන් බරපතළ තුවාල ලැබ මහනුවර මහ රෝහලට ඇතුළත් කිරීමෙන් පසු 02 දා මියගොස් ඇත.පිළිස්සුම් තුවාල ලත් කාන්තාව බදුල්ල රෝහලේ සිට මහනුවර මහ රෝහලට මාරුකර එවීමෙන් පසු ප්‍රතිකාර ලබමින් සිටියදී මියගොස් තිබේ.මියගොස් ඇත්තේ ලුණුගල සෝලන්ස් වත්තේ පදිංචි ජී.ඒ.කුමාර් (25) නැමැති තැනැත්තියකි.මියගිය අයගේ පශ්චාත් මරණ පරීක්ෂණය මහනුවර මහ රෝහලේ අධිකරණ වෛද්‍ය නිලධාරි චන්දිම අබේසිංහ මහතා විසින් සිදුකළ අතර බරපතළ පිළිස්සුම් තුවාල හේතුවෙන් සෙප්ටිසිටියා තත්ත්වය නිසා මරණය සිදුව තිබෙන බව ඒ මහතා වෛද්‍ය වාර්තාව මගින් දක්වා තිබිණි.මහනුවර මහ රෝහලේ හදිසි මරණ පරීක්ෂණ සුපුන් මාපලගම මහතා ඉදිරිපත් වූ සාක්කි හා වෛද්‍ය වාර්තා සැලකිල්ලට ගෙන මෙය වහා ගිනි ඇවිලෙන සුළු දියරයක් භාවිත කිරීමට ගොස් අත් වැරැදීමකින් ශරීරයට ගිනි ඇවිලීමෙන් වූ මරණයක් බවට තීරණය කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090417</link>
    <topic>කටුනායක ආයෝජන කලාපයේ කම්හලක ආහාර විෂ වී සේවිකාවෝ පිරිසක් රෝහලේ</topic>
    <author>කොච්චිකඩේ විශේෂ</author>
    <content>අනුභව කළ ආහාර විෂවීමෙන් කටුනායක ආයෝජන කලාපයේ සුප්‍රසිද්ධ කර්මාන්ත ශාලාවක සේවිකාවන් පිරිසක් රෝගාතුර වී (ඊයේ 03) දා පෙරවරුවේ මීගමුව දිසා රෝහලට ඇතුලත් වී ප්‍රතිකාර ලබා ගත්හ.සේවිකාවන් තිහකට වැඩි පිරිසක් රෝහලට ඇතුළත්ව ප්‍රතිකාර ගෙන තිබුණි. (2) දා දිවා ආහාරයට දුන් ආහාර විෂවීමෙන් මේ තත්ත්වය ඇති වූ බව එම සේවිකාවෝ ප්‍රකාශ කර ඇත.ඇතැම් සේවිකාවෝ රෝහලට ඇතුලත් කරන විට හිසරදයෙන් හා වමනය දැමීමෙන්ද, ක්ලාන්ත ස්වභාවයෙන්ද සිටියහ. ඇතැමෙක් බඩේ අමාරුවෙන් සිටියහ.දිවා ආහාරය සමඟ ගෝවාමැල්ලුම් , මුංඇට හොදි, සැමන් හොදි තිබූ බවත් මේවා අගුන වීමෙන් රෝගාතුර වූ බව ඇතැම් සේවිකාවෝ පැවසූහ.සේවිකාවන්ගෙන් කොටසක් රෝහලෙන් ප්‍රතිකාර ලබා පිටව ගොස් ඇති අතර ඇතැමෙක් ප්‍රතිකාර ලබමින් රෝහල තුළ සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090418</link>
    <topic>පොලිසියට වසර 144ක් පිරීම සැමරේ</topic>
    <author>කළුතර විශේෂ සැම්සන් ප්‍රේමසිරි කළුතර සමූහ</author>
    <content>ශ්‍රී ලංකා පොලිස් සේවයට වසර 144 ක් සපිරේ. ඒ නිමිත්තෙන් වූ ප්‍රධාන සමරු උත්සවය කළුතර පොලිස් විද්‍යාලයේදී අද (3) පෙරවරුවේ පැවැත්විණ.උත්සවයේ ප්‍රධාන ආරාධිතයා වූයේ ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාය.මෙහිදී විශේෂ සම්මාන පෙළපාළියක් ද පැවැත්වුන අතර රට වෙනුවෙන් දිවිපිදූ පොලිස් නිලධාරීන් අනුස්මරණය කරමින් පොලිස් විද්‍යාලීය රණවිරු ස්මාරකය අභියසදී පුෂ්පෝපහාර දැක්වීමක් ද සිදුකෙරිණි. ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා මෙහිදී කථාකරමින් පොලිස්පති ආචාර්ය මහින්ද බාලසූරිය මහතාගේ පස් අවුරුදු සැලැස්ම තුළින් මහජන මිත්‍රශීලී වෘත්තීමය අභිමානවත් පොලිස් සේවයක් ගොඩනැගීමට පියවරගෙන ඇතැයි කීය.මේ වන විට රට පුරා පොලිස් ස්ථාන හාරසිය විසිපහක් ස්ථාපිත කර ඇති අතර නිලධාරීන් අසූහත්දාහකගෙන් ශ්‍රී ලංකා පොලිස් සේවය සමන්විත වේ.පුහුණු කීරීම් භාර නියෝජ්‍ය පොලිස්පති රවි විජේගුණවර්ධන පොලිස් විද්‍යාලයේ අධ්‍යක්ෂ ජ්‍යෙෂ්ඨ පොලිස් අධිකාරි අජිත් වික්‍රමසේකර යන මහත්වරු ඇතුළු විශාල පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090419</link>
    <topic>දෙදරු මවකට පිහියෙන් ඇන ළිදේ බාල්කයේ ගෙලවැල ලා ගන්න හදලා</topic>
    <author>බණ්ඩාරගම සමූහ ජයසිංහ</author>
    <content>පිළියන්දල ගෝනමඩින්න ප්‍රදේශයේ දෙදරු මවකට පිහියෙන් ඇන පෙරේදා (02) දහවල් ළිදක බාල්කයේ එල්ලී සියදිවි නසා ගැනීමට තැත් කරද්දී ළිඳේ වැටුණු සැකකරු අත්අඩංගුවට ගෙන තිබේ.ප්‍රශ්න කිරීමේදී එම කාන්තාව බැන වැදුණ නිසා පිහියෙන් ඇන්න බව ප්‍රකාශ කළැයි පිළියන්දල පොලිසියේ උසස් පොලිස් නිලධාරියෙක් පැවැසීය.අත්අඩංගුවට ගත් සැකකරු පරීක්‍ෂා කිරීමේදී මත්කුඩු මිලි ග්‍රෑම් අටසියයක් ඔහු සන්තකයේ තිබූ බව පොලිසිය කියයි. පිහියෙන් ඇන මුහුණට අතින් ගැසූ බවත් කාන්තාව මියගිය බව සිතා තමාත් සියදිවි නසා ගැනීමට උත්සහා කළ බවත් සැකකරු ප්‍රකාශ කළ බව පොලිසිය කියයි.සැකකරු පහර දීමෙන් එම කාන්තාවගේ බව කියන දත් දෙකක් හා ඇණීමට භාවිතා කළ මේස පිහිය කොටස් තුනකට කැඩී තිබියදී සොයා ගත් බව පොලිසිය කියයි.සැකකරු හොරණ කුඩා උඩුව පදිංචි 30 හැවිරිදි දෙදරු පියෙකි. මෙයට මාස කිහිපයකට පෙර එම නිවසේ අලුත් වැඩියා කටයුතු කර ඇති සැකකරු පෙරේදා (02) දහවල් එම නිවසට පැමිණ දමා ගිය මේසන් හැන්ද ගෙන යාමට පැමිණි බවත් එය ඔතාගෙන යාමට කොල කැබැල්ලක් හා බෑගයක්ද ඉල්ලා අනතුරුව සිසිල් කළ වතුර වීදුරුවක් කාන්තාවගෙන් ඉල්ලා පානය කර ඇතැයි පොලිසිය කියයි.වතුර වීදුරුව පානය කර ඇති සැකකරු මුදල් ඉල්ලු අවස්ථාවේ දී “ මේක දන්සලක් කියලා හිතුවද “ යනුවෙන් බැණ වැදුණ හෙයින් සගවාගෙන සිටි පිහියකින් ඇණ ඇති බව අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090420</link>
    <topic>කාන්තාවක් දූෂ්‍ය කළාටබරපතළ වැඩ ඇතිව වසර 7ක් හිරේට</topic>
    <author>ශිරෝමි අබයසිංහ</author>
    <content>සැමියාට මත්පැන් පොවා බිරිය දූෂ්‍ය කළේ යැයි වරදකරුවන් වූ හිටපු යුද හමුදා සෙබළෙකුට හා තවත් අයෙකුට කොළඹ මහාධිකරණ විනිසුරු කුමුදිනි වික්‍රමසිංහ මහත්මිය බරපතළ වැඩ සහිත අවුරුදු හත බැගින් සිරදඬුවම් නියම කළාය.එම කාන්තාවට රුපියල් ලක්‍ෂය බැගින් වන්දි මුදල් ගෙවීමට ද විත්තිකරුවන්ට නියම වූ අතර රුපියල් පන්දහස බැගින් දඩ මුදල් ගෙවීමට ද නියම කෙරිණි.වන්දි මුදල් නොගෙව්වොත් අවුරුද්දක සිරදඬුවම් ද දඩ මුදල් නොගෙව්වොත් මාස තුනක සිරදඬුවම් ද නියම කෙරිණි. මෙසේ දඬුවම් ලැබුවේ ශ්‍රී ලංකා යුද හමුදාවේ හිටපු සෙබළෙකු වූ අතුල සුරේෂ් (38) සහ ව්‍යාපාරිකයකු වූ සුරන්ජිත් රොෂාන් ප්‍රනාන්දු (33) අයවලුන්ටය.පැමිණිල්ලේ සාක්කි මගින් හෙළි වූ ආකාරයට සිද්ධිය වූ 2003 පෙබරවාරි 15 දා දූෂණයට ලක්වූ කාන්තාවගේ සැමියාගේ ඥාතියකු වන සුරන්ජිත් නමැති විත්තිකරු ඔහුගේ මිතුරෙක් වන යුද හමුදා සෙබළා සමඟ පැමිණ කාන්තාවගේ සැමියා සමඟ මත්පැන් පානය කර ඇත.සැමියා මත් වූ පසු නිවසේ විත්තිකරුවන් දෙදෙනා නිදා සිටි කාන්තාවගේ ගවුමෙන් ඇද “අන්න උඹගේ මිනිහා බීලා වැටිලා ඉන්නවා. අද උඹ අපි එක්ක ඉන්න ඕනෑ” යනුවෙන් පවසා තිබේ. අනතුරුව ඇය අසල තිබූ පොල්අතු මඩුවකට ඇදගෙන ගිය විත්තිකරුවන් දෙදෙනා ඇය දූෂ්‍ය කර ඇති අතර පසුව ඇය මානසික ව්‍යාකූලතාවයකට පත් වූ බව වෛද්‍ය සාක්කිවලින් හෙළි වී ඇත.ඉදිරිපත් වූ සාක්කි අනුව පැමිණිල්ල සාධාරණ සැකයකින් තොරව ඔප්පු වී ඇතැයි තීරණය කළ විනිසුරුවරිය විත්තිකරුවන් අධි චෝදනාවලට වරදකරුවන් කළාය.රජයේ අධිනීතිඥ ඉරෝමා නානායක්කාර මහත්මිය පැමිණිල්ල වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=n10090421</link>
    <topic>අති සුඛෝපභෝගීදුම්රිය 2ක් චීනයෙන්</topic>
    <author>ශීලා උඩුවර</author>
    <content>ඕනෑම උත්සවයක් පැවැත්විය හැකි වායු සමනය කළ අති නවීන සුඛෝපභෝගි දුම්රිය දෙකක් චීනයෙන් ගෙන්වීමට යයි.මේ දුම්රිය දෙක ගෙන්වන්නේ ඉදිරියේ දී ගෙන්වීමට නියමිත බලවේග කට්ටල දුම්රියන්ට අමතරවය.ප්‍රවාහන ඇමැති කුමාර වෙල්ගම මහතාගේ උපදෙස් පරිදි 2011 වසරේ දී මේ දුම්රිය ගෙන්වන බව දුම්රිය වාණිජ අධිකාරි විජය සමරසිංහ මහතා පැවසීය.විශේෂ භෝජනාගාර සේවාවක් සහිත මේ දුම්රියේ ඕනෑම කණ්ඩායමකට මංගල උත්සවයක්, උපන්දින සාදයක්, අධ්‍යක්ෂ මණ්ඩල සාකච්ඡාවක්, හෝ එවැනි ඕනෑම උත්සවයක් පැවැත්විය හැක.මේ දුම්රියේ ක්ෂණිකව වේදිකාවක් සකස් කර ගත හැකි අතර විවේකාගාරයකින්ද යුක්තය. දුරකථන අංක 071-4393102 වෙතින් දුම්රිය වාණිජ අධිකාරි කාර්යාලයෙන් මේ පිළිබඳ විස්තර දැනගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009045</link>
    <topic>නැවතුමෙන් පිටත බස්රියනතර කළාට දඩ</topic>
    <author>කැස්බෑව සංචාරක ධර්මසිරි සුරවීර</author>
    <content>මගී බස්නැවතුමෙන් පිටත බස්රථය නවතා මගීන් ඇතුළු කර ගැනීමේ චෝදනාව සම්බන්ධයෙන් වරද පිළිගත් පෞද්ගලික බස්රථ රියැදුරකුට රුපියල් තුන් දහස් පන්සියයක දඩයක් කැස්බෑව මහේස්ත්‍රාත් හා අතිරේක දිසා විනිසුරු එස්.අයිෂානි ජයසේන මහත්මිය නියම කළාය.මේ නඩුවේ විත්තිකරු වූයේ එල්. ගෝමස් නැමැති රියැදුරෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009041</link>
    <topic>කළුතර කුඹුරු අක්කර 13,500ක්සම්පූර්ණයෙන්ම පුරන් වෙලා</topic>
    <author>ධ එන්. විජේරත්න නාගොඩ විශේෂ</author>
    <content>කළුතර දිස්ත්‍රික්කය තුළ මේ වන විට පුරන් කුඹුරු අක්කර 13500ක් පමණ තිබෙන බව වාර්තාවේ.මින් කුඹුරු අක්කර 498 ක් පමණ පුරා වසර 30 කට අධික කාලයක් තිස්සේ පුරන්ව පවතී. කළුතර දිස්ත්‍රික් සහකාර ගොවිජන සංවර්ධන කොමසාරිස් ඒ. එම්. ආරිෆ් මහතා ගේ මූලිකත්වයෙන් මේ යල කන්නයේ දී පුරන් කුඹුරු අක්කර 528 ක් අස්වැද්දීමට පියවර ගෙන තිබේ.කෘෂිකර්ම අමාත්‍යාංශයේ මැදිහත්වීම මත ගොවිජන සංවර්ධන දෙපාර්තමේන්තුව මඟින් මේ පුරන් කුඹුරු අස්වැද්දීමේ ව්‍යාපෘතිය සඳහා රුපියල් මිලියන 4.8ක මුල්‍ය ප්‍රතිපාදන ලබා දී තිබේ.මින් වාරිමාර්ග ප්‍රතිසංස්කරණය යටතේ පුරන් කුඹුරු අස්වැද්දීමේ ව්‍යාපෘතීන් සඳහා රුපියල් 33,48,947.80 ක මුදලක් ද, යායන් අස්වැද්දීමේ ව්‍යාපෘතීන් සඳහා රුපියල් 14,55,988.00 ක මුදලක් ද වැය කෙරේ.මේ යටතේ කළුතර දිස්ත්‍රික්කය තුළ වාරිමාර්ග ව්‍යාපෘති 9 ක් ක්‍රියාවට නංවනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009042</link>
    <topic>මඩකලපුව සිට යාපනයට යනකෙටිම පාර අලුත් වැඩියාවට</topic>
    <author>සෙනරත් බණ්ඩාර කුලසේකර</author>
    <content>හොරොව්පතාන දෙඹට වැව සිට හබරණ අලුත්ඔය දක්වා මාර්ගය ප්‍රතිසංස්කරණය සඳහා රුපියල් කෝටියක මුදලක් වෙන් කැර තිබේ.මඩකලපුවේ සිට යාපනය දක්වා ගමන් කිරීමට ඇති කෙටිම මාර්ගය වන දෙඹට වැව - අලුත් ඔය මාර්ගයේ දුර කිලෝ මීටර් විසි එක (21) කි.හුරුළුවැව පාරිසරික උද්‍යානය හරහා වැටී ඇති මාර්ගය දෙපස 80 දසකයේදී ගම්මාන කීපයක ජනතාව ජීවත් වුවද සේරුනෑව ගම්මානයට ත්‍රස්ත ප්‍රහාරයක් එල්ලවීමෙන් අනතුරුව දැඩිව අබලන් වී තිබූ මාර්ගය වල්බිහි විණි. ඉතා කඩිනමින් මේ මාර්ගයේ වැඩ ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009043</link>
    <topic>අභයගිරිය චෛත්‍යයේ වැඩකඩිනමින් නිම කිරීමට යයි</topic>
    <author>සකුන්තලා ජයසිංහ උපාලි තිලකරත්න - අනුරාධපුර අධිකරණ</author>
    <content>අභයගිරිය චෛත්‍යයේ සංරක්ෂණ කටයුතු ඉදිරි වසර දෙක තුළ මුළුමනින්ම අවසන් කිරීමට මධ්‍යම සංස්කෘතික අරමුදල බලාපොරොත්තු වෙයි. ස්ථූපයේ ඉදිරි සංරක්ෂණ හා ඉදිකිරීම් කටයුතු සඳහා ගඩොල් ලක්ෂ අටක් පමණ අවශ්‍ය වන බැව් ගණනය කර ඇති අතර එම ගඩොල් කඩිනමින් සපයා ගැනීමේ අරමුණින් ගල් කඩවල ස්ථූප ගඩොල් ඉදිකිරීමේ මධ්‍යස්ථානය යළි වැඩ ආරම්භ කරන ලදී.ගල්කඩවල පෝරණුව මගින් වරකට ගඩොල් ලක්ෂයක් පිළිස්සීමට හැකියාව තිබේ. මේ නිසා ගඩොල් සපයා ගැනීමට මෙතෙක් පැවති ප්‍රමාදයට පිළියම් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009044</link>
    <topic>ගම්පහ ඉඹුල්ගොඩ සුසාන භූමියකැලෑවට ගිහින්</topic>
    <author>කඩවත සමූහ - සී.සී.චන්ද්‍රසේකර</author>
    <content>ගම්පහ ප්‍රාදේශීය සභා බල ප්‍රදේශයේ පිහිටි ඉඹුල්ගොඩ පොදු සුසාන භූමිය මේ වන විට ඝන වනාන්තරයක් බවට පත්ව තිබේ.ඉඹුල්ගොඩ, ඉහළ ඉඹුල්ගොඩ, පහළ ඉඹුල්ගොඩ, යාගොඩ, ඇඹරළුව, වෑබඩ, කිරිල්ලවල, සහ පරකන්දෙණිය ප්‍රදේශවල ජනතාවට ඇත්තේ මේ සුසාන භූමියයි.අක්කර පහක පමණ භූමියක් පුරා විහිදී තිබෙන සුසාන භූමියට ඇතුළු විය නොහැකි අන්දමට විශාල ගස් හා කටු පඳුරු වැවී ඝන වනාන්තරයක් බවට පත්ව ඇත.වසර කීපයකින් සුනාන භූමිය පිරිසුදු කර නොමැති බව සුසාන භූ®මියට ඇතුලු වන අයකුට දැක ගත හැකිය.මෘත දේහ තැන්පත් කිරීමට හා භූමදානය කිරීමට පැමිණෙන පිරිස් ඉටිරෙදි, ප්ලාස්ටික් බෝතල්, තැඹිලි කෝම්බ වැනි දෑ තැනින් තැන දමා ගොස් ඇති නිසා එම ස්ථාන මුදරුවන් බෝකරන ස්ථාන බවට පත්ව තිබේ.මෘත දේහයන් තැබීමට ඉදිකර තිබෙන අම්බලම මත්ලෝලින්ගේ පාරාදීසයකි. මත්පැන් පානය කර කඩා දැමූ හිස් බෝතල් භූමිය පුරා විසිකර දමා තිබෙන අයුරු දැකිය හැකිය.කොළඹ මහනුවර ප්‍රධාන මාර්ගයට මීටර් දෙසියක් පමණ දුරින් ජනාකීර්ණ ප්‍රදේශයක පිහිටි සුසාන භූමිය ඝන වනාන්තරයක් බවට පත්වීම පිළිබඳව ප්‍රදේශවාසීහු අපහසු තාවයට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009046</link>
    <topic>බණ්ඩාරගම පොලිසියේ මැදිහත්වීමෙන්ප්‍රදේශවාසීන්ට ජංගම සේවයක්</topic>
    <author>හල්තොට සමූහ – විනීතා මානෙල් ගමගේ</author>
    <content>තම කාලයත් මුදලත් ඉතිරිකර ගනිමින් ඉක්මනිනුත් පහසුවෙනුත් කාරියන් කීපයක් එක්වර ඉටුකර ගැනීමට ජනතාවට අවස්ථාව ලැබෙන්නේ කලාතුරකිනි.එවැනි විරල සේවයක් ලබා දීම සඳහා ජංගම සේවා වැඩසටහනක් ක්‍රියාත්මක කිරීමට පසුගියදා බණ්ඩාරගම පොලිස් ස්ථානාධිපති ප්‍රධාන පොලිස් පරීක්‍ෂක චාල්ස් වික්‍රමසිංහ මහතා විසින් කටයුතු යොදා තිබිණි. පොලිසිය, සිවිල් ආරක්‍ෂක කමිටුව හා රයිගම්පුර සිංහ සමාජය එක්ව රයිගම පනහවත්ත ශ්‍රී ස්වර්ණජෝති විද්‍යාලයේ දී ආරම්භ කෙරුණු මේ ජංගම සේවා වැඩසටහන සඳහා ගුංගමුව, හේනේගම, බැල්ලන්තුඩාව, කොතලාවල, රයිගම ආදී ප්‍රදේශ ගණනාවක ජනතාව වැල නොකැඩී ඇදී එන්නට වූහ.රුධිරයේ සීනි පරීක්‍ෂා කර බලා නිදන්ගත රෝග තත්ත්ව හඳුනාගෙන ප්‍රතිකාර ලබා ගැනීමට වෛද්‍ය සායනය සඳහා සහභාගි වූ පිරිස අති විශාලය. බටහිර හා දේශීය වෛද්‍ය ප්‍රතිකාර සඳහා මේ සායනය වෙන් වී තිබිණි. රුධිර පීඩනය පරීක්‍ෂා කර ගැනීම මෙන්ම අනෙකුත් ලෙඩ රෝගවලටද ප්‍රතිකාර ලබා දීම ද මෙහි දී සිදු කෙරිණ.මේ සඳහා බණ්ඩාරගම රජයේ රෝහලේ වෛද්‍ය චම්පා ජයවර්ධන, සෞඛ්‍ය වෛද්‍ය කාර්යාලයේ වෛද්‍ය සිසිර මුදන්නායක වීදියගොඩ, ආයුර්වේද රෝහලේ වෛද්‍ය නාලනි රත්නායක, පුෂ්පා වික්‍රමසිංහ යන මහත්ම මහත්මීහු ඇතුළු කාර්ය මණ්ඩලය ඇප කැපව කටයුතු කළහ.ඇස් පරීක්‍ෂා කර බලා ඇස් කණ්ණාඩි ලබා දීමේ සායනය සඳහා එක් රොක් වූ පිරිස ද අති විශාලය. මෙහිදී සිංහ සමාජය මගින් ඇස් කණ්ණාඩි ලබා දීමට කටයුතු කෙරිණි.බණ්ඩාරගම පොලිසිය මඟින් ක්‍රියාත්මක කළ සුළු පැමිණිලි අංශයට ද බොහෝ පිරිසක් පැමිණ තම ගැටලු විසඳා ගත්හ.බණ්ඩාරගම ගොවිජන සේවා මධ්‍යස්ථානය මගින් පොල් පැළ ලබා දීමට ද මෙහිදී කටයුතු යොදා තිබීම විශේෂත්වයකි. මේ මහගු සත්කාරක වැඩසටහනේ දී සියලුම සේවාවන් ජනතාව සඳහා නොමිලේ සැපයූ අතර දිස්ත්‍රික් 2 බාර පාණදුර සහකාර පොලිස් අධිකාරී අබේරත්න දිසානායක, 306 ඒ – 1 සිංහ දෙවන උප සිංහාධිපති උපාලි ජයවර්ධන යන මහත්වරු මෙහිදී ප්‍රධාන ආරාධිත අමුත්තන් ලෙසට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=r1009047</link>
    <topic>හම්බන්තොට ධීවර කෞතුකාගාරය නටබුන්</topic>
    <author>ලූණම සමූහ - සනත් ගමගේ</author>
    <content>හම්බන්තොට ධීවර කෞතුකාගාරය නටබුන් වී ගිය කෞතුකාගාරයක් බවට අද පත්ව තිබේ.ජනාධිපති මහින්ද රාජපක්ෂ මහතා එවකට ධීවර ඇමැතිවරයා වශයෙන් සිටියදී හම්බන්තොට ධීවර කෞතුකාගාරය ආරම්භ කෙරිණි.හම්බන්තොට කච්චේරි සංකීර්ණයේ මාටෙලෝ කුලුන හා ප්‍රදේශය ධීවර කෞතුකාගාරය වශයෙන් සකසා නිර්මාණ රැසක්ද ගොඩනගා තිබුණි.මෙරට ධීවර ක්ෂේත්‍රයේ භාවිතා කරන ඔරු, දැල්, විවිධ පන්න ක්‍රම සහ පැරැණි ධීවරයා භාවිතා කරන ලද උපකරණ ඇතුළත්ව ඉතා අලංකාර ලෙස මේ ධීවර කෞතුකාගාරය ආරම්භ කෙරිණි. ධීවර අමාත්‍යාංශය මගින් මේ ස්ථානය නිසිලෙස පවත්වාගෙන නොයෑම නිසා අද එම ස්ථානයේ එවැනි නටබුන් කිසිවක් දැකිය නොහැකි තත්ත්වයට පත්ව තිබේ.කෞතුකාගාරය විවෘත කළ වකවානුවේදී පාසල් සිසුන්ද විශාල වශයෙන් මේ ස්ථානය නැරඹීමට පැමිණියහ. විශේෂයෙන්ම ශිෂ්‍යත්ව විභාගය සඳහා ඉදිරිපත් වන සිසුන්ට ධීවර ක්ෂේත්‍රයේ මෙම භාණ්ඩ දැක ගැනීමට සහ එම භාෂාවන් පවා ඉගෙන ගැනීමට මෙමගින් අවස්ථාව තිබුණි.ධීවර කෞතුකාගාරයේ කර තිබෙන සියලුම නිර්මාණ කඩා බිඳ දමා ඇති අතර එවැනි කෞතුකාගාරයක් තිබුණු බවට අද සාක්කි තිබෙන්නේ විවෘත කළ දිනයේ නිරාවරණය කළ සමරු ඵලකය පමණි.ලන්දේසි යුගයේදී සිය බලය රැකගැනීම සඳහා මාටෙලෝ කුලුන සිය ආරක්ෂක කටයුතු සඳහා යොදාගෙන තිබේ.එම කුලුන අභ්‍යන්තරයේද නොයෙක් නිර්මාණ සකස්කර තිබුණි. ලන්දේසි කාලයේ ආරක්ෂක කටයුතු සඳහා භාවිතා කළ මාටෙලෝ කුලුනේද දොරවල් වසා දමා තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009041</link>
    <topic>සාර්ථකව ජීවිතයට මුහුණ දීමේ හැකියාව චෙස් ක්‍රීඩාව ඉගෙනීමෙන් ලැබෙනවා</topic>
    <author>පි‍්‍රන්ස් ගුණසේකර</author>
    <content>චෙස් ක්‍රීඩාව ඉගෙනගත් අයට සාර්ථකව ජීවිතයට මුහුණදීමේ හැකියාව ලැබෙන බව ආරක්‍ෂක ලේකම් ගෝඨාභය රාජපක්‍ෂ මහතා පැවැසීය.ජීවිතයට ලැබෙන අභියෝග භාරගෙන, ප්‍රශ්නයකට මුහුණදීමේ විශේෂ මානසික ශක්තියක් චෙස් ක්‍රීඩාව ප්‍රගුණ කළ ක්‍රීඩක ක්‍රීඩිකාවන්ට ලැබෙන බව ඒ මහතා පැවැසීය.ශ්‍රී ලංකා චෙස් පදනම මගින් කොළඹ ආරක්‍ෂක සේවා විද්‍යාලයේ ඊයේ පැවැත්වූ ප්‍රදර්ශන චෙස් තරගාවලියේ ප්‍රධාන ආරාධිතයා ලෙස සහභාගි වෙමින් ඒ බව සඳහන් කළේය.“ කතාවක් තියෙනවා. චෙස් ක්‍රීඩක ක්‍රීඩිකාවන්ගේ මනසේ ක්‍රියාකාරිත්වය උසස් මට්ටමක තිබෙනවා කියා. යහපත් කල්පනා ශක්තියක් ගොඩනැගීම තුළින් ජීවිතය සාර්ථක කරගැනීමේ පෞරුෂයක් ඇතිවෙනවා. ක්‍රීඩාව තුළින් අප බලාපොරොත්තු වන්නේත් එයයි.” ප්‍රතිවාදියාගේ තරා තිරම නොසිතා ස්ථිර අධිෂ්ඨානයකින් ක්‍රීඩාවේ නිරත වී ලෝක සූරයන් පරාජය කිරීමට ශ්‍රී ලංකාවේ ක්‍රීඩක ක්‍රීඩිකාවන්ට ශක්තිය ලැබෙනු ඇතැයි තමා විශ්වාස කරන බව ආරක්‍ෂක ලේකම් ගෝඨාභය රාජපක්‍ෂ මහතා වැඩිදුරටත් පැවැසීය.ශ්‍රී ලංකා චෙස් පදනමේ සභාපතිනී චෙස් ඔලිම්පියාඩ් රන් පදක්කම්ලාභී සුනීතා විජේසූරිය මහත්මියගේ මගපෙන්වීම මත පැවැති චෙස් තරගාවලියට ක්‍රීඩක ක්‍රීඩිකාවන් 110ක් සහභාගී වූහ . මෙදිනට ශ්‍රී ලංකා චෙස් පදනමේ 5 වැනි සංවත්සරයද යෙදී තිබුණි.මෙහිදී අදහස් දැක්වූ සුනීතා විජේසූරිය මහත්මිය පැවැසුවේ චෙස් ක්‍රීඩාව දියුණු කිරීමට ජනාධිපති මහින්ද රාජපක්‍ෂ මහතාගේ මැදිහත්වීමෙන් කොළඹ ප්‍රදේශයේ ඉඩමක් ලැබී ඇති බවයි.“ රජයෙන් ලැබුනු ඉඩමේ චෙස් පුහුණු මධ්‍යස්ථානයක් හදා පිට පළාත් ක්‍රීඩක ක්‍රීඩිකාවන්ට විශාල ප්‍රයෝජනයක් ලබාදීම මූලිකම අරමුණයි. එහි නවාතැන් පහසුකම් හා ක්‍රීඩාගාර පහසුකම් දියුණු මට්ටමකට ගෙන දක්‍ෂ චෙස් ක්‍රීඩක ක්‍රීඩිකාවන් බිහි කරනවා. ලෝකසූරයා පැරදවිය හැකි චෙස් ක්‍රීඩකයෙකු ශ්‍රී ලංකාවෙන් බිහි කිරීම අපේ වැඩ පිළිවෙලේ බලාපොරොත්තුවයි” විජේසූරිය මහත්මිය පැවැසුවාය.මේ උත්සවයේ සම්භාවනීය ආරාධිතයා ලෙස රුසියානු තානාපති කාර්්‍යාලයේ ලේකම් හා රුසියානු මධ්‍යස්ථානයේ අධ්‍යක්‍ෂ අයිරාට් අකම්ටොව් , ආරක්‍ෂක සේවා විද්‍යාලයේ අධ්‍යක්‍ෂ මේජර් ජෙනරාල් සිරි රණවීර, එම විද්‍යාලයේ විදුහල්පති ප්‍රමුදිත් වික්‍රමසිංහ , රුසියානු මධ්‍යස්ථානයේ ප්‍රධාන විධායක බුද්ධපි‍්‍රය රාමනායක, සිංහල රුසියානු මිත්‍රත්ව සංගමයේ ලේකම් සමන් වීරසිංහ හා වෙළඳ සේවා චෙස් සංගමයේ සභාපති රමාල් සිරිවර්ධන යන මහත්වරුද එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009042</link>
    <topic>අල්ලස් චෝදනා ලැබූ පාකිස්තාන ක්‍රීඩකයන්ට ජගත් ක්‍රිකට් කවුන්සිලයෙන් තරග තහනමක්</topic>
    <author>ලන්ඩන් (ඒ.එෆ්.පී.)</author>
    <content>පාකිස්තාන ක්‍රිකට් ක්‍රීඩකයන් තිදෙනකු වන ටෙස්ට් නායක සල්මන් බට් හා පන්දු යවන්නන් වන මොහමඩ් ආමිර් හා මොහමඩ් අසිෆ්ට දූෂණ විරෝධී වැරදි සම්බන්ධ චෝදනා එල්ල කළ ජගත් ක්‍රිකට් කවුන්සලය එම ක්‍රීඩකයන්ට ඊයේ තාවකාලික තරග තහනමක් පැනවීය. එහෙත් තරග ඔට්ටු ඇල්ලීම සම්බන්ධයෙන් තමන්ට එල්ල වූ චෝදනාවලට එරෙහි වූ ක්‍රීඩකයන් තිදෙනා තමන් නිර්දෝෂී බව කියා සිිටියහ.මේ ක්‍රීඩකයන් තිදෙනාගේ නඩු විසෙඳන තුරු ඉදිරියේ කිසිම තරගයකට ක්‍රීඩා කිරීම ඔවුනට තහනම් වේ.මේ අපචාරය නිසා හටගත් ‘මානසික වදය’ හේතුවෙන් එංගලන්ත සංචාරයේ ඉතිරි තරගවලට සහභාගි නොවන ලෙසට ඔවුනට දන්වා ඇතත් කිසිම වැරැද්දක් නොකළ බව එම ක්‍රීඩකයන් කියා ඇතැයි බ්‍රිතාන්‍යයේ සිටින පාකිස්තාන තානාපතිවරයා මීට කලින් ප්‍රකාශ කළේය.කෙසේ වෙතත්, ඊට පැය කිහිපයක් ඇතුළත ජගත් ක්‍රිකට් කවුන්සලය නිවේදනය කර සිටියේ කවුන්සලයේ දූෂණ විරෝධී නීති සංග්‍රහයට අනුව “විවිධ වැරදි” සම්බන්ධයෙන් එම ක්‍රීඩකයන්ට චෝදනා පැමිණ වූ බව හා එම චෝදනා ගැන තීරණයකට එන තුරු වහාම ක්‍රියාත්මක වන පරිදි ඔවුනට තරග තහනමක් පැනවූ බවය.“ක්‍රිකට් ක්‍රීඩාවේදී දූෂණවලට අපි ඉඩ දෙන්නේ නැහැ” ජගත් ක්‍රිකට් කවුන්සලයේ ප්‍රධාන විධායක හරූන් ලොගාට් පැවසීය. “එවැනි කාරණා ඔප්පු වූවොත් ඒ ගැන ස්ථිරවම ක්‍රියා කළ යුතුයි. ජීවිතාන්තය දක්වා තරග තහනමක් තෙක් දරුණු දඬුවම් මෙවැනි වැරදිවලට ලැබෙන්න පුළුවනි.”“ක්‍රීඩාවෙන් මෙවැනි ක්‍රියා අයින් කිරීමට කළ හැකි සියල්ල ජගත් ක්‍රිකට් කවුන්සලය විසින් කරනවා. ක්‍රීඩාවේ අවංකකම රැකගැනීමේදී අපි කිසිම දෙයක් හමුවේ නතර වෙන්නේ නැහැ.”“තමන්ට එරෙහිව නගා ඇති චෝදනාවලට අභියෝග කළ හැකි විනිශ්චය සභා නඩු ඇසීමක් ඉල්ලා සිටීමට ක්‍රීඩකයන්ට දින 14 ක් කල් තියෙනවා.”කෙසේ වෙතත්, මේ ක්‍රීඩකයන් තිදෙනා වැදිකරුවන් බවට අප විසින් කලින්ම තීරණය නොකළ යුතු බව ලොගාට් අවධාරණය කළේය. “එය ස්වාධීන විනිශ්චය සභාවක් විසින්ම තීරණය කළ යුතු දෙයකි.”එංගලන්තය සමග පසුගිය සතියේදී පැවැති ටෙස්ට් තරගයේදී මුදල් සඳහා හිතාමතාම නිපන්දු යැවීමට බට්, ආමිර් හා අසිෆ් හවුල් වූ බව ‘නිව්ස් ඔෆ් ද වර්ල්ඩ්’ ඔවුන්ගේ වාර්තාවකින් ප්‍රකාශ කර සිටියේය. බුකීකරු සමග එකඟත්වයට පැමිණි තරගයේදී පොරොන්දු වූ පරිදි නියමිත වෙලාවේදීම නිපන්දු යැවීම ගැන එම වාර්තාවේ විශේෂ සඳහනක් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009043</link>
    <topic>කාල්ටන් කුසලාන බාස්කට් බෝල්තරගාවලිය හෙට ඇරැඹේ</topic>
    <author>මහින්ද අලුත්ගෙදර</author>
    <content>“කාල්ටන් කුසලාන බාස්කට්බෝල් තරගාවලිය” මේ මස (5) දා සිට (25) තෙක් කොළඹ 05, තිඹිරිගස්යාය පිහිටි පොලිස් ක්ෂේත්‍ර බලකා මූලස්ථාන පැසිපන්දු ක්‍රීඩාංගණයේ දී පැවැත්වීමට කටයුතු සංවිධානය කැර ඇත.තාරුණ්‍යයට හෙටක් සංවිධානය හා කාල්ටන් ක්‍රීඩා සමාජය එක්ව සංවිධානය කරන මේ තරගාවලිය ප්‍රධාන වශයෙන් කාණ්ඩ දෙකක් යටතේ පැවැත්වෙන අතර එය ඒ හා බී ලෙස නම් කැර තිබේ.මේ පිළිබඳ මාධ්‍ය දැනුවත් කිරීම කොළඹ පිහිටි ක්ෂමා ගොඩනැගිල්ලේ දී පෙරේදා (1) පස්වරුවේදී පැවැත්විණි.මේ තරගාවලිය සඳහා පාසල් කණ්ඩායම් ඇතුළුව කණ්ඩායම් 21 ක් ලියාපදිංචි වී තිබේ. මීට අමතරව වයස අවුරුදු 15 න් පහළ පාසල් ළමුන් වෙනුවෙන් පැසිපන්දු තරඟාවලියක් සංවිධාන කෙරෙන අතර ඒ සඳහා බාලක කණ්ඩායම් 8 ක් හා බාලිකා කණ්ඩායම් 8 ක් සහභාගි වෙති.ඒ කාණ්ඩය යටතේ තරග වැදී ජයග්‍රහණය කරන කණ්ඩායම වෙනුවෙන් රුපියල් 150000 ක් ද අනු සූරතාව සඳහා රුපියල් 100000 ක් ද පිරිනමන අතර බී කාණ්ඩයේ ජයග්‍රාහක කණ්ඩායම වෙනුවෙන් රුපියල් 75000 ක් හා අනු සූරතාවය වෙනුවෙන් රුපියල් 50000 ක් පිරිනැමීමට තරග සංවිධායකයින් කටයුතු යොදා ඇත.දෙවැනි වරට සංවිධානය කරන “කාල්ටන් කුසලාන බාස්කට් බෝල් සූරතා තාගාවලිය” ජාතික මට්ටමින් පැවැත්වෙන දැවැන්ත තරඟාවලියක් වන අතර මෙය ඉදිරියටත් පවත්වාගෙන යාමට තාරුණ්‍යට හෙටක් සංවිධානය අපේක්‍ෂා කරයි. මෙම මාධ්‍ය හමුව සඳහා තාරුණ්‍යට හෙටක් සංවිධානයේ අධ්‍යක්‍ෂ වෛද්‍ය චූලා සේනාරත්න. ක්‍රීඩා අධ්‍යක්ෂ රොනී ඊබ්‍රහිම්, ශ්‍රී ලංකා ටෙලිකොම් සමාගමේ නියෝජ්‍ය ප්‍රධාන ආයතනික නිලධාරිනී විජිතා රත්නායක යන මහත්ම මහත්මීහු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009044</link>
    <topic>වොස්නියැකිතෙවැනි වටයට</topic>
    <author/>
    <content>අමෙරිකානු විවෘත ටෙනිස් තරගාවලියේ කිරුළ දිනා ගැනීමට තමන් හපනුන් බව මාරියා ෂරපොවා, නොවැක් ජොකොවික් හා රොබින් සොඩර්ලිං ප්‍රදර්ශනය කරද්දී රොජර් ෆෙඩරර් හා කැරලින් වොස්නියැකි තරගාවලියේ තෙවැනි වටයට පිවිසියහ.සිය 17 වැනි ‘ග්‍රෑන්ඩ් ස්ලෑම්’ කිරුළ හා අමෙරිකානු විවෘත තරගාවලියේ අවසාන තරගයට පිට පිට 7 වැනි වතාවටත් පිවිසීම ඉලක්ක කොට ගෙන සිටින ස්විට්සර්ලන්තයේ අංක 2 ට ශ්‍රේණිගත ෆෙඩරර් පැයක් හා මිනිත්තු 41 ක් තුළ ජර්මනියේ අංක 104 ට ශ්‍රේණිගත ඇන්ඩ්‍රියාස් බෙක් 6- 3, 6-4, 6-3 කින් පරාජය කළේය.අමෙරිකානු විවෘත ටෙනිස් සූරතාව පස් වතාවක් දිනා සිටින ෆෙඩරර් මෙවර තරගාවලියේ සිවුවැනි වටයේ ස්ථානයක් සඳහා පෝල් - හෙන්රි මැතියු (අංක 109 ට ශ්‍රේණිගත) සමග මීළඟට තරග වැදීමට නියමිතය.ඩෙන්මාර්කයේ ඉහළින්ම ශ්‍රේණිගතව සිටින ක්‍රීඩිකා වොස්නියැකි මිනිත්තු 47 කදී තායිවානයේ චැන්ග් කායි - චෙන් 6-0, 6-0 කින් පරාජය කරමින් පිට පිට 11 වැනි තරග ජය වාර්තා කළාය.රුසියානු රූපිකා ෂරපොවා 6-1, 6-2 කින් චෙකොස්ලොවේකියාවේ ඉවෙටා බෙනෙසොවා පරාජය කරමින් වොස්නියැකි සමඟ සිවුවැනි වට තරගයක් සමීපයට පිවිසියාය.සර්බියාවේ අංක 3ට ශ්‍රේණිගත ජොකොවික් 7-5, 6-3, 7-6 (8/6) කින් ජර්මනියේ ෆිලිප් පෙට්ස්ක්නර් පරදවමින් තරගාවලියේ ඉදිරියට පිවිසියේ ය. ස්විට්සර්ලන්තයේ සොඩර්ලිං (අංක 5ට ශ්‍රේණිගත) 6-2, 6-2, 6-4 කින් අමෙරිකාවේ ටේලර් ඩෙන්ට් පැරදවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009045</link>
    <topic>17න් පහළ බාස්කට් බෝල් සූරතාවඩී. එස්. සේනානායක විදුහලට</topic>
    <author>ජගත් ගුණවර්ධන</author>
    <content>සමස්ත ලංකා පාසල් බාස්කට් බෝල් වයස අවුරුදු 17 න් පහළ සූරතාව හිමිකර ගැනීමට කොළඹ ඩී. එස්. සේනානායක විදුහල සමත් විය. ලකුණු 82 – 70 ක් ලෙස අවසන් තරගයේදී අකුරණ අස්සාර් මහ විදුහල් කණ්ඩායම පරාජය කරමින් අපරාජිතව ඉදිරියට පැමිණි ඩී. එස්. සේනානායක විදුහල් කණ්ඩායම ඩෙවින් ආරියකුමාර නායකත්වය හෙබවීය.පාසල් 60 ක සහභාගිත්වයෙන් පැවැති මූලික තරග වටයෙන් අවසන් වටය සඳහා පාසල් 20 ක් සුදුසුකම් ලබා ගත් අතර තරගාවලියේ තුන්වන ස්ථානය මීගමුව මාරිස්ටෙලා විදුහලට හිමිවිය.ඩී. එස්. සේනානායක විදුහල් බාස්කට් බෝල් ක්‍රීඩාංගණයේදී පැවැති අවසන් තරගයේ මුල් කාර්තුවේදී ඩී. එස්. සේනානායක විදුහල 30 ට 29 ක් ලෙස ඉදිරියෙන් සිටියද දෙවැනි කාර්තුවේදී 38 ට 37 ක් ලෙස අස්සාර් විදුහල ඉදිරියට පැමිණ ලකුණු සම කරන ලදී.අතිරේක කාලසීමාවේදී 15 ට 3 ක් ලෙස ඩී. එස්. සේනානායක විදුහල ජයග්‍රහණය අත්කර ගත්තේ වැඩි ලකුණු 12 කිනි.ශාන්ත සිරිසූරිය මහතා ඩී. එස්. සේනානායක විද්‍යාලීය බාස්කට් බෝල් පුහුණුකරු ලෙස කටයුතු කරන අතර නියෝජ්‍ය විදුහල්පති අජන්තා පහන්කුඹුර මහත්මිය ක්‍රීඩා භාරව කටයුතු කරයි.තරගාවලියේ හොඳම ප්‍රහාරාත්මක ක්‍රීඩකයා ලෙස මොහොමඩ් නෆීල් ජලාල්ඩීන් ද, හොඳම ආරක්‍ෂාකාරී ක්‍රීඩකයා ලෙස දසුන් චිරන්ත රණසුන්දර (ඩී. එස්. සේනානායක විදුහල) හා තරගාවලියේ වටිනාම ක්‍රීඩකයා ලෙස අකුරණ අස්සාර් විදුහලේ මොහොමඩ් රමීෂ් අෂීර් ද සම්මානයට පාත්‍ර විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009046</link>
    <topic>ගොවි සතිය ධාවන ජයනදුන්-දුලක්ෂි හිමිකර ගනිති</topic>
    <author>නුවන් කොඩිකාර, ලුනම සමූහ කටුවන සමූහ</author>
    <content>හම්බන්තොට චමල් රාජපක්ෂ කෘෂි තාක්ෂණික හා සංචාරක උද්‍යානයේ දී පැවැත්වෙන කෘෂි ප්‍රදර්ශනයට සමගාමීව කාන්තා හා පිරිමි මාර්ග ධාවන තරග ඊයේ (02) පැවැත්විණි.නෙස්ලේ ලංකා සමාගමේ අනුග්‍රහයෙන් පැවති පිරිමි තරගය දුර කිලෝමීටර් 10 ක් හා කාන්තා තරගය දුර කිලෝමීටර් 05කින් සමන්විත විය. මැරතන් ධාවන තරග කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පැවැත්විණි. තරගයේ ජයග්‍රහකයින් මෙසේය.පිරිමි 1. එච්. නදුන් මේනක, 2. කේ. පී. චතුරංග සමන් කුමාර, 3. එම්. ඩී. සමන් පුෂ්පකුමාර.කාන්තා 1. ඩබ්ලිව්. පී. එරංග රසිල දුලක්ෂි, 2. ඩබ්ලිව්. කේ. එල්. ඒ. හිමාලි, 3. එච්. කේ. ඉරේෂා තමාලි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=s1009047</link>
    <topic>බස්නාහිර පළාත්බැඩ්මින්ටන් තරග අද</topic>
    <author>වයඹ පළාත් සංචාරක සේන ඉදිරිසිංහ</author>
    <content>බස්නාහිර පළාත් බැඩ්මින්ටන් සංගමය මෙහෙයවනු ලබන බැඩ්මින්ටන් සූරතාවලිය අද (4) මොරටුව විශ්ව විද්‍යාල ගෘහස්ත ක්‍රීඩාංගණයේදී පැවැත්වේ.වයස අවුරුදු 14 න් පහළ කාන්තා / පිරිමි හා වයස අවුරුදු 20 න් ඉහළ කාන්තා / පිරිමි ලෙස තරග කාණ්ඩ දෙකක් යටතේ තරග පැවැත්වේ. 14 න් පහළ තරගය පෙ. ව. 8.00 ට පැවැත්වෙන අතර, 20 න් ඉහළ තරගය ප. ව. 3.00 ට ආරම්භ වේ. අවසන් තරගය හෙට (5) පැවැත්වීමට නියමිත අතර ජයග්‍රාහකයනට කුසලානය සමග වටිනා ත්‍යාග පිරිනැමීමට සංවිධායක කමිටුව බලාපොරොත්තු වේ.  ශ්‍රී ලංකා යතුරු පැදි ධාවකයින්ගේ සංගමය හා කුරුණෑගල බෝයගනේ විජයබා පාබල රෙජිමේන්තුව එක්ව සංවිධානය කරනු ලබන යතුරු පැදි මහා ධාවන තරගය මේ මස 05 දා විජයබා මෝටර් ක්‍රොස් ධාවන පථයේ දී පැවැත්වේ. තරගය සඳහා තරග කරුවන් 60 කට ආසන්න පිිරිසක් දැනට ලියාපදංචි වී සිටින බවත් 04 වැනිදා තරගය සඳහා අවසන් පෙරහුරු පැවැත්වෙන බවත් සංවිධායකයෝ පවසති.05 දා පෙරවරුවේ තරගය ආරම්භ වන්නේ යුද හමුදාපති ලුතිනන් ජනරාල් ජේ. ජයසූරිය මහතාගේ ප්‍රධානත්වයෙනි.තරගයෙන් ජය ගන්නා තරගකරුවනට මුදලින් තත්‍යාග සහ අභියෝගතා කුසලාන ප්‍රදානය කැරේ.  කැලණිය විශ්වවිද්‍යාලයීය කණ්ඩායම සහ ලේක් හවුස් ක්‍රීඩා සමාජීය කණ්ඩායම අතර ටේබල් ටෙනිස් සුහද තරගාවලියක් ලබන සඳුදා (06) සවස 4.00 ට කැළණිය විශ්ව විද්‍යාලයීය මේස පන්දු ක්‍රීඩා පිටියේදී පැවැත්වේ.  අමාත්‍ය ආරුමුගන් තොන්ඩමන් අභියෝග කුසලාන වොලිබෝල්, පාපන්දු සහ ක්‍රිකට් තරගමාලාවේ අවසන් තරග අද (4) හැටන් ඩන්බාර් ක්‍රීඩාංගණයේදී පැවැත්වේ. නුවරඑළිය දිස්ත්‍රික්කයේ පොලිස් වසම් 22 ක් ආවරණය වන පරිදි මේ තරගාවලිය සංවිධානය කර ඇති අතර වොලිබෝල් පිරිමි අංශයේ කඳපොල නයිට් රයිඩර්ස් ක්‍රීඩා සමාජය හා නල්ලතන්නි ක්‍රීඩා සමාජය අවසන් තරගයට මුහුණ දෙනු ලබයි. කාන්තා අංශයේදී මැදකුඹුර මදුරා ක්‍රීඩා සමාජය හා වටවල ක්‍රීඩා සමාජය කුසලානය සඳහා තරග වදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=f1009042</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දිනමිණ’ ‘දියවන්නාවේ නෑදෑයෝ’ විශේෂාංගය සඳහා අද එක්වන්නේ 2010 පාර්ලිමේන්තු මැතිවරණයෙන් හා හා පුරා කියා ‘දියවන්නාවට’ සපැමිණි චරිතයකි. හේ නමින් ඇන්ටනී වික්ටර් පෙරේරා නම් වේ. හෙතෙම පුත්තලම දිස්ත්‍රික්කය නියෝජනය කරන එජනිසයේ මහජන නියෝජිතයෙකි. ප්‍රාදේශීය සභාව හරහා, පළාත් සභාව හරහා ‘දියවන්නාව තරණය’ කළ ඇන්ටනී වික්ටර් ශ්‍රීලනිපයේ පැරැණිම සාමාජිකයෙකි. මේ අපි ඔහුගේ ජීවිතයට ‘දියවන්නාවේ නෑදෑයෝ’ ඔස්සේ එබී බැලූ අයුරුයි.* අපට ප්‍රථමයෙන් කියන්න ඔබේ සම්පූර්ණ නම. . . . ?‘මගේ සම්පූර්ණ නම බියන්විලගේ ඇන්ටනී වික්ටර් පෙරේරා. . .’* එතකොට ඔබේ උපන් දිනය සහ උපන්ගම පිළිබඳව සඳහන් කළොත්. . . ?’‘මගේ උපන් දිනය 1949 වර්ෂයේ ජනවාරි 29 වැනිදා. උපන් ගම පුත්තලම දිස්ත්‍රික්කයේ නාත්තන්ඩිය ආසනයේ ලුණුවිල කියන ගම. . .’* ඔබේ මව්පියන්ගේ සහ පවුලේ තොරතුරු කොහොමද . . .?’‘මගේ මව්පියන්ගේ ගමත් ලුණුවිල. තාත්තා තැපැල් දෙපාර්තමේන්තුවේ වැඩ කළා. 1950 ගණන්වල. අද ඒ දෙන්න මිය ගිහින්. මගේ පවුලේ සහෝදර සහෝදරියන් 10 දෙනයි. ඉන් දෙදෙනෙක් මේ වන විට ජීවතුන් අතර නෑ. මම පවුලේ නම වැනියා’.* ඔබ මූලික අධ්‍යාපනය ලැබුවේ. . . .?’‘මම මූලික අධ්‍යාපනය ලැබුවේ ලුණුවිල. ලුණුවිල සිංහල බෞද්ධ විද්‍යාලයේ. මම උපතින් කතෝලිකයෙක් වුණත් කුඩා කළ ගමේ තිබුණේ සිංහල බෞද්ධ විද්‍යාලයක්. ඒ නිසා අකුරු ඉගෙන ගන්න එයට මම ඇතුල් වුණා. ඉන් අනතුරුව මම ගියා කිරිමැටියාන රෝමානු කතෝලික විදුහලට. මට කියන්න අමතක වුණා. මගේ මව උපතින් බෞද්ධ කාන්තාවක්. පියා හා විවාහ වීමෙන් පසු ඇය ද රෝමානු කතෝලික ආගමට නැඹුරු වූවා. අටවන ශ්‍රේණිය දක්වා එහි ඉගෙන ගෙන මම හලාවත ශාන්ත මරියා විදුහලට ඇතුළු වුණා. මම ලුණුවිල ඉඳලා හලාවතට පාසල් ආවා. ඉන් අනතුරුව මම වෙන්නප්පුව ජෝශප් වාස් විදුහලට ඇතුල් වුණා. උසස් පෙළ කෙළේ ජෝශප් වාස් විදුහලේ අධ්‍යාපනය ලබමින් සිටියදීයි. . .’* පාසල් අධ්‍යාපනයෙන් පසු ඔබ රැකියාවකට යොමුවෙනවා. එහෙම නේද . . . . ?’ඔව්, මම රැකියාවල් ගණනාවක් කර තිබෙනවා. උපතින් අපි විශාල ධනයක් තිබූ පවුලක් නෙවෙයි. ඒ නිසාම රැකියාවක අවශ්‍යතාවය මට තදින් දැනෙන්න පටන් ගත්තා. ඒ අනුව මම සමුපකාර දෙපාර්තමේන්තුවේ කාර්යාල කාර්ය සහායක තනතුරක් ප්‍රථමයෙන් කරනු ලැබුවා. අනතුරුව මම එහි ප්‍රවාහන නිලධාරී තනතුරක් කරනු ලැබුවා. අනතුරුව එහි විවිධ තනතුරු දැරුවා. ඔය කාලය වන විට මම ටික ටික දේශපාලනයට ඇදී ගියා. විශේෂයෙන් 1977 පමණ වන විට මම එස්. ඩී. ආර්. ජයරත්න මහතාට සහ ශ්‍රීලනිප යට ප්‍රබල ලෙස වැඩ කළා. 1977 මහ මැතිවරණයෙන් ශ්‍රීලනිප ය පරාජය වුණා. ඒ සමගම මගේ රැකියාවත් එජාප ආණ්ඩුව නැති කළා. ඒ රැකියාව අද වෙනතුරු මට ලැබුණේ නෑ. . . . .’* දැන් අපි ඔබේ පවුලේ තොරතුරු දෙසට හැරෙමු. අපට කියන්න ඔබේ බිරියගේ නම, එතකොට ඔබේ විවාහය සිදුවුණේ කවදාද. .?‘මගේ බිරියගේ නම ෂෙරින් ඩොරති සිල්වා. ඇය හා මා විවාහ වන්නේ 1973 වර්ෂයේ මාර්තු 13 වැනිදා. ඇය මට හමුවුණේ හලාවතින්. ඒ වෙන කොට මම පදිංචිව සිටියේ දැදුරුඔය ප්‍රදේශයේ. එහිදී ඇය හා මා දැන හඳුනාගෙන ආදර සබඳතාවක් මතයි අප දෙදෙනා විවාහ වුණේ . . . .’* ඔබේ දරුවන් ගැන. . . ?‘මට සහ බිරියට දරුවන් පස් දෙනෙක් ඉන්නවා. ගැහැනු දරුවෝ තුන් දෙනයි. පිරිමි දරුවෝ දෙන්නයි. වැඩිමල් දරුවෝ තුන් දෙනාම ගැහැනු දරුවෝ. ඒ අය සේරම ඉගෙන ගෙන විවාහ වෙලා, දැන් දරුවොත් ඉන්නවා. මගේ පවුලේ උපාධිධාරීන් තුන් දෙනෙක් ඉන්නවා. මම දැන් ඉතා සංතෝෂයෙන් ඉන්න සීයා කෙනෙක්. මට මුනුබුරු මිනිබිරියෝ හත් දෙනෙක් ඉන්නවා. මම දැන් හත් සීයා කෙනෙක්. . .’* ඔබ දේශපාලනයට අවතීර්ණ වන්නේ කොහොමද . . . ?‘ඒ වෙන කොට හලාවත ශාන්ත මරියා විදුහලේ මම ඉගෙනුම ලබන කාලේ මම එහි ශ්‍රී ලංකාවේ කොමියුනිස්ට් පක්ෂයේ ශාඛාවක් පිහිටුවලා එකේ සභාපතිවරයා වුණා. මම පාසල් යන කාලේ පටන් මාක්ස් - ලෙනින් – වැනි නායකයන් පිළිබඳව ලියන ලද පොත පත ඇසුරු කළා. ඔය කාලේ මට මුණ ගැහෙනවා ‘වයිනා මුදලාලි’ කියන චරිතය. එයා උග්‍ර කොමිනියුස්ට් වාදියෙක්. මගේ දේශපාලනය මුලින්ම වමට හැරවූයේ වයිනා මුදලාලි. මම එහෙම වමට බර දේශපාලනයට නැඹුරු වුණාට මගේ පියා සාම්ප්‍රදායික එජාප පාක්ෂිකයෙක්. ඔහු ක්‍රියාකාරීව දේශපාලනය නොකළත් එජාපයට හිතවත්ව සිටියා.මම එහෙම කොමිනියුස්ට් පක්ෂයට හිතවත්ව ඉඳලා 1968 අවුරුද්දේ තමයි ශ්‍රීලනිප යට සම්බන්ධ වෙන්නේ. ඒ වෙන කොට පුත්තලම් ප්‍රදේශයේ ශ්‍රීලනිප නායකත්වය ගෙන කටයුතු කළේ එස්. ඩී. ආර්. ජයරත්න මහතා. අපේ නියෝජ්‍ය කතානායක ප්‍රියංකර ජයරත්න මහතාගේ පියා. ඒ කාලේ හලාවත බොහොම ප්‍රබල එජාප ආසනයක්. හලාවත ආසනයේ පළමු ශ්‍රීලනිප ශාඛාව සේදවත්ත ශාඛාව. එය පිහිටවූයේ එස්. ඩී. ආර්. ජයරත්න මහතාගේ ප්‍රධානත්වයෙන්. මම ඒ පළමු ශාඛාවේ සාමාජිකයෙක්. එදා ඉඳලාම මම ශ්‍රීලනිප යේ ඉදිරිය වෙනුවෙන් කටයුතු කළා. . . . .’* කොමියුනිස්ට් පක්ෂයේ සිට ශ්‍රීලනිප යට ඒමට ඔබේ සිත වෙනස් වුණේ ඇයි. . . ?‘යුගෝස්ලෝවියානු විප්ලවයේදී මට ඒ දේශපාලනය ගැන කලකිරීමක් ඇති වුණා. එතැන ප්‍රතිවිප්ලවයක් සිදු වුණා. මාක්ස්වාදීන්ට විරුද්ධව. නමුත් මාක්ස්වාදීන් ප්‍රතිවිප්ලවය පරාජය කරනු ලැබුවා. ඔවුන් තීරණය කළා ජනතාව මරා දමන්න. අත දරුවාගේ පටන් මරා දමන්න. මට කළකිරෙන්න හේතුව වුණේ ඒ සිදුවීම. කොමියුනිස්ට් ධර්මය මට එදා එපා වුණා. ඒ එක්කම මට බණ්ඩාරනායක දර්ශනය කියවන්න ලැබුණා. ‘චරකය’ ගැන මම කියෙවුවා. ඒ අනුව මගේ සිත ශ්‍රීලනිප ය දෙසට ඇදී ගියා. මම ශ්‍රීලනිප යට සම්බන්ධ වුණේ ප්‍රතිපත්ති ගරුකවමයි. වාසියකට, තනතුරකට මුදලකට නෙමෙයි. . .’* 1977 දේශපාලන පෙරළිය සමඟ ඔබේ රැකියාව අහිමි වීමෙන් ඔබේ ජීවන මාර්ගය ඇහිරෙනවා. . නේද . . . ?‘රැකියාව අහිමි වීමෙන් මම විවිධ දුෂ්කරතාවන්ට මුහුණ දුන්නා. එතකොට විවාහ වෙලා අවුරුදු තුනක් පමණ ඇති. මම ඒ සමගම ගොවිතැනට යොමු වෙනවා. දැදුරු ඔය අසල අක්කර 15 ක පමණ ඉඩමක් මට හිමි වෙනවා. ඒ ඉඩම කතෝලික පදවියට අයිති ඉඩමක්. ඒ ඉඩමේ මම ගොවිතැන් කළා. ඒ ආදායමෙන් තමයි මම ජීවත් වුණේ. . .’* හලාවත ප්‍රදේශයේ ක්‍රියාකාරීව ඔබ ශ්‍රීලනිප යට වැඩ කටයුතු කරන කොට විවිධ දේශපාලන බලවේගවල අභියෝගයන්ට මුහුණ දෙන්න සිද්ධ වෙන්න ඇති. . . ?‘ඔව් හලාවත කියන්නේ ප්‍රබල එජාප බලයක් තිබුණු පළාතක්. එදා යු. එන්. පී. එක තවත් දේශපාලන පක්ෂයකට මේ පළාතේ ක්‍රියාත්මක වෙන්න ඉඩ දුන්නේ නෑ. විශේෂයෙන් ඔවුන් බලයේ සිටි කාලයේ විරුද්ධ පක්ෂයේ අයට දේශපාලනය කරන්න ඉඩ දුන්නේ නෑ. ඔවුන්ගේ රාජ්‍ය ත්‍රස්තවාදය ඔවුන් බියක් සැකක් නැතිව හිරිකිතයකින් තොරව මුදා හැරියා. පොලිසියේ ඉහළ නිලධාරීන් ඒ දවස්වල මට ඇවිත් කියනවා දේශපාලනයෙන් ඉවත් වෙන්න, ඉදිරියේදී කරදර ඇතිවේවි කියලා. අන්න එවැනි හිරිකිතයකින් තොර දේශපාලනයක් එදා එජාපය හලාවත ප්‍රදේශයේ කෙළේ. අද ඔවුන් සිල් අරගෙන, රහත් වෙලා වගේ කතා කරනවා. මොකවත් කෙළේ නැතුවා වගේ. . . . .’* ඔබට වඩාත් බලපෑම් ආවේ එජාපයෙන්ද ? ජවිපෙන් ද . . . . ?‘ජවිපෙන් එහෙම බලපෑමක් 87, 89 කාලෙවත් මට ආවේ නෑ. අපි සහයෝගී දේශපාලනයක් ඒ දවස්වල කෙළේ. නමුත් එජාපය ඉතා කැත දේශපාලනයක් අපේ මේ පළාත්වල කෙළේ. ජවිපෙට සම්බන්ධයි කියලා අපේ ශ්‍රීලනිප පාක්ෂිකයන් කී දෙනෙක් එජාපය එදා රාජ්‍ය භීෂණය තුළ විනාශ කර දැම්මද ? මේවා ජනතාවට තාමත් හොඳට මතකයි. . . .’* ඔබ ඡන්ද අපේක්ෂකයෙක් ලෙස මුල්වරට ඡන්ද දායකයන් ඉදිරියට යන්නේ. . . ?‘1991 වර්ෂයේ මම මුල් වරට හලාවත ප්‍රාදේශීය සභාවට තරග කළා. තරග කරලා එහි විපක්ෂ නායකයා බවට පත් වුණා. ඉන් අනතුරුව 1993 පළාත් සභාවට තරග කළා. එහිදී වයඹ පළාත් සභා මන්ත්‍රීවරයෙක් ලෙස මුල් වරට පළාත් සභාවට පත්වුණා. එදා සිට දිගටම අපරාජිතව මම පළාත් සභාවේ හිටියා. 1998 තමයි වයඹ ශ්‍රීලනිප ප්‍රමුඛ පොදු පෙරමුණට බලය ලැබුණේ. 1998 පළාත් සභාවේ මම සභානායක බවට පත් වුණා. 2000 වසරේ වයඹ පළාත් සභාවේ ධීවර සහ සමුපකාර ඇමැති ධුරය මට ලැබුණා. 1998 සිට 2009 දක්වා මම දිගටම පළාත් සභා ඇමැති ධුරය දැරුවා.2009 අවුරුද්දේත් මම පළාත් සභාවට තේරුණා. නමුත් ජනාධිපතිතුමාගේ ඉල්ලීම මත ඇමැති ධුරයක් ගත්තේ නෑ. ඒ අනුව 2010 දී මහ මැතිවරණයට තරග කර මුල් වරට පාර්ලිමේන්තුවට තේරී පත් වුණා. ඇත්තෙන්ම කියනවා නම් මහ ඡන්දයක් කරන්න විශාල මුදල් ප්‍රමාණයක් වැය වෙනවා. මට එවැනි මුදලක් තිබුණේ නෑ. 2010 මහ මැතිවරණයෙන් මම පාර්ලිමේන්තුවට තේරී පත් වුණේ මුදල් නිසා නෙවෙයි. මම පාර්ලිමේන්තු මන්ත්‍රීවරයෙක් වෙන්නේ ජනතාවගේ ආදරය සහ විශ්වාසය මතයි. ඒ ආදරය සහ විශ්වාසය මට නොලැබුණා නම් පාර්ලිමේන්තු මන්ත්‍රීවරයෙක් වෙන්න ලැබෙන්නේ නෑ. . . . .’* ඔබේ දේශපාලන ගුරුවරයා. . . . ?‘එස්. ඩී. ආර්. ජයරත්න හිටපු ඇමැතිවරයා මගේ මුල්ම දේශපාලන ගුරුවරයා ලෙස මට හඳුන්වාදිය හැකියි. දේශපාලනයේ නිරතවෙලා සිටි කාලයේ මට විවිධ දේශපාලන නායකයන්ගේ ඇසුර ලබා ගැනීමට හැකි වුණා. හිටපු කතානායක කේ. බී. රත්නායක, ඩී. ටී. වික්‍රමසිංහ ඒ අතර ප්‍රධානයි. . . .’* ඔබේ සිත්ගත්ම දේශපාලඥයා කවුද . . . ?‘වඩාත්ම සිත් ගන්නා දේශපාලනඥයා මගේ මුල්ම දේශපාලන නායක එස්. ඩී. ආර්. ජයරත්න මැතිතුමායි. එතුමා ඉතාමත් අවංක දේශපාලනඥයෙක්. ඒ වගේම හොඳ එඩිතර කමක් තිබුණා. එසේම එච්. එම්. ෆවුසි ඇමැතිතුමා ද මා සිත් ගත් දේශපාලන නායකයෙක්. . .’* පාර්ලිමේන්තු මන්ත්‍රීවරයෙක් ලෙස තේරී පත් වී පාර්ලිමේන්තුවට පැමිණීම ගැන මොනවද හිතෙන්නේ. . . . .’‘අපි මේ පාර්ලිමේන්තුවට අවේ හොඳම කාලයේ. මේක තමයි මන්ත්‍රීවරයෙකුට වැඩ කරන්න හොඳම කාලය. ඒ දේශපාලන වාතාවරණය අද රට තුළ ඇතිවී තිබෙනවා. ඒ තත්ත්වයට රට ගෙන ආවේ ජනාධිපති මහින්ද රාජපක්ෂ මැතිතුමාට පින්සිද්ධ වෙන්න. මොකද මේ රටේ පහුගිය කාලයේ තිබුණේ දේශපාලනයක් නෙවෙයි. භීෂණයක්. ‘බැලට් එකට කලින් බුලට්’ එක එන දේශපාලනයට බියෙන් මේ රටේ දේශපාලනයට කැමැති බොහෝ දෙනෙක් ඉන් ඉවත් වෙලා හිටියේ.ජනතාවට ඒ ‘භීෂණය’ ඇති වෙලා තිබුණේ. එල්. ටී. ටී. ඊ. ත්‍රස්තවාදයෙන් අපි අවුරුදු 30 ක් පීඩා වින්දා. බැට කෑවා. මේ සියලු භීෂණයන්ට ජනාධිපතිතුමාගේ නායකත්වය යටතේ ‘තිත’ තැබීමට හැකිවීම රටේත්, අපේත්, අපේ අනාගත පරපුරේත් වාසනාවක්. මං හිතනවා ඒ සුබ කාලයේ ඒ යහපත් කාලයේ මට පාර්ලිමේන්තුවට ඒමට හැකිවීම මා ලැබූ භාග්‍යයක් ලෙසයි මම සලකන්නේ. . .’* ඔබේ ලග්නය. . . ?‘මගේ ලග්නය ‘තුලා’ කියලා තමයි මම විශ්වාස කරන්නේ.* ඔබ නක්‍ෂත්‍රය විශ්වාස කරනවද . . . ?‘නක්‍ෂත්‍රය පිළිබඳව මා තුළ ප්‍රබල විශ්වාසයක් නෑ. නමුත් මම සුබ හෝරාව, කාලය මම බලනවා. මම ඇමැතිකමේ දිවුරුම් දෙන කොට මම ඒ සුබ කාලය බැලුවා. ඡන්දයට පිටත් වෙලා යන කොට මම සුබ වේලාව බැලුවා. ග්‍රහචාරය බැලීම කතෝලිකයකුට වැරැද්දක් නෙවෙයි. මොකද ජේසුස් වහන්සේ ඉපදුන විදිහත්, ඉපදිච්ච ආකාරයත්, ඉපදුණු තැනත් ගැන දැන ගත්තේ නක්‍ෂත්‍රයෙන්. තාරකා ශාස්ත්‍රය, නක්‍ෂත්‍රය එකහා සමානව බැඳිලා යන දෙයක්. නමුත් ඒ පිළිබඳව මගේ ප්‍රබල විශ්වාසයක් නෑ. නමුත් මගේ එකම විශ්වාසය දෙවියන් වහන්සේ. . . .’* ‘කලාව’ ගැන මොනවද හිතන්නේ. . . ?‘කලාවට කුඩා කාලයේ පටන් දස්කම් දැක්වූවා. නාට්‍ය රඟපාන්න, ගීත ගායනා කරන්න, ඒවාට පාසල් කාලයේදී තෑගි පවා ලැබුවා. මම ගීත ගායනා කරන්න වගේම බයිලා කියන්නත් දක්ෂයි. හැබැයි බයිලාවලට වඩා හිතට සැනසීමක් ලැබෙන්නේ ගීතයකින්. මගේ ජනප්‍රියම ගායකයන් ලෙස එච්. ආර්. ජෝතිපාල, මිල්ටන් පෙරේරා ගායන ශිල්පීන් හැඳින්විය හැකියි. වික්ටර් රත්නායක, පණ්ඩිත් අමරදේව, සුනිල් එදිරිසිංහ මහත්වරුන්ගේ ගීතවලටත් මම කැමැතියි. පරණ ගීතයක් තුළ අපට ජීවත් විය හැකියි. නමුත් අලුත් ගීතයක එහෙම තත්ත්වයක් නෑ. ඒවායින් අපට දැනෙන්නේ කටුක රසයක්’..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=f1009043</link>
    <topic>වසර විසි දෙකක් පුරා පාතාලයේ රජ කළ ඕල්කට් මරු දුටුවේ මෙහෙමයි</topic>
    <author>සටහන :- චන්ද්‍රිකා පෙරේරා</author>
    <content>වේලාව සවස දෙක පසු වෙමින් තිබිණි. ඒ ඉකුත් මස 31දා සවස් වරුවය.විශේෂ කාර්ය බලකායේ පාතාලය මැඬීමේ පොලිස් අධිකාරී කාර්යාලයේ දුරකථනය නා වූයේ ය.නිතර හැඬ වෙන්නක් වුවද ඊට කන් යොමු කළ පොලිස් අධිකාරී වරුණ ජයසුන්දර රිසීවරය සවනට ළංකැර ගත්තේ ය.‘’සර්.. මිනිහා ගෙදර ඉන්නවා ..’’මොකද කරන්නේ ,අනෙක් පසින් කතා කළ පුද්ගලයා හඳුනා ගැනීමට පොලිස් අධිකාරීවරයාට මොහොතක්වත් ගත වූයේ නැහැ.‘’හරි , මිනිහා කොහෙද යන්නෙ කියලා බලා ගන්න මිස් කරන්න එපා. අද මිනිහව ගන්නම ඕනෙ.දුරකථනය විසන්ධි කළ නිලධාරියා තම කණ්ඩායම වහා කැඳ වූයේ ය.‘’කුරුණෑගල මිලේනියම් සිටි අපට ලැබුණු ඔත්තුව හරි මිනිහා ඉන්නවා, දැම්ම රේඩ් එකට පිටත් වෙන්න ඕනේ. හැබැයි කලබල නැතිව මිනිහා අත්අඩංගුවට ගන්න ඕනෙ.ඇරස්ට් කරලා කෙළින්ම සී. අයී. ඩී එකට. අපේ වැඩේ එතනින් ඉවරයි.කුරුණෑගල මිලේනියම් සිටි නිවාස සංකීර්ණයට ඇතුළු වූ විශේෂ කාර්ය බලකා ජීප් රථය තුරු සෙවනක නතර කෙරිණි.නිල ඇඳුමෙන් සැරැසී සිටි නිලධාරියා සිවිල් ඇඳුම්වලින් සැරැසී සිටි තම කණ්ඩායම ඇමතුවේ ය.‘’ඔය ගොල්ලන් යන්න. ගේට්ටුවෙන් ඇතුල් වෙලා මිනිහට කතා කරන්න. මම ටික වෙලාවකින් එන්නම්.‘’හරි සර්... ‘’පාගමනින් මද දුරක් ගිය සෙබළුන් දෙදෙනෙක් අතුරු මාර්ගයකට හැරී නොපෙනී ගියහ.ඒ සමඟම නිල ඇඳුම සහිතව සිටි නිලධාරියා ද සෙමෙන් ඉදිරියට ගමන් කළේ රථයේ රියැදුරුට ඇමැතුමක් දුන් පසු රථය අදාළ ස්ථානයට රැගෙන එන ලෙස දැනුම් දීමෙන් පසුවය.වේලාව සවස පහ පමණ වී තිබිණි.ඇලියොන් වර්ගයේ මෝටර් රථයක් හා තවත් මෝටර් රථයක් පෝටිකෝවේ හා ගෙමිදුලේ නතර කැර තිබිණි. මංසලකුණු නිවැරැදිය. ඒ පාතාල නායක ‘ඕල්කට්’ පදිංචි වි සිටින බව ඔත්තුකරු පැවැසූ නිවැසමය.ගේට්ටු කණුවේ පිටතින් සවිකර ඇති විදුලි බොත්තම සිවිල් ඇඳුමෙන් සිටි නිලධාරියා ඇඟිලි තුඩින් තද කෙළේ ය.වැඩි පමාවකින් තෙරව ඉදිරි දොර ඇරගෙන කාන්තාවක් පැමිණියා ය.‘ඇයි’ කිසිදු ලෙන්ගතු බවකින් තොරව නූරුස්නා බැල්මෙන් යුතුව ඇය විමසුවාය.‘’මහත්තය මුණ ගැහෙන්න’’ නිලධාරියා පැවැසුවේ ය.‘’ඩීල් එකක් ද ? කාන්තාවන විමසුවද පිළිතුර පිළිබඳ තැකීමකින් තොරව ගේට්ටුව විවෘත කෙරිණි.ඒ වන විටත් පිටුපස තාප්පයෙන් පැනගත් නිල ඇඳුම් සහිත නිලධාරියා සහ තවත් අයෙක් ප්‍රධාන දොරටු අභියස බලා සිටියහ.තමන් කවුරුන්දැයි හඳුන්වා දෙමින් විශේෂ කාර්ය බලකා නිලධාරීහු නිවසට ඇතුළු වූහ.‘’ඕල්කට් කෝ ‘’ එන්න කියන්න නිලධාරියා පැවැසුවේ ය.එහෙම කෙනෙක් මෙහෙ නෑ. කාන්තාව කලබල වූවා ය.මම ගිමන් ඕගොල්ලන්නට වැරැදිලා. නිවැසියා ඉදිරියට ආවේ ය.හැඳුනුම්පතේ වූයේ ගිමන්ත පෙරේරා නමය.එහෙත් දුටු සැනින් මේ ‘ඕල්කට්’ නැමැති පාතාල නායකයා බව කණ්ඩායම බාර නිිලධාරියා හඳුනා ගත්තේ ය.අඩි පහයි අඟල් හයක් පමණ උසැති, සාමාන්‍ය පෙනුමැති එහෙත් මනා පෞරුෂයක් සහිත එම පුුද්ගලයාගේ රූපකාය පිළිබද ඊට පෙර මනා සොයා බැලීමක් කැර තිබුණු බැවින් කණ්ඩායම් නායකයා ගේ මුව කොනට මඳ සිනහවක් නැඟිණි.අධි සුඛෝපභෝගී දෙමහල් නිවසේ ඕල්කට් බිරිය හා දරු දෙදෙනෙක් පදිංචි වී සිටියහ.‘’ජයකොඩි ආරච්චිගේ ඕල්කට් පෙරේරා’’ නිවසේ අල්මාරියක තිබූ තවත් හැඳුනුම් පතකි. එය සෙයා ගැනීමත් සමඟම ගිමන් පෙරේරා තමා ඕල්කට් බව පිළි ගත්තේ ය.මිලි මීටර් නවය වර්ගයේ රිවෝල්වරයක් ද ඔහුගේ නිදන කාමරයේ අල්මාරියේ කුඩා ලාච්චුවක තිබි අත්අඩංගුවට ගැනිණි.අපට මෙයාව අත්අඩංගුවට ගන්න වෙනවා. නීතිමය ක්‍රියාමාර්ග අනුව අපි ක්‍රියා කරන්නෙ.නිවැසියන්ට පැහැදිලි කළ කණ්ඩායම් ප්‍රධානියා ‘ඕල්කට්’ ජීප් රථයට නංවාගෙන පිටත් වූයේ ය.කිසිදු බලකිරීමකින් තොරව ජීප් රථයට නැඟුණු ‘ඕල්කට්’ තම ජිවන තොරතුරු ප්‍රශ්න කිරීමකින් තොරව පැවැසුවේ ය.කුරුණෑගල සිට කොළඹට පැමිණෙමින් තිබූ ජීප් රථය මිනුවන්ගොඩ නගරය පසු කරමින් තිබිණි. ඒ වන විට අඳුර වැටී අවසානය. දෙපස වන රොදය. එකවරම ඕල්කට් වෙර යොදා සන්නද්ධව සිටි විශේෂ කාර්ය බලකා සෙබළා වෙත කඩා පැන්නේ ය. ඕල්කට් ගෙන් අවිය බේරා ගන්නට සෙබළා ද වෙර දැරුවේ ය.තවත් සන්නන්ධ සෙබළෙක් සිය ගිනි අවියේ කොකා වෙත අත යැව්වේ ය.වෙඩි වැදුණු ඕල්කට් ඇද වැටිණි. ඉලක්කයන් පිළිබඳ නොසිතා තැබූ වෙඩි පහර හිසට වැදී තිබිණි.‘මූට මැරෙන්න දෙන්න බෑ. ඉක්මනට ඉස්පිරිතාලෙට යමු. තුවාලකරු රැගෙන මිනුවන්ගොඩ රෝහල වෙත රථය ඉගිළිණි. ඔහුගේ තත්ත්වය බරපතළ වූ බැවින් ගම්පහ මූලික රෝහලට මාරුකැර හැරිණි. එහිදී ඕල්කට් අවසන් සුසුම් හෙළුවේ ය.1988 දී පළමු මිනිස් ඝාතනය කළ ඕල්කට් අධිකරණය මඟ හැර වසර අටක් සැඟ වි නිහඬවම සිය අපරාධ තවදුරටත් සිදුකළ අයෙකි.මිනීමැරුම් 26ක් මොහු සිදු කළ බවට පොලිස් දෙපාර්තමේන්තු වේ ලිඛිතව සටහන්ව තිබේ.1990 දශකයේ මුල් භාගය වන විට පාතාල ලෝකයේ කුඩු ජාවාරම හා කුලියට මිනී මැරීම සම්බන්ධයෙන් කරළියට ආ ‘ප්‍රින්ස් කොලම්’ සමඟ එක්ව කටයුතු කළ ඕල්කට් පසුව කොලම්ගෙන් වෙන්ව තනිව අපරාධ ලෝකයට පිවිස ඔහුටම කියා ගෝලයන් පිරිසක් ද සකසා ගත්තේ ය.ඔහුගේ ළඟම හිතවතා වූයේ ‘ආමි දයා’ ය. පොලිස් වෙඩි පහරින් තම හිතවතා මිය යාම හේතුවෙන් තනි වූ ඔහුගේ බිරිය හා දරු දෙදෙනා බාරගත් ඕල්කට් එතැන් සිට ආමි දයාගේ බිරිය සමඟ පවුල් කෑවේ ය.කුරුණෑගල වැහැර ප්‍රදේශයේ ඇති රුපියල් කෝටි හතරක් පමණ වටිනා අධිසුඛෝපභෝගී නිවසක් ඕල්කට් තමන් හා පවුල් කන කාන්තාවගේ නමට මිලදී ගත්තේ ය.ඒ පිළිබඳ පොලිසිය දැන සිටීම හේතුවෙන් ඊළඟට ඔහු මිලේනියම් සිටි හි නිවස ලබා ගත්තේ ය.සැඟ වී සිටීමට හැකිවන පරිදි ගිමන්ත පෙරේරා නමින් හැඳුනුම්පතක් ද සකසා ගත්තේ ය.ඕල්කට්ගේ සොහොයුරිය චමිලා ද විවාහ වූයේ සිය සොයුරාගේ පාතාලයට සම්බන්ධ සඟයෙකු සමඟ ය. ඒ සරත් ය. මේ දෙදෙනා මෙන්ම ඕල්කට්ගේ ඥාති සොයුරන් තිදෙනෙකු වූ ඉන්දික, වරුණ හා දමිත ද ඕල්කට්ගේ පාතාල කල්ලි ප්‍රබලයෝ වෙති. මොවුහු අගනුවර කුªඩු බෙදා හැරීම ජයටම කළහ.කොළඹ ප්‍රදේශයේ පමණක් දිනකට හෙරොයින් කිලෝ භාගයක් මේ කල්ලිය අලෙවි කළ බව පැවැසෙයි.ඕල්කට්ගේ උපදෙස් අනුව සිදුකළ බොහෝ අපරාධ පිළිබඳ පැමිණිලි කරන්නට කිසිවකු ඉදිරිපත් වී නැති බව පොලිසිය පැවැසීය.මේ කාරණා හේතුවෙන් ඕල්කට් සමාජයටම හිසරදයක් වි තිබිණි.ත්‍රස්තවාදයටත් වඩා භයානක හෙරොයින් බෙදා හැරීම නතර කරන්නට රජයට අවශ්‍ය වූයේ අනාගත පරපුර ආරක්ෂා කැර ගැනීම උදෙසා ය. එමෙන්ම අධිකරණයේ වසර ගණන් ගොඩ ගැසී යට වී යන නඩු අවසන් කැර සාධාරණය ඉටු කිරීමටද රජයට අවශ්‍යව තිබිණි.මේ අවශ්‍යතා ඉටු කිරීම මන්ද ගාමී තත්ත්වයට පත් වීමට හේතුව පාතාලයේ ක්‍රියාකාරීත්වය බව වැටහීමත් සමඟම ආරක්ෂක ලේකම් ගෝඨාභය රාජපක්ෂ පාතාලය මර්දනය සඳහා විශේෂ කාර්ය බලකායට පැවැරුවේ දැඩි විශ්වාසයකින් යුතුව ය.සංවිධානාත්මකව පාතාලය මගින් සිදුකරන අපරාධ පිළිබඳ අධ්‍යයනය කළ විශේෂ කාර්ය බලකායේ අණ දෙන නිලධාරී නියෝජ්‍ය පොලිස්පති කේ. එල්. එම්. චන්ද්‍රසිරි මහතා අපරාධකරුවන් මැඬ පැවැත්වීමට එහි ප්‍රධානීන් අත්අඩංගුවට ගත යුතු බව වටහා ගත්තේ ය. ඒ අනුව අනෙකුත් පාතාල කල්ලි නායකයන් සමඟ ඕල්කට් ඇල්ලීමේ මෙහෙයුම් ආරම්භ කෙරිණි.අපරාධ කැර කිසි දිනක සැඟ වී සිටින්නට නොහැකි බව විශේෂ කාර්ය බලකාය සමාජයට ඉඟි කරමින් සිය කාර්යය මැනවින් ඉටු කෙළේ ය.වසර 22ක් පුරා පාතාලයේ රජ කරමින් සුපිරි දිවියක් ගත කළ ‘ඕල්කට්’ අත්අඩංගුවට ගැනීමේ මෙහෙයුම විශේෂ කාර්ය බලකායේ අණ දෙන නිලධාරි නියෝජ්‍ය පොලිස් පරීක්ෂක කේ. එල්. එම්. චන්ද්‍රසිරි මහතාගේ උපදෙසින් පොලිස් අධිකාරි වරුණ ජයසුන්දර මහතාගේ මෙහෙයවීමෙන් සිදු වූයේ ය.සහකාර පොලිස් අධිකාරී සිසිර කුමාර, ප්‍රධාන පොලිස් පරීක්ෂක නානායක්කාර ඇතුළු කණඩායමක් මෙ මෙහෙයුම දියත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>04</day>
    </date>
    <link>http://www.dinamina.lk/2010/09/04/_art.asp?fn=f1009044</link>
    <topic>පුංචි රෝමයේ ආකර්ශනීය මහ නගර සභාව</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>මේ පුරවරයට පට බැඳී ඇත්තේ අපූරු නාමයකි. එනම් ‘පුංචි රෝමයයි’. බස්නාහිර පළාතේ, ගම්පහ දිස්ත්‍රික්කයේ පිහිටි මීගමුව මහ නගර සභා බල ප්‍රදේශය අපූරු පිහිටීමකට උරුමකම් කියයි. එහි උතුරු සීමාවෙන් මහ ඔය ගලා බසියි. බටහිරින් වෙරළ තීරයයි. මීගමුව කළපුව ප්‍රදේශයේ ජනතාවට ලැබුණු තවත් සම්පතකි.මීගමුව මහ නගර සභාව මුල් යුගයේ හඳුන්වා ඇත්තේ ප්‍රාදේශීය මණ්ඩලය යනුවෙනි. එය 1878 ජනවාරි මස 04 වැනි දින පිහිටුවන ලදී. ඉන් පසුව 1922 ජනවාරි 01 වැනි දින එය නාගරික දිස්ත්‍රික් සභාවක් බවට පත් විය. එය 1940 ජනවාරි මස 13 වැනි දින මීගමුව නගර සභාව බවට පත් කෙරුණු අතර 1949 ජනවාරි මස මහ නගර සභාවක් බවට උසස් කරන ලදී.මීගමුව මහ නගර සභාව එහි නගරවාසීන්ගේ සුව පහසුව, සුබ සාධනය උදෙසා සංවර්ධන වැඩකටයුතු රැසක් ආරම්භ කර ඇත. එහි දී පොදු පහසුකම් සංවර්ධනය කිරීමටත්, සෞඛ්‍ය සම්පන්න නගරයක් බිහි කිරීමටත්, නගර අලංකරණය කර විදේශිකයන් ආකර්ෂණය කර ගැනීමටත් අධ්‍යාපනය, ක්‍රීඩා හා විනෝද කටයුතු අධ්‍යාපනය ආදි අංශ සංවර්ධන කිරීමටත් ව්‍යාපෘති රැසක් ක්‍රියාත්මක කර තිබේ.මේ ව්‍යාපෘති අතර නව මාළු වෙළෙඳ පොළ ඉදිකිරීම ප්‍රධාන ව්‍යාපෘතියකි. ජපාන ආධාර යටතේ රුපියල් මිලියන 43ක වියදමින් මේ මාළු වෙළෙඳ පොළ ඉඳි කර තිබේ. මාළු වෙළෙඳාම් කිරීමේ දී ධීවර ජනතාව දැඩි දුෂ්කරතාවලට මුහුණ දුන්හ. අව් වැසිවලට මුහුණ දුන් අතර තාවකාලිකව සකස් කර ගත් ස්ථානවල ඔවුහු මාළු වෙළෙඳාම් කළහ. එහෙත් නව මාළු වෙළෙඳ පොළ ඉදිවීමෙන් පසු ස්ථිර ආවරණයක් සහිතව මාළු වෙළෙඳාම කර ගැනීමට ධීවර ජනතාවට ඉඩ සැලැසී ඇත.මීගමු පුරවරය ආකර්ෂණීය පුරවරයක් කිරීමේ ප්‍රධානතම ව්‍යාපෘතිය වන්නේ හැමිල්ටන් ඇළ ව්‍යාපෘතියයි. මේ ව්‍යාපෘතියටද ජපන් ආධාර ලැබෙන අතර එහි වියදම රුපියල් මිලියන 329කි. මේ ව්‍යාපෘතිය අදියර හතරකින් ක්‍රියාත්මක වේ. එහි අදියර තුනක් දැනටමත් නිම කර ඇත.මේ යටතේ ඇළ හෑරීම සිදු කර ඇති අතර ඇළ දෙපස අලංකරණය කර තිබේ. සංචාරකයන් ආකර්ෂණය කර ගත හැකි පරිදි මෙහි සංවර්ධන කටයුතු සිදු කර තිබේ. ඔවුන්ට ඇවිද යා හැකි පරිදි මාර්ග පද්ධතිය ගොඩනඟා තිබේ. එමෙන්ම මහ ඔය සිට ශාන්ත ජෝශප් පාලම දක්වා බෝට්ටු සේවාවක් ද ආරම්භ කිරීමට කටයුතු යොදා තිබේ. එය සංචාරකයන් ආකර්ෂණය කර ගැනීමේ අරමුණින් දියත් වන්නකි.හැමිල්ටන් ඇළ ව්‍යාපෘතිය යටතේ නගර වාසීන්ට ද සංචාරක කර්මාන්තය ආශ්‍රිතව ආදායම් උත්පාදනය කර ගැනීමේ මාර්ග රැසක් නිර්මාණය වේ. මේ ව්‍යාපෘතිය ක්‍රියාත්මක කිරීමේ දී ඒ ආශ්‍රිතව පදිංචිව සිටි අනවසර පදිංචිකරුවනගේ නිවාස 21ක් ඉවත් කිරීමට සිදු විය. එහි දී නව නිවාස 21ක් ඉදිකර ඔවුන් ඒ නිවාසවල පදිංචි කරවා ඇත.ආසියානු සංවර්ධන බැංකු ව්‍යාපෘතිය යටතේ මාර්ග 6ක් ඉදි කර තිබේ. මේ සඳහා රුපියල් මිලියන 142ක් වැය කර ඇත. මේ ව්‍යාපෘතිය යටතේ පීටර් මෙන්ඩිස් පාර, ඇලස් පාර, කීර්තිසිංහ පෙදෙස, ඒ. කේ. ඩී. ප්‍රනාන්දු මාවත, ලාසරස් පාර හා ශාන්ත ආනා පාර ඉදිකර තිබේ.මීගමුව නව බස් නැවතුම්පළ තවත් එක් ප්‍රධාන ව්‍යාපෘතියකි. මෙහි වැඩකටයුතු අතරමඟ නතර වී තිබුණු අතර මේ වන විට එහි වැඩ කටයුතු නැවත ආරම්භ කර තිබේ. මහල් තුනකින් නව බස්නැවතුම්පළ ගොඩනැඟිල්ල ඉදිවෙමින් ඇත. එහි දී තුන්වන මහල උත්සව ශාලාවක් ලෙස ඉදිවීම විශේෂත්වයකි.මීගමු මහ නගර සභා බල ප්‍රදේශය කසළ බැහැර කිරීම හා එකතු කිරීම සඳහා විධිමත් වූ වැඩපිළිවෙළක් ක්‍රියාත්මක කරයි. එහි දී සීනු ක්‍රමය යටතේ කසළ එකතු කිරීම සිදු කෙරේ. අදාළ වේලාවන් තුළ සීනුව නාද කරමින් කුණු ට්‍රැක්ටරය ඒ ඒ මාර්ගවල ගමන් කරන විට නිවැසියන් තම කුණු මලු මාර්ග දෙපස තබයි.මෙසේ මීගමුව මහ නගර සභාවෙන් දිනකට කුණු ටොන් 110 - 120ක් බැහැර කෙරේ. මෙයින් කුණු ටොන් පහක් කොම්පෝස්ට් ව්‍යාපෘතියට යොදා ගනී. ඉතා සාර්ථක ලෙස මේ කොම්පෝස්ට් ව්‍යාපෘතිය ක්‍රියාත්මක වේ. මේ ව්‍යාපෘතිය සඳහා ‘පිළිසරු’ ජාතික ඝන අපද්‍රව්‍ය කළමනාකරණ ව්‍යාපෘතිය යටතේ සම්මානයක් ද ලැබී තිබේ. මෙසේ නිෂ්පාදන කරන කුණු ජනතා වතු සංවර්ධන මණ්ඩලයට ලබාදීමට ද මේ වන විට අවශ්‍ය කටයුතු සිදු වෙමින් තිබේ.ඩෙංගු මර්දනය කිරීම සඳහා ද මීගමුව මහ නගර සභාව විධිමත් වැඩපිළිවෙළක් ක්‍රියාත්මක කරයි. මෙහි දී සියලු පාර්ශ්ව ඒකරාශී කර ගනිමින් සාමුහික ප්‍රයත්නයක් ලෙස ඩෙංගු මර්දනය කිරීමට මීගමුව මහ නගර සභාවට හැකි වී තිබේ. පොලිසිය, ප්‍රාදේශීය ලේකම් කර්යාල, ග්‍රාම නිලධාරි කාර්යාල, සෞඛ්‍ය අංශය ආදී සියලු අංශ එකතු වී ගෙයින් ගෙට ගොස් ජනතාව දැනුවත් කර ඇත.ඉන් පසුව ග්‍රාම නිලධාරි වසම් මට්ටමෙන් කමිටු පිහිටුවා සෞඛ්‍ය සම්පන්න වටපිටාවක් නිර්මාණය කර ගැනීමට අවශ්‍ය පියවර ගෙන තිබේ. එමෙන්ම නිවාස පරීක්ෂා කිරීමද සිදු කරයි. අදාළ උපදෙස් පරිදි කටයුතු නොකරන නිවැසියන්ට එරෙහිව නීති මගින් කටයුතු කිරීමට ද අවශ්‍ය පියවර ගෙන ඇත.තවද ධීවර කාන්තාවන්ගේ ආදායම් මට්ටම වැඩි දියුණු කිරීම සඳහා ස්වයං රැකියා ව්‍යාපෘති හඳුන්වා දී තිබේ. මහජන බැංකුව හරහා ණය ලබා දීමේ ව්‍යාපෘතියක් මගින් මේ කාන්තාවන් බිම්මල් වගාව, කරවල වේලීම, සත්ත්ව පාලනය, මල් වගාව ආදි ස්වයං රැකියා වලට යොමු කර තිබේ. තවද වැසිකිළි පහසුකම් නොමැති ජනතාවට වැසිකිළි ලබාදීමට ද කටයුතු කර තිබේ.ප්‍රදේශයේ දරුවන්ගේ අධ්‍යාපන මට්ටම වැඩි දියුණු කිරීම සඳහා ශිෂ්‍යාධාර ලබාදීම ද සිදුකර තිබේ. එමෙන් ම ළමා පුස්තකාල, නාගරික පුස්තකාල ආරම්භ කර ඇති අතර ඒවා නිසි පරිදි නඩත්තු කරගෙන යයි.ප්‍රදේශයේ ජනතාවගේ ක්‍රීඩා කෞශල්‍යය වැඩි දියුණු කිරීම සඳහාත් සෞඛ්‍ය වැඩි දියුණු කිරීම සඳහාත් ගෘහස්ත ක්‍රීඩාංගණ ඉදිකර ඇත. කුරණ පරාක්‍රම ළමා ක්‍රීඩාංගණය, දුංගාල්පිටිය ගුණරත්න ළමා ක්‍රීඩාංගණය, හා ඒත්තුකාල වෙරළ උද්‍යානය රුපියල් ලක්ෂ 100ක වියදමින් ඉදිකර තිබේ. රුපියල් ලක්ෂ 24ක වියදමින් ලුවිස් පෙදෙස කාය වර්ධන මධ්‍යස්ථානය ඉදිකර ඇත. ටෙනිස් පිටියක් ඉදිකර තිබීම ද විශේෂයෙන් සඳහන් කළ යුතුය.මීගමුව මහ නගර සභාව මේ සියලු ව්‍යාපෘති ක්‍රියාත්මක කිරීම මගින් එහි නගර වාසීන්ගේ සුබ සාධන සුව පහසුව වැඩි දියුණු කිරීම අරමුණු කරගෙන තිබේ. එමෙන්ම විදේශිකයන් ආකර්ෂණය කර ගත හැකි අලංකාර නගරයක් නිර්මාණය කර ගැනීමත් ඔවුන්ගේ අරමුණයි. ඒ අනුව සංචාරක පුරවරයක් ලෙස මීගමුව පුරවරය මෙරට ආර්ථිකයට මහත් දායකත්වයක් සපයනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009061</link>
    <topic>ජේ.ආර්ගේ ‘ඒකාධිපතියා’ පන්නන්න ව්‍යවස්ථා සංශෝධනය ගෙනාවා</topic>
    <author>ධනුෂ්ක ගොඩකුඹුර සහ මහියංගණ සමූහ බදුල්ලේ සිට</author>
    <content>තමා සූදානම් වන්නේ වත්මන් ඒකාධිපති ව්‍යවස්ථාව සංශෝධනය කිරීමට බව ජනාධිපති මහින්ද රාජපක්ෂ මහතා ප්‍රකාශ කරයි.සමහරු කියනවා මම ඒකාධිපති පාලනයකට යන්න හදනවා කියලා. මේ ව්‍යවස්ථාව ගෙනාවේ මම නෙමෙයි. මම හදන්නේ ඒකාධිපති ව්‍යවස්ථාව සංශෝධනය කිරීමට බව රාජපක්ෂ මහතා කීය.තමාට අවශ්‍ය වී ඇත්තේ පාර්ලිමේන්තුවට බලය පැවරෙන ජනතා හිතවාදී ලෙස වත්මන් ව්‍යවස්ථාව සංශෝධනය කිරීමට බවද ජනාධිපතිවරයා කීය.දහහත් වැනි සංශෝධනය අනුව ව්‍යවස්ථාදායක සභාවට පත්වන්නේ ජනතා ඡන්දයෙන් තේරුණු පුද්ගලයන් නොවන බව පැවැසූ ජනාධිපතිවරයා එම තත්ත්වය අහෝසි කිරීම සඳහා නව සංශෝධනය මගින් පාර්ලිමේන්තුවට බලය ලබාදීමට කටයුතු කර තිබෙන බවත් කීවේය.“කලින් ව්‍යවස්ථාව අනුව මේ සභාවට සාමාජිකයන් තේරුවේ දේශපාලන නායකයන්. ඒ සාමාජිකයන් කාටවත් වග කියන්නේ නැහැ. එතැනදී පරිපාලනය අවුල් වෙනවා. දෙපාර්තමේන්තු ප්‍රධානීන්ට ඒ ගැන හොයන්න බැහැ.ඒ නිසයි මම පාර්ලිමේන්තුවට බලය දුන්නේ. පාර්ලිමේන්තුව තමයි උත්තරීතර බලය” යැයිද ජනාධිපතිවරයා සඳහන් කෙළේය. ජනාධිපතිවරයා මේ අදහස් පළ කළේ බදුල්ල ඌව පළාත් සභා ශ්‍රවණාගාරයේ පෙරේදා (04) පැවැති ඌව පළාත් සභා සමුළුවට එක්වෙමිනි.ඌව පළාතේ මහා සංඝරත්නය සමඟ පැවැති මේ සමුළුවේදී සංඝරත්නය ඉදිරිපත් කළ ගැටලුවලට සාවධානව කන් දුන් ජනාධිපතිවරයා ඒවා විසැඳීමට අවශ්‍ය පියවර ගත්තේය. මගේ කාලය දික්කර ගන්න මට අවශ්‍ය නැහැ. ඒත් ජනාධිපතිවරණයට ඉදිරිපත් විය. හැකි වාර ගණන වැඩි කරනවා. මේක ඒකාධිපතිකමක්ද? ජනාධිපතිවරයා ප්‍රශ්න කෙළේය.මේක නොකළොත් මට අවසන් අවුරුදු හයේ දී වැඩක් කරන්න බැරි වෙනවා. හිටපු ජනාධිපතිවරුන්ටත් මේකවුණා. නිලධාරින් ටයි එකත් මාරු කරයි. ඇමැතිවරුන් රණ්ඩු වෙයි. එහෙම බැහැ. මට මේ අවුරුදු හය රට පාලනය කරන්න ඕනේ ජනතාව වෙනුවෙන්” යැයි ජනාධිපතිවරයා කීවේය.“අපට විහිළු කර කර ඉන්න වෙලාවක් නැහැ. ජනතාව වෙනුවෙන් මේ රට ගොඩනඟන්න ඕනේ. අපට ඒ පිළිබඳ වගකීමක් තිබෙනවා” යැයි ජනාධිපතිවරයා වැඩිදුරටත් ප්‍රකාශ කෙළේය.බදුල්ල, මුතියංගණ රජමහා විහාරාධිකාරි මුරුද්දෙණියේ ධම්මරතන හිමියන් ප්‍රමුඛ ඌව පළාත් තෛ‍්‍රනිකායික මහා සංඝරත්නයත්, ඌව පළාත් ආණ්ඩුකාර සී. නන්දමැතිව්, මහ ඇමැති ශෂීන්ද්‍ර රාජපක්ෂ, ඇමැති නිමල් සිරිපාල ද සිල්වා, නියෝජ්‍ය ඇමැති ජගත් පුෂ්පකුමාර මහත්වරුන් ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009062</link>
    <topic>ජනපති මහින්ද විශ්වාසයි:සංශෝධනයට ආශිර්වාද කරනවා</topic>
    <author>අසේල කුරුළුවංශ</author>
    <content>යෝජිත නව ආණ්ඩුක්‍රම ව්‍යවස්ථා සංශෝධනයට අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහ නා හිමියෝ පූර්ණ ආශිර්වාදය පළ කරති.රටේ අභිවෘද්ධිය උදෙසා අවංකව කැපවී ක්‍රියාකරන ජනතා ආදරයට පාත්‍රවූ නායකයකුට නීතිමය සීමාවලින් තොරව ජනතාව කැමැති තාක් කල් රට පාලනය කිරීමට ඉඩ ප්‍රස්ථාව පැවතිය යුතු බවද උන්වහන්සේ කීය.විදේශ කටයුතු ඇමැති ජී.එල්. පීරිස් මහතා ඊයේ (5) පෙරවරු වේ ශ්‍රී දළදා මාලිගාවේ දී මහනාහිමියන් බැහැදැක ආශිර්වාද ලබාගත් අවස්ථාවේ උන්වහන්සේ මේ බව ප්‍රකාශ කළහ.වත්මන් ජනපති මහින්ද රාජපක්ෂ මහතා රටට අහිතකර කිසිවක් නොකරන බව විශ්වාසයැයිද මහනාහිමියෝ පැවසූහ.මෙහිදී වැඩිදුරටත් අදහස් දැක්වූ මහනාහිමියෝ මෙසේ ද කීහ. රටක් පාලනය කරන්න බලතල සහිත ස්ථාවර පාලකයන් සිටිය යුතුයි.රටට ආදරය කරන ජනතාවට වැඩක් කරන නායකයකුට ඔහුගේ පාලන කාලය සම්බන්ධව සීමා නොපැවතිය යුතුයි. ජනතාව ප්‍රතික්ෂේප නොකර ඔහුගේ නායකත්වය ඉල්ලන්නේ නම් නීතිමය තත්ත්වයන් මඟින් ඔහුගේ පාලනයට සීමා පැනවීම වැරදියි.ජනාධිපතිතුමා රට හොඳීන් මෙහෙයවනවා. මේ ව්‍යවස්ථා සංශෝධනය එතුමා ගෙන එන්න ක්‍රියාකරන්නේ එතුමාගේ ප්‍රයෝජනයට නොවෙයි. රටට ජනතාවට යහපතක් කරන්නැයි. එතුමා බලාපොරොත්තු වන තැනට රට ගෙන ඒමට අනික් කණ්ඩායම්වලත් සහාය ලබාදිය යුතුයි.රටට අයහපත් ජනතාවට අහිතකර දෙයක් ජනපතිතුමා නොකරන බව අපට විශ්වාසයි. මේ ව්‍යවස්ථා සංශෝධනය එතුමා ගෙන එන්නේ ජනතාවට අවංකවයි. යහපතක් සිදුකරන්නයි.ව්‍යවස්ථා සංශෝධනය තුළින් ජනපති පාලන කාලය දීර්ඝ කිරීමක් නොවන නිසා ජනතාවට ඡන්දයෙන් කැමති කෙනෙකු ඒ සඳහා පත්කර ගැනීමට ඉඩකඩ ලැබෙන බැවින් ඊට විරුද්ධ වීම අනුමත කළ නොහැකියි. වෙනත් අයකු ජනපතිධූරයට පත්වුවහොත් ඔහුටද ජනතා ආදරය පවතින තුරු එම ධූරයේ රැඳී සිටිය හැකියි.ජනතාවත් රටත් ඉහළට ගෙන ඒමේ අරමුණින් ගෙන එන මෙම යෝජනාවලියට අපේ අනුමැතිය අප ලබාදිය යුතුයි. විරුද්ධ පක්ෂය හැම දේටම විරුද්ධ වෙලා බැහැ. රටට ජනතාවට යහපතක් උදාකිරීම සඳහා රජය ගන්නා මේ ක්‍රියාමාර්ග සඳහා විපක්ෂය සහාය දිය යුතුයි. වැරදි දේට විරුද්ධ වීම අපිත් අනුමත කරනවා.ඉදිරි වසර පහ තුළ රටේ පැහැදිලි වෙනසක් ඇතිවන ලකුණු පහළවී තිබෙනවා. යෝධ සංවර්ධන ව්‍යාපෘති සෑම ප්‍රදේශයකම ක්‍රියාත්මකයි. මේ වැඩපිළිවෙළ අතරමඟ නතර නොවිය යුතුයි.රජය ගෙන ඒමට යෝජිත ව්‍යවස්ථා සංශෝධනයට අපේ ආශිර්වාදය හිමිවනවා. නරක නම් අපි විරුද්ධ වෙනවා. හොඳ දෙයක් බව පෙනෙද්දී ඒකට විරුද්ධ වෙන්න අපට බැහැ.කවුරු කොහොම කිව්වත් මේ යන වැඩපිළිවෙළ අතර මඟ නැවතුණහොත් රට යළිත් ප්‍රපාතයට ගමන් ගනීවි. කුරිරු ත්‍රස්තවාදයෙන් මුදාගත් රට දැන් ජනාධිපතිතුමා සංවර්ධන මාවතට යොමුකර තිබෙනවා.දේශපාලන එදිරිවාදිකම් අමතක කර අපි හැමෝම එකතුවෙලා රට ආර්ථික අතින් දියුණු කිරීමට වෙහෙසිය යුතුයි. සුද්දන්ගේ ආණ්ඩුවලින් ගෙනාව අණපනත් වලින් අපේ ආර්ථික දියුණුව මැඩපැවැත්වූවා.මේවා වෙනස්කර ගෙන අපි දියුණුව කරා ගමන් ගත යුතුයි. මේ කටයුත්ත කරන්න රජයට පමණක් බැහැ. විපක්ෂ දේශපාලනඥයින්ගේත් ජනතා වගේත් සහාය එහිදී රජයට ලැබිය යුතුයි.විදේශ කටයුතු ඇමැති ජී.එල්.පීරිස් මහතා මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියෝද බැහැ දුටුවේය.රජයේ යෝජිත ආණ්ඩුක්‍රම ව්‍යවස්ථා සංශෝධනයට ඇතුළත් කරණු පිළබඳ සාරංශගත ලියවිල්ලක් එහිදී ඇමැතිවරයා මහනායක ස්වාමීන්ද්‍රයන් වහන්සේ දෙනමට පිළිගැන්වූහ.එහිදී අදහස් දැක්වූ ඇමැති ජී.එල්. පීරිස් මහතා :- රටේ සාමය උදාවීමත් සමඟ අද දේශපාලන ස්ථාවර භාවයකුත් රටේ ඇතිවී තිබෙනවා. ජනතාව සඳහා මෙම අවස්ථාවේ එහි ප්‍රතිලාභ උදාකර දිය යුතුයි.රජය ආණ්ඩුක්‍රම ව්‍යවස්ථාවේ සංශෝධනයට අවශ්‍යය කටයුතු කරන්නේ මේ නිසයි. මෙයට පෙර මෙවැනි ශක්තිමත් ආණ්ඩුවක් බිහිවූයේ නැහැ. මේ ශක්තිය අපි රටේ සංවර්ධනයට යොදාගත යුතුයි.ත්‍රස්තවාදය නිමවීමෙන් පසු රටට ආයෝජන ගලා එනවා. සංචාරක ව්‍යාපාරයේ සුවිශාල දියුණුවක් ඇතිවෙමින් පවතිනවා. රටේ සංවර්ධන වැඩපිළිවෙළ අඛණ්ඩව ඉදිරියට යා යුතුයි. ඒ සඳහා ස්ථාවර නායකත්වයක් රටට අවශ්‍යයි.ජනපති නිල කාලය මෙම ව්‍යවස්ථා සංශෝධනය මගින් දීර්ඝ කෙරෙන්නේ නැහැ. ජනතාව කැමති කෙනෙක් ඔවුන්ට කැමැති වාර ගණනක් පත්කර ගැනීමට අවශ්‍යය පසු බිම මෙමගින් නිර්මාණය කෙරෙනවා.ජනතා කැමැත්ත තිබියදී නීතිමය තත්ත්වයන් මගින් එය යටපත් කිරීම ප්‍රජාතන්ත්‍රවාදයට හානියක්. මෙම නව සංශෝධනය හරහා ජනතාවගේ සර්වජන ඡන්ද බලය තව තවත් පුළුල් වී ප්‍රජාතන්ත්‍රවාදය වඩාත් තහවුරු වෙනවා. රටේ නායකත්වයට සුදුසුද නැද්ද ඔහු ජයග්‍රහණය කරවනවාද පරාජය කරනවාද කියන කාරණය ජනතාව තීරණය කරාවි.විධායක ජනපතිවරයා පාර්ලිමේන්තුවට සම්බන්ධ වීම කාලීන අවශ්‍යතාවකි. අවම වශයෙන් මාස තුනකට වරක්වත් ජනපතිවරයා පාර්ලිමේන්තු රැස්වීම් වලට සහභාගි විය යුතුයි. මෙම සංශෝධනය මගින් විධායක ජනපති හා පාර්ලිමේන්තුව අතර වඩා හොඳ සබඳතාවක් ගොඩ නැගේවි.සේනාධිනායක ලෙස ජනපතිතුමන්ට රටේ ආරක්ෂාව සඳහා යම් යම් තීරණ ගතයුතු වෙනවා. ගුවන් යුද හා නාවික හමුදා සම්බන්ධයෙන් අවශ්‍ය නියෝග පැනවීමේ ඉඩ ප්‍රස්ථාව වත්මන් ආණ්ඩුක්‍රම ව්‍යවස්ථාව යටතේ ජනපතිතුමන්ට පැවතුණත් පොලිසිය සම්බන්ධව ක්‍රියාකිරීමේදී එවැනි තත්ත්වයක් නැහැ.එහි බලය බෙදී ගොස් තිබෙනවා.මෙය වෙනස් විය යුතුයි. ස්වාධීන කොමිෂන් සභා සියල්ල අහෝසි නොකර ව්‍යවස්ථාව සම්මත වූ විගස ක්‍රියාත්මක කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009063</link>
    <topic>ව්‍යවස්ථා සංශෝධනයට හයෙන් පහක බලයක්</topic>
    <author>නිරුෂි විමලවීර</author>
    <content>යෝ ජිත ව්‍යවස්ථා සංශෝධනය තුනෙන් දෙකක නොව හයෙන් පහක බහුතර බලයකින් ජයග්‍රහණය කරන බව සභානායක අමාත්‍ය නිමල් සිරිපාල ද සිල්වා මහතා කියයි.ඊයේ වන විට මෙම වර්ධනය දක්නට ලැබුණ බව ද ඒ මහතා කීය.ආණ්ඩුවේ මන්ත්‍රීවරු 144ක් ඉන්නවා. එක්සත් ජාතික පක්ෂයේ හතරයි – මුස්ලිම් කොංග්‍රසයේ හකීම් විපක්ෂ මන්ත්‍රීවරුන් අට දෙනෙක් ඉන්නවා. මේ අය සංශෝධනයට පක්ෂව ඡන්දය දෙන බව ප්‍රසිද්ධියේ කියා තිබේ යැයි ද ඇමැතිවරයා කීය.එයට අමතර එක්සත් ජාතික පක්ෂයේ තවත් හය දෙනකු හා දෙමළ ජාතික සංවිධානයේ දහඅට දෙනකු සංශෝධනයට පක්ෂවීමට තීරණය කර ඇතැයි ද නිමල් සිරිපාල ද සිල්වා මහතා කීය.සංශෝධනයට විරුද්ධ වන්නේ ප්‍රජාතන්ත්‍රවාදී ජාතික සංධානයේ අතළොස්සක් බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009064</link>
    <topic>ඉදිරි පැය 48 දීපක්ෂ අය 160ක් වේවි</topic>
    <author>සුභාෂිනි සේනානායක</author>
    <content>ලබන 8 වෙනිදා පාර්ලිමේන්තුවට ඉදිරිපත් කරන ව්‍යවස්ථා සංශෝධනයට තුනෙන් දෙකේ බලය ලබා ගැනීමට සියල්ල සූදානම් බව ශ්‍රී ලංකා නිදහස් පක්ෂයේ ප්‍රධාන ලේකම් අමාත්‍ය මෛත්‍රීපාල සිරිසේන මහතා කියයි.එම සංශෝධනයට පක්ෂව ඡන්දය දීමට ඉදිරි පැය 48 ඇතුළත මන්ත්‍රීවරුන් 160 ට වැඩි ප්‍රමාණයක් සූදානමින් සිටින බවද ඒ මහතා අවධාරණය කරයි.සංශෝධනයට පක්ෂව ඡන්දය දීමට එක්සත් ජාතික පක්ෂයේ කණ්ඩායමක් සූදානමින් සිටින්නේ මහින්ද රාජපක්ෂ මහතාගේ ගමන් මඟ ඔවුන් අනුමත කරන නිසා බවද ඒ මහතා සඳහන් කරයි.දිනමිණ කළ විමසුමකට අනුව මෙම කරුණු කියා සිටි මහ ලේකම්වරයා ජනාධිපතිවරයා ධූර කාලය දීර්ඝ කිරීමක් මෙම සංශෝධනයෙන් සිදු නොවන බවද කීය.මෙම සංශෝධනයෙන් සිදු වන්නේ එක් අයෙකුට ජනාධිපති ධූරයට ඉදිරිපත් විය හැකි වාර ගණන වැඩි වීමයි. එම ධූර කාල දෙකේ සීමාව ඉවත් කිරීමයි.තමන් කැමති අයකු තෝරා ගැනීමේ බලය ජනතාවට හිමි වන බව ද මෛත්‍රීපාල සිරිසේන මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009065</link>
    <topic>සංශෝධනයට එරෙහි වීමජනතාවට එරෙහි වීමක්</topic>
    <author/>
    <content>ජනාධිපති ධුර කාලයේ සීමාව ඉවත් කිරීම ජනතා අයිතිවාසිකම් වැඩි කිරීමක් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා ප්‍රකාශ කරයි.ඒ නිසා යෝජිත ව්‍යවස්ථා සංශෝධනයට එරෙහි විරෝධතා පළ කිරීම ජනතාවට එරෙහිවීමක් බව ද ඒ මහතා කියයි. ජේ. ආර්. ජයවර්ධන ගේ ව්‍යවස්ථාවේ 2 වෙනි වගන්තියේ ධූර කාලය දෙවතාවකට සීමා කර තිබේ.හොඳ කෙනෙකු ජනතා කැමැත්තෙන් තුන්වෙනි වතාවටත් පත්කර ගැනීම ජනතා පරමාධිපත්‍යයට ඉඩ දීමක් බව ද නියෝජ්‍ය ඇමතිවරයා කීය.මේ තත්ත්වය යටතේ හොඳ හෝ වේවා නරක හෝ වේවා තුන්වෙනි වතාවට කෙනෙකු පත් වන්නේ ජනතාවගේ ඡන්දයෙන් බව ද අබේවර්ධන මහතා පෙන්වා දුන්නේය.1978 දී ජේ. ආර්. ජයවර්ධන මහතා ව්‍යවස්ථාව වෙනස් කළා. ඒත් ජනතා කැමැත්ත ඉල්ලුවේ නෑ. ඔහු අගමැති පදවියෙන් විධායක ජනාධිපති පදවියට පත් වුණේ ජනතා කැමැත්තෙන් නොවන බව අමතක නොකළ යුතු යයිද ඇමතිවරයා කීය.17 වෙනි ආණ්ඩු ක්‍රම සංශෝධනය දිනෙන් දින අතපසු වුණා. කොමිසමක් පත්කර ගන්න බැරි වුණා.දැන් ඒ සියලු බලතල නව සංශෝධනයෙන් පාර්ලිමේන්තුවට පැවරෙනවා යයි ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009066</link>
    <topic>ජේ.ආර්.ගේ ව්‍යවස්ථාව දැන් එජාපයටමපාරාවළල්ලක් වෙලා</topic>
    <author>අසේල කුරුළුවංශ</author>
    <content>ජේ. ආර්. ජයවර්ධන මහතා ගෙනා ව්‍යවස්ථාවෙන් අද බැටකන්නේ එජාපය බව එජාප පාර්ලිමේන්තු මන්ත්‍රී විජයදාස රාජපක්ෂ මහතා පැවසීය.දීර්ඝ කාලීනව පැවති යුද්ධය නිම කිරීමෙන් පසු ජනතාවට රජය බහුතර බලයක් ලබාදී තිබෙන බවද ඒ මහතා කීය.එජාප නියෝජ්‍ය නායක කරු ජයසූරිය මහතා ඇතුළු කණ්ඩායමක් රජයේ යෝජිත ව්‍යවස්ථා සංශෝධනයට එජාපය විරුද්ධ වීමට ගෙන ඇති තීරණය සම්බන්ධව මහානායක ස්වාමීන්ද්‍රයන් වහන්සේ දෙනම දැනුම්වත් කිරීම සඳහා ඊයේ (05) මල්වතු අස්ගිරි මහ විහාරවලට පැමිණි අවස්ථාවේ මන්ත්‍රීවරයා මෙම අදහස් පළකළේය.විධායක බලතල ඉදිරියේදී කා අතට පත්වේද යන්න පිළිබඳව කාටවත් සහතික ලබාදිය නොහැකි බවත් එය වෙනත් පක්ෂයක් වෙත ලැබුණහොත් මුලින්ම විනාශ වෙන්නේ ශ්‍රීලනිපය බවත් කී විජයදාස රාජපක්ෂ මහතා දැනට නෂ්ටාවශේෂ ලෙස පවතින වාමාංශික පක්ෂ කිහිපයද දියවී යන බවද අවධාරණය කළේය.පුද්ගලයානු හෝ පාක්ෂානුබද්ධව ව්‍යවස්ථා සංශෝධන ගෙන ඒම යහපත් නොවන බවත් ඇමරිකාවේ පවා ජනාධිපති ධූරයේ වාර දෙකකට වඩා ක්‍රියාකළ නොහැකි බවත් හෙතෙම කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009067</link>
    <topic>‘අපි වෙනුවෙන් අපි’ අරමුදලෙන් ඉදි වූ</topic>
    <author>ජයසිරි මුණසිංහ කුරුණෑගල සිට...</author>
    <content>මාතෘ භූමියේ ඒකීය භාවය හා භෞමික අඛණ්ඩතාව සුරැකීම වෙනුවෙන් තම දිවි කැප කළ වීරෝදාර රණවිරුවන් උදෙසා ‘’අපි වෙනුවෙන් අපි’’ අරමුදල මඟින් ඉදිකරන ලද නව නිවාස ඒකක 28ක් ජනාධිපති මහින්ද රාජපක්ෂ මහතා අතින් කුරුණෑගල තෝරයායේ දී ඊයේ (5) රණවිරුවන් වෙත බෙදා දෙන ලදී.කුරුණෑගල දිස්ත්‍රික්කයේ ඉදිකෙරෙන රණවිරු නිවාස ඒකක ගණන 700ක් වන අතර ඒ යටතේ දැනටමත් වැඩ නිමවා ඇති නිවාස ඒකක 28 මෙහි දී රණවිරුවන් වෙත ප්‍රදානය කෙරිණි. මෙම එක් නිවෙසක වටිනාකම රුපියල් ලක්ෂ 25කි.නව නිවාස රණවිරුවන්ට ප්‍රදානය කිරීමේ මෙම චාම් එහෙත් අභිමානවත් අවස්ථාවට පැමිණි ජනාධිපතිවරයා පිළිගනු ලැබුවේ ආරක්ෂක ලේකම් ගෝඨාභය රාජපක්ෂ හා ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්ම මහත්මීන් ප්‍රධාන ආරක්ෂකඅංශ ප්‍රධානීන් විසිනි. නාවික හමුදාවේ සුළු නිලධාරියකු ලෙස සේවය කොට ඈත මුහුදේදී රට වෙනුවෙන් දිවිපිදු ටී. එම්. ආර්. කේ. තෙන්නකෝන් රණවිරුවාට ප්‍රදානය කළ නිවස චිරාගත පොල්තෙල් පහන් දල්වා පීත්ත පටිය කපා සුබ මොහොතින් විවෘත කළ ජනාධිපතිතුමා, එහි දී කැවුම් - කිරිබත් රස බැලුවේ ය.තෙන්නකෝන් විරුවාගේ බිරිය ජේ. ඩී. අයි. ඩී. ජයසූරිය මහත්මිය ප්‍රධාන පවුලේ ඥාතීහු ඉමහත් සතුටට පත් ව ජනාධිපතිතුමාගේ දෙපා නැමැද ආචාර කළහ.අනතුරුව උත්සව සභාවේ වැඩ කටයුතු ඇරැඹියේ, රට දැය සමය වෙනුවෙන් දිවිපිදු රණවිරුවන්ගේ ගුණ සිහිකර විනාඩි දෙකක නිශ්ශබ්දතාවයක් පැවැත්වීමෙනි. රණවිරුවන්ට නිවාසවල යතුරු පිරිනැමීමට අමතරව තෑගි බෝග ප්‍රදානය කිරීම ද ජනාධිපතිතුමාගේ ප්‍රධානත්වයෙන් සිදු කැරිණි.එහි දී රණවිරු පවුල්වල දූ දරුවෝ ජනාධිපතිතුමාගේ දෙපා නැමැද ආචාර කළහ. උත්සව සභාවේ කටයුතු නිම වීමෙන් පසුව රණවිරු පවුල්වල ඥාතීන්ගේ ජක් සැප සොයා බැලීමට ඔවුන් වෙත ගිය ජනාධිපතිතුªමා ඔවුනට ඇති ගැටලු විමසා කඩිනමින් ඒවා විසඳන ලෙසට බලධාරීන්ට උපදෙස් ලබා දුන්නේ ය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009068</link>
    <topic>නෝර්වේහි ශ්‍රී ලංකා තානාපති කාර්යාලයට එදා පහර දීම කෙළේ සිංහල කොටියෙක්</topic>
    <author>විජයානි එදිරිසිංහ</author>
    <content>ත්‍රස්තවාදය සමූල ඝාතනය කර ඉකුත් වසරේ රජය සුවිශේෂී ජයග්‍රහණයක් ලබාගත් දිනවල නෝර්වේහි ශ්‍රී ලංකා තානාපති කාර්යාලයට එල්ල වූ ප්‍රහාරය එරට සිටින සිංහල කොටියකුගේ නායකත්වයෙන් සිදු කර ඇති බව හෙළිදරව් වී තිබේ.මෙරටට එරෙහිව කුමන්ත්‍රණ සිදු කරන කොටි හිතවාදී සිංහලයකුගේසහායෙන් මෙම පහරදීම සිදු කර ඇත. කොටි ජාලයේ ප්‍රධානියකු ලෙස කටයුතු කරන මොහු ධනේෂ්වර පෙරේරා ලෙස හඳුනාගෙන ඇත. මොහු 2008 වසරේ මෝර්වේ ශ්‍රී ලංකා තානාපති කාර්යාලයේ සේවයට ගොස් තිබේ. ප්‍රබල දේශපාලන සම්බන්ධතාවයක් මත එය සිදුවී ඇත.මොහුට පැවරී තිබූ රාජකාරියක් වී ඇත්තේ සාම ගිවිසුමට එළැඹි අවදියේ ශ්‍රී ලංකාවෙන් නෝර්වේ වලට යවන කොටි සාමාජිකයන්ට රාජ්‍ය තාන්ත්‍රික මට්ටමෙන් උදව් උපකාර කිරීමයි.ස්වීඩනයේ සිට මෙරටට එරෙහිව විවිධ කුමන්ත්‍රණ වල යෙදෙන හිටපු නාවික හමුදා නිලධාරියකු වූ අනුෂ සේනානායකගේ ඥාති සොහොයුරු ලෙස ධනේෂ්වර පෙරේරා හඳුනාගෙන තිබේ. නෝර්වේ සිට ශ්‍රී ලංකාවට එරෙහිව කුමන්ත්‍රණ මෙහෙයවන මොහු අනුෂගේ සිංහල කොටි ජාලයේ නියෝජිතයා ලෙස කටයුතු කරයි.මොහු නෝර්වේ තානාපති කාර්යාලයේ සේවය කළ නිසා එම තානාපති කාර්යාලයට ප්‍රහාර එල්ල කිරීම සාර්ථකව මෙහෙයවා තිබේ.එම තානාපති කාර්යාලයේ අභ්‍යන්තර කටයුතු පිළිබඳ සියලු තොරතුරු කොටි ත්‍රස්තවාදීන්ට ලබාදී තිබෙන්නේ මොහු විසිනි. නෝර්වේ කොටි සංවිධානයට අයත් යැයි කියන දුරකතන සමාගමක ඉහළ තනතුරක් දරන එකම සිංහල ජාතිකයාද මේ ධනේෂ්වර පෙරේරා බවට හඳුනාගෙන ඇත.එරට කොටි සංවිධානයේ කටයුතු මෙහෙයවන කොටි නායක වඩිවේල් සිවනායගම් සමග එක්ව මෙරටට එරෙහි කුමන්ත්‍රණ මෙහෙයවීමේ දැවැන්ත කාර්යභාරයක් ධනේෂ්වර පෙරේරාට පැවරී ඇති බව කියති.පසුගිය කාලයේදී කොටින්ට උදව් උපකාර කරමින් සිට මෙරටින් නෝර්වේ වලට පලා ගිය ඇතැම් සිංහලයන්ට එරට ජීවත්වීමට අවශ්‍ය පහසුකම් ලබාදීමද ධනේෂ්වර පෙරේරා විසින් සිදු කරනු ලබයි.මොවුන් පසුගිය දිනවලද මෙරටට එරෙහිව කුමන්ත්‍රණ කරමින් උද්ඝෝෂණ ගණනාවක්ද පවත්වා තිබේ. කොටින්ගේ මුදල්වලට කෑදරකමින් මෙරටට එරෙහිව මොවුන් කරගෙන යන දේශද්‍රෝහී වැඩ පිළිවෙළ එරට සිටින සිංහල සංවිධාන දැඩි ලෙස හෙළා දැක තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n1009069</link>
    <topic>‘ජරා’ රූප රාමු සහිත සීඩී2000ක් ගෙන යද්දී මාට්ටු</topic>
    <author>බණ්ඩාරගම සමූහ</author>
    <content>ත්‍රිරෝද රථයක අසභ්‍ය සී ඩී තැටි දෙදහසක් (2000) ප්‍රවාහනය කරමින් සිටි පුද්ගලයකු ඊයේ (05) අත්අඩංගුවට ගත් බව නුගේගොඩ කොට්ඨාස බුද්ධි අංශය කියයි.කොට්ඨාස බුද්ධි අංශයේ ස්ථානාධිපති උප පොලිස් පරීක්‍ෂක ප්‍රසාද් රත්නායක මහතා ලද තොරතුරකට අනුව සැකකටයුතු ලෙස පැමිණි ත්‍රිරෝද රථය නවතා පරීක්‍ෂා කිරීමේදී පිටුපස අසුනට යාබද කොටසක සාමාන්‍ය සී ඩී තැටි උඩට පෙනෙන සේ තබාගෙන මෙම තැටි ප්‍රවාහනය කර ඇතැයි පොලිසිය කියයි.මිනුවන්ගොඩ ප්‍රදේශයේ සිට කඩුවෙල, හෝමාගම, මහරගම, නුගේගොඩ හා වැල්ලම්පිටිය ප්‍රදේශවලට කාලයක සිට මෙසේ අසභ්‍ය සී ඩී බෙදාහැරීම සිදු කර ඇතැයි පොලිසිය කියයි.භාෂා තුනෙන්ම හඬ කවන ලද මෙම සී ඩී තැටිවල මෑතකදී ටෙලි නාට්‍යවල මෙන්ම චිත්‍රපටිවල රඟපෑම සඳහා පැමිණි නවක නළු නිළියන් ගේ විවිධ දර්ශන ඇතුළත් බව පොලිසිය කියයි.ත්අඩංගුවට ගත් සැකකරු මිනුවන්ගොඩ ප්‍රදේශයේ පදිංචි වයස අවුරුදු 22 ක තරුණයකු බව කියති. සැකකරුත් ත්‍රිරෝද රථය හා සීඩී තැටි තොගයත් අද (06) අධිකරණය වෙත ඉදිරිපත් කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090610</link>
    <topic>අවිවාහක අක්ක නගෝබඩල්කුඹුරේ හොර ගබ්සා හලක</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>බඩල්කුඹුර බෝගහපැළැස්ස වරලේගම ගම්මානයේදී නීති විරෝධී ගබ්සාවක් සිදු කරමින් සිටි බව කියන ව්‍යාජ වෛද්‍යවරයෙකු ඔහුගේ සහායකයා සහ ගබ්සාව සඳහා උපයෝගී කර ගත් උපකරණත් අවිවාහක ගැබිනි තරුණියන් දෙදෙනකුත් ඉකුත් සිකුරාදා අත්අඩංගුවට ගෙන ඇත.පොලිසිය ලද තොරතුරක් මත බඩල්කුඹුර පොලිස් ස්ථානාධිපති තිලක් රත්නායක, බඩල්කුඹුර සෞඛ්‍ය වෛද්‍ය නිලධාරී චන්දික රණගල මහත්වරුන් ඇතුළු නිලධාරී කණ්ඩායමක් සැකකරුවන් අත්අඩංගුව ගෙන තිබේ.ගබ්සා සිදු කර ගැනීමට පැමිණ සිටි තරුණියන් දෙදෙනා එකම පවුලේ සහෝදරියන් බව පැවසේ. ඔවුහු විසිඑක්වන වියෙහි හා දහඅටවන වියෙහි පසු වෙති. සැකකරුවන් දෙදෙනා මොනරාගල වැඩබලන මහේස්ත්‍රාත් ඩී. ජී. කරුණාසේන මහතා හමුවට ඉදිරිපත් කරන ලදුව සැප්තැම්බර් 17 වැනි දින දක්වා රක්ෂිත බන්ධනාගාරගත කැරිණි.තරුණියන් දෙදෙනා මොනරාගල දිස්ත්‍රික් මහ රෝහලට ඇතුළත් කර තිබේ. වෛද්‍යවරයෙකු ලෙස පෙනී සිටිමින් ගබ්සා කිරීම කාලයක් තිස්සේ සිදු කර ඇති පළමුවන සැකකරුවන් එක් ගබ්සාවක් සඳහා රුපියල් 25000 ක් ලබා ගන්නා බැව් පරීක්ෂණවලදී අනාවරණය වී ඇත.මොනරාගල පොලිස් අධිකාරී විජිත ඩී කොමසාරු මහතාගේ මෙහෙයවීම යටතේ බඩල්කුඹුර පොලිස් ස්ථානාධිපති තිලක් රත්නායක, පොලිස් සැරයන්වරුන් වන 1933 එදිරිසිංහ, 21261 චන්ද්‍රසිරි, පොලිස් කොස්තාපල්වරුන් වන 3026 මානවසිංහ 39111 සුනිල් 42763 මුණසිංහ, කාන්තා පොලිස් කොස්තාපල් 8521 තරංගනී වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090611</link>
    <topic>අර්තාපල් ආනයන බද්ද දිගටම</topic>
    <author/>
    <content>ආනයනික අර්තාපල් කිලෙ‍්‍රීග්‍රෑම් එකක් වෙනුවෙන් දැනට අයකරනු ලබන රුපියල් 30 ක ආනයන බද්ද මේ දිනවල සිදුකරනු ලබන දේශීය අර්තාපල් අස්වනු නෙළීම අවසන් වනතුරු අඛණ්ඩව ක්‍රියාත්මක කිරීමට රජය තීරණය කර ඇත.උතුරු ප්‍රදේශය ඇතුළු අර්තාපල් බහුලව වගා කෙරෙන නුවරඑළිය, වැලිමඩ හා හාලිඇළ වැනි ප්‍රදේශවලින් අර්තාපල් අස්වැන්න මේ වනවිට වෙළෙඳපොළට ලැබෙමින් පවතින හෙයින් දේශීය අර්තාපල් ගොවියා ආරක්ෂා කරගැනීමේ පියවරක් ලෙස රජය විසින් මෙම තීරණය ගෙන තිබේ.ඒ අනුව, අර්තාපල් ආනයනයේ දී දැනට බලපැවැත්වෙන කිලෝග්‍රෑම් එකක් සඳහා රුපියල් 30 ක් වන බද්ද නොවෙනස්ව ඉදිරියේ දී ද අඛණ්ඩව ක්‍රියාත්මක වන අතර, මෙම බදු ප්‍රමාණයන් වෙනස් කිරීම පිළිබඳව දේශීය අර්තාපල් අස්වනු වෙළෙඳ පොළට ලැබීම අවසන් වීමෙන් පසුව රජය විසින් සලකා බලනු ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090612</link>
    <topic>ලක්ෂ දහයේ ‘බොරු ආදරේ’ ගැන රංජන් රාමනායකගෙන් කටඋත්තර</topic>
    <author>අසේල කුරුළුවංශ</author>
    <content>විවාහ වන බවට බොරු පොරොන්දු දී පාසල් ගුරුවරියකගෙන් රුපියල් ලක්ෂ දහයක මුදලක් වංචනික ලෙස ලබාගත් බව කියන සිද්ධියට අදාළව එජාප පාර්ලිමේන්තු මන්ත්‍රි රන්ජන් රාමනායක මහතා ඊයේ (05) පස්වරුවේ කටුගස්තොට පොලිසියට පැමිණ ප්‍රකාශයක් ලබාදී ඇත.කටුගස්තොට පොලිසියේ සුළු පැමිණිලි අංශයේ ස්ථානාධිපති ප්‍රධාන පොලිස් පරීක්ෂක ජයන්ත සමරකෝන් මහතා පැයක පමණ කාලයක් රන්ජන් රාමනායකගේ ප්‍රකාශය සටහන් කැරගෙන තිබේ.මුදල් වංචා කළ බව කියන සිද්ධියට අදාළව මහනුවර විශේෂ අපරාධ විමර්ශන ඒකකය මගින් මහනුවර මහේස්ත්‍රාත් අධිකරණය වෙත කරුණු වාර්තා කැර තිබේ.අදාළ පාසල් ගුරුවරිය විසින් ගෙවන ලද බව කියන රන්ජන් රාමනායක මහතාගේ ජංගම හා ස්ථාවර දුරකතන බිල්පත්, රාජ්‍ය උකස් හා ආයෝජන බැංකුවේ නිවාස ණය වාරික රිසිට්පතක්, වාහන අලුත්වැඩියා කිරීමේ බිල්පතක් පොලිසිය අධිකරණයට ඉදිරිපත් කැර ඇත.පැමිණිල්ල වසර 2011 පෙබරවාරි මස 02 දින කැඳවීමට නියමිතව ඇති අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති පුජිත් ජයසුන්දර යන මහත්වරුන්ගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090613</link>
    <topic>නැන්දම්මාට දස වධ දුන් ලේලියපොලිසියේ දී දෙපා වැඳ සමාව ගනී</topic>
    <author>සිරි වාව්වගේ මාතර සංචාරක</author>
    <content>නැන්දම්මාට නිරන්තරයෙන්ම දස වධදුන් තරුණ ලේලියක් පොලිසියේ දී සමාදාන වී මුළු ජීවිත කාලය පුරා නැන්දම්මා දයාවෙන් ආදරයෙන් සෙනෙහසින් රැක බලා ගැනීමට ගිවිස ගෙන ඇයගේ දෙපා වැද නැන්දම්මා ද සමගින් සිනාමුසු මුහුණින් පිටව යාමේ සිදුවීමකත් මාතර පොලිසියෙ සුළු පැමිණිලි අංශයේ දී දැක ගන්නට ලැබිණි.මාතර පොල්හේනේ ප්‍රදේශයේ මාතාවක් මාතර පොලිසියේ සුළු පැමිණිලි අංශයට (2දා) කවදා හෝ සිය ලේලිය අතින් තමන්ගේ මරණය සිදුවන තරමට නරක නපුරුකම් සිදුවන බවට පැමිණිල්ලක් කළා ය.ඇය මීට කලින් ද වසර කීපයකට උඩ දී ද එවැනි පැමිණිල්ලක් කර එය විභාගයට ගෙන ලේලියට අවවාද කර තිබුණ ද ඉන් පළක් නොවූ බවද කීවා ය. සිය එකම පුතුª විවාහකරගත් මේ ලේලිය නැන්දම්මාට කරන ඒ නපුරුකම් හමුවේ නිහඬව සිටීමේ ප්‍රතිපත්තියක් පුතා විසින් අනුගමනය කර තිබේ.මේ මාතාවගේ පැමිණිල්ල, අනුව පුතාත් ලේලියත් පොලිසියට කැඳ වූ සුළු පැමිණිලි අංශයේ ස්ථානාධිපති පොලිස් පරීක්ෂක ඩී. ඒ. චන්ද්‍රසිරි මහතා තුන්දෙනාගෙන්ම කරුණු විමසීය.පැමිණිලිකාර මාතාව තම එකම පුතුට තමා සන්තක සියලුම දේපලවල අයිතිය ද හිමිවන බව කීවා ය.ඒ සියලු දේපලවල හිමිකම ලබා ගැනීමට නම් පුතා සිය මවටත් ඔහුගේ බිරිය සිය නැන්දම්මාටත් දේවතාවියකට මෙන් සැළකුම් කළ යුතු බව ස්ථානාධිපති වටහා දුන්නේ ය.අවසානයේ මේ තරුණ ලේලිය නැන්දම්මාට වැඳ සියලු තරහමරහ ඉවත දමා ඇය තම මව මෙන් සලකා ඉදිරියට කටයුතු කරන බවට පොරොන්දු වී සතුටින් පොලිසියෙන් නික්ම ගියා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090614</link>
    <topic>ගැබ්බර මී ගවයන් දෙදෙනෙක්එළ ගවයෝ හතරක් මරන්න සූදානම් කර සිටියදී අසුවෙති</topic>
    <author>මාතර දිසා විශේෂ – ජස්ටින් කොඩිකාර</author>
    <content>අකුරැස්ස පොලිස් වසමේ හොරගොඩ ප්‍රදේශයේ ගව ඝාතකාගාරයක අනවසරයෙන් ඝාතනයට සූදානම් කර සිටි ගැබ්බර මී ගවයින් දෙදෙනකු හා එල ගවයින් සිවුදෙනෙකු ඊයේ (05) අලුයම මාතර පොලිසියේ දූෂන මර්දන අංශය විසින් අත්අඩංගුවට ගෙන ඇත.මාතර පොලිස් විශේෂ කාර්යාංශය මගින් ජ්‍යෙෂ්ඨ පොලිස් අධිකාරි රංජිත් පද්මසිරි මහතාට ලබාදුන් බුද්ධි තොරතුරක් අනුව මාතර පොලිසියේ දූෂණ මර්දන අංශයේ පරිසර ඒකකයේ ස්ථානාධිපති ඩබ්ලිව්. සී. එස්. කේ. අබේරත්න මහතා ප්‍රමුඛ උ.පො.ප. චානක ලසන්ත, පො.සැ. (42025) නිලන්ත, පො.කො. (55992) හේමන්ත (52590) සමන්ත (72852) සමීර (70541 මධුසංඛ යන නිලධාරින් මෙම වැටලීම සිදුකර ගවයින් හා සැකකරුවන් දෙදෙනකු අත්අඩංගුවට ගෙන ඇති අතර පලාගිය සැකකරුවන් දෙදෙනෙකු අත්අඩංගුවට ගැනීමට වැඩිදුර පරීක්ෂණ කටයුතු සිදුකරගෙන යයි.කලක සිට අනවසරයෙන් ගව ඝාතනය සිදුකර ඇති මෙම ස්ථානයේ අසල මඩ වගුරක මරා දැමූ ගවයින්ගේ හිස්කබල් හැත්තෑ පහකට අධික ප්‍රමාණයක් දක්නට ලැබුණ අතර අඩි හතරක පමණ උස පදම්කල හම් ගොඩවල් කිහිපයක්ද හමුවූ බව පොලිසිය වැඩිදුරටත් ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=n10090615</link>
    <topic>‘ජන සභා’ පිහිටුවා පවතින ගැටලු විසඳාගම සංවර්ධනය කිරීම රජයේ අරමුණයි</topic>
    <author>මල්වාන සමූහ මහානාම විතානගේ</author>
    <content>ගමට බලපාන ප්‍රශ්න හා ගැටලු ගම තුළදීම විසඳා ගම්වාසීන්ගේ අදහස් හා යෝජනා ලබා ගනිමින් ගම සංවර්ධනය කිරීමට රජය පියවර ගෙන ඇතැයිද ඒ අනුව ගම් මට්ටමින් ජන සභා පිහිටුවා රජයේ සියලු ආයතනවල නිලධාරීන්, ගමේ සිටින මහජන නියෝජිතයන් හා ගම්වාසීන් සම්බන්ධ කර ගෙන මේ නව වැඩපිළිවෙළ ක්‍රියාත්මක කරන බවද ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඇමතිවරයා එසේ පැවසුවේ පසුගියදා (01 වැනිදා) පෙරවරුවේ දොම්පේ ප්‍රාදේශීය ලේකම් කාර්යාලයීය ශ්‍රවණාගාරයේ පැවැති දොම්පේ ප්‍රාදේශීය සම්බන්ධීකරණ කමිටු රැස්වීමේදීය.මෙහි මුලසුන හෙබවූ ඇමැතිවරයා ගම්පහ දිස්ත්‍රික් සම්බන්ධීකරණ කමිටුවේ ද සභාපතිවරයාය.මෙහිදී තවදුරටත් කතා කළ ඇමැතිවරයා මෙසේ ද කීය.අපි ජනපතිවරයාගේ උපදෙස් පරිදි දිස්ත්‍රික් සම්බන්ධීකරණ කමිටු ශක්තිමත් කිරීම වගේම ප්‍රාදේශීය සම්බන්ධීකරණ කමිටු ශක්තිමත් කිරීම සිදු කර ගෙන යනවා.ඒ අනුව මේ ප්‍රාදේශීය සම්බන්ධීකරණ කමිටුව තුළින් අදහස් කරන්නේ ජනතාවට සේවය කිරීමට අවශ්‍ය පරිසරය සකස් කිරීමට මහජන නියෝජිතයන් හැටියට සිටින ප්‍රාදේශීය සභා, පළාත් සභා හා පාර්ලිමේන්තු මන්ත්‍රීවරුන් වගේම ඒ සඳහා ක්‍රියාකාරී වන සියලුම රජයේ නිලධාරීන් හමු වී විවිධ දෙපාර්තමේන්තු අතර අන්තර් සම්බන්ධීකරණයක් ඇති කිරීමයි.මේ අනුව අපි පසුගිය දිස්ත්‍රික් සම්බන්ධීකරණ කමිටුවේදී තීන්දු කළා දිස්ත්‍රික් මට්ටම ඒමට පෙර ප්‍රාදේශීය සම්බන්ධීකරණ කමිටුවේදී මේ ගම් මට්ටමේ ප්‍රශ්න ප්‍රාදේශීය මට්ටමේ ප්‍රශ්න සාකච්ඡා කරන්නට ඕනෑ කියලා.ඒ අනුව තමයි දිස්ත්‍රික් ලේකම්තුමාත්, මාත් මහ ඇමැතිතුමාත් ගම්පහ දිස්ත්‍රික්කයේ තිබෙන ප්‍රාදේශීය සම්බන්ධීකරණ කමිටු 13ටම යන්නට බලාපොරොත්තු වුණේ. මේ වන විට එම ප්‍රාදේශීය සම්බන්ධීකරණ කමිටු බොහොමයකටම ගිහින් අවසන් කර තිබෙනවා. ඉතින් මේවා මෙතැනින් නවත්වන්ට නෙමෙයි ජනපතිතුමාගේ අදහස.ගම් මට්ටමේ ජන සභා පිහිටුවලා ගමේදී සියලු නිලධාරීන් එකතු කිරීමේ වැඩපිළිවෙළක් ක්‍රියාත්මක කරන්නටයි ජනපතිවරයාට අවශ්‍ය වී තිබෙන්නේ.එයට මහජන නියෝජිතයන් සහ ගම්වාසීන්ද සම්බන්ධ කර ගෙන එකට සාකච්ඡා කරලා ගමේ ප්‍රමුඛතාව තීරණය කොට එම වැඩ ජනතාවට වඩාත්ම හිතකර විදියට කරන්නටයි අපගේ බලාපොරොත්තුව.ඒ නිසා මේ ප්‍රාදේශීය සම්බන්ධීකරණ කමිටු රැස්වීම්වලදී විශේෂයෙන්ම ඉදිරිපත් වන ප්‍රශ්න හා ගැටලුවලට විසඳුම් ලබාදීමට අපට ගත හැකි සෑම පියවරක්ම ගැනීමට අප පසුබට වන්නේ නැහැ.අද දින මේ රැස්වීමේදී ඉදිරිපත් වූ ඉල්ලීම් හා යෝජනා අනුව ගම නැඟුම වැඩපිළිවෙළ යටතේ මෙතෙක් ලබා නොදීපු රුපියල් මිලියන 73.14 වෙන්කර දෙනවා. එසේම හදිසි අඩුපාඩු කිරීමේ ඒවා සම්පූර්ණ කර ගැනීමට රුපියල් මිලියනයක් ලබාදීමටත් අපි කටයුතු යොදා තිබෙනවා.රදාවාන ජිනරතන කනිටු විදුහල, පල්ලේගම ආනන්ද ප්‍රාථමික විදුහල හා දොම්පේ ප්‍රාථමික විද්‍යාලවල ගොඩනැගිලි දෙක ඉදිකර ගැනීමට රුපියල් මිලියන හතරක්. වගේම අඩක් නිමකර තිබෙන ගොඩනැගිලි තුන ඉදිකර ගැනීමට රුපියල් මිලයන 15 ක් වෙන්කර තිබෙනවා.මීට අමතරව දැනටමත් මාර්ග සංවර්ධනය, වාරිමාර්ග, සෞඛ්‍ය හා කෘෂිකර්මය වැනි අංශවලටද මුදල් වෙන්කර දී තිබෙනවා.එම සියල්ලම කිරීම තුළ ජනපතිවරයා බලාපොරොත්තුª වන රටේ සමෘද්ධිය වගේම සියලු ජනතාවගේ සමෘද්ධිය තුළින් රටේ සංවර්ධනයක් ඇති කොට මේ රට ආසියාවේ ආශ්චර්යවත් රටක් බවට පත් කරන්නට අපගේ රජය ඇප කැප වෙනවා.මා මේ රැස්වීමට පැමිණීමට පෙර ප්‍රාදේශීය ලේකම්තුමියගේ ආරාධනයෙන් මා එතුමියගේ කාර්යාලයට ගියා. එතුමිය ඉතාමත්ම විශිෂ්ට අයුරින් එම කාර්යාලය සැලැසුම් කරලා ඉහළ මට්ටමින් රාජකාරී කටයුතු කරගෙන යනවා. එය ගම්පහ දිස්ත්‍රික්කයට පමණක් නෙමෙයි දිවයිනේ සෙසු දිස්ත්‍රික්කවලටත් ආදර්ශයක් වන බවද ඇමැතිවරයා කීවේය.දොම්පේ ශ්‍රීලනිප ප්‍රධාන සංවිධායක හා බස්නාහිර පළාත් සභා මන්ත්‍රී උපාලි ගුණරත්න, දොම්පේ ප්‍රාදේශීය ලේකම් චාන්දනී ගුණතිලක, දොම්පේ ප්‍රාදේශීය සභාවේ සභාපති ජේ. ඒ. සනී ජයවර්ධන (එජනිස) හා විපක්ෂ නායක උභයකුමාර ජයවර්ධන (එජාප) මහත්වරු ඇතුළු ප්‍රාදේශීය සභා මන්ත්‍රීවරුද, දෙපාර්තමේන්තු හා මාණ්ඩලික ප්‍රධානීන් ද මෙහිදී කතා කළහ.මේ අවස්ථාවට ගම්පහ දිස්ත්‍රික් පාර්ලිමේන්තු මන්ත්‍රී ඩුලිප් විජේසේකර (එජනිස), බස්නාහිර පළාත් සභාවේ මාර්ග හා ධීවර ඇමැති නිමල් ලන්සා, පළාත් සභා මන්ත්‍රීවරුන් වන රවී විජේසේකර (එජනිස), හර්ෂන රාජකරුණා (එජාප) හා ගම්පහ දිස්ත්‍රික් ලේකම් ජේ. ජේ. රත්නසිරි මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009061</link>
    <topic>ජාවාරම්කරුවන්ට ගොදුරු වූවවුනියාවේ ‘ශේෂ කඳු’</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ත්‍රස්තවාදී ග්‍රහණය පැවැති සමයේද විනාශ නොවී පැවැති වවුනියාවේ හුදෙකලා කඳු හෙවත් ශේෂ කඳු කිහිපයක්ම මේවන විට ගල්මෝල්කරුවන්ගේ හා ව්‍යාපාරිකයන්ගේ ග්‍රහණයට හසුවීම නිසා විනාශ වෙමින් පවතින බව ප්‍රදේශවාසීහු පවසති.නාවක්කුලම්කන්ද හා වෛරවශාන්තිකුලම්කන්ද මේ අයුරින් කඩා බිඳ දමා ඇත.තමන්ගේ මුතුත්මිත්තන් ඇදහූ ගරු බුහුමන් දැක්වූ තමන්ගේ ජීවිතවලට සමීප කඳු මෙසේ මුදලාලිලාට විනාශ කර දැමීමට ඉඩ ලබාදිය නොහැකි බවද ඔවුහු පවසති.වන්නියේ කඳු හා ඒ ආශ්‍රිත ප්‍රදේශ නිධන් වස්තු වලින්ද පොහොසත් වන අතර සාමය උදාවීමෙන් පසු නිධන් හොරුන්ද කැලෑවේ පිහිටි එම කඳු හා ආශ්‍රිත ප්‍රදේශවල ක්‍රියාත්මක වෙමින් පවතින බව ද ගම් වැසියෝ කියති.වෛරවශාන්තිකුලම කන්ද කැඩීම පිළිබඳව විරෝධය පළ කරන ඇටඹගස්කඩ ගම්මානයේ පදිංචි පී. බී. චන්ද්‍රපාල මහතා මෙසේ සිය අදහස් පළ කළේය.කොටි කලබල තියෙන කාලෙත් කන්ද පාමුල තියෙන ඉඩමේ දරුවන් 7 දෙනාත් එක්ක ජීවිත අවදානමත් නොතකා හිටියා. මේ කඳු වැටියට අපි ගමේ අය ගරු කරනවා. මේකේ පුරාණ දේවල් තියෙනවා.බෞද්ධ වටිනාකමක් තියෙනවා. ඒ නිසා ගම පාමුල කන්ද විනාශ වෙන්න දෙන්න බෑ. දැන් බැකෝ දාලා කන්ද කපනවා. ඉස්සරහට ගල්වෙඩි දමයි. කන්දේ ඉඳලා ගමට මීටර් 100ක් වත් නෑ. එතකොට අපිට ගමේ ඉන්නත් බැරිවෙයි.කොටි කලබල නිසා ගෙවල් අතහැර ගිය අයත් දැන් නැවත පදිංචියට එන්න බලාගෙන ඉන්නේ. ඉඩම් එළිපෙහෙළි කරනවා.ගල්කන්ද කඩන්න ගත්තොත් ගමට විතරක් නෙවෙයි හැමෝටම ලොකු විනාශයක් වෙන්නේ. අපි මේ ගැන ජනාධිපති තුමාටත් ලිපියකින් දැනුම් දුන්නා. අපි හිතනවා රටට ආදරේ කරන එතුමා සාධාරණය ඉෂ්ඨ කරයි කියලා.ඒ. බී. මැණික්රාල මහතාඅපේ ගම ඇටඹගස්කඩ අපේ ගමේ අලුත් පවුල් පදිංචි කරලා ඉන්නේ. මේ වෛරවශාන්තිකුලම කන්ද පාමුල ඉඩම්වල මේ කන්දට එක් පැත්තකින් මහකච්චකොඩිය ගමත් අනෙක් පැත්තෙන් මඩුකන්ද ගමත් පිහිටලා තියෙනවා.මේ කන්දේ ඉහළ පරණ දාගැබක ලකුණු තියෙනවා. ගල්ගුහා තියෙනවා. අපි කියන්නේ මේ කන්දේ අපේ බෞද්ධ උරුමයන් හැංගිලා තියෙනවා. මේ කන්ද පරිසරය සිසිල් කිරීමටත් හේතුවක් මේක විනාශ කරන්න එපා. අපි බලධාරීන්ට මේ ගැන ලියලා කරුණු ඉදිරිපත් කරලා තියෙනවා.ඒත් තවමත් බැකෝ යන්ත්‍රවලින් ගල් කැඩීම සිදුවෙනවා. මේ විනාශය කොහොම හරි නතර කරලා දෙන්න මේක අපේ උරුමය. අපට තර්ජන එන්න පුළුවන්. අපි අහිංසක මිනිස්සු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009062</link>
    <topic>මඩුල්ලේ බඩඉරිඟුගොවියන්ගේ ගෙයි මුල්ලේ</topic>
    <author>මඩුල්ල සමූහ - චන්දන අත්තනායක</author>
    <content>මොනරාගල මඩුල්ල මාරිඅරාව කලාපයේ රිටිගහවත්ත ප්‍රදේශයේ බඩ ඉරිඟු වගාකරුවන්ගේ තම අස්වැන්න අලවි කර ගැනීමට නොහැකිව දැඩි දුෂ්කරතාවන්ට මුහුණ දී සිටිති.ගොවිතැන්බත් කරගෙන එදා වේල සපයා ගන්නා ජනතාවට තම අස්වැන්න සාධාරණ මිලකට විකුණා ගැනීමට නොහැකිව දුක් වන්නේ නම් ඔවුන් ඊළඟට ගොවිතැනින් සමුගෙන අගනගරයේ කොන්ක්‍රීට් ගොඩනැගිලිවලත්, රට රැකියා වලත් පෝලිම් ගැසීම අරුමයක් නොවේ.මේ තත්ත්වය දිගින් දිගටම පැවැතියහොත් රටේ ඉදිරි සංවර්ධනයට මහත් බාධාවක් විය හැකිය.මහින්ද චින්තනයෙන් කෘෂිකාර්මික ජනතාවට විවිධ සහන ලබා දී ඇතත් පවතින වෙළෙඳපොළ ආර්ථික ක්‍රමය නිසා බඩ ඉරිඟු ගොවියා අතරමැදියන්ගේ අතකොලු බවට පත්වී ඇත.මේ නිසා අතරමැදියෝ පොහොසත් වන අතර බඩඉරිඟු ගොවියෝ හැමදාමත් දුක් විඳිති. මේ පිළිබඳව ඔවුන් මෙසේ අදහස් දක්වති.‘ගැමුණු’ ගොවි සංවිධානයේ ලේකම් මෙන්ම රිටිගහවත්ත සණස සංවර්ධන සමිතියේ කළමනාකරු ඩී. එම්. සිරිවර්ධන මහතා - මේ ප්‍රදේශයේ මේ වන විට ඇට කළ ඉරිඟු ටොන් 30ක් විතර තිබෙනවා.ඇට නොකර අටුවල කරල් පිටින් තිබෙන ඒවා ටොන් 30ක්, 40ක් විතර තිබෙනවා. සමිති සමාගම්වලට, බැංකුවලට ණය වෙලා තමයි අපි මේ වගාව කරන්නේ. ඒ ණය ගෙවන්න ඕනෑ. මීට අමතරව ට්‍රැක්ටර් කුලිය, කම්කරු කුලිය ගෙවන්න තිබෙනවා.බඩ ඉරිඟුවලට ස්ථාවර වෙළෙඳපොළක් නැහැ. වී මිල පහළ ගොස් තිබෙන නිසා ඒකත් බඩ ඉරි¼ගු මිලට බලපානවා.ඊළඟ වගා කන්නය ඇවිත් තිබෙන්නේ. මේ ටික විකුණා ගන්නේ නැතිව වැඩ කර ගන්න විදිහක් නැහැ.පී. එම්. ගුණපාල මහතා - අක්කර 7ක බඩඉරිඟු වගා කළා. රුපියල් ලක්ෂ 2 හමාරක්, 3 ක් විතර වියදම් වුණා. සණස, කෙයාර්, මහජන බැංකුවෙන් ණය අරගෙන තමා වගාව කළේ. ඒවායේ ණය වාරික ;ගවන්න තිබෙනවා.ඊට අමතරව ට්‍රැක්ටර් කුලිය ගෙවන්න තිබෙනවා. බඩඉරිඟු මිල පහළ වැටීම නිසා ණය ටික පියවා ගන්න විදියක් නෑ. මගේ ඇට බෑග් 110 ක් විතර තිබෙනවා. ගැනුම්කරුවෝ එන්නේ නැහැ.සමහර අයගේ ඉරිඟු වලට ගුල්ලෝ විදලා. ඒවාට ගිනි තියලා ඒ ගින්නට පනින්න තමයි වෙන්නේ. ඉගෙන ගන්න ළමයින්ගේ අඩුපාඩුකම් සපුරාලන්න ඕනෑ. එදිනෙදා ගෙදර වියදම් පියවා ගන්න ඕනෑ. ඔක්කොම කරන්න ඕනෑ මේවා විකුණගෙන.බඩ ඉරිඟු වගාකරුවන්ගේ දුක්ගැනවිල්ල ට රජය මැදිහත් වෙනවානම් හොඳයි. ස්ථාවර මිලක් ඇති කර දෙන්නේ නම් ඒකත් ලොකු සහනයක්. එහෙම නැතිනම් පොහොර සහනාධාරයක් හරි දෙනවා නම් ඒකත් ලොකු දෙයක්. මේ නිසා බඩ ඉරිඟු ගොවියාට සහනයක් ලබාදෙන ලෙස වගකිවයුතු අංශවලින් අපි ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009063</link>
    <topic>බලන කොටුවනිදන් හොරු අරක්ගෙන</topic>
    <author>සංජය අසේල මතුරට එල්. එස් එගොඩවිට මධ්‍යම පළාත් සංචාරක</author>
    <content>පෘතුගීසි ලන්දේසි සහ ඉංග්‍රීසි යන බටහිර ආක්‍රමණිකයන්ගෙන් කන්ද උඩරට රාජධානිය ආරක්ෂාකරගත් ප්‍රධාන යුදමය මර්මස්ථානයක් ලෙස සැලැකෙන ඓතිහාසික බලන කොටුව නිදන් හොරුන්ගේ ග්‍රහණයට ලක් වී විනාශයට පත් වෙමින් පවතී.අතීතයේ දී පහතරට ප්‍රදේශවල සිට හත් කෝරළය හරහා මහනුවර රාජධානියට ඇතුළුවීමේ පහසුම මාර්ගය වැටී තිබූ කඩුගන්නාව බලන ප්‍රදේශයේ මේ ශක්තිමත් බලකොටුව ඉදි කරනු ලැබ ඇත්තේ පළමු වන විමලධර්මසූරිය රජු විසිනි.යටි නුවර ප්‍රාදේශීය ලේකම් කොට්ඨාසයේ අමුණුපුර ග්‍රාම නිලධාරි වසමේ මේ ඓතිහාසික සංස්කෘතික උරුමය පිහිටා තිබේ.බලන කොටුවේ බටහිර බෑවුමේ පිහිටි අභ්‍යන්තර බැම්මත් පිට බැම්මත් අතර භූ®මි භාගයේ නිදන් හොරුන් විසින් අඩි 10ක් පමණ ගැඹුරු වළවල් 8ක් හාරා තිබේ.කඩුගන්නාව බලන මාර්ගයේ වෙරළුගොල්ල හන්දියේ සිට තේවත්තක් මැදින් මීටර් 500ක් පමණ ගමන් කොට බළකොටුවට පිවිසිය හැකි අතර එම මාර්ගය මේ වන විට දෙපස තේවතු අයිතිකරුවන් විසින් අල්ලාගැනීම නිසා මාර්ගයක් නොව අඩි 2ක් පමණ කාණුවක් බවට පත් වී ඇත.පුරා විද්‍යා දෙපාර්තමේන්තුව විසින් එම ස්ථානය සිය දෙපාර්තමේන්තුවට අයත් බව දක්වමින් ඉදිකර තිබූ පුවරුවද අතුරුදන්වී තිබේ. බළකොටුව කැලෑවක් බවට පත් වී ඇත.මධ්‍යම පළාත් ආණ්ඩුකාර ටිකරි කොබ්බෑකඩුව මහතා පසුගියදා එම ස්ථානයේ නිරීක්ෂණ චාරිකාවක නිරත වු අවස්ථාවේ නිදන් හොරුන් විසින් සිදු කොට ඇති විනාශය පිළිබඳ පරීක්ෂා කොට අදාළ පුද්ගලයන් අත්අඩංගුවට ගන්නා ලෙස කඩුගන්නාව පොලිසියට උපදෙස් දුන්නේ ය.පුරා විද්‍යා කොමසාරිස් සෙනරත් දිසානායක මහතා සමඟ එක් වී කඩිනමින් බලන කොටුව සංරක්ෂණය කිරීමට පියවර ගන්නා බව ද පැවැසීය.1603 දී කන්ද උඩරට ආක්‍රමණය කිරීමට පැමිණි දොන් ජෙරනිමෝද අසවේදු මෙහෙය වූ දැවැන්ත සටන සිංහල සේනාවෝ බලන කොටුවේ දී පරාජයට පත් කරනු ලැබී ය.ඓතිහාසික රණභූමියක් මෙසේ නිදන් හොරුන් සහ ඉඩම් මංකොල්ල කරුවන් අතින් විනාශයට පත්වීමට ඉඩනොතබන ලෙස වගකිව යුත්තන්ගෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009064</link>
    <topic>සියඹලාණ්ඩුව - හුලංනුගේ ජල ව්‍යාපෘතියටැංකියකට පමණක්සීමාවෙලා</topic>
    <author>සියඹලාණ්ඩුව විශේෂ – ගුණපාල ලියනගේ</author>
    <content>නැඟෙනහිර සීමාවේ පානම් පත්තුවේ ජනතාව අතීතයේ සිටම ජීවත්වුණේ හේන් ගොවිතැන් කිරීමෙනි. ත්‍රස්තවාදය පැවැති සමයේ හේන් අතහැර දමා ආරක්ෂක අංශවල උපදෙස් මත සියඹලාණ්ඩුව - පොතුවිල් ප්‍රධාන මාර්ගය දෙපස පදිංචිව සිටියද හුලංනුගේ පවුල් හත්සියයක ජනතාව එදා මෙන්ම අදත් පානීය ජල ප්‍රශ්නයෙන් පීඩා විඳිති.නළ ළිං අටක් තිබුණද ඒවායේ ජල හිඟය කිවුල් වතුර නිසා සියලු ජල අවශ්‍යතා සඳහා සැතපුම් 4ක් ගෙවා කරදඔයට යා යුතු විය.ත්‍රස්තවාදයෙන් මෙන්ම ජල ප්‍රශ්නයෙන් පීඩා විඳි මේ ජනතාවට පිහිට වීමට පැමිණි ශ්‍රී ලංකා රතු කුරුස සමාජය රුපියල් කෝටි 9ක් වැය කරමින් කරදඔය ජල ළිං ඉදිකර, හුලංනුගේ ගම මැද විශාල ජල ටැංකියක් ඉදිකර ඇති අතර ගම පුරා ජල නළ එලා, සියල්ල අවසන් කර ඇත. එය 2010 මැයි 19 දින ජනතා අයිතියට පැවරූ බව ජල ටැංකිය අසල වූ සමරු ඵලකයේ සඳහන් වේ.එහෙත් මේ ජල ව්‍යාපෘතියෙන් තවමත් හුලංනුගේ නිවාස වෙත ජලය නොලැබෙන බව ප්‍රදේශවාසීහු චෝදනා කරති.හුලංනුගේ පාසල් ශිෂ්‍යයකු වන පියන්ත ජයසුන්දර කීවේ මෙවන් කථාවකි.අපි දන්න කාලේ ඉඳල අපේ ගමට පානීය ජලය නැහැ. හැම දෙයකටම සැතපුම් හතරක් ගෙවා කරදඔයට යන්න ඕන. නළ ළිං තිබුණත් ඒවායේ ජලය නැහැ. තිබෙන ඒවායේ කිවුල් වතුර. උදේ පාසල් යන්න මුහුණ හෝදගන්න වතුර පෙර දින සවස කරදඔයට ගිහින් ගෙනවිත් තබා ගන්නවා.ගමේ කව්රුත් මෙම දුෂ්කරතාවයට මුහුණදෙනවා. රතු කුරුස සමාජය පින්ලන්ත ආධාරයෙන් විශාල ජල ව්‍යාපෘතියක් ආරම්භ කරල ඉදිකිරීම් සියල්ල අවසන් කරල ජනතා අයිතියට පවරලා ඔවුන් යන්න ගියා.තාමත් කිසිම නිවෙසකට ජලය ලැබෙන්නෙ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009065</link>
    <topic>මවත්-දියණියත්එකම දිනයේ සසුන්ගත වෙති</topic>
    <author>වයිමන් හෙට්ටිආරච්චි - කොළොන්නාව සමූහ ඒ. සුමනසේන</author>
    <content>වයස අවුරුදු 100 පිරුණු දා මවත් අවුරුදු 60 පිරුණු දා දුවත් හිස මුඩුකොට කහවත් පොරවා භික්ෂුණී ශාසනයට ඇතුළත් වූහ. අනුරාධපුර මහමෙවුනාවේ දයා භික්ෂුණී ආරාමයේදී එහි දයා ලොකු සිල් මෑණියන්ගේ ආචාර්යත්වයෙන් 2008 ජුනි 23දා පැවිදිබිමට පැමිණි මේ මවගේ වයස දැන් අවුරුදු 102 ද ඉක්මවා ඇත.චතුරාර්ය සත්‍යය අවබෝධ කරගැනීමේ නොතිත් වෑයමක යෙදෙන මේ මාතාව තවමත් මනා සිහියෙන් යුතුව බවුම් දම් කටයුතුවල යෙදෙන්නීය. දියණිය ඇයට ඇපඋපස්ථාන කරමින් දිරිය ලබා දෙන අතර සෙසු පූර්ණ කාලය බණ භාවනා සඳහා යොදවන්නීය.මේ පැවිදි මවත් දියණියත් තම නිවෙසින් වෙන්ව ඉදිවූ සුවිශේෂ කුටියක පසුවෙති. ඒ වැල්ලම්පිටියේ මෙගොඩ කොළොන්නාවේය. මව මෙගොඩ කොළොන්නාවේ සුධර්මා නමිනුත් දුව මෙගොඩ කොළොන්නාවේ සංඝමිත්තා නමිනුත් හැඳින්වේ.සුධර්මා මෑණියන් දරුවන් 16 දෙනෙකුගේ මවකි. ඉන් අටදෙනකු පුතුන්ය. අටදෙනකු දූවරුන්ය. එහෙත් දැනට ජීවතුන් අතර සිටින්නේ හයදෙනෙකු පමණි. මුණුබුරු මිණිබිරියන් නම් සියයකට වැඩිය.ආගමට දහමට එදා සිටම නැඹුරු වූ ඇය දහම් පාසල මගින් ලැබුණු ශික්ෂණය ඔස්සේ දරු දැරියනට එම අධ්‍යාපනය ලබා දීමටද දැක්වූයේ බලවත් උනන්දුවකි.කොළොන්නාවේ සීනීමෝදර ආනන්දාරාමස්ථ දහම් පාසලේ උප ගුරුවරියක ලෙස අවුරුදු 30ක් එකදිගට එම ගෞරවනීය මෙහෙවරෙහි යෙදුණාය.එදා සිටම අවට වෙහෙර විහාරස්ථානවල දියුණුවට අතදිගහැර උදව් උපකාර කළාය. දැනුදු සැමියා වෙනුවෙන් විශ්‍රාම වැටුප් ලැබුණු විගස එම විහාරස්ථානවලට මාසිකව පරිත්‍යාග කරන මුදල වෙන් කිරීම සිරිතය.දියණිය වන සංඝමිත්තා සිල් මාතාව මෙසේ පැවැසුහ. මගේ ගිහි නම රූපලතා පෙරේරා. කොළඹ මහ රෝහලේ උපස්ථායිකා තනතුරකට ඉල්ලුම් කරන ලදුව ඒ සඳහා මාව ද තෝරා ගැනුණා.ගිලනුන්ට උපස්ථාන කිරීම පිළිබඳව මා තුළ මහත් ලැදියාවක් කවදත් තිබුණා. මහ රෝහලේ සිට විවිධ රෝහල්වලට මාරු කරන ලෙඩුන් ගෙනයාමේ රථවාහන සේවයට මාව අනුයුක්ත කළා.පිළිකා වැනි රෝග වැළඳුණු ලෙඩ්ඩුත්, සරම්ප, පැපොල් වැනි බෝවෙන ;ලඩ්ඩුත්, අංගොඩ මුල්ලේරියාව වැනි උමතු රෝහල්වල ලෙඩ්ඩුත් ගෙනගොස් භාරදීමේ කාර්යය මා පිට පැවරුණා. එහිදී විවිධ අභියෝගවලට මුහුණදීමට සිදුවුණා. ඒවාට ධෛර්යයෙන් මුහුණුදුන්නා.මේ කරුණු කාරණාවලින් මා ලැබූ අත්දැකීම් පැවිදි ජීවිතයට ඇතුළුවීමට පෙළඹීමක් ඇති කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009066</link>
    <topic> නිල්වලා පහළ නිම්නයේ මිරිදිය ධීවරයන්ගේ දුක අහන්න කවුරුත් නෑ</topic>
    <author>මාතර සංචාරක - සිරි වාව්වගේ</author>
    <content>මිරිදිය මසුන් ඇල්ලීමේ ධීවර කටයුතු මාතර දිස්ත්‍රික්කයේ නිල්වලා ගඟේ පහළ නිම්නයේ අතු ඇළ හා කළපු කිවුල් ජලාශයන්හි ඉතා සාර්ථකව කරගෙන යනු ලැබේ. ඒ සඳහා නිරතව සිටින ධීවරයන් පිරිස 300 ක් පමණ වෙති. ඒ නිසා ඉල්ලුමට සරිලන සැපයුමක් ඔවුන්ට සිදුකිරීමට නොහැකිව තිබේ.වැඩි වශයෙන් නිල්වලා පහළ නිම්නයේ අතු ගංඟාවල ස්වාභාවිකව වැඩුණු මිරිදිය මසුන් ඇල්ලීමේ නිරතව සිටින ධීවරයන් මුහුණපාන ගැටලුවලට වසර ගණනාවක සිට විසඳුම් නොලැබීම නිසා අස්වනු නෙළීමේ ප්‍රමාණය ඉතාමත් අඩු මට්ටමක පවතී.නායිම්බල, කණුගහකොරටුවේ මිරිදිය ධීවරයකු වූ පී. ජී. ගුණසේන - අපි කාලයක් තිස්සේ නිල්වලා පහළ නිම්නයේ අතු ගංඟාවල හා ඇළ මෙන්ම කිවුල් ජලාශවල ස්වාභාවිකව වැඩුණු මාළු ඇල්ලීම තමයි රැකියාවට කරන්නේ.ඉස්සර දෙතුන් සීයක් දෙනා ඇවිත් මේ රැකියාව කළාට දැන් ස්ථිරවම එන්නේ සීයක් පමණ පිරිසක්.අපට ඔරු තිබුණේ නැහැ. දැල් තිබුණේ නැහැ. අප විසින්ම සාදා ගත් දැව කොට ආධාරක යාත්‍රාවල කිසිම ප්‍රමිතියක් නෑ.ඊට පස්සේ අපට ජලජීවී සංවර්ධන අධිකාරියෙන් ඔරු දුන්නා.දැල් දුන්නා. අපේ රැකියාව කරගෙන යන්න පහසුකම් දුන්නා. ඒත් ඊට පස්සේ අපට වෙනත් කරදර රැසකට මුහුණ දෙන්න සිදුවුණා. ඒ නිසා අපේ මේ මිරිදිය ධීවර කර්මාන්තයේ දියුණුව අඩපණ වුණා.පී. ජී. ජයසිරි - දැන් නිල්වලා අතු ගංඟාවල හා ඇළ මාර්ගවල කිඹුල්ලු වැඩියි. හුඟක් වෙලාවට කිඹුල්ලු අපේ දැල් කඩාගෙන යනවා.දැල්වලට හසුවුණු මිරිදිය මාළුත් ගොදුරු කර ගන්නවා. බොහෝ දුරට මේ කිඹුල්ලු අපේ ඔරුවලටත් ළංවෙලා අපිව බිය වද්දනවා. ඒ නිසා මිනීමරු කිඹුල්ලු එක්ක මේ රැකියාව කිරීම අවදානම්. ඒ එක පැත්තක්.අනිත් පැත්තෙන් බීමත්ව එන සමරු බලහත්කාරයෙන් අපේ මිරිදිය මාළු ටික කොල්ලකනවා. අපට මුදල් දෙන්නේ නැහැ. මේ බලහත්කාරකම් නිසා අපට වන පාඩුව දරාගන්න බැහැ.අපට ඒ කොල්ල කල්ලිය එක්ක හැප්පෙන්නත් බෑ. කිඹුල්ලු කීප වතාවක්ම දැල් කැඩුවා. දැල් කැඩූ දිනවලදී ඒවා යළි වියාගන්නකම් එදාට අපට රැකියාව කරන්න ලැබෙන්නේ නෑ.පී. බී. දයානන්ද - අපි කට්ටිය රෑට කෑම අරගෙන තමයි රැකියාවට බහින්නේ. රෑ නමයට විතර අතු ඇළවලත් කිවුල් ජලාශවලත් ගිහින් දැල් එලනවා.පාන්දර 5.30 ට විතර දැල් අකුලාගෙන දැල්වල ඉන්න මාළු අස්වනු ලබාගන්නවා.උදේ හතට විතර ඒ මිරිදිය අස්වැන්න අලෙවි කරන ස්ථානයට ගිහින් භාර දී හවසට ඒවාට මුදල් ලබාගන්නවා.අපි රෑට මේ රැකියාවට යන්න පිටත් වුණාම, ඇළ දිගේ සමහර විට කෙටි මාර්ග ඔස්සේ අපි ගමන් කරනවා.එවිට සමහරු ගම්වැසියන් අපි දැක සැකයෙන් බලා හොරුන් කියා හිතාගෙන ප්‍රශ්න ඇතිවූ වාර තියෙනවා. ඒවගේ දවස්වලදී අපට අපේ රැකියාව කරගන්න ඉඩකඩ ලැබීම සීමාසහිතයි.ඒ නිසා අපට මිරිදිය ධීවර කාර්මික හැඳුනුම්පත් ඉල්ලා හිටියත් තවම ලැබුණේ නෑ. අපි ඒ සඳහා පින්තූ®ර පවා ජලජීවී සංවර්ධන අධිකාරියට දී තියෙනවා. හැඳුනුම්පතක් ලැබුණොත් රෑට අපි යන විට ඒ ගම්ගොඩවල්වල මිනිසුන් අපි මාළු අල්ලන ධීවරයන් බව සහතික වශයෙන් ම පිළිගැනීම නිසා බාධාවකින් තොරව අපේ රැකියාව කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=r1009067</link>
    <topic>පළාතටම හිරිහැරයක් වූධර්ගා නගරයේ කුණු ගොඩ</topic>
    <author>කළුතර දිස්ත්‍රික් සංචාරක සරත් සිරිවර්ධන</author>
    <content>ධර්ගා නගරයේ, මිහිරිපැන්නේ පවත්වාගෙන යන ගව ඝාතකාගාරය නිසාත් එම ස්ථානයේ කැළි කසළ ගොඩ ගැසීම නිසාත් තම සෞඛ්‍යයට මෙන්ම පරිසරයට ද දැඩි අනතුරුදායක තත්ත්වයක් උදාවී ඇතැයි ප්‍රදේශවාසීහු පෙන්වා දෙති.ගව ඝාතකාගාරයෙන් බැහැර කෙරෙන අපද්‍රව්‍ය හේතුවෙන් දැනට දශක කිහිපයකට පෙර සුන්දර තොටුපළක් වූ මිහිරිපැන්න අද අසුන්දර තැනක් බවට පත්වී තිබේ.ධර්ගා නගරයෙන් දිනපතා බැහැර කෙරෙන කුණු කසළ බේරුවල ප්‍රාදේශීය සභාවෙන් මෙන්ම වෙනත් ආයතන මහින්ද රාත්‍රි කාලයේ වාහනවලින් මේ ස්ථානයට කුණු කසළ ගෙනත් දමනු ලැබේ.තැඹිලි කොම්බ, ටින්, බෝතල්, පොලිතින්, ප්ලාස්ටික් ආදිය මෙන්ම නිවාසවලින් ඉවත දමන කැඩී බිඳී ගිය විදුලි උපකරණ ආදී නොදිරන ද්‍රව්‍ය ඇතුළු කසළ බෙන්තොට ගං ඉවුරේ පිහිටි මේ ස්ථානයේ ගොඩ ගැසීමෙන් අක්කර බාගයක පමණ කසළ ගොඩක් ඇතිවී තිබේ.බේරුවල ප්‍රාදේශීය සභාවේ විපක්‍ෂ නායක ඒ. ආර්. එම්. බදියුදීන් මහතා - ධර්ගානගරය ප්‍රදේශයේ කුණු කන්ද අද ඊයේ ඇතිවූ එකක් නොවේ. සුළු නගර සභා පාලන කාලයේ සිටම ඔය කියන කුණු කන්ද ඉවත් කරන්න බැරිව දුක් විඳිනවා.බේරුවල ප්‍රාදේශීය සභාවේ සභාපති ප්‍රසන්න සංජීව මහතා - වසර 80 කටත් වැඩි කාලයක් තිස්සේ මෙතන කුණු ප්‍රශ්නය තියෙනවා. හිටපු සභාපතිවරු ගණනාවකට මේ ප්‍රශ්නයට මුහුණ දෙන්න සිදු වුණා. වෙනත් ස්ථානයක් නැති නිසයි මෙතනට කුණු දැම්මේ.ප්‍රාදේශීය සභාව මගින් වරින් වර කුණු දමා එම කුණු පස් දමා වසා දමනවා. කුණු ප්‍රශ්නයට ස්ථිර විසඳුමක් ලබා දීමට මාස 6ක් ඇතුළත ක්‍රියා කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009061</link>
    <topic>තවත් පාකිස්තානු ක්‍රීඩකයකුටතරග පාවා දීමේ චෝදනාවක්</topic>
    <author>කාර්ඩිෆ් (ඒ. එෆ්. පී)</author>
    <content>පාකිස්තාන ක්‍රිකට් ක්‍රීඩකයින් තිදෙනකුගේ මුදලට තරග පාවා දීමේ ආන්දෝලනාත්මක සිදුවීම හෙළිදරව් කරමින් ජගත් ක්‍රිකට් පිටිය කැළඹූ බ්‍රිතාන්‍ය පුවත්පත් එම සිද්ධියට සම්බන්ධ යැයි කියන සිව්වැනි පාකිස්තාන ක්‍රීඩකයා පිළිබඳව ද හෙළි දරව් කළ අතර එම ක්‍රීඩකයාගේ නම සඳහන් කිරීම ප්‍රතික්ෂේප කෙළේ ය.ජගත් ක්‍රිකට් කවුන්සිලය දැන් මේ චෝදනාවට සම්බන්ධ සිව්වැනි ක්‍රීඩකයාට අදාළ පරීක්ෂණ කටයුතු ආරම්භ කර තිබෙන බව පවසන එම පුවත්පත නීත්‍යානුකූල හේතුªමත එම ක්‍රීඩකයාගේ නම හෙළි දරව් නොකරන බව ප්‍රකාශ කෙළේ ය. නමුත් ජගත් ක්‍රිකට් කවුන්සිලය එම පුවත තහවුරු කිරීම ප්‍රතික්ෂේප කෙළේ ය.පාකිස්තාන ටෙස්ට් නායක සල්මන් බට්, වේග පන්දු යවන්නන්වන මොහොමඩ් අමීර් සහ මොහොමඩ් අශීෆ් දැනටමත් තරග තහනමකට ලක් වි සිටී.පාකිස්තාන කණ්ඩායමේ ඇතැම් ක්‍රීඩකයින් සෑම තරගයක්ම මුදලට පාවා දීමට කටයුතු කළ බවට පාකිස්තාන පිතිකරු යෂීර් හමීඩ් තම පුවත්පතට ප්‍රකාශ කළ බව ‘ද නිව්ස් ඔෆ් වර්ල්ඩ් ‘ පුවත්පත සඳහන් කෙළේ ය.නමුත් එම ප්‍රවෘත්තිය ප්‍රතික්ෂේප කරන යෂීර් හමීඩ් ඒ. එෆ්. පී පුවත් සේවයට පැවැසුවේ තමා මේ සම්බන්ධයෙන් කිසිදු ප්‍රකාශයක් එම පුවත්පතට නොකළ බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009062</link>
    <topic>අද ඇරැඹෙන ජාතික තැපැල් ක්‍රීඩා උළෙල ලබන වසරේ ජාත්‍යන්තර තරගාවලියක් කරනවා</topic>
    <author>ප්‍රින්ස් ගුණසේකර</author>
    <content>තැපැල් සේවක සේවිකාවන්ගේ ක්‍රීඩා කුසලතා එළිදැක්වීමේ අදහසින් සංවිධානය කළ ජාතික තැපැල් ක්‍රීඩා උළෙල ලබන වසරේ සිට විදෙස් ක්‍රීඩක ක්‍රීඩිකාවන්ද එක්කර ගනිමින් ජාත්‍යන්තර මට්ටමට ගෙන යෑමට කටයුතු යොදන බව තැපැල් හා විදුලි සංදේශ ඇමැති ජීවන් කුමාරතුංග මහතා සඳහන් කෙළේය.තැපැල් ක්‍රීඩා උළෙල අද සිට මේ 9 වැනිදා දක්වා අනුරාධපුර මහජන ක්‍රීඩාංගණයේදී පැවැත්වේ.සන්නිවේදන ක්ෂේත්‍රයේ ප්‍රමුඛතම රාජ්‍ය ආයතනය වන මෙහි සේවක සේවිකාවන් 17000 ක් පමණ සිටින හෙයින් ඔවුන් තෘප්තිමත් පිරිසක් බවට පත්කිරීම මෙහි අරමුණ බව තැපැල් හා විදුලි සංදේශ ඇමැති ජීවන් කුමාරතුංග මහතා පැවැසීය.අද පස්වරු 5.00 ට සමාරම්භක උළෙල පැවැත්වෙන අතර හෙට සිට තරග ඉසව් 56 ක් යටතේ අවසන් මහ තරග පැවැත්වේ. බැඩ්මින්ටන්, කැරම්, චෙස්, පාපන්දු, එල්ලේ, පාපැදි, පිහිනුම් හා නෙට්බෝල් අවසන් තරග අනුරාධපුර ගෘහස්ථ ක්‍රීඩාංගණයේදී පැවැත්වේ. සමාප්ති උළෙල හා ජවන හා පිටිය තරග අනුරාධපුර මහජන ක්‍රීඩාංගණයේදී පැවැත්වේ.මේ අවසන් තරග සඳහා දිස්ත්‍රික්ක මට්ටමෙන් ජය ලබාගත් ක්‍රීඩක ක්‍රීඩිකාවන් 2000ක් පමණ එක්වීමට නියමිතය.ක්‍රීඩා උළෙලේ සමාරම්භක අවස්ථාවට තැපැල් හා විදුලි සංදේශ නියෝජ්‍ය ඇමැති දුමින්ද දිසානායක මහතාද එක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009063</link>
    <topic>ඉන්දු - ලංකා බොක්සිං තරගාවලියේ දක්ෂතම ක්‍රීඩකයා තෙන්නකෝන්</topic>
    <author>ෆවුස් මොහොමඩ්</author>
    <content>ඉන්දු - ලංකා බොක්සිං තරගාවලියේ දක්ෂතම ක්‍රීඩකයා සම්මානය දිනා ගැනීමට ශ්‍රී ලංකාවේ ටී. එම්. සී තෙන්නකෝන් සමත් විය. කිලෝග්‍රෑම් 49 බර පන්තියෙන් තරග වැදුණු තෙන්නකෝන් ඉන්දියාවේ මුරුගන් මහා දේවන් පරාජය කරමින් රන් පදක්කම දිනා ගත්තේ ය.මේ අතර කිලෝ ග්‍රෑම් 56 බර පන්තියෙන් තරග වැදුණු මංජු වන්නිආරච්චි, ඉන්දියාවේ මිෂාල් බන්ජමින් ලක්රා පරදවමින් රන් පදක්කම දිනා ගැනීමට සමත් විය. තරගාවලියේ හොඳම පරාජිත ක්‍රීඩකයා වූයේ ලක්රුය.පිරිමි අංශයෙන් තරග ඉසව් 4ක් සහ කාන්තා අංශයෙන් තරග ඉසව් 3ක් ඇතුළත් වූ මේ තරගාවලිය පසුගියදා සුගතදාස ගෘහස්ත ක්‍රීඩාංගණයේ දී පැවැත්වීය.කිලෝ ග්‍රෑම් 52 තරග ඉසව්වේ රන් පදක්කම ඉන්දියාවේ සන්තෝෂ් හරිපන් දිනා ගැනීමට සමත් විය. එහි රිදී පදක්කම ශ්‍රී ලංකාවේ ඩී. එම්. සමරසේකරට හිමි විය. කිලෝග්‍රෑම් 60 බරට පන්තියෙන් ශ්‍රී ලංකාවේ ඒ. කේ. පී. කමල් සමීර පරදවා රන් පදක්කම දිනා ගනු ලැබුවේ ඉන්දියාවේ විකාශ් මලික් විසිනි.මේ අතර කාන්තා තරග ඉසව්වේ හොඳම ක්‍රීඩිකාව ලෙස සම්මාන දිනා ගැනීමට ඉන්දියාවේ ප්‍රීති බෙනිවාල් සමත් වූ වාය. හොඳම පරාජිත ක්‍රීඩිකාව වූයේ ශ්‍රී ලංකාවේ කෝසල නිල්මිණී ය.කාන්තා ඉසව්වේ කිලෝග්‍රෑම් 48 බර පන්තියේ කෝසල නිල්මිණී පරදවා රන් පදක්කම දිනා ගැනීමට ඉන්දියාවේ පින්කි පන්ග්‍රා සමත් වූ අතර කිලෝග්‍රෑම් 51ක බර පන්තියෙන් නිරංජලා වීරරත්න පරදවා රන් පදක්කම දිනා ගැනීමට ඉන්දියාවේ මීනා කුමාරි සමත් වූවා ය.කාන්තා ඉසව්වෙන් ශ්‍රී ලංකාවට හිමි වූ එකම රන් පදක්කම වූයේ කිලෝ ග්‍රෑම් 60 බර පන්තියෙන් ඉන්දියාවේ ප්‍රීති බෙන්වාල් පරදවා නිරංජලා සේනානායක විසින් දිනා ගනු ලැබූ රන් පදක්කමය.සමස්ත තරගාවලියේ රන් පදක්කම් 4ක් දිනූ ඉන්දියාව ‘’ඒ ඇන්ඩ් ඊ’’ අභියෝගතා කුසලානය අත්පත් කර ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009064</link>
    <topic>ජාතික ඔරු පැදීමේ සූරතාවලිය 8දා බොල්ගොඩ වැවේ දී ඇරැඹේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ඔරු පදින්නන්ගේ සංගමය මෙහෙයවන ජාතික ඔරු පැදීමේ සූරතාවලිය මේ මස 8 වැනිදා සිට 11 දක්වා බොල්ගොඩ වැවේදී පැවැත්වේ.ජාතික මට්ටමෙන් වාර්ෂිකව පැවැත්වෙන එකම ඔරු පැදීමේ තරගාවලිය වන මෙයට ක්‍රීඩක ක්‍රීඩිකාවෝ 300ක් පමණ සහභාගී වෙති.ඔරු පැදීමේ සංගමය යටතේ ඇති ක්‍රීඩා සමාජ 18ක්, ආරක්ෂක සේවා කණ්ඩායම්, විශ්ව විද්‍යාල හා පාසල් කණ්ඩායම් මේ තරගාවලියට සහභාගි වෙති.සියලුම තරග ජාත්‍යන්තර ඔරු පැදීමේ නීතිරීති අනුව පැවැත්වේ. මීටර් 2000 ක ධාවන පථයක එකවර ඔරු 4 ක් පැදිය හැකි වීම බොල්ගොඩ වැවේ මේ තරගය පැවැත්වීමට හේතුවූ බව ශ්‍රී ලංකා ඔරු පදින්නන්ගේ සංගමයේ සභාපති රොහාන් ප්‍රනාන්දු මහතා පැවැසීය.ක්‍රීඩාවක් සේම හොඳම ව්‍යායාමයක් ලෙස ඔරු පැදීම පිළිගෙන ඇතැයි ඒ මහතා පැවැසීය. අවුරුදු 16න් පහළ , 19 න් පහළ 19ට වැඩි හා විවෘත අංශ යටතේ තරග ඉසව් පැවැත්වේ.මේ වසරේ දී ශ්‍රී ලංකාවේ ඔරුපදිනන්ගේ මධ්‍යස්ථානයක් පිහිටුවා ක්‍රමානුකූලව මේ ක්‍රීඩාව ව්‍යාප්ත කිරීමට අදහස් කර ඇතැයි ප්‍රනාන්දු මහතා වැඩිදුරටත් පැවැසීය.පස්වැනි වතාවටත් මේ තරගාවලිය පැවැත්වෙන අතර පසුගිය වසරේ විවෘත අංශයේ පිරිමි සූරතාව ගල්කිස්ස සාන්ත තෝමස් විදුහලත් කාන්තා සූරතාව කාන්තා විදුහලත් දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009065</link>
    <topic>23න් පහළ ක්‍රිකට් සූරතාව මේරියන්ස් පිලට</topic>
    <author>ෆවුස් මොහොමඩ්</author>
    <content>එන්. සී. සී. කණ්ඩායමට එරෙහිව පළමු ඉනිමේ ජයක් වාර්තා කළ හලාවත මේරියන්ස් පිල අන්තර් සමාජ 23 න් පහළ ක්‍රිකට් සූරතාව හිමි කර ගැනීමට ඊයේ (5) සමත් විය.පසුගිය වසරේ සූරයන් වන එන්. සී. සී. පිල පරදවමින් හලාවත මේරියන්ස් සූරතාව දිනා ගනු ලැබුවේ 5 වැනි වතාවටය.එස්. එස්. සී. පිටියේ පැවැති මේ අවසන් මහා තරගයේ පළමුව පන්දුවට පහර දුන් හලාවත මේරියන්ස් පිල ඕවර 61.5 කදී ලකුණු 242 කට දැවී ගියේය. ගීත් කුමාර ලකුණු 98 ක් රැස් කළ අතර පන්දු යැවීමේදී එන්. සී. සී. පිලේ චතුර පීරිස් ලකුණු 50 කට කඩුලු 6 ක් බිඳ දැමුවේය.ඒ. සී. සී. පළමු ඉනිම ලකුණු 175 කට සීමා කිරීමට අරෝෂ් ජනෝධ ප්‍රමුඛ හලාවත මේරියන්ස් පිල සමත් විය. ජනෝධ ලකුණු 46 කට කඩුලු 6 ක් දවාලීය. එන්. සී. සී. පිලේ ශෂ්රික පුස්සෙගොල්ල ලකුණු 57 ක් රැස් කළේය.මේරියන්ස් දෙවැනි ඉනිමට කඩුලු 6 කට ලකුණු 527 ක් රැස් කළේය. ගීත්කුමාර ලකුණු 181 ක් ද, නායක උමේෂ් කරුණාරත්න ලකුණු 123 ක්ද, සමින් කන්ඳනාරච්චි නොදැවී ලකුණු 62 ක් ද, ලහිරු වේරගල ලකුණු 56 ක් ද වාර්තා කිරීමට සමත් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009066</link>
    <topic>ලෝක කාන්තා බොක්සිංතරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>ජාත්‍යන්තර බොක්සිං සංගමය මෙහෙයවනු ලබන 6 වැනි ලෝක කාන්තා බොක්සිං සූරතාවලිය අද (6) බටහිර ඉන්දීය කොදෙව් දූපත් බ්‍රිප්ටවුන් හී බාබඩෝස් නුවර දී ආරම්භ වේ. අද සිට 19 වැනිදා දක්වා දින 14 ක් පුරා පැවැත්වීමට නියමිත මේ බොක්සිං සූරතාවලියේ බර පන්ති 10 ක් යටතේ තරග ඉසව් 10 ක් පැවැත්වේ.අවුරුදු 19 – 34 අතර වයස් කාණ්ඩය යටතේ ලොව පුරා විසිරී සිටින විශිෂ්ඨතම බොක්සිං ක්‍රීඩිකාවෝ 360 ක් මේ සූරතාවලියට තරග වදිති.ශ්‍රී ලංකාව නියෝජනය කරමින් ආසියානු කාන්තා බොක්සිං සූරතාවලියේ රන් පදක්කම්ලාභී අනුෂා කොඩිතුවක්කු සහ රුසියානු ජාත්‍යන්තර කාන්තා බොක්සිං සූරතාවලියේ රන්පදක්කම් ලාභී නිල්මිණි ජයසිංහ මේ තරගාවලියට සහභාගී වෙති.ස්ලිම්ලයින් ක්‍රීඩා සමාජය නියෝජනය කරන මේ ක්‍රීඩිකාවෝ දෙදෙනාම 28 වන වියේ පසු වෙති. ජාත්‍යන්තර බොක්සිං රන් පදක්කමක් දිනූ ප්‍රථම ශ්‍රී ලාංකික ක්‍රීඩිකාව වන්නේ අනුෂා කොඩිතුවක්කුය.ඇය විසින් එම රන් පදක්කම දිනා ගනු ලැබුවේ 2006 වසරේ වියට්නාමයේ පැවැති ආසියානු කාන්තා බොක්සිං සූරතාවලියේ කිලෝග්‍රෑම් 48 බර පන්තියෙන් තරග වදිමින්ය.රුසියානු ජාත්‍යන්තර කාන්තා බොක්සිං සූරතාවලියේ රන් පදක්කමට අමතරව වියට්නාම විවෘත සූරතාවලියේ කිලෝග්‍රෑම් 50 බර පන්තිය නියෝජනය කරමින් ලෝකඩ පදක්කමක් දිනා ගැනීමටත් නිල්මිණි ජයසිංහ සමත්වූවාය.අද ඇරැඹෙන ලෝක කාන්තා බොක්සිං සූරතාවලියට ලෝක බොක්සිං සූරිය ලෙස දෙවතාවක්ම කිරුළ දැරූ අයර්ලන්තයේ කැතී ටේලර්, ඉන්දියාවේ මාරි කොම්, දෙවතාවක් ලෝක සූරියන්වූ කැනඩාවේ මාරි ස්පෙන්සර්,, ඇරියන් ෆෝටීන්, ස්විඩනයේ ඇනා ලොරේල් වැනි ප්‍රබල ක්‍රීඩිකාවෝ රැසක් තරග වදිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009067</link>
    <topic>ජනාධිපති රන් කුසලාන වොලිබෝල්යාපනය දිස්ත්‍රික් තරග අද</topic>
    <author>ප්‍රින්ස් ගුණසේකර</author>
    <content>ඩයලොග් ජී. එස්. එම්. අනුග්‍රහයෙන් පැවැත්වෙන ජනාධිපති රන් කුසලාන වොලිබෝල් තරගාවලියේ යාපනය දිස්ත්‍රික් තරග අද දවස පුරා යාපනය මධ්‍ය මහා විද්‍යාලයීය ක්‍රීඩාපිටියේ දී පැවැත්වේ.පසුගියදා නිමා වූ ප්‍රාදේශීය ලේකම් කොට්ඨාස තරග අතුරින් ජයගත් පිරිමි කාන්තා වොලිබෝල් කණ්ඩායම් 30ක් අද පැවැත්වෙන දිස්ත්‍රික් තරග වටය සඳහා එක්වෙති.යාපනය ප්‍රාදේශීය ලේකම් කොට්ඨාස 15කින් කණ්ඩායම් 338ක් මේ තරගාවලියට එක් වූ අතර එයින් දිස්ත්‍රික් තරගවටය සඳහා ජයග්‍රාහකයින් තෝරාගනු ලැබීය.ජනාධිපති රන් කුසලාන තරග ඉතිහාසයේ මුල්වරට යාපනය දිස්ත්‍රික්කයෙන් මෙවර තරගාවලියට කණ්ඩායම් සහභාගිවීම විශේෂත්වයකි. අද යාපනයේ වොලිබෝල් තරග සඳහා රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න හා නියෝජ්‍ය ඇමැති ඩිලාන් පෙරේරා යන මහත්වරුන් සමග දිස්ත්‍රික්ක විසිපහේ ම දිස්ත්‍රික් ලේකම්වරු සහභාගිවීම කැපී පෙනේ.යාපනය මහ දිසාපති එමිල්ඩා සුකුමාර් මහත්මියගේ විශේෂ සහයෝගයෙන් යාපනයේ ජනාධිපති රන් කුසලාන වොලිබෝල් දිස්ත්‍රික් තරග පැවැත්වේ.ජනාධිපති රන් කුසලාන වොලිබෝල් තරගාවලියේ සෑම දිස්ත්‍රික්කයකම ඊයේ සිට තරග ආරම්භ වූ අතර මේ සතියේ දී එම තරග අදියර නිමාවට පත්වේ. දිස්ත්‍රික්ක තරග අදියරේ දී රට පුරා වැඩිම කණ්ඩායම් ප්‍රමාණයක් අනුරාධපුරයෙන් (44ක්) පුත්තලමෙන් (32ක්) හා යපනයෙන් (30ක්) එක්ව සිටිති.මේ තරගාවලියට ප්‍රාදේශීය ලේකම් කොට්ඨාස 338කින් කණ්ඩායම් 6807ක් එක් වූ අතර දිස්ත්‍රික් තරග සඳහා පිරිමි, කාන්තා කණ්ඩායම් 660ක් සුදුසුකම් ලැබූහ.මෙහි ජාතික මට්ටමේ තරග ඔක්තෝම්බර් මාසයේ දී පැවැත්වෙන අතර අවසන් මහා තරග නොවැම්බර් මාසයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009068</link>
    <topic>කඩුලු පැනීමේ සූරයකුටතරග තහනමක්</topic>
    <author/>
    <content>බ්‍රිතාන්‍ය කඩුලු පැනීමේ සූර කැලම් ප්‍රිස්ටලි තහනම් උත්තේජක භාවිතා කිරීමේ චෝදනාවට හසුවීමේ හේතුවෙන් වසර 2 ක තරග තහනමක් පැනවීමට ඔලිම්පික් කමිටුව පියවර ගත්තේය.පසුගිය ජනවාරි මස දකුණු අප්‍රිකාවේදී තහනම් උත්තේජක භාවිත කිරීමේ චෝදනාවට හසුවූ 21 හැවිරිදි ප්‍රිස්ටලිට මේ අනුව 2012 ලන්ඩන් නුවර පැවැත්වීමට නියමිත ඔලිම්පික් තරගාවලිය අහිමි වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s1009069</link>
    <topic>පාසල් අයෝමය පුරුෂයා තේරීමේ තරග 17 – 18 දිනවල</topic>
    <author>ජගත් ගුණවර්ධන</author>
    <content>දිවයිනේ සියලුම පාසල් නියෝජනය වන පරිදි ශ්‍රී ලංකා කායවර්ධන සම්මේලනයේ අධීක්‍ෂණයෙන් පාසල් අයෝමය පුරුෂයා තේරීමේ තරග මේ මස 17 – 18 යන දෙදින තුළ කොළඹ ආනන්ද විද්‍යාලයේ දී පැවැත්වීමට කටයුතු සංවිධානය කොට ඇත.දිවයින පුරා විසිරී පැතිරී සිටින කායවර්ධන ක්‍රීඩාව කෙරේ ඇල්මක් දක්වන පාසල් සිසුන් ගේ කුසලතා වර්ධනය කිරීමේ අරමුණින් පවත්වනු ලබන මේ තරගාවලියේ ජයග්‍රාහකයනට රන්, රිදී හා ලෝකඩ පදක්කම් සමග සහතිකපත් පිරිනැමීමට තීරණය කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s10090610</link>
    <topic>තුන්කොන් තරගාවලියේ ශ්‍රී ලංකා - ද. අප්‍රිකාඅවසන් තරගය අද</topic>
    <author/>
    <content>ශ්‍රී ලංකා පකිස්තානු හා දකුණු අප්‍රිකානු ‘ඒ’ කණ්ඩායම් සහභාගි වන තුන්කොන් එක් දින ක්‍රිකට් තරගාවලියේ අවසන් මහා තරගය අද (6) ශ්‍රී ලංකාව හා දකුණු අප්‍රිකානු පිල අතර එස්. එස්. සී. පිටියේදී පැවැත්වේ.මුලික තරග වටයේදී දකුණු අප්‍රිකානු පිල තරග 3 ක් ජය ගැනීමට සමත් වූ අතර එක් තරගයක් ජය පරාජයෙන් තොරව නිමාවට පත් විය.ශ්‍රී ලංකාව හා පකිස්තානය එක් තරගයක් බැගින් ජය ගත් අතර ශ්‍රී ලංකාව හා දකුණු අප්‍රිකාව අතර පැවැති තරගය ප්‍රතිඵල රහිතව නිමාවට පත් විමේ හේතුවෙන් ශ්‍රී ලංකාවට ලැබුණු ප්‍රසාද ලකුණු මත අවසන් මහා තරගයට සුදුසුකම් ලැබීමට ශ්‍රී ලංකාවට හැකි විය.තිළිණ කණ්ඩම්බිගේ නායකත්වයෙන් යුත් ශ්‍රී ලංකා ‘ඒ’ පිලට දිනේෂ් චන්දිමාල්, සචිත්‍ර සේරසිංහ, තරංග පරණවිතාන, ජීවන් මෙන්ඩිස්, ලහිරු තිරිමාන්න, දිමුත් කරුණාරත්න, කෝසල කුලසේකර ලක්මාල් පෙරේරා, එස්. ප්‍රසන්න සහ ෂාමින්ද එරංග ඇතුලත් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=s10090611</link>
    <topic>ජැන්කොවික්නවකයකුටපරදී</topic>
    <author/>
    <content>ජගත් ටෙනිස් ශ්‍රේණිගත කිරීම්වල සිවුවැනි ස්ථානයේ පසුවන සර්බියාවේ පෙලීනා ජැන්කෝවික් 6 – 2 ක් සහ 7 – 6 ක් ලෙස පරාජයට පත් කරමින් අමෙරිකානු විවෘත ටෙනිස් සූරතාවලිය සිවුවැනි වටයට පිවිසීමට ශ්‍රේණිගත කිරීම්වල 31 වැනි ස්ථානයේ පසුවන නවක ක්‍රීඩිකා එස්ටෝනියාවේ කයියා කනේපි සමත්වූවාය.හිටපු අංක එකේ ක්‍රීඩිකාවක ද වන ජැනනෝවික් 2008 වසරේ මේ සූරතාවලියේ අනු සූරිය ද වූවාය . මේ දක්වා ග්‍රැන්ඩි ස්ලෑම් කිරුළක් දිනා ගැනීමට අසමත් වූ ජැන්කෝවික් මෙවර මහත් බලාපොරොත්තු තබා සිටියාය.මෙවර තරගමාලාවේ අර්ධ අවසන් වටයට පිවිසීමේ අරමුණින් කනේපි මීළඟ වටයේ දී බෙල්ජියමේ යැන්නා වික්මේයර් හෝ ස්වීට්සර්ලන්තයේ පැටී ස්නයිඩර් සමඟ තරග කිරීමට නියමිතය. කනේපි පසුගිය විම්බල්ඩන් සූරතාවලියේ දී අර්ධ අවසන් පූර්ව වටයට පිවිසීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=f1009061</link>
    <topic>ව්‍යවස්ථාව සංශෝධනය කළාට ජනාධිපති ධුරයේ කාලය දීර්ඝ වන්නේ නැහැ</topic>
    <author>සාකච්ඡා කෙළේ -චන්දන ජයවීර</author>
    <content>18 වෙනි ව්‍යවස්ථා සංශෝධනය ඇති කිරීම සඳහා බලපෑ දේශපාලන පසුබිම පිළිබඳ විවරණයක යෙදෙන වාරිමාර්ග හා ජල සම්පත් නියෝජ්‍ය ඇමැති එස්. එම්. චන්ද්‍රසේන මහතා නව ව්‍යවස්ථා සංශෝධනය හරහා පාර්ලිමේන්තුවේ හා ජනතා පරමාධිපත්‍යයේ බලය ආරක්ෂා කෙරෙන ආකාරය ගැන සහ 17 වෙනි ව්‍යවස්ථා සංශෝධනයෙන් ඇති කළ කොමිෂන් සභාවල දුර්වලතා නව සංශෝධන මඟින් ඉවත් කෙරෙන අයුරු මෙලෙස පැහැදිලි කළේය.විධායක ජනාධිපති ධුරය තවදුරටත් පවත්වාගෙන යාම හා වාර ගණන සීමා කෙරෙන වගන්තිය ඉවත් කිරීම පසුගිය ජනාධිපතිවරණයේ දී ඉදිරිපත් කළ “මහින්ද චින්තන ඉදිරි දැක්ම” ලියැවිල්ලට පිටින් යාමක් බවට විපක්ෂය අදහස් දක්වනවා.විධායක ජනාධිපතිධුරය ඉවත් කළ යුතුය යන්න ජේ.වී.පී.යේ සටන් පාඨයක්. ජේවීපීයට අවශ්‍ය රට අස්ථාවර කර ඔවුන්ගේ බෙර පදයට නැටවෙන පරිවාස ආණ්ඩු ඇති කිරීමටයි.විධායක ජනාධිපති ධුරය අහෝසි කරන බවට පසුගිය ජනාධිපතිවරණයේදී පොරොන්දු වුණේ ඔවුන් ඉදිරිපත් කළ විපක්ෂයේ අපේක්ෂකයායි. ජනතාව ඒ මතය ප්‍රතික්ෂේප කළා. අපි කොතැනකවත් විධායක ජනාධිපතිධුරය අහෝසි කරනවයි කියලා කිව්වේ නැහැ.මේ ව්‍යවස්ථා සංශෝධනය ජනමත විචාරණයකට යොමු නොකරන්නේ ඇයි?අමුතුවෙන් ජනමත විචාරණ තියන්න දෙයක් නැහැ. ජනාධිපති ධුරය අහෝසි කළ යුතුයි කියපු විපක්ෂයේ අපේක්ෂකයාට වඩා මහින්ද රාජපක්ෂ මහතා වැඩි ඡන්ද ලක්ෂ දහ අටකින් ජයග්‍රහණය කළා.මහ මැතිවරණයේදී තුනෙන් දෙකකට ආසන්න ජනවරමක් ලබා දී ඒ මතය තවදුරටත් තහවුරු කළා. අවශ්‍යනම් ඉදිරි පළාත් පාලන මැතිවරණය මේ ගැන ජනතාවගේ මතය විමසා බැලෙන ජනමත විචාරණයක් බවට පරිවර්තනය කරගත හැකියි.ආණ්ඩුක්‍රම ව්‍යවස්ථාව සංශෝධනය කිරීමේදී විධායක අගමැති ධුරය නැවත ඇති කිරීම කෙරෙහිත් රජයේ අවධානය යොමුවුණා. ඒ සඳහා බලපෑ විශේෂ හේතුවක් තිබෙනවාද?මහින්ද රාජපක්ෂ ජනාධිපතිතුමා පාර්ලිමේන්තුව ප්‍රියකරන නායකයෙක්. 1970 සිට අවස්ථා ගණනාවක් පාර්ලිමේන්තු මන්ත්‍රීවරයෙක් වශයෙන් කටයුතු කිරීමෙන් ලබාගත් අත්දැකීම් මත එතුමා ජනාධිපති ධුරයට පත් වූ පසුවත් පාර්ලිමේන්තුව සමඟ සමීප සම්බන්ධයක් පවත්වාගෙන යාමට කැමැත්තක් දක්වනවා.78 ව්‍යවස්ථාව අනුව ජනාධිපතිවරයා පාර්ලිමේන්තුව සමඟ කරන ගනුදෙනුව සැසිවාරය විවෘත කිරීමට පමණක් සීමාවූවක්. මහින්ද රාජපක්ෂ ජනාධිපතිතුමා අතීතයේ සිටි අනෙකුත් ජනාධිපතිවරු කළාක් මෙන් එම සීමාව මත නොරැදි ඉතා සමීප සම්බන්ධයක් දැනටත් පාර්ලිමේන්තුව සමඟ ගෙනයනවා.අලුත් ව්‍යවස්ථා සංශෝධනයකදී විධායක අගමැති තනතුරක් ඇති කිරීම කෙරෙහි අවධානය යොමු කළේත් ඒ නිසයි.නව සංශෝධන හරහා විධායක ජනාධිපතිධුරය තවදුරටත් පවැතුණත් එය පාර්ලිමේන්තුව සමඟ සහසම්බන්ධව ගනුදෙනු කරන තනතුරක් බවට පත් කර තිබෙන්නේ ජනාධිපතිවරයාට පාර්ලිමේන්තුව සමඟ ගනුදෙනු කිරීමට ඇති හැකියාව තවදුරටත් තහවුරු කිරීම සඳහායි.ජනාධිපතිධුරයට පත්වීමේ වාර ගණන 18 වෙනි ව්‍යවස්ථා සංශෝධනයේදී ඉවත් කරනු ලැබුවේ කුමන හේතුවක් මතද?18 වෙනි ව්‍යවස්ථා සංශෝධනයේ පදනම ජනතා පරමාධිපත්‍යය තව තවත් අර්ථවත් කිරීම හා පසුගිය ජනාධිපතිවරණයේදීත් මහ මැතිවරණයේදීත් පොරොන්දු වූ පරිදි ශ්‍රී ලංකාව ආසියාවේ ආශ්චර්ය බවට පත්කිරීම සඳහා යන මාර්ගයේ තිබෙන කටු කොහොල් ඉවත් කිරීමයි.දියුණු සංවර්ධිත රටක් බවට මේ රට පත් කිරීමට නම් ස්ථිරසාර පාලනයක් බිහිවිය යුතුයි. මහින්ද රාජපක්ෂ මහතාගේ නායකත්වය හා සේවය මේ රටට තව සෑහෙන කාලයකට ඉදිරියටත් ලැබිය යුතු බවට ආගමික නායකයන්ගෙන් හා විද්වතුන්ගෙන් අදහස් ඉදිරිපත්ව තිබෙනවා. මහජනයාත් ඒ මතයේ ඉන්නවා.එතුමාට ඔහුගේ පළවෙනි ධුර කාලය මුළුමනින්ම වගේ වෙන් කරන්න සිදුවුණේ ත්‍රස්තවාදය අවසන් කිරීම සඳහායි.මේ කාලය තුළදී යුද්ධයක් කරන ගමන් සංවර්ධන ව්‍යාපෘති කිහිපයක් ආරම්භ කළත් යුද්ධය පැවැති පසුගිය තිස් වසර තුළදී රටට අහිමි වී ගිය ආර්ථික සමෘද්ධිය නැවත ළඟාකර ගැනීමට තවත් සෑහෙන කලක් අවශ්‍යයි. මේ සඳහා එතුමාට අපි තවත් අවස්ථාවක් දිය යුතුයි.තිස් වසරක් පැරැණි යුද්ධය සිව් වසරකින් අවසන් කළ නායකයකුට මෙරට සංවර්ධිත රටක් බවට පත් කිරීමට ඉදිරි ධුර කාලය ප්‍රමාණවත් නොවන්නේද?රජයක් බලයේ සිටින අවසාන අවුරුදු කිහිපය ළංවෙන විට විපක්ෂය උද්ඝෝෂණ වැඩ වර්ජන හරහා දේශපාලන අස්ථාවරත්වයක් ඇති කිරීමට උත්සහ දැරීම මේ රටේ සිරිතක්. ඒ අනුව අවුරුදු හයකට පාලන බලයක් ලැබුණාට නිදහසේ රට පාලනය කරන්න ලැබෙන්නේ අවුරුදු තුන හතරක් විතරයි.ජනාධිපතිතුමා රට නිවැරැදි දිසාවට අරන් රට හදන ගමන ආරම්භ කර තිබෙනවා. වරායවල්, ගුවන්තොටුපළවල් නව විදුලි බලාගාර ආරම්භ කර තිබෙනවා. ගඟමැදට ගිහිල්ලා අත්වැල කඩා ගන්න ජනතාවට උවමනාවක් නැහැ. ජනාධිපතිතුමාට එතුමා ආරම්භ කළ වැඩ කටයුතු අවසන් කිරීමට තව වාරයක් තිබිය යුතුයි.මහින්ද රාජපක්ෂ ජනාධිපතිතුමා ජේ. ආර්. කලා වගේ ජනමත විචාරණ තියලා බලයේ ඉන්න උත්සහ කරන්නේ නැහැ. මේ ව්‍යවස්ථා සංශෝධනයෙන් එතුමාගේ ධුර කාලය දික් කිරීමක් සිදුවෙන්නේ නැහැ. තවදුරටත් එතුමා බලයේ සිටිය යුතුද නැද්ද කියන දේ ජනතා කැමැත්ත අනුව තීරණය වෙනවා.මහින්ද රාජපක්ෂ ජනාධිපතිතුමා විශ්වාසය තැබිය හැකි නායකයෙක් වූවත් ඔහුගෙන් පසුව බලයට පත්වන වෙනත් නායකයෙක් මෙම ධුරයේ බලතල අනිසි ආකාරයට පාවිච්චි කළ හැකි බවට සමහර දෙනෙක් සැක මතු කරනවා නේද?ජේ. ආර්. ජයවර්ධන, රණසිංහ පේ‍්‍රමදාස, චන්ද්‍රිකා බණ්ඩාරනායක යන විධායක ජනාධිපතිවරු එම ධුරයේ බලතල භාවිතා කළ ආකාරය අනුව විධායක ජනාධිපතිධුරය පිළිබඳ ජනතාව තුළ බියක් ඇතිවී තිබෙනවා.මහින්ද රාජපක්ෂ ජනාධිපතිතුමා රටට අහිතකර තීන්දු තීරණ නොගන්නා බව මේ මතය තුළිනුත් වක්‍රව කියැවෙනවා . විධායක ජනාධිපතිධුරය පිළිබඳ වසර 30 ක අත්දැකීම් මේ රටේ ජනතාවට තිබෙනවා.ඒ අනුව ඔවුන් දන්නවා මේක තනතුරේ ප්‍රශ්නයක් නෙමෙයි ඒ ධුරයට පත්වන පුද්ගලයාගේ ප්‍රශ්නයක් කියලා. පසුගිය ජනාධිපතිවරණයේදී ජනතාව ක්‍රියා කළ ආකාරයෙනුත් පැහැදිලිව පේනවා මේ රටේ ජනතාව බුද්ධිමත් බව.මෙම ආණ්ඩුක්‍රම ව්‍යවස්ථා සංශෝධනය මඟින් 17 වෙනි ව්‍යවස්ථා සංශෝධනයේ යම් යම් වෙනස්කම් කිරීමට අදහස් කළේ ඇයි?බලයේ සිටි චන්ද්‍රිකා මැතිනියට තවදුරටත් ආණ්ඩුවක් පවත්වාගෙන යාමට අවශ්‍ය බහුතරය තිබුණේ නැති නිසා, ගිලෙන්න යන මිනිහා පිදුරු ගහෙත් එල්ලෙනවා වගේ ජේ.වී.පී.ය දාපු කොමිසන් සභාවල ඇය එල්ලුණා. ජේ.වී.පී.යට උවමනා වුණේ ආණ්ඩුව දුර්වල කිරීමටයි.ජනතාව ඡන්ද බලය හරහා ජනාධිපතිවරයෙක්, ආණ්ඩුවක් තෝරනවා නම් ඒ වගකීම දරණ ආණ්ඩුවට අවශ්‍ය ආකාරයට රාජ්‍ය යාන්ත්‍රණය මෙහෙයවීමට ඉඩ තිබිය යුතුයි. මේකෙන් සිදුවුණේ සියල්ලම අරාජික වෙන එකයි.17 වෙනි ව්‍යවස්ථා සංශෝධනයෙන් ඇති කරපු රාජ්‍ය සේවා කොමිසම, පොලිස් කොමිසම ඇතුළු කොමිසම් සභා පහම තවදුරටත් තියෙනවා.නමුත් ඒවායේ තිබුණු අහිතකර කොටස් ඉවත්කර කලින් තිබුණු ආකාරයට දෙපාර්තමේන්තු ප්‍රධානීන් පත්කිරීමේ බලය කැබිනට් මණ්ඩලයටත් පොලිස් දෙපාර්තමේන්තුවේ දෛනික රාජකාරි මෙහෙයවීමේ බලය පොලිස්පතිවරයාටත් මෙම සංශෝධන හරහා නැවත වරක් ලැබී තිබෙනවා.අලුත් ව්‍යවස්ථා සංශෝධනයට ආණ්ඩුවේ දෙවන පෙළ නායකත්වය විරුද්ධ බවටත්, මෙම සංශෝධන හරහා පවුල් බලය තර කෙරෙන බවටත් විපක්ෂය නඟන චෝදනාව පිළිබඳ ඔබට කීමට ඇත්තේ කුමක්ද?නව ව්‍යවස්ථා සංශෝධනය කැබිනට් මණ්ඩලය තුළත්, ශ්‍රී ලංකා නිදහස් පක්ෂයේ මධ්‍යම කාරක සභාව තුළිනුත් ඒකමතිකව සම්මත වුණා. ඊට අමතරව පසුගිය සතියේ පැවැති පක්ෂ සම්මේලනය හරහාත් නැවත වරක් සම්මත වූ මේ යෝජනාව පාර්ලිමේන්තුවට ඉදිරිපත් කොට 2/3 ක බහුතර මන්ත්‍රීවරුන් පිරිසකගේ අනුමැතියෙන් සම්මත කර ගැනීමට නියමිතයි.මේ සංශෝධනයන්ට ආණ්ඩුවේ පිරිසක් විරුද්ධ නම් සම්මත කරගන්නේ කොහොමද? ආණ්ඩු පක්ෂයට අමතරව විපක්ෂයේ මන්ත්‍රීන් පිරිසකගේ සහයත් අපිට ලැබෙනවා. ඒ අනුව වැඩි ඡන්ද 160 කට වඩා මේ සංශෝධනයට ලැබෙනවා.මේ රටේ දේශපාලන බලයේ හිටපු සමහර පවුල්වල කිසිම සමගියක් තිබුණේ නැහැ. අම්මට විරුද්ධව දරුවෝ වැඩ කළා. රාජපක්ෂවරු එහෙම නැහැ. ඔවුන්ගේ සමගිය නිසා තමයි යුද්ධය අවසන් කළ හැකි වුණේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=f1009062</link>
    <topic/>
    <author>සංවාදය -චන්දන ජයවීර චිත්‍රණය - අරවින්ද සේනාධීර</author>
    <content>දීපිකා ප්‍රියදර්ශනී නම් වූ සුවිශේෂ ගායන ශිල්පිනියගේ පස්වැනි ගීත නිර්මාණවලිය ලබන සැප්තැම්බර් 18 වෙනිදා සැදෑ යාමයේ දී බණ්ඩාරනායක සම්මන්ත්‍රණ ශාලා පෙරටු පරිශ්‍රයේ දී එළි දැක්වේ. ඇය විසින් මෙයට පෙර රසිකයන් වෙත ඉදිරිපත් කරන ලද සිනා පොදක් (1991), සරෝජා (1996), මල්වරුසා (2000), නුඹට ඉන්නේ මං විතරද (2003) ගී නිර්මාණ සතර ශ්‍රී ලාංකීය සංගීත මංපෙතේ පුනරාලෝකයක් ඇති කිරීමට හේතු විය.මේ සංවාද සටහන වෙන් වන්නේ සත් වසරක දිගු විරාමයකින් පසු ඈ නිර්මාණය කළ “සුදු හංසිනි” ගීතාවලිය පිළිබඳ කතාබහකට ය.“සුදු හංසිනී” ගීතාවලිය එක්, පැත්තකින් ඔබගේ මෙන් ම රෝහණ වීරසිංහයන් ගේ ද නිර්මාණ සංග්‍රහයක් ලෙස සැළකිය හැකි නොවේ ද?මෙම ගීතාවලියේ සියලුම ගී තනු නිර්මාණය කිරීම සඳහා මා රෝහණ වීරසිංහ මහතාගේ සහය ලබා ගත්තේ ඔහු ගේ නිර්මාණ කෙරෙහි මා තුළ විශ්වාසයක් තිබෙන නිසයි. මා සංගීත ලෝකයට හඳුන්වා දෙන්නත් එතුමා මූලිකව ක්‍රියා කළා. ඒ නිසා මේ නිර්මාණ සංග්‍රහය මගෙන් රෝහණ වීරසිංහයන් වෙත කෙරෙන පිදුමක් ලෙස හඳුන්වන්න කැමතියි.ඔහු මේ වන විට මා වෙනුවෙන් ගී තනු 180ක් පමණ නිර්මාණය කොට තිබෙනවා. මගේ ගී පොත මුළුමනින්ම පාහේ පිරී තිබෙන්නේ ඔහුගේ නිර්මාණවලින්. රෝහණ වීරසිංහයන් අතින් තනු නිර්මාණයක් පිළියෙලකර ගැනීම නිර්මාණ සංග්‍රහයක සාර්ථකත්වයේ පෙරලකුණක්. සෑම ගායක ගායිකාවකට ම ඔහු නිර්මාණය කළ ගී අතරින් අඩු තරමින් එකක් හෝ ජනප්‍රිය වීමෙන් ඒ බව සනාථ වී තිබෙනවා.එහෙම නම් රෝහණ වීරසිංහයන් ගේ ගී තනු සංගීත සංයෝජනය කිරීම සඳහා වෙනත් ශිල්පියකු යොදවා ගත්තේ ඇයි ?එතුමන්ගේ ගීත නිර්මාණ කිහිපයක් සංගීත සංයෝජනය කිරීම සඳහා නව පරපුරේ දක්ෂ සංගීත අධ්‍යක්ෂවරයෙක් වූ සුරේෂ් මාලියද්දට භාර දුන්නා. ඒක ඔහු අපූරුවට කළා. මේ ගැන රෝහණ වීරසිංහයන් පවා සතුටු වුණා.මම මේ කාර්යය සුරේෂ්ට භාර දුන්නේ අවිවේකී රාජකාරි බහුල පරිසරයක ජීවත් වන රෝහණ වීරසිංහයන් තව දුරටත් වෙහෙසට පත් නොකළ යුතු නිසයි. සුරේශ් මාලියද්ද, විශාරද අමරදේව, විශාරද නන්දා මාලනී වැනි ප්‍රවීණයන්ගේ ගී නිර්මාණ පවා සාර්ථක ලෙස සංගීත සංයෝජනය කළ ශිල්පියෙක්.අලුත් ගීතයක් සංගීත සංයෝජනය කිරීම හා කළින් ගායනා කළ ගීතයක සංගීතය නැවත සංයෝජනය කිරීම දෙකක්. පෙර පැවැති ජනප්‍රිය ගීත නැවත සංගීත සංයෝජනය කොට ගායනා කිරීම මමත් පිළිගන්නේ නැහැ. නමුත් මේක ඒ වගේ වැඩක් නෙවෙයි.ඔබ මෙම නිර්මාණ සංග්‍රහය සඳහා ගීත රචකයන් පස් දෙනෙක් පමණක් තෝරා ගැනීමෙන් ඔබට මුල් යුගයේ අතදුන් ගීත රචකයන් සමහර දෙනෙක් අමතක කොට තිබෙනවා නේද ?මගේ සංගීත දිවිය ආලෝකවත් කරගැනීමට මුල් යුගයේ දී මහාචාර්ය සුනිල් ආරියරත්න, ඩන්ස්ටන් ද සිල්වා, සරත් විමලවීර, විමල් අභයසුන්දර වැනි ප්‍රවීණයන්ගේ දායකත්වය ලැබුණා.ඔවුන් මෙන් ම පසු කාලීනව ගීත රචනා කිරීමෙන් සහය වූ කුලරත්න ආරියවංශ, බණ්ඩාර ඇහැලියගොඩ, බන්ධුල නානායක්කාරවසම්, සුනිල් ආර්. ගමගේ, වසන්ත කුමාර කොබවක වැනි ප්‍රතිභාපූර්ණ ගීත රචකයන් ද මගේ නිර්මාණවලට සම්බන්ධ වුණේ මුදල් ඉපයීමේ චේතනාවෙන් නොවෙයි.ඔවුන් ප්‍රශස්ත කලාවක් වෙනුවෙන් පෙනී සිටින නිසයි. ඒ නිසා අපේ ගීත රචක පරම්පරාව පිළිබඳ මට විශේෂ ගෞරවයක් තිබෙනවා.එක් ගීත සංග්‍රහයකට ඇතුළත් කර ගත හැක්කේ නිර්මාණ ස්වල්පයක් නිසා දක්ෂතා තිබුණත් මට සියලුම ගීත රචකයන්ගේ නිර්මාණ ඇතුලත් කර ගත නොහැකියි. ඔවුන් මේ තත්ත්වය තේරුම් ගනු ඇතැයි මා සිතනවා.“සුදු හංසිනී” ගීතාවලිය ඔබ බිහිකරන්නේ සත් වසරකට පසුවයි. මෙ තරම් දිගුකාලයක් ගීත නිර්මාණයක් බිහි කිරීම සඳහා ගත්තේ ඇයි!එතැන දී මම හිතනවා කළින් හිටිය පරම්පරාව අපිට වැඩිය වාසනාවන්තයි කියලා. ඔවුන්ට සංගීත ක්ෂේත්‍රයේ දිගු ගමනක් යාමට වාසනා ගුණය ලැබුණේ හරවත් නිර්මාණ රසවිඳීමට පේවුණු රසිකයින් පිරිසක් ඒ යුගයේ ජීවත් වූ නිසයි.නමුත් වර්තමානය වන විට සමාජය වේගවත් ගමනකට වැටිලා. හැමෝ ම හැල්මේ දුවනවා. ප්‍රශස්ත කලාව රස විඳින්න ඉඩ හසරක් කාටවත් ඇත්තේ නැහැ. ඒ නිසා අද කලාව වල් වැදිලා. පරිසරය විතරක් නෙවෙයි මිනිස් ජීවිතත් වෙනස් වෙලා.මේ තත්ත්වය තුළ හරවත් යමක් කිරීම උඩුගම් බලා පිහිනීමක්. අද වන විට ගීත කලාවට සේවයක් කළ සින්ග් ලංකා, තරංගා වැනි ආයතන වැසී ගොස් තිබෙනවා. ශබ්දාගාර වැහෙනවා. කලා ක්ෂේත්‍රයේ හෙට දවස අවිනිශ්චිතයි.කලාකරුවන්ගේ නිර්මාණ ව්‍යාජ ලෙස නිෂ්පාදනය කිරීම මේ තත්ත්වයට ප්‍රධාන හේතුවක්. කැසට් නිෂ්පාදනය කියන්නේ ව්‍යාපාරයක්. විශාල පිරිවැයක් දරා නිර්මාණයක් කර පාඩු ලබන්න ව්‍යාපාරිකයෝ කැමති නැහැ. මේක වෙනස් කරන්න රාජ්‍යය මට්ටමින් මැදිහත් වීමක් අවශ්‍යයයි.ඔබේ අලුත් නිර්මාණ සංග්‍රහයේ නිෂ්පාදකයන් ඔබමයි. මෙවැනි කටයුත්තකට අත ගැසීමට සිදුවීම අනාගත නිර්මාණ කෙරෙහි කෙසේ බලපාවිද?රසිකයින් අපෙන් අලුත් නිර්මාණ බලාපොරොත්තු වෙනවා. නමුත් අලුත් නිර්මාණයක් බිහිකර සතියක් දෙකක් යන විට ඒවායේ ව්‍යාජ නිෂ්පාදන පදිකවේදිකාවලට එනවා. නිර්මාණ ජනසතුවීම හොඳ දෙයක්. නමුත් මේ ව්‍යාජ කැසට් හා සී.ඩී. නිසා සංගීත ක්ෂේත්‍රයේ අනාගතය අනතුරකට ලක්ව තිබෙනවා.වෙනත් නිෂ්පාදකයෙක් දැන දැනම අමාරුවේ දාන්න බැරි නිසයි මම මේ ගී සංග්‍රහය අමාරුවෙන් නිෂ්පාදනය කළේ. මේ ප්‍රශ්න නිසාම මම කාලයක් සංගීත ක්ෂේත්‍රයෙන් ඉවත්වීමටත් සිතාගෙන සිටියා.මේ කැසට් පටය මම නිර්මාණය කළේ ඒ සඳහා යෙදූ මුදල යළි ඉපැයීමේ අදහසකින් නෙවෙයි. මේ සඳහා ලැබෙන ප්‍රතිචාරය අනුව මගේ සංගීත දිවියේ අනාගතය තීරණය වේවි.සංගීතය පිළිබඳ විශාරද උපාධිධාරිනියක් වන ඔබ ගීතනු නිර්මාණය කිරීම සඳහා සම්බන්ධ නොවන්නේ ඇයිමම ගී තනු නිර්මාණය නොකරනවමයි කියන්නබෑ. 2003 දී එළි දැක් වූ නුඹට ඉන්නේ මං විතරද කැසට් පටයේ එන මේ ප්‍රේමයේ සැඩ කුණාටුවට “ගීතයේ තනු මාපකයා මම. මීට අමතරව තවත් ළමා ගීත කිහිපයකටත් මම සංගීතය සපයා තිබෙනවා.කෙසේ වෙතත් ඔබ කියූ ලෙස මෙයට වඩා සක්‍රීයව සංගීත නිර්මාණ ක්ෂේත්‍රයට සම්බන්ධවීමට මම අදහස් කරනවා.ගුරුවරියක් ලෙස සංගීත අධ්‍යාපනය පිළිබඳව ඔබ සෑහීමකට පත් වෙනවාද?සංගීතය ප්‍රායෝගික විෂයක්. සමහර දෙනෙක් සංගීත අධ්‍යාපනය සඳහා යොමුවෙන්නේ මවුපියන්ගේ බල කිරීම මතයි. එහෙම මේ ක්ෂේත්‍රයට එක් වන අයට වැඩි දුරක් යන්න අමාරුයි. තමන් අවංකව සංගීතය වෙනුවෙන් කැප වෙනවා නම් දීර්ඝ ගමනක් යන්න පුළුවන්.කාලයක් තිස්සේ සංගීත අධ්‍යාපනයේ තිබුණ ගැටලුවක් තමයි සාමාන්‍ය පෙළ විභාගය සඳහා සංගීතයේ ප්‍රායෝගික අංශය නොසලකා හැර තිබීම. දැන් නැවතත් ඒ තත්ත්වය නිවැරදි කර තිබෙනවා. ප්‍රායෝගික පරීක්ෂණ ඉවත් කිරීම දරුවන්ගේ වින්දන ශක්තිය පිරිහීයාමට බලපෑවා.ඔබට පෙර පරම්පරාවෙන් උකහා ගත් දෙයින් පසු පරම්පරාව වෙත පැවසීමට යමක් ඇති. එය කුමක් ද?කටහඬ ලස්සන වූ පමණින් කලාකරුවෙක් වෙන්න බැහැ. කලාකරුවෙක් වීමට නම් සමාජය සමඟ ගනුදෙනු කොට එහි සිදුවන සෑම වෙනස් කමක්ම දැකිය යුතුයි.අලුතින් බිහිවන නිර්මාණකරුවන් පෙර පරම්පරාවේ නිර්මාණ ඇසුරු කරන්නේ නැහැ. එය වර්තමාන පරපුරේ ඛේදවාචකයට මුලයි. ගීතයක් දෙකක් ගයා ජනප්‍රිය වූ පලියට ගීතය අද ඊයේ පටන් ගත්තයි කියලා හිතන්න බැහැ. ඒ වගේ ම අපේ නිර්මාණ ගැන අපිට තක්සේරු කරන්න බැහැ. එය ප්‍රේක්ෂකයාගේ කටයුත්තක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=f1009063</link>
    <topic/>
    <author>ධම්මික සෙනෙවිරත්න</author>
    <content>දහඅට වැනි ආණ්ඩුක්‍රම ව්‍යවස්ථා සංශෝධන කෙටුම්පත කැබිනට් මණ්ඩලයට ඉදිරිපත් වීමෙන් පසු ඒ පිළිබඳ කතිකාවක් නිර්මාණය වෙමින් තිබේ. මෙම කෙටුම්පත පිළිබඳ ශ්‍රේෂ්ඨාධිකරණයේ මතය දැනටමත් කතානායකවරයාට සහ ජනාධිපතිවරයාට යොමු කොට ඇත. ඉදිරි දින කිහිපය තුළ මෙම කෙටුම්පත පාර්ලිමේන්තුවට ඉදිරිපත් කිරීමට නියමිතව පවතී.අදාළ කෙටුම්පතට කැබිනට් මණ්ඩලයේ අනුමැතිය ලැබිණි. ශ්‍රී ලංකා නිදහස් පක්ෂයේ මධ්‍යම කාරක සභාවද එය ඒකමතිකව අනුමත කර ඇත. ශ්‍රී ලංකා මුස්ලිම් කොංග්‍රසය විපක්ෂයේ සිටිමින්ම ඊට සහාය පළකරන බව දැනටමත් ප්‍රකාශ කර තිබේ. එ. ජා. ප. ඊට එරෙහි වන බව පැවසුවද ඇතැම් එ. ජා. ප ජනතා නියෝජිතයන් ඊට පක්ෂ වන බව පෙනෙන්නට ඇත.මෙම කෙටුම්පත අධිකරණය හමුවේ සලකා බලන ලද අවස්ථාවේදී ජනතා විමුක්ති පෙරමුණ, ප්‍රජාතන්ත්‍රවාදී ජාතික සන්ධානය, විකල්ප ප්‍රතිපත්ති කේන්ද්‍රය සහ නීතිඥ ලාල් විජේනායක, රාවය මාධ්‍යවේදී කේ. ඩබ්. ජනරංජන, වාණිජ මණ්ඩලයේ හිටපු සභාපති චන්ද්‍රා ජයරත්න, කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය රොහාන් එදිරිසිංහ යන මහත්වරු කෙටුම්පතට එරෙහිව අතරමැදි පෙත්සම් ඉදිරිපත් කර තිබිණි.ජනතා විමුක්ති පෙරමුණ කියා සිිටින්නේ 18 වැනි ආණ්ඩුක්‍රම ව්‍යවස්ථා සංශෝධනයට එරෙහිව ජනතාව වීදි බස්වන බවයි.මූලික හරයරජයේ මතයට අනුව මෙම ව්‍යවස්ථා සංශෝධනයේ මූලික හරය ජනතා පරමාධිපත්‍ය තවදුරටත් ශක්තිමත් කිරීම සහ සර්වජන ඡන්ද බලය ක්‍රියාවට නැංවීමේදී වත්මන් ව්‍යවස්ථාවේ ඇති බාධක ඉවත් කර ගැනීමයි.ඒ සඳහා මූලික වෙනස්කම් කිහිපයක් එමගින් යෝජනා කර තිබේ. ජනාධිපතිවරයකුගේ ධූර කාලය දෙවරකට සීමා කෙරෙන වත්මන් ව්‍යවස්ථාවේ 31 (2) වගන්තිය ඉවත් කිරීම එකකි. ඒ අනුව වත්මන් ජනාධිපතිවරයාටද තුන්වන වාරය සඳහා තරග කිරීමට හැකිය.තවද, ධුර කාලය ආරම්භ වී වසර 4 ක් ගත වූ පසු යම් අවස්ථාවක ජනවරමක් කරායාමේ හැකියාවද ජනාධිපතිවරයාට ලැබේ. තවත් කාරණයක් වන්නේ මාස 3 කට වරක් ජනාධිපතිවරයා පාර්ලිමේන්තුවට පැමිණීම අනිවාර්ය කිරීමයි.වත්මන් ව්‍යවස්ථාදායක සභාව වෙනුවට නියෝජිතයන් 5 දෙනෙකුගෙන් සමන්විත නව ව්‍යවස්ථා සභාවක් යෝජනා වී ඇත. පොලිස් දෙපාර්තමේන්තුව රාජ්‍ය සේවා කොමිසම යටතට ගෙන ඒමටද නියමිතය.ජාතික පොලිස් කොමිසම පැමිණිලි විභාග කිරීම සීමාවනු ඇත. පොලීසියේ සියලු මාරුවීම්, උසස්වීම් ආදිය සිදුවනු ඇත්තේ රාජ්‍ය සේවා කොමිසම හරහාය. නව සංශෝධනයන්ට අනුව මැතිවරණ කාලයකදී මැතිවරණ කොමසාරිස්වරයා විසින් මාධ්‍ය සඳහා නිකුත් කරනු ලබන උපදෙස් මාලාව සියලු මාධ්‍ය පිළිපැදීම ද අනිවාර්ය කර ඇත.ඉදිරි දැක්මමහින්ද චින්තන ඉදිරි දැක්ම ප්‍රතිපත්තිමය වැඩපිළිවෙළ මඟින් යෝජනා කෙරුණේ ජනතාවට වග කියන භාරකාර ජනාධිපති ධූරයකි.ආණ්ඩුක්‍රම ව්‍යවස්ථාවේ 2 වැනි වගන්තියට අනුව විධායක ජනාධිපතිවරයා තේරී පත්වන්නේ ජනතා ඡන්දයෙන් බැවින් ඔහු හෝ ඇය ජනතාවට වගකිව යුතුය.18 වැනි සංශෝධනය මඟින් ජනාධිපතිවරයා පාර්ලිමේන්තුªව නියෝජනය කිරීම අනිවාර්ය කර තිබීම නිසා පාර්ලිමේන්තුවට වගකියන ජනාධිපතිවරයකු නිර්මාණය වීම සිදුවේ. එය වඩාත් ප්‍රජාතන්ත්‍රවාදී ලක්ෂණයකි.නව සංශෝධනය මඟින් ඒකාධිපතිත්වයකට පාර කැපෙන බව පළවන මතයට පදනමක් නැත. දෙවන ධුර කාලයෙන් පසු ජනාධිපතිවරයා බලහත්කාරයෙන් ධුරය දැරීමක් සිදුවන්නේ නැත.තුන්වන වාරයටත් බලය ලබා ගැනීම සඳහා ජනතාව හමුවට යන බැවින් තවදුරටත් ඔහු අනවශ්‍ය නම් ජනාධිපතිවරණයේදී ඔහු පරාජය කිරීමට ජනතාවට හැකිය.සටන් පාඨවත්මන් ව්‍යවස්ථාව යටතේ පවා පූර්ණ විධායක බලතල විඳීමේදී තමා ප්‍රවේශමෙන් ක්‍රියා කළ බව මහින්ද රාජපක්ෂ ජනාධිපතිවරයා, මහින්ද චින්තන ඉදිරි දැක්මේද සඳහන් කරයි.විපක්ෂ දේශපාලන පක්ෂ තහනම් කිරීමට, විපක්ෂ දේශපාලනඥයන් මර්දනය කිරීමට, රාජ්‍ය සම්පත් හා දේපළ විකුණා දැමීමට ආදී වශයෙන් රටටත්, ජනතාවටත් ද්‍රෝහී වන පරිදි තමා කිසිවිටෙකත් විධායක බලතල ක්‍රියාවේ නොයෙද වූ බව එහි අවධාරණය කර තිබේ.ඒ වෙනුවට තමා විධායක බලතල යොදාගත්තේ ත්‍රස්තවාදය පරාජය කර රට එක්සේසත් කිරීමට බවද ජනාධිපතිවරයා පෙන්වා දී තිබිණි. දේශපාලන අවස්ථාවාදය සහ බලලෝභය ඔස්සේ යමින් “ඒකාධිපතිවාදය” පිළිබඳ දේශපාලන සටන් පාඨයක් නිර්මාණය කළද මේ රටේ බහුතර ජනතාව මහින්ද රාජපක්ෂ ජනාධිපතිවරයාට දෙවන වාරය සඳහා වාර්තාගත හා විශිෂ්ට ජනවරමක් ලබාදීමෙන් පෙනෙන්නේ ඔහු හා ජනතාව අතර ඇති සම්මුතියයි.ඉකුත් ජනාධිපතිවරණයේදී මේ රටේ ජනතාව පිළිකුළෙන් බැහැර කළ විපක්ෂය ගෙන ආ “ඒකාධිපතිවාදය” “පවුල්වාදය” වැනි සටන් පාඨ ජ.වි.පෙ විසින් දැන් යළිත් පෙරට ගෙන ඇති බව පෙනෙන්නට ඇත. බරපතළ දේශපාලන සටන් පාඨ හිඟයකින් පෙළෙන ජ.වි.පෙ තවදුරටත් පාරාජිකා වූ සටන් පාඨ කිහිපයක එල්ලී සිටී.ජ.වි.පෙ අද ඉටු කරමින් සිටින්නේ මේ රටේ ප්‍රගතිශීලී ජනතාව ඔවුන්ගෙන් අපේක්ෂා කළ දේශපාලන භූ®මිකාව නොවේ. යෝජිත ව්‍යවස්ථා සංශෝධනය සම්බන්ධයෙන් සාධනීය දේශපාලන මැදිහත්වීමක් කිරීම වෙනුවට ඔවුන් වෙතින් පළ වෙමින් ඇත්තේ කුහක හා වෛරී සහගත භාවිතාවකි.“මහින්ද චින්තන ඉදිරි දැක්ම” වැඩපිළිවෙළේ විධායක ජනාධිපතික්‍රමය අහෝසි කිරීමක් පිළිබඳ සඳහන්ව නැත.විධායක ජනාධිපති ක්‍රමය අහෝසි කරන බව ඉකුත් ජනාධිපතිවරණයේදී කියා සිටියේ සරත් ෆොන්සේකා මහතාය. විශාල ප්‍රතිශතයකින් ජනතාව එම මතය ප්‍රතික්ෂේප කළේය.විධායක ජනාධිපති ක්‍රමයේ අතීත භාවිතාවන් අනුව එය අහෝසි කළ යුතු බවට යම් මතයක් නිර්මාණය වී තිබුණද අපේ වැනි රටවලට ශක්තිමත් නායකත්වයක් තිබිය යුතු බව මේ වන විට බොහෝ දෙනා පිළිගනී.එය කොපමණ අදාළද යන්න ත්‍රස්තවාදයට එරෙහිව ශ්‍රී ලංකාව නම් රාජ්‍යය සිදුකළ සටනේදී හොඳාකාර පැහැදිලි විණි. අද සිටින්නේ ඉහළ ජනවරමක් ලැබූ ජනාධිපතිවරයෙකි.ඔහුගේ වැඩපිළිවෙළට විශාල ජනතා කැමැත්තක් පළ වී ඇත. එමෙන්ම වත්මන් රජයද බලයට පත් වූයේ ඉතිහාසයේ මෙරට බලයට පත් රජයන් හා සසඳන විට වාර්තාගත ජනතා වරමකිනි.2/3 ට ඉතා ආසන්න බලයක් ඊට ලබාදීමට ජනතාව ක්‍රියාකළේ, රජයේ රට ගොඩනඟන වැඩපිළිවෙළ ඉහළින් අනුමත කරමිනි. එහෙයින් 18 වැනි සංශෝධනය සඳහා අමුතුවෙන් ජනමත විචාරණයක් පවත්වා ජනතා අනුමැතිය ලබා ගැනීම අවශ්‍ය නැත.ත්‍රස්තවාදයෙන් රට නිදහස් කර ගැනීමෙන් පසු ආර්ථික සංග්‍රාමයද ජයගනිමින් ඉදිරි සංවර්ධන අභියෝග ජය ගැනීම සඳහා ද මහින්ද රාජපක්ෂ ජනාධිපතිවරයා නිවැරැදි වූ හා ක්‍රියාකාරීව නායකත්වය දෙමින් සිටී.රටේ අනාගතය නිර්මාණය කිරීම සඳහා නිසැකවම බලපාන දැවැන්ත සංවර්ධන ව්‍යාපෘතීන් ගණනාවකටම එම නායකත්වය මුල පුරා ඇත.එවැනි දිගුකාලීන ඉලක්ක ජයග්‍රහණ කිරීමට නම් වත්මන් ජනාධිපතිවරයාගේ ශක්තිමත් නායකත්වය තවදුරටත් අවශ්‍ය බවද එය වත්මන් ව්‍යවස්ථාවේ ඇති වාර දෙකේ සීමාවට කොටුවීම අනවශ්‍ය බවද ජනතාවගේ පිළිගැනීමයි.විදෙස්දශක තුන, හතරක් තිස්සේ රටට නායකත්වය දෙමින් රට ජයග්‍රහණය කරා මෙහෙය වූ අයෝමය නායකයන් පිළිබඳ උදාහරණ ලෝක දේශපාලනයේද කැපී පෙනේ. දශක ගණනාවක් තිස්සේ කියුබාවට එරෙහිව ක්‍රියාත්මක අමෙරිකානු සම්බාධක හමුවේ පවා අදත් කියුබාව නොසැළී සිටින්නේ ජනාධිපති පිදෙල් කස්ත්‍රෝ ලබාදුන් අයෝමය නායකත්වය නිසයි.කියුබාව ලබා ඇති සමාජ දේශපාලන ජයග්‍රහණයන්ගේ නියමුවා වන්නේද ඔහුයි. ජනාධිපති පිදෙල් කස්ත්‍රෝ දශක 4 ක් පාලන බලයේ සිටියේය. මැලේසියාව ආර්ථික බලවතෙකු බවට පත් කළ අගමැති මහතීර් මොහොමඩ් දශක දෙකක් රට පාලනය කළේය.සිංගප්පූරුව සංවර්ධනයේ හිණිපෙතෙහි මුදුනට රැගෙන ගිය අගමැති ලී ක්වාන් යූ දශක 4 ක් රටට නායකත්වය ලබා දුන්නේය. දශක 3 ක් බලයේ සිටි මාලදිවයින් ජනාධිපති මවුමුන් අබ්දුල් ගයුම් රට තුළ විශාල වෙනසක් ඇති කළේය.ලිබියානු ජනාධිපති කර්නල් මුවම්මර් ගඩාපි දශක 4 ක් ගතවීත් තවමත් රට පාලනය කරයි. ප්‍රජාතන්ත්‍රවාදය දෙස විවිධ කෝණවලින් බලා කෙරෙන නිර්වචනයන්ට අනුව ඇතැම් දෙනා මේ ඇතැම් නායකයන් පිළිබඳ ප්‍රශ්න මතු කළ ද ඔවුන් බොහෝ දෙනෙක් තම රටවල ප්‍රගතිදායක පරිවර්තනයක් ඇති කිරීමට සමත් වූවන්ය.ලොව දීර්ඝ කාලයක් බලයේ සිටින රාජ්‍ය නායකයන් සමහරෙක් බලයට පත්ව ඇත්තේ ප්‍රජාතන්ත්‍රවාදීව ජනතා වරමකින් නොවුණද ශ්‍රී ලංකාවේ වත්මන් නායකත්වය දෙවන වාරය සඳහා බලයට පත්වූයේ පළමු වතාවටත් වඩා විශාල ජනවරමකිනි. එය අභියෝගයට ලක් කළ නොහැකි අන්දමේ පැහැදිලි ජයග්‍රහණයකි.සංශෝධනමේ කාරණවලට අමතරව 17 වැනි ආණ්ඩුක්‍රම සංශෝධනයේ ඇතැම් විකෘතීන් නිවැරැදි කර ගැනීමට ද මෙම සංශෝධනය මගින් ඉඩ සැලසී ඇත. සේවයෙන් විශ්‍රාම ලැබූ නිලධාරීන් අතළොස්සක් විසින් කොමිසන් සභාවලදී ගන්නා තීරණවලට වඩා ජනතා වරමකින් බලයට පත් රජයක අමාත්‍ය මණ්ඩලය ගන්නා තීරණ වඩා හිතකර බව මේ පිළිබඳ මත පළකරන ඇතැම් විද්වතුන්ගේ ද අදහසයි.18 වැනි සංශෝධනය අනුව ප්‍රතිපත්තිමය තීරණ ගැනීමේ පූර්ණ බලතල අමාත්‍ය මණ්ඩලයට හිමිවනු ඇත. මහින්ද රාජපක්ෂ ජනාධිපතිවරයා සැලකිය හැක්කේ සම්මුතිකාමී නායකයකු ලෙසයි.ජාතික අභිලාසය උදෙසා රටේ නොයෙකුත් මතද රජයන් මෙන්ම ජන කොටස් ද ඒකාරාශී කිරීමට එම නායකත්වය සමත්ය. ඔහු සහ ජනතාව අතර ඇති වී ඇති සවිමත් සම්මුතියට ඔහු එකඟවනතාක් ජනතාව ඔහු ප්‍රතික්ෂේප නොකරනු ඇති බව පැහැදිලිව පෙනෙන්නට තිබේ.මෙවැනි පසුබිමක ජාතිකවාදී හා රාජ්‍යවාදී අදහස්වලින් යුතු කාට වුවද නව ආණ්ඩුක්‍රම ව්‍යවස්ථා සංශෝධනයට එරෙහි විය නොහැකි බව කිවයුතුය.1978 ආණ්ඩුක්‍රම ව්‍යවස්ථාවෙන් පනවා තිබූ සම්බාධකයක් ඉවත් කිරීමේ අරමුණ ඇතිව 18 වෙනි ව්‍යවස්ථා සංශෝධනය සම්මත කර ගැනීමට සූදානම් වේ.මේ සඳහා ඇමැති මණ්ඩලයේත් ශ්‍රී ලංකා නිදහස් පක්ෂ සාමාජිකත්වයේත් සහාය ලැබී ඇත. එක්සත් ජාතික පක්ෂයේ මන්ත්‍රී කණ්ඩායමක් ද ආණ්ඩුවට එක් වී මෙයට සහාය දීමට සූදානම් ව සිටිති.මෙම ව්‍යවස්ථා සංශෝධනය මහින්ද රාජපක්ෂ මහතාගේ ධුර කාලය දිග් කර ගැනීමක් නොව පක්ෂය නම් කරන ජනතාවගේ කැමැත්තෙන් ජනාධිපතිවරයෙකු පත් කිරීමයි.නව ව්‍යවස්ථා සංශෝධනවල යහපත් හා අයහපත් භාවයක් ප්‍රදර්ශනය වේ. ජනාධිපතිතුමාගේ ධුර කාලය දීර්ඝ කිරීම ජනතාවගේ කැමැත්තෙන් මැතිවරණයකදී සිදුවන බැවින් එය ප්‍රජාතන්ත්‍ර විරෝධී යැයි කිව නොහැකිය.මෙවැනි මැතිවරණයකදී ජනාධිපතිතුමා ගෙදර යැවීමට ද ජනාවට අයිතියක් ඇත. ජනාධිපතිතුමාගේ ධුර කාලය දෙවතාවකට සීමා කිරීම කෘත්‍රිම සම්බාධකයක් වන අතර දේශපාලන නායකත්වයෙන් හා දේශපාලන ජනප්‍රියත්වයෙන් ශ්‍රී ලංකාව වැනි රටකට හිතකාමී ජන නායකයෙකු වාර දෙකකට වඩා ක්‍රියාත්මක වීම සුබ දායකය.නමුත් මෙහි අයහපත් තත්ත්වය වන්නේ සාධාරණ හා නිදහස් මැතිවරණ නොමැතිව මැතිවරණ කොමිසමට දේශපාලන හෙන්චයියන් පත් කර අනාගතයේ දී ජනාධිපතිවරයෙකු වෑයම් කළහොත් ‘ඉඩි අමීන්’ වැනි ඒකාධිපතිවරුන් ද බිහි වීමට හැකියාව තිබේ.ව්‍යවස්ථාව වූ කලී රටේ හා ජනතාවගේ අභිවෘද්ධියට මිස පුද්ගලයෙක් හෝ දේශපාලන පක්ෂයක අභිවෘද්ධිය සඳහා සකස් නොවිය යුතුය. එය වර්තමානයේ පමණක් නොව අනාගතයේ ද අභිවෘද්ධියක් සඳහා වූ ලේඛනයක් විය යුතුයි.තවද ජනපති ධුර කාලය දෙවතාවකට සීමා කර දෙවන වටයෙන් පසු මැතිවරණයක් සඳහා පෙනී සිටීමට නොහැකි වීමෙන් දේශපාලන නායකයෙකු මිස රටේ හෙට දවස වෙනුවෙන් වැඩ කළ හැකි ජනාධිපතිවරයෙකු බිහි වීමට නොහැකිය. එසේ වන්නේ අසීමිත මැතිවරණවලට සහභාගිවීමේ අවකාශය ඇති හෙයිනි.ව්‍යවස්ථා සභාවක් වෙනුවට එම බලතල ජනාධිපතිතුමාට පැවැරීම ද පාර්ලිමේන්තුවේ ප්‍රධාන චරිත උපදේශක මණ්ඩලයක් වශයෙන් ජනාධිපතිතුමාට සහාය වීම ද 17 වන ව්‍යවස්ථාවේ විධි විධාන වූ කොළඹ කල්ලියේ සුපිරි සමාජයේ පිරිසකට මෙම ව්‍යවස්ථා සභාව නැමැති නාමාවලියෙන් පෙනී සිටීමට ද රටේ ඉහළම තනතුරු හා කොමිසන්වලට නියෝජිතයන් පත් කිරීම ද වඩා යෝග්‍යය.මෙයට හේතුව මේ ජනතාවගේ විශ්වාසය දිනූ ජනතාවට වගකිව යුතු පාර්ලිමේන්තුවට උත්තර දීමට පත්වන පාර්ලිමේන්තුවේ අධිපතිවරුන්ට හා ජනාධිපතිතුමාට මෙම බලතල පැවැරීම ජනතාවගේ ස්වාධීපත්‍යයට නිගා කිරීමකි.මෙම සංශෝධනවල ප්‍රතිඵල දැකීමට නම් මෙසේ පත් කරන ලද පුද්ගලයින් බුද්ධිමත්, ස්වාධීන පක්ෂග්‍රාහී නොවන සාධාරණ පිරිසක් විය යුතුය. එවැනි පිරිසක් පත් කිරීමට ජනාධිපතිතුමා වගබලා ගත යුතුය.එසේ නොමැති ව ඒ වෙනුවට දේශපාලන හෙන්චයියන් පත් කරන්නේ නම් රාජ්‍ය සේවය, මැතිවරණ ක්‍රමය හා මානව අයිතිවාසිකම්වල නියම අවශ්‍යතාවයක් සපුරාලීමක් සිදු වන්නේ නැත.ජනාධිපතිතුමාට වැඩි වගකීමක් පැවැරීම සාර්ථක වන අතර එය යථා පරිදි එතුමා විසින් ක්‍රියාත්මක නොකරන්නේ නම් එයිින් සිදුවන විපාක භාර ගැනීමට ද අනිවාර්යයෙන්ම ජනාධිපතිතුමාට සිදු වේ..</content>
  </post></root>