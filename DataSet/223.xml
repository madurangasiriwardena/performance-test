<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=af1106128</link>
    <topic>ජීවිතේ තීරණ ගන්න කලබල වෙන්න එපා!</topic>
    <author>අරුණි මුතුමලී</author>
    <content>ඊයේ රෑ ප්‍රවෘත්තිවලට සොනු අක්කලෑ උද්ඝෝෂණය දුටු වෙලේ ඉඳන් අම්මාට ඇති වූ කේන්තිය තවමත් සම්පූර්ණයෙන් සන්සිඳිලා නැතුවා වගේ. මම වගේ ම අම්මාටත් දුකක් ඇති වුණු නිසාදෝ අඹ ගහ යට බංකුවට වෙලා ඈත බලාගෙන ඉන්නවා. මම හෙමිහිට පරෙස්සමින් තේ කෝප්පයක් කිට්ටු කළා. මද හිනාවකින් ස්තුතියක් පළ කළ අම්මා තේ උගුරක් තොල ගාමින් ම මොනවදෝ කියන්නට ලෑස්ති වුණා. ඒ බව දැක්ක නිසා මම ගෙට යන්න ගිය ගමන නතර කර ආපසු හැරුණා.“ඕගොල්ලෝ එහෙම ඔය අනං මනං ඔලුවේ දාගන්නවා නෙවේ” අම්මා කළේ අවවාදයක් ද තර්ජනයක් ද කියන්න බැරි තරම්. මොනව කීවත් හිස වනා පිළිගන්නවා හැර තර්ක කිරීමට සුදුසු වේලාවක් නම් නෙවෙයි. මම සමබර හිනාවක් සමඟ ආපසු හැරුණා.‘පුතේ’ අම්මගේ හඬ හැඟීම්බර වැඩියි වගේ. මම අම්මා ළඟට ගියා. ඉඳගෙන උන්වනම මගේ ඉණ වටා අතයවමින් තුරුල් කරගත් අම්මා “ජීවිතේ තීරණ ගන්න කවදාවත් කලබල වෙන්න එපා” කියා මගේ අත දිගට පිරිමැද්දා. අම්මා ළඟින් ම බංකුවේ වාඩි වුණු මට ඇති වුණේ හරිම අමුතු හැඟීමක්.“ඇයි මගේ අම්මේ මේ... දැන් ඕවා හිතන්න එපා එයා අම්මගේ දුවෙක් නෙවෙයිනේ.”“අනුන්ගෙද අපේ ද කියලා නෙවෙයි මෙතන ප්‍රශ්නෙ. ඒගොල්ලොත් ඔයාලගේ වයස් පරම්පරාවේ අය” අම්මා කීවා. ඒ මොහොතේ එතනට ආ ආච්චි අපි වෙනුවෙන් කතා කළා. “නෑ... මේ ළමයින්ට ඒ වගේ කුලප්පුවක් නෑනේ... ඔය දැන් කෑගගහ හිටිය ළමය ළඟදි දික්කසාද වෙලාලු නේද? ඒ ගෑනු ළමය බැන්දෙත් මහ කලබගෑනියක් කරලනේ. මට මතකයි.”“හ්ම්...” අම්මා කල්පනාවෙන් නොමිදුණු දෑස් සහිතව උත්තර දුන්නා.“අම්මා දැන් ඕකට ඔච්චර දුක් වෙන්නේ එයා අම්මගේ හොඳම ගෝලයා නිසා ද? අම්මා හිතා ගන්නකො එහෙම කෙනෙක් හඳුනන්නේ නෑ කියලා. ඉවරයිනේ” මම කීවේ සෝනු අක්කා ගැන ඇති වූ ඊර්ෂ්‍යාවක් නිසා නොවේ. අම්මා අහක යන ප්‍රශ්නයක් නිසා අනවශ්‍ය තරම් දුක්වන බව සිතුණු නිසයි.“මම දුක්වෙන්නේ ඒ හින්දම විතරක් නෙවෙයි. එයාලා අදහන සංවිධාන නිසා ගෑනු ළමයින්ට වෙන දේ ගැන හිතලා. අනික සෝනු දැන් රස්සාව හැටියට කරන්නෙත් ඒ කට්ටිය එක්ක ගම් දනව් ගානේ ගිහින් ගෑනුන්ගේ ප්‍රශ්න විසඳනවා කිය කියා ප්‍රශ්න ඇගේ දාගන්න එකලු. සෝනුගේ අම්මා මට කීවේ අඬ අඬා. ඒ කඳුළු සාධාරණයි. අපි එයාගෙන් මීට වඩා හුඟාක් වැදගත් වැඩ කොටසක් සමාජයට වෙයි කියලා බලාපොරොත්තු වුණා. හරි දක්ෂ ළමයෙක්නේ ඒ කාලෙත්” අම්මා කියාගෙන ගියා.“දැන් ඉතින් ඔය ගම්වල අයගෙ පවුල් ප්‍රශ්න විසඳනවා නම් ඒකත් සමාජ සේවයක්නේ. ඒකම මදෑ” ආච්චි සතුටු වෙන්න කීවේ.“හ්ම්හ් විසඳනවා තමයි” අම්මා බංකුවේ පිටුපසට රූටමින් සමබර ව සැකසෙන ගමන් කීවා” තමන්ගේ පවුල කඩාගත්තා මදිවට අර ගම්වල අහිංසක ගෑනුන්වත් පිස්සු වට්ටනවාලු.”“එහෙම ඉතින් පිස්සු වැටෙන්න ඔය ගම්වල අම්මණ්ඩිලා බබ්බු යැ” ආච්චි ගස්සා අනිත් පැත්ත බලාගත්තා.පී... පී... ප්...“අන්න තාත්තත් ඇවිල්ලා දැන් ඉතිං ඔය කතා නවත්තමු. නැත්නම් පිංකිලෑ ගෙදර පාටියට යන්න වෙන්නේ නැති වෙයි.” කියූ මම දුවලා ගේට්ටුව ළඟට ගියා.පිංකිලා ගෙදර ආ හැමෝ ම පිංකිව වට කරගෙන උපදෙස් දෙන හැටි! විහාර මහදේවි වගේ වෙන්න. සෝමා දේවි වගේ වෙන්න. විශාඛාව වගේ වෙන්න. හොඳට ඉගෙන ගන්න. ලොකු නෝනා කෙනෙක් වෙන්න. හොඳ දුවක් වෙන්න. හොඳ බිරිඳක් වෙන්න. හොඳ අම්මෙක් වෙන්න.හැමෝම එකම විදිහේ ආශිර්වාද කරන්නේ. ඇයි කිසි කෙනෙක් පිංකිට සෝනු වගේ ස්වාධීන වෙන්න හිතන්න. කාන්තාවන්ගේ අයිතීන් වෙනුවෙන් සටන්කරන්න ඉදිරියට යන්න, විමුක්තිය ලබා ගන්න කියන්නේ නැත්තේ? මං මල්ලි සමඟ කතා කළේ හොරෙන් මල්ලිව අවුස්සන්න හිතාගෙන. අදහස හරි ගියා.“මේ ඇයි කවුරුත් සෝනු අක්කා වගේ එක රැයින් ජනප්‍රිය කෙනෙක් වෙන්න කියලා පිංකිට සුබ පතන්නේ නැත්තේ?” මල්ලි විහිළුවට වගේ අහද්දී වුණත් මගේ කොඳු නාරටිය සීතල වෙනවා වගේ දැනුණා.ආච්චිගෙන් අම්මගෙන් රැවුම නිසා මල්ලිගේ අන්තිම වචන ටිකේ හඬ බාල වෙලා ගියා. මොහොතක් නිහඬ වුණු නෑදෑ පිරිස යළි එක හ¼ඩින් කියවන්න ගත්තා.“සෝනුට වුණේ එක පාර ජනප්‍රිය වුණු එක දරාගන්න බැරි වෙච්ච එක” එයා ඒ තත්ත්වය පවත්වාගන්න හිතාගෙන ඊට පස්සේ හිතෙන හිතෙන දේ කියන්න පටන් ගත්තා.” ඉස්කෝලේ නැන්දා කීවේ එහෙම.“ගෑනු ළමයින්ට ඕනෑවට වඩා නිදහස දුන්නම ඔහොම තමයි” නුවර ආච්චි ගැඹුරු ස්වරයෙන් හෙමීට කීවා.කොළඹ මාමා සෝනු අක්කගේ පැත්තේ වගේ “මම නම් කියන්නේ තමන්ට නොගැලපෙන විවාහයක් නිසා ජීවිතේම දුක් විඳින්නේ නැතිව සෝනු ගත් තීරණේ හරි.”ඒකට හරස් කැපුවේ දොස්තර නැන්දා” අපි කතා කරන්නේ දික් කසාදෙ ගැන නෙවෙයි. ඒකට නීතියෙන් ඉඩ දීලා තියෙන්නේ ඔයා කියන දේ පිළිගන්න හින්දා තමයි. ඒත් සෝනුගේ ප්‍රශ්නේ ඒක නෙවෙයිනේ. එයා ජීව විද්‍යාත්මක සාධක පවා අභිබවන ගමන් ගෑනුත් පිරිමි වගේ කියන්න නේ උත්සාහ කරන්නේ?“ඉතින් බැලුවම වැරැද්දකුත් නෑනේ. අද කාලේ පිරිමි කරන හැම දේ ම වගේ ගෑනුත් කරනවනේ” කොළඹ මාමා උපහාසයට වගේ හිනාවෙමින් කීවා.“ගහක වැලක මලක වුණත් සතා සීපාවාගේ වගේ ම පෙනෙන නොපෙනෙන හැම දේකටමත් ගැහැණු පිරිමි හැටියට ජාති දෙකක් දීලා තියෙන්නේ මේ ලෝකේ පැවැත්මට ඒ දෙගොල්ලොම එක වගේ වැදගත් නිසයි. එහෙම නැත්නම් ඉතින් ඔක්කොම එක ජාතියෙන් හැදෙන්න තිබුණනේ. වෙනසක් ඕන නෑනේ” දොස්තර නැන්දා වේගවත් පහරක් එල්ල කළා.“ඒ ඔක්කොමත් හරි අර මොනවද ඒ ළමයයි තව කට්ටියයි එකතු වෙලා පාරවල් ගානේ කෑගහගහ ඉල්ලන්නේ” මාතර සීයා නළල රැළි කරලා අහම්බෙන් වගේ අහගෙන එතනින් ගියා.“අනේ අපි නම් කවදාවත් මුකුත් ඉල්ලලා නෑ... හැබැයි ඉතින් අපට හැමදේම ලැබුණා.” නුවර ආච්චි නෝක්කාඩු ස්වරයෙන් පටන් ගත්තත් ඉවර කළේ සාමාන්‍ය විදිහට සතුටින්.“මේ රටේ තරම් වෙන කොහේවත් ගෑනුන්ට මෙච්චර තැනක් ලැබිලා නැතුව ඇති” ඉස්කෝලේ නැන්දා ඉතිහාස පාඩමක් වගේ පටන් ගත්තා.“භික්ෂුණි ශාසනය පිහිටුවන්න දුන්නා. දකුණු ආසියාවේ ම පළමු වැනි රැජන පත් වුණේ මේ රටේ. ඒ තියා වැන්දඹු වෙච්ච බිසෝවරුන් පවා රාජත්වයට පත් කරන්න තරම් ලංකාවේ සමාජය කාන්තාවන්ට සැලකුවා. අනුලා රැජන සැමියන් කීප දෙනෙක් මරලා වුණත් රාජ්‍ය පාලනය කරගෙන ගියේ දේශපාලන බලය ලබා ගන්න පවා අපේ රටේ කාන්තාවන්ට නිදහස, ගෞරවය, බලය තිබුණ නිසා. මහා පරාක්‍රමබාහු රජ්ජුරුවන්ගෙන් පස්සේ ලීලාවතී බිසව රැජන වුණා. නිශ්ශංක මල්ලගෙන් පස්සේ කල්‍යාණවතී රැජන වුණා. ඒ විතරක් නෙවෙයි පරසතුරු ආක්‍රමණ කාලේ පවා තුන් වතාවක් ම බලයට පත් වෙලා රාජ්‍ය කරන්න තරම් රැජනකගේ පාලනේට මිනිස්සු කැමැති වුණා. රාජ සභාවල ඉන්න, උපදෙස් දෙන්න, දේශපාලන වැඩවලට සම්බන්ධ වෙන්න රාජ කුමාරිකාවන්ට පවා අවස්ථාව තිබුණා. ඉන්දියාවේ වගේ මිනිහා මළහම ගින්දරට පනින්න, කෙහෙවැටිය බූගාගෙන හැංගිලා ඉන්න කියලා ඒ කාලේවත් අපේ අයට නීති දාලා තිබුණේ නෑ. ඔය බමුණු මතවලින් ආ සමහර කාරණා ඇරෙන්න කාන්තාවන් වහල්ලු හැටියට කවදාවත් අපේ රටේ පිළිගත්තේ නෑ. මනුස්මෘතියේ වගේ පිරිමියා මොනවා කරලා ආවත් දෙවියකුට වගේ සලකන්න කියලාවත්, පුංචි කාලේ ඉඳලා මැරෙන කල් ම තාත්තා, සැමියා, පුතා යටතේ ඉන්නම ඕනේ කියලා නිදහස සීමා කරලාවත් නෑ... හැබැයි” ඉස්කෝලේ නැන්දාගේ දේශනයට බාධා කළේ දොස්තර නැන්දා.“ඒ හැම දෙයක් ම අපේ බෞද්ධ සංස්කෘතියේ ලක්ෂණ නේද? හැබැයි ඊට කලින් වුණත් එහෙම වුණා ය කියලා කතාවක් වත් නෑ. මම නම් හිතන්නේ හොඳම කාන්තා විමුක්ති අරගලය කළේ මහා ප්‍රජාපතී ගෝතමී. අංගුත්තර නිකායේ කියන හැටියට තමන්ගේ කෙහෙවැටිය කපාගෙන, සිවුරු ඇඳගෙන මැටි පාත්තර අරගෙන, සැතපුම් සිය ගණනක් පයින් ගිහින් විසාලා මහනුවරදී ආනන්ද තෙරුන් වහන්සේට කියලා බුදු රජාණන් වහන්සේගෙන් පැවිද්ද ඉල්ලා දිනා ගත්තේ. ඒ සංවිධාන ශක්තිය කොච්චර ද කීවොත් ශාක්‍ය කෝලිය රජවරු පවා උදව් කරලා තියෙනවා වැඩේට. බුදු හාමුදුරුවන්ගේ සිත පවා වෙනස් කරන්න තරම් පුළුවන් වුණෙත් නිවැරැදි විමුක්ති මාර්ගයක් වෙනුවෙන් නිවැරැදිව සංවිධානය වුණු නිසානේ.”ඒ කතා සාවධානව අහගෙන හිටිය අම්මාට ඉබේටම මෙහෙම කියවුණා. “හනේ මන්දා සෝනුලා පිටරටවල පවා ගිහින් මොනවා ඉගෙන ගත්තද කියලා”වරින් වර මේ කතාවට සහභාගි වෙමින් යහලුවන් සමඟ කතා කර කර සිටි තාත්තා එක් වරම පිළිතුරක් දුන්නා. “ඔය සුද්දෝ රටවල් අල්ල ගන්න එහෙ මෙහෙ ගිය කාලේ තනිකං දෝසේ හැදිච්ච සුද්දියෝ කියපු කතා අහල අපේ සමහර ගෑනුන්ටත් මොළේ නරක් වෙලා” ඒකට නම් කට්ටියට හිනා ගියා. ඒත් ආච්චිට තරහ ගියා.“අනේ අපි නම් කවදාවත් එක එකා කියපුවට මොළේ නරක් කරගත්තේ නෑ. ගෙවල්වල ප්‍රශ්න නැත්තේ කාටද? ඒවා ඉතින් බත් හැලිය ඉදෙන කල් විතරනේ.මේ දැන් කාලේ වගේ තමුන්ගේ මිනිහ එපා කියලා පොලිසි උසාවි ගානේ විලිලැජ්ජා නැතිව දුවන්න අපේ අම්මලා අපට ඉගැන්නුවේ නෑ. හේනේ කුඹුරේ වැඩවලට උදව් වෙනවා වගේ ම හැමදේ ම කතා බහ කරල අපි කළේ. සමහර ගෙවල්වල නිතර අඩ දබර තිබුණත් ළමයි ගැන හිතලා හරි දෙන්නම ඉවසනවා. හ්ම්හ්... එකට දැන් අර සෝනු ළමය වගේ අයත් උල්පන්දම් දෙන්නේ කොහොම හරි මේ දේවල් නැති කරලා දාන්නනේ. ඒත් අපේ කාලේ නම් කොහොම හරි සතියක් දෙකක් ඉවසනකොට ආයෙම ඉතින් පරණ තාලෙට එනවා.”කොළඹ මාමා ආච්චිව තවත් ඇවිස්සුවා. “නැන්දලාගේ කාලේ ගෑනු ඉතිං ඔහොම දුකම විඳලා මොනවද ලැබුණේ?ආච්චිට කේන්තිය ඉහවහ ගියා. “අම්මපා මගේ කට? අද උඹලා ලොකු මහත්තුරු වෙලා ලෝකෙටම බණ කියන්නේ අම්මලා දහදුක් ඉවසලා හරි තාත්තලා ඉන්න ළමයි හැටියට උඹල හදපු නිසා. අපිත් රටේ නැති තේඋඩිස්සියෝ වගේ අතෑරලා ගියානං උඹලට මොකද වෙන්නේ? ආච්චිගේ හඬ මොළොක් වුණා.“බුදු හාමුදුරුවොත් බාරියාවෝ හතක් ගැන දේශනා කරලා තියෙනවා. අපි කවදාවත් අපේ අයට වධක බාරියෝ වුණේ නෑ. අනෙක ප්‍රශ්න ආවට කලබල වුණෙත් නෑ. අපි ගෙවල් දොරවල්වල කරන වැඩ ටික කවුරුවත් ගණන් ඉලක්කන්වලින් මැන්නෙත් නෑ. ඒත් ඒකෙන් අපට ලැබුණු සැනසීම තමයි පුතේ අද උඹලා ඔක්කොම එකට එකතුවෙලා මෙහෙම ඉන්නවා දකින එක.”හැමෝම ඒ කතාවෙන් නිහඬ වුණා. දොස්තර නැන්දා නිහඬ බව බිඳිමින් මෙහෙම කීවා. “හැමෝටම සොබා දහමින් ගොඩක් දේවල් ලැබිලා තියෙනවා. ඒත් ඒ ලැබුණු දේවල් අඳුනගන්න බැරුව; ඒවා අගය කරන්නේ නැතිව අනුන්ගේ දේවල් පස්සේ යන නිසානේ මේ ඔක්කොම” ඒ කතාවෙන් මාතෘකාව වෙනතකට ඇදුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106121</link>
    <topic>සදහම් සෙවණේ නිවී සැනසුණු සිඟිති සිල් මෑණිවරු</topic>
    <author>ඉනෝකා සමරවික්‍රම</author>
    <content>සදහම් සෙවණේ නිවී සැනසුණු සිඟිති සිල් මෑණිවරුඅඹන්පොල ස්ටේෂමේ නතරව තිබූ දුම්රිය ‘හූ’ හඬ නංවා සෙමෙන් සෙමෙන් විත් වේගයෙන් කොළඹ දෙසට ගමනේ යෙදුණේය. අම්මාටත් තාත්තාටත් මැදිව හුන් හුරුබුහුටි දැරියක් දුම්රිය කවුළුවෙන් එබී මඟසිටියවුන්ට අතවැනුවාය. හිනැහුණාය. වත සුන්දරය.නිදහස් සිතක් හිමි ඇය පස් හැවිරිදි වියේ පසුවන්නට ඇත. දුම්රිය යන්නටම ගියේය. රේල්ගේට්ටු විවර වූයේය. අපි යළිත් ගමන ඇරැඹුවෙමු.අඹන්පොල සිට ඇහැටුවැවට යෑමට ඇති දුර ප්‍රමාණය කිලෝමීටර අටක් දහයක් පමණ වේ. කෙත්වතු වැස්සට පිරී ගිය නෙළුම් මලින් පිරි වැව් පසුකර අපි ඇහැටුවැවට පැමිණියෙමු. එතැන් සිට හිද්දැවට කිලෝමීටර එකහමාරක් පමණ විය. ඊයේ පෙරේදා වටවැස්සෙන් පරිසරය අලුත් වී ඇත. වේලාව මද්දහනට ආසන්න ය.අපි අදාළ තැනට ආවෙමු. (අපට මඟපෙන්නුවේ ඇහැටුවැව බණ්ඩාරනායක නවෝද්‍යා පාසලේ ගුරුවරයකු ලෙස කටයුතු කරන නිරෝෂ මහතාය.) ඇහැටුවැව හිද්දෑව ශ්‍රී ගෞතමාරාමය ඉදිරිපිට නතර වී අපි අවට බැලුවෙමු.”එන්න”සුන්දර සිනහවකින් මුව සරසාගත් හුරුබුහුටි සිල්මෑණි කෙනෙක් පැමිණ අප කැඳවූවාය. මට එකවරම මතක් වුණේ අඹන්පොළ දුම්රියේදි දුටු හුරුබුහුටි කෙලිපොඩ්ඩිය. ඇතුළට යන්නට සිතක් නැත. ඇස සිත දුවන්නේ පුංචි සිල්මෑණියන් වටේය. ඇය අප සිල් ආරාමය ඇතුළටම කැඳවාගෙන ගියාය.”පොඩි මෑණියන්ගේ අක්ක උණ හැදිලා ඉන්නේ. බෙහෙත් බීලා ඉන්නේ. දැන් හොඳයි.” පොඩි මෑණියන්ට වඩා පැහැයෙන් අඩු එහෙත් හුරුබුහුටි තවත් සිල්මෑණිකෙනෙක් අප ඉදිරියට ආවාය.”මේ තමයි ඒ දෙන්නා”දෙදෙනා දැකීමෙන් සිතට ඇතිවන්නේ පහන් හැඟීමකි. ඒ පහන් හැඟීම යටපත් කරගෙන ඇත්තේ ගිහිකල මේ කෙලි පොඩියන් දෙදෙනාගේ ජීවිතවල අසරණභාවය පිළිබඳව උපන් කනගාටුවකි. ඔවුන් දෙදෙනාගේ ජීවිත නාස්ති කිරීම ගැන අම්මාට දොස් පවරන්නද?තාත්තාට දොස් පවරන්නද?අපට නොවැටහේ. මව විසින් දුම්රියට බිලිදීමට රැගෙන යනු ලැබූ සිඟිත්තියන් දෙදෙනා අද ජීවිතයේ සැනසුම ලබන්නේ බුද්ධ මාර්ගයේ යමිනි. මේ ඔවුන් දෙදෙනාගේ අතීත කතාවයි. මේ අතීත කතාවේදී අපට හමුවන තවත් සුවිශේෂි චරිතයක් වන්නේ ප්‍රියන්ත රාලහාමිය. ඇහැටුවැව පොලිසියේ මහජන සම්බන්ධතා අංශයේ ප්‍රියන්ත සෙනරත් බණ්ඩාර (45574) දැරියන් දෙදෙනා පිළිබඳව අපට පැවැසුවේය.”මේ සිද්ධිය වුණේ දෙදහස් දහය වසරේ මුල් කාලේ. දවසක් මම රාජකාරියට ගිහිල්ලා පොලිස් ස්ථානයට එද්දි පොලිසියේ මිදුලේ කුඩා දරුවෝ හතර දෙනෙක් සෙල්ලම් කරමින් හිටියා. මම ඔවුන් ගැන තොරතුරු විමසුවා. එතකොට තමයි දැනගන්න ලැබුණේ දරුවන්ගේ අම්මා ගල්ගමුවෙදි මේ පුංචි කෙල්ලෝ දෙන්නව කෝච්චියට තල්ලු කරන්න හදපු බව. ඒත් ඒ අම්මට ඒ දේ කරගන්න බැරිවෙලා. පස්සේ මිනිස්සු ඒ අය පොලිසියට එවලා තිබුණා. අම්මා රැවටීම්වලට අහුවෙච්ච කෙනෙක්. මං මැදිහත්වෙලා දරුවෝ හතරදෙනාවයි අම්මවයි ගෙයක් කුලියට අරගෙන දීලා නතර කළා. ඒත් ටික දවසකට පස්සේ අම්මා බාලම පිරිමි දරුවා අරගෙන යන්න ගිහින් තිබුණා. දරුවෝ තනිවම ගෙදර හිටියේ. මේ දරුවන්ගේ අනාගතය හදන්න ඕන නිසා මම ශ්‍රී ගෞතමාරාමයේ ලොකු මෑණියන්ට දරුවෝ දෙන්නා ගෙනල්ලා බාරදුන්නා. ඊට පස්සේ තමයි දරුවෝ දෙන්නව පැවිදි දිවියට ඇතුළු කළේ. මේ දරුවන්ගේ අයියවත් පැවිදි දිවියට ඇතුළත් කළා.ප්‍රියන්ත අප හා තොරතුරු කියන තුරු පුංචි මෑණිවරු දෙදෙනා බංකුව මත වාඩිවී නිසොල්මනේ සිටියහ.වයස කීයද?’අක්කට නමයයි. මට අටයි.”පුංචි මෑණියෝ හිනැහී පවසන්නීය.”අම්මා අපි දෙන්නව අරගෙන රේල්පාර ළ¼ඟට ගියා. කෝච්චිය එන සද්දේ ඇහෙනවා. අක්කා මගෙ අතින් අල්ලගෙන හිටියේ. අම්මා අපේ පිටිපස්සෙන් හිටියේ. අම්මා අපිව තල්ලු කරන්න හැදුවා. අක්කා මාවත් අල්ලගෙන මහ හයියෙන් ඇඬුවා. කෝච්චිය නතර වුණා. කෝච්චියේ මාමා අපිට අයින් වෙන්න කියලා ගියා. ඊට පස්සෙ තමයි අපි පොලිසියට ගියේ. ප්‍රියන්ත සර් අපිව මෙහෙට ගෙනාවා. ලොකු මෑණියෝ ආදරෙන් අප බලාගන්නවා.”කනිටු සිල්මෑණි හිනැහී පවසයි. එහෙත් බිම බලාගෙන සිටින අක්කාගෙ ඇසෙන් කඳුළු වැටෙයි. ඇය බොහෝ නිහඬය. ඇයට අතීතය මතක් වන්නට ඇත.”හදාගත්ත අම්මා ඇවිත් අපට යන්න කතා කළා””කවුද හදාගත්ත අම්මා කියන්නේ””අපිව කෝච්චියට දාන්න ගියේ එයා” පොඩිමෑණියෝ පවසන්නීය.”මම තමයි දැන් මෙයාලා දෙන්නගෙ අම්මා. මෙයාලා අම්මට කියන්නේ හදාගත්ත අම්මා කියලා. මේ දෙන්නා ගිය අවුරුද්දේ මගෙ ළඟට එද්දි කිසිම පිළිවෙළකට හිටියේ නැහැ. කවදාවත් ඉස්කෝලේ ගිහින් තිබුණේ නැහැ. ඒ නිසා අකුරු කියන්න ලියන්න දන්නේ නැහැ. මුල්කාලෙ නම් මට හිතාගන්න බැරිවුණා කොහොම මේ දෙන්නව පිළිවෙළක් කරන්නද කියලා. අන්තිමට මම හිතාගත්තා මේ දරුවෝ දෙන්නට මම අම්මෙක් වෙනවා කියලා. මම මේ දෙන්නා එක්කම දවස ගත කළා. ඔලුවල උකුණෝ පිරිලා හිටියා. තුවාල සුද්ද කරලා බෙහෙත් අරන් දීලා මේ දරුවො දෙන්න නිරෝගී කළා. අදටත් මං මේ දෙන්නට විටමින් වර්ග අරගෙන දෙනවා. දැන් දෙන්නම පැහැපත්. අපේ අනිත් මෑණිවරුන්ගේ සහයෝගය ඇතිව මේ අයට අකුරු ඉගැන්නුවා. දැන් ලියන්න කියන්න පුළුවන්. පිරිත් පොත කියන්න පුළුවන්. මම නැති වෙලාවට පොඩි මෑණිවරු දෙන්නා බෝධිපූජා තියනවා.”කටුගස්තොට පූර්ණ බුද්ධිකා ධම්මපාලි මෙහෙණින් වහන්සේ පවසන්නීය.බණ දහම් වඩන අතරේ එතුමිය මවු ගුණ පෙරටු කරගෙන කුඩා මෑණියන් වහන්සේගේ ජීවිත ගමන හැඩගස්සන්නීය.පාන්දර පහ වනවිට අවදි වන ඇහැටුවැවේ දීපා ධම්මපාලි හා ඇහැටුවැවේ ප්‍රදීපා ධම්මපාලි මෑණිවරු මුහුණ කට දොවා ගිලන්පස පූජා පවත්වා ඉන් අනතුරුව මළු පෙත් අමදින්නෝය.බෝමළුව අවට ඇත්තේ ඉදල් රටාවක් ය. “පොඩිමෑණියෝ දෙන්නා තමයි ඔය විදිහට ලස්සනට අමදින්නේ” ආරාමයේ මෑණි කෙනෙක් පවසන්නීය.අම්මාගේ සෙවණේ සිටියදී දුකින් මිරිකී ගිය ජීවිත ගතකල මේ සිඟිත්තියෝ අද සැනසිල්ලේ දිවි ගෙවති. ඒ බව පසක් කරන්නේ සිනහවෙන්, හැඩවූ ඔවුන්ගේ පැහැබර මුහුණුය.”හදාගත්ත අම්මා අපිව ගෙනියන්න ආවා. අපි බැහැ කිව්වම “තොපි හිටපියව් කියලා එයා ගියා” ඔවුන්ට අම්මා පිළිබඳව හැඟීමක් නැත. අම්මා ගැන ඇස්වල කඳුළු ද නැත. පුංචි වයසට දරාගැනීමට බැරි තරම් දුක්විඳි ඔවුන් අතීතය සිහිපත් කළ විට දුක දැනේදැයි අපි ඇසුවෙමු.”අම්මා වැඩකට ගියා. නංගිවයි මල්ලිවයි බලාගත්තේ මම. අම්මා ගෙදර එනකොට මම බත් උයලා පොල් සම්බෝල හදලා තියනවා. එහෙම කළේ නැත්නම් අම්මා බණිනවා. නංගි සෙල්ලම් කරනවා.”ඇගේ කතා අසන විට පපුව දැවී යන්නා සේය.දුම්රියට යටකර මරන්නට තැනූ දරු දෙදෙනා අද සුවසේ සිටිති. ඔවුන්ගේ ජීවිත යහපත් කරවීමට දායක වූවෝ බොහෝය.කටුගස්තොට පූර්ණ බුද්ධිකා මෑණියන් සෙවණේ දිවිගෙවන්නට මේ දරුවන්ට ඉඩසලසා දුන් ප්‍රියන්ත රාලහාමි ද මෙකල අයාලේ යන තරුණයන්ට හොඳ ආදර්ශයකි.ඔහු තම රැකියාවෙන් ලබන වැටුපෙන් මෙන්ම ප්‍රදේශවාසීන්ගේ ද උදව් ඇතිව බොහෝ පින්කම්වල නියැළෙන්නේය.ඉකුත් දිනෙක ඔහු භික්ෂූන් වහන්සේ නමකට ඇප උපස්ථාන කළේය. අවසානයේ කොළඹට රැගෙන විත් කෘත්‍රිම පාදයක් ද සාදවා පූජා කෙළේය.”ඒ භික්ෂූන් වහන්සේ වැඩිහිටි වයසට ගියාට පසුව මහණ වූ කෙනෙක්. රෝගී වුණහම බලන්න කෙනෙක් හිටියේ නැහැ. පන්සලේ නායක හාමුදුරුවොත් බලන්න බැහැ කිව්වා. ඊට පස්සේ මම හාමුදුරුවන්ව රෝහල් ගතකරලා බලාගත්තා. පස්සේ බද්දේගම චිත්ත විවේකාශ්‍රම භික්ෂු මධ්‍යස්ථානයට හාමුදුරුවන්ව බාර දුන්නා. බාරකාරයා මමයි.”භික්ෂූන් වහන්සේ ඇප උපස්ථාන කිරීමට අමතරව ප්‍රදේශයේ දුගී දුප්පත් පවුල්වලට උදව් කිරීමට ද ප්‍රියන්ත රාලහාමි පසුබට නොවේ.හිරු අවරට යන්නට ආසන්නය. කුඩා මෑණිවරු දෙදෙනා ඊළඟට සූදානම් වන්නේ සැඳෑ වත් පිළිවෙත් කිරීමටය.සන්සුන් ගමනින් යන ප්‍රදීපා හා දීපා කුඩා මෑණිවරු බෝමළුව අමදින්නේ ලතාවකටය. ඔවුහු අතීතයේ සිටියාට වඩා සුන්දර දිවියක් අද ගතකරන්නාහ.”මම මේ දෙන්නට උගන්නනවා. යහපත් විදිහට ඉන්න කියලා දෙනවා. තවමත් මේ දෙදෙනා මේ දිවියට ඇතුළු වෙලා අවුරුද්දක්වත් නැහැ. නමුත් හොඳ ප්‍රගතියක් තියෙනවා. වැඩිමල් මෑණියෝ මා සමඟ පිරිත් දේශනා කරන්නත් වඩිනවා. මෙයාලගෙ උප්පැන්න සහතික, වේලාපත්කඩ මුකුත්ම නැහැ. නමුත් එයාලා අනාගතේ මොන තීරණ ගනීවිද දන්නෑ. ඒ ගන්න හැම තීරණයකට මම මැදිහත් වෙනවා. මේ දරුවෝ දෙන්නා හොඳින් රැකබලාගැනීම මගේ එකම අරමුණයි.” පූර්ණ බුද්ධිකා මෑණි පවසන්නීය.දහනම වැනි වියේදී පැවිදි දිවියට ඇතුළත් වූ පූර්ණ බුද්ධිකා මෑණියෝ කලක් ගුරු සේවයේ ද කටයුතු කළාය. දහමට අනුව බුද්ධ මාර්ගයේ විමුක්තිය සොයා යන ගමනේදී ඇය අසරණ කෙලිපොඩ්ඩියන් දෙදෙනකුගේ ජීවිත සරු කිරීමට ගත් මඟ ඉතා වටින්නේය.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106122</link>
    <topic>නරකක් නපුරක් කළ කෙනාට සැමවිටම යහපතින්ම පිළිතුරු දිය යුතුයි</topic>
    <author>සාකච්ඡා කෙළේ</author>
    <content>නරකක් නපුරක් කළ කෙනාට සැමවිටම යහපතින්ම පිළිතුරු දිය යුතුයිවෛරයෙන් වෛරය කිසිදා නොසන්සිඳෙන බවත්, අවෛරයෙන් ම වෛරය සන්සිඳෙන බවත් මෙම ගාථා රත්නයෙන් අර්ථවත් වේ. කාළි නම් යකින්නක අරඹයා බුදුරජාණන් වහන්සේ මෙම ගාථා ධර්මය දේශනාකොට වදාළහ.සපත්නීරෝෂය නිසා දිගින් දිගටම ගෙනා වෛරී සිත බවයෙන් බවයට යන සැටිත්, එකට එක කිරීමෙන් වෛරය දිග්ගැස්සෙන සැටිත්, එකට එක නොකිරීමෙන් වෛරය සංසිදෙන සැටිත් එම කතා පුවතින් විස්තර කැරේ. ධම්මපදට්ඨ කථාව, සද්ධර්මරත්නාවලිය යන ධර්ම ග්‍රන්ථයන්හි මේ කතාව විස්තරාත්මකව සඳහන් ය.සැවැත් නුවර එක් තරුණයෙක් සිය මවට මැනවින් උපකාර කරන්නේය. ගුණ නුවණින් යුතු පුතුට සුදුසු කල තරුණියක විවාහ කර දෙන මව, ටික කලකින් ඇයට දරුවන් නොලැබෙන බව දැන තවත් තරුණියක ආවාහ කර දෙන්නී ය.නොසන්සුන් වූ පළමු බිරිය ‘මම වඳියක් වෙමි. ඇය දරුවන් ලදොත් මේ ගෙදර ධනයට හිමිකම් කියන්නීය. මට ද විපත් සිදු කරන්නීය. කලින් ම එයට පිළියම් කරමි’ යි සිතා දෙවැනි බිරියට ආදර දක්වා‘යෙහෙළිය දරු නැති කුලය නැසේ. දරුවකු ලැබීම අප ගේ සැනසීමට කරුණු ය. දරුවකු කුස හොත් වහා මට සැල කරන්න’ යි කීවා ය.ඇය ද වරදක් නොසිතා දෙවරක් ම ඒ බව සැල කළාය. පළමු බිරිය, ;දවරම රහසේ අහර සමඟ ගබ්, සා වන්නට බෙහෙත් දී දරුවන් නැසී ය. මේ දරුණු කරුණු දැන ඇය, සැතිරියකැයි සිතා තෙවන වර ගැබ්ගත් බව සැල නොකළා ය. ඇය ගේ මුහුකුරා ගිය ගැබ සහිත උදරය දකින පළමු බිරිය කිපී නැවත ද අහර සමඟ බෙහෙත් දුන්නා ය. එවර බිලිදා සමඟ මව ද මරණයට පත් විය.මරණාසන්න මොහොතේ ‘තී මා ගේ දරුවන් නැසී ය. මතු යකිනියක වී ති ගේ දරුවනුත් නසිමි’ යි පැතී ය. ‘නො එක් බැව් හි දෙදෙනා ගේ පැතීම අනුව දරුවන් සමඟ, විනාශයට පත් විය. මේ අත් බැව්හි’ ද යකිනියකව ඉපිද ඇය ගේ දරු දෙදෙනකු ම නැසී ය. තෙවන දරුවා බේරා දුන් බුදුරජාණන් වහන්සේ වෛරයෙන් වෛරය නොසන්සිඳෙන බව වදාරා ඔවුන් දෙදෙනා සමගියෙහි පිහිටුවා වෛර සිත් සන්සිඳ වූ සේක.පවුලක සමගිය ආරක්ෂා කිරීමට නම් එකිනෙකා කෙරෙහි පි‍්‍රය ඇසින් බැලීම, පි‍්‍රය වචන කතා කිරීම, පවුලේ අවශ්‍යතා හා ගැටලු එක්ව සාකච්ඡා කිරීම, එකඟවිය නොහැකි කරුණක දී වුව ඇහුම්කන් දීම ආදිය අත්‍යවශ්‍ය ය. සමහර අවස්ථා හී දී ස්වාමියාගෙන් හෝ බිරියගෙන් සිදුවන වචනයක, ක්‍රියාවක නොගැලපීම නිසා ගැටුම් ඇතිවිය හැකි ය. කවරකු හරි හෝ වැරදි වුව ද නිශ්ශබ්ද වීමෙන්, ඉවසීමෙන් අනෙකා සමඟ මිත්‍ර බැඳීමකට එක්විය හැකි ය. එසේ නොවී එක ම වරදක් මතු කරමින්, කළ හොඳ සියල්ල යටපත් කරමින් දිගින් දිගට ම කතා කිරීමේ අවසානය ගැටුමකි. එවිට ද්වේෂය ඇති වේ.තරහව ඇති වේ. ද්වේෂයේ ඊළඟ පියවර තමන් දිනන්නට වචන හෝ ක්‍රියා පරිහරණය කිරීම ය. දිගින් දිගට යන මේ ගැටුම්වල අවසානය දික්කසාදය වීමට ද පුළුවන.වෛරය දිනාගත හැකි වන්නේ මෛත්‍රියෙනි. මෛත්‍රිය නම් මිත්‍රත්වයයි. කෙනකුගෙන් තමාට සිදුවූ යහපත් දේ මතුකර බැලීමත්, අයහපත බැහැර කිරීමත්, වෛරයට විරුද්ධ මිත්‍රත්වයේ ලක්ෂණයයි. එවිට සිතේ ඇතිවන තරහව, පටිඝය, වෛරය වැනි සෘණාත්මක හැඟීම්වලට දොරටු වැසී යනු ඇත.මෛත්‍රියට, කරුණාවට, සමගියට දොරටු විවර වනු ඇත.පුද්ගලයකු ගේ ගුණ සිහි කිරීම ‘කළගුණ සැලකීම’ නම් වූ දුර්ලබ ලක්ෂණයට අයත් වේ. බුදුරජාණන් වහන්සේ ලෝකයේ දුර්ලභ කරුණු ගැන දේශනා කිරීමේ දී කළගුණ දන්නා පුද්ගලයෝ දුර්ලභ යැයි දේශනා කොට වදාළහ.‘ඉඳින් සත් පුරුෂයෝ ඔවුනොවුන් අතර ගැටුමක්, විරුද්ධතාවක් ඇති වූවාහුද වහා සමගියට පැමිණෙති. අසත්පුරුෂයෝ මැටි බඳුන් බිඳෙන්නාක් මෙන් ඔවුනොවුන් බිඳී විසිරී යති. ඔවුහු නැවත සමගියට නොපැමිණෙති.’‘වෛරය ගින්නෙන් ගින්නටම යන බවත්, අවෛරය සමගියට මඟ හෙළි කරන බවත් මේ ප්‍රකාශයෙන් ද පැහැදිලි වේ.තරහව, වෛරය ඇතිවීමට මුලින් ම බලපාන්නේ පුද්ගල සිතක මානයයි. මානය, මැනීම ආකාර තුනකින් බුදු දහමේ ඉගැන්වේ. තවත් කෙනකු හා තමන් සැසඳීමේ දී තමා අනෙකාට වඩා නුවණින්, දැනුමෙන්, බලයෙන්, ධනයෙන් රූපයෙන් ආදි වශයෙන් ශ්‍රේෂ්ඨය, අනෙකා හා සමානය. අනෙකාට වඩා හීනය යන මැනීම් තුනෙන් එකකට සිත අයත් කර ගැනීම සිදු වේ. ගැටුම් වැඩි වන්නේ කෙනෙක්, තව කෙනකුට දෙවැනි නොවන්නට සිතන විට දී ය. එය සිදුවන්නේ නොදැනුවත්කමිනි.කෙනෙක් තවත් කෙනෙක් හා සසඳන්නට පටන් ගන්නේ ඇයි? ලෝබය නිසා ය. එවිට මුදිතා ගුණය නැති වේ. අනුන් ගේ සැපෙහි දී සතුටු විය හැකි නො වේ. තමාට දෙයක් නොලැබීම නිසා තරහව උපදී. ලෝබයත්, තරහවත් නුවණින්, නොකෙරෙන නිසා එනම්, අප නොදැනුවත්වම සිදුවන නිසා මුලාව ද සිදු වේ. එසේ යමක් වටහාගත නොහැකිව සිතිවිලිවලින් වැසුණු විට ඊළඟ ඵලයට එය හේතුවක් වේ.එය සිදුකළ තැනැත්තාට, හෝ ආයතනයට, අතීත, වර්තමාන, අනාගත ආදී තුන් කාලය ම බලමින්, සිතමින් වෛර කරන්නට පටන්ගනී. එය දිගින් දිගට ම යන්නේ පුද්ගලයකු ගැන සිතන ආකාරය අනුවය. ඔහු හෝ ඇය අතීතයේ මට වරදක් කෙළේය. වර්තමානයේ ද කරයි. අනාගතයේ දී ද වැරදි කළ හැකි ය යනුවෙන් ද, මාගේ හිතවතාට අතීතයේ ද වරදක් කළේය. වර්තමානයේ ද වැරදි කරයි. අනාගතයේ දී වැරදි කළ හැකි ය. මා ගේ සතුරාට අතීතයේ උපකාර කෙළේය. වර්තමානයේ උපකාර කරයි. අනාගතයේ දී ද උපකාර කළ හැකිය යනාදී නව ආකාරයකින් බැඳ ගන්නා ආළාත වස්තූන් වෛරය බවට පත්වෙයි.වෛර කරන්නා අවෛරයෙනුත්, ක්‍රෝධී පුද්ගලයා ක්‍රෝධ නොකිරීමෙනුත්, මසුරු කෙනා දන් දීමෙනුත්, අසත්‍ය ප්‍රකාශ කරන්නා සත්‍ය ප්‍රකාශ කිරීමෙනුත් දිනිය යුතු බව බුදුරජාණන් වහන්සේ දේශනා කොට වදාළහ. නරකක් නපුරක් කළ පුද්ගලයාට සැම විටම යහපත් දෙයකින් ම පිළිතුරු දිය යුතු බව බුදුදහමේ සැම විටම ඉගැන්වේ. බුද්ධ චරිතයෙන් ද ඒ සඳහා බොහෝ උදාහරණ මතුකර ගත හැකි ය. බුදුරජාණන් වහන්සේට වෛර කළ දෙව්දත් හිමියන්ට උන්වහන්සේ අවෛරී වූහ. රා බී උමතුව තමන් වහන්සේ ඉදිරියට ආ චණ්ඩ නාලාගිරි ඇතු මෛත්‍රිය නමැති ගුණ දහරින් දමනය කළ සේක.අංගුලිමාල කතාව ඔබ හොඳින් අසා ඇති කතා පුවතකි. අහිංසක නම් වූ දක්ෂ ශිෂ්‍යයා අන් දරුවන් ගේ අසත්‍ය චෝදනා ඉදිරියේ ගුරුවරයා ගේ නොසතුටට ලක්විය. හේ හිංසකයෙක් බවට පත් වී දහස් ගණන් මිනිසුන් මැරීමට පෙලඹුණේ ය. මිනිසුන් කෙරෙහි අහිංසක ගේ සිතෙහි වෛරයක් ඉපිද වූයේ ගුරුවරයා සහ ඔහුට කේලාම් කියන ලද ශිෂ්‍යයන් විසිනි. අහිංසක හෙවත් අගුලිමාල රහත් බවට පත් වූයේ බුදුරජාණන් වහන්සේ ;ග් මෛත්‍රී ගුණය ඉදිරියේ වෛරයෙන් නොව සත්‍යය නුවණින් දැකීමෙනි. කෘතවේදීත්වයෙන් උපදවා ගත් මෛත්‍රියෙහි හැසිරීමෙනි.දරුණු මිනිසුන් වෙසෙන සිය ගමට යන්නට සැරසුණ, සුනාපරන්ත ජනපදයේ විසු පුණ්න තෙරුන් ගේ කතාව ද ඉවසීමේ ගුණය පිළිබඳ හොඳම උදාහරණයකි.බුදු දහම පසුතැවීමට උපදෙස් දෙන දහමක් නොවේ. වෛර, ක්‍රෝධ, ඊර්ෂ්‍යා සිතිවිලිවලින් පිරී සිටි තරමට අප ගේ ජීවිතය ගෙවී යන්නේ ද අකුසල් පිරි සිතිවිලිවලිනි. අප කළ යුත්තේ කුමක් ද? තමන් කරන යහපත් අර්ථවත් කටයුතු ගැන සිතීමෙනුත්, තමන්ට සිදුවූ ගැහැට සියල්ල තම සිත ශක්තිමත් කර ගැනීමට හේතු වූ බව සිතීමෙනුත් වෛරී කල්පනා අවම කර ගැනීමට උත්සාහ කිරීම ය.සංස්කෘත උපදේශ සාහිත්‍යයට අනුව තමන්ට අයහපත කළ කෙනාට යහපත සිදුකිරීම අන්‍යයන් ගේ හාස්‍යයට ලක්වන බව කියැවේ. එහෙත් බුදු දහමින් උපදෙස් දෙන්නේ එවැනි අයට පවා යහපත ම සිදු කිරීමට ය. ඉවසීමට ය. ගැටුම්වලට, වෛරයට හේතු වන්නේ නොඉවසීම ය.කළගුණ මෙනෙහි කිරීමට යම් සිතක පුහුණුවක් ඇතිකර ගත්තේ නම් කිසිදා වෛර සිතක් ඇති වන්නේ නැත. හේ නිසැකව ම මෛත්‍රී සහගත වූවෙකි. මෛත්‍රි කිරීම නිසා පුද්ගලයාට ලැබෙන තවත් ආනිශංස 11 ක් ගැන මෛත්තානිශංස සූත්‍රයේ සඳහන් ය.වෛරයෙන් සිත මුදවා ගැනීමට මෙබඳු සිතිවිලි හා ක්‍රියා ප්‍රායෝගික කරගත හැකි ය. කෙනකුගෙන් වූ වැරදි, අතීතයට ගිය බව සිතා මතකයෙන් බැහැර කිරීමය. තමන්ට අනුව අනෙකා නුවණින්, ගුණයෙන්, අඩු බව සිතා අතහැර දැමීමය. තමන් ගේ ජීවිතය මෙලෙස පවත්වාගෙන යාමට කොපමණ දෙනකු ගේ උපකාර ඇවැසි ද? ආහාර, ඇඳුම් බේත් හේත් ආදී දේ සාදා දුන්නෝ කවුරු ද? ජීවිත කාලය පුරා අපට උපකාරී වී ඇති ජීවි පිරිස හා අජීවී දෑ ගණනය කළ නොහැකි ය. මෙසේ සිතන විට ඔබේ සිත වෛරයට වඩා මෛත්‍රියට හුරු වේ. නිරන්තර දැවීම වෙනුවට සිත සැනසේ, සැහැල්ලු වේ.වෛරය, වෛරයට හේතුව, වෛරය නැති කිරීම, වෛරය නැති කිරීමේ මඟ ලෙස ඉහත සඳහන් කළ කෘතවේදී බව පුරුදු පුහුණු කිරීමෙන් මෛත්‍රී සිතක් වර්ධනය කළ හැකි ය. එවිට ඔබ කිසිවෙකුට වෛර නොකරනු ඇත. වෛරයෙන් වෛරය නොසන්සිඳෙන බැවිනි.ජයවර්ධනපුර විශ්ව විද්‍යාලයේ සිංහල හා ජනසන්නිවේදන අධ්‍යයන අංශයේ කථිකාචාර්ය අනුරාධා සුධම්මිකා මෙහෙණින් වහන්සේසාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106123</link>
    <topic>මං ලංකාවට ගියත් යන්නෙ ඔයත් එක්ක</topic>
    <author/>
    <content>මං ලංකාවට ගියත් යන්නෙ ඔයත් එක්කඅපි පාරට පිවිසියෙමු. සකුන්තලා දේවී හා රාමචන්ද්‍රන් ගේට්ටුව අසලට විත් බලා සිටියෝය. මම ආපසු හැරී බලද්දී ඔව්හු අත වැනුවෝය. මංජේශ්වරී ගමන් කළේ කිසියම් ආඩම්බරයකිනි. නිහතමානීබව ඈ වෙතින් පලාගොස් තිබිණ.”පුංචි අම්මල හිතන්නෙ ඔයත් මං එක්ක ඒ ගෙදර ඉන්නව කියල.”යන අතරමඟ දී මංජේශ්වරී පැවසුවාය.”මං ඉන්නව නේන්නම්””ඒ කොහොමද?””පස්සෙ කියන්නම්”තනියම ඉන්න මට බය නෑ. තනිකම මට හොඳට පුරුදුයි. ජීවිතේ එන ඕනම දේකට මුහුණ දෙන්න පුරුදුවෙන්න එපායැ.”මංජේශ්වරී පැවසුවේ සියලු දුක් දොම්නස් සිතින් දුරුකළාක් මෙනි.”බැන්දට පස්සෙ තනියම ඉන්න ඕනි නෑ””හදිස්සියෙ ඔයාට ලංකාවට යන්න වුණොත්””එතකොට යන්නෙ ඔයත් එක්කනෙ”මංජේශ්වරී යළි නොදෙඩුවාය.අපි අලුත් නිවසට ඇතුළු වූයේ කෝපය දුරුවි සිත් පහන් වේගෙන එද්දීය. ‘අශෝක පාක්’ නමේ අරුතින්ම උද්‍යානයකි. ගෙවල් වටා කම්බි වැටවල් වෙනුවට තිබුණේ මල් වැටවල්ය. අන්දර ගස් ක්‍රෝට්න් ගස් හා තවත් මං නොදන්නා බොහෝ ගස් වර්ග වවා තිබිණ. ක්‍රෝට්න් ගස් රතු කහ සුදු හා කොළ පැහැයෙන් බැබළිණ. අන්දර ගස්වල දම්පාට මල් පොකුරුවලට වඩා කැපී පෙනෙන ලස්සනක් තිබුණේ තැඹිලි පාටින් එල්ලුණු ගෙඩි වළුවලය. මේ පරිසරය මංජේශ්වරීගේ සිත් සතන් ප්‍රබෝධවත් කරන්නට ඇත. ඈ ගෙතුළට රිංගා ගියේ කුඩා දැරියක මෙනි.අපි නිවසට ඇතුළු වන විට චින්තා ලක්ෂ්මී හා උදය කුමාර ගෙයි බඩු අස්පස් කරමින් සිටියෝය. කිරි උතුරවන්නට ද සූදානමක් තිබිණි.”මං ගෙදරින් කිරිබත් ටිකක් උයාගෙනම ආවා”චින්තා මංජේශ්වරී පිළිගත්තේ බදා වැලඳ ගනිමිනි.”චින්තා විතරයි මට ඉන්න එකම නෑදෑයා. ලක්ෂ්මීවත් මං අමතක කරන්නෙ නෑ”ඒ මොහොතේ මංජේශ්වරී හිස ඔසවන විට දෑස කඳුළින් තෙත්ව තිබිණ.”මෙච්චර වෙලා ඇඬුවෙ නැති ගෑනි ඒ පාර දැන් අඬනව. චින්ත තමයි ඒකට වගකියන්න ඕනි.”මා පවසද්දී චින්තාට තරහ ගිය බවක් පෙනිණ.”යමු යමු. ඔය කතාවලින් වැඩක් නෑ. මං චින්තව ඇඬෙව්වේ නෑ. දැන් කිරි උතුරණ වෙලාවත් හරි”චින්තා ළිප දැල්වූවාය. කිරි මුට්ටිය ළිප මත තැබුණේ මංජේශ්වරී අතිනි.”චාරිත්‍ර සේරම ලංකාවෙ විදියට” මට නොසිතාම කියවිණ.”අපේ චාරිත්‍රවලත් වෙනසක් නෑ” මංජේශ්වරී කීවාය.”දැන් කිරිබත් කාල කිරි බොමු”චින්තා කීවේ කිරි හට්ටිය උතුරාගෙන එද්දීය.”කිරිබත් කාලා කිරි බොන්න බෑ. කෝපි ටිකක් සැරට වත්කරල කිරි කෝපි බොමු”සියල්ලෝම මංජේශ්වරීගේ අදහසට එකඟ වූහ.ගැහැනුන් තිදෙනාට තනිවන්නට ඉඩදී අපි ආපසු නාවික හමුදා පුහුණු මධ්‍යස්ථානයට පැමිණියෙමු. අප උදය වරුවේ නොසිටි බව කිසිවෙකුටත් අවබෝධ වී නොතිබිණ. කොහිද ගියේ යන ප්‍රශ්නය කිසිවෙක් නෑසුවේය.අප අශෝක උද්‍යානයේ නිවසක් ගැනීම කාටත් රහසකි. නිවසක් ලැබීමට මට කිසිදු සුදුසුකමක් නැත. ශිල්පීය නැවියන් වශයෙන් පුහුණුවන අවිවාහක අපට පිටස්තර නිවෙස් හෝ නවාතැන් පහසුකම් ලබාගත නොහැක. විවාහකයන්ට අවශ්‍ය නම් තම නිවෙස්වල සිට පැමිණිය හැක. එහෙත් විවාහකයන් වශයෙන් මෙහි නිවෙස්වල පදිංචිව සිටියේ ලතීෆ් ඇතුළු ඉන්දියානුවන් කිහිපදෙනකු පමණි.හවස්වරුවේ නිවසට යෑමට මට අවස්ථාවක් නොවීය. රාත්‍රී නවය පමණ වන තුරු මම එහා මෙහා කට්ටි පනිමින් සිටියෙමි. දයාසිරිත් උදය කුමාරත් නින්දට යනතුරු මම පොතක් කියවන්නට වීමි. ”මං පොත කියවන්න ගියොත් ඔය දෙන්නට නින්ද යන එකක් නැහැ. මං කොරිඩෝවට ගිහින් පොත කියවන්නම්.” මම විදුලි පහන නිවා දමා කොරිඩෝව දෙසට පියමැන්නෙමි. දෙදෙනාටම මා ගැන සැකයක් ඇති නොවන්නට ඇති. මීට කලින්ද ඉඳහිට අවස්ථාවකදී මා පොත් කියවන්නට කොරිඩෝවේ විදුලි ලාම්පුව යටට ගිය බව මට මතකය. පැය භාගයක් පමණ පොත කියවමින් උන් මම හිමින් සීරුවේ මිදුලට බැස්සෙමි. ගේට්ටුවෙන් පිටවීම ද ප්‍රශ්නයක් විය.”කොහේද යන්නෙ”මුර පොළේ සිටි සෙබළා ඇසුවේය.”කඩේට ගිහින් එන්න යනවා””ඉක්මනට එන්න දහයට ගේට්ටුව වහනවා”තව ටික වෙලාවකින් ඔහුගේ මුර සේවා කාලය අවසන් වන බව මම දැන සිටියෙමි. එවිට මෙතැනට එන්නේ අලුත් එකෙකි. මා ගිය බවවත් යළි එන බවවත් ඔහු නොදනී. ඒ නිසා බියවීමට කිසිම හේතුවක් නැත.මම අලුත් නිවසේ දොරට දෙවරක් තට්ටු කළෙමි.’කවුද’මංජේශ්වරීගේ කටහඬ ඇතුළතින් ඇසිණ.”මම. මම. දොර අරින්න”විදුලි පහන නොදල්වාම දොර විවෘත විය.”ඇයි රෑ වුණේ”මංජේශ්වරී මගේ අතින් අල්ලා ගත්තාය.”යං ගෙට. බයවුණා නේද?””මං යකාටවත් බය නෑ.””දන්නවද අපේ කතාවක් තියෙනවා යකාට බය නම් සොහොනෙ ගෙවල් හදනවද කියල””මාත් එහෙම තමයි”මංජේශ්වරී හඬනඟා හිනැහුණේය.”වැඩිය කෑගහන්න එපා. මං රෑට ඔයත් එක්ක බුදියගන්න මේ ගෙදරට එන්නෙ හොරෙන්. රෑ කීයට හරි මං එනවා. බය නැතුව ඉන්න””උදය කුමාර දන්නවද?””තවම දන්නෙ නෑ””දැන් හෙව්වොත්””මොන හෙවිලිද. ගොරව ගොරව නිදි ඇති දෙන්නම””රෑට කෑවෙ නෑනෙ””මං නම් කාල ආවෙ. හොරේ අහුවෙන නිසා””මං තෝසෙ හැදුවා. රසයි. කමු””එහෙනම් එකක් කමු. කාල තේ බොමු”අලුත් ජීවිතයක් ඇරැඹීමත් සතුටකි. මධුසමය ගතකර පොලිසියට ගෙනගිය දිනයට පසු මේ මංජේශ්වරී සමඟ මා ගතකරන්නට යන ප්‍රථම රාත්‍රියයි. අප දෙදෙනා අපේ කුස පබාවතී කතාවට ඌණ පූරකයකි. මා රාත්‍රියට පැමිණ මංජේශ්වරී හමුවන්නේ හොර රහසේය. එහෙත් කුස රජු දහවල් දවසේ පබාවතී නොදුටුවේ තම විරූපී බව නිසාය. මා රාත්‍රී කාලයට හොර රහසේ පබාවතී හමුවන්නට යන්නේ මගේ විරූපී බවක් නිසා නොව විවාහය අපට තහංචි දමා ඇති බැවිනි.”හැමදාම මෙහෙමද?”තෝසෙ දෙකක් තනි පිඟානකට දමාගෙන එමින් මංජේශ්වරී ඇසුවාය.”ඔව්. අපි දෙන්නට විවාහ වෙන්න තවම නාවික හමුදා පුහුණු මූලස්ථානයෙන් අවසර ලැබිල නෑ””කවදද අනේ ඔය අවසරය ලැබෙන්නෙ””අනේ මන්ද? දැන් මේ ගැන අපේ රටටත් දන්නල යවල””මොනව එච්චර දුර දිග ගිහින්ද?””ඔව්””අවසර නොලැබුණොත්””අවසර නොලැබුණොත් මං ඉන්දියාවෙ නවතිනව. මයෙ හිතේ මං ඔයාට කලිනුත් ඔය කතාව කිව්වා. ඔයාට සිද්ධවෙනව රස්සාවක් කරල මට කන්න දෙන්න. ඕන නම් මං කඩයක් දාගන්නම්.”මා බලාපොරොත්තු වූ පරිදි මංජේශ්වරීගේ මුහුණ මැලවුනේවත්, වෙනස් වූයේත් නැත.”අපි ඒ ගැන පස්සෙ හිතමු. මට බඩගිනියි. දැන් කාල ඉමු.””කෝ ඉතින් මට””මං මේ ගෙනාවෙ අපි දෙන්නටම”ඈ සම්බෝල තැවරූ තෝසෙ කටක් මගේ මුවට ළං කළාය.”රසද?””කවනකොට කොහොමත් රසයි”දෙවැනි කටද මගේ මුවට ළංවිය.”බඩගිනියි කිව්වෙ ඔයානෙ. දැන් ඔයත් කන්න. තෝසෙ දෙකද හැදුවෙ.”නෑ තව තියෙනව“රාත්‍රී ආහාරය ගෙන තිබුණ ද මට බඩගින්නක් දැනිණ.”මං ආවෙ ඔයාට කියල උණු උණු තේ එකක් හදවගෙන බීල නිදාගන්න””ඒත් දැන් බඩගිනියි. එහෙම නේද?””හ්ම්...”මම ඈ අතවූ පිඟානෙන් තෝසෙ කෑල්ලක් කඩාගෙන කටට දා ගතිමි. මිංචි මිශ්‍ර අමුමිරිස් සම්බෝලය හරිම රසය.”කොහෙන්ද මිංචි හම්බවුණේ””චින්තා ගිහින් ගෙනාව“එසේ කියමින් තව තෝසෙ බෙදාගෙන ඒමට මුළුතැන්ගේ දෙසට පිය මැන්නාය.මගේ සිතට මහා නුහුරක් දැනේ. මා කිසිදිනක බොරුවක්, වංචාවක්, හොරකමක් කළ අයකු නොවේ. තුන් වැනි ශික්ෂාපදයද ඉතා හොඳින් ආරක්ෂා විය. රහමෙර ඉඳහිට උගුරක් දෙකක් කට තැබුවේ මිතුරන්ගේ උවමනාවටය. එය පාපයක් දැයි නොදනිමි.එහෙත් බොරුව වංචාව මට දැන් දිගින් දිගටම කරන්නට සිදුව තිබේ. මා විවාහ වූයේ හොර රහසේය. මුසාවාදා ශික්ෂාපදය මුලින්ම කඩන්නට සිදුවිය. එයට අනුපාන සැපයීමට දැන් තවත් දේවල් කරන්නට සිදුව තිබේ.දැන් හොරෙන් ගෙයක් ගත්තෙමි. හොරෙන් එහි පදිංචි වූයෙමි. ඉදිරියට තව මොන මොනවා කරන්නට සිදුවේදැයි නොදනිමි.එහෙත් මා කරන මේ බොරුවෙන් වංචාවෙන් මා කිසිවෙකුට රිදවූයේ නැත. එහෙත් තම දෙමාපියන් නෑසියන් ඇතුළු හැමදෙනාටම රිදවූයේ මංජේශ්වරීය.ජීවිතයේ වැදගත්ම කඩඉම මා පසුකළේ වීරයකු ලෙසිනි. මංජේශ්වරී ද වීරවරියක වූවාය. ගැහැනියක වූ ඈ මටත් වඩා ඉදිරියෙනි. කවදා හෝ මංජේශ්වරී සම්බන්ධයෙන් වීර කතාවක් ලියවිය යුතුය. එහෙත් මා හා සම්බන්ධයෙන් ගෙතෙන කතාව ඊට වෙනස්ය. නාවික හමුදාව බොහෝ කාලයක් මා ගැන කතාකරනු ඇත.වරක් උදය කුමාර කී කතාවක් මට සිහිපත් වෙයි.”මුළු නාවික හමුදා ඉතිහාසයටම මේ වගේ දෙයක් වෙලා නැතුව ඇති. උඹ ගැනත් නාවික හමුදා ඉතිහාසෙ ලියවේවි. හරියට සීතා කුමාරි පැහැරගෙන ආව රාවණා වගෙයි කියල””ඒ වුණාට මෙතන රාම කුමාරයෙක් නැහැනෙ. අනික මං බැඳපු ගෑනියෙක් පැහැරගෙන ආවෙත් නැහැනෙ. අනුන්ගෙ ගෑනියෙක් උදුරගෙන ආපු රාවණා කළේ මහ ජඩ වැඩක්. ඒත් මං ඒ වගේ ජඩ වැඩක් කළේ නැහැ.””ඒත් උඹ අහිංසක කෙල්ලක් දෙමාපියන්ගෙන් උදුරාගෙන ආව“උදය කුමාර කී කතාව අනුව මං කළේ වරදක් දැයි මම විශ්ලේෂණය කරන්නට වීමි. මංජේශ්වරී තවත් තෝසෙ හතරක්ම පිඟානට දමාගෙන ආවාය.”හොදිත් තිබුණ නම් තමයි රහ නේද?”ඈ කී දේ හරිහැටි මා කන වැකුණාදැයි නොදත්තෙමි. සිතුවිලි මගේ සිත ඔන්දු මාන්දු කර තිබුණි.”මං ලොකු වැරැද්දක් ද මංජේශ්වරී කළේ?””ඒ කිව්වෙ?””අහිංසක කෙල්ලක් දෙමවුපියන්ගෙන් උදුරගෙන ආපු එක””ඔයාට පිස්සු හැදීගෙන එනවද චාමික. මෙන්න මේ තෝසෙ ටික කාල ඉවර කරමු. ඒ එක්කම ඔය කතාව ඔතනින් නවත්වමු.”ඉන්පසු තෝසෙ පිඟාන අහවර වනතුරුම අපි නිහඬව සිටියෙමු.”තේ එකක් බොමු නේද?”මංජේශ්වරී නැඟිට්ටේ එසේ කියමිනි.එකෙනෙහිම දොරට තට්ටු කරන හඬක් ඇසිණ. දෙවැනි වරට ද ඇසිණ. උන් තැනින් නැඟිට ගත් මුත් මංජේශ්වරී ඉදිරියට නොගොස් නැවතුණාය.”කවුද?”ඈ රහසින් ඇසුවාය.”කවුද?”මම උස් හ¼ඩින් ඇසුවෙමි.මේ මහ රෑ අපව බලන්නට එන අමුත්තා කව්ද? රහස් එළිවී යළිත් අප කොටුවූවාවත්ද?”මේ මම”හ ුරු පුරුදු කටහඬ මම හඳුනාගත්තෙමි. ඒ සමඟම දොර යතුරට මගේ අත ගියේය.”එපා..”මංජේශ්වරී මගේ අතින් අල්ලා මා වැලැක්වූවාය.කවුද දන්නෙ නැතිව දොර අරින්න එපා””බලමු කවුද කියල””එපා. එදා හෝටලයෙදි වගේ දෙයක් වුණොත්?””ආයෙ එහෙම වෙන්නෙ නෑ””මොකද නැත්තෙ”මංජේශ්වරී මගේ අත අත් නොහැරම කෑගැසුවාය. දොර ඇරීම ප්‍රමාද විය. මංජේශ්වරී මගේ අතින් අල්ලාගෙන එපා එපා යැයි කෑගසද්දී මම ඇගේ විරුද්ධතාව නොතකා දොර ඇරියෙමි. හුරු පුරුදු කටහඬ උදය කුමාරගේ යයි සිතා සිටියද දොර අසල සිටියේ වෙනත් අයෙකි. මට හීන්දාඩිය දැම්මේය. මේ මහ රෑ මා කිසිසේත් බලාපොරොත්තු නොවූ පුද්ගලයෙකි. මංජේශ්වරී මගේ අත අතහැර ගෙතුළට රිංගා ගත්තාය. අමුත්තා දුටු ඈ කෝපයට පත්වන්නට ඇත.”මොකද මේ මහ රෑ”මම කටහඬ අවදි කළෙමි. මංජේශ්වරී අකමැති වුවද ගෙදරට පැමිණි අමුත්තකු පලවා හරින්නේ කෙසේද?”එන්න ඇතුළට. ඇවිත් වාඩිවන්න”ක්‍රිෂ්ණදේව ඇතුළට විත් සාලයේ තිබූ පුටුවක ඉඳගත්තාය.”මං මේ මහ රෑ ආපු එක කරදරයක් වුණාද දන්නෙ නෑ. චාමික ඇති කියල හිතන් තමයි ආවෙ“”නෑ””ගෙයි යතුරු කැරැල්ලෙ යතුරු දෙකක් දෙන්න අමතක වෙලා. මං මේ ආවෙ ඒක දීල යන්න. මං හෙට උදේම මධ්‍ය ප්‍රදේශ් බලා යනව චිත්‍රපටියෙ වැඩට. කවද එන්න ලැබෙයිද දන්නෙ නෑ. ඒකයි මං මේ රෑවෙලා වුණත් මේ යතුර දෙන්න ආවෙ“ඔහුගේ කඩහඬ තැන්පත්ය.”ඔය එක යතුරක් ස්ටෝරු කාමරේ. අනික එළියෙ තියෙන නාන කාමරයෙ. ඒ දෙකම අරින්න උවමනාවක් වෙන්න නැතුව ඇති මේ හදිස්සියෙ””ගොඩක් ස්තුතියි ක්‍රිෂ්ණදේව“”කෝ මංජේශ්වරී. මංජේශ්වරී ගෙට කැමතිද?””අපෝයි ඔව්. හරි කැමතියි”රාත්‍රී කාලයට මා මෙහි සිටිනවාදැයි ඔහු ඇසුවේ නැත. අනුන්ගේ ඕපාදූප නොසොයන ඔහුගේ ගතිපැවතුම් මම අගය කළෙමි. මංජේශ්වරී කාමරයේ දොර අසල හැංගී මේ සියල්ල අසා සිටින බවක් මට පෙනිණ.”ක්‍රිෂ්ණා තේ එකක් බොමු නේද?””තවම රෑට කෑවෙත් නෑ. කමක් නෑ තේ එකක් බොමු”ඔහුට මංජේශ්වරී දැක ගැනීමට අවශ්‍ය වූවා විය හැක. ඔහු ආපසු ගමන පමා කළේ එබැවිනි. මංජේශ්වරී තේ සෑදීමට අකමැති වුවහොත් තේ කෝප්පයක් සෑදීම මට කළ හැක්කකි. මා ඔහුට තේ බීමට ආරාධනා කළේ එබැවිනි.දොරමුල්ලේ සැඟවී උන් මංජේශ්වරී කොරිඩෝව දිගේ කුස්සියට ඇදෙනවා මට පෙනුණි. ඒත් ක්‍රිෂ්ණදේව ඒ බව නොදුටුවේය. ඔහු සිටියේ මා දෙස බලමින් ඒ දෙසට පිටුපස හරවාගෙනය.”රංගනාතාත් මං කැන්දගෙන එනව“ඔහු මගේ කනට ළංවී රහසින් මෙන් පැවසුවාය.”කැන්දගෙන ඇවිත් මෙහේ තමයි නවත්තන්න වෙන්නෙ” ක්‍රිෂ්ණදේව මේ නිවස ගැනීමට මෙතරම් උනන්දුවක් දැක්වූයේ සමහර විට රංගනාතා මෙහි නැවැත්වීමේ බලාපොරොත්තුවක් ද ඔහු තුළ තිබූ නිසා යැයි මට හැඟිණ. එහෙත් ඒ අමතක කර මම තේ කෝප්පය ගැන බැලීමට කුස්සිය දෙසට ඇදුනෙමි. මා ඒ ගැන මහන්සිවීමට අවශ්‍ය නොවීය. මංජේශ්වරී තේ වත්කරමින් සිටියාය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106124</link>
    <topic>මං ගී ගයන්නෙ කාට ද? මගෙ අම්මගෙ කන් ඇසෙන්නෙ නැත්නම්...</topic>
    <author>උපාලි සමරසිංහ</author>
    <content>මං ගී ගයන්නෙ කාට ද? මගෙ අම්මගෙ කන් ඇසෙන්නෙ නැත්නම්...චිතකයේ ගිනි නිවෙනවා අම්මේසත්තමයි නුඹ නම් නිවන් යන්නේඅළු යටින් ගිනි පුපුරු මතු වන්නේමහගෙදර ගිනි සෙමෙන් දලු ලන්නේ සුදු කොඩි වැට ඉනිවලට ගන්නේසිවු කොණේ මායිම් වෙනස් වන්නේහතෙන් බෙදලා හත් දොහේ දානේකොටස දොර ළඟ තබා උන් යන්නේ තනිවමයි මම නුඹත් නැති ගෙදරඑනිසාද මට දැනුණේ නුඹෙ සුවඳමමත් තනිකඩ වී නොසිටියා නම්පැන් වඩන්නේ කවුද හෙට ගෙදරශාන්ත ජයලත් තිසේරා විසින් රචනා කරන ලද ජානක වික්‍රමසිංහ විසින් ගයන ලද මේ හෘදයාංගම ගී අපේ ගුවන් විදුලියෙන් හෝ රූපවාහිනියෙන් ඇසිදිසි මානයට නොඑන්නේ මන්දැයි මේ හෘදයාංගම ලිපිය ලියන මොහොතේත් මම සිතමි. මිනිසත්කම් සෝදා පාළුවට ලක්ව රුපියල් සත සියලු මිනුම් දඬු පරයා නැඟී සිටි බැවින් ද? නොඑසේනම් 56 න් ඇරැඹි දශක 3 ක් පමණ තිබු ඒ උසස් සාහිත ගී රස වින්දනය නිර්වින්දනය වූ නිසා දැයි මම ඔබෙන් අසමි. අම්මාගේ මළගමට ගත් සුදු කොඩි ඇමිණු ඉන්නෙන් වැට මායිම් බෙදා ගත් දරුවන්ගේ ක්‍රියාකලාපය චිතකයේ ගිනි නිවෙන්නටත් පෙර සැහැසිව නැගෙන ආකාරය මින් නිරූපිතය.තනිකඩ පුතු පැන් වඩන්නට නොසිටියානම් ඒ මවගේ ශෝචනීය ඉරණම කදිමට උද්දීපනය කරන මේ ගීය මතු නොව තවත් රසබර ගී ගණනාවක් ගැයු ජානක වික්‍රමසිංහ පුලතිසි පුරවරයෙන් කොළොම්තොටට පැමිණි අපේ කාලයේ රසවතෙකි. ‘කිරුළ මුතු ලිහි සරසර හඬින් වැගිරෙනා, ප්‍රාණ සමානා මවුපිය නැතිවෙයි වරිග තහංචිය බැල්ම හෙළා, බාලිකාවියන් තක්සලා දොරෙන්, වැනි ඔහු ගැයු ගී සුවහසක් රසික සිත් මෝහනය කළත් ඔහු හැමදා අමන්දානන්දයට පත්වූයේ කාටත් නොඇසුණු මට්ටමේ මෙවන් ගීයකිනි. වැඩ කිරීමම ජීවිතය යැයි කියා දුන් ඒ දයාබර මෑණියන් ගැන කියන්නට ජානක අද මා අබිමුව හිඳී.අපේ අම්මා මට මහා ලෝකයක්. ඒ ලෝකයේ හැම දෙයකින්ම මා උගත්තේ ජීවිතය. මහනුවර මැදවල ගම් පළාතේ ඉපැදුණු රන්කොත්ගේ ගුණවතී නමින් ඈ නම්වර ලද්දා. දෙහිගහවත්තේ චාර්ලිස් කියන්නෙ මගෙ තාත්තා. ගාල්ල උණවටුන ගල්කැටියාව ගම.එතුමා වෘත්තිය “ටේලර්” කෙනෙක්. රස්සාවට රටේ විවිධ තැන්වලට මාරු වෙමින් වැඩ කළ කාලයේ නුවර තැනක රාජකාරි කරනකොට අම්මාව දැන හඳුනාගෙන විවාහ වෙලා තියෙන්නෙ. කොළඹ ජයතිස්ස ටේලර්ස් එකෙත් කාලයක්ම ඉඳලා තියෙනවා. “කෝට්” මැහිල්ලට උපන් හපන්කම් තියෙන සූර ඇඳුම් මහන්නෙක්. අම්මා සමඟ විවාහ වුණාට පස්සෙදි මේ අය මුලින්ම ඉඳලා තියෙන්නෙ ගාල්ලෙ. එහෙදි මගෙ ලොකු අයියා ඉපැදුණා.අපේ තාත්තා පරපුරෙන් තරමක් අම්මාට වඩා උසස්. ඩී. එස්. ද සිල්වා සුපිරි ක්‍රිකට් ක්‍රීඩකයත් තාත්තගේ ලොකු අක්කගෙ පුතෙක්. දෙවන ලෝක යුද්ධය අහවර වුණාට පස්සෙ නොයෙක් ජනපද රටපුරා ඇති කරන කාලයේ තාත්තයි අම්මයි කතා වෙලා තියෙනවා. අපටත් අපේ දරුවන්ටත් හොඳ අනාගතයක් දෙන්න නම් මේ ඇඳුම් මැහීමෙන් ජයගන්න පුළුවන්. ඒ අලුත් ජනපද ඇති කරන පැත්තකට යා යුතුයි කියලා. මෙහෙම හිතලා ඒ අය 1948 - 49 කාලේ පොලොන්නරුවට ගිහින් පදිංචි වුණා. පොල් අතු සෙවිලි කළ පුංචි කඩයක් දාගෙන (ඒකෙ පැත්තක ටේලර් සාප්පුව) ඉස්පිරිතාලෙ හන්දියෙ මේ අය අලුත් ජීවිතයක් ආරම්භ කළා. කඩය කරන්නේ අම්මා.එදා පොලොන්නරුව ඉස්පිරිතාලෙ හන්දිය කියන්නේ සතා සරුපයාගෙන් පිරුණු කැලෑබද ප්‍රදේශයක්. අලි එනවලු. මං පුංචි දවසෙ අම්මා මේ කතන්දර මට කීවෙ. අපෙ පවුලෙ දරුවන් 11 දෙනෙක්. මං පවුලෙ 8 වැන්නා. මට අවුරුදු 5 ක් විතර කාලෙ මට මතකයි පිස්සු බල්ලෙක් හපා කාලා එක අයියා කෙනෙක් නැති වුණා. ඊටත් පස්සෙ මැලේරියා උණෙන් එක් නංගි කෙනෙක් නැතිවුණා.මේ වගේ දුෂ්කර කැලෑබද ජීවිතයක් ගත කළ අපේ අම්මලා ජීවිතේ ගැටගහගන්න කළ සටන අතරේ මේ වගේ සමාජ පරිසර ව්‍යසනවලටත් මුහුණ දුන්නා. ඒත් ඔවුන්ගේ දිරිය ඉන් තරමක්වත් බිඳුණේ නෑ. ඊට පස්සෙ අපෙ පවුලෙ දරුවන් 9 දෙනයි හැමදේටම හිටියෙ. කන්ද උඩරට ඉපැදුණු අම්මට මේ කර්කශ පොළොව දූවිල්ල සහිත ප්‍රදේශයේ කෙළින් ගහක් වෙලා පැළවෙන්න පුළුවන් වුණේ ඇගේ ස්වාමි භක්තිය හා නොසිඳෙන දිරිය ශක්තිය නිසාමයි. තාත්තා ඕමාර් ඛයියාම් අනුව ගිය මීවිතට හා ගී පොතට ලොල් විනෝදකාමී කෙනෙක්.පාන්දර හතරේ කණිසමට නිදිගැට කඩලා අවදි වන අම්මා අර පොල් අතු කඩේට උදේ කෑම හදනවා. මුරුක්කු පිට්ටු, තෝසෙ, ඉඳිආප්ප මේ හැම දේම. ඉස්පිරිතාලෙ නර්ස්ලා, සුළු සේවකයො, දොස්තරලා පවා අම්මගෙ පිරිසුදු කෑමවලට කැමැතියි. අම්මා කඩේ කරනවා. තාත්තා ටේලර් සාප්පුව කරනවා. ඔක්කොම පොල් අතු හෙවිල්ලපු තැන්. කවුරුත් ඈට කතා කළේ “ටේලර් අක්කා” කියලා. තාත්තට “ටේලර් අයියා” කීව. මට අම්මා කතා කළේ මහතුන් කියන සුරතල් වචනයෙන්. තාත්තා රෙදි කෝට් එක්කත් අම්මා ගිනිදැල් අතරත් කරන සටන පුංචි මට තේරුණ නිසා මාත් පුංචි කාලෙ ඉඳන්ම අම්මා ළඟමයි උන්නෙ. ඒත් නිදාගන්නෙ නම් තාත්තත් එක්ක.ටිකෙන් ටික අම්මා මේ පොල් අතු කඩේ අඩි 100 ක් දිගට පකිස් පෙට්ටියක් වගෙ පස්සටම හැදුවා. මේකෙ ඉදිරිපස කඩේට වෙන්න. මැද කොටස අපේ සියලු කටයුතු සඳහා වෙන් වුණා. දෙපැත්තෙන්ම ගමේ වෙනත් අය විසින් කළ තවත් ඉදිකිරීම් තිබුණු නිසා ඉදිරිපස ලෑලි 20 ක් විතර ඇරියාමයි අපට හුළං පොදක් ආවෙ. කඩේ ඇරලා තියෙන වෙලාවට හරිම සුන්දරයි. ඇයි? ගහකොළවත් පෙනෙන්නේ ඒ වෙලාවටනෙ. අපේ අයියලා ඉස්කෝලෙ යනවට වඩා කැලවේ පනින එකමයි කළේ. වේලපත්කඩේ බලලා නැකැත්කරු මේකා නම් රටේ නම ගිය තැනක් ගනීවි කියු නිසාදෝ අම්මා මා ගැන හුඟාක් වෙහෙසුණා.අම්මා සිංහලයෙන් 8 පාස් ගැහැනියක්. ලොකු බලාපොරොත්තු ඇතිව මාව නමෝ විත්තියෙන් ඈ ‘ශාන්ති’ නම් මොන්ටිසෝරියට දැම්මා. ඒක කළේ ‘ශාන්ති’ කියලා ටීචර් කෙනෙක්. මාත් හැංගෙනකොට කෝටුවක් තියාගෙන ඈ මා පසුපස පන්න පන්නා මොන්ටිසෝරිය ඉවර වෙනකම් ඉදිරිපිට ඉන්නවා. අපි අඳින්නෙ තාත්තා ‘කෝට්’ මහලා ඉතිරි වන කෑලිවලින් හදාගත් ජංගි.ඇතුළු පලුව එක පාටක්. ඉදිරිපස වෙනම පාටක්. එළියෙ තවත් පාටක්. මේ විදියට ඉතිරිවන කෑලි අනුව හැඩට ජංගිය ඇන්දා. අක්කලාටත් ඒ විදියටමයි ගවුම් මැහුණේ. ගමේ කොල්ලො කෙල්ලො අපෙ ජංගි දැකලා හිතුවෙ මේක මෝස්තරයක් කියලයි. මොන්ටිසෝරියෙන් පස්සෙ මං දිගමට ගියෙ තෝපාවැව මහා විද්‍යාලයයට. උදේ පාන්දර අම්මා කඩේට ලැවරියා, මුරුක්කු හදන්න පොල් බිඳින සද්දෙට මං ඇහැරෙන්නෙ.හරකෙක් මරන්න ගෙනියනවා වගේ තමයි මං ඉස්කෝලෙ යන්නෙ. ඉස්කෝලෙ නොගියොත් අම්මා කෝටු පාර දිදී හොටු පෙර පෙරා අඬන මාව ඇදගෙන යනවා. අපේ කඩේ තිබුණෙ ඉස්පිරිතාලෙ හන්දියෙ නිසා වැඩි ජනතාවක් ඇසුරු කරන්න අපට නිතරම ලැබුණා. මඩකළපුව - කොළඹ පාරේ කදුරුවෙලට මෙහා හොඳම හන්දිය ඉස්පිරිතාලෙ හන්දිය. එක පැත්තකින් ඕනෑගම තඹාලට විහිදෙන පාර. සෝමාවති කැලේ පැත්තට, පල්ලියගොඩැල්ල, බුදුරුව, කාලිංග ඇළ ආදි තැන්වලට යන මිනිස්සු මේ හන්දියෙන් බැහැලා රාත්‍රි බසය එනකන් නැවතී ඉන්නෙ අපේ කඩේ අසල. රාත්‍රී බසය එන්නෙ රෑ 10.30 ට විතර.මෙතැන සේවා මුක්ත භට කඳවුරක් තියෙනවා. පහළින් රණවිරු ගම්මානයක්. මහා ජනකායක් රාත්‍රියට මෙතැන රැඳෙනවා. ඒ වෙලාවට අම්මට වැඩ කෝටියයි. ලාච්චුවට සල්ලිත් වැටෙනවා. තාත්තා කරන්නෙ හවස් වෙනකොට පොඩි අඩියකුත් ගහලා මේ විදියට රොක් වන ජනකායත් එක්ක පොඩි සංගීත සාජ්ජෙකුත් දානෙ එක. මාත් ඉතින් මේ සාජ්ජේ සමහර දාට සින්දු කියනවා. කැලෑ රජා මාමාගේ ලොරියත් මේ වෙලාවට මෙහි නවතිනවා. දවසක් මේකෙ නැඟලා හෑන්ඩ් බ්රේක් වෙනස් කරලා ස්ටාර්ට් කරලා තනියෙන් මාව ලොරියෙන් තල්ලු වෙලා යනකොට ඒ මාමා තමයි බේරගත්තෙත්.අපේ අම්මා කවදත් මහ ඉහළින් සැලකුවේ සමසමාජෙ පක්ෂේ නායකයන්ට. දුප්පත් මිනිස්සු ගැන අම්මට ලොකු හැඟීමක් තිබුණා. තාත්තත් එහෙමයි. ඇල්බේනියාවෙන් ආපු වාමාංශික නායකයන්ට අපේ කඩෙන් තමයි එදා මුල්ම රැස්වීම ඒ පැත්තෙ තියද්දි කන්ඩ දුන්නෙ. පළාතේ කුලරත්න වික්‍රමසිංහ මහත්තයගෙ ඉඳන් හැමෝම ඊට සහභාගි වුණා මතකයි. ඇන්. ඇම්., පිලිප්, කොල්වින්, පීටර් කේනමන්, විවියන් වගේ නායකයොත් අපේ කඩෙන් කාල මෙහි රැස්වීම් පැවැත්වුවා. අම්මා මේ අයට මහ ඉහළින් සැලකුවා.කඩේ ආදායම අඩු කාලෙක මට මතකයි අම්මා දවාලට ගිහින් ගල්තඹරාව කියලා හේනක් තනිවම කළා. අද ඒ ඉඩම් රුපියල් ලක්ෂ කෝටි ගණන් වටිනවා. තල, මෙනේරි, කුරක්කන්, වට්ටක්කා, අළු පුහුල් මේවායේ තිබුණා. අම්මා මේ හේන් රැක්ක අවස්ථාත් තියෙනවා මාත් අරගෙන ගිහින්. උදේ හතරට අවදි වූ අම්මා රාත්‍රී 12 පහුවෙලා නින්දට ගියෙ. වතුර කළගෙඩියෙන් ලබු කැටයෙන් ඈ ඒ කාෂ්ටක පොළවට වතුර ඇද්දෙ. ඊළඟට ‘කඩවත මඩුව‘ කියලා හේනකුත් අම්මා කළා. ටේලර් අක්කා නම් යකඩ ගැහැනියක්. කඩේ රෑට ආප්ප පුච්චනවා. දවල්ට හේන් කරනවා. මේ විදියට මිනිස්සු කතා වුණෙ අපි 9 දෙනාට ඉඩම් කට්ටි හදාගන්නයි අම්මා මේ විදියට පොළොව කොට කොටා ඉදිරියට ගියෙ. ඒ මදිවට අම්මා ලක්ෂ්මි කර්මාන්තායතනය කියලා ෆැක්ටරියකුත් කළා. ඒකෙ මැහුම් කටයුතු කළේ ගැහැනු ළමයි 21 ක් අරගෙන.සිරිපාල මාමා තෝමස් මාමා තාත්තගෙ ගජ යාළුවො. මේ ගොල්ලො කා බී රාත්‍රී බසයට ඉන්නා අය සමඟ පී‍්‍රති වෙද්දි අම්මා ඒ වෙලාවෙත් කඩය කළා. අපේ අම්මා තමයි අපේ ජීවිත සැලසුම් කළේ. ණයට යම් යම් දේ මිනිස්සු ඉල්ලුවාම අම්මා නොපැකිළව ණය දුන්නා. හැබැයි! ණය නොබේරුවොත් මතක් නොකළාට ආයිත් ඉල්ලුවම ඒ ගැන කියලා මඟ හරිනවා. ගේ පිටුපස පුංචි ඉඩමෙ ලොකු මුරුංගා ගහක් තිබුණා. ලොකු දෙල් ගහකුත් තිබෙනවා.මේවායේ පලදාව එන කාලෙට ඉතින් මුරුංගා සමඟ බත්, දෙල් සමඟ බත් වරදින්නෙ නෑ. සතියකට දෙතුන් වතාවක් කොහොමහරි පිරිමහලා අම්මා මේවත් යොදා බත් හදනවා. මං මුරුංගා කෑමට පි‍්‍රය නැතිව දවසක් කැත්තක් අරන් ‘හැමදාම මුරුංගා මං ගහ කපනවා’ කියාගෙන ගහ කපන්න ගියා. මං දැක්කා අම්මා කලබල වෙලා දුවගෙන ඇවිත් මාව වැලඳගත්තා. එදා අම්මගෙ ඇස් කඳුළින් පිරුණා. අපට එළවළු මැල්ලුම් කොච්චර දුන්නත් දවස් දෙක තුනක් මේවා ඉව්වාහම කේන්ති යනවා. අම්මා මගෙ ඔළුව අතගාලා කීවා පුතේ, මං ඔයාට මුරුංගා හදන්නේ නෑ කියලා.අම්මා හොඳ බෞද්ධ උපාසිකාවක්. අම්මා නිතර ගියේ ඉසිපතනාරාම පන්සලට. තවත් පන්සලක් තිබුණා වෙනත් අම්මා කෙනෙක් හදපු ‘අම්මා’ පන්සල කියලා. ඒකටත් අම්මා යනවා. ගල් විහාරෙටත් අපව එක්කරගෙන යනවා. එක් වතාවක් මට පැපොල රෝගය හැදිලා කම්මුලේ එකම තැන ගෙඩි ගොඩාක් ආවා. ශරීරයේ වෙනත් කිසිම තැනක ලපයක්වත් නෑ. සියයකින් එක්කෙනෙකුටයි මෙහෙම වෙන්නෙ කියලා වෛද්‍යවරුන් කීවා. මාව වෙනම ඉස්පිරිතාලෙ ඇඳක තියාගෙන හිටියේ. ඒ දවස්වල අම්මා සම්පූර්ණයෙන්ම කඩා වැටුණා. උදේ රෑ මා ළඟින් නොහෙල්ලී හිටියා. ගල් විහාරයට නිතර ගිහින් බුදුන් වැන්දා. දෙවියන් ඇදහිල්ල නම් කළේ නෑ. කොහොමහරි මාව හොඳ වුණත් මගෙ කම්මුලේ ඒ ලපය කැළල තවම තියෙනවා.අම්මා පරාක්‍රම සමුද්‍රයට අපිත් එක්ක නාන්ඩ යනවා. දරුවන් එකිනෙකා හෝදවලා පිහිදලා ගලක් උඩින් ඉන්දවමින් අනෙත් කෙනා නාවන්නෙ. “පුල්ලෙයාර් ගාව“ කියන සුවිශේෂ තැන තමයි අප නාන්නෙ. එතකොට මගෙ අයියාට අවුරුදු 15 ක් විතර. මටත් හොඳට තේරෙන වයස. අයියා එතැනින් මහ ඇළට පැනලා. එදා වතුර පිටාර යන වැසි දවසක් නිසා අයියා බෝක්කුවේ කටේ හිරවෙලා කවුරුදෝ කට්ටියක් අයියාව අල්ලගෙන. නැත්නම් බෝක්කුවෙ මැද හිරවෙලා මහා විපතක් වෙන්ඩ තිබුණා. අම්මා විලාප තියාගෙන කෑ ගැහුවෙ එදා. සාමාන්‍යයෙන් කලබල නොවන අම්මගෙ වෙනසක් මා එදා දැක්කා.ඉසිපතනාරාමෙ නායක හාමුදුරුවො උඩගම ධම්මානන්ද හිමි අපේ පවුලම හොඳින් හඳුනනවා. අපි පන්සල් ගියත් දඟ නොකරන්නේ අම්මගෙ ආඥාව ක්‍රියාත්මක වන නිසයි. කඩෙන් අයියලා පැන්නම මං අම්මගෙ පුංචි කැෂියර්. මුදල් ගණනය කිරීම, පරිපාලනය ගැන මට යම් බඳු වැටහීමක් ආවෙ අම්මා හරහා. තාත්තගෙ දත් සැට් එකයි කණ්ණාඩි දෙකයි නිතර දාගෙන ඉන්න එකට නම් අම්මා විරුද්ධයි. තාත්තා නැතිවුණ දා මං ඒවා කිය කියා ඇඬුවා. තාත්තා නැතිවුණ දා අම්මා ඇඬුවෙ නෑ. තවත් හිත තද කරන් දරුවන් බදාගත්තා විතරයි.අසරණ යන්ඩ එන්ඩ තැනක් නැති ලෙඩ්ඩු අපේ පෙට්ටි කඩේ තැනක ඇඳක නතර කරගෙන කන්ඩ දෙන්ඩ තරම් අම්මා කරුණාවයි. එදාට අපේ රෙදි පෙරදි, කොට්ට පවා අපට අහිමියි.පුතේ, ඔය කොට්ටේ දීපන්. අර අසරණයාට සලකන්ඩ. උඹ හැමදාම නිදාගත්තනෙ කොට්ටෙ කියලා අම්මා තියෙන දේ පිරිමහලා ආගන්තුක සත්කාරත් කළා. මගේ ගීත හැකියාව පවුලේ කීප දෙනකුටමත් තිබුණා.ඒත් ඒ පළාතේ හැම සංගීත සංදර්ශනයකට ඇරයුම් ලැබුණේ මට. මං ප්‍රාදේශීය වශයෙන් නැඟී සිටියා. අම්මා ඒක හැමදාම අගය කළා. අපෙ අක්කලා ජයට මඟුල් කවලා ඈ බන්දලා දුන්නෙ. ඒ අයට අවශ්‍ය දේ උපයා සපයා දුන්නා. පවුලෙ එකිනෙකා බැඳලා පිටත්වෙලා යනකොට ගමේ ඉතිරි වුණේ පොඩි මල්ලි නිලන්ත වික්‍රමසිංහ විතරයි. එයා බැඳපු නෝනා එයාවත් දාලා රට ගිහින් තවත් හාදකමක් පටන් ගත්තා. එදා ඉඳන් ඒ දරු පැටවුන් රැක්කෙත් අම්මා. මල්ලි බීමට ඇබ්බැහි වුණා. බිල්ඩිමකින් පල්ලෙහාට වැටිලා හදිසි මරණයකටත් පත්වුණා. මේක අම්මට තදින් බලපෑවා.ඊටත් ඉස්සරින් 1977 කාලේ ජී. ජී. පෙරේරා මාමාගේ පුතා ලක්ෂ්මන් පෙරේරා ගේ පිටුපසින් ගෝනි දෙකක් දාගෙන ගෙනැවිත් අම්මා හංගාගෙන ඉඳන් කන්ඩ බොන්ඩ දුන්නා මතකයි. කැරැල්ල කාලෙ අයියත් මහණ වෙලා හිටියෙ. හිටි ගමන් තට්ටය පිටින්ම මිනිහා සිවුරත් දාලා ගෙදර ආවා. අම්මා මේ අය පරිස්සමින් ආරක්ෂිත තැන්වලට ගෙන ගියා මට මතකයි.කපුගේ අයියා ඒ කාලෙ පේ‍්‍රමා අක්කව බලන්ඩ කදුරුවෙල එනවා. මාත් ප්‍රදේශයේ ජනපි‍්‍රයයි. “කාලයේ රාවය” මුලින්ම පොලොන්නරුවෙ සංවිධානය කළ අය අතරත් මා හිටියා. කපුගේ අයියගේ සින්දුත් කියනවා. කොහොම හරි මගේම උත්සාහයෙන් තමයි ගුවන් විදුලි සරල ගී පරීක්ෂණයට පවා ගියේ. කපුගේ අයියගෙ ආශිර්වාදයත් ලැබුණා. අම්මා මගේ හඬ අහලා පුතේ උඹට මධුර හඬක් තියෙනවා. ඒකෙන් රටට සේවයක් කළ හැකි දෙයක් ගයන්න යැයි වරක් කීවා.මල්ලිගෙ හදිසි නැතිවීමත් අයියගෙ පාදයක් අනතුරකින් බිඳීමත් නිසා අම්මා කඩා වැටුණා. මං “සිහිලැල් යාමේ”, “ගමේ සුවඳ”, “ලස්සන ඇස් දෙක” වගේ කැසට් කරමින් ඉදිරියට එද්දි ඇය ජීවිතයේ පරාභවයට ගියා. අම්මට පොලොන්නරුව එපා වුණා. අදත් යන්ඩ ආසයි. ඉන්ඩ කැමැති නෑ. ඒ හේන් වතුපිට සියල්ලම අම්මා මට පැවැරුවා.මගෙ අම්මට අද අවුරුදු 80 යි. කන් ඇහෙන්නෙ නෑ. මොනතරම් ශ්‍රව්‍ය උපකරණ දුන්නත් ඇසීමෙත් අන්තිම අඩියෙ ඈ ඉන්නෙ. මාව වැව් බන්ට් එකේ මේ අතක් අල්ලාගෙන එක්ක ගිය අම්මාව අද අතින් අල්ලාගෙන මට මුහුදු වෙරළේ යන්ඩ වෙලා තියෙනවා. මේ සංසාරයෙ හැටි. මට දුක අම්මා මගේ ගී අහන්ඩ ආසයි. ඒත් ඒ ගී අද අම්මට ඇහෙන්නෙ නෑ. ලෝකයේ අම්මා වැඩියෙන්ම ආසා කරන කටහඬ අද ඇයට අහන්න බෑ. ඇය රූපවාහිනියෙන් වුවත් මගේ ගීතයක් විකාශය වෙනවා දුටුවොත් ගීතය අහන්ඩ බැරි නිසා ගිහින් අර තිරය අත ගානවා.මොනතරම් සංවේගජනක කාරණයක් ද? අම්මා අදත් මා ළඟ ඉන්නෙ. ඒත් මට ඇයට කන් ඇසීම දෙන්ඩ පුළුවන් නම්... මට නිතරම හිතෙන්නෙ ඒ විදියට. ලබන ආත්මේ කන් ඇසෙන අම්මා කෙනෙක් වෙලා ගායකයෙක්ගෙ මවක් වෙන්නයි කියලා මං ඈට පතනවා.තෝපාවැව විදුහලේ සුමනදාස සර්ගේ සංගීත පන්තියේ ඉඳන් මා පැමිණි ගමන ගැන මට සතුටක් නැත්තේ නෑ. 89 දී දුලානි වීරසිංහ සමඟ මා විවාහ වෙද්දිත් අම්මගේ ආශිර්වාදය ලැබුණා. එයයි අම්මව බලාගන්නේ ඇහැක් වගේ. ඒ අතින් මං හරිම වාසනාවන්තයි.අම්මා තමයි මගේ ලෝකයේ ඉරහඳ. ඇය මට ජීවිතය උගැන්නුවා. කැෂියර් එකේ තියාගෙන බොහෝ දේවල් කියා දුන්නා. දුක්විඳින මිනිහා ගැන, වීරයන් ගැන, කතා කීවා. මාළුවන් වගේ වැවට බැස්සාම පීනන, කැලේ රිංගුවාම මීමුන් වගෙ දඟ කරන මගේ පෞරුෂය හදා දුන්නෙත් අම්මා.ජීවිතය ජයගන්න නම් පුතේ වැඩ කරන්න. අම්මා කිවු පාඨය මා තදින්ම අදහනවා. වික්‍රමසිංහ මහත්තයලාගේ කාලේ ඉඳන් මෛත්‍රිපාල සිරිසේන ඇමැතිතුමා දක්වා සියලු දෙනා අපේ අම්මා ‘ටේලර් අක්කා’ නමින් දැන සිටිනවා. අම්මා හම්බ කළ සියලු දේ පොලොන්නරුවෙ තවමත් තියෙනවා.පාළුවට ගියේ අපේ ඉඩකඩම් නොවේ. අපේ ජීවිතයයි. ඒ අම්මාගේ කන් ඇසීම වැටුණු දවසේ පටන්.ගායකයෙක්ට තමන්ගෙ අම්මගෙ කන් ඇසෙන්නෙ නෑ කියන එක තරම් අහන්න අකමැති කම්පනයක් ලෝකෙම නැතැයි මට සිතෙන්නෙ. සංසාරෙදි අම්මට එහෙම දෙයක් නොවේවා! කියලා මං දිගටම ඈ වෙනුවෙන් ගී ගයනවා.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106125</link>
    <topic>නෙළුම් විල</topic>
    <author/>
    <content>නෙළුම් විලමම උපන් දිනය සැමරීමට පුරුදුව සිටින අයෙක්මි.එදින ජැණ්ඩියට හැඳ, යහළුවන් හා නගරයට ගොස් කා බී චිත්‍රපටයක් බලා විනෝදවීම හෝ ඔවුන් හා විනෝද චාරිකාවක යෙදී සතුටුවීම මගේ පුරුද්ද විය.කලක් ගත වන විට මට මේ පුරුද්දේ ඇති හිස් බව වැටහිණ.ඒ අතර මගේ අලුත් උපන් දිනය ද උදාවිය.මම සුපුරුදු සාද පිළිවෙත වෙනස් කළෙමි.උපන් දිනය දා උදෑසන ම අවදි වූ මම පිරිසුදු ව, සුදුවතින් සැරසී, තෙල් මල් ගෙන, යතුරුපැදියේ නැඟී වෙහෙර බිමට ගියෙමි.ඒ නිසල උදයේ සිත් සේ බුදුන් වැඳ පුදාගත් මම හාමුදුරුවන් බැහැදැක, වැඳ, සිද්ධිය කීමි. බෙහෙවින් සතුටට පත් උන්වහන්සේ මට ආසිරි පැතූහ.මා පන්සල් බිමින් පිටතට ආවේ නිවුණු සිතිනි. යතුරු පැදියට නැඟුණු මට දැනුණේ වෙනදා නොදැනුණු සැහැල්ලුවකි. මම නගරයට ගියෙමි.වෙළෙඳ සලකට ගොඩවැදුණු මම බඩු මුල් දෙකක් පිළියෙල කරවා ගතිමි. කේක් ගෙඩියක්, කෙසෙල් ඇවරියක්, කිරිපිටි පැකට්ටුවක්, සීනි හා තේ කොළ එකක විය. අනෙකෙහි වූයේ ගෙදරකට එදිනෙදා වුවමනා දේ ය.මේ බඩු මුල් දෙක ද යතුරුපැදියේ එල්ලාගත් මම යළි යතුරුපැදියේ නැඟී ගමට ආවෙමි.මා නතරවූයේ ගමෙ දිළිඳුම ගෙපැල ඉදිරිපිටය.බඩු මලු දෙක ද ඔසවාගෙන මා ඔවුන් ගේ ගේ දෙසට පිය මනිනු මුලින්ම දුටුවේ ගෙදර ගෘහණියත්, දරුවන් දෙදෙනාත්ය. ඔවුන් මා දෙස බැලුවේ පුදුමයෙනි.මම කෙළින්ම ගේ දොරකඩට ගියෙමි. එතැන ගෙහිමියා සිටියේය. මම බඩු මලු දෙක ඔහුට පෑවෙමි.’ඇයි මේ මහත්තය?’ ඔහු ද පුදුම වී මදෙස බැලුවේය.’මාමෙ, අද මගෙ උපන්දිනේ. මේ ඔයාලට මගෙන් තෑගි’ මම කීමි.’අනේ, මහත්තයාට බොහොම පින්! ඒත්, ඇයි මෙහෙම අපි වෙනුවෙන් වියදම් කෙරුවෙ?’බඩු මුල් දෙක දෑතට ගත් ඔහු ‘වාඩිවෙන්නකො මහත්තයෝ’යි ගෙපැල පෑවේය.’මාමෙ මං ආයෙ වෙන වෙලාවක එන්නංකො. මට දැන් ගමනක් යන්ඩ තියනව.’ මම ඔහුගේ ඉල්ලීම කාරුණිකව ප්‍රතික්ෂේප කළෙමි.’හොඳයි එහෙනං මහත්තය වෙන වෙලාවක එන්ඩකො’ ඔහු ද අවසරය ලිහිල් කළේය.මම ගෙදර මව දෙසත්, දරුවන් දෙදෙනා දෙසත් නැවත බැලීමි. ඔවුන් මදෙස බලා සිටියේ දෙවිකෙනකු දෙස බලා සිටින්නා සේය.මම සමුගෙන යතුරුපැදියට නැඟුණෙමි.ආපසු එන අතරතුර මම මෙතෙක් සමරන ලද උපන් දිනත් මෙදා උපන්දින සැමරුමත් සන්සන්දනය කළෙමි.කා බී සතුටට පත් මිතුරෝ ඒ හැම වාරයේ දී ම ‘හැපි බර්ත් ඩේ ටූ යූ’යි මට සුබ පැතූහ. මෙදා මේ අහිංසකයා ‘මහත්තයට බොහොම පින්!’ යැයි කීවේය. අර ආහ්ලාදජනක සුබපැතුමට වඩා මේ පින් පැතුම මගේ හදවත වැලඳගත්තේය.නිවැසියන් දිදුලන කඳුළින් යුතු ව මදෙස බලා සිටි ආකාරය යටත් පිරිසෙයින් ලබන උපන් දිනය තෙක් මගේ මතකයේ රැඳී තිබෙනු ඇත. මහත්වරුනි, ඔබේ උපන් දින සැමරුමත් මේ ආකාරයේ අත්දැකීමකින් පින්බර කරගන්න.  කුරුණෑගල, මොරතිහේ, පල්ලේගෙදර, ටී.ඇම්.තෙන්නකෝන් මහතා විසින් යොමු කරන ලද ලිපියක් ඇසුරිනි.විශාල වත්තකි.ඒ මැද පිහිටි වලව්වකි. වත්ත අවට කම්කරු පවුල් කිහිපයකි. එක් පවුලක තරුණ බිරිය ගැබ්බරය.පාන්දර යාමයේ ගැබ්බර බිරිය විලිරුදාවෙන් දඟලන්නට වූවා ය.දඟලන, ඇඹරෙන බිරිය දෙස බියපත්ව මොහොතක් බලා සිටි තරුණ සැමියාට තත්ත්වය ලෙහෙසි - පහසු නොවන බව වැටහිණි.ගෙපැලින් එළියට පැනගත් හේ අඳුරේ සැඟවී ගියේ ය. ඊළඟ මොහොතේ ඔහු දිස්වූයේ වලව් මිදුලේ ය.”මාත්තියා, මාත්තියා, මාත්තියා, මාත්තියා!” ඔහු එක දිගට කෑගෑවේය.ටිකකින් වලව්වේ ඉදිරි දොර ඇරිණ.“මොකද ඕයි මේ පාන්දර කෑගහන්නෙ?”“අනේ මාත්තිය, පවුලට දරුව හම්බවෙන්ඩ අමාරුයි! ඉක්මනට ඉස්පිරිතාලෙට ගෙනියන්ඩ ඕනෑ””මං තමුසෙල වැඩ කරනවට පඩි ගෙවනව. ලෙඩ්ඩු ගෙනියන්ඩ වාහන මෙහෙ නෑ!”වලව්වේ දොර වැසිණ.ගල්ගැසී මොහොතක් ඒ දෙස බලා සිටි තරුණ සැමියා යළි කෑගාන්නට වූයේ ය.’අනේ මාත්තියා, අනේ මාත්තියා!’දොර ඇරුණේ නැත.දොර නෑරෙන බව වැටහුණෙන් දෝ තරුණ සැමියා ආපසු හැරී පාරට දිව්වේ ය.පෙදෙස දුෂ්කර ය. වාහනයක් ඇත්තේ එහෙමත් කෙනකු ළඟ ය.පාර පාළුය. අඳුරුය.’අනේ, අනේ, අනේ, අනේ!’තරුණ සැමියා අඳුරේ දිව ගියේ ය.දෙපැයක් ගෙවී ගිය බව ඔහුට නොදැනිණ. පාරට යාන්තම් එළිය වැටෙන විට ආගන්තුක දෑසක් මේ රුව දුටුවේ ය.’අනේ, අනේ, අනේ, අනේ!’මොකද කෑගහන්නෙ?” ආගන්තුක තරුණයා ඇසුවේය.“අනේ මහත්තය පවුලට දරුව හම්බවෙන්ඩ අමාරුයි. ඉස්පිරිතාලෙ ගෙනියන්ඩ ඕනෑ වාහනයක් නැ.’කතාව ඇසූ තරුණයාගේ හද උණුවිය. වහා ඉක්මන්වූ හේ ත්‍රිරෝද රියක් ගෙන ආවේය.විලිරුදාවෙන් දැවෙමින් සිටි තරුණ බිරිය පැය කිහිපයකට පසුව හෝ රෝහල්ගත කැරුණේ එලෙස ය.දෙදිනක් ඉක්ම ගියේ ය.ආගන්තුක තරුණයාට තරුණ සැමියා පාරේදී මුණගැසිණ.”කොහොමද දැන් නෝනට?””මාත්තියට පින්සිද්ධ වෙන්ඩ මගෙ පවුල නං ජීවතුන් අතර!””එතකොට දරුව?””දරුව නැතිවුණා මාත්තියා, ඉස්පිරිතාලෙට ගෙනිය ගන්ඩ පරක්කු වුණානෙ. ඒ තියා පවුලගෙ ජීවිතේ බේරුණෙත් අනූනවෙං! මොනව කරන්ඩද මාත්තියො. මං දැං යන්නෙ දරුවගෙ අවසාන කටයුතුª කරන්ඩ!”අතට ආ දරුවා අහිමි වූ තරුණ සැමියා ශෝකයෙන් හිස බිමට නමාගෙන යන්නට වූයේ ය.ආගන්තුක තරුණයා කම්පාවෙන් බලා සිටියේ ය.මේ සටහන තබන්නේ අනුන්ගේ දුකේදී උණුවෙන හදවතක් ඇති, දෙවියකු බඳු මේ ආගන්තුක තරුණයා සමරනු පිණිස ය. කතාව මට කී ලොකු මාමාට ද තුති පුදමි.රුවන්පුර, කලණි එල්.වික්‍රමසිංහ මෙනෙවිය විසින් යොමු කරන ලද ලිපියක් ඇසුරිනි.ද රුවනේ ඔයාල ලබන සඳුද ඉස්කෝලෙ එනකොට පූසෙක් කිරි බොන හැටි ඇඳල ඒක ලස්සනට පාට කරගෙන එන්න ඕනැ. තේරුණා ද?’ චිත්‍ර ගුරුතුමිය කීවා ය.’තේරුණා’ දරුවෝ කී හ.පොරොන්දු වූ පරිදි ම දරුවෝ චිත්‍ර ඇඳ ගෙන ආහ.ඉන් එක චිත්‍රයක හිස් කෝප්පයක් පමණක් දැක්විණ.’ඇයි පුතේ ඔයා පූසව ඇන්දෙ නැත්තෙ?’ගුරුතුමිය චිත්‍රය ඇඳි දරුවා ගෙන් ඇසුවා ය.’පූස කිරි බීල ගිහින් ටීචර්’ ඔහු පිළිතුරු දුන්නේ ය.  හේකිත්තේ ඒ.ඩී. සුනිල් මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=as1106126</link>
    <topic>පොසොන් සදේ රබන් හොරා</topic>
    <author>ජැක්සන් ඇන්තනී</author>
    <content>පොසොන් සදේ රබන් හොරාමගේ පළමු පොසොන් සංචාරය යෙදී තිබුණේ 1978 වර්ෂයේ පොසොන් පෝය දවසේ ය.ඒ දිනවල මා ගලහිටියාව මධ්‍ය මහා විද්‍යාලයේ උසස් පෙළ සිසුවකුව සිටි හෙයින් මගේ ගලහිටි මිත්‍ර පිරිසක් සහ පොඩි වීකුඹුර ගමේ යාළුවන් කණ්ඩායමක් සමඟ පොසොන් එකට මිහින්තලේ යන්නට අපි රාගම දුම්රියපළට පැමිණ සිටියෙමු.ඒ දිනවල අපි විවිධ තේමා යටතේ විවිධ සංචාර පවත්වන්නට සැදී පැහැදී සිටියෙමු. වැඩිහිටියන් මේවා “රස්තියාදු ගමන්” ලෙස නම් කළ ද මම එදා සිට අද දක්වා ම මගේ සංචාර ප්‍රිය අධ්‍යාපන චාරිකාවට රස්තියාදුවෙන් ද පාඩම් ඉගෙන ගත්තෙමි.මම මිනිසුන් අතර “රස්තියාදු” ගැසුවෙමි. ජීවිත රස්තියාදුවේ සංචාරය කරන මා බඳු ම පුහුදුන් මිනිස් ජීවිත බොහොමයක් ඇසුරු කරන්නට මට මගේ රස්තියාදුව ඉවහල් වී තිබේ. කලක් යන තුරු “ඔළුව හැරුණු අත” ඇවිද්ද මට ක්‍රමයෙන් තේමාවක් ඇතිව ඇවිදින සංචාරයේ රස තේරුණි. “දැන ගියොත් කතරගම නො දැන ගියොත් අතරමඟ” යැයි මම එදා සිට විශ්වාස කරන්නට පටන් ගතිමි.එහෙත් 1978 වසරේ පොසොන් සංචාරයට යාළු කෙළියෙන් පේ වන විට මට බරපතළ තේමාවක් නොතිබුණි. මට වගකීමක් තිබුණේ රබානක් පිළිබඳව පමණයි. ඒ දිනවල අපේ රස්තියාදුවේ මූලික ගාමකය වූයේ ගී ගැයීමයි. ගමන පුරා ම බස් රථයේ, දුම්රියේ, කඩපළේ, දුම්රියපළේ හා බස් නැතුමේ අපි ගී ගැයුවෙමු. ඒවා ඔහේ කියන රස්තියාදු ගී නොවී ය. හොඳින් පුරුදු පුහුණු වී කණ්ඩායම් ලෙස ගැයූ සුභාවිත ගීත ය.අපට තිබූ එක ම වාද්‍ය භාණ්ඩය රබානයි. සෙසු සියලු සුසර වාදනයන් ද අප විසින් ම ගායනා කෙරේ. රබන් වාදකයා මා වූ හේතුවෙන් රබාන ගෙන ඒම, වාදනය කිරීම, පරෙස්සම් කිරීම පමණක් නොව රබාන සමඟ ගිය හැම සංචාරයක් ම රබානේ යටි මූණේ ලියා තැබීම ද මගේ වගකීමයි.අපේ රබානේ යටි මූණත කුරුටු අකුරුවලින් පිරී තිබුණි. එහෙත් පොසොන් සංචාරයේ දී මට මගේ වගකීම අමතක වූවා පමණක් නොව ඊට විකල්පව මා ගත් පියවර ද මගේ සංචාරක මතකය අඳුරු කරවයි.වටෙන් ගොඩෙන් එළිය වැටෙන්නටත් කලියෙන් අපි රාගම දුම්රියපළට පැමිණ සිටියෙමු. “රබාන හරි ද?” කියා මගේ සහෝදරයා මා විමසන විට මට හෝස් ගා ගියේ ඒ වන විට මා එය අමතක කොට තිබූ නිසා ය. මම මුළු කණ්ඩායමෙන් ම බැණුම් ඇසුවෙමි. යළිත් රේල් පාර දිගේ පොඩි වී කුඹුරට දිව යෑම දැන් කීයටවත් කළ නො හැක. ඊට පෙර අනුරාධපුරේ යන රජරට ශීඝ්‍රගාමී දුම්රිය රාගමට පැමිණෙන්නේ ය.මේ ගමන පුරා ම මට නිවනක් නැත. අපේ ප්‍රසාංගික ගීතයට බෙර තලන්න වන්නේ අතට අහුවෙන ශබ්ද තලයකටයි. රබාන නැති දිනවල බස් බොඩියට, රේල් පෙට්ටියට, ලෑලි බෝඩ් එකට හෝ මේසයට, බංකුවට තාල අල්ලා මගේ දෑත් ගෙඩි වී ඉදිමෙන්නේ ය.ගෙදර දී නම් කොට්ටයක් බිම දමා ඒ මත බේසම මුණින් නමා ගත් විට මා අල්ලාරක්ඛා බඳු තාල වාද්‍ය ශිල්පියෙක් බවට පත් වෙයි. එහෙත් මෙවර පොසොන් සංචාරයේ ජංගම ගායනාවන්ට රබන් සුරල් නැත.මගේ මූණ කජු ලෙල්ලක් වී තිබේ. එකෙණෙහි මිතුරෙකු මට දැක්වූයේ මල් පූදින දර්ශනයකි. රාගම දුම්රියපළ කොරිඩෝව දිගේ පත්තර එළාගත් බැතිමත්හු දුම්රිය එනතුරු නින්දට වැටී සිටිති.එක්තරා කෙළවරකදී පිරුණු රබානක් මා හා සිනාසුණේ ය. මමත්, ලෙස්ලිත්, අයිවනුත් රබාන හොරකම් කරගැනීම සඳහා කල් යල් බැලීමු. එහෙත් හිමිකරුවා තම හිස අසලින් ම රබාන තබා නින්දට ගොස් සිටී. සූක්ෂ්ම පරිශ්‍රමයකින් පසු රබන් හිමියාට නො දැනෙන්නට අපි පුරා හඳ හොරකම් කෙරුවෙමු.ඊළඟ ඇසිල්ලේ අනුරාධපුර දුම්රිය විත් රාගම දුම්රියපළේ තුන්වැනි වේදිකාවේ දී තිරිංග තද කරන ලදී. දුම්රිය එන්ට පෙර කළ නිවේදනයේ යකඩ කටට ඇහැ ඇරුණු බැතිමතුන් අතර සිටි බඩේ පාර වැදුණු අසරණයකු හඬමින් තම රබාන සොයනු දැනී මගේ බොක්ක රත් විය.මා රබාන හොරකම් කොට තිබුණේ පොසොන් එකට විරිඳු කියන්න මිහින්තලේ යන කවිකාර යාචකයෙකුගෙන් බව දැනගන්නා විට දුම්රිය අද්දා පිටත්වී තිබුණි. අසරණයා දුම්රියපළ පුරා විලාප තියමින් රබාන සොයයි. රබන් හොරා “සිරිපාදේ සමනොළ කන්ද පෙනේ” ගීතය ගයමින් අනුරාධපුරේ පිටත් විය.සෑම පොසොන් සඳකට ම මම පශ්චත්තාපය භුක්ති වින්දෙමි. ශ්‍රී ලංකාව තම පුනර්ජීවනය වන්දනා කරන පොසොන් කලාපයේ මගේ සංචාරක සිත මා රිදවයි. මට එයින් අත්මිදීමක් නැත. මෑත එක් දිනයක රබානක් ගන්නට වත්කමක් නැතිකමට එක්ස් රේ බෝඩ් එකකට ලී රාමුවක් ගසා ඒ මත තාල තලමින් විරිඳු කී අසරණයකු දැක මම ඔහුට රබානක් අරන් දුන්නේ මගේ අතීත පොසොන් පව මකා ගැනීමටය. අනාගතයේ දී තව තවත් රබන් දන්සැල් පවත්වා පින් එකතු කර ගැනීමට මම කැමැත්තෙන් සිටිමි.එතැන් සිට අද දක්වා බොහෝ වාර ගණනක් මම පොසොන් වඳින්නට මිහින්තලේ ගොස් ඇත්තෙමි. ශ්‍රී ලංකාවේ සංස්කෘතික පුනර්ජීවනය පිළිබඳ ස්මාරකය වනාහී මිහින්තලේ ආරාධනාගල යැයි පළමුවරට සඳහන් කළ නරවිරුවා උත්තිය මහ රජාණන් යැයි මහාවංශය කියවා දැන ගන්නා විට බොහෝ කල් ඉකුත්වී තිබිණ.දේවානම්පියතිස්ස රජ්ජුරුවන්ගේ කාලයේ ලංකාවට වැඩම කළ මිහිඳු මහ රහතන් වහන්සේ මෙරටේ වැඩ සිට අපවත් වන්නේ තිස්ස රජුගේ සහෝදර උත්තිය රජුගේ කාලයේ ය. උන්වහන්සේගේ භෂ්මාවශේෂ තැන්පත් කොට රජගල තැන චෛත්‍යය අසල උත්තිය රජු පිහිට වූ සෙල්ලිපියේ “ඉදිය අගතන ඉඩික තෙර මහිද තෙරහ” කියා සඳහනක් ඇති සෙල්ලිපියක් හමුවී ඇත.එහි ඇති “ඉදිය අගතන” යන වැකිය “මහාසිංහලේ වංශකතාවේ” දී පැහැදිලි කළ මහාචාර්ය මැන්දිස් රෝහණධීරයන් සඳහන් කරන්නේ ”ඉදිය” යනු සෘද්ධියෙන්, “අගතන” යනු පැමිණි, “ඉඩික තෙර මහිද තෙරහ” යනු ඉට්ඨිය ස්ථවිර සහ මහින්ද ස්ථවිර යන තේරුම් බවයි. එසේ නම් මහින්ද මහ රහතන් වහන්සේ ඇතුළු ඉට්ඨිය, උත්තිය, සම්බල, බද්ධසාල ආදී රහතුන් වහන්සේ ලංකාවට වැඩියේ “ගොඩිනුත් නොව දියෙනුත් නොවේ” යැයි මහාවංශයේ සඳහන් ප්‍රවෘත්තියට පුරාවිද්‍යාත්මක සාධකයක් රජගල සෙල්ලිපියේ ඇත.රජගල යනු අනුරාධපුරයෙන් ගිනිකොනට අම්පාර දිසාවේ ඇති ප්‍රදේශයකි. මිහිඳු මහරහතන් වහන්සේ අපවත් වන විට උන්වහන්සේ අනුරාධපුරයේ හෝ මිහින්තලේ නො වැඩ අම්පාර ප්‍රදේශයේ වැඩ සිට ඇතැයි මහචාර්යතුමෝ සැක කරති.උන්වහන්සේ අපවත් වනවිට මහින්දාගමනය දෑසින් දුටු වැසියෝ මෙරට විසූහ. මහින්දාගමනය සෘද්ධියෙන් සිදු වූවක් යැයි යන මහාවංශ විශ්වාසය ගෞරවය පෙරදැරි කොට ගෙන පසුකාලීනව ඇති වූවක් යැයි අදහන වර්තමාන විශ්වාසයට පිළිතුරක් මේ සෙල්ලිපියේ ඇතැයි අපට සිතේ. මන්දයත් “ඉඩිය” යන වචනයේ “සෘද්ධියෙන් ආ” යන තේරුම ඇත්නම් එය පිහිටුවා ඇත්තේ මහින්දාගමනය දෑසින් දුටු මිනිසුන් ජීවත්වූ කාලයේ වීම ය.සෘද්ධිය වර්ණනාවක් පමණක් නම් එය සමකාලීනව සිදු විය නො හැක්කකි. එහෙයින් ආසියාතික ඉතිහාසය විශ්වාස කරන සෘද්ධි සංකල්පය පිළිබඳ යථාර්ථ සාක්ෂියක් ලංකාවේ පොසොන් කලාපයේ ඇතැයි අපට සතුටු විය හැක.කලක් මා ‘සවන’ නමැති ජ්ර් ගුවන්විදුලි සේවයක වැඩසටහන් අධ්‍යක්ෂව විසුවෙමි. ඒ දිනවල මිහින්තලේ පොසොන් පෙරහර පිළිබඳ මාධ්‍ය අනුග්‍රහය මගේ ආයතනයට බාර ගත් මම ඒ වනවිට අභාවයට යමින් තිබූ මිහිඳු පෙරහර සක්‍රීය කෙරෙව්වෙමි. අපේ සංස්කෘතිය මිහිඳු මහ රහතන් වහන්සේ හඳුන්වන්නේ “අනුබුදු මිහිඳු හිමි” ලෙස යි.බුදුහිමියන්ට දෙවනුව අපි මිහිඳු හිමි නමදිමු. අශෝක අධිරාජයාගේ කාලයේ තුන්වැනි ධර්ම සංගායනාව පවත්වා දේශ නවයකට ධර්මදූත ස්වාමීන් වහන්සේ පිටත් කර හළ බව මහාවංශය සඳහන් කළ ද ශ්‍රී ලංකාවේ හැර සෙසු අට දිශාගත රාජ්‍යයන් හී ම අනුබුදු සංකල්පයක් පහළ නො වුණේ ඇයි?අතීතයේ සිට ම අපේ සංස්කෘතිය අනුබුදු මිහිඳු වන්දනාවට පේවී සිටියේය. මම මගේ කුඩා කාලයේ පොසොන් උත්සවයට අපේ නිවස අද්දර තිබූ මාර ගස යට මිහින්තලේ නිර්මාණය කෙළෙමි. කළු කරදාසිවලින් තැනූ ආරාධනා ගලෙහි කුහරයක් තිබේ.මිහිඳු මහා රහතන් වහන්සේ ප්‍රමුඛ ධර්ම දූත පිරිවර ආරාධනා ගල මත්තේ පිහිට වූවේ කඩදාසියක සිත්තම් කළ රූප කාඩ් බෝඩ් එකක අලවා කපා ගැනීමෙනි. ආරාධනා ගලේ කුහරය හරහා බයිසිකල් රිම් එකක් කර කැවෙයි.රිම් එක මත තණකොළ අතුරා එහි දිවයන මුවෙක් සහ ඌ පිටුපස එළවා යන දුනුදිය සහිත තිස්ස රජු නිර්මාණය කළෙමි. ආරාධනා ගල කුඩා බල්බ් වැලකින් අලංකාර වී ඇත. රිම් එක කරකැවෙන්නේ සහ කුඩා විදුලි බුබුලු දැල්වෙන්නේ තාත්තාගේ බයිසිකල් ඩයිනමෝවේ විදුලි බලයෙන් ය. මාරගස ඉදිරිපිට මිහින්තලය ඉදි වී තිබේ. මාරගස පිටුපස තාත්තාගේ බයිසිකලය නවත්වා තිබේ. මමත් අයියාත් මාරුවෙන් මාරුවට ස්ටෑන්ඩ් එකගැසූ බයිසිකලයට නැඟ එය වැර යොදා පාගමු. එවිට ඩයිනමෝ එක පණගැන් වී මිහින්තලය ආලෝකවත්ව ක්‍රියාකරයි.බණ්ඩාරවෙල බදුලු පාරේ එත්විලාඩ් හන්දිය අසල කුඩා පාලම ළඟ මාරගස පිහිටා තිබුණි.. පොසොන් එකට අප තනන මිහින්තලේ දකින පාරේ යන බැතිමත්හු නැවතී බලා සාදුකාර දෙන කල බයිසිකලේ නැඟී වෙර යොදා එය පාගන මගේත් අයියාගේත් මහන්සිය දුරුවෙයි. පොසොන් සතියේ අපට වෙනත් වැඩක් නැත. පොසොන් අවසන් වූ සැණින් අප මිහින්තලය ගලවා සියලුම රූප සමඟ කළු කඩදාසිය ද නවා ඊළඟ අවුරුද්ද එනතුරු අරන් තැබුව ද ඊළඟ අවුරුද්දේ තනන්නේ වෙනත් මිහින්තලයකි.මම උසස් පෙළ සඳහා ගලහිටියාව මධ්‍ය මහා විද්‍යාලයට පැමිණි කාලයේ ගණේමුල්ල පන්සල් දෙකක පින්කම් සඳහා සම්මාදම් වුණෙමි. අරියකිත්ති හාමුදුරුවන්ගේ සිරි මහින්දාරාමයේත්, දැවමොට්ටාවේ අමරවංශ නායක හාමුදුරුවන්ගේ පෙරේරා විහාරයේත් අපි හොඳ දායකයන් වී සිටියෙමු.හේම ශ්‍රී අමරසිංහ සහ සුනිල් ජයරත්න යන ඒ කාලයේ අපට සිටි දක්ෂ මිත්‍ර කලාකරුවන් එකතුවී පෙරේරා විහාරයේ මිහින්තලේ බඳින එක අපි වාර්ෂිකව සිදු කෙරුවෙමු. විශාල පුවක් ගස් ගෙනවුත් අඩි 60ක් පමණ උසට බඳීන මිහින්තලය නගින්නට පෙළ ගැසී එන සැදැහැවතුන්ගෙන් විහාරයේ අභිවෘද්ධිය සඳහා හොඳ පුණ්‍යාධාර ලැබේ. ඒ යුගයේ දැඩි දේශපාලන අසාධාරණකම් භුක්ති විඳි දැවමොට්ටාවේ අමරවංශ නායක හාමුදුරුවන් වෙනුවෙන් තම නිවස පරිත්‍යාග කළ පෙරේරා මහතාට පිං පිණිස ගම්මු එය “පෙරේරා විහාරය” යැයි නම් කළහ.මෙවර මම මිහින්තලේ සංචාරය කළේ මගේ “මහා සංචාරය” වැඩසටහන වෙනුවෙනි. මිහින්තලය වනාහී ශ්‍රී ලාංකේය පමණක් නොව අග්නිදිග ආසියාතික ම ථේරවාදී බෞද්ධයින්ගේ කේන්ද්‍රස්ථානය යැයි සැලකීම වඩාත් යෝග්‍යය. මිහිඳු මහ රහතන් වහන්සේ අශෝක අධිරාජයාගේ යුගයේ ලංකාවට වැඩම වූ ථේරවාදී බුදු දහම පසුකාලීනව සියම් රටට සහ රාමඤ්ඤ රටට සංක්‍රමණය වූ වගට විශ්වාසවන්ත ඓතිහාසික සාක්ෂි තිබේ.මේ රට මෙන් ම ඒ රටවල් ද අධ්‍යාත්මික පුනර්ජීවනය ලද්දේ ක්‍රිස්තු පූර්ව තුන්වන ශතවර්ෂයේ අපේ රටට වැඩම කළ මිහිඳු මහ රහතන් වහන්සේ මූලික වීමෙනි. එහෙයින් ලංකාවට පමණක් නොව සියමයට ද බුරුමයට ද උන් වහන්සේ අනුබුදු හිමියන් වන්නේම ය.අප ඉතිහාසය කියවන්නේ කතන්දර ස්වරූපයෙන් වීම අපට අවාසියකි. මහා භාරතය කතන්දරයකි. එහි වාසය කරන්නේ දෙවියන් යක්ෂයින්, සුරයින් සහ අසුරයින් ය. ඔවුන්ගේ නිජභූමි මේ පෘථිවියේ නැත. ඒවා ඇත්තේ වලාකුළු මතය. එහෙත් අපේ වංශකථාවල ඇති “කතන්දරය” මිහිමත ස්ථානගත වී ඇත. මේ කතන්දරවල ඇති ෆැන්ටසි ලක්ෂණ ඉවත් කොට යථාර්ථය ග්‍රහණය කොට ගැන්මට ඉතිහාස විද්‍යාව, පුරාවිද්‍යාව සහ ජනශ්‍රැති විද්‍යාව අපට මඟ කියාදෙයි. එහෙයින් මම මහින්දාගමනයේ ඉෂ්ටාර්ථ සිද්ධිය නිරීක්ෂණය කිරීමට කංකසන්තුරය දක්වා සංචාරය කළෙමි.කංකසන්තුරයේ උතුරු වෙරළ වනාහී අතීත ජම්බකෝල පට්ඨනය හෙවත් දඹකොල පටුනයි. අධි ආරක්ෂිත කලාපයක් ව තිබූ 2009 අගෝස්තු මාසයේ මා එහි සංචාරය කළ නිසා මානව දූෂණයෙන් තොර නිසොල්මන් දඹකොළපටුන් වෙරළ තීරයේ මට පියවර තබන්නට හැකිවිය. මිහිඳු මහා රහතන් වහන්සේගෙන් අවසරව, දේවානම්පියතිස්ස රජුගේ ආරාධනාවෙන්, අරිට්ඨ අමාත්‍යයාගේ තානාපති මෙහෙයුමෙන් මේ වෙරළ තීරයට ක්‍රිස්තු පූර්ව 3 වැනි සියවසේ පැමිණි අති සුවිශේෂ රුවල් නෞකාව ලංකාවේ එතෙක් පැවැති තාක්ෂණික පැවැත්ම පුනර්ජීවනය කරනු ලැබී යැයි ඉතිහාසයේ ලියැවී ඇත.මේ නෞකාව වනාහී සංඝමිත්තා තෙරණින් වහන්සේ ප්‍රමුඛව මෙරටට වැඩම වූ මහාබෝධි දක්ෂිණ ශාඛාව වෙනුවෙන් සකස් වූ නෞකාවයි. ලක්දිව හා භාරතය යන දෙරට අතර පැවැති මනා ජාත්‍යන්තර රාජ්‍ය සම්බන්ධතාවේ සංකේතයක් ලෙස අපට මහාබෝධි වැඩමවීම සැලකිය හැති වේ. අප මහබෝධි වැඩමවීමේ ආගමානුකූල ආලෝකය විඳිනවා මිස එහි ඇති තාක්ෂණික ස්වරූපය නො සොයයි. මහා බෝධියට උවටැන් පිණිස අටළොස් කුලයක් හෙවත් කුල 18ක මහා පිරිවරක් මෙහි පැමිණීම ගැන ද අප දහම් පාසලේ දී ඉගෙන ගනිමු.එහෙත් රටකින් රටකට දුමින්දයක් හෙවත් වෘක්ෂ රාජ්‍යයෙක් වැඩම කරවන අතීත තාක්ෂණය අප මහා වංශයෙන් ඉගෙන නො ගැනීම අපරාධයකි. සංඝමිත්තාවන් කුඩා පාත්‍රයක රුවා ගත් පුංචි බෝ පැළයක් ලංකාවට රැගෙන ආවා යැයි මහාවංශයේ සඳහන් ව නැත. අශෝක අධිරාජ්‍යයා පාඨලීපුත්‍රයේ දී මහා බෝධියේ දක්ෂිණ ශාඛාව ලංකාවට වැඩමැවීම සඳහා විශාල දුමිඳු ප්‍රවාහන වැඩ පිළිවෙළක් සකස් කළ බව මහාවංශය විස්තර සහිතව කරුණු ඉදිරිපත් කරයි.මුලින් ම අශෝක රජතුමා විශ්වකර්මයා බඳු රන් කරුවෙක් ලවා විශාල රන් කටාරමක් සකස් කළේය. එහි පරිධිය රියන් 9කි. විශ්කම්භය රියන් 3කි. උස රියන් 5කි. ඝනකම අඟල් අටකි. රියන් පහක් උස යනු අඩි 14 1/2ක් උස කටාරමට උඩින් නාගයින් සේ පෙනුණු බව මහාවංශය විස්තරාත්මකව ඉදිරිපත් කරයි. එහෙත් වර්තමාන කංකසන්තුරේ උතුරු වෙරළේ තම්බිලිතුරෙයි හී පිහිටුවා ඇති සංඝමිත්තා ප්‍රතිමාවේ ද ඇත්තේ කුඩා පාත්‍රයක පැළ කළ සුහුඹුල් බෝ පැළයකි. අපේ බොහෝ වර්තමාණිකයින් දුමින්දාගමනය ප්‍රතිනිර්මාණය කරන්නේ ද එලෙස කුඩා පාත්‍රයක් හිස තබාගත් දේවානම්පියතිස්ස කෙනෙකුගේ රූපයෙනි.සම්බුද්ධත්ව ජයන්තියට පිළිවෙතින් පෙළ ගැසෙන වර්තමානය දුමින්දාගමනය ඉතිහාස තාක්ෂණය යථාර්ථවාදීව අල්ලා ගත්තා නම් ඉතිහාසය මොනතරම් සතුටු වේ දැයි මම වර්තමාන දඹකොළ පටුනේ වෙරළ තීරයේ සිට කල්පනා කෙරුවෙමි.ලබන සතියේ - කතරගමට පයින් ගියෙමි.www.jacksonanthony.comජැක්සන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106122</link>
    <topic>මුහුද දෙබෑ කරන අහස පොළොව සිඹින</topic>
    <author/>
    <content>මුහුද දෙබෑ කරන අහස පොළොව සිඹිනමුහුද දෙබෑ කරනඅහස පොළොව සිඹිනරටට සෙනෙහෙ පුදනලෙයින් මසින් සැදුන සැබෑ පියෙකි දරු දහසකිමුළු රටේම ලේ නෑයෙකිඅපෙන් එකෙකි සිය දහසකිමේ දරු හට මව් දහසකි යෞවනයේ මේ සගයාඅපට නොහැකි දේ කරනාඅපෙන් එකෙකි මේ මිනිසාමේ මිනිසාමුහුද දෙබෑ කරන.... ත්‍රිවිධ රත්නයේ සරණින්ත්‍රිවිධ ශක්තියේ බලයෙන්අහස පොළොව සයුර රකිනරටක් රාජ්‍යයක් වටිනාමේ මිනිසාමුහුද දෙබෑ.... පද රචනය – නයනානන්ද පෙරේරාසංගීතය – රංග දසනායක ගායනය – රන්ජන් සාලියහමුදා සෙබළුන් සහ සිවිල් ජනතාව අතර නොතිබිය යුතු කිසියම් දුරස් බවක් අතීතයේ සිට පැවති බැව් සැබෑවකි. වසර ගණනාවක් පුරා පැවති යුද්ධය මානුෂීය මෙහෙයුමක මුහුණුවරට හැරෙනවාත් සමඟම ජනතාවත් හමුදාවත් අතර හෘදයාංගම ළං වීමක් දක්නට ලැබුණි.ඒ අතර රාජ්‍ය ආරක්ෂක අමාත්‍යංශය වෙනුවෙන් Triadනම් වෙළෙඳ ප්‍රචාරක ආයතනයේ හිටපු නිර්මාණ අධ්‍යක්ෂ විසින් නිර්මාණය කරන ලද “අපි වෙනුවෙන් අපි” සංකල්පය සහ රූප රචනාමය ප්‍රචාරක දැන්වීම මුළු මහත් ශ්‍රී ලාංකිකයින්ගේම හමුදා සෙබළුන් කෙරෙහි ළෙන්ගතු හැඟීම් උද්දීපනය කර වඩ වඩාත් විනිවිඳ යවමින් ජනතාව හා හමුදාව ළං කරවන්නට දායක විය. පසුව එම වෙළෙඳ ප්‍රචාරක දැන්වීම ගීතලෝලී සිත්ගත් ගීතයක් වෙන්නට වැඩි කාලයක් ගත නොවීය.එම නිසා මෙවර “ගී මුතු” අතරට අපි “මුහුද දෙබෑ කරන” ගීතය තෝරා ගතිමු. එහි පද රචකයා නයනානන්ද පෙරේරා ය. ඔහු “රසඳුන” සමඟ මෙසේ ගී මුතු වැල පිළිබඳව සිය අදහස් පැවසුවේ මෙසේය.”මෙය අපි කළ වෙළෙඳ ප්‍රචාරක දැන්වීමක අඩංගු ගීතමය කොටසක් (ජිංගල්) ලෙසයි මුලින්ම ජනතාව අතරට ගියේ. එහෙත් අද මේ වන විට මෙය ජනපි‍්‍රය ගීතයක් බවට පත්වෙලා. මීට අවුරුදු තුනකට පමණ පෙර එවකට මා සේවය කළ ඊපඪචඤ වෙළෙඳ ප්‍රචාරක ආයතනයට ආරක්ෂක අමාත්‍යංශය වෙනුවෙන් ප්‍රචාරක දැන්වීමක් නිර්මාණය කිරීමේ කටයුතු පැවරී තිබුණා.එය සමාජ සත්කාරය උදෙසා වූ සන්නිවේදන ව්‍යාපෘතියක් ලෙස සලකා නිර්මාණය කළ යුතු වුණා. මුළු මහත් ශ්‍රී ලාංකිකයින්වම ඉලක්ක කරගෙන ජනතාව සහ හමුදාව ඒකරාශි කරවන නිර්මාණයක් කිරීමේ අභියෝගය මෙම රූපවාහිනී දැන්වීමට තිබුණා. ප්‍රචාරණය කියන්නේ පරිකල්පනීය හැකියාව උපයෝගි කරගෙන කරනු ලබන ව්‍යවහාරික කලාවක්.”ඔබ මෙම කලාව මෙම නිර්මාණය සඳහා භාවිත කළ අයුරු කෙටියෙන් කියනවා නම්....?”අතීතයේදී ජනතාවත් හමුදාවත් අතර යම්කිසි දුරස් බවක් හෝ හිඩැසක් තිබුණා නම් එය නැති කළ යුතු බැව් මට පෙනුණා. සවිඥානිකව ඒ හිඩැස නැති කළ හැකි සන්නිවේදනයකට වචන සහ රූප රචනය කිරීම සුදුසුව පැවතියා. හමුදා සෙබළුන් රොබෝවරුන් නොව ලෙයින් මසින් සැදුණු අපි වගේම මිනිසුන් බව ජනතාවට දනවන්න සහ ඒ සඳහා මෙරට ජන විශ්වාසයේ ක්‍රියාදාමයක් ග්‍රහණය කර ගැනීම යෝග්‍ය බව මට හැඟුණා.ඒ අනුව මෙරට ජන සමාජයේ තිබෙන විශ්වාසයක් වන නීල මහ යෝධයා මුහුද දෙබෑ කළ පුරාවෘත්තය ඇසුරෙන් “මුහුද දෙබෑ කරන” යෙදුම යොදා ගෙන මෙම නිර්මාණයට මුල පිරුවා. සති තුනක පමණ කාලයක් මෙම නිර්මාණය සඳහා කැප කිරීමට සිදු වූ අතර රංග දසනායක මෙහි තනුව අපූරු ලෙස නිර්මාණය කර දුන්නා. එසේම රන්ජන් සාලියගේ හඬෙන් කළ භාවමය උද්දීපනයත් මේ ගීතයට ශ්‍රාවකයා ආකර්ෂණය කර ගැනීමට සමත් වී තිබෙනවා.”සංකල්ප සහ රූප රචනා නිර්මාණ අධ්‍යක්ෂවරයෙකු ලෙස කටයුතු කරන නයනානන්ද මෙම නිර්මාණ කටයුත්තේදී තමාට සහය දුන් වරුණි අමුණුගම, දිලිප් ජයවීර, අනුරුද්ධ ජයසිංහ සහ තමා සමග සිටි නිර්මාණ හා නිෂ්පාදක කණ්ඩායම ආදරයෙන් සිහිපත් කරන්නටද මෙහිදී අමතක නොකළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106123</link>
    <topic>ඔබ සිත්ගත් රණවිරු ගී එකතුවක්</topic>
    <author>ජෝජ් රොබ්සන් ද සිල්වා</author>
    <content>ඔබ සිත්ගත් රණවිරු ගී එකතුවක්රන් මලක් ලෙසරන් මලක් ලෙස දෙව් බඹුන් දෝතින් පිදූ මේ පින් බිමේ පස් පිඩක් ගිලිහී නොයන්නට රන් වැටක් ඇත සිව් කොනේ නෙත් පුරා එක හීනයේ මුළු ලෝකයා නිදනා රැයේ දේශයේ මුර දේවතා එළි රෑ පුරා දැල් වී තියේ ළෙහි හොවා වැඩු සිය පුතුන් ඇත අවි දරා වැද රණ මතින් පෑ විකුම් මැද දෑ බැතින් සිය අත් මුදුන් දෙති පියවරුන් මව් බිමේ හිමිකම් පතා තම දිවි පිදූ කල ඒ පුතුන් තුන් හෙළේ හැම මව්වරුන් ළය කිරි එරී ඇත උන් නමින් මවු කුසින් නොව මිහි කුසින් සිරිලක උපන් විරු දරුවනේ අපි ඔබෙන් නව පණ ලබා මෙහි යළි උපන්නෙමු අද දිනේ නෑ සියත් සොයුරන් ඔබේ අද දූ පුතුන් හැම මේ බිමේ හදවතින් අප යුද බිමේ ඔබ තනි කළේ නැත කිසි දිනේපද රචනය – කුමාරදාස සපුතන්ත්‍රී සංගීතය - රෝහණ වීරසිංහ ගායනය - සුනිල් එදිරිසිංහඅහසේ පොළොවේසාගරේඅහසේ පොළොවේ සාගරේ දස්කම් පෑ හමුදා සෙබළුන් දේශයේ සම්පත වේ එඩි ප්‍රතාපවත් බව පාලා අභිමානය අගය මවාලා සාමය ආරක්ෂා කළ විරුවන් වේ මේ ජාතික ජීවේ සාමය වන්නේ සැම සිත් බන්දයි මේ මාහැඟිතාවේ මතු කියවෙන්නේ සෙබළුන් හින්දයි අපගේ රට රකිමින් මේ කරනා මෙහෙය උතුම් වේ රන් අකුරින් ඉතිහාසයේ ලියැවේවී ලෝ පූජිත නාමේ - මේ ලක් දෙරණේ රැව් පිළි රැව් දේ – ඒ දෑ අනුරාගේ අභීත නාදේ සෙබළුන් නංවයි අපගේ රට රකිමින් මේ කරනා මෙහෙය උතුම් වේ රන් අකුරින් ඉතිහාසයේ ලියැවේවීපද රචනය - හේමසිරි හල්පිට සංගීතය – මිල්ටන් පීරිස් ගායනය – ජයන්ත දිසානායක  රණබිමේ විරුවෝරණබිමේ විරුවෝ සැමදා ලේ හැලුවේ අපෙ නමින් දිවි දී රැකුවා ලක් මවුන් රණ බිම සොහොයුරන් කඳුළයි සැමදා ලැබුවේ සැප නෑ කිසිදා ලැබුවේ මේ බිම ඔබෙ ලේ හැලුවේ අප සැමදා ණය ගැතිවේ මේ දෙරණේ – ඔබ විරුවන් දෙගුරුන් මිතුරන් සිහිවේ එනමුත් ඔබ නෑ සැලුනේ කරනා මේ රුදු සටනේ ජය සැමදා අප සතුවේ මේ දෙරණේ – ඔබ විරුවන්පද රචනය සහ සංගීතය - රොෂාන් ප්‍රනාන්දු ගායනය - ෆ්ලෑෂ් බෑක්සෙබළාණනේ ඔබ මැරුණා නොවේසෙබළාණනේ ඔබ මැරුණා නොවේ කුසුමක් වෙලා ඔබ පිපුණා ළයේ කඳුළක් වෙලා ඔබ රැඳිලා නෙතේ හඬවන්න මා මේ රෑ යාමයේ මතකයි එදා ඈත රණ බිම පුරා සටනේ වැදීලා දෙන්නා එදා නොසිතූ නිමේෂයෙන්ම මරු හා ගීයේ මව් භූමියේ ලේ ගංගා ගලා සොයුරාණනේ ඔබ මැරුණා නොවේ කුසුමක් වෙලා ඔබ පිපුණා ළයේ විරුවෙක් විලාසෙන්ම වෙන් වූ දැයේ රතුමල් පිපේවී නාමෙන් ඔබේ විඳිනා මෙවන් නේක දුක් වේදනා උපහාර වේ මේ ගී ගායනා සොයුරාණනේ ඔබ මැරුණා නොවේ කුසුමක් වෙලා ඔබ පිපුණා ළයේපද රචනය - සුනිල් යෝගේන්ද්‍ර සංගීතය – නීල් වර්ණකුලසූරිය ගායනය – රාජ් වික්‍රමසිංහ  නිවාඩුවට මම එන්නම්නිවාඩුවට මම එන්නම් බලාන ඉන්න ආදරයේ සොඳුරුම තැන් කතා කරන්න බංකරයේ ජීවිතයට නිවාඩු ලැබුණා යුද්ධය දැන් ඉවරයි මම ගම රට එනවා තල්ගහ යට සෙවණක් නෑ කවදාවත්ම මගේ හිතට තනියක් නෑ සවිය ඇත මට හැම තිස්සෙම දැකගන්නට නොහැකි වුණාට ඔයාව මට මතක් වෙනවා හැම මොහොතකම මා ඉපදුන මේ මව්බිම රැකගෙන ඉන්න වගකීමක් ඇත අද මට ඉටු කරලන්න සෙනෙහසේ නාමයෙන් ඔබ මට තව දිරිදෙන්න මම මැරුණත් මගේ නමත් රැඳෙයි දවසකපද රචනය - සත්‍යජිත් ලක්මාල් සංගීතය සහ ගායනය - රොෂාන් ප්‍රනාන්දුජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106124</link>
    <topic>මම ආදරය කරනවා ඒ වගේම ආදරය ලබනවා</topic>
    <author>ගාමිණී සුසන්ත</author>
    <content>මම ආදරය කරනවා ඒ වගේම ආදරය ලබනවාආශා එදිරිසිංහඅද ‘සතුටු සාමීචිය’ට එක්වන කලා ශිල්පිනිය ආශා එදිරිසිංහ. ආශා රූපවාහිනී නිවේදිකාවක ලෙසත් ටෙලිනාට්‍ය රංග ශිල්පිනියක ලෙසත් ප්‍රේක්ෂකයින් අතර ප්‍රසාදයට ලක්වී ඇති සුරූපී යෞවනියකි. ‘නිල් නෙතු’, ‘සුළඟ’ වැනි ටෙලිනාට්‍ය ආශාගේ රංගන හැකියාව පිළිබඳව සාක්ෂි දරයි. ආශා කළමනාකරණය පිළිබඳ උපාධිධාරිනියක ද වන්නීය.ඔබ කලාවට එක්වුණේ පුංචි අවධියේදීම නේද?ඔව්. මට වයස අවුරුදු 11දී තමයි මම ටෙලිනාට්‍ය රංගනයට දායක වුණේ. ඒ; සතිස්චන්ද්‍ර එදිරිසිංහ සර්ගෙ “ගිරිකුළ අන්දරය” ටෙලි නාට්‍යයේ උප ප්‍රධාන චරිතයක් නිරූපණය කරමින්. උසස් පෙළ හදාරන විටයි විශ්වවිද්‍යාලයේ මුල් අවුරුද්දෙ ඉගෙන ගන්නා විටයි කලා කටයුතුවලට එක්වුණේ නෑ. පසුව ‘සසඳරා’, ‘යශෝ මන්දිර’ වැනි ටෙලිනාට්‍යවලට දායකවෙන්න අවස්ථාව ලැබුණා.ඒ විශ්වවිද්‍යාලෙ ඉගෙන ගන්නා කාලෙදිමයි. පසුව අධ්‍යාපන කටයුතු නිසා රංගන කටයුතුවලින් තාවකාලිකව ඉවත්වුණා. විශ්වවිද්‍යාලයෙන් පිටවුණාට පස්සෙ නිවේදිකාවක් හැටියට ස්වාධීන රූපවාහිනියට සම්බන්ධ වුණා. ඒ වගේම ගීතවල රූප රචනාවලට රංගනයෙන් දායක වුණා.ඒ අතරේ තමයි මහේෂ් සත්සර අයියගෙයි එරංග සේනාරත්න අයියගෙයි ආරාධනයට ‘නිල් නෙතු’ ටෙලිනාට්‍යයට සම්බන්ධ වුණේ. මම ඉතාම ආශාවෙන් ‘නිල් නෙතු’ ටෙලිනාට්‍යයේ වැඩ කළා. ඉන්පසුව තමයි ‘සුළඟ’ ටෙලිනාට්‍යය කළේ.’සුළඟ’ ටෙලිනාට්‍යය නිෂ්පාදනය කළේ ඔබද?නැහැ. මගෙ තාත්ත තමයි එය කළේ.’සුළඟ’ කළේ ඔබට රඟපාන්නද?ඇත්තටම නෑ. මටත් තාත්තටත් ලොකු ආශාවක් තිබුණා හොඳ ටෙලිනාට්‍යයක් නිර්මාණය කරන්න හොඳ ලස්සන රූපරාමු තියෙන. සඳරුවන් අයිය තමයි ‘සුළඟ’ අධ්‍යක්ෂණය කළේ. ඒකෙ හොඳ චරිතයක් මටත් ලැබුණා. එහෙම නැතිව මට රඟපාන්න ‘සුළඟ’ නිර්මාණය කළේ නෑ.ඔබ රූපවාහිනී නිවේදිකාවක් ලෙස කටයුතු කරන වැඩසටහන් ගැන කතා කළොත්..?බොහොමයක් රූපවාහිනී ප්‍රේක්ෂකයින් අතරට යන්න මට අවස්ථාව ලැබුණේ “හීන හතක්” රූපවාහිනී වැඩසටහන නිසා. මුලපටන්ම මම ඉතාම ආශාවෙන් කළ වැඩසටහනක් ඒක. ටෙලි නාට්‍යයකට සම්බන්ධ වෙන්න සිදුවුණොත් ඒකට දින වෙන් කරගත්තෙ ‘හීන හතක්’ වැඩසටහනට බාධාවක් නොවන විදියට. ඒ තරම්ම මම ‘හීත හතක්’ වැඩසටහනට ආදරෙයි. ‘හීන හතක්’ ස්වාධීන රූපවාහිනියේ සංගීත වැඩසටහනක්. මම ඉතාම ආශාවෙන් කළ තවත් වැඩසටහනක් තමයි ස්වාධීන රූපවාහිනියෙන්ම විකාශය වන”ඉබභඤඪධ-01” සංගීතමය වැඩසටහන. ඒක උසස් රසවින්දනයකට මඟ කියාදෙන වැඩසටහනක්.ඔබ වඩාත් කැමැති නිවේදන කටයුතුවලට ද, රංගනයටද?මට හිතෙන විදියට නිවේදන කටයුතුවලට මා තුළ ලොකු හැකියාවක් නෑ. ඒත් ගොඩක් දෙනෙක් මට කියනව “ඔයා වැඩසටහන් ඉදිරිපත් කරන හැටි හොඳයි සරලයි” කියල. ඒත් මට හිතෙනව නිවේදන කටයුතුවලට වඩා පුංචි හෝ හැකියාවක් රංගනයට තියෙනව කියල. ඒ නිසා මම රංගනයට වැඩියෙන් කැමැතියි.ඔබ රංගනයෙන් දායකවී ඇති ඉදිරියේ දී විකාශය වීමට නියමිත ටෙලිනාට්‍ය මොනවාද?මම රංගනයෙන් දායකවුණු ’රන් සමනළයෝ’ ටෙලිනාට්‍යය ළඟදීම ස්වාධීන රූපවාහිනියෙන් විකාශය වීමට නියමිතයි. එය ආදරය ගැන කියවෙන ලස්සන ටෙලිනාට්‍යයක්.රංගනයේදී ඔබ ඔබටම සීමා පනවාගන්නවාද?ඇත්තෙන්ම ඔව්. නමුත් ඒක ලොකුකමකට කරන දෙයක් නෙමෙයි. රංගනයේ මම දීර්ඝ කාලයක් යෙදෙන්න බලාපොරොත්තුවක් නෑ. නමුත් මම කැමැතියි මගෙ සීමා, මගෙ ප්‍රතිපත්ති ඇතුළෙ මම කරන දේ හරියට කරන්න. ටෙලිනාට්‍යයකට මට ආරාධනා ලැබුණු විට අධ්‍යක්ෂවරයා එක්ක කතාකරල මට ඒ චරිතය හොඳින් කරන්න පුළුවන් කියල හැඟුණොත් මම ඒ චරිතය අනිවාර්යයෙන්ම බාරගන්නවා.චිත්‍රපට සඳහා තවම ඔබට ආරාධනා ලැබී නැතිද?චිත්‍රපට කීපයකටම ආරාධනා ලැබුණා. ඒත් ඒවා බාරගන්න මට හැකියාවක් තිබුණේ නෑ. ඒකට හේතුව තමයි එම චිත්‍රපටවල තේමා මට නොගැළපීම. ඒ වගේම ඇතැම් චිත්‍රපට විදෙස් රටවල රූගත කිරීම් තිබු ඒවා. මගෙ අම්ම හෝ තාත්ත හෝ සමඟ ඒවාට සහභාගි වෙන්න ලැබුණ නම් මම සහභාගි වෙනවා. ඉදිරියේදී හොඳ චිත්‍රපටයකට ආරාධනයක් ලැබුණොත් ඒ ආරාධනය බාරගන්න මම සුදානම්.ඔබ උපාධිය ලබාගත්තෙ කුමන විෂයයෙන්ද?මම ලබාගෙන තියෙන්නෙ කළමනාකරණ වාණිජවේදී විශේෂ උපාධියක්.ඔබ උසස් අධ්‍යාපනය ලද ක්ෂේත්‍රයෙන් රැකියාවක් කරන්න බලාපොරොත්තුවක් නැතිද?මම ගොඩක් කැමැතියි මානව සම්පත් කළමනාකරණය කියන විෂයෙන් රැකියාවක් කරන්න. විශේෂයෙන්ම එය රජයේ රැකියාවක් වුණොත් වඩාත් කැමැතියි.ඔබේ පවුලේ තොරතුරු?අම්ම, තාත්ත, අයිය, අක්කා, මම තමයි අපේ පවුල. අපි හරිම සතුටින් ඉන්නවා.යෞවන ප්‍රේමය ඔබට තවමත් ආගන්තුකද?නැහැ. මම ආදරය කරනව. ආදරය ලබනව.ජීවිතයේ මොනවගේ අරමුණු ද බලාපොරොත්තු ද ඔබට තියෙන්නෙ?’සුළඟ’ ටෙලිනාට්‍යයට එහා ගිය හොඳ ටෙලිනාට්‍යයක් නිෂ්පාදනය කිරීම එක් බලාපොරොත්තුවක්. ඒ වගේම ටෙලිනාට්‍ය අධ්‍යක්ෂණය පිළිබඳව හොඳ හැදෑරීමක් කරන්න බලාපොරොත්තු වෙනවා. ඒක ළඟදීම ඉටුකරගත හැකි බලාපොරොත්තුවක් නෙමෙයි. ඒකට තව අවුරුදු ගණනාවක්ම යාවි. කවදාහරි හොඳ නිර්මාණයක් කිරීමයි මගේ අරමුණ. ඒ වගේම ජීවිතයට සාර්ථකව මුහුණදීමයි මගේ ප්‍රධානම අරමුණ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106126</link>
    <topic>යාත්‍රා</topic>
    <author>හිරුණි</author>
    <content>යාත්‍රාතුෂාර සඳරුවන් ලියු ‘විධායකයේ වික්‍රම’ නම් වූ ග්‍රන්ථය පසුගියදා එළි දුටුවේය.මානුෂික මෙහෙයුමේදී විධායක ජනාධිපති තනතුරේ කාර්යභාර, ආණ්ඩුක්‍රම ව්‍යවස්ථාව යනු කුමක් ද?සෝල්බරි ව්‍යවස්ථාවේ පැවති බොහෝ දුර්වලකම්, 1978 දී වර්තමාන ව්‍යවස්ථාව බිහිවීම, මහින්ද රාජපක්ෂ යුගය යනාදි වශයෙන් මෙහි පරිච්ඡේද ගණනාවක් ඇතුළත්ය.යොවුන් චිත්‍ර ශිල්පී සුසිල් සේනානායකගේ දෙවැනි ඒක පුද්ගල සිතුවම් ප්‍රදර්ශනය ලබන 17, 18 සහ 19 තෙදින කොළඹ ලයනල් වෙන්ඩ්ට් කාලාගාරයේදී පැවැත්වේ.සෟන්දර්ය කලා විශ්ව විද්‍යාලයේ දෘශ්‍ය කලා පීඨයේ චිත්‍ර කලාව පිළිබඳ විශේෂවේදී උපාධිධාරියකු වන ඔහු මේ වන විට සාමූහික ප්‍රදර්ශන ගණනාවක් පවත්වා තිබේ.වත්මන් චිත්‍රකලා ව්‍යාපාරයේ (Art Industry) චිත්‍ර වෙළෙඳ පොළේ ගැනුම්කරුවා වෙනුවෙන් වඩාත් සාර්ථක හා නිර්මාණාත්මක නිෂ්පාදනයක් ඉදිරිපත් කිරීමට සුසිල් නිතර වෙහෙසෙන්නෙකි.වර්ණ හා හැඩතල තුළ සැඟව ගත් භූමි දර්ශනයේ සෝබාව මෙවර සුසිල් ගේ ප්‍රදර්ශනයට තේමා වෙයි.නිළි රැජන මාලිනි ෆොන්සේකා සිය නිළි ජීවිතයට තවත් අලුත් චරිතයක් එක්කිරීමේ අවස්ථාවකට පසුගියදා එක් වුණා. ඒ දේවින්ද කෝන්ගහගේ අධ්‍යක්ෂණය කරන ‘භවතරණ’ හා ‘භව සිද්ධාන්ත’ චිත්‍රපටය හා ටෙලි නාට්‍යයටයි. මෙම උත්සවයට පැමිණි නිළි රැජන කිව්වෙ මෙවැනි කතාවක්.“මේ අවස්ථාව මගේ ජීවිතයේ සුවිශේෂි අවස්ථාවක්. මම හිතන්නේ මේ මාව අධ්‍යක්ෂණය කරන ළාබාලතම අධ්‍යක්ෂවරයා කියලයි.එකම දර්ශන තලයක චිත්‍රපටයක් හා ටෙලිනාට්‍යයක් රූගත කිරීම මගේ ජීවිතේටත් අලුත් අත්දැකීමක්.මේ චිත්‍රපටයේ මට ලැබිලා තිබෙන්නේ ‘නාලිනී’ කියන චරිතයයි. අනිත් පැත්තෙන් මේක මට සුවිශේෂි වන්නේ මාත් සමඟ එකට රඟපෑ සුවිනීතා වීරසිංහ ගේ පුතු අද මාව අධ්‍යක්ෂණය කිරීමයි.දේවින්ද පුංචි කාලේ ඉඳලම මට මතකයි සුවිනීතා ලොකේෂන් එකට එක්ක ආපු හැටි.මම දේවින්දව මුලින්ම දුටු දවසේ සුවිනීතා මට කිව්වේ ‘ඔයාගේම ලග්නෙ එක්කෙනෙක් කියලයි. ඒ කියන්නේ දේවින්දයි මමයි දෙන්නම මිථුන ලග්න කාරයෝ.‘මාලි - රුවන්මලී’ ගීතයෙන් ගීතලෝලි සිත් වසඟ කරගත් ගායිකා ක්‍රිස්ටීන් ගුණවර්ධන ද වසංගතයක් වී ඇති ව්‍යාජ ගී තැටි ජාවාරම අභියෝගයට මුහුණ දෙමින් සිය නවතම ගීත ඇල්බමය ‘අරාධනා’ නමින් තමන්ම නිෂ්පාදනය කර ඇත. ඒ සම්බන්ධයෙන් ක්‍රිස්ටින් ‘රසඳුන’ සමඟ මෙසේ පැවසුවාය.“මගේ ගීත රසිකයින් වෙනුවෙන් මම මගේ අලුත් ගීත ඇල්බමය මගේම ෂයදමින් නිකුත් කළේ හොර ගී තැටි වෙළඳුන්ගේ අභියෝගයට මුහුණ දෙන්න ඕනෑ නිසාමයි.මේ ඇල්බමයේ විවිධ තේමාවලට ගැයු ගී පහළොවක් ඇතුළත් කළා.ගී තනු සහ පද රචනා වැඩි ගණනක් මගේමයි. අංක 110/17 ලේක් ඩ්‍රයිව් කොළඹ 08 මගේ ලිපිනයෙන් මගේ රසිකයන් මේ තොරතුරු විමසන්න පුළුවන්.මෙරට සංගීත ක්ෂේත්‍රයේ ව්‍යාජ ගී තැටි වසංගතය සහ රිංගින් ටෝන් මංකොල්ලය වැනි විවිධ අර්බුද පැවතියත් ගායන ශිල්පී රොෂාන් ප්‍රනාන්දු නිහඬ වී සිටින නිර්මාණකරුවෙක් නොවේ.ඔහු මේ දිනවල ඔහුගේ නවතම ගීත ඇල්බමය වන ‘සිහින සිත්තරාවි’ එළි දැක්වීමට සූදානමින් සිටී.“කාලයෙන් කාලයට හැම ක්ෂේත්‍රයකම විවිධ අර්බුද ඇති වෙනවා. එය සංගීත ක්ෂේත්‍රයටත් පොදුයි. එසේ වූවා කියා අපි අපේ නිර්මාණ කටයුතු අතහැර දැමීම සුදුසු නෑ.ගීත රසිකයන්ට අපේ අලුත් ගීත ඕනෑ කාලයේදී ලබා දිය යුතුයි.මගේ ලස්සනම ලස්සන අලුත්ම ආදර ගීත එකතුව ඇතුළත් ‘සිහින සිත්තරාවි’ ඇල්බමය ලබන ජූලි මාසයේදී රසිකයන්ට ලබා දෙනවා.ඊට පෙර ළඟදීම එහි මියුසික් වීඩියෝව නිකුත් කරනවා.’විනෝද සමය’ කලක් ගුවන් විදුලියේ ඉතාම ජනප්‍රිය වැඩසටහනක් වුණා ඔබට මතක ඇති. ‘විමෝද සමය’ යැයි කියූ පමණින් අපේ මතකයට නැඟෙන්නේ ඇනස්ලි, බර්ටි, සැමුවෙල් ත්‍රිත්වයයි.එදා ගුවන්විදුලියේ ජනප්‍රිය වැඩසටහනක් වූ ‘විනෝද සමය’ මෙදා ප්‍රවීණ මාධ්‍යවේදී ආරියදාස පීරිස් අතින් රූපවාහිනියට නිර්මාණය වන බව අපේ පේ‍්‍රක්ෂකයින්හට අලුත් ආරංචියක්.”ඇනස්ලි, බර්ටි, සැමුවෙල්ට කරන ගෞරවයක් විදියට ‘විනෝද සමය’ කියන නම අරගෙන මේ වැඩසටහන මම ආරම්භ කරනවා.මේ දිනවල රූගත කිරීම් කරන්න සුදානමින් ඉන්නේ. ප්‍රධාන චරිත සඳහා විජය නන්දසිරි, ප්‍රියන්ත සෙනෙවිරත්න සහ රොඩ්නි වර්ණකුල ඇතුළු පිරිසක් සම්බන්ධ කරගන්න බලාපොරොත්තු වෙනවා.’විනෝද සමය’ කියන නම මේ සඳහා පාවිච්චි කරනවට කිසියම් කෙනෙක් විරුද්ධතාවයක් දක්වනවා නම් ඒ පිළිබඳවත් අදහස් දක්වන්න පුළුවන්. ඒ වගේම හොඳ තිර පිටපත් තිබෙනවා නම් ඒක අප වෙත ලැබෙන්න සලස්වන්නත් පුළුවන්.”ආරියදාස මහතා කියා සිටියා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106127</link>
    <topic>ඩේමියන් කෞශල්‍යා කැදැල්ල</topic>
    <author>හේමාලි විජේරත්න</author>
    <content>ඩේමියන් කෞශල්‍යා කැදැල්ලමෙවර අපේ ආලින්දය සරසන්නට අප හා එක්වූයේ රණවිරු රියල් ස්ටාර් තරගයේ කිරුළ හිමිකරගත් ඩේමියන් ප්‍රනාන්දු ඇතුළු ඔහුගේ පවුලේ සාමාජිකයින්ය.ඩේමියන් සිය පවුල සමඟ මෙතෙක් කලක් පදිංචි වී සිටියේ රාගම නාවික හමුදා කඳවුරේ නිල නිවාසයක. එහෙත් මෙවර අප ඔහු හමුවූයේ කිරිබත්ගොඩ පිහිටි ඔහුගේ බිරිඳගේ මහගෙදරදීය.තව නොබෝ දිනකින් සිය පවුලත් සමඟ ඔහුට තිළිණ ලෙස ලැබුණු බත්තරමුල්ලේ නව නිවහනේ පදිංචියට යාවි.හමුදා නිලධාරියෙක් ලෙස ඩේමියන් නාවික හමුදාවට බැෙඳද්දී ඔහුගේ අනාගත සහකාරිය ද නාවික හමුදාවෙන් ම තෝරා ගැනීමට ලැබේවි යැයි ඔහු සිහිනෙන්වත් නොසිතන්නට ඇත. එහෙත් දෛවය හරි අපූරු හමුවීම් සිදුකරන බව ඩේමියන් -කෞශල්‍යා මුණගැස්වීමෙන්ම සනාථ කරයි.කෞශල්‍යාත් - ඩේමියන්ගේත් හමුවීම සොඳුරු කතාවකි. එකල ඩේමියන් සේවය කළේ ත්‍රිකුණාමලයේ ඩෝරා යාත්‍රාවකය. ඒ වන විට කෞශල්‍යා ද ත්‍රිකුණාමලය නාවික හමුදා කඳවුරේ සේවය කළාය. කෞශල්‍යා කොළඹ ශාන්ත බ්‍රිජට් කන්‍යාරාමයෙන් අධ්‍යාපනය ලබා උප ලුතිනන් වරියක ලෙස නාවික හමුදාවට බැඳුණාය. ඇය නාවික හමුදා කඳවුරේ පෙර පාසල් ගුරුවරියයි.දිනක් කෞශල්‍යාට නාවික හමුදා උත්සවයකදී යුග ගීතයක් ගායනා කිරීමට හිටපු නාවික හමුදාපති අද්මිරාල් වසන්ත කරන්නාගොඩගෙන් ආරාධනයක් ලැබෙයි. එවිට කෞශල්‍යා කියා සිටිනුයේ ඇයට ‘පාට්නර්’ කෙනෙක් නැති බවයි. පාට්නර් කෙනෙක් සොයාදෙන්නම් යැයි කියමින් අද්මිරාල් වසන්ත කරන්නාගොඩ ඒ අවස්ථාව ලබා දෙනුයේ ඩේමියන්ටය.”යුග ගීතය ගායනා කරන්න කියලා අණක් ලැබුණම මම ඇවිත් කෞශල්‍ය්‍යා එක්ක ගීතය ගායනා කළා. එදා අපි දෙන්නා ගායනා කළේ කමල් අද්දරආරච්චි සහ දමයන්ති ජයසූරිය ගායනා කළ “උන්මාද වූ ප්‍රේමාදරේ... ගීතයයි.” ඩේමියන් කියන්නේ අතීතය සිහිපත් කරමින්.ඩේමියන්ගේත් - කෞශල්‍යාගේත් සමනළ වසන්ත යෞවනයේදී ගැයූ ‘උන්මාද වූ ප්‍රේමාදරේ’ ගීතය එතනින් විතරක් නතර වුණේ නෑ. ඒ ප්‍රේමය සදාකාලික ප්‍රේමයක් විදියට එතැන් පටන් දළුදැම්මා.මේ ප්‍රේමයේ අවසන් ප්‍රතිඵලය වුණේ 1998 දෙසැම්බර් 30 වැනිදා ඩේමියනුත් - කෞශල්‍යාත් එක වහලක් යටට වීමය. මේ දෙන්නගේම ජීවිතේ ගොඩනැඟුණේ නාවික හමුදාවේ ආචාරධර්ම, ගති පැවතුම්, සිරිත් විරිත් සමඟ. දෙදෙනාම උදේට රැකියාවට පිටත් වෙනවා.දෙන්නට දෙන්නා සේම දෙදෙනාම තමන්ගේ රැකියාවටත් බෙහෙවින් ආදරය කරනවා. ඔය අතරතුරදිම තමයි ඩේමියන්ගේ -කෞශල්‍යාගේ ලෝකයට අලුත් සාමාජිකයින් එකතුවෙන්නේ. මුලින්ම දුවෙක්. දෙවැනියත් දුවෙක්. තුන්වැනියට මේ යුවළට ලැබෙන්නේ පුතෙක්.”අපේ ලොකු දූ ලැබෙන්න ඉන්න කොට අපි හිටියේ ත්‍රිකුණාමලයේ. දුව ඉපදුනෙත් ත්‍රිකුණාමලයේදී. අපි දෙන්නම රැකියාවේ කාර්ය බහුල නිසා දරුවන් බලා කියාගන්නට අපේ අම්මා තමයි උදව් වුණේ. කෞශල්‍යා සිය මෑණියන් ගැන සිහිපත් කරයි.දැන් ඩේමියන්ගේ වැඩිමල් දියණිය ‘කල්ෂා’ට අවුරුදු 9ක්. ඇය ශාන්ත බ්‍රිජට් කන්‍යාරාමයේ අධ්‍යාපනය ලබනවා. දෙවැනියා සිසිලියා. ඇයත් ශාන්ත බ්‍රිජට් කන්‍යාරාමයේ දෙවැනි ශ්‍රේණියේ ඉගෙනුම ලබනවා. තුන්වැනියා පුතා ෆේබියන් තවම මාස 5 1/2යි.ඩේමියන්ගේ බිරිඳ කෞශල්‍යා ද නාවික හමුදාවේ සුවිශේෂී චරිතයක්. ඇය ශ්‍රී ලංකා නාවික හමුදා ඉතිහාසයේ ප්‍රථම වරට විසිර යෑම පෙළපාළියක කාන්තා අණදෙන නිලධාරිනිය ලෙසින් ක්‍රියාකර වාර්තාවක් තබා ඇත. ඉන්පසු පුරා අවුරුදු 15ක් ඇය විසර යෑමේ පෙළපාළියේ අණදෙන නිලධාරිනිය වූවාය.”මම කාන්තාවක් විදියට මගේ රටට කරන්න ඕන යුතුකම වගකීම නොපිරිහෙළා ඉටුකළා. යුද්ධය ඉවරවුණාට පස්සෙ තමයි මම නාවික හමුදාවෙන් අයින් වුණේ. ඒ කාලේ යුද්ධයේ බිහිසුණු අත්දැකීම් මමත් වින්දා.නාවික හමුදා නිලධාරිනියක් වගේම ගෙදර ආපුවම මම හොඳ බිරිඳක් ගෘහණියක් මවක් වෙන්න ඕන. මම රැකියාව කරන අවදියේ දී මට ගෙදර වැඩ කටයුතු දරුවන්ගේ වැඩ කටයුතු කරගන්න මගේ අම්මල තාත්තලා හරියට උදව් කළා.පුංචි කාලේ ඉඳන් අපේ දරුවන්ටත් ඩේමියන්ගේත් මගේත් කාර්ය බහුල ජීවිතය පුරුදු වෙලයි තිබෙන්නේ. යුද්ධය ඉවරවුණාට පස්සෙ මට හිතුණා දරුවන්ගේ වැඩ කටයුතුත් ඩේමියන්ගේ වැඩ කටයුතුත් බලාගෙන ගෙදර ඉන්න ඕන කියලා. විශේෂයෙන් මට ගැහැනු දරුවන් දෙදෙනෙක් ඉන්නවා.ඔවුන් ලොකුමහත් වෙත්දි මම නිතර අවධානෙන් ඉන්න ඕන. ඒ අයගේ අධ්‍යාපන කටයුතුවලට උදව්වෙන්න ඕන. ඒ නිසා මම රැකියාවට සමුදුන්නා. දැන් මම දරුවෝ බලාකියාගෙන ගෙදර ඉන්න හොඳ ගෘහනියක්, මවක්, බිරිඳක්.නමුත් පුරා අවුරුදු ගණනාවක් මගේ ජීවිතේ හොඳම කාලේ මම රට වෙනුවෙන් කැප කළා. අවුරුදු 8ක් එක දිගට මම ත්‍රිකුණාමලය නාවික හමුදා කඳවුරේ සේවය කළා. ඒ කාලේ යුද්ධය දරුණු විදියටම යන කාලේ. යුද්ධය ඉවර වුණාට පස්සේ තමයි මම මගේත්, දරුවන්ගේත් පවුල් ජීවිතයත් දිහා බැලුවේ.ඩේමියන්ට ඉන්නේ රට වෙනුවෙන් යුතුකම් ඉටුකළ වීරෝදාර රණශූර බිරිඳක්. ඒ කාලේ ඇය සිය සැමියා උතුරේ මුහුද මැද ප්‍රහාරක යාත්‍රාවක සිටිද්දී දරු දෙදෙනා නිවෙසේ සිටිත්දී ද ධෛර්යයෙන් යුතුව සිය රැකියාව ද කරමින් ජීවිතයට මුහුණ දුන්නා. තම පවුල රට වෙනුවෙන් ඉටු කළ ඒ යුතුකමට දෙවියන් පවා අද ඔවුන්ගේ මුහුණ බලනවා කියලයි කෞශල්‍යා කිව්වේ.මේ අවුරුදු ගණනාව පුරාම මම මගේ බිරිඳ, දරුවෝ එක්ක එක වහලක් යට හිටියේ ඉතාම අඩුවෙන්. මම වැඩි කාලයක් ගෙව්වේ මුහුද මැද. මගේ වැඩිමල් දරුවෝ දෙන්නා ඒ කාලේ මම දැක්කේ මාස 02 තුනකට වතාවක්. ඉස්ඉස්සරලම දිනපතා දරුවකුගේ වැඩීම මම දකින්නේ පුංචි පුතාගෙන්. ඒ තරමට ඒ කාලේ මට ගෙදර එන්න අවස්ථාවක් තිබුණේ නෑ.දරුවෝ පිළිබඳ අපේ ලොකු බලාපොරොත්තු නෑ. අපි බලපෑම් කරන්නෙත් නෑ රටට ආදරේ ඇති යහපත් දරුවෝ විදියට හැදුණොත් ඇති. දුවලා දෙන්නම ඉස්සරලම ඉගෙන ගත්තේ ‘ශ්‍රී ලංකා මාතා’ ගීතය. දෙන්නටම හොඳට ගායනා කිරීමේ හැකියාව තිබෙනවා.හේමාලි විජේරත්නඡායාරූප – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106128</link>
    <topic>හෙට දවසේ තිසුරිට ඇහෙන්නේ ඔබේ පිනෙන්</topic>
    <author>වසන්ත ජයසිංහ ආරච්චිගේ</author>
    <content>හෙට දවසේ තිසුරිට ඇහෙන්නේ ඔබේ පිනෙන්මේ පුංචි දියණියගේ සිනහව මොනතරම් නම් අපූරුද බලන්න.අද දවස කොහොමද? හෙට මොනවා වෙයිද? ඉර හඳ තාරකා පායයිද මේ පුංචි හිත ඒ දේවල් කිසිම දෙයක් දන්නෑ.මුළු ලෝකයම එයාගේ කියලා එයා හිනාවෙනවා. ඒත් ඒ හිනාව යටින් ඈට නොතේරෙන පුංචි අඳුරු වලාපටලයකුත් තියෙනවා. ඒත් ඒ බව තාම මෙයාට හරිහමන් වැටහීමක් නැහැ. ඒ නිසයි ඔය තරම් සුන්දරව මෙයා හිනාවෙවි ලෝකය දෙස බලා ඉන්නේ.තවමත් අවුරුද්දයි මාස හයක් වයසැති මේ පුංචි දියණි තිසුරි කවිත්මා රාජකරුණා. කටුදෙණිය මාතලේ ඉන්න තිසුරි වසන්ත රාජකරුණාගෙත් චන්දිමා විජේරත්නගෙත් ආදරණීය දෙවැනි දියණියයි.අද අපි ’ජීවිතයෙන් බිංදු මාත්‍රයක්’ ඔස්සේ මේ පුංචි දියණිය ගැන ඔබට කියන්නේ එයාගේ ලෝකය එයාට විඳින්න අවස්ථාව උදාකරලා දෙන්න පුළුවන් නම් ඒක ලොකු පිනක් වේවි කියන බලාපොරොත්තුවෙන්.තිසුරි මේ ලෝකයට පය තියන්නේ ජීවිතේ ගැන අබමල් රේණුවක තරම්වත් දෙයක් නොදැන. ඔබ අපි වුණත් එහෙමයි. ඒත් අපි දණගහලා වැටි වැටි ඇවිදින කොට මේ මහපොළව අපිට දැනෙන්න ගන්නවා.සතා සිව්පාවා හඳුන ගන්නවා. පස්සේ ඔබ අපි ඒ සියල්ල වචනවලට තෙපලනවා. ඊට පස්සෙයි අපි කවුරු කවුරුත් ජීවිතය තේරුම් ගන්න උත්සාහ ගන්නේ. ඒත් මේ පුංචි තිසුරි සියලු වාසනාව එක්තැන් කරගෙන මෙලොවට පය තැබුවත් පුංචි අවාසනාවකුත් ඒ සමඟම ඇය අරගෙන ආවා.”මේ මගේ දෙවැනි දුව තාම අවුරුදු එකහමාරයි. පොඩි කාලේ ඉඳන්ම දුවගේ යම් අමුත්තක් අපිට තේරුණා. ඊට පස්සේ පේරාදෙණිය සිරිමාවෝ බණ්ඩාරනායක ළමා රෝහලට දුව එක්කරගෙන ගියාට පසුවයි දැනගත්තේ දුවගේ උපතින්ම කන ඇහෙන්නේ නැහැ කියලා. දුව උපදිනකොට බොහෝම නිරෝගිව හිටියේ. දැන් වුණත් දුව දකින කෙනෙකුට එයාට මෙහෙම ආබාධයක් තියෙනවාද කියලා හිතන්න බැහැ.””මම දුව ඉස්පිරිතාලේට අරගෙන ගියාට පස්සේ සිසිර බණ්ඩාර වෛද්‍යතුමන් තමයි දුව පරීක්‍ෂා කළේ. ඊට පස්සේ කිව්වා දුව සම්පූර්ණයෙන්ම ශ්‍රවණාබාධිතයි. ඒ නිසා අවුරුදු දෙක පිරෙන්න කලින් මේ සැත්කම කළොත් දුවට හොඳ ප්‍රතිඵල ගන්න පුළුවන් කියලා.”මේ වෙනකොට මේ පුංචි දියණියගේ කර්ණ ශංඛ බද්ධයට වෛද්‍යවරුන් දින නියම කර ඇත්තේ ජූලි මස 05 දිනයි. ඒ සඳහා තවත් හරියටම ඇත්තේ සති කිහිපයක කාලයක් පමණමයි. සිසිර බණ්ඩාර වෛද්‍යතුමන් මේ සැත්කම නොමිලයේ සිදුකරත් ඒ වෙනුවෙන් අවශ්‍ය උපකරණ සඳහා රුපියල් ලක්‍ෂ 17 ත් 24 ත් අතර මුදලක් සොයාගත යුතු බව මේ මාපියන්ට දැනුම් දීලා.”මට රැකියාවක් කියලා ස්ථිර රැකියාවක් නැහැ. මම කරන්නේ මේසන් වැඩ. ඒත් මේ වගේ ලොකු මුදලක් හොයාගන්න එක අපිට ලොකු හීනයක්. තව අපිට තියෙන්නේ ටික කාලයක්. අපි ජනාධිපති අරමුදලට දැන්වුවා.එතැනදි ලක්‍ෂ තුනක මුදලක් ලබාදෙන බවට පොරොන්දු වුණා. මම බොහෝම අමාරුවෙන් මේ පවුල ජීවත් කරවන්නේ. ලොකු දුව තුන වසරේ. එයාගේ පාසල් කටයුතු හොයා බලන්නෙත් හුඟක් අමාරුවෙන්. අනේ පුළුවන් නම් මගේ දුවට ඇහෙන්න සලස්වලා දෙන්න. ඒක ලොකු පිනක්.”ආර්ථික අපහසුතා රාශියක් මැද ජීවිතය ගෙවන වසන්ත ඇතුළු මේ පවුලට මේ තරම් මුදලක් හොයාගන්න එක අද හීනයක් විතරමයි. ඒත් මේ පුංචි දෝණිගේ හෙට දවස අඳුරු වෙනකම් කාටද බලා ඉන්න පුළුවන්.ඒ නිසයි මේ සටහන අපි දෝණි වෙනුවෙන් ඔබ ඉදිරියේ තියන්නේ. හැකි ඉක්මනින් මේ දෝණිට ලෝකය කතා කරන දේ අහන්න වාසනාව ළඟාකරලා දෙමු. එදාට ඒ තරම් සතුටක් මේ අම්මයි තාත්තයි අක්කයි වගේම මේ පුංචි දෝණිටත් දැනේවි. හැමදාමත් වගේ සරණක් සොයන මිනිසුන් වෙනුවෙන් දිගුකළ ඔබේ පුණ්‍යවන්ත දෑත් පුංචි තිසුරි දෙසටත් යොමුකරන්න හැකි නම් ඒ පිනම ඇති ඔබට මේ ආත්මේ නිවන් යන්න.ලිපිනය – අංක 147/64/5නව ගම්මානයකටුදෙණිය, මාතලේ.දුරකතනය – 0723 795005ගිණුම් අංකය – මාතලේ ලංකා බැංකුව - 71709863වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av1106129</link>
    <topic>සන්නිවේදන මහාචාර්ය පදවියෙන් පිදුම් ලබන ප්‍රථම කාන්තාව</topic>
    <author/>
    <content>සන්නිවේදන මහාචාර්ය පදවියෙන් පිදුම් ලබන ප්‍රථම කාන්තාව1973 කැලණිය විශ්ව විද්‍යාලයේ ජනසන්නිවේදන අංශයේ දෙවැනි කණ්ඩායමෙන්, දෙවැනි පන්තියේ ඉහළ පන්ති සාමාර්ථයක් (second upper) ලද පළමු කාන්තාව වූ ආචාර්ය අජන්තා හපුආරච්චි පසුගියදා මහාචාර්ය පදවියෙන් පිදුම් ලැබුවාය.සන්නිවේදන විෂය හදාරා, පුවත්පත් කලාවට පැමිණි ප්‍රථම කාන්තාව වන ඇය, සන්නිවේදන අංශයේ ශාස්ත්‍රපති (MA) උපාධියක් හිමිකරගත් ප්‍රථම කාන්තාව ද වන්නීය.එමෙන්ම සන්නිවේදන අංශයේ ආචාර්ය උපාධියක් (PHD) හිමිකරගත් ප්‍රථම කාන්තාව ද වන ඇය සන්නිවේදන අධ්‍යයනය උදෙසා මහාචාර්ය පදවියෙන් පිදුම් ලබන අපේ රටේ ප්‍රථම කාන්තාව ද වන්නීය.ජනසන්නිවේදනය පිළිබඳ ග්‍රන්ථ 13 ක් රචනා කළ ඇය විදේශ සම්මාන ශිෂ්‍යත්ව දෙකකින් ද පිදුම් ලබා තිබේ.එහිදී ආචාර්ය උපාධි (Post Doctoral) හිමි කර ගත් ඇය 2003 – 2010 දක්වා කාල වකවානුවේ ලොව විවිධ රටවල අන්තර්ජාතික සමුළු නියෝජනය කරමින් අපේ රට වෙනුවෙන් සන්නිවේදන – පර්යේෂණ පත්‍රිකා ඉදිරිපත් කළාය.මහාචාර්ය අජන්තා හපුආරච්චි කෑගල්ල රන්වල මහානාග මහා විදුහලේ ආදි සිසුවියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061210</link>
    <topic>විජය - කුවේණි දැන් වෙස්සගිරියේ</topic>
    <author>චූල බණ්ඩාර කුලසේකර</author>
    <content>විජය - කුවේණි දැන් වෙස්සගිරියේඓතිහාසික කතා පුවත් ඇසුරෙන් චිත්‍රපට නිෂ්පාදනය කිරීම අපේ සිනමාවේ අලුත්ම ප්‍රවණතාව බවට පත්ව තිබෙනවා. එහි ආසන්නම උදාහරණය ‘විජය කුවේණි’ චිත්‍රපටය. එය සුගත් සමරකෝන් ගේ අධ්‍යක්ෂණයක්.’විජය – කුවේණි’ රූ ගැන්වීම් මේ දිනවල අනුරාධපුරයේ වෙස්සගිරියේ දී සිදුවෙමින් පවතිනවා. සුගත් සමරකෝන් තම සිනමාපටය හඳුන්වන්නේ ‘මහාවංශය නොකිවු අපේ වංශ කතාව‘ යනුවෙන්.ඉතිහාසය වෙනස් නොකර එහි මිථ්‍යා මත බැහැර කරවීමක් මෙම නිර්මාණය මඟින් සිදුකරන බව ඔහු තවදුරටත් කියා සිටියා. විජය යනු දරුණු, අශීලාචාර රජකු නොවන බවත් කුවේණි යනු මිනීමස් කන යකින්නියක නොවන බවත් අවධාරණය කිරීමට මෙහිදී අධ්‍යක්ෂවරයා ගෙන ඇති වෑයම අගය කළ යුත්තක්.විශේෂයෙන් කුවේණිය යනු පති භක්තියෙන් යුතු බිරිඳක්. තම දරුවන් වෙනුවෙන් ජීවිතය කැප කරන උදාර මවක් ලෙස මෙහිලා නිරූපණය කිරීමට උත්සාහ ගැනෙන බව සුගත් කියා සිටිනවා.මෙහි විජය රජු ලෙස රොජර් සෙනවිරත්නත් කුවේණි ලෙස දුලානි අනුරාධා ප්‍රධාන චරිත රඟපානවා.වෙස්සගිරියේ දී අපට හමුවූ සුගත් සමරකෝන් ‘විජය කුවේණි’ ගැන අදහස් දක්වමින්.”මගේ මේ චිත්‍රපටයේ දුෂ්ටයොත් නෑ වීරයොත් නෑ. විජය සමඟ පැමිණෙන උපතිස්ස, අනුරුද්ධ, උදේනි, උරුවෙල විජිත නමැති බ්‍රාහ්මණයන් නිසා විජය පත් වූ අසරණ තත්ත්වය මේ චිත්‍රපටයෙන් විවරණය කර දක්වනවා.පාලකයා මෙහෙයවන්නේ වෙනත් අයෙක්. උපතිස්ස බ්‍රාහ්මණයා ඊට මුල් වෙනවා. එයින් සිදුවන විනාශය අතිමහත්. ඉතා අපහසුවෙන් සිත හදාගෙන කුවේණි පන්නා දැමීමට විජය දරන උත්සාහය පසුපස සිටින්නේ ඇත්තටම විජය නොව ඔහු පිටුපස සිටින උපදේශකයෝයි.අවුරුදු දහයකට කලින් මේ චිත්‍රපටය ලියන්න මම පටන් ගත්තේ.මහාචාර්ය මැන්දිස් රෝහණධීර වැනි විද්වතුන් සමඟ දීර්ඝ ලෙස සාකච්ඡා කොට විජය කුවේණි පුරාවෘත්තය ගොඩනැඟුවා. අධ්‍යක්ෂ සුගත් සමරකෝන්’විජය කුවේණි චිත්‍රපටයේ උපතිස්ස බ්‍රාහ්මණයා ලෙස ක්ලීටස් මෙන්ඩිස්, විජය රජුගේ පියා ලෙස සඳුන් විජේසිරි, කුවේණිගේ පියා ලෙස ඇමැති මර්වින් සිල්වා, රණදිඝ නමැති යක්ෂ ගෝත්‍රික රණශූරයා ලෙස අනුරධර්ම සිරිවර්ධන, කුවේණිගේ ප්‍රධාන සේවිකාව ලෙස වසන්ති රංවල රඟපානවා. ඇමැති මර්වින් සිල්වා මෙහි ඉදිරිපත් කරන්නේ ගරු රඟපෑමක්.”මා රඟපාන පළමු රජ චරිතයයි මේ. ලංකාවේත් පළමු රජුයි.උපරිමයෙන් ඒ සඳහා මම දායකත්වය ලබා දෙනවා.” රොජර් සෙනෙවිරත්න සඳහන් කළේ එසේය. දුලානි අනුරාධා සඳහන් කළේ තමා කෙරේ තැබූ විශ්වාසයට උපරීම කැපකිරීම සිදුකරනා බවය.’විජය කුවේණි’ චිත්‍රපටය සඳහා රංගන ශිල්පීන් එක්දහස් හත්සියයක් (1700) පමණ යොදවා ඇති බවද මුළු චිත්‍රපටය සඳහාම රුපියල් මිලියන හතළිහක් (40) වැය වනු ඇති බවද චිත්‍රපටයේ නිෂ්පාදක ගයාන් රණධීර සඳහන් කර සිටියේය. චිත්‍රපටයේ රූගැන්වීම් අනුරාධපුරය, රාජාංගණය, ගම්පහ, පිළිකුත්තුව යන ප්‍රදේශවල සිදුකෙරෙනු ඇත.චූල බණ්ඩාර කුලසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061211</link>
    <topic>ඇඩ්ලින් විතාරණ අපහාස නඩුවේ ඓතිහාසික තීන්දුව</topic>
    <author>ඉඳුනිල් වීරරත්න</author>
    <content>ඇඩ්ලින් විතාරණ අපහාස නඩුවේ ඓතිහාසික තීන්දුවතරුණියක් ගෙල මිරිකා මරා රියට අසුකරලා.පොලිසියට තවමත් ඔත්තුවක් ලැබී නෑ.බෙල්ල මිරිකා මරාදමන ලදැයි සැකකරන රූමත් තරුණියකගේ මළ සිරුරක් අනුරාධපුර පුත්තලම පාරේ තිබී පොලීසිය විසින් ඊයේ පාන්දර සොයාගන්නා ලදී.අවුරුදු විස්සක් හෝ විසිපහක් පමණ වයසැති මෙම තරුණිය ගර්භණීව සිටින්නට ඇතැයි පොලීසිය සැක කරයි. ඇගේ මළ සිරුර උඩින් මෝටර් රථයක් කීපවරක් එහා මෙහා ගමන් කළ ලකුණු පොලීසිය විසින් සොයාගෙන ඇත.1959 මාර්තු මස 16 වැනි සඳුදා දිනයේ ‘දිනමිණ’ පුවත්පතේ 8 වැනි පිටුවේ (අන්තිම පිටුවේ) පළවී තිබුණු මෙම ප්‍රවෘත්තිය එදා සමාජයම භීතියටත්, ත්‍රාසයටත් පත් කළ සිදුවීමක් වී ඇත. ඒ එම යුගයේ මෙවන් කුරිරු ඝාතන සිදු නොවුණු තරම් නිසාවෙනි.මෙම ඝාතනය එදා සමාජයට එතරම්ම කම්පනයක් ඇතිකරන්නට හේතුව වී ඇත්තේ මියගිය තැනැත්තිය රූමත් තරුණියක් වීම නිසාත් ඇය ගැබ්ගෙන සිටි නිසාත් ඇගේ ඝාතනය අතිශය කුරිරු ලෙස සිදුකර තිබුණු නිසාත් විය යුතුය.මේ නිසාම පොලීසිය පරීක්ෂණ කටයුතු ඉතා සියුම්ව සිදු කර තිබූ අතර අවසානයේ මියගොස් ඇත්තේ මහනුවර දිස්ත්‍රික්කයේ කටුගස්තොට අසල ගමක් වූ පල්ලෙතලවින්නේ ඇඩ්ලින් විතාරණ නමැත්තියක බවත්, ඇය මෝටර් වාහනයකට යටකර සිතා මතා මරා දමනු ලැබ ඇති බවත් හෙළි කර ගැනිණි. මේ සම්බන්ධයෙන් ජයලාල් ආනන්දගොඩ නමැති තරුණ ගුරුවරයකු අත්අඩංගුවට පත්විණි.මියගිය ඇඩ්ලින් විතාරණගේ පෙම්වතා වූ කළුතර ඥානෝදය විද්‍යාලයේ සේවය කළ තරුණ ගුරුවරයකු වූ ජයලාල් ආනන්දගොඩ නම් තැනැත්තා ඇඩ්ලින් විතාරණ මරා දැමීමේ වරදට වැරැදිකරු විය. ඒ 1960 මැයි 27 වැනි දිනයයි.ඒ අනුව 1962 ජූනි 21 වැනි දින ආනන්දගොඩ මහනුවර බෝගම්බර බන්ධනාගාරයේ දී එල්ලා මරනු ලැබීය.1962 ජූනි 22 වැනි සිකුරාදා ‘දිනමිණ’ පුවත්පතේ ආනන්දගොඩගේ ඡායාරූපයක් ද සහිතව එම පුවත 68 ප්‍රමාණයේ විශාල අකුරින් පළකර තිබුණේ මෙසේය.ආනන්දගොඩ සන්සුන්ව පෝරකයට නගී. මියගිය පසු ඇස් ගලවති.ආනන්දගොඩ ඊයේ උදේ බෝගම්බර හිරගෙදරදී එල්ලා මරනු ලැබීය. ඔහු සන්සුන්ව පෝරකය කරා ගමන් කළ බව එය සියැසින් දුටු අය කීහ.ආනන්දගොඩ එල්ලා ටික වේලාවකට පසු මහනුවර අක්ෂි වෛද්‍ය සී.ඇම්.වීරකෝන් මහතා ආනන්දගොඩගේ ඇස් දෙක ඉවත් කෙළේය. ඔහු කලින් ඇස් දන් දීමට පළකොට තිබුණේය.ආනන්දගොඩ යනු ඉතා ජැන්ඩියට ඇඳපැළඳ, අතමිට සරු බව ලෝකයාට පෙන්වමින් සිටි, වියදම් සැර දේවලට මනාපයක් දැක්වූ, සැක කටයුතු ක්‍රමවලින් මුදල් උපයමින් ජේත්තුකාර තරුණයකු ලෙස සැරසී සිටිමින් තරුණියන් මුලාකළ අයෙකි.කළුතර විදුහලක සේවය කළ ආනන්දගොඩ මහනුවර හද්දා පිටිසර ගමක විසූ ඇඩ්ලින් මුණගැසුණේ කෙසේද? ඔහුට දාව ඇය දරුවකු බිහිකිරීමට තරම් ඔවුන් අතර තිබුණු බැඳීම කුමක්ද? එය ආදර සම්බන්ධයක් නම් ආනන්දගොඩ සිය පෙම්වතිය මෙලෙස කුරිරු ලෙස ඝාතනය කළේ ඇයි?එදා සමාජයටම අතිශයින් කුතුහලයක් ගෙනදුන් මේ ප්‍රශ්නවලට පැහැදිලි පිළිතුරු මෙම නඩුව විභාගයට ගැනුණු අනුරාධපුර උසාවියේ දී දිග හැරී තිබේ.ආනන්දගොඩත් ඇඩ්ලින් විතාරණත් එකිනෙකා හඳුනාගන්නේ 1956 නොවැම්බර් 2 වැනිදා. සිය අත්තම්මා කැඳවාගෙන ඒම සඳහා ගෝනගල ගොස් එදින රාත්‍රී දුම්රියෙන් මහනුවර බලා එන ගමනේ දී හමුවූ මේ දෙදෙනා එකිනෙකා හඳුනාගෙන ඇති අතර, ඔහු ඇයට තමා හඳුන්වා දී ඇත්තේ ලාල් අතපත්තු ලෙසය.ඔහුගේ කඩවසම් බවට රැවටුණු ඇය ඔහු විශ්වාස කර තිබූ අතර, ඉන් දින 2කට පසුව ඔවුන් යළි කටුගස්තොට දුම්රිය පොළේදී හමුවී තිබේ. ආනන්දගොඩට (ලාල් අතපත්තු) අයත් ෆියට් මෝටර් රථයට නැඟුණු ඇය රවටා කටුගස්තොට තානායමට කැඳවාගෙන ගිය ඔහු කිසියම් මත්ද්‍රව්‍යයක් බීම වීදුරුවකට මිශ්‍ර කර පොවා එහිදී ඇයව දූෂ්‍ය කර තිබේ.එහෙත් ආනන්දගොඩගේ රූපයත්, සල්ලිකාරකමත් කෙරෙහි පැහැදී සිටි ඇඩ්ලින් ඔහු විශ්වාස කර ඇති අතර ඊට පසුද වරින් වර මෙලෙස තානායම්වලට ගොස් තිබේ. මේ නිසා ඇයට දරුවකු පිළිසිඳගෙන ඇති අතර, මෙය දැනගත් පසු ආනන්දගොඩ මඟහැර ගොස් තිබේ.තමන් රැවටුණු බව දැනගත් ඇඩ්ලින් මව සමඟ කොළඹට ගොස් ජයලාල් අතපත්තු සොයා ඔහු දුන් ලිපිනයෙන් විපරම් කර ඇති මුත් බලාපොරොත්තු සුන් කරගෙන ආපසු නුවර ගොස් තිබේ.කාලය ගෙවී ගොස් 1957 අගෝස්තු 9 වැනිදා කටුගස්තොට රෝහලේ දී ඇඩ්ලින් දුවක ප්‍රසූත කළාය. තමාව රවටා අතරමං කර දියණියක ලබාදුන් වංචාකාර පුද්ගලයා පිළිබඳව කලකිරී සිටි ඇඩ්ලින් සිත දැඩිකොට ලාල් අතපත්තු කෙසේ හෝ සොයාගන්නට වෙහෙස වූයේ තමා නිසා පවුලට ඇතිවුණු අවනම්බුවෙන් මිදීමට විය හැකිය.කෙසේ හෝ ඉන් වසරකට පසුව ජයලාල් සොයාගන්නා ඇඩ්ලින් ඔහුගේ නියම නම ආනන්දගොඩ බව දැනගනී. ඉන්පසු ඔහුට තමාව විවාහ කරගන්නා ලෙස බලකරමින් එසේ නොකළහොත් සියල්ල හෙළිකරන බවට තර්ජනය කරයි.මෙයින් ගැලවෙන්නට නම් ඉතාමත් යාප්පුවෙන් සිටිය යුතු බව වටහා ගන්නා ආනන්දගොඩ ඇඩ්ලින් විවාහ කරගන්නා බව පවසමින් යළිත් ඇගේ විශ්වාසය දිනාගන්නා අතර ඇයගෙන් සිය ආශාවන් ඉටුකර ගැනීමට ද පෙලඹෙයි. එහි ප්‍රතිඵලයක් ලෙස ඇය යළිත් ගැබ්ගන්නා අතර ඉන්පසු ඇඩ්ලින් ඔහුට තමාව විවාහ කරගන්නා ලෙස බලකර ඇත.ඒ වනවිට වෙනත් තරුණියක හා විවාහවීමට තීරණය කර සිටි ආනන්දගොඩ ඇඩ්ලින්ගෙන් ගැලවීමට නම් ඇය මරා දැමිය යුතුª යැයි තීරණය කරන්නට ඇත.ඉතා සූක්ෂ්ම ලෙස මෙය සැලසුම් කරන ඔහු ඇය විවාහ කරගන්නා බවට පොරොන්දු දී ඇයව සිය මෝටර් රථයෙන් පුත්තලම් – අනුරාධපුර මාර්ගයේ 27 1/2 සැතපුම් කණුව අසල තිඹිරිවැව ගම්මානයට ආසන්නයේ දී මෝටර් රථයට යටකර මරා දැමුවේය.ඇඩ්ලින් විතාරණ මරුමුවට පත්කර තුන් මාසයක් යන්නට පෙර ජයලාල් ආනන්දගොඩට විරුද්ධව අනුරාධපුර මහෙස්ත්‍රාත් උසාවියේ නඩු පැවරුණු අතර මූලික සාක්ෂි විභාගයේ දී සාක්ෂිකරුවන් 147 දෙනකු සාක්ෂි දී තිබේ. උසාවියට ඉදිරිපත් කර තිබූ භාණ්ඩ සංඛ්‍යාව 224ක් විය.1959 සැප්තැම්බර් 25 වැනි දින අනුරාධපුර උසාවියේ නඩු විභාගය අවසන් කර නඩුව ශ්‍රේෂ්ඨාධිකරණය හමුවට පත් කැරිණි. අනුරාධපුර පැරැණි නගරයේ ප්‍රථම වතාවට පවත්වනු ලැබූ ශ්‍රේෂ්ඨාධිකරණයේ විශේෂ සැසි වාරයකදී එම නඩුව ඉංග්‍රීසි භාෂිත පූරි සභාවක් හමුවේ 1960 අප්‍රේල් 4 වැනිදා විනිශ්චය කිරීම ආරම්භ කර තිබේ.දින 34ක් නඩුව විභාග කර ඇති අතර අවසානයේ විනිශ්චයකාරතුමා කළු හිස් වැස්මක් පැළඳ මිනීමැරීමේ වරදට නීතියෙන් නියමිත එකම දඬුවම වූ එල්ලා මැරීමේ දඬුවම ආනන්දගොඩට නියම කළේය.මෙහිදී ජූරියේ සාමාජිකයින් හත්දෙනාගෙන් හයදෙනෙක්ම විත්තිකරු චෝදනාවට වරදකරු බව කියා සිටි අතර එක් අයෙක් ඊට එකඟ වී නැත. ආනන්දගොඩ අපරාධ අභියාචනා අධිකරණයට කරුණු ඉදිරිපත් කළ නමුත් 1960 අගෝස්තු 4 ඔහුගේ අභියාචනය සලකා බැලීම ආරම්භ කර දින 4ක් තර්ක විතර්කවලට සවන්දීමෙන් පසු එය ඉවත දමා ඇත.ඉන්පසු ඔහු රාජාධිකරණයට කරුණු සැළකළේය. 1962 අප්‍රේල් 4 වැනි දින රාජාධිකරණය විසින් එම අභියාචනය ද ප්‍රතික්ෂේප කරන ලදී.අවසානයේ ජයලාල් ආනන්දගොඩ 1962 ජූනි 21 වැනි දින බෝගම්බර බන්ධනාගාරයේදී පෝරකයෙන් තම ජිවිතය කෙළවර කරගත්තේ ජීවිතයක් බිලිගැනීමේ වරදට වන්දි ගෙවීමක් ලෙසය.මෙම සිදුවීම වී වසර 14කට පසු එනම් 1975 දී විශ්‍රාමලත් ශ්‍රේෂ්ඨාධිකරණ විනිශ්චයකාර ඒ.සී.අලස් මහතා විසින් ”The Wilpattu Murder Case" නමින් මෙම නඩුව පිළිබඳව ඉංග්‍රීසියෙන් පොතක් පළකළ අතර 1976 දී එම පොත නීල් ශ්‍රී විජේසිංහ මහතා විසින් ‘විල්පත්තු සිහිවටනය’ නමින් සිංහලයට පරිවර්තනය කරන ලදුව එළිදැක්විණි.මීට දශක 5කටත් අධික කාලයකට පෙර සිදුවූ මෙම සිදුවීම යළිත් කතාබහට ලක්වන්නේ තවත් සුවිශේෂී නඩු තීන්දුවක් නිසාවෙනි.ප්‍රවීණ ලේඛක නිව්ටන් ගුණසේකර විසින් ඇඩ්ලින් විතාරණ ඝාතන සිදුවීම පදනම් කරගනිමින් 2006 අගෝස්තු මාසයේ ‘දඩකෙළිය’ නමින් නවකතාවක් නිර්මාණය කළේය. එහි ප්‍රකාශකයා වූයේ දයාවංශ ජයකොඩි මහතාය.එම නවකතාවේ විශේෂත්වය වූයේ නිව්ටන් ගුණසේකර විසින් සැබෑ නම්ගම්වලින්ම සිය ප්‍රබන්ධය රචනා කර තිබීමය. එම නවකතාව මුද්‍රණයෙන් පිටවී වසරකට පසුව (2007 අගෝස්තු) මියගිය ඇඩ්ලින් විතාරණගේ දියණිය වන මංගලිකා අතපත්තු විසින් ‘දඩකෙළිය’ නවකතාවෙන් සිය මවගේ චරිතයට අපහාසයක් සිදුවී ඇතැයි පවසමින් නිව්ටන් ගුණසේකර හා දයාවංශ ජයකොඩි ප්‍රකාශක සමාගමෙන් රුපියල් තිස් ලක්ෂයක වන්දි මුදලක් ඉල්ලා කොළඹ දිසා අධිකරණයේ නඩුවක් ගොනු කළාය.මෙරට සාහිත්‍ය ක්‍ෂේත්‍රයේ සෑම දෙනකුගේම පාහේ විශේෂ අවධානයට ලක්වූ මෙම නඩුව වසර 3කුත් මාස 7ක් තිස්සේ කොළඹ දිසා අධිකරණයේ දී විභාගයට ගෙන තිබේ.පැමිණිල්ල වෙනුවෙන් ජනාධිපති නීතිඥ ඩබ්ලිව්.දයාරත්න මහතාත් විත්ති පාර්ශ්වය වෙනුවෙන් නීතිඥ එච්.එම්.ධර්මදාස මහතාගේ උපදෙස් පිට අධිනීතිඥ ඩබ්ලිව්.ඒ.අබේසිංහ මහතාත් පෙනී සිට ඇත. වගඋත්තරකරුවන් වෙනුවෙන් විශේෂඥ සාක්කි දීමට මහාචාර්ය සුනන්ද මහේන්ද්‍ර සහ හිටපු දිසාපතිවරයකු වූ අමරහේවා මද්දුම මහතා සාක්ෂි දී තිබේ.ඒ අනුව පසුගිය මාර්තු 28 වැනිදා කොළඹ දිසා විනිසුරු රංජිත් වතුපොළ මහතා විසින් මෙරට ලේඛකයාගේ සහ ප්‍රකාශකයාගේ නිදහස හා අයිතිය තහවුර කෙරෙන ඓතිහාසික නඩු තීන්දුවක් ලබා දී තිබිණි.පිටු 32කින් සමන්විත එම නඩු තින්දුවේ 9 වැනි පිටුවේ මෙසේ සඳහන් වෙයි.”එය නවකතාවක් වුවද නොවූව ද මෙම නඩුවේ දී තීරණය කිරීමට ඇති ප්‍රශ්නය වන්නේ විත්තිකරුවන් විසින් කරන ලද ප්‍රසිද්ධ ප්‍රකාශනයක් හේතුවෙන් මියගිය ඇඩ්ලින් විතාරණ යන අයට හෝ පැමිණිලිකාරියට හෝ එකී ප්‍රකාශනය මඟින් අපහාසයක් හෝ නිග්‍රහයක් සිදුවී ඇත්ද යන්නයි.ඒ පොත ප්‍රසිද්ධියේ කරන ලද ප්‍රකාශනයක් බවට කිසිදු හබයක් නොමැත. ඒ අනුව මෙම පොත නවකතාවක් ද එසේ නොමැති නම් වෙනත් ආකාරයක හෝ වර්ගයක ප්‍රකාශනයක් ද යන කරුණ මෙම නඩුවේ පැමිණිලිකාරියගේ නඩු නිමිත්තේ ස්වභාවය අනුව එතරම් අදාළ කරුණක් නොවන බව ද පෙනේ.එය නවකතාවක් බවට අධිකරණය තීරණය කරන්නේ නම් අනිවාර්යයෙන්ම එවැනි නිර්මාණයක් කිරීමට විත්තිකරුවන්ට සම්පූර්ණ අයිතියක් හා නිදහසක් ඇති බවත් අනිවාර්යයෙන්ම ඔප්පු වේ.මෙම නිර්මාණය නවකතාවක් බව මේ වන විටත් අධිකරණයේ නිගමනය වේ. ඒ අනුව විත්තිකරුවන්ට මෙම පොත නිර්මාණය කිරීම සඳහා නීත්‍යානුකූල අයිතියක් තිබී ඇති බව අධිකරණයේ තීරණයයි.”මෙලෙස පිටු ගණනාවක් පුරාවට දිගහැරෙන මෙම තීන්දුවේ 32 පිටුවේ ඇති අවසාන පරිච්ඡේදයෙන් මේ ඓතිහාසික නඩු තීන්දුව නිමාවට පත්වෙයි.”ඒ අනුව විත්තිකරුවන් ගේ ක්‍රියාකලාපය හේතුවෙන් ඇඩ්ලින් විතාරණ යන අයට හෝ පැමිණිලිකාරියට හෝ ඇයගේ පවුලේ සාමාජිකයින්ට හෝ කිසිදු අපහාසයක්, නින්දාවක් හෝ නිග්‍රහයක් සිදුවී නොමැති බවට තීන්දු කරමි. එබැවින් පැමිණිලිකාරියගේ පැමිණිල්ල නිෂ්ප්‍රභ කරමි.මේ අනුව අපේ රටේ ලේඛකයන්ට සත්‍ය සිදුවීමක් පාදක කරගෙන සැබෑ නම් ගම් භාවිත කිරීමෙන් වුවද නවකතාවක් වැනි නිර්මාණ කාර්යයක් කිරීමට ඇති නිදහස හා අයිතිය මෙම සුවිශේෂී නඩු තීන්දුවෙන් තහවුරු කර තිබීම අපේ ලේඛකයන්ගේ මෙන්ම පොත් ප්‍රකාශකයන්ගේ ද විශාල ජයග්‍රහණයක් ලෙසට සැලකිය හැකිය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061212</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමේ වීක් එන්ඩ් එකේ කොලොම් එක විජේ මල්ලි ලියන්නෙ සෑඩ් මූඩ් එකකින් වුණත් ඔයාල අපි හැමෝටම හැපි නිව්ස් එකක් එක්කයි. සෑඩ් මූඩ් ගහල ඉන්නෙ අනේ අපේ සිංහල සිනමාවට යන කල දවස කියල කල්පනා වෙන කොටයි. ඒ අප්සෙට් මූඩ් එකේ ඉඳගෙන වුණත් හැපි නිව්ස් එකක් තියෙනව නම් ඒවා ඉතින් මෑත අතීතෙ Yesteryears, වල දැකපු ෆිල්ම්ස්, ඒව හදපු කට්ටිය ගැන අහන්න දකින්න තියෙන නිව්ස් එකක් විතරමයි.ඒ ජාතියෙ මාර හැපි නිව්ස් එකක් එක්ක ඉන්විටේෂන් එකක් විජේ මල්ලිට ලැබුණේ ලාස්ට් වීක් වල. ඒ ෆන්ක්ෂන් එක තිබුණෙ 09 බ්‍රහස්පතින්දා නිසා කොලොම් එකට ඒකෙ හැපනින්ග්ස් ගැන ලියන්න බෑ ප්‍රැක්ටිකල් ප්‍රොබ්ලම්ස් නිසා. ඒක් ඉතින් හැපි නිව්ස් එක දැක්කම විජේ මල්ලිට දැනිච්ච සොමිය, ෂිහ්ඞ කියල වැඩක් නෑ. කෙළින් ම නිව්ස් එකට කැපෙමුකො. අපේ රටේ ෆිල්ම්ස් ඉතිහාසෙ ගැන ලියන කියන කොට නම්බර් වන්, සොරි වන් ඇන්ඩ් ඔන්ලි සිනමා සෙලිබ්‍රිටිස් Celibrity කවුද කින්ද මන්ද කියල කියන්න ඕන නෑනේ. එයා තමයි වන් ඇන්ඩ් ඔන්ලි Dr. Lester James Peries  හෙවත් අපේ ලෙස්ටර් ලොක්කා.එයාට ෆස්ට් ඉන්ටර්නැෂනල් ෆිල්ම්ස් එවෝඩ් එක ලැබිලා අවුරුදු 60 ක් වෙනවලු. එතකොට එයාගෙ බෙටර් හාෆ්, එයාගේ ෆිල්ම් කැරියර් එකට ෆිෆ්ටි ඉයර්ස් වෙනවලු. මේ කපල්ස් එක ශ්‍රී ලංකාවේ සිනමාවට එකතු කරල තියෙන ෆිල්ම්ස්, ටෙලිඩ්‍රාමාස් එතකොට අපේ පුංචි සිරි ලංකාවට අරගෙන ආපුඉන්ටර්නැෂනල් එවෝඩ්ස්,විජේමල්ලි කියන්නෙ ඉන්ටර්නැෂනල් එවෝඩ්ස් ගැන, නැතුව ඔය කොහෝ හරි රටක, අපේ රටේ ක්‍රිකට් ගැන පිටරට මෑන්ස්ල එක පාරටම මතක් කරන්නෙ අපේ වන් ඇන්ට් ඕන්ලි සනත් ජයසූරිය වගේ, අපේ සිනමාව ගැන පිටරටකදී කතා කළොත් මුලින් ම අපට ඇහෙන්නෙ ඩොක්ටර් ලෙස්ටර්ගෙ නම කියන එක විජේ මල්ලිඅමුතුවෙන් කියන්න ඕන නෑනේ. මේ කපල්ස් එකේ එවෝඩ්ස් දිනපු සීන් එකයි, සුමිත්‍රා මැඩම් සිනමා ෆීල්ඩ් එකට එන්ටර්වෙලා ෆිෆ්ට් අප් වෙන එකයි කියන ඉවෙන්ට්ස් දෙකක් එක්ක තවත් මාර සීන් එකක් පටන් ගන්නව කියල තමයිඉන්විටේෂන් එකේ තිබුණෙ. ඒ මොකක්දදන්නවද? ලෙස්ටර් ජේම්ස් පීරිස් සහ සුමිත්‍රා පීරිස් පදනම ලෝන්ච් වෙන ඉවෙන්ට් එක.අපේ සිනමා හිස්ට්‍රි එකේ හිස්ටොරික්,ඒ කියන්නෙ ඓතිහාසික දවසක් ජූනි 09ලෙස්ටර් ජේම්ස් පීරිස් ඇන්ඩ් සුමිත්‍රා පීරිස් ෆවුන්ඩේෂන් එක තමයි, මේ මේජර් ඉවෙන්ට් එක ඕගනයිස් කරල තිබුණෙ. කී නෝට් ස්පීච් එකට කට්ටිය තෝරගෙන හිටියෙ අයිඩියල් පර්සනෑලිටි කෙනෙක්. හවායි - හොංකොං යුනිවර්සිටීස් වල ප්‍රොෆෙසෝරි විමල් දිසානායක ලොක්කා තමයි ලෙක්චරර්. එතකොට චෙයාර් එකේ හිටියෙ එසේ මෙසේ සිනමා සෙලිබ්‍රිට් කෙනෙක් එහෙම නෙවි. ඉන්ඩියන් ෆිල්ම් සීන්ස් එකේ, අපේ ඩොක්ටර් ලෙස්ටර් වගේ ඩිරෙක්ටර් පද්ම විභූෂණ ඩොක්ටර් අධූර් ගෝපාල ක්‍රිෂ්ණන්. අධූර් ගොපාල් ක්‍රිෂ්ණන් වගේ හයි ෆයි සිනමා කැරැක්ටර් එකක් අපේ ලෙස්ටර් ලොක්කගෙයි සුමිත්‍රා ලොක්කගෙයි සීන් එකකට එනව කියන එක අපිට මාර ආඩම්බරයක්.අපේ ෆිල්ම්ස් ෆීල්ඩ් එකට හැට පැන්නත් තාම දණ ගගා යන සිනමා ආර්ට් එකක්, ඉන්ඩස්ට්‍රි එකක් තමයි අපිට තියෙන්නෙ. ලෙස්ටර් -සුමිත්‍රාට පස්සෙ පතී - වසන්ත - ධර්මසිරි - තිස්ස පරාක්‍රම වගේ සෙකන්ඩ්, ජෙනරේෂන් එකයි, ප්‍රසන්න (1) හදගම විමුක්ති - ප්‍රසන්න (2) - ජැක්සන්, ජයන්ත, සෝමරත්න උදයකාන්ත, සුනිල්, බූඩි සරත්, ඉනෝකා අතුල බෙනට්ලගෙ ටීම් එකයි ඇරුණම අපේ ෆිල්ම්ස් සීන් එකටඅලුතින් එන්ටර් වෙච්ච ටැලන්ටඩ් ඩිරෙක්ටර්ස්ල ඉන්නවද කියල විජේ මල්ලිටමතක් වෙන්නෙ නෑ. අපේ සිංහල සිනමාව සෙන්චරි එක ගහන කොටවත් අපිටආඩම්බර වෙන්න පුළුවන්,ලෙස්ටර්ලට සුමිත්‍රාලට සතුටුවෙන්න පුළුවන් ෆිල්ම්ස් සීන් එකක් අපිට දකින්න ලැබෙන්නකියලයි විජේ මල්ලිගෙ විෂ් එක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061213</link>
    <topic>‘මහින්දාගමනයේ’ රඟපාලා ඉවරවෙද්දි ඇඟ පුරාම තුවාල</topic>
    <author>වසන්ත ජයසිංහ ආරච්චිගේ</author>
    <content>‘මහින්දාගමනයේ’ රඟපාලා ඉවරවෙද්දි ඇඟ පුරාම තුවාලඋද්දික ප්‍රේමරත්නයොවුන් රංගන ශිල්පීන් අතර මෑත භාගයේ සිය රංග කුසලතාව ඔප් නැංවූ යෞවනයෙක් ‘උද්දික ප්‍රේමරත්න’.පසුගියදා නිමාව දුටු රයිගම් ටෙලි සම්මාන උළෙලේ ජනප්‍රිය නළුවා හා නැගී එන නළුවා සඳහා නිර්දේශිත නාම අතරට උද්දික ද එක්වූ අතර සිය කුලුදුල් සිනමා රංගනය ‘මහින්දාගමනය’ සිනමා පටය සමඟ ඔහු මේ දිනවල රිදී තිරේ ඔබට මුණ ගැහෙනවා. වේදිකාවටත්, පුංචි තිරයටත්, රිදී තිරයටත් එක්වූ මේ යෞවනයා ‘යෞවනයේ අපි’ විශේෂාංගයට මෙවර අපි කැඳවාගෙන එනවා.කොහොමද උද්දික ජීවිතේ.මේ දිනවල වේදිකා නාට්‍යයකට එක්වෙලා එහි දර්ශන රැසකටම දායක වෙමින් ඉන්නේ. ‘එහෙත් එහෙමයි’ කියන රුසියානු වේදිකා නාට්‍යයක්. සුනිල් චන්ද්‍රසිරි තමයි නිෂ්පාදනය කරන්නේ. මීට අමතරව ටෙලිනාට්‍ය කිහිපයකම රූගත කිරීම් සිද්ධවෙනවා.ඔබේ රංගන පසුබිම ගැන ටිකක් අපි කතා කරමු.ඒ පසුබිම මට ගොඩනැඟෙන්නේ මගේ පාසල් කාලයත් එක්ක. විශේෂයෙන් ම මගේ ගම් පළාත අනුරාධපුරය හා බැඳුණු ජීවිතය මාව හැඩ ගැස්සුවා. පාසල් වේදිකාව , දහම් පාසල මා කුඩා කාලයේ ඉඳන් ම කලාව කියන දේ මා තුළ ඇති කළා.ඉන් අනතුරුව ගීත ගායනයට මම යොමු වෙනවා. ඒත් අනුරාධපුරේ ඉඳන් ප්‍රසිද්ධ වේදිකාවට මම එන්නේ 2005 දී විතර. කේමදාස පදනමේ අවුරුදු තුනක් මම හඬ පිළිබඳ ඉගෙන ගත්තා. ඒ අතරෙදියි 2005 අවුරුද්දේ ටෙලිනාට්‍යයකට සම්බන්ධ වෙන්න ලැබෙන්නේ.හොඳයි එහෙම ආව ඔබ වෘත්තිය විදිහට රංගනය තෝරා ගන්නවා. නමුත් එහෙම වෘත්තිය පදනමක් රංගනය තුළ හදාගන්න පුළුවන්කමක් තියෙනවද කියලා මම ඇහැව්වොත්.අපි ඇත්ත කතා කළෙත් එහෙම පුළුවන්කමක් ඇත්තටම නැහැ. එහෙම වෙන්නනම් ඒ වෙනුවෙන් ලොකු කාලයක් කැප කරන්න ඕන. ඒ දෙයින් වෙන්නේ අපෙන් අතහැරෙන දේවල් ප්‍රමාණය වැඩිවෙන එක. උදාහරණයක් විදිහට මේ වෙනකොට දීර්ඝ නාට්‍ය හතරක විතර මම වැඩ කරනවා. මේ දෙයින් ගෙදර වැඩ, පවුල් පරිසරය පවා ඒ වෙනුවෙන් කැප කරන්න ඕන. කාලය අතපසු වෙනවා.ඒ නිසා එක පැත්තකින් මේ ගමන ඒ සියල්ල නැති කරගෙන යන්න බැහැ. අනෙක් දේ මම මගේ ජීවන රටාව ගෙනයන්න මේ සියල්ල අතරේ කුඩා ව්‍යාපාරයකුත් කරගෙන යනවා. එහෙම නැතුව රංගනයෙන් ලැබෙන මුදලින් ජීවිතය ගෙනයන්න අමාරුයි.ඔබේ කුලුදුල් සිනමා රංගනය මේ දිනවල තිරගත වන ‘මහින්දාගමනය’ චිත්‍රපටයට ඇතුළත්.ඔව් ඇත්තටම. ‘මහින්දාගමනය’ තිරගත වෙන්න පටන් ගත්තත් සමඟම ලැබෙන ප්‍රතිචාරත් එක්ක සියුම් සතුටක් මා තුළ තියෙනවා. විශේෂයෙන් සනත් අබේසේකර මේ චරිතයට මා තෝරාගත්තේ මා කෙරෙහි විශ්වාසයක් තියලා.ඔහු යමක් කළ හැකි චරිතයක් මට දෙනවා. ‘සේරු’ කියන මේ චරිතයට මම සාධාරණයක් ඉටු කරන්න උත්සාහ ගන්නවා. ලැබෙන ප්‍රතිචාරත් එක්ක යම් දෙයක් මම කළා කියලා දැනෙනවා. හේතුව මේ චරිතය කළේ කැලෑබදව. මගේ සිරුරේ තුවාල 18 ක් තිබුණා රඟපෑම් කරලා ඉවරවෙද්දී.උද්දික ‘මහින්දාගමනය’ බැලුවද?ඔව්. මම බැලුවේ සේරු කියන චරිතය ඇතුළේ මම මොනවද නොකළේ. මගේ අඩුපාඩු මොනවද කියන එක. තව කරන්න තිබුණ නම් හොඳයි කියලා හිතෙනවා. ඒත් ‘මහින්දාගමනය’ නැවත රූගත වෙන්නේ නැහැනේ. මම ලොකු උත්සාහයක් දැරුවා උද්දික මතු නොකර මේ ‘සේරු’ ඉස්මතු කරන්න.මේ කෙටි කාලය ඇතුළත යමක් ඔබට කරන්න ලැබුණා කියලා හිතෙනවද?දැන් මම ක්ෂේත්‍රයට ඇවිත් අවුරුදු 5 යි 6 යි. ඒ කෙටි කාලයට වේදිකාව, සිනමාව, ටෙලිනාට්‍යයට මගේ දායකත්වය ලබාදුන්නා. මේ මාධ්‍ය පදනම මට බලපාන්නේ එකම විදිහට. ඒ කියන්නේ චරිත නිරූපණය කරන්න තියෙන්නේ. මාධ්‍ය තුන විවිධ වෙන්න පුළුවන්. මම මහ ලොකු දැනුමක් අරගෙන ආව කෙනෙක් නෙමෙයි. හැබැයි හැමදේම පිළිබඳ යම් අවබෝධයක් ලබා ගන්න උත්සාහ කරනවා. මිනිස්සු කතා කරන විදිහ, ජීවත්වෙන විදිහ, සිනහව, දුක මේ සියල්ල දෙස හොඳින් බලා යම් අවබෝධයක් මගේ රංගනය දිවියට ලබා ගන්න මට පුළුවන්.තරුණයකු විදිහට වත්මන් තරුණ පරම්පරාව පිළිබඳ මොනවගේ ආකල්පයක ද ඔබ ඉන්නේ.ජීවිතේ කියන්නේ විඳින්න තියෙන දෙයක් මිසක් විඳවන්න තියෙන දෙයක් නෙවෙයි. අද අපේ පරම්පරාවේ සමහර නිර්මාණ දිහා බලද්දී මට හිතෙන්නේ ඔවුන් අපිවත් විඳවනවා කියලා. උදාහරණයක් විදිහට අද ගීතය ගන්න.විඳින්න පුළුවන් දේ බිහිවෙන්නේ කලාතුරකින්. ඒත් අදටත් අපි අහන පණ්ඩිත් අමරදේව, වික්ටර් රත්නායක, අමරසිරි පීරිස්ගේ වැනි ගීත මොනතරම් අරුත් බරද? අද ශබ්ද රසය විතරයි, එතනින් එහාට මොකුත් ම නැහැ. මම කාටවත් චෝදනා නඟනවා නෙමෙයි.මම දකින ඇත්ත මේ කියන්නේ. ඒ අතරේ තරුණ නිර්මාණශීලී පිරිසක් ඉන්න එක ගැනත් අමතක කරන්න හොඳ නෑ. මේක අලුත් ට්‍රෙන්ඩ් එක කියලා හිතලා හරියන්නෑ මේක අපේ රට. බටහිර විදිහට කතාබහ කළාට කමක් නැහැ. හැබැයි සිංහලෙන් හිතන්න ඕන.ඔබ තුළ හඳුනාගත් ගායකයාට මොකද වෙන්නේ.ලොකු බලාපොරොත්තු මම ළඟ නැහැ. අද ගායක ගායිකාවෝ මොනතරම් ඉන්නවද? මම මුලින් කියූ විදිහට අද ඒ දේවල් පහළ මට්ටමට වැටිලා තියෙන්නේ. අද ගමක ගායක ගායිකාවෝ හතර පස් දෙනෙක් ඉන්නවා.අසවල් වැඩසටහනට සම්බන්ධධ වුණා කියයි. රියැලිටි තරගවලට ගියා කියයි. ඒත් මේ රටේ මිනිස්සු ඉන්නේ දෙකෝටියකට වැඩි පිරිසක්නේ. ඉතිං මේ තරම් ගායක ගායිකාවෝ අතරට උද්දික ප්‍රේමරත්න අවශ්‍ය නැහැ කියලා හිතෙනවා.ඇත්තටම මොකක්ද ඔබේ බලාපොරොත්තුව.විශාල බලාපොරොත්තු තියාගෙන මේ ක්ෂේත්‍රයේ ඉඳලා වැඩක් නැහැ. මේ කලාව ඇතුළේ පැවැත්ම තියෙන්නේ වෙනස් විදිහට සම්බන්ධතා ගෙන යන අයට පමණයි. රංගන හැකියාව තියාගෙන ඉඳලා වැඩක් නැහැ. එහෙම අයට මාර්කට් එකක් නැහැ.අවසන් වශයෙන් අපි ඔබේ පවුල් පරිසරය ගැන කතා කරමු.මගේ අම්මයි තාත්තයි අක්කලා දෙන්නයි නිසා අද මම මේ ගමන ඇවිත් ඉන්නවා. ඒ වගේ ම මගේ බිරිඳ අනූෂා කුමාරි. ඇය හෝමාගම ජනාධිපති විද්‍යාලයේ ගුරුවරියක් ලෙස සේවය කරන්නේ.මේ ශක්තිය මගේ ගමනට ලොකු පිටුබලයක් කියන එක මම කියන්න ඕන. විශේෂයෙන් මගේ ප්‍රවීණයින්ට ලොකු ගෞරවයක් මා ළඟ තියෙනවා. ඔවුන්ගෙන් ඉගෙන ගන්න දේ බොහෝමයි. අද උද්දික ප්‍රේමරත්න යමක් කරනවා නම් ඒ මේ හැමෝගෙන්ම මට ලැබෙන ශක්තිය නිසයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061214</link>
    <topic>තාත්තා ඉන්දිරා ගාන්ධිට ආදරේ කළ නිසා තමයි</topic>
    <author>තුෂාරි වික්‍රමසිංහ</author>
    <content>තාත්තා ඉන්දිරා ගාන්ධිට ආදරේ කළ නිසා තමයිලයනල් - ඉන්දිරා පෙම් පුවත ගැන ලයනල් එදිරිසිංහයන්ගේ පුත් ‘නාගී’ කියයිආචාර්ය ලයනල් එදිරිසිංහයන් ගේ අභාවය සිදුවී පසුගිය මැයි විසිතුන් වැනිදාට වසර විසිතුනක් සපිරුණි. ඒ නිමිතකොට ගෙන එදිරිසිංහයන්ගේ පුත් නාගි එදිරිසිංහ සමඟ කළ කතා බහක් ඇසුරින් මේ ලිපිය සැකසෙයි.ලයනල් එදිරිසිංහ කියු සැණින් අපේ මතකයට නැඟෙන ප්‍රධාන කාරණා දෙකක් තිබෙනවා. ඉන් එක කරුණක් තමයි ඔහු මෙරට කලා ක්ෂේත්‍රයට පුරෝගාමී මෙහෙවරක් සිදුකළ ප්‍රවීණතම සංගීතවේදියෙක් වීම.දෙවැන්න ඔහුත් ඉන්දීය අගමැතිවරියකව සිටි ඉන්දිරා පි‍්‍රයදර්ශනී නේරුත් (පසුව ඉන්දිරා ගාන්ධි) අතර පැවැතුණු ප්‍රකට පේ‍්‍රම සම්බන්ධතාව. මේ ගැන කතා කරමින්ම අපේ කතාබහත් අරඹමු. මම ඔහුට ආරාධනා කළෙමි.“1933 දී තමයි මගේ පියා ඉන්දියාවට ගියේ. ඒ සංගීතය හදාරන්න. එයට හේතු වී තියෙන්නේ, රවීන්ද්‍රනාත් තාගෝර් පඬිතුමාගෙ ඇසුර ඔහුටත් ලැබීම. සංගීතය ඉගෙන ගන්න ශාන්ති නිකේතනයට ඇතුළත් වෙනකොට පියාට අවුරුදු 20 ක් වගේ ඇති.එකල ඉන්දිරා මැතිනියත් ශාන්ති නිකේතනයට ඇතුළත් වෙලා තියෙනවා. ඒ වෙනකොට ඇයටත් අවුරුදු දාහතක් විතර ඇතිලු. ඉන්දිරා කියන්නේ ඉතාම හික්මුණු, නිහතමානී, තරුණියක්. ඇය සංගීතයට, චිත්‍ර ශිල්පයට නැටුම් කලාවට ඉතාම දක්ෂයිලු. කොහොමහරි ඉන්දිරාත් එක්ක මගේ පියා ඇතුළු ශ්‍රී ලංකාවේ තරුණ තරුණියන් කීප දෙනෙක්ම නර්තනය, සංගීතය හැදැරුවා.මේ අතර ඉන්දිරා තාත්තාගේ හොඳම යෙහෙළිය බවට පත්වෙලා තිබෙනවා. ඉන්දිරා - ලයනල් කියන සුන්දර තරුණියත්, කඩවසම් තරුණයාත් අතර ඇතිවුණු මේ මිතුදම ක්‍රම ක්‍රමයෙන් ආදර බැඳීමක් බවට පත්ව තිබෙනවා. පසුව එය මුළු ශාන්ති නිකේතනය පුරාත් මුළු ලොවේමත් ප්‍රකට පේ‍්‍රම පුරාවතක් බවට පත්වුණා. මගේ පියාට ශාන්ති නිකේතනයේ සියලු මිතුරන් අමතා තියෙන්නෙ ‘ රාවණා දේශ් සිං’ කියලා.ඒකට හේතු වෙලා තියෙන්නේ තාත්තා ශාන්ති නිකේතනයට ආපු හැඩිදැඩි සොරෙක් මෙල්ල කිරීම. ඉන්දිරාත් තාත්තට ආමන්ත්‍රණය කරලා තියෙන්නේ ‘සිං’ කියන ආදර නාමයෙන්. තාත්තා ඉන්දිරා මැතිනියව අමතලා තියෙන්නේ ‘ඉන්දු’ කියන ආදරණීය නාමයෙන්.ඇත්තටම ඒ දෙදෙනා අතරේ තිබුණු පේ‍්‍රමණීය බැඳීම ගැන විවිධ අය විවිධ මත පවසනවා. ඒ දෙදෙනා අතර මියයනතුරාවටම දැඩි මිත්‍රකමක් පැවැතුණා.එක දවසක් ‘ගංගා’ නදියේ යහළුවන් සමඟ මේ අයත් නාන්න ගිහින් තියෙනවා. තාත්තා සාමාන්‍යයෙන් ඒ කාලේ කොණ්ඩය පැත්තට පීරනවලු. තාත්තා නාලා ඉවර වෙලා කොණ්ඩය පීරන්නට කණ්ණාඩියක් හොයලා තියෙනවා. ඉන්දිරා මේක දැකලා,“සිං, ඔයා තවත් ලස්සන වෙනවා කොණ්ඩය පස්සට පීරුවා නම්” කියලා කොණ්ඩය පස්සට පීරන්න කියලා ඉල්ලීමකුත් කරලා. තාත්තා ඇයට මොන තරම් ආදරේ කළා ද කිව්වොත් ඔහු මිය යනතුරාවටම කොණ්ඩය පීරුවේ පිටුපසට.ඒත් එක්කම එක වරක් ශාන්ති නිනේකතනයේ විනෝද චාරිකාවක් යන්න සූදානම් කරලා තිබුණලු. මේ දෙන්නගේ ආදරය ගැන දැනගත්තු විදුහල්පතිතුමා ඉන්දිරාට විනෝද චාරිකාව යන්න අවසර දීල නැහැ. ඒ ගැන ඉන්දිරා වහාම තාගෝර්තුමාට දන්වලා අවසර අරගෙන විනෝද චාරිකාවට සහභාගි වෙලා තියෙනවා.මේ ආදර කතාව ලිය ලා වැඩෙනකොට 1935 දී ඉන්දිරාව තාගෝර්තුමාගේ කුටියට කැඳවලා තියෙනවා. ඒ ටෙලිග්‍රෑම් එකක් දෙන්න. එය නේරු තුමා එවලා තියෙන්නේ, ඉන්දිරා ගේ මව කමලා නේරු දැඩි ලෙස ගිලන් වෙලා වහාම පැමිණෙන්න කියලා.තාත්තා තමයි ඇයව දුම්රිය පළට පවා ඇරලලා තියෙන්නේත්. යළිත් ආදරයෙන් හමුවෙන බලාපොරොත්තු ඇතිව දෙන්නා වෙන් වුණත් යළිත් ඇයට ශාන්ති නිකේතනයට එන්නට වරම් ලැබිලා නැහැ. ඇය වැඩිදුර අධ්‍යාපනය සඳහා එංගලන්තයට පිටත්කර හරින්නට නේරු තුමා කටයුතු කළාලු.කොහොමහරි එහිදී ඇයට ෆෙරොස් ගාන්ධි මුණ ගැහිලා දෙදෙනා අතර පේ‍්‍රම සම්බන්ධයක් ඇතිවෙලා ඔවුන් විවාහ වෙලා තිබෙනවා. මගේ පියත් හරි දුකෙන් ලංකාවට ඇවිත් තියෙනවා.මේ දෙන්නාගේ පේ‍්‍රම සම්බන්ධතාව බිඳ වැටෙන්න මුල් වුණු තවත් කතාවක් මට දැනගන්න ලැබුණා. ඒ කතාව මට කිව්වේ පුංචි කාලේ තාත්තව බලාගන්න, තාත්තත් එක්ක සෙල්ලම් කරන්න ගෙනාපු මනුස්සයා. ඒ මනුස්සයා අපේ බද්දේගම ගමේ තවමත් ජීවතුන් අතර ඉන්නවා.තාත්තත් - ඉන්දිරා මැතිනියත් අතර තිබුණු සම්බන්ධය ගැන තරමක් තොරතුරු ඔහු දන්නවා. ඒ තමයි අපේ සීයා (මගේ තාත්තා ගේ පියා) ගිල්බට් එදිරිසිංහ රාලහාමි මේ ආදර සම්බන්ධය ගැන දැනගෙන තියෙනවා. සීයා තමන්ගේ රට ජාතිය ගැන පුදුමාකාර අභිමානයකින් හිටපු කෙනෙක්. එතුමා තාත්තට කියලා තියෙනවා. ‘පුතේ, ඕවා නම් හරියන්නෙ නැහැ. උඹ ලංකාවට ඇවිත් පාරෙ ඉන්න හිඟන්නියක්ව මගේ ලේලි කරල අරගෙන ආවත් කමක් නැහැ.මම ඒ කෙල්ලව ලේලි කියල පිළිගන්නවා. ඒත් මේ රටේ නොවෙන කිසිම කෙනෙක්ව කසාද බැඳල ලංකාවට නම් ගේන්න එපා’ කියල. තාත්තගෙ පැත්තෙන් මේ විදිහට ආපු විරෝධතාවයත් ඔවුන් අතර පැවැතුණු මේ පේ‍්‍රම සම්බන්ධය නවත්වන්න එක කාරණයක් වුණාලු.මේ කතාව අම්මත් මට කියලා තියෙනවා. එක අතකට මේ කතාව සත්‍ය වෙන්න පුළුවන්. මොකද මගේ සීයාගේ චරිතය ගැන සොයලා බලන කොට එයා ටිකක් තද චරිතයක්. කොහොම හරි මගේ තාත්තටයි ඉන්දිරා ගාන්ධිටයි ඒ දෙන්න ගේ පේ‍්‍රමය ජයගන්න බැරි වුණත් ඒ දෙදෙනා අතර තිබුණේ විශාල බැඳීමක්, මිතුදමක්.මට මතකයි ඉන්ධිරා ගාන්ධි ඉන්දියාවේ අගමැතිනිය වෙලා ලංකාවට ඇවිත් අරලියගහ මන්දිරයේ ඉන්න කොට අපි කීප සැරයක්ම ඇය බැහැදකින්න ගියා. එක සැරයක් මට මතකයි ඇය අපේ ගෙදර එන්න අහලා තිබුණා. නමුත් තාත්තා ඇයට කිව්වා එතනට ඔබ එන එක සුදුසු නැහැ. එන්න එපා කියලා. තවත් දවසක් ඇය ලංකාවට සමුළුවක් (නොබැඳි සමුළුව) අමතන්නට පැමිණියා. කාර්යබහුල වුණු නිසා තාත්තව මුණගැහෙන්න බැරිවුණා.ඇය රැගෙන ආ තෑගි භෝග සියල්ල අරගෙන මෙරට සිටින ඉන්දීය මහ කොමසාරිස් අපේ ගෙදරට ආවා. තාත්තත් අසනීප වෙනකම්ම වගේ මාස දෙක තුනකට සැරයක් ඉන්දියාවට ගියා, ආවා. ඒ ගිය හැම අවස්ථාවකම ඉන්දිරා මැතිනිය අගමැති තනතුරේ හිටියත් නැතත් ඇගේ සුවදුක් විමසලා ඇයව හමු වී කතාබහ කරලා තමයි එන්නේ.සාමාන්‍යයෙන් අපේ රාජ්‍ය නායකයකුට පවා දුරකථනයෙන් කතා කරන්න අමාරුයිනේ. ඒත් මට මතකයි තාත්තා සමහරදාට ඉන්දිරා ගාන්ධි මැතිනියට මහ රෑ දහයට දොළහටත් දුරකථනයෙන් කතා කරනවා.එතරම්ම සමීප සම්බන්ධතාවයක්, මිතුදමක් ඔවුන් අතර පැවතුණා. සමහර විට ඒ විදිහට ඔහු කතා කරන්නේ ඒ දෙන්නා අතරේ තිබුණු ආදරේ නිසා වෙන්නත් ඇති.තරුණ කාලේ මගේ පියා ඉතාම ලස්සන කඩවසම් තරුණයෙක්. ඔහුට ගෑනු ළමයින්ගෙන් බේරෙන්නම බැහැලු. ඉන්දිරා ගාන්ධි මැතිනියත් හැඩකාර යුවතියක්ලු.මගේ පියා ඇගේ රූප ස්වභාවයට මොනතරම් ආදරේ කළා ද කිව්වොත් ඔහු පසු කලෙක විවාහ වන්නේත් ඉන්දිරා මැතිනිය හා සමාන රූප ස්වභාවයක් තියෙන මගේ මව නාලිනී අබේවික්‍රම සමඟයි.අම්මයි තාත්තයිත් ඥාතින් වෙනවා. තාත්තා ඒ කාලේ අම්මට සංගීතය උගන්වන්න ගිහින් තියෙනවා. කොහොමහරි ඇයත් ඇරපු අතක් නැහැ ඉන්දිරා ගාන්ධිගේ හැඩරුවමයි. හරියට ඩුප්ලිකේට් එකක් වගේ. ඇයව දුටු විගස තාත්තට හිත ගිහින් තියෙනවා.මේ සම්බන්ධයටත් දෙපාර්ශවයේම විරුද්ධතා මතු වෙලා තියෙනවා. නමුත් තාත්තා මෙයාම ඕනෙ කියලා ඇය සමඟ විවාහ වෙලා තියෙනවා. විවාහ වූ අලුත මගේ වැඩිමල් සොයුරිය අම්මාට ලැබිලා ඉන්න කොට ඒ කියන්නෙ 1950 ගණන්වල ශ්‍රී නේරු තුමා ශ්‍රී ලංකාවට ඇවිත් තියෙනවා. ඒ වෙලාවෙ එතුමා අපේ ගෙදරටත් ආව කියා මම අහලා තියෙනවා.අපේ තාත්තා මගේ අක්කට නම තියලා තියෙන්නේ ඉන්දිරා කියලා. සමහර විට ඒ නමට ඔහු බොහෝ සේ ආදරය කරන නිසා, ඇලුම් කරන නිසා වන්නට ඇති. ශ්‍රී නේරු තුමා (ඉන්දිරා ගාන්ධි ගේ පියා) ‘ඉන්දිරා’ අක්කව වඩාගෙන ඉඳල තියෙනවා කියලා මමත් අහල තියෙනවා.පසුකාලීනව ඉන්දියාව ශ්‍රී ලංකාව අතර දේශපාලනිකව ප්‍රශ්න ආව වෙලාවක තාත්තව ඉන්දියාවේ මහ කොමසාරිස් කරල අරින්න සැලසුම් කරල තිබුණා. නමුත් එවකට තිබුණු රජයේ පෙරළියක් වුණු නිසා තාත්තත් වැඩිය කැමැති වුණේ නැහැ ඒ වගේ තනතුරු බාරගන්න. ඒ වගේම තාත්තා රජයේ සේවයෙන් විශ්‍රාම ගියාට පස්සෙ ඉන්දියාවේ ආයතන කීපයකම තනතුරු බාරගන්න කියලා ඉන්දිරා මැතිනිය දන්වලා එව්වා.ඒ හැම අවස්ථාවකදීම අපේ රටේ හිටපු රාජ්‍ය නායකයින් කිව්වේ, ඒ තනතුරු ඔයාට වැඩක් නැහැ. ඔයා මොකටද ඉන්දියාවට යන්නේ, අපි මෙහේ මොනව හරි තනතුරු දෙන්නම්, යන්න එපා කියලා. ඒ වගේම අපේ රටේ ඒ හිටපු රාජ්‍ය නායකයෝ හැමදෙනාම තාත්තට ඉතාම හොඳින් සැලකුවා. හැම මාසෙකම වගේ ඉන්දීය මහ කොමසාරිස්තුමා තාත්තව බලන්න එනවා.ඇවිත් සුවදුක් විමසනවා. ඔවුන් අත ඉන්දිරා මැතිනිය තාත්තට තෑගි බෝග එවනවා. පණිවිඩ එවනවා. තාත්තා අසනීප වී එක්තැන් වුණාම, ඉන්දිරා මැතිනිය තාත්තට ඉක්මන් සුවය පතලා මල් කලඹක් එවා තිබුණා. ඒ වගේම පෞද්ගලිකව මට කිව්වා තාත්තව ලෝකෙ තියෙන ඕනම රෝහලකට රැගෙන යන්න, සුව කරන්න ඉන්දියාව සූදානම් බවත්, ඒ සඳහා ඔහුව එරටට රැගෙන එන්න කියලත්.ඒ අවස්ථාවේ තාත්තව පරීක්ෂා කර බලපු වෛද්‍යවරුන් පැවසුවේ තාත්තා පසුවන තත්තවය මත ගුවන් යානයක යෑම අහිතකර බවයි. එය ඉන්දියාවට දැනුම් දුන් පසු තාත්තව රැගෙන යන්න සුව පහසු ගුවන් යානයක් එවන්න සූදානම් වුණා.නමුත් එයට එවකට පැවැති රජය සහ රාජ්‍ය නායකයින් කැමැති වුණේ නැහැ. ඔවුන් කිව්වේ තාත්ත වෙනුවෙන් කළ යුතු හැමදේ ඔවුන් කරන්නම් කියලයි.කොහොම හරි තාත්තා අසනීප වුණාම ඉන්දීය මහ කොමසාරිස් තුමා තාත්තාගේ සුවදුක් විමසන්න සතියකට වරක් නොවරදවාම ආවා ගියා. මේ අතර 1984 දී ඉන්දිරා මැතිනියට වෙඩි තබා ඝාතනය කළා. කොහොමින් හරි ඇගේ අභාවයත් එක්ක මෙරට සිටින ඉන්දියානු මහ කොමසාරිස් සතියකට වරක් එන එක නැවතුණා. තාත්තා අපෙන් අහනවා ඇයි හිටි හැටියේම ඔහු මාව බලන්න එන එක නැවැත්තුවේ කියලා.නමුත් අපි කිසි කෙනෙක් ඉන්දිරා මැතිනිය ඝාතනය කළ බවක් තාත්තට දැනෙන්න සැලැස්වූයේ නැහැ. තාත්තා ඇය ගැන අහන වේලාවට අපි කියනවා, ‘එයාට වැඩ ගොඩක් ඇති, තාත්තා ගැන නිතරම හොයල බලන්න බැහැනෙ’ කියලා. එතකොට තාත්තට දුකක් ඇති වෙනවා ඇති.තාත්තා ඉන්න තත්ත්වය අනුව අපි කිසිම දෙයක් දැනගන්න ඉඩ තිබ්බේ නැහැ. තාත්තා 1988 මියයන තෙක්ම ඉන්දිරා මැතිනිය ඝාතනය වුණු බව දැන සිටියේ නැහැ. තාත්තත් එක්ක හුඟක්ම සමීප ඉන්දිරා ගාන්ධි මැතිනියගේ පුතකු වන සංජය ගාන්ධි. රජිව් ගාන්ධි තාත්ත මියගිය වෙලාවේ ශෝක පණිවිඩයක් පවා එවා තිබුණා. ඒ ලිපි තවමත් මා ළඟ තිබෙනවා.අද වෙනකොට ගාන්ධි පවුල සමඟ සමීපතම සම්බන්ධයක් නැති වවුණත් 2001 දී මෙරට හිටපු ඉන්දීය මහ කොමසාරිස්තුමා තාත්තගෙයි ඉන්දිරා මැතිනියගෙයි මිතුදම, ඔවුන් අතර පැවැති සම්බන්ධතාව දැනගෙන සෝනියා ගාන්ධි මැතිනියට ඒ ගැන පවසා තිබෙනවා.ඒ අනුව ඇය මටත් මගේ මවටත් විශේෂ ආරාධනාවක් කළා, ඉන්දියාවට ආ වේලාවක ඇවිත් හමුවන්න කියලා. මම ඇය හමුවුණා. ඇගේ පුත් රාහුල් ගාන්ධි සහ දුව පි‍්‍රයංකා ගාන්ධිට මාව හඳුන්වලා දුන්නේ, මේ ඉන්නේ ඔබලාගේ මිත්තනියගේ හොඳම මිතුරා ගේ දරුවෙක් කියලයි. ඇත්තටම තාත්තත් ඉන්දිරා ගාන්ධි මැතිනියත් අතර පැවතුණු පේ‍්‍රමය, මිතුදම මට හිතෙන්නේ හරිම සුන්දර දෙයක් ලෙසයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061215</link>
    <topic>ආදරණීය ඇරැයුම් අනන්තයි අප්‍රමාණයි</topic>
    <author>ජෝජ් රොබ්සන් ද සිල්වා</author>
    <content>ආදරණීය ඇරැයුම් අනන්තයි අප්‍රමාණයිදුක ආයෙමත් නැති පින් බිමේහෙට සුපිපෙනහිරු කිරණ සේසෙනෙහස උතුරයි හදවතේඅපේ ජීවයයි ඔබ එළි කළේ...!(පද – ගිහාන් චාමික)”මගේ ‘පිහාටු පෑනට’ ගීත ඇල්බමයට ලැබෙන ප්‍රතිචාර හොඳයි. මම ආසාවෙන් උන්නේ සමාජයට මෙහෙවරක් කරන්න පුළුවන් ආකාරයේ ගීත ගයන්නයි.මගේ මේ පළමුවැනි ඇල්බමයෙන්ම මගේ ආශාව ඉටු වෙලා දැන් හමුදා සෙබළුන් වෙනුවෙන් මා ගැයූ ‘දුක ආයෙමත් නැති’ ගීතයට බාල, තරුණ, මහලු හැමෝම වගේ කැමැතියි.තමන්ගේ ජීවිත පූජා කරමින් සටන් කර මිය ගිය සහ ජීවත්වන සෑම සෙබළෙකුම කළ සේවය අගය කිරීම අපේ යුතුකමක්. ඒ යුතුකම සිහිපත් කරන්න මෙවැනි ගීත ගැයීම සමාජ මෙහෙවරක් කියලයි මම හිතන්නේ.”එලෙස පවසමින් “ස්වර වර්ණ” මෙවර වර්ණ ගන්වන්නට එක් වන්නී “දෙරණ ඩ්‍රීම් ස්ටාර්” කිරුළ පැළඳි නව යොවුන් තාරකාවිය උපේඛා නිර්මාණීය. තරගකරුවන් හතළිස් එක්දාහක් අතරින් සිය ගායන කුසලතාවෙන් සිහින තරු කුමරිය වූ උපේඛා මෙරට සංගීත ප්‍රසංග වේදිකාවේ අපූර්ව චරිතාංගයක් ඉදිරිපත් කළ ගායන ශිල්පී චන්දු ද සිල්වා (ජොලි සීයා) ගේ පවුලේ බඩපිස්සිය යි. තවමත් දහනව හැවිරිදි වියේ පසුවන උපේඛා ඇයටම ආවේණික වූ සුපුරුදු සැහැල්ලු හැඟීමෙන් අප හා කළ කතාබහ මෙසේය.”මං පොඩි කාලේ ඉඳලම ජොලි සීයා (පියා) ගේ ගීතවලට කැමැතියි. තාත්තා හින්දා ගෙදර තිබුණේ සංගීතකාමී පරිසරයක්. ඔහු ගෙදරදී නිතරම ගීත ගයනවා. විවිධ ගීත අහනවා. තාත්තා ළඟට වෙලා ඒ ගීත අහගෙන ඉන්න පුරුද්දක් මට තිබුණා. කාලයක් යද්දි මටත් ගීත ගයන්න පුළුවන් වුණා. ඒ වගේම ඕනෑම ගීතයක තනුවක් නියම ස්වරවලට විසිල් කරන්න පුළුවන් හැකියාව මට ලැබුණෙත් තාත්තාගෙන්.”අපේ රටේ උරුවම්බාන ගැහැනු ළමයෙකුට එතරම් පිළිගැනීමක් නැහැ නේද?”හ්ම්.. හ්.. (දුකින් මෙන්) ඒ වුණාට මට හරි ආසයි. දෙරණ ඩ්‍රීම් ස්ටාර් වේදිකාවේ දී මං මගේ ඒ හැකියාව පෙන්නුවා. මගේ ඒ හැකියාවට විනිශ්චය මණ්ඩලයෙන් වගේම රසික රසිකාවියන්ගෙනුත් හොඳ ප්‍රතිචාර ලැබුණා. මම සුදුසු අයුරින් සංගීත ප්‍රසංගවලදී විසිල් යොදාගන්නවා. නිවැරැදි ලෙස නිර්මාණශීලීව විසිල් කළෝතින් පිළිගැනීමක් ඇති වේවි කියා මට හිතෙනවා. විදේශ ප්‍රසංගවලදී මම මේ හැකියාවෙන් ප්‍රයෝජන ගත්තා.”විදේශ ප්‍රසංගවලට ඔබ ගායනා කළ ගීත මොනවාද?”දෙරණ ඩ්‍රීම් ස්ටාර් තරගයේ දී මම ගායනා කළ ගීතම තමයි වැඩිපුර ගායනා කළේ.ඔබ තවමත් අනුන්ගේ ගීත ගායනා කරන්නේ ඇයි?”මම අනුන්ගේ ගීත ගායනා කරන්නේ නවක ගායිකාවක ලෙස පමණයි. දෙරණ ඩ්‍රීම් ස්ටාර් ලෙසයි මං ඒ සංගීත ප්‍රසංගවලට සහභාගි වුණේ. දෙරණ ඩ්‍රීම් ස්ටාර් වුණේ ඒ අනුන්ගේ ගීත ගායනා කරපු නවක ගායිකාවයි. ඒ වගේම මුලින්ම මම ගීත ගායනා කළ ටී.එම්.ජයරත්න, චන්ද්‍රලේඛා පෙරේරා වැනි ප්‍රවීණ ගායක ගායිකාවන් මම ඔවුන්ගේ ගීත ගයනවාට විරුද්ධ වුණේ නැහැ. ඔවුන් මට සුබ පැතුවා. හැබැයි දැන් මට මගේ ගීත තිබෙන හින්දා ගායිකාවක වශයෙන් ඉදිරියේදී මම අනුන්ගේ ගීත ගයන්නේ නැහැ.”ඔබ දැන් වෘත්තීය ගායන ශිල්පිනියක් ද?”අනේ.. ඔව් නේද?.. (සිනාසෙමින්) මෙච්චර අඩු වයසකදි මේ තත්ත්වයට එන්න හැකිවීම මට හිතන්නවත් බැහැ. රටපුරාමත් විදේශ වලත් ප්‍රසංගවලට ආරාධනා ලැබෙනවා. මට පුළුවන් හැම ආරාධනාවක්ම පිළිගන්නවා. රෑට පැවැත්වෙන ප්‍රසංගවලට තමයි වැඩිපුරම සහභාගිවෙන්න ලැබෙන්නේ. මේ සැරේ උසස් පෙළ විභාගයට ලියන්න ඉන්න හින්දා දවල්ට පාඩම් කටයුතු කරනවා. අධ්‍යාපනයට බාධාවක් නොවෙන්න ගායන දිවියේ කටයුතු සැලසුම් කර ගන්නවා.”එහෙම නම් ඔය පුංචි කෙල්ල මේ ලොකු ප්‍රශ්නයට උත්තරයක් දෙනවද. තරු පරපුරේ ගායක ගායිකාවන්ට චෝදනාවක් තියෙනවනේ. ‘පායනවා විතරයි රැඳෙන්නේ නැහැ’ කියලා. උපේඛා ඒ ගැන කියන්නේ කුමක්ද?”ඒ චෝදනාවේ ඇත්තක් තියෙනවා. රැල්ලට ගීත ඉදිරිපත් කළාට රැඳෙන්න බැහැ. හොඳ පවතින නිර්මාණ කරන්න ඕනේ. ඒ වගේම බොරුවට පෙනෙන්න විතරක් නොවේ. ඇත්තටම නිහතමානී වෙන්නත් ඕනේ. තමන් ගැන තේරුම් අරගෙන කටයුතු කරන්නත් අමතක නොකළ යුතුයි. එහෙම කරනවා නම් අපට ඔය චෝදනාව අදාළ වෙන්නේ නැහැ.”මේ දිනවල විශේෂයෙන් කරන්නේ මොනවාද?”මගේ ගීත කිහිපයකම අලුතින් විෂුවල් මේ දිනවල කරනවා. ඒ වගේම දෙරණ ස්ටාර් චැලේන්ජ් වැඩසටහනට සහභාගී වෙනවා. එහිදී අපේ සංගීත ක්ෂේත්‍රයේ දක්ෂයන් අතරේ මැදිවෙලා ලොකු අභියෝගයකට මුහුණ දීමට සිදුවෙලා තියෙනවා. මේ වැඩ සටහනෙන් සංගීතකාමී රූපවාහිනී ප්‍රේක්ෂකයින්ට හොඳ රසාස්වාදයක් ලබාදීමට අපට හැකි වෙලා තියෙනවා. අභියෝග ජය ගැනීමට උත්සාහ කිරීමත් ආස්වාදනීයයි කියා මට හිතෙනවා.”අභියෝග ජයගැනීම ආස්වාදනීය නම් රඟපෑමට ලැබුණු අවස්ථාව මඟ හැරියේ ඇයි?”චිත්‍රපට දෙකකට සහ රූපවාහිනී නාට්‍යයකට රඟපෑමට කතාකළා තමයි. ඒත් මම රඟපාන්න ආස නැහැ. මම ආසාවක් නැති දේවල් ජීවිතේ අභියෝග කරගන්න කැමැති නැහැ. දිගටම ගායනයට කැපවී ඉන්නටයි මම ආසා.”තාරුණ්‍යයට උරුම ආදරය ගැන කියනවා නම්?”අනේ..! (හඬ නඟා සිනාසී) ආදරය ජීවිතයට අවශ්‍යමයි. තාරුණ්‍යයේදී ආදරය විඳින්න ඕනේ. ප්‍රේම ආරාධනා නම් ලැබෙනවා හෝ ගාලා. ඒවා සේරම දැනට භාර තාත්තටයි අම්මාටයි තමා.”  පිහාටු පෑනේ කඳුළු පුරෝගෙනදේදුනු තීරුවෙ ලියුවට අපමණප්‍රේමණීය කම් හමාර වෙන්නැති හින්දායොවුන් වසන්තේ නාස්ති වේවිද මන්දා...!(පද- කැළුම් ශ්‍රීමාල්)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061216</link>
    <topic>ලෙස්ටර්-සුමිත්‍රා පදනම</topic>
    <author/>
    <content>ලෙස්ටර්-සුමිත්‍රා පදනමශ්‍රී ලාංකේය සිනමාව අරභයා ඉතා වැදගත් සිදුවීමක් පසුගිය සතියේ සිදුවිය. එනම් ලෙස්ටර් ජේම්ස් පීරිස් සහ සුමිත්‍රා පීරිස් පදනම සමාරම්භය වෙනුවෙන් විශේෂ උත්සවයක් බණ්ඩාරනායක අනුස්මරණ ජාත්‍යන්තර පරිශ්‍රයේ සිරිමාවෝ බණ්ඩාරනායක ශාලාවේදී පැවැත්වීමයි. ජුනි මස 09 වැනි දින පවත්වන ලද මෙම උත්සවයේ ප්‍රධාන ආරාධිතයා වූයේ සුප්‍රකට ඉන්දීය සිනමාකරු අදුර් ගෝපාලක්‍රිෂ්ණන්ය. එහි ප්‍රථම ලෙස්ටර් ජේම්ස් පීරිස් දේශනය පවත්වන ලද්දේ ආසියාතික සිනමාව පිළිබඳව විශාරදයකු වන මහාචාර්ය විමල් දිසානායක ය.මෙම උත්සවයට පදනම වූ තවත් කාරණා යුගලයක් විය. ලෙස්ටර් ජේම්ස් පීරිස් ගේ ප්‍රථම කෙටි චිත්‍රපටය වූ Soliloquy (ආත්ම කථනය) (මිමි16/කළු සුදු/මිනිත්තු 12) සඳහා 1951 දී මහා බ්‍රිතාන්‍යයේ ආධුනික හා පර්යේෂණාත්මක සිනමාකරුවන්ගේ ආයතනය විසින් “ප්‍රකට කරන ලද ශිල්පීය ප්‍රවණතාව” වෙනුවෙන් Mini Cinema Challenge  යන සම්මානය පිරිනමා වසර 60 ක් සම්පූර්ණ වීමයි. අනෙක වන්නේ සුමිත්‍රා පීරිස් (එවකට සුමිත්‍රා ගුණවර්ධන) “ගම්පෙරළිය” චිත්‍රපටයේ සංස්කාරකවරිය ලෙසින් සිනමා ක්ෂේත්‍රයට පිවිස වසර 50 ක් සම්පූර්ණ වීමයි. මෙම ලෙස්ටර් ජේම්ස් පීරිස් හා සුමිත්‍රා පීරිස් පදනම මෙයට වසර කීපයක සිට පෙදෙන් පෙද වර්ධනය වෙමින් පාර්ලිමේන්තු පනතක් දක්වා ගිය දීර්ඝ ගමනකි.ආචාර්ය ලෙස්ටර් ජේම්ස් පීරිස් වෙත සිවිල් පුරවැසියෙකුට හිමිවන ඉහළම ගෞරවය වන “ශ්‍රී ලංකාභිමාන්‍ය ජාතික සම්මානය” අතිගරු ජනාධිපතිතුමා විසින් 2007 පෙබරවාරි මස 22 වන දින 1485/25 දරන අතිවිශේෂ ගැසට් නිවේදනය මගින් ප්‍රදානය කර ඇති අතර එහි සම්මාන ප්‍රදානෝත්සවය පෙබරවාරි මස 24 දින ජනාධිපති කාර්යාලයේදී පවත්වනු ලැබීය. ලෙස්ටර් ජේම්ස් පීරිස් සහ සුමිත්‍රා පීරිස් පදනම පාර්ලිමේන්තු පනතක් ලෙස ප්‍රකාශයට පත්කිරීමට අවශ්‍ය වන ගැසට් නිවේදනය 2010 දෙසැම්බර් මස 03 වන දින ප්‍රකාශයට පත් කර ඇති අතර එය පාර්ලිමේන්තුවට ඉදිරිපත් කරනු ලබන්නේ පාර්ලිමේන්තු මන්ත්‍රිනී මාලනී ෆොන්සේකා විසිනි. එය පාර්ලිමේන්තුවෙන් සම්මත කිරීමෙන් පසු මෙම පනත 2010 අංක ........ දරන ලෙස්ටර් ජේම්ස් පීරිස් සහ සුමිත්‍රා පීරිස් පදනම (සංස්ථාගත කිරීමේ) පනත යනුවෙන් හඳුන්වනු ලැබේ. මෙම පනත සම්මත වීමෙන් පසු පිහිටුවනු ලබන මෙම පදනම සභාපති, ලේකම්, භාණ්ඩාගාරික ඇතුළු 11 දෙනෙකුගෙන් සමන්විත අධ්‍යක්ෂ මණ්ඩලයක් මගින් පාලනය වනු ඇත.මෙම පනතට අනුව පදනමේ පරමාර්ථ 13 ක් දක්වා ඇත. එකී පරමාර්ථ අතිශය සංකීර්ණ වන අතර එය සිනමාව අභිභවා විද්‍යා, සංස්කෘතික, අධ්‍යාපන, ආර්ථික හා මනුෂ්‍ය සංවර්ධනය යන අංශ දක්වා ද විහිදී යයි. එම පරමාර්ථ සාක්ෂාත් කර ගැනීමට නම් විශාල අරමුදලක් අවශ්‍ය වේ. මෙම ලියුම්කරුට හැඟෙන ආකාරයට මෙම පරමාර්ථ අතුරෙන් ඉෂ්ට කර ගත යුතු, ඍජුව ලෙස්ටර් / සුමිත්‍රා යුවළට බලපාන පරමාර්ථ දෙකකි. ඒවා වුවද අතිශය අසීරු ඒවා වන අතර අනෙක් පරමාර්ථ හුදු කල්පිත පමණක් වීමට ඉඩ තිබේ.එම පරමාර්ථ ද්වය නම්:- මුල් පිටපත්, අත් පිටපත්, පොත්, ලිපි, පිවිසුම, කාව්‍ය, ඡායාරූප, ශ්‍රව්‍ය හා දෘෂ්‍ය කැසට් හා අනෙකුත් උපකරණ හා මාධ්‍ය ඇතුළු ලෙස්ටර් ජේම්ස් පීරිස් මහතා සහ සුමිත්‍රා පීරිස් මහත්මිය විසින් නිර්මාණය කරන ලද සිනමා රූප සටහන් හා වෙනත් නිර්මාණ ආරක්ෂා කිරීම සහ සංරක්ෂණය කිරීම.- ලෙස්ටර් ජේම්ස් පීරිස් මහතාට හා සුමිත්‍රා පීරිස් මහත්මියට හිමි හා ඔවුන් විසින් පාවිච්චි කරන ලද සිනමා උපකරණ හා පෞද්ගලික සිහිවටන ආරක්ෂා කිරීම.ඉතා සංක්ෂිප්තව ගත් කල ලෙස්ටර් ජේම්ස් පීරිස් හා සුමිත්‍රා පීරිස් සංරක්ෂණාගාරකි. මින් ඉහත සඳහන් කළ ආකාරයට මෙය ඉතා අසීරු කර්තව්‍යයක් වන්නේ ඔවුන් දෙදෙනාගේ බොහෝ චිත්‍රපටවල නැගටිව් පට මුද්‍රිත පිටපත් විනාශයට පත්ව තිබීමයි. ඔවුන් දෙදෙනාගේ මිත්‍රයෙකු වන ප්‍රංශ ජාතික පියරෙ රිසිටන්ට විසින් මුල්‍ය ආධාර සපයා ගෙන උතුරු කැලිෆෝනියා විශ්වවිද්‍යාලයේ ඩිජිටල් තාක්ෂණික සහාය ඇතිව “ගම්පෙරළිය” චිත්‍රපටයේ පිටපතක් සකසා ඇත. එය අධික වියදමක් දැරීමට සිදුවන කර්තව්‍යයක් වේ. ලෙස්ටර් ජේම්ස් පීරිස් මහතාගේ “රේඛාව“, “නිධානය” හා “දෑස නිසා” යන චිත්‍රපටයන්හි පිටපත බැගින් ස්ලෝවෙනියානු චිත්‍රපට සංරක්ෂණාගාරයේ ඇති බවට මෙම ලියුම්කරු විසින් සොයා ගන්නා ලද අතර එම ආයතනය එම චිත්‍රපට පිළිබඳ ශිල්පීය තත්ත්ව වාර්තාවක් මෙම ලියුම්කරු වෙත එවා ඇත. එම චිත්‍රපට පිටපත් ඔවුන් වෙතින් ලබා ගැනීම ද අසීරු නොවනවා ඇත.ලෙස්ටර් ජේම්ස් පීරිස් මහතාට හිමිවූ ඉහළම ජාත්‍යන්තර සම්මානය වන “ගම්පෙරළිය” චිත්‍රපටය සඳහා නවදිල්ලියේ පැවැති ඉන්දියානු සිනමා උලෙළින් ලැබුණු රණ මයුර සම්මානය ද අස්ථානගතව වසර ගණනාවකි. මෙම කරුණු කාරණා සැලකිල්ලට ගත්විට “ලෙස්ටර් ජේම්ස් පීරිස් හා සුමිත්‍රා පීරිස්” පදනමට පැවරෙන වගකීම සුළුපටු නොවේ. අවම වශයෙන් ඉහත පරමාර්ථ දෙක හෝ ඉටු වුවහොත් එය අනාගත පරපුර වෙනුවෙන් පිරිනැමෙන මහඟු සංස්කෘතික දායාදයක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061217</link>
    <topic>මම ඔය ඕපාදූපවලින් සැලෙන කෙනෙක් නෙමෙය</topic>
    <author>තුෂාරි වික්‍රමසිංහ</author>
    <content>මම ඔය ඕපාදූපවලින් සැලෙන කෙනෙක් නෙමෙයජනප්‍රිය කලාකරුවනට අපහාස වන අන්දමේ ඕපා දූප ප්‍රවෘත්තී අන්තර්ජාලයේ පළ කිරීම දිනෙන් දින ඉහළ යන බව සමහර වෙබ් අඩවි ඔස්සේ දක්නට ලැබේ.මේ නිසාම රටේ ජනප්‍රියත්වයට පත් කලාකරුවන් මහත් අපහසුතාවයනට ලක්වන බව පෙනේ. මේ පිළිබඳ අපි ජනප්‍රිය හා ප්‍රවීණ කලා කරුවන් ගෙන් අදහස් විමසීමු.මේ පෙළ ගැසෙන්නේ අසත්‍ය ඕපාදූප සහිත එම වෙබ් අඩවි පිළිබඳ කලාකරුවන් කීප දෙනෙකු පැවසූ අදහස් ය.උදාරි වර්ණකුලසූරියමේ දවස්වල වෙබ් අඩවිවල මගේ නමට වැඩි ඉඩකඩක් දීලා තියෙනවා, අපහාස කිරීම් වලින්ම. හැම මාසයකම ‘උදාරි වර්ණකුලසූරිය’ කියන නමට නම් මොනවා හරි අපහාස කිරීමක් නම් අනිවාර්යයි.ඇත්තටම වෙබ් අඩවි වල ඕපාදූප යන්න ඕන. නමුත් ඉතාම කැත විදිහට අපිට කෙනකුගෙ මූණ බලන්න බැරි වෙන විදිහට තමයි මේ වෙබ් අඩවිවල විවිධ ප්‍රවෘත්තී අපේ නම අළලා පළ වෙන්නේ.මෙය ඇත්තටම නවත්තන්න ඕන. ඇයි අපිට මේ විදිහට අපහාස කරන්නේ. එක දවසක ඇමැති කෙනෙක් ගෙ නමක් එක්ක මගේ නම ඈදල ප්‍රවෘත්ති පළ කරනවා. තවත් දවසක රටේ ජනප්‍රිය පුද්ගලයකු එක්ක ගියා කියල ඕපාදූප කතන්දර හදනවා.ඇත්තටම අපේ ජනප්‍රියත්වය උහුලගන්න බැරි අය තමයි මේ වැඩ කරන්නේ. ඒ අයට අපි ඉහළට යනව දකින්න අපහසුයි. මම හිතන්නේ පල ඇති රුකටනේ ගල් ගහන්නේ.මම මේ දේවල්වලින් සැලෙන කෙනෙක් නෙමෙයි. මම හැමදේම ධනාත්මකව හිතන කෙනෙක්. මගේ ගමන මේ වගේ බොළඳ පහත් දේවල්වලින් නවත්වන්න කිසිවෙකුට බැහැ. ඇත්තටම මගේ නම විකුණලා තමන්ගේ ලාභය තකා තමන්ගේ වෙබ් අඩවි ප්‍රචලිත කරගන්න හදන ඒ අශීලාචාර මිනිසුන්ට මම අනුකම්පා කරනවා.උදයන්ති කුලතුංගමගේ නමට මේ දවස්වල ඇති කරල තියෙන කැළල නම් හරිම දරුණුයි. හරිම කැත විදිහට මමත් සංගීත අංශයේ ප්‍රවීණයකුත් සම්බන්ධ කරලා. ඉතාම අශෝබන අන්දමේ ඕපාදූපයක් වෙබ් අඩවියක ප්‍රචලිත කරලා තියෙනවා.ඇත්තටම මේ වෙබ් අඩවි පවත්වාගෙන යන අසීලාචාර මිනිසුන් ගැන මට නම් තියෙන්නේ හරිම කනගාටුවක්. මම මේ දේවල් මට කලා කියලා මානසික අතින් වැටෙන කෙනෙක් නෙමෙයි.ඇත්තටම මේ දේ සාමාන්‍ය ගැහැනියකට වුණා නම් ඇය ගෙල වැළලා ගන්නවා. හැමෝම මේ ගැන දුරකතනයෙන් මගෙන් විමසනවා. ඇත්තටම එය හරිම දුකක්. මේ වගේ වෙබ් අඩවි පවත්වා ගෙන යන මිනිසුන්ට රජ කාලෙ දඬුවම් දෙන්න ඕන.මම නං කැමැති ඒ වගේ කැත මිනිසුන්ව එල්ලලා මරනව නම් මගේ ජනප්‍රියත්වය, හැකියාව, ක්ෂේත්‍රයේ ඉහළට යන එක දැක ගන්න බැරිව, දරාගන්න බැරිවයි මේ වගේ වැඩ කරන්නේ.මම වගකිව යුත්තන්ගෙන් ඉල්ලා හිටිනවා මේ වගේ ඉතාම අමානුෂික බොරු ප්‍රචාර ගෙන යන මිනිසුන්ව හොයලා ඒ අයට විරුද්ධව කටයුතු කරන්න කියලා. අද මට වුණු දේ මේ ක්ෂේත්‍රයේ ඉන්න වෙන කලා ශිල්පිණියකට හෙට වෙනවා දකින්න මම කැමැති නැහැ.මම හිතන විදිහට මේ වගේ වෙබ් අඩවි පවත්වා ගෙන යන පුද්ගලයන්ට උපරිම දඬුවම් දෙන්න ඕන.එක් කෙනකුට දඬුවමක් දුන්නට පස්සෙ නැවතත් මේ අය මේ වගේ වැඩ කරන්නේ නැහැ.මම දැනුවත්ව නරක විදිහට මගේ නම කැත කරන ප්‍රවෘත්ති අන්තර් ජාලයේ පළ නොවුණත් මගේ වෙබ් අඩවියට හොරෙන් ඇතුළු වෙලා මම වගේ පෙනී සිටිමින් මගේ රසිකයන් මුලා කරපු පිරිසක් හිටියා.ඇත්තටම ඒ වගේ නරක නීති විරෝධී වැඩ අන්තර්ජාලය හරහා සිදුවෙනවා. අපි කරන හොඳ දේවල් මේ වෙබ් අඩවිවල යන්නේ නැහැ.ඉතාම බොරු ගොතමින් අපේ නම කැත වෙන ආකාරයේ අසත්‍ය ප්‍රවෘත්ති නිර්මාණය කරමින් ප්‍රචලිත කිරීම සිදුවෙනවා.මේ අයට දඬුවම් කරන්න කටයුතු කළ යුතුයි කියා මම සිතනවා.අන්තර්ජාලය කියන්නේ වර්තමාන ලෝක සන්නිවේදනයේ ඉහළම තාක්ෂණික දියුණුවයි. මේ සුපිරි තාක්ෂණය හසුරුවන්න ඕනැත් සුපිරි ජනමාධ්‍ය දැනුමක් ඇති පළපුරුදු වෘත්තිය මාධ්‍ය කරුවන්මයි. ලෝකයේ එහෙම වෙනවා ඇති.අපේ රටේ එහෙම වෙනවද කියලා සැක සහිතයි. ගම්මැද්දේ ගහක එල්ලා තිබුණු කැලෑ පත්තරයත් සන්නිවේදන මාධ්‍යයක් තමයි. හැබැයි ඒක ජන සන්නිවේදනය නොවෙයි. ජන සන්නිවේදන ශිල්පියාට කැලෑ පත්තර කාරයාට වඩා සමාජ මානව වගකීමක් තියෙනවා.හැබැයි අපේ රටේ මේ සුපිරි අන්තර්ජාල සන්නිවේදනයේ කැලෑ පත්තරෙන් එහාට නොගිය පහත් සන්නිවේදනත් තියෙනවා. ප්‍රවෘත්තියක් පළ කරන කොට එහි සත්‍ය අසත්‍ය භාවය පිළිබඳ වගකීමක් තියෙන්නේ වගකීම් සහිත ජන සන්නිවේදකයාටයි. කැලෑ පත්තර කාරයාට ඒ වගකීම නෑ.ප්‍රතිරූප වලට ගල් ගැසීම හෙවත් ‘ඵල ඇති රුකට වවුල්ලු වැහීම’, ‘කිරි ගස් වලට හෙණ ගැහීම’ අද අන්තර්ජාලයේ අලුත් ම මෝස්තරය වෙලා. ගින්නක් නැතිව නගින දුම් මේ වෙබ් පිටු අතර තියෙනවා. ‘බොරුව‘ සහ ‘අමූලික බොරුව‘ අතර තියෙන වෙනසවත් මේ අය දන්නේ නෑ. කාට හෝ අනියත චෝදනාවකින් මඩ ගසා තමන්ගේ වෙබ් පිටුව ප්‍රසිද්ධ කර ගැනීමේ මෝස්තරය හරි අනුවණයි.මේ අය දන්නෙ නෑ ‘ප්‍රසිද්ධිය’ සහ ‘ජනප්‍රියත්වය’ කියන වචන දෙකේ වෙනස. පාර මැද්දෙ හෙලුවැල්ලෙන් හිට ගත්තහම ජනපි‍්‍රය වෙන්නෙ නෑ. හැබැයි ප්‍රසිද්ධ වෙනවා. ‘හිට්ලර් ජනප්‍රිය නෑ. හැබැයි ප්‍රසිද්ධයි.මතක තියාගන්න ඕනෙ මේ සයිබර් අවකාශයේ ඉතාමත් ප්‍රයෝජනවත් තොරතුරු තියෙනවා. ලංකාවේ ඉන්න වෙබ් මාධ්‍ය කරුවන් හැමෝටම මේ චෝදනාව එල්ල කිරීම වැරදියි. මා පවා පෞද්ගලිකව වෙබ් පිටු වලින් අධ්‍යාපන ලබනවා. විද්‍යුතයට ගැළපෙන දියුණු වූ මාධ්‍ය අවබෝධයෙන් යුතු නිවැරදි මාධ්‍ය කරුවන් අතරින් මේ නිර්නාමික කැලෑ පත්තර කාරයා වෙන් කොට හඳුනා ගත යුතු වෙනවා.මේ මාධ්‍ය විරෝධී මඩ ව්‍යාපාරවලින් සයිබර් අවකාශය බේරා ගන්න වෙනවා. මේ නිර්නාමික විද්‍යුත් කැලෑ පත්තර වලින් හානි වෙන්නෙ ලංකාවේ ජනමාධ්‍ය කලාවයි. සියලුම ජනමාධ්‍ය ප්‍රාමාණිකයින්, වගකිව යුත්තන් මේවාට විරුද්ධව ප්‍රතිපත්තිමය ලෙස නැගී සිටීමක අවශ්‍යතාව පෙනෙනවා. නැත්නම් මේ රටේ අනාගත පරම්පරාවත් විනාශයි, මාධ්‍ය ප්‍රජාවත් විනාශයි, සයිබර් අවකාශයත් විනාශයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061218</link>
    <topic>පොලිසියෙන් බිහිවූ ගායකයා</topic>
    <author/>
    <content>පොලිසියෙන් බිහිවූ ගායකයාරන්ජන් ජයතිලකරටට සාමය ගෙන ඒම වෙනුවෙන් ජනාධිපතිතුමාට සහ රණ විරුවනට ආසිරි පතා දෙමළ භාෂාවෙන් ගැයූ ‘ඔට්ට්‍රි මායි වසන්තම්’ නමැති ගීතය සහිත සී.ඩී. තැටිය රන්ජන් ජයතිලක, ජනාධිපතිතුමාට පිළිගන්වමින් .ඔහු නමින් රන්ජන් ජයතිලක. වෘත්තියෙන් පොලිස් නිලධාරියකු වූ රන්ජන් සංගීත ක්ෂේත්‍රයේ ද නමක් දිනා ගත්තෙකි.“මගේ මව්පියන්ගේ සිරිතක් තිබුණා සෑම සති අන්තයකම අපිව චිත්‍රපටයක් නැරඹීමට රැගෙන යන එක. ඔවුන් වරක් ‘සුරංගනී’ කියන සිංහල චිත්‍රපටය බලන්න අප එක්ක ගෙන ගියා. එහි තිබෙනවා එඩී ජූනියර් අශ්වයකුගේ පිට නැඟී ‘කඳුකරයේ ශාන්ත සැන්දෑවේ’ කියන ගීතය ගායනා කරමින් යන දර්ශනයක්.චිත්‍රපටය නරඹලා අවසන් වෙන කොට මට ඒ ගීතය කට පාඩම්. ඒ ගීතය ගායනා කළේ එවකට ලංකාවේ ජනප්‍රියම ගායකයා වුණු ධර්මදාස වල්පොල. ඒ ගීතය මම පාසලේ විවිධ උත්සව අවස්ථාවල ගායනා කළා. මට මතකයි ගුරුවරුන් හැමදෙනාම මට සුබ පතමින් කිව්වා මම කවදාහරි ලංකාවේ දක්ෂ ගායකයෙක් වෙයි කියලා.ගායනයට වගේ ම ක්‍රිකට් ක්‍රීඩාවටත් මම හුඟක් දක්ෂයි. මම තමයි පාසල් ක්‍රිකට් කණ්ඩායමේ නායකයා. ගම් මට්ටමින් පැවැත්වෙන සෑම උත්සවයකදීම මට ගීත ගායනා කරන්න අවස්ථාව ලැබුණා.මේ විදිහට ඉන්න කොට මට ලොකු ආසාවක් ඇති වුණා කවදා හෝ දවසක ගුවන් විදුලියේ ගීතයක් ගායනා කරන්න ඕනෙ කියලා. කොළඹ රැකියාව කරන හේමපාල මල්ලවාරච්චි කියල මගේ ඥාති සහෝදරයෙක් හිටියා.ඔහු දිනක් අපේ ගෙදර පැමිණියා. මම ඉගෙනීමට එතරම් ඇල්මක් දක්වන්නේ නැති බව මව් පියන් ගෙන් දැනගෙන ඔහු මට කිව්වා මල්ලී, විභාගය හොඳට සමත් වුණොත් ගුවන් විදුලියේ ගීතයක් ගායනා කරන්නට අවස්ථාව ලබා දෙන බව.කොහොම හරි මම සාමාන්‍ය පෙළ ඉහළින් ම සමත් වුණා. මේ නිසා ඥාති සොයුරා මගේ බලාපොරොන්දුව ඉටු කළා.එක් අවස්ථාවක ඔහුත් සමඟ උපන් දින සාදයකට මට සහභාගි වෙන්නට අවස්ථාව ලැබුණා. එයට ෆ්‍රෙඩී සිල්වා, ඇන්ටන් ජෝන්ස් වැනි ජනප්‍රිය ගායකයන් ද පැමිණ සිටියා. මට එහිදී ගීතයක් ගායනා කරන්න අවස්ථාව ලැබුණා.මගේ ගායන හැකියාව දුටු ලාල් හීනටිගල සංගීතය ඉගෙන ගැනීමට මට අවස්ථාව උදාකර දුන්නා. කැලණිය පට්ටිය හන්දියේ තිබුණු සංගීත පන්තියකට මම සහභාගි වුණා. ඒ මම උසස් පෙළ හදාරණ අවදියේ.ඒ දවස්වල මම ජනප්‍රිය සංගීත ශිල්පීන් පැමිණෙන මරදානේ සින්දු කාමරේට යනවා එනවා. එතැනට ජෝතිපාල, මිල්ටන්, මොරිස් දහනායක වගේ ජනප්‍රිය ගායන ශිල්පීන් ද එකතු වෙනවා.ජීවිතය මේ විදියට ගත වෙනකොට ගම්පොළ මහවැලි ගං ඉවුරේ ‘දිය කිඳුරී’ කියලා සංගීත ප්‍රසංගයක් පැවැත්වුණා. මමත් එහිදී ගීතයක් ගායනා කළා. එතැනට ප්‍රවීණ චිත්‍රපට නිළි රෝහිණී ජයකොඩි පැමිණ සිටියා.ඇය මගේ ගායනයට හුඟක් ආශා කළා. පසුව ඇය අධ්‍යක්ෂණය කළ ‘හැංගි හොරා’ චිත්‍රපටයේ පසුබිම් ගායනයට මා තෝරා ගත්තා. එය යුග ගීතයක්. මම එය ගායනා කළේ නිමලා අතපත්තු සමඟයි.මෙහෙම ඉන්න අතරතුර මම පොලිස් දෙපාර්තමේන්තුවට අයදුම් පත්‍රයක් යොමු කළා. එහිදී මට පොලිස් නිලධාරියකු ලෙස සේවයට එක්වෙන්නට හැකියාව ලැබුණා.”රන්ජන් පවසන්නේ තම අතීතය පිළිබඳව උපන් සතුටිනි. වසර 36 කට වැඩි කාලයක් පොලිස් දෙපාර්තමේන්තුවේ විවිධ අංශවල සේවය කළ රංජන් දෙස් විදෙස් පුහුණුව ලද පොලිස් දෙපාර්තමේන්තුවේ ප්‍රශංසාවට ලක්වූ දක්ෂ ඇඟිලි සලකුණු පරීක්ෂකවරයෙක් ද වෙයි.1981 සැප්තැම්බර් 11 වන දින ගුවන් විදුලි වාදක මණ්ඩලයේ සංගීත සංයෝජනයෙන් ‘සරු ගී’ නමින් ඒක පුද්ගල ගීත ප්‍රසංගයක් ටවර් රඟහලේ දී පැවැත්වීමට ද ඔහු වාසනාවන්ත විය. පොලිස් ඉතිහාසයේ ඒක පුද්ගල ගී ප්‍රසංගයක් පැවැත්වූ ප්‍රථම නිලධාරියා ඔහු වෙයි.මෑතකදී ඔහු උතුරු නැඟෙනහිර මානුෂීය මෙහෙයුමේ ජයග්‍රහණය උදෙසා ද දෙමළ බසින් ගීතයක් ගායනා කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061219</link>
    <topic>‘අලුත් ගී තැටියක් ළඟදීම එළිදක්වනවා</topic>
    <author>තුෂාරි වික්‍රමසිංහ</author>
    <content>‘අලුත් ගී තැටියක් ළඟදීම එළිදක්වනවාඅනුපමා රාජපක්ෂසිරස සුපර් ස්ටාර්ස් තරගාවලිය නියෝජනය කරමින් රසිකයන් අතර ජනප්‍රියත්වයට පත් වූ ඇය අනුපමා රාජපක්ෂ. ගායිකාව ලෙස සංගීත ක්ෂේත්‍රයේ නමක් දිනූ ඇය තවමත් පාසල් වියේ පසුවන යෞවනියක්.මේ දිනවල සිරස රූපවාහිනිය ඔස්සේ විකාශනය වන ‘මෙගා සංගීත්’ වැඩසටහනට දායක වන අනුපමා ඇගේ ගායන දක්ෂතාව තව තවත් ඔප මට්ටම් කරගනිමින් රසිකයන් අතර ජනප්‍රියත්වයට පත්ව ඇති අයුරු දැකගන්නට ලැබෙනවා.මාකොළ සපුගස්කන්ද විශාකා බාලිකා විද්‍යාලයේ උසස් පෙළ හදාරණ අනුපමා ප්‍රාථමික අධ්‍යාපනය ලැබුවේ යටිහේන මහා විද්‍යාලයෙන්.“මම පුංචි කාලේ ඉදලම ගායනයට දක්ෂයි. ගායන හැකියාව සහජයෙන් ම මට ලැබුණු දෙයක්. මේ නිසා ම කුඩා අවධියේ ඉඳන් ම පාසලේ විෂයක් විදිහට සංගීතය හදාරමින් ඉන්නවා.ඒ වගේ ම අද වෙනකොට භාත්කණ්ඩේ විභාගය සඳහා ඉදිරිපත් වෙන්නත් ජාතික සංගීත ගාන්ධර්ව විභාගයට පෙනී සිටින්නත් අධ්‍යාපනය ලබනවා. මම සංගීතය හැදෑරුවේ ස්වර්ණා එගොඩවත්ත ගුරු මෑණියන් යටතේ.ඒ වගේ ම දැනට අධ්‍යාපනය ලබන මාකොළ විශාකා විදුහලේ විදුහල්පතිනිය ඩී.එල්. පද්මශීලි මැතිනියත් මගේ ගායන හැකියාව හඳුනාගෙන මට උදව් උපකාර කරනවා. ඒ වගේ ම මේ වෙනකොට ගායන ක්ෂේත්‍රය ඔස්සේ සමස්ත ලංකා පාසල් ගායනා තරග රැසක ජයග්‍රහණ හිමිකර ගන්නට මට හැකියාව ලැබී තිබෙනවා.ඒ අතර ‘පාසල්’ ගායනා සහ ‘ථූම්රී’ ගායනා ඔස්සේ ලංකාවේ දෙවන ස්ථානය හිමිකර ගන්නටත් බස්නාහිර පළාතේ පළමු ස්ථානය හිමිකර ගන්නටත් මට අවස්ථාව ලැබුණා.ඇත්තටම, මගේ මේ හැකියාවන් රටටම පෙන්වන්නට අවස්ථාව හිමි වුණේ ‘සිරස සුපර් ස්ටාර්’ තරගය හරහායි. ඒ තරගයට මගේ අයදුම්පත යොමු කොට තිබුණේ මගේ පුංචි අම්මා.කොහොමින් හරි සිරස සුපර් ස්ටාර්ස් තෙවන තරගවාරයේදී අවසන් තරගකරුවන් දහතුන් දෙනා අතරට එන්නට මට වාසනාව හිමි වුණා. ඒ ඔස්සේ සංගීත ක්ෂේත්‍රයේ බොහෝ දෙනෙක් දැන හඳුනා ගන්නට අවස්ථාව ලැබුණා.අද වෙන කොට ගුවන් විදුලි සංස්ථාවේ බී ශ්‍රේණියේ සරල ගී ගායිකාවක් ලෙසටත් මම කටයුතු කරනවා. ඇත්තටම මට මෙවැනි ගමනක් එන්නට හැකි වුණේ මගේ මව්පියන් නිසා. මගේ මව ටී.එම්.පී. පෙරේරා.ඇය ගෘහණියක්. පියා ජිනරත්න රාජපක්ෂ. එකම සහෝදරයා චානක රාජපක්ෂ. මගේ ගායනයට මේ අයගෙන් ලැබෙන සහයෝගය මෙතෙකැයි කියන්න බැහැ. ඒ වගේ ම මේ අවස්ථාවේ මම මගේ පාසලේ විදුහල්පතිනිය ඇතුළු ආචාර්ය මණ්ඩලයටත්, යෙහෙළියන්ටත් මගේ සංගීත හැකියාව වැඩි දියුණු කරගන්න උදව් උපකාර කළ සියල්ලන්ට ම ස්තූති වන්ත වෙනවා. ඒ වගේ ම සංගීතය පිළිබඳ ඉදිරියටත් හදාරන්න.ඒ ඔස්සේ මගේ ම වූ අනන්‍යතාවයක් ගොඩනඟා ගන්නට උත්සාහ කරනවා.ලබන වසරේ කලා විෂය ධාරාව ඔස්සේ උසස් පෙළ විභාගයට මුහුණ දී අවසන් වූ විගස රසිකයන් වෙනුවෙන් මගේ නවතම ගීත ඇතුළත් සංයුක්ත ගී තැටියක් එළිදක්වන්නට කටයුතු සූදානම් කරමින් සිටිනවා. ඒ වගේ ම පසුගිය දිනෙක හිරු සඳු, ටෙලිවෘත්තාන්තයට පසුබිම් ගායනයෙන් මම දායක වුණා.ඒ වගේ තවත් පසුබිම් ගීත කීපයකටම දායක වෙන්න සූදානම් වෙනවා. සුපුරුදු පරිදි සංගීත ප්‍රසංග සඳහාත් මේ දිනවල සහභාගි වෙනවා. සංගීත ක්ෂේත්‍රය ඔස්සේ දිගු ගමනක් යන්න බලාපොරොත්තු වෙනවා.  අනුපමාගේ ලිපිනය - 673/1, වඩුවේගම, මල්වාන.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061220</link>
    <topic>එකම දර්ශන තලයේ චිත්‍රපටයක් හා ටෙලිනාට්‍යයක්</topic>
    <author>හේමාලි</author>
    <content>එකම දර්ශන තලයේ චිත්‍රපටයක් හා ටෙලිනාට්‍යයක්‘භවතරණ’, ‘භව සිද්ධාන්ත’ පුණ්‍යන්තර සමාරම්භක මහෝත්සවයේදී දේවින්දට ආශිර්වාද එක්කරන මහනුවර දළදා මාළිගාවේ තේවාව බාර අස්ගිරි මහා පාර්ශ්වයේ වෙඬරුවේ උපාලි නායක හිමියන්.නව පරපුරේ ටෙලිනාට්‍ය අධ්‍යක්ෂවරයෙකු වශයෙන් ‘සදිසිතරණය’ ටෙලිනාට්‍යය ප්‍රේක්ෂක ඔබ සැමට ගෙන එමින් ප්‍රතිභාපූර්ණ අධ්‍යක්ෂවරයෙකුගේ මඟ සලකුණු පහළ කළ දේවින්ද කෝන්ගහගේ සිය දෙවැනි නිර්මාණ කාර්යය පසුගියදා ආරම්භ කෙළේ ය.එය ලාංකේය කලා ක්ෂේත්‍රයට නවමු අත්දැකීමක් එක් කරන එකම දර්ශන තලයක සිනමා කෘතියක් හා ටෙලි වෘත්තාන්තයක් නිර්මාණය කිරීමේ සුවිශේෂි මොහොතකි. ‘භවතරණ’ නම් වූ සිනමා කෘතියක් ‘භව සිද්ධාන්ත’ නම් වූ ටෙලි වෘත්තාන්තයක් මේ නිර්මාණය.අධ්‍යක්ෂ දේවින්ද කෝන්ගහගේ, ප්‍රධාන චරිතය රඟන මාලිනී ෆොන්සේකා හා නිෂ්පාදක ජයලත් පීරිස් ගිවිසුම් අස්සන් කරමින්.මීට වසර ගණනාවකට ඉහතදී අජිත් මෙන්ඩිස් නම් රචකයාගේ සිතේ උපන් සංකල්පය 2009 වසරේදී දේවින්ද අතට පත්වුණි.එතැන් පටන් දේවින්ද ඉතිහාසය පර්යේෂණාත්මක ලෙස ගවේෂණය කර එම තිර පිටපත සංවර්ධනය කිරීමෙන් ‘භවතරණ’ සහ ‘භවසිද්ධාන්ත’ තිර පිටපත් නව මුහුණුවරකින් ගොඩනැඟී ඇත.ක්‍රි.ව. 1747 පටන් 1760 දක්වා වූ කීර්ති ශ්‍රී රාජසිංහ රාජෝත්තම පාලන සමයේ සිදුවූ විවිධ දේශපාලන හා සමාජීය සත්‍ය සිදුවීම් පාදක කොටගෙන එය වර්තමානය සමඟ නිර්මාණශීලී ව ඈඳා තැනෙන මෙම කෘතින් ලංකාවේ තැනෙන ප්‍රථම ද්විත්ව නිෂ්පාදන කාර්යය වේ.ස්වාධීන නිර්මාණ ලෙස වෙන වෙනම ‘භව තරණ’ හා ‘භව සිද්ධාන්ත’ නිර්මාණය වන අතර ඒවා එකවිට එකම දර්ශන තලයන්හිදී රූපගත කෙරේ.දින එකසිය හතළිස් ගණනක් එක දිගට රූගත කිරීමට සැලසුම්කොට තිබෙන නිර්මාණ ද්විත්වයෙන් ‘භවතරණ’ සිනමා කෘතිය පළමුවෙන් තිරගත කිරීමටත් සිනමා කෘතිය තිරගත වී දින 50 - 75 ත් පසුවූ විට ‘භව සිද්ධාන්ත’ ටෙලි වෘත්තාන්තය විකාශය කිරීමටත් දැනට සැලසුම් කරගෙන ඇත.පසුගියදා මහනුවර දළඳා මාළිගාවේ පැවැත්වෙන පිරිත් පින්කමකින් හා ආශිර්වාද පූජාවකින් අනතුරුව මෙහි වැඩකටයුතු ආරම්භ විය.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061222</link>
    <topic>ලෝක විනාශයට එරෙහිව සටන් වදින X-MEN</topic>
    <author>ටානියා</author>
    <content>ලෝක විනාශයට එරෙහිව සටන් වදින X-MENලෝප්‍රකට ටුවෙන්ටියත් සෙන්චරි ෆොක්ස් සමාගම මඟින් බෙදාහරිනු ලැබු නවතම චිත්‍රපටය වන්නේ ‘එක්ස් මෙන්’ චිත්‍රපට මාලාවේ නවතම චිත්‍රපටය වන ‘එක්ස් මෙන් ෆස්ට් ක්ලාස්’ චිත්‍රපටයයි. මෙය පසුගිය තුන්වනදා සිට ලොව පුරා ප්‍රදර්ශනය ආරම්භ විය.මැතිව් වෝගන්ගේ අධ්‍යක්ෂණයෙන් හා ග්‍රෙගරි ගුඩ්මන් ඇතුළු තවත් දක්ෂ නිෂ්පාදකවරුන් රැසකගේ එකතුවෙන් නිර්මාණය වුණු ‘එක්ස් මෙන් ෆස්ට් ක්ලාස්’ චිත්‍රපටයෙන් මෙවර දිග හැරෙන්නේ ඉතාමත් බිහිසුණු වූද ත්‍රාසජනක වූද සිදුවීම් මාලාවකි.ලෝක ඉතිහාසයේ වැළලී ගිය රහස් සිදුවීම් සමූහයක් පසුපස හඹා යමින් එම සිදුවීම් හරහා පෘථිවිය විනාශ කිරීමට සැරසෙන විකෘති මිනිසුන් පිරිසක් වටා මෙහි කතාව ගෙතී ඇත.මේ විකෘති වූ මිනිසුන්ගේ ප්‍රහාරයට එරෙහිව සටන් වදින්නේ මහාචාර්ය එක්ස් ඇතුළු ඔහුගේ එක්ස් කණ්ඩායමයි. මෙවර එක්ස් කණ්ඩායමේ සහායට තවත් පිරිසකගේ ආගමනය සිදුවන අතර ඔවුහු විකෘති මිනිසුන් හා මුල් වතාවට දේශ ගවේෂණයක යෙදෙන මැග්නෙටෝගේ සොහොයුරෝ වෙති.නමුත් නොසිතු වෙලාවක මැග්නෙටෝගේ සොහොයුරන් හා එක්ස් කණ්ඩායම අතර ඇතිවන අරගලයත් සමඟ එක්ස් කණ්ඩායම සහ මැග්නෙටොගේ සොයුරන් අත ද අවසන් නොවන බිහිසුණු යුද්ධයක් ඇරැඹෙයි.මේ සියලු සිදුවීම් සමඟම ලෝක විනාශයට එරෙහිව සටන් වදින අයුරු චිත්‍රපටය පුරා දිග හැරෙයි. එහෙත් එක්ස් කණ්ඩායමේ වෑයම සාර්ථක වේවි ද?මවර ‘එක්ස් මෙන් ෆස්ට් ක්ලාස්’ චිත්‍රපටය සඳහා ජෙම්ස් මැක්වොයි, මයිකල් ෆාස්බෙන්ඩර්, රෝස් බර්න්, ජැනුවරි ජොන්ස්, ඔලිවර් ප්ලැම් සහ කෙවින් බේනන් වැනි ජනපි‍්‍රය හොලිවුඩ් තරු රැසකගේ රංගන දායකත්වය ලැබී ඇත. සංගීතය හෙන්රි ප්‍රයිස් ගෙනි.මේ දිනවල ඉතා සාර්ථක පේ‍්‍රක්ෂක ප්‍රතිචාර මැද ලොව පුරා තිරගතවන එක්ස් මෙන් චිත්‍රපට මාලාවේ නවතම චිත්‍රපටය දැන් ලාංකේය පේ‍්‍රක්ෂකයනට ද නැරැඹීමේ අවස්ථාව උදා වී ඇත.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=av11061223</link>
    <topic>කට්රිනා පසුපස මෝරෙක් ලුහුබඳියි</topic>
    <author>සුජීව තේවහෙට්ටිගේ</author>
    <content>කට්රිනා පසුපස මෝරෙක් ලුහුබඳියිදක්ෂ සිනමා නළුවෙකු හෝ නිළියක නම් චිත්‍රපට රූපගත කිරීමකදී තමන්ට ලැබෙන ත්‍රාසජනක ජවනිකා නිරූපණය කරන්නට කිසිසේත්ම පැකිළෙන්නේ නැහැ. සුරූපී නිළි කට්රිනා කායිෆ් ද එවැනිම නිළියක්.ඇය කිසිම විටෙක අවදානම් සහගත දර්ශනවල රඟපෑම ප්‍රතික්ෂේප කරන්නේ නැහැ. එහෙම වුණත් දැඩි අවදානම් සහගත දර්ශනවල නම් ඇය රඟපාලා නැහැ. පසුගියදා ඇයට එවැනි රංගනයක යෙදෙන්නට සිද්ධ වුණා. නමුත් ඒ ඇය නොදැනුවත්වයි.කට්රිනා මේ අත්දැකීමට මුහුණ දුන්නේ ‘සින්ද ගී නා මිල්ල ගී දොබාරා’ නම් වූ චිත්‍රපටයේ රඟපාද්දීයි. ඇය මේ චිත්‍රපටයේ රඟන්නේ ලයිලා නම්වූ තරුණියකගේ චරිතයක්. ලයිලා, ලන්ඩන් නුවර වෙසෙන ශිෂ්‍යාවක්. මෝස්තර නිරූපණ ශිල්පිනියක්.ඒ විතරක් නොවෙයි. කිමිදුම් උපදේශිකාවක්. මෙවැනි ස්වරූපයක් ගන්නා ලයිලා ගේ චරිතය, චිත්‍රපටයේ අධ්‍යක්ෂ සෝයා අක්තාර් විසින් කට්රිනාට පැහැදිලි කර දෙනු ලැබූ විට ඇය මහත් සතුටට පත්වුණා. ලයිලා ගේ චරිතය ඉතා කැමැත්තෙන්ම භාරගන්නට ඇය පෙලඹුණා.”සෝයා අක්තාර් මේ චරිතය මට විස්තර කළාම ඇත්තටම මම කැමැති වුණේ මීට කලින් මේ වගේ චරිතයක් රඟපාල නොතිබුණු නිසයි. ලයිලා මුහුදේ කිමිදෙන තරුණියක්. නමුත් මට නම් කිමිදෙනවා තියා මුහුදේ පීනන්නවත් බැහැ.ඒ නිසා මට ඒ ගැන වෙනමම පුහුණුවක් අවශ්‍ය වුණා. අධ්‍යක්ෂවරයා ගේ මැදිහත්වීමෙන් බන්ද්‍රා ප්‍රදේශයේ ඔටර් ස්විමින් ක්ලබ් එකට ගිහින් මට පීනන්න පුරුදු වෙන්න අවස්ථාව ලැබුණා. ස්විමින් පූල් එකේදී දිය යට කිමිදෙන හැටිත් පුරුදු වුණා. ඒ වුණත් ගැඹුරු මුහුදේ පීනගෙන ගිහින් කිමිදෙන හැටි මම දැනගෙන හිටියෙ නෑ. ඒවා ස්විමින් පූල් එකේදී පුරුදු වුණේ නැහැ.” කට්රිනා තම චරිතයට පිවිසුණු හැටි හෙළි කළා.අධ්‍යක්ෂ සෝයා අක්තාර් කල්පනා කළේ පිහිනුම් තටාකයක දින කිහිපයක පුහුණුවක් ලද කට්රිනාට “සින්ද ගී නා...” චිත්‍රපටයේ දිය යට කිමිදෙන දර්ශනය නිරූපණය කිරීමට හොඳ හැකියාවක් ඇති බවයි.ඒ නිසා වැඩි විස්තර නොවිමසූ ඔහු එක්තරා දිනයකදී මුහුද යට දී සිදු කෙරෙන රූපගත කිරීමට ලැහැස්ති වන ලෙස කට්රිනාට දැන්වූවා. ඇයත් ඉක්මනින්ම ලැහැස්ති වූයේ අලුත්ම අත්දැකීමකට මුහුණ දීමේ කැමැත්ත නිසාම වෙන්න ඇති. ඇය සිතුවේ වෙරළට ගොස් මුහුදේ පිහිනා යන්නට සිදුවේවි ය කියලයි. නමුත් අධ්‍යක්ෂවරයා ඇයට පැවසුවේ වෙනත් දෙයක්. ‘අපි මේ බෝට්ටුවේ නැගලා ටිකක් දුර යමු.පොඩ්ඩක් ගැඹුර තියෙන තැනකදී ඔයා මුහුදට පැනල පීනන්න. ඒ දර්ශනය තමයි රූපගත කරන්නේ.’ අධ්‍යක්ෂවරයා කට්රිනාට ඒ වචන කිහිපය පැවසුවාම ඇයට හීන් දාඩිය දැම්මා.‘මම හිතුවෙ නෑ එහෙම දෙයක්. කොහොමත් මම දිය යට කිමිදෙන්නත් ලෑස්ති වෙලයි හිටියේ. ඒ නිසා වැඩිය බයක් පෙන්නන්නේ නැතිව මුහුදට පනින්න හිතාගත්තා.’ කට්රිනා තමන් මුහුණ දුන් ත්‍රාසජනක අත්දැකීම කියන්නට මුල පිරුවා.”ස්විමින් පූල් එකේදී වගේ ලේසියෙන් පීනන්න පුළුවන් කියලයි මුහුදට යන්න කලින් මම හිතුවේ. ඒත් මුහුද මැදට ආවම ඒ සිතුවිල්ල අනික් පැත්තට කැරකුණා. කැමරාව ක්‍රියාත්මක වුණා. අධ්‍යක්ෂවරයා ‘ඇක්ෂන්’ කිව්වා.මමත් කියපු විදිහටම මුහුදට පැන්නා. ඒ වෙලාවෙ රැල්ලත් ටිකක් සැර වැඩියි. මට හිතුණ විදිහට අඩි 20 ක් විතර උස රැලි උඩට නැගලා ආවා. ඒකත් හරියට චිත්‍රපටයක දර්ශනයක් වගේ.මුහුදට පැන්නට පස්සෙ ඒවා ගැන හිත හිතා ඉන්න බැහැනෙ. මමත් ඉතින් අධ්‍යක්ෂවරයා කියපු විදිහට පීනුවා. මුහුද යටින් පීනගෙන ගියා. එහෙම යද්දි මට හිතුණා මාව ගිලෙයිද කියලා.ආයෙත් ගොඩට එන්න බැරි වේවිද කියලත් හිතුණා. ඒකනම් මහ පුදුමාකාර අත්දැකීමක්. ඔය අතරෙදි තමයි භයානකම දේ සිද්ධ වෙලා තියෙන්නෙ. ලොකු මෝරෙක් මගේ ළඟින් ගිහින්! ඒ බවක් මට දැනුණෙ නැහැ. මගේ ළඟින් මෝරෙක් ගිය බව මට කිව්වෙ චිත්‍රපට කණ්ඩායමේ අයයි.බෝට්ටුවට නැග්ගට පස්සෙ තමයි, මම ඒක දැන ගත්තෙ. ඒක ඇහුව ගමන් මගේ පපුව ගිඩිගිඩි ගාල ගැහෙන්නට ගත්තා. හරියට හාට් ඇටෑක් 10 ක් විතර හැදුණා වගෙයි මට දැනුණෙ.” කට්රිනා තමන් ලද අතිශය ත්‍රාසජනක අත්දැකීම එලෙස විස්තර කරද්දී චිත්‍රපට කණ්ඩායමේ සාමාජිකයකු ද තමන් දුටු දේ පැවසුවා.”කට්රිනා මුහුදට පැන්නෙ දිය යට කිමිදෙන හැටි, පීනන හැටි කියා දෙන උපදේශකවරයකුත් එයා ළඟම හිටිද්දීයි. ඒත් කට්රිනා පීනන වෙලාවෙ කාලගුණය එතරම් හොඳ තත්ත්වයක තිබුණෙ නැහැ.මුහුදු රැල්ලත් ටිකක් වේගවත්ව තිබුණා. කට්රිනා පීනගෙන යද්දි මෝරෙකුත් ඒ ළඟින් ගිය හැටි අපි කවුරුත් දැක්කා. හැබැයි, අපි කවුරුවත් ඒ ගැන කිව්වෙ නැහැ. කට්රිනා බෝට්ටුවට නැග්ගාට පස්සෙයි කිව්වේ.”සිද්ධිය දැනගත් පසුව තමන් කෙතරම් බියට පත්වුණාදැයි කට්රිනා පැවසුවේ මෙහෙමයි. “ඔය ගැන අහපු වෙලාවෙ ඉඳන්ම මගේ හිත ගැස්සුණා. මානසික පීඩනයකට ලක්වුණා. ඒ නිසාද කොහෙද මගේ බරත් කිලෝ ග්‍රෑම් 3 කින් අඩුවුණා.”’සින්ද ගී නා මිල්ල ගී දොබාරා’ යන්නෙහි අර්ථය වන්නේ, ‘ඔබට දෙවැනි වතාවටත් ජීවිතයක් ලද නොහැකි ය’ යන්නයි. එහෙම වුණත් කට්රිනා නම් මිනීමරු මෝරෙකුගෙන් ගැලවී නැවතත් ජීවිතය ලබන්නට තරම් වාසනාවන්තියක වුණා.මේ චිත්‍රපටය ජූලි 15 දා සිට තිරගත වීමට නියමිතයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=am1106121</link>
    <topic>බොරු දත් ඇන්ද අපහසුවක් නම් මාරු කරගන්න</topic>
    <author>සාගරිකා දිසානායක ජයසිංහ</author>
    <content>බොරු දත් ඇන්ද අපහසුවක් නම් මාරු කරගන්නකවර වයසක පුද්ගලයකු වුවත් දත් මැදීමේදී විශේෂ අවධානය යොමු කළ යුතු කරුණු කිහිපයකි.මෘදු කෙඳි සහිත බුරුසුවක් භාවිත කරන්න. ඉතා තදින් දත් මැදීම සුදුසු නැත. එමඟින් දත මතුපිට එනැමලය ගෙවී දන්තිනය මතු වී දත් හිරි වැටීමට ඉඩ ඇත. කිසි විටෙක වැලි සහ අඟුරු වැනි දේ යොදා දත් මැදීම ද සුදුසු නැත. එමඟින් දත මතුපිට එනැමලය සිරී කැඩී දන්තිනය මතු වී දත් හිරිවැටීම ඇරැඹේ.ඇඹුල් සහිත ආම්ලික ආහාර ගැනීමෙන් වළකින්න. කෘත්‍රිම රසකාරක යෙදු පැණි බීම වර්ග ගැනීමෙන් වැළකිය යුතුය. කෘත්‍රිම පැණි බීම්වල ඇති පැණි රස හේතුවෙන් දත් මතුපිට දියවීම ඇරැඹේ.ගැස්ට්‍රයිටිස් රෝගය පාලනය කිරීම ද වැදගත්ය. ගැස්ට්‍රයිටීස් හේතුවෙන් ආම්ලික ද්‍රව්‍ය නිතරම මුඛයට එන හෙයින් ඒවා දත්වලට හිතකර නො වේ.යහපත් මුඛ සෞඛ්‍යයක් පවත්වා ගැනීම සඳහා අනුගමනය කළ යුතු යහපත් පුරුදු:* හොඳ සමබල පෝෂ්‍යදායී ආහාර වේලක් දෛනිකව ලබා ගැනීම. විටමින් ඛනිජ ලවණ එළවළු හා පලතුරු ඊට අඩංගු විය යුතුය.* මුඛයෙහි වියළි බව වළක්වා ගැනීම සඳහා දවස පුරා හොඳ පිරිසුදු වතුර පානය කිරීම.ත ආහාර ගන්නා විට මුඛයේ දෙපැත්තෙන්ම හොඳින් සපා ආහාර ගැනීම වැදගත්ය. හොඳින් ආහාර හපා කන විට මුඛයෙහි හොඳින් ඛේටය ශ්‍රාවය වේ. කෙළ දත්වලට හිතකර වේ. තොල්, දිව හා කම්මුල්වල ඇති පේශීන් හොඳින් ක්‍රියාත්මක වන හෙයින් හැපීම මුඛයට හොඳ ව්‍යායාමයකි. කෑම රැඳීමේ අවදානම අඩුය. විදුරු මස් රෝගය හා මුඛයේ ආසාදන අඩු වේ.වැඩිහිටි අවදියේදී කෘත්‍රිම දත් ඇන්දක් භාවිත කිරීම.ඇතැම් අවස්ථාවල දත් කිහිපයක් අහිමි වූ විට කෘත්‍රිම දත් ඇන්දක් භාවිත කිරීමට සිදු වේ. කෘත්‍රිම දත් ඇන්දක් භාවිත කිරීමේ ප්‍රයෝජන කිහිපයකි.* හොඳින් ආහාර සපා රස විඳිය හැකිය.* හොඳින් වචන උච්චාරණය කළ හැකිය.* සබකෝලයකින් තොරව සමාජයට ඉදිරිපත් විය හැකිය.* ප්‍රසන්න පෙනුමක් ලබා ගත හැකිය.කෘත්‍රිම දත් ඇන්දක් භාවිත කරන විට එය හොඳින් මැද සෝදා පිරිසුදු කළ යුතුය. නො එසේ නම් මුඛයේ තුවාල, ආසාදන මෙන්ම වේදනාව ද ඇතිවිය හැකිය. සැපීමට අපහසු වේ.දත් ඇන්ද විදුරු මසට හොඳින් සවි නොවේ නම් එවැනි දත් ඇන්දක් භාවිත නොකළ යුතුය. දත් ඇන්ද ඉතා පරණ නම් එය මාරු කොට අලුත් දත් ඇන්දක් දමා ගැනීම වඩා සුදුසුය.රාත්‍රියේ නින්දට යන විට දත් ඇන්ද ගලවා තැබිය යුතුය. දන් ඇන්ද ගලවා පිරිසුදු වතුර බඳුනක දමා වසා තබන්න.දිනපතා උදේට දත් ඇන්ද පිරිසුදු කළ යුතුය. ඒ සඳහා තමාගේ දත් මදින බුරුසුව නොව මෘදු කෙඳි සහිත වෙනත් බුරුසුවක් යොදා ගත යුතුය. දත් බෙහෙත් නොව සබන් යොදා දත් ඇන්ද මැදිය යුතුය.කෘත්‍රිම දත් ඇඳි භාවිතයේදී මොනයම් හෝ අපහසුවක් දැනේ නම් දන්ත වෛද්‍යවරයා හමු විය යුතුය.*දත් අව පැහැ ගැනීම. දත් අවපැහැ ගැනීමට හේතුව කහට සහිත එළවළු පලතුරු ආහාරයට ගැනීම.* බුලත් කෑම.* සිගරට් භාවිතය.දත්වල අවපැහැ ගැන්වීමට හේතුව ඉහත සඳහන් ද්‍රව්‍යවල ඇති කහට දත්වල තැවරීමය. එය පසුකාලීනව දත් මතුපිට තැන්පත් වේ. ඒ මත විෂබීජ රැඳී පසුකාලීනව දත් දිරා යාම හෝ විදුරුමස් රෝගයට හේතු වේ. බුලත් කෑම, දුම් ඉරීම වැනි පුරුදුවලින් ඈත් වීම මෙන්ම දත් තදින් අවපැහැගැන්වී ඇත්නම් දත් සුද්ධ කරගැනීම ද කළ යුතුය.පූර්ව මුඛ පිළිකා තත්ත්ව සහ පිළිකාමේ රෝග ලක්ෂණ දැකිය හැකි වන්නේ සුදු හෝ රතු පැහැති දත් මැදීමෙන් හෝ ඇඟිල්ලෙන් ඉවත්කළ නොහැකි පැල්ලම් වශයෙනි. එවැනි පැල්ලමක් සති හතරකට වඩා පැවතුණුහොත් ඒ පිළිබඳව විමසිලිමත් විය යුතුය.* හේතුවක් සොයාගත නොහැකි තුවාලයක්.* මුඛය තුළ අසාමාන්‍ය ලෙස ගන වීමක්.* කට ඇරීමේ අපහසුතාවක්.* හේතුවක් සොයා ගත නොහැකි ආකාරයට මුඛය ආශි‍්‍රත වේදනාවක්.එවැනි රෝග තත්ත්ව ඇති වීමට හේතු?* දුම්කොළ හුණු හා පුවක්වල පිළිකා සංඝටක අඩංගුය. බාබුල්, බීඩා වැනි රසකාරක සහ වර්ණක යෙදු පුවක් වර්ගවල පිළිකා ජනක සංඝටක අඩංගු වේ. මේවා භාවිතය ඉතාමත්ම අහිතකරය.* දුම්කොළ භාවිතය.* බුලත් සමඟ දුම්කොළ කෑම හෝ සිගරට් බීඩි, සුරුට්ටු භාවිතය.* මධ්‍යසාරඑතනෝල් අඩංගු ඕනෑම මධ්‍යසාර වර්ගයක්. බියර්වල පවා එතනෝල් සියයට 6 ක් අඩංගු වේ. දුම්කොළ පුවක් සහ හුණු භාවිත කළ විට පූර්ව මුඛ පිළිකා හෝ පිළිකා ඇතිවීමේ අවදානමක් පවතී. මෙවැනි රෝග ලක්ෂණයක් මුඛය තුළ දක්නට ලැබුණොත් වහාම දන්ත වෛද්‍යවරයා හමු විය යුතුය.වැඩිහිටි අවධියේදී හොඳ මුඛ සෞඛ්‍යයක් ඇතිකර ගැනීම සඳහා අත්හැරිය යුතු කරුණු.* නිතර සීනි භාවිතය හා පැණි රස* බුලත් සැපීම* දුම්කොළ භාවිතය* දුම්වැටි සහ මත්පැන්අනුගමනය කළ යුතු කරුණු* දවසට දෙවරක් ෆ්ලෝරයිඩ් අඩංගු දන්තාලේපයකින් මෘදු කෙඳි සහිත නියමිත ප්‍රමිතියට අනුව සකස් කළ බුරුසුවකින් උදේ සහ රාත්‍රී ආහාරයෙන් පසු දත් මැදීම.* දවස පුරා පිරිසුදු ජලය පානය කිරීම.* එළවළු සහ පලතුරු අඩංගු සමබල ආහාර වේලක් ගැනීම.දත්වල ප්‍රශ්න ඇතිවන තුරු නොසිට නියමිත කලකට වරක් දන්ත වෛද්‍යවරයා හමු වී දත් පරීක්ෂා කරගැනීම.වෙනත් රෝග තත්ත්වයක් ඇත්නම් තමාට ප්‍රතිකාර කරන සර්වාංග වෛද්‍යවරයා සමඟ එම රෝගී තත්ත්වයන් සහ භාවිත කරන ඖෂධ පිළිබඳ සාකච්ඡා කරන්න.දන්තාශ්මියදත්වල විදුරුමස් අතර කහ පැහැයට හුරු මැලියම් සේ බැඳී ඇති, දත් මැදීමෙන් ඉවත් කළ නොහැකි ස්ථරය. එය දන්ත වෛද්‍යවරයකු හමු වී ඉවත් කරගත යුතුය.දත් පරීක්ෂා කිරීමවසරකට වරක්වත් දන්ත වෛද්‍යවරයකු ලවා තම මුඛය පරීක්ෂා කරවා ගන්න. මුඛ රෝග වේ නම් ඒවා මුල් අවධියේදීම හඳුනා ගැනීමට එය උපකාරී වේ.කොළඹ සෞඛ්‍ය අධ්‍යාපන කාර්යාංශයේ ප්‍රජා දන්ත වෛද්‍ය විද්‍යාව පිළිබඳ විශේෂඥ වෛද්‍යඩිලුම් පෙරේරාසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=am1106122</link>
    <topic>මාව මකලා හදන්න පුළුවන් ද?</topic>
    <author/>
    <content>මාව මකලා හදන්න පුළුවන් ද?සමාජයේ පුද්ගලයන් බහුලව පීඩා විඳින තත්ත්වය කුමක්දැයි යමෙකු ඇසුවහොත් මගේ පිළිතුර වන්නේ “මනස මුල්වූ ගැටලු” යන්නය. මනස මුල්වූ ගැටලු මොනවාද? යැයි කෙනකු මගෙන් ඇසුවහොත් මා ඔහුගෙන් පෙරළා අසන්නේ මනස මුල් නොවන ගැටලු මොනවාද යන්නයි. ඒ තරමටම මනස හා බැඳුණු ගැටලු සමාජයේ සුලබය.ඉහත පැහැදිලි කිරීමෙන් කියවෙන්නේ මානසික රෝගීන් පිළිබඳවම නොවේ. මනස නිරෝගී වුවත් එදිනෙදා ජීවිතයේ විවිධ දුක් කම්කටොලුවලින් පීඩා විඳින, සිත සමබර කරගැනීමට අපහසු අය පිළිබඳවය. ඔවුන්ගේ සිත්වල ඇති ගැටලු සිතෙන්ම ඉවත් කළ යුතුය. ඒ සඳහා ඖෂධ හෝ වෙනත් බාහිර ප්‍රතිකාර කිරීමෙන් නියම සුවයක් ලැබේයැයි සිතිය නොහැකිය.කටුවක් ඇනී වේදනාවෙන් සිටින අයකුට එම කටුව ඉවත් නොකර කොතරම් ප්‍රතිකාර කළද පලක් නොවේ. සිත සම්බන්ධවද එසේමය. මෝහනය මගින් යටි සිතෙහි ඇනී ඇති එවැනි “කටු” ඉවත්කර සුවපත් කළ හැකිය.බොහෝ දෙනෙකු මෝහනය පිළිබඳ දැන සිටියේ විවිධ සංදර්ශන, රූපවාහිනි වැඩසටහන් ආදිය නැරඹීමෙනි. මෝහනය මඟින් කෙනෙකුගේ සිතෙහි ප්‍රබල වෙනසක් සිදු කළ හැකි බව බොහෝ දෙනෙක් විශ්වාස කරති. මෝහනය වීමට ඇතැම් අය බිය වන්නේ ඒ නිසාය. එහි සත්‍යයක් ද තිබේ. මේ ශාස්ත්‍ර ක්‍රමය යහපතට මෙන්ම අයහපතටද යොදාගත හැකිය.නමුත් මෝහනය වෛද්‍ය ප්‍රතිකාර සඳහා යොදා ගැනීමේදී සැම විටම රෝගියාගේ යහපත, සුබ සිද්ධිය සඳහාම යොදාගනු ලැබේ. එමෙන්ම මෝහනයෙන් කිසිදු අතුරු ආබාධයක් ඇතිවන්නේ නැත. එබැවින් මෝහනයට පත්වන පුද්ගලයන් කිසිදු සැකයක් හෝ බියක් ඇතිකර ගත යුතු නැත.මෝහනය මනෝචිකිත්සක ක්‍රමයක් වන අතර එය වැඩියෙන්ම සම්බන්ධ වන්නේ මනෝවිද්‍යාවටය. නමුත් රෝග සම්බන්ධව ප්‍රතිකාර කිරීමේදී වෛද්‍යවරයෙකු විසින්ම මෝහනය සිදුකිරීම ඉතා වැදගත්ය. එයට හේතුව ඇතැම් රෝග මෝහනය මඟින් උත්සන්න විය හැකි නිසාය. සිරුර තුළ ඇති භයානක කායික රෝගයක රෝග ලක්‍ෂණ මෝහනය මඟින් යටපත් කළහොත් රෝගය හඳුනාගත නොහැකිව භයානක තත්ත්වයක් ඇති වෙයි.උදාහරණයක් ලෙස නිතර නිතර හිසරුදාවෙන් පෙළෙන අයෙකු මෝහනය කර එම හිසරුදාව සුවකළ හැකිය. නමුත් එම හිසරුදාවට හේතුව ඇතැම් විට ඔහුගේ මොළයෙහි ගෙඩියක් වැනි දෙයක් වුවහොත් එය හඳුනාගත නොහැකිව උත්සන්න විය හැකිය.එබැවින් එවැනි ශරීරයේ විවිධ වේදනා, කැක්කුම් ආදිය නැති කිරීමට පෙර ඒවාට කායික හේතු සොයා බලා කිසිදු කායික හේතුවක් නැති බව සැක හැර දැනගත යුතුය. මෝහනය වෛද්‍යවරයකු අතින් සිදු කිරීම වැදගත් වන්නේ ඒ නිසාය.මෝහනය මඟින් මානසික රෝග සුව කළ හැකිද? යන්න පොදුවේ නැගෙන ප්‍රශ්නයකි. එයට පිළිතුර වන්නේ ඇතැම් මානසික රෝග පමණක් එමඟින් සුවකළ හැකි යන්නය. විශේෂයෙන්ම මානසික අවපීඩනය, සාංකාව, විවිධ වැරදි පුරුදු, විවිධ භයවල්, ඇබ්බැහිවීම්, අධික ලෙස තරහා යාම වැනි තත්ත්වයන් මෝහනය මඟින් ඉතා සාර්ථකව සුව කළ හැකිය.දිනක් මා වෙත පැමිණියේ කලකිරීමෙන් පසුවූ තරුණයෙකි. ඔහු ප්‍රකාශ කළේ තමාට තමාවම එපා වී ඇති බවත් වහාම ඔහුට වෙනසක් අවශ්‍ය බවත්ය. ඔහු වැඩිදුරටත් මගෙන් ඇසුවේ “මාව මකලා හදන්න පුළුවන්ද?” යනුවෙනි.මම ප්‍රකාශ කළේ “ඔව් පුළුවන්, හැබැයි ඒ සඳහා ගතවන කාලය නම් මට පැවසිය නොහැකියි” යනුවෙනි.මගේ පිළිතුරේ වැදගත් පණිවිඩයක් තිබේ. එනම් එක් එක් පුද්ගලයා මෝහනයට පත්කිරීම සඳහා ගතවන කාලය වෙනස් බවය.උදාහරණයක් ලෙස පුද්ගලයන් සියයක් එක් ස්ථානයකට කැඳවා පොදුවේ ඔවුන් සියලු දෙනාම මෝහනයට පත්කිරීමට උත්සාහ කළහොත් එයින් ඉතා සුළු පිරිසක් පමණක් පහසුවෙන් මෝහනයට පත්වෙති. අනෙක් පුද්ගලයන් ද මෝහනයට පත්කරන්නේ නම් ඒ සඳහා විශාල පරිශ්‍රමයක් සහ කාලයක් වැය කළ යුතුය. ඒ සඳහා විවිධ අභ්‍යාස කරමින් ඔවුන් පුහුණු කළ යුතුය. එබැවින් වෛද්‍යවරයෙකු වෙත පැමිණෙන හැම අයකුම එක පාරින්ම මෝහනය කිරීම අපහසු කාර්යයකි. ඒ සඳහා විශේෂ කැපවීමක් අවශ්‍ය වෙයි.කෙනකු මෝහනය කිරීමට පෙර පළමුව ඔහු හා සුහදවී ඔහුගේ විශ්වාසය දිනාගත යුතුය. ඉන්පසුව මෝහනය පිළිබඳව සියලු කරුණු රෝගියාට විස්තර කළ යුතුය. ඉන්පසුව ඉතා ඉවසීමෙන් විවිධ අභ්‍යාස කර ඔහුව මෝහනයට පත්කළ යුතුය. මෙය බොහෝ කාලය ගතවන වෙහෙසකර කටයුත්තකි. වෛද්‍යවරුන් ඒ සඳහා නොපෙලඹෙන්නේ ඒ නිසා විය යුතුය.සාමාන්‍ය ජීවිතයේදී කොතෙක් උත්සාහ කළත් වෙනස් කරගත නොහැකි පුරුදු මෝහනය මඟින් වෙනස් කරගත හැකි වන්නේ කෙසේද? යන්න බොහෝ අය අහන ප්‍රශ්නයකි. එයට පිළිතුර සිත්ගන්නා සුලු උදාහරණයක් ඇසුරෙන් මෙසේ පැහැදිලි කළ හැකිය.මිනිස් සිත ක්‍රියාකරන ආකාරය අනුව එය උඩුසිත සහ යටිසිත ලෙස බෙදා දැක්විය හැකිය. අප සාමාන්‍ය ජීවිතයේ භාවිතා කරන්නේ උඩු සිත වන අතර යටිසිත නිනදේදී හා සිහින දැකීමේදී ප්‍රබලව ක්‍රියා කරයි. යටි සිත ප්‍රමාණයෙන් උඩුසිතට වඩා ඉතා විශාල වන අතර ඒ තුළ පුද්ගලයෙකුගේ හැඟීම්, අදහස්, පුරුදු සහ දීර්ඝකාලීන මතක ගබඩාවී තිබේ.පුද්ගලයෙකු වෙනස් කිරීමට නම් ඔහුගේ යටි සිත වෙනස් කළ යුතුය. යටිසිත ස්වභාවයෙන්ම වෙනස් වීමට කැමති නමුත් උඩු සිත එයට වෙනස්වීමට ඉඩ නොදෙයි. පුද්ගලයෙකුට කොතරම් අවවාද කළත් ඔහුගේ උඩුසිත තර්ක විතර්ක කර ඒවා බැහැර කරයි.උඩුසිත මුරකරුවෙකු බඳුය. ඔහුගේ කාර්ය යටි සිතේ තිබෙන දේ වෙනස්වීමට නොදී ඒ ආකාරයෙන්ම තබා ගැනීමය. අප අවදියෙන් සිටින විට සිදුවන්නේ එයයි.මෝහනය මඟින් උඩුසිත නැමති “මුරකරු” මඟ හරිමින් යටි සිතට ඍජුවම ඇතුළු විය හැකිය.ඉන්පසු අවශ්‍ය වෙනස යටි සිතේ සිදුකර ආපසු පැමිණිය හැකිය. මෝහනයෙන් මිදුණු විට උඩුසිත නැමති මුරකරු යළි අවදි වී වෙනස් කරන ලද යටිසිත ඒ ආකාරයෙන්ම අරක්‍ෂා කරයි. මෝහනය මඟින් ගැටලු විසඳන්නේ ඒ ආකාරයටය.භාවනාව සහ මෝහනය යනු එකම දෙයක් දැයි ඇතැම් අය අසති. එයට පිළිතුර නැත යන්නය.ඒ දෙකෙහි සමාන සහ අසමානකම් බොහෝ තිබේ. බුදු දහමේ දැක්වෙන සමථ හා විදර්ශන භාවනා ප්‍රගුණ කිරීම මඟින් ජීවිතයේ මතුවන ගැටලු සාර්ථකව විසඳීම සිදුකළ හැකිය. භාවනාව යනු අතිවිශිෂ්ට ශිල්ප ක්‍රමයකි. එහෙත් බොහෝ දෙනෙකුට සාමාන්‍ය ජීවිතයේදී ප්‍රායෝගිකව සිත එකඟකරගෙන භාවනා වැඩිය නොහැකිය. මෝහනය වැනි ක්‍රමයක් මනසේ ගැටලු විසඳා ගැනීම සඳහා යොදා ගැනීම ඊට වඩා පහසු කටයුත්තකි.තමාට අමිහිරි වූ අත්දැකීමක් මෝහනය මඟින් සිතෙන් ඉවත් කළ හැකිද යන්න තවත් ප්‍රශ්නයකි. සැබවින්ම එම සිද්ධිය පිළිබඳව මතකය මෝහනය මඟින් ඉවත්කිරීම අපහසු වුවද ඊට අදාළ හැඟීම හෝ පීඩාව හෝ විඳවීම සිතෙන් ඉවත් කළ හැකිය. එවිට එම සිදුවීම සාමාන්‍ය දෙයක් ලෙස අත්විඳිය හැකිය.බොහෝ දෙනකු අසන්නේ අධ්‍යාපනය ලබන සිසුන්ට මෝහනය මඟින් ලබාගත හැකි ප්‍රයෝජන කවරේද යන්නයි. සැබවින්ම මෝහනයෙන් වැඩිම ප්‍රයෝජනය ලබාගත හැක්කේ සිසුන්ටය. මෝහනය මඟින් කෙනෙකුගේ අධ්‍යාපනයට ඇති උනන්දුව, මතකය, ධාරණ ශක්තිය හා විශ්වාසය වැඩි කළ හැකිය. එම කරුණ බොහෝ සිසුන්ට මෙන්ම මවුපියන්ටද සතුට දනවන්නක් වනු ඇත.ඉතා හොඳින් තම කාර්යයන් කරමින් සිටින පුද්ගලයෙකු හදිසියේම අසාර්ථක වී ඔහුට එම කාර්යය එපා වන්නේ ද බොහෝවිට යටි සිතේ මතුවන ගැටලු නිසාය. සිතෙහි ඇතිවන ගැටලු නිසා කෙනෙකුගේ මුළු ජීවිතයම කඩා වැටෙන්නා සේම, මෝහනය මඟින් එම ගැටලු විසඳීමෙන් ඔහුගේ මුළු ජීවිතයම යළි ගොඩනැඟිය හැකිය.මනස තරම් ශක්තිමත් දෙයක් මිනිසා සතුව තවත් නැත. කරාටේ ක්‍රීඩකයෙකු ඉතා ශක්තිමත් කොන්ක්‍රීට් බිඳ දමන්නේ තම ශරීර ශක්තියෙන් පමණක් නොවේ. ආධ්‍යාත්මය තුළ රඳවාගෙන සිටින ශක්තිය ශරීරය විසින් පිටතට ගෙනඑන බැවිනි.අප රටේ වැඩි පිරිසක් බෞද්ධයෝය. එබැවින් සිතෙහි ක්‍රියාකාරීත්වය පිළිබඳව මේ බුදු වදන කදිම නිදසුනකි.”මනෝපුබ්බංගමා ධම්මා”සිත සියල්ලටම පෙරටුව ගමන් කරයි.මහනුවර මහ රෝහලේ හදිසි ප්‍රතිකාර ඒකකයේ ප්‍රධානීසායනික මෝහන වෛද්‍ය එච්. දමිත් හෙට්ටිආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=ay1106121</link>
    <topic>ලොකු විස්කෝතු මල්ලක් අරන් ගමට වඩින හාමුදුරුවෝ පිළිගන්න අපි මඟ බලා ඉන්නවා</topic>
    <author>සාගරිකා දිසානායක ජයසිංහ</author>
    <content>පුංචි කාලෙ මතකය අවදි කරමින් මෙවර ඔබ හමුවට පැමිණෙන්නේ අනුරාධපුර රුවන්වැලි සෑ විහාරාමාධිකාරී නුවර කලාවියේ ප්‍රධාන සංඝනායක පල්ලේගම හේමරතන නාහිමියෝ. කැලණිය විශ්වවිද්‍යාලයේ පුරා විද්‍යාව පිළිබඳ ගෞරව උපාධිධාරියකු වන උන්වහන්සේ ප්‍රවීණ ධර්මධරයකු ප්‍රතිභාපූර්ණ කවියකු මෙන්ම ගීත රචකයෙක් ද වෙති. තොටගමුවේ ශ්‍රී රාහුල හිමි, වීදාගම මෛත්‍රිය හා වෑත්තෑවේ හිමි මහානාම හිමි ඇතුළු පුරාණ යතිවරයන් වහන්සේලාගේ ගමන්මඟ අනුකරණය කරමින් ආගම ධර්මය ඉතිහාසය හා සාහිත්‍ය කලා යන ක්ෂේත්‍රයන් කෙරෙහි තමන් කෙරෙන් ඉටුවිය යුතු ආගමික හා සමාජයීය මෙහෙවර නොපිරිහෙළා ඉටු කරන උන්වහන්සේ බෞද්ධ භික්ෂුව සතු සමාජ මෙහෙවරත් සාහිත්‍යකරුවාගෙන් ඉටුවිය යුතු සමාජ මෙහෙවරත් හොඳන් හඳුනාගෙන කටයුතු කරන යතිවරයකු ලෙස හැඳින්විය හැකිය.මාතලේ දිස්ත්‍රික්කයේ උතුරු මායිමත්, පුරාණ නුවර කලාවියේ දකුණු මායිමත් සනිටුහන් කළේ දඹුල්ල නගරයට බොහොම සමීපයෙන් පිහිටි පල්ලේගම ගම්මානයෙන්. සම්ප්‍රදායික ගොවි ගම්මානයක් වන පල්ලේගම උන්වහන්සේට ජන්මය ලබා දුන් ගම.පල්ලේගම ගමටම තිබුණේ එකම එක කඩයයි. ඒ කිතුල්හිටියාවෙ රෝහිණී කඩේ. කඩයක් කීවාට ඒක හරියට කඩ පලක් වගේ. ගම්මුන්ට වුවමනා කළ සීනි, තේ කොළ, කරවල කෑල්ලේ පටන් රෙදිපිළි පොත්පත් පවා රෝහිණී කඩේ තිබුණා. ගම්මුන් ගෙන් වැඩි දෙනෙක් මේ බඩුමුට්ටු ලබා ගත්තේ හාල් සේරුවක්, තල හුණ්ඩුවක් දෙකක්, මෙනේරි කැටයක් වගේ දෙයක් රෝහිණී කඩේට දීලයි.පල්ලේගම ගමේ ජීවත්වුණු වැඩි දෙනෙක් අනුරාධපුර ජයසිරි මහා බෝධි රාජයාණන් වහන්සේට පරම්පරා ගණනක් මුළුල්ලේ ආවතේව කරපු, උඩමළුවේ තේවාවල් කරපු, මහා විහාර සංග පරම්පරාවට තමන්ගේ දූ දරුවන් පූජා කරපු උදවිය.පල්ලේගම කරඳගොල්ලේ වලව්වේ කිරි බණ්ඩා ගොවි මහත්තයාටත් කරඳගොල්ලේ වලව්වේ කරුණා කුමාරිහාමිටත් දාව පින්වත් පිරිමි පුතෙක් උපන්නේ නවසිය පනස් හතරේ ජූනි මාසේ පහළොස්වැනිදා. දඹුල්ල ඉස්පිරිතාලේදි මෙලොව එළිය දුටු මේ පුතාට ඔවුන් “කරඳගොල්ලේ වලව්වේ නන්දසේන” කියලා නම් තිව්වා. ඔවුන්ට දාව උපන් එකම දරුවා වූ නන්දසේනට අම්මා අප්පච්චිගේ වගේම පවුලේ කාගෙත් ආදරේ හුරතලේ නොඅඩුව ලැබුණා. විශේෂයෙන්ම අම්මාගේ ආදරේ හුරතලේ නන්දසේනට ඉහටත් උඩින් ලැබුණා.බුලාගල කනිෂ්ඨ පාසලේ ලොකු ඉස්කෝලේ මහත්තයා පේ‍්‍රමරත්න මහත්තයා නන්දසේනට ‘අ’ යනු ‘ආ’ යනු කීවා. ගල්ලෑල්ලෙ අකුරු ලියන්නට සූදානම් වුණා. නන්දසේනට හුරු වමත. ලොකු මහත්තයාත් වමත්කාරයා. බොහොම කැමැත්තෙන් නන්දසේනට අකුරු කියලා පාසලට බාර ගත්තා.පවුලේ එකම දරුවා වෙච්චි නන්දසේනට ගෙදර අපරිමිත නිදහසක් තිබුණා. පල්ලේගම සරු සාරයි. ඒ වගේම හැබෑම සුන්දරයි. පැත්තකින් සරුසාර කෙත් යාය. අනෙක් පැත්තෙන් රන්දෙණි වැව. වෙල් යාය කෙළවර මොනතරම් සැර ඉඩෝරයකටවත් නොසිඳෙන දිය උල්පතක් තිබුණා. මේ උල්පතෙන් නැගුණු දිය දහරාවෙන් ඒ කාලෙ දඹුල්ල නගරයටම ජලය සපයා දුන්නා.නන්දසේන පුංචි කාලෙ පටන්ම ගහට කොළට සතා සීපාවාට බොහොම ඇගෑලියි. පවුලේ එකම දරුවා වෙච්චි එකේ පුංචි කාලෙ ඔහුට දැනුණ පාළුව කාංසිය මකා ගන්න ඔහු ගහකොළට සතා සීපාවාට වඩාත් සමීප වුණා. ගෙදර ඇති කළ හරක් පට්ටියේ පුංචි වසු පැටියන් පසුපස්සේ ගම පුරා ලන්දේ දෙණිවල දුව පැන ඇවිදපු හැටි අදටත් උන්වහන්සේට මතකයි.‘පුංචි කාලේ මම හරි දඟයා. එදා ළමා කාලේ කළ දඟකාරකම්වල හැටියට අද මෙහෙම චීවරේකුත් පෙරවාගෙන සන්සුන්ව ඉඳීමත්, අද අපට උරුම වෙලා තියෙන පදවි තානාන්තරත් පිළිබඳ මටම මා තුළ ඇතිවෙන්නේ තරමක පුදුමයක්.’ හේමරතන හාමුදුරුවෝ හඬ නගා හිනැහෙනවා.“හයේ පන්තියේදී අප්පච්චි මා ඇතුළු කළා වැලිහේන කනිෂ්ඨ විද්‍යාලයට. ඉස්කෝලේ ගියේ අම්මාගේ බල කිරීමට. හැම වේලාවෙම බැලුවේ කැලේ කොළේ පැනලා සම වයසේ යාළුවො එක්ක දුව පැන ඇවිදින්න.අපේ අම්මා ලොකුවට පොත පත ඉගෙන ගෙන විභාග සමත් වුණේ නැතුවට බණ දහමට යොමු වෙලා ධාර්මිකව දිවි ගෙවූ කාන්තාවක්. මා උකුලේ තියාගෙන අම්මා බොහෝම ආදරෙන් ජාතක කතා කියලා දෙනවා මට මතකයි.”“අඹ, දිවුල්, කෝං ගස්වල නැඟලා ගඩා ගෙඩි කඩාගෙන කනවා. ඒ වගේම ගස්වලින් රූටලා බිම වැටිලා අතපය තුවාල වුණු වාර ගණන නිමක් නෑ. හැමදාම කකුල් අතපය තුවාල කරගෙන. එක තුවාලයක් හොඳ වෙනකොට තවත් එකක් හැදෙන තරමට ගස්වලින් වැටෙනවා.”අටේ පන්තියේදී නන්දසේන කණ්ඩලම පල්ලේගම සිද්ධාර්ථ මහා විද්‍යාලයට ඇතුළු කළා.අපේ අප්පච්චි කාලයක් පල්ලේගම ධම්මරක්ඛිත හාමුදුරුවන්ගේ පන්සලේ ඉඳලා තියෙනවා. පල්ලේගම උපන් ධම්මරක්ඛිත නායක හාමුදුරුවො ඒ වෙන විට රුවන්මැලි මහා සෑයේ විහාරාධිකාරී ධූරයෙහි කටයුතු කළා. උන්වහන්සේ වසරකට කිහිප වරක්ම පල්ලේගම ගමට වැඩම කරනවා. එහෙම වඩින අවස්ථාවල උන්වහන්සේ අනිවාර්යයෙන්ම ලොකු විස්කෝතු මල්ලක් අරගෙන එනවා. මේ විස්කෝතු මල්ල ගමේ ළමයින්ට. ධම්මරක්ඛිත හාමුදුරුවො බොහෝ දවසට ගමට වඩින්නේ පෝයට. නැත්නම් ඉරිදාට. මේ කොයි දාටත් පන්සලේ සිල් සමාදන් ව සිටින පිරිසට කතාබහ කරලා දහම් පාසලේ ඉගෙන ගන්නා දරුවන්ට කතාබහ කරලා ඔවුන්ට විස්කෝතු අහුර බැගින් බෙදා දීම හාමුදුරුවන්ගේ සිරිතයි. එක දවසක් එහෙම ගමට ආ වෙලාවක හාමුදුරුවො කියාපු පණිවුඩයකට ගමේ වැඩිහිටියො පෙළ ගැහුණා. අටමස්ථානෙ විහාරයේ පැවිදි කරවන්ඩ හොඳ පුණ්‍යවන්ත පිරිමි දරුවො කීප දෙනෙක් හොයාගෙන හාමුදුරුවො ගමට වඩින බවයි ඒ.කියාපු හැටියටම පෝය දවසක ධම්මරක්ඛිත හාමුදුරුවො ගමට වැඩම කළා. එදාත් ගමේ දරු දැරියො වැඩිහිටියන් සමඟ සිල් සමාදන් වුණා. සිල් මිදෙව්වාට පස්සෙ ධම්මරක්ඛිත හාමුදුරුවො දෙමවුපියන් දූ දරුවො එක්රැස් කළා. ආපු කාරණේ මතක් කළා. ගමේ කොයි වැඩේදිත් මුල් වෙලා කටයුතු කළ ආරච්චි අත්තා මවුපියන්ට කාරණා කාරණා තේරුම් කරලා දුන්නා.ලොකු හාමුදුරුවො වට වෙලා හිටපු පිරිමි දරුවො ළං කරගෙන එක් එක්කෙනාගෙන් ප්‍රශ්න කීපයක් ඇහුවා. දේහ ලක්ෂණ පිරික්සා බැලුවා. හොඳට බය නැතිව අහපු ප්‍රශ්නවලට එක එල්ලේ උත්තර දීපු දේහ ලක්ෂණවලත් අඩුපාඩුවක් නැති පිරිමි දරුවො තුන් දෙනෙක් තෝරා ගත්තා. දුක්ගන්නා වලව්වේ ජයතිලක, කරඳගොල්ලේ වලව්වේ නන්දසේන හා පේමරත්න ඒ තිදෙනායි. සම්මුඛ පරීක්ෂණෙන් සමත් වුණාට මහණ යෝගයක් තියේද කියලා වේලා පත්කඩෙත් බලන්ට එපායැ. හාමුදුරුවෝ ඒ රාජකාරියත් ආරච්චි අත්තාටම පැවරුවා.නන්දසේන පවුලට හිටපු එකම දරුවා වුණත් සාසනේට පූජා කරන්ඩ අම්මාත් අප්පච්චිත් හිත හදා ගත්තේ ඒක හතර වරිගෙම නිවන් යන්ඩ තරං සෑහෙන මහා පිංකමක් නිසයි. කොහොමටත් නන්දසේන එක තැනක නිසංසලේ තියාගන්ඩ නම් මහණකමට යවන එක වැඩිය හොඳයි කියලාත් දෙන්නා දෙමාල්ලෝ තීරණය කළා. කල් ඇතුව බලාගත් සුබ මුහුර්ථියට නන්දසේන අරුණැල්ල නැගෙන්නටත් හෝරා දෙක තුනක් තියෙද්දි ගෙදරින් නික්මුණේ මවුපියන්ගේ දෙපා මුල සිරස තබා නමැදලා.ඒ 1968 ජනවාරි මාසේ 31 දා. අම්මාත් අප්පච්චිත් එක්කම නන්දසේන පිටත්වෙලා බස් නැවතුම ළඟට ආවා. දුක්ගන්නා වලව්වේ ජයතිලකත් අම්මා අප්පච්චිත් එක්ක එතැනදි එකතු වුණා. අම්මලා අප්පච්චිලා කඳුළුපිරි දෑසින් දරුවන්ට සමු දුන්නේ ආරච්චි අත්තාගේ භාරයට ඔවුන් පත් කරමින්.අනුරාධපුර ටවුමෙන් තුන්දෙනා බහිනකොට හිමිදිරිය උදා වෙලා. ජීවිතේ බස් රථයකින් ගිය දිගම ගමන නිමා කරමින් නන්දසේනලා ගොඩ වුණේ තවත් බස් රථයකට. ගත සිත නිවා සනහාලන සොඳුරු පරිසරයක් මැදින් ගමන් කළ බස් රථය ගල් කණු, කැටයම් ඉපැරැණි ගොඩනැගිලිවල බිඳී ගිය අත්තිවාරම්වලින් සුසැදි පාළු, එහෙත් කිසියම් ගාම්භීර ස්වරූපයක් දැරූ භූමියක ඔවුන් බස්සවා ඈතින් ඈතට නොපෙනී ගියා.දුටුගැමුණු මහ රජතුමා හදාපු රුවන්මැලි සෑ චෛත්‍ය රාජයා වැඩ ඉන්න විහාරෙට තමයි දැන් මං උඹලා එක්ක යන්නෙ” ආරච්චි අත්තා පැහැදිලි කළා.අහස වසා පැතිරුණු රූස්ස ගස්කොළන් අතරින් සුදෝ සුදට බැබළෙමින් අහස් කුස සිපගන්නට සැරසෙන මහා චෛත්‍ය රාජයා දුටු මතින්ම ආරච්චි අත්තා සාදුකාර දුන්නේ දොහොත් මුදුනේ තියාගෙන. මෙතෙක් වෙලා බරට බරේ එල්ලාගෙන සිටි ට්‍රන්ක පෙට්ටි දෙක බිමින් තියලා නන්දසේනත්, ජයතිලකත් දොහොත් මුදුන් දීලා වැන්දේ කාගෙවත් අණ කිරීමකින් තොරවමයි.රුවන්මැලි මහා සෑයට ආසන්නයේම ඊට නැගෙනහිරින් පිහිටි ආවාස ගෙයි ආලින්දයේ වූ පැරැණි හාන්සි පුටුවක ඈඳිගෙන සිටි හාමුදුරුවො නන්දසේනලා පිළිගත්තේ කරුණාවෙන්. “ආරච්චි මහත්තයා උදෙන්ම ඇවිත්නේ. මේ දරුවන්ට මාංසිත් ඇතිනේ” පැවසූ ධම්මරක්ඛිත හාමුදුරුවන් ගෙන් නන්දසේනලාට මුලින්ම ලැබුණේ පුංචි අවවාදයක්.“දැන් මේ ළමයි ගමේදී වගේ නොවෙයි. පන්සලක නොවැ ඉන්ඩ යන්නේ. හොඳට හිතට අරං සංවරව ඉන්ඩ ඕනෑ. ගෙදර වගේ හිතූ හිතූ හැටියේ කෑම් බීම්, නැටුම් ගැයුම් බෑ.රුවන්වැලි සෑය පන්සලේ හාමුදුරුවන් ඇරුණාම තවත් පහළොස් දෙනෙක් විතර නතර වෙලා හිටියා. ඒ අතර හිටපු ඇතැමුන් පන්සලේ විවිධ වැඩ භාර වූ උදවිය. පන්සලේ උයන්ඩ පිහන්ඩ උදව් වූ අය වගේම පන්සලේ නැවතිලා පාසල් ගිය ළමයින් කීප දෙනෙකුත් හිටි නිසා නන්දසේනටත්, ජයතිලකටත් ඒ හැටි පාළුවක් දැනුණේ නෑ.ඒත් උදේ රැයින්ම අවදි වෙලා පන්සල් බිම අතුගාන්ඩ මල් කඩලා පූජාවට සකස් කරන්ඩ, උයන්ඩ පිහින්ඩ උදව් වෙන්ඩ, සලපතල මළුව අමදින්ඩ, පන්සල් වත්තේ තණකොළ උදුරන්ඩ වගේ රාජකාරි දිනපතා පැවරෙන කොට ගෙදර මතක් වෙලා හැඬුම් ආපු වාර එමටයි. අම්මාගේ තුරුල්ලට වෙලා හුරතල් වුණු හැටි, හිතුණු හිතුණු වෙලාවට හැළි වළංවලට එබිලා කෑම කාපු හැටි, හිතූ හැටියේ ඇළේ දොළේ වෙලේ කැලේ නටා ඇවිදපු හැටි මතක් වෙනකොට නම් මහණ වීම පැත්තක තියලා ගමට දුවන්න හිතුණු වාර අනන්තයි. සේරටම වඩා නන්දසේනට එපා වෙන්නේ ඉස්කෝලෙ පාඩම්වලටත් වඩා අමාරු ගාථා ශ්ලෝක කියවලා හැමදාම උදේට ලොකු හාමුදුරුවන්ට පාඩම් දෙන එකයි.රුවන්වැලි සෑයට පෙනෙන නොපෙනෙන තරම් දුරින් නැඟෙනහිර පැත්තට වෙන්නට ගලා ගිය හාල්පානු ඇළට නාන්නට යෑම නන්දසේනලාට තිබුණු ලොකුම විනෝදාංශයයි. රුවන්වැලි සෑය පිහිටි මහමෙවුනා උයනේ නිසංසල පරිසරයත් ජේතවනාරාමය පිහිටි ජෝතිය උයනත් හරහා හාල්පානු ඇළට නාන්නට යාමත්, ලොකු හාමුදුරුවන් පන්සලේ නැති දවසක නම් ජයතිලකත් වෙනත් ළමයිනුත් එක්ක හිතේ හැටියට දියබුං ගසමින් තරගෙට පීනීමත් නන්දසේනලාට කලාතුරකින් ලැබුණු අවස්ථාවක්. ගෙදර ගතකළ කෙළිලොල් ජීවිතෙන් ක්‍රමයෙන් ඈත්වෙලා පන්සල් ජීවිතේට හුරු වුණු නන්දසේනත් ජයතිලකත් ඒ අවුරුද්දෙම වෙසක් මාසෙදි මහණ කරවන්නට ලොකු හාමුදුරුවන් කටයුතු සකස් කළා.හරියටම 1968 වෙසක් මාසෙ නව වැනිදාට යෙදුණු සුබ නැකතින් නන්දසේනත් ජයතිලකත්, ඔවුන් සමඟ සිටි රූපසිරිත් උතුම් වූ සංඝ සාසනේට ඇතුළු කරගැනීමේ මහා මංගල්‍යය යෙදී තිබුණා. ධම්මරක්ඛිත ලොකු හාමුදුරුවන් සුබ නැකතින් ඔවුන් තිදෙනාගේ හිසින් කෙස් රොද බැගින් කැපුවා. අබේකෝන් අයියා ඔවුන්ගේ හිස් මුඩු කළ පසුව නහවා පිරිසිදු කොට සුදු පිරුවට අන්දවා, සුදු ජටාවක් හිස බැඳ ප්‍රදේශවාසී මහ සඟරුවන පෙරටු කොටගෙන, හතර පේරුවේ ඥාතින් ද පිරිවරා ගත් මහා පෙරහරකින් රුවන්වැලි මහා සෑයේ සිට උඩමළුවට ඔවුන් කැඳවාගෙන ගියා.උඩමළුවේ උතුරු දොරටුවෙන් නන්දසේනලා පෙරටුකොට ගත් පෙරහර ජය ශ්‍රී මහා බෝධියේ වැලි මළුවට ඇතුළු වුණා. විහාර ගෙයි බුදු පිළිම වහන්සේට මල් පහන් පූජා කොට ධම්මරක්ඛිත හිමියන්ටත් අනෙකුත් සංඝයා වහන්සේටත්, අම්මා අප්පච්චිටත් වැඳ නමස්කාර කළා. අප්පච්චි විසින් සිය දෑත මත තැබූ සිවුරු පිරිකර දෝතින් දරාගත් නන්දසේන ධම්මරක්ඛිත හිමියන් ඉදිරියේ දණින් වැටී,“ඉමං කාසවං ගහෙත්වාපබ්බා ජේතමං බාහිතේ” යනුවෙන් කසාවත් පොරවා උතුම් වූ සංඝ ශාසනයට තමා ඇතුළු කරවා ගන්නා මෙන් ඉල්ලා සිටියා. ඒ අනුව රුවන්වැලි මහා චෛත්‍යාරාමාධිපති පූජ්‍ය පල්ලේගම ධම්මරක්ඛිත මහා තෙරුන් වහන්සේ නන්දසේනගේත්, ජයතිලකගේත්, රූපසිරිගේත් කරේ කසාවත් සිවුරු පටි බැඳ ඇතාවැටුණු වැවේ සුමනසාර හිමියන්ගේ ද උදව්වෙන් ඔවුන් පැවිදි දිවියට ඇතුළත් කරගනු ලැබුවා. එතැන් පටන් නන්දසේන “පල්ලේගම හේමරතන”, ජයතිලක “පල්ලේගම සිරිනිවාස” සහ රූපසිරි “යටිගල්පොත්තේ සෝමරතන” නමින් භික්ෂු දිවියට යොමු වුණා.ගමෙන් ඈත්වූ දුක පාළුව තනිකම මකාගන්නට හිතට එන අදහස් කවි සිතුවිලි බවට පත්කළ හේමරතන පොඩි හාමුදුරුවො ඉබේටම ඒ වන විට අංකුර කවියකු බවට පත්වෙමින් සිටියා.ප්‍රාදේශීය සඟරාවලට කවි ලියනවා. ලොකු හාමුදුරුවො මේ කාව්‍ය නාටක විසූක දස්සන විදිහට සලකලා ඒ හැටි කැමැත්තක් දැක්වූයේ නෑ. ඒත් පන්සලේ සහෝදර හිමිවරුන් උන්වහන්සේගේ කවි සිත හඳුනාගෙන උන්වහන්සේගේ නිර්මාණ අගය කළා. පුංචි කාලෙ පටන්ම සොබා දහමට ඇලුම් කළ උන්වහන්සේ ගේ නිර්මාණවලට රජරට අසිරිය, ඉතිහාසයේ වරුණ, ධර්මයේ ගැඹුර මෙන්ම පේ‍්‍රමයේ මිහිරත් විප්‍රයෝගයෙහි වේදනාවත් තේමා වුණා.1969 ජුලි දහනම වැනිදා බුදුසරණ පත්‍රයේ හේමරතන හිමියන් ගේ කවි පෙළක් “රජරට උරුමය” නමින් ප්‍රථම වතාවට පළ වුණා. දවස ආයතනයෙන් පළ කළ ‘ගීතාංජලී’ කවි පන්තරේටත් හාමුදුරුවො නිර්මාණ යොමු කළා.1971 දී හේමරතන හාමුදුරුවන් සිරි නිවාස හා සෝමරතන හාමුදුරුවරුත් සමඟ මාලිගාකන්දේ විද්‍යෝදය පිරිවෙනට ඇතුළු කළා. එවකට එහි පරිවෙනාධිපති ධුරය දැරුවේ කළුකොඳයාවේ ප්‍රඥාසේකර මහ නා හිමියෝ. අනුරාධපුරෙන් පිට බැහැරක නොගිය හේමරතන හාමුදුරුවන් මාලිගාකන්දට පැමිණියාම ලෝකය තමා දැන හිටියාට වඩා කොතෙක් පුළුල් තැනක් දැයි හැඟුණා. නමගිය කලාකරුවන් වගේම ප්‍රකට විද්වතුන්, කෘතහස්ථ දේශපාලනඥයන් දැන හඳුනාගන්නට හේමරතන හාමුදුරුවන්ට අවස්ථාව උදා වුණා. අධ්‍යාපනයෙහි වටිනාකම හොඳින් හඳුනා ගත් උන්වහන්සේ වඩාත් උනන්දුවෙන් සිය අධ්‍යාපන කටයුතුවලට යොමු වුණා. ඉගෙනීමේදී බොහෝ විට පන්තියේ පළමුවැනි තැනට තේරුණා. ඒ වගේම කථික තරග, සාහිත්‍ය නිර්මාණ, කවි කතා රචනාදියෙන් කැපී පෙනෙන දස්කම් පාන්නට හැකි වුණා. ඒ කාලෙ ඇසුරට වැටුණු හුණුපොල භද්දිය හාමුදුරුවන්ට පුංචි පොත් එකතුවක් තිබුණා.මේ පොත් එකතුවේ පොත් පත් කියවීමෙන්, සමකාලීන සගයන් හා වාද විවාද කරමින් දැනුම වර්ධනය කර ගත්තා. කවි හදන්න ඉගෙනගන්න බිංගිරියේ සෙනරත් විජයකුමාර කවියා හමුවුණා. ඉංගී‍්‍රසි දැනුම ලබා ගන්නට වෙහෙසුණා. කවි නිර්මාණ පුවත්පත්වල පළ කරවා ගන්නට පත්තර කන්තෝරුවලට ආවා ගියා. ධර්ම විනයට වඩා සාහිත්‍ය කලා කෙරෙහි පොඩි හාමුදුරුවො නැඹුරු වෙන විට ධම්මරක්ඛිත හාමුදුරුවන්ට පුංචි බයකුත් ඇතිවුණා. කොළඹ නිදහස වැඩියි කියලා සඳලංකාවේ ශාස්ත්‍රෝදය පිරිවෙනට ඇතුළු කළා.1976 දී උසස් පෙළ සමත් වෙලා 1978 දී කැලණිය විශ්ව විද්‍යාලෙට ඇතුළු වුණා. මහාචාර්ය සේනක බණ්ඩාරනායක මහත්මයා යටතේ පුරා විද්‍යාව හැදෑරුවා. සති අන්තේ අනුරාධපුරේ ගිහින් උඩමළුවේ තේවා කටයුතුවලත් යෙදුණා. 1982 දී පුරා විද්‍යා විශේෂවේදී උපාධිය ද්විතීය පන්ති ඉහළ සාමාර්ථයක් සහිතව අවසාන විභාගය සමත් වුණා.1979 දී ඇරැඹුණු ගුවන් විදුලියේ රජරට සේවය හේමරතන හාමුදුරුවන්ගේ නිර්මාණ දිවියට කදිම තෝතැන්නක් බවට පත් වුණා. දිවංගත ස්වර්ණ ශ්‍රී බණ්ඩාර සහ පේ‍්‍රමකීර්ති ද අල්විස් වැනි ගුවන්විදුලි ශිල්පීන්ගේ අතහිත දීමෙන් හේමරතන හාමුදුරුවො රජරට සේවයෙන් ප්‍රචාරය වූ ‘නිර්මාණී’ කාව්‍ය සංග්‍රහයට වගේම ‘රජරට මී බිඳු’ වැඩසටහන්වලට සිය නිර්මාණ ඉදිරිපත් කළා. එවකට උතුරුමැද පළාතේ සංගීත අධ්‍යක්ෂව සිටි සරත් දසනායක මහත්තයාත් හාමුදුරුවන්ගේ නිර්මාණ කාර්යයට සහය දුන්නා. චන්ද්‍රිකා සිරිවර්ධන ශිල්පිනිය ගැයූමවගේ උකුලේ නැළවුණු සමයේ බිලිඳුගේමව මා වෙනුවෙන් හෙළු දුක් සුසුම්හඳුනා ගත්තෙමි පුංචි පුතේ යන මව් ගුණ ගීයෙන් ඇරැඹු හාමුදුරුවන්ගේ ගීත නිර්මාණ ගඟුල අද වන විට පුරා තිස් වසරක් මුළුල්ලේ අඛණ්ඩව ගලා හැලෙනවා.හේමරතන හාමුදුරුවන් වර්තමානයෙහි නුවර කලාවියේ ප්‍රධාන සංඝනායක ධූරය මෙන්ම ස්වර්ණමාලී මහා චෛත්‍යාරාමාධිකාරී ධූරය ද උසුලනවා. උන්වහන්සේ ගේ ප්‍රථම ගී පද සංකල්පනා එකතුව 1988 දී ප්‍රකාශයට පත් කළා. අනතුරුව ‘සඳ එළිය’ සංයුක්ත තැටිය සහ කැසට් පටය සමඟ ‘අතීතය සිහිනයක්’ ගී පද සංග්‍රහය 2004 දී ද දොරට වැඩියා.උන්වහන්සේගේ ගීත රචනා කලාවේ උච්චතම අවස්ථාවක් සටහන් කරමින් 2009 දී නිකුත් කරන ලද ‘සීතල ගඟුල වගෙයි’ ගේය පද සංග්‍රහය ඒ වසරේ ශ්‍රී ජයවර්ධනපුර විශ්ව විද්‍යාලයෙන් පවත්වන ලද විද්‍යෝදය සාහිත්‍ය සම්මාන උලෙළේදී “විශිෂ්ටතම ගීත රචනා සංග්‍රහය” සඳහා නාම යෝජනා වුණා. ආගම ධර්මය වගේම සාහිත්‍ය කලා ක්ෂේත්‍රයෙහිද විශිෂ්ට මෙහෙවරක් ඉටු කරන්නා වූ හේමරතන හිමියන් මෙතෙක් තමන් ආ ගමන් මඟෙහි තමාට ඇප උපකාර කළ සැම දෙනාටම මෛත්‍රීසහගතව පින් අනුමෝදන් කරනවා.සාගරිකා දිසානායක ජයසිංහඡායාරූපයදුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=ay1106122</link>
    <topic>අල වගේමයි ගෝවාත්</topic>
    <author>තාරක වික්‍රමසේකර</author>
    <content>උඩරට එළවුළු වවන රජරට ගොවීන්ගේ කතාවඋඩරට හා පහතරට වැවෙන එළවුළු වර්ග වෙන් වෙන් වශයෙන් ලියන්නැයි කී පරිසරය ගුරුවරිය එළවුළු වර්ග ලැයිස්තුවක් සිසුන් වෙත ලබා දුන්නා ය.පාඩම් හරිහැටි අධ්‍යයනය නොකළ නිසාදෝ අර්තාපල්, ගෝවා, බීට්රූට් වැනි භෝග පහතරට එළවුළු යැයි ලියා තිබු සිසුන් කිහිප දෙනකුටම ලකුණු නොලැබිණි.අර්තාපල්, ගෝවා, බීට්රූට් වැනි එළවුළු අධික ශීත දේශගුණයක වගා කළ යුතු උඩරට පසට පමණක් ඔරොත්තු දෙන නිසා ඒවාට ‘උඩරට එළවුළු’ කියා අපි හඳුන්වන්නෙමු.ජයසේන මහතා ගෝවා නෙළමින්ඒ උඩරට භෝග පහතරට වගා කළහොත්...අලුත් තාක්ෂණයෙන් එවැනි තත්ත්වයකට ළඟාවීම අපහසු නොවේ. එහෙත් අප මේ කියන්නට යන්නේ විද්‍යාව හෝ තාක්ෂණයේ දියුණුව ගැන කතාවක් නොවේ. උඩරට සහ පහතරට එළවුළු එක්තැන් කළ රජරට කතාන්දරයකි.රජරට මේ භෝග වගා කරන්නේ පහසුකම් පිරි වගා බිම්වල ද නොවේ. රජරට වවන මේ උඩරට එළවුළු දැක ගනු පිණිස අපි මැදවච්චියේ සිට පදවිය පාරේ කිලෝමීටර් 13 ක් පමණ දුර ගෙවා ගොස් හමුවන ඇතාකඩින් දකුණට හැරී තවත් කිලෝමීටර් 3ක් පමණ ගමන් කෙළෙමු.ගලෙන්බිඳුණුවැව නමින් හැඳින්වෙන කුඩා ගම්මානයක් අපට හමුවිය. උඩරට එළවුළු වවන්නේ ඒ ගම්මානයේය.උඩරට එළවුළු මේ ගමට ආවේ කෙසේ ද? මේ කතාන්දරය දිග ඇර ගැනීමට අපි ගම්මානයට එබී බැලුවෙමු.ගම්වාසීන්ගෙන් පවුල් රැසක්ම මීට පෙර වවුනියාවේ ජීවත් වූවෝ වෙති. ත්‍රස්තවාදී කලබල ඇරැඹීමත් සමඟ ඔවුහු සිංහල වැසියන් සිටින ගම් සොයා ආහ. නතර වූයේ ගලෙන්බිඳුණුවැව ග්‍රාමයේය. එකල මෙහි සිටියේ හේන් ගොවිතැන් කරන්නෝය.හේන් ගොවිතැන වෙනුවට ගෙවතු වගාව මුලින්ම මේ ගම්පියසට හඳුන්වා දුන්නේ වවුනියාවේ සිට මෙහි ආ අයයි. එස්. ජයසේන එවැනි එක් අයෙකි.“1985 දී වවුනියාවේ ත්‍රස්තවාදී කලබල වැඩිවුණා. ඉන්න බැරිම නිසා අපි වවුනියාව අතහැරල මෙහේට ඇවිත් ගොවිතැන් කරා.”සරු සාර ගෝවා වගාවක්“ඒ කාලෙ මෙහෙ හැමෝම කළේ හේන් ගොවිතැන. අපි පත්වෙලා හිටපු අසරණ තත්ත්වයේ හැටියට හේන් හොයාගෙන වගා කරන්න පුළුවන්කමක් තිබ්බේ නැහැ. ඒක නිසා අපි ලූනු වගා කළා. ගෙවතු වගාවන්ට අමතරව ගෝවා බීජත් ටිකක් ඉහළ බැලුවා අත්හදා බලන්නත් එක්ක. ගෝවා පැළ මතු වුණා. ශීතල දේශගුණයේ වැවෙන එළවුළු නිසා හොඳ සාත්තුවකුත් දුන්නා. ව්‍යායාමය සාර්ථක වුණා.”මුලදී තම අවශ්‍යතා සපුරා ගැනීමට ගෝවා වැවුව ද පසුව ව්‍යාපාරික මට්ටමින් වගා කිරීමට ඔවුහු උත්සුක වූහ.ජයසේන ඇතුළු පිරිස ගෝවා වගාවේ නියමුවන් වූයේ එලෙසය.සරුවට වැඩෙන්න පටන්ගත් නිසා උඩරට අනෙක් එළවුළු වන බීට්රූට්, අර්තාපල්, නෝකෝල් වැනි එළවුළු ද ඔවුහු වගා කළහ. ඒ ව්‍යායාමය ද සාර්ථක විය.එම වගාවන් ගැන දැනගන්නට ලැබුණු කෘෂිකර්ම බලධාරීහු එහි පැමිණ ඔවුන්ට උපදෙස් ලබා දුන්හ. ඒ උපදෙස් අනුව කටයුතු කළ ජයසේන ප්‍රමුඛ පිරිසට හොඳ අස්වැන්නක් ලබා ගැනීමට හැකි විණි.“මෙහෙ ආපු මුල් දවස්වල වගා ළිං 7 ක් හදන්න රජයෙන් ආධාර දුන්නා. ඒත් ඒ ළිං 7 ගන්නවත් කට්ටිය හිටියෙ නැහැ. ඒ නිසයි අපිටත් වගා ළිඳක් හදාගන්න පුළුවන් වුණේ.කෘෂිකර්ම නිලධාරීන්ගේ උපදෙස්වලට වඩා අපි කරපු අත්හදා බැලීම් සාර්ථක වුණා කියල තමයි කියන්න පුළුවන්.”පුහුණුවක් නොලැබුණ ද ඒ පුහුණුවට වඩා ඔවුන්ගේ අත් ගුණය බලවත් විය. ගොවින් බොහොමයකට මෙන් ජයසේනලාත් මුහුණ පා ඇති ගැටලුව, තම කෘෂි නිෂ්පාදනවලට සාධාරණ මිලක් නැතිකමය.“වැස්ස වැඩි වුණොත් ගෝව වවන්න අමාරුයි. පස නම් කොහොමහරි ඔරොත්තු දෙන තත්ත්වයකට හදාගන්න පුළුවන්. අස්වැන්න විකුණගන්න නම් දැන් දඹුල්ලට ගෙනියන්න වෙලා, ඒ දවස්වල නම් මැදවච්චියට ගියාම එළවළු ටික දී ගන්න පුළුවන්. උතුරු නැගෙනහිර ජනතාව යළිත් උතුරුමැද ප්‍රදේශවලට යන එන නිසා ඉස්සරහට අතමිට සරු වෙන්න පුළුවන්.ගෝවා දඹුල්ලට ගෙන යාමට සූදානම් කරමින්උඩරට ගොවීන්ට ලබා දෙන උපදෙස් මේ ගොවීනටත් ලබා දෙන්නේ නම් එය ඔවුන්ට විශාල පිටිවහලක් වනු ඇත. ඔවුන්ගේ මේ උඩරට වගාවන් සාර්ථක කර ගැනීමට අත දිය යුතුය.‘කැරට් ලීක්ස් ඇරෙන්න උඩරට වැවෙන ඕනම එළවළුවක් මෙහේ වගා කරන්න පුළුවන්. රාබු, නෝකෝල්වල ප්‍රශ්නෙ තමයි පැළ ගොලුබෙල්ලො කන එකයි. ඒවට අපි පිළියම් දන්නෙ නැහැ. උපදෙස් ලැබෙනවනම් අවුරුද්දෙම කන්න නොබලා වගා කරන්න පුළුවන්.’ඒ හඬට කන් දීම ඉක්මන් කළ යුතුය. එසේ වුවහොත් උඩරට එළවුළු සඳහා වන අධික මිල ද පහත වැටෙනු ඇත.“මේ උඩරට එළවුළුවලට අපි අමුතු බේත්, පොහොර පාවිච්චි කරන්නෙ නෑ. අනෙත් එළවුළුවලට යොදන බේත්, පොහොරමයි පාවිච්චි කරන්නෙ.ගෝවා නම් මාස 3 ක් යනකොට අස්වැන්න ලබාගන්න පුළුවන්. බීට්රුටුත් ඉක්මනින් අස්වැන්න ලබාගන්න පුළුවන්.ගමටම ඇවිත් මේ එළවුළු අරගෙන යනවනම් අපිට ලොකු උදවුවක්. පාරේ යන්නෙත් එක බස් එකයි. ඒකත් උදේට හවසට විතරයි. අපිට හොඳ වෙළෙඳපළක් හදා දෙනවා නම් කන්න දෙකේ විතරක් නෙවේ කන්න තුනක් වුණත් වගා කරන්න පුළුවන්.බණ්ඩක්කා, මෑ කරල් වගේ එළවුළුවලට වෛරස් බෝ වුණත් මේ උඩරට එළවුළුවලට එහෙම නැහැ.ගෝවා වර්ග දෙකක් තියෙනවා. එකක් පපඩම් ගෝවා, අනෙත් වර්ගය ගල් ගෝවා, ගල් ගෝවා නුවරඑළියෙ ඒවා වගේම රසයි. පපඩම් ගෝවා තරමක් මෙලෙක්. ඒත් වෙළෙන්දන්ට වෙනස හොයන්න බැහැ.ඔවුන්ගේ මේ විස්කම් වගාව ගැන සොයා බලන නිලධාරියකු නැත. ඇතාකඩ ගොවිජන සේවා මධ්‍යස්ථානයට ඇත්තේ කිලෝමීටර් 3 කටත් අඩු දුරකි. එහෙත් මේ අසරණයින්ගේ අසරණකම එතැනමය.උතුරේ ජනයා ආඬියා ළිංවලින් වතුර ඇද රතු ලූනු වගා කරන්නා සේ මේ ගොවීන් ද උඩරට භෝග වගා කරන්නේ දැඩි බාධක කරදර මැදය.අස්වැන්න දඹුල්ලට රැගෙන ගොස් විකුණා ලැබෙන මුදලින් ප්‍රවාහන වියදම අඩු කළ විට ලාබයක් නැත්තා සේය. දඹුල්ලට ගොස් ගෝවා අලෙවි කිරීමේදී කිලෝවකට රුපියල් 50 ක පමණ මිලක් ලබාගත හැකි වුවත් තැළුණු, පොඩි වුණු භෝගවලට කෙරෙන අඩු කිරීම් නිසා ඔවුනට වැඩි ආදායමක් උපයා ගැනීම දුෂ්කරය.අක්කර ගණන් යායට වැවී ඇති බීට්රූට් ගෝවා වගාවන් දෙස බැලු විට අප සිටින්නේ රජරට දැයි සිතෙයි. තද ශීතලක් තිබුණා නම් නුවරඑළියෙත් මෙහිත් වෙනසක් නැත.ගලෙන්බිඳුණුවැව ගම්මානය එක් පැත්තකින් මායිම් වන්නේ ගලෙන්බිඳුණුවැවටයි’ දැඩි වැසි කාලයට වැව පිටාර යයි. එවිට සියලු වගාවන්ට හානි පැමිණේ. ඒ සඳහා ස්ථාවර පිළියමක් තවම ලැබී නැත.අනෙක්පස ඇත්තේ ඓතිහාසික නාගරි කන්ද පූජා භූමියයි. නාගිරි කන්ද නිසා වැසි කාලයට එදෙසට වැවේ පිටාර ජලය ගලා යාමක් සිදු නොවේ.ගලෙන්බිඳුණුවැව ගම්වාසීන්ගේ වගා ප්‍රශ්න පමණක් නොව අනෙකුත් ජීවන ප්‍රශ්න ද ඉක්මනින් විසඳීමට කටයුතු කළහොත් රටින් අල ඕනෑ නොවනු ඇත.තාරක වික්‍රමසේකරසේයාරූමැදවච්චිය සමූහ ජයසූරිය දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=ay1106123</link>
    <topic>කවදාවත් අපේ ගෙදර පලතුරු වරදින්නේ නෑ</topic>
    <author>රූපාන්ති බුලත්සිංහල</author>
    <content>තමන්ට තිබෙන කුඩා ඉඩකඩෙහි වුව වගා කිරීමට බොහෝ දෙනා යොමුවන්නේ අලංකාරය සඳහා පමණක් නොව අතමිටට වාසියක් අත්පත් කරගැනීමේ අරමුණෙනි.පාණදුරට ආසන්න සරික්කලමුල්ල ප්‍රදේශයේ පර්චස් හත අටක භූමි භාගයක මේ තෙමහල් නිවස පිහිටා තිබේ.ඔහු වෘත්තියෙන් ජලාපවහන මණ්ඩලයේ විධායක ශ්‍රේණියේ රැකියාවක නියුක්ත වූවෙකි. විවේක පාඩු වේලාවට ගෙවත්තේ වැඩවල යෙදීම ඔහුගේ පුරුද්දය. දෙවැනි මහලේ සිට උඩුමහල තෙක් එළවළු වගාවෙන් පිරී පැවතෙයි.”මගේ නම සුමිත් ප්‍රේමලාල්. මං වගා කරන්න හරිම ආසයි. පුංචි වුණාට මගේ එළවළු වගාවෙන් ඵලදාව ගොඩක් ලැබෙනවා. වැඩිපුර එළවළු කඩේට දානවා.මීට ඉස්සර මගේ නිවසේ තුන්වැනි තට්ටුව සම්පූර්ණයෙන් ම කුරුල්ලෝ සඳහා වෙන් කරලා තිබුණා. කුරුල්ලෝ වර්ග රාශියක් හිටියා. පස්සේ මට ඒ විනෝදාංශය එපා වුණා. මං හිතුවා එළවළු වගා කරන එක දිගටම කරගෙන යනවා කියලා. ඊට පස්සේ මං බිරිය සමඟ එළවළු වගාව පිළිබඳ ප්‍රදර්ශන නරඹන්න ගියා. ඒවායින් වගාව පිළිබඳ නොයෙක් උපදෙස් එකතු කර ගත්තා.සුමිත් ප්‍රේමලාල්මුලින්ම කෙළේ ඇට වර්ග දෙක තුනක් ගෙනැවිත් තවාන් දැමීම පමණයි. පුංචි පැළවලට සාත්තු කරලා හොඳට වවා ගත්තා.පුංචි පැළ තවානකින් පටන්ගෙන මේ තරම් විශාල වගාවක් දක්වා ව්‍යාප්ත කෙළේ හිතේ තිබුණු ධෛර්යයට. ආසාව තියෙනවා නම්, අපිට අවශ්‍ය ආකාරයට ඉඩකඩ හදාගන්න පුළුවන්. වියළි දේශගුණයට විතරක් නෙවෙයි තෙත් දේශගුණයටත් ඔරොත්තු දෙන එළවළු වගා කරනවා.මේ තියෙන්නෙ මගේ පලතුරු වගාව. මේ හැම පැළයක්ම බද්ධ කරලා තියෙන්නෙ. කවදාවත් අපේ ගෙදරට පලතුරු වරදින්නේ නැහැ.වගාව පටන්ගන්න මුල්කාලයෙදි ටිකක් වැඩිපුර මහන්සි වෙන්න ඕනෙ. පැළවලට අවශ්‍ය විදිහට පස සකස් කරගන්න හුඟක් මහන්සි වෙන්න ඕනෙ. පොළොවේ වගා කරන කොට වගේ නෙවෙයි, මේ වගේ ඉහළක වගා කරන කොට හොඳ අවධානයෙන් ඉන්න ඕනෙ.කොන්ක්‍රීට් එකේ වගා කිරීම එතරම් පහසු නෑ. මුලින්ම පොලිතින් ආවරණයක් දැම්මා. ඊට පස්සේ අඩි හයේ කොටු හදලා බ්ලොක් ගල් තිබ්බා. ඊට පස්සෙ ගංඟා වැලි කොහුබත්, කොම්පෝස්ට් අනුපාතයට අනුව මිශ්‍ර කරනවා. සමහර එළවළුවලට තෙතමනය වැඩිපුර අවශ්‍යයි. සමහර වර්ගවලට එතරම් අවශ්‍ය නැහැ.මුලදි නම් මං බීජ කඩෙන් අරගෙන වගා කෙළේ දැන්නම් මංම කරල්වලින් ඇට අරගෙන බීජ හදා ගන්නවා. බීජ තවාන් කිරීමට ප්ලාස්ටික් කෝප්ප නැත්නම් කිරි කප් යොදා ගත්තා.අඩිය ටිකක් සිදුරු කරලා නියමිත ආකාරයට සකස් කළ පස් මිශ්‍රණය අරගෙන පුරවනවා. ඊට පස්සේ ක්‍රමානුකූලව බීජ සිටුවීම කරන්නෙ. පැළය තරමක් විශාල වූ පසු සුදුසු තැනක ඉන්දවීමට යොදා ගත්ත. මං හිතන හැටියට නම් පැළයක් හිටවන්න වඩාත් හොඳ කාලය වෙන්නේ රාත්‍රි කාලයයි.”සුමිත්ගේ බිරියද රැකියාවක නිරතව සිටී. ඇය පුළුවන් හැම විටම සුමිත්ට උදව් කරයි.”අපි දවසින් පැය දෙකක් තුනක් වෙන් කර ගෙන වගා කටයුතුවල නිරත වෙනවා. සමහර වේලාවට අපි උඩුමහලට ගිහින් ගස් එක්ක ටික වේලාවක් ගත කරනවා.ජලය පොහොර වගේ ආදරය කරුණාවත් වගාවට අවශ්‍යයි. ඒ නිසා ගස්වැල් සමඟ කතාබහ කරන එක වැදගත්. ආදරයෙන් කතාබහ කරමින් ගස්වැල් අතගාන කොට තමයි සාරවත් අස්වැන්නක් ලැබෙන්නෙ.මට ඒ ගැන අත්දැකීමක් තියෙනවා. මගේ පාත්තියක තිබුණා නාරං ගහක්. ඒකෙ ගෙඩි හැදුණේ නැහැ. මං හිතාගෙන හිටියෙ කපලා දාන්න. ඒත් මං පුරුදු වුණා ගසත් එක්ක කතා කරන්න. ඊට පස්සෙ සරු සාර ආකාරයට ඵලදාව හැදුණා.ගෙවත්තක වුණහම බීජ සංරක්‍ෂණ වැඩ පිළිවෙලක් තියෙන්න ඕනෙ. මේ දවස්වල මගේ ගෙවත්තේ මෑ වඳවී ගෙන යනවා. මේ නිසා මෑ බීජ සුරැකිව තබා ගැනීමට මං උත්සහ කරනවා. කඩේ එළවළු මිල වැඩියි කියලා කෑගහලා වැඩක් නැහැ. අපිට අවශ්‍ය එළවළු අපිම වවාගත්තම මේ මොන ප්‍රශ්නයක්වත් නෑ.රූපාන්ති බුලත්සිංහලඡායාරූප – මදුසංඛ සමරකෝන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=ay1106124</link>
    <topic>සොෆ්ට්ලොජික් වෙළෙඳපොළට එය</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ විශාල ඉහළ යාමක් සිදු නොවුවද ගනුදෙනුකරුවන්ගේ දැඩි උනන්දුවක් තිබෙන බව කොටස් වෙළෙඳ පොළ ගනුදෙනු දෙස බැලීමෙන් පෙනී ගියේය.පසුගිය 6 වැනිදා සඳුදා පැනසියන් පවර් සමාගමේ කොටස් තිස්හය කෝටි හැත්තෑහය ලක්ෂ හැත්තෑහත්දහස් නමසීයක් (367677900) අලෙවි වීම විශේෂ සිදුවීමකි. එය මේ වසරේ වාර්තාගත කොටස් අලෙවියකි.පෙර දින රුපියල් 4.60 ක් වූ කොටසක මිල එදින රුපියල් 8.50 ක් දක්වා ඉහළ ගියේය. දිනය නිමා වන විට එහි අගය දැක්වුණේ රුපියල් 8.30 ක් ලෙසිනි.එසේම එදින එස් එම් බී ලීසිං සමාගමේ කොටස් පන්කෝටි විසිඅට ලක්ෂ පනස් හතරදහස් පන්සීයක් අලෙවි වීම විශේෂ සිදුවීමක් ලෙස දැක්විය හැකිය. බ්ලූ ඩයමන්ඩ් සමාගමේ කොටස් හාරකෝටි අනූහතර ලක්ෂ හැත්තෑතුන්දහස් දෙසීයක් අලෙවි විය. රුපියල් 4.20 ක්ව තිබූ කොටසක මිල එදින රුපියල් 5.10 ක් දක්වා ඉහළ ගියේය.බ්ලූ ඩයමන්ඩ් (ඡන්ද බලය රහිත) කොටස් ද එක්කෝටි හතළිස් අටලක්ෂ දාහත්දහස් නමසීයක් ද එදින අලෙවි විය.එසේම නවලෝක රෝහලේ කොටස් එක්කෝටි හැත්තෑහතර ලක්ෂ හැටපන් දහස් හයසියක් (17467600) හා ටෙස් ඇග්‍රෝ කොටස් 12130200 ක් ෆී‍්‍ර ලංකා කොටස් 21502500 ක් වැලිබල් ෆිනෑන්ස් 13861200 ක් අලෙවි වීමත් එදින කැපී පෙනුණි.එදින තවත් සමාගම් රැසක කොටස් අලෙවිය මිලියනය ඉක්මවා ගියේය. එදින මිල ඉහළ ගිය සමාගම් අතර නුවරඑළිය හොටෙල්, කැපී පෙනුණි. රුපියල් 1850.10 ක්ව තිබු නුවරඑළිය හොටෙල් කොටසක් රුපියල් 1950 ක් දක්වා ඉහළ ගියේය. එසේම තලම්ෂෝ සමාගම ද කැපී පෙනුණි. රුපියල් 2438.40 ක්වූ සමාගමේ කොටසක මිල රුපියල් 2600 ක් දක්වා ඉහළ ගියේය.මිල පහළ ගිය සමාගම් අතර කළම්බු ෆාමසි කැපී පෙනුණි. රුපියල් 2882.40 ක් වූ සමාගමේ කොටසක මිල රුපියල් 2620.00 ක් දක්වා පහළ ගියේය. ඒ රුපියල් 262.40 ක පහළ යාමකි.සෙලින්කෝ ඉන්ෂුවරන්ස් ද රුපියල් 933.30 සිට රුපියල් 770.10 ක් දක්වා පහළ ගියේය.සෙරන්ඩිබ් ලෑන්ඩ් ද රුපියල් 1700 සිට රුපියල් 1500 ක් දක්වා පහළ ගියේය.සෙලින්කෝ ඉන්ෂුවරන්ස් සමාගම ද මිල පහළ ගිය සමාගම් අතර විය.7 වැනිදා බ්‍රහස්පතින්දා වැඩි කොටස් ගණනක් අලෙවි වූ සමාගම් අතර පැනසන් පවර් සිටියේය. එදින ගනුදෙනු වූ කොටස් සංඛ්‍යාව 84,977900 කි. එස් එම් බී ලීසිං කොටස් 84987300 ක් අලෙවි විය.ටෙස් ඇග්‍රෝ, ඊ චැනලින් බ්ලූ ඩයමන්ඩ් කෝටියකට අධික කොටස් අලෙවි වූ සමාගම් අතර විය. ෆී‍්‍ර ලංකා සමාගමේ කොටස් දොළොස් කෝටි අනූහත් ලක්ෂ පනස් දෙදාහක් අලෙවි විය. එය එදින අලෙවි වූ වැඩිම කොටස් ප්‍රමාණය වේ.එදින මිල ඉහළ ගිය සමාගම් අතර කළම්ෂෝ සමාගම මුල් තැනක් ගත්තේය. රුපියල් 2550 ක් වූ කළම්ෂෝ සමාගමේ කොටසක් රුපියල් 3000 ක් දක්වා රුපියල් 450 ක් ඉහළ ගියේය. මිල ඉහළ ගිය සෙසු සමාගම් අතර හරිස්චන්ද්‍ර, ඊ. බී. ක්‍රෙසි සමාගම් ද විය. හන්ටර් සමාගමේ කොටසක මිල එදින රුපියල් 1999 සිට 1100 ක් දක්වා පහළ යාම කැපී පෙනෙන සිදුවීමයි. ඊට අමතරව මොරිසන්ස් (ඡන්ද බලය රහිත), සෙන්ට්‍රල් ෆිනෑන්ස් සමාගම් ද විය. මේ දිනවල බොහෝ සමාගම් සිය වාර්ෂික මහ සභාවන් පවත්වනු ලබන බවට කොටස් හිමියන්ට දැනුම් දී ඇත.මේ දිනවල බොහෝ දෙනාගේ කතාබහට ලක්වී ඇත්තේ සොෆ්ට්ලොජික් සමාගමය. සමාගමේ කොටස් මිලියන 139 ක් මහජන කොටස් නිකුතුවට නිකුත් කර ඇත. සමාගම අපේක්ෂිත ආයෝජන මුදල බිලියන 4.1 ඉක්මවනු ලබන බව වාර්තා වේ.එක් අයෙකු අවම වශයෙන් කොටස් 500 ක් ඉල්ලුම් කළ යුතු බව සමාගම දැනුම් දී ඇති අතර කොටසක් නිකුත් කළ වෙළෙඳ අගය රුපියල් 29 කි.ඩිමෝ සමාගම කොටසකට රුපියල් 23.10 ක් බැගින් ද සන්ෂයින් හෝල්ඩිංග්ස් කොටකට ශත 30 ක්ද පැනසන්ස් පවර් පී එල් සී කොටසකට ශත 25 ක්ද හොරණ ප්ලාන්ටේෂන් කොටසකට රුපියල් 4.00 ක් ද ලාභාංශ ගෙවනු ලබන බවට දැනුම් දී තිබුණි.සොෆ්ට්ලොජික් සමාගමේ කොටස් සඳහා ආයෝජනය කිරීම පිණිස හෝ ඇතැම් ආයෝජකයන් තම කොටස් අලෙවි කිරීමට වැඩි උනන්දුවක් දක්වන ලබන බව පෙනුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106121</link>
    <topic>සය වසකට පසු විශාලතම මහජන කොටස් නිකුතුව බිලියන 4ක සොෆ්ටිලොජික් කොටස් වෙළෙඳපළට</topic>
    <author/>
    <content>සය වසකට පසු විශාලතම මහජන කොටස් නිකුතුව බිලියන 4ක සොෆ්ටිලොජික් කොටස් වෙළෙඳපළටSoftlogic සමූහය, ආයෝජන ආකර්ෂණය නොමඳව දිනාගත් ශ්‍රී ලංකාවේ අසමසම ව්‍යාපාරික බලමුළුව ගොඩනංවමින් මෙම වසරේ සිදුකරන සුවිශාලතම මහජන කොටස් නිකුතුවට සැරසෙයි. කොළඹ කොටස් වෙළෙඳපළ දත්තයන්ට අනුව මෙහි වටිනාකම රුපියල් බිලියන 4.031 ක් ලෙස ගණන් බලා ඇත.1991 දී ආරම්භ කරන ලද මෙම ව්‍යාපාරික සමූහය ගතවූ කාලය තුළදී විශාල ප්‍රගතියක් අත්පත් කරගනිමින් තොරතුරු තාක්ෂණය, වෙළඳ කටයුතු, සෞඛ්‍යය, විනෝදාස්වාදන, රථ වාහන හා මුල්‍ය සේවා යන අංශයන්ටත් ව්‍යාප්ත විය. දශක දෙකක සිය ව්‍යාපාරික දිවිය මුළුල්ලේ Softlogic හි ප්‍රමුඛතම අරමුණ වූයේ ඉහත සෑම අංශයකම වෙළඳපළ ප්‍රමුඛයා බවට පත්වීමයි.එමෙන්ම ශශ්‍රී ලංකාවෙන් ඔබ්බටත් විහිදී යමින් මේ වන විට පාකිස්ථානය හා ඕස්ට්‍රේලියාව තුළත් ව්‍යාපාරික කටයුතු සිදුකරන Softlogic වර්තමානයේ සේවකයින් 5,000 කට අධික සංඛ්‍යාවක් සේවය කරන, රු. බිලියන 16 ඉක්මවන වාර්ෂික පිරිවැටුමකින් යුත් සුවිසල් සමාගම් සමූහයකි.ශ්‍රී‍්‍ර ලංකාවේ ආර්ථික සංවර්ධනයේ නව ප්‍රවණතාවයන් සමඟ මනා ලෙස මුසුවූ මෙම සමාගම් සමූහය ගතවූ වසර කීපයේදී සිය පිරිවැටුම රු. බිලියන 4.8 සිට රු. බිලියන 10 ඉක්මවා දෙගුණයකටත් අධික ප්‍රමාණයකින් ඉහළ නංවාගනිමින් කැපී පෙනෙන වර්ධනයක් හිමිකරගත්තේය.කොළඹ කොටස් වෙළඳපළේ ලැයිස්තුගත කිරීමෙන් උපයන මුදලින්, ආයෝජන කටයුතු හා කාරක ප්‍රාග්ධනය ඉහළ නංවාගැනීම වෙනුවෙන් ලබාගත් ණය මුදල් පියවා සමාගමේ සමස්ත වගකීම් ප්‍රමාණය අඩුකර ගැනීමට Softlogic සමූහය බලාපොරොත්තු වේ.මෙම මහජන කොටස් නිකුතුවේදී සාමාන්‍ය කොටස් මිලියන 779,000,000 ක් කොළඹ කොටස් වෙළඳපළේ “දිරි සවි” පුවරුවේ ලැයිස්තුගත කොට අලෙවි කිරීමට නියමිතය. එසේම කොටසක වටිනාකම රු.29/- ක් වේ. කොටස් නිකුතුව පසුගිය 9 වන දා නිල වශයෙන් විවෘත කෙරිණි. අවම වශයෙන් කොටස් 500 ක් මිලදී ගත යුතු අතර එතැන් පටන් සියයේ ගුණාකාරවලින් කොටස් ඉල්ලුම් කළ හැකිය. කොටසක වටිනාකම රුපියල් 29 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106122</link>
    <topic>SUZUKI MARUTI බදු බරෙන් කොටසක් සමාගම දරයි</topic>
    <author/>
    <content>SUZUKI MARUTI බදු බරෙන් කොටසක් සමාගම දරයිමෝටර් රථ ආනයනයේදී මෑතකදී පැනවූ බදු නිසා SUZUKI MARUTI රථ වලටද, මිල වැඩිවීමක් සිදුවීමට තිබූ ඉඩකඩ කැපී පෙනෙන ප්‍රමාණයකින් අඩුකරලීමට හැකිවූයේ, වැඩිවන මිල ගණනින් සැලකිය යුතු ප්‍රමාණයක් ඇසෝසියේටඩ් මෝටර්වේස් පුද්ගලික සමාගම විසින්ම දරා ගැනීමට ඉදිරිපත් වීමෙනි.එම නිසා අප්‍රේල් 25 වන දිනට පෙර අත්තිකාරම් මුදල් ගෙවා මෝටර් රථ වෙන්කරවා ගත් ගනුදෙනුකරුවන්ට, තම වාහනය මිලදී ගැනීමේදී ගෙවීමට සිදුවන්නේ වැඩිවූ මිලෙන් කොටසක් පමණක් වීම සුවිශේෂත්වයකි.එසේම SUZUKI MARUTI ඇනවුම් වලට (මේ 15 දක්වා) විශේෂ ප්‍රතිලාභ ලබාදීමටද සමාගම කටයුතු සලසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106123</link>
    <topic>ඩැස්ලින් බෙදා හැරීමට ඩිමෝ බට්ටා</topic>
    <author/>
    <content>ඩැස්ලින් බෙදා හැරීමට ඩිමෝ බට්ටාඩ්‍රීම් ලයිෆ් සයන්ස් පෞද්ගලික සමාගම නිෂ්පාදනය කරන ඩැස්ලින් නෙහාරා රූපලාවණ්‍ය නිෂ්පාදන බෙදා හැරීම සඳහා ඩිමෝ බට්ටා වාහන රැසක් එකතු කොට ඇත. විශාල පිරිසකට ව්‍යාපාරික මංපෙත් විවර කරන තවත් රැසකට රැිකියා අවස්ථා ලබා දෙන මේ වැඩපිළිවෙළ යටතේ ද කිංඩම් ඔෆ් රයිගම් ආයතනයේ සභාපති ආචාර්ය රවි ලියනගේ සහ ඩිමෝ ආයතනයේ සභාපති රංජිත් පණ්ඩිතගේ මහත්වරු අලෙවි නියෝජිතයකු වන නෙවිල් පතිරණ මහතාට ඩිමෝ බට්ටා වාහනයේ යතුරු බාර දෙයි. සාමාන්‍යාධිකාරි අමරසිරි වික්‍රමගේ සහ අධ්‍යක්ෂ ගණක අමරසිංහ මහත්වරුද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106124</link>
    <topic>ඔරකල් ස්පාර්ක් සර්වර් විශිෂ්ට ක්‍රියාකාරිත්වයකින්</topic>
    <author/>
    <content>ඔරකල් ස්පාර්ක් සර්වර් විශිෂ්ට ක්‍රියාකාරිත්වයකින්ඔරකල් මෘදුකාංග හා ඔරකල් ඩේටා බේස් 11 ජී සඳහා විශිෂ්ටතම ක්‍රියාකාරිත්වයෙන් යුත් ඔරකල් සර්වර නිපදවීමට ඇප කැප වී සිටින ඔරකල් සමාගම සිය වැඩි දියුණු කළ SPARC T - Series  හා SPARC Enterprise M - Series සර්වරවල ක්‍රියාකාරිත්වය විශිෂ්ට ප්‍රතිඵල දක්වා තිබේ.ඉතා වැදගත් ව්‍යාපාර මෙහෙයුම් සඳහා ඔරකල් ඩේටාබේස්, ඔරකල් Middleware හා අනෙකුත් ඔරකල් මෘදුකාංග භාවිතා කරන පාරිභෝගිකයින් සඳහා ඔරකල් සමාගම විසින් හඳුන්වාදී ඇති ඔරකල් ස්පාර්ක් පද්ධති ඉතා ඉහළ පද්ධති ක්‍රියාකාරිත්වයකින් හා බලශක්ති කාර්යක්ෂමතාවයකින් යුත් සර්වර වන අතර මෑතකදී සිදු කෙරුණු මෙම පරීක්ෂණ වලින් අනාවරණය වී තිබුණේ ඔරකල් සර්වරවල විශිෂ්ටතාවය අනෙකුත් සර්වරවලට වඩා කිහිප ගුණයකින් වැඩි බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106125</link>
    <topic>කීල්ස් සුපර් බඩු ගත්තොත් රට සවාරි</topic>
    <author/>
    <content>කීල්ස් සුපර් බඩු ගත්තොත් රට සවාරිකීල්ස් සුපර් සුපිරි වෙළෙඳ සංකීර්ණ දාමය මෑතකදී ආකර්ෂණීය වෙළෙඳ ප්‍රවර්ධන වැඩසටහන් දෙකක් ක්‍රියාත්මක කළේය.අලුත් අවුරුදු ප්‍රචාරණයෙන් අනතුරුව පැවැත් වූ එම වෙළෙඳ ප්‍රවර්ධනයන් මගින් සිය විශ්වාසවන්ත පාරිභෝගිකයන්ට නොකඩවා කීල්ස් සුපර් සමඟ ගනුදෙනු කිරීමෙන් ඉහළම අගයක් ලබාදීම මෙහි අරමුණයි.යුනීලීවර් ශ්‍රී ලංකා සමඟ එක්ව පැවැත්වූ ‘බයි ඇන්ඩ් ෆ්ලයි’ වෙළෙඳ ප්‍රවර්ධනය මගින් සිංගප්පූරුවට, මැලේසියාවට හෝ බැංකොක් වෙත යාමට සහ ආපසු ඒමට ගුවන් ටිකට් පත් 30 ක් තිළිණ කෙරෙනු ඇත.ඒ සඳහා සහභාගී වන සැමට සීරීමේ කාඩ් පතක් ලැබෙන අතර එමඟින් නොමිලේ යුනීලීවර් නිෂ්පාදනයක් දිනාගැනීමේ 60% ක අවස්ථාවක් උදා වෙයි. කීල්ස් සුපර් හා එකතුව HSBC  බැංකුව ද මෙවර ‘ෂොප් ඇන්ඩ් වෲම්’ නමින් වෙළෙඳ ප්‍රවර්ධනයක් දියත් කළේය.HSBC ක්‍රෙඩිට් කාඩ් පත මගින් ගනුදෙනු කරන පාරිභෝගිකයන්ට නොමිලේ ඉන්ධන ලබා ගැනීමට මේ ප්‍රවර්ධනය මගින් අවකාශ ලැබේ.බයි ඇන්ඩ් ෆ්ලයි ජයග්‍රහකයන් වන කතිජා අහමඩ්, ඩී.වී. සමරවික්‍රම, රෝෂානි ප්‍රනාන්දු මහත්ම මහත්මීන්, ජෝන් කීල්ස් හෝල්ඩින්ග් උප සභාපති චරිත සුබසිංහ, විධායක උපසභාපති ආර්. ජයසුන්දර, යුනිලීවර් ශ්‍රී ලංකා ජ්‍යෙෂ්ඨ කළමනාකරුවන් වන දිනේෂ් ද මැල්, පි‍්‍රයංග නානායක්කාර, අශාම් හැම්ඩූන්, කීල්ස් වෙළෙඳ නාම කළමනාකාරිනි ෂෙවන්ති රාජිනාදන් මහත්ම මහත්මීහුද මෙහි වෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106126</link>
    <topic>HP  නිෂ්පාදන බෙදාහැරීමේ උප නියෝජිත නිව් සන් ට්‍රේඩින්</topic>
    <author/>
    <content>HP  නිෂ්පාදන බෙදාහැරීමේ උප නියෝජිත නිව් සන් ට්‍රේඩින්නිව් සන් ට්‍රේඩින් ආයතනය HP  මාදිලියට අයත් මුද්‍රණ යන්ත්‍ර, ස්කෑන් යන්ත්‍ර හා තීන්ත සහ ටෝනර් කාට්‍රිජ බෙදාහැරීමේ උප නියෝජිතයෙකු ලෙස පසුගියදා පත් කරනු ලැබීය.පසුගිය වසර 10 කට වැඩි කාලයක සිට ශ්‍රී ලංකාවේ වෙළෙඳපළ තුළ කොටස් අගය සීඝ්‍රයෙන් වර්ධනය වීම සඳහා නිව් සන් ට්‍රේඩින් ආයතනය ලබාදුන් දායකත්වය HP  ඉමෙජින් සහ පි‍්‍රන්ටින් ගෲප් සමාගම හොඳින් අවබෝධ කරගෙන සිටී.”නිව් සන් ටේ‍්‍රඩින් ආයතනයේ නැවත අලෙවි නියෝජිතයින් 100 කට වැඩි පිරිසක් දිවයිනේ සියලුම ප්‍රධාන පළාත් ආවරණය කරන බැවින් HP  නිෂ්පාදන බෙදාහැරීමේ අභියෝගය අපේක්ෂිත මට්ටමට ඉහළින් ජය ගැනීමට ශක්තිය සහ හැකියාව ඔවුන්ට තියෙනවා.” යැයි සමාගමේ ශ්‍රී ලංකා ආයතනයේ මෙරට ව්‍යාපාර කළමනාකරු ශමල් ද සිල්වා මහතා ප්‍රකාශ කළේය.කාර්යශූර ශක්තිමත් ශ්‍රම බලකායක් සහිත නිව් සන් ට්‍රේඩින්, ශ්‍රී ලංකාවේ ප්‍රමුඛතම තොරතුරු තාක්ෂණණ නිෂ්පාදන ආනයනය කිරීමේ සහ බෙදාහැරීමේ ආයතනයක් වේ.තොරතුරු තාක්ෂණ ක්ෂේත්‍රය තුළ තාක්ෂණයේ වැදගත්කම සහ එම වෙළෙඳපළ නිවැරදිව අවබෝධ කරගනිමින් 2002 වසරේ නිව් සන් ට්‍රේඩින් ආයතනය ආරම්භයේ සිට බහුජාතික අලෙවිකරුවන් සමග තාක්ෂණික විසඳුම් ලබාදීම සහ දෘඩාංග නැවත අළෙවි කිරීම සම්බන්ධව කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106127</link>
    <topic>එළිෆන්ට් හවුස් සමාජ සත්කාර වැඩසටහන් දිගටම</topic>
    <author/>
    <content>එළිෆන්ට් හවුස් සමාජ සත්කාර වැඩසටහන් දිගටමස්වකීය ක්‍රියාදාමයන් ක්‍රියාත්මක වන ජන සමාජයට, සමාජ සත්කාර කිරීමට එළිෆන්ට් හවුස් කැප වී සිටියි. ඔවුන් එසේ බාරගත් ව්‍යාපෘති අතරට කොළඹ විහාර මහදේවි උද්‍යානයත්, යාපනයේ ශ්‍රී සුබ්‍රමනියම් උද්‍යානයේ ප්‍රතිසංස්කරණයත් ඇතුළත් වේ.මෑතකදී අප මාතර ළමා උද්‍යානයත් ප්‍රතිසංස්කරණය කළා.අපේ දරුවන්ගේ සිත් දිනාගත් වෙළෙඳ නාමයක් හැටියට ඔවුන් වෙනුවෙන් කටයුතු කරන්නට අපට වගකීමක් තියෙනවා. එළිෆන්ට් හවුස් අයිස් ක්‍රීම් ආයතනයේ අධි ශීත රස කැවිලි අංශයේ ප්‍රධානී නීල් සමරසිංහ මහතා කියයි.ප්‍රතිසංස්කරණය කළ මාතර ළමා උද්‍යානය පාර්ලිමේන්තු මන්ත්‍රී සනත් ජයසූරිය සහ එළිෆන්ට් හවුස් අයිස් ක්‍රීම් අධි ශීත රස කැවිලි අංශ ප්‍රධානී නීල් සමරසිංහ මත්වරුන් විවෘත කළ අවස්ථාව.පියසිරි ඩිස්ට්‍රිබියුටර්ස් හි ප්‍රසාද් කුමාර, සමල් ෆාම් ඩිස්ට්‍රිබියුටර්ස් හි ඩිෂාන් ගුණසේකර, ජංගම නාලිකා කළමනාකරු රුක්මාල් ඉහළමාල්පේ, ටෝනි රොසයිරෝ, සහකාර වෙළෙඳ නාම කළමනාකරු පේෂල කරුණාරත්න, පළාත් අලෙවි කළමනාකරු චූලක සියඹලාපිටිය මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106128</link>
    <topic>වින්ටේජ් කාර් රැලියට එටිසලාට් අනුග්‍රාහකත්වය</topic>
    <author/>
    <content>වින්ටේජ් කාර් රැලියට එටිසලාට් අනුග්‍රාහකත්වයමෝටර් රථ ආරක්ෂාව පිළිබඳව විශේෂ විසඳුම් ලබාදෙමින් සමාජ මෙහෙවරක් සිදුකරන ශ්‍රී ලංකා ඔටෝමොබයිල් සංවිධානය විසින් පවත්වනු ලැබූ වින්ටේජ කාර් රැලි සඳහා ප්‍රධාන අනුග්‍රාහකත්වය එටිසලාට් සමාගම සපයයි.එම ගිවිසුමේ කොටසක් වශයෙන් මෙරටට පැමිණ සිටි විදේශ නියෝජිත කණ්ඩායම හා වින්ටේජ් මෝටර් රථ රසිකයන් සඳහා නොමිලේ එටිසලාට් සබඳතා ලබාදී තිබිණි.එටිසලාට් ප්‍රධාන විධායක නිලධාරී දුමින්ද්‍ර රත්නායක මහතා හා ශ්‍රී ලංකා ඔටෝ මොබයිල් සංවිධානයේ සභාපති ධම්මික අටිගල්ල මහතා පසුගියදා ගිවිසුමට අත්සන් තැබූහ.එටිසලාට් සහකාර වෙළෙඳනාම කළමනාකරු අමිල පතිරණ, ප්‍රධාන විධායක නිලධාරී සංජීව සමරසිංහ, ලේකම් ඇන්ටන් කන්දයියා, සහකාර ලේකම් දේවපි‍්‍රය හෙට්ටිආරච්චි හා අන්තර්ජ ජාතික සම්බන්ධතා කළමනාකාරිනී රුවනි වික්‍රමරත්න මහත්ම මහත්මීහුද මෙහි වෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aj1106129</link>
    <topic>ඔඩෙල් විශිෂ්ටයන් අගයයි</topic>
    <author/>
    <content>ඔඩෙල් විශිෂ්ටයන් අගයයි2010 වසර සඳහා ඔඩෙල් සමාගමේ හොඳම විකුණුම් නිලධාරි හා වසරේ හොඳම අධීක්ෂක යන සම්මාන සඳහා පැවති උත්සවයේදී සමාගමට දක්වන ලද විශිෂ්ට දායකත්වය වෙනුවෙන් සිය විකුණුම් කණ්ඩායමේ සාමාජිකයන් 10 දෙනෙකුගේ සේවය ඇගයීමට ලක් කර ඇත.වසරේ හොඳම ‘විකුණුම් නිලධාරි’ සම්මානය දිනා ගන්නා ලද්දේ, නිශාන්ති උදයංගනී මහත්මිය විසින්ය. මෙම සම්මානය සමඟ සුඛෝපභෝගී නවාතැන් පහසුකම් හා ගුවන් ගමන් වියදම් ඇතුළුව දින තුනක බැංකොක් චාරිකාවකට අවස්ථාව ඇයට හිමි විය. ගුවන් ගමන් වියදම් ඇතුළුව දින තුනක බැංකොක් චාරිකාවකට අවස්ථාව ඇයට හිමි විය.වී.පී. පරාක්‍රමසිරි මහතා වසරේ හොඳම අධීක්ෂක සම්මානය දිනා ගත් අතර ඔහුගේ සේවය අගයමින් ශ්‍රී ලංකාවේ සුඛෝපභෝගී හෝටලයක රාත්‍රි දෙකක නවාතැන් පහසුකම් සඳහා සති අන්ත පැකේජයක් හිමි විය.නිශාන්ති සහ පරාක්‍රමසිරි ඔඩෙල් ප්‍රධාන විධායක නිලධාරි ඔටාරා ගුණවර්ධන මහත්මිය සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>12</day>
    </date>
    <link>http://www.silumina.lk/2011/06/12/_art.asp?fn=aw1106121</link>
    <topic>මං නංගිට ආදරෙයි යන්නේ නංගිත් අරගෙනමයි</topic>
    <author>මතුගම</author>
    <content>අපි උදේ සවස පන්සිල් සමාදන් වෙනවා ය. පිරිත් කියනවා ය. මල් පහන් පුදනවා ය. ඒ නිසා අප ළඟට අමනුෂ්‍යයෝ එන්නේ නැතැ”යි සමහරු සිතති. එහෙත් බුදුරජාණන් වහන්සේට පමණක් දෙවැනි වූ මහා සෘධිබල සම්පන්න වූ අග්‍ර ශ්‍රාවක වූ මහා මොග්ගල්ලාන මහ රහතන් වහන්සේ ගේ කුසට ද අමනුෂ්‍යයෙකු රිංගා ගෙන පීඩා කළේ ය.“අපේ ගෙදර පිරිත් කැසට් එකක් දින පතා වාදනය කරනවා. ඉතින් අපේ ගෙදරට අමනුෂ්‍ය බලපෑම් ඇති වෙන්නේ කෙසේ දැ”යි සමහරු අසති. පුද්ගලයා සහ පරිසරය පිරිසිදුව තෙරුවන් වන්දනා කොට සද්ධාවෙන්, ප්‍රතිපත්ති ශීලයක පිහිටා පිරිත් සජ්ඣායනා කිරීමේ සජීවී බලයත්, අජීවී යන්ත්‍ර සූත්‍රවල බලයත්, ගුණයත් දෙයාකාර බව මොව්හු නොදනිති.ආදරයෙන් බැඳී සිට මරණයට පත් වූ අක්කා කෙනෙකු සිය නැගණිය තමන් ළඟට ගැනීමට ගත් උත්සාහයක් පිළිබඳ කතාවකි මේ, මේ අක්කාත් නංගීත් ජීවත් වූයේ එක ම ඉඩමේ සාදා ගත් නිවෙස් දෙකක ය.නංගී කොළඹ ප්‍රධාන පෙළේ සුප්‍රසිද්ධ රෝහලක සේවය කළ හෙදියකි. අක්කාට හෘදයාබාධයක් වැළඳීම නිසා ඒ රෝහලට ම ඇතුළත් කළා ය. නංගී අක්කාට ඉතා ම ආදරයෙන් සාත්තු සාප්පායම්කළාය. “අනේ! මගේ නංගී මට කොච්චර ආදරේ ද? මගේ මහත්තයාටත්, දරුවන්ටත් වඩා මගේ නංගී මට ආදරෙයි.” ආදී වශයෙන් සිතුවිලි ගොඩ නඟමින් අක්කා නංගීටත් වඩා ආදරයකින් නංගී ගැන සිතුවා ය. කෙසේ නමුත් වැළඳී තිබුණු හෘදයාබාධයෙන් අක්කා මිය ගියා ය.අක්කාගේ මරණයෙන් ටික කලකට පසු නංගී ගේ බෙල්ලේ ආබාධයක් ඇති විය. කොඳු ඇට පෙළේ ඉහළ කෙළවරේ අස්ථියක ඇති වූ මේ ආබාධය නිසා නංගිගේ බෙල්ල සැත්කමකට ලක් කළ යුතු බව වෛද්‍යවරුන්ගේ නිගමනය විය. මේ සැත්කමේ දී තමන් මිය යන බවට හෙදියට සැකයක් උපන්නාය. ඒ ගැන බියක් හට ගැනුණි. ඇය දුකෙන් කල් ගෙවීමට හේතුව දැන ගත් මේ හෙදියගේ මිතුරියක් ඇයට පිහිටක් සහනයක් ලබාදීමට කල්පනා කළාය.මේ මිතුරිය ‘සිළුමිණ’ සිත්මල් යායේ “පියවි ඇසින් ඔබ්බට” කියවන්නියකි. ඇය “සිළුමිණ”ට කතා කොට දුරකතන අංකය ලබාගෙන මා ඇමතුවා ය. කල්‍යාණ මිතුරියක වූ ඇය සිය යෙහෙළිය වෙනුවෙන් පිහිටක් පැතුවා ය.මම ඇය ගුප්ත ගවේෂණ මධ්‍යස්ථානයට යොමු කළෙමි. මේ වන විට මේ රෝගී හෙදිය ගේ මිය ගිය අක්කා හීනෙන් පැමිණ “නංගී මම ඔයාට ආදරෙයි. ඔයාව මං ළඟට ගන්නවා. ඔයා මා එක්ක යන්න සූදානම් වෙන්න. ඔපරේෂන් එකේ දී මම ඔයාව අරගෙන යනවා” යැයි ද කියා තිබුණි.මිතුරිය ගේ උපදෙස් අනුව හෙදිය ගුප්ත ගවේෂණ මධ්‍යස්ථානයට ගියා ය. එහි දී ගවේෂණයට ලක් වුව ද ඇගේ ශරීරයට භූතාත්මයක් සම්බන්ධ බව සනාථ වුව ද ඒ භූතාත්මය ලවා කතා කර වන්නට උත්සාහ කළත් ඒ භූතාත්මයට කතා කරන්නට තරම් ශක්තියක් නොවිණි.ඒ නිසා සැත්කම සති දෙකක් කල් දමා ගන්නට උපදෙස් දුන්නේ ය. (ඇය හෙදියක් බැවින් එය අපහසු නොවේ) ඒ අතර දින දහ හතරක් බෝධි පූජා තබන්නට නියම කළේ ය. (මෙහි දී මළ ගිය ඤාතීන්ට පින් අනුමෝදන් නොකරන ලෙස උපදෙස් දෙන්නට අමතක විය.) හෙදිය සද්ධාවෙන් බෝධි පූජා පැවැත්වූවා ය. මේ අතර දිනක් හෙදියගේ ස්වාමි පුරුෂයාත්, පුත්‍රයාත් සිය මිය ගිය ඥාතිවරිය (හෙදියගේ අක්කා) නිවසේ සැරිසරන අයුරු හැබැහින් ම දැක ගත්හ. ඔව්හු එයින් බිය වූහ.බෝධි පූජාදින දහහතර අවසන් කළ හෙදිය නැවත ගුප්ත ගවේෂණ මධ්‍යස්ථානයට ගියාය. එදින ඇගේ ශරීරයට සම්බන්ධව සිටි භූතාත්මය කතා කළාය.“මගේ නංගිට මම ආදරෙයි. මම එයාව අරගෙන යනවා. ඒක කාටවත් වළක්වන්න බෑ. මම මගේ නංගිව අරගෙන යනකම් එයාව අතහැර යන්නෙත් නෑ. ඒ විතරක් ද මගේ නංගි බෝධි පූජා තියලා මට පින් දුන්නා. ඒ පින් ලබා ගෙන මම ශක්තිමත් වුණා. මට ශරීරයක් මවා ගෙන පෙනී ඉන්නත් පුළුවන් වුණා. නංගිගෙ මහත්තයයි පුතයි ඉදිරියේ පෙනී සිටින්නත් මට පුළුවන් වුණා.”“හරි හරි... දිග විස්තරයක් නෙ කියා ගෙන ගියේ. මේ කවුද කීවෙ නෑනෙ.”“මම මේ නංගි ගෙ අක්කනෙ”“අක්කා... අක්කා නම් ඇයි නංගිට හිරිහැර කරන්නේ?”“මොකක්ද මම කරපු හිරිහැරේ?”“ඇයි? මේ නංගිගෙ ඇඟට රිංගාගෙන ඉන්නේ?”“මගෙ නංගිගෙ ඇඟට රිංගන්න මට පුළුවන්.මම කාටවත් බය නෑ. මම නංගිට ආදරේනෙ”“ඇයි? ඔය තරම් ආදරේ”“මම ඉස්පිරිතාලේ ඉන්න කොට අනිත් හැමෝටම වඩා මට උදව් කළේ මගේ නංගී. සාත්තු සප්පායම් කළෙත් නංගී. නංගි නර්ස් නිසා එයාට නිතර ම මගේ ළඟට එන්න පුළුවන්නෙ. ඉතින් මගේ නංගිට මම ආදරෙයි. මම මගේ නංගිව මගේ ළඟට ගන්නවා. මම අරගෙන යනවා.”“ඒ කොහොමද අරගෙන යන්නේ?”“ඔපරේෂන් එකේදි එයාව මරාගෙන මම අරගෙන යනවා... හීඞ... හිඞ... හිඞ...එච්චර කොහෙද? ඒ හපන්කම්වලට අපි ඉඩ දෙන්නෙ නෑ.“මොනවා. මම ඔය කාටවත් බය කෙනෙක් නෙවේ, මාත් එක්ක හැපෙන්න එපා”“මොනවා?”“ඔව්”“මම ඔය කාටවත් බය කෙනෙක් නොවෙයි”පටාස්... චටස්... වේවැල් පහර කීපයක් වැදුණි.“අනේ! අනේ! ගහන්න නම් එපා”“මොකද චණ්ඩියා බය”භූතයන් ගේ සියුම් ශරීරවලට පහර වදින වේදනාව උහුලන්නට නොහැකිය. එවැනි අවස්ථාවල ක්‍රමානුකූල එසේ පහර දුන්නත් ඒ භෞතික ශරීරය අයිති පුද්ගලයාට (හෙදියට) වේදනාවක් නොදැනේ. තුවාල සිදුවන්නේ ද නැත. එහෙත් භූතාත්මය දැඩි වේදනාවකට පත්වෙයි.“දැන් මොකද කියන්නේ?”“ම්... ම්... මුකුත් නැහැ” තරහින් පිළිතුරු දුන්නාය.“තමුන්ට සාත්තු සප්පායම් කළා නම් නංගි කරල තියෙන්නේ යුතුකමක්. පිංකමක්. කුසලයක්. එහෙම කෙනාව මරාගෙන යනවැ යි කියන්නේ අපරාධයක්. මහා පාපයක්. ජීවත්ව ඉන්දැද්දි හරියට පින් කුසල් නොකළ නිසා තමුන් දුගතියක ඉපැදිලා තේරුණා ද?”“තේරුණා... තේරුණා”“තේරුණා නම් පිළිගන්නවා ද?”“ඔව්”“එහෙම නම් මේ ශරීරයෙන් ඉවත් වී යනවා ද?”“බැහැ”“ඒ මොකද?”“මම මගේ නංගිට ආදරෙයි”“මම ඔහේගෙ මහත්තයා ලවා දානයක් දීලා පින් අනුමෝදන් කරවන්නම්. ඒ පින් අරගෙන හොඳ තැනකට යන්න. ඒ නිසා නංගිට ආදරේ නම් නංගිට නිදහසේ ජීවත්වෙන්න ඉඩ දෙන්න, සාත්තු සප්පායම් කරපු නංගිව මරා ගන්න එක ද යුතුකම. පව් කරන්න එපා, හොඳ තැනකට යන්න හිතන්න.”“නොගියොත්?” ඇය සැරෙන් අසයි.“ආ... ආයෙත් චණ්ඩියා වුණා ද?” වේවැල අතට ගනියි.“එපා... එපා... ගහන්න එපා... මම යන්නම්”“කොහේට ද යන්නෙ?”“කැලණියෙ බෝධිය ළඟට යනවා”“ඔය ඇත්තම ද?”“ඔව්!”කොහොමද අපි විශ්වාස කරන්නෙ?”“මම දිව්රලා කියන්නම්”“එහෙනම් මේ පිරිත් පොතට අත තියලා දිව්රලා කියමු බලන්න.”“නංගියේ! මම නංගිට ආදරෙයි රත්තරන් නංගියේ. මට නංගිව දාල යන්න නම් දුකයි. ඒත් මට දැන් ඔයාව දාල යන්න සිද්ධ වෙලා. නොගිහින් බැහැ. මම යනවා. යනවා. කැලණියේ බෝධිය ළඟට යනවා. ආයෙත් එන්නෙ නෑ. එන්නෙ ම නෑ. සත්තයි. සහතිකයි.” කියා පිරිත් පොතට දෑත ම තබා සපථ කළාය.දැන් හෙදිය සැත්කමට ඉදිරිපත් වී සුවපත්ව ඇතැයි වාර්තා වේ.මෙවැනි අය සුවපත් වීම අපට ද කුසලයකි. එහෙත් මෙහි දී නොකියා බැරි දෙයක් ද ඇත. අපට දුරකතන ඇමතුම් දෙමින් විස්තර අසා ගෙන පිළිවෙත්වලට යොමු වූ මෙවැන්නෝ සුවපත් වීමෙන් පසු නිකමටවත් ඒ ගැන අපට දැනුම් දෙන්නේ නැත.මේ තොරතුරු අප ලබා ගත්තේ ද, ගුප්ත ගවේෂණ මධ්‍යස්ථානයෙනි. සුවපත් වූ රෝගීන් හෝ ඔවුන් ගේ කල්‍යාණ මිත්‍රයෝ ද කාරිය කෙරුණු පසු නිහඬ වෙති. මෙවැනි දේ වාර්තා වේ නම් එයින් තවත් කෙනෙකු දැනුම්වත් වී සේවයක් සිදු කිරීමට අවස්ථාව උදාවෙයි. ඒ මිස ලාභ ලෝභ ප්‍රශංසා බලාපොරොත්තුව නොවේ.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106191</link>
    <topic>චැනල් 4 බොරු වීඩියෝව ශ්‍රී ලංකාවේ ජයග්‍රහණයට මඩ ගැසීමක්!</topic>
    <author>දයා ඩී. ෆොන්සේකා</author>
    <content>මෙවැනි නිහීන වැඩසටහන් හෙළා දැකිය යුතුයි:යුද අපරාධ පිළිබඳව දෙබිඩි පිළිවෙතක් ඇයි?- කාලීජ් ටයිම්ස්දයා ඩී. ෆොන්සේකාචැනල් 4 නාළිකාව මඟින් විකාශය කරන ලද ‘කිලිං ෆීල්ඩ්’ නම් වැඩ සටහනේ යටි අරමුණ වන්නේ ශ්‍රී ලංකා රජය එල්ටීටීඊ ත්‍රස්තවාදය පරාජය කොට ලබා ගත් විජයග්‍රහණයට කළු පැල්ලමක් එක් කිරීම යැයි සුප්‍රකට “කාලීජ් ටයිම්ස්” වෙබ් අඩවිය පෙන්වා දෙයි.මෙවැනි නිහීන ප්‍රචාරක වැඩ සටහන් තරයේ හෙළා දැකිය යුතු බවත් එහි කරුණු සහිතව අවධාරණය කැර ඇත.එල්ටීටීඊය දරුණු ත්‍රස්තවාදී කණ්ඩායමක් ලෙස ඇමෙරිකාව, මහා බ්‍රිතාන්‍යය ඇතුළු එක්සත් ජාතීන් පිළිගෙන තිබියදීත් මෙවැනි මතභේදාත්මක වීඩියෝ පට විකාශය කිරීම හෙළා දැකිය යුතු බව පවසන එම වෙබ් අඩවිය; කොටි ත්‍රස්තවාදීන් ශ්‍රී ලංකාවේ ආර්ථිකයට මරු පහරක් එල්ල කොට තිබූ බව ද කියයි.වීඩියෝ පටයේ සඳහන් තොරතුරු හා රූප රාමු ව්‍යාජ බව අවධාරණය කරන ශ්‍රී ලංකා රජය එය පිළිගත නොහැකි එකක් නිසා එය පරීක්ෂා කොට තවත් තොරතුරු අනාවරණය කිරීමට විශේෂඥයන්ට බාර දී ඇති බව ද ඛාලීජ් ටයිම්ස් වෙබ් අඩවිය පෙන්වා දෙයි.මෙය ශ්‍රී ලංකා රජයේ හා යුද හමුදාවේ ප්‍රතිරූපයට හානි කිරීමට තැත් කිරීමක් ලෙස ශ්‍රී ලංකා ආරක්ෂක ලේකම් ගෝඨාභය රාජපක්ෂ මහතා පැවසු අතර එය දරුස්මාන් වාර්තාව මෙන්ම අතිශය ව්‍යාජ නිර්මාණයක් මෙන්ම නොවැදගත් එකක් ලෙස ශ්‍රී ලංකා විදේශ අමාත්‍යාංශය පවසන බව ද එහි සඳහන් වේ.මේ වීඩියෝ පටය නිෂ්පාදනය කළ පුද්ගලයන් එල්ටීටීඊය ම්ලේච්ඡ ත්‍රස්තවාදී සංවිධානයක් බව නොදන්නේ දැයි ප්‍රශ්න කරන එම වෙබ් අඩවිය මෙය ශ්‍රී ලංකා රජයට එරෙහි පුද්ගලයන් සමඟ කළ කුමන්ත්‍රණයක් විය හැකි යැයි ද අවධාරණය කරයි.එහි එන බොහෝ දර්ශනවල මූලය වී ඇත්තේ ජංගම දුරකතන මඟින් පටිගත කර වැඩිදියුණු කරන ලද දර්ශන බවත් ඒ සියල්ල ශ්‍රී ලංකා යුද හමුදාව විසින් කරන ලද ඒවා නොවන බවත් අවධාරණය කරන ඛාලීජ් ටයිම්ස් ප්‍රභාකරන් අද ජීවත්ව සිටියානම් යුද අපරාධ පිළිබඳ චෝදනා ඔහුට එල්ල කරන්නේ දැයි ප්‍රශ්න කරයි.එමෙන්ම ශ්‍රී ලංකා යුද හමුදාව ස්ත්‍රී දූෂණ කිරීම හෝ එල්ටීටීඊ සිරකරුවන් නිරුවත් කොට වෙඩි තබා මරා දමා නොමැති අතර විශේෂයෙන් යුදමය ජයග්‍රහණයෙන් පසුව අත්අඩංගුවට ගත් සිරකරුවන්ට, කාන්තාවන්ට හා ළමයින්ට හොඳින් සලකා ඇති බව ද එහි සඳහන් වෙයි.තවදුරටත් ලිබියාවේ ට්‍රිපොලි පිළිබඳව සඳහන් කරන ඛාලීජ් ටයිම්ස් වෙබ් අඩවිය අල් ජසීරාවට හා චැනල් 4 නාළිකාවට ඉරාකයේ හා ඇෆ්ගනිස්ථානයේ සිදු කැරෙන ඝාතන නොපෙනේ දැයි ප්‍රශ්න කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa110619_1</link>
    <topic>ඕනෑම අවස්ථාවක රුසියාවේ පූර්ණ සහය ශ්‍රී ලංකාවට ලබාදෙනවා</topic>
    <author/>
    <content>රුසියානු ජනාධිපති සහතික වෙයිශ්‍රී ලංකාවට අවශ්‍ය ඕනෑම අවස්ථාවක දී තම රජයේ පූර්ණ සහය ලබා දෙන බව රුසියානු ජනාධිපති දිමිත්‍රි මෙද්වෙදෙව් මැතිතුමා සහතික වෙයි.රුසියානු ජනාධිපතිතුමා මේ බව සහතික වූයේ සිකුරාදා පෙරවරුවේ ශාන්ත පීටර්ස්බර්ග් නුවර ලෙනෙක්ස්ෆෝ සම්මන්ත්‍රණ ශාලාවේ දී ආරම්භ වූ ජාත්‍යන්තර ආර්ථික සමුළුවේදී රාජ්‍ය නායක සැසිවාරයෙන් අනතුරුව මහින්ද රාජපක්ෂ ජනාධිපතිතුමා සමඟ පැවැති ද්විපාර්ශ්වික සාකච්ඡාවේදී ය. ශ්‍රී ලංකාවට සෑම අවස්ථාවක දී ම සහය ලබා දීමට ඉදිරිපත් වීම පිළිබඳව ශ්‍රී ලංකා ජනාධිපතිතුමා රුසියානු ජනාධිපතිතුමා වෙත සිය ස්තුතිය පළ කර සිටියේ ය.දෙරට අතර ඇති වී තිබෙන ශක්තිමත් ආර්ථික සබඳතා පිළිබඳව අදහස් දැක්වූ මහින්ද රාජපක්ෂ ජනාධිපතිතුමා තවදුරටත් දෙරට අතර ආර්ථික සහ වෙළඳ සබඳතා තර කර ගත හැකි ආකාරය පිළිබඳව ද මෙහිදී සාකච්ඡා කළේ ය.රුසියාවේ ව්‍යාපාරිකයින් සහ ආයෝජකයින් ශ්‍රී ලංකාවේ ව්‍යාපාර ආරම්භ කිරීමටත් ආයෝජන සිදු කිරීමටත් ඉඩ ප්‍රස්ථා ඇති බව පෙන්වා දුන් මහින්ද රාජපක්ෂ ජනාධිපතිතුමා ඒ සඳහා ඇති පහසුකම් පිළිබඳව ද පැහැදිලි කළේ ය. ඔවුන්ට ශ්‍රී ලංකාවේ ආයෝජන කටයුතු සිදු කරන ලෙස ද මෙහිදී ශ්‍රී ලංකා ජනාධිපතිතුමා ආරාධනා කර සිටියේ ය.ශ්‍රී ලංකාව මෙන් ම රුසියාව ද ත්‍රස්තවාදීන්ගේ බලපෑම් සහ අපහසුතාවන්වලට ලක්ව ඇති නිසා එම දුෂ්කරතා සහ වේදනා පිළිබඳව තමාත්, තම රජයත් ඉතා හොඳින් දන්නා බවත්, සිංහල භාෂාව හොඳින් කථා කරන තම රජයේ විදේශ කටයුතු අමාත්‍ය සර්ජි ලැව්රෝ(ඉඥපඨඥඪ ඹ්චමපධම) මහතා සමඟ ශ්‍රී ලංකාවේ සංචාරයක නිරත වීමට තමා ඉතා කැමැත්තෙන් සිටින බවත් රුසියා ජනාධිපතිතුමා මෙහිදී පැවසීය.විනාඩි 40 කට වැඩි කාලයක් සුහද මට්ටමින් පැවති මෙම සාකච්ඡාව සඳහා ශ්‍රී ලංකා පාර්ශ්වයෙන් විදේශ කටයුතු අමාත්‍ය මහාචාර්ය ජී.එල්. පීරිස්, ජ්‍යෙෂ්ඨ අමාත්‍ය සරත් අමුණුගම, ජනාධිපති ලේකම් ලලිත් වීරතුංග, රුසියාවේ ශ්‍රී ලංකා තානාපති උදයංග වීරතුංග, මහ බැංකු අධිපති අජිත් නිවාඩ් කබ්රාල් යන මහත්වරුද රුසියාව නියෝජනය කරමින් එහි විදේශ කටයුතු අමාත්‍ය සර්ජි ලැව්රෝ මහතා ඇතුළු පිරිසක් ද එක්ව සිටියහ.මහින්ද රාජපක්ෂ ජනාධිපතිතුමා රුසියාවේ පැවැත්වෙන අන්තර්ජාතික ආර්ථික සමුළුවට සහභාගී වීමේ ප්‍රතිඵලයක් වශයෙන් ශ්‍රී ලංකාවේ ජාතික සංවර්ධනයට හා අන්තර්ජාතික සුහදතාව ආශ්‍රිතව ප්‍රතිලාභ රැසක් උදාකැර ගත හැකි වාතාවරණයක් ගොඩනැඟී ඇති බැව් රාජ්‍යතාන්ත්‍රික ආරංචි මාර්ග පවසයි. ශාන්ත පීටර්ස්බර්ග් නුවර නේවා ගඟ අසබඩ පිහිටි වැසිලෙව්ස්කි දූපතේ ලෙනෙක්ස්පෝ සම්මන්ත්‍රණ ශාලාවේ දී අන්තර්ජාතික ආර්ථික සමුළුවේ රාජ්‍ය නායක සමුළුව (17) දා පෙරවරුවේ ආරම්භ විය.එම සමාරම්භක උළෙලට සහභාගී වූ මහින්ද රාජපක්ෂ ජනාධිපතිතුමා සමුළුව ආරම්භ වීමට ප්‍රථම සමුළුවට සහභාගීවීමට පැමිණ සිටි රාජ්‍ය නායකයින් කිහිපදෙනෙකු සමඟ කෙටි පිළිසඳරක නිරත විය.එම රාජ්‍ය නායකයින් අතර, රුසියානු ජනාධිපති දිමිත්‍රි මෙද්වෙදෙව්, චීන ජනාධිපති හූ ජින්තාවෝ, බෙල්ජියම් භාරකාර අගමැති යුවෙස් ලෙටිමේ, ස්පාඤ්ඤ අගමැති ජෝසේ ලුයි රොද්‍රිගුයිස් සපටේරෝ, පින්ලන්ත ජනාධිපති ටර්ජා හැලොනින් යන රාජ්‍ය නායකයෝ ද වූහ.රුසියානු ජනාධිපති දිමිත්‍රි මෙද්වෙදෙව් මැතිතුමා මෙම සමුළුවේදී අදහස් දක්වමින් කියා සිටියේ, ගෝලීය ආර්ථික වර්ධනය සාක්ෂාත් කර ගැනීම සඳහා ශාන්ත පීටර්ස්බර්ග් ජගත් ආර්ථික සමුළුවට රුසියාවේ උපරිම දායකත්වය ලබා දෙන බවත්, ඉදිරි දස වසර රුසියානු ජනතාව ආර්ථික හා සමාජයීය යන සෑම අංශයකින්ම ඉහළ තලයකට ගෙන ඒම සඳහා ලෝකය සමඟ සම්බන්ධ වී කටයුතු කිරීමට බලාපොරොත්තු වන බවයි. චීන ජනාධිපති හූ ජින්තාවෝ මැතිතුමා ද මෙම සමුළුවේ දී අදහස් දැක්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106197</link>
    <topic>කොළඹ-මාතර සුපිරි ගමන ළඟදීම</topic>
    <author>නිහාල් පී. අබේසිංහ</author>
    <content>ගාල්ලට විනාඩි 60 යි. මාතරට 90 යි.නිහාල් පී. අබේසිංහමෙරට ප්‍රථම සුපිරි අධිවේගි මාර්ගය ලෙස රුපියල් කෝටි 9900 වියදමින් ඉදිකළ මාතර - කොළඹ දක්ෂිණ අධිවේගි මාර්ගය ලබන මාසයේදි ජනතා අයිතියට පැවරීමට නියමිත බව මාර්ග සංවර්ධන අධිකාරියේ අධ්‍යක්ෂ ජනරාල් සහ වැඩබලන සභාපති ආර්.ඩබ්ලිව්.ආර්. ප්‍රේමසිරි මහතා සිළුමිණට කීය.මෙහි සම්පූර්ණ දුර කිලෝමීටර් 126 කි. පළල දැනට මීටර් 20 කි. මං තීරු 4 කි. ඉදිරියේදි මීටර් 80 දක්වා පළල වැඩි කර තවත් අතිරේක මං තීරු ඉදිකිරීමට පුළුවන. විනාඩි 50 ක් ඇතුළත හික්කඩුවටද, විනාඩි 60 ක් ඇතුළත ගාල්ලටද, විනාඩි 90 ක් ඇතුළත මාතරටද සුව පහසුව වාහනයට ද කරදරයක් නැතිව ගමන් කළ හැකි මේ මාර්ගයේ දැනට එක් පැත්තකට මං තීරු දෙකකි. එක් මං තීරුවක පළල මීටර් 3.5 කි. තවත් අතිරේක මං තීරුවක් දෙපැත්තකට ඇත.මෙරට විශාලතම පාලම ඇතුළු මහ පාලම් 22 ක්, ගුවන් පාලම් 40 ක් හා යටි බිම් මාර්ග, කුඩා ප්‍රමාණයේ පාලම් හා බෝක්කු 500 ක් පමණ මෙහි අන්තර්ගතයවාහන ඉන්ධන වියදම සියයට 50 කින් අඩු කරන යාමට ගතවන කාලය සියයට 65 කින් අඩුකරන මේ දක්ෂිණ අධිවේගි මාර්ගය මගින් දකුණේ සංවර්ධනය ද වේගවත් වන බවද ප්‍රේමසිරි මහතා පවසයි.පසුගියදා මහින්ද රාජපක්ෂ ජනාධිපතිතුමා ද මෙම මාර්ගයේ ඉදිකිරීම් අධීක්ෂණය කළ බවත් එතුමාගේ උපදෙස් අනුව මාර්ගයේ ඉදිකිරීම් කාර්යක්ෂම ලෙස වේගවත්ව සිදුකරන බවත් ඒ අනුව ශ්‍රී ලංකාවේ මෙතෙක් ඉදිකළ විශාලතම මහා මාර්ග සංවර්ධන ව්‍යාපෘතිය ජනතාවගේ ප්‍රයෝජනය සඳහා ලබන මාසයේ ලබාදෙන බවත් ප්‍රේමසිරි මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106195</link>
    <topic>‘චැනල් 4’ පච ප්‍රචාරයට උදවු දුන් ඩොලර් කල්ලියක් පිළිබඳව හෙළිවෙයි</topic>
    <author>විජයානි එදිරිසිංහ</author>
    <content>විජයානි එදිරිසිංහකොටි ත්‍රස්තවාදීන්ට උදව් උපකාර කළ රාජ්‍ය නොවන සංවිධානවලට සම්බන්ධ මෙරට ශ්‍රී ලාංකිකයන් පිරිසක් ශ්‍රී ලංකාවට එරෙහිව යුද අපරාධ චෝදනා නැඟීම සඳහා කොටි හිතවාදීන්ට විශාල වශයෙන් උදව් උපකාර කර ඇති බව හෙළි වී තිබේ.එල්.ටී.ටී.ඊ. පරාජයත් සමඟ මෙරටින් පලාගිය මෙම ශ්‍රි ලාංකිකයන් විදේශ ගතව සිට ත්‍රස්තවාදීන් සමඟ කටයුතු කර තිබේ. සිංහල සහ දෙමළ ජාතිකයන්ගෙන් සමන්විත මේ පිරිස අතරින් වැඩි දෙනෙක් නෝර්වේ, කැනඩා ඇමෙරිකාව, එංගලන්තය, ඇතුළු තවත් රටවල් ගණනාවක සිට තවදුරටත් එම රාජ්‍ය නොවන සංවිධානවලට සහයෝගය දෙන බව තොරතුරු අනාවරණය වී ඇත.පසුගිය මානුෂීය මෙහෙයුම අවස්ථාවේදී මෙරට හමුදා මෙහෙයුම්වල ඡායාරූප සහ වෙනත් තොරතුරු මොවුන් විසින් ව්‍යාජ ලෙස සකස් කර කොටි හිතවාදීන්ට ලබාදී තිබේ.ශ්‍රී ලංකා හමුදා සද් භාවයෙන් සිදු කළ මෙහෙයුම් පවා ඉතාමත් වැරදි සහගත ආකාරයට පෙන්වා දී ඇති බව ද හෙළි වී ඇත.නිදසුනක් වශයෙන් ආරක්ෂක හමුදා කොටින්ට එල්ල කළ ප්‍රහාරවල ඡායාරූප මොවුන් පෙන්වා දී තිබෙන්නේ දෙමළ වැසියන්ට එල්ල කළ ප්‍රහාර ලෙසට ය.කොටි ත්‍රස්තවාදීන්ගේ සහ රාජ්‍ය නොවන සංවිධානවල මුදල් සහ වෙනත් වරප්‍රසාද ලබමින් විදේශ ගතව සුඛෝපභෝගී ජීවිත ගත කරන මේ පිරිස කොටි විදෙස් ජාලයට ද විශාල සහයෝගයක් දෙන බවට ද බුද්ධි අංශ මගින් තොරතුරු අනාවරණය කරගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106196</link>
    <topic>ලුණුවල අයඩීන් 90% සිට 68%ට බැහැලා</topic>
    <author/>
    <content>අයඩින් ඌනතාවට පිළියම් වශයෙන් ලුණුවලට අයඩින් මිශ්‍ර කොට පරිභෝජනයට ගැනීමේ වැඩපිළිවෙළ හඳුන්වාදීමෙන් පසුව ලුණුවල අයඩින් මට්ටම සියයට 90 දක්වා යහපත් මට්ටමක පැවතුණත් මේ වනවිට ලුණුවල අයඩින් සංයුතිය සියයට 68 දක්වා පහත වැටී ඇතැයි සෞඛ්‍ය අමාත්‍යාංශයට වාර්තා වී ඇත.මේ තත්ත්වය පිළිබඳව කැරුණු අධ්‍යයනයකට අනුව සෞඛ්‍ය අමාත්‍යාංශයට වාර්තා වී තිබෙන්නේ මහා පරිමාණයෙන් අයඩින් මිශ්‍ර ලුණු නිෂ්පාදකයන්ට අමතරව සුළු කර්මාන්තකරුවන් ද මේ නිෂ්පාදන කෙරෙහි යොමු වී සිටීමෙන් නියමිත සංයුතියට අනුව අයඩින් මිශ්‍ර ලුණු නිෂ්පාදනය නොවන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106194</link>
    <topic>ඩෙංගු මදුරුවාට රැකවරණ දෙන කොයි කාටත් තද දඬුවම්</topic>
    <author>සුනිල් දයා අල්විස්</author>
    <content>සුනිල් දයා අල්විස්ඩෙංගු මදුරු මර්දනයට සහාය නොදෙන කවරකුට වුව තරාතිරම නොබලා නඩු පැවරීමට පොලිසිය, මහජන සෞඛ්‍ය අංශය හා වසංගත රෝග අංශය ඒකාබද්ධව මෙහෙයුමක් ආරම්භ කොට තිබේ.මෙවැනි ක්‍රියා මාර්ගයක් ගැනීමට තීරණය වී තිබෙන්නේ රටපුරා පැතිර යන ඩෙංගු මදුරු වසංගතය මැඩ පැවැත්වීමට මහජනතාව හා අදාළ අංශවලින් නිසි සහයෝගය ලබා ගැනීම සඳහා ය.ඩෙංගු මදුරු වසංගතය මැඩලීමේ අරමුණින් ජාතික මදුරු මර්දන සතියක් ද හෙට (20) සිට 26 දක්වා ක්‍රියාත්මක කෙරේ.මදුරු මර්දනය සම්බන්ධයෙන් දැනට පනවා ඇති නීති රීතිවල පවත්නා අඩුපාඩු සකස්කර ශක්තිමත් නීතිරීති පද්ධතියක් ඇති කැර ගැනීමට දෙපාර්තමේන්තුවට යොමුකර තිබෙන බව ද එම කටයුතු අවසන් වූ වහාම එය පාර්ලිමේන්තුවේ සම්මත කර ගැනීමට පියවර ගන්නා බව ද සෞඛ්‍ය ඇමැති මෛත්‍රිපාල සිරිසේන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106192</link>
    <topic>දුම්රිය හරස් මං ආරක්ෂාවට කෝටි 100 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරඅනාරක්ෂිත දුම්රිය හරස් මාර්ග 200 ක් සඳහා අනතුරු ඇඟවීමේ ආරක්ෂිත පද්ධති සවි කිරීමට කෝටි 100 ක මුදලක් වෙන් කිරීමට කැබිනට් අනුමැතිය ලැබී ඇත. ප්‍රවාහන ඇමැති කුමාර වෙල්ගම මහතා කළ යෝජනාවකට අනුව අනාරක්ෂිත දුම්රිය හරස් මාර්ග 200 ක් සඳහා අනතුරු ඇඟවීමේ සංඥා ලෙස විදුලි එළි හා විදුලි සීනු සවි කිරීමට පියවර ගැනෙන අතර දුම්රියක් පැමිණෙන විට රතු පැහැති එළිය දැල්වී තිබෙන්නට පටන් ගන්නා අතර විදුලි සීනු හඬද දුම්රිය ධාවනය කර අවසන් වන තුරු නිකුත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa1106198</link>
    <topic>පොල් රෝගයට පිළියම් නො යෙදුවොත් තැඹිලිවලටත් නරක කල දසාවක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහපොල් වගාවට විශාල තර්ජනයක් වී ඇති කොළ මැලවීමේ හා කුණුවීමේ රෝගය තැඹිලි ගස් වලට ද ව්‍යාප්ත විය හැකි බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා පවසයි.ලුණුවිල පොල් පර්යේෂණාගාරයේ පැවැති පොල් රෝග පාලනය පිළිබඳ ආසියා පැසිෆික් අන්තර්ජාතික සමුළුවේදී ඇමැතිවරයා මේ බව අනාවරණය කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa11061910</link>
    <topic>ආදි වාසින්ගේ සියලු ඉල්ලීම් මසක් ඇතුළත ලබාදීමට පියවර</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහදඹාන වරිග මහ ගෙදර ඉදිකිරීම සඳහා අවශ්‍ය අනුමැතිය මෙන්ම ආදිවාසීන්ගේ ජන උරුම කේන්ද්‍රය සඳහා භූමිය ද නිදහස් කර දෙන බවත් ආදි වාසි තරුණයන් දස දෙනකුට වන ජීවි දෙපාර්තමේන්තුවේ රැකියා ලබා දෙන බවත් වන ජීවි සංරක්ෂණ හා ගොවිජන සේවා ඇමැති එස්. එම්. චන්ද්‍රසේන මහතා පවසයි.ඇමැතිවරයා එම අදහස් පළ කැර සිටියේ ආදි වාසී නායක ඌරුවරිගේ වන්නිල ඇත්තන් සමඟ අමාත්‍යවරයා දඹාන ආදි වාසී ගම්මානයේ පැවැති සාකච්ඡාවකදීය.ආදි වාසින් යනු ශ්‍රී ලාංකික උරුමයේ සංකේතයයි. වසර දහස් ගණනක් තිස්සේ පැවැත එන ආදි වාසි ජනතාව තවත් වසර දහස් ගණනක් ආරක්ෂාකොට සුරක්ෂිත කිරීමට රජය තීරණය කර ඇති බව පැවසූ අමාත්‍යවරයා ආදි වාසීන්ගේ සියලු ඉල්ලීම් නිත්‍යානුකූලව එක් මසක් ඇතුළත වන ජීවි අධ්‍යක්ෂ ජනරාල් තුමාන් ආදිවාසි නායක වන්නිල ඇත්තෝත් අතර අස්සන් කැරෙන ගිවිසුමකින් ලබා දෙන බවත් කීය.මෙහිදී අදහස් දැක්වූ ආදිවාසි නායක ඌරුවරිගේ වන්නිල ඇත්තෝ රටක කලාතුරකින් පහළ වන රාජ්‍ය නායකයකු වූ මහින්ද රාජපක්ෂ ජනාධිපතිතුමා සැබෑ රාජ්‍ය නායකයකු බවත් එතුමා ජනතාවගේ දුක් ගින්දර තම දුක් ගින්දර ලෙස සලකා කටයුතු කරන නායකයකු බවත් ආදිවාසි පරපුර වෙනුවෙන් ජනාධිපතිවරු හතර දෙනකු ඉටු නොකළ වගකීම ඉටු කිරීමට ජනාධිපතිතුමා ගොවිජන සේවා හා වනජීවි අමාත්‍ය එස්. එම්. චන්ද්‍රසේන මහතා දඹාන ආදි වාසී ගම්මානයට එවු බවත් චන්ද්‍රසේන හුරා වැනි ජනතාවගේ දුක වේදනාව කඳුළු හඳුනන මිනිසුන් රටට ජාතියට ආශිර්වාදයක් බවත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aa11061911</link>
    <topic>“උතුරු වසන්තය - නැණ ගුණ වැඩුම සිසු දිරිය” පස් වසරක් සපුරයි</topic>
    <author/>
    <content>උතුරු වසන්තය – “නැණ ගුණ වැඩුම සිසු දිරිය” වැඩසටහනට පස් වසරක් සපිරෙයි. ඒ වෙනුවෙන් ජුනි 15 සිට ජූලි 15 දක්වා විශේෂ වැඩසටහන් රැසක් පැවැත්වෙයි.පසුගිය පස් වසරක් (2006 – 2011) තුළ නැණ ගුණ වැඩුම සිසු දිරිය ජාතික වැඩසටහන යටතේ ආකල්ප සංවර්ධන හා සමාජ සංවර්ධන වැඩමුළු, සිසු දිරිය සමාජ පිහිටු වීම, සිසු දිරිය ශිෂ්‍යත්ව ප්‍රදානය, සිසු දිරිය ශිෂ්‍ය ප්‍රදර්ශන, සිසු දිරිය රංගන හා මනෝ උපදේශන කඳවුරු වැනි විවිධ විශේෂ ක්‍රියාකාරකම් සිංහල, ද්‍රවිඩ හා මුස්ලිම් තරුණ තරුණියන්ගේ නායකත්වයෙන්, සහජීවනයෙන් හා සහභාගීත්වයෙන් සිදු කළ අතර එකී ක්‍රියාකාරකම් ශ්‍රී ලාංකික අනන්‍යතාව සුරැකෙන පරිදි දේශීය හරවත් විවිධ සම්ප්‍රදායන්ට ගෞරවයක් හා නිසි පිළිගැනීමක් හිමි වන අයුරින් ක්‍රියාත්මක විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106196</link>
    <topic>පෞද්ගලික අංශයට විශ්‍රාම වැටුපක් උරුමවිය යුතුය</topic>
    <author/>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂපෞද්ගලික අංශයේ විශ්‍රාම වැටුප් යෝජනාව රජය මඟින් ඉදිරිපත් කිරීමත් සමඟම ඇතැම් පිරිස් ගොඩ නැඟු ප්‍රචණ්ඩත්වයත්, දේශපාලන අවස්ථාවාදයත් සමඟ තරුණ ජීවිතයක් නැතිවීම දක්වා ඇතිකළ දේශපාලන සංසිද්ධීන් දුටු තරුණයකු ලෙස ඇතිවූ කම්පනය මුල් කොට ගෙන මෙම ලිපිය ලිවීමට මට සිත් විය.සැබෑ දේශපාලන අවශ්‍යතා සහ අවස්ථාවාදී අභිලාෂයන් අතර ඇති නිරන්තර ගැටුම හේතුවෙන් ශ්‍රී ලංකාවේ අහිංසක කම්කරු ජනතාවට අහිමි වී ගිය වරප්‍රසාද සහ අයිතීන් රාශියකි. ඒ නිසාම මේ පිළිබඳව මාගේ ස්ථාවරය ප්‍රථමයෙන් පැහැදිලි කරදීම යෝග්‍ය වේයැයි සිතමි.පෞද්ගලික අංශයේ සේවකයන්ට විශ්‍රාම වැටුපක් ඕනැශ්‍රී ලංකාවේ පෞද්ගලික ක්ෂේත්‍රයේ සියලු සේවකයන් හට විශ්‍රාම වැටුපක් හිමි විය යුතු යැයි යන ස්ථාවරයේ මම දැඩි ලෙස සිටිමි. මෙහිදී රජයෙන් යෝජිත විශ්‍රාම වැටුප් පනත සම්බන්ධව සාකච්ඡා කිරීම මාගේ අරමුණ නොවේ. නමුත් සංකල්පීය වශයෙන් සහ ප්‍රතිපත්තිමය වශයෙන් මෙම විශ්‍රාම වැටුප් ක්‍රමයේ අවශ්‍යතාවත්, ඒ සඳහා තැබු පියවරත් ප්‍රායෝගික ව්‍යායාමයක් ය යන්න මාගේ පිළිගැනීමයි. හුදු දේශපාලන අභිලාෂයන්ට මුවා නොවී මෙම ක්‍රියාවලියේ ඉතිහාසය පිළිබඳ විමසීම තරුණ අපගේ වගකීම වෙයි.ශ්‍රී ලංකාවේ හැත්තෑව දශකයේ අග භාගයේ එනම් ජේ. ආර්. ජයවර්ධන ජනාධිපතිවරයාගේ ආශිර්වාදය ඇතිව ශ්‍රී ලංකා රජයත්, නෝර්විජියා රජයත්, ජාත්‍යන්තර කම්කරු සංවිධානයත් එක්ව සංවිධානය කළ සම්මන්ත්‍රණයක ප්‍රතිපත්තිමය එකඟතාවක් ලෙස පෞද්ගලික විශ්‍රාම වැටුප හඳුන්වා දිය හැකිය. මෙය උපත ලැබුවේ “ශ්‍රී ලංකාවේ සේවක අර්ථසාධක අරමුදලේ සාමාජිකයන් සඳහා සමාජ ආරක්ෂණ විශ්‍රාම වැටුප් ක්‍රමයක් ලබා දිය යුතු ය” යන යෝජනාවත්, ප්‍රතිපත්තිමය වශයෙන් එවකට පැවති රජය එම යෝජනාව පිළිගැනීමත් මඟින් ය.1984 - 85 වකවානුවේදී නීති රෙගුලාසි හදන්න හැදුවාමෙම යෝජනාවලිය 1982 - 1983 කාල වකවානු තුළ එක්සත් ජාතික පක්ෂය ලහි ලහියේ ක්‍රියාත්මක කිරීමට උත්සාහ කළ අතර 1984 - 1985 කාල වකවානු තුළදී මෙම යෝජනාවලිය ක්‍රියාත්මක කිරීම සඳහා අවශ්‍ය නීති රෙගුලාසි සකස් කිරීමට විධි විධාන සහ නොනිමි වැඩමුළු රාශියක් පවත්වනු ලැබීය.1988 මාර්තු 16 වන දින කැබිනට් මණ්ඩලය විසින් මෙම විශ්‍රාම වැටුප් ක්‍රමයේ පළමු කෙටුම්පත සකස් කිරීමට කම්කරු ඇමැතිවරයාට නිර්දේශ කරන ලදී. මෙම යෝජනාවලියේ ඉතිහාසය ක්‍රමිකව පර්යේෂණය කළ මා හට නිරීක්ෂණය කිරීමට හැකි වූයේ ජනපති පේ‍්‍රමදාසගේ කැබිනෙට්ටුවේ සිටි ඇමැතිවරුන් බොහෝ දෙනා එක හෙළා මෙම යෝජනාවට එදා තම සහයෝගය ලබාදීම ලිඛිතව අනුමත කර තිබීමය.මෙම යෝජනාවලිය පාදක කරගෙන එම කාල පරිච්ඡේදයේදී නොයෙකුත් ප්‍රතිරෝධයන් පැවති නමුත් ඒ සියලු ප්‍රතිරෝධයන් පවා පිළිගත් පොදු සාධකයක් වූයේ මෙම ක්‍රමය අත්‍යවශ්‍ය ය යන්නයි. සෑම විටම විරුද්ධත්වය එල්ල වූයේ මෙම යෝජනාවලියේ ප්‍රායෝගික යන්ත්‍රණය වෙත ය. යම් යම් අවස්ථාවලදී මෙම ක්‍රියාවලිය යන්ත්‍රණයක් බවට පත්කිරීමේ වගකීම ඇති නිලධාරීන් විසින් අත්තනෝමතික ලෙස කර ඇති මැදිහත්වීම් මඟින් දේශපාලනඥයාත්, හාම්පුතුනුත් සහ සේවකයිනුත් යන පාර්ශවයන් සියල්ල නොමඟ යැවූ බව මේ පිළිබඳව හදාරන අපට පෙනේ. රාජ්‍ය නිලධාරීන්ගේ මෙම ගැටලුකාරී භූමිකාව අද වනතුරුත් නොවෙනස්ව පවතී.දශක තුනක් තිස්සේ මේ ප්‍රශ්නය ගැන අවධානය යොමුකළාවිශ්‍රාම වැටුප් ක්‍රමයේ ඉතිහාසය තවදුරටත් විමසන්නේ නම් චන්ද්‍රිකා කුමාරතුංග හිටපු ජනපතිනියගේ මැතිවරණ ප්‍රකාශනයේ කොටසක් ලෙස මෙය පිළිගැනිණි. පුරා දශක තුනකට වඩා වැඩි කාලයකදී ශ්‍රී ලංකාවේ රාජ්‍ය බලය හිමි සියලු පක්ෂ සහ ජයවර්ධනය යුගය, පේ‍්‍රමදාස යුගය, කුමාරතුංග යුගය සහ රාජපක්ෂ යුගය දක්වා සියලු ජනාධිපතිවරු මෙම අදහස පිළිගැනීම නිසා මෙම විශ්‍රාම වැටුප් ක්‍රමය සැබෑ සමාජ අවශ්‍යතාවක් ලෙසත්, පෞද්ගලික අංශයේ සේවකයන්ට ලබාදීම සෑම දේශපාලනඥයෙකුගේ වගකීමක් වේයැයි යන්න මාගේ අදහසයි.අද වනතුරු මෙම වැදගත් දේශපාලන වගකීම ඉෂ්ට කර ගැනීමට ශ්‍රී ලාංකීය දේශපාලනඥයින් අපොහොසත් වී ඇත්තේ මා මුලින් සඳහන් කළ අවස්ථාවාදය මුල් කරගත් දේශපාලන අභිලාෂයන් හා සැබෑ දේශපාලන අවශ්‍යතාවන් අතර ඇති පරස්පරතාවයන් හේතුකොට ගෙනය. තරුණයෙකු හා ශ්‍රී ලාංකීය පුරවැසියෙකු වශයෙන් මෙම අවස්ථාවාදය මම දැඩි ලෙස පිළිකුල් කරමි.රොෂෙන් ගේ මරණය ප්‍රාර්ථනා කරපු පිරිසකුත් හිටියාකටුනායක නිදහස් වෙළෙඳ කලාපයේ පොලිස් වෙඩි ප්‍රහාරයකින් මියගිය රොෂේන් චානක තරුණ සහෝදරයාගේ මරණය පිළිබඳ උද්ඝෝෂණය කිරීමට බොහෝ දේශපාලන පක්ෂ යුහුසුලුව මැදිහත් විය. නමුත් ඒ පිළිබඳ මාගේ කලකිරීම ඇත්තේ ඔහු ජීවත් කිරීම වෙනුවෙන් සටන් කළ බලවේගයන් අතළොස්සක්වත් සිටියා ද යන්න සැකයට භාජන වන කරුණක් වීමය.එපමණක් නොව රජය ඔහු බේරා ගැනීම සඳහා දිවා රෑ වෙහෙසෙද්දී ඔහුගේ මරණය ප්‍රාර්ථනා කරමින් ඇඟිලි ගැන්න පිරිස්ද සිටි බව දුටු අප කා තුළත් කලකිරීම ජනිත කරන බව මම දනිමි.උරුමය ස්වාමිපුරුෂයාට හෝ භාර්යාවට හිමිවිය යුතුයිරජයක් මෙවැනි පනත් කෙටුම්පතක් සකස් කරන්නේ නම් එම පනත් කෙටුම්පත රාජ්‍ය ප්‍රතිපත්තියක් ලෙස ක්‍රියාත්මක කරවීමේ යන්ත්‍රණය ඉතාම ප්‍රායෝගික සහ පෞද්ගලික අංශයේ පවත්නා යථාර්ථයන්ට අනුව සකස් විය යුතුය. මෙහිදී ප්‍රධාන වශයෙන් මාගේ නිරීක්ෂණයට අනුව ප්‍රධාන වශයෙන් විශ්‍රාම වැටුපක්, වරප්‍රසාදයක් සේවකයකුට හිමි වන්නේ නම් එහි උරුමය තමන්ගේ ස්වාමි පුරුෂයාට හෝ භාර්යාවට හිමි විය යුතුය. විශේෂයෙන් කාන්තා පාර්ශවය ගත් විට (උදාහරණ වශයෙන් ඇඟලුම් සේවිකාවන්) ඔවුන්ගේ සේවා කාලයේ ඇති සීමාසහිත භාවය හේතුවෙන් දිගුකාලීන විශ්‍රාම වැටුප් යෝජනා ක්‍රමයකට ඔවුන් යොමු කරවා ගැනීම අසීරු කාර්යයකි.පෞද්ගලික අංශයේ විශ්‍රාම වැටුප් ක්‍රමවේදයන්ගේ අන්තර්ජාතික තත්ත්වය ද අප තේරුම්ගත යුතු ය යන්න මාගේ අදහසයි. ඒ මන්ද යත් පසුගිය දශක දෙක පුරාම ලෝකයේ බොහෝ රටවල රාජ්‍ය සහ පෞද්ගලික යන දෙඅංශයේම විශ්‍රාම වැටුප් ප්‍රතිසංස්කරණ සිදු කිරීමට සිදුවිය. මේ රටවල් අතර කැනඩාව, ෆින්ලන්තය, කොරියාව, මෙක්සිකෝව, චිලී වැනි රාජ්‍යයන්ගේ විශ්‍රාම වැටුප් ප්‍රතිසංස්කරණ කැපී පෙනේ.ආර්ථික අර්බුදය හමුවේ විශ්‍රාම වැටුප් සංචිත පහළ බැස්සාඑසේම මෑත කාලයේ ඇතිවූ ලෝක ආර්ථික අර්බුදය හමුවේ විශේෂයෙන් පෞද්ගලික අංශයේ විශ්‍රාම වැටුප් සංචිතයන් විශාල ලෙස පහත වැටුණි. ඒ නිසා ඇතිවූ බලපෑම පෞද්ගලික අංශයට පමණක් නොව රාජ්‍ය අංශයට ද තදින් දැනුණි. ලෝක බැංකුවේ වාර්තාවලට අනුව 2008 වර්ෂයේ පමණක් ලොව දියුණුම රටවල පෞද්ගලික විශ්‍රාම වැටුප් සංචිත ඩොලර් ට්‍රිලියන 3.3 කින් පහත වැටිණ. එනම් මෙය 2007 වර්ෂයට සාපේක්ෂව 20% අඩුවීමකි.මෙලෙස විදෙස් රටවල පෞද්ගලික අංශයේ විශ්‍රාම වැටුප් සංචිත අඩුවන විට එම විශ්‍රාම වැටුප් යෝජනා ක්‍රමයන්හි ලියාපදිංචි වූ සාමාජිකයන් අතර විශාල නොසන්සුන්තාවක් ඇතිවූ අතර එය මුළු මහත් පෞද්ගලික අංශයේ සේවකයන්ගේ මානසික ඒකාග්‍රතාව බිඳ හෙළීමට හේතු සාධකයක් විය. මෙහි නිශේධනීය සාධකය වන්නේ මෙවැනි අස්ථාවර තත්ත්වයක් ඇතිවූ විට එය සෘජුවම රාජ්‍ය මූල්‍ය පද්ධතියටත් බලපෑමයි. මෙම අන්තර්ජාතික තත්ත්වය මා විග්‍රහ කරන්නේ ශ්‍රී ලංකාව ඇතුළත පෞද්ගලික අංශයේ විශ්‍රාම වැටුප් යෝජනා ක්‍රමය දෙස නිශේධනාත්මකව බැලීමට නොවේ.නම්‍යශීලි යන්ත්‍රණයක් අනුව ක්‍රියාත්මක විය යුතුයිවිශ්‍රාම යෝජනාවක් යනු දිගුකාලීන ක්‍රියාවලියක් නිසාවෙන් එවැන්නක් සමාජගත කිරීමේදී එය මුහුණදෙන ප්‍රායෝගික අභියෝගයන් හොඳින් වටහාගෙන සහ ඒවාට මුහුණ දිය හැකි නම්‍යශීලී යන්ත්‍රණයකින් එය ක්‍රියාත්මක කිරීමය.තාරුණ්‍යයේ අභියෝගයන් වටහා ගැනීම ඕනෑම සාර්ථක රාජ්‍ය ප්‍රතිපත්තියක සිද්ධාන්තික සාධකයකි. තරුණයකු තම ජීවිතය හා වෘත්තිය ගොඩ නඟන්නේ අඩුම තරමින් දශක දෙකක්වත් ඉදිරියට තම සිතේ ඇති බලාපොරොත්තු හා බද්ධ කර ගනිමිනි. එබැවින් තරුණ ජීවිත, තරුණ බලාපොරොත්තු සහ තරුණ අභිලාෂයන්හි යථාර්ථය තේරුම් ගැනීම දේශපාලනඥයින්ගේ මෙන්ම නිලධාරීන්ගේ ද පරම වගකීමක් ලෙස මම දකිමි.එබැවින් යථාර්ථවාදී සහ ප්‍රායෝගික විශ්‍රාම වැටුප් ක්‍රමයක් පෞද්ගලික අංශයට ගෙන ඒමට නම් ඉහත කී කරුණු අනුව ක්‍රියාත්මක වන යන්ත්‍රණයක් නිර්මාණය වීම අනිවාර්ය වේ.සමාජ සුරක්ෂිතභාවය තහවුරු කළ හැකි ක්‍රමයක් අවශ්‍යයිඅවසාන වශයෙන් මා මේ ලිපිය නිම කරන්නේ නැවත වරක් පෞද්ගලික අංශයට විශේෂයෙන් ශ්‍රී ලංකාවේ විශාල තරුණ පිරිසක් නියෝජනය කරනු ලබන මෙම ක්ෂේත්‍රයේ සේවකයන්ගේ සමාජ සුරක්ෂිතභාවය තහවුරු කළ හැකි විශ්‍රාම වැටුප් ක්‍රමයක් අවශ්‍ය ය යන්න සාක්ෂාත් කරමිනි. එනමුත් මේ සඳහා අවස්ථාවාදී දේශපාලනයත්, අත්තනෝමතික නිලධාරීවාදයත්, නිශේධනීය සාධකයන් වන අතර වර්තමාන ශ්‍රී ලංකාවේ දේශපාලන කතිකාවත තුළ ඉහත කී කරුණු හේතු මඟින් වැදගත් සමාජ කොටස් පීඩිත ජීවිත ගතකිරීම වළක්වනු නොහැකිය. අඳ ගොවි පනත සංශෝධනය කිරීමේ අවශ්‍යතාවත් මීට කදිම උදාහරණයකි.එසේනම් රාජ්‍ය ප්‍රතිපත්තිය තුළ පෞද්ගලික අංශයේ විශ්‍රාම වැටුප් ක්‍රමය නිර්මාණය විය යුත්තේ අතීතයෙන් අප ලැබු දේශපාලන අත්දැකීම් අනුවත් අනාගතයේ ශ්‍රී ලාංකීය සේවක පන්තියේ සුබ සාධනයත් සාක්ෂාත් කළ හැකි වර්තමානයේදී සමාජගත කළ හැකි යථාවාදී ක්‍රියාදාමයක් මඟින් පමණක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106192</link>
    <topic>මුනි බණ සහ වැදි බණ</topic>
    <author/>
    <content>පොසොන් පොහොය ගෙවී ගියේ ය. ලක්දිව පුරා මුනි බණ ඇසෙන්නට පටන් ගත්තේ පොසොන් පොහොයකින් පසුව ය. අධ්‍යාත්මික විමුක්තිය, සංස්කෘතිය පමණක් නොව ආර්ථිකය පවා ගොනු වී පෙළ ගැසෙන්නට පටන් ගත්තේ ඒ ඓතිහාසික පොසොන් පොහෝ දිනයෙන් පසුව ය.ඒ පොසොන් පොහෝ දින සමරන වස් එනම් මිහිඳු හිමි ලක්දිවට වැඩම කිරීම සිහිපත් කරනු වස් අපි පොසොන් උත්සව පවත්වන්නෙමු. වෙසක් දින මංගල්‍යයක් වන්නා සේ ම ශ්‍රී ලාංකික අපට පොසොන් දින ද මංගල්‍ය දිනයකි.පොසොන් පොහෝ දින අපට සෑම අතින් ම පාහේ මුනි බණ ඇසෙන්නට වී ය. ඒ හැමෙකක් ම ආගමික වශයෙන් මෙන් ම සංස්කෘතික සහ ආර්ථික වශයෙන් ද වැදගත් කරුණු කාරණාවලින් පමණක් නොව පෞද්ගලික ජීවිතයට පවා වැදගත් වන්නා වූ කාරණාවලින් පිරී තිබුණේ ය.එබැවින් පොසොන් පොහෝ දින ගෙවී ගියේ මුනි බණ ඇසුණු මංගල්‍යයක් ලෙසිනි.මිහින්තලාවෙන්, සිතුල් පව්වෙන්, තන්තිරිමලෙන්, ගල් විහාරයෙන් එසේ මුනිබණ ඇසෙද්දී තැනින් තැනින් වැදි බණ ද ඇසෙන්නට වී ය. මාවනැල්ලෙදි එවැනි බණක් ඇසිණි. ඒ රනිල් ගෙන් ය. සජිත් ද තවත් කොහේදෝ සිට බණ කියූ බව පුවත්පත් වල පළ වීය.මහින්ද අරලියගහ මන්දිරයේ සිට මුනි බණ අසද්දී රනිල් සහ සජිත් වෙන් වෙන් තැන්වල සිට වැදි බණ දෙසූහ.“මේ ආණ්ඩුවට දැක්මක් නෑ. මාධ්‍යකාරයො ඒ බව කියන්නෙත් නෑ. ආණ්ඩුවකට වසර විස්සක් විතර දුරට යන දැක්මක් අවශ්‍යයි.මේ ආණ්ඩුවට හෙවත් මහින්ද රාජපක්ෂ පාලනයට දැක්මක් තිබෙනවාද නැද්ද යන්න පිළිබඳව විමසා බලන්නට පෙර රනිල් වික්‍රමසිංහට එවැනි දැක්මක් තිබුණා ද යන්න විමසා බැලීම වටී.ශ්‍රී ලංකාවේ සිටි නායකයන් අතර වසර විස්සකට නොව වසර දෙක තුනකටවත් විහිදෙන දැක්මක් නොතිබුණේ චන්ද්‍රිකාට සහ රනිල්ට පමණ ය. අනෙක් සියලු ම නායකයන්ට යම් දුරකට විහිදුණු දැක්මක් තිබුණේ ය.එක්සත් ජාතික පක්ෂයේ නිර්මාතෘවරයා වූ ඩී.එස්. සේනානායකට දුරදැක්මක් තිබුණේ ය. ගොවි ජනපද ව්‍යාපාර ආරම්භ වූයේ ඒ දැක්ම අනුව ය.බණ්ඩාරනායක මහත්තයාට සහ මැතිනියට පොදුජන ආකල්පවලින් හෙබි ආර්ථික දැක්මක් තිබුණි. ජේ.ආර්. ට ද ධනවාදී වුව ද දැක්මක් තිබිණි. අඩුපාඩු රැසක් තිබුණත් ප්‍රේමදාස මහත්තයාටත් නිවාස සංකල්පය පිළිබඳ දැක්මක් තිබුණේ ය.දැක්මක් නොතිබුණේ ම චන්ද්‍රිකාට සහ රනිල්ට ය. චන්ද්‍රිකා තමන් නොකළ දේ පිළිබඳව වැදි බණ නොකියා පසෙකට වී නිහඬව සිටී. එහෙත් රනිල් දීර්ඝකාලීන දැක්මක් පිළිබඳව මේ ආණ්ඩුවට ඇඟිල්ල දික්කරමින් වැදි බණ දෙසයි.රනිල් ඔය දිගුකාලීන දැක්ම කියා කියන්නේ ‘යළි පුබුදමු ශ්‍රී ලංකා’ වැඩසටහනට විය යුතු ය. එහි තරම ශ්‍රී ලංකා පුරවැසියන් නොදන්නවා නොවේ.එසේත් නැති නම් ප්‍රභාකරන් සමඟ ඇට වූ සාම ගිවිසුම දැයි නොදන්නෙමු.මහින්ද රාජපක්ෂ ජනාධිපතිවරණයට පෙර දිගුකාලීන දැක්මක් ඉදිරිපත් කළේ ය. ප්‍රභාකරන් පරාජය කිරීමේ සිට මතට තිත දක්වා වූ බොහෝ දිගුකාලීන පියවර එහි අන්තර්ගත වී ය.මහින්ද ඒ ඉලක්ක එකින් එක ජයගත්තේ ය. තවදුරටත් ජයගනිමින් සිටී.අවුරුදු තිහක් පුරා අපේ මවුබිම ගිනි තැබූ ත්‍රස්තවාදය මෙරටින් තුරන් කෙළේ එහි පළමු ඉලක්කය වශයෙනි. ඒ ඉලක්කය ජය ගැනීම සඳහා බොහෝ කරුණු සංවිධානය කිරීමට ඔහුට සිදුවිය. සේනා සංවිධානය කළ යුතු වීය. අවි ආයුධ රැස් කිරීම කළ යුතු වීය. විවිධ දේශීය සහ විදේශීය බලපෑම් වලින් ගැලවී සිටින්නට සිදුවිය. ඒ අතර ම සමස්ත රටට ත්‍රස්තවාදයට එරෙහි සටන පීඩනයක් නොවන්නට වගබලා ගැනීමට සිදුවිය.මේ සියල්ල මහින්ද හරි අපූරුවට සංවිධානය කෙළේ ය.වළං කඩේට පැන්න ගොනා මෙන් හතර දිග් භාගයම විනාශ කර නොගෙන, අවුල්කර නොගෙන, කල් යල් බලා පටන්ගෙන ඉලක්කය කරා ක්‍රමවත් ව ගමන් කිරීමට මහින්දට හැකි විය.මෙහිදී මෙහෙයුම පමණක් නොව රටේ ආර්ථිකය ද ජනජීවිතය ද පමණක් නොව දේශීය සහ විදේශීය බලපෑම් ද මනා ලෙස කළමනාකරණය කිරීමට මහින්දට හැකි විය.එදිනෙදා ජනජීවිතයට අවශ්‍ය ආහාර ද්‍රව්‍යවල සැපයීම මෙන් ම මිල ගණන් ද ස්ථාවරව සහ ජනයාට පීඩනයක් නොවන අයුරින් තබා ගැනීමේ වගකීමක් විය. දේශීය සහ විදේශීය කුක්කන්ගේ දුර්ජන මතවාද සහ ක්‍රියාකාරකම් යටපත් කිරීමේ සටන ද එක් අතක පැවතියේ ය. ඒ අතර ඇමෙරිකාව, යුරෝපා හවුල කළ බලපෑම් මෙන් ම රුසියාව, ඉන්දියාව සහ චීනය ගෙන හැර පෑ ආකල්ප සහ මත මෙහෙයුමට අදාළ වන අයුරින් සමබර කර ගැනීමට මහින්දට හැකි වූයේ දුර දැක්මක් තිබූ හෙයිනි. ඔහු ඒ දුරදැක්මෙන් මොහොතකටවත් අවධානය වෙන’තක යොමු කෙළේ නැත.ඒ අතර ම ජන ජීවිතයට අවශ්‍ය රැකියා ලබාදීම වැනි සුබසාධක අවශ්‍යතා ඉටු කළ අතර මහාමාර්ග සංවර්ධනය විශාල සහ කුඩා පරිමාණ සංවර්ධන ව්‍යාපෘතීන් ගම් මට්ටමින් මෙන් ම ජාතික මට්ටමින් ද ආරම්භ කෙළේ ය.ඒ අතරම කොටි හමුදාව විසින් කරන ලද මහා පරිමාණ විනාශයන්ට ද මුහුණදීමට සිදු විය. ඒ සියල්ල ඉදිරියේ නොසැලී සිටිමින් ගමන් මඟ වෙනස් නො කොට පියවරක් හෝ පසුපසට නොගෙන ජය ලබන තුරු ඉදිරියට ම යා හැකි වූයේ මහින්දට තිබුණ දුර දැක්ම නිසාත් ඒ පිළිබඳව තමා තුළ ම පැවැති අචල විශ්වාසයත් නිසාත්ය.තිස් වසරක විනාශකාරී යුද්ධයක් පැවැති රටක් මෙතරම් ඉක්මනින් මේ සහ විශාල ආර්ථික සහ සමාජයීය ප්‍රගතියක් අත්කර ගැනීම පිළිබඳව විදෙස් විශේෂඥයෝ ද මවිතය පළ කරති.දරුස්මාන් ලාටත් පිල්ලේ ලාටත් තද වී ඇත්තේ ඒ නිසා ය.රනිල් කීවේ පතෝල එකසිය පනහයි කියා ය. එහෙත් රනිල් පතෝල එකසිය පනහයි කී පමණින් මහින්ද සිය දීර්ඝකාලීන සංවර්ධන සැලසුම් පසෙකට දැම්මේ නැත. පතෝල නැවක් ගෙනැවිත් බෙදා දුන්නේ ද නැත. දේශගුණික අවහිරතා ඉවත්ව ගිය කල්හි පතෝල ඇතුළු අනෙකුත් භාණ්ඩවල මිල ගණන් පහළ බසින බව මහින්ද දැන සිටියේ ය. රනිල් සිටියා නම් කරන්නේ ඔක්කොම නවත්වා පතෝල නැවක් ගෙන්වා බෙදා දීම ය. එහෙත් දැන් පතෝල කතාවක් නැත. අමුමිරිස් කතාවක් නැත. පලා කොළ කතාවක් නැත. කටඋත්තර ද නැත.මේ දීර්ඝකාලීන දැක්මක් ඇති දේශපාලන නායකත්වයක් දැයි තේරුම් ගැනීමට ඕනෑම පුද්ගලයකුට පුළුවන. මහා ආර්ථික ප¼ඩිවරුන්ට කෙසේ වෙතත් පොදු ජනතාවට තේරුම් ගැනීමට අසීරු නැත. දිනෙන් දින මහින්දගෙ ඡන්ද කන්ද මුදුන් වෙන්නේ එබැවිනි.සජිත් ගේ බණ ද රනිල් ගේ බණ වලට දෙවැනි නැත. ඔහු දෙසන්නේ බිම් මට්ටමේ බණ ය. දෙසන්නේ සාමයේ ශක්තිය ගැන ය. නැත්තේ ද ඒක ම ය.බිම් මට්ටමේ බණ දෙසන්නට ගොස් ඔහුට ජාතික සේවක සංගමය අහිමි විය. නායකත්වය කෙසේ වෙතත් නියෝජ්‍ය නායකකමත් ලැබුණේ දශම බිංදුවයි එකකිනි. ඒ දශම බිංදුවයි එක ඔහුට ලැබෙන විට රංජිත් මද්දුම බණ්ඩාරට, ජාතික සංවිධායකකම අහිමි විය. රෝසිට කෘත්‍යාධිකාරි සාමාජිකත්වය අහිමි විය. පුංචි බුද්ධිකට හුඟාක් දේ අහිමි විය.අප්‍රේල් 12 වැනිදා සිංහල අලුත් අවුරුද්දේ පක්ෂ නායකත්වය ගන්නට සජිත් බලා සිටියේ ය. දැන් යළිත් ඒ පිළිබඳව ප්‍රසිද්ධ ප්‍රකාශ කරයි. එහෙත් දින වකවානු ගැන නොකියන්නට පරෙස්සම් වෙයි. ඔහොම ගිහින් ගිහින් සජිත්ට තරු විසි වෙන්නේ හම්බන්තොට දිස්ත්‍රික් සංවිධායක කමත් ගහලා ගිය දාට ය.සජිත් වෙනුවෙන් කෑ ගැසූ උඩ කරණම් බිම කරණම් ගැසූ දයාසිරි තරුණයා ආගිය අතක් නැත. පෙම් ගීයක් ගයාගෙන පෙම් රැඟුමක් රඟාගෙන මෙගා වැඩක සබ් කොන්තරාත් එකක් කරමින් සිටියේ නම් මීට වඩා හොඳ ය. යෞවනයේ පොපියන චමත්කාරය සජිත් සමඟම බිම් මට්ටමට බාල්දු වී ගියේ ය.බුද්ධික පතිරණ, උණ්ඩුක පුච්ඡයක් බවට පත්වෙද්දී මංගල, පුටුවක ඉඳගත්තේ ය. දොස්තර ජයලත්, සජිත්ට කොකා පෙන්නා කල් යල් බලා අඩිය මාරු කෙළේ ය.කාට කාටත් ගැලවිල්ලක් නැත. වැදි බණ අසන කෙනෙක් ද නැත. මුනි බණ ඇසෙද්දී වැදි බණ අසන්නෝ කවරහුද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106195</link>
    <topic>“මොකද මරදානේ ඉන්න ඕනැ අය පාර්ලිමේන්තුවේ?”</topic>
    <author>චන්දන බණ්ඩාර</author>
    <content>“අපි ඕවට නෑ”ජනාධිපතිතුමා ගිය සතියේ හදිසියේම පාර්ලිමේන්තුවට ගියේය. ජනාධිපතිතුමාගේ පැමිණීම මැති ඇමැතිවරුන්ගේ මෙන්ම විපක්ෂ මන්ත්‍රීවරුන්ගේ ද උද්‍යෝගයට මෙන්ම දැඩි අවධානයට ද යොමුවිය.හිටපු මන්ත්‍රීවරු කීප දෙනකු පිළිබඳව ශෝක යෝජනා කීපයක් සභාගත වෙද්දී ජනාධිපතිතුමා පාර්ලිමේන්තු සභාවට පැමිණියේ කිසිවකු නොසිතූ පරිදිය.පාර්ලිමේන්තු සභාවේ ටික වේලාවක් රැඳී සිටි ජනාධිපතිතුමා ඉන්පසුව ගියේ මන්ත්‍රීවරුන්ගේ ආලින්දයටය. එහි ගොස් ජනාධිපතිතුමා පක්ෂ විපක්ෂ මන්ත්‍රීවරුන් සමඟ සුහද ලෙස කථා බහ කරමින් සිටියේය. ඒ අතරතුර කෑගල්ල දිසා එ.ජා.ප. මන්ත්‍රී චම්පිකා ප්‍රේමදාස ජනාධිපතිතුමා අසලට පැමිණ දුක් ගැනවිල්ලක් ඉදිරිපත් කළේය.මේ අතරතුර ජනාධිපතිතුමා තමන් මන්ත්‍රීවරයකුව සිටියදී සිදුවූ අතීත තොරතුරු කියා සිටියේ ඉතා සංවේදීවය. ඉන්පසුව ජනාධිපතිතුමා ගියේ පාර්ලිමේන්තුවේ ජනාධිපති ලේකම් කාර්යාලයටයි. ඒ වෙනවිට මැති ඇමැතිවරු පිරිසක් එහි සිටියහ. ඇමැතිවරුන් වන නිමල් සිරිපාල ද සිල්වා, මෛත්‍රීපාල සිරිසේන, සුසිල් ප්‍රේමජයන්ත, අනුර ප්‍රියදර්ශන යාපා, ජගත් පුෂ්පකුමාර සහ එස්.බී.දිසානායක එහි සිටියහ. එහිදී ඇමැතිවරු තම තමන්ගේ අමාත්‍යාංශවල ගැටලු ජනාධිපතිතුමාට ඉදිරිපත් කළහ.”මැති ඇමැතිවරු පිටරට යනකොට කල්පනාකාරී වෙන්ඩ වෙයි. අවශ්‍යම දේකට ගියාට කමක් නැහැ. සමහර පළාත් සභාවල මන්ත්‍රීවරු කණ්ඩායම් විදියට රට යනවා කියලා මට ආරංචිවෙලා තියෙනවා.” ජනාධිපතිතුමා මැති ඇමැතිවරු හමුවේ කියා සිටියේය.”ඒත් සර් සමහරු පිටරට සංචාර කරන්නේ ඒ ඒ රටවල විවිධ ආයතන කරන ආරාධනා අනුවයි. එහෙම දේවලුත් තියෙනවා.” මැති ඇමැතිවරු ජනාධිපතිතුමාට කියා සිටියහ. මේ අතර ඇමැතිවරයකු කීවේ “පිටරට යන්න වැඩියෙන්ම ඉල්ලන්නේ විපක්ෂයේ මන්ත්‍රීවරු” කියාය. “ඔව් ඉතින් ඒ අයටත් වැඩක් නැහැනේ කරන්න. ඒකනේ රට යන්නේ” ජනාධිපතිතුමා කීවේ සිනහසෙමිනි.”සර් ඩෙංගු රෝගීන් සංඛ්‍යාව ආයෙත් වැඩි වෙලාලු.” ජනාධිපති සම්බන්ධීකරණ ලේකම් කුමාරසිරි හෙට්ටිගේ කියා සිටියේ සෞඛ්‍ය ඇමැති මෛත්‍රීපාල සිරිසේන එහි සිටි නිසාය.”ජනාධිපතිතුමනි, ඩෙංගු මදුරුවා මර්දනය කරන වැඩේ කොහොම කළත් ආණ්ඩුවට විතරක් ඒක කරන්න බැහැ. පෞද්ගලික මිනිස්සුත් ඒ ගැන කල්පනා කර බලන්න ඕනේ. සර් දන්නවාද කොළඹ ප්‍රදේශයේ ගොඩක් නිවාස තියෙනවා ඩෙංගු මදුරුවෝ රජකරන. සමහර ගෙවල් වහලා දාලා. ඒ ගෙවල්වලට ඇතුළුවෙන්ඩ බෑ. අයිතිකාරයෝ නැහැ.” සෞඛ්‍ය ඇමැති මෛත්‍රීපාල සිරිසේන කියා සිටියේය.අනෙක තමයි සර් හුඟක් ගෙවල්වල වැහි පීලිවල ඩෙංගු මදුරුවෝ වැඩියෙන් ඉන්නවා. කීයෙන් කී දෙනා ද ඒ පීලි සුද්ද කරන්නේ. සමහර ගෙවල්වල වහල ගහද්දි පීලි ගහන්න තහනම්. ඒත් මේවා මිනිස්සු හිතන්නේ නැහැ.” ඇමැති මෛත්‍රීපාල සිරිසේන ජනාධිපතිතුමාට දීර්ඝ විස්තරයක් කළේය. ජනාධිපතිතුමා ඒ ගැන දැඩි අවධානයෙන් බලා සිටියේය.”අයිතිකාරයොත් නැතිව පදිංචිකාරයොත් නැතිව තියෙන ගෙවල් ගැන බලන්න වේවි. ඒවා මොනවා වුණත් විපක්ෂය අවසානයේ චෝදනා කරන්නේ ආණ්ඩුවට” ජනාධිපතිතුමා කියා සිටියේය.ඉන්පසුව ජනාධිපතිතුමා ආණ්ඩු පක්ෂයේ සෙසු පක්ෂ නායකයන් සමඟ ද විශේෂ සාකච්ඡාවක් කළේය. දිනේෂ් ගුණවර්ධන, විමල් වීරවංශ, පාඨලී චම්පික රණවක ඇතුළු මැති ඇමැතිවරු කීප දෙනෙක් ඊට එක්ව සිටියහ. එම සාකච්ඡාවෙන් පසුව ආණ්ඩු පක්ෂයේ සෙසු පක්ෂ නායකයන් සිටියේ දැඩි උනන්දුවකිනි.”හෙට්ටිගේ අද කොච්චර වටිනා දවසක්ද? දේශපාලන වශයෙන් අපට තිබුණ බරපතළ ප්‍රශ්න කීපයකුත් අද අපට ජනාධිපතිතුමා එක්ක සාකච්ඡා කරන්න ලැබුණා. මේක තමයි වෙන්ඩ ඕනේ. ජනාධිපතිතුමා පාර්ලිමේන්තුවට එන එකේ වටිනාකම ඒකයි. ගැටලුවක් තිබුණොත් ඒ වේලාවෙම සාකච්ඡා කරන්න පුළුවන් වෙනවා.” ඇමැති විමල් වීරවංශ කියා සිටියේ ඉමහත් සතුටිනි.ජාතික ඵලදායිතා කටයුතු පිළිබඳ ඇමැති ලක්ෂ්මන් සෙනෙවිරත්නගේ මව ගිය සතියේ අභාවප්‍රාප්ත වූවාය. ඒ වනවිට ඇමැති ලක්ෂ්මන් සිටියේ බණ්ඩාරවෙලය. ඇමැතිවරයාගේ මව සිටියේ පාමංකඩ පිහිටි ඇමැතිවරයාගේ නිවෙසේය. ඒ සමඟම ඇමැති ලක්ෂ්මන් සෙනෙවිරත්න කතා කළේ දෙහිවල ශ්‍රී.ල.නි.ප සංවිධායක ධනසිරි අමරතුංගටයි.”මගේ අම්මා අන්ත්‍රා වුණා. මට උදව් කරන්ඩ අවශ්‍ය කටයුතු කර ගන්ඩ.” ඇමැතිවරයා ඉල්ලා සිටියේය.ඉන්පසුව එදින උදෑසන ධනසිරි අමරතුංග ඇමැති ලක්ෂ්මන්ගේ නිවෙසට ගොස් අවශ්‍ය කටයුතු සොයා බැලුවේය.එදින සවස 3.00 ට පමණ ජනාධිපතිතුමා පාමංකඩ පිහිටි ඇමැති ලක්ෂ්මන්ගේ නිවෙසට ගියේය. එහි සිටි සියලු දෙනා සමඟ සුහදව කතා බහ කළේය. ඉන් අනතුªරුව ජනාධිපතිතුමා දේහයට අවසන් ගෞරව දැක්විය.ඇමැති ලක්ෂ්මන් ජනාධිපතිතුමාට කීවේ උඩුමහලේ තේ ටිකක් සූදානම් කර ඇති බවය. ජනාධිපතිතුමා සමඟ නියෝජ්‍ය ඇමැති ලක්ෂ්මන් යාපා සහ ධනසිරි අමරතුංග ද උඩුමහලට ගියහ. එහිදී ඇමැති ලක්ෂ්මන් සෙනෙවිරත්න කීවේ ධනසිරි මට ගොඩක් උදව් කළා ජනාධිපතිතුමනි කියාය. අපිට ධනසිරි වගේ සංවිධායකයෝ වාසනාවක්” ඇමැති ලක්ෂ්මන් සෙනෙවිරත්න කියා සිටියේය.”ඔව් ඔව් ධනසිරිගෙන් වැඩ ගන්න තවත් කාලයක් එනවා. එයා නගරාධිපති වුණාම තවත් හොඳයි.” ජනාධිපතිතුමා කියා සිටියේය.ඒ සමඟම එතැනට ආවේ එ.ජා.ප යේ හිටපු ප්‍රබල ඇමැතිවරයෙකු වූ වජිර අබේවර්ධනය. ජනාධිපතිතුමා ඔහු දුටු විගස කීවේ “ආ මේ එන්නේ එ.ජා.ප යේ පතාක යෝධයෙක්” කියාය. “ආ කොහොමද වජිර පක්ෂයේ කුමන්ත්‍රණ සාර්ථකද?” ජනාධිපතිතුමා වජිරගෙන් විමසා සිටියේය.”මොන කුමන්ත්‍රණ ද සර්, මං පාඩුවේ ඉන්නවා. අපේ පක්ෂයේ එක එක්කෙනා තම තමන්ගේ පෞද්ගලික න්‍යාය පත්‍රවලට වැඩ කරන්නේ. මට නම් කලකිරිලා ඉන්නේ. කවුරුත් එකතුවෙලා වැඩ කරන්නේ නෑ.” වජිර ජනාධිපතිතුමාට කීවේය.”එහෙම කලකිරෙන්ඩ එපා. දේශපාලනයේ හැටි ඔහොම තමයි. උඩ යනවා. පහළට යනවා.” ජනාධිපතිතුමා කියා සිටියේය.”දැන් බලන්න සර්. ධනසිරි ඉස්සර මොරටුව, ගල්කිස්ස, දෙහිවල එ.ජා.ප ය ගොඩනැඟුවා. ධනසිරි හැමදාම නායකයා එක්ක හිටියේ. එදා රනිල් ළඟ. අද ඔබතුමා ළඟ. ඉතින් ධනසිරි ගිය එක සාධාරණයි. හැබැයි වෙනස තමයි රනිල් ධනසිරිට නිසි තැන දුන්නේ නෑ. ඔබතුමා නිසි තැන දීලා සලකලා තියෙනවා.” එ.ජා.ප හිටපු මන්ත්‍රි වජිර කීවේය.”මට ඇත්තට ම එ.ජා.ප යට වෙලා තියෙන දේට කනගාටුයි. මොකද අපිට දේශපාලනය කරන්න රටේ පක්ෂ තියෙන්ඩ ඕනේ. මම අපේ පක්ෂය ශ්‍රී.ල.නි.ප ය ගොඩනඟනවා. ඒකට මට කාටවත් දොස් කියන්ඩ බැහැ. ඒක මගේ දක්ෂකම.” ජනාධිපතිතුමා කියා සිටියේය.”ඒක ඇත්ත තමයි සර්. අපි ඔබතුමාගේ හොඳ වැඩ අගය කරනවා. ඒ නිසා පැත්තකට වෙලා බලාගෙන ඉන්නවා. අපේ පක්ෂයේ හැමෝම තනි ගමන් යන්න හදනවා. පක්ෂයේ හැමෝම එකතුවෙලා වැඩ කරන්නේ නෑ. මොනවා කරන්නද අපේ පක්ෂයේ අපි හැමෝගේම අවාසනාව තමයි.” වජිර අබේවර්ධන කියා සිටියේය.ඉන්පසුව ජනාධිපතිතුමා ඇමැති ලක්ෂ්මන් සෙනෙවිරත්නගේ නිවෙසින් පිට විය. ජනාධිපතිතුමා නිල රථයට නැඟගත් පසුව ධනසිරි අමරතුංග ජනාධිපතිතුමාගෙන් විමසා සිටියේ සර් දෙහිවල පොසොන් කලාපයට පුළුවන්නම් ගොඩ වදින්න බලන්න කියාය.”ධනසිරි මට එන්ඩ වෙන්නෑ. මම රුසියාවේ යන නිසා. මම උදව් කරලානේ තියෙන්නේ ඔයාගේ වැඩේට. ජනාධිපතිතුමා එසේ කියමින් ඇමැති ලක්ෂ්මන්ගේ නිවෙසින් පිටව ගියේය.කොළඹ ආනන්ද විදුහලේ ‘අභිමන් සක්මන්’ පා ගමන ගිය සතියේදී පැවැත්විණි. ජ්‍යෙෂ්ඨ ඇමැතිවරුන් වන තිස්ස විතාරණ, පී. දයාරත්න, නියෝජ්‍ය ඇමැති ගීතාංජන ගුණවර්ධන සහ එජාප නියෝජ්‍ය නායක කරූ ජයසූරිය යන ආදි ආනන්දියයන් ද එම පා ගමනට එක්ව සිටියහ. දේශපාලන භේදයෙන් තොරව සියලු දෙනා සුහද ලෙස කතාබහ කරමින් පා ගමනේ යෙදුණහ.මේ අතර ගිය සතියේදී එජාප නියෝජ්‍ය නායක සජිත් පේ‍්‍රමදාසගේ ප්‍රධානත්වයෙන් මහනුවරදී විශේෂ රැස්වීමක් පැවැත්විණි. ඊට එජාපයේ මහනුවර දිසාවේ මධ්‍යම පළාත් මන්ත්‍රීවරු ප්‍රාදේශීය සභා මන්ත්‍රීවරු රැසක් සහභාගි වී සිටියහ. මේ අතර එජාප නායකයා එක්තරා මන්ත්‍රීවරයකු ගිය සතියේදී සිරිකොතට කැඳවීය. එජාප නායකයා එම එජාප මන්ත්‍රීවරයාගෙන් ප්‍රශ්න කොට තිබුණේ සජිත් පේ‍්‍රමදාසගේ රැස්වීමකට සහභාගි වූයේ ඇයි ද කියායි.“මට ආරාධනා කර තිබුණේ පක්ෂයේ නියෝජ්‍ය නායකතුමා. ඒ නිසා මම ඒ රැස්වීමට සහභාගි වුණා.” පළාත් මන්ත්‍රීවරයා එජාප නායකයා හමුවේ කියා සිටියේය.“හැබැයි මන්ත්‍රීතුමා ඔයා අනාගතය ගැන හිතලා වැඩ කරන්න. නැත්නම් ප්‍රශ්න ඇති වේවි. හැබැයි කොහොම වුණත් මට ඒ ගැන විනය ක්‍රියාමාර්ග ගන්ඩ වෙනවා.” එජාප නායකයා මන්ත්‍රීවරයාට තදින් කියා සිටියේය.කොළඹ සහ ඉන්දියාවේ තුත්තුකුඩිය අතර මගී නැව් සේවාව වසර 30 කට පසුව ගිය අඟහරුවාදා ආරම්භ විය. එහි සමාරම්භක අවස්ථාවට සහභාගි වූයේ වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන හා ශ්‍රී ලංකාවේ ඉන්දීය මහ කොමසාරිස් කේ. අශෝක් කාන්තා ය. ඔවුන් දෙදෙනා එක්ව මුලින්ම අවුරුදු 30ක් පුරා වසා දමා යළි ප්‍රතිසංස්කරණය කළ කොළඹ වරායේ මගී පර්යන්තය විවෘත කළහ.ඉන් අනතුරුව එය සංකේතවත් කරමින් විවිධ වර්ගයන්ගෙන් හැඩ ගැන්වූ බැලුම් පොකුරු දෙකක් නියෝජ්‍ය ඇමැතිවරයා හා ඉන්දීය මහ කොමසාරිස්වරයා මුදා හැරියේය. විවිධ වර්ණ ගැන්වූ බැලුම් බෝල පොකුරු අහසට මුදා හරිද්දී ඉන්දීය මහ කොමසාරිස්වරයා නියෝජ්‍ය ඇමැතිවරයාට කියා සිටියේ තමන්ට ළමා කාලය සිහිවූ බවය.නියෝජ්‍ය ඇමැති රෝහිත අබේගුණවර්ධන ද කියා සිටියේ තමන්ට ද තම අතීතය සිහිවූ බවය. ඉන් අනතුරුව කොළඹ වරායේ මගී පර්යන්තයට ඉන්දියාවේ තුත්තුකුඩියේ සිට මඟීන් රැගෙන පැමිණි ස්කොටියා පි‍්‍රන්සස් නෞකාව සේන්දු වීය. නෞකාව පැමිණීමෙන් පසුව ඉන්දීය මහ කොමසාරිස්වරයා සහ නියෝජ්‍ය ඇමැති රෝහිත අබේගුණවර්ධනගේ ප්‍රධානත්වයෙන් විශේෂ මාධ්‍ය හමුවක් පැවැත්විණි.ගිය සතියේ කොළඹ සිට ගාලු පාර දිගේ යතුරුපැදි 50 ක් පමණ එක පෝලීමට ගමන් ගත්තේය. එය ගාලු පාරේ ගමන් ගත් බොහෝ දෙනාට මෙන්ම රථ වාහන අංශවල පොලිස් නිලධාරීන්ට ද ප්‍රශ්නයක් විය. මේ ගැන රථ වාහන අංශ නිලධාරීහු උසස් පොලිස් නිලධාරීන්ට පවා දැන්වූහ. ඇතැම් අවස්ථාවල එම යතුරු පැදි පොලිස් නිලධාරීන් විසින් නැවැත්වුවද එම යතුරුපැදිවල සිටි උදවිය කියා සිටියේ ගාල්ලට විනෝද චාරිකාවක් යන බවය. එහෙත් එම යතුරුපැදි පෙළේ අව් කන්නාඩි පැලඳ කිසිවෙකුටත් අඳුරාගත නොහැකි ලෙස ගමන් ගත් පුද්ගලයෙක් විය. ඒ වරාය හා මහාමාර්ග නියෝජ්‍ය ඇමැති රෝහිත අබේගුණවර්ධනය.කෙසේ වෙතත් නියෝජ්‍ය ඇමැතිවරයා පොලීසිය විසින් නිවැරැදිව හඳුනා ගනු ලැබුවේ ගාල්ල වරාය පොලීසිය වෙත නියෝජ්‍ය ඇමැතිවරයා ගොස් සිටියදීය. ඉන් පසුව නියෝජ්‍ය ඇමැතිවරයා ගාල්ල වරායේ නිරීක්ෂණ චාරිකාවකට සහභාගි වීය.එජාප නායකයා විසින් එජාප මධ්‍යම පළාත් සභා මන්ත්‍රීවරු පිරිසක් සිරිකොත එජාප මූලස්ථානයට ගිය සතියේ කැඳවා තිබිණි. ඒ විශේෂ සාකච්ඡාවක් සඳහාය. එජාප නායකයා සහ නියෝජ්‍ය නායක කරූ ජයසූරිය සහ එජාප මහ ලේකම් තිස්ස අත්තනායක ද එම සාකච්ඡාවට එක්ව සිටියහ.ඉන් පසුව එජාප නායකයා මධ්‍යම පළාත් මන්ත්‍රීවරු හමුවේ අදහස් දැක්වීය. “පළාත් සභාවේ මාසයකට රැස්වීම් වාර දෙකයි තියෙන්නේ. ඒත් එජාප මන්ත්‍රීවරුන්ගේ පැමිණීම් වාර්තා මා පරීක්ෂා කළා. ඒ දින දෙකත් පළාත් සභාවට සමහර මන්ත්‍රීවරු ගිහින් නැහැ. ඒත් ජනතාව මන්ත්‍රීවරු පළාත් සභාවලට තෝරා යවන්නේ ජනතාවගේ හඬ පළාත් සභාවට ගෙන යන්න. ඒත් ඒ ජනතාවගේ බලාපොරොත්තුව ඉටු වෙන්නේ නැතිනම් වැඩක් නැහැ. මන්ත්‍රීවරු මීට පස්සේ පළාත් සභා වාද විවාදවලට යා යුතුයි. මීට පසුව මාස තුනකට වරක් මා පැමිණිමේ ලේඛන පරීක්ෂා කරනවා. පළාත් සභා රැස්වීම්වලට නොයන මන්ත්‍රීවරුන්ට එරෙහිව විනය පියවර ගන්නත් කටයුතු කරනවා” එජාප නායකයා කියා සිටියේය.මේ අතරතුර ගිය සතියේදී සිකුරාදාට එජාප නායක රනිල් වික්‍රමසිංහ මහතාගේ මෑණියන් අභාවප්‍රාප්ත වී දින හතක් ගතවීම නිමිත්තෙන් විශේෂ ධර්ම දේශනයක් එජාප නායකයාගේ නිවෙසේදී පැවැත්විණි. ඉන් අනතුරුව සෙනසුරාදා දහවල් සාංඝික දානමය පින්කමක් ද පැවැත්විණි.මේ අතරතුර ඉදිරියේදී පැවැත්වීමට නියමිත පළාත් පාලන ආයතන හැට හතරකට අදාළව එම පළාත් පාලන ආයතන අයත් ආසනවල සංවිධායකවරු එජාප නායකයා විසින් සිරිකොතට කැඳවනු ලැබූහ. එජාප නායකයා, කරූ ජයසූරිය, තිස්ස අත්තනායක සහ ගාමිණි ජයවික්‍රම පෙරේරා ගේ ප්‍රධානත්වයෙන් එම විශේෂ හමුව පැවැත්විණි. එහිදී එජාප නායකයා උපදෙස් ලබා දුන්නේ පළාත් පාලන මැතිවරණයේදී එජාපය කටයුතු කළ යුතු ආකාරය ගැනය.“නායකතුමනි අපේ පක්ෂයේම සමහර නායකයෝ මාධ්‍යවලින් විවේචනය කර ගන්නවා. ඒක අපේ මැතිවරණ ව්‍යාපාරයට විශාල බාධාවක්.” ඇතැම් සංවිධායකයෝ එජාප නායකයන් හමුවේ කියා සිටියහ.හැබැයි මම නම් කිසිම අවස්ථාවක පක්ෂයේ අභ්‍යන්තර ප්‍රශ්න මාධ්‍යවලට කියා නැහැ. හැබැයි යම් යම් අය වගකීමෙන් තොරව මාධ්‍යයට කරන ප්‍රකාශවලට මා ඉදිරියේදී විනය ක්‍රියාමාර්ග ගන්නවා.” එජාප නායකයා එජාප සංවිධායකයන්ට කීය.ඉන් පසුව එජාප නායකයා මාවනැල්ල මාලියද්ද ශ්‍රී සුදර්ශනාරාමයේ අභිනවයෙන් ඉදිකළ විහාර මන්දිරය විවෘත කිරීමට ගියේය. එම අවස්ථාවට එජාප මන්ත්‍රීවරුන් වන කබිර් හෂිම් සහ චම්පිකා පේ‍්‍රමදාස ද එක්ව සිටියහ.එම විහාරස්ථානයේ සිට යළිත් එජාප නායකයා කොළඹ බලා එන විටදී ඔහුගේ නවීන පන්නයේ රථය අනතුරට ලක්විය. එහෙත් එජාප නායකයාගේ ආරක්ෂක නිලධාරීන් අනතුරට පත්වූ වාහනයේම යළිත් එජාප නායකයා සුරක්ෂිතව කැඳවාගෙන ආවේය.මේ අතරතුර ගිය සතියේදී සිරිකොත එජාප මූලස්ථානයේදී එජාප මාතර දිසා මන්ත්‍රී මංගල සමරවීරගේ මාධ්‍ය මෙහෙයුම් කාර්යාලයක් විවෘත කෙරිණි. ඒ එජාප නායකයාගේ ප්‍රධානත්වයෙනි. එජාප මහ ලේකම් තිස්ස අත්තනායක සහ රවි කරුණානායක ද එම අවස්ථාවට එක්ව සිටියහ.මේ අතරතුර ගිය බදාදා එජාප සිරිකොත පක්ෂ මූලස්ථානයේදී පොසොන් පින්කම් මාලාවක් පැවැත්විණි. ඉන් පසුව එජාප මන්ත්‍රීවරුන් එක්වී කඩල දන්සලක් ද සංවිධානය කර තිබිණි. ඉන් පසුව එජාප නියෝජ්‍ය නායක සජිත් පේ‍්‍රමදාස විසින් තම මූල්‍ය දායකත්වය යටතේ අයිස්ක්‍රීම් දන්සලක් ද සංවිධානය කොට තිබිණි.ආණ්ඩුවට එරෙහි උද්ඝෝෂණ මාලාවක් ආරම්භ කිරීමට එක්සත් ජාතික පක්ෂය කටයුතු යොදා තිබේ. එහි පළමුවැන්න පසුගිය බ්‍රහස්පතින්දා සවස මරදානේදී පැවැත්විණි. මරදානේ උද්ඝෝෂණය පැවැත්වෙන අතරතුර පාර්ලිමේන්තු සෝපානයේදී පාර්ලිමේන්තු මන්ත්‍රිනී සුදර්ශිනී ප්‍රනාන්දුපුල්ලේ එක්සත් ජාතික පක්ෂ පාර්ලිමේන්තු මන්ත්‍රී බුද්ධික පතිරණ හමුවිය.”ආ මොකද මරදානේ ඉන්න ඕන අය පාර්ලිමේන්තුවේ? උද්ඝෝෂණයට ගියේ නැද්ද?” සුදර්ශිනී බුද්ධිකගෙන් ඇසුවාය.”අපෝ නැහැ. සජිත් පිල ඕවාට නැහැනේ? බුද්ධික පිළිතුරු දුන්නේය.මේ අතර ජර්මානු ශ්‍රී ලංකා පාර්ලිමේන්තු මිත්‍රත්ව සංගමයේ සාකච්ඡාවක් ද එදින පාර්ලිමේන්තුවේදී පැවැත්විණි. මේ මිත්‍රත්ව සංගමයේ සභාපතිත්වය දරන්නේ ඇමැති අනුර යාපාය. මේ රැස්වීමට ජර්මානු තානාපතිවරයා ද පැමිණ සිටියේය. ජර්මන් තානාපතිවරයා පසුගියදා කටුනායක දී ඇති වූ සිද්ධියේදී පොලිසිය කටයුතු කළ ආකාරය ප්‍රශ්න කරමින් ආරක්ෂක ලේකම් වරයාට සහ බැසිල් රාජපක්ෂ ඇමතිවරයාට ලිපියක් යවා තිබූ අතර, එය මහත් ආන්දෝලයට ලක් විය.ඇමැති අනුර යාපා එහිදී ජර්මන් තානාපතිවරයාට කීවේ මේ ලිපිය යැවීම සම්පූර්ණයෙන්ම වැරැදි බවය. එවැනි ලිපියක් යැවීමට තානාපතිවරයාට කිසිදු අයිතියක් නැතැයිද ඇමැතිවරයා කීවේය.”සුදර්ශිනී මන්ත්‍රීතුමිය මේ සිදුවීම මුල ඉඳලාම දන්නවා. එතුමියගෙන් අහගන්න එදා මොනවද සිද්ධ වුණේ කියලා.” අනුර යාපා තානාපතිවරයාට කීවේ සුදර්ශිනී පෙන්වමිනි.රැස්වීම අවසානයේ ජර්මන් තානාපතිවරයාට අසලට ගිය සුදර්ශිනී සිද්ධිය විස්තර කළාය. එය හොඳින් අසා සිටි ජර්මන් තානාපතිවරයා කියා සිටියේ තමා මේ ලිපිය යැවීම පිළිබඳව කනගාටු වන බවයි. ලිපිය යවන අවස්ථාවේදී සිද්ධිය පිළිබඳව නිවැරැදි තොරතුරු කිසිවක් දැන නොසිටි බවද ඔහු කීවේය.ලංකා සමසමාජ පක්ෂයේ ජාතික සංවිධායක පාර්ලිමේන්තු මන්ත්‍රී වයි.ජී.පද්මසිරි ගිය සතියේ රුවන්වැල්ල ප්‍රදේශයේ ජන හමුවකට සහභාගී වුණේය. එහිදී එ.ජ.නි.ස. මන්ත්‍රීවරයා ආණ්ඩුක්‍රම ව්‍යවස්ථාවේ 13 වන සංශෝධනය ගැන කතා කළේය. එනම් වර්තමානයේ කතාබහට ලක්වී ඇති පළාත් සභා බලතල පිළිබඳවය. ”අපේ පක්ෂය පළාත් සභාවලට බලතල බෙදා දීම ගැන එදා ඉඳලාම සතුටින් හිටියේ. ඇත්තටම දැන් රටේ යුද්ධයක් නෑ. ඒ නිසා යළිත් අපේ රටේ යුද්ධයක් ඇති නොවෙන්ඩ නම් බලය බෙදා දීම වැදගත්. අපේ පක්ෂයේ අපේක්ෂාව ඒකයි.” ලංකා සමසමාජ පක්ෂයේ ජාතික සංවිධායක එ.ජ.නි.ස. පාර්ලිමේන්තු මන්ත්‍රී වයි.ජී.පද්මසිරි කියා සිටියේය.බදාදා උදෑසන මහින්ද අමරවීර අමාත්‍යවරයා රංජිත් සියඹලාපිටිය අමාත්‍යවරයාට හදිසියෙම දුරකථන ඇමතුමක් ලබාදුන්නේය.”ඇමැතිතුමා අන්න කබීර් මන්ත්‍රීතුමා කෑගල්ලට බෙදපු ආධාර ගැන ටොම් පච ගහනවා. ඒවා නරක් වෙලා කියල. අපි දන්නවනේ ඇමැතිතුමා අතිනුත් වියදම් කරගෙනනේ මිනිස්සුන්ට ආධාර බෙදුවේ”.”කමක් නෑ අමරේ බුදුහාමුදුරුවන්ටත් දෙව්දත් ගල් පෙරළුවනේ” සියඹලාපිටිය ඇමැතිවරයා කීය.අධිවේගී මාර්ගයේ ඉදිකිරීම් නිරීක්ෂණය සඳහා පැමිණි මහින්ද රාජපක්ෂ ජනාධිපතිතුමා කුරුඳුගහ පිහිටි ප්‍රවේශ මාර්ගය අසලට එක්ව සිටි ප්‍රදේශයේ ජනතා නියෝජිතයන් හා ජනතාව ඉතා උණුසුම් ලෙස පිළිගනු ලැබුවේ ය.පිවිසුම් මාර්ගය නිරීක්ෂණය කිරීමෙන් අනතුරුව ජනාධිපතිතුමා කෙළින් ම ගමන් කළේ ඒ අසල සිටි ජනතාව අතරටයි. එක් වූ පිරිසගේ සුබපැතුම් පිළිගනිමින් ඉදිරියට ආපු ජනාධිපතිතුමාට කුඩා දරුවෙක් ජනතාව අතර ඉඳලා ලියුමක් දුන්නේ ය. ජනාධිපතිතුමා ලියුම උනන්දුවෙන් කිය වීය.ජනාධිපතිතුමනි, අපේ පාසල නම් කරලා තියෙන්නේ ඔබතුමාගේ නමින්. ඒත් අපට හිටපු එකම ඉංග්‍රීසි ගුරුවරයත් පසුගියදා පාසලෙන් මාරු කර යවලා. අනේ මාමේ, කොහොම හරි අපට ඉගෙන ගන්න ගුරුවරයෙක් දෙන්න.ලියුම කියවූ ජනාධිපතිතුමා ළඟ හිටපු දකුණු පළාත් මහ ඇමැති ෂාන් විජයලාල් ද සිල්වා මහතාට කතා කර මේ පිළිබඳ සොයා බලා ඉක්මනට ගුරුවරයකු ලබාදෙන්න යැයි උපදෙස් දුන්නේ ය. එහෙම උපදෙස් දුන්න ජනාධිපතිතුමා පුංචි දරුවන්ට කිව්වේ ඔන්න මම ඒ වැඩේ මහ ඇමැතිතුමාට බාර දුන්නා. මහඇමැතිතුමා ඉක්මනට ඉස්කෝලෙට ගුරුවරයෙක් ලබා දෙයි කියලයි.ගිය පොසොන් පෝදා සබරගමුව මහ ඇමැති මහීපාල හේරත් පෙහෙවස් සමාදන් වුණේ ය.එදින ප්‍රධාන අමාත්‍යවරයා සහභාගි විය යුතු සියලු ආගමික උත්සව පාර්ලිමේන්තු මන්ත්‍රී කනක හේරත් මහතාට පවරා තිබිණි. කෙසේ වෙතත් ප්‍රධාන අමාත්‍යවරයා පෙහෙවස් සමාදන් ව ඇති බව කෑගල්ල දිසාවේ මාධ්‍යවේදීන්ට දැනගන්නට ලැබුණි.එසේ වෑවලදෙණිය විහාරස්ථානයට ගිය මාධ්‍යවේදීන්ට දැනගන්නට ලැබුණේ ප්‍රධාන අමාත්‍යවරයා පෙහෙවස් සමාදන් වීමෙන් අනතුරුව එදින දවස පුරා බණ භාවනා කිරීම පිණිස සිය නිවෙසේ බුදු කුටිය තෝරාගෙන ඇති බව ය. මෙතන සිටීම අනෙකුත් අයගේ ආගමික කටයුතු වලටත් බාධාවක්. ඒ නිසා මම ගෙදර බුදු මැදුර ආගමික වත්පිළිවෙත් සඳහා තෝරා ගන්නවා” මහ ඇමැතිවරයා වෑවලදෙණියේ නායක හිමියන්ට දැනුම් දී තිබිණි. සිය කාර්ය මණ්ඩලයේ සියල්ලට මෙන් ම සියලුම ආරක්ෂක නිලධාරීන්ටත් එදින තම නිවෙස්වලට ගොස් ආගමික කටයුතුවල නියැලෙන්නැයි මහ ඇමැතිවරයා උපදෙස් දී තිබුණි. මේ නිසා මොලමුරේ මාවතේ මහීපාල හේරත් නිවස කලාතුරකින් දක්නට ලැබෙන අයුරින් පාළුවට ගොස් තිබිණි.පසුගියදා ශ්‍රී ලංකාවට පැමිණි ඇමෙරිකාවේ කැලිෆෝනියාවේ රාජ්‍ය විශ්ව විද්‍යාලයේ ගණිතය පිළිබඳ මහාචාර්යවරු දෙදෙනකු සහ ආසියානු සංවර්ධන බැංකුවේ ගණිත විෂය සම්බන්ධ විදේශීය උපදේශකවරයාගෙන් සමන්විත දූත පිරිසක් සබරගමුව මහ ඇමැති මහීපාල හේරත් ට විශේෂ ගෞරව සම්මානයක් පිරිනැමූහ.මහීපාල හේරත් මහතා මූලික අධ්‍යාපනය ලද කෑගල්ල, ශාන්ත මරියා විද්‍යාලයේ පැවැති සම්මන්ත්‍රණයකදී එම සම්මාන සහතික ප්‍රදානය සිදු විය.සබරගමුව පළාතේ ගණිත විෂයට අදාළව මහ ඇමැතිවරයාගේ කැපවීම අගය කරමින් ගිය වසරේ චීනයේ පැවැති ලෝක ගණිත සමුළුවට ද විශේෂ ආරාධිතයකු වශයෙන් සහභාගි වීමට මහීපාල හේරත්ට ඇරැයුම් ලැබිණි.ත්‍රිකුණාමලය කෝනේෂිපුරී නව නිවාස යෝජනා ක්‍රමය ජනතා අයිතියට පැවරීම සඳහා පසුගිය 14 වැනිදා විශේෂ උත්සවයක් සංවිධානය කොට තිබිණි. එසෙම උත්සව භූමියෙහි තරුණ තරුණියන් විශාල පිරිසක් ද රැස්ව සිටිනු දක්නට ලැබිණි.උත්සව සංවිධායකයන් සමඟ කතාබහට පැමිණි එම තරුණ පිරිසේ කිහිප දෙනකු පවසා සිටියේ, තමන් නැෙඟනහිර විශ්වවිද්‍යාලයේ ත්‍රිකුණාමල මණ්ඩපයේ ශිෂ්‍යයන් බවත් තමන්ට සිදුවීමට යන බලවත් අසාධාරණයකට විසඳුම් බලාපොරොත්තුවෙන් විමල් වීරවංශ අමාත්‍යවරයා හමුවීමට අවශ්‍ය බවයි.උත්සව සභාවේ කටයුතු නිමාවත් සමඟම විමල් වීරවංශ අමාත්‍යවරයා සිසු පිරිස සමඟ සාකච්ඡාව ඇරඹුවේය.”නැෙඟනහිර විශ්වවිද්‍යාලයේ ත්‍රිකුණාමල මණ්ඩපය වසා දමලා එය මඩකළපුවට ගෙන යාමට තීරණය කර තිබෙනවා. පසුගිය වකවානුවේ එස්.බී. දිසානායක ඇමැතිතුමාත් අපේ මණ්ඩපය සංවර්ධනය සඳහා බොහෝ භෞතික සම්පත් ලබා දී තිබෙනවා.මේ මණ්ඩපය වැඩි දියුණු කරලා අනාගත පරපුරට ‘ත්‍රිකුණාමල විශ්වවිද්‍යාලය’ ලෙස දායාද කරන්න පුළුවන්.මේ වටිනා සම්පත ත්‍රිකුණාමලයේ අපෙන් උදුරා ගන්න එපා! මේ තීරණය කෙසේ හෝ වෙනස් කර දෙන්න.” ශිෂ්‍ය නියෝජිතයෝ විමල් වීරවංශ අමාත්‍යවරයාගෙන් ඉල්ලා සිටියහ.අදාළ බලධාරීන් සමඟ සාකච්ඡා කිරීමෙන් අනතුරුව නැඟෙනහිර විශ්වවිද්‍යාලයේ ත්‍රිකුණාමල මණ්ඩපය මඩකලපුවට ගෙන යාමට ගෙන ඇති තිරණය වෙනස් කළ බව විමල් වීරවංශ ඇමැතිවරයාට පැයක් යාමටත් මත්තෙන් උසස් අධ්‍යාපන අමාත්‍යාංශයේ ලේකම්වරයා දැනුම් දුන්නේය.එසේම ලත් ජයග්‍රහණය පිළිබඳව ශිෂ්‍ය නියෝජිතයන් දැනුම්වත් කිරීමට ද අමාත්‍යවරයා කටයුතු කළේය. එම දැනුම්වත් කිරිමත් සමඟම විශ්වවිද්‍යාල භූමිය සිසුන්ගේ ඔල්වරසන් හ¼ඩින් ගිගුම් දුන්නේය. දස අතින් නැඟී ආ අත්පොළසන් හ¼ඬ කාගේත් ප්‍රීති ප්‍රමෝදයේ තරම කියාපෑවේය.”අප වෙනුවෙන් ඔබ ලබාදුන් ජයග්‍රහණය ඔබේ වචනවලින්ම ප්‍රකාශයට පත්කරන්න.” ශිෂ්‍ය නියෝජිතයෝ ඇමැති විමල් වීරවංශගෙන් ඉල්ලා සිටියේ ඉතාමත් හැඟීම්බරවය.”ගැටුමින් තොරව, සාකච්ඡා මාර්ගයෙන් අපි අද මේ ජයග්‍රහණය ලබාගත්තේ. මේක මේ රටට ඉතාමත් අනගි පූර්වාදර්ශයක්” ශිෂ්‍යයන් විසින් විශ්වවිද්‍යාල ප්‍රධාන රැස්වීම් ශාලාව වෙත කැඳවා තිබූ රැස්වීමෙහි සිය කතාව කරමින් විමල් වීරවංශ ඇමැතිවරයා පවසන විට අන් කවරදාටත් වඩා වැඩි අත්පොළසන් හඬකින් ශාලාව ගිගුම් දුන්නේය.”අපට පක්ෂ, පාට, භේද නැහැ. අපි සටන් කරන්නේ ශිෂ්‍ය ප්‍රජාවගේ අයිතිය වෙනුවෙන්. විමල් වීරවංශ අමාත්‍යවරයාගේ මේ මැදිහත්වීම සියලු දෙනාට හොඳ පූර්වාදර්ශයක්. විමල් වීරවංශ කියන්නේ පාර්ලිමේන්තුවේ රිදී සීනුව, ඔහු අද අපි වෙනුවෙන් ඒ රිදී සීනුව හඬවනු ලැබුවා. ඒ වෙනුවෙන් අපේ ගෞරවණීය ස්තුතිය.” එම ජයග්‍රාහී රැස්වීම, අවසන් වූයේ ශිෂ්‍ය නායකයකුගේ ඉහත කී වදන් පෙළිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106191</link>
    <topic>උතුරේ ප්‍රශ්නයට කල් පවත්නා විසඳුමක් දීම අපට මෙන්ම ඉන්දියාවටත් වැදගත්</topic>
    <author>සරත් පෙරේරා</author>
    <content>කැලණිය විශ්වවිද්‍යාලයේ දේශපාලන විද්‍යාව පිළිබඳ ජ්‍යෙෂ්ඨ කථිකාචාර්ය ඔසන්ත තල්පාවිලමෙම ප්‍රශ්නයට විසඳුම් ලබාදීමේදී හොඳම ආකෘතිය ලෙස ඉන්දීය ක්‍රමය අප ඉදිරියේ තිබෙන බවත් එහි බොහෝ අංග දැනටමත් 13 වැනි සංශෝධනයෙන් අපේ ව්‍යවස්ථාවටත් ඇතුළු වී තිබෙන බවත් කථිකාචාර්යවරයා කීය. මෙතනදි කලාපීය බලවතා ලෙස ඉන්දියාව අපේ සමීපතම අසල්වැසියා වීම අප මුහුණ දී සිටින ප්‍රශ්න විසඳා ගැනීමට අනුබලයක් ලෙස මිස අවාසියක් ලෙස කිසි විටකත් නොසිතිය යුතු යැයිද ඒ සඳහා මනා රාජ්‍ය තාන්ත්‍රීක භාවයකින් රජය කටයුතු කළ යුතු යැයි ද තල්පාවිල මහතා පෙන්වා දුන්නේය.සිළුමිණ සමඟ සම්මුඛ සාකච්ඡාවකට එක්වෙමින් කථිකාචාර්යවරයා මේ කරුණු ප්‍රකාශ කළේය. එහිදී ඇසූ ප්‍රශ්න කීපයක් හා ඒවාට කථිකාචාර්යවරයා දුන් පිළිතුරුත් මෙසේය.උතුරේ ත්‍රස්තවාදය විනාශ කළත් උතුරට විසඳුමක් දීම පිළිබඳව ඉස්මතු වෙමින් තිබෙන ඉන්දියා සාධකය ඔබ දකින්නේ කොහොමද?ඉන්දියාවේ බලපෑම ලංකාවට දෙපැත්තෙන්ම තියනවා. හොඳට නරකට දෙකටම ලංකාවට ඉන්දියාව බලපානවා කියල කියන්න පුළුවන්. එකක් ඉන්දියාව බැහැර කරල අප මුහුණ දීල තියන සමහර ප්‍රශ්න විසඳන්න අමාරුයි. විශේෂයෙන්ම උතුරේ ප්‍රශ්නය. එය තමිල් නාඩුවට කෙළින්ම බලපානවා. තව එක හේතුවක් ඉන්දියාව මේ කලාපයේ අත්කරගෙන තිබෙන ප්‍රබලත්වය. අතීතයේ ඉඳන්ම අපේ ජාත්‍යන්තර සබඳතා සලකා බැලීමේදී ඉන්දියාවේ බලපෑම ඉතාම තීරණාත්මක විදියට ලංකාවට බලපාපු කාරණා ඉතිහාසයේ කොටසක්. අසූ ගණන්වල උතුරේ ත්‍රස්තවාදය පෝෂණය වෙන්න ඉන්දියාවේ අනුග්‍රහය ලැබුණාය යන්න ප්‍රසිද්ධ රහසක්. උතුරේ දෙමළ ජනතාවගේ ප්‍රශ්න සම්බන්ධයෙන් ලක්‍ෂ 700 ක දෙමළ ජනතාවක් ඉන්න තමිල්නාඩු ප්‍රාන්තයේ තිබෙන බලපෑම සුවිශේෂ තත්ත්වයක්.තමිල්නාඩු මහ ඇමැතිනිය ලෙස පත්වූ ජයලලිතා අද ලංකාවට එරෙහිව කතා කරමින් සිටිනවා...?තමිල්නාඩු ප්‍රාන්ත බලධාරීන්ගෙන් නැඟෙන හඬට එරට මධ්‍යම රජයටත් එකහෙළා ඇහුම්කන් දෙන්න සිදුවෙනවා. මොකද මධ්‍යම රජයේ පැවැත්ම තීරණය කරන්නත් තමිල්නාඩු ප්‍රාන්ත සාධකය ප්‍රධාන වන නිසා.ජයලලිතා අන්තවාදී ලෙස ලංකාව සම්බන්ධයෙන් චෝදනා නඟන බව ඉතා පැහැදිලියි...?ඒක ඇත්ත.තමිල් නාඩු නායකයන් කරන ප්‍රකාශ ඉන්දීය මධ්‍යම රජයට එකහෙළා ප්‍රතික්ෂේප කරන්නවත් නරකයි කියා බැහැර කරන්නවත් බැහැ. හැබැයි ඉන්දීය රජයට ජාතික න්‍යාය පත්‍රයක් තිබෙනවා. එම න්‍යාය පත්‍රයට අනුකූලවයි ඔවුන් කටයුතු කරන්නේ. ඔවුන් ත්‍රස්තවාදයට විරුද්ධ මෙහෙයුමේදී අප සමඟ සිටියා.තමිල් නාඩු නව ප්‍රාන්ත ආණ්ඩුව ලංකාව සම්බන්ධයෙන් මහ ආණ්ඩුවට බලපෑම් කරමින් සිටිනවා. එයට හේතුව ජයලලිතාගේ රජය බොහෝ දුරට මැතිවරණ ව්‍යාපාරයේදී සිටියේ ලංකාවේ ද්‍රවිඩ ජනතාවගේ ප්‍රශ්න සම්බන්ධයෙන් වඩා සංවේදී ස්ථාවරයක. තමිල්නාඩු බහුතර ජනතාවගේ හිත දිනාගන්න ජයලලිතා මේක උපක්‍රමයක් ලෙස යොදා ගත්තා වෙන්න පුළුවන්. මෙලෙස පවත්වන තමිල් නාඩු ප්‍රාන්තයේ බහුතර ජනතාවගේ ඡන්දය දිනා ගත් ප්‍රාන්ත ආණ්ඩුවකින් ලංකාවේ උතුරේ ජනයා සම්බන්ධයෙන් පැන නගින චෝදනා ඉන්දියානු මහ ආණ්ඩුවට නොසලකා ඉන්නත් බැහැ.උතුරේ ප්‍රශ්නය පුරාවට ඉන්දියාවේ ඇති බැඳීම ඉතාම පැහැදිලියි නේද?ලංකාව සම්බන්ධයෙන් ඉන්දියා මැදිහත්වීම ගැන හා රාජ්‍ය තාන්ත්‍රික සබඳතා ඉන්දියා - ලංකා දේශපාලනයේ සැලකිය යුතු සාධකයක්. උතුරේ ප්‍රශ්නය උග්‍ර වුණේ1980 ගණන්වලදි. එවකට තිබූ ශ්‍රී ලංකා රජය ඉන්දියා පාලකයන් සමඟ ඇති කර ගත් විසරකභාවය නිසා බව ඉතා පැහැදිලියි. මේ තත්ත්වය උදාවුණේ ඉන්දිරා ගාන්ධි මැතිනිය ඉන්දියා අගමැතිව සිටි කාලවකවානුවේදිය.1987 ඉන්දු – ලංකා ගිවිසුමත් ඒ මඟින් රටට පළාත් සභා ක්‍රමය හඳුන්වාදීමත් සිදුවුණේ ලංකාවට වඩා ඉන්දියාවේ අවශ්‍යතාවම මත කියල කියන්න පුළුවන්. මේ මඟින් ඉන්දියාවේ කැමැත්ත අභිලාෂයන් අනුව බලය බෙදීමේ යෝජනා ක්‍රමයක් ලංකාවට හඳුන්වා දෙනු ලැබුවා. ලංකාවේ ත්‍රස්තවාදීන් විශේෂයෙන් මේ වැඩපිළිවෙළට එරෙහි වුවත් නිරායුධ කිරීමත් ඉන්දියා සාම සාධක හමුදාව ඉන්දියාව බාර ගත්තා. මේ මඟින් අපට පේනවා ලංකාවට මේ ප්‍රශ්නයට මොන තරම් ඉතිහාසයක් තිබුණත් ලංකාවට දේශපාලන බල බෙදීම තීරණය කළෙත් ඉන්දියාව තමයි.උතුරේ ප්‍රශ්නයට විසඳුමක් ලෙස පළාත් සභා ක්‍රමය හඳුන්වා දුන්නත් එය ක්‍රියාත්මක නොවුණෙත් උතුරු නැගෙනහිර පමණයි. අනූගණන්වල ඉන්දියාවේ අසහාය නායකයකු වන රජීව් ගාන්ධි මහතා මරා දැමීමෙන් පසු ඉන්දියාව ප්‍රථම වරට ලංකාවේ ත්‍රස්තවාදයක් තියන බවත් එල්ටීටීඊයට විරුද්ධව ක්‍රියා කළ යුතු බවත් පිළිගත්තා. ඒ සමඟ ඔවුන්ගේ එතෙක් තිබුණ පිළිවෙතත් වෙනත් අතකට හැරුණා. ලංකාවේ ත්‍රස්තවාදීන්ට එරෙහි මෙහෙයුම්වලට ඉන්දියාවේ විරුද්ධවීමක් ඉන්පසු දකින්න ලැබුණේ නැහැ.ත්‍රස්තවාදය විනාශ කිරීම සඳහාත් අවසානයේ ඉන්දියාව ලංකා රජය සමඟයි හිටියේ?ඇතැම් බටහිර බලවතුන් මෙම සටන අඩාල කරන්න හදද්දි ලංකාවේ රැකවරණයට ඉන්දියාව හිටියා. හැබැයි මේ ප්‍රශ්නය විසඳන්න දේශපාලන විසඳුමකට යා යුතුය යන මතයේ ඉන්දියාව දිගටම හිටියා. තීරණාත්මක අවස්ථාවේ ප්‍රභාකරන් විනාශයට පත් කෙරීම ගැනත් ඉන්දියාව යම් ආකාරයකට ප්‍රසාදය පළ කළා. එතනදිත් ඔවුන් අවධාරණය කළේ මේ ප්‍රශ්නය සදාකාලිකව විසඳන්න දේශපාලන විසඳුමක් අත්‍යවශ්‍යයයි යන කාරණය.මෑතකාලීන තත්ත්වය ගත්තම ඉන්දියාව ලංකාවේ දේශපාලනය ගැන වැඩි අවධානයක් යොමු කරන්නේ තමිල්නාඩුවේ වැඩි බලපෑම මතයි. තමිල්නාඩුව තම ධීවරයන්ට ලංකාවෙන් එල්ල වන හිරිහැර ගැන, මුහුදු සීමා උල්ලංඝනය ගැන එල්ල කරන චෝදනා වැඩිවෙමින් තිබෙන බව පේනවා. දෙපැත්තෙන් ම මේ චෝදනා නැඟෙනවා. ලාංකික ධීවරයන් ඉන්දියා මුහුදු සීමාව උල්ලංඝනය ගැනත් මේ විදියට චෝදනා නැඟෙනවා.ඉන්දීය මහා ආණ්ඩුවට සහාය දැක්වූ කරුණානිධිට අන්ත පරාජයක් ලබාදී තමිල් නාඩු මැතිවරණයෙන් ජයලලිතා ජයගත් විට උතුර ගැන ඉන්දියාවේ උනන්දුව වැඩිවුණ ආකාරයක් දකින්න තිබෙනවා. අද චැනල් ෆෝ මතින් බොරුවට යුද අපරාධ අපවෙත පටවන්න හදනවා.පළාත් සභා ක්‍රමයට ඇතුළත් ඉඩම් පොලිස් බලතල පළාත් සභාවලට නොදිය යුතුයැයි අදහස් මතු වී තිබෙනවා නේද?මේ පිළිබඳව සාකච්ඡාවකට යෑම වැදගත්. උතුරේ ද්‍රවිඩ ජනතාවට දේශපාලන විසඳුමක් ලබා දීමට වර්තමාන පසුබිමේ මේක හොඳම අවස්ථාව ලෙස ඉන්දියාව කල්පනා කරනවා වෙන්න පුළුවන්. කොහොමත් ඉන්දියාව අපට හතුරු රටක් ලෙස කල්පනා නොකළ යුතුයි. ඉන්දු ලංකා සබඳතා ආර්ථික සංස්කෘතික සබඳතා මිත්‍රශීලි හොඳ තත්වයක අදත් පවතිනවා. ලංකාවේ සංවර්ධනයට විශාල අනුග්‍රහයක් ඉන්දියාව ලබාදෙමින් සිටිනවා. එහි මෑතම සාධකය වුණේ කොළඹ – තූත්තුකුඩිය අතර මගී නැව් සේවාවක් ඇරඹීමයි.අපි දන්නවා ලෝකයේ ඉදිරි දසක දෙකේ අලුත් ආර්ථික යෝධයන් බවට පත්වන්නේ ඉන්දියාව හා චීනය බව. ඉන්දියාවේ හෙවණ යට සුළු වෙළඳපොළක් සහිත ලංකාවට ආර්ථික සමෘද්ධිය කරා ලෙහෙසියෙන්ම ගමන් කරන්න පුළුවන්. මෙතනදි ඇතමුන් පළ කරන ආකාරයට ඉන්දියාව ගැන අසුබවාදී දෘෂ්ටියක් ඇති කරගත යුතු නැහැ.ඉන්දියාවේ මැදිහත්වීම වගේම අපේ නායකයන් ඉන්දියා නායකයන්ගෙන් උපදෙස් ගැනීමත් එදා ඉඳලම සිදුවුණ දෙයක්. ලංකාවේ අලුත් නායකත්වයක් පත්වුණාම මුලින් ම නිල සංචාරයකට ගියේ ඉන්දියාවට. නැතිනම් ඉන්දියාවට නියෝජිතයෙක් යැවීම කළා.ලංකාවට සෘජුව හා වක්‍රව ඉන්දියාවෙන් එල්ල වන බලපෑම් පිළිබඳව ඔබ කුමක්ද කියන්නේ?දකුණු ආසියාවේ බලවතා අපේ ආසන්නතම අසල්වැසියා වීම අපට වාසියක් සහනයක් ලෙස මිස අවාසියක් අරියාදුවක් ලෙස හිතන්න යන්න වුවමනාවක් නැහැ. අපේ රටවල් දෙක අතර අවුරුදු දහස් ගණනක් තිස්සේ තිබෙන සමීපතම සංස්කෘතික, සාමාජික හා ආර්ථික සබඳතා මේ සියවසේ තවත් තර කරනවා මිස පසුපසට යන්නේ නැහැ.ඉන්දියාව සමඟ සබඳතා වෙනුවෙන් ලංකාවේ ජාතිකාභිලාෂයන් කැප කරන්න පුළුවන්කමක් නැහැ. වෙනත් විදියකින් කියනවා නම් ඉන්දියාව සමඟ සබඳතා ලංකාවේ ජාතිකාභිලාෂයන් සපුරන්නක් විය යුතුයි. දෙරට මිත්‍රශීලී සබඳතා තවත් තර කිරීමට දෙරටටම වාසියක් මිස අවාසියක් වන්නේ නැහැ.අමුතු විසදුම් ඕන නැතිය මේ ප්‍රජාතන්ත්‍රවාදී ව්‍යූහය මේ ප්‍රශ්නය විසඳන්න ප්‍රමාණවත් කියන මතවාදය ගැනත් කතාකළොත්?මේක අද ඊයේ ප්‍රශ්නයක් නෙවෙයි. ලංකාවේ බලතල බෙදීමේ තේමාව විවිධ විදියට සාකච්ඡා වී තිබෙනවා. ලංකාව නිදහස ලබා අවුරුදු දහයකදී බලය බෙදීමේ තේමාව ඉස්මතුවී ආවා. බණ්ඩාරනායක මහතාගේ අවදියේ මේ සම්බන්ධයෙන් බණ්ඩාරනායක - චෙල්වනායගම් ගිවිසුමක් ආව. ඊටත් අවුරුදු දහයකට පස්සේ ඩඩ්ලි - චෙල්වනායගම් ගිවිසුමක් ආවා. මේ ප්‍රශ්නය අලුත් දෙයක් නෙවෙයි. හැබැයි බලය බෙදීමේ තේමාව ප්‍රධාන තේමාවක් වගේම මේ රටේ ප්‍රධාන ප්‍රශ්නයක්. ත්‍රස්තවාදය තුරන් කළාට දේශපාලන බලය බෙදල ද්‍රවිඩ ජනතාවගේ ජන අයිතීන් ආරක්ෂා කිරීමට ක්‍රමවේදයක් සකස් කළ යුතුයි. මෙසේ කිරීම රටට අයහපතක් නෙවෙයි සැබැවින්ම රටට යහපතක්.දේශපාලන විද්‍යාවේ උගන්වන බලය බෙදීම සමහරු භයානක විෂයයක් හැටියට පෙන්නල දුන්නත් ඉන්දියාව ප්‍රාන්ත 26කට බලය බෙදලා ඒකීය රජයක් ලෙස අත්කර ගෙන තිබෙන ශක්තිය හොඳින් පේනවා. හැම ක්‍ෂේත්‍රයකම මේ වර්ධනය හොඳින් පෙන්නුම් කරනවා. විවිධත්වය මැද ඒකමිතිකත්වයක් ඇතිව ඔවුන්ට ශක්තිමත් රටක් ලෙස කටයුතු කරන්න පුළුවන් වෙලා තියනවා.ඒකීය රජයක් ලෙස ඉන්දියාව පිළිගන්නේ නැහැ නේද?ඇතැමුන් ඒකීය රජයක් ලෙසත් තවත් අය පෙඩරල් ලෙසත් තවත් සමහරු අර්ධ පෙඩරල් රාජ්‍යයක් ලෙසත් ඉන්දියාව හඳුන්වනවා.මේ මොන හැඳින්වීම කළත් මධ්‍යම ආණ්ඩුවට එරෙහිව ආණ්ඩු ක්‍රම ව්‍යවස්ථාව උල්ලංඝනය කරන ප්‍රාන්ත ආණ්ඩු විසුරුවලා නැවත එම ප්‍රාත්න ආණ්ඩු බලතල මධ්‍යම රජයට පවරාගන්න එරට ව්‍යවස්ථාවෙන් බලතල පැවරිලා තියනවා.ඒ තත්ත්වය තුළ විශාල ආකාරයේ වාර්ගික වෙනස්කම් හා විවිධත්වය තියන රටක ඒකීයභාවය ආරක්ෂා කරගන්න ඉන්දියාවට හැකිවෙලා තියනවා.ජනවර්ග රැසක් තිබෙන ඉන්දියාව ප්‍රශ්න විසඳාගෙන තිබුණත් ජනවර්ග දෙකක් තිබෙන අපට එවැනි විසඳුමක් ඇති කරගන්න බැරිවෙලා?ලංකාවටත් එතෙන්ට යන්න පුළුවන්. රටක සාමය නැතිනම් ඒ රටේ මොනම සංවර්ධනයක්වත් කරන්න බැහැ. ඒක පසුගිය අවුරුදු තිහ තුළ අපි අත් දැක්කා. බලය බෙදීම සඳහා ඉස්මතු වූ ප්‍රශ්නය එල්.ටී.ටී.ඊ.ය වෙනම රටක් ඉල්ලීමේ අන්තවාදයට ඇදගෙන ගියා. 1987 හඳුන්වා දුන් පළාත් සභා ක්‍රමය උතුරු නැඟෙනහිර ක්‍රියාත්මක කරන්න බැරි වුණේ එතන ත්‍රස්තවාදීන්ගේ බලය පැවතීම නිසාත් එහි සිවිල් පාලනය බිඳ වැටී තිබුණ නිසාත් කියා කියන්න පුළුවන්. අපට දැනට ආණ්ඩුක්‍රම ව්‍යවස්ථාවේ තියන තැනින් පටන්ගන්න පුළුවන්. බාහිර බලපෑම්, දෙමළ ඩයස්පෝරාව විවිධ ප්‍රශ්න ඉස්මතු කරවමින් රට නැවත ආපස්සට හරවන්න උත්සාහ ගනිමින් ඉන්න මොහොතේ මේක 13 වැනි සංශෝධනය හොඳද නරකද ද්‍රවිඩ ජනතාවගේ සාධාරණ අයිතීන් දෙන අතර ඒකීය රජයක බලතල කොතරම් ශක්තිමත්ද වගේ ප්‍රශ්න දැනටත් ඉස්මතුවෙමින් පවතින්නේ.බලතල බෙදීම ගැන අදටත් තිබෙන්නේ විශ්වාස නොකරන තත්ත්වයක් නොවෙයිද?මෙතනදී ඉතාම වැදගත් දෙපැත්තේ තියන සත්භාවය. බලතල දීමේදී වගේම බලය ක්‍රියාවේ යෙදවීමේදීත් මේ සත්භාවය වැදගත් වෙනවා. සීමා අවබෝධ කරගන්න වෙනවා. මෙලෙස බලය බෙදීමේ සීමා අවබෝධ කරගන්නවා නම් බලය බෙදීම කෙසේවත් ගැටලුවක් වීමට ඉඩක් නැහැ. මෙතනදි හොඳම උදාහරණය මම කළිනුත් කිව්වා වගේ ඉන්දියාව. ඉන්දියාවේ ප්‍රාන්ත ආණ්ඩු දන්නවා තමන්ගේ සීමාව මොකක්ද කියලා. මහ ආණ්ඩුව දන්නවා තමන්ගේ සීමාවන් මොකක්ද කියලා. ආණ්ඩුක්‍රම ව්‍යවස්ථාව තමයි මඟපෙන්වීම කරන්නේ. පංජාබය වගේ ප්‍රශ්න ඇතිවුණ තැන්වල බෙදුම්වාදය පරද්දල එක රටක පැවැත්ම තහවුරු කරගන්න ඉන්දියාව සමත් වෙලා තිබෙනවා. කාශ්මීරය වගේ තැන්වලත් බාහිර බලපෑම් නිසා සුවිශේෂ තත්ත්වයක් තිබුණත් ප්‍රජාතන්ත්‍රවාදී ආයතන ව්‍යූහය එහි ක්‍රියාත්මක වෙනවා.ලංකාවේ ඇතැමුන් කල්පනා කරන විදියට බලතල බෙදීම කෙළවර වෙන්න පුළුවන් වෙනම රටක් ඇතිවීමෙන්?ඒක තමයි අපට තිබෙන අවිශ්වාසය. අපට කෙසේවත් හිතන්න බැහැ වෙනම ඊළාම් රාජ්‍යයක් බිහිවීමට ඉන්දියාව කැමැති වෙයි කියලා. ඉන්දියාව තමයි මේ මතයට මුලින්ම විරුද්ධ වෙන්නේ. ලංකාවේ වෙනම රාජ්‍යයක් ඇතිවුණොත් ඒක තමිල්නාඩුව හරහා කෙළින්ම ඉන්දියාවට බලපානවා.මේ තත්ත්වය තුළ ඉන්දියාව කල්පනා කරන්නේ යම් ආකාරයක බලය බෙදීම මඟින් උතුරේ මේ තියන දේශපාලන නොසන්සුන්තාව සමනය කරල තමිල්නාඩුවේ කට වැසීම විය හැකියි. මේ නිසා උතුරේ ප්‍රශ්නයට කල් පවත්නා විසඳුමක් සොයාගැනීම අපට වගේම ඉන්දියාවටත් එකසේ වැදගත් වෙනවා.සරත් පෙරේරාසේයාරුව - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106193</link>
    <topic>මතට තිත සාර්ථකත්වය ගමට ගියාම පෙනෙනවා</topic>
    <author>රංජිත් සියඹලාපිටිය</author>
    <content>හැමදාම උදේට පත්තරේ බලනවා. ඒක මගේ දින චරියාවේ අංගයක්. මං දැක්කා අමුතුම ප්‍රවෘත්තියක්. ඒ තමයි නිකවැරටිය පැත්තේ පාසලක ගැහැනු ළමයි හය දෙනෙක් එක්ක පිරිමි ළමයි දෙන්නෙක් මත්පැන් බීලා ඈලියාව ප්‍රදේශයේදී අත්අඩංගුවට පත්වුණා කියලා. ඒ වෙලාවේ හිතට ආවේ මහා දුකක්. මේවා අපිට අහන්න දකින්න නොලැබෙන්න ඕනැ දේවල්. ඒත් ආයෙත් මෙහෙම දේවල් නොවෙන්න වගබලා ගන්ඩ ඕනේ නිසා මට මේ ගැන යමක් ලියන්න හිතුණා.මත් පැන් පානයේ ඉතිහාසය බොහොම ඈතට යනවා. ඒක කොහෙන් පටන් ගත්තාද කියලා කියන්ඩ අමාරුයි. අපේ රටට මත් පැන් ආ විදිය ගැන අපි විවිධ කථා අහලා තියෙනවා. පෘතුගීසින් පාන් කාලා වයින් බිව්වා කියලාත් අපි අසා තියෙනවා. කොහොම වුණත් විදෙස් ජාතිකයෝ අපේ රට අල්ලාගත්තාට පස්සේ තමයි අපිට මේ දහ ජරාව පුරුදු කළේ.ඒ විතරක්යැ මත්පැන් හින්දා සිදුවන අඬ දබර, අවුල් වියවුල් නිසා වෙන හානිය සුළු පටු නැහැ. ඊළඟට අපේ රටේ සෞඛ්‍ය වෙනුවෙන් කරන වියදම්වලින් වැඩි හරියක්ම යන්නේ අරක්කු සිගරට් බීලා ලෙඩ හදාගත් අයට ප්‍රතිකාර කරන්න.අපි දන්නවා ඈත පිටිසර ගම්මානවල පවා මහා පරිමාණයෙන් කසිප්පු පෙරීම කළා. ඒකෙන් කීප දෙනෙක් සල්ලි උල්පත් හදා ගත්තාට බොහෝ පවුල් විනාශ වෙලා ගියා. සමහර වෙලාවට පොලීසිවලට ගියාම පවුල් ආරාවුල් නිමක් නැහැ. හේතුව වෙලා තිබුණේ කසිප්පු.හැබැයි ඉතින් මහින්ද රාජපක්ෂ ජනාධිපතිතුමා ජනතාවට පොරොන්දුවක් දුන්නා රටේ මතට තිත තියනවා කියලා. ඇත්තටම ඒකේ ප්‍රගතිය ගමේ ඉන්න අය දන්නවා නේද? මට මතකයි ඉස්සර ගම්වලට ගියාම ගම්වල අම්මලා බිරින්ඳෑවරු අපිට කියන්නේ ගමේ තියෙන කසිප්පු තිප්පොල පොලිසියට අල්ලා දෙන්ඩ සර් කියලායි.හැබැයි මට දැන් නම් එහෙම පැමිණිලි එන්නේ නෑ. දැන් ගමට ගියාම අම්මලා, බිරින්ඳෑවරු, නංගිලා මල්ලිලා කරදර කරන්නේ රජයේ රස්සාවක් ඉල්ලා. බලන්නකෝ මිනිසුන්ගේ ප්‍රශ්න වෙනස් වෙලා තියෙන හැටි. ඇත්තටම සියයට අසූවක් විතර ගම්වල කසිප්පු තිප්පොළවල් නෑ.හැබැයි තව දෙයක් කියන්ඩ ඕනේ. සමහර ගම්වල කසිප්පු තිප්පොළවල් තියෙනවා නම් ඒකට පොලිසියේ මහත්වරුන්ටත් වගකීමක් තියෙනවා. මං කියන්නේ ඉස්සර වගේ කසිප්පු මුදලාලිලාගෙන් පගාව ගන්න පොලිස් මහත්වරුන් නැතිව ඇති. ඒක හරියටම කියන්ඩ බැහැ. ඒත් බහුතර පොලිස් නිලධාරි මහත්වරු නීතිය අකුරටම රකිනවා. කසිප්පු තිප්පොළවල් නැති කර දානවා.කසිප්පු නැත්නම් ලයිෂන් තියෙන අරක්කු බොන්න පුළුවන්නේ. ඇයි ඒවා අරක්කු නෙමෙයිද? ගල්, පොල්, විස්කි, බ්‍රැන්ඩි, බ්ලැක් ලේබල්, රෙඩ් ලේබල්, වයින් ඒවා අරක්කු නෙමෙයි ද? ඒවාට බලපත්‍ර දෙන්නේ මැති ඇමැති උතුමන්ලා නේද? මෙහෙම ප්‍රශ්න නැඟෙන්ඩ පුළුවන්.හැබැයි 2005 න් පස්සේ දේශපාලන තෑගි විදියට මත්පැන් බලපත්‍ර දීපු එක මහින්ද මහත්තයාගේ ආණ්ඩුව නැති කරලා දැම්මා. ඉස්සර දේශපාලන උදව්කරුවන්ට දුන්න දායාදයක්නේ ඒක. 2005 බලයට ආපු අපේ ආණ්ඩුව මත්පැන් බලපත්‍ර දුන්නා නම් දුන්නේ නිවාඩු නිකේතන වගේ ම සංචාරක හෝටල්වලට විතරයි. ඇත්තටම විදෙස් සංචාරකයෝ මත්පැන් සොයනවා. ඒ නිසා සංචාරක හෝටල්වලට ඒ බලපත්‍ර දෙන්න වෙනවා.එහෙම වුණත් සංචාරක හෝටලයක් තියෙන්ඩ ඕනේ පාසලකට හරි පන්සලකට හරි මීටර් 500 ක් විතර දුරින්. එහෙම නොවුණොත් මත්පැන් බලපත්‍රය දෙන්නේ නැහැ. මේ හේතුව නිසා වැහිලා ගිය සංචාරක හෝටල් පවා තියෙනවා. ඒ වුණත් ආණ්ඩුව සදාචාරාත්මක පැත්තෙත් බැලුවා. ඒවා ගැන කවුරුත් රජයට ප්‍රශංසා කරන්නේ නැහැ.සුරා බදු දෙපාර්තමේන්තුව හැදුවේ සුරාව පාලනය කරන්න. ඒත් අතීතයේදි අපේ රටේ වුණේ මොකක්ද? සුරාබදු දෙපාර්තමේන්තුවෙන් පහුගිය රජයන් බලාපොරොත්තු වුණේ ආදායම් ලබා ගන්ඩ. ඒත් ජනාධිපතිතුමා ඒ තීරණය වෙනස් කරන්ඩ උපදෙස් දුන්නා. සුරාව පාලනය කරන්න කියලා සුරා බදු එකට තරයේ උපදෙස් දුන්නා. සුරා බදු දෙපාර්තමේන්තුවේ බලතල වැඩි කරලා දුන්නා.ආණ්ඩුව වචනයෙන් නෙමෙයි ක්‍රියාවෙන් මතට තිත තියන බව ඔප්පු කරලා තියෙනවා. රාජ්‍ය උත්සවවලට මත්පැන් තහනම් කරලා තියෙනවා. තව දෙයක් කියන්න එපායැ. රටේ හරියටම මතට තිත තියන්න ආඳා මාළු ඉරට්ටෙන් කන ක්‍රමය හරියන්නේ නැහැ. ඒකට හැමෝම කැප වෙන්ඩ ඕනේ.ගුවන්විදුලි, රූපවාහිනී, පුවත්පත් සඟරා කියන මාධ්‍ය ආයතන මේකට දායක වෙන්න ඕනේ. මවුපියෝ, ගුරුවරු, ගමේ පන්සලේ ස්වාමීන්වහන්සේ මේ හැමෝගෙම වගකීමක් තියෙනවා. එහෙම නැතිව ආණ්ඩුවට තනියම මතට තිත තියන්ඩ බැහැ. ඒක හොඳට ම පේනවා නිකවැරටියේ පාසල් යන ගෑනු ළමයින් මත්පැන් පානය කිරීමෙන්. ඒ හින්දා මතට තිත තියන්න හැමෝම පෙරට එන්න.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ab1106194</link>
    <topic>ප්‍රමිතිය ඉක්මවා ආසනික් තිබුණේ කෘමිනාශක වර්ග දෙකක පමණයි</topic>
    <author/>
    <content>කෘෂිකර්ම ඇමැති මහින්ද යාපා අබේවර්ධන* මාරාන්තික විෂ සහිත ආසනික් මිශ්‍ර කළ කෘමිනාශක රේගුව විසින් සොයා ගනු ලැබුවා. එහෙත් කාර්මික තාක්ෂණ ආයතනය පරීක්ෂා කළ කෘමිනාශක වර්ග 28 න් ප්‍රමිතිය ඉක්මවා ආසනික් තිබුණේ වර්ග දෙකක පමණයි. ආයතන දෙකක පරීක්ෂණ ප්‍රතිඵල මෙහෙම වෙනස් වුණේ කොහොම ද?ආසනික් කියන දේ අප ගන්නා ආහාරවල වගේම ජලයෙත් තිබෙනවා. ඒක ඇතැම් ආහාරවල ස්වාභාවිකවම පවතිනවා. නිෂ්පාදිත ආහාර එනම් චොක්ලට්, විස්කෝතු වැනි ආහාරවලට නිර්දේශිත ප්‍රමාණයක් තියෙනවා. මේ ආහාර දෙකටම ආසනික් කිලෝ එකක් මිලියනයකට බෙදලා ඉන් එකක් මිශ්‍ර කරන්න පුළුවන්.කාර්මික තාක්ෂණ ආයතනය මේ ගැන පරීක්ෂණ පැවැත්වූවා. ඔය කියන තරම් ආසනික් ඒවායෙ නැහැ. 28 න් 2 ක පමණයි තිබුණෙ.* බහුජාතික සමාගම් ආනයනය කළ කෘමිනාශකවල ප්‍රමිතිය ඉක්මවූ ආසනික් තිබූ බවට සොයා ගත් නිසා නේද රේගුව බහාලුම් එකොළහක කෘමිනාශක තහනම් කළේ?රේගුව මේ තහනම පනවා තියෙන්නෙ පදනමක් නැතිව. ආසනික් ගැන ආන්දෝලනයක් ඇතිවූ ගමන්ම මුලින්ම කළේ තහනම් කිරීමයි. මොකද රේගුවට හොරෙන් තක්කාලි ගෙන්වූ නිසා රේගුව මේ කාරණයේදීත් කලබල වුණා. ඒ නිසයි රේගුව එවැනි තහනමක් කළේ.* ආණ්ඩුවෙ ආයතනයක් මේ විදියට වගකීම් විරහිතව කටයුතු කිරීම හොඳ ද?රේගුව මෙතැනදි වැරැදි නැහැ. ඔවුන් කළේ හරි දේ. චෝදනාව එල්ල වූ හැටියෙ ඒවා තහනම් කළා. ඊට පස්සෙයි පරීක්ෂණ කළේ. කොහොම නමුත් මේ ගැන නිසි පරීක්ෂණ පවත්වන්නෙ කාර්මික තාක්ෂණ ආයතනය. ඔවුන් පවසන්නෙ මෙවැන්නක් නැති බවයි.* ආණ්ඩුව මේ අර්බුදය වහන්න හදන බවට චෝදනාවක් තියෙනවා.මොනවා කළත් ආණ්ඩුවට චෝදනා නඟනවනෙ. දැන් යූඇන්පීය චෝදනා කරන්නෙ පොහොර සහනාධාරය නවත්වන්න අපි උප්පරවැට්ටි යොදනවා කියලා.පරීක්ෂණ ප්‍රතිඵල කිව්වම කියන්නෙ පවතින තත්ත්වය වහන්න හදනවා කියලා. කොහොම වුණත් අපි ජනතාවට කියන්නෙ කෘමිනාශක හා පොහොර අවම වශයෙන් භාවිත කරන්න කියලයි. වසරකට ආනයනය කරන කෘමිනාශක හා පොහොරවලට රුපියල් මිලියන පනස්දාහක් වැය වෙනවා.* දේශීය කාබනික පොහොර හා කෘමිනාශකවලට මාරුවන ලෙසට අවවාද කිරීම පමණක් ප්‍රමාණවත් වන්නෙ නැහැ. ඔය රුපියල් මිලියන පනස්දාහ දේශීය තෙල්, පොහොර නිෂ්පාදන ව්‍යාපෘතියකට යොදවන්න කෘෂිකර්ම අමාත්‍යාංශයට බැරි ද?එහෙම කරන්න බැහැනෙ. එතකොට පොහොර ගෙන්වීමත් නතර කරන්න වෙනවනෙ. එතකොට යූඑන්පීයෙ චෝදනාව ඇත්ත වෙනවා.මෙය ආණ්ඩුවට විතරක් කරන්න බැහැ. දැනටත් එවැනි කාබනික පොහොර නිෂ්පාදන ව්‍යාපෘතියක් අමාත්‍යාංශය යටතේ තියෙනවා.මේ ගැන ගොවි ජනතාවත් උනන්දුවෙන් කටයුතු කළ යුතුයි.එ.ජා.ප. මාධ්‍ය ප්‍රකාශක ගයන්ත කරුණාතිලක* ජලය සහ සහල් ආසනික් විෂට ගොදුරු වී ඇති බවට විශාල ආන්දෝලනයක් රටේ තිබෙනවා. එ.ජා.ප.ය මොකද මේ ගැන හිතන්නෙ?ආනයනික කෘෂි රසායනිකවල ආසනික් විෂ තිබෙන බවට විශේෂඥයො සොයාගෙන ඇතැයි කියනවා. දැන් ආණ්ඩුව මේ විශේෂඥයන්ගේ හඬට ඇහුම්කන් දී ස්වාධීන පරීක්ෂණ වාර්තාවක් කැඳවන්න ඕනෙ. හැබැයි සතියෙන් දෙකෙන් යට යන වාර්තාවක් නොවේ.මෙතන තියෙන්නෙ සම්පූර්ණයෙන් ම ජනතාවට බලපාන ප්‍රශ්නයක්. ඒ නිසා ආණ්ඩුව ජනතාවගේ පැත්ත අරන් කටයුතු කරන්න ඕනා.පසුගියදා ඉන්දියාවේ තක්කාලි දඹුල්ල වෙළෙඳ පොළේ විකුණුවා.මේ තක්කාලි අලෙවි වෙන තුරු කෘෂිකර්ම ඇමැති හෝ වෙළෙඳ ඇමැති මේ ගැන කිසිවක් දන්නේ නැහැ. ඒ නිසා ආණ්ඩුව මේ ගැන නිසි වාර්තාවක් කැඳවන්න ඕනෙ.* කාර්මික තාක්ෂණ ආයතන කළ පරීක්ෂණවලින් තහවුරු වී ඇත්තේ කෘෂි රසායන වර්ග 28න් 2ක පමණක් මේ ආසනික් ප්‍රමිතියට වැඩි බවයි. එ.ජා.ප.ය මේ වාර්තා පිළිගන්නේ නැද්ද?මේ රටේ රේගුව පවා මේ රසායනික තහනම් කළේ එහි විෂ තිබෙන නිසානෙ. ඒ හැරුණාම මේ රටේ විශේෂඥයොත් පවසනවානෙ මේ කෘෂි රසායනික විෂ බව. ෙඒ නිසා ආණ්ඩුව දැන් කළ යුත්තේ මේ පිළිබඳ නිසි වාර්තාවක් කැඳවීමයි. ආණ්ඩුව හදන්නෙ බහුජාතික සමාගම් ඉදිරියේ දණගහන්න. ආණ්ඩුව මේ තත්ත්වයෙන් ගොඩ ආ යුතුයි.* කවුරු මේ වාර්තාව සැකසිය යුතුයි කියලද ඔබ කියන්නෙ?ස්වාධීන විශේෂඥ කණ්ඩායමකට මේ පරීක්ෂණය බාරදිය යුතුයි. විශේෂඥයන්ගෙ මතවලට ආණ්ඩුව ඇහුම්කන් දිය යුතුයි.නැතිනම් පාන් කියා ගන්නවත් බැරි ජනතාවට බත් ටිකවත් කන්න ලැබෙන්නෙ නැහැ. බහුජාතික සමාගම්වල ගොදුරු බවට අපේ ජනතාව පත් නොකළ යුතුයි.එක පැත්තකින් ආණ්ඩුව බදු ගහනවා. අනෙක් පැත්තෙන් බහුජාතික සමාගම් මිල වැඩි කරනවා. මේ ගිරයට අසුවී තැළෙන ජනතාවට මාරාන්තික විෂ කැවෙන්න හැරීම සාධාරණ නැහැ.* අනෙක් අතට ආණ්ඩුව පොහොර සහනාධාරය කපා හැරීමට මෙවැනි උප්පරවැට්ටි යොදන බවට එ.ජා.ප.ය චෝදනා කරන බවත් කෘෂිකර්ම ඇමැති පවසනවා. එ.ජා.ප. මේ චෝදනා නඟන්නෙ පදනමක් ඇතිවද?එ.ජා.ප.ය අරහෙම මෙහෙම කියනවා කියලා එක එක කතා කියන එක නොවේ ආණ්ඩුව දැන් කළ යුත්තෙ. මේ ගැන සොයා බලා නිසි පිළියම් යෙදීමයි ආණ්ඩුවෙ වගකීම.* කොහොමද එ.ජා.ප.යේ කටයුතු?කම්කරුවන්ට, ශිෂ්‍යයන්ට, මාධ්‍යයට හා විපක්ෂයේ පක්ෂවලට ආණ්ඩුව දක්වන මර්දනකාරී පිළිවෙත පරාජය කිරීමට එ.ජා.ප. ය ප්‍රජාතන්ත්‍රවාදී වැඩපිළිවෙළකට අවතීර්ණ වී සිටිනවා.එය තමයි අපේ අලුත්ම වැඩපිළිවෙළ.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106191</link>
    <topic>ආවෙ බයෙන්.. යන්නෙ දුකින්..</topic>
    <author>මි    න්නේරිය සංචාරයකින් පසුසුභාෂිණි ජයරත්න ඡායාරූපවිමල් කරුණාතිලක</author>
    <content>මේ නැටුම දුක තුනී කරගන්නයිසෑම දිනක්ම අපේ ජීවිතයට කවර හෝ අලුත් අත්දැකීමක් එක්කරයි. වසර ගණනාවකට පසු නැවතත් සරසවි බිමකට පිවිසි හැඟීම මා ජීවිතයට නැවුම් අත්දැකීමක් එක්කළ හැටි මීට පෙර සතියක මා ඔබට පැවැසුවෙමි. රට පුරා මහත් ආන්දෝලනයක්ව පැවැති සරසවි සිසුන්ගේ නායකත්ව පුහුණු වැඩ සටහනේ සැබෑ ස්වරූපය මම එදා සැබැවින්ම අත්වින්දෙමි. ඇඹිලිපිටිය තුංකම හමුදා ඉංජිනේරු පාසල තුළ අප එදා සරසවි සිසුවියන් ලෙස අත්නොවිඳි ආකාරයේ අලුත් අත්දැකීම් සමූහයක් මේ සහෝදර සහෝදරියන් අත්විඳින ආකාරය මගේ සිතට ගෙන දුන්නේ ආඩම්බරයකි.සිය පාසල් ජීවිතයට සමුදුන් ඔව්හු දැන් සැරසෙන්නේ තවත් අලුත් ජීවිතයක පිටුවක් පෙරළන්නටය. එනම් සරසවියට පියමං කරන්නටය. ඒ ජීවිතයේ කටුක බව සුන්දර ලෙස අත්විඳින්නටත්, සරසවි ජීවිතයේ සුන්දරත්වය නිරහංකාරව බුක්ති විඳින්නටත් එදා දරුවන්ට කියා නුදුන් පාඩම අද මේ දරුවන්ට කියා දීමට රජය සූදානම්ය. එහෙයින්ම මෙදා සරසවියට පා තබන ඔබ ඇත්තටම වාසනාවන්තය.ඒ වාසනාවන්තයින් පිරිසට ලබාදුන් සති තුනක නේවාසික නායකත්ව පුහුණු වැඩ සටහන දැන් අවසන්ය. නායකත්ව පුහුණු වැඩ සටහනේ අවසන් දිනයේදී මේ සරසවි සිසුන්ගේ සමුගැන්මේ හැඟීම්බර අවස්ථාව ඔවුන් සමඟින් අත්විඳින්නට මමත්, අප ඡායාරූප ශිල්පී විමලුත් මින්නේරිය පාබල පුහුණු මධ්‍යස්ථානයට ගියෙමු.කාන්තා නිලධාරිනියක් ශිෂ්‍යාවන්ට සමු දෙමින්සති තුනක කාලයක් එකමුතුව සිට වෙන්ව යන මොහොත හැඟුම්බරය. සිය නිවෙස් ඇතුළට කොටු වී ගත කළ ජීවිතයෙන් මිදී සිටි මේ සති තුනක කාලය නිවෙසට වඩා ආරක්ෂාවක් මේ දරුවන්ට ලැබිණි. සිය මවුපියන් මෙන් සෙනෙහසකින් සලකන්නටත්, ගුරුවරුන් මෙන් ජීවිතයේ බොහෝ දේ කියා දෙන්නටත් හමුදා නිලධාරීහු, නිලධාරිනියෝ් කටයුතු කළහ. එකම සහෝදර කැලක් සේ එකම භෝජනාගාරයේ ඔව්හු ආහාර ගත්හ. සවසට වෙහෙස නිවා ගන්නට මින්නේරිය වැව් තාවුල්ලේ ගීත ගයා විනෝද වූහ. මෙවන් කාලයක්, මෙවන් වූ අත්දැකීමක් ඔවුන්ට ආයෙත් කවදාවත් කොහේදිවත් නොලැබෙනු ඇත.“....අපි මෙහි දින විසි එකක් ගත කළා. මට මතකයි ඔයාලා ආපු මුල්ම දවස. ගේට්ටුව ගාවට ගියාම මම දැක්කේ ඔයාලගේ ප්‍රශ්න සහගත මුහුණු. සමහරු ගේට්ටුවෙන් ඇතුළට ආවේ නැහැ. මම හිනාවක් තියෙන එක මුහුණක් දැක්කේ නැහැ. මවුපියෝ ලොකු බයකින් ඔයාලා එව්වේ. දවසින් දවස මම ඔයාලගේ සුන්දර මුහුණු දැක්කා. අද ඔයාලගේ ජීවිතයට අලුත් දෙයක් එකතු වුණා කියලා හැඟීමක් ඇති. මෙයින් ජීවිතයට පිටිවහලක් තියෙනවානම් එයයි මෙහි සාර්ථකත්වය.එදා අපි මේ කඳවුරේ දැක්කේ හමුදා සෙබළ සෙබළියෝ. අද අපි දකින්නේ කෙලිදොලෙන් ගතකරන ඔය සුන්දර මුහුණු. හෙට ඔයාලා පිටව යනවා. තවත් දින කිහිපයකින් ඔයාලා වගේ තවත් පිරිසක් මෙහාට එනවා. ජීවිතයේ හැටි ඔහොම තමයි... මේ සරසවි සහෝදර සහෝදරියන්ට පමණක් නොව මේ කඳවුරේ හමුදා නිලධාරින්ගේ හදවත්වලට පවා වේදනාත්මක හැඟීම් ගෙන ආ මොවුන්ගේ අවසන් සන්ධ්‍යාවේදී මින්නේරිය පාබල පුහුණු මධ්‍යස්ථානයේ සේනා විධායක බ්‍රිගේඩියර් අශෝක අමුණුගම මහතා දරුවන්ට පැවැසූ අදහස්වලින් කොටසකි.මෙදා සන්ධ්‍යාව මේ දරුවන්ට වෙනදා තරම් සුන්දර වූයේ නැත. ගෙදර යන්නට හිත දෙන්නේ නැත. ගෙදර නොගොසින් ද බැරිය. නැවතත් මෙවන් කාලයක් ජීවිතයේ කවරදානම් ලැබෙන්නේ ද? එදා සන්ධ්‍යාව මේ මුහුණු මැලවී ඇත. කියාගත නොහැකි බොහෝ දේ ඔවුන්ගේ සිත් තුළ හිර වී ඇත.ඇය දේමිනි දිල්හාරා ය. ඉංජිනේරු පීඨයට තේරුණු සිසුවියකි.“බඩු පැක් කරද්දි අපි හොඳටෝම ඇඬුවා. හරිම දුකයි. කෑම්ප් එකට එනකොට අපි හරිම බයෙන් ආවේ. මේ වගේ අත්දැකීමක් ලැබෙයි කියලා අපි හිතුවේ නැහැ. මුලින් අපි යාළුවෝ විදියට හඳුනගෙන තිබුණේ නැහැ. ඒත් දැන් අපි හැමෝම යාළුවෝ. අපේ යාළුකම හරිම සංවේදීයි. ඊයේ රෑ අපි සිංදු කියලා දුකට හොඳටෝම ඇඬුවා. අප බලාගත්තු හමුදාවේ අක්කා කෙනෙක් ගිය සතියේ නිවාඩු දාලා ගෙදර ගියා. එයා යනකොට අපි හැමෝම ඇඬුවා. එයා අම්මා කෙනෙක් වගේ අප බලාගත්තා. යාළුකම් අපේ ජීවිතයට හරියට වටිනවා. විවිධ මත තියෙන ළමයි එක්ක කටයුතු කරන්න ඕනැ හැටි අපේ ජීවිතයට විශාල පන්නරයක් ගෙන දුන්නා...”මේ සති තුනක කෙටි කාලයේ දී ඔවුන් කියූ කෙරූ දේ ඔවුන්ගේ ජීවිත කාලය පුරාවට මතක තියේවි. ජීවිතයේ කවරදාකවත්ම මෙවන් වූ කාලයක් ඔවුන්ට කවදාවත්ම නොලැබේවි. හිරු බැස යන මොහොතේ මින්නේරිය වැව් තාවුල්ලට එක්වී කෑම්ප් ෆයර් තියන්නට අවකාශය මින්පසු නොලැබේවි. ඒ ජීවිතයේ හැටිය. අවස්ථාව වේදනාබර වුවත් වෙනකකුට නොලැබෙන අත්දැකීම් ඔවුන් ලබා ඇත. ඇත්තෙන්ම ඔව්හු වාසනාවන්තයෝ ය.වෛද්‍ය පීඨයට තේරී සිටින මාතර එච්. බී. ආර්. දිමිත්‍රි“...කණ්ඩායම් වැඩ කරනකොට අපි හැමෝගෙම අත්දැකීම් ලබා ගත්තා. මේ නිසා ඵලදායි නිර්මාණයක් කරන්න අපිට හැකි වුණා. මුලින් අපි හිතුවා සති තුන ඉක්මනට යනවා නම් හොඳයි කියලා. ඒත් දැන් එහෙම සිතූ එකටත් අපි දුක් වෙනවා. විභාගය කරලා විශ්ව විද්‍යාල පටන් ගන්නකම් ගෙදර කරන්න එතරම් දෙයක් නැහැ. මේ කාලය නිරපරාදේ ගතවෙනවා. ඒත් දැන් එහෙම නැහැ. මේ සති තුනට අපි ලොකු වැඩ ප්‍රමාණයක් කළා. ගෙදර යන්න ආසයි. ඒත් අපි හිටපු කාලය මදි. අපි මෙහේ නිලධාරීන් එක්ක සමීපව කටයුතු කළේ අන්තිම සතියේදී...”අවසන් දිනය දා අවසන් හෝරාව ගත වූයේ මින්නේරිය වැව් තාවුල්ලේ ය. මින්නේරිය හමුදා කඳවුරට ඉදිරියෙන් වූ වැව් තාවුල්ලේ සාමාන්‍යයෙන් ගැවසෙන්නේ අලි ඇතුන් වුවත් එදා වැව් තාවුල්ලේ සමු ගැන්ම සනිටුහන් වූයේ කෑම්ප් ෆයර් එකක් සහිත සංගීත සන්ධ්‍යාවකිනි. පැරා එළි මඟින් විචිත්‍රවත් වන ගිනි මැලයේ ආලෝකය ගෙන දුන්නේ අපූර්වතම සුන්දරත්වයකි. කාලතුවක්කු හමුදා වාදක කණ්ඩායමේ වාදනයත් සමඟ මින්නේරිය වැව් තාවුල්ල සුන්දර රාත්‍රියක සිරි ගත්තේය.මේ සුන්දර රාත්‍රිය වර්ණවත් කළේ මේ සිසු සිසුවියන්මය. ඔවුන්ගේ හැකියාවන් සුන්දර රාත්‍රියට ගෙන දුන්නේ අපූර්ව ආලෝකයකි. විටෙක සංගීතයෙන් ද, තවත් විටෙක අපූරු නර්තනයෙන් ද, තවත් විටෙක අභිරූපනයෙන් ද තවත් මොහොතක වාදනයෙන් ද සිය සහජ හැකියාවන් කලඑළි විණි.එක් අයකුගේ මුවින් පිටවූ ගී පදවැලට ටිකෙන් ටික සියලු දෙනාගේම ගී හඬ මුසු විය. ළයාන්විත ගීතයේ අරුත් සියල්ලන්ගේම හද පාරවන සුලුය. මින්නේරිය වැව් තාවුල්ලේ රළ නඟින හඬ ද ටිකෙන් ටික පරයමින් ගීතවත් වූ හඬ මිලින වූයේ සමුගන්නා අවසන් හෝරාව එළඹි නිසා ය. සරසවි භූමියක පවා ඇති නොවන ආකාරයේ අමුතුම බැඳීමකින් මේ දරුවෝ වෙළි ඇතැයි සිතේ. සති තුනකින් පසු පැමිණෙන තම මවුපියන් සමඟ පෙරළා යන්නට මේ සිත් ඉඩ දෙන්නේ නැතැයි මට සිතේ. නිමාවනු දැකීමට අකමැති වූ රාත්‍රියක නිමාවත් සමඟ පසු දින මේ දරුවන් සිය පුහුණුව අවසන්ව නිවෙස් බලා යාමට සූදානම් වූහ.“දවස් 21 ක් මේ දරුවන්ට මදි... මාස 3 ක්වත් දුන්නානම් මේ ගොල්ලෝ හරියට කැමැති වෙයි. හැබැයි එහෙම වුණානම් මේ ළමයි ගෙදරට ගෙන්න ගන්න බැරි වෙනවා. සති තුනට මෙහෙම නම් මාස 3 ට කොහොම වෙයි ද?...”සිය දරුවන්ගේ සමුගැන්ම දකින පියෙක් එසේ පවසනු මට ඇසුණි. නැවතත් සිය ජීවිතයේ මෙවන් කාලයක් නොලැබෙන බව දන්නා මේ දරුවන් පිටවී යන මොහොතේ හදවතින් හඬා වැටුණු හැටි, දෙනෙතින් වැගිරූ කඳුළු, මුවින් ප්‍රකාශ කළ අදහස් දන්නේ අපම පමණකි.“ඔයා මගේම අක්කනේ... මම ගිය ගමන් ඔයාට කෝල් කරනවා...”තවත් සමු ගැන්මට අකමැති වූ දැරියක්“අක්කේ මම ඔයාට විනාඩි 5 න් 5 ට එස් එම් එස් ගහනවා...”ඔවුනොවුන්ගේ සහෝදර බැඳීම පවත්නේ මුළු ජීවිතයටම යැයි මට සිතේ. එකිනෙකා බදාගෙන හඬා වැළපෙන ආකාරය සෙබළියන් මේ දරුවන් සනසන ආකාරය සෙබළ සෙබළියන්ට හමුදා නිලධාරීන්ට සමුදෙන ආකාරය පමණක් නොව, ඔවුන් සඳහාම ගෙන්වූ ප්‍රවාහන සේවාවල නැඟී අත වනමින් සමුදෙන හැටි අප පමණක් නොව සංවේදී මවුපියන්ට පවා දෙනෙතට කඳුළු නංවන්නට සමත් විය.මවුපියන්ගේ අදහස් කිහිපයකින් මේ ලිපිය අවසන් කළ යුතු යැයි සිතේ.මාතර පී. ජී. ආරියදාස“අපි අද සතුටු වෙනවා අපේ දරුවෝ මෙතැනට ආවට. මුලින්ම බය වුණා. දැන් අපේ දරුවෝ වගේම අපිටත් සතුටුයි. අපි ආසාවෙන් ඒගොල්ලෝ ගෙදර ගෙනියන්න ආවත් ඒගොල්ලෝ අද දුක්වෙන හැටි දැක්කහම අපිටත් දුකයි. මේ පුහුණුව ඒ තරම්ම දරුවන්ගේ හිතට වැදුණා...”මාතර පී. අබේසේකර“මුලදි යන්න බය වුණා. දැන්නම් හරිම සතුටුයි. අපි රජයට ස්තුතිවන්ත වෙනවා. මේ වගේ දෙයක් අපේ දරුවන්ට ලබාදීම ගැන. ගිය දා පටන්ම අපේ දරුවෝ දුරකතනයෙන් කිව්වේ මේ වැඩ සටහනේ හොඳ ගැන. අපිට සතුටුයි...”මාතර චන්ද්‍රානි අමරරත්න“අපි මුලින්ම මේ ගැන දන්නෙ නැහැ. දරුවෝ කිව්වා හොඳයි කියලා. මෙහි විනය වාගේම හොඳ ආරක්ෂාවක් තියෙනවා. මේ අය ගෙදර යන්න අකමැතියි. ඉංගි‍්‍රසි පුහුණුවක් මෙතැනම තිබුණානම් හොඳයි...”නුවර අබේසිංහ ගලබඩ“අපිට අවශ්‍ය විශ්ව විද්‍යාලයේ නවක වදය නැති කරන්නයි. මේ දරුවෝ පුහුණු වුණා නවක වදයට මුහුණ දෙන හැටි. නවක වදය තුරන් කර යහපත් සමාජයක් ඇති කළ යුතුයි.”බොහෝ දෙනා බොහෝ දේ කීවත් අපි ද එක් දෙයක් කිව යුතුව ඇත.මවුපියනි, හෙට සරසවි ජීවිතයට පියමං කරන්නට සූදානම් වන ඔබේ දරුවන් ඇත්තටම වාසනාවන්තයෝය. ඒ වාසනාවන්ත දරු පිරිසකගේ මවුපියන් ලෙස ඔබ ද වාසනාවන්තයෝය. යම් දෙයක් අලුතින් ඇති කරන විට ඒ සඳහා යා යුතු ගමන්මඟ ද දුෂ්කරයි. බාධා වූ කටු අකුල් ද එමටය. එය ස්වාභාවිකය. ඔබේ දරුවෝ අද එම දුෂ්කර මාර්ගය සාර්ථකව තරණය කර ඇත. හෙට මේ පුහුණුව සඳහා තවත් දරු පිරිසක් අදාළ තැන්වලට ඇතුළු වනු ඇත. ඒ වැඩ සටහන මීටත් වඩා සාර්ථක වනු දැකීමයි අපේ අභිප්‍රාය.මි    න්නේරිය සංචාරයකින් පසුසුභාෂිණි ජයරත්න ඡායාරූපවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106192</link>
    <topic>මාරක ඩෙංගු තර්ජනයට මුහුණ දෙන්නේ කොහොම ද?</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>මේ වන විට වසංගතයක් ලෙස යළිත් හිස ඔසොවන ඩෙංගු රෝගය මෝසම් වැසි සහිත කාලගුණික තත්ත්වය මත දිවයින පුරා පැතිර යාමේ දැඩි අවදානමක් මතුව ඇත. ජනාධිපති කාර්ය සාධක බළකාය මගින් ඩෙංගු මර්දනය සඳහා අවශ්‍ය පියවර ගෙන තිබේ. ජුනි 20 සිට 26 දක්වා සතිය ජාතික මදුරු මර්දන සතිය ලෙස ද රජය ප්‍රකාශයට පත් කොට ඇත. මේ උවදුර මර්දනය කිරීමට විවිධ ආයතන පියවර ගන්නේ කෙසේ ද, ඒ සඳහා ජනතා සහභාගිත්වය කෙබඳු විය යුතු ද, අමාත්‍යාංශයන්හි වගකීම් කවරේ ද? මෙවර කඩුල්ලෙන් විමසා බැලෙන්නේ ඒ කරුණු පිළිබඳවය.පරිසර ඇමැති අනුර පි‍්‍රයදර්ශන යාපාපරිසර අමාත්‍යාංශය නිරන්තර මේ ගැන මහජනතාව දැනුම්වත් කිරීමට කටයුතු යොදා තිබෙනවා. විවිධ සම්මන්ත්‍රණ හා අපේ ප්‍රාදේශීය කාර්යාල මඟින් ජනතාවට අවට පරිසරය මදුරුවන් බෝ නොවන ප්‍රදේශ බවට පත් කරගන්නේ කෙසේ ද යන්න පිළිබඳව දැනුම්වත් කිරීම් කරනවා.කොහොම කීවත් ජනතාව තම තමන්ගේ අවට ගැන උනන්දු වෙලා කටයුතු නොකළොත් මෙය මර්දනය කරන්න පුළුවන් වෙයි කියන්න අමාරුයි. මොකද නිලධාරීන්ට පමණක් හෝ එක අමාත්‍යාංශයක් එක ආයතනයක් පමණක් උනන්දු වූ පමණින් මේ කටයුත්ත කරන්න බැහැ. මෙයට සියලු දෙනාගේ සහාය සහ අවධානය අත්‍යවශ්‍යයි.පසුගිය වැසි කාලයේ ඩෙංගු රෝගය පැතිර යන්න හේතු වුණේ ජනතාවගේ නොසැලකිලිමත්කම නිසයි.පරිසරය අපවිත්‍ර කරනවානම් ඒ සඳහා අප දඬුවම් කරන්න ලෑස්තියි. මධ්‍යම පරිසර අධිකාරිය මඟින් වගේම පොලිස් ආඥා පනත, යටතේත් මහාමාර්ග ආඥා පනත යටතේත් පරිසරය අපවිත්‍ර කරන ඕනැම පුද්ගලයකුට හෝ ආයතනයකට එරෙහිව නීතිය ක්‍රියාත්මක කරන්න අපි සූදානම්. මේ සඳහා සෞඛ්‍ය අමාත්‍යාංශයේත් පනත් සම්බන්ධ වී තිබෙනවා.ඩෙංගු මර්දනය කරන්න නම් හැම කෙනාම තම තමන්ගේ වගකීම ඉෂ්ට කරන්න ඕනැ. ඇත්තම කියනවානම් ඩෙංගු කියන්නේ පෞද්ගලික ප්‍රශ්නයක්. මොකද තමන් ඩෙංගු රෝගියෙක් වනවා ද නැද්ද කියා තීරණය කරන්න වන්නේ තමන්ටමයි. ඒ නිසා තම වත්ත පිටිය සේවා ස්ථානය පාසල වගේම තමන් අවට ඇති ඩෙංගු ව්‍යාප්ත වන ස්ථාන පිළිබඳවත් අවධානයෙන් කටයුතු කිරීම අවශ්‍ය වෙනවා.අපි සෑම නගර සභාවකටම පිළිසරු ව්‍යාපෘතිය යටතේ මූල්‍ය හා තාක්ෂණික සහාය වගේම දැනුම්වත් කිරීම් සිදු කරනවා. ඒ වගේම අප ඉල්ලා සිටිනවා නිවැරැදි කසළ කළමනාකරණ වැඩසටහන් තම තමන්ගේ පළාත් පාලන ප්‍රදේශවල ක්‍රියාත්මක කරන්න කියලා. මොකද එසේ නොවන ආයතනවලට එරෙහිව නෛතික පියවර ගන්න අපට පුළුවන්. ඒත් අපට අවශ්‍ය මේ වෙලාවේ ජනාධිපති කාර්ය සාධක බළකායේ සියලු අංශ එක අරමුණක් වෙනුවෙන් එනම් ඩෙංගු මර්දනය ජාතික වගකීමක් ලෙස ගෙන සියලු දෙනාගේ සහය ඇතිව කටයුතු කරන්නයි. ඒ නිසා අප සැම පුරවැසියකුගෙන්ම ඉල්ලා සිටින්නේ මෙය ජාතික වශයෙන් පමණක් නොව පෞද්ගලික වශයෙන් ද ගෙන තමන්ගේ වගකීම ඩෙංගු මර්දනය සඳහා නිසි අයුරින් ඉටුකරන ලෙසයි.අධ්‍යාපන ඇමැතිබන්දුල ගුණවර්ධනඩෙංගු උවදුර ජාතික ව්‍යසනයක්. වර්තමානයේ පාසල් යන වයසේ දරුවෝ ලක්ෂ 40 කට ආසන්න ප්‍රමාණයක් ලංකාවේ ඉන්නවා. මේ අය කුටුම්බයක සිටින වැදගත් සාමාජිකයෝ. යම් කිසි දෙයකට දැනෙන බලපෑමක් ඇති කරන්න සමත් පිරිසක් තමයි පාසල් දරුවෝ.දැන් ඔවුන්ගේ අධ්‍යාපනයේ අංශයක් ලෙස සෞඛ්‍ය හා ශාරීරික අධ්‍යාපනය විෂය නිර්දේශයට ඇතුළක් කොට තිබෙනවා. එමනිසා ඩෙංගු උවදුර පිළිබඳව, එයට හේතු සාධක වන කරුණු, එයින් වන අනිටු ප්‍රතිඵල, එයින් මිදීමට අවශ්‍ය මාර්ග යනාදිය ගැන ගුරුවරුන් හරහා දරුවා දැනුම්වත් කරවීම මඟින් පවුල හා නිවෙස දැනුම්වත් වෙනවා.එමනිසා මේ උවදුර දිගු කාලීනව මර්දනය කිරීම සඳහා පාසල් දරුවන් හරහා කරන අධ්‍යාපනය ඉතා වැදගත්.පාසල් භූමියට දරුවන් දහස් ගණනක් උදේ පැමිණෙනවා. පාසල් දසදහස තුළ විවිධ අපද්‍රව්‍ය මගින් ඩෙංගු මදුරුවන් බෝවන ස්ථාන ඇතිවීමට වැඩි ඉඩ ප්‍රස්ථාවක් තියෙනවා. එමනිසා පාසල්වලට අපි චක්‍රලේඛ මඟින් දැඩි ලෙස උපදෙස් දී තිබෙනවා දරුවන් ද සහභාගි කර ගනිමින් මවුපියන්, ආදි ශිෂ්‍යයන් සහභාගි කර ගනිමින් ඩෙංගු මර්දන වැඩසටහන් පාසල් භූමියේ ක්‍රියාත්මක කරන ලෙස.ඒ සඳහා 2011 ජුනි මාසය තුළ ඩෙංගු මර්දනය කිරීමේ ජාතික වැඩසටහන පැවැත්වීමට කටයුතු යොදා තිබෙනවා. ඒ අනුව දිවයින පුරා ජාතික මදුරු මර්දන සතියක් ජුනි මස 20 සිට 26 දින දක්වා පැවැත්වෙනවා. 2010/22 චක්‍රලේඛයට අනුව විදුහල තුළ පිහිටුවා ඇති කමිටු මඟින් විදුහල, ගුරු විදුහල, විද්‍යාපීඨය, පිරිවෙන, කාර්යාල පරිශ්‍ර තුළ ඇති ඩෙංගු මදුරුවන් බෝවිය හැකි ස්ථාන හඳුනාගෙන ඉවත් කර පිරිසුදු කරන්න අවශ්‍ය කටයුතු යොදා තියෙනවා. පාසල් පරිසරය සෞඛ්‍යයට හිතකර ලෙස පවත්වා ගැනීම සඳහා සියලු විදුහල්පතිවරුන්ගේ පූර්ණ ක්‍රියාශීලි දායකත්වයක් ලබා දිය යුතුයි. ඒ සඳහා විශේෂ වැඩසටහන් සැලසුම් කළ යුතු අතර විදුහල්පතිවරුන්ගේ සක්‍රීය දායකත්වය ඒ සඳහා ලබාදිය යුතුය. මේ ඩෙංගු මර්දන සතියේදි පාසල් මට්ටමින් විශේෂ වැඩසටහන් ක්‍රියාත්මක වෙනවා.අධ්‍යාපන අමාත්‍යාංශයට පමණක් මේ කාර්යය තනිවම කරන්න බැහැ. අපි සෞඛ්‍ය අමාත්‍යාංශයත් සමඟ ඒකාබද්ධවයි මෙය ක්‍රියාත්මක කරන්නේ. ප්‍රාදේශීය සභා, පොලීසිය, ප්‍රාදේශීය ලේකම් කාර්යාල, ග්‍රාම නිලධාරින්, සමෘද්ධි නිලධාරින් ආදි සියලු දෙනා පාසල්වල මදුරු මර්දන කටයුතු සඳහා සහය දිය යුතුයි. මන්ද පාසලේ සිටින්නේ දැයේ දරුවන්. එමනිසා හැමෝටම වගකීමක් තියෙනවා මේ පාසල් දරුවන් ආරක්‍ෂා කර ගැනීමට.එක්සත් ජාතික පක්ෂ මහලේකම්තිස්ස අත්තනායකපසුගිය වසර ගණනාව තුළම ඩෙංගු උවදුර මිනිස් ජීවිත විශාල වශයෙන් බිලිගත්තා. ඩෙංගු උවදුර පැතිරෙන කොට ආණ්ඩුවත්, පළාත් පාලන ආයතනත්, අනිකුත් දෙපාර්තමේන්තුත් පැවසුවේ මේ උවදුර සම්පූර්ණයෙන්ම ඉවත් කරන්න මහජන සහාය අවශ්‍ය බව. ඒ අනුව විවිධ ආකාරයෙන් මේ ඩෙංගු උවදුර නැති කරන්න ප්‍රජා දායකත්වය ලබා දුන්නා. නමුත් ඩෙංගු පාලනය කරන්න, මර්දනය කරන්න වගේම සමාජයෙන් සම්පූර්ණයෙන්ම නැති කරන්න බෙහෙත් හේත් වලින්ම පමණක් බැරි බව අපි දන්නවා. නමුත් වෙනදට වඩා ප්‍රජා දායකත්වය ලබා දී මිනිස් ජීවිත ආරක්ෂා කර ගැනීමට උනන්දුවෙන් ක්‍රියා කළත් ඩෙංගු උවදුර මර්දනය සඳහා අවශ්‍ය බෙහෙත් හා අනිකුත් ද්‍රව්‍ය නිසි වෙලාවට නිසි කලට ගෙනැවිත් දෙන්න රජය අපොහොසත් වීම ඩෙංගු ව්‍යාප්ත වෙන්න හේතු වුණා.මහජනතාවටත් මේ සඳහා කටයුතු කරන්න පුළුවන් සීමාවක් තියෙනවා. වට පිටාව පිරිසුදුව තබා ගැනීම, පැතිරීම වළක්වා ගන්නා ක්‍රියාමාර්ගයන්ට එම පළාත් පාලන ආයතන විශාල කාර්යභාරයක් ඉටු කළා.එහෙත් මෙය තවමත් තියෙනවා. තවම විශාල උවදුරක්. පසුගිය සතියේ ලැබුණු වාර්තා අනුව දෙහිවල, ගල්කිස්ස හා ඊට අදාළ නාගරික ප්‍රදේශවල ඩෙංගු උවදුර වැඩි වශයෙන් ව්‍යාප්ත වෙලා. එයට හේතුවක් ලෙස අවට පරිසරය අපිරිසුදුව තබා ගැනීම වන්න පුළුවන්. නමුත් අපි කියන්නේ මෙය ජාතික උවදුරක්. ජාතික උවදුරක වගකීම පළාත් පාලන ආයතන හා ප්‍රජාවට වගේම මෙය විධිමත්ව වළක්වා ගැනීමට සෞඛ්‍ය අමාත්‍යාංශයට තිබෙන වගකීමෙන් බැහැර වන්නට බැහැ.එක කාලයක් කියුබාවේ ඩෙංගු උවදුර පැතිරෙන විට ඔවුන් එයට අවශ්‍ය බෙහෙත් හොයාගෙන සම්පූර්ණයෙන්ම ඩෙංගු රටින් ඉවත් කළා. පසුගිය කාලයේ කිව්වා ඩෙංගු මර්දනයට කියුබාවෙන් විවිධ රසායනික ද්‍රව්‍ය ගෙන්වන බව. ඒ බැක්ටීරියාව නිසි වේලාවට ලැබී නැහැ. අදාළ බෙහෙත් ගෙන්වූයෙත් නැහැ. අවාසනාවක මහත, මහජනතාව ලබාදුන් සහයෝගය ප්‍රයෝජනයට ගෙන රජය මේ සම්බන්ධයෙන් ගත යුතු ක්‍රියාමාර්ග ප්‍රමාද කිරීම නිසා අද ඩෙංගු මදුරු ව්‍යාප්තිය දිනෙන් දිනම වැඩි වෙලා.ඩෙංගු ව්‍යාප්තිය ටිකක් අඩු වෙනකොට ඔක්කොම හරි යැයි සිතනවා. මීට මාස ගණනකට කලින් විශාල ප්‍රමාණයක් අනතුරකට පත්වුණා. දැන් නැවතත් ඒ තර්ජනය ඒ ආකාරයෙන්ම ඇතිවෙලා. අපි කියන්නේ බලධාරීන්ගේ අවධානය මේ මාරාන්තික රෝගය මර්දනය කිරීම සඳහා යොමු කළ යුතු බවයි.අපිට පෙනෙන්නේ ඩෙංගු සම්බන්ධව රජය පාර්ශ්වයෙන් ඉටුවිය යුතු වගකීම ඉටු නොවූ බවයි. මහජන දායකත්වය අමාත්‍යාංශ වලින් හෝ රජයෙන් ඉල්ලු විට ඔවුන් විශාල වශයෙන් දායකත්වය දුන්නා. නමුත් ඩෙංගු පැතිරීම වළක්වා ගන්නට ස්ථිරසාර පිළියමක් අවශ්‍යයි. ස්ථිරසාර පිළියමක් උදෙසා රජය ගත් පියවර කුමක් ද? අවම වශයෙන් කියුබානු බැක්ටීරියාව ගෙන්වා යෙදුවා ද? ගෙන්වීමට පියවර ගත්තා ද? යන්න සැක සහිතයි.මෙහි හරිම භයානක තත්ත්වයන් තියෙනවා. ආසනික් පළිබෝධ නාශකය හාල්වලට ඇතුළත් වීම නිසා රජරට ප්‍රදේශවල වකුගඩු ආසාදනය පැතිරී තිබෙන බරපතළ චෝදනාවක් එල්ල වෙලා තියෙනවා. මෙය සොයා බැලුවම ආසනික් රටට ගෙන්වන සමාගම්, අනිත් පැත්තෙන් වකුගඩු සඳහා අවශ්‍ය බෙහෙත් ද ගෙන්වන බව දැනගන්නට ලැබුණා. මෙහි සම්බන්ධයක් තියෙන බව කැලණිය විශ්ව විද්‍යාලයේ විද්වතුන් සොයාගත් සමීක්ෂණ වාර්තා තියෙනවා. මෙය බරපතළ ප්‍රශ්නයක්. මීට සමානවම ඩෙංගු මර්දනය කරන්න අවශ්‍ය පියවර අමාත්‍යාංශය නිසි වේලාවට නොගතහොත් එහි වාසි බලාගෙන තවත් පිරිසක් ඉන්නවා. මදුරු උවදුර තාවකාලිකව මර්දනය කරන්න විවිධ ආයතන තියෙනවා. මදුරු කොයිල්, මදුරු දැල් ආදිය නිෂ්පාදනය කරන අය ඉන්නවා. මේ අය තම නිෂ්පාදන අඩු වෙනවා දකින්න කැමැති නැහැ. මේවා අතරත් අර මුලින් කියු ආකාරයේ සම්බන්ධකම් තියෙනවා ද කියා සැකයක් තියෙනවා. සමහර නිලධාරීන් පවා මේවාට සම්බන්ධ වී ඇති බව ඉතිහාසයේ දැක තියෙනවා. සමහර විට ඒ සමාගම්වල උවමනා එපාකම් මත ප්‍රමාද කරනවා ද යන්න සැකයක් මතු වෙනවා. චෝදනාව අත දිගු කර අහවලාට කියා කියන්න බැරි වුණත් මිනිසුන් අතර සැකයක් තියෙනවා මෙබඳු දේ සිදුවන බවට.වසංගත රෝග මර්දන ඒකකයේ අධ්‍යක්ෂිකාවිශේෂඥ වෛද්‍ය පබා පළිහවඩනමේ මාසේ 20 සිට 26 දක්වා මදුරු මර්දන සතියක් නම් කර තිබෙනවා. මේ සතියේදී අපි සෑම නිවෙසකම, කාර්යාලයකම, පාසලකම, රජයේ හෝ පෞද්ගලික ඕනම ආයතනයකම මදුරු කීට සමීක්ෂණ වාර්තා උපයෝගී කරගෙන ඩෙංගු මදුරුවන් බෝවන ස්ථාන සොයා ගැනීමේ වැඩ පිළිවෙළක් ක්‍රියාත්මක කරන්න සූදානම්. මෙය සෞඛ්‍ය අමාත්‍යාංශය මඟින් දෙවැනි වරට ක්‍රියාත්මක කෙරෙන්නේ.රාජ්‍ය, රාජ්‍ය නොවන හා පෞද්ගලික ස්ථානවල වගේම ගෙන් ගෙට ගොස් වැඩි අවදානම් සහිත ප්‍රදේශවල සෞඛ්‍ය වෛද්‍ය නිලධාරීන් යොදවා මේ ස්ථාන පරීක්ෂා කිරීමට එහිදී අප බලාපොරොත්තු වෙනවා. මේ සඳහා ත්‍රිවිධ හමුදාවේ සහ පොලීසියේ සහයෝගයත් අපට ලැබෙනවා.මේ අතර අපට බී. ටී. අයි. බැක්ටීරියාව වගේම දේශීය ඩෙංගු මර්දන බැක්ටීරියා ද භාවිත කරන්න හැකියාව ලැබී තිබෙනවා. මේ බෙහෙත් දියර වර්ග අප මැලේරියා මර්දන ව්‍යාපාරයේ නිලධාරීන් මඟින් අවශ්‍ය ස්ථානවලට බෙදා හැරීමටත් කටයුතු යොදා තිබෙනවා.විශේෂයෙන්ම ඩෙංගු රෝගීන්ට ප්‍රතිකාර කිරීම සඳහා විශේෂ අංශ සෑම රජයේ රෝහලකම තිබෙනවා.ඒ සඳහා අධි සත්කාර ඒකක ස්ථාපිත කිරීමට ද පියවර ගෙන තිබෙනවා. ඒ අනුව සෑම දිස්ත්‍රික්කයක්ම ආවරණය වන පරිදි ප්‍රධාන රෝහල් 50 ක් තෝරාගෙන තිබෙන්නේ. ඉන් රෝහල් 14 ක අධි සත්කාර ඒකක ස්ථාපිත කර දැන් අවසන්.මීට අමතරව පළාත් පාලන අමාත්‍යාංශය, පරිසර අමාත්‍යාංශය, අධ්‍යාපන අමාත්‍යාංශය ඒකාබද්ධ වැඩපිළිවෙළක් මඟින් තමන් අවට පරිසරය නිසි පරිදි කළමනාකරණය කරගැනීමටත්, කසළ කළමනාකරණය නිසි අයුරින් කිරීමටත් අවශ්‍ය කටයුතු යොදා තිබෙනවා.අප කරන ලද සමීක්ෂණවලින් සොයාගෙන තිබෙන ආකාරයට පෞද්ගලික ආයතන හා නිවෙස්වල ඩෙංගු රෝග ව්‍යාප්ත වීමේ ස්ථාන බහුලව වාර්තා වෙනවා. ඒ නිසා ඩෙංගු බෝවන ස්ථාන පවත්වාගෙන යන අයට එරෙහිව නෛතික පියවර ගැනීමටත් දඬුවම් කිරීමටත් අදාළව මදුරු මර්දන පනත තවත් වරක් සංශෝධනය කිරීමට පියවර ගෙන තිබෙන්නේ. සෞඛ්‍ය අමාත්‍යාංශය මඟින් කළ යුතු වෙනස්කම් නිමකර මේ වන විට නීතිපතිවරයා වෙත ඉදිරිපත් කර තිබෙනවා. එය ඉතා ඉක්මනින් ක්‍රියාත්මක කිරීමට අප බලාපොරොත්තු වෙනවා.මේ අනුව මදුරුවන් බෝවන ස්ථාන ඉවත් කිරීම සඳහා අදාළ ස්ථානයේ බාරකරුවන්ට කලින් දැනුම් දීමත් සමඟ නිශ්චිත කාලයක් ලබා දෙනවා. ඒ කාලය තුළදී නිසි පියවර නොගන්නා අයට දඬුවම් කිරීමටත් කටයුතු කරනවා.තවදුරටත් අපි වාස්තු විද්‍යාඥයන් සමඟ සාකච්ඡා කර ගෘහ නිර්මාණකරණයේදී මදුරුවන් බෝවන වැහි පීලි ආදිය අවම වන ආකාරයටත්, ජලය නොරැඳී හොඳින් බැස යන ආකාරයටත් ඒ නිර්මාණ ඉදිකිරීම් කිරීමට අදාළ උපදෙස් හා උපදෙස් පත්‍රිකා බෙදා හැරීමටත් කටයුතු යොදා තිබෙනවා.මැණික් හා ගඩොල් පතල්වල ප්‍රයෝජනයට නොගන්නා වළවල් වැසීමට පියවර ගත යුතු වන අතර දැනට භාවිතයේ ඇති පතල්වල ජලය රැඳී ඇත්නම් බී. ටී. අයි. වැනි ද්‍රව්‍යයක් යොදා එහි මදුරුවන් බෝවීම වැළැක්වීමට පියවර ගන්නා ලෙසත් එම කර්මාන්තකරුවන්ගෙන් ඉල්ලා සිටිනවා.මේ ආකාරයෙන් කුමන කටයුතු කළත් අප මහජනතාවට කියන්නේ තමන්ගේ වටපිටාව පිළිබඳ මනා අවධානයකින් සිටිමින් ඩෙංගු මර්දනය සඳහා සියලු දෙනාගේ සහයෝගය ලබා දෙන ලෙසයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106195</link>
    <topic>මලල ක්‍රීඩාවේ නැවත මල් පිපෙන සමය කවදා ද?</topic>
    <author>සුනිල් අභයවර්ධන</author>
    <content>අද වනවිට මලල ක්‍රීඩාව ලෝකයේ ම ජනප්‍රිය ක්‍රීඩාවක් වී තිබෙන බව රහසක් නොවේ. ඔලිම්පික් සහ පොදු රාජ්‍ය මණ්ඩලීයය රටවල ක්‍රීඩා තරගාවලදී ශ්‍රී ලංකාවේ ඩන්කන් වයිට් මීටර් 400 කඩුලු පැනීමේ තරගවලදී පදක්කම් දිනීමෙන් පසු මලල ක්‍රීඩාවට විශේෂ ආකර්ෂණයක් ශ්‍රී ලංකාව තුළ ද පැතිර ගියේ ය.ඉන් පසු එළැඹි ආසියාතික ක්‍රීඩා තරගවලදි හැත්තෑව දශකයේ ශ්‍රී ලංකාව නියෝජනය කළ එස්.එල්.බී. රෝසා, ඒ. නාගලිංගම්, එදිරි වීරසිංහම්, ප්‍රමුඛව ඩබ්ලිව්. විමලදාස, සුනිල් ගුණවර්ධන , කෝසල සහබන්දු, ඒ. ප්‍රේමචන්ද්‍ර, බන්දුල ජයසිංහ එම්.ඒ. අක්බාර්, නිර්මලා දිසානායක, කේ.ජී. භද්‍රා වැනි ක්‍රීඩක ක්‍රීඩිකාවන් ගේ දස්කම් නිසා ශ්‍රී ලංකාවේ මලල ක්‍රීඩාවේ ප්‍රබෝධයක් උදාවිය.අසූව දශකය තුළ දී මලල ක්‍රීඩාවෙන් ජාත්‍යන්තරව එතරම් දස්කම් දැක්වීමට හැකි වූ වසරක් නොවුණ නමුත් අනූව දශකය නැවත ශ්‍රී ලංකාව මලල ක්‍රීඩාවෙන් නම රැන්දවීමට සමත් විය.1990 බෙයිජිං ආසියාතික ක්‍රීඩා තරගවලදී 1974 න් පසු නැවත ශ්‍රී ලංකා ධජය ආසියාතික රටවල් අතර ලෙළදීමට අපේ මලල ක්‍රීඩක ක්‍රීඩිකාවෝ් සමත් වුනා. ශ්‍රියන්ත දිසානායක ක්‍රීඩකයා 90 දශකයේ ආරම්භයේ දී ලබාදුන් ගැම්ම තව තවත් තීව්ර කිරීමට 1991 වසරේ ශ්‍රී ලංකාවේ පැවැති පස්වැනි දකුණු ආසියාතික ක්‍රීඩා උලෙළ සමත් විය. ඒ වනවිටම ශ්‍රී ලංකාවට ඔලිම්පික් සහ ලෝක ශූරතා තරගවලදී පදක්කම් දිනූ සුසන්තිකා තරගකාරිත්වයට අවතීර්ණ වී සිටියේ නැත. ශ්‍රියන්ත දිසානායක, චින්තක ද සොයිසා, කේ.ඒ. කරුණාරත්න, විජිතා අමරසේකර, රංජිත් සුබසිංහ, ඉනෝකා කුරේ, දිල්මා පීටර්සන්, ජයමිණි ඉලේපෙරුම, දමයන්ති දර්ශා, ශ්‍රියානි කුලවංශ, ධම්මිකා මැණිකේ, තිලකා ජිනදාස, සීතා රම්‍යසීලි, යමුනා යාපා වැනි ක්‍රීඩක ක්‍රීඩිකාවන් 1991 වසරේදී ශ්‍රී ලංකාවේ පැවැති පස්වැනි සාෆ් ක්‍රීඩා උලෙළේදී ඉන්දියා ක්‍රීඩක ක්‍රීඩිකාවන්ට ප්‍රබල අභියෝග ලබා දෙමින් පදක්කම දිනාගන්නට සමත් වූහ.එවකටත් පාසල් ශිෂ්‍යාවක ව සිටි දමයන්ති දර්ශා එම ක්‍රීඩා උලෙළේදී සුවිශේෂ තම ක්‍රීඩිකාවක් වූවා ය. ඒ වනවිට සුගත් තිලකරත්න, පාසල් ශිෂ්‍යයෙකු වූ අතර සුසන්තිකා ක්‍රීඩා පිටියට පිවිසියේ 1993 පමණ වනවිටය. සුගත් - රොහාන් ලාද ඒ වනවිට ජාතික තලයට පිවිසීමේ දොරටු අසල වූහ.1974 සිට 1984 දක්වා දශකය තුළදී මලල ක්‍රීඩාවේ අප ලැබූ අන්තර් ජාතික ජයග්‍රහණ 84 සිට 90 කාලයේ ක්‍රම ක්‍රමයෙන් මැකී යන්නට විය.ඒ පිළිබඳව විග්‍රහයක යෙදෙන ශ්‍රී ලංකාවේ ප්‍රවීණ පුහුණුකරුවෙකු සඳහන් කර සිටින්නේ මලල ක්‍රීඩාවේ දක්ෂයින් රැක ගැනීමේ ක්‍රමවේදයක් පුහුණු කරුවන් දිරිමත් කිරීමේ ක්‍රමවේදයත් දක්ෂ කළමනාකාරිත්වයත් ඉටු නොවූ නිසා එම හිඩැසට මුහුණ දීමට සිදුවූ බවයි.කෙසේ හෝ වේවා අපේ මලල ක්‍රීඩාවේ නැවත මල් පිපෙන සමයක් දක්නට ලැබුණේ 1994 සිට 2004 වසර කාලය තුළ ය. ඒ වනවිට සුසන්තිකා ජයසිංහ, දමයන්ති දර්ශා, ශ්‍රියාණි කුලවංශ, රොහාන් ප්‍රදීප්, මහේෂ් පෙරේරා, රෝහිත පුෂ්පකුමාර, නදීකා ලක්මාලි, පද්මා නන්දනී වැනි ජාත්‍යන්තරය ජය ගත හැකි ක්‍රීඩක ක්‍රීඩිකාවන් කීප දෙනෙක් ලෙස පිටියට පිවිස සිටියහ. ඔවුන් ගෙන් වැඩි දෙනෙක් ඒ වනවිට ජාත්‍යන්තර අත්දැකීම් ලබා සිටි අතර ආසියාතික මට්ටමේ කනිෂ්ඨ තරගවලදී පදක්කම් දිනා ගැනීමට සමත් වී සිටියහ.* ඔලිම්පික් සංචිතයවසර 1991 දී ශ්‍රී ලංකාවේ පැවැති පස්වැනි සාෆ් ක්‍රීඩා උලෙළේ දී මේ නව පරපුරේ දස්කම් දකුණු ආසියාව සිසාරා විහිද ගියේ ය. දමයන්ති දර්ශා මීටර් 100, 200 ඉසව් දෙකටම රන් පදක්කම් දිනද්දී ජයමිණි ඉලේපෙරුම මීටර් 400 රන් පදක්කම් දිනද්දී ධම්මිකා මැණිකේ මීටර් 800, 1500 ඉසව් දෙකේදීම දකුණු ආසියාවේ අභියෝගය ජය ගනිද්දී පැට්රික් සුමින්ද සපරමාදු මැක්සිමස් ප්‍රනාන්දු උස පැනීමේ රන් රිදී දිනා ගනිද්දී ශ්‍රියානි කුලවංශ මීටර් 100 කඩුලු සහ උස පැනීමේ රන් පදක්කම් දිනා ගනිද්දී ශ්‍රියන්ත දිසානායක මීටර් 100, 200 ජයගනිද්දී කේ. ඒ. කරුණාරත්න සාෆ් මැරතන් ශූරයා වෙද්දී ශ්‍රී ලංකාවේ මලල ක්‍රීඩාවේ තවත් සුබදායි අනාගතයක් පිළිබඳව විශ්වාසය ගොඩ නැගීමට එම පරපුර සමත් විය.ඉන්පසු කලකදී ක්‍රීඩාව පිළිබඳව ප්‍රබල විමර්ශනයක යෙදෙමින් සිටි දේශපාලනඥයකු වන එස් බී දිසානායක මහතා ක්‍රීඩා ඇමැති තනතුරට පත්වීම තවත් ධෛර්යයක් විය.එම අමාත්‍යවරයාගේ අරමුණ වූයේ ජාත්‍යන්තරය ජය ගැනීම සඳහා මූලික අඩිතාලම සකස් කිරීම ය. ක්‍රීඩා අමාත්‍ය එස්.බී. දිසානායක මහතා එවර බැලුවේ දකුණු ආසියාව දිනා ගෙන සිටින අපේ ක්‍රීඩක ක්‍රීඩිකාවන් ආසියාව දිනා ගනිමින් ඔලිම්පික් පදක්කම් පේන තෙක් මානයට ගෙන ඒම ය. ජනමාධ්‍යවලින් විවිධ විවේචන එල්ල වෙද්දී අමාත්‍යවරයා ඔලිම්පික් සංචිතයක් පිහිටෙව්වේය. එම සංචිතයට ඇතුළත්වූ ක්‍රීඩක ක්‍රීඩිකාවන්ගේ මානසික පසුබිම සතුටුදායක කිරීමට පියවර ගත්තේ ය. ගම ගැන, ගෙදර ගැන පාසල ගැන නොව ජාත්‍යන්තර පදක්කම් ගැන ඔවුන්ගේ අවධානය රදවා තැබීමට අවශ්‍ය පියවර ගත්තේ ය. ඒ සංචිතයේ ක්‍රීඩක ක්‍රීඩිකාවන්ට විවිධ අනුග්‍රාහකයින් හරහා මාසික දීමනා ලබාදෙන්නට කටයුතු යෙදිණි. බස් රථවල පුහුණුවට ආ ක්‍රීඩක ක්‍රීඩිකාවන් ච්ප දෙනෙකුට සුඛෝපභෝගී මෝටර් රථ ලබාදුන්නේය. ජනාකීර්ණ නගරය තුළ ලැගුම් ගෙන සිටි ක්‍රීඩක ක්‍රීඩිකාවන්ට ටොරින්ටන් සංකීර්ණයේ නවාතැන්, ආහාර, වෛද්‍ය පහසුකම් ලැබිණි. වායු සමීකරණ කළ කාමර, ශීතකරණ, රූපවාහිනී යන්ත්‍ර පහසුකම් ඇති කාමරවල ඔවුහු පදිංචි කැරැවූහ. අසනීප වලට ආබාධවලට ප්‍රතිකාර ලබාදීමට ජාතික ක්‍රීඩා වෛද්‍ය ආයතනයක් පිහිටුවීය. මේ සඳහා මුදල් පිළිබඳව ප්‍රශ්නයක් නොවී සැම දෙනාගේ ම ඉලක්කය යොමුකර තිබුණේ ජාත්‍යන්තර පදක්කම් ගැන ය.මේ පහසුකම් යටතේ මුලින් ම ප්‍රබලම සිහිනය සැබෑ කරදුන්නේ වරකාපොළ ඇත්නාවල සුසන්තිකා ජයසිංහය. 1997 වසරේ ග්‍රීසියේ ඇතැන්ස් නුවර පැවැති ලෝක මලල ක්‍රීඩා ශූරතා තරග උලෙළේ දී මීටර් 200 රිදී පදක්කම, දිනා පුංචි ශ්‍රී ලංකාවේ සිංහ ධජය ලෝකයා හමුවේ ලෙළ දීමට ඇය සමත් වූවා ය.දමයන්ති දර්ශා 98 ජපානයේ හිරෝෂිමා ආසියාතික ක්‍රීඩා උඋලෙළේදී මීටර් 200, ඉසව්වට ලෝකඩ පදක්කම දිනා ගත්තා ය. ශ්‍රියානි කුලවංශ මීටර් 100 කඩුලු පැනීමේ ඉසව්වේදී සිවුවැනි ස්ථානයට පත්වූවාය. සුසන්තිකා ජයසිංහ තම ප්‍රථම ආසියාතික ක්‍රීඩා උලෙළ ලෙස 94 හිරෝෂිමා උලෙළට සහභාගිව මීටර් 200 ඉසව්වටම රිදී පදක්කම දිනාගත්තා ය. මේ අයුරින් ක්‍රීඩක ක්‍රීඩිකාවන් කීපදෙනෙකු එස්.බී. දිසානායක ඇමැතිවරයාගේ ජාත්‍යන්තර පදක්කම් සිහිනය සැබෑ කරමින් ඉදිරියට යද්දී 1990 වසරෙන් පසු ආසියාතික ක්‍රීඩා උලෙළකදී පදක්කම් දිනා ගැනීමට හැකිවූ උලෙළක් ලෙස 94 හිරෝෂිමා ක්‍රීඩා උලෙළ ශ්‍රී ලංකාවට ප්‍රබලජයග්‍රාහී වේදිකාවක් විය. ඒ ශි‍්‍රයන්ත දිසානායක සහභාගිවූ 1990 බෙයිජිං ආසියානු ක්‍රීඩා උලෙළෙන් පසු ආසියාතික ක්‍රීඩා උලෙළකදී ලබාගත් වැඩිම පදක්කම් සංඛ්‍යාව එය විය.ශ්‍රී ලංකාවේ මලල ක්‍රීඩා ක්ෂේත්‍රයේ තරමක මල් පීදෙන සමයක් එසේ අනූව දශකයේ මුල් භාගයේ උදා වෙද්දී ශ්‍රී ලංකාවේ ජාත්‍යන්තර පදක්කම් ජයග්‍රහණ බලාපොරොත්තුව සාක්ෂාත් කර ගැනීමේ තවත් ක්‍රීඩා උලෙළක් 1998 වසරේදී උදා විය. ඒ 1998 වසරේ තායිලන්තයේ බැංකොක් නුවර පැවැති ආසියාතික ක්‍රීඩා උලෙළය. එම ක්‍රීඩා උලෙළට පාසල් ශිෂ්‍යාවක් ලෙස සහභාගිවූ දමයන්ති දර්ශා එවර මීටර් 100, 200 ඉසව්වේ රන් පදක්කම් දෙකම දිනා ක්‍රීඩා උලෙළේ කැපී පෙනෙන ක්‍රීඩිකාව බවට පත්වූවාය. ආසියානු ක්‍රීඩා උලෙළකදී ධාවන තරග ඉසව්වකට රන් පදක්කම් දිනා ගැනීමට මේ අවස්ථාව එළඹුණේ 1974 ටෙහෙරාන් උලෙළින් පසුවය. කඩුලු පැනීමේ ශූරි ශි‍්‍රයානි කුලවංශ ඇයගේ ඉසව්වෙන් එවර ලෝකඩ පදක්කම දිනා ගත්තාය. සුගත් තිලකරත්න 98 ආසියාතික ක්‍රීඩා උලෙළේදී මීටර් 400 ට රන් පදක්කමක් ද මීටර් 200 ට රිදී පදක්කම ද දිනා ශ්‍රී ලංකා පදක්කම් මල්ල පුරවාලීමට සමත් විය.ශ්‍රී ලංකා මලල ක්‍රීඩා දස්කම් තව තවත් ජාත්‍යන්තරයට ගෙන යාමට 1998 වසරේම තවත් අවස්ථාවක් උදාවිය. ඒ රටවල් 72 ක් සහභාගි වන පොදු රාජ්‍ය මණ්ඩලයීය රටවල ක්‍රීඩා උලෙළ 1998 වසරේ මැලේසියාවේ ක්වාලාම්පූර් නුවර පැවැත්වීමය. ඒ වන විට ශ්‍රී ලංකාව මලල ක්‍රීඩා අංශයෙන් ආසියාතික පදක්කම් දිනා සිටිය ද පොදු රාජ්‍ය මණ්ඩලයීය රටවල් අතර ක්‍රීඩා උලෙළකදී පදක්කම් දිනා ගැනීමේ අවස්ථාවක් ලැබී නොතිබිණි. එම ක්‍රීඩා උලෙළේදී ඒ වසරේම ආසියාව ජයගත් දමයන්ති දර්ශාට යුරෝපීය ක්‍රීඩිකාවන්ගෙන් ලැබුණු අභියෝග හමුවේ මීටර් 400 ඉසව්වේ සිවුවැනි ස්ථානය හිමිවූ අතර ශ්‍රීයානි කුලවංශ මීටර් 100 කඩුලු පැනීමේ ඉසව්වේ ද රිදී පදක්කමක් දිනා ශ්‍රී ලංකා මලල ක්‍රීඩා ඉතිහාසයට නව පිටුවක් එක්කිරීමට සමත් වූවාය. සුගත් තිලකරත්න මීටර් 400 ඉසව්වට ලෝකඩ පදක්කමක් දිනා ගනිමින් තම දක්ෂතාවයන් ගේ තවත් පියවරක් ඉදිරියට තැබීමට සමත් විය.එවකට සිටි ක්‍රීඩා අමාත්‍යවරයා විසින් ඔලිම්පික් පදක්කමක සිහින දකිමින් පිහිටවූ සුපිරි සංචිතයේ සුපිරි ප්‍රතිඵල ලැබුණේ 2000 වසරේදී සිඩ්නි නුවර පැවැති ඔලිම්පික් උලෙළේදීය. ඒ එවකට ලෝකයේ සුපිරිම වේගවත් කාන්තාව වූ මේරියන් ජෝන්ස් මීටර් 200 ඉසව්වේ රන් පදක්කම දිනා ගනිද්දි සුසන්තිකා ජයසිංහ එහි ලෝකඩ පදක්කමට හිමිකම් කීවාය. මේරියන් ජෝන්ස් දිනු රන් පදක්කම තහනම් උත්තේජන චෝදනාවක් හරහා ඇය වැරැදිකාරිය වීම නිසා, මෑතකදී එහි රිදි පදක්කම තෙවැනි ස්ථානය දිනු සුසන්තිකා ජයසිංහට හිමි විය. නැවත 2002 වසරේ බුසාන් ආසියාතික ක්‍රීඩා උලෙළේදී මලල ක්‍රීඩාවෙන් ශ්‍රී ලංකාව ජාත්‍යන්තරයට ඇතුළත්ව ඇති බවට සනාථ කිරීමට අපේ ක්‍රීඩක ක්‍රීඩිකාවෝ කීප දෙනෙක් සමත් වූහ. දමයන්ති දර්ශා 2002 බුසාන් උලෙළේදී මීටර් 200 ට රන් පදක්කම දිනාගත් අතරෙ සුසන්තිකා ජයසිංහ ද මීටර් 100 ඉසව්වට රන් පදක්කම දිනා ගත්තාය. රොහාන් ප්‍රදීප් කුමාර මීටර් 400 සඳහා එහිදී ලෝකඩ පදක්කම ද, මීටර් 400ය 4 ශ්‍රී ලංකා පිරිමි කණ්ඩායම එහි ලෝකඩ පදක්කම ද දිනා ගත්තේය.ශ්‍රී ලංකාවේ මලල ක්‍රීඩාව එසේ ආසියාව හරහා ජාත්‍යන්තරයට ඇතුළු වෙද්දී ශ්‍රී ලංකාවේ ඔලිම්පික් සංචිතයේ අධිෂ්ඨානය එසේ ශක්තිමත් වුවද 2006 වසරෙන් පසු නැවත මලල ක්‍රීඩාවේ අපල කාලය ආරම්භ විය. ශ්‍රී ලංකාවේ ජාත්‍යන්තර දස්කම් බලා ගැනීමට තිබු දකුණු ආසියාතික රටවල් අතර ක්‍රීඩා උලෙළ 2006 වසරේ අගෝස්තු මාසයේදී ශ්‍රී ලංකාවේ පැවැත්විණි. එම වසරේ දෙසැම්බර් මාසයේ කටාර්හි පැවැත්වීමට නියමිතව තිබු ආසියාතික ක්‍රීඩා උලෙළ නිසා ඉන්දියාවේ සුපිරිතම ක්‍රීඩක ක්‍රීඩිකාවන් එම ක්‍රීඩා උලෙළට සහභාගි කරවා නොතිබිණි.එබැවින් වෙනත් සාග් ක්‍රීඩා උලෙළවලදී ලබන පදක්කම් සංඛ්‍යාව අඩු වුවද ඉන්දියාව එවරත් මලල ක්‍රීඩාවෙන් රන් 15 ක් රිදි 14 ක් සහ ලෝකඩ 14 ක් ලබා ගත්තේය. ශ්‍රී ලංකාව සත්කාරක රට වෙමින් රන් පදක්කම් 14 ක් රිදි පදක්කම් 13 ක් සහ ලෝකඩ පදක්කම් 7 ක් ලබා ඉන්දියාවට දෙවැනි විය.එම ක්‍රීඩා උලෙළට ශ්‍රී ලංකාවට මෙතෙක් ජාත්‍යන්තර පදක්කම් දිනා දුන් දමයන්ති දර්ශා හා සුගත් තිලකරත්න සහභාගි නොවූහ. එසේ වුවද ඒ වන විට ඔලිම්පික් පදක්කම් ලාභිනි්‍යක්ව සිටි සුසන්තිකා ජයසිංහ එම තරග උලෙළේදී මීටර් 100, 200 ඉසව් දෙකටම රන් පදක්කම් දිනා දුන් අතර රොහාන් ප්‍රදීප් ද මීටර් 200, 400 ඉසව් දෙකටම රන් පදක්කම් දිනා දුන්නේය.උමංග සුරේන්ද්‍ර මීටර් 100 සාග් අභියෝගය ජයගත් අතර කිංස්ලි ගුණතිලක හෙල්ල විසි කිරීමෙන් ද චමින්ද සම්පත් තුන් පිම්මෙන් ද, මංජුල කුමාර උස පැනීමෙන් ද අජිත් බණ්ඩාර මැරතන් තරගයෙන් ද ශ්‍රී ලංකා මීටර් 400 කණ්ඩායම 4 ය 400 සහාය තරගයෙන් ද එවර රන් පදක්කම් දිනා දුන්හ.හෙල්ල විසි කිරීමේ තරගයේදී නදිකා ලක්මාලි ද රන් පදක්කම ද ජලංජලි රණසිංහ උස පැනීමෙන් ද පද්මා නන්දනි විජේසුන්දර කව පෙත්ත විසි කිරීමෙන් ද, රන් පදක්කම් දිනා ගත්හ. ප්‍රසන්න අමරසේකර මීටර් 400 තරගයේදී ද සුරංග අබේනායක මීටර් 800 දී ද ඈන් මහේෂි හෙල්ල විසි කිරීමේ තරගයෙන් ද සුජානි බුද්ධිකා මීටර් 200 තරගයෙන් ද මේනකා වික්‍රමසිංහ මීටර් 400 ඉසව්වෙන් ද ජානි චතුරංගනී මීටර් 100 ඉසව්වෙන් ද රිදි පදක්කම් දිනා ගත්හ. ඒ 2006 වන විට ශ්‍රී ලංකාවේ මලල ක්‍රීඩා දස්කම් ජාත්‍යන්තරව පැවැති ආකාරයය.* පිටියෙන් සමුගෙනකරුණු එසේ සිදු වෙද්දී මේ වන විට මලල ක්‍රීඩාවට ජාත්‍යන්තර මට්ටමින් දස්කම් දැක්වූ සුපිරි ක්‍රීඩක ක්‍රීඩිකාවෝ කීප දෙනෙක්ම ක්‍රීඩාවෙන් සමුගැනීමට සූදානම් වී සිටියහ. දමයන්ති දර්ශා, ශි‍්‍රයානි කුලවංශ ද ඒ අතර වූහ. සුගත් තිලකරත්න සහ රොහාන් ප්‍රදීප් කුමාරට පැමිණි අතුරු ආබාධ නිසා පිටියෙන් ඈත්ව සිටියහ.2006 සාක් ක්‍රීඩා උලෙළේදී රිදි පදක්කම් දිනු ක්‍රීඩක ක්‍රීඩිකාවන් කීප දෙනෙක් ද ක්‍රීඩාවෙන් ඈත්වී සිටියහ. සුසන්තිකා ජයසිංහ සහ ප්‍රසන්න අමරසේකර සහ උස පැනීමේ ක්‍රීඩක මංජුල කුමාර වීරසේකර වැනි අතළොස්සක් ඒ වන විට ඉතිරිව සිටියහ. මේ නිසා වසර අවසානයේ දෝහා කටාර් හි පැවැති ආසියාතික ක්‍රීඩා උලෙළේදී මලල ක්‍රීඩාවෙන් හිමි වූයේ එක් ලෝකඩ පදක්කමක් පමණි. එය ද ඔලිම්පික් ධාවන ශූරී සුසන්තිකා ජයසිංහ ගෙනි.එසේ ශ්‍රී ලංකාවේ මලල ක්‍රීඩක ක්‍රීඩිකාවන්ගේ තේජස ක්‍රම ක්‍රමයෙන් මැකී යද්දී 2010 වසරේ බංගලාදේශයේ පැවැති 11 වැනි සාග් ක්‍රීඩා උලෙළේදී ශ්‍රී ලංකාවට මලල ක්‍රීඩාවෙන් හිමි වූයේ රන් පදක්කම් 8 ක් පමණි. රිදි පදක්කම් 6 ක්ද ලෝකඩ පදක්කම් 6 ක් පමණක් හිමි විය.ආසියාතික මට්ටමේ පදක්කම් දිනූ පළපුරුදු ක්‍රීඩක ක්‍රීඩිකාවන් කණ්ඩායමට ඇතුළත් වී නොසිටීම එසේ පදක්කම් අඩුවීමට ප්‍රධාන හේතුවක් විය. යොවුන් ක්‍රීඩක කණ්ඩායමක් ඇතුළත් වූ ශ්‍රී ලංකා මලල ක්‍රීඩා කණ්ඩායමේ සිටි චමින්ද විජේකෝන් මීටර් 1500 ඉසව්වෙන් ද චන්ද්‍රිකා සුභාෂිණි මීටර් 200 හා 400 ඉසව් දෙකට ද ෂෙහාන් අඹේපිටිය මීටර් 100 ට ද චමිලා පි‍්‍රයදර්ශනී දුර පැනීමේ ඉසව්වෙන් ද පි‍්‍රයංගා මධුවන්ති උස පැනීමෙන් ද මීටර් 4 ය 100 පිරිමි සහාය දිවීමේ කණ්ඩායම ද රන් පදක්කම් දිනා ගත්හ.ප්‍රසන්න අමරසේකර මීටර් 400 සඳහා ද ෂෙහාන් අඹේපිටිය මීටර් 100 සඳහාත් 4 ය 400 කාන්තා සහාය දිවීමේ කණ්ඩායම ද ප්‍රෙමිලා පි‍්‍රයදර්ශනී මීටර් 100 ඉසව්වෙන් ද රිදි පදක්කම් දිනා ගත්හ.* හිස් අතින්ඉකුත් 2010 වසරේදී ශ්‍රීලංකාව තවත් ප්‍රධාන ක්‍රීඩා උලෙළවල් දෙකකට සහභාගි විය. ඒ චීනයේ ගුවැන්ෂු නුවර පැවැති ආසියාතික ක්‍රීඩා උලෙළට සහ ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය රටවල ක්‍රීඩා උලෙළටය. එම ක්‍රීඩා උලෙළවල් දෙකටම අපගේ මලල ක්‍රීඩා කණ්ඩායම් දෙකක් සහභාගි කරවූ අතර මලල ක්‍රීඩාවෙන් එකම පදක්කමක් හෝ හිමි නොවීය. 1998 පොදු රාජ්‍ය මණ්ඩලීය ක්‍රීඩා උලෙළේදී පදක්කම් දෙකක් දිනු 1998 ආසියාතික ක්‍රීඩා උලෙළේදී පදක්කම් පහක් දිනු ශ්‍රී ලංකාවට 2010 ක්‍රීඩා උලෙළවලදී සිදුවූයේ හිස් අතින් ගෙදර ඒමටය.සුසන්තිකා, සුගත්, ශි‍්‍රයානි, රොහාන්, දර්ශා වැනි ප්‍රවීණයන් දැන් ක්‍රීඩා පිටියෙන් සමුගෙන තිබේ. ඒ කට්ටිය සමඟ සිටි ක්‍රීඩක ක්‍රීඩිකාවන් අතර දැනට පිටියේ රැඳී සිටින්නේ ප්‍රසන්න අමරසේකර සහ මංජුල කුමාර වීරසේකර පමණි. ඒ අයගේ දස්කම් අභිබවා දැන් ආසියාවේ වෙනත් රටවලින් දක්ෂයන් දවසින් දවස ඉදිරියට එනු දක්නට ලැබෙයි. දැනට ආසියාතික පදක්කම් බලාපොරොත්තු වෙන අපගේ ප්‍රධාන ක්‍රීඩක ක්‍රීඩිකාවන් තිදෙනා වන චමින්ද විජේකෝන්, කෙන්යාවේ ද ෂෙහාන් අඹේපිටිය සහ චන්ද්‍රිකා සුභාෂිණි ජැමෙයිකාවට ද වැඩිදුර පුහුණුවක් සඳහා යවා තිබේ.1974 වසරේ සිට 1990 දක්වා ද මෙවැනිම පදක්කම් ඉඩෝරයක් තිබිණි. 90 දශකයේ දී ශ්‍රී ලංකාවේ ක්‍රීඩා පාලනයට පැමිණි ක්‍රීඩා ඇමැතිවරයාට ශ්‍රී ලංකාවේ එවකට සිටි දක්ෂ පුහුණුකරුවන් පිළිබඳව ද අවබෝධ වී ඔවුන් සම¼ඟ ගමන යන්නට ආරම්භ කළේය. ලක්ෂ්මන් අල්විස්, යෝගානන්ද විජේසුන්දර, සුනිල් ජයවීර, ගලබොඩ, සුනිල් ගුණවර්ධන, ඩර්වින් පෙරේරා, ඥානරත්න බණ්ඩා, උපතිස්ස පෙරේරා, ඒ. ජේ. රුද්‍රිගු ඇතුළු පුහුණුකරුවන් පිරිසක් එවකට තම වගකීම් බාරගෙන සිටියහ. දැන් මේ වන විට සිදුව ඇත්තේ දක්ෂයින් සොයා ගැනීමය. රැක ගැනීමේ නියමාකාර ක්‍රමවේදයක් නැති නිසා දක්ෂයින්ගේ ප්‍රබල හිඩැසක් මලල ක්‍රීඩා පිටිය තුළ ඇතිවී තිබෙන බව සනාථ වී තිබේ. පුහුණුකරුවන් රැක බලා ගැනීම සඳහා ද වැදගත් ක්‍රම වේදයක් නොතිබූ නිසා පුහුණු කරලීම පෞද්ගලික තත්ත්වයකට පත්ව අසරණ වූ බවට පත්ව තිබුණි.වරක් මලල ක්‍රීඩාවේ දෙවැනි පරපුරක් පිහිටුවීම පිළිබඳව හමුවකදී වත්මන් ක්‍රීඩා ඇමැතිවරයා ක්‍රීඩක ක්‍රීඩිකාවන් පුහුණුකරුවන් සහ මවුපියන් ඇමැතීය. ක්‍රීඩා අමාත්‍ය මහින්දානන්ද අලුත්ගමගේ මහතා එහිදී සඳහන් කර සිටියේ මවුපියන් තම දරුවන් ක්‍රීඩාවට භාර කරන ලෙසය. ඔවුන්ට විධිමත් පුහුණුවක් මෙන්ම විධිමත් අධ්‍යාපනයක් ද ලබා දෙමින් ශ්‍රී ලංකාවට පදක්කම් ලබාදීමට ඔවුන්ට අවස්ථාව ලබා දෙන ලෙසය. මුදල් පිළිබඳව ප්‍රශ්නයක් නැහැ. පුහුණුකරුවන්, ක්‍රීඩකයින්ටත් දීමනාවක් පවා ලබා දෙමිනි. ඔවුන්ගේ මානසිකත්වය යහපත් අතට පත්කරමින් ජාත්‍යන්තර පදක්කම් කරා යාමේ ගමනක් අරඹන බවය. ඒ වැඩපිළිවෙළ සාර්ථක කරගැනීම සඳහා පුහුණුකරුවන්ගේ පැත්තෙන් ලබාදිය යුතු සේවය පිළිබඳව පසුගියදා විශේෂ වැඩ පිළිවෙළක් ක්‍රියාත්මක කිරීමට ක්‍රීඩා ඇමැතිවරයා පියවර ගත්තේය. පුහුණුවීම් මෙහෙයවීම සඳහා ජාතික අධ්‍යක්ෂවරයෙක් ලෙස ප්‍රවීණ පුහුණුකරුවකු වූ යෝගානන්ද විජේසුන්දර මහතා පත්කර තිබේ.දැන් ඔහු මලල ක්‍රීඩාවේ බවුන්සර වලට පිළිතුරු දීමට සුදුසු සැලැස්මක් සකසමින් සිටී. අර එදා පදක්කම් දිනා ගැනීමට කොටස්කරුවන් වූ සුනිල් ගුණවර්ධන, ඩර්වින් පෙරේරා, ඒ. ජේ. රුද්‍රිගු, සජිත් ජයලාල්, වයි. කේ. කුලරත්න ඇතුළු පුහුණුකරුවන් පිරිසකගේ සේවය ද ලබාගෙන සැලැස්මක් ක්‍රියාත්මක කිරීමට සූදානම් වන බව ආරංචිය.ක්‍රීඩා සංවර්ධන දෙපාර්තමේන්තුව ද දක්ෂයින් සොයා ගමට යාමේ අරමුණින් ‘ක්‍රීඩා ශක්ති’ නමින් ව්‍යාපෘතියක් ක්‍රියාත්මක කර තිබේ. මේ සියල්ලගේම අරමුණ විය යුත්තේ නැවත ජාත්‍යන්තරව පදක්කම් දිනන ක්‍රීඩක ක්‍රීඩිකාවන් පිරිසක් නිපදවීමය.ඒ සඳහා මුදල් පිළිබඳව ප්‍රශ්නයක් නැති බව ක්‍රීඩා ඇමැතිවරයා කියයි. කෙසේ හෝ ජනාධිපති මහින්ද රාජපක්ෂ මහතාගේ උපදෙස් පරිදි ක්‍රීඩා ඇමැති මහින්දානන්ද අලුත්ගමගේ මහතා දියත් කර ඇති වැඩ පිළිවෙල සාර්ථක වී මලල ක්‍රීඩාවේ මල් පිපෙන සමයක් උදා වේවායි ප්‍රාර්ථනා කරමු.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106196</link>
    <topic>අනාවැකි සනාථ කළ උතුරේ යුද ජයග්‍රහණය</topic>
    <author>ග්ලැඩිස් සෙනෙවිරත්න ධර්‍මවධ¢න</author>
    <content>මැයි 27 වැනිදා විජයග්‍රහණයේ දෙවර්ෂ පූර්ණ සැමරුම නිමා විය. එය රූපවාහිනියෙන් දකින විට අපට අතීත සිහිවටන මතකයට නැඟුණේ පහන් සතුටක් ද මුසු කරමිනි.ක්‍රි.ව. 2009 විජයග්‍රහණ උත්සවය කොල්ලුපිටිය මුහුදු වෙරළ අසල නිවෙසේ සිට නැරඹූ මට මුහුදට ආසන්නව ගාලු මුවදොර දෙසට පියාසර කරන ගුවන් යානා එසැණින්ම රූපවාහිනී තිරය මතද දිස් වීම ඉමහත් සතුටට කරුණක් විය.ඊලඟ වසරේ ද සිංහ ධජය රැගත් හෙලිකොප්ටරය පෙරටු කොටගත් විවිධ වර්ග වල යානා දැක්වූ සංදර්ශන සිහිපත් කරන්නේද සංතුෂ්ටියෙනි.2009 මුල් භාගයේ උතුරේ යුද්ධය පවතිද්දී කැනඩාවේ හා ඇමෙරිකා එක්සත් ජනපදයේ ප්‍රචලිත ශ්‍රී ලාංකීය ප්‍රකාශනයක් වන “යාත්‍රා” මාසික පුවත්පතෙහි “එදා දිවැසින් දුටු දේ” නමින් පළවූ ලිපියද එසේ අමතක නොවන්නකි.එහි අන්තර්ගතය වූයේ මෙයට වසර දහසකට පමණ පෙර පළකළ අනාවැකියකි. ඒ අටදහස් රට, කරඬු ලෙනෙහි වැඩ වාසය කළ “චිත්ත ගුප්ත” නම් රහතන් වහන්සේ නමක් විසින්, ශ්‍රී ලංකාවේ වර්තමාන තත්ත්වය, දිවැසින් දකින ලදුව, එය ලිඛිතව දක්වා ඇත්තේ තල්පත් කෘතියකිනි. මේ ගැන අවධානය යොමු කළ විද්වතුන් කිහිප දෙනෙකි. කැනඩාවේ මොන්ට්‍රියල්හි කොන්කෝඩියා විශ්ව විද්‍යාලයේ කථිකාචාර්ය වරයකු වන රිච්මන්ඩ් පීරිස් මහතා ද මේ පිළිබඳව උනන්දු වූ විද්වතෙකි. ඔහු සමඟ කළ සාකච්ඡාවකින් පසුව ලියන ලද එම ලිපියෙහි, රහතන් වහන්සේගේ ප්‍රකාශයට අනුව ක්‍රි.ව. 2006 – 2009 දී යුද්ධය තීරණාත්මක වන බව ඒ මහතා විසින් ගණනය කරනු ලැබ ඇත. බෙදුම් වාදීන් සමඟ කෙරෙන යුද්ධය, “රට දෙකඩ කිරීමේ අදහසින් එළඹෙන මහ සටන” වශයෙන් රහතන් වහන්සේ විසින් නම් කර තිබිණි.උන් වහන්සේගේ අවධානය නිසැකවම යොමුවන්නට ඇත්තේ බුදු දහම හා එහි පැවැත්ම ගැන බවට සැකයක් නැත. ’චිත්ත ගුප්ත’ යන නාමයෙන් ද ප්‍රකාශ වන පරිදි, සැඟවුණු සිතුවිලි මගින් අනාවැකි පළ කිරීමේ හැකියාවක් එම රහතන් වහන්සේට තිබී ඇත. උන්වහන්සේ විසින් සඳහන් කොට ඇත්තේ එම අනාගත කාල සීමාවේදී රට දෙකඩ වීමට පටහැනි සටන මෙහෙය වන්නේ දකුණු දෙසින් එන නායකයෙක් බවයි.“අතුල සැකි” වශයෙන් නම් කරනු ලැබ ඇති ඉහත නායකයා, උක්ත බල මුළුවට විරුද්ධ සටන ජයගෙන රට එක් සේසත් කරන බවත්, ඉදිරියට වර්ෂ 2500 ක් බුදු දහම රැකෙන බවත් රහතන් වහන්සේගේ දෘෂ්ටියට ලක්ව ඇත.අතුල යනු (අ+තුල්‍ය) “සමාන නොවන යන්නයි. සැකි යනු ශාක්‍යයෙකි / බෞද්ධයෙකි. අසමාන බෞද්ධයකු ලෙස සඳහන් නායකයා මහින්ද රාජපක්‍ෂ ජනාධිපතිතුමා බව අප ඉහත කී ලිපියෙහි සඳහන් කෙළෙමු. ඒ වන විට බෙදුම්වාදී යුද්ධයේ ජය පැරදුම අවිනිශ්චිත තත්ත්වයක පැවතිණ.රහතන් වහන්සේගේ තල්පත් කෘතියෙහි මුල් පිටපත දැනට සොයාගත නොහැකි නමුදු, තොටගමුවේ ශ්‍රී රාහුල හිමියන් විසින් පිටපත් කරන ලද අනු පිටපත හොරණ ප්‍රදේශයේ ආශ්‍රමයක වෙසෙන අනගාරික වරයකු විසින් ආරක්‍ෂා කරනු ලබයි.තල්පත් පුස්තකයෙහි ලේඛකත්වය පිළිබඳ තොරතුරු එය අවසානයේ එන මෙම පද්‍ය පෙළ සරලව කැටි කොට දක්වයි.ග්ලැඩිස් සෙනෙවිරත්න ධර්‍මවධ¢නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106197</link>
    <topic>වීරත්වයේ පදනම මානව දයාවයි</topic>
    <author>ඉනෝකා සමරවික්‍රම ඡායාරූප – දුෂ්මන්ත මායාදුන්න</author>
    <content>පාසල් නිවාඩුවට මාතලේ ඉන්න නංගිලා අපේ ගෙදර ආවා. නංගිගේ පුතාට වයස අවුරුදු දහයයි. දවසක් පුතා සාලයේ රූපවාහිනිය බලමින් හිටියා. මම නාන්න සූදානම් වෙමින් හිටියේ. නමුත් මට එකවරම ඇහුණා තහඩුවක් වැටෙන හඬ. ඒ හඬ ඇහුණේ ළිඳ පැත්තෙන්. අපේ ළිඳට කොන්ක්‍රීට් කෑලි දාලා වහලා තියෙන්නේ. පායන කාලෙට වතුර ගන්න ඕන නිසා කොන්ක්‍රීට් කෑල්ල අයින් කරලා තහඩුවක් දාලා තිබුණෙ. මම දුවලා ගියා ළිඳ ළඟට. පුතා ළිඳට වැටිලා. මම ගමේ අයට කෑගහලා කිව්වා. ගමේ අය දුවගෙන ආවා. ළිඳ අඩි 45ක් විතර ගැඹුරුයි. ළිඳ ඇතුළේ ඉන්න පුතා ගොඩ ගන්න ඒ අය කඹ සොයාගෙන එන්න ගියා. ඒත් මට ඉවසගෙන ඉන්න බැරි වුණා. නංගි බිම වැටිලා අඬනවා.ජ්‍යෙෂ්ඨ අමාත්‍ය පී. දයාරත්න රියර් අද්මිරාල් වීරකෝන් යන මහත්වරු මොරදවාන අමිලසිරි හිමියන්ට සම්මාන ප්‍රදානය කළ මොහොතමට එකපාරටම මතක් වුණේ ළිඳට දාලා තියෙන වතුර බටේ. මම ඒක දිගේ ළිඳ ඇතුළට බහින්න උත්සාහ කළා. ඒත් අතරමඟදි වතුර බටේ අත ඇරිලා මාව ඇතුළට ම වැටුණා. කලුගලක වැදුණා. මට තදබල වේදනාවක් ආවා. ඒත් ඒ වේදනාව පසෙක තියල මම පුතා වතුරෙන් උඩට අරගෙන ඔසවාගෙන හිටියා. අපි පැය භාගයකට ආසන්න කාලයක් ළිඳ ඇතුළේ ඉන්න ඇති.ගමේ අය ඇවිත් කඹයක පුටුවක් ගැටගහලා අපි ගොඩට ගත්තා. මාත් පුතාත් රෝහල් ගත කළා. මගේ දත් ඇන්දම ගැලවුණා. මට වරින් වර සැත්කම් දහයක් පමණ සිදුකළා. මාස තුනක් එක්තැන් වෙලා හිටියා. කටටත් තුන්වතාවක් සැත්කම් කළා. මේ වෙනකොට බොහෝ දුරට හොඳ වුණත් කකුල කෙළින් තියලා ඇවිදින්න අමාරුයි. පඩිපෙළ නඟින්න අමාරුයි.තම ජීවිතයට තිබූ ආසාව පසෙකලා තම සොයුරියගේ දස හැවිරිදි පුතුගේ ජීවිතය බේරාගැනීමට අඩි හතළිස් පහක් ගැඹුරැති ළිඳට බට ඉන්ද්‍රානි දැඩි අනතුරකට ලක්වූවාය. බරපතළ තුවාල ලැබූව ද ඇය පුතුගේ ජීවිතය බේරාගැනීමට තරම් වාසනාවන්ත වූවාය. තම කුසින් උපන් දරුවන් ගඟට විසිකරන, දුම්රියට බිලිදෙන, මහමඟ දමා යන අම්මාවරුන් සිටින රටක මෙවන් ලොකු අම්මා කෙනකු සැබැවින්ම පූජනීයය. ඉකුත් දා කොළඹ බණ්ඩාරනායක සම්මන්ත්‍රණ ශාලාවේ පැවැති දහඅටවන විරුජන සම්මාන උළෙලේ දී දෙල්ගොඩ මහවත්තේ ගුණතුංග සිරිවර්ධන දේවගේ ඉන්ද්‍රා අත්තනායක නම් වූ දිරිය ගැහැනිය විරුජන රජත සම්මානයෙන් පිදුම් ලැබුවාය.පුරා වසර දහඅටක් අන් ජීවිත රැකගැනීමට ජීවිත පුජාවෙන් ඉදිරිපත් වූ වීර දරුවන්, වීර උත්තම උත්තමාවියන් පිදීමේ මහඟු මෙහෙවරේ පුරෝගාමියා වන්නේ වීර පොදුජන පදනමේ නිර්මාතෘ නීතිඥ කසුන් පී.චන්ද්‍රරත්න මහතා ය.මෙම උත්සවයේ ප්‍රධාන ආරාධිත අමුත්තා වූයේ අග්‍රාමාත්‍ය දි.මු.ජයරත්න මහතා පවසා සිටියේ “තම ජීවිත පරදුවට තබා අන්‍යයන්ගේ දිවි බේරාගැනීමට ඉදිරිපත් වූ උතුම් මිනිසුන් ඇගැයීම රටටම ආදර්ශයක් බවත් ඉන් රටේ සෙසු ජනතාව ද මෙවැනි වීර ක්‍රියා කිරීමට පෙලැඹෙන බවත්ය.අගමැති දි.මු. ජයරත්න මහතා බුදල්නා ස්වර්ණ සම්මානය සම්පත් ජානකට ප්‍රදානය කළ අවස්ථාවමේ අවස්ථාවට අධ්‍යාපන ඇමැති බන්දුල ගුණවර්ධන, ජ්‍යෙෂ්ඨ අමාත්‍ය පී.දයාරත්න යන මහත්වරු මෙන්ම ත්‍රිවිධ හමුදාවේ පොලීසියේ උසස් නිලධාරීහු ද සහභාගිවූහ.උතුම් වූ මවුපිය සෙනෙහස හද තුළ දෝරේ ගලා ගිය විට ඔවුන්ට හැම දරුවකුම තම දරුවකු ලෙස හැගේ. එවැනි උතුම් මවු පියවරු තවමත් මේ මිහිමත ජීවත්ව සිටින බවට මෙය ද හොඳ සාක්ෂියකි.කළුතර පදිංචි අරුමාදුර සම්පත් ජානක ජයශාන්ත සිල්වා වෘත්තියෙන් ලොරි රියැදුරෙකි. පසුගිය වසරේ මාර්තු 11 වැනිදා දහවල් තම ලොරිය පදවාගෙන කළුතර පාලම ඔස්සේ යමින් සිටි සම්පත් දුටුවේ පාලම අසල මිනිසුන් රැස්ව ගඟ දෙස බලා සිටින අයුරුය. ලොරිය නැවතූ සම්පත් ද රැස්ව සිටි ජනකාය අතරින් එබී ගඟ දෙස බැලුවේය. ඔහු දුටුවේ ගඟේ දරුවකු පාවෙමින් පහළට ඇදී යන ආකාරයයි. දරුවා අසලට කබරයකු ද ඇදෙනු දුටු සම්පත්ගේ සිතට නැඟුණේ ඒ දරුවා පිළිබඳ සෙනෙහසකි. ඔහුට ඒ දර්ශනය තවදුරටත් බලා සිටින්නට නොහැකි විය. ඔහු ගඟට පැන්නේය. දරුවා බේරාගෙන ගොඩට පීනුවේය.”මට මගේ දරුවා මතක් වුණා. ඒ දරුවත් මගෙ දරුවගෙ වයසෙමයි. මම ඒකයි ගඟට පැනලා දරු පැටියා බේරාගත්තේ. මම හැම මොහොතකම දෙවියන්ගෙන් ඉල්ලා සිටියේ දරුවාගේ ජීවිතය බේරා දෙන ලෙසයි. ඒත් දින කිහිපයකට පසුව දරුවා මිය ගියා.”ඉන්ද්‍රා අත්තනායක බේරාගත් පුතු සමඟ අගමැතිතුමා අතින් සම්මාන ලබද්දීසම්පත් පවසන්නේ දුකෙනි. ඒ දරුවා බිහි කළ මවට එපා වූ දරු පැටියා කළු ගඟට වීසි කළ විට දරු සෙනෙහස හඳුනන තවත් තාත්තා කෙනෙකුගේ උතුම් වීර ක්‍රියාව වෙනුවෙන් “බුදල්නා ස්වර්ණ සම්මානය” පිරිනමනු ලැබීය.ජාති ආගම් භේදයකින් තොරව ජීවිතයක් බේරාගැනීමට සිය වකුගඩුවක් කතෝලික බැතිමත් කාන්තාවකට පිරිනැමූ මොරදවානේ අමිලසිරි හිමියෝ විරුජන වීර ස්වර්ණ සම්මානයෙන් පිදුම් ලැබූහ.ඉකුත් වසරේ නොවැම්බර් මස 29දා සවස පාන් ගෙන ඒමට මවත් සමඟ කඩයට යමින් සිටියදී පය පැටලී පුවක්වත්ත ඇළට වැටුණ තම නැඟනිය බේරා ගැනීමට ජීවිත ආශාව අතහැර ඇළට පැන්න මාතර තිහගොඩ පහළ පිටියල ප්‍රදේශයේ අසරප්පුලිගේ දමයන්ති ශිෂ්‍යාව විරුජන ප්‍රසාද සහතිකයෙන් පිදුම් ලැබුවාය.වීර පොදුජන සම්මාන උළෙලේ කාගේත් ඇසට කඳුළක් එක්කල අවස්ථාව වූයේ විරුජන රජත සම්මානයයි. ජීවිතයක් බේරා ගැනීමට ගොස් එසේ බේරා ගැනීමට ගිය පුද්ගලයා මිය යන්නේ නම් සැබැවින්ම එය ඛේදවාචකයකි. ඉකුත් වසරේ සැප්තැම්බර් 11 දින සවස 4.00ට පමණ වේරහැර සීටීබී වත්තේ සරුංගල් යැවීමට ගිය මිතුරන් දෙදෙනකුගෙන් එක් අයකු එහි අඩි හැටක් පමණ දිග විශාල වතුර ටැංකියට වැටුණේය.ඔහු බේරාගැනීමට ඉදිරිපත් වූයේ පැතුම් සේනාරත්නය. දියට වැටුණ මිතුරා ගොඩ සිටි මිතුරන් බේරාගත්ත ද මුලින්ම දියට පැන්න පැතුම් යළි දියෙන් උඩට නොආවේය. තවත් මිතුරකු දියට පැන ටැංකිය පතුලේ සිටි පැතුම් ගොඩට ගෙන රෝහල් ගතකිරීම සඳහා රැගෙන යන අතරතුර ඔහු මියගියේය. පැතුම් මියගියේ තවත් ජීවිතයක් බේරාගැනීමට කළ උත්සාහයේදීය.වේරහැර ප්‍රමෝද් අරුන්දක පැතුම් සේනාරත්න තරුණයාට හිමි විරුජන රජත සම්මානය පිළිගනු ලැබුවේ ඔහුගේ වැඩිහිටි ඥාතියකු විසිනි.ගාල්ලේ විදුර රුවන් ගුණරත්න හා රසාංග ලක්ෂිත නිමලරත්න මිතුරන් දෙදෙනා විරුජන ප්‍රසාද සහතිකයෙන් පුදනු ලැබුවේ 2010 වසරේ පෙබරවාරි 15 දින සවස ගාලු මුහුදේ දිය නෑමට ගොස් අනතුරට ලක්වූ දහතුන් හැවිරිදි මලීෂ හා පසිඳු යන දෙමිතුරන් බේරාගැනීමේ මහඟු මෙහෙවර වෙනුවෙනි.බොහෝ විට වීරයන් බිහිවන්නේ තරගකාරිත්වය මතින් ලබාගන්නා ජයග්‍රහණයෙනි.එහෙත් ජීවිතයත් මරණයත් අතර කරන සටනේදී තම දිවි පරදුවට තබා ලාබ ප්‍රයෝජන අපේක්ෂාවෙන් තොරව ජීවිත බේරා ගැනීමට ඉදිරිපත් වන්නෝ සැබෑ වීරයෝය. එවන් උදාර මිනිසුන් අදත් හෙටත් සමාජයෙන් මතුව ගරු බුහුමනට පත්වනු ඇත.ඉනෝකා සමරවික්‍රම ඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106198</link>
    <topic>පිළිවෙතින් පෙළ ගැසීම යනු කුමක් ද?</topic>
    <author>සාකච්ඡා කෙළේ රමණී සුබසිංහ</author>
    <content>මහාචාර්ය මැන්දිස් රෝහණධීරපන්සාළිස් වසක් පුරා බුදුරජාණන් වහන්සේ ලෝකයාට දායාද කළ ශ්‍රී සද්ධර්මය ශ්‍රී ලංකාද්වීපයේ ස්ථාපිත වූයේ බුද්ධ වර්ෂ 237 වැන්නෙහි මහින්දාගමනයත් සමඟ ය. එදා පොසොන් පුර පසළොස්වක පොහෝ දිනෙක මිහින්තලේ මිස්සක පව්ව දෙසින් නැඟී ආ නිර්මල දහම් හඬ මේ රටේ අස්සක් මුල්ලක් නෑර ජන හදවත්වල මුල් බැස ගන්නට සමත් විය.ආර්ථික, දේශපාලනික, සමාජයීය හා සංස්කෘතික වශයෙන් ද නව ප්‍රබෝධයක් ඇති කළ මහින්දාගමනය මේ රටේ භාෂාව, සාහිත්‍යය, කලාව, ගෘහ නිර්මාණ ශිල්පය ආදී සියලු අංශයන් හි ද සුවිශේෂී වෙනසක්, සංවර්ධනයක් ඇති කරන්නට සමත් විය.භාග්‍යවතුන් වහන්සේ සම්බුද්ධත්වය ලැබ වසර 2600 ක් උදා වීමත්, මීට වසර 2318 ට පෙර මහින්දාගමනය සිදු වූ පොසොන් පොහෝ දින උදාවත් විශේෂයෙන් ලාංකේය බෞද්ධ ජනතාවට නව ජීවයක්, නව ප්‍රබෝධයක් ලබා දී ඇති බව පෙනේ. මෙපමණ කලක් අපට අදීන ජාතියක් ලෙස, සදාචාර සම්පන්න ජාතියක් ලෙස නැඟී සිටීමට හැකි වූයේ මිහිඳු මාහිමියන් මේ භූමියේ, රටේ ජනතාව ගේ සිත් සතන්හි ඒ නිර්මල දහම් පණිවුඩය නිධන් කළ නිසා ය.බුදුරජාණන් වහන්සේ තෙවරක් ම ලංකාදීපයට වැඩම කළද මෙරට බුදු දහම ස්ථාපිත නොවූයේ ඇයිද යන ගැටලුව මෙහිදී කෙනකුට පැන නැඟිය හැකිය. මහියංගණය, නාගදීපය, කැලණිය යන ස්ථානයන් හි සිදු වූ සුවිශේෂී සිදුවීම් මුල් කරගනිමින් බුදුරජාණන් වහන්සේ මෙරටට වැඩම කළහ. අදාළ ජන කණ්ඩායම්වලට ධර්මය දේශනා කළත් ලක්දිව පුරා බුදු දහම ව්‍යාප්ත කිරීමේ සැලසුම් සහගත වැඩපිළිවෙළක් එකල ක්‍රියාත්මක වූයේ නැත.සංවිධානාත්මක ලෙසින් අපට බුදු දහම ලැබුණේ මහින්දාගමනයත් සමඟය.මිහිඳු හිමියන්, එකල මෞර්ය අධිරාජ්‍යය එක්සේසත් කළ අශෝක අධිරාජයා ගේ පුත් රුවනය. අශෝක රජු, කාලිංග දේශය ජය ගැනීමේදී ඇති වූ මහා මිනිස් සංහාරයට කලකිරී නිග්‍රෝධ නම් සාමණේරයන් වහන්සේ කෙරෙහි පැහැදී බුදු දහම වැලඳ ගත්තේය.පිය රජුගේ ඉල්ලීම පරිදි පුත් මහින්ද පැවිදි බව ලැබීය. මොග්ගලීපුත්ත තිස්ස මහ රහතන් වහන්සේ ගේ උපාධ්‍යායත්වයෙන් හා මහාදේව තෙරුන් ගේ ආචාර්යත්වයෙන් පැදිවි උපසම්පදාව ලැබූ මහින්ද හිමියෝ නොබෝ කලෙකින් ම සිවුපිළිසිඹියාපත් ලැබ රහත් බව ලැබූහ.බෞද්ධ ධර්මය පිළිබඳ අතිශයින් පැහැදි සිටි අශෝක රජතුමා බුදු දහම අනුවම රාජ්‍ය පාලනය ගෙන ගියේ . රට පුරා ජනතාව අතරට දහම් පණිවුඩය ගෙන යාම සඳහා ධර්ම පාඨ සහිත සෙල්ලිපි තැනින් තැන ඉදිකරවී ය.සිය අධිරාජ්‍යයේ පමණක් නොව අසල්වැසි රාජ්‍යයන්ට ද ධර්ම ප්‍රචාරක කටයුතු ගෙන ගියේ ය.කාලිංග යුද්ධය ජයග්‍රහණය කළත් චෝල, පාඬි, කේරල යන ද්‍රවිඩ ගෝත්‍රික දේශයන්ගෙන් තම රාජ්‍යයට තර්ජනයක් වේ ය යන අනියත බිය ද අශෝක රජු කෙරෙහි විය. මේ නිසා සතුරු දේශයන්ට දකුණින් වූ කුඩා දිවයිනේ, තම්බපණ්ණියේ රජු සමඟ මිත්‍ර සබඳකම් පැවැත්වීය. එවකට මෙහි පාලනය ගෙන ගියේ තිස්ස රජු ය. ඉහත ගෝත්‍රික දේශයන්ගෙන් සිය රටට ද කෙදිනක හෝ තර්ජනයක් සිදුවේය යන අදහස තිස්ස රජු කෙරේ ද විය. මේ නිසා අශෝක අධිරාජයා සමඟ මිත්‍රත්වය වැඩි විය. දූත මාර්ගයෙන් දෙරටේ තොරතුරු හුවමාරු විය.මේ වකවානුවේ දී තම මිතුරු තිස්ස රජු ගේ දේශයේ සිට මුතු මැණික් සහිත තුටු පඬුරු ගෙන තමන් හමුවට ආ දූත පිරිස අශෝක රජු මහත් සතුටින් පිළිගත්තේ ය. ඒ වන විට අශෝක රජු ගේ පුත් මහින්ද හිමි මාලිගයට යාබද අශෝකාරාමයේ වැඩ සිටියහ.මේ දූත පිරිස වෙතින් ලංකා රාජ්‍යයේ ආර්ථික, දේශපාලනික හා සමාජයීය තොරතුරු, ජනතාව ගේ හැසිරීම් හා සිතුම් පැතුම් පිළිබඳ, භාෂාව පිළිබඳ උන්වහන්සේට දැනගත හැකි විය.සිය දූත මෙහෙවර නිමා කොට ලංකාව බලා එන දූත පිරිස අත අශෝක රජු සිය මිතුරු තිස්ස රජුට ද හසුන් පතක් එවී ය.තමන් බුදුරජාණන් වහන්සේ ගේ ශ්‍රී සද්ධර්මය සරණ ගිය බවත්, ඒ දහම් පණිවුඩය රැගත් දූත කණ්ඩායම නුදුරු දිනෙක ලක්දිවට එවන බවත්, තමන් ඉතා පි‍්‍රය කරන දේවානම්පි‍්‍රය යන නාමය එවන බවත්, එය භාරගන්නා ලෙසත් එහි සඳහන් විය.සිය මිතුරු රජු ගේ හසුන්පතට අනුව අභිෂේක මංගල්‍යයක් පවත්වා තිස්ස රජු දේවානම්පියතිස්ස නමින් නැවත රාජප්‍රාප්තියට පත් විය. හසුන්පත ලැබී මාසයක් කල් ඉක්ම ගිය තැන මිහිඳු මහ රහතන් වහන්සේ ඉට්ඨිය, උත්තිය, සම්බල, භද්දසාල යන රහතන් වහන්සේත්, සුමන සාමණේරයන් ද, ඥාති පුතෙකු වූ භණ්ඩුක උපාසක ද සමඟින් පොසොන් පුර පසළොස්වක පොහෝ දිනෙක මිහින්තලේ මිස්සක පව්වට වැඩම කළහ. ඒ තිස්ස රජු සිව් රඟ සේනා සමඟින් මුව දඩයමට වනගත වූ දිනයකි.සතළිස් දහසක් ජනයා පිරිවරාගත් දේවානම්පියතිස්ස රජු මිස්සක පව්වේ සිට ආගන්තුක දූත පිරිස සමඟ පිළිසඳරෙහි යෙදුණේය. රජු ගේ ප්‍රඥා මහිමය වටහා ගත් මිහිඳු හිමියන් රජු ප්‍රමුඛ ජනතාවට දහම් දෙසා ධර්මාවබෝධය ලබා දුන්හ.එදින රාත්‍රියෙහි භණ්ඩුක උපාසක පැවිදි කළ අතර එයින් ලංකාවට පළමු වරට මහණකම හඳුන්වා දුන්හ. සුමන සාමණේරයන් උපසම්පදා කිරීමෙන් ලංකාවට උපසම්පදාව හඳුන්වා දුන්හ.එදින රාත්‍රියෙහිම මිහිඳු මහරහතන් වහන්සේ රජු ඇතුළු පිරිසට ‘චුල්ලහත්ථි පදෝපම සූත්‍රය’ දේශනා කළහ.ඇතුන් සොයා වනයට පිවිසෙන හත්ථි ශිල්පියෙක් ලොකු ඇත් පිය සටහන්දැක නියම ඇතු දැක්කා යැයි මුළාවට පත්වන්නා සේ මාර්ගඵලයට පත් වී යැයි සෑහීමට පත් නොවිය යුතු බවත් කෙලෙස් සතුරන් නසා දමන තුරු ශීල, සමාධි, ප්‍රඥාවෙහි නිරත විය යුතු බවත් එහි දී පෙන්වා දුන්හ. බුදු දහමේ නිර්වාණයට ගමන් කරන ආකාරය පෙන්වා දුන්හ.පසුදින රජමැදුරට වැඩම කළ මිහිඳු මහරහතන් වහන්සේ යහපත් දේ කිරීමෙන් දිව්‍ය ලෝකයට යන ආකාරය පැහැදිලි කරමින් විමාන වත්ථුවත්, පාප කර්ම කිරීමෙන් අපාගත වන ආකාරය කියැවෙන ප්‍රේත වත්ථුවත් ඇසුරන් ධර්මය දේශනා කළහ.එහි දී අනුලා බිසව ඇතුළු පන්සියයක් ස්ත්‍රීහු සෝවාන් වූහ.මින් පෙර නොදුටු ආගන්තුකයන් පිළිබඳ පැහැදුණු සිතිනුත්, කනට මිහිරි නව දහම් පිපාසයෙනුත් යුත් ජනයා වාසල් දොරටුව වෙත එක් රොක් වූහ.සිය ධර්ම දූත මෙහෙවර හැකි සෑම අවස්ථාවකම විශිෂ්ට අයුරින් ඉටු කළ මිහිඳු මහරහතන් වහන්සේ එදා රැස් වූ ජනයාට අනුවණයා නොදැනීම නිසා මෙලොවත් පරලොවත් දුකට පත් කරගන්නා බවත් නුවණැත්තා කුසල් කොට දෙලොව සුබසෙත ළඟා කරගන්නා බවත් දේශනා කළහ.මෙසේ ක්‍රමානුකූලව බුදු දහම ජන විඥානයට කා වැද්දු මිහිඳු මහරහතන් වහන්සේ ලංකා භූමියේ බුදු දහම චිරාත් කාලීනව නිධන් කළහ. සංඝමිත්තා තෙරණිය ශ්‍රී මහා බෝධි ශාඛාව රැගෙන මෙරටට වැඩම කරවීමත් සමඟ ලක්දිව භික්‍ෂුණී ශාසනය ද ඇති විය.මෙසේ මිහිඳු හිමියන් ලක්දිවට නිර්මල බුදු දහම හඳුන්වා දුන් දා පටන් මෙරට කලික් කල රජ පැමිණි රජ දරුවෝ්, මහජනතාව බුදු දහම සිය ජීවිතයේ මුදුන්මල්කඩ සේ සලකා කටයුතු කළහ. වෙහෙර, විහාර, දාගැබ් ඉදිකළහ. සාහිත්‍යය, කලාව, ගෘහ නිර්මාණය ආදී සෑම අංශයකටම බුදු දහමේ ආභාසය ලබා ගත්හ.බෞද්ධ භික්‍ෂුන් වහන්සේ වටිනා ධර්ම ග්‍රන්ථ රචනා කරමින්, ධර්මය දේශනා කරමින් ධර්ම ප්‍රචාරයේ නිරත වූහ.අද 2600 ශ්‍රී සම්බුද්ධත්ව ජයන්තිය සමරන බෞද්ධයන් ලෙස අප විසින් කළ යුතු වන්නේ ඒ නිර්මල වූ දහමට අනුව ජීවිතය ගොඩනඟා ගැනීම ය.බුදුරජාණන් වහන්සේ ගේ ධර්ම මාර්ගයේ ගමන් කිරීම ය. බුදු මඟ අනුගමනය කිරීම ය. පිළිවෙතින් පෙළ ගැසීම නම් එයයි.බෞද්ධයන් ලෙස අප කළ යුතු වන්නේ සම්බුද්ධ ශාසනය තවත් චිරාත් කාලයක් මේ ලක් දෙරණේ ජනතාවට ශ්‍රවණය කරන්නට, කියවා දැන ගන්නට, අවබෝධ කොට ගත් ධර්මයෙහි හැසිරීමට ඉඩ සැලසීම ය.බෞද්ධයින් ලෙස පෙනී සිටිමින් බෞද්ධ මාර්ගයේ ගමන් කරනවා වෙනුවට අකුසල කර්මයන් හි නිරත වන පිරිස් ද මේ සමාජයේ නැත්තේ නොවේ.එහෙත් කෙලෙස් සතුරන් නිසා මේ දුක් සහිත වූ සංසාරය කෙළවර කරන්නට උත්සාහ කරන පුද්ගලයා, මෙලොව, පරලොව සුබ සිද්ධිය බලාපොරොත්තු වන පුද්ගලයා බුදුරජාණන් වහන්සේ දේශනා කොට වදාළ ධර්ම මාර්ගයේ ම ගමන් කරන්නෙකි.අනාගත පරපුරට බුදු දහම දායාද කිරීමේ වගකීම ද අප සතු වේ. දරුවන් මනා කොට ශික්‍ෂණයෙහි පිහිටුවා, නිවැරැදි දහම් අධ්‍යාපනයක් ලබාදීම මෙහි දී සුවිශේෂී වේ. සදාචාරවත් නොවන, අශිෂ්ට පරපුරක් බිහිවීම යනු සමාජ පරිහානියේ ආරම්භය වේ.ජන මාධ්‍ය ද ශික්‍ෂණයෙන් යුතු, ආගමට දහමට අනුව ජීවිතය ගොඩනඟා ගන්නා සමාජයක් බිහි කිරීමේ වගකීමේ ප්‍රධාන කොටස් කරුවන්ය. ජනමතය කෙරෙහි සුවිශේෂී බලපෑමක් ඇති කරන ජනමාධ්‍ය සිය මෙහෙවර කවරාකාර විය යුතු ද යයන බව මනාව අවබෝධ කොට සිය වැඩසටහන් ඉදිරිපත් කළ යුතුය. එසේ කටයුතු කිරීමෙන් ධර්මානු ධර්ම පතිපන්න සමාජයක් ගොඩ නැඟීම අපහසු වන්නේ නැත.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106199</link>
    <topic>පීටර්ස්බර්ග් ආර්ථික සමුළුවේ ලෝක බලශක්ති අර්බුදය ගැන විශේෂ අවධානයක්</topic>
    <author>බුද්ධිකා බ්‍රාහ්මණගේ</author>
    <content>පසුගිය තෙදින (16,17,18) රුසියාවේ පීටර්ස්බර්ග් නුවර පුරා අහස් නිලෙන් යුත්, ‘නැවක’ සංකේතය සහිත ධජ දහස් ගණනක් අහසට එසැවුණේ ලොව පවතින ප්‍රමුඛ පෙළේ ආර්ථික සමුළුවක් වන පීටර්ස් බර්ග් සමුළුවේ 15 වැනි සැසිය වෙනුවෙනි.”නව යුගයක් සඳහා නැඟී එන නායකත්වය” තේමාව යටතේ පැවති සමුළුව සඳහා ලොව පුරා දේශපාලන නායකයින්, මෙන්ම ව්‍යාපාරික ප්‍රජාව 5000ක් පමණ මීට සහභාගි වූහ.ශ්‍රී ලංකාවවර්ෂ 1997 දී පීටර්ස්බර්ග් සමුළුව මුලින්ම ආරම්භ කළේ රටවල් 50ක දේශපාලන හා වෙළෙඳ ප්‍රජාව 1500කගේ සහභාගීත්වයෙනි.ගෝලීයකරණය හමුවේ ලෝක ආර්ථිකය රටවවල් කිහිපයක ඒකාධිකාරයට නතුවීම වැළැක්වීමේ අරමුණින් ඇරැඹි මේ ආර්ථික සමුළුව වසරක් පාසාම ජූනි මාසයේ දෙවැනි සතිය අවසානයේ මුළුදෙයි.ගෙවුණු වසර 15ක ඉතිහාසය පුරා එහි කාර්යභාරය වඩාත් පුළුල් වී ඇති බැව් ආර්ථික විශ්ලේෂකයන්ගේ මතයයි.පීටර්ස්බර්ග් ආර්ථික සමුළුව සඳහා ශ්‍රී ලංකාව නියෝජනය කරමින් දේශපාලන නායකයකු ප්‍රථම වතාවට සහභාගි වූයේ මෙවරයි.මහින්ද රාජපක්ෂ ජනාධිපතිතුමාට රුසියානු සමූහාණ්ඩුවෙන් කරන ලද සුවිශේෂ ආරාධනයකට අනුව එතුමා මෙකී සමුළුවට සහභාගි විය.සමුළුව සඳහා ලොව ප්‍රමුඛ පෙළේ රටවල රාජ්‍ය නායකයින් බොහෝදෙනෙක් සහභාගිවී සිටියහ. ඒ අතර චීන ජනාධිපති හූ ජින් තාවෝ, ස්පාඤ්ඤ අගමැති ජෝසේ ලුවිස් රොඩ්රිගුස්, ෆින්ලන්ත ජනාධිපති ටාජා හැලොනන් මෙන්ම ඇමෙරිකා එක්සත් ජනපද හා යුරෝපා සංගමයේ නියෝජිතයෝ රැසක් ද සහභාගි වූහ.සමුළුවේදී ලෝක ආර්ථිකයට බලපෑම් ඇතිවිය හැකි සුවිශේෂී එකඟතා රැසක්ම සම්මත විය.මේ අනුව රුසියාව සහ ලොව ප්‍රමුඛ පෙළේ රටවල් කිහිපයක්ම ආර්ථික ගිවිසුම් සඳහා එකඟතා ඇතිකර ගත්හ. රුසියාවේ නැඟී එන ප්‍රාග්ධනය නිර්මාණශීලීව යොදා ගැනීම හා තාක්ෂණයේ නිම්වළලු පුළුල් කිරීම යන කරුණු පිළිබඳව විශේෂ අවධානයකින් යුතුව ගිවිසුම් සඳහා මූලික සාකච්ඡා සිදුවීය.සමුළුවේ ආරම්භක සාකච්ඡා සැසිය වූයේ ලෝක බලශක්ති අර්බුදය පිළිබඳවය. මෙහිදී තෙල් නිෂ්පාදනය මෙන්ම ගෑස් නිෂ්පාදනය පිළිබඳව විශේෂ අවධානයක් යොමුවුණි.ලෝකයේ ඉල්ලුමට සරිලන පරිදි මේ සම්පත් නිෂ්පාදනය කිරීම මෙන්ම මිල ස්ථාවරව පවත්වාගැනීම පිළිබඳව මෙහිදී සාකච්ඡා වී ඇත. ලෝක වෙළෙඳ පළේ ගෑස් නිෂ්පාදකයන් අතර ප්‍රමුඛස්ථානය ගන්නේ රුසියාවයි. එය ගෑස් පරිභෝජනයෙන් 26%ක ප්‍රමාණයකි.ආයෝජනඑය තවදුරටත් ස්ථාවරව පවත්වා ගැනීමටත් තෙල් අර්බුදයට විකල්පයක් ලෙස ගෑස් පරිභෝජනයට පුරුදුවීම නිසා ඉදිරියේදී ඇතිවිය හැකි ගෑස් ඉල්ලුමට සරිලන පරිදි රුසියාව සිය නිෂ්පාදනය පුළුල් කිරීමටත් අපේක්ෂා කරන බව මෙහිදී සාකච්ඡා වී ඇත.රුසියාව සහ එක්සත් රාජධානිය අතර වූ ව්‍යාපාරික සාකච්ඡාවේදී මූලිකව එකඟතාව වී ඇත්තේ දෙරට අතර වෙළෙඳ ගිවිසුමක් ඇතිකර ගැනීම පිළිබඳවයි.”US – Russia strategic economic partnership”එක්සත් ජනපද – රුසියා ආර්ථික උභයමාර්ගික නියෝජිතත්වය නමින් හඳුන්වන මෙම ගිවිසුමට අනුව දෙරට අතර වෙළෙඳ අවස්ථා දියුණු කිරීම මෙන්ම ආයෝජන පුළුල් කිරීම සඳහා සාකච්ඡා වී ඇත.රුසියාව හා යුරෝපා සංගමය අතර සාකච්ඡාව යොමුවී පැවතියේ වඩාත් පුළුල් වෙළෙඳ පළක් රටවල් අතර ගොඩනඟාගැනීම පිළිබඳවයි.පීටර්ස්බර්ග් අන්තර්ජාතික සමුළුවේදී ප්‍රමුඛස්ථානය ගත් සැසියක් වූයේ රුසියාව සහ ඉන්දියාව අතර ඉදිරි ආර්ථික සැලසුම් පිළිබඳ සැසියයි.දිගුකාලීන ආර්ථික සැලසුමකින් සමන්විත වූ එකඟතා රැසක් ඊට අයත් විය.”2020 ඉන්දියා දැක්ම හා 2020 රුසියා මෙහෙයුම” නම් මෙම එකඟතාව වැඩි වශයෙන් තාක්ෂණය හා දැනුම හුවමාරු කිරීම පිළිබඳව යොමුව පැවතුණි.පීටර්ස්බර්ග් සමුළුවේ ඉතිහාසය විමසීමේදී 2009 වසරේදී සමුළුව සඳහා රටවල් 83ක නියෝජිතයෝ සහභාගි වී ඇත. 2010යේදී රටවල් 87කින් 4200ක දේශපාලන හා වෙළෙඳ නියෝජිතයින් සහභාගිවී තිබේ.ආර්ථිකයලෝකයේ දියුණු රටවල් මෙන්ම සංවර්ධනය වෙමින් පවතින රටවල් රැසක් සහභාගිවන මේ සමුළුව සඳහා ශ්‍රී ලංකාව නියෝජනය කරමින් රාජ්‍ය නායකයකු සහභාගිවීම කරුණු කීපයක් නිසාම වැදගත් වෙයි. මෙය ආර්ථිකය පිළිදබඳව එකඟතා රැසකට අවස්ථා සැලසෙන සුවිශේෂී සමුළුවකි.ඒ ඒ රටවලට සුවිශේෂී ආර්ථික කරුණු මෙන්ම පොදුවේ ලෝකය හමුවේ ඇති ආර්ථික අභියෝග සාකච්ඡා වන මෙවැනි සමුළුවක තෙවැනි ලෝකයේ රටවලට ඇති නියෝජිතත්වය සීමාසහිතය.සමුළුවේදී ශ්‍රී ලංකාව පිළිබඳව ද විශේෂ අවධානයක් යොමුවී ඇත. ත්‍රස්තවාදය මුළුමනින්ම අවසන් කර නිවැරැදි ආර්ථික සැලැස්මකට අනුව මෙහෙයවන රටක් ලෙස සුබදායී අනාගතයක් අපේක්ෂා කළ හැකි බවට ලෝක නායකයින්ගේ පැසසුමට ලක්වී ඇත.ත්‍රස්තවාදය මැඬීමමහින්ද රාජපක්ෂ ජනාධිපතිතුමා සහ රුසියානු ජනාධිපති දිමිත්‍රි මෙඩිවෙඩේවි අතර පැවැති ද්විපාර්ශ්වික සාකච්ඡාවේදී ශ්‍රී ලංකාවේ ආර්ථික සංවර්ධනය වේගවත් කිරීම සඳහා දෙරට අතතර සහයෝගීතාවකින් කටයුතු කිරීම පිළිබඳව සාකච්ඡා වී ඇත.සමුළුව සඳහා සහභාගි වූ ලෝක නායකයින්ගේ ද්විපාර්ශ්වීය සාකච්ඡා අතර ත්‍රස්තවාදය පිළිබඳව විශේෂයෙන්ම අවධානය යොමුවී තිබුණි.චීන ජනාධිපති හූ ජින් තාවෝ සහ රුසියානු ජනාධිපති දිමිත්‍රි මෙඩිවෙඩේවි අතර සාකච්ඡාවේදී ලිබියාව පිළිබඳවත්, ඉරාකය පිළිබඳවත් විශේෂයෙන්ම අවධානය යොමුවී පැවතුණි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af11061910</link>
    <topic>මහ පොළොවේ අයිතිය කාටත් එක සමානයි</topic>
    <author/>
    <content>ගෙදර කවුද... ගෙදර කවුද?“කවුද අප්පේ මේ මහ රෑ?” ආච්චි නිවා තිබූ ගේටිටු කණු විදුලි බුබුළු යළි පහන් කරමින් දොර ඇරීය.“අම්මා ඉන්න මම බලන්නම්” තාත්තා ඉදිරියට ගියා.“අපි එහා හන්දියේ දන්සලක් දෙන්න ආධාර එකතු කරනවා” පිරිසෙන් කෙනෙක් කීවා.“ආ... පොඩ්ඩක් ඉන්න” තාත්තා ගෙට ඇවිත් අම්මා සමඟ කුටු කුටු ගා ටිකකින් යළි ගේට්ටුව ළඟට ගියා.“හප්පේ මේ දන්සල් නම් හරි වටිනවා. දැක්කනේ වෙසක් දන්සල් පෝලිම්වල දිග? අනේ ඉතින් ඇත්තටම කන්න නැති කී දෙනෙක් ඔය අස්සේ ඉන්න ඇද්ද?” ආච්චි ආධාරය පිළිබඳ සතුටින් කීවා. දන්සල් දෙන්න ඕන තමන්ගේ දානමය සිතුවිලි වැඩි කරගන්න මිසක් අනුන්ගෙන් එකතු කරලා අනුන්ට බලෙන් බීම ඇගේ ගහන්න නෙවෙයි. මේ මොකක්ද දැන් වෙන්නේ?” තාත්තා වේගෙන් කීවා.“ඔයා දැන් දීපු එකේ පිනත් නැති කරගන්නවා කට කියෝලා, කවුරු හරි පිනක් කරන දිහා බලා සතුටු වෙන එකත් පිනක්ලු” අම්මා කීවේ රහසින් වගේ.ට්‍රීං... වෙලාව උදේ පහයි.“උදේම නොගියොත් බණ මඩුවේ මුල්ලක් අල්ලගන්න බැරි වෙනවා” ආච්චි උතුරු සළුව හදන ගමන් මා දිහා බලා කීවා. පොසොන් පෝයටවත් සිල් ගන්නට එපැයි. එදානෙ අපිට බුද්ධාගම ලැබුණේ.”තාත්තා වාහනේ ගිහින් බස්සන්න ඇහුවත් ආච්චිත් මමත් පයින් ම පන්සලට යන්න තීරණය කළා.හිමිදිරියේ සීතල සුළං රැල්ලට විසිරුණු සුදෝසුදු මල් වගේ උවසු උවැසියෝ පන්සල් වත්ත පුරා ඉන්නවා. ඒ අය පහන් සිතින් දැල්වූ පහන් එළි රන්වන් පාටින් තරු කැට වගේ ලා අන්ධකාරයේ බබලනවා. හඳුන්කූරුවල සුවඳට යාන්තම් එක්වුණු මල් සුවඳ සුළං පාරට මුසු වෙලා ඈතට ඇදී ගියේ නිරාමිස ප්‍රබෝධයක් සිතට එක් කරමින්.ඒ පහන් සිතුවිලි පිබිදෙද්දී හදිසියේ දුවන පොසොන් වැස්ස වගේ වරින් වර මගේ හිතට එදා ඇති වුණු නොපහත් සිතුවිල්ල කඩා වැටුණා. ඒ මතක් වෙන වාර ගණන වැඩි වුණේ, පොසොන් පෝය දිනයේ වැදගත්කම ගැන ලොකු හාමුදුරුවෝ සිල් ඇත්තන්ට දේශනා කරද්දීයි.“පිංවන්තී, දැන් ඔරිස්සාව කියන කාලිංග දේශය යටත් කරගන්න කළ සටනින් පස්සේ චණ්ඩාශෝක නමින් ප්‍රසිද්ධියට පත් වුණු රජුගේ සිත පවා කම්පා වන තරම් මනුෂ්‍ය ඝාතනයක් සිදු වුණා. ඒ ගැන අශෝක රජ්ජුරුවෝ තමන්ගේ දහතුන් වැනි සෙල්ලිපියේ මෙහෙම ලියලා තියෙනවා. “කාලිංග යුද්ධයෙන් එක් ලක්ෂ පනස් දහසක් පමණ දෙනා සිරභාරයට ගත්තා, ලක්ෂයක් මැරුම් කෑවා, ඒ ගණන වගේ කීප ගුණයක් දෙනා තුවාල ලබා අංගවිකල වුණා” කියලා. ඒ සිද්ධියෙන් සතුටක් නොලැබුණු පසු රජතුමා තමන්ගේ ඥාති පුත්‍රයකු වන සුමන සාමනේරයන් වහන්සේගේ ආකල්පමයසම්පත්තිය දැකලා පැහැදිලා මොග්ගලීපුත්ත තිස්ස මහ රහතන් වහන්සේගේ සහයෝගයෙන් බුදු දහම වැළඳ ගෙන ධර්මාශෝක ලෙස රජ වුණා. ඒ අප මහ බුදුරජාණන් වහන්සේ පිරිනිවන් පෑමෙනුත් අවුරුදු දෙසිය ගණනකට පස්සේ.“සාදු සාදු සා... දු” බණ මඩුව පිරෙන්න සාධුකාරයක්.සියලු මිනිස්සු තමන්ගේ දරුවෝ කියලා කීවා වගේ ම සත්ත්වයින් මැරීම උන්ට වධ හිංසා දීම වළක්වන්න කටයුතු කළා. දේවානම් පියතිස්ස රජ්ජුරුවෝ අශෝක අධිරාජයා දැකලා නොතිබුණාට දෙන්නම බොහොම හිතවත්. ඒ නිසා අපේ රජ්ජුරුවො අභිෂේක ලබපු ගමන් ම වටිනා මුතුමැණික් පඬුරක් ධර්මාශෝක රජ්ජුරුවන්ට යැව්වා. පින්වත්නී, එයට පිළිතුරු වශයෙන් අභිෂේකයට පළඳින පංචකකුධ භාණ්ඩ සමඟ හසුනක් ලැබුණා. ඒකේ මොනවද තිබුණේ, තමන් වගේ ම බෞද්ධ උපාසකයෙක් වෙලා තෙරුවන් සරණ යන්න කියන දහම් පණිවුඩය. සැදැහැවත් පින්වත්නී ඒකයි තිස්ස! තිස්ස! කියූ පමණින් උරණ නොවී දෙවන පෑතිස් රජතුමා මිහිඳු හිමියන් ළඟට ගිහින් බණ අසා බෞද්ධයකු වුණේ.සාදු... සාදු... සා... දු යළිත් සාධුකාරයක් බණ මඩුව පුරා පැතුරුණා.පින්වත්නි, දෙවන පෑතිස්ස රජුට මිහිඳු මාහිමියන් අවබෝධ කර දුන්නා. මිනිසුන් අතර රජ වුණත් ඒ රජුට සොබා දහමේ පාලකයා වෙන්න බෑ කියලා මිනිස්සුන්ට වගේ ම කුරා කූඹින්ට, පියාසලන සතුන්ට, බඩගාන උරගයින්ට, පීනන මාළුන්ට මේ මහ පොළොවේ අයිතිය එක හා සමානයි. අපිට බෑ ඒ කිසිම ප්‍රාණියකුගේ ජීවිතයට අත තියන්න. ඒ නිසා මිහින්තලාවෙන් තමයි අපේ අභයභූමි සංකල්පය මුලින් ම නිවැරැදිව ඇති වුණේ. අපි බුද්ධදාස රජ්ජුරුවන්ගේ පරපුරෙන් එන උදවිය. පිංවත්නී අපේ හිත්වල අනිත් කාටත් වඩා සත්ත්ව කරුණාව කකියන්න ඕනෑ.”එතනින් එහා ලොකු හාමුදුරුවෝ බණට කීවේ මොනවද කියලා මට නිච්චියක් නෑ. පොසොන් වැස්ස වන් නොපහන් සිතුවිල්ල ආපසු එකපාරට වේගයෙන් කඩා වැටුණා.එදා අපි කතරගම ගිහින් යාලත් බලාගෙන එන ගමන් කෑමට කඩේකට ගොඩ වුණා. තාත්තගේ යහළුවෝ කට්ටියකුත් රෝසා බස් එකක් පිරෙන්න ඇවිත් ඒ කඩේටම ගොඩ වුණා.“ආ... හ් කොහෙද මේ?” යහළුවො ඇහුවා.“අපි කතරගම ගියා, යාලටත් එක්ක, උඹලා කොහෙද මේ?”“අපි අභයභූමි ගැන පොඩි වාර්තාවක් හදන්න යනවා. උඩවලව යාල වටෙන් හෝර්ටන් තැන්නට දාලා කෙළින් ම එනවා. ඒක නෙමේ. එහෙනං පවුල පිටින් වෙහෙරත් වැඳගෙන ගොයත් මරාගෙන ඈ?” යහළුවා තාත්තාගේ උරහිසට ගසමින් ඇහුවා.“කොහොමද මෙතන බඩු හොඳද?”“මොන බඩු ද ?” තාත්තා අන්ද මන්ද වෙලා වගේ.“ඔන්න ඔන්න ඕකේ හංගන්න දෙයක් නෑ. අපි දන්නවානේ මෙතනට ගොඩ වෙන්නේ ඒකට තමයි කියලා” යහළුවා කීවාම“මොකක් ද හංගන්නේ? කට්ටියට බඩගිනි හින්දා මෙතන නතර කළා එච්චරයි.”“ආ... එහෙමද... බලමු ඕඩර් කරපුව. වරෙංකෝ” යාලුවා තාත්තාත් ඇදගෙන ටිකක් එහාට ගිහින් වේටර්ට කතා කළා.“මේ මහත්තුරුන්ට හොඳම ඒවයින් දාන්න හරිද?”තාත්තා සමඟ අපේ මේසයට පැමිණි යහළුවා” මේ පොඩි එවුන්ට රස දේවල් උගන්වන්න එපැයි. පවුනේ බං” කීවා.අපි හැමෝගෙම කුතුහලය පිට කළේ මල්ලි “මොනවද අංකල් හොඳම ඒවා කිව්වේ?”එතකොටම වේටර් කොළුවා දුම් දමන දීසි දෙකක් මේසේ දෙපස තිබ්බා.“මොනවද මේ” අම්ම ඇහුවේ දීසියට ඇඟිල්ල දික් කරමින්.“මේක මුවා අරක ගෝනා” කියූ වේටර් කොළුවා ගානකට නොගෙන වෙනත් මේසයක අඩුපාඩු සොයන්න ගියා.මගේ බඩ එක පාරටම පිපුණා වගේ දැනුණා. බත් කට උගුරේ හිර වුණා වගේ. ඒ බව නොපෙන්නා මම අනිත් අය දිහා බැලුවා. මල්ලි යටිතොළ පෙරළාගෙන මූණ ඇඹුල් කරගෙන දීසියට එබෙනවා. අම්මාටත් මට වුණ දේම වෙලාද කොහෙද බත් කට ආපහු පිඟානට දමා අත ගැසුවා. තාත්තා පුදුමයෙන් යහළුවා දිහාත් රස කර කර කෑම කන එහා මේසේ පිරිස දිහාත් බැලුවා. ආච්චි වහාම අත සෝදාගෙන නැගිට්ටා.“අපි උදේම පිටත් වුණේ කිරි වෙහෙරත් වැඳලා” කියූ ආච්චි හනිකට ගිහින් වාහනේ ඉඳ ගත්තා. අපිත් පාසල් ළමයින් වගේ පේලියට ආච්චිව අනුගමනය කළා. වාහනේට ගොඩවුණු තාත්තාට ආච්චිගෙන් වේගවත් ප්‍රශ්නයක්.“උනුත් යාළුවොද?”“හනේ මන්ද” තාත්තා හරිම වෙහෙසකින් වගේ.“ඕවා තහනම් නේ. ඔය මිනිස්සුන් අල්ලන්නැද්ද?” අම්මා පුදුමයෙන් කීවා.“ඇයි අර පින්තූරේ දැක්කේ නැද්ද? කඩ අයිතිකාරයාට හේත්තු වෙලා ඉන්නේ. ඒක තමයි අවසර පත්‍රය” තාත්තා කීවේ උපහාසයෙන්.“මල්ලිට නම් කන්න හිතිලා හිටියේ නේද?” මම මල්ලිව ඇවිස්සුවා.“ඒයි මේ... කන්න එපා මගෙන් හරිද?” මල්ලි පිපිරුවා.“එහෙනම් එබුණේ”“එපා අක්කේ මගේ ඔලුව කකියනවා” කෑගැසූ මල්ලිගේ හඬ සිහින් වුණා. “මට... මට... අර රංචුවේ හිටිය පුංචි පැටියා අපිව දැකලා එක පාරට හයියෙන් හුස්ම අරන් අම්මා ළඟට රිංගපු හැටි පේනවා වගේ.”“අපි හිතන්නත් කලින් රෑනම දුවපු හැටි! උන්ට උන්ගේ කැලේ වුණත් කොච්චර බයෙන් ද ඉන්න වෙලා තියෙන්නේ?” අම්මා කීවා.“ලෝකේ හැටි තමයි. පුළුවන් එකා බැරි එකාව කනවා. අහිංසකයො හැමදාම බයෙන්” තාත්තා හුස්මක් හෙළුවා.“ඒ වුණාට අර යක්කු ටික නං දේවානම් පියතිස්ස රජ්ජුරුවන්ගේ පරම්පරාවේ ගෑවිලාවත් නෑ. කොයි ලෝකෙ යන්න ද දන්නෑ හිතන් ඉන්නේ” ආච්චි කීවේ වාහනේ ජනේලයෙන් එළිය බලාගෙන.මම ඉන්නේ ධර්ම ශාලාවේ බව මතක් වුණේ එකවර නැඟුණු මහා සාධුකාරයක් නිසා, අතීතාවර්ජනයෙන් මිදුනාමයි. ලොකු හාමුදුරුවෝ තවමත් දේශනාවේ.පිංවත්නී, මහලුද්දක ප්‍රේතවස්තුවේ දිව්‍ය පුත්‍රයකු වගේ දෙව්දූවරු පිරිවරාගෙන රාත්‍රි කාලයේ පස්කම් සැප විඳිමින් බබළන තරුණ පුත්‍රයා දිවා කාලයේ අනේක දුක් විඳිනවා. ඒ මොකද කියා විමසුවාම කියන්නේ “මම අතීත ජාතියේහි රම්‍ය වූ සිත් පිනවන ගිරිව්‍රජ වැද්දෙක්වීමි. කිසිවකුට හිංසාවක් නැති ප්‍රාණි සංඛ්‍යාත වූ බොහෝ සා මුව ආදී සතුන් කෙරෙහි දුෂ්ට සිතින් හැසිරුණෙමි. එහෙත් මා හට සැදැහැවත් උවසු මිත්‍රයෙක් සිටියේ ය. ඔහු කොපමණ කීවත් මා පවින් වැළැක්විය නොහැකි විය.” අවසානයේ උපාසක තෙම කියනවාලු “ඉඳින් තෙපි දහවල් හි සතුන් මරන්නාහු නම් රාත්‍රියේ දීවත් සංවර වේවා!” ඒ නිසා මුව වැද්දා දවල් සත්තු මැරුවත් රාත්‍රියේ හොඳින් හිටියා. ඒ නිසා, කියනවා “මම රැයෙහි ප්‍රාණඝාතයෙන් වෙන්ව සිටි බැවින් රැයෙහි දිව්‍ය සම්පත් විඳිමි. දහවල් දුකට පත්වෙමි. සුනඛයෝ බද්ධ වෛරක්කාරයින් මෙන් මා සපා කෑමට හාත්පසින් දිව එත්” කියලා.සිල් පවාරණය කළාට පස්සේ මම ලොකු හාමුදුරුවන් ළඟට ගියා.“සුවපත් වේවා!... සිල් ගත්තට මොකද හිත සන්සුන් මදි වගේ” ලොකු හාමුදුරුවෝ නිරීක්ෂණාත්මක බැල්මක් හෙළමින් ඇහුවා.“එ...එහෙමයි” දින ගණනක් හිතට වද දුන් සිදුවීම හාමුදුරුවන් ඉදිරියේ මම මුල මැද අග කලණ වූ අයුරින් දිග හැරියා.“ඉතිං ඔතන ඔය ඇත්තන්ගේ වරදක් නෑනේ”“මට තියෙන්නේ අපේ හාමුදුරුවනේ හරියට සල්ලි මාරු කරන්න තැබෑරුමට ගිය කෙනාට දැනුණා වගේ අපහසුවක්. අනෙක කවුරුහරි කරන පිනක් දිහා බලලා සතුටු වුණාම පිං ලැබෙනවා වගේ මේ මිනිස්සුන්ගේ අයහපත් කර්මාන්ත කරන තැන්වලට ගියාම අපිටත්...” ලොකු හාමුදුරුවෝ මගේ කථාවට බාධා කළා.කර්මයයි... කර්ම පථයයි කියන්නේ දෙකක්. යමක් කරලා බලාපොරොත්තු වන ප්‍රතිඵලය ලබන්න බැරි වුණාම කර්මයක් විතරයි.ඒත් කර්ම පථය සම්පූර්ණ වෙන්න අභිමත කාරණයේ ප්‍රතිඵලයත් ලැබෙන්න ඕන. හරියට කීවොත් දුනු හී අරගෙන දඩයමේ ගිය වැද්දෙක් මුවෙක් නොදැක ආපහු ආවොත් එතන කර්මයක් විතරයි. එතකොට ලැබෙන්නේ ප්‍රවෘත්ති විපාකෙ විතරයි. ඔන්න මුවෙක් මැරුවොත් කර්ම පථය සම්පූර්ණ වෙලා ප්‍රතිසන්ධි විපාකය ලැබෙනවා.ඔය ඇත්තෝ දඩයමේ ගියෙත් නෑ මුවෝ මැරුවෙත් නෑ. මරන්න උදව් කළෙත් නෑ. දරුවෝ... ඒ ඒ අය තම තමන් කරපු කියපුවා යන තැනකට අරගෙන යයි.මේ හැම දේටම මුල හිත, චේතනාව. ඒ නිසා කොයිදේ වුණත් හිත කලබල කරගන්න එපා. තමන් වැරැදි චේතනාවකින් එතැනට ගියේ නැහැනේ. හොඳයි දැන් බෝධීන් වහන්සේ ළඟ ටිකක් ඉඳලම යන්න. එතකොට ඔය ගතිය හරියයි.” ලොකු හාමුදුරුවෝ අනුශාසනා කළා.“එහෙමයි. අවසර” ආච්චිත් මාත් බෝ මළුව පැත්තට හිමින් හිමින් ගියා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af11061911</link>
    <topic>මදුරුවන් බෝවීම වැළැක්වීම ඩෙංගු මර්දනයට පිළියමයි</topic>
    <author>සාගරිකා දිසානායක ජයසිංහ</author>
    <content>ඩෙංගු උවදුර අද මෙරට දැවෙන ප්‍රශ්නයක් බවට පත්වී තිබේ. ඩෙංගු රෝගය ශ්‍රී ලංකාවෙන් තුරන් කිරීම සඳහා ජනාධිපතිතුමා විසින් ඩෙංගු මර්දන කාර්ය සාධක බළකායක් ද යොදවා තිබේ. සෞඛ්‍ය අමාත්‍යාංශයේ පූර්ණ සහාය ඇතිව ක්‍රියාත්මක කෙරෙන මෙම කාර්ය සාධක බළකාය විසින් ඩෙංගු මදුරුවන් බෝවන ස්ථාන ඉවත් කිරීම සඳහා මීට පෙර පැවැති වැඩසටහන් වෙනුවෙන් රටේ රාජ්‍ය හා රාජ්‍ය නොවන අංශ ද එක්ව සපයන ලද දායකත්වය හේතුවෙන් පසුගිය සමයෙහි ඩෙංගු වසංගතයෙහි ප්‍රමාණාත්මක අඩුවීමක් දක්නට ලැබුණි.එහෙත් වැසි සමයේ ආරම්භයත් සමඟම ඉදිරියේදී යළිත් ඩෙංගු වසංගතයක් උදාවීමේ අවදානමක් ඇතැයි වෛද්‍ය පර්යේෂණායතනය මගින් පවත්වන ලද කීට විද්‍යා පර්යේෂණවලින් අනතුරු හඟවයි. ඩෙංගු වසංගතය පිටු දැකිම සඳහා වන හොඳම විසඳුම මදුරුවන් බෝවන ස්ථාන විනාශ කිරීමය. එම කාර්යය වර්ෂා සමයේ දී හෝ රෝගය වැඩියෙන් පැතිරී යන අවස්ථාවල දී පමණක් නොව දීර්ඝකාලීනව අඛණ්ඩව සිදු කළ යුතු ජාතික කර්තව්‍යයකැයි අමාත්‍යාංශය ඇතුළු කාර්ය සාධක බළකාය විසින් හඳුනා ගනු ලැබ තිබේ.මෙම ජාතික කර්තව්‍යය ඉටු කිරීම සඳහා රාජ්‍ය පෞද්ගලික හා ගෘහස්ථ පරිශ්‍රයන්හි ඩෙංගු මදුරුවන් බෝවන ස්ථාන පරීක්ෂා කොට ඒවා ඉවත් කිරීමේ අරමුණ ඇතිව මේ මස 20 සිට 26 වැනිදා දක්වා ජාතික මදුරු මර්දන සතියක් ප්‍රකාශනට පත් කොට තිබේ. එක් එක් සෞඛ්‍ය වෛද්‍ය නිලධාරි කොට්ඨාසය කලාපවලට බෙදා එක් දිනක් තුළ එක් කලාපයක් ආවරණය වන පරිදි පොලිසිය හා ත්‍රිවිධ හමුදාව සෞඛ්‍ය අමාත්‍යාංශය පළාත් පාලන ආයතන ඇතුළු සියලුම සහභාගිත්වයෙන් ඒකාබද්ධ මෙම දින හත තුළ සිදු කැරේ.ආරක්ෂක ලේකම් ගෝඨාභය රාජපක්ෂ මහතා විසින් දැනටමත් ඩෙංගු මර්දනය සඳහා විශේෂ ඩෙංගු මර්දන සහායක ඒකක සෑම පොලිසියකම හා සිවිල් ආරක්ෂක ඒකකයකම ස්ථාපිත කිරීමට පියවර ගෙන තිබේ. මෙම ඒකක මගින් කලින් නොදන්වා ඕනෑම අවස්ථාවක නිවාස හා පෞද්ගලික පරිශ්‍ර ද රජයේ ආයතන හා පරිශ්‍රද පරීක්ෂාවට ලක් කෙරෙනු ඇත. ගුවන් හමුදාව මගින් අදාළ සතිය තුළ ගුවන් යානා යොදවා ගෙන පහසුවෙන් ළඟා විය නොහැකි මදුරුවන් බෝවිය හැකි ස්ථාන පරීක්ෂා කරනු ඇත. එසේ ම කිසියම් ආයතනයක නිවෙසක හෝ පරිශ්‍රයක මදුරුවන් බෝවිය හැකි ස්ථාන තිබී හඳුනා ගත හොත් එම ස්ථාන හිමිකරුවනට එරෙහිව එම අවස්ථාවේ ම නඩු පැවැරීමත් එම ස්ථානයේදීම රුපියල් 2000 ක දඩයක් නියම කිරීමත් සිදු කැරේ.පළාත් පාලන ආයතන විසින් විධිමත් පරිදි කැලි කසළ බැහැර කළ ද පෞද්ගලික නිවාස හා ආයතන මෙන් ම ඇතැම් රාජ්‍ය ආයතන හා පාසල්වල ද තට්ටු නිවාස හා ගොඩනැඟිලි සංකීර්ණවල වහළ මත හා වැහි පිහිලි කොන්ක්‍රීට් තට්ටු හා ජල ටැංකි මදුරුවන් ගේ නිජ බිම් බවට පත්ව තිබේ. කීට විද්‍යා සමීක්ෂණ ඇසුරෙන් හොයා ගනු ලැබූ කරුණු අනුව මෙරට වැහි පිහිලි මගින් බෝවන ඩෙංගු මදුරුවන් කොළඹ හා තදාසන්න නගර ආශ්‍රිතව ඩෙංගු රෝගය ශීඝ්‍රයෙන් පැතිර යාමට ප්‍රධානතම හේතුවක් බව හඳුනා ගෙන තිබේ. මෙම ගැටලුවට විසඳුමක් ලෙස මින් ඉදිරියට ඉදිකරනු ලබන තට්ටු නිවාස හා ගොඩනැගිලි සංකීර්ණ සඳහා අනුමැතිය ලබා දීමේ දී ඒවායෙහි වහළට ළඟා වීමේ ක්‍රම වේදයක් නොමැති නිවාස හා ගොඩනැඟිලි සැලසුම් සඳහා පළාත් පාලන ආයතනවල අනුමැතිය ලබා නොදීමට සෞඛ්‍ය අමාත්‍යාංශය එම පළාත් පාලන ආයතන හා එක්ව ගිවිසුමකට එළඹ තිබේ. වැහි පීලි වෙනුවට විකල්ප ක්‍රමවේද සොයා බැලීමට ද ජලය නොරැඳි පහසුවෙන් ජලය ගලා යන සුළු නව වැහි පිහිලි වර්ගයක් වෙළෙඳ පොළට හඳුන්වා දීමට ද මෙරට වැහි පිහිලි නිෂ්පාදන සමාගම් මේ වනවිටත් එකගතාව පළ කොට තිබේ.දැනට ලංකාවේ වැඩිපුරම ඩෙංගු රෝගීන් වාර්තාවන්නේ කොළඹ දිස්ත්‍රික්කයෙහි එය සමස්ත රෝගී සංඛ්‍යාවෙන් 33% යි. එයින් ද වැඩි වශයෙන් රෝගීන් වාර්තා වන්නේ කොළඹ මහ නගර සභා බල ප්‍රදේශයෙනි. කොළඹ නගර සභා බල ප්‍රදේශය හා කොළඹ දිස්ත්‍රික්කය ඇතුළුව කළුතර, ගම්පහ, ගාල්ල, හම්බන්තොට, පුත්තලම, මඩකලපුව, රත්නපුර, කුරුණෑගල, ත්‍රිකුණාමලය හා මාතර යන දිස්ත්‍රික්ක එකොළහක් අධි අවදානම් කලාප ලෙස හඳුනාගෙන ඇත. මෙම අධි අවදානම් කලාප වෙත විශේෂ අවධානය යොමු කරමින් දීප ව්‍යාප්ත ඩෙංගු මර්දන වැඩසටහන් අඛණ්ඩව ඉදිරියටත් සිදු කරනු ලබන බව පසු ගියදා උක්ත ඩෙංගු මර්දන සතිය ප්‍රකාශයට පත් කිරීමෙන් අනතුරුව සෞඛ්‍ය අමාත්‍යාංශයේ පැවැති මාධ්‍ය හමුව අමතා සෞඛ්‍ය ඇමැති මෛත්‍රිපාල සිරිසේන මහතා පැවැසීය. ඩෙංගු මර්දන කටයුතු සඳහා දැනට ඉදිරිපත් කොට ඇති පනතෙහි යම් අඩුපාඩු ඇත්නම් ඒවා ප්‍රතිසංස්කරණය කොට එම පනත වඩාත් බලගන්වා ඉදිරිපත් කරන බව ද කී ඇමැතිවරයා දිවයින පුරා ඩෙංගු මර්දන වැඩසටහන් ක්‍රියාත්මක කිරීම සඳහා ප්‍රමාණවත් තරම් සෞඛ්‍ය පරීක්ෂක නිලධාරීන් ඇතුළු නිලධාරීන් ගේ හිඟයක් ඇති හෙයින් එම ගැටලුවට කඩිනම් විසඳුමක් ලෙස විශ්‍රාම ලැබූ පුහුණු සෞඛ්‍ය නිලධාරීන් තාවකාලික පදනමක් මත යළි සේවයට කැඳවීමට පියවර ගන්නා බව ද ඇමැතිවරයා පැවැසී ය.මෙහිදී අදහස් දැක්වූ අමාත්‍යාංශයේ අතිරේක ලේකම් පාලිත මහීපාල මහතා පැවැසුයේ කොළඹ දිස්ති‍්‍රක්කයේ පාසල් සිසුන් අතරින් සැලකිය යුතු ප්‍රමාණයක් දැනටමත් ඩෙංගු රෝගයට ගොදුරු වී ඇති අතර තවත් පිරිසක් ඊට ගොදුරු වීමේ දැඩි අවධානම් තත්ත්වයක පසුවන බව ය. කොළඹ හා තදාසන්න නගරබද පාසල්වල ඩෙංගු මර්දන කටයුතු අඛණ්ඩව සිදු නොකිරීම ඊට හේතුව වන බව ද ඒ මහතා කීය. පාසල් පිරිසිදු කිරීමේ කටයුතු නිවාඩු කාලවල නිසි පරිදි ඉටු නොකිරීමත් දෛනිකව ජලය රැඳෙන ස්ථාන පිරිසිදු නොකිරීමත් හේතුවයි.රාජ්‍ය හෝ රාජ්‍ය නොවන ආයතන මෙන් ම පොලිසිය හා ත්‍රිවිධ හමුදාව හා ඩෙංගු වළක්වා ලීම සඳහා වන ජනාධිපති කාර්ය සාධක බළකාය එක්ව කවරාකාරයේ වැඩසටහන් දියත් කළ ද ඩෙංගු වසංගතය පිටු දැකීම සඳහා ජනතාවගේ පූර්ණ සහයෝගය නොලැබුණ හොත් මේ රටින් ඩෙංගු රෝගය තුරන් කිරීමේ සිහිනය කෙදිනකවත් සැබෑවක් බවට පත් නොවනු ඇත. රාජ්‍ය හා පෞද්ගලික අංශයේ සියලුම මාධ්‍යවලින් ද සෞඛ්‍ය හා ස්වේච්ඡා සේවකයන් විසින් ද ඩෙංගු රෝගය ඇතිවන ආකාරය හා එයින් ඇතිවන අනතුරු පිළිබඳව අඛණ්ඩවම ජනතාව දැනුම්වත් කෙරේ. “ඩෙංගු මදුරුවාගේ බෝවීම වැළැක්වීමෙන් මෙම ව්‍යසනය පිටුදැකිය හැකි ය’ යන සරල පණිවුඩය ජනතාවගේ මොළය කරා තවමත් හරිහැටි ළඟා වී ඇති බවක් අපට නොපෙනෙන්නේ දිනෙන් දින රෝග ව්‍යාප්තිය ඉහළ යන හෙයිනි. මෙරට දරුණුතම ඩෙංගු වසංගතය පැතිරුණේ 2004 වසරේදී ය. ඒ වසරේ රෝගීන් 15453 ක් වාර්තා වූ අතර ඒ අතරින් 88 දෙනෙක් මරණයට පත්වූහ. වර්තමානය වන විට ඩෙංගු වසංගතය ඒ තරමින් බොහෝ දුරට අඩු වුවත් සෑම වැසි සමයකම නිරන්තරයෙන් අලුත් රෝගීන් හඳුනා ගැනේ. මෙම ව්‍යසනය ජය ගැනීමේ ප්‍රධාන වගකීම ඇත්තේ රජය හෝ ත්‍රිවිධ හමුදාව හෝ පොලිසිය අතේ නොව ඔබ අප අතේ ය. ඩෙංගු මදුරුවාට බොහෝ දුර පියඹා යා නොහැකි ය. යාර 50 - 60 අතර අඩු දුර ප්‍රමාණයක සැරිසරමින් අසරණ ජනතාව බිලිගන්නා ඩෙංගු මදුරුවාගේ මේ ජන්ම භූමිය බොහෝ විට ඔබේ ම නිවස කාර්යාලය හෝ පාසල් පරිශ්‍රය විය හැකි ය. තමා ගේ නිවෙස, ගෙවත්ත හෝ පාසල පිරිසුදු කරගැනීම තම තමාගේ වගකීමයි. ඩෙංගු මදුරුවා ගේ අද ගොදුර ඔබේ අසල්වැසියා නම් හෙට දින ඔබ උගේ ගොදුර බව හෝ ඔබේ ආදරණීය දරුවා විය හැකි ය.අදින් දශක කිහිපයකට එපිටත් මෙරට ඩෙංගු රෝගය තිබිණි. එහෙත් අද තරම් ඩෙංගු රෝගය පැතිර ගියේ ද, එම රෝගයෙන් රෝගීන් මිය ගියේ ද නැත. මේ තත්ත්වයට බලපෑ හේතු ගණනාවයි. අද වනවිට අප අවට පරිසරය එදාට වඩා බොහෝ සෙයින් දූෂිත ය. එසේ වන්නේ මිනිසා පරිසරයට එරෙහිව කටයුතු කරන හෙයිනි. එම දූෂිත පරිසරයෙන් බිහිවන ඩෙංගු මදුරුවා තුළ ඩෙංගු වෛරසයේ වර්ධනය වීම ද මේ වනවිට බොහෝ සෙයින් සාර්ථක වී තිබේ. ඩෙංගු මදුරු බිත්තර තුළ ම වෛරසය සැඟවී පවතී. පාරිසරික හා ජීවී හේතු මත මිනිසා තුළ වන ප්‍රතිශක්ති මට්ටම ද ක්‍රමයෙන් පිරිහෙමින් පවතී. එහෙයින් මේ වන විට ඩෙංගු මදුරුවකු දෂ්ඨනයට ලක් වන ප්‍රථම අවස්ථාවේදීම ඩෙංගු රෝගය මිනිසාට වැළදේ. එදා ඩෙංගු වැනි අවදානම් රෝග තත්ත්වයන් සහිත රෝගීන් අනෙක් රෝගීන් කෙරෙන් වෙන් කොට සෙසු රෝගීන් ගේ ආරක්ෂාව තහවුරු කරන්නට තරම් ප්‍රමාණවත් පහසුකම් රෝහල්වල තිබිණි. අඩුම තරමින් ඩෙංගු රෝගියාට මදුරු දැලක් දමා සෙසු රෝගින් වෙත රෝගය පැතිරවීම සඳහා මදුරු වා සතු වූ හැකියාවට බාධා කරනු ලැබිණි. අද ඩෙංගු රෝගය සාමාන්‍ය රෝගයක් තරමට ම පැතිරෙයි. රෝහල් වෙත පැමිණෙන රෝගීන් සංඛ්‍යාව අනුව ඔවුන් සඳහා වෙනම වාට්ටු ඉදිකිරීමට තරම් තත්ත්වයක් උද්ගතව තිබේ.එහෙත් වාසනාවකට මෙන් රෝගීන් සංඛ්‍යාව වැඩි වුව ද රෝගීනට වෙද හෙදකම් කිරීමට ද තත්ත්වය කළමනාකරණය කර ගැනීමට ද වෛද්‍යවරුන් හා හෙදියන් ඇතුළු රෝහල් කාර්ය මණ්ඩල ප්‍රමාණවත් පුහුණුවෙන් ද දැනුමෙන් ද සන්නද්ධව සිටිති. ඩෙංගු රෝගය, නිවාරණය සඳහා තවමත් ස්ථිර ඖෂධයක් හඳුනා ගෙන නැත. උණ පාලනය කිරීම, හා දියර වර්ග වැඩිපුර ලබා දී වැඩිපුර විවේකය සළසා දීම ප්‍රතිකාර ලෙස කරනු ලැබේ. ඩෙංගු මාරාන්තික රෝගයකි. එහෙත් එය වැළඳීම වළක්වාගත හැකි ය. ඒ සඳහා නිරන්තර අවධානයෙන් ද අවදියෙන් ද ක්‍රියාකාරීව ද සිටිය යුතු ය. සතියේ එක් දිනක ඔබේ නිවස ගෙවත්ත පාසල පාසල්වත්ත හෝ කාර්යාල පරිශ්‍රªයෙහි ඩෙංගු මදුරුවන් බෝවන ස්ථාන අත්දැයි බලා ඒවා විනාශ කිරීම ඊට ඇති හොඳම විසඳුමයි. මේ ඩෙංගු මදුරුවා බිත්තර දමන්නේ පැහැදිලි පිරිසිදු ජලයෙහි ය. ජලය රැඳි ඇති ටොනික් බෝතල මූඩියේ සිට ඔබේ පිහිනුම් තටාකය දක්වා වූ ඕනෑම ජලය සහිත ස්ථානයක ඩෙංගු මදුරුවා බිජු ලයි. විශේෂයෙන් මෙම ජලය සහිත බිත්තිවල තැන්පත් කෙරෙන මෙම බිත්තර වසරක කාලයක් වුව ද වියළි කාලයෙහි පවා නිරුපද්‍රිතව ජීවත්වීමට හැකි වීම මෙහි ඇති හානිකරම තත්ත්වයයි.වියළි කාලගුණික තත්ත්වයකදී අකර්මණ්‍යව පවතින මේ බිත්තර ජලය එකතු වූ විගස යළි පණ ලබා බිඳීමෙන් මදුරු කීටයන් ඇති වේ. මෙම කීටයන් දින 5 - 7 කලක් තුළ පිළවුන් බවට පත් වී දිනක් දෙකක් වැනි කෙටි කාලයක් තුළ වැඩුණු මදුරුවන් බවට පත්වේ. වැඩුණු මදුරුවාට සති 2 - 4 කාලයක් ස්වාභාවික පරිසරයේ ජීවත් විය හැකි ය. එම කාලය තුළ ගැහැනු මදුරුවකු තුන් හතර වතාවක් බිත්තර දමයි. වරකට ගැහැනු මදුරුවකු බිත්තර 100 - 200 පමණ දමයි. බාහිර පෙනුමෙන් කුඩා කළු පැහැති ඩෙංගු මදුරුවා වැඩි වශයෙන් දෂ්ඨ කරනුයේ උදෑසන සහ දිවා කාලයේ ය. මිනිස් රුධිරයට ඉතා ප්‍රිය කරයි. රුධිරය උරා බොන්නේ ගැහැනු මදුරුවන් පමණි. ඒ ඔවුන්ගේ බිත්තර මේරීම අවශ්‍ය ප්‍රෝටීන ලබා ගැනීම සඳහා ය. අවශ්‍ය තරම් රුධිරය උරා නමට පුද්ගලයන් කිහිප දෙනකුට දෂ්ඨ කරයි. රුධිරය උරා බීමට පෙර සමෙහි කිහිප පොළකටම දෂ්ඨ කරයි. මෙසේ බලන කල මිනිස් රුධිරයෙන් ම පෝෂණය වී මිනිසාට ම මරණය සලස්වා දෙන ඩෙංගු මදුරුවා මිනිසාගේ පරම හතුරෙකි. වෙනත් සතුරන්ට මෙන් මෙවන් හානිකර සතුරන්ට මෛත්‍රිය වැඩීමට ඉඩක් නොමැත. ප්‍රාණ ඝාතන අකුසලයකි. මදුරුවන් මැරීමෙන් ඩෙංගු වසංගතය පිටු දැකිය නොහැකිය. එහෙයින් කළ යුත්තේ උන්ට බෝවීමට ඇති ඉඩකඩ අහුරාලීමයි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af11061912</link>
    <topic>දිවි පුදා කළ සටන්</topic>
    <author>රූපාන්ති බුලත්සිංහල</author>
    <content>හැම විටම තමා ගැනම සිතන සමාජයක අනුන් වෙනුවෙන් දිවි පරදුවට තබන්න සැරසෙන අය විරලය. කළුනික සෙවීම කෙතරම් අපහසු ද ඒ තරමටම එය ද අපහසු වේ. තමා වෙනුවෙන් මුදල් පොදි බඳින්නෝ ද බොහෝය. බොහෝ දේ අයිති කරගැනීමට ගොස් අනුන්ගේ ජීවිත පවා උදුරා ගන්නෝ සමාජයේ අද සුලබය.අහම්බෙන් වුවත් සිදුවන යහපත් කාර්යයන් බොහෝය. මේ යහපත් කාර්යයන් වටා පෙළ ගැසෙන්නෝ ද අල්පය. යහපත් කාර්යයන් අගය කිරීම අපේ යුතුකමය. දිවිපරදුවට තබා නන්නාඳුනන අයගේ වුවද ජීවිත බේරා ගැනීම ඉදිරිපත් වන අය ද වෙති. ඒ පින් පව් අත්පත් කරගැනීමට නොව ජීවිතයක වටිනාකම දන්නා නිසාය. තමා ගැනම සිතමින් අන්‍යයන් ගැන මායිම් නොකරමින් ජීවත්වන සමාජ පද්ධතියක අනුන් වෙනුවෙන් ඉදිරිපත් වන්නෝ නිරන්තර පැසසුමට ලක්වෙති.තම ජීවිතය ගැන නොතකා අනුන් වෙනුවෙන් ඉදිරිපත් වුණු අයෙක් ගැන අපට කිව්වේ ‘ලක්බිම’. එහෙත් ඒ නිසාම අවසානයේ තම ජීවිතය පවා අහිමි වීම ඛේදවාචකයකි.ගං දියට බසින විට ඔවුන් තුළ එතරම් බියක් නොතිබුණි. ලැබු ඉසිඹුවේ ජලයෙන් සැනැහෙන්නට සිතුව ද ජලයට රකුස් වෙස් ගන්නට එතරම් වේලාවක් ගත නොවූ බව නොරහසකි. ජල කඳ ඔවුන් රැගෙන යාමට පොර බැදුවේ නිමේෂයකි. ඒ ඉසව්වේ ජීවිතයත් මරණයත් අතර සටනක් කිරීම හැර අන් කිසිවක් කළ නොහැකිය. ජීවිතය බේරා ගැනීමට රුදුරු දිය කඳ සමඟ පොර බැදීම හැර අන් කිසිවක් නොතිබිණි.සැඩ ගංදිය අස්වනු සරු කරන්නා සේම ගං බිම් පාළු කර දමයි. සා පිපාසාව නිමවන්නා සේම ඇතැම් අවස්ථාවල ජීවිතය ද උදුරා ගනී. ගංදිය බියකරු වන වේලාව පැහැදිලි නැත. ගඟ මතුපිටින් සුන්දරය. ගංදිය, පිළිබඳ කවියන්ගේ වර්ණනා බොහෝය. මේ නිසාම ජලය සහ මිනිසා අතර සමීප සබඳතාව නොනැසී පවතී. ඒ නිසාම ජලය දුටු විට සිත පී‍්‍රතියෙන් පිරී යයි.ඔවුන්ට ද සිදු වූයේ එයයි. ගැඹුර ගැන හෝ සැඩ බව ගැන තැකීමක් නොකර දිය මතට පැන්නේ ඒ සොඳුරු බව විඳ ගැනීමටය. එහෙත් එය පැවැතියේ ස්වල්ප වේලාවකි. ජල කඳ ඔවුනොවුන් වෙලාගෙන කළ පෙරළිය දුටුවේ ඈත සිටි ඔහු පමණි. ඇසිල්ලකින් ඔහු ක්‍රියාත්මක විය.ජීවිතයත් මරණයත් අතර පොර බදිමින් සිටි ඔවුන්ට ජීවිතය දීමට ඔහු සැරසුණේ හිතේ හයියටය. කෙසේ හෝ රුදුරු ජල කඳට වටිනා ජීවිතයක් බිලි නොදිය යුතු බව සිතූ ඔහුගේ ජීවිතය අහිමි කිරීමට ද එය හේතුවක් වේ යැයි නොසිතන්නට ඇත.ඊගහක වේගයෙන් ක්‍රියාත්මක වූ ඔහු ගං දිය මතට පැන දියේ ගසාගෙන යන දෙන්නා බේරා ගැනීමට තැත් කළේ උපරීම වෙර වීරිය යොදමිනි. එහෙත් ප්‍රයත්නය අසාර්ථක විය. දිය රකුසා සමඟ තරග කිරීමට හෝ එරෙහිව නැඟී සිටීමට ඔහුට නොහැකි විය. දියේ ගිලෙමින් සිටි මිතුරන් දෙදෙනා ඔහු අතැර ඈත දියඹට ඇදී ගියේ ඇසුරු සැණෙනි.මෙතරම් දුරක් පිහිනීමට ඔහු ලත් පුහුණුව මඳ වීද? නැතිනම් ජල රකුසා ඊට වඩා බිහිසුණු වීද.අන් ජීවිත බේරා ගැනීමට ගිය ඔහුගේ ජීවිතය ද ජල රකුසා ගිල ගැනීමට තැත් කිරීමේ සේයාවක් ඔහුට දැනුණි. එහෙත් කිරීමට කිසිවක් නැත.මියැදෙන්නට නොදී තම සගයන්ට ජීවිතය දෙන්නට සැරසී දියට බට ඔහුට ජීවිතය දෙන්නට සිදුවීම කෙතරම් කනගාටුදායක ද?තම ජීවිතය ගැන පවා නොතකා අනුන්ට උදව් උපකාර කිරීමට යාම යහපත් ගතිගුණයකි. එහෙත් උපකාර කිරීමට මත්තෙන් තම ජීවිත ආරක්ෂාව ගැන සිතීමට ද උනන්දු විය යුතුය. පරාර්ථය ආත්මාර්ථයට වඩා සිය ගුණයක් යහපත්ය. පරාර්ථයට සම කිරීමට උපමා උපමේය නැති තරම්ය. මිනිසුන් ළඟ නැත්තේ ද එයමයි. එහෙත් අතළොස්සක් හෝ ඉතිරි වී තිබීම ගැන සතුටු විය යුතුය.පරාර්ථයට කැපවීම මෙන්ම තමන්ගේ ජීවිත රැකවරණය පිළිබඳවද සිතා බැලීම සුදුසු බව කිව යුතුය.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=af1106194</link>
    <topic>සති පොත</topic>
    <author>සැකසුම - සුභද්‍රා දේශප්‍රිය</author>
    <content>කටුනායක ගුවන් තොටුපොළේ සංක්‍රමණික මඟීන් සඳහා වන කොටසේ වැසිකිළියක සඟවා තිබු රුපියල් ලක්ෂ 71 ක් වටිනා විදෙස් මුදල් තොගයක් සමඟ පවිත්‍රතා කම්කරුවකු ගුවන් තොටුපොළ රේගුව අත්අඩංගුවට ගත් බව රේගු අධිකාරි පරාක්‍රම බස්නායක මහතා ලක්බිමට පැවැසීය.බ්‍රිතාන්‍යයේ චැනල් 4 රූපවාහිනි නාලිකාව මඟින් විකාශය කළ ශ්‍රී ලංකා ඝාතන බිම නම් වූ රූපාවලිය කොටි හිතවාදීන් ලබාදුන් ව්‍යාජ තොරතුරු මත නිර්මාණය කළ වැඩසටහනක් බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය ප්‍රකාශ කරයි.ශ්‍රී ලංකා රජය එය මුළුමනින්ම ප්‍රතික්ෂේප කරයි. රූප රාමු කොටි හිතවාදීන්ගේ ව්‍යාජ තොරතුරු මත සැකසු ඒවායි.අක්‍රමවත් මූල්‍ය පරිපාලනයෙන් වූ පාඩුව පියවීමට බිලියන දෙකක් ඉල්ලන කැබිනට් පත්‍රිකාව රජයේ ජ්‍යෙෂ්ඨ ඇමැතිවරුන්ගේ දැඩි විවේචනයට ලක්විය . ලෝක කුසලාන ක්‍රිකට් තරග පැවැත්වීමෙන් පසු ශ්‍රී ලංකා ක්‍රිකට් ආයතනය මුහුණ දී ඇති මූල්‍ය අර්බුදයෙන් අඩක් පියවා ගැනීම සඳහා ශ්‍රී ලංකා ක්‍රිකට් ආයතනයට රුපියල් බිලියන දෙකක ප්‍රදානයක් ඉල්ලා ඉදිරිපත් කළ කැබිනට් මණ්ඩල යෝජනාව මහා භාණ්ඩාගාරයේ නිර්දේශය සඳහා යවා ඇත.මාස 19 ක හිඟ වැටුප් ඉල්ලා ශ්‍රී ලාංකික ශ්‍රමිකයන් තිහක් ඉරාකයේ මාරාන්තික උපවාසයක් ආරම්භ කර ඇති බව තානාපති ආරංචි මාර්ග සඳහන් කරයි.පොසොන් සිරියෙන් රටම පිබිදෙයි. අනුරාධපුරයට පමණක් සැදැහැවතුන් ලක්ෂ 20ක්. 2600 වැනි ශ්‍රී සම්බුද්ධත්ව ජයන්තිය මහ ඉහළින් සැමැරු ආකාරයට ශ්‍රී ලංකාවාසී සිංහල බෞද්ධයෝ “පිළිවෙතින් පෙළ ගැසී” මෙවර පොසොන් උත්සවය සැමැරීමට සූදානම්ව සිටිති.ඩෙංගු අනතුර යළි හිස ඔසවයි. කොළඹ ඇතුළු දිස්ත්‍රික්ක එකොළහක තත්ත්වය අවදානම්. පාසල් දරුවන්ට වැලඳීමේ ප්‍රවණතාව වැඩියි. මෙම වසරේ දිවයිනෙන් වාර්තා වී ඇති ඩෙංගු රෝගීන්ගෙන් බහුතරය එනම් සියයට තිස් තුනක් වාර්තා වී ඇත්තේ කොළඹ දිස්ත්‍රික්කයෙන් බව සෞඛ්‍ය අමාත්‍යාංශයේ අතිරේක ලේකම් වෛද්‍ය පී. මහිපාල මහතා පවසයි.ඉන්දියාවට යවන්න හැදු අබලි යකඩ කිලෝ පනස්දාහක් රේගු දැලේ. නීති විරෝධි ලෙස ඉන්දියාවට අපනයනය කිරීමට සූදානම් කර තිබු අබලි යකඩ කිලෝ 50460 පමණ තොගයක් අඩංගු කන්ටේනර් 2ක් රේගු මධ්‍යම බුද්ධි අංශය විසින් රේගු අංගනයේදී පසුගියදා අත්අඩංගුවට ගන්නා ලදී.මුම්බායි නුවර දී වෙඩි තබා ඉන්දීය මාධ්‍යවේදියෙකු ඝාතනය කර ඇත. මුම්බායි නුවර පළවන මිඩ් ඩේ පුවත්පතේ ජ්‍යෙෂ්ඨ මාධ්‍යවේදියකු ලෙස සේවය කළ ජොතිර්වේදී ඩේ මෙලෙස ඉකුත් සෙනසුරාදා ඝාතනයට ලක්වී ඇත.පෙෂාවර් නගරයේ පිපිරීමකින් 34 මරුට. 90කට තුවාල. පකිස්තානයේ පෙෂාවර් නගරයේ ජනාකීර්ණ වීදියක සිදුවූ බෝම්බ ප්‍රහාරයකින් පුද්ගලයන් 34 දෙනෙක් මියගොස් 90 ක් තුවාල ලබා ඇත. මෙහිදී බෝම්බ ප්‍රහාර දෙකක් සිදු වී ඇත.ගී‍්‍රසියේ පාර්ලිමේන්තුව තුළ මහජන පහසුකම් කපා හැරීම සඳහා විවාදයක් ඇරැඹීම ඉලක්ක කර එරට වැඩ කරන ජනතාව මහ වැඩ වර්ජනයක් අරඹා ඇත.ජුනි 16 බ්‍රහස්පතින්දා ලක්බිමසැකසුම - සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=as1106191</link>
    <topic>කරුණාව හොයාගෙන රෝවර් යළි ඇවිල්ලා</topic>
    <author>බුද්ධිකා බ්‍රාහ්මණගේ</author>
    <content>කරුණාව හොයාගෙන රෝවර් යළි ඇවිල්ලාබල්ලකුට සැත්කමක් කරමින්රෝවර්ට හොඳටම පණ නෑ වගේ. බෙල්ලත් කඩා වැටිලා. ගිත්ම්ට ඇඬුම් ආවා. ”ගිත්ම්ගේ අම්මා දුරකථනය වෙත ගියේ “රෝවර්” පේරාදෙණිය පශු වෛද්‍ය ශික්‍ෂණ රෝහල වෙත ගෙනයෑම සඳහා ත්‍රිරෝද රථයක් ගෙන්වා ගැනීමටයි.ගිත්ම් ගේ නිවසේ සිට රෝහල වෙත ඇති දුර සැතපුම් 15 ක් පමණ වෙනවා. රෝහලට මීටර් 300 ක් පමණ දුරක් තියෙද්දී මෙන්න රෝවර් ටිකෙන්ටික ඔළුව කෙළින් කරනවා. රෝහල දොරකඩට එනවිට රෝවර් ත්‍රිරෝද රථයෙන් පැනගත්තෙ ලෙඩක් තියෙනවද කියලා හොයන්නවත් බැරිවෙන ගාණට. ඇත්තටම රෝවර්ට කිසි ලෙඩක් තිබිල නෑ. එයාට හැදිලා තියෙන්නෙ හොර උණ. දැන් රෝහල පුරාම සැරිසරන රෝවර් වලිගය වනමින් හුරතලේට බුරමින් වෛද්‍යවරුන්ගේ කාමරවලට එබෙනවා.ඊළඟට එයා යන්නෙ පශු වෛද්‍ය ශිෂ්‍ය ශිෂ්‍යාවන් ළඟට. ඒ අය රෝවර්ගේ හොඳ යාළුවෝ. මීට කලින් රෝවර්ට හොඳටම උණ සන්නිපාතේ වැළඳී තිබියදී රෝවර් මේ රෝහලේ නේවාසිකව ප්‍රතිකාර ගත්තා. ඒ අවස්ථාවේ ලබපු ආදරය කරුණාව මතක් වෙනකොට රෝවර් මේ විදියට ලෙඩ වෙනවා. දැන් ඒ බව දන්න ගිත්ම් ගේ පවුලෙ අය රෝවර්ගේ හොර ලෙඩ ගණන් ගන්නේ නෑ.බෙහෙතක් විඳින්න වෙලාමේ විස්තරය අප හා පැවසුවේ පේරාදෙණිය විශ්වවිද්‍යාලයේ පශු සායනික දෙපාර්තමේන්තුවේ මහාචාර්ය ඉන්දිරා ද සිල්වා මහත්මියයි. ලංකාවේ ඇති පැරැණිතම මෙන්ම එකම පශු වෛද්‍ය ශික්‍ෂණ රෝහල ක්‍රියාත්මක වන්නේ මේ අධ්‍යයන අංශය යටතේයි. වසර විස්සකටත් වැඩි කාලයක් පුරා ක්‍රියාත්මක වන මේ රෝහල නිසා පශු වෛද්‍ය ක්ෂේත්‍රයේ උන්නතියට සිදුවූ මෙහෙය විශාලය.සතුන්ට ප්‍රතිකාර කරන රෝහලක් කෙබඳු වේද? අප සතුව පවතින මිනිස් රෝහල් පිළිබඳ වන අත්දැකීම් ඇසුරින් පමණක් එය වටහාගත හැකිද? සැබවින්ම සත්ව රෝහලක්, අපූරු අත්දැකීම් පිරි තැනකි. මේ පිළිබඳව මහාචාර්ය ඉන්දිරා ද සිල්වා මහත්මිය විස්තර කරන්නේ මෙසේයි.”මේ දොරටුවෙන් (පිවිසුම් දොරටුව) ඇතුළු වෙන විටම ගොඩාක් සත්තු දන්නවා දැන් රෝහලක ඉන්නෙ කියලා. ඒ නිසාම ඒ අය ඉතාම හොඳ අවනත බවක් පෙන්වනවා. ගොවිපළ සත්තු හැර අනෙකුත් සෑම සතෙකුටම මේ රෝහලේ ප්‍රතිකාර කරනවා. නමුත් වැඩි වශයෙන්ම බල්ලෝ, පූසෝ තමයි ප්‍රතිකාර සඳහා ගෙන එන්නේ.පැය 24 ම විවෘතව තිබෙන මේ රෝහලේ කාර්ය මණ්ඩලය සෑම මොහොතකම සේවය සඳහා සූදානමින් සිටිනවා. මේ අතර ඉතාම සැර පරුෂ, අලි ඇතුන්, කොටින්, සර්පයින් වැනි වන සත්තු වගේම සුරතල් සත්තුන්ටත් ප්‍රතිකාර කරන්න සිදු වෙනවා.සමහර රෝග නිශ්චය කර ගැනීමට පර්යේෂණ කිරීමට සිදු වෙනවා. ඒ සඳහා එන්නත් ලබාදීමට, ලේ ගැනීමට, එක්ස් කිරණ වාර්තා ලබාගැනීමට සිදුවෙනවා. සත්තු සමඟ මේ ගනුදෙනුව කිරීමට හොඳ පුහුණුවක් තිබිය යුතුමයි. පශු වෛද්‍ය පුහුණුවේදී මුලින්ම පුහුණු කරන්නේ සතෙකු හා විශ්වාසය ගොඩනඟා ගැනීම පිළිබඳවයි.”දකුණේ සිට මහාචාර්ය ඉන්දිරා ද සිල්වා, ආචාර්ය නෙරන්ජලා ද සිල්වා, ආචාර්ය නයනා විජයවර්ධන සහ කථිකාචාර්ය වත්සලා එදිරිමාන්න මහත්මීහූපශු වෛද්‍ය ශික්‍ෂණ රෝහලේ නේවාසිකව ප්‍රතිකාර ලබන තවත් සත්ව මිතුරු මිතුරියන් රැසක් සිටිනවා. ඒ අය අතර රිලා පවුල හැමෝගෙම ආදරය දිනාගෙන සිටිනවා. සර්පයින් මෙන්ම කුරුල්ලන් රාශියක් මෙහි නේවාසිකව ප්‍රතිකාර ලබනවා.මහාචාර්ය ඉන්දිරා සිල්වා මහත්මියගේ රෝහල් අත්දැකීම් අපූර්වත්වය පිරුණක්, එබඳු අත්දැකීම් කීපයක් ඈ අප හා බෙදා ගත්තා.”මගේ අත්දැකීම් අනුව මම හිතන්නෙ සත්තු බොහෝ දෙනෙක් විශේෂයෙන්ම බල්ලො, පූසෝ, අලියෝ, වගේ සත්තුª පශු වෛද්‍යවරුන් අඳුනනවා. දවසක් මම උදේ පාන්දර ගෙයි ඉදිරිපස දොර අරින විට පාපිස්ස උඩ පූසෙක් නිඳාගන ඉන්නවා. එයා අපේ ගෙදර එක්කෙනෙක් නෙමෙයි. මං ළංවෙලා බලන විටයි තේරුණේ එයා හොඳටම අසනීපෙන් කියලා. මේ අවට වැඩි වශයෙන් තියෙන්නේ විශ්වවිද්‍යාල අධ්‍යයන මෙන්ම අනධ්‍යයන කාර්ය මණ්ඩල නිල නිවාස. ළඟ ගෙදරක පූසෙක් තමයි මේ විදිහට ඇවිත් හිටියේ.”පේරාදෙණිය පශු සායනික රෝහලෙන් සිදුකෙරෙන සේවා කීපයක්ම තිබෙනවා. ඒ අතර ප්‍රධානම කාර්යයක් වන්නේ පොලිස් මෙන්ම ආරක්‍ෂක අංශවල සේවය කරන නිල සුනඛයින්ට ප්‍රතිකාර කිරීමයි.එසේ ප්‍රතිකාර කළ නිල සුනඛයින් අතර “ස්නෝව්” ගේ කතාව සුවිශේෂයි. එල්.ටී.ටී.ඊ. පරාජය කිරීමේ “මානුෂීය මෙහෙයුමේදී” භාවිත කළ සියුම් යුද උපක්‍රම අතර සුනඛයන්ගේ සහායෙන් සතුරා හඹායෑමද සිදු කෙරිණි. සතුරන් සැඟවූ යුද උපකරණ සොයා ගැනීමට මෙන්ම පලායන සතුරන් හඹායෑමටද සුනඛයෝ යොදා ගනු ලැබූහ.එසේ මෙහෙයුම් සඳහා සම්බන්ධ වූ සුනඛයින් අතර ‘ස්නෝව්’ විශේෂ වන්නේ සතුරා ලුහු බැඳීමේදී අවස්ථානෝචිතව ස්වයං ඝාතක මෙහෙයුමක නිරත වීම නිසාය. එම මෙහෙයුම පිළිබඳව ‘ස්නෝව්’ ගේ මෙහෙය වන්නා ලාන්ස් කෝප්රල් සම්පත් පුවත්පතකට විස්තර කර තිබුණේ මෙසේය.”එදා අපිට මුණ්ඩිමුරුප්පු ඉඳන් ස්නෝව් අරන් එන්න කියලා තිබුණා. ඒ අනුව 2008 මාර්තු 15 එහි ගියා. කොටින්ගේ ප්‍රහාරයකට පැමිණි කණ්ඩායමක සලකුණු අනුව එය ලුහුබඳිමින් කිලෝමීටර් තුනක් පමණ ‘ස්නෝව්’ එක්ක ගියා. අපිත් එක්ක අටේ කණ්ඩායම් දෙකතුනක් ගියා. අපි එක්වරම ඉදිරියට යද්දී ඡායාවක් දැකලා මම වෙඩි තැබුවා. ස්නෝව් එල්.ටී.ටී.ඊ. සාමාජිකයා වෙත කඩාපනිද්දීම කොටියා අත්බෝම්බක් පුපුරුවා හැරියා. එතැනදී ස්නෝව් එක්ක මාත් තුවාල වුණා.”වඳුරු පැටවා දැන් හොඳටම සුව වීමෙසේ තුවාල වීමෙන් පසුව ලාන්ස් කෝප්රල් සම්පත් ප්‍රතිකාර සඳහා අනුරාධපුර රෝහල වෙත යවා ඇත. “ස්නෝව්” ප්‍රතිකාර සඳහා ගෙනගියේ පේරාදෙණිය පශු වෛද්‍ය ශික්‍ෂණ රෝහල වෙතයි.”ස්නෝව්” රෝහලට ගෙනාවේ රාත්‍රි එකොළහට විතර. අපේ කාර්ය මණ්ඩල ඒ වනවිටත් සූදානමින් සිටියේය. “ස්නෝව්” ගේ ශරීරයම නෙට් එකක් වගේ සිදුරුවෙලා තිබුණේ.අපි සැත්කම් මගින් ශරීරයට කිඳාබැස තිබූ යකඩ කැබලි ඉවත් කළා. ‘ස්නෝව්ට” ප්‍රතිකාර කළ ආකාරය පිළිබඳව මේ විදිහට විස්තර කරන්නේ මහාචාර්ය ඉන්දිරා ද සිල්වා මහත්මියයි.”අපගේ කාර්ය මණ්ඩලය විශාල කැපවීමකින් කටයුතු කරල “ස්නෝව්” හිටපු බරපතළ තත්වයෙන් මුදාගෙන සාමාන්‍ය තත්ත්වයකට ගත්තා. නමුත් ඉස්නෝව්” එතරම් හොඳ තත්ත්වයක් පෙන්නුම් කළේ නෑ. අපේ අත්දැකීම්වලට අනුව අපි අනුමාන කළා ස්නෝව්ගේ තත්ත්වය පිළිබඳව.“ස්නෝව්” අන්තිම වරට එයාගේ ස්වාමියා දැක්කේ බෝම්බ පිපිරීම අතරේදීයි. බොහෝවිට ‘ස්නෝව්’ දකින්න ඇත්තේ ලාන්ස් කෝප්රල් සම්පත් බිම වැටී සිටින දර්ශනය. ‘ස්නෝව්’ හිතුවා වෙන්න පුළුවන් ඔහුගේ ජීවිතයට යම් අනතුරක් සිදුවී ඇති බව. ඒ අනුව අපි සම්පත්ගේ ඇඳුම් ගෙන්වාගෙන ‘ස්නෝව්ට’ ඉව කිරීමට සැලැසුවා. ඉන්පසුව ස්නෝව්ගේ තත්ත්වයේ යම් වෙනසක් ඇති වුණා. ‘ස්නෝව්’ වඩා සුව බවක් පළකළේ ස්වාමියා සම්පත් දැකීමෙන් පසුවයි.බෝම්බයෙන් සම්පත්ටත් විශාල ලෙස අනතුරු වී තිබුණා. ඔහුගේ ශරීරයේ තිබී බෝම්බ කැබලි 41 ක් පමණ ඉවත්කර තිබුණා. කොතරම් අමාරුවෙන් පසුවුණත් සම්පත් තරමක් සුව වීමෙන් පසු පේරාදෙණියට ගෙන්වා ගැනීමට අපිට සිදුවුණා. “ස්නෝව්” නියම විදිහට සුව වුණේ උගේ ස්වාමියා “සම්පත්” දැකීමෙන් අනතුරුවයි.”තම දිවි පරදුවට තබා සතුරා ලුහුබැඳ යෑම නිසාම “ස්නෝව්” රණවික්‍රම පදක්කම සඳහා ද නිර්දේශ විය.පේරාදෙණිය පශු රෝහල වෙතින් සිදුකරන සේවා අතර හීලෑ අලි ඇතුනට ප්‍රතිකාර කිරීමත්, පෙරහර සඳහා සහභාගි වන අලින්ගේ සෞඛ්‍ය තත්ත්වය හොඳින් පවත්වා ගැනීම පිළිබඳ කරන කැපවීමත් කැපී පෙනේ.”කිසිදු අලියකු පශු වෛද්‍ය නිර්දේශයකින් තොරව පෙරහරක සහභාගි කරවිය නොහැක.” යනුවෙන් එය නීතියක් බවටද පත්ව තිබේ. මේ නිසාම මහනුවර මෙන්ම ලංකාව පුරා අලි ඇතුන් සහභාගිවන පෙරහර පවත්වන කාලවලදී මෙහි වෛද්‍ය කාර්ය මණ්ඩලය කාර්ය බහුලවේ. අලි ඇතුනට ප්‍රතිකාර කිරීම පිළිබඳ මෙම පශු සායනික අධ්‍යයන අංශයේ විශේෂඥයා වන්නේ ආචාර්ය අශෝක දංගල්ල මහතායි.හීලෑ ඇතුනට මෙන්ම වල් අලිනට ප්‍රතිකාර කර අත්දැකීම් රැසක් ඇති ආචාර්ය අශෝක දංගල්ල මහතාගේ අත්දැකීම්වලින් කීපයක් අප හා බෙදා ගත්තේ මෙසේය.”අලි ඇතුන් හරිම බුද්ධිමත්. ඒ වගේම විශ්වාස කරන්න අමාරුයි. ලංකාවේ හීලෑ අලි ඇතුන් 115 දෙනෙක් පමණ ජීවත් වෙනවා. ඒ අය අතරින් සියයට හැත්තෑ පහකට වැඩි ප්‍රමාණයකට ප්‍රතිකාර කරන්නේ මමයි. මගේ රස්සාව විශ්වවිද්‍යාලයේ උගන්වන එක. නමුත් මේ අලි හාම්පුතුන්ට විශ්වාසයක් තියනවා මට කියල ප්‍රතිකාර කරගත්තොත් ඉක්මනින් සුව වේවි කියලා.කොහොම වුණත් අලින්ට ප්‍රතිකාර කරන එක හැබෑවටම අලි වැඩක්. සමහර අලි ඉන්නවා බෙහෙත් විදිනවට කැමති නෑ. ඒ අය මාව දැක්කම පස්ස හරවනවා. අලියා හිතන්නේ මට පස්ස හරවපුවහම ආරක්‍ෂිතයි කියලා.මේ අතරින් එක් අලියෙක් ඉන්නවා කලිසමක් ඇඳගන ගියොත් ඉවරයි. ළඟටවත් කිට්ටු වෙන්න දෙන්නේ නෑ. මම හොයාගත්ත උපක්‍රමයක්. මම අලියා ළඟට කිට්ටු වෙන්නෙ අලි අයිතිකාරයගෙ සරමක් ඇඳගන. අලියගෙ ඉන්ද්‍රියන් අතරින් පෙනීම හරිම දුර්වලයි. සරමෙන් එන අයිතිකාරයගෙ සුවඳ නිසා ඌ රැවටිලා ප්‍රතිකාර කරන්න ඉඩ දෙනවා.”කොතරම් අත්දැකීම් තිබුණත් එක් අවස්ථාවක අලියෙකු ගෙන් ජීවිතය බේරුණේ අනූනමයෙන්. අලියා මාව බිම දාලා ඔලුව පාගන්න හදලා ආයෙමත් කකුල පැත්තකට ගත්තා. එදා ඒ අලියා අලි බාසුන්නෙවත් උස්සලා වීසි කළා. කොහොම වුණත් එදා ජීවිතේ බේරුන නිසා තවමත් මම අලින්ට ප්‍රතිකාර කරනවා.” ඇත්දළ හා ගජමුතු පිළිබඳව උසාවි හා පොලීසිවලට අවශ්‍ය වන රසායනාගාර වාර්තා ලබාගන්නේ ද මෙම පේරාදෙණිය පශු ශික්‍ෂණ රෝහලෙනි.මෙබඳු වූ ජාතික මට්ටමේ සේවා රැසක් සිදුකළද පශු ශික්‍ෂණ රෝහල ක්‍රියාත්මක වන්නේ එම අධ්‍යයන අංශයේ ව්‍යාපෘතියක් ලෙසිනි. ඒ පිළිබඳව අප හා විස්තර කළ ආචාර්ය නෙරන්ජලා ද සිල්වා මහත්මිය පැවසුවේ “පශු වෛද්‍ය අංශයට අයත්ව අප විශ්වවිද්‍යාලයේ අධ්‍යයන අංශ පහක් ක්‍රියාත්ක වෙනවා. අනෙක් අධ්‍යයන අංශ හතරට වාර්ෂිකව වෙන්කරන මුදලට සමාන මුදලක් මෙම අධ්‍යයන අංශයටත් ලැබෙනවා.සාමාන්‍යයෙන් මාසයකට සත්තු 1200 කට පමණ අපි ප්‍රතිකාර කරනවා. ඒ සඳහා බෙහෙත් මෙන්ම කාර්ය මණ්ඩලයේ සේවා කොතෙකුත් අවශ්‍ය වෙනවා. ඒ සඳහා විශ්වවිද්‍යාලයෙන් ලැබෙන මුදල් කොහෙත්ම ප්‍රමාණවත් වන්නේ නෑ.ප්‍රතිකාර කිරීමේදී අපි අය කරන්නේ ඖෂධ සඳහා පමණයි. අප කරන පර්යේෂණ, වෛද්‍ය සේවා ආදියට අය කිරීම් නොකෙරෙන තරම්. බොහෝවිට වාට්ටු පිරිසුදු කිරීම් පවා අපගේ වෛද්‍ය ශිෂ්‍යයින්ට කිරීමට පැවරෙනවා. ඉදිරියේදී තමාගේම පෞද්ගලික සායනයක් පවත්වා ගැනීම සඳහා ඒ අත්දැකීම් ඔවුන්ට ලබා තිබිය යුතුයි.සේවාවක් ලෙසින් අපගේ අධ්‍යයන අංශය මෙම රෝහල පවත්වාගන යන නිසා නොයෙකුත් රෝග ඇති සතුන් මෙන්ම අනතුරුවලට භාජනය වූ සතුන් මෙහෙ ගෙන එනවා. එය අපේ වෛද්‍ය ශිෂ්‍යයින්ගේ ඉගෙනුම් කාර්ය සාර්ථක කර ගැනීමට මහත් රුකුලක්.”අප උදෑසන රෝහල වෙත පිවිසි මොහොතේ සිටම තවමත් එය කාර්ය බහුලයි. පශු වෛද්‍ය සිසු සිසුවියන් යුහුසුලුව තම තම කටයුතුවල යෙදෙමින් සිටිනවා. දැන් සවස පහටත් කිට්ටුයි.ඒත් සාමාන්‍ය රෝහලක් සේම හැමෝම තම තමනට පැවරුණු කටයුතුවල යෙදිලා. බලු යාළුවන්ට සමුදෙන්නත් වෙලාව ඇවිත්. වෙනදා සවස් වනවිට කොළඹදී දැනෙන තෙහෙට්ටුව ළඟපාතකවත් නෑ වගේ. හැමදාමත් යෞවනය උතුරා යන පේරාදෙණිය සරසවිය සේම දැඩි හිරි රැසින් පීඩාවට පත් නොවන පේරාදෙණි සුළඟත් පිංබරයි.බුද්ධිකා බ්‍රාහ්මණගේඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=as1106192</link>
    <topic>නිවැරැදි වචන කතා කිරීමත් උතුම්ම දානයක්</topic>
    <author>සාකච්ඡා කෙළේ -රමණී සුබසිංහ</author>
    <content>නිවැරැදි වචන කතා කිරීමත් උතුම්ම දානයක්සැවැත් නුවර චුල්ලෙසාටක නම් බමුණෙක් විසීය. හේ ඉතා දිළිඳුය. බමුණාටත් ඔහු ගේ බිරියටත් වූයේ එකම උතුරු සළුවකි. මේ නිසා දෙදෙනාට ම එකවර ගෙයින් පිට ගමනක් යා නොහැකි ය.දිළිඳු වුවද සැදහැ සිතින් යුතු වූ මේ අඹු සැමි දෙදෙනාට එකල දෙව්රම් වෙහෙරෙහි පැවැත් වූ පින්කම් මාලාවට සහභාගි වීමට සිත් විය. උරහිස පෙරවීමට ඇත්තේ එකම සළුවක් නිසා දෙදෙනාට එකවර ඊට සහභාගි වීමට නොහැකි විය. දෙදෙනා දෙවරකට බණ ඇසීමට යාමට කතිකා කර ගත්හ.රෑ කල දහම් ඇසීමට ගිය බමුණා ගේ සිත දහමෙහි ඇළුණේ ය. තම එක ම උතුරු සළුව සිහි විය. බමුණා එය පූජා කිරීමට සූදානම් වූයේ ය. ඒ වේලේ ‘මටත්, බිරියටත් ඇත්තේ මේ සළුව පමණි. මෙය ද දුන් කල ගෙයින් පිට යන්නේ කෙසේ ද?’ යි මසුරු සිත් ආවේය.මෙසේ දෙම්දෝ, නොදෙම්දෝයි කිහිප විටෙක ම කල්පනා කළ බමුණා අවසන සිත පහදා උතුරු සළුව පූජා කළේය. මසුරු සිත් පැරද වූ හේ ‘මම දිනුවා’, ‘මම දිනුවා’ යැයි හඬ ගෑවේ ය.දහම් ශ්‍රවණයට ආ කොසොල් රජුට ද එය ශ්‍රවණය විය. මා සිටිය දී තවත් කෙනෙක් දිනන්නේ කෙසේද යි සිතා ඇමතියකුගෙන් මේ ගැන විමසන්නේ ය.අඹු සැමි යුවළට පෙරවීමට තිබූ එක ම උතුරු සළුව පුදා මසුරු සිත දිනූ හෙයින් මෙසේ උදම් ඇනුවේයැයි දැන දිළිඳු බමුණා කෙරෙහි පැහැදුණු රජු ඔහුට යස ඉසුරු පරිත්‍යාග කළේ ය. මේ පුවත නිමිති කර ගනිමින් බුදුරජාණන් වහන්සේ කුසල් කිරීමෙහි යුහුසුළු විය යුතු බවත්, සිත අකුසලයෙන් වළකාගත යුතු බවත්, පින් කිරීමෙහි අලස වන තැනැත්තාගේ සිත පවෙහි ඇලෙන බවත් දේශනා කොට වදාළහ.මේ ගාථා ධර්මයෙන් පැහැදිලිව දක්වා තිබෙන්නේ මිනිස් මනසෙහි පවතින්නා වූ ස්වභාවයයි. සාමාන්‍යයෙන් මිනිස් සිත ලෝබ, දෝස, මෝහ යන අකුසල මූලයන්ගෙන් බැඳී පවතී. මේ නිසා දන් දීම්, සිල් රැකීම් ආදී වූ යහපත් ක්‍රියා සඳහා හුරු පුරුදු කරවා ගැනීම අපහසු ය.කාලයක් තිස්සේ ආයාසයෙන් හුරු පුරුදු කිරීමෙන් පමණක් එය සකස් කරගත හැකිය. පින්කම් කරම්දෝ නොකරම් දෝ යනුවෙන් සිත සිතා සිටීමෙන් සිදුවන්නේ පවට බර පිළිතුරකට සිත සකස් වීම ය.අනුරාධපුර, බුද්ධ ශ්‍රාවක භික්‍ෂු විශ්වවිද්‍යාලයේබෞද්ධ අධ්‍යයන අංශයේමහාචාර්ය පාතේගම ඤාණිස්සර හිමිඉහත සඳහන් වූ කතා පුවත පිළිබඳ අවධානය යොමු කරන්න. එහි එන චරිත එදාටත් වඩා වර්තමාන සමාජයට ගැලපෙන බව වැටහෙනු ඇත. අයහපත පි‍්‍රය කිරීමත්, යහපතෙහි උදාසීන වීමත්, මිනිස් සිතේ සාමාන්‍ය ස්වභාවය වුව ද අතීත ජන සමාජයේ අර්ථවත් දේ කිරීම පිළිබඳ වැඩි අවධානයක් යොමු විය. සෑම සිදුවීමක දී ම, සෑම ක්‍රියාවක දී ම ධර්මානුකූල පැවැත්ම ඇගයීමට ලක් විය. හොඳ දේ හොඳ දෙයක් ලෙසින්ම පිළිගැනීමට ලක්විය.මේ නිසා සෑම පුද්ගලයකු පා හේම කල්පනා කළේ සමාජයට යම් මෙහෙවරක් සිදුකිරීමට ය. අපේක්‍ෂාවෙන් තොර සේවයක් සිදු කිරීමට ය. දැන උගත් පුද්ගලයා සමාජයේ අන්‍යයන්ට ද තම දැනුම ඥානය බෙදා දුන්නේ ය. ඒ ධර්ම දානයයි. එසේත් නැතිනම් බුද්ධි දානයයි.එහෙත් වත්මන් සමාජයේ බුද්ධි දානයට පි‍්‍රය අය අවම ය. ඒ වෙනුවට බුද්ධිමය වංචාකාර පුද්ගලයන් පිළිබඳ නිතර අසන්නට දකින්නට ලැබේ. අතීත සමාජයේ තමන් සතු ශ්‍රමය අන්‍යයන් ගේ යහපත පිණිස දන් දීම යහපත් ක්‍රියාවක් ලෙස ඇගයීමට ලක්වුණි. ‘ශ්‍රමදානය’ ලෙස හැඳින්වූයේ එයයි. එහෙත් අද වන විට අනුන් වෙනුවෙන් ශ්‍රමය කැප කිරීමත් තමන් ගේ තත්ත්වයට මදි කමක් ලෙස සැලකීමට වැඩි දෙනෙක් හුරු වී සිටීම කනගාටුවට කරුණකි. තවත් කෙනෙක් අනුන්ගේ යහපත තබා තමන් ගේ සුබ සිද්ධිය වෙනුවෙන් හෝ ශ්‍රමය වැය කිරීමට අලස ය. තමන්ටත්, අනුන්ටත් ප්‍රයෝජනයක් නොවන සේ කාලය අපතේ හැරීම බෞද්ධ පිළිවෙත නොවේ.දහඩිය මහන්සියෙන් උපයා සපයා ගන්නා දේ ස්වාර්ථය පිණිසත්, අන්‍යයන් ගේ අර්ථය පිණිසත් යෙදවිය යුතු බව බෞද්ධ ඉගැන්වීමයි. එහෙත් පරිත්‍යාගශීලී බව අද බොහෝ දෙනා වෙතින් දුරස් වී ඇති සැටි පෙනේ. මේ අනුව මිනිස් සිතත් අන් කවරදාටත් වඩා කිසියම් වූ කිලුටකින් වෙළී පවතින බව පැහැදිලි වේ’මිනිසුන් ලෙස උපත ලද අප අන්‍යයන් ගේ යහපත පිණිස ක්‍රියා කළ යුතු වන්නේ ඇයි. අප මහ බෝසතාණන් වහන්සේ සම්මා සම්බුද්ධත්වය කරා පැමිණි දීර්ඝ වූ සංසාර ගමන් මඟ පුරාම උන්වහන්සේ අන්‍යයන් ගේ යහපත පිණිසම කටයුතු කළහ. බෝසත් චරිතයෙන් ඒ සඳහා කොතෙකුත් නිදර්ශන දැක ගත හැකිය. සම්බුදු පදවිය සඳහා පාරමී පුරන බෝසත්වරයකුට බුද්ධත්වය සාක්ෂාත් කර ගැනීමට පරාර්ථ සේවය වඩාත් මහෝපකාරී වේ. දානය උතුම් දෙයක් ලෙස බණ දහමෙහි ඇගයෙන්නේ ඒ නිසා ය.දානය විවිධ අර්ථයන්ගෙන් විවරණය වේ. තමන් හරි හම්බ කරගත් දෙය අනුන්ට පරිත්‍යාග කිරීම දානය වන බව වැඩි දෙනා ගේ අදහස ය. අමාරුවෙන් උපයා ගත් දේ තමන් ගේ අවශ්‍යතාවයන්ටවත් ප්‍රමාණවත් නොවන කල, දුෂ්කරතා මධ්‍යයේ ජීවිතය ගැට ගසා ගන්නා කල අනුන්ටත් දෙන්නේ කෙසේදැ යි තවත් කෙනකු ගේ අදහස ය. එහෙත් කිසිදු වියදමකින් තොරව දිය හැකි දාන බොහෝ ය.නිවැරැදි දේ ම කීම, බොරු නොකීම, සත්‍ය වචන කතා කිරීම, කේළාම් නොකීම, අන්‍යයන් ගේ අර්ථවත් වැඩ ගැන කතා කිරීම, පරුෂ වචන නොබිණීම, මෘදු වචන කතා කිරීම, හිස් වචන නොකියා අර්ථවත් දේ ම කීම ආදී මේ සියල්ලට මුදල් හෝ උපයා සපයා ගත් දේ වැය වන්නේ නැත. එසේ නිවැරැදි වචන කතා කිරීම උතුම් දානයකි. ඒ සඳහා අවශ්‍ය වන්නේ නිවැරැදි අවබෝධය පමණි. එබඳු දේ සමාජයට තිළිණ කිරීම යනු වචනය මඟින් කළ හැකි උතුම් පින්කමකි.අර්ථවත් දේ සිතීම ද මහඟු දානයකි. ජීවිතය අර්ථවත් කර ගැනීමට එය මනා පිටිවහලක් වේ. සමාජය පිළිබඳ අසුබවාදී ආකල්පයන්ගෙන් ම යුතු වීම බොහෝ අය ගේ පුරුද්දකි. මේ අය සමාජයේ අයහපතම දකිනු විනා යහපත දකින්නේ හෝ අගයන්නේ නැත. එසේ තවත් පිරිසක් අන්‍යයන් ගේ විනාශයම ප්‍රාර්ථනා කරති. සමාජය විපතට හෙලන මේ සිතුවිලිවලින් බැහැරව සැම අවස්ථාවක ම නිවැරැදි දැක්මකට අනුව, අර්ථවත් සමාජ අවබෝධයකින් යුතුව කටයුතු කිරීම සමාජයට දිය හැකි දානයකි. එසේ කටයුතු කරන පුද්ගලයා සමාජයට ආශිර්වාදයකි.පුද්ගලයෙක් තම කාය කර්ම වුවද සමාජයට හිත කාමී ලෙස ඉටු කිරීම, කාමයෙහි වරදවා හැසිරීම යනාදියෙන් වැළකිය යුතුය. ජීවත්වන සතුනට කරුණාව දයාව දැක්වීම, සොරකම වෙනුවට අන් අයට දුන් දානය ප්‍රශංසාවට ලක්කිරීම, තමන් මෙන් ම සමාජයේ සියලු දෙනා ද තෘප්තිමත් සිතින් ජීවත් වීමට ආශාව දක්වන බව පිළිගැනීම, සමාජයට යහපතක් සිදුවන ක්‍රියාවන්ය. එසේ කටයුතු කරන පුද්ගලයා සමාජයට හිතකාමීය. සිය කාය කර්ම වැරැදි සහගත ලෙස හසුරුවන පුද්ගලයා අනර්ථකාරීය.මිනිසත් බව ලැබීම දුර්ලභ අවස්ථාවක් වන බව බුද්ධ දේශනාවේ සඳහන් ය. අප උත්සාහ කළ යුතු වන්නේ ඒ ලද මිනිසත් බවින් උපරිම ප්‍රයෝජන ගෙන තමන්ටත්, සමාජයටත් අර්ථකාරී වන ලෙස ජීවිතය හැඩගසා ගැනීමට ය. බෞද්ධයන් ලෙස අප ගේ ශාස්තෲන් වහන්සේ පෙන්වා දුන් මඟ ගමන් කිරීම ය. බණ දහමින් මිනිසා හුරු කරවනු ලබන්නේ නිවැරැදි දැක්මක් සහිත, යහපත් සිතුවිලිවලින් යුතු අයකු වීමට ය.මෙහි සඳහන් ගාථා රත්නයෙන් ප්‍රකාශ වන්නේ ද එයයි. ජීවිත කාලය පුරා අප කරන්නා වූ සියලු ක්‍රියාවන් ගේ වගකීම හිමි වන්නේ අපටම ය. ඒ වායේ අර්ථකාරී හෝ අනර්ථකාරී ප්‍රතිඵල ලබන්නේද අපම ය. උත්සාහ කළ යුතු වන්නේ හොඳ සිතුවිලි ඇති කොට, ඒවා සමාජගත කිරීම මඟින් සමාජයට අර්ථවත් පුද්ගලයකු වීමට ය.සාකච්ඡා කෙළේ -රමණී සුබසිංහඡායාරූපය-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=as1106193</link>
    <topic>හැම තිස්සෙම එන්න එපා කවුරු හරි දැක්කොත් සැක හිතයි</topic>
    <author/>
    <content>හැම තිස්සෙම එන්න එපා කවුරු හරි දැක්කොත් සැක හිතයිඅශෝක උද්‍යානයේ අලුත් නිවහනේ මංජේශ්වරීත් මමත් හොර රහසේ ජීවත්වීමි. හරියට කුස පබාවතී වැනි ය. දහවල් වරුවේ මම උදය කුමාර හා දයාසිරි සේම අවිවාහක නාවික හමුදා සෙබළෙකි. මා අතින් සිදුවිය යුතු සෙබළ පුහුණු ක්‍රියාකාරකම් සියල්ලම ඒ ලෙසින් ම සිදුවේ. මංජේශ්වරී මෙහි සිට විශ්ව විද්‍යාලයට යයි. එහෙත් ඈ මෙහි සිටින බව උදයකුමාර හැර වෙනත් කිසිවෙක් නොදනී.අශෝක උද්‍යානය හමුදා පුහුණු මධ්‍යස්ථානය අසල පිහිටිය ද පුහුණු මධ්‍යස්ථානය උස් තාප්පයකින් වටකර තිබූ හෙයින් මෙහි ඇතුළත සිටිනා නාවික හමුදා සෙබළුනට මෙය නොපෙනේ. මංජේශ්වරී බස් රියට ගොඩවන්නේ අශෝක උද්‍යානය කෙළවරේ වූ පාරෙනි.සෑම රාත්‍රියකම මම නිවසට එම්. රාමචන්ද්‍රන්ලාගේ නිවසේ දී මෙන් අපට වටපිට සිරි නරඹන්නට අවස්ථාවක් නොවීය. මංජේශ්වරී ද ආරක්ෂාව පතා වැඩිපුර එළි පහළියට නොපැමිණියා ය. අප කුලියට පදිංචියට නොපැමිණීම අපට පහසුවක් විය. අනෙක් නිවෙස්වල සිටි අය ද තමන් පාඩුවේ සිටි හෙයින් අප ගැන සෙවීමේ අවශ්‍යතාවක් නොවීය. දින කිහිපයක් ගතවෙද්දී මගේ රහස් ගමන උදය කුමාරටත් දයාසිරිටත් දැනගන්නට ලැබිණ.ඊයෙ රෑ උඹ කොහේද ගියේ මා නැති බව දැනගත් ප්‍රථම අවස්ථාවේ උදයකුමාර ඇසුවේ ය. ඒ වනවිට මගේ රහස් ගමන ආරම්භ වී දින හතරක් ගත වී තිබුණි.“අද විතරක් නෙවෙයි. උඹල දන්නෙ නැතුවට ඊයේ පෙරේදත් මං හිටියෙ නෑ.”“මං හිතුවෙ නෑ උඹ යකෙක් නෙ. උඹ නම් මංජේශ්වරීට හොඳට ගැලපෙනවා.”උදය කුමාර කීවේ උපහාසාත්මක හිනාවක් ද සමඟ ය.“කේන්දරත් හොඳට ගැලපෙනව ඇති නේද?” දයාසිරි ද ඔච්චම් හිනාවක් පෑවේ ය.“ප්‍රශ්නෙ තියෙන්නෙ හැමදාම කඩේ යනව කියල ගේට්ටුවෙන් පිටවෙන්න බැරි එක.”මම පැවසුවෙමි.“ඒකට අපි හොර පාරක් හොයමු.”උදයකුමාර කීවේ ය.“කොහෙන් හොයන්නද? මහ රෑ වෙරළ පැත්තෙන් යන්න බෑ. මුරට ඉන්න උන්ට අහුවෙනවා.”“මහ රෑ වෙරළ පැත්තෙන් කොහෙ යන්නද?”“අපි තාප්පෙ දිගේ ගිහින් බලමු ද? තාප්පෙ ගරා වැටෙන්න ආසන්න එකක් නිසා මොකක් හරි කරගන්න පුළුවන් වෙයි.”උදය කුමාරගේ යෝජනාව අනුව අපි උදෑසන ව්‍යායාම්වලින් පසුව තාප්පය පරික්ෂා කිරීම සඳහා ඇවිදගෙන ගියෙමු. කෙළවරට යන්න යන්න තාප්පය හොඳටම අබලන් ය. කාක බෝපැළ තැනින් තැන වැවී තිබේ.“මේක නම් බිමට පෙරළන්නත් පුළුවන්.”උදය කුමාර කීවේ විහිළුවට නොවේ. එසේ කියමින් ඔහු එක් බෝ පැළයක් ඉදිරුවේ කිසිදු අරමුණකින් නොවේ. බෝ පැළයත් සමඟ තාප්පයෙන් පදාසයක් ම බිමට පෙරළිණ. උදය කුමාර උඩ පැන්නේ ය.“ඔන්න වැඩේ හරි. දැන් උඹට රිංගල හරි පැනල හරි යන්න පුළුවන්.”උදයකුමාර තාප්පයේ පෙරළුණු තැනින් මතු වූ පදාස හිඩසෙන් පිටත බලමින් කීවේ ය. මා සිටියේ හොන්දු මාන්දු ගතියකිනි.“අන්න ගේත් පේනවා.”උදය කුමාර ජයග්‍රාහී ලීලාවෙන් කෑගැසුවේ ය.මම ද එබී බැලුවෙමි. මංජේශ්වරී කුස්සිය පැත්තේ මොනවදෝ කරයි. එහෙත් ගේ පෙනෙන්නේ කටහඬ ඇසෙන තෙක් මානයක නොවේ. මේ දැක්ම මධ්‍යම ප්‍රදේශයේ නිවාස අඩස්සියේ උන් මංජේශ්වරී ගේට්ටුවෙන් දුටු දැක්මට නොදෙවෙනි ය.“නියමයි දැන් රෑට රෑට හොරෙන් යනවට අමතරව දවාලටත් උඹට මෙතනට ආවහම මංජේශ්වරී දැකගන්න පුළුවනි.”උදයකුමාරට හැම දෙයක් ම විහිළු ය.“ඒත් හැම තිස්සෙම එන්න එපා. අපේ උන් දැක්කොත් සැක කරාවි.”ඉන්පසු ඔහුගෙන් මට උපදෙසක් ද ලැබිණ.මම උදයකුමාරත් සමඟ ආපසු ආවේ සිත යටින් සතුටක් මතු කර ගනිමිනි.එදින රාත්‍රියේ මට මංජේශ්වරි හමුවන්නට යෑම සඳහා දයාසිරි හා උදයකුමාර නින්දට යනතුරු සිටීමට අවශ්‍ය නොවී ය. දැන් රහස ඔවුහු දනිති.“අද උඹ යන්නේ අලුත් පාරෙන් ද?රාත්‍රි කෑමෙන් පසු උදයකුමාර ඇසුවේ ය.“ඔව්. උඹට පිංසිදුවෙන්නට අලුත් පාරක් හැදුණනෙ.”මම එදින රාත්‍රියේ මංජේශ්වරී හමුවන්නට ගියේ අලුත් සතුටකිනි. අලුත්පාර ගැන කියද්දී මංජේශ්වරීට එය දැක ගැනීමට අවශ්‍ය විය.“මේ මහරෑ කොහොමද යන්නෙ?”මා අකමැත්ත ප්‍රකාශ කළ ද මංජේශ්වරී තම තීරණයේ ම එල්බ සිටියා ය.රෑ නැතුව ඔයත් එක්ක වෙන කොයි වෙලාවෙද යන්නෙ. මේ ගෙදරත් මං ඉන්නෙ හරියට නිවාස අඩස්සියෙ ඉන්නව වගේ තමයි.මංජේශ්වරීගේ කතාව එකම නොක්කාඩුවකි.“මං කවුරුවත් දකිනවට ඔයා බයයි.”“ ඒ වුණාට ඔයාට කැම්පස් යන්න නිදහස තියෙනවනෙ. ඔයා මුළු දවසම ගත කරන්නෙ එතනනෙ. ඉතින් කොහොමද නිදහස නැතිවෙන්නෙ”“හ්ම් ඒකත් ඇත්ත තමයි”මහ කළුවරේ අපි තාප්පයේ බිඳුණු තැනට පැමිණියෙමු.“ඔය උදයකුමාරගෙ වැඩ.”මා පවසද්දී මංජේශ්වරී පුදුමයට පත් වූවා ය.“මිනිහ තාප්පෙ කැඩුවද?”“ඔව්”“එහෙමනම් මිනිහ අපට හුඟක් ආදරෙයි”“ඔව්. ඒ වගේ ම තමයි දැන් ක්‍රිෂ්ණදේව. ගේ අරන් දුන්නෙ මිනිහයි සුබ්‍රමනියමුයි එකතු වෙලා. නැත්නම් මේ ගේ ගන්න මටවත් ඔයාටවත් අයිතියක් නෑ.”මංජේශ්වරී නිරුත්තර ය. ඈ ක්‍රිෂ්ණදේව ගැන සිතුවා විය යුතු ය. ආදරය, වෛරය, මෛත්‍රිය හා තවත් බොහෝ දේවල් එකට එතී තිබේ. ජීවිතයේ හැඩතල එසේ විය යුතුමය. ක්‍රිෂ්ණදේව හොඳ මිනිසකුවීමත් ඒ හැඩතල අතර රැඳී තිබේ. තමන් පණමෙන් ආදරය කළ දෙමව්පියන් හා නෑදෑයන් මංජේශ්වරීට එපාවීමත් එහිම කොටසකි. එහෙත් තව ටික දිනකින් මංජේශ්වරීගේ වුව ද සිත වෙනස්වනු ඇත. අප ඒ ධර්මතාවන්ට ඉඩදිය යුතු ය.“ඔයා තවමත් ක්‍රිෂ්ණදේවට වෛර කරනවද?” මම ඇසුවෙමි.මංජේශ්වරී නිරුත්තරව හිස වැනුවා ය.“එතකොට ඔයා ජාතක කළ අම්ම තාත්ත හැදූ වැඩූ පුංචි අම්ම බාප්ප.”මංජේශ්වරී කිසිවක් නොදෙඩුවා ය. ඝන අන්ධකාරයෙන් සියල්ල වැසී තිබිණ. වවුලකුගේ තටු සෙලවීමක් හැර විශේෂ හඬක් ද වටපිටාවේ නොවීය. මංජේශ්වරීගේ මුහුණ වෙනස්වූවා දැයි දැනගැනීමට මට ලොකු අවශ්‍යතාවක් තිබුණ ද අඳුර එයට හරස් කැපුවේ ය. ඉඳහිට නිවසක විදුලි පහනක් දෙකක් දැල්වුණා ද බොහෝ නිවෙස් අඳුරේ ගිලී තිබිණ. අහසේ තරු බැබලෙමින් තිබුණේ ද අඳුරු පටලයකට මුවාවෙමිනි. සඳ මෝදුවී නොතිබිණ. තාප්පයේ බිඳුණු තැන නැරඹූ අපි අඳුර මැදින් ආපසු හැරුණෙමු. කිසිවකුගේ ;නතට අප දසුන්ගත නොවීම ද එක් අතකින් වාසනාවකි.මංජේශ්වරී තුරුලු කරගෙන මම නිවසට ගොඩවීමි. තාවකාලිකව හෝ ජීවිතය සුන්දර වී ඇත. විවාහයේ උපරිම ඵල හොර රහසේ විඳීම ද එක් අතකින් සුන්දර අත්දැකීමකි.“ඔයා මං අහපු දෙවැනි ප්‍රශ්නෙට තවම උත්තරයක් දුන්නෙ නෑ.”ගෙට ගොඩවී ටික වේලාවකින් මම යළිත් දොඩමළු වීමි. මංජේශ්වරී පිඟන්වලට කෑම බෙදමින් සිටියා ය. ඈ රෑ කෑම සඳහා තෙල් දැමූ එළවළු බතක් සාදා තිබුණා ය.“පරිප්පුයි ලූණු සම්බෝලයි ඇති නේද?”“හ්මි...”“ඇයි හූමිටි තියන්නෙ කැමැති නැද්ද?”මංජේශ්වරී පිඟන්වලට කෑම බෙදමින් ඇසුවා ය.“ඔයා මොනව හැදුවත් මං කැමතියි. කෝ මං අහපු දෙවැනි ප්‍රශ්නෙට තවම උත්තරයක් දුන්නෙ නැහැනෙ.”“මොන ප්‍රශ්නෙද?”“අම්ම තාත්ත, හදාවඩාගත් පුංචි අම්ම බාප්පු මේ අය ගැන දැන් මොනවද හිතන්නෙ. ක්‍රිෂ්ණදේවට වගේ ම දැන් ඒ අයටත් වෛර කරන්නෙ නෑනේ?”මංජේශ්වරී කතා කළේ නැත. බෙදූ කෑම පිඟාන මා වෙත පිළිගැන්වූයේත් නැත. ආපසු කුස්සිය දෙසට පිය මැන්නේ තව මොනවා හෝ හදන්නට යැයි මට සිතිණ. මම යළිත් කල්පනාවට වැටුණෙමි. කිසිදාක අපට දෙමවුපියන්ගේ සතුට නැති කළ නොහැක. බොහෝ දෙමවුපියන් තම දරුවන් හදා වඩා ගන්නේ තම ජීවිතයේ සියලු සැප සම්පත් කැප කරමිනි. මගේ දෙමවුපියන් ද එයට හොඳ උදාහරණයකි.අම්මා මා නාවික හමුදාවට බැඳීම ගැන ද සිටියේ විරසකවූ සිතිනි. එහෙත් තාත්තාගේ අදහස් වලට ගරු කරමින් අම්මා ඒ ඉවසා වැදෑරුවා ය. අයියා විසින් කරන ලද සියලු මගෝඩිකම් අම්මා ඉවසා වැදෑරුවේ මා ගැන ඉහළ බලාපොරොත්තු තබමිනි. දැන් මා ඒ බලාපොරොත්තු කඩකර තිබේ. එහෙත් මා කළේ විදේශික තරුණියක හා විවාහ වීම පමණි. එය මහා ලොකු වරදක් නොවේ.කෙසේ හෝ මම දෙමවුපිය අවසරය රැගෙන ශ්‍රී ලංකාවට ගියපසු පෝරුවට නැගීමට බලාපොරොත්තු වෙමි. එවිට මංජේශ්වරී සම්ප්‍රදායානුකූලව ඔවුන්ගේ ලේලිය බවට පත් වෙයි. ඉන්දියානු තරුණියක කැන්දා ගෙන ඒමේ වරද කුමක්ද? ඈ උගත් ය. මා සමඟ ආදරයෙන් බැඳුණුමුත් ඈ තුළ හොඳ හැදියාවක් ඇත. ඒ සමඟ ම ඈ එඩිතරය. දිරිය ගැහැනියකි. අසාධාරණයට එරෙහිව යන්නීය. තම දෙමවුපියන් නෑ සියන් ඇයට එපා කරවූයේ ද ඒ හේතුවමය.කුස්සියට දිව ගිය මංජේශ්වරී තවමත් නැත. මා සිතේ කිසියම් සැකයක් ඉපදුණි. මා හීන් සැරේ කුස්සියට ඇතුළු වුව ද මංජේශ්වරි එහි නොවීය. මම නිදන කාමරයට එබුණෙමි. මංජේශ්වරී පොරෝණයට ගුල් වී කොට්ටය බදාගෙන වකුටුවී සිටී.“මොකෝ මේ?”මම පොරෝණය ඉවත්කර ඇගේ මුහුණ බැලුවෙමි. කොට්ටය තෙත්වී තිබිණ. දෑසින් තවමත් කඳුළු ගලයි. මම ඇඳ මත ඈ අසලින් ඉඳ ගතිමි.“කවදාවත් නැතුව මොකද මේ අඬන්නෙ?”ඈ ඇඳෙන් නැගිට මට තුරුලු වෙමින් ඉඳ ගත්තා ය. හුස්ම ඉහළ පහළ යන වේගයට ළැම පෙදෙස ද ඉහළ පහළ යයි.“මං මගේ අම්ම තාත්තට, පුංචිඅම්ම බාප්පට ද්‍රෝහි වුණා.”ඇගේ ස්වරය හා ඉකිබිඳුම උත්සන්න විය.“මං ගෙදරින් ආවෙත් පුංචි අම්මගෙයි බාප්පගෙයි හිත් රිදවල”මගේ මුවින් ද සුසුමක් පිටවිය. අප නිවසින් පිටවන විට සකුන්තලා දේවි ඇඬූ අන්දම මට සිහිපත් විය. ඈ දුන් තෑගි පොට්ටනිය ද, මංජේශ්වරී පිළිනොගත්තා ය. සිත් රිදවීම බොහෝ පහසු ය. එහෙත් ඒවා යළි යථා තත්වයට පත්කිරීම අපහසු කාර්යයකි. සකුන්තලා දේවි මෙන් ම රාමචන්ද්‍රන් ද අහිංසකය. මංජේශ්වරීගේ දෙමවුපියන් ගැන මා සිත් නිවැරදි අවබෝධයක් නොවී ය.“දැන් අඬල වැඩක් නෑ. අපි ගිහින් අම්මයි අප්පයි, සකුන්තලා දේවියි, රාමචන්ද්‍රනුයි හමුවෙලා සමාව ගනිමු.”“සමාව දෙයි ද?”මංජේශ්වරී හිස ඔසවා මොහොතක් මා දෙස බලා සිට සල්වාරි උරපටින් කඳුළු පිසදමමින් ඇසුවා ය.“දෙමවුපියන්ට උණු වෙනවා මංජේශ්වරී. දෙමවුපියො තමන්ගෙ දරුවන්ට සමාව දෙන්න ඕන වෙලාවක ලෑස්තියි.”මංජේශ්වරීගේ කඳුළු වියළි තිබිණ. කෑම මේසය අසලට ගිය ඈ ආපසු ආවේ කෑම බඳුන් දෙක ද රැගෙන ය.“කනවද? කවන්නද?”මට ආහාර ගැනීමට කිසිදු ප්‍රියක් නොවී ය. මම අතට ගත් කෑම පිඟාන යළි ඇඳ මතින් තැබුවෙමි. මට බත් කටක් කැවූ මංජේශ්වරී ඊළඟ බත් කට තම මුවට දමා ගත්තා ය.“රහයිද?”“හ්ම්”“පුංචි කාලෙදි මංජේශ්වරිටත් අම්ම බත් කවන්න ඇත්තෙ ඔහොම තමයි.”මංජේශ්චරී පිඟාන මා අතට දුන්නා ය. මුවට දමාගත් බත් පිඩ හිරවූ බවක් දැනිණ. ඈ, දෑතින් මුව වසාගෙන කහින්නට වූවා ය. මම ඇගේ පිටට ගැසුවෙමි. කෑම ගැනීම එතනින් නතර විය. අනවශ්‍ය දේවල් කතා කිරීමෙන් වැලකිය යුතුයැයි මට සිතිණ.තව ටිකකින් කමු.තව ටිකකින් කමු.මංජෙශ්වරී යෝජනා කළා ය.පසුදිනය සෙනසුරාදාවකි. අපි රාමචන්ද්‍රන්ලාගේ නිවසට ගියේ තෑගි බෝග පොදියක් ද රැගෙන ය. අප දුටු දෙමහල්ලෝ පුදුමයට පත් වූහ.“මං හිතුවෙ මංජු ආයෙත් නොඑන්නම ගියා කියල “රාමචන්ද්‍රන් කීවේ මංජේශ්වරී දෝතින් ම අල්ලා පිළිගනිමිනි. මංජේශ්වරී ඒ මොහොතේම රාම චන්ද්‍රන්ගේ දෙපාමුල වැඳ වැටුණා ය. සකුන්තලා දේවි වහා එතනට දුව ආවේ වැඳුම් පිඳුම් බලාපොරොත්තුව නොවේ. රාමචන්ද්‍රන් අසල ඉටිරුවක් මෙන් සිටගත් සකුන්තලා දේවි ඉකිබිඳිමින් කෑගසන්නට වූවා ය.ඈ කී වචන මට තේරුම් නොගියේ ය. එහෙත් තාලියක් ගෙල බැඳ හොඳ මංගල උත්සවයක් පැවැත්වීමට ඈ බලාපොරොත්තු වූ බව ඈ තෙළිඟු බසින් පැවසූ සමහර වචනවලින් මට තේරුම් ගියේ ය. මංජේශ්වරී වහා රාමචන්ද්‍රන් අතහැර සකුන්තලා දේවිගේ දෙපා බදා ගත්තා ය.හැඬූ කඳුළින් මොන මොනවාදෝ කියමින් මංජේශ්වරී සකුන්තලා දේවි ගේ දෙපා බදාගෙන ඉකිබිඳින අන්දම මට ද වාවාගත හැකි නොවී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=as1106194</link>
    <topic>මාවත් කුසේ තියාගෙන ඇය ලාම්පු එළියෙන් මහ රෑ තිස්සෙ ‘අච්චු’කැපුවා</topic>
    <author>උපාලි සමරසිංහ</author>
    <content>මාවත් කුසේ තියාගෙන ඇය ලාම්පු එළියෙන් මහ රෑ තිස්සෙ ‘අච්චු’කැපුවාප්‍රවීණ රංගධර රවීන්ද්‍ර රන්දෙණියරවිගේ රංග ප්‍රභාවේ අසිරිමත් රශ්මි කදම්භය හරියට ම එළි දහරක්ව මතු වූයේ ‘සිරිපාල හා රන්මැණිකා’ චිත්‍රපටයෙන් යැයි මම සිතමි. 1971 ‘තරංගා’ චිත්‍රපටියෙන් නමෝ විත්තියෙන් සලරුවට එබිකම් කළත් ඔහුගේ රංගනයේ සැබෑ හැරැවුම් ලක්ෂය ‘සිරිපාල’ ය. හෙතෙම‘දඩයම’ දී ‘විල්පත්තු සිහිවටනය’ පොතේ සඳහන් ඒ ඇඩ්ලින් විතාරණ චරිතය ආනන්ද නැමති ගුරුවරයා මෙන් ම සැහැසිව මරා දමයි. රවි පෙම්වතාගේ මෙන් ම (යකඩයා හි අනුලාගේ පෙම්වතා) මිනී මරුවාගේ ද භූමිකාවේ අතිදක්ෂයෙක් වූයේ අනතුරුව ය.‘දඩයම’ , ‘ජනේලය’ ‘මායා’ ඊට නිදසුන් කිහිපයකි. 70 දශකයේ මුල් භාගයේ නළුවකු වන රවීන්ද්‍ර රන්දෙණිය නම් වූ ඔහු දශක හතරක කාලයක් පුරා විවිධාංග චරිත නිරූපණයෙන් ප්‍රේක්ෂක හද මෝහනය කළ මහත් බුහුමන් ලද සම්මානනීය නළුවෙකි. එකම කාලයකදී මාලිනී ෆොන්සේකාගේ පෙම්වතා ලෙස ‘ආරාධනා’ චිත්‍රපටයෙන් හා මාලිනිගේම තාත්තා ලෙස ‘සත්වෙනි දවස’ වැනි චිත්‍රපටවලත් එකවිට රඟපෑ හෙතෙම ‘ආදර හසුන’, මංගල තෑග්ග. ‘සිරිමැදුර ‘සෙයිලම’ වැනි චිත්‍රපටවල ද ඉතාම ප්‍රතිභාත්මික රංගන කළේ ය.මහා රංග පෞරුෂයක් තිබුණත් සමනල තටුවක තරම් සැහැල්ලු සියුම් සංවේදනා මේ සංවේදී මිනිසා තුළ තිබේ. ඒ සියල්ල ඔහු ලබාගෙන ඇත්තේ තම මාපියන්ගෙනි. විශේෂයෙන් අම්මාගෙනි. ඒ ‘සුදු අම්මා’ ගැන කතා කරන්නට රවි මා අබිමුව හිඳී.මගෙ අම්මගෙ නම එගොඩවත්ත ආරච්චිගේ දෝන කරලැයින්. සපුගස්කන්ද හෙයියන්තුඩුව ඇගෙ ගම් පළාත. තාත්තා එල්.පී. පෙරේරා. අම්මා විවාහ වන විට යම්තම් අවුරුදු 17 පිරුණා විතරයි කියලා මං අහලා තියෙනවා. තාත්තට එතකොට අවුරුදු 30 ක්. අපේ ආච්චි විවාහ වෙලා තියෙන්නෙ අවුරුදු 13 දී. ඒ කාලෙ විවාහ කටයුතු සිද්ධ වුණේ ඒ ආකාරයට. 1944 යුද්ධ කාලේ යෝජිත ක්‍රමයකට මේ අය විවාහ වුණා. මට යම්තම් මතකයි අපේ පුංචි ගෙය.දැන් ඔය කැලණියේ අපේ ව්‍යාපාර ඉදිවෙලා තියෙන බිමේ සිංහල උළු හෙවිලි කළ කාමර 2 ක් විතරයි අපේ නිවස්නය වුණේ. අපේ සීයා කරලා තියෙන්නෙත් වරායේ බඩු ප්‍රවාහනය කරන පුංචි රස්සාවක්. කරත්තවලින් සියා මේවා ඇදලා තියෙන්නෙ. සීයලට පැන්ෂන් පඩි නෑ. සීයා ආච්චි තාත්තගෙ මල්ලි මේ හැමෝම ජීවත් වුණේ තාත්තා හම්බ කරන පුංචි මුදලින්. තාත්තා කළේ පිත්තල සරනේරු ආදිය හදන තැනක කම්කරු රස්සාවක්. මුල්ම කාලෙ තාත්තගෙ පඩිය සත 10 යි.දෝන කරලැයින් මාතාවඅම්මගෙ පවුල් වටපිටාව තාත්තාට වඩා ටිකක් උසස්. කුඹුරු පොල් ඉඩම් එහෙම සපුගස්කන්දෙ ආච්චිලට තිබුණා. අම්මගෙ අම්මා වචනයේ පරිසමාප්ත අර්ථයෙන් ම මහා කාරුණික මාතාවක්. තාත්තා හරිම ධෛර්යවන්ත පුද්ගලයෙක්. තනිවම නැඟිටින්න එතුමා හැමදා උත්සාහ කළා. මට වැඩිමල් අයියා ඉපදිලා මං ලැබෙන්න ඉන්නා කාලෙ තාත්තගේ මේ කම්කරු රස්සාවත් නැති වුණා. හේතුව තාත්තාගෙ මල්ලි එවැනිම පිත්තල සරනේරු වැඩපළක් ආරම්භ කිරීම.තාත්තා මේ ගැන දැනගෙන ඉඳලත් නෑ. නොකළ වරදකට එයා දඬුවම් වින්ඳා. ඒ බාප්පා එවැනි දෙයක් පටන්ගත්තාට පිළිවෙළකට ඒවා කරන කෙනෙකුත් නොවෙයි. කොක්කු වෙඩි තිය තියා වෙල් එළිවල රවුම් ගහන කෙළිලොල් ජීවිතයක්. (හරියට ම සිරිමැදුරෙ මා රඟපෑ චරිතයේ ශේෂයක්)පොඩි එකා (මගෙ අයියට) මාස ගණනයි. අම්මා ආයිත් ගැබ්බරින්. ඒ කුසේ හිටියෙ මෙලොව එළිය දකින්න බලාගෙන මමයි. රස්සාව නැති වුණු තාත්තා මහා සුසුමක් හෙළමින් අර පුංචි කාමරේ බූරු ඇදේ දිගා වෙලා අහස පොළොව ගැටලන්න කල්පනා කරන කොට අම්මා තමයි ඉදිරිපත් වෙලා තියෙන්නෙ.ඔයා බයිසිකලය විකුණන්න. (තාත්තට ඒ වනවිට රැලේ බයිසිකලයක් තිබිලා තියෙනවා) මං අම්මගෙන් ණයක් තුරහක් ගන්නං...ඇය තාත්තගෙ අසරණකම මුහුණට දමා නොගසා එහෙම කීවා. අම්මගෙ පාර්ශ්වයෙන් රුපියල් 200 ක් ලැබුණා. (අද රුපියල් 2000 ක් වගේ ඇති) අර බයිසිකලය විකුණලා අතට ලැබුණු මුදලත් එක්ක අර රුපියල් දෙසීයත් වියදම් කරලයි අම්මයි තාත්තයි ව්‍යාපාරය අරඹලා තියෙන්නෙ.විදුලි එළියක්වත් නැති ගෙදර කුප්පි ලාම්පුවෙ දුබල එළියෙන් මුළු රැය පුරා මා කුස හොවා ගත් ඒ ගැබ්බර මාතාව දිරියෙන් වැඩ කළා. හුස්මක් කටක්වත් නැතිව. තාත්තාත් ඒ වගේ ම වැඩ. පස් කුට්ටිවලින් අච්චු කපලා කෝවයක් හදාගෙන අර පිත්තල සරනේරු බහාලන අච්චු සහිත පෙට්ටි 100 ක් විතර එක රැයක හදාගන්න ඕනෑ. මේ කටයුතු කළේ ඒ කාමර දෙකම අල්ලලා හදපු පුංචි මඩුවක කියලා දවසක් අම්මා කීවා.දවස තිස්සෙම කොන්ද කඩාගෙන වැඩ කරලා පිට දිගේ ගලා යන සිහින් වේදනාව අම්මා ආදරයෙන් බාර ගත්තෙ ඉපදිලා ඉන්න කොලු පැංචටයි කුසේ ඉන්න මටයි ලෝකයක් තනා දෙන්න. ඊටත් පස්සෙ ලොකු නංගි ලැබුණා. පසුකාලෙක තවත් නංගිලා දෙන්නෙක් හා මල්ලියෙක් පවුලට එකතු වුණා. ඒ වනවිට තාත්තයි - අම්මයි ශීඝ්‍ර දියුණුවක් ලබලා.මගේ පුංචි දවසෙ මා අත්දුටු හොඳම දේ මොනතරම් කරදර ආවත් මේ දෙන්නා ඇද වැටෙන්නෙ නෑ. අද දවසේ කම්පනය හෙට උදේ වනවිට අමතක කරලා හෙට අලුත් දවසක් හැටියට බාරගන්නවා. සපුගස්කන්දෙ අර කරුණාවන්ත ආච්චි (අපි එතුමියට කීවෙ හපුආච්චි කියලයි) ඇවිත් මේ අයට දිරිය දෙනවා. අවුරුදු 5 ක් වගෙ කාලයකදී මේ දෙන්නා ඉතිරි කරගත් මුදලින් දළුගම මුදියන්සෙලාගෙ වත්තෙ ගෙයක් පවා හැදුවා. ඒත් 47 මහා ගංවතුරට ප්‍රදේශයේ සියලු දෙනා ගෙන ගියේ දාස ඉදිරිපිට පුංචි කන්දෙ ර්ධ්ව්ර්‍ණඅ ඛ්ඒර්ර්‍ථ එක අසලට. අපිටත් ආරක්ෂාව පතා එහෙම යන්ඩ සිදුවුණා.ගංවතුර ඉවරවෙලා අපි මුදියන්සෙගෙවත්ත අලුත් ගෙදරට පදිංචියට එනවා. ඒ එනකොට තාත්තා මෙහෙට එන්නෙ බාප්පගෙ මුළු පවුලත් එක්කමයි. බාප්පා තාත්තටත් කලින් විවාහ වූ කෙනෙක්. අහක දාන්නත් බෑ. සාන්තුවරයෙක් වගේ කෙනෙක් මගෙ තාත්තා. බාප්පගේ පවුලෙ කට්ටියත් සමඟ ඉන්න කොට තමයි යළිත් මගෙ මාපියො තීන්දුවකට එන්නෙ තවත් ගෙයක් හදන්න. නුවර පාර අසල ඉඩමක් අරගෙන තාත්තා ඒකෙ අලුතින් ගෙයක් හදලා අම්මගෙ කැමැත්ත ඇතිව බාප්පටම කලින් ගේ පවරලා දුන්නා.අක්කර 4 ක් විතර මේ ඉඩමේ කොහිල වලක් තියෙනවා. එළවළු පලතුරු තියෙනවා. තැඹිලි, පොල්, පලා ආදී නැති දෙයක් නෑ. හැබැයි! මේ එළවළු වගාවලට වතුර දාන්න ඕනෑ මායි අයියයි. අපේ අම්මා උග්‍ර කතෝලික. දාන මාන දීමටත් හරිම කැමැතියි. වත්තෙ වැටෙන පොල් ගෙඩිය, කොස් ගෙඩිය, දෙල් ගෙඩිය, කොහිල වලේ වැඩිවන කොහිල, පුවක් වල්ල එළවළු ටික ඇය අහල පහල අයට බෙදුවා. ගොඩාක් වැඩි නම් කපලා ගෙනිහින් විකුණන්න මිනිස්සු යෙදෙව්වා. අරපිරිමැස්මෙන් කිසිදෙයක් අහක නොයවන මට්ටමේ අපූරු ගතිගුණ මේ අම්මා තුළ තිබුණා.1950 විතර වෙනකොට තාත්තා ගාව සේවකයන් 200 ක් විතර වැඩ. අම්මට වුණත් වත්තෙ කටයුතු කරන්ට වුවමනා නෑ. සල්ලි තිබුණා. ඒව අම්මා එදා ඉඳන් කළ කාරිය අමතක කළේ නෑ. අපි හොඳට වැඩ කරන්න ඕනෑ පුතේ! වැඩ කිරීමෙන් තමයි ජීවිතය ජයගන්ට පුළුවන්.අපි ඒවට එරෙහිව කතා කළ වෙලාවට අම්මා කීවේ එහෙමයි. ඇය මැරෙන කම්ම මහ පොළොවත් එක්ක හැපුණු ගැහැනියක්. අන්තිම දවසෙත් ඈ තමන්ගේ රෝස මල් පාත්තිය ළඟමයි උදේ වරුවෙ හිටියෙ. ඇගෙ ජීවිතයේ අසිරිමත් ම දේ මුල් කාලෙ ඇසුරු කළ උදවිය සමඟ මරණය දක්වාම ඇසුරු කිරීම. ධනයෙන් බලයෙන් මත් නොවීම, චාම් බව. ඇගෙ ඇඳුම් අල්මාරිය වුණත් පුදුමාකාර පිළිවෙළක්. හැට්ට ටික සාරි ටික වෙන වෙනම. ඒක ඇරියාමත් ගේ පුරා ගලන්නෙ සැවැන්දරා සුවඳ.අපට කිරි පොවන්ට අම්මා කිරි හරක් හැදුවා. උන්ගේ ගොම පොහොර එලවළු වත්තට යෙදුවා. මං මුලකුරු කරන්ඩ ගියෙ පල්ලියට සම්බන්ධ ශාන්ත ප්‍රැන්සිස් විද්‍යාලයට. අපෙ අම්මයි තාත්තයි පාන්දරම අවදිවෙලා ගෙදර වැඩ කරනවා අපට ඇහෙනවා.එක්කො අප අවදිවන්නෙ අම්මා ගෙදර උදයේ කෑම පිළියෙල කරන පිඟන් ගැටෙන ශබ්දවලින්. නැත්නම් අපෙ පාසල් ඇඳුම් අල්මාරියෙන් අරන් වෙනම තැන්පත් කරනකොට අල්මාරියෙන් ගලා ආ අර මුලින් කී සැවන්දරා සුවඳින් නැත්නම් තාත්තා කිරි හරක් ගාලෙ ගොම තට්ටු අදින ශබ්දයෙන්. පවුල් පරිසරය වැඩ කිරීමට හපන් නිසා අපිත් කුසීත නොවී පාසල් ගියා.මෙහෙම අඹු - සැමි සබඳතාවක් මා දැකලාම නෑ. තාත්තා දහවල් බතට එන විට බත් කාලා විනාඩි 45 ක් විතර නිදාගන්න මොහොතෙ අම්මාගේ රැකවරණය. අම්මා දන්නවා තාත්තත් උදේ රැයින් නැගිටලා වැඩකරන බව. ඒ නිසා ඒ නින්ද අවශ්‍ය බවත් ඈ දන්නවා. ඒ වෙලාවට අපි ශබ්ද කළොත්... ඇයට පුදුම කේන්තියක් එනවා. කෙඳිරිලි හ¼ඩින් තාත්තට නිදාගන්න දෙන්ට ළමයිනේ කියලා ඇය හැඟුම්බරව කියනවා.තාත්තා ළඟ තිබුණේ පුදුමාකාර නිහතමානීකමක්. හවසට හුඩ් එකේ ලයිට් එක දාගෙන පත්තර කියවනකොට වුණත් අලුතින් ආ සේවකයෙක් ප්‍රශ්නයක් අරගෙන ආවත් ඊටත් සවන් දෙනවා. පුළුවන් උදව්වක් කරනවා. කොච්චර සේවකයින් හිටියත් තාත්තගෙයි අපෙයි කෑම අම්මා තමයි පිසින්නෙ. ඒ අම්මගෙ සුවඳ කෑම තරම් රසවත් කෑමක් මං ඊට පස්සෙ තවම කාලා නෑ.තාත්තා ‘බෙන්ස් කාර්’ දෙකක් ගත්ත පසුකාලෙත් කාරෙකින් යම් වැඩවලට ගිහින් විරාජමානව ආවත් ඊට පසු මිනිත්තුව ගත කරන්නෙ අනිත් මිනිසුන් වගේම කර්මාන්තශාලාවෙ පිත්තල තලමින්. අම්මත් එහෙමයි. කවරදාවත් පල්ලි ගියේ කාරයෙන් නොවෙයි. පල්ලියට යන්ඩ තියෙන කිලෝ මීටරය ඈ ගියේ පයින්මයි. ඉන් ප්‍රකට වන්නේ ඇගේ චාම් ගුණය. හමුවන ගමේ ගැහැනු මිනිසුන් සමඟ අල්ලාප සල්ලාපයෙහි යෙදෙමින් ඈ ගියෙ මුල්කාලය අමතක නොකැර.තාත්තගෙ කෑම මේසය වුණත් ඇය පිළියෙල කළේ ‘නීට්’ එකට. මේස රෙද්ද වුණත් අවුල් වෙලා නම් ඈට හදන්නට ඕනේ. ඒ පුරුද්ද එහෙමම මටත් ආවා. නිදාගෙන නැගිට්ට විට මාත් ඇඳ පැය ගණනක් හදනවා. ඒත් මගෙ අම්මා එහෙම නෑ. ඉක්මනටත් පිළිවෙළටත් ඇයට වැඩ ඕනෑ,, ඇය හරිම විනය ගරුකයි. නීති ගරුකයි. අනෙකාට ආදරය කරන විදියට වැඩ කරනවා. පිරිමැස්මයි. කම්පනය වෙන්නේ නෑ. ක්‍රියාශීලියි. මේ ගති ලක්‍ෂණ මට ඇගෙන් කෙළින්ම කාන්දු වුණා.අපට ආගමික සහජීවනය ලැබුණෙ අම්මගෙන්. අම්මට කුලගොත් ආගම් බේද නොතිබුණා විතරක් නොවේ. ඇය අනෙක් ජාතීන්ට ආගම්වලටත් ගරු කළා. ඒකෙන් ඇගෙ කතෝලික පිරිසුදුකම පිරිහුණේ නෑ. වෙසක්, පොසොන්, නත්තල් මේ හැම විට අපි ගවලෙන වගේම මිහින්තලාවත් මිදුලෙ හැදුවා.අම්මා තමයි උදව් කළේ. බයිසිකලයෙන් ගිහින් කැලණි පන්සලට මලක් පූජා කරලා එන පුරුද්ද මට සංසාරගතව ආපු දෙයක්. වන්දනා ගමන් ගියාම අම්මා අනෙක් අය කරන වතාවත් සියල්ලම කළා. 1960 ගණන් වෙනකොට ගොඩනැඟිලි සඳහා අවශ්‍ය පිත්තල සරනේරු ආදිය සඳහා ප්‍රමුඛතම ව්‍යාපාරෙ වන්නෙ තාත්තගෙ මේ ව්‍යාපාරෙ. මං ඉහළ අධ්‍යාපනය සඳහා යොමුවන්නෙ කොටහේන ශාන්ත බෙනඩික් විදුහලට. විජය කුමාරතුංග මගේ සමකාලීන මිත්‍රයා.අම්මා අපට ටියුෂන් දෙන්න සැර මාස්ටර් කෙනෙක් ගෙනෙනවා. ආපු ගමන් බලන්නෙ පෙරදා දුන්නු ගෙදර වැඩ කරලද කියලයි. කරල නැත්නම් අතේ ඇඟිලි මිට මොලවන්න කියලා එහි පුරුක්වලට රූලෙන් ගහනවා. දවසක් ගුරුවරයා ගේට්ටුවෙන් එනකොට මං අල්මාරියයි මේසයකුයි අතර කුඩා සිදුරකින් රිංගලා බිත්තිය ළඟ හැංගුණා.ලොකු අයියායි නංගියි මේසෙ වාඩිවෙලා. මං නෑ. දැන් ගෙදර හැමෝම මාව හොයනවා. මාත් බයට හැංගිලාම ඉන්නවා. අම්මා කලබල වුණා. වත්ත පුරා හොයන්ඩ ගත්තා. ගෙදර හැමෝම වැඩ අත්හැරලා මාව හොයනවා. ඔන්න ළිං පතුල්වලත් බලන සද්දෙ මට ඇහෙනවා. මේ අතර මාමා කෙනෙක් මාව දැක්කා “මේ ඉන්නෙ මේකා පුදුම ගල්කසයෙක්” කියලා මාව ඇදලා ගත්තා. අම්මා ඇහුවාම “මා කීවෙ බෝලෙ ගියා. ගන්ට ගියාම මාව හිරවුණා” කියලයි. මේ වගේ දඩබ්බර වැඩ කරලා මං ඒ අම්මගෙ හිත රිදවලා තියෙනවා.ඉරිදා දහවලට තාත්තා ඉන්නෙ අපිත් එක්කමයි. ඉස්සෙල්ලම අම්මයි තාත්තයි අපව ළිඳට එක්කගෙන ගිහින් නාවනවා. ලොකු වෙලත් තාත්තා තමයි අපට පනිට්ටුවෙන් වතුර වක්කරන්නෙ. එදා දහවලට කාටවත් ගෙදරින් පිට යන්ඩ බෑ. මේක අම්මගෙයි තාත්තගෙයි නීතියක්.ඒත් මේ නීතිය කුඩු පට්ටම් වෙන්නෙ මං 71 දි කොළඹ ආමර් වීදියෙ තාත්තගෙ සරනේරු ව්‍යාපාරෙ සාප්පුවක් දාගත්තට පස්සෙ. චිත්‍රපටිවලට මගේ හිත ඇදෙද්දී මගෙ මල්ලිට මේ ව්‍යාපාරෙ පවරලා මං චිත්‍රපටි ජීවිතයට බැස්සා. කවරදාවත් මගෙ අම්මා මේ ගමනට හරස් වුණේ නෑ. ඒක අගය කළෙත් නෑ. ඒත් විජය කුමාරතුංගට නම් පුදුමාකාර ආදරයක්.මං ‘තරංගා’ රඟපාන්න අත්සන් කරලා තියෙද්දි දෙසැම්බර් 31 දා දවසක මගෙ බාල මල්ලි කතා කළා ගෝල්ෆේස් යන්ඩ. බැහැයි කීවට ඇහුවෙම නෑ. එයාගෙ යාළුවොයි අපියි විනෝද වෙමින් හිටි වෙලාවෙ මල්ලිගෙ යාළුවෙක් මල් වෙඩිල්ලක් මගෙ අතට දුන්නා. මේක කොහොම හරි පත්තු කරලා විසි කරන්ඩ කලින් පිපිරුණා. මගෙ නළල පාන් ගෙඩියේ කළුවාටිය වගේ වුණා. ඇස් දෙකම පස් මැටිවලින් වැහිලා වගේ පිච්චුණා. ඇස් ඇරගන්න බැරිවුණා.මාව කොළඹ හදිසි අනතුරු අංශයට ගෙන ගියාට දොස්තරලා නෑ. පළමු වසරේ දොස්තරවරු දෙන්නෙක් වැඩ බැලුවෙ. ඒ අය මගෙ ඇස් පරික්‍ෂා කරලා එක් අයෙක් කියනවා ඇහුණා එක ඇහැක් නම් අන්ධයි කියලා. මගෙ ජීවිතය කඩා වැටුණා. අම්මගෙන් බිවු කිරි මතක් වුණා. මං ඒ කාලෙ ලයනල් වෙන්ඩ්ට් ශිල්ප ශාලිකාවේ සිසුවෙක්. චිත්‍රපටයකටත් නමෝ විත්තියෙන් අත්සන් කළ වෙලාව. අම්මා පාන්දර කිරිබතට (ජනවාරි 01 දා) බත් මුට්ටිය ළිපේ තියන වෙලාවෙ පණිවුඩය ගෙදර ගියෙ.අම්මා අලුත් දවස ආරම්භ කළේ කඳුළින්. ඇය මගේ ඇඳ සොයාගෙන කොළඹ ආවා. මාව ඒ වෙලාවෙ අක්‍ෂි රෝහලට ඇරලා ඉවරයි. මං ඇස් දෙකම අන්ධ වෙලා දවස් 3 ක් හිටියා. දකුණු ඇස අන්ධ වෙලා දවස් 14 ක් හිටියා. අම්මගෙ විලාපය මට ඇහුණා. ඇය පුංචි කාලේ නිවුමෝනියා හැදුණු වෙලාවෙ රෑ නිදිවරාගෙන මා ළඟ කඳුළින් ගත කළා වගේම මේ වෙලාවත් කැප කළා.දවසකට පස්සෙ අක්‍ෂි රෝහලේ එක්තරා කාරුණික නර්ස් කෙනෙක් පුරා හෝරා ගණනාවක් මගේ ඇස් සේලයින් වතුරින් පොඟව පොඟවා මේ වැලි තට්ටු ඉවත් කළා. ඉතාම දයාවෙන් ඇස්වලට ප්‍රතිකාර කළා. කොහොම හරි මගේ ඇස් අන්ධ නොවී බේරුණා.ඒ නර්ස්ට තිබ්බෙත් අපෙ අම්මගෙ අපේ ආච්චිගෙ මහා කරුණාවමයි. අම්මා ඒ තරම් සසල වෙලා හිටි කාලයක් මා දැක නෑ. ඊට පස්සෙ මං චිත්‍රපටි ලෝකෙ ජනපි‍්‍රය වෙනකොට අම්මා “දඩයම” චිත්‍රපටය බැලුවා. අම්මා ඇඩ්ලින් විතාරණ ගැන කියවා තිබුණා.ඒ නිසා ආනන්ද චරිතය මා රඟන හැටි ඇය බලාගෙන ඉඳලා මට කීවා පුතේ, උඹ ඔච්චර අහිංසක වෙලත් මේ තරම් දාමරික චරිතයක් හරියට නිරූපණය කළා” කියලා. ඒකා කෙල්ලෙක් රවටලා දරුවෙක් දීලා ඊටත් පස්සෙ නැවතත් කුසට දරුවෙක් දීලා ඒ දෙවැනි දරුවා එක්කම ඒ අහිංසක ගෑනි කාරයේ ටයරයට යටකැර මරා දමන නරුමයෙක්. අම්මා මගේ අහිංසකකම එක්ක මේ තරම් සාහසික මිනිහෙක් නිරූපණය කළේ කොහොමද? කියලා පුදුමු වුණා. සටන් සහිත ක්‍රියාදාම චරිත මා රඟන විට ඇය සිනමාශාලාවේදී මුහුණ අතින් වසාගෙන සටන අවසන්වන තුරු හිටියා. ඇයට මා ගුටිකන ගහගන්නා දර්ශන බලන්ට බෑ. ඒ තරම් සංවේදීයි.අපෙ තාත්තා මිය ගිය වෙලාවෙ අම්මා වෙනසකට පත්වුණා කියලා හිතෙනවා. ඒ ඒ අය අතර තිබුණු බැඳීම. ලංකාවෙ මගෙ කාලෙ ප්‍රධාන චරිත රඟ පෑ නළු නිළියන්ගේ මුල් විවාහ ජීවිත පිපිරී ගියත් මගේ විවාහ ජීවිතය (පී‍්‍රති) සමඟ මා රැක ගත්තෙ අපෙ අම්මගෙ තාත්තගෙ පවුල් ජීවිතය දැකලා. තාත්තා මිය ගිය වෙලාවෙ මිනිස්සු ඇවිත් අඬනකොටයි අප දන්නෙ එතුමා මිනිසුන්ට කරලා තිබුණු උදව්. සමහර අයට ගෙවල් දොරවල් පවා තාත්තා හදලා තියෙනවා. අම්මත් එහෙමයි.ඇය පල්ලියට පුදුමාකාර විදියට වියදම් කරලා තියෙනවා. කොටින්ම දළුගම පල්ලියෙ අඩි ගණනාවක් උස ක්‍රිස්තු ප්‍රතිමාවක් තියෙනවා. සජීවීව උන්වහන්සේගේ දුක්ඛප්‍රාප්තිය නිරූපණය කරන. පාස්කු දවසට ජනතාව දෙතුන් සියයක් ඒ දර්ශනය නරඹනවා. අහසේ හෙණ පුපුරලා උන්වහන්සේ ඇණ ගහපු වෙලාවෙ ඒ සංවේදනා සජීවීව පෙන්වලා හිස කඩා වැටෙන දර්ශනයේදි බොහෝ දෙනා අඬනවා. මේක හදන්න ඇය රහසේ සල්ලි වියදම් කරලා.පියතුමාට කියලා තියෙනවා. “මේක මගෙ සල්ලිවලින් කරන්ඩ ඕනෑ. දරුවන්ට කියන්ඩ එපා” කියලා. ඒ ආශාව ඇයට තිබුණෙ තනිවම කරන්ඩ. ඒත් පොඩි නංගිට මේක අහුවෙලා ඇයත් අම්මාට උදව් කරලා තියෙනවා. අප දන්නෙම නෑ. පිටරටකින් ප්‍රතිමාව හදලා ගෙනැල්ලා රුපියල් ලක්‍ෂ 8 ක් විතර වියදම් කරලා පල්ලියට පරිත්‍යාග කරනකම්. අදත් මේ පල්ලියෙ පාස්කු දිනයට මේ ප්‍රතිමාවේ සජීවී ක්‍රියාකාරිත්වය ප්‍රදර්ශනය කරනවා.ඒත් මගෙ රත්තරන් අම්මා මෙච්චර පින්කම් කළත් ඇයට ඒ ප්‍රතිමාව සජීවීව ක්‍රියා කරනවා දකින්න වාසනාව තිබුණෙ නෑ. ඊට සති තුනකට පෙර අම්මා අපෙන් වියෝ වී යනවා. එදා උදේ රෝස මල් පාත්තියෙ ඉඳලා ආවා විතරයි අම්මා හෘදයාබාධයකින් මිය ගිහින් තිබෙන්නෙ. අවුරුදු 78 යි.අම්මා වැඩියෙන්ම ආදරය කළ නළුවා විජය. විජයත් අපේ අම්මට ඒ වගේම ආදරෙයි. මං ගෙදර නැති වුණත් අපෙ අම්මවත් බලලා යන පුරුද්දක් විජයට තිබුණා. විජය එයාගෙ අම්මාට බෙහෙවින්ම ආදරය කළ උතුම් පුතෙක්. අපෙ අම්මා මේ ගැන හොඳට දන්නවා. හිටි ගමන් කොච්චර වැඩ තිබුණත් තමන්ගෙ අම්මව බලලා බත් කටක් අතින් කාලා ඇයත් සමඟ ඇඳේ තුරුලු වෙලා මොහොතක් ඉඳලා විජය නැවත එන්නේ. මේ පුරුදු අපෙ අම්මත් දන්නවා. ඒ නිසා විජයට පණ ඇරලා හිටියෙ.1982 විතර මහර ආසනයට මාව විජයත් සමඟ තරග කරන්න නම් කළ වෙලාවෙ මං පී‍්‍රතිත් දරුවොත් අම්මත් වෙනත් තැනකට යවලා හැංගුණා සුනිල් ආරියරත්නයන්ගේ ගෙදර. විජයට විරුද්ධව මොනම දෙයක්වත් කරන්ඩ එපා එදා මගෙ අම්මත් කීවෙ බරපතළ විදියට.කරුමයට විජය කුමාරතුංග 87 මැරුණු වෙලාවෙත් සාහසිකයා වෙඩි තියලා විකෘති කළ මුහුණ හදන්න රාත්‍රිය පුරාම ඊබට් විජේසිංහත් සමඟ වෙහෙසුණෙ මමයි. එදා මොනතරම් මා දුක් වින්ඳද? මගෙ අම්මා ඒ මුහුණ දුටුවා නම් මොනවා වේද දන්නේ නෑ. කොච්චර හැදුවත් ඒ විකෘතිය යවන්ඩ බැරි නිසා චන්ද්‍රිකා මැතිනිය අවසානයේ කීවා මුහුණ නොපෙන්වා පෙට්ටිය හදමු කියලා. ඊට පෙර අනතුරින් මිය ගිය රුක්මණි දේවියගේ විකෘති වූ මුහුණ හදන්නත් එදා රොහාන් මුදන්නායක සමඟ වෙහෙසුණේ මමයි. මේවා මාධ්‍යයකට මුල්වරට මා හෙළි කළේ.අම්මා නැතිවුණේ මා ගෙදර නැති ඒ පැය දෙක තුළ මා රැස්වීමකට යන අතරතුරයි. ඈ අසනීප වූ ප්‍රවෘත්තිය ලැබුණු ගමන් නැවත හැරිලා ගෙදර ආවා. ඒත් මගෙ අම්මා මගෙ ඇස් ඉදිරිපිටමයි නැතිවුණේ. ඒ උණුසුමේ අවසාන හෝරාවේ ඉන්ඩ බැරිවූ පශ්චාත්තාපය අදත් මට තියෙනවා.අපේ දියුණුවේ නියම සම්පාදකයා තාත්තා වුණත් ඒකෙ හරි අඩෙන් පංගුව අම්මා. භාණ්ඩාගාරිකා මෙන් ම කළමනාකාරියත් අම්මා. ඒ සුන්දර යුවළට දරුවෙක් වීම ගැන මට ඇත්තේ ආඩම්බරයක්.උපාලි සමරසිංහඡායා - නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=as1106195</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිසම්බුද්ධත්ව ජයන්තිය වෙනුවෙන් පාසලේ යමක් කළ යුතු යැයි විදුහල්පතිවරයා ඇතුළු ගුරු මණ්ඩලය තීරණය කළා ය.’වෙසක් පෝයට අපි සිල් සමාදන් වෙනව. එදාට ඊට අමතරව අපි තවත් පින්කමක් යොදාගෙන තියනව. ඒ හින්ද එදාට ඔය දරුවො දුප්පත් පවුලකට දීමට සුදුසු යමක් අරගෙන ඉස්කෝලෙ එන්න!’වැඩපිළිවෙළ පලදැරීය.සුදුවතින් සැරසුණු දරුවන් සිල්සමාදන් වීමට සූදානම් ව පාසල් ආවේ යම් යම් දේ ද රැගෙනය.බොහෝදෙනා අත වූයේ මුදල් ය. ඇතැම් දරුවන් අත වූයේ වෙනස් දෙයකි. පොල් ගෙඩියක්, හාල් කිලෝවක්, සබන් කැටයක්, පොතක් ඒ අතර විය.ශීල ව්‍යාපාරය ඇරඹිණ. ගුරුවරු ද, සිසු දරු දැරියෝ ද සිල් සමාදන් වූහ.සවස සිල් පවාරණය සිදුවිය.අර විශේෂ අවස්ථාව උදාවූයේ ඉන් අනතුරු ව ය.අනුශාසනාවෙන් පසු, එක්තරා මාතාවක් කැඳවිණි. ඈ වූ කලි පියා අහිමි දරුවන් සිවුදෙනකු රකිමින් ඔවුන් පාසල් යවන මාතාවකි.දරුවෝ මේ පාසලේ ම අකුරු කරන්නෝ ය.එකතු වූ මුදලින් ද, බඩු භාණ්ඩවලින් ද ඈ පිදිණ.මුදල කටුමැටි ගෙපැල පිළිසකර කරගනු පිණිස ය. බඩු භාණ්ඩ දරු පැටවුන් ගේ යහපත පිණිසය.පිදුවෝ ද, පිදුම් ලැබුවෝ ද සුපහන් සිතින් තුටු කඳුළු දරා උහුලා ගත්තෝ ය.පාසලේ සම්බුද්ධත්ව ජයන්තිය සැමරුණේ එයාකාරයෙනි.බොහෝවිට අපේ පාසල්වල කැරෙන්නේ දරුවන් මාර්ගයෙන් එකතු කරගනු ලබන සම්පත් ද රැගෙන ඈත පෙදෙසක දිළිඳු දරුවන් සොයා යෑමය. එහි වරදක් නැත. එහෙත් තම පාසලේ ම සිටින දිළිඳු දරුවන් නොපෙනීම අරුමයකි.එහෙත් ඇල්පිටියේ, හබුරුගල, ඇලකාක මහා විද්‍යාලයයේ බලධාරිත්වය ඒ දැක්මෙන් පොහොසත්ය.මේ කතාව සෙසු පාසල්වලට ආදර්ශයක් වේවා!  නුගේගොඩ, ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.අප සමිතියේ අවශ්‍යතාවක් සඳහා යාබද ගමක වැඩිහිටි සමිතියේ නිලධාරි මහතකු හමුවීමට අවශ්‍ය විය.අපි එහි ගියෙමු.ගමේ මංසන්ධියේ හැරුණු අපි මඳක් විපරම් කළෙමු.මිත්තනියක් එමින් සිටියා ය. ඇය කඩේ ගොස් එනවා විය යුතුය. ඈ අත පොල්තෙල් කුප්පියක් ද විය.’අම්මෙ, අපිට මේ ගමේ වැඩිහිටි සමිතියෙ ලේකම් මුණගැහෙන්ඩ ඕනෑ. එයා ඉන්නෙ කොහෙද?’’ඇයි? මොකටද මහත්තේලට එයාව?’’අපේ සමිතියෙ වුවමනාවකට විස්තරයක් දැනගන්ඩ’’නීති රීති ව්‍යවස්ථාව ගැනද?’’ඔව්’’සමිති නීති-රීති ගැන මටත් කියන්ඩ පුළුවන්. ඒත් ලේකම්නෙ වුවමනා වෙලා තියෙන්නෙ. එයාගෙ නම මාලනී’ කී ඇය නිවෙසට යන පාර විස්තර කළා ය.’අම්මට මේ ගැන හොඳ අවබෝධයක් තියෙනවනේ. අපිට හරි සතුටුයි.’’මං ඕව නොදන්නෙ කොහොමද? මමනෙ ඔය සමිතියෙ සභාපති. දැන් මට අවුරුදු අසූපහයි. නම මිසිහාමි. මට මේ සමිතියෙන් අයින් වෙන්න දෙන්නෙ නෑ. මාව ම ඕනෑ කියනව.’’අම්මට හුඟක් ස්තුතියි. අපි ගිහින් එන්නං අම්මෙ’ඈ අපට සමුදුන්නා ය. දිරිය මිත්තනියනි, ඔබට දීර්ඝායු පතමු.  නාත්තන්ඩියේ, මයිලාවේ, ඒ.පී.පෙරේරා මහතා විසින් යොමු කරන ලද ලිපියක් ඇසුරිනි.කොළඹ සුදර්ශි ශාලාවට යෑමේ අවශ්‍යතාවක් මට ඇති විය. එහෙත් එහි යන්නට මම නොදත්තෙමි.කුරුණෑගල පෙදෙසෙහි ඈත ගමක වෙසෙන මට කොළඹ නුහුරු ය. කෙසේ හෝ කොළඹ පැමිණිය ද අදාළ ස්ථානය සොයා යෑම අසීරු ය.පසු දින මා එහි යා යුතු බැවින් පෙරදින ම ඒ පිළිබඳ තොරතුරු සොයා ගත යුතු විය. එහෙත් ඒ ගැන හරියට කිව හැකි අයෙක් ද නොවීය.මා ඉදිරියේ පුවත්පතක් විය. මම එය අතට ගතිමි.ශ්‍රියන්ත මෙන්ඩිස් මහතා ගේ වේදිකා නාට්‍යයක දැන්වීමක් එහි පළ වී තිබිණි. එහි ඔහු ගේ දුරඇමතුම් අංකය විය.මට එකවරම දැනුණේ ලොකු සතුටකි. මම දුරකථනයට සමීප වීමි. එහෙත් ඒ එක්කම හිතට දැනුණේ මහත් බියකි.කෙසේ වුව ද, මා පසු දින එහි යා යුතු බැවින් යන මඟ අනිවාර්යයෙන් දැනගත යුතු ය. මම බිය සැක පාලනය කරගෙන ඔහු ඇමතීමි.’මේ ශ්‍රියන්ත මෙන්ඩිස් මහත්තය ද?’’ආ ඔව් කතාකරනවා.’’මහත්තය, මං තොරතුරක් දැනගන්ඩයි කතා කළේ?’ මගේ වචන හිර විය.’ඔව්. අහන්ඩ! අහන්ඩ!’ ඔහු මා දිරිමත් කළේය.’කොළඹ සුදර්ශි ශාලාවට යන පාර?’ඒ සමඟම මගේ සියොළඟ සීතල වී ගියේ ය. ‘මේ කෙල්ලට පිස්සු! මගෙන් පාරවල් අහනව!’ ඔහු දැන් එසේ බණිනු ඇත. මම ගොළුවී ගත් වනම සිටියෙමි.’කොළඹින් බොරැල්ලට ඇවිත්, 154 බස් එකේ නැඟල, බණ්ඩාරනායක සම්මන්ත්‍රණ ශාලාව ළඟ බහින්ඩ! දන්නවනෙ බණ්ඩාරනායක සම්මන්ත්‍රණ ශාලාව? සුදර්ශිය තියෙන්නෙ එතන පාරෙන් එහා පැත්තෙ.’මා පුදුමයෙන් පුදුමයට පත්ව සිටි ඒ මොහොතේ ඔහුට තුති පිදීමට මට බැරිවිය. ඔහු ගේ රුව ටෙලිනාටයක දකින – දකින මොහොතේ මගේ හිත මට වද දෙයි. මා අකෘතඥ වූ බව හැෙඟයි.මේ ලිපිය නෙළුම්විලට ලියන්නේ එහෙයිනි.’මහතාණනි, ඔබට පින්. ඔබ කෙරෙහි වූ සතුටත්, ගෞරවයත් නිසා මා ගොළු වී, තුති පිදීමට බැරි වූ බව සලකන්න!’  අඹන්පොළ, බැලුම්ගල, ස්වර්ණා සරෝජිනී රාජපක්ෂ මෙනෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106191</link>
    <topic>මුල් පිටුව</topic>
    <author/>
    <content>මුල් පිටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106192</link>
    <topic>තුට්ටු දෙකේ නිර්මාණ මම කරන්නේ නැහැ!</topic>
    <author>ජෝජ් රොබ්සන් ද සිල්වා</author>
    <content>තුට්ටු දෙකේ නිර්මාණ මම කරන්නේ නැහැ!ඔබ මා හමුවේ නම් – එකම කතාවක් එකම වතාවක්යළිත් කියන්නට – ඔබ මා හමුවේ නම්....!(පද – වසන්ත කුමාර කොබවක)සැඳෑ මළ හිරු සමඟින් අරිසෙන් අහුබුදු සූරීන් දැයෙන් සදහටම සමුගෙන ගිය අවසන් හෝරාවේ ඔහු සුසුම් ගිනිදැල් ඇවිලුණු සිතින් තනි වී සිතන්නට වූවේ “අනේ, ඔබ යළිත් හමුවෙනවා නම්” යනුවෙන් විය යුතුය.මන්ද ඒ තරමට අහුබුදු සහ ඔහු අතර ගෙවුණු පසුගිය කාලය පුරාම සමීප ඇසුරක් පැවතියේය. අහුබුදු වියොවින් තවමත් වේදනාවෙන් හිඳිනා ඔහු ජගත් වික්‍රමසිංහ ය. මෙවර “ස්වර වර්ණ” කතාබහට ජගත් අප සමඟ එක්වුණේ මෙලෙසින් ය.”අහුබුදු සූරීන් මට මහා පුරුෂයෙක්. මතක ශක්තිය මෙන්ම ධාරණ ශක්තිය මනාව උරුමව සිටි ඔහු මනා පඬි රුවනක්මයි. ඔහුගේ ඇසුර මගේ ජීවිතයට ප්‍රබලව දැනුණු හරවත් ඇසුරක්ම වුණා.ඔහු සමඟ එක් වී පසුගිය කාලයේ බොහෝ වූ සුවිශේෂ නිර්මාණ ගණනාවකට දායක වෙන්න මට භාග්‍යය ලැබුණා. මේ රටට, සමාජයට අවශ්‍ය නිර්මාණ කිරීමට සුදුසු මනසක් ඔහුට තිබුණා.”ඔබ ඔහු සමඟ කළ එවැනි සුවිශේෂ නිර්මාණ මොනවාද?”ඔහු සමඟ කළ හැම නිර්මාණයක්ම අපේ ජන සමාජයට වැඩදායක වන ඒවා නිසා ඒ සියල්ලක්ම සුවිශේෂයයි මම හිතනවා. ඒ අතර ‘සිරි දෙසුම’ – ‘පිරිත්’ (සිංහල පරිවර්තනය) සහ බුදුන් දේශනා නොකළ ‘මව්ගුණ සහ පියගුණ පිරිත්’ අලුත් සජ්ජායනයක් ලෙස කළ නිර්මාණ විශේෂයි. ඔහුගේ ගී පද රචනා රැසක් සංගීතවත් කිරීමට මෙන්ම ගායනයටත් මට අවස්ථාව ලැබුණා.”ඉදිරියේදී එම නිර්මාණ රස විඳින්න රසිකයින්ට හැකි වෙයිද?”ඔව්. මේ රටේ මාධ්‍යවලට අගයක් දැනුණොතින් එම අවස්ථාව උදාකර දීමට හැකි වේවි. දැනටමත් වෙළෙඳ පරමාර්ථ ඇති අය අහුබුදු නිර්මාණ ඉල්ලනවා. එවැනි පුද්ගලයින් අතට මේ වටිනා නිර්මාණ පත් කරන්න නම් මගේ බලාපොරොත්තුවක් නැහැ. කෙසේ වුවත් ඉදිරියේ දී අහුබුදු පවුලේ සාමාජිකයින් එම නිර්මාණ පිළිබඳ සුදුසු අයුරු කටයුතු කරාවි. එවිට මේ රටේ ජනතාවට ඒවා රස විඳින්න ලැබේවි.”  රන් තාරකාවන් දිලෙන රැයේ - සේපාලිකාවන් පිපෙන පැයේහදවතට ළං වෙන්න කාටත් හොරා - සිහිනයක දැවටී වෙලී....!(පද – ඊවන් සුවාරිස්)ඔබේ නව නිර්මාණ කටයුතු ගැන කියනවා නම්...?”දරුවන් උදෙසා වන නිර්මාණ කටයුත්තක යෙදී සිටිනවා මේ දිනවල. ඒ... ලෝවැඩ සඟරාවේ කවි එකසිය හතළිහට තනු යොදා ගායනා කිරීම. එමෙන්ම ලන්ඩනයේ කිංස්බරි විහාරස්ථානයේ පැවැත්වෙන බුද්ධ ජයන්තිය හා සම්බන්ධ නිර්මාණ කටයුත්තකටත් සහභාගි වීමට නියමිතව තිබෙනවා.මේ හැර අලුත් ගී කිහිපයක්ම නිර්මාණය කර ප්‍රචාරය සඳහා බාර දී තිබෙනවා ගුවන් විදුලි නාලිකාවන්ට. ඒත් ඒවා ප්‍රචාරය වෙන බවක් නම් දැනගන්න හැකි වී නැහැ. මා රස විඳිමින් තෘප්තිමත් වන නිර්මාණ තමා මම මගේ රසිකයින්ට දෙන්නේ. තුට්ටු දෙකේ නිර්මාණ මම කරන්නේ නැහැ.”ඔබ උඩුගං බලා පීනන්න වෑයම් කරනවා නොවේ ද?”අද ගීත රසිකයින්ගේ රසඥතාව පිළිබඳව සලකන විට මම උඩුගං බලා පීනන නිර්මාණකරුවෙක් තමා. හැබැයි මට එය ගැටලුවක් නොවේ. මම රස විඳින්නේ ශාස්ත්‍රීය නිර්මාණ. මේ රටේ පොදු රසිකයාට සරල ශාස්ත්‍රීය නිර්මාණ මම ඉදිරිපත් කරන්න උත්සාහ ගන්නවා. ඇතැම් පිරිස් කරන්නාක් මෙන් මම අත්හදා බැලීම් කරලා ඒවා නිර්මාණ ලෙස ඉදිරිපත් කරන්නේ නැහැ. අත්හදා බැලීම් නම් ඒවා නිර්මාණ නොවේ.අද තියෙන්නේ එවැනි ගී. මිනිස්සුන්ගේ ඇගේ බලෙන් එල්ලන, පටවන ගීත වැහි වැහැලා. මිනිස්සුන්ගේ කන්වලට බලෙන් රිංගවන ගීත කලාව, කලාවක් නොවේ විජ්ජාවක්.මම ඒ විජ්ජාකාරයන්ගෙන් මිදිලා මගේම මඟක ගමන් කරනවා. මුදල්ම හඹා යනවාට වඩා කරන්න වැඩ මේ ක්ෂේත්‍රයේ තිබෙනවා. නිර්මාණකරුවෙකු මුහුකුරා යන විට නිවැරදි තෝරා ගැනීම් කළ යුතු වෙනවා. කලාකරුවෙකු කියන්නේ ජනතාවගේ පොදු වස්තුවකට. එහෙයින් අපි අපිටම යම් කිසි වාරණයක් පනවාගන්න ඕනේ. නිවැරදි කලාවක්, රස වින්දනයක්, ජීවිතයක් උදෙසා අපි නිර්මාණ බිහි කරන්න අවශ්‍යයි.”ගායන තරු බිහි කරන විවිධ වැඩසටහන්වල ඔබත් විනිසුරුවරයෙක් ලෙස කටයුතු කර තිබෙනවා. එයින් ප්‍රකාශ කෙරෙන්නේ එම වැඩසටහන් නිවැරදි කලාවක්, රස වින්දනයක් සහ ජීවිතයක් උදෙසා බැව්ද?”නැහැ, හැබැයි එවැනි පරිපූර්ණ මෙහෙවරක් ඒවායින් සිදු වුණා යයි කියන්න බැහැ. යහපත් අරමුණු ඇතිව මමත් සහභාගි වුණු වැඩසටහන් තිබුණා. “සුපර් ස්ටාර්ස්” තුළින් ‘සිහින හතක් මැද’ ගීතය වැනි සුභාවිත ගීත මතුවීම යහපත් ප්‍රවණතාවක්. එසේම දෙරණ ලන්ඩන් ඩ්‍රීම් ස්ටාර්ස්, රණවිරු රියල් ස්ටාර්ස් වැනි වැඩසටහන් යහපත් රස වින්දනයට යොමුවූවා. හැත්තෑවේ සහ අසූවේ දශකයන්ගේ හොඳ ගීත ඒවායින් මතු වුණා.වැඩමුළුවලින් තරගකරුවන්ගේ පෞරුෂය ගොඩ නංවන්න සහ නිවැරදි මඟ පහදා දෙන්න හැකි වීම වැඩදායකයි. ඒ නවකයින් සමඟ මතභේදකාරී එමෙන්ම අනවශ්‍ය සුරතල් කිරීම් වැනි ක්‍රියාදාම හරහා ජනපි‍්‍රය රැල්ලට එකතු වෙන්න මට උවමනාවක් නැහැ. එවැනි ක්‍රියාදාම හරහා ලැබෙන්නේ ප්‍රසිද්ධිය මිස ජනපි‍්‍රයත්වය නොවේ. ඒ නිසා මම එවැනි ‘මෙගා’ වැඩසටහන් සඳහා සහභාගි වෙන්නේ නැහැ.”  සාගර තරංගා - සුදු වෙරළ සිඹින්නා - නුහුරු නුපුරුදු දූපතේඔබයි මමයි මමයි ඔබයි - නොබිඳෙන සෙනෙහසින්මේ ගයන්නේ ආදරේ ගීතයයි...!(පද - රොඩ්නි විදානපතිරණ)සිය මිතුරු සමාගමේ පි‍්‍රයතමයෙකු වූ මනෝජ් පීරිස් පිළිබඳව “ස්වර වර්ණ” අතරේ වර්ණ ගන්වන්නට ජගත් ඇලුම් කළ හෙයින් මනෝජ්ගේ තනිකඩ ජීවිතය ගැන ඔහුගේ අදහස අපි විමසීමු.”අපි හොඳ යාළුවෝ. ස්වාධීන රූපවාහිනියේ ‘සංහිඳ’ ට මනෝජ් මට නිතර ආරාධනා කරනවා. මියගිය කලාකරුවන් වෙනුවෙන් මම මුදල් අය නොකර ඊට සහභාගි වෙනවා. ඔහු මගේ ජීවිතේ සමීප මිත්‍රයෙක්. මෙරට සංගීත ක්ෂේත්‍රයේ දක්ෂ වාදන ශිල්පියෙක්. කාටවත් වළ කපන්නේ නැති මිනිසෙක්. මේ රටට, සංගීත ක්ෂේත්‍රයට අවශ්‍ය මිනිසෙක්. ඒත් කියන්න කනගාටුයි, කෙලිළොල් ගති පැවතුම් නිසා කලට වේලාවට විමසා විවාහයට සහකාරියක් සොයා ගන්න මනෝජ්ට නොහැකි වුණා. දැන් වයස පැන යනවා. මනෝජ් හැමදාම තනිකඩව ඉඳීවි කියලා මට හිතෙනවා.”සංගීත ක්ෂේත්‍රයේ නව ප්‍රවණතාවක් වී ඇති රිංගින්ටෝන්ස් සඳහා ඔබ ගීත නිර්මාණය කළේ නැද්ද?”නැහැ. එමෙන්ම මගේ කිසිම ගීතයක් රිංගින්ටෝන්ස් සඳහා දීලත් නැහැ. ඒ සඳහා ගීත දුන්නාට කර්තෘ භාග හරියාකාරව ලැබෙන්නේ නැහැ. විවිධ පුද්ගලයින් විසින් කෝටි ගණන් මුදල් මෙම ව්‍යාපාරයෙන් හම්බ කරගන්නවා. ඒත් නිර්මාණකරුවන්ට නිසි ගෙවීමක් කරන්නේ නැහැ. නිර්මාණකරුවෙකු හට සිය ජීවිත කාලයටම උපයන්න බැරි තරම් මුදල් මෙම ව්‍යාපාරය හරහා ඇතැම් පුද්ගලයින් විසින් උපයා ගන්නවා.නිර්මාණ ශිල්පීන්ට ඒවා පසු පස හඹා යන්න බැහැ. රජය සහ සංස්කෘතික අමාත්‍යංශය මැදිහත් වීමෙන් මේ කර්තෘභාග ප්‍රතිලාභ මංකොල්ලය නතර කළ යුතුයි. කුළුමීමා මෙල්ල කරගන්නවා වගේ තාක්ෂණය මෙල්ල කරගන්න හැකි නම් මෙවැනි මංකොල්ලයන් නතර කළ හැකියි.”ඔබේ මතු බලාපොරොත්තු ගැන පවසනවා නම්...?”සංගීතය කියන්නේ එක්තරා භාවනාවක්. එමෙන්ම සංගීතය සියුම් රසාස්වාදයක් විඳිය හැකි විෂයක්. විශේෂයෙන් දරුවන්ට අපි මේ මහඟු විෂය දායද කර දිය යුතුයි. ජාතික රූපවාහිනියේ “ගී මුතු” තුළින් දරුවන්ගේ දක්ෂතා ඔප්නංවා ගන්න ඔවුන්ට මඟ පෙන්වා දීමෙන් මගේ දායකත්වය මං ලබා දෙනවා.නිරතුරුවම මා නියැළී ඉන්නේ සංගීත කටයුතුවල හෙයින් වඩා නිවැරදි සුදුසු නිර්මාණ තෝරා බේරාගෙන ගීතලෝලීන්ගේ යහපත උදෙසා ඉදිරියේදීත් ඉදිරිපත් කරනවා. පසු විපරමක් කළාම යහපත් අතීතයක් මට තිබෙනවා. සංගීතයෙන් මම ලෝකය දැක්කා. මතු දවසේදීත් සංගීතයෙන් ලෝකය දකින්න, ජීවිතය විඳින්න මම බලාපොරොත්තු වෙනවා.”  ඔබේ සිනා ළඟ - නෙත නැවතුන දාඔබේ කතා ළඟ - සිත නැවතුන දාප්‍රේමය හැඳින්නෙමි - මේ ලෝ තලයේ....!(පද - දේශාංජලී වික්‍රමසිංහ)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106194</link>
    <topic>බොරුව වංචාව මගේ ළඟ නැහැ</topic>
    <author>ගාමිණී සුසන්ත</author>
    <content>බොරුව වංචාව මගේ ළඟ නැහැඇය අපට සිටින දක්ෂතම රංගන ශිල්පිනියකි. එසේම දක්ෂ රූපලාවණ්‍ය ශිල්පිනියක ලෙස ද ඇය දිගු ගමනක් පැමිණ සිටින්නීය.චාතුර්යා, පබා, පබළු වැනි ටෙලිනාට්‍යවල ඇය ඉදිරිපත් කළ රංගන ප්‍රේක්ෂක හදවත් තුළ සනිටුහන් වී හමාරය. ඇය නයනා කුමාරි. අද රසඳුන ‘සතුටු සාමීචියේ’ සටහන් වන්නේ නයනා කුමාරි සමඟ කළ කතාබහය.නයනා කොහොමද මේ දවස්වල කාර්යබහුලද?ඔව් තරමක් කාර්යබහුලයි. ගොඩක් කාලෙකට පසුව මම මේ දවස්වල චිත්‍රපටයකට සම්බන්ධ වෙලා ඉන්නව. ඒක චන්ද්‍රරත්න මාපිටිගමගෙ චිත්‍රපටයක් රූපගත කිරීම් කෙරෙන්නේ බණ්ඩාරවෙල ප්‍රදේශයේ. රංගන කටයුතුවලට අමතරව රූපලාවණ්‍ය ශිල්පිනියක් හැටියට මම මගේ වෘත්තියට උපරිම විදියට කැපවෙලා ඉන්නව.චාතුර්යා II ටෙලිනාට්‍යයට ලැබුණු ප්‍රතිචාර කොහොමද?චාතුර්යා -1 ට ලැබුණු තරමේ ප්‍රේක්ෂක අවධානයක් චාතුර්යා II ට නොලැබුණු බව මටත් හැඟුණා. නමුත් ස්වර්ණවාහිනී නාලිකාවෙන් විකාශය වුණු ටෙලිනාට්‍යවලින් වැඩිම පිරිසක් නරඹල තිබුණේ චාතුර්යා II.බොහෝ දෙනෙකුගෙ අවධානය මේ ටෙලිනාට්‍යයට යොමු නොවෙන්න බලපාපු එක හේතුවක් තමයි, මේ ටෙලි නාට්‍ය සතියේ එක දවසක් පමණක් විකාශය වීම. මොකද මේ දවස්වල වැඩි දෙනෙක් පුරුදු වෙලා ඉන්නෙ සතියේ දින පහේම හෝ දින හතේම විකාශය වන දීර්ඝ ටෙලිනාට්‍ය බලන්න.එකම කාලයක විකාශය වන ඇතැම් ටෙලිනාට්‍යක ඔබ මැදිවිය ඉක්මවූ මවක්, තවත් ටෙලි නාට්‍යයක තරුණ බිරිඳක්, තවත් ටෙලි නාට්‍යයක පෙම්වතියක්, මෙලෙස විවිධ වයස් මට්ටම්වල චරිත නිරූපණයට ලැබීම ගැන ඔබ මොනවද හිතෙන්නෙ?ඒක මා ලැබූ වාසනාවක්. එවැනි විවිධ චරිත ලැබීම ගැන ස්තුතිවන්ත වෙන්න ඕන අධ්‍යක්ෂවරුන්ට. පසුගිය දවස්වල ලංකාවෙ ප්‍රවීණ රංගන ශිල්පීන්ගෙන් ශිල්පිනියන්ගෙන් මට ගොඩක් ප්‍රශංසා ලැබුණා. ඔවුන් ගොඩක් දෙනෙක් මගෙ රංගන හැකියාව ගැන ප්‍රශංසාත්මකව කතාකළා.ඒක මට විශාල ධෛර්යයක්. සම්මාන 10කට වඩා ඒ ඇගයීම් මට වටිනවා.ජනප්‍රියත්වය ගැන ඔබේ අදහස...?ජනප්‍රියත්වය කියන්නෙ හරිම තාවකාලික දෙයක්. අද තිබෙන ජනප්‍රියත්වය හෙට නැතිවෙන්න පුළුවනි. රංගන ශිල්පියකුට අවශ්‍ය වෙන්නෙ ජනපි‍්‍රයත්වයට වඩා රංගන හැකියාව බවයි මගේ හැඟීම. එහෙම වුණොත් කාලයක් ක්ෂේත්‍රයේ රැඳිල ඉන්න හැකිවේවි. පෞද්ගලිකව මා ගැන කියනවා නම් මගෙ ජනප්‍රියතාව එදා වගේම අදත් තිබෙන බව මට විශ්වාසයි.රූපලාවන්‍ය ශිල්පිනියක් හැටියට ඔබේ වැඩ කටයුතු පිළිබඳව කතා කළොත්..?මට “Salon Nayanari” නමින් පැලවත්තෙ රූපලාවණ්‍යාගාරයක් තියෙනව. විශාල පිරිසක් මගෙ සේවය ලබාගන්නව. මේ ක්‍ෂේත්‍රයෙනුත් කිසියම් ගමනක් එන්න ලැබීම සතුටුයි.බොහෝ කලාකරුවන් තම කලා කටයුතුවලට අමතරව ව්‍යාපාරයක් කිරීමට පෙලඹී සිටිනවා නේද?ඔව්. ඒක ඇත්ත. මා පිළිබඳ කතාකළොත් මම වෘත්තීය නිළියක් වුණාට මගෙ රංගන කටයුතු බොහෝ දුරට සීමා කරලයි තියෙන්නෙ. ඒ මගෙ පුතා ගැන සොයා බලන්න වැඩි කාලයක් අවශ්‍ය නිසා. ඒ නිසා ටෙලි නාට්‍ය බාරගන්නවා අඩුයි. ඉතින් ඒක මගේ ආර්ථිකයට බලපානවා.අනෙක් කාරණය තමයි රූපලාවණ්‍ය ශිල්පය මම ඉතාම ආශාවෙන් මීට අවුරුදු ගණනාවකට පෙර සිටම ප්‍රගුණ කළ දෙයක්. ඉතින් ඒ ශිල්පයෙන් සමාජයට සේවයක් කරල මුදලක් ඉපැයීම වරදක් නෙමෙයිනෙ.කොහොමද ඔබේ පුංචි පවුලේ තොරතුරු?මගෙ පුතාට දැන් අවුරුදු පහමාරක් වයසයි. එයා මේ අවුරුද්දේ ස්කෝලෙ ගියා. පුතාගෙ වැඩ කටයුතු ගැන මම ගොඩක් සොයල බලනව. මගෙ ජීවිතේ මට තියෙන ලොකුම හයිය තමයි මගෙ සැමියා මගෙ වැඩ කටයුතු සාර්ථකව කරගන්න මට හැකියාව ලැබිල තියෙන්නෙ ඔහුගෙ ආශිර්වාදය නිසයි. දුක් මහන්සියෙන් ලොකු සටනක් කරල ජීවිතේ හරි විදියට ලස්සනට ගෙනියන්න අපි උත්සහ කරනවා.චිත්‍රපටවලට ඔබේ දායකත්වය අඩුයි නේද?ඇත්තෙන්ම ඔව්. චිත්‍රපට කීපයකට පමණයි මම මේ වන තෙක් සම්බන්ධ වෙලා තියෙන්නෙ. මේ දවස්වල රූපගත කිරීම් කෙරෙන චන්ද්‍රරත්න මාපිටිගමගෙ අලුත්ම චිත්‍රපටයෙ මම රඟපාන්නෙ සනත් ගුණතිලක සමඟ. මේ චිත්‍රපටය මම බාරගන්න එක හේතුවක් තමයි සනත් අයිය එක්ක රඟපාන්න අවස්ථාව ලැබීම.ඔබ චරිත තෝරා බේරාගෙන ද රඟපාන්නෙ?නැහැ. හැබැයි අධ්‍යක්ෂවරු මට ආරාධනා කරන්නෙ තෝරා බේරාගත් චරිතවලට. ඒ නිසා චරිත තෝරා බේරාගෙන රඟපානව කියල කියන්න වෙන්නෙ නෑ. මෙතෙක් මට ලැබිල තියෙන්නෙ ඉතාම හොඳ චරිත.ජනප්‍රිය චරිත සම්බන්ධ කරගෙන කටකතා පැතිරීම සාමාන්‍ය දෙයක්. විශේෂයෙන්ම රංගන ශිල්පීන් ශිල්පිනියන්ට. එවැනි කටකතාවලට ගොදුරු නොවී ඔබ පරිස්සම් වුණේ කොහොමද?මම ඉතාම අවංක කෙනෙක්. බොරුව වංචාව මගෙ ළඟ නෑ. අනෙක මම හොඳට හිතල මතල ජීවිතේ තීරණ ගන්න කෙනෙක්. ඒ නිසා වෙන්න ඕන මා පිළිබඳව කටකතා හැදිල නැත්තෙ.සමාජයෙන් ලැබෙන ආදරය ගෞරවය ගැන මොනවද හිතෙන්නෙ?කලාකාරිනියක් හැටියට පුදුමාකාර විදියේ ආදරයක් ගෞරවයක් මම සමාජයෙන් ලබනව. ඒක වාසනාවක්. ඒත් රසික රසිකාවියන් අපිව තේරුම් නොගන්නා අවස්ථාවනුත් තියෙනව. දවසක් මගෙ පුතාට අසනීපවෙලා ඉස්පිරිතාලෙට ගෙනිච්චා. එතැනදිත් රසිකයො අහන්නෙ ටෙලිනාට්‍යවල චරිත ගැන.ඒ වෙලාවෙ නම් තරමක් මගෙ හිත රිදුනා මගෙ දරුවගෙ අසනීපය ගැන බයවෙලයි මම ඒ වෙලාවෙ හිටියෙ. එවැනි අවස්ථාවක් අපේ රසික රසිකාවියන් තේරුම් ගත යුතුයි. හැබැයි සමාජයෙන් මෙතරම් ආදරයක් ලබන්නෙ අපේ රසික රසිකාවියන් නිසා බව කවදාවත්ම අමතක කරන්නෙ නෑ.මොනවගේ අනාගත බලාපොරොත්තු ද ඔබට තියෙන්නෙ?රඟපෑම පැත්තෙන් මගෙ රංගන හැකියාවත් දියුණු කරගෙන හොඳින් මගේ රංගනයන් ඉදිරිපත් කිරීම මගේ එක් බලාපොරොත්තුවක්. ඒ වගේම රූපලාවන්‍ය ශිල්පිනියක් හැටියට මගෙ ව්‍යාපාරය තවත් දියුණු කරගන්න බලාපොරොත්තු වෙනවා.මේ හැමදේටම වඩා මට තියෙන ලොකුම බලාපොරොත්තුව තමයි මගෙ පුතාට හොඳ අධ්‍යාපනයක් ලබාදීම. මේ බලාපොරොත්තු එක්ක තමයි මමත් මගේ සැමියත් ජීවත් වෙන්නෙ.ගාමිණී සුසන්තඡායාරූප – ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106195</link>
    <topic>යාත්‍රා</topic>
    <author>හිරුණි</author>
    <content>යාත්‍රා’අරුණට පෙර’, ‘යුවතිපති’ වැනි චිත්‍රපට අපේ සිනමා ක්‍ෂේත්‍රයට දායාද කළ ප්‍රවීණ චිත්‍රපට අධ්‍යක්ෂ අමරනාත් ජයතිලක පුරා වසර ගණනාවක නිහඬත්වයෙන් පසු චිත්‍රපටයක් නිර්මාණය කරන්නට සූදානම් වන බව පසුගියදා දැනගන්නට ලැබිණ.මේ චිත්‍රපටය 2600 වැනි ශ්‍රී සම්බුද්ධත්ව ජයන්තිය නිමිතිකොට ගෙන තැනෙන්නකි.මෙරට පමණක් නොව ජාත්‍යන්තර වශයෙන් ද සබඳතා ඇතිව නිර්මාණය කිරීමට සූදානම් කෙරෙන මේ චිත්‍රපටය බෞද්ධ ඉතිහාසයේ වටිනා සන්ධිස්ථානයක් සනිටුහන් කරන්නක් ලෙසින් හැඳින්විය හැකිය.‘පටාචාරා’ කතා වස්තුව පදනම් කරගෙන තැනෙන මේ චිත්‍රපටයේ තිර රචනයත් අමරනාත් ජයතිලකගේම වේ. චිත්‍රපටය සඳහා යොදාගන්නා නළු නිළියන් පිළිබඳ මෙතෙන් ස්ථිර තීරණයක් නොමැති අතර ඉදිරියේදී ඒ පිළිබඳ අපට දැනගන්නට ලැබෙනු ඇත.’වාසනා’ට ආයෙත් වාසනාවප්‍රවීණ නිරූපණ ශිල්පිනියක සේම රංගන ශිල්පිනියක ද වන වාසනා දන්තනාරායන පසුගියදා අලුත් වැඩ රාශියකට අතගැසුවා කියා ආරංචියක් ලැබුණා. පළවැනිම කාර්ය වුණේ ඇය නැවත වතාවක් රංගනයට ප්‍රවිෂ්ට වීමය. ‘රෑ දනියෙල් දවල් මිගෙල්’ චිත්‍රපටයේ රඟපෑමෙන් පසු ප්‍රධාන චරිතයකින් ඇය සිනමාවට දායක වුණේ නෑ.”ඇත්තටම පසුගිය කාලයේ මගේ නිවෙසේ වැඩ කටයුතුත් දරුවාගේ වැඩකටයුතුත් නිසා රංගනයෙන් ටිකක් ඈත්වෙලා සිටියේ. අවසාන වරට පුංචි චරිතයක් මම කළේ ‘වන්ෂොට් වන්’ චිත්‍රපටයේ. පසුගියදා මම උප ප්‍රධාන චරිතයකින් එක්වුණා ‘ආදර පූජාසනය’ කියන චිත්‍රපටයට.මේ චිත්‍රපටය අධ්‍යක්ෂණය කරන්නේ ඇලරික් ලයනල් ප්‍රනාන්දු. මම හිතන්නේ ඔහුත් බොහෝම කලකට පසු තමයි චිත්‍රපටයක් කරන්නේ. මේ චිත්‍රපටයේ මම රඟපාන්නේ රවීන්ද්‍ර රන්දෙණියගේ බිරිඳ විදියටයි.ඒත් එක්කම මගේ V ඇකඩමි ආයතනයේ වැඩකටයුතුත් කරගෙන යනවා. best modle of the world -2010 තරගාවලියට සහභාගි වීම සඳහා මගේ ආයතනයේ දෙදෙනෙක් තේරුණා. ලංකාවෙන් පළමු වතාවට තමයි මේ තරගාවලියට සහභාගිවෙන්නේ. මේ තරගය ජූලි මාසේ 31 වැනිදා බල්ගේරියාවේ පැවැත්වෙන්නේ.ඒ අතරම මම ළඟදීම ඇමෙරිකාව බලා යන්නට සූදානම් වෙනවා. ඒකට හේතුව Mrs. Asia Pacific තරගාවලියට ඇමෙරිකාවේ වෙසෙන ශ්‍රී ලාංකිකයෙකු වන මොරිනා දිසානායක සහභාගිවීම. ඇයව පුහුණු කරන්න තමයි මම යන්න සූදානම් වෙන්නේ. මාසයකට ආසන්න කාලයක් එහේ ඉන්න බලාපොරොත්තු වෙනවා.රොෂාන්ගෙන් වෙබ් අඩවියක්ජනප්‍රිය සිනමා හා ටෙලිනාට්‍ය නළු රොෂාන් රණවන ඔහුගේ වෙබ් අඩවියක් විවෘත කිරීම සඳහා මේ දිනවල සූදානම් වෙනවා.චිත්‍රපට රැසක ප්‍රධාන චරිතවලින් අපේ පේ‍්‍රක්ෂකයන් හමුවට ආ රොෂාන් මේ දිනවල ස්වාධීන රූපවාහිනියේ විකාශය වන ‘රන් සමනලයෝ’ ටෙලි නාට්‍යයෙන් ඔබ හමුවට එනවා.”ඇත්තටම කිවුවොත් වෙබ් අඩවියක් නළුවකුට අත්‍යාවශ්‍යයි. අලුතින් චිත්‍රපටයක්, ටෙලි නාට්‍යයක් සඳහා ආරාධනයක් ලැබුණත්, කෙනකුට මාව තෝරගන්න අවශ්‍ය නම් මා ගැන අධ්‍යයනය කරන්නත් නිල වෙබ් අඩවිය හරහා පුළුවන්.මගේ වෙබ් අඩවියට මගේ පුංචි කාලේ සිට තොරතුරු මා රඟපෑ චිත්‍රපට, ටෙලි නාට්‍ය, ඡායාරූප ඇතුළු සියලු තොරතුරු අඩංගුයි.මේ මාසයේ 22 වැනිදා තමයි වෙබ් අඩවිය නිල වශයෙන් විවෘත වන්නේ කොළඹ ඉන්ටර්කොන්ටිනෙන්ටල් හෝටලයේදී.එයින් පස්සේ මා ගැන තොරතුරු වෙබ් අඩවිය ඔස්සේ බලා කියා ගන්න පුළුවන්. විශේෂයෙන්ම මගේ රසික රසිකාවියන් වෙනුවෙන් තමයි වෙබ් අඩවිය නිර්මාණය කළේ.උපාලිගේ සින්දු මම හොයනවාප්‍රතිභාපූර්ණ ගී පද රචකයෙකු මෙන්ම තිරකතා රචකයෙකු වූ නැසී ගිය උපාලි ධනවලවිතාන විසින් රචනා කළ ගී පද මාලා ඇතුළත්ව මුද්‍රණය කෙරෙන ‘සිහින අහසේ වසන්තේ’ ගී පොත සඳහා මේ දිනවල ඔහුගේ බිරිඳ ශි‍්‍රමා ධනවලවිතාන උපාලි ලියූ සියලුම ගීත පද රචනා සොයමින් සිටියි. ඒ සඳහා ශි‍්‍රමා උපාලි ලියූ ගීත ගායනා කළ ගායක ගායිකාවන්ගේ සහයෝගය බලාපොරොත්තු වන බව රසඳුනට පැවසීය.”උපාලි ලියූ ගීත ගායනා කළ ගායක ගායිකාවන්ගේ සහ එම ගීත සංගීතවත් කළ සංගීත වේදින්ගේ සහයෝගය ලැබුණොත් උපාලි වෙනුවෙන් මට මේ පොත වඩා නිවැරදිව පළ කළ හැකියි.උපාලිගේ මරණයෙන් පසුව ඔහු ලියූ ගීත ජීවතුන් අතර සිටින සමහරුන් වෙනත් රචකයින්ගේ ගීත ලෙස හඳුන්වනු නමුත් එම ගීත සඳහා තනු නිර්මාණය කළ සංගීතවේදීන්ට මෙන්ම ගායනය කළ ගායක ගායිකාවන්ට ද ඒවා උපාලිගේ නිර්මාණ බව අමතක විය නොහැකිය.ඔබ දන්නා උපාලි ලියූ ගී ඇත්නම් මගේ අංක 04, ආසිරි මාවත, මත්තේගොඩ ලිපිනයට දැනුම් දෙන මෙන් ඉල්ලනවා.මම සූදානම්කිසි දින ගීත ලෝලි සිත්වලින් ඈත් නොවන සෙනෙහස රන් සිංහාසන හදේ මැවෙනවා ගීතය වැනි රසබර ගීත ගණනාවක් ගායනා කළ ත්‍යාගා එන් එඩ්වඩ් ගායන ශිල්පිනිය තවමත් ඇගේ ගීත ඇල්බමය සඳහා නිෂ්පාදකවරයකු සොයමින් සිටියි.’මීට පෙර රසඳුනේ මේ ගැන පළවුණහාම පසු නිෂ්පාදකවරු කීප දෙනෙකුම මගේ ගීත ඇල්බමයක් කරන්න උනන්දු වූවත් ව්‍යාජ ගී තැටි ජාවාරම හේතුවෙන් ඔවුන් පසුබට වුණා.එවැනි හොරුන්ට විරුද්ධව දැන් නීතිය ක්‍රියාත්මක වන නිසා මගේ ඇල්බමයට නිෂ්පාදකවරයෙක් ඉදිරිපත් වේ නම් මම සූදානම් ඉතාම සාධාරණ මුදලකට මගේ ගීත ඔහුට ලබා දීමට.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106196</link>
    <topic>සතුටින්ද ඔබ පෙරටත් වඩා</topic>
    <author>ජෝජ් රොබ්සන් ද සිල්වා</author>
    <content>සතුටින්ද ඔබ පෙරටත් වඩාඅම්මා කෙනෙක්, බිරිඳක් වෙලාලොව කාට හෝ නුඹ උරුමැතීසතුටින්ද ඔබ පෙරටත් වඩාමගේ ඉපැරණි පෙම්වතී මමද සැමියෙකි ඇයට අවනතදෙදරුවන් ළඟ නිවන සරතැසකාලයේ වැලි තලාවේසබඳකම් සැඟ වුණාවේ අතරමඟ සුනුවිසුනු පැතුමකමතක මිහිරියි තාම හිත යටපරවුණත් මල් අතීතේසුවඳ හදවත සමීපේ පද රචනය – රවී සිරිවර්ධනසංගීතය - රෝහණ වීරසිංහගායනය – කරුණාරත්න දිවුල්ගනේ”ප්‍රේමය” සොඳුරුමය. හිමි අහිමි වීම් අතරමැද සිනහා කඳුළු මෙන්ම විඳීම් සහ විඳවීම් සමඟ මුසුවී දැනෙන ප්‍රේමය තරම් මානවයා හට දැනෙන හැඟීමක් තවත් වේද යන්න සිතීම පවා අසීරුය. ප්‍රේමයෙන් උරුම වන වේදනාව වුවද, සොඳුරු වන්නේ එහෙයින්ය. අතීත පෙම් මල් පරවී ගියත් ඒ සුවඳ සිතේ රුවා ගෙන ජීවත් වෙන පෙම්වතුන් කොපමණ දෙනෙකු මේ ලෝකයේ සිටිනවා විය හැකිද? ඔවුන්ගේ සිත් ස්පර්ශ කරන සිතුවිලි ගී මුතු වැලකට අමුණා ගැයුණු විට එය මියුරු ගීතයක් වනු නොඅනුමානය.මෙවර “ගී මුතු” සරසන “අම්මා කෙනෙක් බිරිඳක් වෙලා” ගීතයද එවැනි ගීතයකි. ගී පද රචනයේ හිමිකරු රවී සිරිවර්ධනය. රවී අප සමඟ මෙම ගී මුතු වැල ගැන සිය අදහස් පැවසුවේ මෙසේය.”දශක කීපයක සිට ඒකාකාරීව දිවෙන අපගේ එකම සංගීත ප්‍රකාශනය වන සරල ගීතයේ හැඩ රුව වඩාත් පුළුල් රූපාන්තරණයකට හසු විය යුතු යැයි මම හිතනවා. ඊට විවෘත මනසකින් කැප විය යුතුයි. සිංහල ගීත පදමාලා පිළිබඳව සලකා බැලීමේදී අද එහි කාව්‍යමය ගුණය ශීඝ්‍රයෙන් පරිහානියට යමින් පවතින අයුරු දැක ගැනීමට පුළුවන්.පද රචනයට සරු අරුත් කැඳවාගෙන එනවා වෙනුවට එය හරසුන් වචන සැරසිලිවලින් රිද්ම ගත කොට තෘප්තිමත් වන පිරිසක් බවට අද ගී පද රචකයන් පත් වෙලා. අරුත් සුන් ප්‍රේම විලාප, සල්ලාප වචන රාමුවෙන් මිදී ගී පද රචනයේ යෙදෙන්න මම හැම විටම වෑයම් දැරුවා.වියපත් පෙම්වතෙක් තම අතීත ප්‍රේමය ආවර්ජනය කරනා අයුරු තමයි මෙම ගීතයේ සංකල්පනාව පද රචනය කළේ. මේ අත්දැකීම හුඟක් පොදු එකක් කියලා මට දැනුණා. මේ ගී සංකල්පනාවේ ප්‍රකාශකයා සැමියෙක්. ඔහුට බිරිඳක් සිටිනවා. පෙර පෙම්වතියත් විවාහ වී ඇයට සැමියෙකු සිටිනවා. ඔවුන්ට දරුවන්ද සිටිනවා.මෙහිදී ඔවුන් සියලු දෙනාටම වින්දනය කළ හැකි විනයකින් යුතුව පෙම්වතාගේ හැඟීම් ප්‍රකාශ කිරීමට හැකි අයුරු මෙම ගීතයේ පද රචනය කිරීමට මම පරිස්සම් වුණා. ඊට ගීත ශ්‍රාවකයින්ගෙන් හොඳ ප්‍රතිචාරයක් ලැබෙමින් තිබෙන නිසා මගේ කාර්යය සාර්ථක වී තිබෙනවා කියා මම විශ්වාස කරනවා.”දැන් ඕස්ට්‍රේලියාවේ වෙසෙන රවී සිරිවර්ධන, අපේ තරුණ ගීත පද රචක පරපුරේ දක්ෂතම ගී පද රචකයෙකි. “වසත් කාලය” නම් කෘතියට රාජ්‍ය සම්මාන ලත් රවී “ලාංකීය සංගීතයේ රෝහණ ලකුණ” (සමුද්‍ර වෙත්තසිංහ සමඟ) ග්‍රන්ථයේත් කාව්‍ය ග්‍රන්ථ වන “නඟුල් තරුව“ සහ “පිළිසඳර” ග්‍රන්ථවලත් කතුවරයාය.“වසත් කාලය මනරම්” (දයාන් විතාරණ සමඟ නෙලූ අධිකාරී) – “ඔබෙ සුසුම් පවන් සලයි” (දයාන්) – “දෙවෙන්දොරාසං නිදන්න” (නන්දා මාලනී) – “නෙතු කඳුළු කඳුළු කඳුළු” (සුනිල් එදිරිසිංහ) – “රංචු ගැසෙන කොලු රෑනේ” (ජානක වික්‍රමසිංහ) වැනි ගීතලෝලී සිත්ගත් ගී රැසක පද රචකයා වන රවී සුභාවිත ගීතයට පෙම් බැඳි නිර්මාණකරුවෙකි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106197</link>
    <topic>වේදිකා නාට්‍යයක් නිෂ්පාදනය කරලයි අපේ ගේ හදපු ඉඩම ගත්තේ</topic>
    <author>හේමාලි විජේරත්න</author>
    <content>වේදිකා නාට්‍යයක් නිෂ්පාදනය කරලයි අපේ ගේ හදපු ඉඩම ගත්තේමේදිනවල තිරගත වන ‘මහින්දාගමනය’ චිත්‍රපටයේ අධ්‍යක්ෂ සනත් අබේසේකරයි මෙවර අපේ ආලින්දය සඳහා කැඳවා ගත්තේ. සනත් සිය බිරිඳ ඉෂිනි සහ දරු දෙදෙනා සමඟ පදිංචි වී සිටින්නේ පාණදුරේ මොරවින්න පාරේ ය.සනත් ගේ උපන් ගම් පළාත මහනුවර පේරාදෙණිය. මව, පියා සහ නංගිලා දෙදෙනෙකු ද සමඟ පේරාදෙණියේදී හැදී වැඩී අධ්‍යාපනය ලද සනත් කොළඹට සේන්දු වූයේ පත්තර රස්සාවට ය. එවකට සනත් ගේ පියා කොළඹ විශ්ව විද්‍යාලයේ සේවය කළ බැවින් ඔහු නවාතැන් ගෙන සිටියේ පාණදුර ප්‍රදේශයේ ය. පාසල් නිවාඩුවට පාණදුරේට එන සනත්ට එම ප්‍රදේශය ද ඉතාම හුරු පුරුදු වූවක් විය.අධ්‍යාපනය නිම කළ සනත් පුවත්පත් කලාවේදීයෙක් වන්නට කොළඹට ඇවිත් ඉස් ඉස්සරලා ම සම්බන්ධ වනුයේ ලිට්ල්රෝස් ප්‍රකාශන සමාගමට ය. ඉන් පසු සරසි, අරලිය වැනි පුවත්පත්වලට සම්බන්ධ වන සනත් මේ අතරතුර ම ජාතික කතෝලික සිනමා පර්ෂදය මෙහෙයවන සිනමාකරණය හා රූපවාහිනි තිරපිටපත් පාඨමාලාවක් ද හදාරයි. පසුව ප්‍රවීණ පුවත්පත් කලාවේදී අර්නස්ට් වඩුගේ සමඟ ඔහු මෙහෙයවූ පුවත්පත් සඳහා සම්බන්ධ වෙයි.“මම වඩුගේ මහත්තයලාගේ පත්තරවල ඉන්න කාලේ ඒ ආයතනයෙන් කරපු පුංචි පත්තර හරියට ජනප්‍රිය වුණා. ඒ කාලේ මම නැවතිලා හිටියේ මගේ නැන්දා කෙනෙක්ගේ ගෙදර. හවසට යනකොට මම මට ලැබෙන පත්තරත් ගෙදර අරගෙන යන්නේ. ඒ කාලේ ඉෂිනි හිටියේ මගේ නැන්දලගේ ගේ ළඟ. මම ගේන පත්තර බලන්න ඉෂිනි නිතරම මම ඉන්න තැනට ආවා. ඔය අතරෙදි තමයි අපි දෙන්නා ප්‍රේම කරන්න පටන් ගන්නේ.මේ ප්‍රේමය ඵල දරලා සනතුත් ඉෂිනිත් 1988 දී විවාහ දිවියට එක්වෙනවා. දෙන්නා යුග දිවිය ආරම්භ කරන්නේ කුලී ගෙවල්වලින්. ඔය කාලෙදී සනත් ෆ්‍රෙඩී සිල්වාත් එක්ක එකතු වෙලා වේදිකා නාට්‍ය කරන්න පටන්ගන්නවා. ‘මොනරු හඬලති’ සහ ‘දොන්ත බබක්කා’ ඉතාමත් ම ජනප්‍රිය වෙනවා.“ඒ කාලේ මේ නාට්‍යය නිසා මට ටිකක් වැඩිපුර සල්ලි ලැබෙන්න ගත්තා. දවසක් අපි මේ නාට්‍යය පාණදුරේ පෙන්නුව. පාණදුරේට ඒ නාට්‍යය ගෙන්නුවේ ඉඩම් කට්ටි කරල විකුණන මහත්මයෙක්. එදා මට ලැබුණ සල්ලි ටික අත්තිකාරමක් වශයෙන් දීලා ඉඩමක් වෙන් කර ගත්තා. ඒ ඉඩමේ තමයි අද අපි ගෙයක් හදාගෙන ජීවත් වෙන්නේ.”සනත් - ඉෂිනි කැදැල්ලට ඉස් ඉස්සරලම එකතු වුණේ දුවෙක්. ඇය චතු මධුරි අබේසේකර. දැන් අවුරුදු 21 ක්. උසස් පෙළ කරල දැන් Cima කරනවා. දෙවැනියා පුතෙක්. ඔහු නිර්මාල් අබේසේකර. පාණදුර සුමංගල විද්‍යාලයේ අ.පො.ස. සාමාන්‍ය පෙළ කරනවා.“අපේ ගෙදර සාමාන්‍යයෙන් උදේ පාන්දරින් ම දවස ආරම්භ කරනවා. පාන්දර 4.30 ට වෙත්දී බිරිඳ ඉෂිනි තමයි ඉස්සරලම නැගිටින්නේ. මම උදෙන් ම නැගිටලා කරන්නේ මගේ ලියන කියන කටයුතුවල නිරත වීමයි. මම තිර රචනා ඇතුළු බොහෝ දේ ලියන්නේ මගේ නිවෙසේදී. මගේ බිරිඳ, දරුවෝ සුවෙන්, සනීපෙන්, සතුටින් තියාගෙන ගෙදරදී ලියන එක තමයි මගේ සතුට.සනත්ගේ නිවෙසේ සියලු ගෘහ පාලන කටයුතු ඉටුවෙන්නේ ඉෂිනි අතින්.“පාන්දරින් නැගිටල දරුවන්ට ඉස්කෝලෙ ගෙනියන්න සනත් යන්න කලින් කන්න කෑම උයන්න ඕන. එදා ඉඳලම අපේ ගෙදර උයන පිහින කටයුතු කළේ මම. සනත් ඉතින් උදේට නැඟිටලා ලියන්න පටන්ගන්නවා. එයාගේ කටයුතුවලට අපි කවුරුත් බාධා කරන්නේ නෑ. ගෙදරට කෑම බීම ගේන්න බොහෝ වෙලාවට මම තමයි යන්නේ. සනත් ගෙදර ඉන්නවා නම් අපි දෙන්න එක්කම ගිහින් බඩු මුට්ටු අරගෙන එනවා.ඉෂිනිට මේ පවුලේ අයට කෑම හදන එක ටිකක් කරදරකාරී වැඩක්. ඒ මොකද සනත් මස්, මාළුවලින් තොරව කෑම ගන්න කෙනෙක්. එහෙත් දරුවන්ට මස් මාළු හදන්න ඕන. ඉතින් මේ දෙගොල්ලන්ටම හරියන විදියට තමයි ඉෂිනිට කෑම හදන්න වෙලා තිබෙන්නේ.සනතුයි - ඉෂිනියි විවාහ වෙලා මේ වෙනකොට අවුරුදු 22 ක් ගෙවිලා. මේ කාලය ඇතුළත සනත්ගේ කලා කටයුතුවලට ඉෂිනිගෙන් ලැබී තිබෙන්නේ කිව නොහැකි සහයෝගයක්.“ඇත්තටම ඉෂිනි මගේ කලා ජීවිතේට ලොකු ශක්තියක්. එයා මගේ පවුලේ වගකීම් සියල්ලම බලා කියා ගන්නවා. ගෙදර දොර වැඩ කටයුතුත් තනියම කර ගන්නවා. ඒ සහයෝගය නිසා තමයි මගේ කලා කටයුතු හරියට කරගන්න පුළුවන් වුණේ. නැතිනම් ‘මහින්දාගමනය’ වැනි විශාල තිර රචනයක් ලියන්න, ඉතිහාසය අධ්‍යයනය කරන්න මට විවේකීව මනසක් කෝ?සනත් ඉෂිනි ගැන එහෙම කියන කොට ඉෂිනිත් කිව්වේ සනත් වගේ ස්වාමි පුරුෂයෙක් ලැබීම සතුටක් කියලයි.සනත් සැර පරුෂ, කේන්ති යන පුද්ගලයෙක් නොවෙයි. ගෙදරින් පිට දවස් දෙක තුනක් හිටියත් අපි ගැන හොයලා බලනවා. විවේකීව ගෙදර ඉන්නවා නම් අපිව කොහේ හරි එක්ක යනවා. දෙන්න අතර පුංචි පුංචි ප්‍රශ්න ඇති වුණත් ඒක අපි දෙන්නට සාකච්ඡා කරල විසඳගන්න පුළුවන්. හැම දෙයක් ම සාමකාමීව අපට සාකච්ඡා කරන්න පුළුවන්.අනිත් එක සනත් කියන්නේ හරිම ධෛර්යවන්ත, උත්සාහවන්ත කෙනෙක්. අද සනත් මේ වගේ තැනක ඉන්න එක ගැන මට ආඩම්බරයි.සනත් ගේ දරුවෝ දෙන්නත් තාත්තගේ හැකියාව දක්ෂතාව ගැන සතුටු වෙනවා. නිර්මාණයක් කරත්දී මේ පවුලෙ හැමදෙනෙක් ම ඊට උනන්දුයි. නිර්මාණයකට නළු නිළියන් තෝරා ගනිද්දී ඊට වැඩි වශයෙන් දායක වෙන්නෙ සනත්ගේ බිරිඳ සහ දරුවෝ දෙන්නයි.නිර්මාණ ගැන, දරුවෝ උනන්දු වුණත් ඒ දෙන්න කලාවට නැඹුරුවෙන්න අදහසක් නෑ. මම මේ ක්ෂේත්‍රයේ රැඳෙන්න වින්ද දුක් ඒ දෙන්නා දැක්කා. ඒ දෙන්නා වැඩියෙන් කැමැති ඉගෙන ගන්න. අපි දෙන්නගෙත් එකම බලාපොරොත්තුව දරුවන්ට හොඳට උගන්වන එකයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106198</link>
    <topic>ඔෂින්හැම කාන්තාවකටම ආදර්ශයක්</topic>
    <author>ටානියා මෝසස්</author>
    <content>ඔෂින්හැම කාන්තාවකටම ආදර්ශයක්‘ඔෂින්’ මින් වසර ගණනකට පෙර ජාතික රූපවාහිනියෙන් විකාශය වූ ජනපි‍්‍රය ටෙලි නාට්‍යයක්. කොටස් 297 කින් සමන්විත වූ ඔෂින් රටවල් 95 ක භාෂා ගණනාවකට පරිවර්තනය වුණා.දැරියක, තරුණියක, බිරියක, මවක මෙන්ම මිත්තණියක ලෙස ජීවිතයේදී එල්ල වූ අභියෝගවලට අධිෂ්ඨානශීලීව මුහුණ දෙමින් සාර්ථකත්වයේ ඉලක්කය ජය ගන්නා ඔෂින් ලොව සෑම කාන්තාවකටම ආදර්ශයක් ගෙන දුන් චරිතයක්.1983 වසරේ සිට පුරා වසරක් ද නැවත තුන්වරක් ද ජාතික රූපවාහිනියෙන් විකාශය වූ ඔෂින් ටෙලි නාට්‍යය මෙරට පේ‍්‍රක්ෂකයාට තිළිණ කරන ලද්දේ එවකට ශ්‍රී ලංකා රූපවාහිනියේ හඬකැවීම් අංශයේ අධ්‍යක්ෂ වූ ටයිටස් තොටවත්තයන් විසිනි.ඔෂින් දැන් ලොව පළමුවරට නවකතාවක් ලෙස එළි දක්වා ඇත. එහි ලේඛිකාව සුමිත්‍රා විතාරණය. ඇය වෘත්තියෙන් ගුරුවරියකි.‘ඔෂින්’ නවකතාවක් ලෙස එළිදක්වන්නට සිතුණේ ඇයි?‘ඔෂින්’ මගේ ජීවිතයේ මං ඉතාමත් ආස කරන චරිතයක්. එය ප්‍රථම වරට ජාතික රූපවාහිනිය ඔස්සේ විකාශය වූ විට මට හිතුණා ඔෂින් චරිතය හැම කාන්තාවකටම ආදර්ශවත් චරිතයක් ය කියලා. මම ඒ කතාවට කැමැති නිසාම ටෙලි නාට්‍යය නරඹලා මම ඒ විකාශය වූ කොටස පොතක සටහන් කරනවා. පස්සේ ඒ ලියපු කතා ටික පාසලේ දරුවන්ට කියවනවා.ඒ කතාවට ළමයි සවන් දෙන්නේ හරිම ආසාවෙන්. පසු කලකදී ඔෂින් නවකතාවක් ලෙස එළිදැක්වීමට මා තුළ තිබුණු කැමැත්ත අපේ පාසලේ තවත් ගුරුවරයකු ලවා ජාතික රූපවාහිනියේ අතුල රන්සිරිලාල් මහතාට යෝජනා කළා. ඔහු මට මේ පොත ලිවීම සඳහා ගොඩක් උපකාර කළා. ‘ඔෂින්’ නවකතාවක් ලෙස කියවන්නට තිබුණා නම් යැයි... මගේ පාසලේ දරුවන් තුළ තිබු කැමැත්ත ද මෙය ග්‍රන්ථයක් ලෙස එළි දැක්වීමට මා දිරිමත් කළා.‘ඔෂින්’ ලාංකේය සමාජයට කොතරම් ආදර්ශවත් චරිතයක් ද?එය ලෝකයේ ඕනෑම රටක කාන්තාවන්ට ආදර්ශවත් චරිතයක් කියන එකයි මගේ හැඟීම. මම ඔබට ඊට උදාහරණ කිහිපයක් දක්වන්නම්. අපේ ජීවිත එක් එක් කාලයේදී මුහුණ දෙන විවිධ අභියෝගවලට සාර්ථකව මුහුණ දී ජය ගන්නේ කීයෙන් කී දෙනා ද? ළමා වයසේදී මුහුණ දීමට සිදුවන දුක් ගැහැට නිසා මුළු ජීවිතයම විනාශ කරගෙන තමන්ටම වෛර කරගන්නා කාන්තාවන් අපි අතර කොතෙකුත් ඉන්නවා. දරිද්‍රතාව නිසා කුඩා කලදීම සේවිකාවක වී කුඩා දරුවකු පිටෙහි රුවා ගෙන පාසල වෙත යන ඔෂින් කදිම ආදර්ශයක්.ප්‍රථම පේ‍්‍රමය බිඳී ගියහොත් නැතිනම් පෙම්වතා අහිමි වුවහොත් සිය දිවි හානි කරගන්නා තරුණියන් ගැන අපි කොතෙක් අසා තිබෙනවා ද? තමාගේ පළමු පෙම්වතා තමාගේ යෙහෙළිය විවාහ කරගත් විට දී පවා ඒ ඇතිවූ කම්පාවෙන් ජීවිතය කඩාකප්පල් නොකරගන්නා තරුණ ඔෂින් අද සමාජයේ ආදරය නිසා ජීවිතය විනාශ කරගන්නා තරුණියනට කොතරම් ආදර්ශයක් ද?බිරියක ලෙස තම සැමියාට කීකරුව තම නැන්දණියගේ කෙනෙහිලිකම් විඳ දරා ගනිමින් ඇයට වෛර කරනවා වෙනුවට ඇගේ සිත් දිනා ගැනීමට වෙර දරන ඔෂින් අද සමාජයේ නැන්දම්මා - ලේලි අර්බුදයට මැදිව සිටින ඕනෑම ගැහැනියකට ආදර්ශයක් නොවේ ද?ඔෂින් ටෙලි නාට්‍යය පුරා දිව යන සංස්කෘතිය ලාංකේය සමාජයට ගැළපේ යැයි ඔබ සිතනවා ද?ශ්‍රී ලංකාව හා ජපානයේ ඇත්තේ බුදු දහමින් පෝෂණය වූ සමාජ සංස්කෘතියක්. එබැවින් දෙරටේම කාන්තාවන් මුහුණ දෙන්නේ සමාන වූ ජීවන ගැටලු හා අභියෝග යැයි මට සිතෙනවා.ඔෂින් කොටස් කීයකින් සමන්විත ද?මෙහි කොටස් තුනක් තිබෙනවා.ඔබේ නවකතාවට ලැබෙන පාඨක ප්‍රතිචාර ගැන දැනගන්නට කැමැතියි.ඉතාමත් හොඳ ප්‍රතිචාර ලැබෙමින් පවතිනවා. ඔෂින් පළමු කොටස කියවු පළමු පාඨකයා එහි ප්‍රකාශක සමුද්‍ර වෙත්තසිංහ මහතායි. ඔහු ඒ පිළිබඳ දැක්වූ අදහස් දෙවන කොටස ඉක්මනින්ම ලිවීමට මට මහත් පිටිවහලක් වුණා.‘ඔෂින්’ නවකතාවේදී ඔබ යම් යම් වෙනස්කම් කර තිබෙනවා ද?විශේෂ වෙනස්කමක් නැහැ. නමුත් ඕනෑම කෙනෙකුට ඉතාමත් ලේසියෙන් කියවිය හැකි සරල බස් වහරකිනුයි මෙය ලියැවී ඇත්තේ. දෙබස් ද වැඩියෙන් මෙහි යොදා ගෙන තිබෙනවා.කතාන්තරය පුරාවටම ‘ඔෂින්’ චරිතය පමණක් ද ආදර්ශවත් චරිතයක් ලෙස ඔබ දකින්නේ?ඔෂින් හැරුණු විට නශෝමි, හත්සුකෝ, කෝටා, යශිරෝ මැඩම්, හසකාව මැඩම් යන චරිත ද සමාජයට විශාල පණිවුඩයක් ලබා දෙනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av1106199</link>
    <topic>සාර්ක් සිනමා උලෙළට පසුවදනක්</topic>
    <author>ඈෂ්ලි රත්නවිභූෂණ</author>
    <content>සාර්ක් සිනමා උලෙළට පසුවදනක්කොළඹ පිහිටුවා ඇති සාර්ක් සංස්කෘතික කේන්ද්‍රය (SAARC Cultural Centre) විසින් පවත්වන ලද සාර්ක් සිනමා උලෙළ පසුගිය මැයි මස 11 සිට 15 දක්වා ජාතික චිත්‍රපට සංස්ථා සිනමා හලේ දී පවත්වන ලදී. මෙම කේන්ද්‍රය ශ්‍රී ලංකාවේ සිට ක්‍රියාත්මක වන ස්ථාවර ආයතනයකි.SAARC යනුවෙන් හඳුන්වනු ලබන්නේ South Asian Association from Regional Coorperation හෙවත් කලාපීය සහයෝගය සඳහා වූ දකුණු ආසියාතික සමුළුව යනුවෙනි. එයට ඇෆ්ගනිස්ථානය, බංග්ලාදේශය, භූතානය, ඉන්දියාව, මාලදිවයින, නේපාලය, පකිස්ථානය හා ශ්‍රී ලංකාව යන රටවල් අට අයත් වේ. ඇෆ්ගනිස්ථානය මෙම සංවිධානයට එක්වූයේ මෑතකදීය.සාර්ක් සිනමා උලෙළ සඳහා පිළියෙල කර තිබුණු සංකල්පීය සටහනට අනුව එක් එක් සාර්ක් රටවලින් 2010 වර්ෂයේ ප්‍රදර්ශනය කරන ලද වෘත්තාන්ත චිත්‍රපට දෙක බැගින් ඇතුළත් කළ යුතු විය. මෙය තරගකාරී උලෙළකි. මෙහි මුඛ්‍ය අරමුණ වන්නේ සාර්ක් කලාපීය රටවල සිනමාකරුවන් සඳහා ඔවුන්ගේ අදහස් හා ආකල්ප බෙදාගත හැකි වේදිකාවක් සම්පාදනය කිරීමයි. එම රටවල නිෂ්පාදනය වූ විශිෂ්ට සිනමා කෘති උලෙළේ දී තිරගත කිරීමෙන් සංස්කෘතිය,, විවිධත්වය, සම්ප්‍රදායයන් හා දෛනික ජීවන ශෛලීන් විදහා පෙන්වන කවුළුවක් එමඟින් විවෘත කිරීම අරමුණ විය. සාර්ක් රටවලට අයත් නොවන රුසියාව, ඉතාලිය හා සිංගප්පූරුව රටවලින් තෝරාගත් සාමාජිකයන් තිදෙනකුගෙන් ජූරිය සමන්විත විය.සාර්ක් සිනමා උලෙළින් අපේක්ෂා කළ අරමුණු මෙම උලෙළ මඟින් ඉටු වූ බවක් නම් නොපෙනේ. සාර්ක් රටවල් 8 අතරින් චිත්‍රපට ඉදිරිපත් කර තිබුණේ ඉන්දියාව, භූතානය, පකිස්ථානය හා ශ්‍රී ලංකාව පමණි. බංග්ලාදේශය, නේපාලය, මාලදිවයින හා ඇෆ්ගනිස්ථානය නියෝජනය නොවීය. මෙය ඉතාම අවාසනාවන්ත තත්ත්වයකි. හරි අඩක් රටවල් නියෝජනය නොවීය. පකිස්ථානයෙන් ඉදිරිපත් කළ එක් චිත්‍රපටයක් අවශ්‍ය මූලික සුදුසුකම වූ 2010 වර්ෂයේ ප්‍රදර්ශනය කළ චිත්‍රපටයක් නොවූ අතර එය ප්‍රදර්ශනය සඳහා මුදා හැර තිබුණේ 2007 ඔක්තෝබර් 14 වැනිදා ය. ලියුම්කරු දකින ආකාරයට මෙම උලෙළ සංවිධානය කිරීමේ දුර්වලකම් කිහිපයක්ම විය.චිත්‍රපට තෝරා ගැනීම පිළිබඳ කිසිදු බලයක් සාර්ක් සංස්කෘතික කේන්ද්‍රයට නොමැති අතර සාර්ක් රටවල සිනමාව පිළිබඳ රාජ්‍ය ආයතනයන්ට එම චිත්‍රපට තෝරාගැනීමේ පූර්ණ බලතල පැවරී තිබේ. වෘත්තාන්ත චිත්‍රපට සඳහා පමණක් උලෙළ විවෘතව තිබිණ. මේ නිසා වෘත්තාන්ත චිත්‍රපට නිෂ්පාදනයක් නොමැති හෝ ඉඳහිට වෘත්තාන්ත චිත්‍රපටයක් දෙකක් නිර්මාණය කෙරෙන නමුත් වාර්තා චිත්‍රපට නිෂ්පාදනය වන මාලදිවයින හා නේපාලය වැනි රටවල් ඉන් බැහැර විණි. ඇෆ්ගනිස්ථානය 2010 වර්ෂය තුළ විශිෂ්ට චිත්‍රපට දෙක තුනක් නිර්මාණය කර තිබූ නමුත් ඒවා විවාදාපන්න හා විකල්ප නිර්මාණ වූ බැවින් එරට බලධාරීන් එම චිත්‍රපට තෝරා නොගත්තේ යැයි සිතිය හැකිය.මෙම සාර්ක් සිනමා උලෙළ සංවිධානය කළ සාර්ක් සංස්කමෙවර සාර්ක් සිනමා උලෙළ පිළිබඳ ජනතාව තුළ දැනුමක් නොතිබුණු අතර ප්‍රේක්ෂක සහභාගිත්වය ඉතා පහළ මට්ටමක පැවතිණි. ජගත් සිනමා උත්සව සංස්කෘතිය පිළිබඳ දැනුමකින් තොරව සිනමා උලෙළක් සංවිධානය කිරීම අපහසුය. සාර්ක් සංස්කෘතික කේන්ද්‍රය එක් එක් රටවලින් චිත්‍රපට ලබාගැනීමේ දී අනුගමනය කළ ක්‍රියාපටිපාටිය සංශෝධනය නොවන්නේ නම් මෙය සාර්ථක සිනමා උලෙළක් ලෙස පවත්වාගෙන යාම ඉදිරියේදී ද අසීරු වනවා ඇත.සාර්ක් රටවල් නිල වශයෙන් යෝජනා කරනු ලබන කෘති එහි ගුණාත්මක භාව නොතකා තිරගත කිරීමට සාර්ක් සංස්කෘතික කේන්ද්‍රයට සිදුවනවා ඇත. මෙවර පකිස්ථානය ඉදිරිපත් කර තිබූ චිත්‍රපට දෙක ඊට කදිම නිදසුනක් සපයයි. කලින් වර්ෂයේ ප්‍රදර්ශිත චිත්‍රපට සඳහා සීමා වන්නේ නම් ඊට පෙර වර්ෂයන්හි ප්‍රදර්ශනය වූ විශිෂ්ට සිනමා කෘති ඇතුළත් කළ හැකි නිතරගකාරී අංශයක් ඇතුළත් කළ හැකිය. එසේ වූයේ නම් පකිස්ථානයේ නිෂ්පාදනය වූ ජගත් කීර්තියට පත් මෙහෙරීන් ජබාර්ගේ “රාම් චාන්ද් පකිස්ථානී” (2008) හා සොහායිබ් මන්සූර්ගේ “ඉන් ද නේම් ඔෆ් ද ගෝඩ්, (2009) වැනි කෘති දැක බලා ගැනීමේ අවස්ථාව ප්‍රේක්ෂකයන්ට ලැබෙනවා ඇත.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061910</link>
    <topic>අපේ සින්දු කියලා සල්ලි හම්බකරන්න ලැජ්ජා නැද්ද</topic>
    <author>තුෂාරි වික්‍රමසිංහ</author>
    <content>අපේ සින්දු කියලා සල්ලි හම්බකරන්න ලැජ්ජා නැද්දඅනුන්ගේ ගීත ගයමින් මුදල් ඉපැයීම අද බහුලව සිදුවෙනවා.මේ නවක තරු අපේ ගීත තැන් තැන්වල ප්‍රසංග වේදිකාවේ දී මංගල උත්සවවලදී ගායනා කරලා මුදල් උපයනවා.ඇත්තටම මේ අය දන්නෙ නැහැ අපේ රසිකයොත් මේ තැන්වල ඉන්නවා කියලා.සමහරු මට ඒ අයගේ ජංගම දුරකතනවලට වීඩියෝ කරගෙන ඇවිත් මගේ ගීත සමහර නවක ගායිකාවන් ගායනා කරන ආකාරය පෙන්වනවා.මේ අයගෙ හිතේ අපි මේවා දන්නෙ නැහැ කියලයි. මේ අය අපිට මොනතරම් හොර රහසේ අපේ සින්දු විකුණගෙන කෑවත් අපිට ඒවා ආරංචි වෙනවා.අපිට ආදරය කරන අපේ හඬට හුඟාක් ඇලුම් කරන රසිකයන් බොහොමයක් ඉන්නවා.මේ නවක තරු මේ විදිහට ලක්ෂ ගණන් හම්බ කරන්නේ, අපි ඉතාම කැපවීමෙන්, දුක් මහන්සියෙන් අපේම අනන්‍යතාවක් ගොඩනඟා ගෙන අපි ගායනා කරපු ගීත විකෘති කරලා ගායනා කිරීමෙන්.මට මතකයි චිත්‍රපටවලට මම ජෝතිපාලත් එක්ක ගයපු ගීත අද මේ ගීත කොල්ලයට එරෙහිව කතාකරන ප්‍රවීණ ගායිකාවක් විකෘති කරමින් ගායනා කළා. ඒ ඔස්සේ ඔවුන් මුදල් ඉපැයුවා.ඒ ගීත මට ඇහෙනවටවත් මම නම් ආසා නැහැ. මම ගායනා කරපු ගීතයක් වෙනත් හඬකින් ඇහෙන්නේ විකෘති වෙලා.ඒ වැරැද්ද කනට ඇහුණාම අපිටත් නොදැනීම අපේ කනටත් ඒ වැරැද්ද කාවැදෙනවා. ඇත්තටම ඒ කාලෙ අපි ස්ටේජ් එකට යන්නේ හරිම සතුටින්. නමුත් අද වෙන අය මගේ සින්දු කියලා විකෘති කරලම මියුසික් දෙන්නෙත් විකෘති විදිහට.ඒ වගේම මේ නවක තරු කරන ලොකු වැරැද්දක් තමයි පිටරට ගිහිල්ලා අපේ සින්දු විකෘති කරලා ගායනා කරමින් ලක්ෂ ගණන් මුදල් උපයන එක. ලැජ්ජ නැද්ද මං දන්නැහැ මේ අයට.අද වෙනකොට ඇන්ජලින් කොපිකැට්ලා හුඟදෙනෙක් මේ ක්‍ෂේත්‍රයේ ඉන්නවා. ඇත්තම කියනව නම් මගේ ගීත නිවැරැදිව මගේ හඩින් ගායනා කරන්න මගේ දුවටවත් බැරිනම් මේ නවක තරු කොහොමද මගේ හඩින් මගේ ගීත ගායනා කරන්නේ? ඇන්ජලීන් කියන්නේ එක්කෙනාටයි.මගේ ගීත ගැයුවා කියලා කිසිකෙනකුට මගේ හඬවත් මමවත් වෙන්න බැහැ. සමහර නවක තරු මගේ ගීත ප්‍රසංග වේදිකාවේ ගයත් දී රසිකයො ‘හූ’ කියනවලු. මොකද ගීත විකෘති කරන නිසා.අපි අවුරුදු ගණනක් ප්‍රසංග වේදිකාවේ ගීත ගැයුවා කවදාවත් එක ‘හූ’ හඬක් ඇවිත් නැහැ. ඇන්ජලින් ගුණතිලක කියලා එක ගායිකාවයි ලංකාවේ ඉන්නේත් සිටිය යුත්තේත්.මම ගායන වෘත්තිය උතුම් දෙයක් ලෙසයි සලකන්නේ. ඒ වෘත්තියෙ තිබෙන ගාම්භීර බව පාවාදෙන්න මම සූදානම් නැහැ. මම ආණ්ඩුවෙන් ඉල්ලා සිටින්නේ, මේ වංචනික ගීත මංකොල්ලය නැවැත්වීමට කටයුතු කරන්න යම් පියවරක් ගන්න කියලයි.නවක ගායක ගායිකාවන් ඔවුන් මුහුණ දෙන තරගවල දී අපේ ගීත ගැයුවාට කමක් නැහැ.නමුත් ඒ අය තරගාවලි හරහා නමක් හදාගෙන ජනප්‍රියත්වයට පත්වෙලාත් අපේ ගීත ප්‍රසංග වේදිකාවේ, රූපවාහිනියේ, ගුවන්විදුලියේ ගයන එක වැරැදියි.මම කියන්නේ, ඔවුන් අපේ ගීත ගයා ලැබූ පන්නරය මත අලුතින් තමාගේ ගීත නිර්මාණය කරගන්න කියලයි. නැතිව ව්‍යාපාරයක් විදිහට තැන තැන අපේ ගීත ගයමින් මුදල් ඉපැයීම හොඳ දෙයක් නෙමෙයි.අපි මේ තත්ත්වයට ආවේ සෑහෙන දුකක් විඳල සෑහෙන්න මහන්සිවෙලා. ඒ කාලෙ මේ වගේ වැඩසටහන් අපිට තිබුණෙ නැහැ. ගුවන් විදුලිය හරහා තමයි ගායකයන් බිහිවුණේ. ඒ තුළ විනයක් හික්මීමක් තිබුණා. නමුත් දැන් එවැනි තත්ත්වයක් අද බිහිවෙන වැඩසටහන්වල දක්නට ලැබෙනවා අඩුයි.අපේ ගීත ගායනා කරමින් මේ තරුණ ළමයි ප්‍රසංගයකදී අපි ලබාගත්ත මුදල් වගේ හතර ගුණයක මුදලක් අය කර ගන්නවා. ඒ අය සහභාගි වෙන ගීත ප්‍රසංගවල පෝස්ටර් ප්‍රචාරය කරනවා.නමුත් එයට සහභාගිවෙලා ගායනා කරන්නේ අපේ ගීත. ඇත්තටම මේ සිදුවන ක්‍රියාපටිපාටිය තහනම් කරන්න නිත්‍යානුකූල පදනමක් අවශ්‍යයි කියන ස්ථාවරයේයි මම ඉන්නේ.මේ ළඟදි ගායන ක්‍ෂේත්‍රයට පිවිසුන එක් තරුණයෙක් කියලා තියෙනවා ප්‍රියා සූරියසේනගේ ගීත ගායනා කරන්නට ඔහු නිත්‍යානුකූල අවසරය ලබාගෙන ඇති බවට.මෙය සම්පූර්ණයෙන්ම අසත්‍යයක්. මේ වගේ බොරු ප්‍රචාර ගෙනයමින් අපේ ගීත ගායනා කරනවා; ගායනා කරලා විකෘති කරනවා. ඇත්තටම ඒ අය මේ විදිහට මගේ ගීත ගායනා කළා කියලා ඒ අයට කවදාවත් ප්‍රියා සූරියසේන කෙනෙක් වෙන්න බැහැ.ගීතයක් එය මුලින්ම ගායනා කළ ගායකයාට වගේ ගායනා කරන්න බැහැ. ඇත්තටම මගේ දරුවොත් බලාගෙන ඉන්නවා මගේ ගීත ගායනා කරන්න. ඒ දරුවන්ටත් මේ වගේ වැඩ නිසා ඔවුන්ට තියෙන දක්ෂතාවයෙන් ප්‍රයෝජනයක් ගන්න බැරිවෙනවා.ඇත්තටම තමන්ගේ අනන්‍යතාවයක් ගොඩනඟාගෙන තමාගේම ගීත ගායනා කරන්නට නවක පරපුරේ ගායක ගායිකාවන් කටයුතු කළ යුතුයි. එහෙම නැතිව තමන්ට අයිති නොවන අනුන්ගේ ගීත ගයා මුදල් ඉපැයීම මහා අපරාධයක් ලෙසයි මම දකින්නේ.අනුන්ගේ ගීත ප්‍රසංග වේදිකාවල රූපවාහිනී වැඩසටහන්වල, ගුවන්විදුලි නාලිකාවල ගායනා කරමින් මුදල් ඉපැයීම සම්පූර්ණ වැරදි වැඩක් ලෙසයි මම දකින්නේ.සදාචාරයෙන් තොර වැඩක් ලෙසත් මේ තත්ත්වය මම සලකනවා. නමක් හදාගන්න, තරගයකදී අපේ ගීත ගැයීමේ වරදක් මමත් දකින්නේ නැහැ.ගායකයාට හෝ ගායිකාවට කරන ආදරයක් ගෞරවයක් විදියට අපේ ගීත රසවින්දට කමක් නැහැ. නමුත් එය ව්‍යාපාරයක් බවට පත් කරගෙන එයින් මුදල් ඉපැයීමට කටයුතු කරනවා නම් එය බලවත් වරදක් ලෙස හඳුන්වන්න පුළුවන්.මම ක්‍ෂේත්‍රයට පිවිසෙන නවක ගායක ගායිකාවන් ගෙන් ඉල්ලන්නේ තමා ක්‍ෂේත්‍රයේ දෙපයින් හිටගෙන තමාගේම දෙයක් ගොඩනඟා ගන්න කියලයි.මගේ ගීතත් ප්‍රසංග වේදිකාවේදී බොහෝ නවක ගායකයින් කියන බව මම දන්නවා. මට ආරංචි වෙලා තියෙනවා. ඇත්තටම මේ තත්ත්වයට නීතිමය පියවරක් ගන්නවට වඩා මම හිතන්නේ ඔවුන් පෞද්ගලිකව හිතලා තමා මේ කරන්නේ නරක වංචනික වැඩක් කියලා ඔවුන් අවබෝධ කරගෙන එසේ නොකරන්නට වගබලා ගත යුතුයි කියලයි.අලුතින් සංගීත ක්‍ෂේත්‍රයට එක්වෙන ගායකයෙක් හෝ ගායිකාවක් මුලින්ම ක්‍ෂේත්‍රයට පිවිසෙන්නේ අනුන්ගේ සින්දුවක් කියාගෙන. මට මතකයි මම මේ ක්‍ෂේත්‍රයට එක්වෙන කොට කිව්වෙත් චිත්‍රා සෝමපාලගෙ සින්දු. නමුත් ඊට පස්සෙ අපි ජනප්‍රිය තලයට ආ විගසම අපි අපේම අනන්‍යතාවයක් ගොඩනඟා ගෙන අපේම ගීත කලාවක් හදාගත්තා.අපි අනුන්ගේ සින්දු කියමින් මුදල් උපයන්න ගියේ නැහැ. ඇත්තටම අද ක්‍ෂේත්‍රයට ගායක ගායිකාවන් ලෙස එකතුවෙන නවක ළමයින් ජනප්‍රිය වුණාමත් ප්‍රසංග වේදිකාවේ අපේ ගීත ගයමින් මුදල් උපයනවා.ඒ නිසා ඔවුන්ට තමන්ගෙම අනන්‍යතාවයක් තමාගේම ගීතයක් හදාගන්න ඕනකමක් නැහැ. ක්‍ෂේත්‍රයට එනකොට තරගවලදී අපේ ගීත ගායනා කළාට කමක් නැහැ.නමුත් ඒ අය තමන්ගේ නම හදාගෙන ප්‍රසංග වේදිකාවලදීත් අපේ ගීත ගයමින් කරන මේ වංචාව තවදුරටත් කරගෙන යන්න දෙන්න බැහැ. පිටරටවල ප්‍රසංග සඳහා සහභාගි වන මේ නවක තරු අපේ ගීත විකෘති කරමින් ගායනා කරලා ලක්ෂ ගණන් උපයනවා. රූපවාහිනියට පවා ඇවිත් අපේ ගීත ගායනා කරනවා.මම මේ චෝදනාව නවක ශිල්පීන් හැමදෙනාටම කරන්නෙ නැහැ. මොකද සමහර ළමයි ඉන්නවා අපේ ගීත ගයමින් ක්‍ෂේත්‍රයට පිවිසිලා අද වෙනකොට තමන්ගේම අනන්‍යතාවයක් ගොඩනඟාගෙන තමන්ගේම ගීත ගායනා කරන අය. මම කියන්නේ, ක්‍ෂේත්‍රයට එන ශිල්පීන් දැනුම්වත් කළ යුතුයි. අපේ ගීත මුලදී ගැයුවාට කමක් නැහැ.දිගටම ඒ දේ කරගෙන යන්න එපා කියලා. මම මෙයට විසඳුමක් විදිහට කියන්නේ අපේ ගීතයක් ගායනා කරලා ඔවුන් උපයන මුදලින් සියයට ගණනක් කර්තෘ භාගය ලෙස අපට ලැබිය යුතුයි. කියන දෙය.මෙය නීතියක් ලෙස ක්‍රියාත්මක කරන්න කියලා මම රජයෙන් ඉල්ලා සිටිනවා. නැත්නම්, අපි මේ අය කරන මේ නරක වැඩේ දිහා බලාගෙන නිහඬව ඉන්න ඉන්න මේ අය ඒ දේ දිගටම කරගෙන යනවා. එය නවත්වන්න කටයුතු කරන්න කියලා වගකිව යුත්තන්ගෙන් මම ඉල්ලා හිටිනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061911</link>
    <topic>සැබෑවේ සිනමාව නොහොත් වාර්තා චිත්‍රපට</topic>
    <author>කපිල කුමාර කාලිංග</author>
    <content>සැබෑවේ සිනමාව නොහොත් වාර්තා චිත්‍රපටපසුගිය සෙනසුරාදා, කොළඹ මාධ්‍ය පාසලේදි කළ දේශනයක් අවසානයේ මා වෙත පැමිණි ශිෂ්‍යයෙක් මෙසේ විමසුවේය.”මා වාර්තා චිත්‍රපටයක් කළොත්, එය රූපවාහිනි නාලිකාවකට අලෙවි කළ හැකිද?”මම ඔහුට ඒ මොහොත් දුන් පිළිතුර මෙහි සඳහන් නොකර එම ප්‍රශ්නය මෙරට රූපවාහිනි නාලිකා වෙත යොමු කරන්නට කැමැත්තෙමි. ටෙලිනාට්‍ය සඳහා නම් අපහසුවෙන් හෝ අනුග්‍රාහකයන් සොයා ගත හැකිය. එහෙත් වාර්තා චිත්‍රපට තමන්ගේ ප්‍රචාරක මාධ්‍යයක් වශයෙන් යොදා ගැනීමට කැමැති ව්‍යාපාරිකයෝ මෙරට සිටිත්ද? අනෙක් අතට විනාඩි 45 ක හෝ පැයක ධාවන කාලයක් වාර්තා පටයකට ලබා දීමට මෙරට රූපවාහිනි නාලිකා සූදානම්ද?මා මේ ප්‍රශ්න ‘සරසවිය’ කර්තෘ අරුණ ගුණරත්න වෙත යොමු කළේ කලකට ඉහත ඔහු රජයේ ප්‍රවෘත්ති දෙපාර්තමේන්තුවට අයත් චිත්‍රපට අංශයේ (GFU) ද සේවය කළ බැවිනි. විදේශීය කෙටි චිත්‍රපට උළෙලකට ඉදිරිපත් කොට ඉන් සම්මානයක් ලබා ගත හැකි වුවහොත් එබඳු වාර්තා පටයකට රූපවාහිනි නාලිකාවකින් ඉඩක් ලැබෙනු ඇතැයි අරුණ කීවේය. විදේශීය චිත්‍රපටි උත්සව පිළිබඳ තොරතුරු අන්තර් ජාලයෙන් මෙන්ම චිත්‍රපටි සංස්ථාවෙන් ද ලබා ගත හැකිය.මම මීට කලකට ඉහත “එදා බක්මහ” නමින් වාර්තා චිත්‍රපටයක් (වීඩියෝ) කළෙමි. තෙල්දෙණිය ප්‍රදේශයේ හුදෙකලා ගම්මානයක සිංහල අවුරුදු සිරිත් කෙරෙන අන්දම ඊට විෂය විය. මහාචාර්ය අනුරාධ සෙනෙවිරත්න ඊට සහභාගි විය. සිංහල යැයි කියන අවුරුදු උළෙලට දීර්ඝ ඉතිහාසයක් නැති බවත් එය උඩරට රාජධානි සමයේ හින්දු ආගමික බලපෑමෙන් ඇතිවූ දෙයක් බවත් ඔහු කියා සිටියේය.’එදා බක්මහට’ අනුග්‍රාහකයෙකු සොයා ගැනීම දුෂ්කර වූයෙන් මම ණයකාරයෙකු වීමි. U. Matic තාක්ෂණය යල්පැන ගොස් ඇති බැවින් අද එහි පිටපතක් හෝ ලබා ගැනීම අසීරුය.මෙරට සිනමා ප්‍රේක්ෂකයාට වාර්තා චිත්‍රපට කරදරයක් වී තිබූ කාලයක්ද තිබුණි. රජයේ චිත්‍රපටි අංශය නිපදවන “නිව්ස් රීල්” සිනමා ශාලාවල චිත්‍රපට ප්‍රදර්ශනයට කලින් තිරගත කිරීම එකල සිරිතකි.මෙරටට, වාර්තා චිත්‍රපට හඳුන්වාදීමේ ගෞරවයද හිමිවන්නේ රජයේ චිත්‍රපට අංශයටය. 1948 දී දෙවන ලෝක මහා සංග්‍රාමයෙන් පසු ඉවත දැමූ මි.මි. 35 කැමරා දෙකක් බ්‍රිතාන්‍යයින්ගෙන් ලංකා රජයට ලැබුණි. එකල මෙහි සිනමා කාර්මික ශිල්පීන් නොසිටි බැවින් ඉතාලියෙන් ජුලියෝ පෙට්රෝනි සහ ෆෙද්රිකෝ සේරා ගෙන්වා ගත් අතර ඔවුන් කළ මුල්ම වාර්තා පටයට නිමිත්ත වූයේ 1949 නිදහස් උත්සවයයි. පසුව ඔවුන් නිපදවූ The capital Hill (මහනුවර පිළිබඳව) හා New Horizoy වැනි වාර්තාපට, රජයේ චිත්‍රපට අංශයේ සුරක්ෂීව ඇතැයි සිතමි.කෙටි කලකින් පෙට්රෝනි හා සේරා ආපසු ගිය අතර ඉන්පසු බ්‍රිතාන්‍යයේ සිට රැල්ෆ් කීන් ලංකාවේ චිත්‍රපට අංශයට පැමිණියේය. ‘නෙළුම් ගම’ හා ‘ලංකා උරුමය’ වැනි වාර්තා පට ඔහුගේ නිර්මාණය. ආචාර්ය ලෙස්ටර් ජේම්ස් පීරිස් ද රැල්ෆ් කීන්ට සහාය අධ්‍යක්ෂවරයෙකු වශයෙන් සම්බන්ධ විය. කැමරාව රැගෙන චිත්‍රාගාරයෙන් පිටතට ගොස් ‘රේඛාව‘ නිපදවීමට ලෙස්ටර් පීරිස්ට සිතෙන්නට ඇත්තේ වාර්තා පට කිරීමෙන් ලද අත්දැකීම් නිසා විය හැකිය. ශ්‍රී ලාංකිකයෙකු වශයෙන් මෙරට ප්‍රථම වාර්තා චිත්‍රපටය නිර්මාණය කිරීමේ ගෞරවය හිමිවන්නේ රජයේ චිත්‍රපටි අංශයේ ප්‍රධානියාව සිටි ජෝර්ජ් වික්‍රමසිංහටය. 1952 දි ඔහු “මීගමුවේ ධීවරයෝ” නමින් වාර්තා පටයක් නිර්මාණය කළේය.සිනමාවේ වෙනම ශානරයක් (Genre) ලෙස අද සැලගෙන වාර්තා චිත්‍රපටය බිහිවන්නේ උත්තර ධ්‍රැව ගවේෂකයන් අතිනි. 1962 දි කැනේඩියානු ජාතික රොබට් ෆ්ලැහර්ටි උත්තර ධ්‍රැවයේ එස්කිමෝවරුන් පිළිබඳව නිර්මාණය කළ Nanook of The North චිත්‍රපටයකි. ඒ අවධියේ වාර්තාපට සඳහා නිශ්චිත යෙදුමක් නොවීය. Factual Film, Life as it is, Actulity Film, Kino Pravda, (Cinematic Truth) වැනි යෙදුම් ඒ සඳහා භාවිතා කෙරුණි. 1926 දී රොබට් ෆ්ලැහර්ටි නිපද වූ ’MONA’  නමැති වාර්තා චිත්‍රපටය පිළිබඳව ජෝන් ගි‍්‍රයර්සන් ලියූ පුවත්පත් විචාරයකදි භාවිතා කෙරුණු documetary යන යෙදුම ඉන් පසුව වාර්තාපට හැඳින්වීම සඳහා යොදා ගැනුණි.රූපවාහිනි මාධ්‍යයේ ආරම්භයත් සමඟම වාර්තාපට නිෂ්පාදනය ද පහසු විය. ශ්‍රී ලංකාවේ ද ජාතික රූපවාහිනිය ප්‍රමුඛ නාලිකාවන්ගෙන් විශිෂ්ට ගණයේ වාර්තාපට නිපදවුණි. එහෙත් ඒවා දක්නට ලැබෙන්නේ නම් ඉඳහිටය. වාර්තා චිත්‍රපට සඳහාද විකාශන කාලයක් වෙන් කිරීමට, රූපවාහිනි නාලිකා කටයුතු කරන්නේ නම් ඉහත සඳහන් කළ තරුණයාගේ ප්‍රශ්නයට ඍජු පිළිතුරක් ලැබෙනු ඇත.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061912</link>
    <topic>වෘත්තියක් ලෙස සිනමාව තෝරාගත් පළමු කාන්තාව මම</topic>
    <author>තුෂාරි වික්‍රමසිංහ</author>
    <content>වෘත්තියක් ලෙස සිනමාව තෝරාගත් පළමු කාන්තාව මමඅග්‍රගණ්‍ය සිනමාකරු ආචාර්ය ලෙස්ටර් ජේම්ස් පීරිස් ප්‍රථම ජාත්‍යන්තර සම්මානයෙන් පිදුම් ලබා වසර හැටක් සැමරීම සහ ප්‍රවීණ සිනමා නිර්මාණවේදිනී සුමිත්‍රා පීරිස් ගේ සිනමා දිවියට වසර පනහක් සපිරීම නිමිති කරගෙන ‘ලෙස්ටර් සුමිත්‍රා පදනම’ ආරම්භ කිරීම පසුගියදා ඉන්දීය සිනමා අධ්‍යක්‍ෂ ආචාර්ය අදුර් ගෝපාල ක්‍රිෂ්ණන් ගේ සහභාගීත්වයෙන් පැවැත්විණි. සුමිත්‍රා පීරිස් සමඟ යෙදුණු සුහද පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.ලෙස්ටර් - සුමිත්‍රා නමින් සිනමා පදනමක් පිහිටුවන්නට ඔබ දෙපළ අදහස් කළේ ඇයි?ඇත්තටම මේ පදනම පිහිටුවීම පිළිබඳව අදහස බොහෝ කාලයක සිටම අපේ හිත්වල තිබුණා. එයට හේතු කීපයක්ම බලපෑවා. ඉන් එක් කාරණයක් තමයි අපේ චිත්‍රපට සංරක්‍ෂණය නොවීම. ඒවා සංරක්‍ෂණය කිරීම මේ පදනම ඔස්සේ සිදුවෙනවා.ඒ වගේම දෙවැනි කාරණය ලෙස මම හිතන්නේ, අපි පරිහරණය කළ පොත්පත්, අපේ හැම දෙයක්ම වගේ අපි නැති කාලෙක වුණත් මහජනතාවට දැක බලාගන්න, පරිහරණය කරන්න තියල යන්න කුමන හෝ පදනමක් බිහි කෙරුවොත් එය පහසුයි කියන අදහස.ලෙස්ටර් - සුමිත්‍රා පදනම සාර්ථකව එළිදක්වන්න පුළුවන් වුණා. මෙතනදී මගේ ඥාතීන් කිහිප දෙනකුයි, මිත්‍රයො කිහිප දෙනකුයි එකතු වෙලා තමයි මෙය බිහි කරන්නට කටයුතු යෙදුවේ. මෙය හුඟාක් දීර්ඝ කාර්යයක් වුණා. මොකද පාර්ලිමේන්තුවට ගිහින් එය පනතක් ලෙස සම්මත විය යුතු වුණා.පසුගිය 9 වැනිදා මෙහි අවසන් පියවර සම්මත වුණා. ඒ නිසා මෙදිනම අපේ පදනම පිහිටුවීමේ කටයුතු ආරම්භ කෙරුණා. ඒ ආරම්භයත් සමඟ මේ පදනමෙන් සිදු කරන මූලික කාර්යයක් විදිහට අපි පටන්ගත්තා වසරක් පාසා සිනමාව පිළිබඳ විශේෂ දේශනයක් පැවැත්වීමට කටයුතු කිරීමට. සිනමාවට අදාළ විෂය පරාස තුළ සිට කරනු ලබන මෙම දේශනයට පළමු වරට එදා සහභාගි වුණේ මහාචාර්ය විමල් දිසානායකයන්.ඉදිරියටත් මේ වගේ දේශනා මේ පදනම ඔස්සේ ක්‍රියාත්මක වෙනවා. සමස්තයක් ලෙස ගත්තහම මේ පදනම ඔස්සේ අපි බොහෝ දුරට බලාපොරොත්තු වෙන්නේ සිනමාවට කුමන හෝ අන්දමේ සෙතක් දියුණුවක් ලබාදීමටයි. මෙහි ව්‍යවස්ථාව බලපුවහම විශාල පරාසයක් ඔස්සේ සිනමාවට අදාළව කටයුතු කරන්නට හැකියාව පුළුවන්කම තිබෙනවා.ඒ අතර පිටපත් සංරක්‍ෂණය, පිටපත් රචනය, විදේශීය හා දේශීය වශයෙන් සිනමාවට අදාළ වැඩමුළු පැවැත්වීම වගේ විශාල පරාසයක් මේ ඔස්සේ ආවරණය වෙනවා. මේ හැම දෙයක් ඔස්සේම අපේ පදනමේ ප්‍රමුඛතම පරමාර්ථය වන්නේ ශ්‍රී ලාංකික සිනමා සංස්කෘතිය නගාසිටුවීමයි.ඔබේ සිනමා ගමන් මගේ ආරම්භය ‘සංදේශය’ චිත්‍රපටය. සහාය අධ්‍යක්‍ෂිකාවක්, සංස්කාරකවරියක්, අධ්‍යක්‍ෂකවරියක් ලෙස ඔබ ආ ගමන් මඟ දෙස යළි හැරී බැලුවොත් අද මොකද ඔබට ඒ ගැන හිතෙන්නේ?සංදේශය චිත්‍රපටය තමයි මගේ සිනමා ගමනේ ආරම්භය. ඒ වෙනකොට මට අවුරුදු 24 ක් විතර ඇති. ‘සංදේශය’ චිත්‍රපටය ගැන මතක්වෙන කොට, ඇත්තටම එය තනිකරම පිරිමින් වැඩ කරපු චිත්‍රපටයක්. මම විතරයි ගැහැනු කෙනකුට වැඩ කෙරුවේ. නිළියො දෙතුන් දෙනෙක් විතරක් හිටියට ඒ අය අපිත් එක්ක රැඳිලා හිටියෙ නැහැ. ඒ විදිහට මම ආ ගමන් මඟ ගැන කතා කළොත් අද වගේ පහසුකම් ඒ කාලෙ තිබුණෙ නැහැ. අද වගේ සිනමා ශිල්පීන්ට නැවතෙන්න හෝටල් පහසුකම් තිබුණෙ නැහැ. මට මතකයි, එතැන වැඩට හිටියා අප්පුහාමි කියල මනුස්සයෙක්. අපේ චිත්‍රපටය රූගත කරන ස්ථානයේ ඒ මනුස්සයගෙ පැල්පත තිබුණා. ඒ පැල්පතේ මටත් ඇඳක් දාලා දුන්න නිදියන්න.ඒ වගේම සීතලේ ගැහි ගැහී ඇළ දොළට ගිහිල්ලා තමයි අපි මුහුණකට හේදුවේ. බලංගොඩදී රූගත වුණු මේ චිත්‍රපටයේදී මම ලබපු ඒ අත්දැකීම් මගේ ඉදිරි සිනමා ජීවිතයට ඉතාම රුකුලක් වුණා. මාව ධෛර්යවත් කළා මේ සිනමා කලාවේ රැඳිලා ඉන්නට. මම හිතන්නේ ඒ ආරම්භයෙන් ලැබුණු දැවැන්ත ශක්තිය නිසා තමයි අදවන තුරු මම මේ ක්‍ෂේත්‍රයේ නියැළී ඉන්නේ. ‘සංදේශය’ රූගත කරන අවස්ථාවේදී එහි වැඩකරපු ශිල්පීන් හැම දෙනාම මට ගෞරවයක් දැක්වූවා. මොකද විශේෂයෙන්ම මමත් සිනමාව ගැන දැනුමක් ඇතිව ආපු කෙනෙක් නිසා. නැතිව නෑදෑකමට හෝ මට තිබෙන වෙනත් හයියකට මම සිනමාවට ආපු කෙනෙක් නොවන නිසා.ඒ නිසා පිරිමි අතරේ දී වුණත් මට සෑහෙන සහයෝගයක්, සහෝදර බැඳීමක් ඔවුන්ගෙන් ලැබුණා. ඒ වගේම ඔවුන් මාව රැක ගන්න ස්වරූපයකුත් තිබුණා. මට මතකයි මම ඒ කාලෙ මේකප්, ලිප්ස්ටික් පාවිච්චි කළේ නැහැ. කොණ්ඩය කොටට කපලා කලිසමක් ඇඳගෙන ලොකු ෂර්ට් එකක් ඇඳගෙන පිරිමි ගොඩේ මාව විශේෂයෙන් කැපිලා පේන්නේ නැති විදිහටයි මම හිටියේ. දැන් නැවතත් ඒ දිහා හැරිල බලනකොට මට හිතෙනවා මම ඒ තීරණය ගත්තේ හිතල මතල නෙමෙයි නේ කියලා. එය ඉබේම ඇතිවුණු දෙයක් නේද? කියලත් හිතෙනවා.සිනමා ඉතිහාසයේ යළි කියවන විට ලංකාවේ ප්‍රථම සිනමා සංස්කාරකවරිය ඔබ. සහාය අධ්‍යක්‍ෂවරිය ඔබ. සිනමා අධ්‍යක්‍ෂකවරියත් ඔබද?මෙහෙමයි, මම හිතන්නේ, මට පෙර සිනමාවට අධ්‍යක්‍ෂවරියන් ලෙස පිවිස සිටියේ ෆ්ලොරීඩා ජයලත්, රූබී ද මෙල් කියන රංගන ශිල්පිනියන්. ඒ අය මට පෙර සිනමාවට සම්බන්ධ වෙලා චිත්‍රපට කීපයක් ම නිර්මාණය කරලා තිබුණා. නමුත් ඔවුන් ඒ දේවල් කළේ රංගන ශිල්පිනියන් ලෙස ඒ ඔස්සේ ලැබූ අත්දැකීම් මත පමණයි.මට හිතෙන්නේ ලංකාවෙන් පිට විදේශීය අධ්‍යාපනය ලබලා සිනමාව පිළිබඳ ප්‍රායෝගික පුහුණුවක් ලබලා ඒ ඔස්සේ උපාධියක් ලබලා සිනමාව පිළිබඳව හදාරලා චිත්‍රපට ක්‍ෂේත්‍රයට පිවිසි ප්‍රථම අධ්‍යක්‍ෂිකාව ලෙස මාව හඳුන්වන්න පුළුවන් කියලයි. කාන්තාවක් ලෙස වෘත්තියක් වශයෙන් පළමු වතාවට සිනමා ක්‍ෂේත්‍රය තෝරාගත් කාන්තාව මමයි. ඒ සංස්කාරකවරියක් අධ්‍යක්‍ෂවරියක් ලෙස කටයුතු කරමින්.ඔබ පැවතෙන්නේ දේශපාලන හුරුවක් සහිත පවුල් පසුබිමකින්, දේශපාලනයට ඔබේ හිත ගියේ නැත් ද?මගේ මව ටිකක් මධ්‍යම පාන්තික කාන්තාවක් මම හිතන්නේ, මා තුළ දේශපාලනයට ලොකු ඇල්මක් තිබුණේ නැහැ. මගේ පියා 1932 දි මුල් ඡන්දෙට ඉඳල එයින් එයාට ඡන්ද කිහිපයක් අහිමි වීමෙන් ඉදිරියට යන්න බැරි වුණා. නැවතත් පියා 1942 දී ඡන්දයට ඉදිරිපත් වුණා. ඒ මගේ බාප්පලා හිරේ ඉන්න කාලෙ. ඒ වගේම මගේ පියා, මව අපිව හැම දේශපාලන රැස්වීමකටම එක්කන් ගියා. බාප්පලා හිරේ ඉන්න කොට බලන්න එක්කන් ගියා. ඇත්තටම දේශපාලනයට යන්න එපා කියලා කිසිකෙනකුගෙන් තහනමක් තිබ්බෙ නැහැ.මගේ මව නැතිවෙන කොට මට අවුරුදු 13 ක් වගේ ඇති. අම්මා නැතිවුණ එකත් දේශපාලනයට යොමු නොවෙන්න හේතුවක් වුණා. අනිත් එක මම ඒ වෙනකොට පාසල් ගියේ විශාඛා විද්‍යාලයට.විශාඛාව බෞද්ධ පාසලක් ඒ තුළ දේශපාලනය ගැන වැඩි උනන්දුවක් තිබ්බෙ නැහැ. මම හිතන්නේ මං වාගෙ කෙනකුට පාරට බැහැල මිනිස්සු අතරට ගිහිල්ලා දේශන පවත්වන ස්වරූපයක් ඇත්තටම තිබුණෙ නැහැ. ඉතින් මේ දේවල් මට බලපාන්න ඇති දේශපාලනයට නොඑන්න. නැත්නම් මට ඒ වගේ හැකියාවක් තිබුණා නම් මම හිතන්නේ මට දේශපාලනයට යොමු වෙන්න තිබුණා කියලයි.සිනමා විචාරකයන් ඔබව හඳුන්වන්නේ සිනමාවේ කිවිඳිය ලෙසයි. මේ ආසිරි ගැන්වීම ගැන ඔබ මොකද හිතන්නේ?මම හිතන්නේ මගේ මුල් යුගයේ චිත්‍රපටවල පමණක් නොවෙයි අද වෙනකම්ම නිර්මාණය කළ චිත්‍රපටවල චිත්‍රපටි රාමු ගත්තම සෞන්දර්යාත්මක පසුබිමක් තිබෙනවා. ඇත්තටම චිත්‍රපටයක් ඔස්සේ කාන්තාවක ගේ සංවේදනා පමණක් නොවෙයි එය තුළ කාව්‍යමය දෙයක් තිබෙනවයි කියන එක ප්‍රේක්‍ෂකයාට පමණක් නොවෙයි විශේෂයෙන් ම විචාරකයනට දැනිලා තිබෙනවා. වෙන එකක් තියා මගේ ‘ගැහැනු ළමයි’ චිත්‍රපටය ගත්තම මට මතකයි ඒ කාලෙ එය රැගෙන එංගලන්තයට ගියාමත් එංගලන්තයේදී එම චිත්‍රපටය තිරගත වුණු අවස්ථාවේ එරට විචාරකයෙක් මේ කාව්‍යමය ගුණාංගය පිළිබඳව විචාරයට ලක්කළා.මේ චිත්‍රපටය සාමාන්‍ය විදිහට නෙමෙයි තේරුම් ගන්න ඕන කියලා ඔහු පැවසුවා. මගේ හැම චිත්‍රපටයකම වගේ මේ කාව්‍යමය භාෂාව රූප රාමු තුළ අන්තර්ගත වෙන බවයි විචාරකයන් ගේ අදහස. ඇත්තටම රූප රාමුවක් අලංකරණය කිරීමෙන් මම කරන්නේ එය අලංකාර කිරීමේ අදහසින් නෙමෙයි. එයින් ප්‍රේක්‍ෂයා තුළ මගේ සිතේ තිබෙන හැඟීම්, අවස්ථා මවා පාන්න අවශ්‍ය නිසයි. ඒ වගේම ඒ රූප රාමුව දකින කෙනාගේ ඇහැ පිනවන ගතියක් තිබෙනවා. ඇත්තටම එලෙස මා අගයකිරීම මට සතුටක්.ඔබට පසුව සිනමා ක්‍ෂේත්‍රයට පිවිසි අධ්‍යක්‍ෂවරියන් ගේ චිත්‍රපට ඔබ නැරඹුවාද? ඔවුන් ගේ චිත්‍රපට නිර්මාණ ගැන ඔබට හිතෙන දේ?මේ වසර පනහට මට දකින්න ලැබුණේ අධ්‍යක්‍ෂවරියන් ඉතාම ස්වල්ප දෙනකුගේ සිනමා නිර්මාණයි. ඒ එකක් දෙකක් වගේ. එය නම් කනගාටුදායකයි. මම ඒ සියලු චිත්‍රපටි නැරඹුවා. විශේෂයෙන්ම ඉනෝකා සත්‍යාංගනීගේ ‘සුළං කිරිල්ලී’ හුඟාක් ප්‍රසංශනීය චිත්‍රපටයක්. හැබැයි අහේතුවකට වගේ තවත් චිත්‍රපටයක් කරන්නට ඇයට අවස්ථාව ලැබිල නැහැ.ඇත්තටම මෙතනදී තිස්ස අබේසේකරයන්ව මට මතක් වෙනවා. අපි ඔහුට ණයගැතියි. ඔහු නොහිටින්න ඇයට චිත්‍රපට අධ්‍යක්ෂිකාවක් ලෙස සිනමාවට පිවිසෙන්න වරම් ලැබෙන්නේ නැහැ. ඔහු චිත්‍රපටි සංස්ථාවේ සභාපතිවරයා ලෙස කටයුතු කරන සමයේ තරුණ තරුණියන් කීපදෙනෙකුටම අත හිත දුන්නා. ඒ අතරින් කෙනෙක් තමයි ඉනෝකා.’ගඟ අද්දර’ චිත්‍රපටය හේතු කොටගෙන ‘ගඟ අද්දර’ නවකතාව ජනපි‍්‍රය වූ බවට ඇතැමුන් මත පවසනවා. මේ ගැන ඔබේ අදහස?‘ගඟ අද්දර’ නවකතාව මිලීනා සුමතිපාල කියවල රසවිඳපු එකක්. ඇය එය මට දුන්නා මේ හරහා චිත්‍රපටයක් කරන්න කියලා. ලැටීෂියා බොතේජුගේ මේ ගඟ අද්දර නවකතාව ඇගේ දෙවැනි හෝ තුන්වැනි නවකතාව වන්නට ඇති.චිත්‍රපටයකට නඟන්න තරම් කතාන්දරයක් ඒකෙ තිබුණා ද කියලත් හිතුණා. ඒ නවකතාවේ චරිත බොහොමයක් තිබෙනවා. ශෛලිය වෙනස්. කොහොම හරි මගේ වාසනාවකට තිස්ස අබේසේකර බාර ගත්තා මෙහි තිර පිටපත ලියන්න. තිස්සගෙ පිටපත කියෙව්වම මම හුඟාක් ධෛර්යවත් වුණා මෙයින් චිත්‍රපටයක් නිර්මාණය කරන්න පුළුවන් කියලා. ඒ අනුව මේ චිත්‍රපටය කළා. එය ජනපි‍්‍රය වුණා. ලංකා සිනමා ඉතිහාසයේ ජනපි‍්‍රය වූ චිත්‍රපට තුන හතරෙන් එකක් එය. ජනතාව ‘ගඟ අද්දර’ චිත්‍රපටයට හුඟාක් ඇලුම් කළා.මේ දිනවල ඔබ නිර්මාණ කාර්යක නිරත වෙලා ඉන්නා බව පැවසුවා. ඒ ගැනත් කතා කරමු?මේ දවස්වල මම ටෝනි රණසිංහ සමඟ චිත්‍රපටයක් සඳහා නව තිර පිටපතක් ලිවීම කරගෙන යනවා. ඒ ඔස්සේ මේ වසරේ දී නවතම චිත්‍රපටයක වැඩ අරඹන්න සූදානම් වෙනවා.ඔබේ සිනමාව ස්ත්‍රී කේන්ද්‍රිය සිනමාවක් බව බොහෝ අය හඳුන්වනවා. ඒ ඇයි?මම හිතන්නේ කවදත් මම ගැහැනියක් ලෙස මට විශ්වාසයක් තිබුණා, තියෙනවා පිරිමියකුට වඩා ගැහැනියක ගේ හැඟීම් ඒ අයගේ තිබෙන පීඩිත බව, ප්‍රශ්න එක්ක මට කිට්ටුවෙන්න පුළුවන් කියන එක.ඒ ගැන තේරුම් ගන්න පුළුවන්කමක් මට තිබුණා. ඒ නිසා මම බොහෝවිට ගැහැනිය කේන්ද්‍ර කර ගත් සිනමාවට කැමැත්තක් දැක්වුවා. අනෙක් එක බොහෝ චිත්‍රපට පිරිමි හදන ලෝකෙකට මම වගේ ගැහැනු කෙනෙක් එකතු වුණාම මගේ අරමුණ විය යුත්තේ කාන්තාව මුල්කොටගෙන ඇගේ ප්‍රශ්න සමාජයට ඉදිරිපත් කරමින් සිනමා කෘතී බිහිකිරීම බව මට හිතුණා. මේ දේ මම හිතල බලල කරනවට වඩා මගේ ඇගෙන්ම එන දෙයක්. චිත්‍රපටයක් බැලුවත් නවකතාවක් කියෙව්වත් ගැහැනිය කේන්ද්‍ර වෙච්ච චිත්‍රපටයකට මගේ හිත නිතැතින්ම ඇදිලා යනවා.අග්‍රගණ්‍ය සිනමාකරු ආචාර්ය ලෙස්ටර් ජේම්ස් පීරිස් ප්‍රථම ජාත්‍යන්තර සම්මානයෙන් පිදුම් ලබා වසර හැටක් සැමරීම සහ ප්‍රවීණ සිනමා නිර්මාණවේදිනී සුමිත්‍රා පීරිස් ගේ සිනමා දිවියට වසර පනහක් සපිරීම නිමිති කරගෙන ‘ලෙස්ටර් සුමිත්‍රා පදනම’ ආරම්භ කිරීම පසුගියදා ඉන්දීය සිනමා අධ්‍යක්‍ෂ ආචාර්ය අදුර් ගෝපාල ක්‍රිෂ්ණන් ගේ සහභාගීත්වයෙන් පැවැත්විණි. සුමිත්‍රා පීරිස් සමඟ යෙදුණු සුහද පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.ලෙස්ටර් - සුමිත්‍රා නමින් සිනමා පදනමක් පිහිටුවන්නට ඔබ දෙපළ අදහස් කළේ ඇයි?ඇත්තටම මේ පදනම පිහිටුවීම පිළිබඳව අදහස බොහෝ කාලයක සිටම අපේ හිත්වල තිබුණා. එයට හේතු කීපයක්ම බලපෑවා. ඉන් එක් කාරණයක් තමයි අපේ චිත්‍රපට සංරක්‍ෂණය නොවීම. ඒවා සංරක්‍ෂණය කිරීම මේ පදනම ඔස්සේ සිදුවෙනවා. ඒ වගේම දෙවැනි කාරණය ලෙස මම හිතන්නේ, අපි පරිහරණය කළ පොත්පත්, අපේ හැම දෙයක්ම වගේ අපි නැති කාලෙක වුණත් මහජනතාවට දැක බලාගන්න, පරිහරණය කරන්න තියල යන්න කුමන හෝ පදනමක් බිහි කෙරුවොත් එය පහසුයි කියන අදහස. ලෙස්ටර් - සුමිත්‍රා පදනම සාර්ථකව එළිදක්වන්න පුළුවන් වුණා. මෙතනදී මගේ ඥාතීන් කිහිප දෙනකුයි, මිත්‍රයො කිහිප දෙනකුයි එකතු වෙලා තමයි මෙය බිහි කරන්නට කටයුතු යෙදුවේ. මෙය හුඟාක් දීර්ඝ කාර්යයක් වුණා. මොකද පාර්ලිමේන්තුවට ගිහින් එය පනතක් ලෙස සම්මත විය යුතු වුණා.පසුගිය 9 වැනිදා මෙහි අවසන් පියවර සම්මත වුණා. ඒ නිසා මෙදිනම අපේ පදනම පිහිටුවීමේ කටයුතු ආරම්භ කෙරුණා. ඒ ආරම්භයත් සමඟ මේ පදනමෙන් සිදු කරන මූලික කාර්යයක් විදිහට අපි පටන්ගත්තා වසරක් පාසා සිනමාව පිළිබඳ විශේෂ දේශනයක් පැවැත්වීමට කටයුතු කිරීමට. සිනමාවට අදාළ විෂය පරාස තුළ සිට කරනු ලබන මෙම දේශනයට පළමු වරට එදා සහභාගි වුණේ මහාචාර්ය විමල් දිසානායකයන්. ඉදිරියටත් මේ වගේ දේශනා මේ පදනම ඔස්සේ ක්‍රියාත්මක වෙනවා. සමස්තයක් ලෙස ගත්තහම මේ පදනම ඔස්සේ අපි බොහෝ දුරට බලාපොරොත්තු වෙන්නේ සිනමාවට කුමන හෝ අන්දමේ සෙතක් දියුණුවක් ලබාදීමටයි. මෙහි ව්‍යවස්ථාව බලපුවහම විශාල පරාසයක් ඔස්සේ සිනමාවට අදාළව කටයුතු කරන්නට හැකියාව පුළුවන්කම තිබෙනවා.ඒ අතර පිටපත් සංරක්‍ෂණය, පිටපත් රචනය, විදේශීය හා දේශීය වශයෙන් සිනමාවට අදාළ වැඩමුළු පැවැත්වීම වගේ විශාල පරාසයක් මේ ඔස්සේ ආවරණය වෙනවා. මේ හැම දෙයක් ඔස්සේම අපේ පදනමේ ප්‍රමුඛතම පරමාර්ථය වන්නේ ශ්‍රී ලාංකික සිනමා සංස්කෘතිය නගාසිටුවීමයි.ඔබේ සිනමා ගමන් මගේ ආරම්භය ‘සංදේශය’ චිත්‍රපටය. සහාය අධ්‍යක්‍ෂිකාවක්, සංස්කාරකවරියක්, අධ්‍යක්‍ෂකවරියක් ලෙස ඔබ ආ ගමන් මඟ දෙස යළි හැරී බැලුවොත් අද මොකද ඔබට ඒ ගැන හිතෙන්නේ?සංදේශය චිත්‍රපටය තමයි මගේ සිනමා ගමනේ ආරම්භය. ඒ වෙනකොට මට අවුරුදු 24 ක් විතර ඇති. ‘සංදේශය’ චිත්‍රපටය ගැන මතක්වෙන කොට, ඇත්තටම එය තනිකරම පිරිමින් වැඩ කරපු චිත්‍රපටයක්. මම විතරයි ගැහැනු කෙනකුට වැඩ කෙරුවේ. නිළියො දෙතුන් දෙනෙක් විතරක් හිටියට ඒ අය අපිත් එක්ක රැඳිලා හිටියෙ නැහැ. ඒ විදිහට මම ආ ගමන් මඟ ගැන කතා කළොත් අද වගේ පහසුකම් ඒ කාලෙ තිබුණෙ නැහැ. අද වගේ සිනමා ශිල්පීන්ට නැවතෙන්න හෝටල් පහසුකම් තිබුණෙ නැහැ. මට මතකයි, එතැන වැඩට හිටියා අප්පුහාමි කියල මනුස්සයෙක්. අපේ චිත්‍රපටය රූගත කරන ස්ථානයේ ඒ මනුස්සයගෙ පැල්පත තිබුණා. ඒ පැල්පතේ මටත් ඇඳක් දාලා දුන්න නිදියන්න. ඒ වගේම සීතලේ ගැහි ගැහී ඇළ දොළට ගිහිල්ලා තමයි අපි මුහුණකට හේදුවේ. බලංගොඩදී රූගත වුණු මේ චිත්‍රපටයේදී මම ලබපු ඒ අත්දැකීම් මගේ ඉදිරි සිනමා ජීවිතයට ඉතාම රුකුලක් වුණා. මාව ධෛර්යවත් කළා මේ සිනමා කලාවේ රැඳිලා ඉන්නට. මම හිතන්නේ ඒ ආරම්භයෙන් ලැබුණු දැවැන්ත ශක්තිය නිසා තමයි අදවන තුරු මම මේ ක්‍ෂේත්‍රයේ නියැළී ඉන්නේ. ‘සංදේශය’ රූගත කරන අවස්ථාවේදී එහි වැඩකරපු ශිල්පීන් හැම දෙනාම මට ගෞරවයක් දැක්වූවා. මොකද විශේෂයෙන්ම මමත් සිනමාව ගැන දැනුමක් ඇතිව ආපු කෙනෙක් නිසා. නැතිව නෑදෑකමට හෝ මට තිබෙන වෙනත් හයියකට මම සිනමාවට ආපු කෙනෙක් නොවන නිසා.ඒ නිසා පිරිමි අතරේ දී වුණත් මට සෑහෙන සහයෝගයක්, සහෝදර බැඳීමක් ඔවුන්ගෙන් ලැබුණා. ඒ වගේම ඔවුන් මාව රැක ගන්න ස්වරූපයකුත් තිබුණා. මට මතකයි මම ඒ කාලෙ මේකප්, ලිප්ස්ටික් පාවිච්චි කළේ නැහැ. කොණ්ඩය කොටට කපලා කලිසමක් ඇඳගෙන ලොකු ෂර්ට් එකක් ඇඳගෙන පිරිමි ගොඩේ මාව විශේෂයෙන් කැපිලා පේන්නේ නැති විදිහටයි මම හිටියේ. දැන් නැවතත් ඒ දිහා හැරිල බලනකොට මට හිතෙනවා මම ඒ තීරණය ගත්තේ හිතල මතල නෙමෙයි නේ කියලා. එය ඉබේම ඇතිවුණු දෙයක් නේද? කියලත් හිතෙනවා.සිනමා ඉතිහාසයේ යළි කියවන විට ලංකාවේ ප්‍රථම සිනමා සංස්කාරකවරිය ඔබ. සහාය අධ්‍යක්‍ෂවරිය ඔබ. සිනමා අධ්‍යක්‍ෂකවරියත් ඔබද?මෙහෙමයි, මම හිතන්නේ, මට පෙර සිනමාවට අධ්‍යක්‍ෂවරියන් ලෙස පිවිස සිටියේ ෆ්ලොරීඩා ජයලත්, රූබී ද මෙල් කියන රංගන ශිල්පිනියන්. ඒ අය මට පෙර සිනමාවට සම්බන්ධ වෙලා චිත්‍රපට කීපයක් ම නිර්මාණය කරලා තිබුණා. නමුත් ඔවුන් ඒ දේවල් කළේ රංගන ශිල්පිනියන් ලෙස ඒ ඔස්සේ ලැබූ අත්දැකීම් මත පමණයි. මට හිතෙන්නේ ලංකාවෙන් පිට විදේශීය අධ්‍යාපනය ලබලා සිනමාව පිළිබඳ ප්‍රායෝගික පුහුණුවක් ලබලා ඒ ඔස්සේ උපාධියක් ලබලා සිනමාව පිළිබඳව හදාරලා චිත්‍රපට ක්‍ෂේත්‍රයට පිවිසි ප්‍රථම අධ්‍යක්‍ෂිකාව ලෙස මාව හඳුන්වන්න පුළුවන් කියලයි. කාන්තාවක් ලෙස වෘත්තියක් වශයෙන් පළමු වතාවට සිනමා ක්‍ෂේත්‍රය තෝරාගත් කාන්තාව මමයි. ඒ සංස්කාරකවරියක් අධ්‍යක්‍ෂවරියක් ලෙස කටයුතු කරමින්.ඔබ පැවතෙන්නේ දේශපාලන හුරුවක් සහිත පවුල් පසුබිමකින්, දේශපාලනයට ඔබේ හිත ගියේ නැත් ද?මගේ මව ටිකක් මධ්‍යම පාන්තික කාන්තාවක් මම හිතන්නේ, මා තුළ දේශපාලනයට ලොකු ඇල්මක් තිබුණේ නැහැ. මගේ පියා 1932 දි මුල් ඡන්දෙට ඉඳල එයින් එයාට ඡන්ද කිහිපයක් අහිමි වීමෙන් ඉදිරියට යන්න බැරි වුණා. නැවතත් පියා 1942 දී ඡන්දයට ඉදිරිපත් වුණා. ඒ මගේ බාප්පලා හිරේ ඉන්න කාලෙ. ඒ වගේම මගේ පියා, මව අපිව හැම දේශපාලන රැස්වීමකටම එක්කන් ගියා. බාප්පලා හිරේ ඉන්න කොට බලන්න එක්කන් ගියා. ඇත්තටම දේශපාලනයට යන්න එපා කියලා කිසිකෙනකුගෙන් තහනමක් තිබ්බෙ නැහැ.මගේ මව නැතිවෙන කොට මට අවුරුදු 13 ක් වගේ ඇති. අම්මා නැතිවුණ එකත් දේශපාලනයට යොමු නොවෙන්න හේතුවක් වුණා. අනිත් එක මම ඒ වෙනකොට පාසල් ගියේ විශාඛා විද්‍යාලයට. විශාඛාව බෞද්ධ පාසලක් ඒ තුළ දේශපාලනය ගැන වැඩි උනන්දුවක් තිබ්බෙ නැහැ. මම හිතන්නේ මං වාගෙ කෙනකුට පාරට බැහැල මිනිස්සු අතරට ගිහිල්ලා දේශන පවත්වන ස්වරූපයක් ඇත්තටම තිබුණෙ නැහැ. ඉතින් මේ දේවල් මට බලපාන්න ඇති දේශපාලනයට නොඑන්න. නැත්නම් මට ඒ වගේ හැකියාවක් තිබුණා නම් මම හිතන්නේ මට දේශපාලනයට යොමු වෙන්න තිබුණා කියලයි.සිනමා විචාරකයන් ඔබව හඳුන්වන්නේ සිනමාවේ කිවිඳිය ලෙසයි. මේ ආසිරි ගැන්වීම ගැන ඔබ මොකද හිතන්නේ?මම හිතන්නේ මගේ මුල් යුගයේ චිත්‍රපටවල පමණක් නොවෙයි අද වෙනකම්ම නිර්මාණය කළ චිත්‍රපටවල චිත්‍රපටි රාමු ගත්තම සෞන්දර්යාත්මක පසුබිමක් තිබෙනවා. ඇත්තටම චිත්‍රපටයක් ඔස්සේ කාන්තාවක ගේ සංවේදනා පමණක් නොවෙයි එය තුළ කාව්‍යමය දෙයක් තිබෙනවයි කියන එක ප්‍රේක්‍ෂකයාට පමණක් නොවෙයි විශේෂයෙන් ම විචාරකයනට දැනිලා තිබෙනවා. වෙන එකක් තියා මගේ ‘ගැහැනු ළමයි’ චිත්‍රපටය ගත්තම මට මතකයි ඒ කාලෙ එය රැගෙන එංගලන්තයට ගියාමත් එංගලන්තයේදී එම චිත්‍රපටය තිරගත වුණු අවස්ථාවේ එරට විචාරකයෙක් මේ කාව්‍යමය ගුණාංගය පිළිබඳව විචාරයට ලක්කළා.මේ චිත්‍රපටය සාමාන්‍ය විදිහට නෙමෙයි තේරුම් ගන්න ඕන කියලා ඔහු පැවසුවා. මගේ හැම චිත්‍රපටයකම වගේ මේ කාව්‍යමය භාෂාව රූප රාමු තුළ අන්තර්ගත වෙන බවයි විචාරකයන් ගේ අදහස. ඇත්තටම රූප රාමුවක් අලංකරණය කිරීමෙන් මම කරන්නේ එය අලංකාර කිරීමේ අදහසින් නෙමෙයි. එයින් ප්‍රේක්‍ෂයා තුළ මගේ සිතේ තිබෙන හැඟීම්, අවස්ථා මවා පාන්න අවශ්‍ය නිසයි. ඒ වගේම ඒ රූප රාමුව දකින කෙනාගේ ඇහැ පිනවන ගතියක් තිබෙනවා. ඇත්තටම එලෙස මා අගයකිරීම මට සතුටක්.ඔබට පසුව සිනමා ක්‍ෂේත්‍රයට පිවිසි අධ්‍යක්‍ෂවරියන් ගේ චිත්‍රපට ඔබ නැරඹුවාද? ඔවුන් ගේ චිත්‍රපට නිර්මාණ ගැන ඔබට හිතෙන දේ?මේ වසර පනහට මට දකින්න ලැබුණේ අධ්‍යක්‍ෂවරියන් ඉතාම ස්වල්ප දෙනකුගේ සිනමා නිර්මාණයි. ඒ එකක් දෙකක් වගේ. එය නම් කනගාටුදායකයි. මම ඒ සියලු චිත්‍රපටි නැරඹුවා. විශේෂයෙන්ම ඉනෝකා සත්‍යාංගනීගේ ‘සුළං කිරිල්ලී’ හුඟාක් ප්‍රසංශනීය චිත්‍රපටයක්. හැබැයි අහේතුවකට වගේ තවත් චිත්‍රපටයක් කරන්නට ඇයට අවස්ථාව ලැබිල නැහැ.ඇත්තටම මෙතනදී තිස්ස අබේසේකරයන්ව මට මතක් වෙනවා. අපි ඔහුට ණයගැතියි. ඔහු නොහිටින්න ඇයට චිත්‍රපට අධ්‍යක්ෂිකාවක් ලෙස සිනමාවට පිවිසෙන්න වරම් ලැබෙන්නේ නැහැ. ඔහු චිත්‍රපටි සංස්ථාවේ සභාපතිවරයා ලෙස කටයුතු කරන සමයේ තරුණ තරුණියන් කීපදෙනෙකුටම අත හිත දුන්නා. ඒ අතරින් කෙනෙක් තමයි ඉනෝකා.’ගඟ අද්දර’ චිත්‍රපටය හේතු කොටගෙන ‘ගඟ අද්දර’ නවකතාව ජනපි‍්‍රය වූ බවට ඇතැමුන් මත පවසනවා. මේ ගැන ඔබේ අදහස?‘ගඟ අද්දර’ නවකතාව මිලීනා සුමතිපාල කියවල රසවිඳපු එකක්. ඇය එය මට දුන්නා මේ හරහා චිත්‍රපටයක් කරන්න කියලා. ලැටීෂියා බොතේජුගේ මේ ගඟ අද්දර නවකතාව ඇගේ දෙවැනි හෝ තුන්වැනි නවකතාව වන්නට ඇති.චිත්‍රපටයකට නඟන්න තරම් කතාන්දරයක් ඒකෙ තිබුණා ද කියලත් හිතුණා. ඒ නවකතාවේ චරිත බොහොමයක් තිබෙනවා. ශෛලිය වෙනස්. කොහොම හරි මගේ වාසනාවකට තිස්ස අබේසේකර බාර ගත්තා මෙහි තිර පිටපත ලියන්න. තිස්සගෙ පිටපත කියෙව්වම මම හුඟාක් ධෛර්යවත් වුණා මෙයින් චිත්‍රපටයක් නිර්මාණය කරන්න පුළුවන් කියලා. ඒ අනුව මේ චිත්‍රපටය කළා. එය ජනපි‍්‍රය වුණා. ලංකා සිනමා ඉතිහාසයේ ජනපි‍්‍රය වූ චිත්‍රපට තුන හතරෙන් එකක් එය. ජනතාව ‘ගඟ අද්දර’ චිත්‍රපටයට හුඟාක් ඇලුම් කළා.මේ දිනවල ඔබ නිර්මාණ කාර්යක නිරත වෙලා ඉන්නා බව පැවසුවා. ඒ ගැනත් කතා කරමු?මේ දවස්වල මම ටෝනි රණසිංහ සමඟ චිත්‍රපටයක් සඳහා නව තිර පිටපතක් ලිවීම කරගෙන යනවා. ඒ ඔස්සේ මේ වසරේ දී නවතම චිත්‍රපටයක වැඩ අරඹන්න සූදානම් වෙනවා.ඔබේ සිනමාව ස්ත්‍රී කේන්ද්‍රිය සිනමාවක් බව බොහෝ අය හඳුන්වනවා. ඒ ඇයි?මම හිතන්නේ කවදත් මම ගැහැනියක් ලෙස මට විශ්වාසයක් තිබුණා, තියෙනවා පිරිමියකුට වඩා ගැහැනියක ගේ හැඟීම් ඒ අයගේ තිබෙන පීඩිත බව, ප්‍රශ්න එක්ක මට කිට්ටුවෙන්න පුළුවන් කියන එක.ඒ ගැන තේරුම් ගන්න පුළුවන්කමක් මට තිබුණා. ඒ නිසා මම බොහෝවිට ගැහැනිය කේන්ද්‍ර කර ගත් සිනමාවට කැමැත්තක් දැක්වුවා. අනෙක් එක බොහෝ චිත්‍රපට පිරිමි හදන ලෝකෙකට මම වගේ ගැහැනු කෙනෙක් එකතු වුණාම මගේ අරමුණ විය යුත්තේ කාන්තාව මුල්කොටගෙන ඇගේ ප්‍රශ්න සමාජයට ඉදිරිපත් කරමින් සිනමා කෘතී බිහිකිරීම බව මට හිතුණා. මේ දේ මම හිතල බලල කරනවට වඩා මගේ ඇගෙන්ම එන දෙයක්. චිත්‍රපටයක් බැලුවත් නවකතාවක් කියෙව්වත් ගැහැනිය කේන්ද්‍ර වෙච්ච චිත්‍රපටයකට මගේ හිත නිතැතින්ම ඇදිලා යනවා.අග්‍රගණ්‍ය සිනමාකරු ආචාර්ය ලෙස්ටර් ජේම්ස් පීරිස් ප්‍රථම ජාත්‍යන්තර සම්මානයෙන් පිදුම් ලබා වසර හැටක් සැමරීම සහ ප්‍රවීණ සිනමා නිර්මාණවේදිනී සුමිත්‍රා පීරිස් ගේ සිනමා දිවියට වසර පනහක් සපිරීම නිමිති කරගෙන ‘ලෙස්ටර් සුමිත්‍රා පදනම’ ආරම්භ කිරීම පසුගියදා ඉන්දීය සිනමා අධ්‍යක්‍ෂ ආචාර්ය අදුර් ගෝපාල ක්‍රිෂ්ණන් ගේ සහභාගීත්වයෙන් පැවැත්විණි. සුමිත්‍රා පීරිස් සමඟ යෙදුණු සුහද පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.ලෙස්ටර් - සුමිත්‍රා නමින් සිනමා පදනමක් පිහිටුවන්නට ඔබ දෙපළ අදහස් කළේ ඇයි?ඇත්තටම මේ පදනම පිහිටුවීම පිළිබඳව අදහස බොහෝ කාලයක සිටම අපේ හිත්වල තිබුණා. එයට හේතු කීපයක්ම බලපෑවා. ඉන් එක් කාරණයක් තමයි අපේ චිත්‍රපට සංරක්‍ෂණය නොවීම. ඒවා සංරක්‍ෂණය කිරීම මේ පදනම ඔස්සේ සිදුවෙනවා. ඒ වගේම දෙවැනි කාරණය ලෙස මම හිතන්නේ, අපි පරිහරණය කළ පොත්පත්, අපේ හැම දෙයක්ම වගේ අපි නැති කාලෙක වුණත් මහජනතාවට දැක බලාගන්න, පරිහරණය කරන්න තියල යන්න කුමන හෝ පදනමක් බිහි කෙරුවොත් එය පහසුයි කියන අදහස. ලෙස්ටර් - සුමිත්‍රා පදනම සාර්ථකව එළිදක්වන්න පුළුවන් වුණා. මෙතනදී මගේ ඥාතීන් කිහිප දෙනකුයි, මිත්‍රයො කිහිප දෙනකුයි එකතු වෙලා තමයි මෙය බිහි කරන්නට කටයුතු යෙදුවේ. මෙය හුඟාක් දීර්ඝ කාර්යයක් වුණා. මොකද පාර්ලිමේන්තුවට ගිහින් එය පනතක් ලෙස සම්මත විය යුතු වුණා.පසුගිය 9 වැනිදා මෙහි අවසන් පියවර සම්මත වුණා. ඒ නිසා මෙදිනම අපේ පදනම පිහිටුවීමේ කටයුතු ආරම්භ කෙරුණා. ඒ ආරම්භයත් සමඟ මේ පදනමෙන් සිදු කරන මූලික කාර්යයක් විදිහට අපි පටන්ගත්තා වසරක් පාසා සිනමාව පිළිබඳ විශේෂ දේශනයක් පැවැත්වීමට කටයුතු කිරීමට. සිනමාවට අදාළ විෂය පරාස තුළ සිට කරනු ලබන මෙම දේශනයට පළමු වරට එදා සහභාගි වුණේ මහාචාර්ය විමල් දිසානායකයන්. ඉදිරියටත් මේ වගේ දේශනා මේ පදනම ඔස්සේ ක්‍රියාත්මක වෙනවා. සමස්තයක් ලෙස ගත්තහම මේ පදනම ඔස්සේ අපි බොහෝ දුරට බලාපොරොත්තු වෙන්නේ සිනමාවට කුමන හෝ අන්දමේ සෙතක් දියුණුවක් ලබාදීමටයි. මෙහි ව්‍යවස්ථාව බලපුවහම විශාල පරාසයක් ඔස්සේ සිනමාවට අදාළව කටයුතු කරන්නට හැකියාව පුළුවන්කම තිබෙනවා.ඒ අතර පිටපත් සංරක්‍ෂණය, පිටපත් රචනය, විදේශීය හා දේශීය වශයෙන් සිනමාවට අදාළ වැඩමුළු පැවැත්වීම වගේ විශාල පරාසයක් මේ ඔස්සේ ආවරණය වෙනවා. මේ හැම දෙයක් ඔස්සේම අපේ පදනමේ ප්‍රමුඛතම පරමාර්ථය වන්නේ ශ්‍රී ලාංකික සිනමා සංස්කෘතිය නගාසිටුවීමයි.ඔබේ සිනමා ගමන් මගේ ආරම්භය ‘සංදේශය’ චිත්‍රපටය. සහාය අධ්‍යක්‍ෂිකාවක්, සංස්කාරකවරියක්, අධ්‍යක්‍ෂකවරියක් ලෙස ඔබ ආ ගමන් මඟ දෙස යළි හැරී බැලුවොත් අද මොකද ඔබට ඒ ගැන හිතෙන්නේ?සංදේශය චිත්‍රපටය තමයි මගේ සිනමා ගමනේ ආරම්භය. ඒ වෙනකොට මට අවුරුදු 24 ක් විතර ඇති. ‘සංදේශය’ චිත්‍රපටය ගැන මතක්වෙන කොට, ඇත්තටම එය තනිකරම පිරිමින් වැඩ කරපු චිත්‍රපටයක්. මම විතරයි ගැහැනු කෙනකුට වැඩ කෙරුවේ. නිළියො දෙතුන් දෙනෙක් විතරක් හිටියට ඒ අය අපිත් එක්ක රැඳිලා හිටියෙ නැහැ. ඒ විදිහට මම ආ ගමන් මඟ ගැන කතා කළොත් අද වගේ පහසුකම් ඒ කාලෙ තිබුණෙ නැහැ. අද වගේ සිනමා ශිල්පීන්ට නැවතෙන්න හෝටල් පහසුකම් තිබුණෙ නැහැ. මට මතකයි, එතැන වැඩට හිටියා අප්පුහාමි කියල මනුස්සයෙක්. අපේ චිත්‍රපටය රූගත කරන ස්ථානයේ ඒ මනුස්සයගෙ පැල්පත තිබුණා. ඒ පැල්පතේ මටත් ඇඳක් දාලා දුන්න නිදියන්න. ඒ වගේම සීතලේ ගැහි ගැහී ඇළ දොළට ගිහිල්ලා තමයි අපි මුහුණකට හේදුවේ. බලංගොඩදී රූගත වුණු මේ චිත්‍රපටයේදී මම ලබපු ඒ අත්දැකීම් මගේ ඉදිරි සිනමා ජීවිතයට ඉතාම රුකුලක් වුණා. මාව ධෛර්යවත් කළා මේ සිනමා කලාවේ රැඳිලා ඉන්නට. මම හිතන්නේ ඒ ආරම්භයෙන් ලැබුණු දැවැන්ත ශක්තිය නිසා තමයි අදවන තුරු මම මේ ක්‍ෂේත්‍රයේ නියැළී ඉන්නේ. ‘සංදේශය’ රූගත කරන අවස්ථාවේදී එහි වැඩකරපු ශිල්පීන් හැම දෙනාම මට ගෞරවයක් දැක්වූවා. මොකද විශේෂයෙන්ම මමත් සිනමාව ගැන දැනුමක් ඇතිව ආපු කෙනෙක් නිසා. නැතිව නෑදෑකමට හෝ මට තිබෙන වෙනත් හයියකට මම සිනමාවට ආපු කෙනෙක් නොවන නිසා.ඒ නිසා පිරිමි අතරේ දී වුණත් මට සෑහෙන සහයෝගයක්, සහෝදර බැඳීමක් ඔවුන්ගෙන් ලැබුණා. ඒ වගේම ඔවුන් මාව රැක ගන්න ස්වරූපයකුත් තිබුණා. මට මතකයි මම ඒ කාලෙ මේකප්, ලිප්ස්ටික් පාවිච්චි කළේ නැහැ. කොණ්ඩය කොටට කපලා කලිසමක් ඇඳගෙන ලොකු ෂර්ට් එකක් ඇඳගෙන පිරිමි ගොඩේ මාව විශේෂයෙන් කැපිලා පේන්නේ නැති විදිහටයි මම හිටියේ. දැන් නැවතත් ඒ දිහා හැරිල බලනකොට මට හිතෙනවා මම ඒ තීරණය ගත්තේ හිතල මතල නෙමෙයි නේ කියලා. එය ඉබේම ඇතිවුණු දෙයක් නේද? කියලත් හිතෙනවා.සිනමා ඉතිහාසයේ යළි කියවන විට ලංකාවේ ප්‍රථම සිනමා සංස්කාරකවරිය ඔබ. සහාය අධ්‍යක්‍ෂවරිය ඔබ. සිනමා අධ්‍යක්‍ෂකවරියත් ඔබද?මෙහෙමයි, මම හිතන්නේ, මට පෙර සිනමාවට අධ්‍යක්‍ෂවරියන් ලෙස පිවිස සිටියේ ෆ්ලොරීඩා ජයලත්, රූබී ද මෙල් කියන රංගන ශිල්පිනියන්. ඒ අය මට පෙර සිනමාවට සම්බන්ධ වෙලා චිත්‍රපට කීපයක් ම නිර්මාණය කරලා තිබුණා. නමුත් ඔවුන් ඒ දේවල් කළේ රංගන ශිල්පිනියන් ලෙස ඒ ඔස්සේ ලැබූ අත්දැකීම් මත පමණයි. මට හිතෙන්නේ ලංකාවෙන් පිට විදේශීය අධ්‍යාපනය ලබලා සිනමාව පිළිබඳ ප්‍රායෝගික පුහුණුවක් ලබලා ඒ ඔස්සේ උපාධියක් ලබලා සිනමාව පිළිබඳව හදාරලා චිත්‍රපට ක්‍ෂේත්‍රයට පිවිසි ප්‍රථම අධ්‍යක්‍ෂිකාව ලෙස මාව හඳුන්වන්න පුළුවන් කියලයි. කාන්තාවක් ලෙස වෘත්තියක් වශයෙන් පළමු වතාවට සිනමා ක්‍ෂේත්‍රය තෝරාගත් කාන්තාව මමයි. ඒ සංස්කාරකවරියක් අධ්‍යක්‍ෂවරියක් ලෙස කටයුතු කරමින්.ඔබ පැවතෙන්නේ දේශපාලන හුරුවක් සහිත පවුල් පසුබිමකින්, දේශපාලනයට ඔබේ හිත ගියේ නැත් ද?මගේ මව ටිකක් මධ්‍යම පාන්තික කාන්තාවක් මම හිතන්නේ, මා තුළ දේශපාලනයට ලොකු ඇල්මක් තිබුණේ නැහැ. මගේ පියා 1932 දි මුල් ඡන්දෙට ඉඳල එයින් එයාට ඡන්ද කිහිපයක් අහිමි වීමෙන් ඉදිරියට යන්න බැරි වුණා. නැවතත් පියා 1942 දී ඡන්දයට ඉදිරිපත් වුණා. ඒ මගේ බාප්පලා හිරේ ඉන්න කාලෙ. ඒ වගේම මගේ පියා, මව අපිව හැම දේශපාලන රැස්වීමකටම එක්කන් ගියා. බාප්පලා හිරේ ඉන්න කොට බලන්න එක්කන් ගියා. ඇත්තටම දේශපාලනයට යන්න එපා කියලා කිසිකෙනකුගෙන් තහනමක් තිබ්බෙ නැහැ.මගේ මව නැතිවෙන කොට මට අවුරුදු 13 ක් වගේ ඇති. අම්මා නැතිවුණ එකත් දේශපාලනයට යොමු නොවෙන්න හේතුවක් වුණා. අනිත් එක මම ඒ වෙනකොට පාසල් ගියේ විශාඛා විද්‍යාලයට. විශාඛාව බෞද්ධ පාසලක් ඒ තුළ දේශපාලනය ගැන වැඩි උනන්දුවක් තිබ්බෙ නැහැ. මම හිතන්නේ මං වාගෙ කෙනකුට පාරට බැහැල මිනිස්සු අතරට ගිහිල්ලා දේශන පවත්වන ස්වරූපයක් ඇත්තටම තිබුණෙ නැහැ. ඉතින් මේ දේවල් මට බලපාන්න ඇති දේශපාලනයට නොඑන්න. නැත්නම් මට ඒ වගේ හැකියාවක් තිබුණා නම් මම හිතන්නේ මට දේශපාලනයට යොමු වෙන්න තිබුණා කියලයි.සිනමා විචාරකයන් ඔබව හඳුන්වන්නේ සිනමාවේ කිවිඳිය ලෙසයි. මේ ආසිරි ගැන්වීම ගැන ඔබ මොකද හිතන්නේ?මම හිතන්නේ මගේ මුල් යුගයේ චිත්‍රපටවල පමණක් නොවෙයි අද වෙනකම්ම නිර්මාණය කළ චිත්‍රපටවල චිත්‍රපටි රාමු ගත්තම සෞන්දර්යාත්මක පසුබිමක් තිබෙනවා. ඇත්තටම චිත්‍රපටයක් ඔස්සේ කාන්තාවක ගේ සංවේදනා පමණක් නොවෙයි එය තුළ කාව්‍යමය දෙයක් තිබෙනවයි කියන එක ප්‍රේක්‍ෂකයාට පමණක් නොවෙයි විශේෂයෙන් ම විචාරකයනට දැනිලා තිබෙනවා. වෙන එකක් තියා මගේ ‘ගැහැනු ළමයි’ චිත්‍රපටය ගත්තම මට මතකයි ඒ කාලෙ එය රැගෙන එංගලන්තයට ගියාමත් එංගලන්තයේදී එම චිත්‍රපටය තිරගත වුණු අවස්ථාවේ එරට විචාරකයෙක් මේ කාව්‍යමය ගුණාංගය පිළිබඳව විචාරයට ලක්කළා.මේ චිත්‍රපටය සාමාන්‍ය විදිහට නෙමෙයි තේරුම් ගන්න ඕන කියලා ඔහු පැවසුවා. මගේ හැම චිත්‍රපටයකම වගේ මේ කාව්‍යමය භාෂාව රූප රාමු තුළ අන්තර්ගත වෙන බවයි විචාරකයන් ගේ අදහස. ඇත්තටම රූප රාමුවක් අලංකරණය කිරීමෙන් මම කරන්නේ එය අලංකාර කිරීමේ අදහසින් නෙමෙයි. එයින් ප්‍රේක්‍ෂයා තුළ මගේ සිතේ තිබෙන හැඟීම්, අවස්ථා මවා පාන්න අවශ්‍ය නිසයි. ඒ වගේම ඒ රූප රාමුව දකින කෙනාගේ ඇහැ පිනවන ගතියක් තිබෙනවා. ඇත්තටම එලෙස මා අගයකිරීම මට සතුටක්.ඔබට පසුව සිනමා ක්‍ෂේත්‍රයට පිවිසි අධ්‍යක්‍ෂවරියන් ගේ චිත්‍රපට ඔබ නැරඹුවාද? ඔවුන් ගේ චිත්‍රපට නිර්මාණ ගැන ඔබට හිතෙන දේ?මේ වසර පනහට මට දකින්න ලැබුණේ අධ්‍යක්‍ෂවරියන් ඉතාම ස්වල්ප දෙනකුගේ සිනමා නිර්මාණයි. ඒ එකක් දෙකක් වගේ. එය නම් කනගාටුදායකයි. මම ඒ සියලු චිත්‍රපටි නැරඹුවා. විශේෂයෙන්ම ඉනෝකා සත්‍යාංගනීගේ ‘සුළං කිරිල්ලී’ හුඟාක් ප්‍රසංශනීය චිත්‍රපටයක්. හැබැයි අහේතුවකට වගේ තවත් චිත්‍රපටයක් කරන්නට ඇයට අවස්ථාව ලැබිල නැහැ.ඇත්තටම මෙතනදී තිස්ස අබේසේකරයන්ව මට මතක් වෙනවා. අපි ඔහුට ණයගැතියි. ඔහු නොහිටින්න ඇයට චිත්‍රපට අධ්‍යක්ෂිකාවක් ලෙස සිනමාවට පිවිසෙන්න වරම් ලැබෙන්නේ නැහැ. ඔහු චිත්‍රපටි සංස්ථාවේ සභාපතිවරයා ලෙස කටයුතු කරන සමයේ තරුණ තරුණියන් කීපදෙනෙකුටම අත හිත දුන්නා. ඒ අතරින් කෙනෙක් තමයි ඉනෝකා.’ගඟ අද්දර’ චිත්‍රපටය හේතු කොටගෙන ‘ගඟ අද්දර’ නවකතාව ජනපි‍්‍රය වූ බවට ඇතැමුන් මත පවසනවා. මේ ගැන ඔබේ අදහස?‘ගඟ අද්දර’ නවකතාව මිලීනා සුමතිපාල කියවල රසවිඳපු එකක්. ඇය එය මට දුන්නා මේ හරහා චිත්‍රපටයක් කරන්න කියලා. ලැටීෂියා බොතේජුගේ මේ ගඟ අද්දර නවකතාව ඇගේ දෙවැනි හෝ තුන්වැනි නවකතාව වන්නට ඇති.චිත්‍රපටයකට නඟන්න තරම් කතාන්දරයක් ඒකෙ තිබුණා ද කියලත් හිතුණා. ඒ නවකතාවේ චරිත බොහොමයක් තිබෙනවා. ශෛලිය වෙනස්. කොහොම හරි මගේ වාසනාවකට තිස්ස අබේසේකර බාර ගත්තා මෙහි තිර පිටපත ලියන්න. තිස්සගෙ පිටපත කියෙව්වම මම හුඟාක් ධෛර්යවත් වුණා මෙයින් චිත්‍රපටයක් නිර්මාණය කරන්න පුළුවන් කියලා. ඒ අනුව මේ චිත්‍රපටය කළා. එය ජනපි‍්‍රය වුණා. ලංකා සිනමා ඉතිහාසයේ ජනපි‍්‍රය වූ චිත්‍රපට තුන හතරෙන් එකක් එය. ජනතාව ‘ගඟ අද්දර’ චිත්‍රපටයට හුඟාක් ඇලුම් කළා.මේ දිනවල ඔබ නිර්මාණ කාර්යක නිරත වෙලා ඉන්නා බව පැවසුවා. ඒ ගැනත් කතා කරමු?මේ දවස්වල මම ටෝනි රණසිංහ සමඟ චිත්‍රපටයක් සඳහා නව තිර පිටපතක් ලිවීම කරගෙන යනවා. ඒ ඔස්සේ මේ වසරේ දී නවතම චිත්‍රපටයක වැඩ අරඹන්න සූදානම් වෙනවා.ඔබේ සිනමාව ස්ත්‍රී කේන්ද්‍රිය සිනමාවක් බව බොහෝ අය හඳුන්වනවා. ඒ ඇයි?මම හිතන්නේ කවදත් මම ගැහැනියක් ලෙස මට විශ්වාසයක් තිබුණා, තියෙනවා පිරිමියකුට වඩා ගැහැනියක ගේ හැඟීම් ඒ අයගේ තිබෙන පීඩිත බව, ප්‍රශ්න එක්ක මට කිට්ටුවෙන්න පුළුවන් කියන එක.ඒ ගැන තේරුම් ගන්න පුළුවන්කමක් මට තිබුණා. ඒ නිසා මම බොහෝවිට ගැහැනිය කේන්ද්‍ර කර ගත් සිනමාවට කැමැත්තක් දැක්වුවා. අනෙක් එක බොහෝ චිත්‍රපට පිරිමි හදන ලෝකෙකට මම වගේ ගැහැනු කෙනෙක් එකතු වුණාම මගේ අරමුණ විය යුත්තේ කාන්තාව මුල්කොටගෙන ඇගේ ප්‍රශ්න සමාජයට ඉදිරිපත් කරමින් සිනමා කෘතී බිහිකිරීම බව මට හිතුණා. මේ දේ මම හිතල බලල කරනවට වඩා මගේ ඇගෙන්ම එන දෙයක්. චිත්‍රපටයක් බැලුවත් නවකතාවක් කියෙව්වත් ගැහැනිය කේන්ද්‍ර වෙච්ච චිත්‍රපටයකට මගේ හිත නිතැතින්ම ඇදිලා යනවා.අග්‍රගණ්‍ය සිනමාකරු ආචාර්ය ලෙස්ටර් ජේම්ස් පීරිස් ප්‍රථම ජාත්‍යන්තර සම්මානයෙන් පිදුම් ලබා වසර හැටක් සැමරීම සහ ප්‍රවීණ සිනමා නිර්මාණවේදිනී සුමිත්‍රා පීරිස් ගේ සිනමා දිවියට වසර පනහක් සපිරීම නිමිති කරගෙන ‘ලෙස්ටර් සුමිත්‍රා පදනම’ ආරම්භ කිරීම පසුගියදා ඉන්දීය සිනමා අධ්‍යක්‍ෂ ආචාර්ය අදුර් ගෝපාල ක්‍රිෂ්ණන් ගේ සහභාගීත්වයෙන් පැවැත්විණි. සුමිත්‍රා පීරිස් සමඟ යෙදුණු සුහද පිළිසඳරක් ඇසුරින් සැකසෙන මේ ලිපිය ඒ නිමිත්තෙනි.ලෙස්ටර් - සුමිත්‍රා නමින් සිනමා පදනමක් පිහිටුවන්නට ඔබ දෙපළ අදහස් කළේ ඇයි?ඇත්තටම මේ පදනම පිහිටුවීම පිළිබඳව අදහස බොහෝ කාලයක සිටම අපේ හිත්වල තිබුණා. එයට හේතු කීපයක්ම බලපෑවා. ඉන් එක් කාරණයක් තමයි අපේ චිත්‍රපට සංරක්‍ෂණය නොවීම. ඒවා සංරක්‍ෂණය කිරීම මේ පදනම ඔස්සේ සිදුවෙනවා. ඒ වගේම දෙවැනි කාරණය ලෙස මම හිතන්නේ, අපි පරිහරණය කළ පොත්පත්, අපේ හැම දෙයක්ම වගේ අපි නැති කාලෙක වුණත් මහජනතාවට දැක බලාගන්න, පරිහරණය කරන්න තියල යන්න කුමන හෝ පදනමක් බිහි කෙරුවොත් එය පහසුයි කියන අදහස. ලෙස්ටර් - සුමිත්‍රා පදනම සාර්ථකව එළිදක්වන්න පුළුවන් වුණා. මෙතනදී මගේ ඥාතීන් කිහිප දෙනකුයි, මිත්‍රයො කිහිප දෙනකුයි එකතු වෙලා තමයි මෙය බිහි කරන්නට කටයුතු යෙදුවේ. මෙය හුඟාක් දීර්ඝ කාර්යයක් වුණා. මොකද පාර්ලිමේන්තුවට ගිහින් එය පනතක් ලෙස සම්මත විය යුතු වුණා.පසුගිය 9 වැනිදා මෙහි අවසන් පියවර සම්මත වුණා. ඒ නිසා මෙදිනම අපේ පදනම පිහිටුවීමේ කටයුතු ආරම්භ කෙරුණා. ඒ ආරම්භයත් සමඟ මේ පදනමෙන් සිදු කරන මූලික කාර්යයක් විදිහට අපි පටන්ගත්තා වසරක් පාසා සිනමාව පිළිබඳ විශේෂ දේශනයක් පැවැත්වීමට කටයුතු කිරීමට. සිනමාවට අදාළ විෂය පරාස තුළ සිට කරනු ලබන මෙම දේශනයට පළමු වරට එදා සහභාගි වුණේ මහාචාර්ය විමල් දිසානායකයන්. ඉදිරියටත් මේ වගේ දේශනා මේ පදනම ඔස්සේ ක්‍රියාත්මක වෙනවා. සමස්තයක් ලෙස ගත්තහම මේ පදනම ඔස්සේ අපි බොහෝ දුරට බලාපොරොත්තු වෙන්නේ සිනමාවට කුමන හෝ අන්දමේ සෙතක් දියුණුවක් ලබාදීමටයි. මෙහි ව්‍යවස්ථාව බලපුවහම විශාල පරාසයක් ඔස්සේ සිනමාවට අදාළව කටයුතු කරන්නට හැකියාව පුළුවන්කම තිබෙනවා.ඒ අතර පිටපත් සංරක්‍ෂණය, පිටපත් රචනය, විදේශීය හා දේශීය වශයෙන් සිනමාවට අදාළ වැඩමුළු පැවැත්වීම වගේ විශාල පරාසයක් මේ ඔස්සේ ආවරණය වෙනවා. මේ හැම දෙයක් ඔස්සේම අපේ පදනමේ ප්‍රමුඛතම පරමාර්ථය වන්නේ ශ්‍රී ලාංකික සිනමා සංස්කෘතිය නගාසිටුවීමයි.ඔබේ සිනමා ගමන් මගේ ආරම්භය ‘සංදේශය’ චිත්‍රපටය. සහාය අධ්‍යක්‍ෂිකාවක්, සංස්කාරකවරියක්, අධ්‍යක්‍ෂකවරියක් ලෙස ඔබ ආ ගමන් මඟ දෙස යළි හැරී බැලුවොත් අද මොකද ඔබට ඒ ගැන හිතෙන්නේ?සංදේශය චිත්‍රපටය තමයි මගේ සිනමා ගමනේ ආරම්භය. ඒ වෙනකොට මට අවුරුදු 24 ක් විතර ඇති. ‘සංදේශය’ චිත්‍රපටය ගැන මතක්වෙන කොට, ඇත්තටම එය තනිකරම පිරිමින් වැඩ කරපු චිත්‍රපටයක්. මම විතරයි ගැහැනු කෙනකුට වැඩ කෙරුවේ. නිළියො දෙතුන් දෙනෙක් විතරක් හිටියට ඒ අය අපිත් එක්ක රැඳිලා හිටියෙ නැහැ. ඒ විදිහට මම ආ ගමන් මඟ ගැන කතා කළොත් අද වගේ පහසුකම් ඒ කාලෙ තිබුණෙ නැහැ. අද වගේ සිනමා ශිල්පීන්ට නැවතෙන්න හෝටල් පහසුකම් තිබුණෙ නැහැ. මට මතකයි, එතැන වැඩට හිටියා අප්පුහාමි කියල මනුස්සයෙක්. අපේ චිත්‍රපටය රූගත කරන ස්ථානයේ ඒ මනුස්සයගෙ පැල්පත තිබුණා. ඒ පැල්පතේ මටත් ඇඳක් දාලා දුන්න නිදියන්න. ඒ වගේම සීතලේ ගැහි ගැහී ඇළ දොළට ගිහිල්ලා තමයි අපි මුහුණකට හේදුවේ. බලංගොඩදී රූගත වුණු මේ චිත්‍රපටයේදී මම ලබපු ඒ අත්දැකීම් මගේ ඉදිරි සිනමා ජීවිතයට ඉතාම රුකුලක් වුණා. මාව ධෛර්යවත් කළා මේ සිනමා කලාවේ රැඳිලා ඉන්නට. මම හිතන්නේ ඒ ආරම්භයෙන් ලැබුණු දැවැන්ත ශක්තිය නිසා තමයි අදවන තුරු මම මේ ක්‍ෂේත්‍රයේ නියැළී ඉන්නේ. ‘සංදේශය’ රූගත කරන අවස්ථාවේදී එහි වැඩකරපු ශිල්පීන් හැම දෙනාම මට ගෞරවයක් දැක්වූවා. මොකද විශේෂයෙන්ම මමත් සිනමාව ගැන දැනුමක් ඇතිව ආපු කෙනෙක් නිසා. නැතිව නෑදෑකමට හෝ මට තිබෙන වෙනත් හයියකට මම සිනමාවට ආපු කෙනෙක් නොවන නිසා.ඒ නිසා පිරිමි අතරේ දී වුණත් මට සෑහෙන සහයෝගයක්, සහෝදර බැඳීමක් ඔවුන්ගෙන් ලැබුණා. ඒ වගේම ඔවුන් මාව රැක ගන්න ස්වරූපයකුත් තිබුණා. මට මතකයි මම ඒ කාලෙ මේකප්, ලිප්ස්ටික් පාවිච්චි කළේ නැහැ. කොණ්ඩය කොටට කපලා කලිසමක් ඇඳගෙන ලොකු ෂර්ට් එකක් ඇඳගෙන පිරිමි ගොඩේ මාව විශේෂයෙන් කැපිලා පේන්නේ නැති විදිහටයි මම හිටියේ. දැන් නැවතත් ඒ දිහා හැරිල බලනකොට මට හිතෙනවා මම ඒ තීරණය ගත්තේ හිතල මතල නෙමෙයි නේ කියලා. එය ඉබේම ඇතිවුණු දෙයක් නේද? කියලත් හිතෙනවා.සිනමා ඉතිහාසයේ යළි කියවන විට ලංකාවේ ප්‍රථම සිනමා සංස්කාරකවරිය ඔබ. සහාය අධ්‍යක්‍ෂවරිය ඔබ. සිනමා අධ්‍යක්‍ෂකවරියත් ඔබද?මෙහෙමයි, මම හිතන්නේ, මට පෙර සිනමාවට අධ්‍යක්‍ෂවරියන් ලෙස පිවිස සිටියේ ෆ්ලොරීඩා ජයලත්, රූබී ද මෙල් කියන රංගන ශිල්පිනියන්. ඒ අය මට පෙර සිනමාවට සම්බන්ධ වෙලා චිත්‍රපට කීපයක් ම නිර්මාණය කරලා තිබුණා. නමුත් ඔවුන් ඒ දේවල් කළේ රංගන ශිල්පිනියන් ලෙස ඒ ඔස්සේ ලැබූ අත්දැකීම් මත පමණයි. මට හිතෙන්නේ ලංකාවෙන් පිට විදේශීය අධ්‍යාපනය ලබලා සිනමාව පිළිබඳ ප්‍රායෝගික පුහුණුවක් ලබලා ඒ ඔස්සේ උපාධියක් ලබලා සිනමාව පිළිබඳව හදාරලා චිත්‍රපට ක්‍ෂේත්‍රයට පිවිසි ප්‍රථම අධ්‍යක්‍ෂිකාව ලෙස මාව හඳුන්වන්න පුළුවන් කියලයි. කාන්තාවක් ලෙස වෘත්තියක් වශයෙන් පළමු වතාවට සිනමා ක්‍ෂේත්‍රය තෝරාගත් කාන්තාව මමයි. ඒ සංස්කාරකවරියක් අධ්‍යක්‍ෂවරියක් ලෙස කටයුතු කරමින්.ඔබ පැවතෙන්නේ දේශපාලන හුරුවක් සහිත පවුල් පසුබිමකින්, දේශපාලනයට ඔබේ හිත ගියේ නැත් ද?මගේ මව ටිකක් මධ්‍යම පාන්තික කාන්තාවක් මම හිතන්නේ, මා තුළ දේශපාලනයට ලොකු ඇල්මක් තිබුණේ නැහැ. මගේ පියා 1932 දි මුල් ඡන්දෙට ඉඳල එයින් එයාට ඡන්ද කිහිපයක් අහිමි වීමෙන් ඉදිරියට යන්න බැරි වුණා. නැවතත් පියා 1942 දී ඡන්දයට ඉදිරිපත් වුණා. ඒ මගේ බාප්පලා හිරේ ඉන්න කාලෙ. ඒ වගේම මගේ පියා, මව අපිව හැම දේශපාලන රැස්වීමකටම එක්කන් ගියා. බාප්පලා හිරේ ඉන්න කොට බලන්න එක්කන් ගියා. ඇත්තටම දේශපාලනයට යන්න එපා කියලා කිසිකෙනකුගෙන් තහනමක් තිබ්බෙ නැහැ.මගේ මව නැතිවෙන කොට මට අවුරුදු 13 ක් වගේ ඇති. අම්මා නැතිවුණ එකත් දේශපාලනයට යොමු නොවෙන්න හේතුවක් වුණා. අනිත් එක මම ඒ වෙනකොට පාසල් ගියේ විශාඛා විද්‍යාලයට. විශාඛාව බෞද්ධ පාසලක් ඒ තුළ දේශපාලනය ගැන වැඩි උනන්දුවක් තිබ්බෙ නැහැ. මම හිතන්නේ මං වාගෙ කෙනකුට පාරට බැහැල මිනිස්සු අතරට ගිහිල්ලා දේශන පවත්වන ස්වරූපයක් ඇත්තටම තිබුණෙ නැහැ. ඉතින් මේ දේවල් මට බලපාන්න ඇති දේශපාලනයට නොඑන්න. නැත්නම් මට ඒ වගේ හැකියාවක් තිබුණා නම් මම හිතන්නේ මට දේශපාලනයට යොමු වෙන්න තිබුණා කියලයි.සිනමා විචාරකයන් ඔබව හඳුන්වන්නේ සිනමාවේ කිවිඳිය ලෙසයි. මේ ආසිරි ගැන්වීම ගැන ඔබ මොකද හිතන්නේ?මම හිතන්නේ මගේ මුල් යුගයේ චිත්‍රපටවල පමණක් නොවෙයි අද වෙනකම්ම නිර්මාණය කළ චිත්‍රපටවල චිත්‍රපටි රාමු ගත්තම සෞන්දර්යාත්මක පසුබිමක් තිබෙනවා. ඇත්තටම චිත්‍රපටයක් ඔස්සේ කාන්තාවක ගේ සංවේදනා පමණක් නොවෙයි එය තුළ කාව්‍යමය දෙයක් තිබෙනවයි කියන එක ප්‍රේක්‍ෂකයාට පමණක් නොවෙයි විශේෂයෙන් ම විචාරකයනට දැනිලා තිබෙනවා. වෙන එකක් තියා මගේ ‘ගැහැනු ළමයි’ චිත්‍රපටය ගත්තම මට මතකයි ඒ කාලෙ එය රැගෙන එංගලන්තයට ගියාමත් එංගලන්තයේදී එම චිත්‍රපටය තිරගත වුණු අවස්ථාවේ එරට විචාරකයෙක් මේ කාව්‍යමය ගුණාංගය පිළිබඳව විචාරයට ලක්කළා.මේ චිත්‍රපටය සාමාන්‍ය විදිහට නෙමෙයි තේරුම් ගන්න ඕන කියලා ඔහු පැවසුවා. මගේ හැම චිත්‍රපටයකම වගේ මේ කාව්‍යමය භාෂාව රූප රාමු තුළ අන්තර්ගත වෙන බවයි විචාරකයන් ගේ අදහස. ඇත්තටම රූප රාමුවක් අලංකරණය කිරීමෙන් මම කරන්නේ එය අලංකාර කිරීමේ අදහසින් නෙමෙයි. එයින් ප්‍රේක්‍ෂයා තුළ මගේ සිතේ තිබෙන හැඟීම්, අවස්ථා මවා පාන්න අවශ්‍ය නිසයි. ඒ වගේම ඒ රූප රාමුව දකින කෙනාගේ ඇහැ පිනවන ගතියක් තිබෙනවා. ඇත්තටම එලෙස මා අගයකිරීම මට සතුටක්.ඔබට පසුව සිනමා ක්‍ෂේත්‍රයට පිවිසි අධ්‍යක්‍ෂවරියන් ගේ චිත්‍රපට ඔබ නැරඹුවාද? ඔවුන් ගේ චිත්‍රපට නිර්මාණ ගැන ඔබට හිතෙන දේ?මේ වසර පනහට මට දකින්න ලැබුණේ අධ්‍යක්‍ෂවරියන් ඉතාම ස්වල්ප දෙනකුගේ සිනමා නිර්මාණයි. ඒ එකක් දෙකක් වගේ. එය නම් කනගාටුදායකයි. මම ඒ සියලු චිත්‍රපටි නැරඹුවා. විශේෂයෙන්ම ඉනෝකා සත්‍යාංගනීගේ ‘සුළං කිරිල්ලී’ හුඟාක් ප්‍රසංශනීය චිත්‍රපටයක්. හැබැයි අහේතුවකට වගේ තවත් චිත්‍රපටයක් කරන්නට ඇයට අවස්ථාව ලැබිල නැහැ.ඇත්තටම මෙතනදී තිස්ස අබේසේකරයන්ව මට මතක් වෙනවා. අපි ඔහුට ණයගැතියි. ඔහු නොහිටින්න ඇයට චිත්‍රපට අධ්‍යක්ෂිකාවක් ලෙස සිනමාවට පිවිසෙන්න වරම් ලැබෙන්නේ නැහැ. ඔහු චිත්‍රපටි සංස්ථාවේ සභාපතිවරයා ලෙස කටයුතු කරන සමයේ තරුණ තරුණියන් කීපදෙනෙකුටම අත හිත දුන්නා. ඒ අතරින් කෙනෙක් තමයි ඉනෝකා.’ගඟ අද්දර’ චිත්‍රපටය හේතු කොටගෙන ‘ගඟ අද්දර’ නවකතාව ජනපි‍්‍රය වූ බවට ඇතැමුන් මත පවසනවා. මේ ගැන ඔබේ අදහස?‘ගඟ අද්දර’ නවකතාව මිලීනා සුමතිපාල කියවල රසවිඳපු එකක්. ඇය එය මට දුන්නා මේ හරහා චිත්‍රපටයක් කරන්න කියලා. ලැටීෂියා බොතේජුගේ මේ ගඟ අද්දර නවකතාව ඇගේ දෙවැනි හෝ තුන්වැනි නවකතාව වන්නට ඇති.චිත්‍රපටයකට නඟන්න තරම් කතාන්දරයක් ඒකෙ තිබුණා ද කියලත් හිතුණා. ඒ නවකතාවේ චරිත බොහොමයක් තිබෙනවා. ශෛලිය වෙනස්. කොහොම හරි මගේ වාසනාවකට තිස්ස අබේසේකර බාර ගත්තා මෙහි තිර පිටපත ලියන්න. තිස්සගෙ පිටපත කියෙව්වම මම හුඟාක් ධෛර්යවත් වුණා මෙයින් චිත්‍රපටයක් නිර්මාණය කරන්න පුළුවන් කියලා. ඒ අනුව මේ චිත්‍රපටය කළා. එය ජනපි‍්‍රය වුණා. ලංකා සිනමා ඉතිහාසයේ ජනපි‍්‍රය වූ චිත්‍රපට තුන හතරෙන් එකක් එය. ජනතාව ‘ගඟ අද්දර’ චිත්‍රපටයට හුඟාක් ඇලුම් කළා.මේ දිනවල ඔබ නිර්මාණ කාර්යක නිරත වෙලා ඉන්නා බව පැවසුවා. ඒ ගැනත් කතා කරමු?මේ දවස්වල මම ටෝනි රණසිංහ සමඟ චිත්‍රපටයක් සඳහා නව තිර පිටපතක් ලිවීම කරගෙන යනවා. ඒ ඔස්සේ මේ වසරේ දී නවතම චිත්‍රපටයක වැඩ අරඹන්න සූදානම් වෙනවා.ඔබේ සිනමාව ස්ත්‍රී කේන්ද්‍රිය සිනමාවක් බව බොහෝ අය හඳුන්වනවා. ඒ ඇයි?මම හිතන්නේ කවදත් මම ගැහැනියක් ලෙස මට විශ්වාසයක් තිබුණා, තියෙනවා පිරිමියකුට වඩා ගැහැනියක ගේ හැඟීම් ඒ අයගේ තිබෙන පීඩිත බව, ප්‍රශ්න එක්ක මට කිට්ටුවෙන්න පුළුවන් කියන එක.ඒ ගැන තේරුම් ගන්න පුළුවන්කමක් මට තිබුණා. ඒ නිසා මම බොහෝවිට ගැහැනිය කේන්ද්‍ර කර ගත් සිනමාවට කැමැත්තක් දැක්වුවා. අනෙක් එක බොහෝ චිත්‍රපට පිරිමි හදන ලෝකෙකට මම වගේ ගැහැනු කෙනෙක් එකතු වුණාම මගේ අරමුණ විය යුත්තේ කාන්තාව මුල්කොටගෙන ඇගේ ප්‍රශ්න සමාජයට ඉදිරිපත් කරමින් සිනමා කෘතී බිහිකිරීම බව මට හිතුණා. මේ දේ මම හිතල බලල කරනවට වඩා මගේ ඇගෙන්ම එන දෙයක්. චිත්‍රපටයක් බැලුවත් නවකතාවක් කියෙව්වත් ගැහැනිය කේන්ද්‍ර වෙච්ච චිත්‍රපටයකට මගේ හිත නිතැතින්ම ඇදිලා යනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061913</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලෙස්ටර් - සුමිත්‍රා ෆවුන්ඩේෂන් එක ලෝන්ච් කරපු ඉවෙන්ට් එක නියමෙට තිබුණ කියල තමයි විජේ මල්ලිට කට්ටිය රිපෝට් කළේ. ප්‍රොෆෙසෝරි විමල් දිසානායක ලොක්කගෙ කී නෝට් ස්පීච් එකත් නියමෙට තිබුණ කියල තමයි විජේ මල්ලිට ආපු රිපෝට්ස්වල තියෙන්නෙ. ඊට පස්සෙ දවසෙ ෆිල්ම් කෝපරේෂන් ඔඩිටෝරියම් එකේ පෙන්නපු අදූර් ගෝපාල් ක්‍රිෂ්ණන්ගෙ ‘ෆෝ විමෙන්’ජ්ධභප එධථඥද, ‘ගැහැනු සිව්දෙනා’ කියන ෆිල්ම්ස් එක බලන්න ගියාම විජේ මල්ලිගෙ ෆ්ලෑස් බෑක් එක ජ්තචඵඩ ඕචජඬ හැත්තෑ ගණන්වල ඔය බුලර්ස් පාරෙම තිබුණ පරණ තරංගනී හෝල් එකේ ෆිල්ම්ස් බලපු කාලෙට ගියා.ඒ කාලෙනේ කාලෙ කියන්නෙ. වීක් එන්ඩ් එකට තරංගනියෙ පෙන්නුවෙ, අපේ පරණ සිංහල ෆිල්ම්ස් එකක් නැත්නම්, ඉන්ටර්නැෂනල් එවෝඩ් ගහපු ජර්මන්, ෆෙ‍්‍රන්ච්, චෙක්, පෝලිෂ් නැත්නම් ඉන්ඩියන් ෆිල්ම්ස් එකක්.ෆිල්ම්ස් බලන්න පුරුදුවෙච්ච වෙනමම යන්ග් ක්‍රවුඩ් එකක් තරංගනී තියටර් එකට සෙට් වුණේ හැම වීක් එන්ඩ් එකකම වගේ. ෆිල්ම්ස් ගැන, නාට්‍ය සාහිත්‍ය ගැන කතාබතාඉවරයක් නෑ එතන. ‘අයිපීබී’ කියන පොත් කඩේටඑන අලුත් පොතක් අරගන්න, නිතරම වගේ එතැනදිමුණගැහෙන පික්චර් පිස්සො, අපේ කට්ටියෙ කට්ටිය, රැලෙක්ස්, සුගත්ල විතරක් නෙවි ඒ කාලෙ ෆිල්ම්ස්උණ හදාගත්තු, ගාමිණී විජේතුංගල, පී.යූ.ඩී.ල, සරච්චන්ද්‍ර සමරක්කොඩිල, බන්දුල පද්මකුමාරල, ප්‍රභාත් කුමාරල,මහින්ද අල්ගමල, සෙට් වෙන ස්පොට් එකත් වුණේතරංගනිය. දහවැනිදා අදූර්ගෙ ෆිල්ම්ස් එක බලන්න ගියාම විජේ මල්ලිට මතක් වුණේ හැත්තෑවෙ කාලෙ සීන් එක.ඒ කාලෙ කොච්චර සුන්දර ද කියල මතක් වුණා ‘ෆෝ විමෙන්’ බලන්න ඇවිත් හිටපු ගොඩාක් කට්ටිය දැක්කම.ඈෂ්ලියි රංජනියි ඒ ගොල්ලන්ගෙ ඒෂියන් ෆිල්ම්සෙන්ටර් ඒඵඪචද ජ්ඪතථ ඛ්ඥදබපඥ එකට අවුරුදු 20ක් වයස පිරුන, කියල ඒ වෙනුවෙන් තමයි අදූර්ගෙෆිල්ම් එක ස්ක්‍රීන් කරල තිබුණෙ. නෙට්පැක් කියනඈෂ්ලිලගෙ ෆිල්ම්ස් සොසයිටි එකයි,ඒෂියන් ෆිල්ම් සෙන්ටර් එකයි පහුගිය කාලෙශ්‍රී ලංකාවෙ සිනමා කලාවට වැඩි සද්ද බද්ද නැතුව ලොකු සර්විස් එකක් දීපු කට්ටිය.මුල් කාලෙ ඒ ගොල්ලො පබ්ලිෂ් කළ ‘සිනෙසිත්’ කියන ෆිල්ම් ජර්නල් එක සිනමා ගැන ඉගෙන ගන්න කට්ටියට වගේම සිනමා ගැන ඉන්ටරෙස්ට් එකක් තිබුණු ඕනම කෙනෙකුට කියවන්න වටින මැගසින් එකක් කියලයිවිජේ මල්ලිට ඒ කාලෙ හිතුනෙ. ඈෂ්ලිගෙ ඒෂියන් ෆිම්ල්ම් සෙන්ටර් එකයි නෙට්පැක් එකයි අපේ රටේ හොඳ ෆිල්ම්ස් පිටරට ෆෙස්ටිවල්ස්වලට ගෙනියන්න දෙන සපෝට් එකයි සිනමාවෙ එක එක පර්සනැලිටීස් ගැන,සිනමාව ගැන ලියපු පොත්පත් පබ්ලිෂ් කරන එකයි,වගේ ෆිල්ම්ස් කෝපරේෂන් එක කරන්න ඕන වැඩවලට ඉදිරිපත්වීම ගැන විජේ මල්ලිගෙ සැලියුට් එකඈෂ්ලි සමඟ රංජනීට. ඈෂ්ලි රත්නවිභූෂණ පබ්ලිකේෂන් අතරෙ ලෙස්ටර්ගෙ ජීවිතය හා සිනමාව,ධර්මසේන පතිරාජගෙ සිනමාව වගේ වටිනා කියන පොත් තිබුණු වග විජේ මල්ලිට මතකයි. ඒ පොත්වලට අමතරව අදූර් ගෝපාල් ක්‍රිෂ්ණන් ගැන රංජනී රත්නවිභූෂණ ලියපු පොතත් වටිනව කියල ලියන්න වෙනවා.අදූර්ගෙ ‘ගැහැනු සිව්දෙනා’ ෆිල්ම් එකෙන් කියන්නෙ කේරළ ජන ජීවිතයෙ මුණගැහෙන ගැහැනු හතරදෙනකුගේ ජීවිතවල හරස්කඩක් වගෙයි විජේ මල්ලිට දැනුණෙ.හරිම සරල පුංචි සිද්ධි. ඒ වුණාට ෆිල්ම් එක බලල ඉවර වුනාම, ජීවිතේ ගැන හිතන්න පොලඹවන කතා.කාලවකවානු 1946 වගේ වෙනස් වුණත් අදූර්අපි ඉස්සහරට ගේන ගෑනු, ඒ ගොල්ලන්ගෙ ප්‍රශ්න,කාලයක්, දේශයක් කියන සීමා නැතුව සදාකාලික ප්‍රශ්න විදියට තියෙන බව අපිට තේරුම් යනවා. වෙසඟන(ර්‍ථපධඵබඪබභබඥ), කන්‍යාවිය(ඍඪපඨඪද) ගෘහණිය (ඩ්ධභඵඥ ඹඪටඥ) හාඅවිවාහක කාන්තාව (ඵනඪදඵබඥප) කියන මේ ගැහැනු චරිත දිහා මානුෂීය දයාවකින් බලන්නට අදූර්ට පුළුවන්වෙලා තියෙන්නෙ ඒ කතාවල යථාර්ථවාදී ගුණයත්, ඒවයෙ රඟපාපු ඇක්ටර්ස්ලගෙ ඇක්ට්‍රසස්ලගෙ ඇක්ටින් කොලිටි එකත් නිසයි. අපේ සමහර කට්ටිය කළා නම්, සෙක්ස් ඇක්ට් ඕනම වෙන, ගණිකාව වගේ ෆිල්ම් එකක් අදූර් කරල තියෙන අපූරුව බලන්න එපායැ කිසිම බෙඩ්ෂීන් එකක් නැතුව. විජේ මල්ලිගෙ හොඳම චොයිසස් දෙක තමයි, ‘වෙසඟන’ කියන ෆිල්ම් එකයි ‘අවිවාහක ගැහැනිය’ කියන ෆිල්ම් එකයි. ඔය ජාතියෙ ගැහැනු කේරළේ ශ්‍රී ලංකාවෙ විතරක් නෙවි ආසියාවෙ ඕනම තැනක දකින්න පුළුවන් කියලා විජේ මල්ලිට හිතුණ. කොහොම වුනත්‘ගැහැනු හතරදෙනා’ වගේ ෆිල්ම් එකක් බැලුවම ඔළුවට දැනෙන සනීපෙ මේ කාලේ සිංහල ෆිල්ම් හතරක් බැලුවත් ලැබෙන්නෙ නෑ කියන එක නම් ෂුවර්ම ෂුවර්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061914</link>
    <topic>නීතිඥවරයකු වූ දුම්රිය රියැදුරා</topic>
    <author>තාරක වික්‍රමසේකර</author>
    <content>නීතිඥවරයකු වූ දුම්රිය රියැදුරාඔහු නමින් කේ. ඒ. යූ. කොන්තසිංහ ය. ඔහුගේ වෘත්තිය දුම්රිය පැදවීමය. එසේ වුවත් ඔහු නීතිඥයෙකි. කොන්තසිංහ ගේ විශේෂත්වය එයයි. දුම්රිය පැදවීම වැනි බාරදූර වෘත්තියක නියැළෙමින් සිටියදී නීතිඥයකු දක්වා කොන්තසිංහ ආවේ කෙසේ ද?අපි ඒ ගැන ඔහුගෙන්ම අසමු.“දුම්රිය පැදවීම කරන අතරතුර නීති විභාගයකට පෙනී සිටීම ලෙහෙසි පහසු කාර්යයක් නෙමෙයි. නමුත් මං දැඩි සේ කැපවීම් කරල මගේ අධ්‍යයන කටයුතු කරා. මම නීති විද්‍යාල ප්‍රවේශ විභාගය සමත් වුණේ 2005 අවුරුද්දේ. 2009 දී නීතිඥයකු ලෙස දිවුරුම් දුන්නා.මම දුම්රිය දෙපාර්තමේන්තුවට බැඳුණේ 1993 අපේ‍්‍රල් මාසෙ 26 වැනිදා. 1998 සිට විවෘත මාර්ගයේ සක්‍රීය රියැදුරෙක් ලෙස රාජකාරි කළා. ආරම්භයේදී මාලිගාවත්ත එස් - 8, බලවේග ධාවනාගාරයේ රියැදුරකු ලෙස රාජකාරි කළා. මම හරිම ආසාවෙන් මේ වෘත්තියට සම්බන්ධ වුණේ. එතැන කාලයක් සේවය කළාට පසුව විදුලි බලවේග ධාවනාගාරය හෙවත් එස් - 9 එස් - 10 චීන බලවේග කට්ටල ධාවනාගාරයට අනුයුක්ත වුණා.වැඩි බලවේග දුම්රිය ප්‍රමාණයක් ධාවනය වන්නේ එම ධාවනාගාරයෙන්. ඒත් අවශ්‍ය පරිදි ධාවන වාර කටයුතුවලට මම සහභාගි වුණා වගේම අධ්‍යයන කටයුතුවලටත් සහභාගි වුණා. නීති විද්‍යාල දේශනවලට සහභාගි වීමට හැකි ආකාරයෙන් රාජකාරි සේවා වාර සකස් කර ගැනීමට මට හැකි වුණා.සමහර දවස්වලට රාත්‍රී රාජකාරි කළේ. උදේ 8.00 ට රාජකාරි කටයුතු අවසන් කරල මම දේශනවලට සහභාගි වුණා. නිවාඩුත් හැකි ආකාරයෙන් දායක කරගෙන මම මේ කාර්යයට අවධානය යොමු කළා. රාජකාරියට බාධා නොවන විදිහටයි මම නීති විද්‍යාල අධ්‍යයන කටයුතු කරගෙන ගියේ.උදේ 8 ට ඇවිත් හවස 4.00 ට 5.00 ට නිමාවන සේවා වාර අපට නැති නිසා එක අතකින් නීති විද්‍යාල අධ්‍යයන කටයුතු මට පහසු වුණා.කිසිම දවසක දුම්රිය ධාවනය අඩපණ වෙන විදිහට මම හදිසි නිවාඩු අරගෙන නීති විද්‍යාල කටයුතුවලට සහභාගි වුණේ නැහැ. ඒ ගැන මට සතුටු වෙන්න පුළුවන්.මගේ සේවා කාලය අවුරුදු 18 ක්. මේ දක්වා මගේ අතින් කිසිදු අනතුරක් වෙලා නැහැ. රාජකාරියත් අධ්‍යාපනයත් මම කවදාවත් එකට පටලවා ගත්තෙ නැහැ. මම 2009 දී නීතිඥයකු ලෙස දිවුරුම් දුන්නා.රාජ්‍ය සේවයේ ඉන්න හින්ද මට නීතිඥ වෘත්තියේ නියැලෙන්න බැහැ. නමුත් රාජකාරියට බාධා නොවන්න මම නොතාරිස් ධුරයේ කටයුතු කරනවා.මම 1999 අවුරුද්දෙ ඉඳල 2005 වෙනකල් දුම්රිය රියැදුරු සංගමයේ ලේකම්වරයා ලෙස කටයුතු කළා. වෘත්තිය සමිති කටයුතු කරද්දි මට වැටහුණු කරුණක් තමයි නීතිය පිළිබඳ වැඩි දැනුමක් අවශ්‍ය බව. ඒකත් එක හේතුවක් මම නීති ක්ෂේත්‍රයට පිවිසෙන්න.රාජ්‍ය සේවය, නීතිය, වෘත්තිය අයිතිවාසිකම් මේ ආදී සේරම කටයුතු ගැන මම අවධානය යොමු කරනකොට නීතිය පිළිබඳ ගැඹුරු දැනුමක් ඕන වුණා.රැකියාව අධ්‍යාපනයට බාධාවක් කර නොගත් කොන්තසිංහ ආදර්ශයක් ගත හැකි චරිතයකි.තාරක වික්‍රමසේකරඡායාරූපය- දුෂ්මන්ත මායාදුන්නෙකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061915</link>
    <topic>ඇන්ජලිනා විවාහ වුණේ බෞද්ධ සිරිත් අනුව ද?</topic>
    <author>සේමාලි කැල්ලපත</author>
    <content>ඇන්ජලිනා විවාහ වුණේ බෞද්ධ සිරිත් අනුව ද?හො ලිවුඩ් පුරයේ සුපිරි තරු යුගල ඇන්ජලිනා ජොලි සහ බ්‍රැඩ් පිට් විවාහ වෙන්න යනවා ය යන පුවතින් මේ දිනවල මුළු මාධ්‍ය ලෝකයම කැලඹිලා. ඒ කතාව ඇත්තක් නම් එය මේ ශතවර්ෂයේ දෙවැනි සුවිශේෂී විවාහය වෙනවා නිසැකය.මාධ්‍ය ලෝකය නිතරම ඇස ගසා සිටින මේ සුපිරු තරු යුගල එකට ජීවත්වෙන්න පටන් අරන් දැනට අවුරුදු හයක් විතර වෙනවා. ඒත් ඔවුන් මෙතෙක් නිත්‍යනුකූලව විවාහ වීමක් ගැන කිසිම අදහසක් දී තිබුණේ නෑ.බ්‍රැඩ් පිට් ගෙන් කවුරුන් හෝ විවාහය ගැන ඇසූ සෑම විටම ඔහු දුන්නේ අපූරු පිළිතුරක්. “මේ ලෝකයේ කාටත් නිදහසේ තමන් කැමැති ඕනෑම අයකු සමඟ විවාහ වෙන්න අවසර ලැබුණු දාට අප විවාහ වෙනවා” ඔහු මෙසේ කියමින් අදහස් කර ඇත්තේ සමලිංගික විවාහ බවයි මාධ්‍ය වාර්තා කළේ.ඇන්ජලිනා ජොලී හා බ්‍රැඩ් පිට් මුලින්ම එකිනෙකා මුණ ගැසුණේ ’Mr and Mrs Smith’ චිත්‍රපටයේ රඟපාද්දීයි. එතැන් පටන් දෙදෙනා සමීප ඇසුරකට පත්වුණා. මේ කාලයේ බ්‍රැඩ් පිට් නිළියක වන ජෙනිෆර් ඇනිස්ටන් හා විවාහ වෙලයි හිටියේ. ජොලී හා බ්‍රැඩ් අතර සම්බන්ධය විමසූ කාටත් ඒ කාලෙ පිට් කිව්වෙ දෙන්නා අතර එහෙම සබඳතාවක් නැති බවයි.එසේ වුවත් පිට්, ජෙනිෆර්ගෙන් දික්කසාද වූ පසු ජොලීත් සමග ප්‍රසිද්ධියේම එකට ජීවත්වුණා. ඒ විතරක් නෙවෙයි ජොලී හදාවඩා ගන්නා දරුවන්ගේ පියා ලෙසත් පෙනී සිටියා. දැන් ඔවුන්ටත් දරුවන් තිදෙනෙක් ඉන්නවා. ඒ තිදෙනාත් සමග ජොලී හදාවඩා ගන්නා දරුවන් සංඛ්‍යාව හය දෙනයි. මේ හය දෙනාගේම නම්වල අගට ජොලී පිට් ලෙස යොදා තියෙනවා.මේ දරුවන් අතරින් මැඩොක්ස් ජොලී පිට් කාම්බෝජ දරුවෙක්. හදාගන්න ගත්තේ 2002 වසරේදී. දෙවැනි දරුවා සහරා ඉතියෝපියානු දැරියක්. ජොලී ඇය හදාවඩා ගන්න ගත්තේ 2005 දී.2006 සිට මේ දරුවන් දෙදෙනා ගේ හදාවඩා ගන්නා පියා ලෙස ඉදිරිපත් වුණේ බ්‍රැඩ්. ජොලී හදාවඩා ගන්නා දරුවන් අතර නැමීබියා සහ වියට්නාම ජාතික දරුවන් දෙදෙනෙක් ද ඉන්නවා. මේ ළමයි හදාවඩා ගන්න ගියාම ජොලීට ඒ රටවල නීති සමග බොහෝ කරදර විඳින්න සිදුවුණත් ඇය කෙසේ හෝ ජයගත්තා. ඇගේ දැන් කැමැත්ත තවත් ළමයි හදාගන්නලු. මේ දෙන්නම හොඳ මවුපිය යුවළක් බවයි කවුරුත් පවසන්නේ.තවත් ළමයි හදාගන්න ඕනෑ කියල ජොලී ගේ මතයට බ්‍රැඩ් පවසා ඇත්තේ,“විවාහ වෙනකම් තවත් ළමයි හදාගන්න බැහැ කියලයි”එපමණක් නෙවෙයි දරුවන් මේ දෙන්නාගෙන් ඉක්මනට විවාහ වෙන ලෙස ඉල්ලනවාලු. මේ නිසාම දෙන්නා විවාහය ගැන දැන් තරමක් දුරට සිතන බවක් මාධ්‍ය වාර්තා කළා.විලියම් බ්‍රැඩ් පිට් ඉපදුණේ ඔක්ලහෝමාවේ. දැන් වයස 48 යි. පුවත්පත් කලාව හා දැන්වීම් කලාව ගැන මිසුරි විශ්ව විද්‍යාලෙ උපාධිය හැදැරූ බ්‍රැඩ් උපාධියට පෙරම රඟපෑමට එක්වුණා. ඔහු ජෙනිෆර් සමග විවාහ වුණේ 2000 වසරේදී. 2005 දී ඒ සාර්ථක විවාහය නිමා වුණා. එයට හේතුව වුණේ ඇයට දරුවන් නැතිකමයි.ඇන්ජලිනා ජොලී ඉපදුණේ කැලිෆෝර්නියාවල. ඇයට දැන් වයස 36 යි. වෘත්තීය නිරූපිකාවක් මෙන්ම සම්මාන දිනූ නිළියක්. ඇය ප්‍රථමයෙන්ම විවාහ වුණේ 1996 දී ජොනී ලී මිලර් සමගයි. ඔහු බ්‍රිතාන්‍ය නළුවෙක්. ඇගේ මේ විවාහයත් අමුතුම එකක්. විවාහ දිනයේ කළු සුදු ඇඳුමක් ඇඳපු ජොලී ඒ සුදු බ්ලවුසයේ පිටේ ඇගේ ලෙයින් ජොනී ලී ගේ නම ලියා තිබුණා. ඔවුන්ගේ විවාහය 1999 දී අවසන් වුණා.ඇය දෙවැනි වරට විවාහ වුණේත් නළුවකු සමඟයි. ඒ 2000 දී. ඔහු බිලී බොබ් තෝන්ටන් ඒ විවාහය අවසන් වුණේ 2003 දී. ජොලී මුලදී හදාගන්න ගත් මැඩොක්ස් පුතාගෙ මැද නම ලෙස ‘තෝන්ටන්’ යන්න යොදා තිබෙනවා.ජොලී හා බ්‍රැඩ් ගේ සම්බන්ධය පටන් ගත් මුලදී ජොලී ගේ පියා ජෝන් වොයිට් එයට විරුද්ධ වුණා. ඇගේ පියාත් නළුවෙක්. 2002 වසරේදී ජොලී ඇගේ සැමියා බිලී බොබ් සමග විරසක වුණාම ජොලීගේ පියා කියා තිබුණේ ජොලීට මානසික ප්‍රශ්න තියෙන බවයි. මේ කියමනට පියා සමග විරසක වුණු ජොලී ඉන්පසු ඔහු සමඟ සියලු සබඳතා අත්හැරියා.දැන් මේ කතා ඔක්කොම පැත්තකට දාලා එකම පවුලක් ලෙස එකතු වෙන්න බ්‍රැඩ්ට ඕනැලු. ජොලී හා පියා යළි සමගි කර ඔවුන්ගේ විවාහයේ දී ජොලී පල්ලියේ අල්තාරය අසලට කැඳවාගෙන යෑමට පියා හා එකතු කිරීමට බ්‍රැඩ් වෙහෙසෙනවාලු.බ්‍රැඩ් පසුගිය ජනවාරියේ සුප්‍රසිද්ධ Life and Style සඟරාවට කර තිබු ප්‍රකාශයක් පදනම් කරගෙනයි මාධ්‍යකරුවන් ඔවුන් දෙදෙනා විවාහ වෙන්න යන බවට මත පළ කරන්නේ. ඒ නිසා මේ දිනවල පැපරාසින්ට ජොලී හා බ්‍රැඩ් පසුපස යනවා මිස වෙන වැඩක් නැතිලු.මේ අතර බ්‍රිතාන්‍යයේ Daily Star සඟරාව කියන්නේ මේ දෙදෙනා පසුගිය මාර්තු මාසයේ බෞද්ධ චාරිත්‍ර අනුව හොර රහසේ විවාහ වී ඇති බවයි. ඒ ගැන සහතික කරන්න ඔවුන් සේයාරුවක් ද පළ කළා. ජොලී හා බ්‍රැඩ්ගේ දෑඟිලිවල රන් මුදු දුටු බවක් ද ඒ සඟරාව පවසනවා. තවත් මාධ්‍ය වාර්තා කියන්නේ ඔවුන් ගේ විවාහය පිළිබඳ මේ සියල්ල එළියට ආවේ මේ රන්මුදු දුටු දා සිට කියලයි.ඒ විතරක් නොවෙයි ජොලීගේ අතක කොටා තියෙන පච්චයක් නිසාත් මේ කතාව පැතිරෙනවා. මේ වසරේ මැයි මාසයේ දිනක මේ දෙදෙනා පළමුවරට දරුවන්ගෙන් ඈත්වෙලා පෞද්ගලික ගුවන් යානයකින් උටාවල සුඛෝපභෝගී හෝටලයක නිවාඩුවක් ගත කළාලු.බ්‍රැඩ් සාමාන්‍යයෙන් අධික දුම්පානය කරන්නෙකි. ඒත් ජොලී ගෙ කීමටත් දරුවන් ගැනත් සිතා ඔහු දුම්පානයෙන් මිදිලා.“ජොලී ඔහුව ආදරයෙන් බැඳ තබාගෙන ඉන්නවා. ඔවුන් ඉතා සතුටින්. සැනසිල්ලෙන්”දෙන්නාගේ මිතුරෙක් මෙසේ පවසා තිබුණේ ඉතා මෑතකදී.“දරුවන් අපේ විවාහය ගැන අහනවා. ඒ නිසා අප දැන් ඒ ගැන හිතනවා.” බ්‍රැඩ් Life and Style  සඟරාවට පසුගිය මැයි මාසයේ පවසා තිබු කියමනින් ඔවුන්ගේ විවාහය ගැන කතාවට පෝර දැමීමක් වුණා.මේ කතා කෙතරම් පැතිරුණත් තාමත් ජොලීවත් බ්‍රැඩ්වත් ඔවුන් විවාහ වූ බවක් වත් ළඟදී විවාහ වෙන්න යන බවක්වත් ප්‍රසිද්ධියේ කියා නෑ. ඔවුන් එය ප්‍රකාශ කරනකම් මුළු ලෝකයම බලා ඉන්නවා. ඔවුන් දෙදෙනා ගැන පළවුණු කතාවල අග මුල සොයා බලා වැඩි දෙනෙක් කියන්නේ ඔවුන් තාමත් විවාහ වෙලා නැති බවයි. මේ ඔක්කොම කතා මාධ්‍ය කතා බවත් ඔවුන් පවසනවා.ඉතින්, හැමෝම තාමත් බලා ඉන්නේ මේ කතාව ඇත්තක් ද කියලයි. එසේ නැත්නම් දරුවන් ගැන සිතා ඔවුන් ළඟදීම විවාහ වෙයි ද කියලයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061916</link>
    <topic>ඔයාගෙ වයිෆ් ආවොත් හරි ජංජාලයයි වෙන්නෙ</topic>
    <author/>
    <content>ඔයාගෙ වයිෆ් ආවොත් හරි ජංජාලයයි වෙන්නෙඔහු එක සැණින් ඇමතිතුමාගෙ ගොරෝසු කටහඬ හඳුනා ගත්තේය.”ඩගී මං ඊයෙ රෑ ‘ඉන්ටර්නෙට්’ එකෙන් මේ ගැන දැන ගත්තෙ... එවේලේම මං තමුසෙට ටෙලිෆෝන් කළත් කන්ටෑක් කර ගන්න බැරි වුණා...””සර් මේ කොහෙ ඉඳන්ද කතා කරන්නෙ?””ඊයෙ මට හදිසියෙම සිංගප්පූර් එන්න සිද්ධ වුණා.. ඒක නෙමේ කොහොමද කුසුම්ගෙ තත්ත්වය...? එයාගෙ ෆෝන් එක වැඩ කරන්නෙත් නැහැ..””මගෙ හිතේ බයවෙච්ච පාරට ගෑනි ෆෝන් එකත් ඕෆ් කරගෙන.””එයාට නම් සර් වැඩි අමාරුවක් නැහැ කියලයි ආරංචිය... ටිකට් කපාගෙනත් ගිහිල්ලලු..””ආ එහෙමද? මං ආදරෙන් මතක් කළා කියනවා... හරි හිත හොඳ ගෑනි ඩගී...””මං කියන්නම්... කවදා තරමෙද සර් ලංකාවට එන්නෙ?””ඉරිදට එනවා.. ඒක නෙමේ ඩගි අපි බණ්ඩාරවෙල ගිය ගමන ගැන එහෙම තමුසෙ කට හොල්ලන්නෙ නැහැ? අපේ ලොක්කගෙ කනට එහෙම ගියොත් මගෙ ඇමැති පට්ටමත් ගහලා යයි. තේරුණා නේද?””සර් ඒ ගැන බය වෙන්න එපා.. මං අපේ වයිෆ්ටත් ගල් පැලෙන බොරුවක් කියලයි තියෙන්නෙ... වෙච්ච හරිය දන්නවා නම් ගෑනි මගෙ ඔළුවත් කයි..””තමුසෙ ඉතින් ගල් ආඳා විත්තිය මං නොදන්නවයැ? හරි.. හරි.. අපි පස්සෙ දවසක හෙමිහිට හමුවෙමුකො..” හක හක ගා උස් හඬින් සිනාසුණු ඇමැති බතලගොඩ විනාඩියට දෙකට කතාව හමාර කළේය.කුසුම්රානි ගැන කිසිදු හාන්කවිසියක් දැනගන්නට නොලැබීම නිසා ඩග්ලස් දැරණියගල පසු වූයේ දැඩි සන්තාපයෙනි. දුරකථනයෙන් ඇයව අමතන්නට ගත් සෑම උත්සාහයක්ම ව්‍යර්ථවී ගියේ ඔහුගේ හිත තව තවත් දුර්මුඛ කරමිනි. එහෙත් ඔහු නොසිතූ නොපැතු මොහොතක ඇය රෝහල් කාමරය තුළට ඇතුළු වූයේ ඔහුව විස්මයට පත් කරමිනි. ඇය දුටු සැනින් ඩග්ලස්ගේ සිත අමන්දානන්දයෙන් පිරී ඉතිරී ගියේය. පලතුරු බෑගයක් හා සුදු ඩේලියා මල් පොකුරක් ද අතැතිව ඇය ඔහුගේ යහන අද්දරටම ආවාය. හිතට දැනුණු සතුට දරා ගත නොහැකිව මෙන් ඩග්ලස් ඇගේ පියකරු වත කමල දෙස ඇස පිය නොහෙලා බලා සිටියේය.”ඔයා කොහොමද කුසුම් මං මෙහෙ ඉන්න විත්තියක් දැන ගත්තෙ?””මං මිස්ටර් වංශනාථට කෝල් එකක් දාලා විස්තර අහගත්තා. අනේ මෙච්චර දවසක් ඔයාව බලන්න එන්න බැරිවුණාට තරහ වෙන්න එපා. ප්ලීස්...” ඇය ඔහුගේ සුරත අල්ලාගෙන පිංසෙන්ඩු වූවාය.”මං කොයිතරම් ට්‍රයි කළාද ඔයාට කතා කරන්න. ඒ හැම වෙලාවෙම ෆෝන් එක ඕෆ්... බතලගොඩ ඇමැතිතුමාත් කීප වරක්ම ට්‍රයි කරලා තියෙනවා ඔයාට කතා කරන්න.. මං හරිම අප්සෙට් එහෙකින් හිටියෙ..?” ඩග්ලස් දිගටම කියාගෙන ගියේය.”ඔයා දන්නෙ නැහැ ඩගී.. මේ පහුගිය දවස්ටිකට මම වින්ද වදයක්.. එක එකා කෝල්ස් දදා මට කුණුකතා කියන්න ගත්තා. මං ඔයාගෙ හොර “කීප්” එක නේද කියලා ඇහැව්වා? ඔය ජරා කතා අහන්න බැරිම තැන මං ෆෝන් එක දිගටම ඕෆ් කෙරුවා... මං වෙන මොනවා කරන්නද ඩගී?””කව්ද ඔය ජරා කතා කියපු එවුන්?””අපේ ෆීල්ඩ් එකේම අය මිසක් වෙන කව්ද ඉතින්?””ඔයා ඕවා ගණන් ගන්න එපා කුසුම්... ඊරිසියාවට කියන කතානෙ?””පිරිමි නම් තව කමක් නැහැ කියමුකො? මේ තුට්ටු දෙකේ නිළියො කියපු කැත කතා තමයි මට ඉවසගන්න බැරුව ගියේ..””ඔයාව මගෙ ෆිල්ම් එකට ගන්නවටත් කීදෙනෙක් අකැමැති වුණාද?””ඔය කාටවත් මාව වට්ටන්න බැහැ ඩගී..””ඒක මං දන්නවා කුසුම්... මොනවා උණත් ඔයා මේ ඇක්සිඩන්ට් එකෙන් බේරුන එක නම් මට ලොකු සතුටක්...””තව කී දවසක් විතර ඔයාට මෙහෙ ඉන්න වෙයිද?””තව දවසකින් දෙකකින් විතර යන්න පුළුවන් වෙයි කියලයි ඩොක්ටර් කිව්වෙ. මේකෙන් සිද්ධ වුණේ ෆිල්ම් එකේ වැඩත් අතපහුවුණ එකයි.”තවත් විනාඩි හත අටක පමණ කාලයක් ඩග්ලස් සමඟ සතුටු සාමීචියේ යෙදී සිටි කුසුම්රානි ආපසු යාමට ඔහුගෙන් සමුගත්තාය. සමහරවිට ඔහුගේ බිරිය සේරා පැමිණියහොත් වැඩේ බරපතළ වන බව ඇය සහසුද්දෙන්ම දැන සිටියාය.”එහෙනම් මං ගිහින් එන්නම් ඩගී... ඔයාගෙ වයිෆ් එහෙම දැන් කඩා පාත් වුණොත් හරිම ජංජාලයයි වෙන්නෙ..” යහන මත තිබූ පියකරු හෑන්ඩ් බෑගය උරහිසේ රඳවා ගනිමින් කුසුම්රානි ඩග්ලස්ගේ නළල සිප ගත්තාය.”මාව බලන්න ආවාට ඔයාට ගොඩක් ස්තුතියි කුසුම්..””ගිහින් එන්නම්... බායි...” ඇය අවසන් වරටද ඩග්ලස්ගේ මුහුණ දෙස බලා කට පුරා සිනාසී කාමරයෙන් පිටව ගියාය.ඩග්ලස්ගේ හිතට ඒ මොහොතේ දැනුුණේ පාළුවක් හා කාන්සියකි. තවත් ටික වේලාවක් ඒ සොබමන් ළඳ සමඟ රැඳුණේ නම් කෙතරම් මිහිරක්ද යන හැඟුම ඔහුගේ හිත පතුලේ අත් තටු ගැසුවේය. ඒ සතුට භුක්ති විඳිමින්ම ඔහු දෑස් පියාගෙන යහනේ වැතිර සිටියේය. එහෙත් මොහොතක් යන්නට පෙර ඒ මිහිරි සතුට ඔහුගෙන් පලා ගිය අතර මුහුණ එක විදිහක් කරගෙන සේරා ඔහුගේ යහන ඉදිරියේ සිටගෙන සිටියාය.”මුළු කාමරේ පුරාම සෙන්ට් සුවඳ... ඉඳා.. මල් පොකුරකුත් අරන් ඇවිල්ලා තියෙන්නෙ.. අර සක්කරවට්ටම නේද දැන් ඇවිත් ගියේ...?”සේරාගේ වචන ගල් අහුරක් මෙන් ඔහුගේ මුහුණේ වැදුණේය.”මොන සක්කරවට්ටමද?””දන්නෙම නැහැ නේද? මං දැක්කා ඒ බැල්ලි ලිෆ්ට් එකෙන් බැහැලා යනවා.” තවදුරටත් ඇයට බොරු කිරීමේ තේරුමක් නැති බව වටහා ගත් ඩග්ලස් හිතට පිවිසි කෝපය මැඩගෙන කතා කළේය.”ඒ මනුස්සයට මාව බලන්න එන්න යුතුකමක් නැද්ද? ඔයා මෙතන බොරුවට ගිරිය පුප්පන්න එපා.. එයා මගෙ ෆිල්ම් එකේ රඟපාන නිළියක්..””අනේ දෙය්යනේ මට මේ මළ කෝලං ඇස් දෙකෙන්ම දකින්න සිද්ධ වුණානෙ.” එකවරම හද පතුලෙන් හෝස් ගා උඩට මතු වූ ඉකිබිඳුම මැඩගෙන ඇය අසල තිබූ ඩිවානයට බර වූවාය.”ආවා නම් කරුණාකරලා කට පියාගෙන ඉන්නවා මෙතන මට ලැජ්ජා නොකර...?””ලැජ්ජා නැති වැඩ කෙරුවෙ කව්ද කියලා දන්නවා ඇතිනෙ...?””සේරා.. ඔයාට මොකක්ද මේ හැදිලා තියෙන පිස්සුව?””තාම මට පිස්සු හැදුනෙ නැහැ ඩගී...””ඔයා හිතන විදියෙ සම්බන්ධයක් අපි අතරෙ නැහැ සේරා...””ඩගී... ඔයා ඔළුවෙන් හිටගෙන කිව්වත් මං ඒ කතාව විශ්වාස කරන්නෙ නැහැ.. අනිත් එක එදා ඔයා ගියේ මැණික් පතලක් බලන්නත් නෙමෙයි. අර වල් ගෑනිත් එක්ක හොර සවාරියක්...””ඔයාට නම් පිස්සුම තමා?” ඩග්ලස් ආයාසයෙන් සිනාසෙන්නට උත්සාහ දැරුවේය.”තව කාරණයක් කියන්න තියෙනවා? මගෙ කට ඇවිස්සුව හින්දා දැන් මං ඒකත් කියලයි නවතින්නෙ?””ඉතින් කියනවා?””දැන් ඔය ඇඟේ දුවන්නෙ කාගෙ ලේද කියලා දන්නවද?””ඒ කිව්වෙ? මට තේරුණේ නැහැ..?””අර පහුගිය කාලෙ ඔයා පස්සෙන් පන්නපු පත්තරකාරයා.. අර සඳුන් කියන හිඟන්නා... ඒ මිනිහයි ඔයාට අන්තිම මොහොතෙ ලේ දුන්නෙ.. මිනිහට තියෙන්නෙත් “ඕ” නෙගටිව් වර්ගයේම ලේ...”ඩග්ලස් ගල් ගැසුනාක් මෙන් සේරාගේ මුහුණ දෙස එක එල්ලේ බලා සිටියේය. ඔහුට මේ කතාව ඇදහිය නොහැකි තරම් විය.”ඇයි ඕක මට කලින් නොකිව්වෙ? කව්ද මේකට මැදිහත් වුණේ...””මන් නෙවෙයි... ඔහෙගෙ දෝණියන්දෑ?””අපේ දුව කොහොමද දන්නෙ ඒ හාදයාට තියෙන්නෙත් මගේම බ්ලඩ් ගෲප් එක කියල?””ඒක ඉතින් දුවගෙන්ම අහගන්න එකයි ඇත්තෙ?”ඩග්ලස් දුර්මුඛ ඉරියව්වෙන් යුතුව ඉවතා බලාගෙන සිටියේය. විවිධාකාර අවුල් සිතුවිලි වලින් ඔහුගේ හදවත ගැහෙන්නට විය. මේ සිදුව ඇත්තේ තුන් සිතකින්වත් නොසිතූ දෙයකි.”දුව කරපු ඒ වැඩේ වැරැදියි කියලද සේරා කියන්නෙ?””එයාට මගෙන් අහන්න යුතුකමක් තිබුණා.. ඇයි ඒක එයා පැහැර හැරියෙ.. අනිත් එක අපේ හෙක්ටර් ඔය ලේ ගෲප් එක තියෙන ලෝයර් කෙනෙක්ව හොයාගෙනයි හිටියෙ.. මේකෙන් අපිට වුණේ මහ මදි පුංචි කමක්..””දැන් ඉතින් ඔය ගැන පසුතැවිලි වෙන එකේ තේරුමක් නැහැ සේරා...””මොකද තේරුමක් නැත්තෙ? මට නම් තරහෙ බැහැ.. හැමෝම අහනවා කව්ද ලේ දුන්නෙ කියලා.. මං කොහොමද උත්තර දෙන්නෙ...?”කියාගන්නට දෙයක් නැතුව මෙන් ඩග්ලස් උකටලීව බලා උන්නේය. පිටස්තරයින් හොයන්නේ... බලන්නේ අල ගිය මුල් ගිය තැන්ය. ඕනැ දේටත් එපා දේටත් ඔවුන් කට දමති. ඔවුන් බලන්නේ මොනවා හරි කොනක් අල්ලාගෙන සිනාවෙන්නටය.”මේ චිකන් සුප් එක බීලා හිටියා නම්...?” ප්ලාක්ස් එහෙක රැගෙන ආ සුප් එක බදුනකට දමමින් සේරා එවර නිවුණ ස්වරයෙන් කීවාය. පෙර ඇගේ මුහුණේ පුපුරු ගැසූ කෝපයේ ගිනි දලු ඒ වන විට පහව යමින් තිබිණ. ඩග්ලස් කිසිත් නොකියා ඇය පිළිගැන්වූ සුප් කෝප්පය අතට ගත්තේය.පුරා සතියක්ම රෝහලේ ප්‍රතිකාර ලැබූ ඩග්ලස් දැරණියගල ගෙදර ගියේ රුපියල් ලක්‍ෂ හතරකට ආසන්න ලොකු රෝහල් බිලක්ද ගෙවා දමමිනි. ප්‍රධාන වෛද්‍යවරයා ඔහුට උපදෙස් දී තිබුණේ තවත් ටික දවසක් නිවෙසේ විවේක සුවයෙන් රැඳී සිටිමින් නියම කළ ඖෂධ ගත යුතු බවය. වෛද්‍යවරයා කියූ ආකාරයටම ඔහු ඒ උපදෙස් පිළිපැද්දේය.අවන්හලේ මෙන්ම අනෙකුත් ව්‍යාපාරික කටයුතු ද ඔහු නිවෙසේ රැඳී සිටිමින්ම සොයා බැලුවේය. සියල්ලටම වඩා ඔහු විශේෂ අවධානයක් යොමු කළේ ‘ගිනිසිළුව‘ චිත්‍රපටයේ වැඩකටයුතු හැකි ඉක්මනින් නිම කර ගැනීමටය. ඒ වනවිටත් ඔහු ඒ වෙනුවෙන් රුපියල් හැටපන් ලක්‍ෂයක පමණ මුදලක් යටකොට තිබිණ.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061917</link>
    <topic>අද ඉන්නේ ගායකයෝ නෙමෙයි ඝෝෂකයෝ</topic>
    <author>හේමාලි විජේරත්න</author>
    <content>අද ඉන්නේ ගායකයෝ නෙමෙයි ඝෝෂකයෝප්‍රවීණ ගීත රචකයකු වන සුනිල් සරත් පෙරේරා ගේ ප්‍රථම කාව්‍ය නිර්මාණවලිය ’වන මඬලේ බිසවු’ සහ එදා මෙදාතුර ඔහු අතින් රචනා වූ ගීත අතරින් තෝරා ගත් ගීත එකතුවක් වන ‘මේ මහකන්ද’ ගීත සමුච්චය එළි දැක්වීමේ උළෙල එළඹෙන 23 වැනි දින සවස 3.30 ට කොළඹ ශි‍්‍ර සම්බුද්ධත්ව ජයන්ති මාවතේ බෞද්ධ සංස්කෘතික මධ්‍යස්ථානයේදී පැවැත්වේ.මෙම උත්සවයේ මුලසුන හොබවනුයේ ශි‍්‍ර ජයවර්ධනපුර සරසවියේ උපකුලපති මහාචාර්ය බෙල්ලන්විල විමලරතන නාහිමිපාණන්ය.හවායි විශ්ව විද්‍යාලයේ මහාචාර්ය විමල් දිසානායක විසින් මුඛ්‍ය දේශනය පවත්වනු ලබන අතර කැලණිය විශ්වවිද්‍යාලයේ සිංහල අංශයේ මහාචාර්ය දර්ශන රත්නායක සහ ප්‍රවීණ ගීත රචක මහින්ද දිසානායක සෙසු දේශන පවත්වති. මෙය නිමිතිකොට ගෙන ගීත රචක සුනිල් සරත් පෙරේරා සමඟ කළ කතා බහකින් මේ ලිපිය සැකසිණ.70 දශකයේ මෙරට ගීත ක්ෂේත්‍රයේ ස්වර්ණමය යුගයේ, සුභාවිත ගීතයෙන් කලාකෙත පෝෂණය කරන්නට සිය නිර්මාණ දායකත්වය සැපයූ ප්‍රවීණ ගීත රචක සුනිල් සරත් පෙරේරා, සිය නිර්මාණ ඔස්සේ මෙරට ගීත ශ්‍රාවකයින්ගේ රුචිකත්වය වර්ධනයට මහඟු මෙහෙවරක් ඉටුකළ ගීත රචකයෙකි.පණ්ඩිත් අමරදේවයන්ගේ සිට වර්තමාන නව පරපුර දක්වාම සිය නිර්මාණ තිළිණ කරමින් ගීත සාහිත්‍යයේ වර්ධනයට ඔහු කළ මෙහෙවර අමිලය.සුනිල් සරත් පෙරේරා ගීත රචනා කලාවට පිවිස ඇත්තේ ගුවන් විදුලියේ ළමා මණ්ඩපයෙනි. ඔහු සිය ප්‍රථම ගීතය රචනා කර ඇත්තේ කරුණාරත්න අබේසේකර ගේ ‘මිණි කිංකිණි’ වැඩසටහනටය. ගීතය ගායනා කර ඇත්තේ ලාලිනී සේමසිරිය.ගී තනු නිර්මාණය තිලකසිරි ප්‍රනාන්දුගේය.ගීත රචකයෙකු වශයෙන් නිර්මාණ ඔස්සේ කළ මෙහෙවරින් නොනැවතී ඔහු රූපවාහිනි සංස්ථාවේ අධ්‍යක්ෂ ජනරාල්ව සිටි අවදියේ ගීතය රූපවාහිනි මාධ්‍යයට රැගෙන ඒමේ සුවිශේෂිතා හඳුන්වා දෙමින් ‘මනෝහාරී’ ප්‍රාසාංගික වැඩසටහන හඳුන්වා දුන්නේය.”මනෝහාරි ප්‍රාසාංගික වැඩසටහන මුල් කාලයේ හඳුන්වා දුන්නේ ගීත සාහිත්‍යයට ප්‍රාසාංගික මුහුණුවරක් එක්කරමින්. එදායින් පස්සේ අද වනතුරු එය අනුකරණය කළා මිස ඉන් එහා ගිය නිර්මාණාත්මක දෙයක් කරන්න හිතුවේ නෑ. එදා ‘මනෝහරි’ කළේ මාධ්‍ය අවකාශය තුළ කරපු විශේෂිත අත්දැකීමක් විදියට. ජනපි‍්‍රය, විදග්ධ සහ ජන සංස්කෘතික තුන අතර ගොඩනඟපු පාලමක් විදියට මෙය හඳුන්වා දෙන්න පුළුවන්.’පෙර දිනයක මා පෙම් කළ යුවතිය’, ‘අනෝතප්ත විල’, ‘මේ මහ කන්ද’, ‘කන්දෙන් ලන්දෙන්’, ‘නිල්ල මැදින් රැල්ල දිලෙන’, ‘පියාසර කර ආමි’, ‘සනරාමර හිමි’ ඇතුළු ගීත රැසක් පණ්ඩිත් අමරදේවයන් වෙනුවෙන් රචනා කළේය. ‘මගේ රටට දළදා හිමි සරණයි’, ‘ඈත එපිට ගම්මානෙන්’, ‘යශෝදරා’, ‘සැන්දෑ කළුවර’, ‘සිනා නඟන්නී’, ‘නවාතැනින් ඈ යනවා’ සංගීත් නිපුන් සනත් නන්දසිරි වෙනුවෙන් රචනා විය.මේ අතර සෝමතිලක ජයමහ ගයන ‘මහා වරුසාවට පසු’, ‘ඔබ ඇසේ මුදු පහස’, ‘ඔබ දැකුමෙන් යළි’, ‘ගලා යයි ගඟ’, දයාරත්න රණතුංග ගයන ‘සැන්දෑ අහසේ’, ‘මේ අපේ මාතෘ භූමියයි’, නීලා වික්‍රමසිංහ ගයන ‘උදාවුණ හිරු’, ගුණදාස කපුගේ ගයන ‘පසක් කොට ඇති’ ආදියද සුනිල් සරත් පෙරේරා අතින් රචනා වූ ඒවාය.”මේ මහා කන්ද ගීත එකතුවට තෝරා ගත් ගීත ටිකක් ඇතුළත් වෙනවා. ඒ අතරම මගේ කවි එකතුවක් දොරට වඩින ප්‍රථම අවස්ථාව මේක. පසුගිය කාලය පුරා විවිධ ස්ථානවල සංචාරය කරත්දි මට ඇතිවුණ විවිධ සංවේදනා ඔස්සේ මේ කවි ලියවිලා තිබෙනවා. පසුගිය කාලයේ ක්වේට් දේශයේ ගත කළ අවදියේ ලියවුණු කවිත් තිබෙනවා.සුනිල් සරත් පෙරේරා පරිසර සාහිත්‍යයටත් බෙහෙවින් ආදරය කරන කලාකරුවෙකි. ‘සොබා පරිසර සඟරාව‘ ඔහු අතින් නිමවූවකි. ‘ගීත පද රචනා විමර්ශන’, ‘විද්‍යුත් මාධ්‍ය උපදේශන විග්‍රහය’ වැනි ග්‍රන්ථ කිහිපයක්ද රචනා කර ඇති ඔහු කලක් පරිසර අමාත්‍යාංශයේ අතිරේක ලේකම් වශයෙන්ද, රූපවාහිනි සංස්ථාවේ අධ්‍යක්ෂ ජනරාල් වශයෙන් ද, ශි‍්‍ර ලංකා ගුවන් විදුලි සංස්ථාවේ සභාපති වශයෙන්ද කටයුතු කළ අත්දැකීම් සපිරි පරිපාලකවරයෙකි.”අද බොහෝ වෙලාවට අපට ඇසෙන්නේ හරසුන් බොළඳ ගී පද. විශේෂයෙන් ඒවායේ කිසිදු අර්ථ රසයක් නෑ. ගීතය කියන්නේ සාමූහික ප්‍රයත්නයක්. ඒ වගේම ගීතය සාහිත්‍ය අංගයක්. අදත් අපි අමරදේවයන්ගේ, සුනිල් එදිරිසිංහගේ ගීත රස විඳින්නේ ඒ සාහිත්‍ය අංගය ගීතවල නොමඳව තිබෙන නිසා. ගීතය කියන සාමූහික කලා මාධ්‍යය සංගීතඥයාගෙන් රසවත් වෙනවා. සාහිත්‍යය සදාකාලික වෙනවා. අද ඉන්නේ ගායකයෝ නොවෙයි ඝෝෂකයෝ. අපට ඇහෙන්නේ අරුත් සුන් ඝෝෂාවක් විතරයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061918</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමාතර හිත්තැටිය මැද සඳනි නිසංසලා රණවකප්‍රශ්නය - අබේවර්ධන බාලසූරිය ගයන ‘පියාණෙනි මා නැවත උපන්නොත්’ ගීතය ලීවේ කවුද?කොටුගොඩ යාගොඩ මුල්ලේ සුනිල් චන්ද්‍රසේකරප්‍රශ්නය - ‘අපූර් සංසාර්’ චිත්‍රපටය ගැන යමක් කියන්න?රත්නපුර කොලොන්නේ කේ. ඒ. ඩී. එල්. කොඩිතුවක්කුප්‍රශ්නය - හින්දි නළු සුනිල් ෂෙට්ටිගේ ලිපිනය සොයා දෙන්න?මාතලේ ධර්මා ඒකනායකප්‍රශ්නය - ප්‍රකට සිවිල් පරිපාලකයකු වන ඩබ්ලිව්. බී. ගනේගල මහතා ගැන යමක් කියන්න?නිවිතිගල පේ‍්‍රමතිලක ගුණවර්ධනප්‍රශ්නය - ‘ඉර මැදියමෙන්’ පසු අධ්‍යක්ෂ ප්‍රසන්න විතානගේ නිහඬ ඇයි?ඉහළ තල්දූවේ ආනන්ද වික්‍රමආරච්චිප්‍රශ්නය - ඩිජිටල් සංගත තැටියට (DVD) නැඟුණු ප්‍රථම සිංහල චිත්‍රපටය කුමක් ද?කපුගොඩ මාළිඳ සරත් රණසිංහප්‍රශ්නය - රොබින්, ඇලෙක්ස්, බන්දු මේ තිදෙනාගෙන් ඔබ සිත් ගත් සටන් නළුවා කවුද?දොඩංගොඩ එන්. ඩි. ඉසෙඩ් සිරිවර්ධනප්‍රශ්නය - විජය කුමාරතුංගයන් ගී ගයමින් රඟපෑ චිත්‍රපට මොනවා ද?වත්තේගම කසුන් ජයවර්ධනප්‍රශ්නය – මහා ගත්කරු මාර්ටින් වික්‍රමසිංහයන්ගේ බිරිය (ප්‍රේමා වික්‍රමසිංහ) චිත්‍රපට නිළියක් ද?මේ සතියේ පහත නම් සඳහන් අයත් ප්‍රශ්න එවා තිබුණා. කළුතර කුමුදු රණවීර, කඩවත සුජාතා ගුණවර්ධන, මාකන්දන සෝමසිරි තැඹිලිවත්ත, නුගේගොඩ පුෂ්පා කුමාරි, රඹුක්කන සරත් විජයානන්ද, ගල්කිස්සේ සිතාරා බක්මීවැව, මරදන්කඩවල සුනිල් අජිතසේන, අම්බලන්ගොඩ සුගත් හෙට්ටිආරච්චි, මතුගම වැලිකලගේ සිරිපාල, පයාගල සිරිපාල ගල්ලස්ස, නාරම්මල චිත්‍රානන්ද සමරතුංග, හලාවත අනුර ශාන්ත පීරිස්, බේරුවල චන්ද්‍රසිරි පීරිස්, ගාල්ලේ නෙවිල් දියේගෝ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061919</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයආසියානු සිනමා කේන්ද්‍රයට 20 වසරක් පිරීම නිමිත්තෙන් පැවැත්වූ අදූර් ගෝපාල් ක්‍රිෂ්ණන්ගේ අලුත්ම චිත්‍රපටයේ (‘නානු පෙනුන්ගල්’ එහි ඉංග්‍රීසි නම ‘ෆෝ වුමන්’) විශේෂ දැක්මට ආරාධනා පතක් ලැබුණත් මට ඊට සහභාගීවන්ට නොහැකිවුණා. (ඒ චිත්‍රපට දැක්මට අදූර් ද පැමිණ සිටි බව දැනගන්ට ලැබුණා)මේ චිත්‍රපටයත් එක්ක මගේ මතකය දිවගියේ 1985 දී මම ජයන්ත චන්ද්‍රසිරි සංස්කරණය කරපු, ‘නවලිය’ සිනමා අතිරේකයට අදූර් ගැන ලියූ ලිපියක් වෙතටයි. ‘කේරළ සිනමාවේ ස්වයංවරය – අදූර් ගෝපාල් ක්‍රිෂ්ණන්’ යන ශීර්ෂය යටතේ එම ලිපිය පළවුණා. අදූර්ගේ මුල්ම චිත්‍රපටයේ නම වුණේ ‘ස්වයං වරම්’.ඒ අවුරුද්දෙම මම ‘ෆිල්ම් ෆෙයාර්’ සිනමා සඟරාවේ පළවූ අදූර්ගේ සම්මුඛ සාකච්ඡාවක් ඇතුළත් ලිපියක් සිංහලට පරිවර්තනය කරලා ‘නවලිය’ සිනමා අතිරේකයේම පළකළා.1992 දී ආසියානු සිනමා කේන්ද්‍රයේ ඇරියුමකට අනුව අදූර් ශ්‍රී ලංකාවට පැමිණියා. එහිදී ඔහු සමඟ මුහුණට මුහුණ සංවාදයක් පැවැත්වීමට අපට විශේෂ අවස්ථාවක් ආසියානු සිනමා කේන්ද්‍රයේ සභාපති ඈෂ්ලි රත්නවිභූෂණ විසින් උදාකර දෙනු ලැබුවා.ඒ සංවාදයේ දී අදූර් අපිත් එක්ක කියපු දෙයක් මට තවමත් මතකයි. තමා පූනා චිත්‍රපට ආයතනයේ අවසන් වසරේ සිසුවකුව සිටියදී නවදිල්ලි අන්තර්ජාතික චිත්‍රපට උලෙළේ තිරගත කරපු ආචාර්ය ලෙස්ටර් ජේම්ස් පීරිස් ගේ ‘ගම්පෙරළිය’ චිත්‍රපටය නැරඹූ බවත් එය දුටු විට තමාට ඊර්ෂ්‍යා හිතුනු බවත් අදූර් කියා සිටියා. (‘ගම්පෙරළිය’ එහිදී හොඳම චිත්‍රපටයට හිමි ‘රණමයුර’ සම්මානය දිනාගත් බව අප කවුරුත් දන්නා දෙයක්.)2004 දී විතර අදූර් ‘සරසවිය’ සම්මාන උළෙලේ ප්‍රධාන ආරාධිත අමුත්තා ලෙස ආයෙත් ශ්‍රී ලංකාවට ආවා. ඔහු පිළිගැනීමේ උත්සවයක් අප ආයතනයේ (ලේක්හවුස්) පහළ රැස්වීම් ශාලාවේ පැවැති අවස්ථාවේ මමත් ඊට සහභාගි වුණා.ඉන්දියාවේ සිටින විශිෂ්ටතම සමකාලීන සිනමාකරුවා අදූර් බව සත්‍යජිත් රායි නිතරම කියූ දෙයක්. අදූර්ගේ චිත්‍රපට තුන හතරක් මා නරඹා තිබෙනවා. ඔහුම කියා ඇති ආකාරයට ඒ සිනමාපට ඔස්සේ ඔහු උත්සාහ ගෙන තිබුණේ පුද්ගලයා හා සමාජය අතර ඇති අන්තර් සම්බන්ධතා විග්‍රහ කිරීම.චන්ද්‍රරත්න බණ්ඩාර මිතුරා හමුවුණේ කාලෙකට පස්සේ. ඊට හේතු වුණේ අවුරුදු හත අටක කාලයක ඉඳන් ඔහු කැනඩාවේ පදිංචිව සිටීම. කැනඩාවේ සිට ‘යාත්‍රා’ නම් වූ සිංහල පුවත්පත සංස්කරණය කරන්නේ ඔහු. චන්ද්‍රරත්න මෙවර මා හමුවන්නට ආවේ පොත් දෙකකුත් අරගන. එකක් ඔහුගේ ‘ලෙන්දොර පිපුණු ප්‍රේමය’ නම් වූ කෙටිකතා සංග්‍රහය. අනික එහිම ඉංග්‍රීසි පරිවර්තනය. එය ඉංග්‍රිසියට නඟා තිබෙන්නේ විජිතා ප්‍රනාන්දු.චන්ද්‍රරත්න මීට තිස් වසරකට පමණ ඉහත ඔහු ලියූ පොතක් රැගෙන මා හමුවන්නට ‘දෙසතිය’ පුවත් සඟරාවට ආ හැටි මට මතකයි. ඒ පොත ‘අසික්කිතයාගේ සිහිනය’. මට මතක හැටියට කවි පොතක්. චන්ද්‍රරත්නත් එක්ක තවත් දෙන්නෙක්ගේ කවි එහි තිබුණා. ඒ කපිල එම්.ගමගේ හා සිරිසුමන ක්‍රිෂ්ණරත්න යන අයගේ.ඊට පස්සේ ‘දෙසතිය’ සඟරාවේම විශේෂාංග ලේඛකයකු වුණු චන්ද්‍රරත්න මාර්ග ආයතනයට බැඳී ‘මාර්ග‘ සඟරාව සංස්කරණය කළ අතර ‘රාවය’ පත්තරේට තීරු ලිපියකුත් සතිපතා ලිව්ව.චන්ද්‍රරත්න එකල නැවතිලා හිටියේ පිටකෝට්ටේ බංගලාව හන්දියේ නිමල් ඒකනායකගේ කාමරයේ. නුවර පළාතේ ඉඳන් කොළඹට සංක්‍රමණය වුණු හුඟක් තරුණ කලාකරුවන්ගේ නවාතැන් පොළ වුණේ නිමල්ගේ කාමරය. (ඒ කාමරයේම සිනමා නළු අජිත් ජිනදාස, සත්‍යපාල ගල්කැටිය යන අයත් නැවතිලා හිටියා මට මතකයි).පසුගිය සතියේ ‘සුමිගෙන් අහන්න’ තීරුව යටතේ කැප්පෙටිපොළ එම්.එම්. යමුනා රංගනි ඇසූ ප්‍රශ්නයට (ආචාර්ය පණ්ඩිත් අමරදේවයන් ගයන ‘හන්තානේ කඳු මුදුන සිසාරා’ ගීතය ලීවේ අජන්තා රණසිංහ ද? කැසට් නිෂ්පාදක විජය රාමනායක ද?) මා දුන් පිළිතුර අජන්තා රණසිංහ යන්නයි. එම පිළිතුරෙන් කිපුණු විජය රාමනායක අපට දුරකථනයෙන් බැණ වැදී එම ගීතය ලීවේ තමා බව ප්‍රකාශ කර සිටියා. ඇත්තටම ‘හන්තානේ කඳු මුදුන’ ගීතය ලීවේ කවුද? අජන්තා ද? විජය රාමනායක ද? පහත දැක්වෙන කරුණු හේතුවෙන් මෙය විසඳාගත නොහැකි ගැටලුවක් බවට පත්වන බව අපේ හැඟීමයි.ආචාර්ය පණ්ඩිත් අමරදේවයන්ට 50 වසරක් පිරීම නිමිත්තෙන් 1977 දි විජය රාමනායක තම ‘තරංගා’ ලේබලය යටතේ LP ථතැටියක් නිකුත් කළා. ‘හන්තානේ කඳු මුදුන’ ගීතය මුලින්ම ඇතුළත් වුණේ එම තැටියටයි. (තැටි අංක 1307/197) එහි එම ගීතයේ රචකයා ලෙස සඳහන් වන්නේ විජය රාමනායකගේ නම. මෙය අජන්තාගේ ප්‍රබන්ධයක් නම් ඒ අවස්ථාවේ අජන්තා ඊට විරුද්ධ වූවාද? එසේ වූයේ නම් ඊට අදාළ සාක්ෂි ඔහුට ඉදිරිපත් කළ හැකිද?කෙසේ වෙතත් තමාගේ ‘සෝපාකලා’ නම් වූ ගීත සංග්‍රහයට අජන්තා මෙම ගීතය ද ඇතුළත් කර තිබෙනවා. එසේම සමන්ත හේරත් සහ සමුද්‍ර වෙත්තසිංහ සංස්කරණය කළ ‘අජන්තා ගීතාවලිය’ නම් වු ගීත එකතුවටත් මේ ගීතය ඇතුළත් කර තිබෙනවා. ඒ අවස්ථා දෙකේදීම විජය රාමනායක ඊට විරුද්ධ වූවාද? එසේ වූයේ නම් ඊට අදාළ සාක්ෂි ඔහුට ඉදිරිපත් කළ හැකිද?එපමණක් ද නොවේ. ඩබ්ලිව්.ඩී. ආරියසිංහ ‘ප්‍රේම සැදෑවෝ’ යන නමින් ආචාර්ය පණ්ඩිත් අමරදේවගේ ගීත ඇතුළත් කොට නිකුත් කළ කැසට්පටයේ ‘හන්තානේ කඳු මුදුන’ ගීතයේ රචකයා අජන්තා රණසිංහ බව පැහැදිලිවම සඳහන් කර තිබෙනවා. ඒ අස්ථාවේදිත් විජය රාමනායක ඊට තම විරෝධය පළ කළාද? එසේ වූයේ නම් ඊට අදාළ සාක්ෂි ඔහුට ඉදිරිපත් කළ හැකි ද?’හන්තානේ කඳු මුදුන’ ගීතය කවුරු ලිව්වත් අපිට ප්‍රශ්නයක් නැහැ. මෙහිදි සිදුවන එකම හානිය එම ගීතයට දෙදෙනකු අයිතිය සඳහා පෙනී සිටීමෙන් ගීත ලෝලින් මංමුලාවීමයි. මෙහිදි එක් දෙයක් නම් ඉඳුරා පැහැදිලියි. ඒ නම්; මේ දෙදෙනාගෙන් එක් අයකු පට්ටපල් බොරුකාරයෙක් බවයි.නිවැරදි සාක්ෂි ඇතිව ඉහත ගීතයේ අයිතිය වෙනුවෙන් පෙනී සිටින්නේ නම් ඔවුන්ගේ අදහස්වලට ඉදිරි ‘රසඳුන’ කලාප විවෘත බව මෙයින් දන්වා සිටිනවා. කෙසේ වෙතත් මෙම ගීතය ගැයූ ආචාර්ය පණ්ඩිත් අමරදේවයන් තවමත් ජීවතුන් අතර. මේ ගීතයේ සැබෑ රචකයා කවුදැයි ඔහු නොදැන ඉන්න බැහැ. ඉදිරියෙදි අපි ඔහුගෙනුත් මේ පිළිබඳ අදහස් විමසීමට බලාපොරොත්තු වෙනවා.ධර්මසේන පතිරාජගේ ‘පාරදිගේ’ චිත්‍රපටයට පාදක වූ අජිත් තිලකසේන ගේ එනමින් යුතු තිර නාටකය 1985 දි පොතක් ලෙස පළවූ අවස්ථාවේ මම ‘නවලිය’ සිනමා අතිරේකයට ඒ පිළිබඳ විචාරයක් ලිව්වා මට මතකයි. ‘පාරදිගේ’ චිත්‍රපටයේ ආකෘතිය මුළුමනින්ම ගොඩනැඟිලා තිබෙන්නේ මේ තිරරචනය මත බව එය කියවද්දි අපිට ප්‍රත්‍යක්ෂ වූ කාරණයක්.’පාරදිගේ’ සම්මත ගණයේ තිරනාටකයක් වුණේ නැහැ. එය හරියට අජිත්ගේම කෙටිකතාවක් වගෙයි. කොටින්ම එය ඔහුගේ කෙටිකතාවක රූපමය ප්‍රකාශනයක් වගෙයි.මට ‘පාරදිගේ’ තිරනාටක පොත මතක් වුණේ අශෝක හඳගමගේ චිත්‍රපට හා ටෙලිනාට්‍ය තිරරචනා ටික කියවපු නිසයි. විශේෂයෙන් ඔහුගේ ‘මේ මගේ සඳයි’ වගේ චිත්‍රපටයක තිරනාටකය කියවද්දි ඔහු අජිත්ගෙන් ලබා ඇති නොමඳ ආභාසය අපට පෙනී යනවා. මට හිතෙන විදියට නම් හඳගමගේ මේ තිර රචනා අජිත්ගේ කලාත්මක ප්‍රකාශනය හා ආකෘතිය සමතික්‍රමණය කරන්නක්.ඒත් එකම ගැටලුව හඳගම ගේ තිරපිටපත් කියැවීමෙන් පාඨකයන්ට ලැබිය හැකි ආස්වාදය මොකක්ද යන්නයි. උදාහරණයක් විදියට ‘මේ මගේ සඳයි’ චිත්‍රපටයක් එක්ක සසඳලා බලද්දි එහි තිරපිටපත හුදු කටු සටහනක් විතරයි. චිත්‍රපටයේ එන රූපමය සෞන්දර්ය තිර රචනයට එන්නෙ නැති එක තමයි එකම ගැටලුව.මෙහිදි තවත් එක් කාරණයක් වැදගත්. හඳගමගේ තිර රචනාවලින් චිත්‍රපට හෝ ටෙලිනාට්‍ය හදන්න පුළුවන් හඳගමට විතරයි. වෙන කෙනකුට නම් ඒක අප්‍රභංශයක්. ඒත් ඕශූගේ ‘ටෝකියෝ ස්ටෝරි’ තිර නාටකය අරගෙන එයින් ලෙස්ටර් පීරිස්ට චිත්‍රපටයක් හදන්නත් පුළුවන්. හඳගමට හදන්නත් පුළුවන්.හඳගමගේ තිර රචනා කියවන පාඨකයන්ට ඉහත කරුණු වැදගත් වෙන්න පුළුවන් කියලා මට හිතෙනවා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061920</link>
    <topic>උදේට වෛද්‍ය පර්යේෂණ පිටපත් ලියනවා</topic>
    <author>ගාමිණී සුසන්ත</author>
    <content>උදේට වෛද්‍ය පර්යේෂණ පිටපත් ලියනවාඑකිනෙකට වෙනස් ක්ෂේත්‍රවල හැකියාව පෙන්නුම් කරන්නන් ලොව දුර්ලභය.ඒ අතරිනුත් කලාව, වෛද්‍ය යන ක්ෂේත්‍ර දෙක තුළ ජාතික මට්ටමින් සහ ජාත්‍යන්තර මට්ටමින් හැකියාව පෙන්නුම් කරන්නන් ඉතා දුර්ලභය.මහාචාර්ය නිමල් සේනානායක එවන් දුර්ලභ ගණයේ සුවිශේෂ පුද්ගලයෙකි. ඔහු පේරාදෙණිය විශ්ව විද්‍යාලයේ වෛද්‍ය විද්‍යාව පිළිබඳ කීර්තිමත් මහාචාර්යවරයෙකි.එසේම චිත්‍රපට තිරකතා රචකයෙකි; ටෙලිනාට්‍ය පිටපත් රචකයෙකි; ගේය පද රචකයෙකි. ඔහුගේ රචනයෙන් බිහිවූ ටෙලිනාට්‍ය ජාත්‍යන්තර ඇගයීම්වලට පවා ලක් වී ඇත.රූපවාහිනි ප්‍රේක්ෂකයින් අතර අතිශය ජනාදරයට ලක්වූ ‘ඇල්ල ළඟ වලව්ව‘, ‘මායා මන්දිරය, ‘ගඟුලෙන් එගොඩට’, ‘දුර්ගාන්තය’ වැනි ටෙලිනාට්‍ය රැසකම පිටපත් රචකයා මහාචාර්ය නිමල් සේනානායක ය. ඔහු විසින් රචිත ‘සත්කුළු පව්ව‘ නවතමටෙලිනාට්‍යය සුමිත් රෝහණ තිත්ත වැල්ලගලගේ අධ්‍යක්ෂණයක් ලෙසින් ළඟදීම රූපවාහිනි ප්‍රේක්ෂකයින්හට නැරඹීමට අවස්ථාව උදාවනු ඇත.මෙම නවතම රූපවාහිනි නිර්මාණය පිළිබඳවත් කලා ක්ෂේත්‍රය සහ වෛද්‍ය ක්ෂේත්‍රය යන ක්ෂේත්‍ර දෙක තුළ තමන් ආ මඟ පිළිබඳවත් ‘රසඳුන’ වෙනුවෙන් අපි ඔහුගෙන් කරුණු විමසා සිටියෙමු.ඔබ හැඳුණු වැඩුණු පරිසරය පිළිබඳ සිහිපත් කළොත්...!කිරිඳිවැලට ආසන්න නාරංගස්පිටිය කියන සුන්දර ගමේ තමයි මම ඉපදුණේ; හැදුණේ වැඩුණේ. මම අධ්‍යාපනය ලැබුවේ කිරිඳිවැල මහා විද්‍යාලයෙන් සහ හේනේගම මධ්‍ය මහා විද්‍යාලයෙන්. විශ්ව විද්‍යාල ප්‍රවේශයෙන් සමත් වෙලා මට හැකි වුණා පේරාදෙණිය විශ්ව විද්‍යාලයේ වෛද්‍ය පීඨයට ඇතුළත් වෙන්න. වෛද්‍ය විද්‍යාව පිළිබඳව උපාධිය ලබා ගැනීමෙන් පසුව මට එම විශ්ව විද්‍යාලයේ ම ආචාර්යවරයකු ලෙස සේවයට එක්වෙන්න ලැබුණා. ඒ; 1973 දී. 1982 දී වෛද්‍ය විද්‍යාව පිළිබඳ මහාචාර්යවරයකු ලෙස මම පත් වුණා. එදා පටන් අද දක්වාම මම පේරාදෙණිය විශ්ව විද්‍යාලයේ සේවය කරනවා. මේ වනවිට ස්නායු රෝග පිළිබඳ පර්යේෂණ කටයුතු කීපයක් ම කරන්න මට හැකි වුණා.කලා කටයුතුවලට හැකියාවක් සහ කැමැත්තක් දැක්වූවේ පුංචි කාලෙ ඉඳලම ද?ඔව්. සාහිත්‍ය නිර්මාණ කටයුතු වලට මගෙ හිතේ ආශාව ඇති වුණේ පුංචි කාලෙ පටන්මයි. පුංචි කාලෙ මට වැටහුණා කලා කටයුතු වලට මට කිසියම් හැකියාවක් තිබෙන බව. ගුරුවරුන් වුණු මගේ දෙමව්පියන්ගෙන් මගෙ හැකියාව දියුණු කරගන්න ගොඩක් උදව් ලැබුණා. වෛද්‍ය විද්‍යාලයට ඇතුළත් වුණාට පසුව වැඩ වැඩි නිසා කලා කටයුතු වලින් තරමක් දුරස් වෙන්න සිදුවුණා. ඒ කාලයේ මම ‘අපස්මාරය’ රෝගය පිළිබඳ විද්‍යාත්මක පර්යේෂණ කටයුතු ගණනාවක් ම කළා. ඒ කාලෙ මට අවශ්‍ය වුණා, අපස්මාරය රෝගය පිළිබඳ රූපවාහිනි වාර්තාමය වැඩසටහනක් නිර්මාණය කරන්න. ඒ; 1981 - 82 කාලෙ. රූපවාහිනිය ලංකාවට ආව අලුත. ඒ කාලෙ මට ප්‍රවීණ සිනමාකරු ධර්මසේන පතිරාජ මහතාව හඳුනාගන්න ලැබුණා. ඒ වනවිට මට පිටපත රචනා කරල තිබුණු ‘අපස්මාරය’ රෝගය පිළිබඳ වාර්තාමය වැඩසටහන නිර්මාණය කරන්න පතිරාජ මහතාට මම ආරාධනය කළා. ඔහු ඉතා හොඳින් එය ඉටු කළා. එම වාර්තාමය වැඩසටහනට ජාතික වශයෙනුත් ජාත්‍යන්තර වශයෙනුත් ඉහළ ප්‍රතිචාරයක් ලැබුණා.ඊට වසර දෙකට පමණ පසුව පැවැත්වුණු ‘අපස්මාරය’ රෝගය පිළිබඳ ජාත්‍යන්තර රූපවාහිනි නාට්‍ය තරගයකට, ඉදිරිපත් වෙන්න මට අවස්ථාව ලැබුණා. කලින් මම ‘අපස්මාරය’ පිළිබඳ රචනා කරල තිබුණේ වාර්තාමය පිටපතක්. නමුත් මෙහිදී අවශ්‍ය වුණේ ටෙලිනාට්‍යමය පිටපතක්. එම පිටපත ලියා අවසන් කරල ධර්මසේන පතිරාජ මහතාව හමුවුණා. ඔහු ඒ පිටපත මගින් හොඳ රූපවාහිනි නාට්‍යයක් නිර්මාණය කළා. ඒ තමයි ‘ගඟුලෙන් එගොඩට’. 1985 වසරේ බටහිර ජර්මනියේ පැවැත්වුණු ‘අපස්මාරය’ රෝගය පිළිබඳ රූපවාහිනි ටෙලිනාට්‍ය තරගයෙන් ‘ගඟුලෙන් එගොඩට’ ටෙලිනාට්‍යය හොඳම නිර්මාණයට හිමි සම්මානය දිනාගත්තා. එම තරගාවලියට ඉදිරිපත් කළ බී.බී.සී ආයතනයේ නිර්මාණයට හිමි වුණේ තුන් වැනි ස්ථානය. ඒ ආකාරයට තමයි මම ටෙලිනාට්‍ය රචනයට පිවිසුණේ.සිනෙ වීඩියෝ ආයතනයට මොකද වුණේ?‘ගඟුලෙන් එගොඩට’ නිර්මාණය කිරීමෙන් පසුව ධර්මසේන පතිරාජ සමඟ සිනෙ වීඩියෝ ආයතනය පිහිටුවා ගනිමින් ටෙලිනාට්‍ය ගණනාවක් ම නිර්මාණය කරන්න අපට හැකි වුණා. ‘ඇල්ල ළඟ වලව්ව‘, ‘මායා මන්දිර’, ‘ධවල කන්‍යා’, ‘මායා රංග‘ වැනි නිර්මාණ ඒ අතරින් විශේෂයි. ‘ඇල්ල ළඟ වලව්ව‘ ටෙලිනාට්‍යය මගින් ලාදුරු රෝගය පිළිබඳ වෙනස් ඇසකින් බැලීමට සමාජය පෙලඹවීමට අපට හැකි වුණා. ධර්මසේන පතිරාජ රට හැරයාමත් සමඟ ම සිනෙ වීඩියෝ ආයතනයේ වැඩ අඩාල වුණා. හසිත ද සිල්වා අධ්‍යක්ෂණය කළ ‘කින්නර දමනය’ මෙන් ම ‘මායා රූ’ වැනි ටෙලිනාට්‍ය වල පිටපත් රචනා කළේත් මම.ඔබේ නිර්මාණ කිහිපයකටහම වෛද්‍ය විද්‍යාත්මක තේමා යොදා ගත්තා ;න්ද! එය සාර්ථක වුණා ද?ඔව්, වෛද්‍ය විද්‍යා පිළිබඳ පර්යේෂණ කරන්නෙකු සහ වෛද්‍යවරයකු හැටියට මම එම දැනුම උපයෝගි කරගෙන ටෙලිනාට්‍ය පිටපත් කීපයක් ම රචනා කළා. ඒවා බෙහෙවින් සාර්ථක වුණා. නාට්‍යමය රසයක් සමඟ වෛද්‍ය විද්‍යාත්මක කාරණයක්. ප්‍රේක්ෂකයින්ට පැහැදිලි කිරීමට ඒ මගින් අපට හැකි වුණා. ඒ උත්සාහය බෙහෙවින් සාර්ථක වුණා. “ඇල්ල ළඟ වලව්ව“ ටෙලිනාට්‍යය පිළිබඳව සලකන විට ඒ බව හොඳින් පැහැදිලි වෙනවා. මෙහිදී තවත් යමක් පැහැදිලි කරන්න ඕන. ඒ; මගේ ඇතැම් නිර්මාණ වලට වෛද්‍ය විද්‍යාත්මක කරුණු තේමා වුවත් මගෙ සෑම නිර්මාණයකටම වෛද්‍ය විද්‍යාත්මක තේමා උපයෝගි කර නොගත් බව. විවිධ තේමා ඔස්සේ පිටපත් රචනා කිරීමයි මගේ අරමුණ.චිත්‍රපට තිර රචනාත් ඔබේ අතින් ලියැවී තියෙනවාද?ඔව්. මේ වනවිට එම චිත්‍රපට දෙකක තිර පිටපත් රචනා කර තිබෙනවා. ඒ ‘සංක්‍රාන්ති’ චිත්‍රපටය අධ්‍යක්ෂණය කළේ අනුරුද්ධ ජයසිංහ. එය මීට කලකට පෙර තිරගත වුණා. ‘ධවල දූවිලි’ ළඟදීම තිරගතවේවි.‘සංක්‍රාන්ති’ චිත්‍රපටය සාර්ථක වුණා ද?නිර්මාණයක් හැටියට සංක්‍රාන්ති සාර්ථක වුණු බව ප්‍රේක්ෂක සහ විචාරක ප්‍රතිචාරවලින් පැහැදිලි වුණා. නමුත් ප්‍රචාරණයේදී සිදුවුණු යම් යම් දුර්වලතා නිසා බහුතර ප්‍රේක්ෂක පිරිසක් අතරට චිත්‍රපටය නොගිය බවයි මගේ හැඟීම.‘ආදර හසුන්’ සංයුක්ත තැටියෙන් ඔබ ගී පද රචනයටත් පිවිසුණා?ඔව්. මම රචනා කළ ගීත ඇතුළත් ‘ආදර හසුන්’ සංයුක්ත තැටිය බොහෝ දෙනෙකුගේ ඇගැයීමට ලක් වුණා. ආචාර්ය පණ්ඩිත් අමරදේව, මහාචාර්ය සනත් නන්දසිරි, නන්දා මාලිනී, සුනිල් එදිරිසිංහ, කසුන් කල්පගේ, ඉන්දිකා උපමාලි වැනි ප්‍රවීණ ශිල්පීය ශිල්පිනියන් රැසක් මේ ගී එකතුවට ගීත ගායනා කළා.ඔබ පිටපත රචනා කර ඇති අලුත්ම ටෙලි නිර්මාණය පිළිබඳ කතා කළොත්...!සත්කුළුපව්ව‘ මේ ටෙලිනාට්‍ය ය ශ්‍රේෂ්ඨ රුසියානු ලේඛක ඩොස්ටොයෙව්ස්කි ගේ ‘අපරාධය සහ ද¼ඬුවම’ නම් නවකතාවක් ඇසුරින් කළ නිර්මාණයක්. මෙය රුසියානු කතාවක් වුණත් ලංකාවට ගැළපෙන ආකාරයට මෙහි පිටපත රචනා කළා. මෙම ටෙලිනාට්‍ය අධ්‍යක්ෂණ කළේ සුමිත් රෝහණ තිත්තවැල්ලගල නම් තරුණ නිර්මාණකරුවා.විද්‍යාව සහ කලාව යන ක්ෂේත්‍ර දෙකෙහිම ඔබ එකවර නිරත වන්නේ කොහොමද?විද්‍යාව සහ කලාව එක හා සමාන ක්ෂේත්‍ර දෙකක් ලෙසයි මම දකින්නේ. විද්‍යාව උපයෝගි කරගෙන යමක් නිර්මාණය කරන්න දත්ත අවශ්‍යයි. නමුත් කලාත්මක නිර්මාණයක් කරන්න දත්ත අවශ්‍යම නෑ. එසේ වුවත් මේ ක්ෂේත්‍ර දෙකේදීම හොඳ නිර්මාණයක් කරන්න නිර්මාණකරුවා සතුව නිර්මාණශීලී ගුණය තිබිය යුතුයි. එවිටයි මේ ක්ෂේත්‍ර දෙකෙන් හොඳ නිර්මාණයක්, අලුත් දෙයක් බිහිවෙන්නේ. මේ ක්ෂේත්‍ර දෙකේ ම යෙදෙන්න මම කැමැතියි. සමහර දවස්වල උදේ වරුවේ විද්‍යාව පිළිබඳ පර්යේෂණ පිටපතක් හෝ ලිපියක් සකස් කරල සවස් වරුවේ ටෙලිනාට්‍යයක පිටපතක් රචනා කරනවා. ඒ වෙනසට මම කැමැතියි. ඒ වෙනස ජීවිතයකට අවශ්‍යයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=av11061921</link>
    <topic>රන්බීර්ට නිළි පොරයක්</topic>
    <author>සුජීව තේවහෙට්ටිගේ</author>
    <content>රන්බීර්ට නිළි පොරයක්සු රූපී නිළි කට්රිනා කායිෆ් මේ කාලයේ බොලිවුඩ්පුරයේ ඉතාම ජනප්‍රියයි. ඇයට චිත්‍රපටවල රඟපෑමට නිරතුරුවම ඇරැයුම් ලැබෙනවා.ඇය අද ලබා සිටින ජනප්‍රියත්වයට ඇයගේ හැකියාවන් නො අඩුව බලපෑ බව ඇත්තක්. ඒ සාර්ථකත්වය පසුපස ඇයගේ හිටපු පෙම්වතා සල්මන් ඛාන් ද සිටි බව රහසක් නොවෙයි. කොහොම වෙතත් කට්රිනා, සල්මන් ගෙන් දැන් වෙන් වෙලා. ඉන් පසුව ඇය රන්බීර් කපූර්ගේ හදවත සුව යහනක් කරගත්තා. ඒ ටික කලකටයි. දැන් ඇය රන්බීර් ගෙනුත් වෙන් වෙලා.පෙම් බැඳුම් කැඩුණාට කට්රිනාට සිනමා ලෝකයෙන් තිබෙන ඉල්ලුම බිඳක්වත් අඩුවෙලා නැහැ. අධ්‍යක්ෂ ආයාන් මුඛර්ජි නිර්මාණය කරන්නට බලාපොරොත්තු වන මීළඟ චිත්‍රපටයේ ප්‍රධාන නිළිය හැටියට කට්රිනව තෝරා ගන්නට ඔහු තීරණය කරලා. මේ තීරණය නිසා කට්රිනා ගේ ජීවිතය නැවතත් වෙනස් මඟකට යොමුවේවි දැයි බොහෝ දෙනා බලා සිටිනවා.එයට හේතුව, තවමත් නමක් යොදා නොමැති මේ අලුත් ම චිත්‍රපටයේ ප්‍රධාන නළුවායි. ඔහු වෙන කවරෙකුවත් නොවෙයි. වත්මන් බොලිවුඩ් පුරයේ යොවුන් නළු රන්බීර් කපූර්.රන්බීර් සමඟ නැවතත් රඟපාන්නට ඉඩ ලැබීමෙන් ඔහු සමඟ හාද වෙන්නට යළිත් පොටක් පාදා ගන්නට කට්රිනාට හැකි වෙයිද? ඒ ගැන මේ මොහොතේදී අනාවැකි පළ කරන්නට අපහසුයි. කට්රිනාට මේ චිත්‍රපටයේ ප්‍රධාන චරිතය ලැබීම නිසා වෙනත් ජනප්‍රිය නිළියන් දෙදෙනෙකුගේ හිත් නරක් වූ බව නම් බොලිවුඩ්පුරයෙන් දැන ගන්නට ලැබුණා.ඒ දෙදෙනා තමයි, අනුශ්කා ශර්මා සහ දීපිකා පදුකොන් අනුශ්කාත් තරගයක පැටලී සිටිමින් ආයාන් මුඛර්ජිගේ චිත්‍රපටයට එක්වන්නට පෙරුම් පුරමින් පසුවූ බවයි පැවසෙන්නේ. විශේෂයෙන් ම ඔවුන් දෙදෙනා දෑස් දල්වා බලා සිටියේ රන්බීර් කපූර් සමඟ රඟපාන්නටලු. අනුශ්කා සහ දීපිකා තුළ එවැනි බලාපොරොත්තුවක් මතුවීමට අයාන් මුඛර්ජි ගේ ‘කට ඉස්සරකර ගැනීමකුත් හේතුවෙලා.ඔහු තම චිත්‍රපටයේ තිර නාටකය ලිවීමෙන් පසුව එහි ප්‍රධාන නිළිය හැටියට අනුශ්කා ශර්මා සුදුසු යැයි හිතවතුන්ට පවසලා. ඒ විතරක් නොවෙයි. ඔහු අනුශ්කාව මුණ ගැසුණු මොහොතකදීත් ඒ බව ඇය සමඟ ප්‍රකාශ කරල. ඒ නිසා අනුශ්කා තුළ බලාපොරොත්තුවක් ජනිත වීම පුදුමයට කාරණයක් නොවෙයි. ඔය අතරේදි කිසියම් හේතුවක් නිසා අධ්‍යක්ෂ ආයාන්, තම තීරණය වෙනස් කර ගත්තා. අනුශ්කාගේ බලාපොරොත්තුව සිඳී ගියා.ඉන්පසුව ආයාන් ගේ සිතට නැඟුණේ යොවුන් නිළි දීපිකා පදුකෝන්වයි. ඇයව ද හමුවූ මේ අධ්‍යක්ෂවරයා, ඇය සමඟ තම චිත්‍රපටයේ වැඩ කටයුතු ගැන සාකච්ඡා කළා, මෙයින් සිදුවූයේ දීපිකා ගේ රන්බීර් සමඟ ප්‍රධාන චරිතයක් රඟපාන අයුරු පිළිබඳව සිහින මවන්නට පෙළැඹීමයි.කොහොම වෙතත්, දිපිකා හමුවී ටික දිනකින් ම තම තීරණය වෙනස් කරගත් ආයාන්, ඉන්පසුව කියා සිටියේ තමන්ගේ වෙනත් චිත්‍රපටයක ප්‍රධාන නිළිය හැටියට දීපිකාව තෝරා ගන්නා බවයි. මේ නිසා දීපිකාගේ බලාපොරොත්තු ද බිඳී ගියා. (දීපිකා, රන්බීර් ගේ හිටපු පෙම්වතියක්)අන්තිමේ දී අධ්‍යක්ෂ ආයාන් ගේ කැමැත්ත හිමි වුණේ කට්රිනාටයි. ඔහු ඇයව තමන්ගේ අලුත් ම චිත්‍රපටයේ ප්‍රධාන නිළිය හැටියට තෝරා ගත්තා. මේ පිළිබඳ නිල නිවේදනය ළඟදීම මාධ්‍ය හමුවක් කැඳවා ප්‍රකාශ කරන බවත් ඔහු වෙතින් දැන ගන්නට ලැබුණා. “ආයාන් කට්රිනාව තෝරා ගත්තේ ඒ චරිතයට ගැළපෙන්නෙ කට්රිනාම නිසයි.කට්රිනා මේ දවස්වල රන්බීර් එක්ක තරහ වෙලයි ඉන්නේ. අපිට දැන ගන්න ලැබුණේ මේ දෙන්නා ආයෙමත් එකට රඟපාන්නෙ නැහැ කියලයි. කොහොම හරි දැන් කට්රිනා, රන්බීර් එක්ක රඟපාන්න එකඟ වෙලා තියෙනවා” ඇතුළත වගතුග දන්නා බොලිවුඩ් පුරවැසියකු එලෙස පවසා තිබුණා.කට්රිනා, රන්බීර් සමඟ මේ චිත්‍රපටයේ රඟපෑමට එක් වුවහොත් එය ඔවුන් දෙදෙනා පෙම්වතුන් ලෙස රඟන තුන් වැනි චිත්‍රපටය බවට පත්වේවි. මීට කලින් රන්බීර් සහ කට්රිනා පෙම්වතුන් ලෙස රඟපෑවේ ‘රාජ්නීටි’ සහ ‘අජාබ් ප්‍රේම් කි සජාබ් කහානි’ යන චිත්‍රපටවලයි.මේ චිත්‍රපට දෙකම ප්‍රේක්ෂකයන් අතර අතිශය ජනප්‍රියත්වයට පත් වුණා. ඒ නිසා අධ්‍යක්ෂ ආයාන් උත්සුක වන්නේ තමන්ගේ අලුත් චිත්‍රපටයට රන්බීර් - කට්රිනා පෙම් රැඟුම් ආකාර්ශණීය ලෙස නිර්මාණය කර එයට සුපිරි ජනප්‍රියත්වයක් ලබාදෙන්නටයි.ආයාන් ගේ වෑයම එලෙස වුවත් කට්රිනා ගේ වෑයම නම් නැවතත් රන්බීර් සමඟ හාදවීමලු. කට්රිනාට රන්බීර් සමඟ මේ චිත්‍රපටයේ විතරක් නොවෙයි, විදේශීය ප්‍රසංග කිහිපයකදී ඔහු සමඟ රැඟුම් රඟන්නටත් නියමිතව තිබෙනවා.දැනගන්න ලැබෙන හැටියට නම් කට්රිනා, රන්බීර්, ප්‍රියංකා චොප්රා සහ දිපිකා පදුකෝන් මේ ජුනි මාසයේ දී රටවල් කිහිපයකම පැවැත්වෙන සජීවි ප්‍රසංග රැසකටම සහභාගි වෙන්න යනවාලු. මේ ප්‍රසංග පැවැත්වෙන්නේ යුරෝපීය රටවල් කිහිපයක, ඇමරිකා එක්සත් ජනපදයේ, කැනඩාවේ, දකුණු අප්‍රිකාවේ සහ එක්සත් අරාබි එමීර් රාජ්‍යයේ යි.මේ සංචාරයේදී රන්බීර් - කට්රිනා අතර යළි හාදකමක් ඇතිවීමටත් බැරි නැහැ. නමුත්, පුංචි ප්‍රශ්නයකුත් තිබෙනවා. ඒ තමයි, රන්බීර්ගේ කලින් පෙම්වතිය, දීපිකාත් මේ සංචාරයට එක්ව සිටීම.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=am1106191</link>
    <topic>පළු ඒම - කැසීම විතරක් නොවේ ඇදුම පීනසත් අසාත්මිකතාවේ ප්‍රතිඵලයක්</topic>
    <author>ගාමිණී සුසන්ත</author>
    <content>පළු ඒම - කැසීම විතරක් නොවේ ඇදුම පීනසත් අසාත්මිකතාවේ ප්‍රතිඵලයක්මිනිසුන් දහසකට කිසිදු අසාත්මිකතාවක් නොපෙන්වන ආහාරයක් එක් අයකුට පමණක් අසාත්මික විය හැකියිහිටි හැටියේ ම ශරීරයේ තැනින් තැන පළු මතුවීම, සම රත් පැහැවීම, තොල් මුහුණ ඉදිමීම වැනි තත්ත්වයකට ඇතැම් විට ඔබත් මුහුණ දී ඇත. බොහෝ විට එවැනි තත්ත්වයක් ඇති වූයේ කිසියම් ආහාරයක් ගත් විට හෝ සුවඳ විලවුන් හෝ වෙනත් ආලේපයක් ශරීරයේ තැවරුණු විටකදී විය හැකි ය. එම තත්ත්වය ඇති වූයේ ශරීරයට ඇතුළු වූ කිසියම් ද්‍රව්‍යයක් ශරීරයට අසාත්මික වීම නිසා ය.බොහෝ දෙනා ඇලර්ජි (Allergy) ලෙස හඳුන්වන එම තත්ත්වය අසාත්මිකතාවයි.යම් යම් ද්‍රව්‍යයන්ට අසාත්මිකතාව දක්වන අය එන්න එන්නම වැඩිවෙමින් පවතී. එයට බොහෝ විට හේතු වී ඇත්තේ ශරීරයට අසාත්මික වන ද්‍රව්‍යයන් අපගේ ආහාරවල මෙන් ම ශරීරයේ ගැල්වීමට භාවිතා කරන ද්‍රව්‍ය වල ද වැඩිවීම ය.අසාත්මිකතාවය යනු කුමක්ද? අපට අසාත්මික වන්නේ ආහාර ද්‍රව්‍ය පමණක් ද? අසාත්මිකතාව මාරාන්තික විය හැකි ද යන ගැටලු පිළිබඳ අද අපි විමසා බලමු.අප ගන්නා ආහාර පාන වලට හෝ ඖෂධවලට හෝ ශරීරයේ ස්පර්ශ වන කිසියම් ද්‍රව්‍යයකට හෝ ආශ්වාස කරන කිසිවකුට හෝ ශරීරය ප්‍රතික්‍රියා දක්වන ආකාරය පුද්ගලයාගෙන් පුද්ගලයාට වෙනස් ය. ඇතැමෙකු ශරීරයට ඇතුළුවන සාමාන්‍ය ද්‍රව්‍ය වලට පවා ඉතා විශාල වශයෙන් ප්‍රතික්‍රියා දක්වනු දැකිය හැකි ය. එම තත්ත්වය සාමාන්‍යයෙන් අනෙක් අය එම ද්‍රව්‍යයට ප්‍රතික්‍රියා දක්වන ප්‍රමාණයට වඩා අතිශය විශාල ප්‍රතික්‍රියා දැක්වීමකි.උදාහරණයක් ලෙස එකම වයස් මට්ටමක යුවතියන් හතර දෙනෙක් එකම තොල් ආලේපයක් භාවිතා කළා යැයි සිතන්න. එහිදී යුවතියන් තිදෙනෙකු වෙතින් කිසිදු වෙනසක් පෙන්නුම් නොකර එක් යුවතියක් වෙතින් පමණක් තොල් ආලේපය නිසා කිසියම් වෙනසක් පෙන්වනු දැකගත හැකි වනු ඇත. එම වෙනස ශරීරයෙන් රතු පැහැ පළු මතු වීමක් විය හැකි ය. මුහුණ තොල් ඉදිමීමක් විය හැකි ය. එම යුවතිය එම අපහසුතාවට පත්වූයේ ඇය ආලේප කළ තොල් ආලේපයේ ඇති කිසියම් රසායනික ද්‍රව්‍යයක් මත ශරීරය විසින් අසාමාන්‍ය ආකාරයට සහ අතිවිශාල වශයෙන් ප්‍රතික්‍රියා දැක්වීම නිසා ය. එම ප්‍රතික්‍රියාව එම යුවතියගේ ශරීරයට පමණක් අදාළ දෙයකි. අසාත්මිකතාවය ලෙස හඳුන්වන්නේ එම තත්ත්වයයි.කිසියම් ද්‍රව්‍යයකට ශරීරය අසාත්මිකතාවක් දක්වන්නේ එම පුද්ගලයාගේ ප්‍රතිශක්තිකරණ පද්ධතිය මගින් අසාත්මික වූ එම ද්‍රව්‍ය වැරදි සහගත ලෙස හඳුනා ගැනීම නිසා ය. මිනිසුන් දහසකට කිසිදු අසාත්මිකතාවක් නොපෙන්වන ආහාරයක් එක් පුද්ගලයකුට අසාත්මික විය හැකි ය. අසාත්මිකතාවයේ ප්‍රධානම ලක්ෂණය එයයි.අසාත්මිකතාව පිළිබඳව සරලව සටහන් කරන්නේ නම්, ඇතැම් රසායනික ද්‍රව්‍ය ශරීරය හඳුනා ගන්නේ වැරදි සහගත ලෙසිනි. සතුරකු නොවූවද සතුරකු ලෙසිනි. එලෙස සතුරකු ලෙසින් පෙනෙන දෙය විනාශ කිරීමට විශාල උත්සායක් ශරීරය විසින් දරනු ලැබේ. එම අධික උත්සාහය නිසා හානි සිදුවන්නේ සිරුරටමය. එහිදී ශරීරයේ ප්‍රතිශක්තිකරණ පද්ධතිය අසාමාන්‍ය ලෙස ක්‍රියාත්මක වීම නිසා ශරීරයේ පටක, තරල, සෛල දුර්වල වීමටත් විනාශවීමටත් ඉඩ ඇත.අසාත්මිකතාවයකදී ශරීරයේ තැනින් තැන රත් පැහැ පළු මතුවීම, ශරීරය කැසීම වැනි ඉතා සරල රෝග ලක්ෂණ මෙන් ම මාරාන්තික රෝග ලක්ෂණ ද පෙන්විය හැකි ය.කිසියම් ද්‍රව්‍යයක් කිසියම් අයකුට අසාත්මික දැයි කලින් හඳුනා ගැනීමේ හැකියාවක් නැත. අසාත්මික ද්‍රව්‍ය ශරීරය විසින් හඳුනා ගන්නේ එම ද්‍රව්‍ය ශරීරයට ඇතුළු වූ පසුව ය. පෙනිසිලින් එන්නත යමෙකුගේ ශරීරයට විදීමට පෙර එහි ඉතාම සුළු මාත්‍රාවක් පළමුව සම යටට විද පරීක්ෂා කර බලන්නේ ඒ නිසා ය. එම සුළු පෙනිසිලින් මාත්‍රාවට එම පුද්ගලයා වෙතින් අසාත්මිකතාවක් පෙන්නුම් කළහොත් ඔහුට පෙනිසිලින් එන්නත ලබා නොදේ.ඔබට කිසියම් ද්‍රව්‍යයක් අසාත්මික බව හැඟුණහොත් එම ද්‍රව්‍ය ගැනීමෙන් වැළකී සිටිය යුතුය. එයට හේතුව වන්නේ ඇතැමෙකුට කිසියම් ද්‍රව්‍යයක් පළමුවර අසාත්මික වූවාට වඩා වැඩි ප්‍රභලතාවයකින් දෙවැනි තුන්වැනි වර අසාත්මික විය හැකි බැවිනි.අසාත්මිකතාවට හේතුවන ද්‍රව්‍යයන් පිළිබඳව සැලකීමේදී බොහෝ දෙනෙක් අසාත්මික වන්නේ විවිධ ඖෂධවලට බව පැහැදිලි වේ. ඊට හොඳම උදාහරණයක් වන්නේ පෙනිසිලින් ඖෂධයයි.පෙනිසිලින් යනු වසර ගණනාවක සිට භාවිතා වන ඉතා අගනා ඖෂධයකි. එහෙත් මෙම ඖෂධය සුළු පිරිසකට ඉතාම දරුණු ලෙස අසාත්මිකවිය හැකි ය. එම අසාත්මික තත්ත්වය මාරාන්තික තත්ත්වයක් දක්වා වුව ද වර්ධනය විය හැකි ය.පෙනිසිලින් කාණ්ඩයේ ඖෂධවලට අමතරව “සල්පර්” කාණ්ඩයට අයත් කෝට්‍රයිමොක්සසෝල් වැනි ඖෂධ වර්ගද, ටෙට්‍රාසයික්ලින්, ඩොක්සිසයික්ලින් වැනි ඖෂධ වර්ගද බොහෝ දෙනෙකුට අසාත්මික විය හැකි බව පෙනී ගොස් ඇත.මෙහිදී සඳහන් කළ යුතු ඉතා වැදගත් කරුණක් වන්නේ ඕනෑම ඖෂධයක් කිසියම් හෝ අයකුට අසාත්මික විය හැකි බවය. එය කලින් හඳුනාගත නොහැකිය. කිසියම් ඖෂධයක් අසාත්මික දැයි දැනගත හැක්කේ එම ඖෂධය ශරීරයට ඇතුළු වූවාට පසුවය. එම ඖෂධය කලින් ලබාගෙන නැතිනම් එය තමාට අසාත්මිකදැයි රෝගියා දන්නේ නැත. වෛද්‍යවරයා ද දන්නේ නැත. ඇතැම් ඖෂධ ගත්විට ජීවිත හානි සිදුවන්නේ බොහෝවිට මෙවැනි හේතු නිසාය.මෙහිදී දැක්විය යුතු තවත් වැදගත් කරුණක් ඇත. ඒ; ඇතැම් ඖෂධ ලබාගත් විට ඇතැමුන්ගේ ඇතිවන උදරයේ දැවිල්ල අසාත්මිකතාවයක් නිසා ඇති වූවක් බවට වරදවා වටහා ගන්නා බවය. කිසියම් ඖෂධයක් ගත් පසුව උදරයේ ආබාධයක් ඇති වන්නේ බොහෝවිට එම ඖෂධය නිසා ඇතිවූ අතුරු ආබාධයක් නිසා විය හැකිය.තවත් බොහෝ දෙනෙකුට අසාත්මිකතාව පෙන්වන ද්‍රව්‍යයන් වන්නේ හිසකෙස් කළු පැහැ ගන්වන ද්‍රව්‍ය, නිය ආලේපන, තොල් ආලේපන, ශරීරයේ ගල්වන ක්‍රීම් වර්ග, සුවඳ විලවුන් වර්ග, සබන් වර්ග වැනි දේය.කැලණිය විශ්වවිද්‍යාලයේ වෛද්‍ය පීඨයේජ්‍යෙෂ්ඨ කථිකාචාර්යරාගම ශික්ෂණ රෝහලේකායික රෝග පිළිබඳවිශේෂඥ වෛද්‍යශ්‍යාමිලා ද සිල්වාආස්වාස කරන ද්‍රව්‍යයන් නිසාද බොහෝ දෙනෙකුට අසාත්මිකතා ඇතිවේ. දූවිලි, මල් රේණු, තිනර්, ටර්පන්ටයින් වැනි ද්‍රව්‍ය ඊට උදාහරණයන්ය. ස්වසන මාර්ගයේ සිදුවන අසාත්මිකතා නිසා පීනස සහ ඇදුම හට ගනී.අසාත්මිකතාවයට හේතුවන අනෙක් ද්‍රව්‍ය කාණ්ඩය වන්නේ ආහාරය. මෙහිදී බොහෝවිට අසාත්මිකතාවට හේතු වන්නේ එම ආහාරයට බාහිරින් එක්වූ විවිධ රසායනික ද්‍රව්‍යයන්ය. උදාහරණයක් ලෙස කුකුළු මස් කරියක් ආහාරයට ගත් විට අපේ ශරීරටය ඇතුළු වන්නේ කුකුළු මස් පමණක් නොවේ. එහිදී මස් කරිය පිළියෙළ කිරීමට යොදා ගන්නා සෝස් වර්ග, රසකාරක වර්ගවල ඇති විවිධ රසායනික ද්‍රව්‍ය ගණනාවක්ම අපගේ ශරීරටය ඇතුළු වේ. අසාත්මිකතාවට හේතු වන්නේ එම රසායනික ද්‍රව්‍යවලින් එකක් විය හැකිය. වෙළෙඳපොළේ ඇති ක්ෂණික ආහාර අසාත්මික වන අවස්ථාවන් වැඩිය. ඒ එම ආහාර සැකසීම යොදාගන්නා කෘත්‍රිම රසායනික ද්‍රව්‍යයන් නිසාය. කෘත්‍රිම බීම වර්ග නිසාද අසාත්මිකතාවය ඇතිවේ. රටකජු බොහෝ දෙනෙකුට අසාත්මිකතාවය කැන්දන ආහාරයකි.ඇතැම් සතුන් ශරීරයේ ගැටීම, එම සතුන්ගේ ලොම් ආශ්වාස වීම නිසාද අසාත්මිකතාව ඇතිවීමේ හැකියාව ඇත. හූනන්ගේ මල, බල්ලන් බළලුන්, හාවුන් වැනි සතුන්ගේ ලොම් ඊට උදාහරණයන්ය.ඇතැම් ඇඳුම් මෙන්ම මාල වළලු වැනි පැලඳුම් නිසාද අසාත්මිකතාවට ගොදුරු වූ අය සමාජයේ කොතෙකුත් සිටිති. ආභරණ අතරින් බොහෝවිට අසාත්මික වන්නේ නිකල් ආලේපිත මාල වළලු ආදියය. ඇතැමෙකුට ජලය අසාත්මික වූ අවස්ථාවන්ද දැකගත හැකිවේ. එසේ ජලය අසාත්මික වී ඇත්තේ ජලයේ මිශ්‍ර වූ රසායනික ද්‍රව්‍ය නිසා බව පැහැදිලි වේ.බොහෝ දෙනෙක් වෙතින් අසාත්මිකතාව පෙන්නුම් කරන්නේ ඉස්සන්, කකුළුවන්, දැල්ලන්, බලමාළු, දෙල් වැනි ආහාර ගත් විටය. ඒ එම ආහාර ද්‍රව්‍යවල ඇති විවිධ රසායනයන් නිසාය. සමහර දරුවෝ කිරි පිටිවලට මෙන්ම තිරිඟු පිටිවලට ද අසාත්මිකතාවක් පෙන්නුම් කරති. දරුවන් බොහෝවිට කිරි පට්ටිවලට අසාත්මිකතාවයක් පෙන්නුම් කරන්නේ එහි ඇති ලැක්ටෝස් නම් රසායනිකය නිසාය. ඒ බොහෝ දෙනෙකුට අසාත්මික විය හැකි ද්‍රව්‍ය පිළිබඳවය.අසාත්මිකතාව නිසා රෝග ලක්‍ෂණ ගණනාවක්ම මතු විය හැකිය. ශරීරයේ විවිධ ස්ථාන ඉදිමීම, ඇඟ කැසීම, රත්පැහැ පළු දැමීම, මලපහ බුරුලට යාම, තොල් ඉදිමීම, ඇස්වටා ඉදිමීම, වමනයට ඒම, පපුවේ මහන්සිය, සිහිකල්පනාව අඩුවීම, රුධිර පීඩනය අඩුවීම, ක්ලාන්ත වීම වැනි රෝග ලක්ෂණ පෙන්නුම් කළ හැකිය. අසාත්මිකතාව ඇති කරන ද්‍රව්‍ය ගණනාවක්ම ඇතිවාක් මෙන්ම අසාත්මිකතාව නිසා ඇතිවන රෝග ලක්‍ෂණ ගණනාවක් ද ඇති බව පැහැදිලිය.අසාත්මිකතාවට පාරම්පරික බලපෑමක් තිබිය හැකි බව පැහැදිලිය. මව හෝ පියා කිසියම් ද්‍රව්‍යයකට අසාත්මිකතාවයක් දක්වයි නම්, දරුවනට එම ද්‍රව්‍යයන්ට අසාත්මික වීමේ හැකියාව සියයට 75 කට වඩා වැඩිය. අසාත්මිකතාවයට කදිම උදාහරණ වන පීනස, ඇදුම යන රෝග තත්ත්වයන්වලට ප්‍රධාන වශයෙන්ම ජානමය බලපෑමක් ඇති බව හෙළි වී ඇත. එයට ප්‍රධාන වශයෙන්ම හේතු වන්නේ අපගේ ශරීරයේ ප්‍රතිශක්තිකරණයට ආවේණික ලක්‍ෂණ මගින් කරනු ලබන බලපෑමය.කිසියම් ද්‍රව්‍යයක් අසාත්මිකදැයි කලින් දැනගත නොහැකි බවත් අසාත්මිකතාවය මාරාන්තික තත්ත්වයක් දක්වා ගමන් කළ හැකි බවත් පැහැදිලිය. මෙහිදී අනුගමනය කළ යුතු හොඳම ක්‍රියා මාර්ගය වන්නේ කිසියම් ද්‍රව්‍යයක් තමන්ට අසාත්මික බව දැනගත් විට එම ද්‍රව්‍ය භාවිතා නොකර සිටීමය.කිසියම් ඖෂධයකට තමා අසාත්මික බව දන්නේ නම් ඕනෑම රෝගයක් සඳහා වෛද්‍යවරයකු හමුවූ විට තමා අසවල් ඖෂධයට අසාත්මික බව වෛද්‍යවරයාට පැවසිය යුතුය. එම ඖෂධය අසාත්මික බව සඳහන් කරමින් වෛද්‍යවරයකු විසින් කිසියම් ලියවිල්ලක් ලබාදී ඇත්නම්, එම ලියවිල්ල ඉදිරිපත් කළ යුතුය. ඖෂධය මගින් සිදුවන අසාත්මිකතාවයන්ගෙන් වැළකී සිටීමට ඇති හොඳම මග එයය.අසාත්මිකතාවය මග හැරීමට භාවිතා කරන ඖෂධ වර්ග පිළිබඳව සඳහන් කිරීමේදී ඇන්ටිහිස්ටමින් කාණ්ඩයට අයත් ඖෂධ භාවිතා වන බව පැහැදිලිය. පිරිටන් එම ඖෂධ කාණ්ඩයට අයත් ජනපි‍්‍රය ඖෂධයකි. එම ඖෂධ කාණ්ඩයෙන් රෝගය සුව නොවන්නේ නම්, වෛද්‍යවරයා විසින් ස්ටීරොයිඩ් කාණ්ඩයේ ඖෂධ නියම කරනු ඇත. ඇදුම වැනි අවස්ථාවලදී ස්ටීරොයිඩ් ඖෂධ ඉන්හේලර් මගින් ලබාදෙනු ඇත. ඇඩ්ලිනරින් වැනි විශේෂ ඖෂධ මගින් ඉතා දරුණු ගණයේ අසාත්මිකතාවයක් වුවද පාලනය කිරීමේ හැකියාව ඇත.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=am1106192</link>
    <topic>බොහෝ දෙනාගේ හිතේ අමාරු කිසිම වැඩකට නැති මවාගත් දේවල්</topic>
    <author/>
    <content>බොහෝ දෙනාගේ හිතේ අමාරු කිසිම වැඩකට නැති මවාගත් දේවල්හිතේ අමාරු නොසලකා හරින අය පසුකාලීනව සමාජයට වෛර කරමින් ජීවත් වන අය බවට පත්වෙතිනිරෝගි ජීවිතයක් ඕනැ නම් ඉස්සෙල්ලාම හිතේ ප්‍රශ්න විසඳාගන්නඔබට ජීවිතයේ වැඩිම වතාවක් දැනුණු අමාරුව කුමක්දැයි යමෙකු ඔබෙන් ඇසුවහොත් ඔබ දෙන පිළිතුර කුමක් ද?හොඳින් කල්පනා කර බැලුවොත් එම ප්‍රශ්නයට පිළිතුර වන්නේ ‘හිතේ අමාරුව‘ යන්නය.රෝගයක් නිසා ඔබ සිරුරේ කොතරම් තදබල අමාරුවක් ඇතිවුණා ද ඒ සියල්ලටම වඩා තදබල අමාරුව වන්නේ හිතේ අමාරුවය.රෝගයක් නැතත් රෝගයක සේයාවක් ලක්‍ෂණයක් පහළ වුවද එයද හිතේ අමාරුවට හේතුවකි. රෝග පීඩා නැතත් අප එදිනෙදා ජීවිතයේ මුහුණපාන විවිධ සිදුවීම් නිසා කොතෙකුත් හිතේ අමාරු ඇති වෙයි.ඇඟපතේ අමාරුවක් ඇතිවූ විට බොහෝ දෙනෙක් ඒ සඳහා ප්‍රතිකාර ලබා ගනිති. එහෙත් එදිනෙදා ජීවිතයේදි සුලබව ඇතිවන හිතේ අමාරුව සඳහා ඔබ ලබාගන්නා ප්‍රතිකාරය කුමක් ද?බොහෝ දෙනකු පවසන්නේ හිතේ අමාරුවට එවැනි කිසිඳු ප්‍රතිකාරයක් නැති බවත් එය කාලයත් සමඟ ක්‍රමයෙන් අඩු වී යන බවත්ය.එය එසේ වන්නට ඉඩ සැලසීම නිවැරැදි ක්‍රියාවක් ද? වෙනත් පැත්තකින් බැලුවොත් ඔබ ඔබේ සිත ගැන අඩු සැලකීමක් දැක්වීම සුදුසු දෙයක් ද? සැබවින්ම එය කිසිසේත් සුදුසු දෙයක් නොවේ.සිරුරෙහි මතුවන අපහසුකම් අමාරුකම් නොසලකා හැරියොත් සිරුර ක්‍රම ක්‍රමයෙන් රෝගි වෙයි. සිත පිළිබඳ කිව යුත්තේ ද එයමය. හිතේ ඇතිවන අමාරුකම් නොසලකා හැරියොත් හිත ද ක්‍රමයෙන් දුබල වෙයි. සිතේ දුබලතාවය මානසික රෝග ගණනාවකටම පමණක් නොව ශාරීරික රෝග ගණනාවකටම හේතු වෙයි. හිතේ අමාරුවට පිළියම් යෙදිය යුත්තේ ඒ නිසාය.අපි ඇඳුමක් පැලඳුමක්, ගෘහ භාණ්ඩයක්, විදුලි උපකරණයක්, යාන වාහනයක් පාවිච්චි කළ ද එය පිරිසිදුව ආරක්ෂාව තබා ගැනීමට උත්සහ කරමු. එහෙත් සිතේ නිරෝගි බව ආරක්‍ෂාව ගැන හිතන්නේ කීයෙන් කී දෙනාද?කිසියම් හේතුවක් නිසා මානසිකව රෝගි වූ තරුණියක් ඇගේ ඥාතින් විසින් වෛද්‍යවරයකු වෙත යොමු කරනු ලැබුවාය. එහෙත් ඇයට නිසි පරිදි ඖෂධ ලබාදී ආදරය කරුණාව දක්වා රැකබලා ගැනීම ඔවුන් අතින් සිදුවූයේ නැත. ඇයගේ මනසේ සෞඛ්‍ය ඥාතීන්ට ඒ තරම් වැදගත් දෙයක් නොවීය. මේ අතර ඇයට වකුගඩු රෝගය හට ගැනිණි. එය දැනගත් වහා ඇගේ ඥාතීහු ලක්‍ෂ ගණන් වැය කර මහත් වෙහෙසක් දරා මහත් කැපවීමකින් ඇගේ රෝගය සුව කළහ. ඇගේ වකුගඩුවල නිරෝගි බව වැදගත් දෙයක් ලෙස සැලකූ ඥාතීන්ට ඇගේ මානසික රෝගය ලොකු ප්‍රශ්නයක් නොවූවා සේය.අප බොහෝ දෙනා තම සිතට දක්වන්නේ එවැනි අඩු සැලකිල්ලකි.මනස නීරෝගිව තබා ගත යුත්තේ ඇයිඑය අපේ පැවැත්මට අත්‍යවශ්‍ය නිසාය. හිත අපිරිසුදු වන විට සිරුරේ ශ්‍රාවය වන රසායනික ද්‍රව්‍යය ද අපිරිසුදු වේ. එමඟින් සිරුරේ මනා ක්‍රියාකාරිත්වය නැති කරයි. එවිට සිරුර ක්‍රමයෙන් ලෙඩ වෙයි.බොහෝ කාලයක් වැරැදි ආවේගවලින් ජීවත් වන අය වයසට යාමේදි ශාරීරිකව මෙන්ම මානසිකව ද දුබල වෙති. ඔවුහු තම අවසන් කාලය දැඩි වේදනාවකින් ගත කරති. ඇතැම් අය උමතු බවට පත්වෙති. මියයන තුරුම තමාටත් අන් අයටත් වෛර කරමින් ජීවත්වන රෝගීහු කොතෙකුත් සිටිති.ඒ කතාවේ අනෙක් පැත්තක් ද තිබේ. මනස සමබරව තබා ගනිමින්, අන් අය සමඟ සුහදව සහයෝගිව ජීවත් වන අය මහලු වයසේදි සැහැල්ලු සතුටු සිත් ඇති අය වෙති. එවැනි මහලු අයකු රෝහලේ අන්තිම කාලය ගත කරද්දි පවා පවසන්නේ තමන්ට ජීවිතය හෝ මරණය ගැන කිසිදු පසුතැවීමක් නැති බවය. මරණාසන්න මොහොතේ පවා තමා වෙත පැමිණෙන ඕනෑම අයකුට සිනහවකින් හෝ සංග්‍රහ කිරීමට උත්සහ කරති.මහනුවර මහ රෝහලේ හදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඉහත ආකාරයට එක් එක් පුද්ගලයා වෙනස් වන්නේ කෙසේද?මා සිතන්නේ ඔවුන් තම මනසේ සෞඛ්‍ය ගැන දක්වන උනන්දුව එම වෙනසට හේතුවන බවයි. සිතේ අමාරු නොසලකා හරින පුද්ගලයන් පසුකාලීනව අනුන්ට ද්වේශ කරන අතර සිතේ ගැටලු විසඳාගත් අය ප්‍රීතියෙන් ජීවත් වෙති. එසේ නම් තම නිරෝගී භාවය ගැන සිතන අයෙකු මුලින් ම තම මනසේ ඇති ගැටලු විසඳාගත යුතු ය. මිනිසා නොහොත් ‘මනුස්ස’ යන වචනයේ අර්ථය ද මනස උසස් යන්නයි. මනස උසස් කිරීමට නම් එය නිරෝගී කළ යුතු ය.වෛද්‍යවරයෙකුට වුව ද තමා වෙත එන රෝගීන් පිළිබඳව කටයුතු කිරීමේ දී එම කරුණ ඉතා වැදගත් ය. වෛද්‍යවරයාගේ විෂය ක්ෂේත්‍රය කවරක් වුවත් ඔහු පළමුව තම රෝගියාගේ සිත සුවපත් කළ යුතු ය. ඊට හේතුව ඔහු වෙත ඒ කාරණය වැදගත් නොවන්නේ පශු වෛද්‍යවරයකුට පමණි. මන්ද ඔහු වෙත පැමිණෙන රෝගියා මනුස්සයකු නොවන බැවිනි.හිතේ අමාරුව සුව කර ගන්නේ කෙසේද?මේ ප්‍රශ්නයට ඍජුව පිළිතුරක් දිය නොහැක්කේ එක් එක් පුද්ගලයාට හිතේ අමාරු ඇතිවන ආකාරය සහ ඒවාට පිළියම් කළ යුතු ආකාරය වෙනස් බැවිනි. කෙසේ වුවත් බොහෝ දෙනෙකුට පොදුවේ අත්හදා බැලිය හැකි ක්‍රමයක් ඉදිරිපත් කළ හැකිය.හිතේ අමාරු නැති කර ගැනීමට නම් පළමුව ඒවා පිළිබඳව හොඳ අවබෝධයක් ලබාගත යුතු ය. බොහොමයක් හිතේ අමාරු හඳුනාගෙන පිළියම් කිරීමට පෙර ම අපට අමතක වී යයි. ඉන්පසු ටික කලකින් යළිත් මතුවී කරදර කරයි.නිතරම ඔබ ළඟ කුඩා පොතක් තබාගන්න. ඔබට හිතේ අමාරුවක් සෑදුණු විට ඒ පිළිබඳව කෙටි සටහනක් පොතේ ලියා තබන්න. නැවතත් එවැනි ගැටලුවක් පැමිණි විට යළිත් සටහන් කරන්න. මේ ආකාරයට කාලයක් සටහන් එක්රැස් කරන්න. ඉන්පසු ඔබ විවේක බුද්ධියෙන් සිටින අවස්ථාවක ඉහත තොරතුරු විග්‍රහ කර බලන්න. එවිට ඔබට වැටහෙන්නේ කුමක්ද?බොහොමයක් හිතේ අමාරු කිසිදු, වැඩකට නැති තමා විසින් ම සාදාගත් දේවල් බව ය. ඒවාට හේතු වූ බොහොමයක් ප්‍රශ්න මේ වනවිටත් ඉබේම විසඳී ඇති බව ය. තමා මීට වඩා තරමක් ඉවසීමෙන් සහ අවබෝධයෙන් ක්‍රියා කළේ නම් ඒවා ඇති නොවීමට තිබූ බව පැහැදිලි වෙයි. සමහරක් ගැටලු මතු වී ඇත්තේ ඔබ නිසි පරිදි සැලසුම් නොකළ නිසා ය.එම අභ්‍යාස සිදුකළ එක් අයෙකු මට ප්‍රකාශ කළේ ඔහුට තදින් සිනාගිය බව ය. ඔහු තමාට අයිති නැති කොහේවත් තිබෙන ප්‍රශ්න හිතට ගෙන අමාරු සාදාගෙන සිටියේ ය. එය අවබෝධ වූ විට ඔහුට සිනහ පහළ විය.කෙසේ වුවත් ඇතැම් සිතේ අමාරු ඉහත ආකාරයට සරලව විසඳගත නොහැකි ය. ඒවා තම යටි සිතේ තදින් පැළ පදියම් වූ කරුණු ය. එවැනි තද හිතේ අමාරු ඉවත්කිරීමට ක්‍රමයක් තිබේ ද?පිළිතුර ‘ඔව්’ යන්නයි.ඒ සඳහා යොදාගත හැක්කේ සායනික මෝහන වෛද්‍ය ක්‍රමයයි. මෝහනය මගින් යටි සිතේ තැන්පත් වී ඇති එවැනි පීඩාවල් සාර්ථකව ඉවත් කළ හැකි අතර ඒ වෙනුවට ඔබගේ සිත ශක්තිමත් කළ හැකි යෝජනා ඇතුළු කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ay1106191</link>
    <topic>හෙළ සිරිතට රුසියාවේදී කළ අපේ විවාහය එහේ රූපවාහිනියෙනුත් පෙන්නුවා</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා කොළඹ ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා. රුසියාවේ පැට්‍රිස් ලුමුම්බා ජාත්‍යන්තර මිත්‍රත්ව විශ්ව විද්‍යාලයෙන් වෛද්‍ය විද්‍යාව පිළිබඳ ප්‍රථම උපාධිය ලබාගත් ඒ මහතා කොළඹ විශ්ව විද්‍යාලයේ වෛද්‍ය විද්‍යා පශ්චාත් උපාධි ආයතනයෙන් වෛද්‍ය පරිපාල නය පිළිබඳ පශ්චාද් උපාධිය ලැබුවේ ය.එංගලන්තයේ බර්මින්හැම්හි හදිසි අනතුරු පිළිබඳ රෝහලෙන් හදිසි අනතුරු සහ හදිසි අවස්ථාවන්හිදී ඇතිවන රෝග තත්ත්වයන්ට ප්‍රතිකාර කිරීම පිළිබඳ විශේෂ පුහුණුවක් ලැබූ වෛද්‍ය වීරසිංහ මහතා පසුගිය සමයෙහි ඇති වූ දැවැන්ත බෝම්බ පිපිරීම්, සුනාමි ව්‍යසනය වැනි ජාතික විපත්වලදී කොළඹ ජාතික රෝහලෙන් ඉටු වූ අමිල වූත් විශිෂ්ටවූත් මෙහෙවරට රෝහලේ අධ්‍යක්ෂකවරයා වශයෙන් ඉටු කරන ලද මෙහෙවර උදෙසා 2009 වසරේ විශිෂ්ටතම පුරවැසියා ලෙස සම්මානයෙන් පිදුම් ලැබුවේය.2007 වසරේ විශිෂ්ටතම වෛද්‍ය පරිපාලකයා සඳහා පිදෙන ජාතික සෞඛ්‍ය ස්වර්ණ සම්මානයෙන් ද පිදුම් ලද ඒ මහතා පසුගියදා ජනාධිපති මහින්ද රාජපක්ෂ මැතිතුමා විසින් ඇමෙරිකාවේ ලොස් ඇන්ජලීස් නුවර කොන්සල් ජනරාල් ලෙස පත් කරනු ලැබීය.මේ මස අවසානයේ දී සිය නව පදවියේ වැඩ භාර ගැනීම සඳහා ලොස් ඇන්ජලිස් නුවර බලා පිටත් වීමට සූදානමින් සිටින වෛද්‍යතුමා ‘සිළුමිණ’ පාඨකයන් වෙනුවෙන් සිය පුංචි කාලෙ මතකය අවදි කළේ සතුටින්.නවසිය පනහේ වසරේ සැප්තැම්බර් මාසේ දහතුන් වැනිදා ඔහු මෙලොව එළිය දුටුවේ මතුගම පුනහපුගොඩ පිහිටි අම්මාගේ මහ ගෙදරදි. ඒත් ඔවුන් පදිංචි වෙලා හිටියේ කළුතර. එවකට රජයේ පුහුණු ගුරුවරයකු වූ පසු කලෙක විදුහල්පතිවරයකු ලෙස සේවය කළ එච්.සී.ඒ. වීරසිංහ ඔහුගේ පියා. අම්මා ඩී.එන්. කඹුරාවල. ඈ රැකියාවක් කළේ නෑ. පවුලේ සිවු වැනි දරුවා ලෙස උපන් මේ පුතා සැම්සන් හෙක්ටර් වීරසිංහ යනුවෙන් නම් කළා. හෙක්ටර් ට වැඩිමල් අයියලා දෙන්නයි. අක්කයි. බාල නංගියි. මල්ලියි. පවුලෙ දරුවො හය දෙනෙක් වුණාට පුංචි කාලෙ ඉඳලා දරුවන් කිසියම් විනයානුකූල ජීවිතයකට හුරු කරන්නට වීරසිංහ ඉස්කෝලෙ මහත්තයා සැලකිලිමත් වුණා.කළුතර ඛෙත්තාරම පන්සලේ නායක හාමුදුරුවො හෙක්ටර්ට මුලකුරු කියෙව්වාම කළුතර ශුද්ධ වූ පවුලේ කන්‍යාරාමයේ පහළ බාලාංශයෙන් පාසල් දිවිය ඇරඹූ හෙක්ටර් පළමු වැනි ශ්‍රේණියෙදි කළුතර සිරි කුරුස විද්‍යාලෙට ඇතුළු වුණා. හෙක්ටර් ලා හොඳ බෞද්ධයන් වුණත් පියාට වුවමනා වුණා දරුවන්ට හොඳ විනයානුකූල අධ්‍යාපනයක් ලබා දෙන්නට. ඒ කාලෙ කළුතර සිරිකුරුස විද්‍යාලෙ අධ්‍යාපනයට වගේ ම විනය පිළිබඳවත් උසස් කීර්තියක් ලැබූ පාසලක්. පාසලේ විදුහල්පති ධූරය දැරූ රෙක්ටර් තියඩෝර් පීරිස් පියතුමා ඈතින් එනවා දැක්කත් එදා හෙක්ටර්ලා බොහෝම බයයි.කිසිම දවසක රෙක්ටර් පියතුමාගෙන් වත් ගුරුවරයකු ගෙන් වත් දොසක් නො ඇහුවත්, ඒ කාලෙ විදුහල්පතිතුමාට වගේ ම ගුරුවරුන් කෙරෙහිත් විශාල භක්තියක් ගෞරවයක් හෙක්ටර් තුළ තිබුණා. පසුකාලෙක සිරිකුරුස විද්‍යාලෙ ත්‍යාග ප්‍රදාන උත්සවයක ප්‍රධාන ආරාධිතයා ලෙස සහභාගි වෙමින් සිසුන් අමතා කළ කතාවෙදිත් ඒ බව එතුමා ශිෂ්‍යයන්ට මතක් කර දුන්නා.අම්මත් පප්පාත් දරුවන්ට තදබල නීති පැනෙව්වෙ නැතත් පප්පා ගුරුවරයකු වූ නිසා නිවසේ දී හැම වැඩකම කිසියම් පිළිවෙළක් තිබුණා. හෙක්ටර් යාළුවො එක්ක එකතු වෙලා සෙල්ලම් කළාට පත පොතේ වැඩ කාගෙවත් බල කිරීමකින් තොරව උනන්දුවෙන් කරගත්තා. පුංචි කාලේ මතකයෙන් අදටත් ඔහුගේ සිත මිහිරෙන් මත් කරන්නෙ අලුත් අවුරුදු කාලෙ ගෙවුණු ආකාරයයි.අම්මා පප්පා වතු වගාවන් කළා. ගෙවත්තේ පිළිවෙළකට තැනූ පාත්තිවල බටු, මිරිස්, තක්කාලි, බණ්ඩක්කා, මෑ වගේ එළවළු ජාතිත් නිවිති, ගොටු කොළ, කංකුං, මුකුණුවැන්න වගේ පලා වර්ගත් කෙසෙල්, අඹ, ගස්ලබු, පේර, මැංගුස් වගේ පලතුරුත් ඕනෑ තරම් තිබුණා. අම්මා පප්පා වගේ ම දරුවොත් මේ වතු වැඩට සහභාගි වුණේ සතුටින්. පවුලෙ දරුවන්ගෙන් වතු වැඩට වැඩියම කැමති හෙක්ටර්.“මම වැඩක් කරන්න ගත්තාම මුල ඉඳන් අගටම පිළිවෙළකට හැකි තරම් හොඳට ඒ වැඩේ කරනවා. පාත්තියක් දාන්න ගියත්, බිම් කොටලා පස පෙරළලා, වටේ කාණු කපලා, නියමෙටම පාත්තිය හදනවා. එළවළු තවාන් දාපු දා පටන් ඵලදාව හෙට ගන්නකල් ම කලට වේලාවට වතුර ටික ගොම ටික දාලා පණුවො ඇහිඳලා, වගාව රැක බලා ගන්නවා. මිදුල අතුගාන්න ගියත් එහෙමයි. කොනක ඉඳලා පිළිවෙළට රටා දමලා මිදුල අතුගානවා. ඒ නිසා ගෙදර වටපිට වැඩක් හොඳට කරගන්න ඕනෑ නම් කවුරුත් මට තමයි කිව්වේ.පුංචි කාලේ පටන් ම මම වැඩක් කරනවා නම් එය හරියටම කරනවා. නැත්නම් කරන්නේ නෑ. පසු කාලයේදී කොළඹ ජාතික රෝහල වගේ සේවක සේවිකාවන් හත් දහසකට ආසන්න පිරිසක් සිටින ආයතනයක සේවාවන් හරියටම ඉටු කරගන්නට ඒ පුංචි කාලෙ පටන් හුරු වූ ඒ පුරුද්ද ප්‍රයෝජනවත් වුණා.” වෛද්‍යතුමා කියනවා.“අපේ වත්තේ හොඳට කෙසෙල් වවලා තිබුණා. අවුරුද්දට කලින් පප්පා හොඳම කෙසෙල් කැන් දෙක තුනක් කපලා වෙන් කරනවා. අවුරුද්දට දවස් දෙක තුනකට කලින් පොළොවේ තරමක වළක් කපලා කෙසෙල් කැන් ඒ වළට දාලා උඩින් පස් පුරවනවා. ඇතුළට දුම් යවන්න පොඩි සිදුරක් තියනවා. පොල් කටුවකට පොල් කොහු වගේ දෙයක් දාලා ගින්දර දමනවා. ඒකෙන් වෑහෙන දුම අර හිලෙන් වළට යවනවා. පුංචි අපිට මේක හරි විනෝදයක් ගෙන දෙන වැඩක්. අපි හැමෝම ් වළ වටේ වට වෙලා දුම් පිඹින්නෙ තරගෙට.අවුරුද්ද දවස වෙන කොට කෙහෙල් කැන් ටික කහ සිවුරු ටික වගෙයි. කෙසෙල් කැන්වලින් හොඳ ඇවරි ටිකක් කපලා පුංචි අපි අතේ අම්මා අහල - පහල ගෙවල්වලට යවනවා. කැවිලි පිඟන් අරන් ගෙවල්වලට යන්න අපි හරි ආසයි. ඒ හිස් පිඟාන ආපහු නොදී ඒක ගෙන ගිය ළමයාට මොනවා හරි තෑග්ගක් ඒ ගෙවල්වලින් ලැබෙන නිසයි.“සිරිකුරුස විද්‍යාලෙ තිබුණේ අපේ නිවසට බොහොම ආසන්නවයි. අපිට පාසලට විනාඩි පහකින් විතර යන්න එන්න පුළුවන්. පාසල ඇරුණාම අපි ගෙදර ඇවිත් බත් කාලා වෙන වැඩක් තිබුණොත් ආයෙමත් පාසලට එනවා. අපේ පාසල තිබුණේ ගාලු පාරත් රේල් පාරත් අද්දර. පසෙකින් කළුගඟ ගලා ගියා. තුනේ පන්තියේදි දවසක් අපි යාළුවො කිහිප දෙනෙක් කතා වුණා ගඟේ මාළු බිලී බාන්න යන්න.ගඟ අයිනට ගිහින් ඉවුර දිගේ වැටිලා තිබුණු කුඹුක් ගස් පේළිය අතරින් ගඟට බැහැලා අපි මාළු අල්ලන්න උත්සාහ කළා. බිලී බෑම ඒ හැටි නුහුරු අපට කාල වේලාව ගතවෙනවා දැනුණේ නෑ. වෙලාවට ගෙදර නො ආපු නිසා ගෙදරින් කලබල වෙලා. මහා සෙනඟක් වට වෙලා අපිව හොයාගෙන එන කල්ම දැනුණේ නෑ. එදා නම් ගෙදරින් හොඳටම බැනුම් ඇහුවා. ආයෙ කවදාවත් ඒ වගේ වැඩක් නම් කළේ නෑ.” වෛද්‍යතුමා හඬ නඟා හිනැහෙනවා.හතේ පන්තියට යනතුරු සිරිකුරුස විද්‍යාලෙට ගිය හෙක්ටර් ඊළඟ අවුරුද්දේ පටන් කළුතර විද්‍යාලෙට ඇතුළත් වුණා. පුංචිම කාලේ පටන් පාසල් දිවිය අවසාන වන තුරුම ඔහු හැමදාම පන්තියෙ පළමුවැනියා. දෙවැනියා වුණේ වරක් පමණයි. හෙක්ටර් හොඳටම හපන් ගණිතයට සිංහල ඉංග්‍රීසි භාෂාවන්ටත් දස්කම් පෑවා. ඉංග්‍රීසි හොඳට උගන්වන්නට ඕනෑ නිසා පප්පා ඔවුන් කළුතර පරණ පාරේ කෝවිල ළඟ තිබූ ඉංග්‍රීසි පන්තියට යැව්වා. ඒ පන්තියෙන් ඉංග්‍රීසි භාෂාව පිළිබඳ ලැබූ දැනුම පසු කලෙක කොළඹ රාජකීය විද්‍යාලෙට ආවාම ලොකු උපකාරයක් වුණා.ඩොක්ටර්ලා පදිංචිව සිටි කළුතර ගෙදර සොල්දරයක් තිබුණා. මේ ;සාල්දරේට නැඟලා සෙල්ලම් කිරීම පුංචි කාලේ ලොකු සතුටක් ලැබූ වැඩක්. නිවාඩු දාට අම්මාට කියලා සොල්දරේ උඩට බත් පිඟාන ගෙන්වා ගෙන කන්න ඔවුන් හරි කැමතියි. දවසක් පොඩි වැරදීමකින් හෙක්ටර් මේ සොල්දරෙන් වැටිලා තොල පැළුණා. එදායින් පස්සෙ අම්මා සොල්දරේ ගලවලා දැම්මෙව්වා.කළුතර වාසීන් කවදත් බොදු පරිසරයක හැදුණු වැඩුණු ආගමට දහමට බර උදවිය. හෙක්ටර්ලා බොහෝ දවසට හැන්දෑ වරුවේ කළුතර බෝධිය වඳින්න එනවා. ඒ කාලේ කළුතර බෝධිය අද වගේ ජනාකීර්ණ නෑ. උඩ මළුවෙ චෛත්‍යයක් තිබුණේ නෑ. එතැනි තිබුණු දිසාපති බංගලාව කඩලා ඉවත්කරලයි අද තියෙන චෛත්‍යය එතැන ඉදිකළේ. හෙක්ටර් පුංචි කාලෙ පටන්ම දහම් පාසල් ගියා. දහම් පාසලේ තෑගි උත්සවේදි දිගටම තෑගි දිනුවා. අවසානයේ ධර්‍මාචාර්ය විභාගෙත් සමත් වුණා. හැම පෝයකටම අටසිල් ගත්තා.සාමාන්‍ය පෙළ විභාගෙන් විශිෂ්ට ලෙස සමත් වුණු හෙක්ටර් කොළඹ රාජකීය විද්‍යාලෙට ඇතුළත් වුණා. ජීව විද්‍යා අංශයෙන් උසස් පෙළට සූදානම් වුණා. කොළඹ පාමංකඩ නිවසක නතර වෙලා පාසලට ගියා. ජීවිතේ ප්‍රථම වතාවට ගෙදරින් ඈත් වෙලා තනිවම අධ්‍යාපන කටයුතු අරඹන විට මුලින්ම ඔහුගේ හිතට ලොකු චකිතයක් ඇතිවුණා. අලුත් පාසලක්. අලුත් පරිසරයක්. අලුත් ගුරුවරු. අලුත් මිතුරන්. ඉංගී‍්‍රසියට මුල් තැන. ගමෙන් ආපු හෙක්ටර්ට ඒ අභියෝගය ජය ගන්න ඒ හැටි කලක් ගත වුණේ නෑ. භෞතික විද්‍යාව ඉගැන්වූ කරුණානායක ගුරුතුමා, විදුහල්පති සී.ඒ. වීරසිංහ හා පසුව ඩෙන්සිල් ඒ ද සිල්වා මහත්වරුන්, ගණිතය උගන්වාපු ඩයස් මහත්මිය, ගුණතිලක මහත්මිය, සිංහල උගන්වාපු නානායක්කාර මහත්තයා වගේ දක්‍ෂ යහපත් ගුරුවරුන් රැසකගෙන් ශිල්ප ලබන්නට ඔහුට අවස්ථාව ලැබුණා.හෙක්ටර් නැවතිලා හිටි කාමරේ හිටපු කාමර සගයා වෛද්‍ය ශිෂ්‍යයෙක්. ඔහුගේ ආභාෂයත් හෙක්ටර්ට ලැබුණා. උසස් පෙළ විභාගෙදි ප්‍රථම වතාවෙ ඔහු තේරුණේ කැලණිය විශ්ව විද්‍යාලෙ විද්‍යාවේදී උපාධිය සඳහා. ඒ 1971 දි. මාස හයක් පමණ හෙක්ටර් කැලණි විශ්ව විද්‍යාලෙ විද්‍යා අංශයේ ඉගෙනුම ලැබුවා. ජේ වී පී කලබලය නිසා විශ්ව විද්‍යාල කඩින් කඩ වසා දමාපු කාලේ. ඔය අතරේ පත්තරේ දැන්වීමක මොස්කව් හි ජාත්‍යන්තර පැට්‍්‍රස් ලුමුම්බා මිත්‍රත්ව සරසවියේ ශිෂ්‍යත්ව සඳහා ලාංකීය සිසුන්ගෙන් ඉල්ලුම් පත් කැඳවා තිබුණා. හෙක්ටර් ඉල්ලුම් පත්‍රයක් දැම්මා. ඔහුට අවස්ථාවක් ලැබුණා. එවර විවිධ විෂයධාරා හැදෑරීම සඳහා ලංකාවෙන් ශිෂ්‍ය ශිෂ්‍යාවන් විසිදෙනකු තේරී සිටියා. හෙක්ටරුත් තවත් ශිෂ්‍යාවක් සහ ශිෂ්‍යයෙකුත් පමණක් වෛද්‍ය විද්‍යා අංශයට තේරී සිටියා. ලංකාවේදීම දැන හඳුනාගත් ඒ ශිෂ්‍ය කණ්ඩායම එකම ගුවන් යානාවකින් රුසියාව බලා පියාසර කළා.ලංකාවේ විශ්ව විද්‍යාල පරිසරයෙන් සහමුලින්ම වෙනස් වූත්, වචනයේ පරිසමාප්ත අර්ථයෙන්ම මිත්‍රත්වය තහවුරු කරන්නා වූත්, සුන්දර, අතිශය නිදහස් අධ්‍යාපන කෙම්බිමකට ඔවුන් ප්‍රවේශ වුණා. මවුපියන්, නෑ සියන් හැරදමා මවු බිමෙන් ගවු දස දහස් ගණනක් දුරස්වීමේ සැක සාංකාවන් බොහෝ සෙයින් නිවාලමින් ජ්‍යෙෂ්ඨ මිත්‍ර ශිෂ්‍යයින් ඔවුන් උණුසුම්ව පිළිගත්තා.උපරිම උසස් මට්ටමින් රුසියානු රජය ලෝකයේ විවිධාකාර රටවලින් පැමිණි දහසකුත් එකක් වූ සිසු කැල පිළි අරන් ඔවුන්ට රට තොට ගැන භාෂාව ගැන වාස දේසේ ගැන ඉතාම කෙටි කාලයකින් මනා පුහුණුවක් ලබා දුන්නා.1972 අගෝස්තු මාසේ රුසියාවට පා තැබූ දා පටන් අම්මා තාත්තා සහෝදර සහෝදරියන් වගේ ඔවුන්ගේ දුක සැප බෙදා හදා ගත්තේ ජ්‍යෙෂ්ඨ සහෝදර ශිෂ්‍ය ශිෂ්‍යයාවන්. වසර අවසානෙ වෙන විට හැමෝටම රුසියානු භාෂාවෙන් ලියන්න කියවන්න විතරක් නොවෙයි රුසියානු පන්නෙට උයන්න පිහින්නටත්, ආදරය කරන්නටත් ප්‍රමාණවත් පරිචයක් ලැබෙනවා.විදේශීය සිසුන් හැමෝටම වගේ හෙක්ටර්ලාටත් තමන්ගේ ආහාර තමාටම උයා පිහා ගන්න සිද්ධ වුණා. රුසියානු කෑම නම් ඇල්ලුවෙම නැති තරම්. ලංකාවේ විදිහටම නැතත් ප්‍රමාණවත් තරමින් බතක්, මාළුවක්, සලාදයක් හදාගෙන වේල පිරිමහගන්නට මුලින් හුරු වුණා. වසන්ත කාලෙට එළවළු පලතුරු ඕනෑ තරම්. ශීත කාලෙට රුසියාවට ආවේණික ආහාරවලට මුල් තැන. අල පාප්පෙයි මස් කරියයි ඔවුන්ගේ ජනපි‍්‍රය කෑම. හෙක්ටර්ලාට කවදාවත් ශීතකරණයක අවශ්‍යතාවක් දැනුණේ නෑ. එළවළු මල්ල ගෙනත් ජනේලෙන් පිටතට වැටෙන විදිහට කොක්කකින් එල්ලා තබනවා. ඕනැ වේලාවට උයා පිහාගෙන කනවා. ඒ උයාපු පුරුද්ද කොයි තරම් හොඳට ප්‍රගුණ කළාද කියනවා නම් ලංකාවෙදි කුස්සිය පළාතේ නොගිය හෙක්ටර්ට අදටත් කිසිම අමාරුවක් නැතුව හොඳ රසට කෑම වේලක් හදන්නට පුළුවන්.හෙක්ටර්ලාගේ විශ්වවිද්‍යාල ජීවතේ බොහොම පරිසමාප්ත වූවක්. ඒක පොතපතට, දේශනවලට, පුස්තකාලෙට සීමා වුණු එකක් නොවෙයි. ඉගෙනුමට, කලාවට, සාහිත්‍යය රසාස්වාදනයට එකවගේ නැඹුරු වූ අධ්‍යාපනයක්.විශ්ව විද්‍යාලෙ ලාංකීය ශිෂ්‍ය සංගමය ලංකාවේ අනන්‍යතාව රුසියාවේ ජනතාව අතරට ගෙන ගිය මිත්‍රත්වයේ පාලමක්. ඔවුන් සංගමය මඟින් ඉදිරිපත් කළ සංස්කෘතික සන්දර්ශන රුසියානු ජනතාව අතර චිර ප්‍රසිද්ධයි. ලංකාවෙ කලා උලෙළට, නිදහස් උත්සවේදාට සංස්කෘතික සන්දර්ශනය නරඹන්නට එන රුසියානුවන් වගේම වෙනත් විදේශීය ශිෂ්‍යයොත් සංඛ්‍යාවෙන් හුඟක් ඉහළයි. හෙක්ටර් වරක් මේ සංගමයේ සභාපතිවරයා ලෙස කටයුතු කළා.කලා සන්දර්ශනයකට සූදානම් වෙනවිට රෑ දවල් නැතුව නිදි මරාගෙන, ශීතලේ ගැහි ගැහී තේ පෝච්චි ගණන් හිස් කරමින් හැම කෙනාම එකා මෙන් වෙහෙසවී වැඩ කළ හැටි අද ඔහු සිහි කරන්නෙ මහත් ආනන්දයෙන්. යෞවනේ සුන්දරතම කාලේ අතිශය රමණීය නිදහස් පරිසරයක ජීවත්වෙනකොට මල් සරාටත් තමන්ගේ රාජකාරිය ඉටුකරන්න හොඳටම පහසු වෙනවා. ජීවිතේ වැදගත්ම තීරණයක් අරන් මවු බිම හැරදාලා ගුවන් ගතවන විටම හෙක්ටර්ගේ ජීවිතේ ඉරණම්කාරියත් තෝරා දෙන්න තරම් දෛවය ඔහුට කාරුණික වෙලා තිබුණා.වෛද්‍ය පීඨයට තේරුණු එකම ශිෂ්‍යාව ස්වර්ණා වර්ණසූරිය මෙනෙවිය අවසාන වසර අවසානයේදී හෙක්ටර්ගේ දයාබර බිරිය බවට පත් වුණා. හෙළ කුල සිරිතට තැනූ පෝරුවක් මත නැගී, අත පැන් වත් කොට, මංගල අෂ්ඨක ගාථා කියා ආසිරි ලබමින් පැවැත්වුණු ඔවුන්ගේ මංගල උත්සවය එදා රුසියානු ජාතික රූපවාහිනී සේවයෙන් විකාශය කළා.විශ්ව විද්‍යාලෙ නිවාඩු කාලෙට ගෙවල් දොරවල්වලට එන්න බර වියදමක් යන නිසා හුඟක් ශිෂ්‍යයො කරන්නේ එංගලන්තය වගේ රටකට ගිහින් සුළු රැකියාවක් කරලා සල්ලි ටිකක් හොයා ගන්නා එක. නැතිනම් රුසියාවෙම විවිධ ප්‍රදේශවල වැඩබිම්වල තිබෙන ශිෂ්‍ය කඳවුරුවලට සහභාගී වෙලා කම්කරු රැකියාවක් හොයා ගන්නවා. හෙක්ටර් වරක් එවැනි කොන්ක්‍රීට් වැඩපළක රැකියාවක් කළා.ශිෂ්‍යාධාර ලෙස මාසයකට රෑ කෑමට ලැබුණේ රූබල් අනූවයි. කම්කරුවකු ලෙස මාස දෙකක් වැඩ කළාම රූබල් පන්සීයක් ලැබෙනවා. ඒක මහ ලොකු ගාණක්. ඒ සල්ලිවලින් මොනවා හරි බඩු ටිකක් අරගෙන ඊළඟ නිවාඩුවෙදි අම්මා තාත්තා බලන්න ගම රට බලා යන එකයි හැම දෙනාම කළේ.1979 දි වීරසිංහ යුවළම ලංකාවට ඇවිත් කළුතර මහරෝහලේ සීමාවාසික පුහුණුව ලැබුවා. බොහොම ඉක්මනට කළුතර මහ රෝහලේ ජේ්‍යෂ්ඨ නේවාසික වෛද්‍යවරයා බවට පත්වූ හෙක්ටර්ට ප්‍රසව හා නාරිවේද අංශයෙන් රෝගීනට විශාල මෙහෙවරක් ඉටු කරන්නට අවස්ථාව උදා වුණා. 1985 – 1988 දක්වා කාලයේදී පාණදුර රෝහලේ දිස්ත්‍රික් වෛද්‍ය නිලධාරියා ලෙස සේවය කළ ඔහු 1988 - 1989 දක්වා වැඩබලන කළුතර දිස්ත්‍රික් වෛද්‍ය අධ්‍යක්‍ෂවරයා ලෙස කටයුතු කළා. 1989 – 90 වසරේදි එංගලන්තයේ බර්මිංහැම්හි හදිසි අනතුරු රෝහලෙන් හදිසි අවස්ථා සහ හදිසි අනතුරු පිළිබඳ විශේෂ පුහුණුවක් ලද වෛද්‍යතුමා 1990 දී මෙරට පැමිණ කොළඹ ජාතික රෝහලේ හදිසි අනතුරු අංශයේ වෛද්‍ය අධිකාරීවරයා ලෙස කටයුතු ඇරැඹුවා.1993 දි කොළඹ විශ්ව විද්‍යාලයේ වෛද්‍ය විද්‍යා පශ්චාද් උපාධි ආයතනයෙන් වෛද්‍ය පරිපාලනය පිළිබඳ පශ්චාත් උපාධිය ලැබුවා. දේශීය ඉතිහාසයේ සිදුවුණු අතිශය බිහිසුණු අනතුරු සහ ස්වභාවික විපත් සිදුවූ අවස්ථාවන්හිදී එතුමාගේ කාර්යක්‍ෂම පරිපාලනය හා අධීක්‍ෂණය යටතේ ජාතික ;රීහලෙන් ඉටු වූ මෙහෙවර අතිවිශිෂ්ටයි. 1995 දී කොළඹ ජාතික රෝහලේ හදිසි අනතුරු අංශයේ නියෝජ්‍ය අධ්‍යක්‍ෂක තනතුර ලත් ඒ මහතා 1999 සිට අද දක්වා කොළඹ ජාතික රෝහලේ අධ්‍යක්‍ෂවරයා ලෙස ඉටුකරන මෙහෙවර අනූපමේයයි.වෛද්‍ය වීරසිංහ යුවළගේ දයාබර පුතුන් දෙදෙනා අතරින් වැඩිමලා ඉන්දික දැන් ජාතික රෝහලේ පශ්චාද් උපාධි අපේක්‍ෂක වෛද්‍යවරයකු ලෙස කටයුතු කරනවා. බාල පුතා චින්තක ඔස්ට්‍රේලියාවේ ස්වින්බර්න් විශ්ව විද්‍යාලයෙන් පරිගණක ශිල්පය පිළිබඳ උපාධියක් ලබා දැන් පරිගණක ක්‍ෂෙත්‍රයේ රැකියාවක නියුතුව සිටිනවා. ජීවිත කාලයෙන් සැලකිය යුතු කාලයක් වෛද්‍ය වෘත්තියෙහි නියැළී ජනතාවට සේවය කළ වෛද්‍ය වීරසිංහ නුදුරු අනාගතයේදීම තමාට තරමක් ආගන්තුක වූ ක්‍ෂෙත්‍රයක ධූත මෙහෙවරක නියැලෙන්නට විදේශගත වෙනවා. එහිදීත් උපන් රට වෙනුවෙන් තමාට කළ හැකි මෙහෙවර උපරිම ශක්තියෙන් ඉටු කර එන්නට එතුමා පෙරමග බලා සිටිනවා.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ay1106192</link>
    <topic>පෑලියගොඩ විප්ලවය</topic>
    <author>තාරක වික්‍රමසේකර</author>
    <content>පෑලියගොඩ වටරවුමට නුවර පාරෙන් පැමිණෙන විට යෝධයෙකු මෙන් නැඟී සිටි දැවැන්ත කොන්ක්‍රීට් පාලම දැන් පෙනෙන්නට නැත. ඒ අසලින්ම ඉදිරියට තැනෙන නව මාර්ගයකි.සාමාන්‍ය මාර්ගයකට වඩා පුළුල් සාමාන්‍ය මාර්ගයට වඩා තරමක් උසකින් ඇදීයන මේ මාර්ගය කොළඹ - කටුනායක අධිවේගී මාර්ගය බව බොහෝ දෙනෙක් දනිති.එහෙත් බොහෝ දෙනෙකුට කුතුහලය දනවන අයුරින් එම අධිවේගී මාර්ගය එහෙන් මෙහෙන් හැම තැනින්ම මෙන් ඉදිකරනු ලබන බව පෙනේ.බැලූ බැල්මට මෙය වටහා ගැනීම අසීරුය. අධිවේගී මඟට හතරවටින්ම පිවිසුම් මාර්ග ඇත්තා සේය. දැනට තිබෙන මහාමාර්ගයට වන්නේ කුමක්ද? එවැනි තත්ත්වයකදී අධිවේගයක් පවත්වා ගත හැකි වේද? හතරවටින්ම පිවිසුම් මාර්ග ඇතිවිට අනතුරු සිදුවීමේ ප්‍රවණතාව වැඩි නොවේද?මේ ප්‍රශ්නයට පිළිතුරු සපයාගැනීමේ අරමුණින් අපි කොළඹ – කටුනායක අධිවේගී මාර්ගය බාරව කටයුතු කරන ව්‍යාපෘති අධ්‍යක්ෂ පුෂ්ප ගුණරත්න මහතා හමුවූයෙමු.පෑලියගොඩ වට රවුමේ ඉහළ සිට බැලූ විට අධිවේගී මඟේ ඉදිකිරීම් දිස්වන අයුරු.මෙරට ප්‍රධානතම මහාමාර්ග දෙකක් හා සම්බන්ධීකරණය කරමින් ඉදිවන කොළඹ - කටුනායක අධිවේගී මාර්ගයේ ඉදිකිරීම් සිදුවන අතර පෑලියගොඩ – නුවරපාර – මීගමු පාර මේ සම්බන්ධව සිදුවන වෙනස්කම් ගැන ද ගුණරත්න මහතාගෙන් අපි විමසුවෙමු.කැලණි පාලමෙන් (පෑලියගොඩ වටරවුම) ආරම්භ වන කොළඹ - කටුනායක අධිවේගී මඟේ මං තීරු 6කි. එතැන සිට කිලෝමීටර් 2ක් ගිය තැන පළමු අන්තර් හුවමාරු මධ්‍යස්ථානය හමුවේ.මෙරට අධිවේගී මාර්ගයක ප්‍රධානම ශ්‍රේණි මාර්ග දෙකක් යාකරමින් අධිවේගී මඟට එසේ පිවිසුම් මාර්ගයක් ඉදිවන්නේ මෙරට අධිවේගී මාර්ගයන්ගේ ප්‍රථම වතාවටය. දැනට යෝජිත අධිවේගී මාර්ග ව්‍යාපෘතියේ ද එවැනි අන්තර් හුවමාරු මධ්‍යස්ථානයක් ඉදිවන්නේ නැත.එම අතුරු අන්තර් මාර්ගය අධිවේගී මඟට සම්බන්ධ වන්නේ වනවාසල ප්‍රදේශයට ආසන්නවය. මේ නිසා මහනුවර මාර්ගයෙන් පැමිණෙන වාහනවලට පෑලියගොඩ වටරවුමට නොගොස් තොරණ හන්දිය වෙදමුල්ල ප්‍රදේශයෙන් ඇරැඹෙන අතුරු අන්තර් මාර්ගයෙන් ගමන් කර අධිවේගී මාර්ගයට පිවිසිය හැකිය. එසේම එම මාර්ගයේම ගොස් අධිවේගී මාර්ගයට උඩින් ගමන් කර මීගමුව මාර්ගයට (කොළඹ –පුත්තලම ඒ-3 මාර්ගය) පිවිසිය හැකිය.අනෙක් පසට ද එසේමය. මීගමුව මාර්ගයෙන් පැමිණ පෑලියගොඩ වටරවුමට නොගොස් අතුරු අන්තර් මාර්ගයෙන් අධිවේගී මාර්ගයට පිවිසීමට හැකිවනවා පමණක් නොව අධිවේගී මඟට උඩින් ගොස් මහනුවර මාර්ගයට පිවිසීමට හැකි වනු ඇත.එම අතුරු අන්තර් මාර්ගයෙන් මීගමුව මාර්ගයෙන් පැමිණෙන වාහන එක් පසෙකින් කටුනායකට දෙසට යන අධිවේගී මඟට පිවිසීමට එක් මාර්ගයකුත් අධිවේගී මඟේ සිට අතුරු අන්තර් මාර්ගයෙන් මීගමු මාර්ගයට පිවිසීමට තවත් මාර්ගයකුත් වශයෙන් යන – එන වාහන සඳහා වෙනම මාර්ග ඉදිවනු ඇති බව ගුණරත්න මහතා පවසයි.එසේම මහනුවර මාර්ගයෙන් පැමිණෙන වාහන සඳහා ද කටුනායක දෙසට යෑමට පිවිසීමට එක් මාර්ගයකුත් අධිවේගී මාර්ගයෙන් මහනුවර මාර්ගයට පිවිසීමට තවත් මාර්ගයකුත් ඉදිවනු ඇත. සංකීර්ණ ජාලයක් මෙන් මේ මාවත් දැක්වුණද මේ මඟින් අධිවේගී මාර්ගය ගමන් ගන්නා වාහන සහ අධිවේගී මාර්ගයට පිවිසෙන හා අධිවේගී මඟින් පිටවන වාහනවල ආරක්ෂාව ද තහවුරු වනු ඇත.කොළඹ – කටුනායක අධිවේගී මඟේ ව්‍යාපෘති අධ්‍යක්ෂපුෂ්ප ගුණරත්නඅධිවේගී මාර්ගය ඉදිකිරීමත් සමඟ නව කැලණි පාලම සහිත පෑලියගොඩ වටරවුම හරහා යන වාහනවල ධාවන සැලසුම් වෙනස් කෙරෙනු ඇත.කැලණි පාලමේ සිට සෘජුවම මං තීරු 6කින් අධිවේගී මාර්ගය ඇරැඹෙනු ඇත. අධිවේගී මඟ වුවද එම මාර්ගයේ සෙසු වාහනවලටත් කැලණිය - වනවාසල ප්‍රදේශයේ අන්තර් පිවිසුම් මාර්ගය දක්වා ගමන් කළ හැකිය. අන්තර් පිවිසුම් මාර්ගයෙන් පෙර කී පරිදි මීගමුව මාර්ගයට හෝ මහනුවර මාර්ගයට අවතීර්ණ විය හැකිය.එහෙත් පෑලියගොඩ වටරවුමෙන් තොටළඟ ප්‍රදේශයට හෝ කැලණි විහාරයට (බියගම පාර) යන වාහනවලට වටරවුම අසලින්ම අතුරු මාර්ග හරහා තම ගමන් පහසුව සලසා ගත හැකිය.මෙහි සඳහන් ග්‍රැෆික් සටහනේ පෑලියගොඩ වටරවුමේ අධිවේගී මඟ ඉදිකිරීමෙන් පසු දැක්වෙන මාර්ග පද්ධතිය දක්වා ඇත.අධිවේගී මඟ ඉහළින් ගමන් කරන අතර, දැනට පවතින මහනුවර මාර්ගයෙන් පැමිණ මීගමුව මාර්ගයට අවතීර්ණ වන මාර්ගය අධිවේගී මඟට යටින් ගමන් කරනු ඇත.පූර්ණ අධිවේගී මඟේ ආරම්භය සිදුවන්නේ වනවාසල – කැලණිය අන්තර් හුවමාරු මධ්‍යස්ථානයෙන් පසුවය.වනවාසල අන්තර් පිවිසුම් මාර්ගයෙන් පසු කටුනායක දක්වා ම අධිවේගී මඟ ඉදිවන්නේ මංතීරු 4ක් වශයෙනි.චීනයේ ’China Metalogical Group Corporation’ සමාගම විසින් මේ මාර්ගයේ ඉදිකරනු ලැබේ.මාර්ගය ඉදිකිරීම සඳහා සමස්ත වියදම ඇමෙරිකන් ඩොලර් මිලියන 292කි.මෙම අධිවේගී මාර්ගයේ විශේෂත්වය වන්නේ මුහුදු වැලිවලින් පුරවා මෙරට ඉදිකරන එකම අධිවේගී මාර්ගය මෙය වීමයි.අධිවේගී මාර්ගය ඉදිකිරීමෙන් පසු මහනුවර – මීගමුව මාර්ග යා කරන අධිවේගී මඟේ අතුරු සම්බන්ධීකරණ මාර්ගය නිසා උදෑසනත් සවස් කාලයෙත් මීගමුව මාර්ගයේත් මහනුවර මාර්ගයේ විශේෂයෙන් පෑලියගොඩ වටරවුමේ පවතින අධික මාර්ග තදබදය ද දුරු වී යනු ඇත.ඒ නිසා අධිවේගී මඟින් සෙත සැලසෙන්නේ අධිවේගී මඟේ ගමන් කරන මගීන්ට පමණක් නොවේ. මීගමුව හා මහනුවර මාර්ගවල අධික තදබදය දුරු වීමෙන් එම මාර්ගවලින් දිනපතා කොළඹ කරා ඇදෙන ලක්ෂ සංඛ්‍යාත ජනතාවට ඉන් සෙත සැලසේ.එපමණක් නොවේ මීගමුව - හලාවත – පුත්තලම – අනුරාධපුර වැනි ඈත ප්‍රදේශවලට ගමන් කරන ජනතාවට ද අධිවේගී මඟින් ගමන් කර කටුනායක හන්දියේ පිවිසුම් මාර්ගයෙන් යළි කොළඹ – මීගමුව මාර්ගයට පිවිස ගමනාන්තය කරා යා හැකි වනු ඇත. කොළඹ සිට කටුනායක ගුවන් තොටුපළ දක්වාම ගුවන් කාලය විනාඩි 20 කි. දැනට අවම වශයෙන් මේ දුර ගමන් කිරීමට තදබද වේලාවන්හි පැය 1 1/2 ක් පමණ ගතවේ.මේ අධිවේගී මඟටත් පෑලියගොඩ කැලණිය – වනවාසල ප්‍රදේශ හරහා ඉදිවන අන්තර් මාර්ගයටත් බාහිරින් කිසිවකුට ඇතුළුවීමට නොහැකි පරිදි ආරක්ෂිත වැට ඉදිවනු ඇත.දැනට පවත්නා නුවර පාර සහ මීගමුව පාර යා කරන මාර්ගයඒ නිසා වාහනවලට නිසි වේගය පවත්වා ගෙන යා හැකි සේම ජනතාවගේ පදිකයන්ගේ ආරක්ෂාවද සහතික වනු ඇත. අධිවේගී මඟේ හෝ මෙම අන්තර් පිවිසුම් මාර්ගයේ හෝ හරහා ගමන් කිරීමට අවසර නැත.කිලෝමීටර 25.8 ක දිගකින් යුක්තව ඉදිවන අධිවේගී මඟට අන්තර් පිවිසුම් මාර්ග 5 කි.අප මේ කතා කරන වනවාසල කැලණිය ප්‍රදේශය ඉදිවන ප්‍රධාන පිවිසුම් අන්තර් මධ්‍යස්ථානය ඉන් පළමු වැන්න මෙන්ම ප්‍රධානතම පිවිසුම් මාර්ගයක් ලෙස හැඳින්විය හැකිය.කෙරවල පිටියේ මීළඟ පිවිසුම් මඟ හමුවේ එම පිවිසුම් මාර්ගයට මෙම ව්‍යාපෘතියෙන් ප්‍රතිපාදන වැය නොකෙරේ. ඊට ප්‍රතිපාදන වැය කෙරෙන්නේ කොළඹ – පිටත වටරවුම් මාර්ගයෙනි.ඊළඟ පිවිසුම් මඟ ජා ඇලයි. කටුනායකදී ඊළඟ පිවිසුම් මඟ හමුවේ. ඒ කටුනායක 18 කණුව හන්දියේදියි. එම පිවිසුම් මධ්‍යස්ථානයේ සිට කිලෝමීටර 2 ක් පමණ දුරකදී ගුවන් තොටුපළ ආසන්නයේදී අධිවේගී මඟ නිමාවට පත්වේ.මෙරට ප්‍රථම අධිවේගී මාර්ගය ලෙසින් සැලසුම් සකස් කෙරුණද එහි කටයුතු පමා වී ඊට දෙවෙනි තැන හිමි විය.එසේ අතරමඟ ඇණහිට තිබූ කටුනායක අධිවේගී මාර්ගයට මහින්ද රාජපක්ෂ ජනාධිපතිතුමා මහාමාර්ග අමාත්‍ය ධුරය ද හොබවමින් නව පණක් ලබා දුන්නේය.අධිවේගී මඟෙහි ක්‍රමානුකූල ඉදිකිරීම් නිසා මුතුරාජවෙල ජල ගැලීමට ද විසඳුමක් ලැබෙනු ඇත.අධිවේගී මඟද ජලයෙන් යට නොවන ලෙස ජල ගැලුම් මට්ටමට ඉහළින් ඉඳි කෙරේ. මෙම මාර්ගය සඳහා අලුතින්ම පාලම් 44 ක් ඉඳිකළ බව ගුණරත්න මහතා කීය. මාර්ගයට හානි නොවී ජලය ගලා යා හැකි පරිදි විශාල ප්‍රමාණයේ බෝක්කු 66 ක් මාර්ගයට යොදනු ලබන බවද ඔහු කීය. අධිවේගී මඟට යටින් කුඩා බෝක්කු යෙදීමෙන් අවහිරතා ඇති විය හැකි හෙයින් කුඩා බෝක්කු නොයොදන බවද ඔහු කියයි.අධිවේගී මඟ ඉදිකිරීම නිසා කිසිදු අතුරු මාර්ගයක ජනතාවට අවහිරයක් ඇති නොවන පරිදි අධිවේගී මඟට යටින් ගමන් කිරීමට ජනතාවට පහසුකම් සලසා ඇත.වනවාසල තෙළඟ පාත මාර්ගයත්, මහබාගෙන් ඇරැඹෙන ගුණසේකර මාවතත් අධිවේගී මඟට ඉහළින් යැවීමට කටයුතු කරන බව ද ගුණරත්න මහතා කීය.එසේම මාබෝල ප්‍රදේශයෙදී මීගමුව පාර අධිවේගී මඟට ඉහළින් ගමන් කරනු ඇත. අනෙක් සියලු මාර්ගයන්ට ඉහළින් අධිවේගී මඟ ගමන් කෙරේ.වත්තල – හුනුපිටිය ප්‍රදේශයේදී විශේෂයෙන්ම දුම්රිය ස්ථානය අසලදී විශාල කණු මත (කොන්ක්‍රීට් පාදම්) අධිවේගී මඟ ඉදිවනු ඇත.මෙරට සංචාරක ව්‍යාපාරයට නව අධිවේගි මඟ ඉමහත් පිටිවහලකි. විශේෂයෙන්ම සංචාරකයන්ට කටුනායක සිට කොළඹට ඒමට ගතවූ පැය 1 1/2 කට අධික කාලය විනාඩි 20 ක් දක්වා අඩුවීම මෙරට සංචාරක ව්‍යාපාරයේ සංවර්ධනයට විශාල බලපෑමක් ඇති කරනු ඇත.පැයට කිලෝමීටර් 100 ක වේගයෙන් එම මාර්ගයේ ගමන් කළ හැකිය.කොළඹ – කටුනායක අධිවේගී මඟේ වැඩ කටයුතුවලින් 75% ක් මේ වන විට අවසන්ය. ලබන වසරේ නොවැම්බර් මස එය ජනතා අයිතියට පත් කිරීමට නියමිතය.කැලණිය – පෑලියගොඩ – වනවාසල ඉදිවන නව අන්තර් පිවිසුම් මාර්ගයේ වටිනාකම එහි ක්‍රියාකාරිත්වය පැහැදිලිව වටහා ගත හැක්කේ අධිවේගි මඟේ ඉදිකිරීම් නිම වූ පසුය. එතෙක් අපි බලා සිටිමු.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=ay1106193</link>
    <topic>‘වැලිබල් වන්’ කොටස් නිකුතුවක්</topic>
    <author>තාරක වික්‍රමසේකර</author>
    <content>කොටස් වෙළෙඳපොළේ තිබූ උනන්දුව මේ සතිය ආරම්භයේදී යම් අඩුවීමක් වූ බවක් පෙනෙන්නට තිබූ නමුත් සඳුදා (13) කොටස් වෙළෙඳ පොළේ සමාගම් 63 ක පමණ මිල ඉහළ ගියේය. තවත් සමාගම් රැසක මිල නොවෙනස්ව පැවැතිණි. එදින මිල ඉහළ යාම් අතුරින් මුල් තැනක් ගත්තේ කළම්ෂෝ සමාගමය.පෙර දින රුපියල් 5499 ක් වු සමාගමේ කොටසක මිල එදින රුපියල් 7990 ක් දක්වා ඉහළ ගියේය. ඒ රුපියල් 2491 ක වැඩිවීමකි. සෙරන්ඩිබ් ලෑන්ඩ් සමාගමේ ද පෙර දින රුපියල් 1500 ක් වු කොටසක මිල එදින රුපියල් 2250 ක් දක්වා ඉහළ ගියේය. ඒ රුපියල් 750 ක වැඩිවීමකි.බ්ලු ඩයමන්ඩ් සමාගමේ කොටස් තුන්කෝටි අනූලක්ෂ පනස් පන්දහස් පන්සීයක් එම සමාගමේම ඡන්ද බලය රහිත කොටස් තුන්කෝටි දහඅට ලක්ෂ දහනවදහස් හයසීයක් අලෙවි විය.එක්ස්පෝ ලංකා සමාගමේ කොටස් තුන්කෝටි දාසයලක්ෂ පනස්හතර දහස් නවසියක් ද නවලෝක රෝහලේ කොටස් එක්කෝටි හැටලක්ෂ හතළිස් දහස් දෙසීයක් ද පෑන්ඒෂියන් පවර් කොටස් තුන්කෝටි හැත්තෑ තුන්ලක්ෂ හැත්තෑහතර දහස් පන්සීයක් අලෙවි වීමත් ඊ චැනලින් කොටස් එක්කෝටි හැත්තෑ අටලක්ෂ පනස්හතර දහස් එක් සීයක් අලෙවී වීමත් එස් එම් බී ලීසිං කොටස් එක්කෝටි එක්ලක්ෂ දොළොස් දාහක් අලෙවි වීමත් මෙහිලා වැඩි වශයෙන් කොටස් අලෙවි වූ සමාගම්ය.එදින මිල පහළ ගිය සමාගම් අතර සෙන්ට්‍රල් ෆිනෑන්ස් සිංගර්, නුවරඑළිය කෝල්ඩ් ස්ටෝර්ස් එලායන්ස් සමාගම් කැපී පෙනුණි.අඟහරුවාදා (14) දිනද මේ තත්ත්වයේ වැඩි වෙනසක් සිදු නොවුණි. එදින එක්ස්පෝ ලංකා කොටස් 27537300 ක අලෙවිවීමත් පෑන් ඒෂියන් පවර් සමාගමේ කොටස් 25784700 ක් අලෙවිවීමත් රිචඩ් පීරිස් සමාගමේ කොටස් 27151200 ක් අලෙවි වීමත් එස්එම්බී ලීසිං කොටස් 47028200 ක් අලෙවි වීමත් ඊ චැනලින් කොටස් 14023800 ක් අලෙවි වීමත් කැපී පෙනුණ අතර එදින මිල ඉහළ යාම් අතරින් කලම්බු ෆාමසි මුල් තැනක් ගත්තේය. සමාගමේ කොටසක මිල රුපියල් 2431.70 සිට රුපියල් 2999.00 ක් දක්වා ඉහළ ගියේය.දිනය නිමාවන විට එහි අගය දැක්වුණේ රුපියල් 2653.00 ක් වශයෙනි. ඒ පෙර දිනට සාපේක්ෂව රුපියල් 221-90 ක ඉහළ යාමකි. එසේම හරිස්චන්ද්‍ර සමාගමේ කොටසක මිලද රුපියල් 2500 සිට රුපියල් 2999 ක් දක්වා රුපියල් 499 කින් ඉහළ යාමත් කැපී පෙනුණි. දිනයේ විශේෂතම මිල ඉහළ යාම වාර්තා කෙළේ සින්ග්ලංකා සමාගමයි.පෙර දින රුපියල් 1237 ක් වු සමාගමේ කොටසක මිල එදින රුපියල් 2198 ක් දක්වා ඉහළ ගියේය. දිනය නිමාවන විට ද එහි කොටසක මිල රුපියල් 1995 ක් ලෙසින් දැක්වුණි. ඒ පෙර දිනට සාපේක්ෂව රුපියල් 758.60 ක ඉහළ යාමකි. පැරගන් සමාගමේ කොටසක මිල රුපියල් 1770 සිට රුපියල් 2400 ක් දක්වා ඉහළ ගියේය. ඒ රුපියල් 630 ක ඉහළ යාමකි.මිල පහළ යාම් අතුªරින් ඊස්ටර් මර්චන්ට් (පෙර දිනට සාපේක්ෂව රුපියල් 198.90) ඔටෝඩ්‍රම් හන්ටර්ස්, නුවරඑළිය සමාගම් කැපී පෙනේ.සඳුදා ගනුදෙනු 25043 ක් සිදුවූ අතර අඟහරුවාදා ගනුදෙනු 21 100 ක් සිදු විය. විදේශීය ගනුදෙනු සඳුදා 922 ක්ද අඟහරුවාදා ගනුදෙනු 861 ක් ද සිදුවී තිබුණි. සඳුදා සමස්ත කොටස් මිල දර්ශකය ඒකක 7186.86 ක් වූ අතර අඟහරුවාදා ඒකක 7083.05 ක් දක්වා එය පහළ ගියේය. මිලංකා මිල දර්ශකය ද සඳුදා ඒකක 6714.82 ක් වූ අතර අඟහරුවාදා එම සංඛ්‍යාව ඒකක 6637.18 ක් දක්වා පහළ ගියේය. සතිය ආරම්භයේදී සමාගම් 5 කට 10% මිල පරාසය පනවා තිබූ අතර සමාගම් රැසකම වාර්ෂික මහ සභා මේ සතියේ පවත්වන බව නිවේදනය කර තිබුණි.මේ අතර කොටස් වෙළෙඳපොළට ‘වැලිබල් වන්’ සමාගම ප්‍රාථමික කොටස් නිකුතුවක් ඉදිරිපත් කර ඇත. කොටසක් රුපියල් 25 ගණනේ කොටස් 21 311 870 ක් වෙළෙඳපොළට හඳුන්වා දීමට සමාගම කටයුතු යොදා ඇත.අවම වශයෙන් සමාගමේ කොටස් 100 ක් මිලදී ගත යුතුය. මේ අතර කොළඹ කොටස් වෙළෙඳපොළ නිවේදනයක් නිකුත් කරමින් ආයෝජකයන්ට පවසා සිටින්නේ තමන් සතුව ඇති කොටස් තැන්පතු සහතික පත් ඉක්මනින් මධ්‍යම හුවමාරු තැන්පතුවේ (ඛ්ච්ඉ) ගිණුම් ගත කරන ලෙසයි. ඇතැම් ආයෝජකයන් තැන්පතු පත් වසර ගණනාවක් තමන් සන්තකයේ තබා ගන්නා බවට කරුණු හෙළි වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106191</link>
    <topic>”දිවිනැඟුමට” මහජන බැංකුවෙන් අත්වැලක්</topic>
    <author/>
    <content>”දිවිනැඟුමට” මහජන බැංකුවෙන් අත්වැලක්සුළු, කුඩා හා මධ්‍ය පරිමාණ ව්‍යවසායකයන් නඟාසිටුවීමේ දිවිනැඟුම වැඩපිළිවෙළට සමගාමීව මහජන බැංකුව සහ ස්වයං රැකියා නියුක්තියන්ගේ සම්මේලනය එක්ව ස්වයං රැකියාලාභීන් සඳහා “ඩීමෝ බට්ටා” රථ පිරිනැමීම සිදුකරනු ලැබේ.එහි දෙවන අදියර වශයෙන් ගම්පහ දිස්ත්‍රික්කයේ ස්වයං රැකියාවල නිරත ව්‍යවසායකයන් වෙත ඩීමෝ බට්ටා රථ පිරිනැමීම කඩවතදී පසුගියදා සිදුකරන ලදී. මෙම අවස්ථාවට ප්‍රධාන ආරාධිතයා ලෙස පැමිණි ආර්ථික සංවර්ධන අමාත්‍ය, බැසිල් රාජපක්ෂ මහතා ව්‍යවසායකයකු වෙත ඩීමෝ බට්ටා රථයක යතුර පිරිනමන අවස්ථාව.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය අමාත්‍ය, ලසන්ත අලගියවන්න ඇතුළු මැති ඇමැතිවරු ද මහජන බැංකුවේ ප්‍රධාන විධායක නිලධාරි/සාමාන්‍යාධිකාරී, වසන්ත කුමාර් මහතා ඇතුළු නිලධාරීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106192</link>
    <topic>ෂැංග්හයි මෝටර් රථ ප්‍රදර්ශනයේ දී</topic>
    <author/>
    <content>ෂැංග්හයි මෝටර් රථ ප්‍රදර්ශනයේ දීචීනයේ ෂැංග්හයි මෝටර් රථ කර්මාන්ත ආයතනය වසර දෙකකට වරක් පවත්වන අන්තර්ජාතික මෝටර් රථ ප්‍රදර්ශනයේදී මයික්‍රෝ කාර් සමාගමට සම්මාන දෙකක් හිමි විය. චීනයේ ඩ්ඒජ්ඡ්ධ් සහ ජිම් සමාගම් ඔවුන්ගේ හොඳම නියෝජිතයා ලෙස මයික්‍රෝ සමාගම තෝරාගෙන තිබීම එම සම්මාන පිරිනැමීමට හේතු විය.මයික්‍රෝ ආයතනයේ නිර්මාතෘ ආචාර්ය ලෝරන්ස් පෙරේරා මහතා පවසන්නේ ජීම් සමාගම, වෝල්වෝ කාර් සමාගම මිලදී ගැනීමත් සමඟ වොල්වෝ තාක්‍ෂණය ලැබුණා.ඉතා ආරක්‍ෂාකාරි වාහන නිපදවීම සඳහා මයික්‍රෝ කාර් සමාගමට එම වාසිය ලැබුණා යනුවෙනි.”අද වන විට ප්‍රවාහනය සඳහා අවශ්‍ය සියලුම වර්ගයේ වාහන අපි නිෂ්පාදනය කරනවා. ඒ වගේම ගොවිතැන් කටයුතු ආදිය පහසුවෙන් සහ ඉක්මනින් ඉටු කර ගැනීම සඳහා කුඹුරේදී යොදා ගත හැකි වාහනත් මේ වන විට නිපදවලා තියෙනවා.රුපියල් මිලියන එකේ සිට විස්ස දක්වා වාහන ඒ අතර තිබෙනවා. මේ හරහා ඉහළ ආදායම් ලබන පිරිස් වලට මෙන්ම මධ්‍යම පාන්තික පිරිසට ද තමන්ගේම කියලා වාහනයක් මිලදී ගැනීමට ර්ඪජපධ ආයතනය වෙතින් අවස්ථාව උදාකර දීලා තිබෙනවා.” ලෝරන්ස් ප්‍රනාන්දු මහතා කියයි.අලෙවියෙන් පසු අවුරුදු දෙකක වගකීම් සහතිකයක් කිසිම බයක් නැතුව අපි නිකුත් කරන්නේ අපේ ප්‍රමිතියෙහි තිබෙන ඉහළ ගුණාත්මකභාවය නිසාමයි. එය අවුරුදු තුනක් දක්වා දීර්ඝ කිරීම තමයි අපේ අපේක්‍ෂාව. ඒ වගේම තමයි සියලුම වාහන අමතර කොටස් සහනදායී මිලට ලබාගැනීමට අවස්ථාව ලබා දී තිබීම. එකවර වාහන 240 කට සේවා සැපයිය හැකි සේවා මධ්‍යස්ථානයකුත් මේ වන විට පෑළියගොඩ ඉදිවෙනවා.” මාතර සහ මහනුවර මයික්‍රෝ ශාඛා පිහිටුවා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106193</link>
    <topic>ෆෝඩ් මෙරට නියෝජිත ෆියුචර් ඔටෝ මොබයිල්ස්</topic>
    <author/>
    <content>ෆෝඩ් මෙරට නියෝජිත ෆියුචර් ඔටෝ මොබයිල්ස්ෆියුචර් ඔටෝමොබයිල්ස් පුද්ගලික සමාගමේ ප්‍රධාන මෙහෙයුම් නිලධාරී සුජීව ප්‍රේමරත්න, සොෆ්ට් ලොජික් හි විධායක අධ්‍යක්ෂ සුරාජ් ප්‍රනාන්දු, සොෆ්ට් ලොජික් හි සභාපති / කළමනාකාර අධ්‍යක්ෂ අශොක් පතිරගේ අර්ඒ ඔටෝමෝටිව් පුද්ගලික සමාගමේ ප්‍රධාන විධායක නිලධාරී කෙවින් වයිට්ක්‍රාෆ්ට් ෆෝඩ් අපනයන මෙහෙයුම් – ආසියානු ශාන්තිකර කලාප කළමනාකරු ඩේවිඩ් වෙස්ටර්මන් මහත්වරුන් මාධ්‍ය හමුවට එක්වී.ෆෝඩ් මෝටර් සමාගම ශ්‍රී ලංකාවේ තම බලයලත් එaකම නියෝජිත ලෙස ෆියුචර් ඔටෝමොබයිල්ස් පත් කරයි. ඒ සමඟම දකුණු ආසියානු කලාපය සඳහා ෆෝඩ් සමාගමේ මුල්‍ය හා වෙළෙඳ සබැඳියාව සවිගැන්වීමක් ලෙස ශ්‍රී ලංකා වෙළෙඳ පොළට ඉහළ පෙළේ මෝටර් රථ මාදිලි පහක් හඳුන්වා දෙයි.”ශ්‍රී ලංකාවට හඳුන්වා දෙන ෆෝඩ් නිෂ්පාදන පෙළ සමඟින් ෆියුචර් ඔටෝමොබයිල්ස් සමාගම සමඟ අත්වැල් බැඳ ගැනීමට හැකි වීම සම්බන්ධයෙන් අපි සතුටට පත් වෙනවා. මේ එක්වීම මඟින් ශ්‍රී ලාංකිකයන්ට ඉහළම මට්ටමේ පාරිභෝගික සේවාවක් සහ විශිෂ්ට තත්ත්වයේ රථවාහන ලබාදිය හැකි වෙනවා.” යැයි ෆෝඩ් අපනයන මෙහෙයුම් සහ ආසියා ශාන්තිකර කලාපීය කළමනාකරු, ඩේවිඩ් වෙස්ටර්මන් මහතා පැවසුවේය.”ශ්‍රී ලංකාවේ ෆෝඩ් බලයලත් නියෝජිත වශයෙන් ෆියුචර් ඔටෝමොබයිල්ස් සමාගම සතු ඉලක්කය වන්නේ මෙහෙයුම් කටයුතු ක්‍රියාත්මක කරන පළමු තෙවර්ෂය තුළදී මෙරටේ සිටින ඉහළ පෙළේ මෝටර් රථ සමාගම් තුනෙන් එකක් බවට පත්වීමයි. සොෆ්ටිලොජික් හෝල්ඩින්ග්ස් සමාගමේ 100% ක හිමිකාරිත්වය ඇති එහි අනුබද්ධිත සමාගමක් වන ෆියුචර් ඔටෝමොබයිල්ස් විසින් ඉදිරි මාස 12 ඇතුළතදී කොළඹ ජාත්‍යන්තර මට්ටමේ ෆෝඩ් ප්‍රදර්ශනාගාරයක් සහ සේවා මධ්‍යස්ථානයක් ඉදිකිරීමට සැලසුම් කර ඇත.” සොෆ්ට් ලොජික් හෝල්ඩින්ග්ස් කළමනාකාර අධ්‍යක්‍ෂ අශෝක පතිරගේ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106194</link>
    <topic>පවර් ශ්‍රී ලංකා 2011 CEMS සංවිධානය කරයි</topic>
    <author/>
    <content>පවර් ශ්‍රී ලංකා 2011 CEMS සංවිධානය කරයි ප්‍රදර්ශනය පිළිබඳ මාධ්‍ය දැනුවත් කිරීමට එක්වූ  CEMSආසියා සහ ඇමෙරිකා කලාප සමූහ අධ්‍යක්‍ෂ එස්.එස්. සර්වාර් මහතා, විදුලිබල මණ්ඩලයේ හිටපු සභාපති විද්‍යා අමරපාල, විදුලිබල සහ බලශක්ති අමාත්‍යාංශයේ අතිරේක ලේකම් ටී.එම්. හේරත් මහත්වරු ද මෙහි වෙති. ඡායාරූපය සුදත් නිශාන්තඅන්තර්ජාතික විදුලිබල ප්‍රදර්ශන මාලාවේ 5 වැන්න ඊයේ කොළඹ ප්‍රදර්ශන සහ සම්මේලන මධ්‍යස්ථානයේදී නිමාවට පත්විය.පවර් ශ්‍රී ලංකා 2011 ලෙස නම් කළ එම ප්‍රදර්ශනය දෙවැනි වරටත් ශ්‍රී ලංකාවේ සංවිධානය කළේ බහුජාතික ප්‍රදර්ශන සංවිධායකයන් වන CEMS ලංකා මඟිනි.ශ්‍රී ලංකාවේ බලශක්ති උත්පාදනය සහ සම්ප්‍රේශනය සංවර්ධනය කිරීම, වෛකල්පිත විදුලි බලය බලශක්ති සහ ප්‍රතිසංස්කරණය කළ හැකි බලශක්තිය යන ක්ෂේ්ත්‍ර ප්‍රදර්ශනයට ඇතුළත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106195</link>
    <topic>හේලීස් කෘෂි සමාගම් 9ක්</topic>
    <author/>
    <content>හේලීස් කෘෂි සමාගම් 9ක්හේලීස් සමූහයේ සමාගම් නවයක් ‘හේලීස් ඇගි‍්‍රකල්චර්’ යන නව ව්‍යාපාරික සන්නාමය යටතේ ඒකාබද්ධ කර ඇත.මේ ක්‍රියාවලිය යටතේ පසුගිය දශක පහ තුළ රජයේ ආයතන ඇතුළු සියලු කොටස්කරුවන් සමඟ ශක්තිමත් සම්බන්ධතා පවත්වා ගෙන යමින් මේ සමාගම් මඟින් දේශීය ආර්ථිකයට ලබා දුන් විශිෂ්ට දායකත්වය තව තවත් වර්ධනය කිරීමට හේලීස් සමූහය බලාපොරොත්තු වෙයි. 2010 වසරේදී ඒකාබද්ධව රුපියල් බිලියන නවයක් ඉක්මවූ අලෙවි ආදායමක් වාර්තා කරන ලද ව්‍යාපාර වලින් සැදුම්ලත් ‘හේලීස් ඇගි‍්‍රකල්ච හෝල්ඩින්ස්’ සන්නාමයක් ලෙස එක් කළමනාකාරීත්වයක් යටතේ සියලු නිෂ්පාදන සහ සේවාවන්වල නියෝජනය සක්සුදක් සේ පැහැදිලි වනු ඇත.හේලීස් සමූහයේ අධ්‍යක්ෂ රිස්වි සහීඩ් මහතා පැවසුවේ මේ සංකල්පයට පදනම වූයේ සාමූහිකත්වය වඩාත් ශක්ති සම්පන්න වේ යන විශ්ව සිද්ධාන්තය වන බවයි. එක් එක් සමාගම්වල ගුප්ත ශක්තිය වෙන වෙනම වර්ධනය කරමින් එම ක්‍රියාවලිය මගින් විශිෂ්ට සාමූහික ප්‍රතිඵලයක් ගෙන ඒම සඳහා පදනමක් ගොඩ නැංවීම මෙම සංකල්පයෙන් බලාපොරොත්තු වන බවද ඔහු පැවසුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106196</link>
    <topic>ටෙක්වන් ග්ලෝබල් ව්‍යාපාරික සහකරුවන් 18කට ප්‍රසාද තිළිණ</topic>
    <author/>
    <content>ටෙක්වන් ග්ලෝබල් ව්‍යාපාරික සහකරුවන් 18කට ප්‍රසාද තිළිණටෙක් වන් ග්ලෝබල් ආයතනයෙහි “සහකරු සම්භාවනා ප්‍රසාද තිළිණ ප්‍රදානෝත්සවය” පසුගිය දා අති උත්කර්ශවත් ලෙස පැවැත්විණි.එම සුවිශේෂ තිළිණ ප්‍රදානෝත්සවයේදී ගතවූ වසර හතක කාලය තුළදී දක්වන ලද සහයෝගය හා විශ්වාසනීයත්වය වෙනුවෙන් ව්‍යාපාරික සහකරුවෝ 18 දෙනෙක් ප්‍රසාද තිළිණයන්ගෙන් පිදුම් ලැබූහ.ආරම්භක දිනයේ සිටම ටෙක් වන් ග්ලෝබල් හා එක්ව සිටි හොඳම සහකරු ලෙස මයික්‍රොසොෆ්ට් ආයතනයට විශේෂ තිළිණයක් හිමි විය.මයික්‍රොසොෆ්ට් හා ඇඩෝබි වැනි ජාත්‍යන්තර මෘදුකාංග සමාගම්වල සහකරුවකු ලෙස ක්‍රියා කරන ටෙක් වන් ග්ලෝබල් රාජ්‍ය මෙන්ම පෞද්ගලික අංශවල විවිධ ආයතනයන්ගෙන් සැදුම්ලත් ගනු දෙනුකරුවන් පිරිසක් සමඟ අත් වැල් බැඳගෙන සිටී.2003 දී ‘ටෙක් ඩිස්ට්‍රිබියුෂන්’ නමින් ද්විපුද්ගල ව්‍යාපාරයක් ලෙස ඇරඹුණු මෙම ආයතනය ඉතා කෙටි කලකදී ශීඝ්‍ර දියුණුවක් ලබා මුල් පෙලේ මයික්‍රොසොෆ්ට් බෙදාහරින්නකු ලෙස වෙළෙඳ පොළ තුළ ස්ථාවරත්වයක් ලබා ගැනීමට සමත් වූයේ සිය සේවා දායකයනට අගය එක්කළ නිෂ්පාදනයන් සහ සේවා ලබා දීම පිණිස වෙහෙස නොබලා කටයුතු කිරීමෙනි.මේ සඳහා දායක වූයේ ටෙක් වන් ග්ලෝබල්හි මයික්‍රොසොෆ්ට් නිපුණත්වයන් හා සහතික හිමි සම්පත් පුද්ගලයන් පිරිසයි. පසුව ආයතනයෙහි ව්‍යාපාරික කටයුතු පුළුල් කරමින් ඇඩෝබි නිෂ්පාදනයන් ද පවත්වා නිෂ්පාදන පෙළට එක් කරන ලදී.සිය ව්‍යාපාරික කටයුතුවල නියැලුනු කෙටි කාලය තුළදී ටෙක් වන් ග්ලෝබල් අති විශාල දැනුම්, අත්දැකීම් සහ ප්‍රවීණතා සම්භාරයක් එක් රැස් කොටගෙන ඇති අතර ඒ තුළින් විශ්වාසනීය සේවා සපයන්නෙකු ලෙස ශක්තිමත් පදනමක් ගොඩ නගාගෙන තිබේ. මෙම අප්‍රතිහත ධෛර්යයේ සහ කැපවීමේ ප්‍රතිඵලයක් ලෙස සිය සේවා දායකයින්ගෙන්, සහකරුවන්ගෙන් සහ සැපයුම්කරුවන්ගෙන් විවිධ සම්මාන හා ත්‍යාග දිනා ගැනීමට ටෙක් වන් ග්ලෝබල් සමත් වී ඇත.වසර 2009 දී මහා ප්‍රති-සන්නම් කිරීමේ ප්‍රයත්නයක කොටසක් ලෙස ‘ටෙක් ඩිස්ට්‍රිබියුෂන්’ ලෙස තිබූ ආයතන නාමය ‘ටෙක් වන් ග්ලෝබල්’ ලෙස වෙනස් කරන ලද අතර එම වසරේදීම අනර්ඝ අයි එස් ඕ 9001:2008 සහතිකයද හිමි කර ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106197</link>
    <topic>හමීඩියා, 2011 මංගල ඇඳුම් ආයිත්තම් එකතුව නිකුත් කරයි</topic>
    <author/>
    <content>හමීඩියා, 2011 මංගල ඇඳුම් ආයිත්තම් එකතුව නිකුත් කරයිහමීඩියා ආයතනය, 2011 වසරට නවතම මංගල ඇඳුම් ආයිත්තම් පෙළක් ඉදිරිපත් කරයි.හමීඩියා කළමනාකාර අධ්‍යක්ෂ ෆවුසුල් හමීඩ් මහතා පවසන්නේ “සිය මංගල දවසේ උසස්ම ආකර්ෂණයක්, කැපීපෙනීමක් කෙනකුට ලැබිය යුතුයි.හමීඩියා වෙතින් පිදෙන පරිපූර්ණ මංගල ඇඳුම් ආයිත්තම් කට්ටලය පෞද්ගලිකව මනාලයා ගැන අවධානය යොමුකරමින් සිය මනාලියට ආඩම්බරයක් ගෙන දෙන ත්‍යාගයක් ලබා දීමක් ලෙසයි අප සලකන්නේ. මෝස්තරය සහ සිරුරට කැපෙන හැඩය අපේ ඇඳුම් පැලඳුම්වල සුවිශේෂීතාවයයි.ඒ ඒ පුද්ගලයාටම සැකැසුවත්, නිමි ඇඳුම් ලෙස ලබා දුන්නත් ලොව පුරා උසස්ම සන්නාම, උසස්ම අමුද්‍රව්‍ය සහ රෙදි වර්ග තමයි අප යොදා ගන්නේ” යනුවෙනි.වැල්ලවත්තේ, ගාලු පාරේ, අංක 34 දරන ස්ථානයේ පිහිටි හමීඩියා ප්‍රධාන ශාඛාවේ තිබෙන “මනාලයන්ගේ විලාසිතාගාරය” කලාපයේම තිබෙන එවැනි එකම විලාසිතාගාරයයි.එහිදී මනාලයෙක්ගේ කේශාන්තයේ සිට පාදාන්තය දක්වා අවශ්‍ය සෑම සියලු දෙයක්ම එකම තැනකදී ලබාගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj1106198</link>
    <topic>මැලිබන් බිස්කට් විශිෂ්ටත්වය දෙවැනි වරටත් ඇගැයුමට</topic>
    <author/>
    <content>මැලිබන් බිස්කට් විශිෂ්ටත්වය දෙවැනි වරටත් ඇගැයුමට සහකාර සාමාන්‍යාධිකාරි වර්ණ ප්‍රනාන්දු මහත්මිය සහ ප්‍රධාන පරිපාලන නිලධාරි ලක්ෂ්මන් වීරසූරිය සම්මානය අතැතිව. මැලිබන් ජ්‍යෙෂ්ඨ කළමනාකාරිත්වය ද මෙහි වෙයි.මහා පරිමාණ නිෂ්පාදන කාණ්ඩය යටතේ මැලිබන් බිස්කට් 2010 වසරේදී දෙවන වරටත් ජාතික තත්ත්ව සම්මානයෙන් පිදුම් ලැබීය. ශ්‍රී ලංකා ජාතික තත්ත්ව සම්මානය ශ්‍රී ලංකාවේ ආයතනවල විශිෂ්ට කාර්යසාධනයන් වාර්ෂිකව අගයනු ලබයි.මැලිබන් බිස්කට් පුද්ගලික සමාගම ජාතික තත්ත්ව සම්මානය පළමු වරට හිමි කරගනු ලැබුවේ 1996 වසරේදී වන අතර 2010 වසරේදී එම සම්මානය දෙවන වරටත් හිමි කරගැනීමෙන් තහවුරු වන්නේ බිස්කට් නිෂ්පාදනයේ දී මැලිබන් සමාගම අනුගමනය කරනු ලබන උසස් ප්‍රමිතීන්ගේ තත්ත්වයයි.එසේම මැලිබන් බිස්කට් පුද්ගලික සමාගමට ආහාර ආරක්ෂණ කළමනාකරණ සහතිකය ද හිමිවෙයි.මෙම ජාතික තත්ත්ව සම්මානයට අමතරව 2010/11 වසර සඳහා මැලිබන් බිස්කට් පුද්ගලික සමාගම තවත් සම්මාන හයකින් පිදුම් ලැබීය. ටයිකි අකිමොටෝ 5එස් කුසලතා සම්මානය, බ්‍රසල්ස් හි ජාත්‍යන්තර තත්ත්ව හා රස ආයතනය මඟින් පිරිනමනු ලබන iTQi සම්මානය, CNCI ඇචීචර්ස් (ලෝකඩ) සම්මානය, NCE අපනයන (රිදී) සම්මානය, ජාතික පිවිතුරු නිෂ්පාදන (රිදී) සම්මානය හා පාරිසරික වගකීම් රන් සම්මානය එයට ඇතුළත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj11061909</link>
    <topic>සැම්සුන් ස්ටාර්ට් ටීවී මඟින් ත්‍රිමාණ විශේෂාංග</topic>
    <author/>
    <content>සැම්සුන් ස්ටාර්ට් ටීවී මඟින් ත්‍රිමාණ විශේෂාංගසැම්සුන්ග් ස්මාර්ට් ටෙලිවිෂන් යන්ත්‍ර සැම්සුන්ග් Smart Hub විශේෂාංගයෙන් සමන්විත වන අතර ඒ ඔස්සේ සංගීත, ක්‍රීඩා, චිත්‍රපට ඇතුළු අන්තර්ජාලයේ හෝ කිසියම් ජාලගත පටිගත කිරීමේ උපකරණයක පවතින ඕනෑම වැඩසටහනක් නැරඹීමේ අවස්ථාව උදා කෙරේ.සැම්සුන්ග් ස්මාර්ට් ටීවීහි පවතින ප්‍රමුඛ විශේෂාංග පහත පරිදි වේ.You Video මෙමඟින් නරඹන්නාගේ අතීත නැරඹුම් වාර්තා අනුව වැඩසටහන් තෝරාගැනීමේ උපදෙස් ලබාදෙයි.Search All මෙමගින් ඔබේ ටෙලිවිෂනයේ හෝ අනෙකුත් ජාලගත සම්බන්ධිත උපකරණවල පවතින ඔබ කැමති වැඩසටහන් තෝරාගැනීම පහසු කෙරේ. Web Browser මෙමගින් ඔබේ ටෙලිවිෂනය ඔස්සේ අන්තර්ජාලයේ සැරිසැරීමේ අවස්ථාව උදා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj11061910</link>
    <topic>සහතික ප්‍රදානය ඇමැති අතින්</topic>
    <author/>
    <content>සහතික ප්‍රදානය ඇමැති අතින්ශ්‍රී ලංකා ස්වාපන විද්‍යාවේදීන්ගේ සංගමයට අනුබද්ධ මානසික උපදේශන හා ස්වාපන වේදය පිළිබඳ පුහුණු ආයතනය විසින් 34 වන වතාවට පැවැත්වූ 2010/2011 ඩිප්ලෝමා පාඨමාලාවේ සහතිකපත් ප්‍රදානය තැපැල් මූලස්ථාන ශ්‍රවණාගාරයේ දී පසුගියදා පැවැත්විණි.ප්‍රධාන ආරාධිතයා ලෙස සහභාගි වූ සෞඛ්‍ය අමාත්‍ය මෛත්‍රීපාල සිරිසේන මහතා අතින් ඩිප්ලෝමාධාරියකු සහතිකපත ලබාගත් අවස්ථාව.සංගමයේ සභාපති ආචාර්ය ජී.ඒ.ගමගේ මහතා ද මෙහි සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>19</day>
    </date>
    <link>http://www.silumina.lk/2011/06/19/_art.asp?fn=aj11061911</link>
    <topic>මනිපායි රෝහල් සේවා මෙහිදීත්</topic>
    <author/>
    <content>මනිපායි රෝහල් සේවා මෙහිදීත්දරුපල නැති කතුන්ට මෙරටදීම අවශ්‍ය වෛද්‍ය ප්‍රතිකාර ලබා දීම සඳහා බැංගලෝරයේ මනිපායි රෝහල් සමූහයේ සභාපති වෛද්‍ය නාගේන්ද්‍ර සාමි සහ රාජගිරිය ප්‍රාර්ථනා සඵලතා මධ්‍යස්ථානයේ විධායක අධ්‍යක්ෂ නිශාන්ත දන්තනාරායන මහත්වරුන් හවුල් ව්‍යාපෘතියක් ආරම්භ කොට ඇති අතර ඔවුන් ඒ පිළිබඳව කොළඹදී පැවැති මාධ්‍ය හමුවේදී අදහස් පළ කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106261</link>
    <topic>ශවේන්ද්‍රගේ මෙහෙයුමෙන් පසු “කිලිං ෆීල්ඩ්” කල්ලි අතර ගැටුම්</topic>
    <author>දයා ඩී. ෆොන්සේකා</author>
    <content>ව්‍යාජ රූප රාමු දුන් අය අතුරුදන්බ්‍රිතාන්‍ය සන්ඩේ ටයිම්ස්දයා ඩී. ෆොන්සේකාචැනල් 4 නාළිකාව විකාශය කළ “කිලිං ෆීල්ඩ්” නැමැති වීඩියෝ පටය නිපදවීමට තොරතුරු හා ව්‍යාජ රූප රාමු සැපයූ පුද්ගලයන් අතර දරුණු මතබේද හා එකිනෙකාට එරෙහි ගැටුම්කාරී තත්ත්වයක් හටගෙන ඇතැයි තොරතුරු වාර්තා වෙයි.ශ්‍රී ලංකාවේ සිටිමින් හා ශ්‍රී ලංකාවෙන් පලා ගොස් විවිධ රාජ්‍ය නොවන සංවිධාන වලින් මුදල් ලබාගෙන කොටි ත්‍රස්තවාදීන්ට පක්ෂපාතීව කටයුතු කළ පුද්ගලයන් කණ්ඩායමක් මේ සිද්ධිය පිටුපස සිටින බව හෙළි වී තිබේ.මේජර් ජෙනරාල් ශවේන්ද්‍ර සිල්වා මේ වීඩියෝ පටයේ ව්‍යාජ ස්වභාවය අන්තර්ජාතිකව හෙළිදරවු කිරීමත් සමඟම නිරුත්තර වූ එල්.ටී.ටී.ඊ. විදේශ ජාලය මේ වීඩියෝ පටය නිර්මාණය කිරීම සඳහා රූපරාමු ලබාදී විශාල වශයෙන් මුදල් ලබා ගත් දැනට විදේශගතව සිටින පුද්ගලයන්ට එරෙහිව ක්‍රියා කිරීමට උත්සාහ දරා ඇත.මේ අනපේක්ෂිත සිද්ධියත් සමඟම කලක් මෙරට විකල්ප පුවත්පතක ජනමාධ්‍යවේදියකු ලෙස කටයුතු කරමින් සිටියදී විදේශ රටකට පලා ගිය පුද්ගලයා එම වීඩියෝ පටයේ රූපරාමු පිළිබඳ වගකීම බාරගෙන ඇත්තේ තර්ජනවලින් මිදීමේ උපායක් වශයෙනි. ඒ වෙනුවෙන් එක්තරා යුරෝපීය රටකින් එම පුද්ගලයාට දේශපාලන රැකවරණ ලබාදී තිබේ.මේ අතර චැනල් 4 කිලිං ෆීල්ඩ් චිත්‍රපටය ව්‍යාජයක් බව අනාවරණය කිරීමත් සමඟම විදේශ ජනමාධ්‍යයන් ද එහි නිර්මාතෘවරුනට එරෙහිව දැඩි විවේචන පළ කිරීමේ හා එය හෙළා දැකීමේ ක්‍රියා මාර්ගයකට යොමු වෙමින් සිටිනු දක්නට ලැබේ. චැනල් 4 නාළිකාව කිලිං ෆීල්ඩ් වීඩියෝ පටය ඉදිරිපත් කිරීමෙන් කර ඇත්තේ ලැජ්ජා සහගත මාධ්‍ය කටයුත්තක් බව බ්‍රිතාන්‍යයේ සන්ඩේ ටයිම්ස් පුවත්පත ප්‍රකාශ කරයි.මෙය ඇසින් දුටු මාධ්‍යවේදියකුගෙන් සාක්ෂියක් පවා නොලැබූ වාර්තාවක් යැයි සන්ඩේ ටයිම්ස් පුවත්පතේ ඒ.ඒ. හිල් නම් මාධ්‍යවේදියා එයට ලිපියක් සපයමින් කියා සිටියි.ශ්‍රී ලංකා කිලිං ෆීල්ඩ් වාර්තාමය වැඩසටහන එය ඉදිරිපත් කළ ජෝන් ස්නෝ ගේ විකට වැඩසටහනක් ලෙස පවසන ඒ ලේඛනය චැනල් 4 මෙවැනි වැඩසටහන් කීපයක් පුරා විකාශය වූ අතර එය ශ්‍රී ලංකා තානාපතිවරයා ගේ හා විවිධ ප්‍රකාශකයන්ගේ විරෝධය ඊට එල්ල වූ බවත් කියයි. එය දෙමළ සිරකරුවන් මරා දමන අන්දම ගෙන ඇත්තේ තමන් නොදත් මාර්ගයකින් වන අතර බොහෝ ඒවා ආධුනික කැමරා කරුවන්ගේ හා ජංගම දුරකථන මගින් ගන්නා ලද ඡායාරූප වන අතර ඒවායේ වගකීමක් නැති බවත් ඔහු කියා සිටී. මේවා මානව හිමිකම් සංවිධාන නීතිවේදීන් පවා ප්‍රශ්න නොකළ ඒවා වන අතර ඒ රූප හා මුහුණු ද අපැහැදිලි ය. පින්තූර ද පැහැදිලි නැත. මෙය මාධ්‍ය කලාව නොවේ.මෙහිදී කිසිදු ඇසින් දුටු ජනමාධ්‍යවේදියකු සාක්ෂි දී නැත. දර්ශන සංවේදී හා භයානක වුවත් ඒවායේ නිවැරදි බවක් නැත. ලබාගත් මාර්ගයක් සඳහන්ව නැත. මේ වාර්තා වැඩසටහන බාල වර්ගයේ මාධ්‍ය නිර්මාණයක් බව ද බ්‍රිතාන්‍යයේ සන්ඩේ ටයිම්ස් පුවත්පත ප්‍රකාශ කරයි. මේ අතර චැනල් 4 අපකීර්තිමත් ශ්‍රී ලංකා කිලිං ෆීල්ඩ් වීඩියෝ පටය පිළිබඳ පසුගිය බදාදා බීබීසී ආසියානු සේවය ඔස්සේ ප්‍රචාරය වූ වැඩසටහනකදී එහි අධ්‍යක්ෂ කැල්ලම් මැක්රේට බ්‍රිතාන්‍ය වැඩබලන ශ්‍රී ලංකා කොමසාරිස් පී.ඇම්.අම්සා හමුවේ නිරුත්තර වන්නට සිදුවූ බව ඒෂියන් ට්‍රිබියුන් වෙබ් අඩවිය වාර්තා කරයි.එහිදී වැඩසටහන ඉදිරිපත් කළ නිවේදකයා හමුවේ මේ චිත්‍රපටයේ සත්‍ය තොරතුරු ඇත්තේ ස්වල්පයක් බව මැක්රේ පිළිතුරු දී තිබේ. එහිදී ශ්‍රී ලංකා වැඩබලන මහකොමසාරිස් විසින් චිත්‍රපටයේ දෙමළ දෙබස්වල ඉංග්‍රීසි පරිවර්තනය ගැන ඇසීය.එහිදී ඒ ඉංග්‍රීසි පරිවර්තන හරිහැටියට සිදුවී නැති බව පිළිගන්නට ද මැක්රේට සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106262</link>
    <topic>චැනල් 4 වීඩියෝව සහ දරුස්මාන් වාර්තාව එ.ජා.ප.ය නොමිලේ බෙදයි</topic>
    <author>චන්දන බණ්ඩාර</author>
    <content>චන්දන බණ්ඩාරශ්‍රී ලංකාවේ යුද අපරාධ සිදුවූ බවට චෝදනා කරමින් බ්‍රිතාන්‍යයේ චැනල් 4 රූපාවාහිනී නාලිකාව නිපදවූ මඩ වීඩියෝ පටය සී.ඩී.තැටි මඟින් රට පුරා බෙදාහැරීමට එක්සත් ජාතික පක්ෂය සූදානමින් සිටින බව අනාවරණය වෙයි. මේ බව හෙළි වූයේ ගිය සතියේ පාර්ලිමේන්තුවේදී පැවැති එ.ජා.ප. මන්ත්‍රී කණ්ඩායම් රැස්වීමේදීය.එ.ජා.ප. මහ ලේකම් තිස්ස අත්තනායක මහතා කණ්ඩායම් රැස්වීමේදී මේ බව හෙළි කර තිබේ. ඒ අනුව එම චැනල් ෆෝ මඩ වීඩියෝ පටය මුලින්ම මහනුවර නගරයේ ඉදිරියේදී පැවැත්වෙන එ.ජා.ප. රැළියකදී බෙදා හරින බවද ඔහු ප්‍රකාශ කොට ඇත. මතභේදාත්මක දරුස්මාන් වාර්තාව සිංහලයට පරිවර්තනය කොට ඇති බවත් එයද ජනතාව අතරේ බෙදා හරින බවද එ.ජා.ප. මහලේකම් තිස්ස අත්තනායක මහතා පවසා තිබේ. කෙසේ වෙතත් එ.ජා.ප. පාර්ලිමේන්තු කණ්ඩායමේ බහුතර මන්ත්‍රීවරු ඊට විරෝධය දක්වා ඇත.එ.ජා.ප. කොළඹ දිසා මන්ත්‍රී සුජීව සේනසිංහ සහ පුත්තලම දිසා එ.ජා.ප. මන්ත්‍රී රංගේ බණ්ඩාර යන මහත්වරුන් අවධාරණය කොට ඇත්තේ එ.ජා.ප.ය මේ මොහොතේ රටට සිදුවන හානිය ගැන අවධානය යොමු කළ යුතු බවයි.චැනල් 4 වීඩියෝ පටය බෙදාහැරීම ප්‍රඥාගෝචර නොවන බව පුත්තලම දිසා මන්ත්‍රී රංගේ බණ්ඩාර අවධාරණය කොට ඇතැයි එ.ජා.ප. අභ්‍යන්තර ආරංචි මාර්ග හෙළි කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106263</link>
    <topic>මේජර් ජනරාල් ශවේන්ද්‍රට ජාතියේ ප්‍රණාමය හිමිවිය යුතුයි</topic>
    <author>ඉන්දික පොල්කොටුව</author>
    <content>මහ සඟරුවනඉන්දික පොල්කොටුවරටට එරෙහිව අන්තර්ජාතික වශයෙන් එල්ල වූ දැවැන්ත කුමන්ත්‍රණය පරාජය කරමින් මවුබිමේ කීර්තිය ලොව පුරා ඉහළ නැංවූ සැබෑ සෙන්පතියකු වන මේජර් ජෙනරාල් ශවේන්ද්‍ර සිල්වා මහතාට සමස්ත ජාතියේම ගෞරවය හිමි වන බැව් සියම් මහ නිකායේ මල්වතු පාර්ශ්වයේ අනුනායක නියංගොඩ විජිතසිරි අනුනාහිමියෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106264</link>
    <topic>සාමණේර හිමිවරු පන්සිය නමක් අධි සිල් ලබති</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා අමරපුර මහ නිකායේ මෙහෙයවීමෙන් කඳාන වල්පොළ විමලරත්නාරාම විද්‍යා නිවාස පිරිවෙන් භූමියට යාබද වැව් තටාකාංගණයේ ඉදිකරන ලද බද්ධ සීමා මාලකයේදී සාමණේර හිමිවරු 500 නමක් අධිශීල සංඛ්‍යා උපසම්පදා ශීලයේ පිහිටුවීමේ මහෝත්සවය මහින්ද රාජපක්ෂ ජනාධිපතිතුමාගේ සහභාගිත්වයෙන් 24දා සිදු කෙරිණ. අගමැති දි.මු.ජයරත්න මහතා ද ඒ සඳහා එක්විය. 2600 සම්බුද්ධත්ව ජයන්තිය නිමිති කරගෙන ඊට සමගාමීව අමරපුර නිකායට අයත් සියලු පාර්ශ්ව ඒකරාශී වී මේ උපසම්පදා මහෝත්සවය සංවිධානය කැර තිබුණි.ශ්‍රී ලංකා අමරපුර මහ නිකායේ උත්තරීතර මහානායක දවුල්දෙණ ඥානිස්සර මාහිමිපාණන්ගේ සහ අමරපුර මහ සංඝ සභාවේ සභාපති අග්ග මහා පණ්ඩිත කොටුගොඩ ධම්මාවාස, අනුනායක ශ්‍රී ලංකා අමරපුර මහ නිකායේ ප්‍රධාන ලේඛකාධිකාරී ආචාර්ය බ්‍රාහ්මණවත්තේ සීවලී හිමියන් ඇතුළු තෛ‍්‍රනිකායික මහා සංඝරත්නය ද මැති ඇමැතිවරු ඇතුළු විශාල පිරිසක් මෙම මහෝත්සවයට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106265</link>
    <topic>“අපේ ලංගම දැන් ශක්තිමත් ඕනෑම වර්ජනයකට මුහුණ දෙනවා”</topic>
    <author>තාරක වික්‍රමසේකර</author>
    <content>සභාපති කියයිතාරක වික්‍රමසේකරඑක්තරා පෞද්ගලික බස් රථ සංගමයක් අද (26) වැනිදා මධ්‍යම රාත්‍රියේ සිට එක් දින වැඩ වර්ජනයක් ක්‍රියාත්මක කරන බව දන්වා තිබුණ ද මඟී ජනතාව ඊට කිසිදු බියක් ඇති කර ගත යුතු නැති බව ලංගම සභාපති එම්. ඩි. බන්දුසේන මහතා සිළුමිණට කීය.ඕනෑම වර්ජනයකට මුහුණ දීමට ලංගම සූදානමින් සිටින බවත් මඟී ජනතාව තලා පෙළා අධික ගාස්තු අය කර ගැනීමට එරෙහිව ලංගම ඕනෑම අවස්ථාවක ඉදිරියට පැමිණෙන බව ද සභාපතිවරයා කීය.දැන් තිබෙන්නේ වසර කිහිපයකට පෙර තිබු ලංගම නොවන බවත් ශක්තිමත් සේවාවක් සැපයීමට තමාගේ සිට පහළම සේවකයා දක්වා කැප වී සිටින බව ද ඔහු කීය. බස් රථවලට ආදායම ලැබෙන්නේ මඟියාගෙන් බවත් මඟීන්ට පහසුකම් ලබා නොදී අධික ගාස්තු ඉල්ලා සිටීම අසාධාරණ බව ද ඔහු පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106266</link>
    <topic>විශ්‍රාම වැටුප ඕනෑමයි!</topic>
    <author/>
    <content>ඒකාබද්ධ වෘත්තීය සමිති සන්ධානයපෞද්ගලික අංශයේ විශ්‍රාම වැටුප් ක්‍රමයක් ඕනෑ බව කියමින් විශ්‍රාම වැටුප් යෝජනාව ක්‍රියාත්මක කරන ලෙස රජයට බල කරන වැඩ කරන ජනතාව දැනුම්වත් කරන සම්මන්ත්‍රණ මාලාවක් රටපුරා පැවැත්වීමට ඒකාබද්ධ වෘත්තීය සමිති සන්ධානය පියවර ගෙන තිබේ.මෙම වෘත්තීය සමිති සන්ධානයේ මෙහෙයවීමෙන් ඉකුත් දා (23) රත්මලානේ කම්කරු සෙවණේදී පැවැත් රැස්වීමකට සහභාගි වෙමින් එහි ප්‍රධාන දෙසුම පැවැත්වූ විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා; වැඩ පොළක් වැඩ පොළක් පාසා සහ සෑම වෘත්තීය සමිතියක් පාසාම මේ පිළිබඳව කරුණු දක්වා පෞද්ගලික අංශයේ විශ්‍රාම වැටුප ක්‍රියාත්මක කරන ලෙස රජයට බල කිරීමේ කරුණු ඉදිරිපත් කර සිටින බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106267</link>
    <topic>ඉඩමක් ගන්න ගෙයක් හදන්න මෙන්න උපදෙස්</topic>
    <author>බුද්ධිකා බ්‍රාහ්මණගේ</author>
    <content>බුද්ධිකා බ්‍රාහ්මණගේජාතික නිවාස සංවර්ධන අධිකාරිය යටතේ ක්‍රියාත්මක වන ‘සෙවණ සහන පියස’ නිවාස උපදේශන වැඩසටහන අපේක්ෂිත ඉලක්ක ද ඉක්මවා සාර්ථකව ක්‍රියාත්මක වන බව ජාතික නිවාස අධිකාරියේ සාමාන්‍යාධිකාරි ලක්විජය පලන්සූරිය මහතා පවසයි.රට පුරා ම ඇති ජාතික නිවාස අධිකාරියේ කාර්යාල කේන්ද්‍ර කොටගෙන ක්‍රියාත්මක වන මෙම වැඩසටහන යටතේ නිවසක් තැනීමේදී මුහුණදීමට සිදුවන ගැටලු රාශියකට කඩිනම් විසඳුම් ලබාදෙයි.මේ අනුව ආදායමට අනුව ගැලපෙන නිවසක් තනා ගැනීම සඳහා ඉඩමක් සොයා ගැනීමේ සිට නිවාස සැලැස්මක් සකස් කිරීම, එය අනුමත කර ගැනීම ඒ ඒ පුද්ගලයින්ගේ ආදායම් තත්ත්වයට අනුව ගැලපෙන ණය යෝජනා ක්‍රමයකට යොමුකිරීම ආදී උපදේශන සේවාවන් රාශියක් මෙමඟින් ලබාදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106268</link>
    <topic>“ලංකා” සහ “මර්ග්” එක්වෙයි අලුත් ගමනින් අලුත් වාසි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නකොළඹ සිට ඉන්දියාව දක්වා බහළුම් සෘජුව ප්‍රවාහනය කිරීමේ අවබෝධතා ගිවිසුමකට පසුගියදා අස්සන් තැබිණි. මේ නිසා බහළුම් ප්‍රති නැව්ගත කිරීම සඳහා මෙතෙක් වැය වූ විශාල වියදම හා කාලය මෙමඟින් ඉතිරි වන බව නියෝජ්‍ය ඇමැති රෝහිත අබේගුණවර්ධන මහතා පැවැසීය.ලංකා නැව් සංස්ථාව හා ඉන්දියන් මර්ග් නැව් සංස්ථාව අතර පසුගියදා අස්සන් කෙරුණ මේ ගිවිසුමට අනුව කොළඹ වරායේ සිට සෘජුව ඉන්දියාවේ කරික්කාල් හා චෙන්නායි වරායන් වෙත බහාළුම් ප්‍රවාහනයට ඉඩ සැලසෙයි.මර්ග් නැව් සමාගම ලොව වැඩිම බහාළුම් මෙහෙයවන නැව් සමාගම් අතරින් එකක්. මෙම ගිවිසුම ක්‍රියාත්මක වීමෙන් පසුව ප්‍රති නැව්ගත කිරීම් සඳහා යන විශාල වියදම ඉතිරි වී ලංකා නැව් සංස්ථාව ලාබ ලබන තත්ත්වයට පත්වනු ඇතැයි වරාය හා මහාමාර්ග අමාත්‍යාංශය විශ්වාසය පළ කරයි.එක්සත් ජාතික පක්ෂ පාලන කාලයේදී ලංකා නැව් සංස්ථාවේ කොටස් පවා විකුණා පාඩු ලබන තත්ත්වයට පත්ව, තිබුණ ද මහින්ද රාජපක්ෂ ජනාධිපතිතුමාගේ වැඩ පිළිවෙළ යටතේ යළිත් නැව් සංස්ථාව ලාබ ලබන තත්ත්වයට පත්ව ඇතැයි ද ඇමැතිවරයා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa1106269</link>
    <topic>ශ්‍රී ලංකාව දස ලක්ෂපතියන් අතර පෙරට...</topic>
    <author>අරුණි මුතුමලී</author>
    <content>අරුණි මුතුමලීදස ලක්ෂපතියන් ගේ සංඛ්‍යාව වේගයෙන් වැඩි වන ආසියාතික රටවල් හය අතර ශ්‍රී ලංකාව ඉදිරියෙන් සිටින බව මෙරිල් ලින්ච් ධනවත් කළමනාකරණ හා උපදේශක ආයතනය පෙන්වා දෙයි. සියයට 33 ක වාර්ෂික වර්ධනයක් සහිත හොංකොං රාජ්‍යය හා වියට්නාමය එහි ප්‍රමුඛතාව ගන්නා අතර ශ්‍රී ලංකාව, ඉන්දුනිසියාව, සිංගප්පූරුව හා ඉන්දියාව පිළිවෙළින් සෙසු රටවල් මේ අතර සිටී.ආසියා පැසිෆික් කලාපයේ 2010 වසරේ දී ඩොලර් මිලියනයක වත්කමක් හෝ ඊට වැඩි පුද්ගලයන් සංඛ්‍යාව මිලියන 3.3 කි. එහි 2009 වසරට වඩා සියයට තුනක වැඩිවීමක් බව ද එම වාර්තාව පෙන්නුම් කරයි. මේ පුද්ගලයන්ගේ වත්කම් ගණන් බලා ඇත්තේ ඔවුන්ගේ නිවෙස් දේපොළ ආදිය අතහැර ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa11062610</link>
    <topic>දිවා සුරැකුම් මධ්‍යස්ථාන ලියාපදිංචිය අනිවාර්යයි</topic>
    <author>රමණී සුබසිංහ</author>
    <content>රමණී සුබසිංහමෙරට සියලුම දිවා සුරැකුම් මධ්‍යස්ථාන ලියාපදිංචි කිරීමේ නව වැඩපිළිවෙළක් ළමා සංවර්ධන හා කාන්තා කටයුතු අමාත්‍යාංශයේ මෙහෙයවීමෙන් ක්‍රියාත්මක කැරේ. යම් යම් පුද්ගලයන් විසින් හිතුමතයේ පවත්වාගෙන යනු ලබන ඇතැම් දිවා සුරැකුම් මධ්‍යස්ථානවලදී දරුවන්ට වන හිංසා පීඩා වැළැක්වීම ප්‍රධාන අරමුණ කර ගත් මෙම වැඩපිළිවෙළේ දී නියමිත ප්‍රමිතියට අනුව දිවා සුරැකුම් මධ්‍යස්ථානයක් පවත්වාගෙන යන්නේ කෙසේ ද යන්න පිළිබඳව අදාළ නිලධාරීන් දැනුම්වත් කිරීම ද සිදු කෙරෙන බව ළමා ආරක්ෂක අධිකාරියේ සභාපතිනී අනෝමා දිසානායක මහත්මිය පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa11062611</link>
    <topic>විශේෂඥ වෛද්‍යවරුන් පැය 24 සූදානමින් ඩෙංගු මර්දනයට ‘හොට්ලයින්’</topic>
    <author>සාගරිකා දිසානායක</author>
    <content>සාගරිකා දිසානායකඩෙංගු රෝගීන්ට ප්‍රතිකාර කිරීමේදී හදිසි විශේෂඥ වෛද්‍ය සේවා ලබාගැනීම සඳහා ක්‍ෂණික ඇමතුම් ජාලයක් (Hot Line) ස්ථාපිත කිරීමට සෞඛ්‍ය අමාත්‍යාංශය පියවර ගෙන තිබේ. මේ යටතේ නොපමාව විශේෂඥ වෛද්‍යවරුන් සම්බන්ධ කොට ගෙන හදිසි හා විධිමත් ප්‍රතිකාර ලබාදීමේ ක්‍රමවේදයක් දියත් කිරීමට හැකියාව ලැබෙන බවද එම අමාත්‍යාංශය සඳහන් කරයි. මේ සඳහා වන දුරකථන බිල්පත් ගෙවීම සිදු කැරෙන්නේ ද සෞඛ්‍ය අමාත්‍යාංශය මඟිනි.කිසියම් රෝහලක ප්‍රතිකාර ලබන රෝගියකුට ප්‍රතිකාර කිරීමේදී විශේෂඥ වෛද්‍යවරුන්ගේ උපදෙස් ඕනෑම අවස්ථාවක ලබාදීම මෙහි අරමුණයි. කොළඹ රිජ්වේ ආර්යා ළමා රෝහල සහ කොළඹ ජාතික රෝහලට අනුබද්ධව සේවය කරන ළමා රෝග හා ස්නායු ශල්‍ය වෛද්‍යවරුන් තිදනකු මේ සඳහා පත්කර ඇති අතර වෙනත් අදාළ අනෙකුත් විශේෂඥ වෙද්‍යවරුන් කිහිප දෙනකු ද දුරකථන මඟින් සම්බන්ධ කරගෙන මෙම ක්‍ෂණික දුරකථන ඇමතුම් ප්‍රතිකාර සේවාව ක්‍රියාත්මක කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa11062612</link>
    <topic>සුවය පතා පා ගමනක්</topic>
    <author/>
    <content>යාපනයේ මහ රෝහලට පිළිකා වාට්ටුවක් ඉදිකිරීම සඳහා අරමුදල් සම්පාදනය කර ගැනීමේ අරමුණින් දෙවුන්දරතුඩුවේ සිට පේදුරුතුඩුවට පා ගමනක් සංවිධානය කැර තිබේ. මේ සඳහා මහේල ජයවර්ධන, දමයන්ති දර්ශා, මංජු වන්නිආරච්චිවැනි සුප්‍රකට ක්‍රීඩක ක්‍රීඩිකාවන් ද එක්වෙති. The Colours of Courage Trust සංවිධානය හා එක්ව MAS Holdings  ආයතනය එක්ව දියත් කරන මේ ඓතිහාසික පාගමන සඳහා රජයේ අනුග්‍රහය ද ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aa11062613</link>
    <topic>අපේ තොරතුරු තාක්ෂණ ශ්‍රම බළකායේ සියයට සියයක වර්ධනයක්</topic>
    <author>නිහාල් පී. අබේසිංහ</author>
    <content>සිව් වසරක් ඇතුළත තවත් විප්ලවයක්නිහාල් පී. අබේසිංහපසුගිය සිව් වසර ඇතුළත දී අපේ රටේ පරිගණක තොරතුරු තාක්ෂණ ශ්‍රම බළකායේ සියයට සියයක වර්ධනයක් සිදුවී ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතයන්ගේ ප්‍රධාන විධායක නිලධාරි රෙෂාන් දේවපුර මහතා පවසයි.මේ අනුව 2006 දී මෙරට සිටි පරිගණක ආශ්‍රිත තොරතුරු තාක්ෂණ රැකියාවල ඍජුව නියැළුණු පුද්ගලයන් සංඛ්‍යාව 30120 කි. ඒ ප්‍රමාණය මේ වනවිට 60000 ක් දක්වා වර්ධනය වී ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය ධ්ඛ්ඊඒ කළ අලුත්ම අධ්‍යයනයක් අනුව හෙළි වී තිබේ.ඒ සමඟම පසුගිය වසර හතර ඇතුළත රජයේ රැකියාවල නියුක්ත රාජ්‍ය පරිපාලන අමාත්‍යාංශය, රේගු දෙපාර්තමේන්තුව ඇතුළු රාජ්‍ය ආයතන ගණනාවක නිලධාරීන් 15000 කට පමණ පරිගණක ආශ්‍රිත තොරතුරු තාක්ෂණය පිළිබඳව මනා පුහුණුවක් ලබාදී ඇති බව ද ශ්‍රී ලංකා තොරතුරු තාක්ෂණ නියෝජිතායතනයේ ප්‍රධාන විධායක නිලධාරි රෙෂාන් දේවපුර මහතා පවසයි.වසර 2010 දී මෙරට තොරතුරු තාක්ෂණ ක්ෂේත්‍රයේ නිරත සේවක පිරිස පනස් දහස ඉක්ම වූ බව ද මෙම අධ්‍යයනයෙන් හෙළි වී තිබේ.ජාතික තොරතුරු තාක්ෂණ ශ්‍රම බළකාය පිළිබඳ මෙම අධ්‍යයනය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ නියාමන හා ඇගැයීම් අංශය මගින් සිදු කර තිබේ.රාජ්‍ය ආයතන 80 ක් පෞද්ගලික ආයතන 325 ක් තොරතුරු තාක්ෂණ ව්‍යාපාර ක්‍රියාවලි බාහිරකරණ කර්මාන්තයේ යෙදී සිටින ආයතන 30 ක් තොරතුරු තාක්ෂණය පුහුණු කරන ආයතන 75 ක් මෙම සමීක්ෂණය සඳහා සහභාගි කර ගෙන ඇත. මෙම සමීක්ෂණයට අනුව ව්‍යාපාර බාහිරකරණ අංශයේ රැකියා සඳහා කාන්තා පාර්ශ්වයේ නියෝජනය ඉහළ යමින් පවතින බව ද අනාවරණය වී තිබෙන අතර එය සියයට හතළිස් තුනක පමණ වර්ධනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106261</link>
    <topic>මහින්ද සංසන්දනය කළ හැක්කේ මහින්ද සමඟම පමණි</topic>
    <author/>
    <content>අවාසනාවන්ත දේශපාලකයන් සහ ඩොලර් වර්ගයේ මාධ්‍යකාරයන් බලාගෙන සිටින්නේ මේ ආණ්ඩුව වැටෙන තෙක්ය. ඒ ගොල්ලන් සිතන්නේ ආණ්ඩුවේ මෙන්ම මහින්දගේ අපල කාලය ඇවිල්ලා කියලාය.සරසවි ඇදුරෝ වැඩි පඩි ඉල්ලති. පයින් යති. ශිෂ්‍යයෝ ඔවුන්ට ටොෆි දෙති. බස් හිමියෝ සුපුරුදු ඝෝෂාව දමති. තැපැල් මහත්තුරු ද නැවතී සිට යළි ගමන් කරති.අනෙක් පැත්තෙන් දරුස්මාන්ලාය. බැන් කී මූන්ලාය. මිලි බෑන්ඩ් ලාය. ජයලලිතලාය. චැනල් 4 කාරයෝය.අර අවාසනාවන්ත දේශපාලකයන් කියන්නේ මහින්දගේ අපල කාලය ඇවිල්ලා කියලාය. එක් කුලී ලියන්නකු ලියා තිබුණේ ජූලිය අපලයි කියලාය.ඒත් පොදු ජනතාවට නම් එහෙම හිතුණ පාටක් නැත. ආණ්ඩුව යනවාය. මහින්දගේ පෞරුෂය එන්ඩ එන්ඩම වැඩිවෙනවාය. පසුගිය දවස්වල ඕනැ නැති බාල්දි අදින්නට ගොස් ජේ.වී.පී. එක හත්පොළේම ගාගත්තේය. නොපැසුණු අපරිණතකම යළි යළිත් ප්‍රදර්ශනය විය.”ශිෂ්‍යයන්ට මිලිටරි පුහුණුවක් දෙනවා”යැයි කීහ. නොම්බර දෙකේ වචනයකුත් දමා “සරසවි මිලිටරීකරණය” කරනවා යැයි කීහ. ඔවුන්ගේ වචන සෙට් එකත් හඬත් නම් මරේ මරු ය. එහෙත් වැඩක් නැත. බරක් නැත.පදනමක් නැති සටන් පාඨ මතුකරන්නට ගොස් හොම්බ බිම ඇනගත්හ.දැන් ජ.වි.පෙ. උතුරේ දෙමළ ජනතාව ගැන දුක්වෙයි. හැබැයි 13 වැනි සංශෝධනයෙන් ඔවුන්ට යම් ප්‍රමාණයක බලයක් ලබා දෙනවාට විරුද්ධය.”13 ගෙනල්ල බලමුකො” ජ.වි.පෙ. සුනිල් මල්ලී, චොප්පෙ අයියාගේ භාෂාවෙන් කතා කරයි.එ.ජා.ප. නායකයන් කියන්නේ මානව හිමිකම් ස්ථාපිත කර අන්තර්ජාතික බලවේග නිහඬ කළ යුතු බවයි.”මානව හිමිකම් නැහැ” යනුවෙන් යුරෝපාකරය නංවන චෝදනාවට එ.ජා.ප.ය පාට මිශ්‍රකරයි. මානව හිමිකම් නැත්තේ රටේ නොවේය. එ.ජා.ප.යේ ය. ඒ ගැන නොදන්නා කෙනෙක් නැත. නම කපුරුහාමි වුණත් කට ගඳය. නම එක්සත් ජාතික පක්ෂය වුණත් කිසිම එක්සත් කමක් නැත.ජ.වි.පෙ.ත් එ.ජා.ප.යත් අනම්මනම් කිය කියා ආණ්ඩුව වැටෙන තෙක් ඔහේ යයි. එළුවා පසුපසින් බේරුවල් බොක්ක දක්වා ගියාක් මෙන්ය. නමුත් වැටෙන්නේ නැත.දැන් සියල්ල අනෙක් පිට හැරෙමින් තිබේ.දරුස්මාන්ලා ආගිය අතක් නැත. චැනල් 4 කාරයෝ හතරගාතෙන් වැටුණාහ. බෑන් කී මූන්ගේ කාර්යාලය පවා කොළපාට එළි දල්වයි. ජයලලිතාගේ ද හඬ පමණය. ඒ අතර රුසියාව අපට තව තවත් සමීප වෙයි. චීනය දිගින් දිගටම අතට අත දෙයි. මැලේසියාවේදී කොටි හිතවාදී මන්ත්‍රීවරු සවුත්තු වෙති. පාර්ලිමේන්තුවේදී ගෙන එන්නට හැදූ ශ්‍රී ලංකාවට එරෙහි යෝජනාව ලත් තැනම ලොප් විය.ඒ අතර ශ්‍රී ලංකාවේ මංමාවත් හදන එක නවතින්නේ නැත. අධිවේගී මාර්ග කිහිපයක්ම ළඟදී විවෘත වනු ඇත. බඩු මිල අඩුය. ජීවත් වෙන්ඩ බෑ කියා ජ.වි.පෙ.ට වත් එ.ජා.ප.යට වත් එක්ව කෑගසන්නට ඉඩක් නැත. එකසිය පනහේ පතෝල දැන් නැත.සරසවි ඇදුරු ප්‍රශ්නය ද විසඳෙනු ඇත. බස්ගාස්තු වැඩේ ද විසඳෙනු ඇත.මේ ප්‍රශ්නවලට ගිනිතබන්නට උත්සාහ ගත්තත් ගිනි ගත්තේ නැත.මහජනතාව ආණ්ඩුව සමඟ සිටින තාක් කල් ආණ්ඩුවක් වට්ටන්ඩ බැරිය. ජූලිය අපල වූයේ ජනතාවගෙන් ඈත්වූ ආණ්ඩුවලටය. ජනතාවගෙන් ඈත්වූ නායකයින්ටය. මහින්ද මහත්තයා ජනතාවගෙන් ඈත්වී නැත. ඒ නිසා ඔය කට්ටියට බේරුවල් බොක්කට එහා ගියත් වැඩක් වෙන්නේ නැත.මහින්ද ජනාධිපතිතුමා රුසියාවට ගියේය. මන්මෝහන් සිං අගමැතිතුමා ශ්‍රී ලංකාවට පැමිණීමට නියමිත ය.කරුණු කාරණා යෙදෙන්නේ ඒ විදියටය. ආණ්ඩුව මෙරට තුළ ද අන්තර්ජාතික වශයෙන් ද ශක්තිමත් වෙනවා විනා දිරාපත්වන්නේ නැත.මේ ස්ථාවර නායකක්වය දිනෙන් දිනම මේ රටේ ඓතිහාසික අවශ්‍යතාවක් බවට පත්වෙනවා මිසක අවලංගු වන බවක් ගැන ලකුණකුදු නැත.මහින්ද යනු ප්‍රේමදාස නොවේ. චන්ද්‍රිකා නොවේ. ජේ.ආර්. ද නොවේ. මහින්ද යනු මහින්දය. මහින්දව සංසන්දනය කළ යුත්තේ මහින්ද සමඟ පමණය.අප එසේ කියන්නේ මහින්ද සමඟ සංසන්දනය කළ හැකි කිසිවකු ආණ්ඩුවේ හෝ විපක්ෂයේ නැති හින්දාය.එක් සුළු නිදසුනක් පමණක් ගෙනහැර දක්වමු.මහින්දට පත්තරකාරයන්ගේ නම් මතකය. නමින් කතා කළ හැකිය. කලාකරුවන් මතකය. නමින් කතාකළ හැකිය.හැමදා හිමිදිරි පාන්දර හතර පස්දෙනකුටම ටෙලිෆෝන් කොට උපන් දිනය වෙනුවෙන් සුබ පතන්නට ඉඩක් ඇත. අවමගුලක් නම් කනගාටුව පළකරන්නට ද ඉඩක් ඇත. මානුෂික මෙහෙයුම තියුණුව පවතිද්දී ද මේ තත්ත්වය වෙනස් වූයේ නැත. අන්තර්ජාතික බලපෑම හිස මතට කඩා වැටී තිබියදී ද ඒ තත්ත්වය එසේමය. මන්ත්‍රීවරයකුව සිටියදී ද එසේය. ඇමැතිව සිටියදී ද එසේය. ජනාධිපති වූ පසු ද එසේමය.මෙහෙම කරන කෙනෙක් මේ සිරිලංකාවේ දේශපාලන ක්‍ෂේත්‍රයේ සිටියේ නැත. ලෝකයේ අන් රටකවත් සිටිනවාදැයි නොදනිමු.කෙළින් කියතහොත් එහෙම ඇමැතිවරයකු තබා මන්ත්‍රීවරයකු ද විපක්ෂයේ හෝ ආණ්ඩුවේ නැත. තමන්ගේ ආසනයේ දෙතුන් දෙනකුට උදේ පාන්දර කතා කරන මන්ත්‍රීවරයකු නැත.ඇතැම් ඇමැතිවරුන් සිතන්නේ සුදු ඇතින්නියකගෙන් තමන් බිහිවූවා කියාය. ඔවුන් බිහිව ඇත්තේ ජනතාවගේ කතිරයෙන් බව බොහෝ දෙනකුට අමතකය. ඒක ජනතාවගේ අවාසනාව වාගේම ඒ ඇමැතිවරුන්ගේ ද අවාසනාවය.එහෙත් මහින්ද යනු හැමදාමත් මොන තත්ත්වයේ සිටියත් මේ ප්‍රතිපත්ති නොකැඩූ චරිතයකි. මහින්දට ජූලිය නොව අගෝස්තුව ද අපලයක් නොවන්නේ ඒ නිසාය.ජූලිය අපල වී තිබෙන්නේ ආණ්ඩුවට නොවේ. එ.ජා.ප.යට සහ ජ.වි.පෙ.ටය. ඩොලර් මාධ්‍යකාරයන්ටය. මන්ද ඔවුන් සිතන සියල්ල කණපිට හැරෙමින් පවතින බැවිනි.කාට අමතක වුවද පසුගිය ත්‍රස්තවාදී කාලය ජනතාවට මතකය. ත්‍රස්තවාදයට යටවූ ජේ.ආර්., පේ‍්‍රමදාස, චන්ද්‍රිකා සමඟ ත්‍රස්තවාදය සමතලා කළ මහින්ද සංසන්දනය කරන්නට ජනතාව සූදානම් නැත.මහින්ද සංසන්දනය කළ හැක්කේ මහින්ද සමඟම පමණක්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106262</link>
    <topic>එදා මෙහෙයුම සහ මෙදා මෙහෙයුම</topic>
    <author>කසුරි</author>
    <content>”ශවේන්ද්‍ර” යන නාමය මානුෂික මෙහෙයුම අවධියේදී දනන් තුඩ තුඩ රැව් දුන් නමකි.”ශවේන්ද්‍ර”ඔහු සැබැවින්ම දැවැන්තයෙකි. ඔහුගේ කායික පෞරුෂය මෙන්ම හඬ පෞරුෂයද දැවැන්තය. ඔහුගේ කයට වඩා සිත දැවැන්තය. දැවැන්ත කයත් දැවැන්ත සිතත් එක්තැන් වූ කල්හි සිදුවූ ක්‍රියාන්විතය අන් සියල්ලට ම වඩා දැවැන්තය.මානුෂික මෙහෙයුමේ පෙරමුණු බලඇණි රැගෙන ත්‍රස්තවාදී ගින්න මැදින් බෝම්බ මැදින්, නොනැවතී ගමන් ගත් අභීත දැවැන්තයන් තුන් හතර දෙනා අතර ද ශවේන්ද්‍ර කැපී පෙනුණේ ය. තුන්වැනි සේනාංකය සමඟින් ශවේන්ද්‍ර පියෙන් පිය ත්‍රස්තවාදීන් පොඩි පට්ටම් කරමින් නන්දිකඩාල් කළපුව දක්වා පැමිණ අවසන් මෙහෙයුමට ඒකාබද්ධ වීය.නන්දිකඩාල් කළපු දියෙන් ප්‍රභාකරන්ගේ තිරිසන් දේහය තෙත්බරි වූ මොහොතේ අපට සිතුණේ ත්‍රස්තවාදය අවසන් වූවා කියාය.මෙබිම මානුෂික මෙහෙයුම අවසන් වූ නමුත් ත්‍රස්තවාදී ගින්න අවසන් වී නැති බව අපට දැනෙන්නට පටන් ගත්තේ මාසයක් දෙකක් ගතවීමටත් පෙර ය.දෙමළ ඩයස් පෝරාව නමින් පෙළ ගැසුණු කොටි හිතවාදීහු එතෙර සිට මෙරට ගිනි තබනු වස් උන්ගේ මෙහෙයුම් ක්‍රියාත්මක කරන්නට වූහ.බ්‍රිගේඩියර් ශවේන්ද්‍ර සිල්වා මේජර් ජෙනරාල් තත්ත්වයට උසස් වීය. ඉන්පසු ඔහු සක්‍රීය හමුදා සේවයෙන් සමුගෙන ඇමෙරිකාවට ගියේ ය. ඒ තානාපති සේවයට සම්බන්ධ වෙමිනි.අප සැබැවින් ම සිතුවේ මානුෂික මෙහෙයුමේදී ඔහු විඳි අනන්ත අප්‍රමාණ මානසික සහ කායික දුක් වේදනා සමනය කරගෙන ජීවිතයේ යම් සැහැල්ලුවක් ලබාදීම සඳහා ලබා දුන් අවස්ථාවක් කියාය. එසේ ගිය ගමනක් කියාය.එහෙත් ඔහු ගියේ දෙවැනි මෙහෙයුමට සම්බන්ධ වෙන්නට බව අපට හොඳාකාරව ම දැනුණේ පසුගිය බදාදා ය.මුලතිව් කැලෑවේ කටු කොහොල් මැද, බිම් බෝම්බ මැද අරගල කළ ශවේන්ද්‍ර ඇමෙරිකාවට ගියේ උන්ගේ දෙවැනි මෙහෙයුමට එරෙහිව දැවැන්ත කොන්ක්‍රීට් ගොඩනැඟිලි අතර සිට.. විසල් ශාලා මැද, සුව පහසු පුටු මේස අතර සිට කාලතුවක්කුවෙන් නොව මයික්‍රෆෝනයෙන් සටන් වදින්නට ය. කැලෑ ඇඳුම ඇඳගත් කොටි සොල්දාදුවන් සමඟ නොව ටයිකෝට් ඇඳි මහමොළ කාරයන් සහ සූක්‍ෂම වැඩකාරයන් සමඟ සටන් වදින්නට ය.මුලතිව් කැලෑවේ කටු කොහොල්, මඩ වගුරු අතරින් අව්ව වැස්ස නොතකමින් එකා පිට එකා වැටෙද්දී ඉදිරියට ගිය බලඇණියකට ඔහු නායකත්වය දුන් බව ඇත්තය.ඔහු ඒ ක්‍රියාන්විතයේ මහා දැවැන්තයකු වූ බව ඇත්තය. එහෙත් ටයිකෝට් ඇඳි මහ මොළ කාරයන් සහ සූක්‍ෂම නූල් සූත්තරකාරයන් ට එරෙහි සටනේදී ඔහු මෙතරම් දැවැන්තයකු වේ යැයි අපට සිතාගත නොහැකි විය.එහෙත් ඒ පිළිබඳව සිතාගත හැකිවූ පුද්ගලයකු අපේ මවුබිමේ සිටියේය. ඒ මහින්ද රාජපක්‍ෂ නම් වූ අනන්තය තෙක් දුර පෙනෙන සේනාධිනායකයාය. ආරක්‍ෂක ලේකම්වරයා වශයෙන් ගෝඨාභය රාජපක්‍ෂ මහතා පත්කිරීමේ සිට මේ සේනාධිනායකයා නිවැරැදි තීන්දු තීරණ ගත්තේ ය.මානුෂික මෙහෙයුම අවසන් වූ වහාම ශවේන්ද්‍ර තානාපති සේවයට පත්කොට ඇමෙරිකාවට යැව්වේ නිකම් නිවාඩුවක් දෙන්නට නොවේ.එක්සත් ජාතීන් ගේ සංවිධානයේ නියෝජ්‍ය නිත්‍ය නියෝජිතයා වශයෙන් පත් කෙළේ සුවපහසු ජීවිතයක් ගත කරමින් “සැහැල්ලු ආතල් එකක්” ගන්නට නොවේ.මුහුදෙන් එතෙර සිට මෙරට ගිනි තබන දෙවැනි ත්‍රස්තවාදී මෙහෙයුමට එරෙහි සටනට එවැනි දැවැන්තයකු අවශ්‍ය වූ නිසා ය. ඒ තෝරා ගැනීම “හරියටම හරි” බව පසුගියදා අන්තර්ජාතික බලවන්ත නියෝජිතයන් ඉදිරියේ ම චැනල් 4 ප්‍රෝඩාකාරින් ගේ කටවල් වැසෙන්නට කොන්ක්‍රීට් ගිල්ලවු අයුරින් ම පැහැදිලි විය. සනාථ වීය.චැනල් 4 කාරයා තම ව්‍යාජ දුෂ්ට වීඩියෝ පටය එංගලන්තයේ ප්‍රදර්ශනය කරමින් ශ්‍රී ලංකා රජයට ද හමුදාවන්ට ද මඩ ගසමින් හතර ගාතෙන් වැටී සිටින කොටි ත්‍රස්තවාදයට යළි පණ දෙන්නට උත්සාහ ගත්තා පමණක් නොව යුරෝපාකරය සහ ඇමෙරිකාව පුරා යමින් එම වීඩියෝ පටය පෙන්වමින් පුළුල් වශයෙන් ශ්‍රී ලංකාවට එරෙහි මඩ ව්‍යාපාරය ගෙනයමින් සිටියේය.නිව්යෝර්ක් නගරයේ එක්තරා ශාලාවකදී අන්තර්ජාතික නියෝජිතයන් ඉදිරිපිට එය ප්‍රදර්ශනය කරන්නට පටන්ගත්තේ මේ වීඩියෝ පටයට වටින් ගොඩින් ප්‍රහාර එල්ලවන්නට පටන්ගෙන තිබූ නිසා විය හැකිය.නිව්යෝර්ක් ශාලාවේ රැස්ව සිටි නියෝජිතයන්ට වීඩියෝ පටය පෙන්වා අවසන් කොට ඒ පිළිබඳව තවදුරටත් යම් යම් දේ කියමින් විකෘති චිත්‍රයක් මවන්නට උත්සාහ කරමින් සිටියදී අපේ දැවැන්තයා අනාරාධිතවම වේදිකාව දෙසට ගමන් ගත්තේය.මයික්‍රෆෝනය ඉදිරියේ සමබරව සිට ගත්තේය. චැනල් 4 කාරයන් සහ ඔවුන්ගේ අත් උදව්කාරයන් විවිධ සද්ද බද්ද වලින් බාධා කරන්නට උත්සහ ගත් නමුත් දැවැන්ත දළ ඇතා නවත්වන්නට ඒ සූකිරි බටිල්ලන්ට හැකිවූයේ නැත.ඔහු වීඩියෝ පටය ව්‍යාජ එකක් බව රූප රාමුවෙන් රූප රාමුව ගෙනහැර දක්වමින් කට උත්තර නැතිවෙන අන්දමට කරුණු පැහැදිලි කෙළේය.”මේ ගැන කතා කරන්නට අයිතියක් තියෙන සුදුසුම පුද්ගලයා අපි ඉදිරිපත් කරනවා.”එක්සත් ජාතින්ගේ සංවිධානයේ ශ්‍රී ලංකා නිත්‍ය නියෝජිත පාලිත කොහොන මහතා ශවේන්ද්‍ර හැඳින්වූයේ එසේ ය.ඒ වචන කිහිපය අවසන් වෙත්ම ශවේන්ද්‍ර මයික්‍රෆෝනය ඉදිරිපිට සිට ගත්තේ ය. මිසයිල් බඳු වචන පිටවෙන්නට පටන් ගත්තේ එතැන් පටන්ය.”ඉතින් ඔය දේවල් කියන්ඩ තිබුණනේ පාඩම් කොමිසමට ගිහිල්ල.”චැනල් 4 කාරයා, ශවේන්ද්‍රට වාග් ප්‍රහාරයක් එල්ල කරන්නට උත්සාහ ගත්තේ ය.”මං දෙපාරක් සාක්කි දුන්නා. අන්තර්ජාලයේ ඒ ඔක්කොම ඇති. ඒවා එකක්වත් බලන්නෙ නැතුව නොදන්නා මිනිහෙක් වගේ මාත් එක්ක කතා කරන්න එන්ඩ එපා.””ශවේන්ද්‍ර ගේ වචන මිසයිල් බවට පත්වී චැනල් 4 කාරයාගේ හිස මත පතිත විය.ශාලා පුරා සියුම් අත්පොළසන් හඬක් ද පැතිර ගියේ ය.ඒ අත්පොළසන් හඬ ගුණාත්මක වශයෙන් දෙවැනි වන්නේ ප්‍රභාකරන් අවසන් බව දැනගත් මොහොතේ ශ්‍රී ලංකාවේ සතර දිග්භාගයෙන්ම ඇසුණ රතිඤ්ඤා හඬට පමණය. අන්තර්ජාතික වශයෙන් එය මේ අවස්ථාවේදී ඒ තරමට ම වැදගත් ය.ශවේන්ද්‍ර ගේ මේ ඓතිහාසික මැදිහත්වීම වෙනුවෙන් උපහාර සටහනක් තබන මේ මොහොතේ තවත් එක් දෙයක් සටහන් කිරීම වැදගත් යැයි සිතමු.තවත් එවැනි තානාපතිවරුන් දහයක් දොළහක් සිටියේ නම් ඔය කියන්නාවූ දෙමළ ඩයස් පෝරාවට සහ උන්ගේ අන්තර්ජාතික කල්ලිවලට මෙතරම් පිස්සු නටන්නට ඉඩක් ලැබෙන්නේ නැත.කසුරිඇමෙරිකාවේ නිව්යෝර්ක් නගරයේ එක්සත් ජාතීන්ගේ දේවස්ථානයකට රැස්වූ අන්තර්ජාතික රාජ්‍ය නොවන සංවිධාන කීපයක පුද්ගලයන් ශ්‍රී ලංකා කිලිං ෆීල්ඩ් (ශ්‍රී ලංකා ඝාතන බිම) චිත්‍රපටයේ දර්ශනයක් පවත්වා ශ්‍රී ලංකාව පිළිබඳව වැරදි අවබෝධයක් ලොවට දීමට ගත් උත්සාහයත් ශ්‍රී ලංකා තානාපති නිලධාරින්ගේ විචක්ෂණ බුද්ධිය නිසා ව්‍යර්ථ කිරීමට හැකි විය.එක්සත් ජාතීන්ගේ දේවස්ථාන මධ්‍යස්ථානයට රැස්වී සිටි පිරිසට අනුග්‍රහය දැක් වූයේ අන්තර්ජාතික ක්ෂමා සංවිධානය, හියුමන් රයිට් වොච් හා ඉන්ටර් නැෂනල් ක්‍රෛයිස් ගෲප් යන සංවිධානයි. ඔවුන්ට අවශ්‍ය තිබුණේ මේ චිත්‍රපටයෙන් පැන නඟින දරුස්මාන් වාර්තාවේ කරුණු සනාථ කර ගැනීමයි.චැනල් 4 වීඩියෝ වේ සඳහන් කරුණු මනාව සැලසුම් කොට නිර්මාණය කළ බව එක්සත් ජාතීන්ගේ ශ්‍රී ලංකා නිත්‍ය නියෝජිත පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා විසින් එහි රැස්ව ආ පිරිසට ඔප්පු කර පෙන්වීය. දහස් ගණන් අහිංසක වැසියන් ප්‍රාණ ඇපයට තබාගෙන සිටිය භයානක ත්‍රස්තවාදී සංවිධානයක් බව ද ඒත්තු ගැන්වීමට ඔවුන්ට හැකි විය.ඇම්ෆස්ට් ඉන්ටර්නැෂනල් සංවිධානය විසින් මේජර් ජනරාල් ශවීන්ද්‍ර සිල්වාට ආරාධනය කොට නොතිබුණ ද ආචාර්ය පාලිත කොහොන මහතා විසින් ඔහු කැඳවා ගෙන ගොස් තිබිණි.මානුෂික මෙහෙයුමේ අවසන් අදියර ඇසින් දුටු සාක්ෂිකරුවෙකුට යුද බිමේ සිටි අයෙකුට එතැන සිටියේ මේජර් ජෙනරාල් ශවීන්ද්‍ර සිල්වා පමණි.ඒ අවස්ථවේදී ‘ශ්‍රී ලංකා ඝාතන බිම’ චිත්‍රපටය තිරගත කෙරිණ.මුලදීම ආරම්භක කතාව කළ ඇම්ෆස්ට් ඉන්ටර්නැෂනල් (අන්තර්ජාතික ක්ෂමා සංවිධානය) සංවිධානය කියා සිටියේ මේ චිත්‍රපටය ශ්‍රී ලංකාවේ යුද අපරාධ පිළිබඳ ශක්තිමත් සාක්ෂියක් වන බවයි.එ මෙන් ම ‘ශ්‍රී ලංකා හමුදාවන් අතර මිනිස් අයිතිවාසිකම් කඩ වීම් නිතර නිතර සිදු වන බව ද ඔවුහු කීහ.‘හියුමන් රයිට් වොච්’ සංවිධානය ද මේ චිත්‍රපටයෙන් ශ්‍රී ලංකාවේ යුද අපරාධ පිළිබඳව සනාථ වන බවට චෝදනා කෙළේ ය. ‘ශ්‍රී ලංකා රජයට යුක්තිය හා සාධාරණය සඳහා පෙනී සිටිය නොහැකිව මොවුන් ගේ තවත් චෝදනාවන් විය. එනිසා මේ චිත්‍රපටය පෙන්වී මෙන් ස්වාධීන පරීක්ෂණයක් සඳහා අන්තර්ජාතික ප්‍රජාවට බල කෙරෙන බව ද ඔවුන්ගේ අදහස විය.මේ සියලු චෝදනාවන්ට පිළිතුරු දීම එක්සත් ජාතීන්ගේ නිත්‍ය නියෝජිත ආචාර්ය පාලිත කොහොන මහතාගේත් නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වාගේත් වගකීමක් විය. යුද අරගලයේ අවසාන අවස්ථාව ඇසින් දුටු සාක්ෂියක් ලෙස ඒ ස්ථානයේ සිටියේ මේජර් ජනරාල් ශවේන්ද්‍ර සිල්වා පමණි.චිත්‍රපටයේ තිබූ පරස්පර විරෝධී බව හා කථනයේ අසත්‍ය බව මේජර් ජනරාල් ශවේන්ද්‍ර සිල්වා විසින් වහා නරඹන්නන්ගේ අවධානය ඒ සඳහා යොමු කරවනු ලැබීය.මෙයින් හෙළි දරව් වූ කරුණුවල අසත්‍ය හා අප්‍රසන්න බව හා එයින් රංගනයට එක්වූ පුද්ගලයන් පිළිබඳ සත්‍යය හඳුනා ගැනීම් සියල්ල මේජර් ජනරාල් ශවේන්ද්‍ර සිල්වා විසින් ඒ අවස්ථාවේ දීම පෙන්වා දෙන ලදී.එහෙත් වීඩියෝ පටයෙන් ඒ ඒ අවස්ථාවේ උපුටා පෙන්වීමට ඔහුට අන්තර්ජාතික ක්ෂමා ආයතනයෙන් අවසර නොලැබිණ.එහි සඳහන් අහසින් බෝම්බ හෙළන දර්ශනයක් පිළිබඳව පෙන්වාදුන් ශවේන්ද්‍ර සිල්වා මහතා බෝම්බ හෙළන ස්ථානයත් ඒවා පතිත වන ස්ථානයත් වෙන වෙනම ස්ථානයන් බව සනාථ කළේ ය. එයින් හැෙඟන්නේ බෝම්බය පතිතවන්නේ සිවිල් වැසියන් මතට බව ය. මෙහිදී වෙන වෙනම ස්ථානයක් දෙකක් චිත්‍රපට ගත කර එකට අමුණා එය සිවිල් වැසියන් වෙතට බෝම්බ හෙළන බව ප්‍රේක්ෂකයාට හැඟෙන පරිදි එහි කථකයා කතා කළේ ය.ඊළඟට මේජර් ජෙනරාල් ශවේන්ද්‍ර සිල්වා විසින් එහි යුද්ධය ඇසින් දුටුවන් දෙදෙනකු සේ පෙන්වා දෙන වනී කුමාර් හා දොස්තර ශන්මුගරාජ් පිළිබඳව ප්‍රේක්ෂකයන්ට හඳුන්වා දෙන ලදී.වනී කුමාර නැමැත්තියට එක් එක් වෙනස් ප්‍රදේශවලදී භාවිතා කළ නම් තුනක් විය. දමිලවානී කුමාර්, වනී කුමාර් හා දමිලවානී ඤාණකුමාර් ඒ නම් තුන ය.චැනල් 4 නාළිකාව කියා සිටියේ ඇය ශ්‍රී ලංකාවේ සිටියේ මාස හයක් පමණක් බවයි. එහෙත් මේජර් ජනරාල් ශවේන්ද්‍ර සිල්වා මහතා ඇයගේ පවුලේ අය බ්‍රිතාන්‍යයේ පදිංචිව සිටි බව ද ඇයගේ සම්මුඛ සාකච්ඡාව අනුව ඇය කොටි ක්‍රියාකාරිනියක් බව ද මේ චිත්‍රපටයට ඇගේ සබඳතාව ඇත්තේ ඒ නිසා බව ද ඔප්පු කළේ ය.ඔහුගේ ඊළඟ ප්‍රශ්නය වූයේ එහි පෙනී සිටි දොස්තර ශන්මුගරාජා ය. දොස්තර ශන්මුගරාජා මෙයට කළින් තමා මෙවන් බොරු ප්‍රකාශ කළේ එල්ටීටීඊ යේ බල කිරීම මත බව ප්‍රකාශ කොට තිබුණු බව මේජර් ජනරාල් සිල්වා ප්‍රේක්ෂකයන්ට කියා සිටියේ ය.එමෙන් ම බංකරයක් ඇතුළේ දිවයන කීප දෙනා දෙමළෙන් පවසන වචනවල අරුත විකෘති කොට ඇති බව මේජර් ජනරාල් සිල්වා මහතා ප්‍රේක්ෂකයන් හමුවේ කියා සිටියදී චිත්‍රපටයේ අධ්‍යක්ෂ කැල්ලම් මැක්රේ තුෂ්නිම්භූතව බලා සිටියේ ය. බංකරය මත දුවන සිවිල් වැසියන් කැමරාකරුට කියන්නේ එය චිත්‍රපටගත කරන ලෙසයි. එහෙත් නිෂ්පාදකයාගේ පරිවර්තනය මුළුමනින් ම වැරදිය. මෙවන් කරුණුවලින් තත්ත්වය විකෘති කොට පෙන්වන බව පැහැදිලි වේ යැයි මේජර් ජනරාල් ශවේන්ද්‍ර ඔප්පු කර පෙන්වීය.මේ සියල්ල හමුවේ දුර්මුඛ වූ චිත්‍රපට අධ්‍යක්ෂවරයා අවසානයේ ශවේන්ද්‍ර සිල්වා ගෙන් අසන්නේ ඔහු ඒ ගැන සංහිදියා කොමිසම ඉදිරියේ සාක්ෂි නොදුන්නේ ඇයි දැයි කියා ය. තමා සංහිදියා කොමිසම හමුවේ දෙවරක් සාක්ෂි දුන් බව ප්‍රේක්ෂක පිරිසට පවසන ශවේන්ද්‍ර සිල්වා මහතා අසන්නේ ඔබ ඒ ගැන නොදන්නවාට මං මොනව කරන්නද? යනුවෙනි.මේ කරුණු තමන්ගේ ම මුහුණට දමා ගසද්දී චිත්‍රපට නිෂ්පාදකයන් හා අන්තර්ජාතික රාජ්‍ය නොවන සංවිධාන සාමාජිකයෝ තුෂ්නිම්භූතව සිටියහ.මේ අවස්ථාවේ දී චිත්‍රපට අධ්‍යක්ෂ නිරුත්තර විය. මේජර් ජනරාල් ශවේන්ද්‍ර සිල්වා ගේ කරුණු අනාවරණයෙන් පසු එක්සත් ජාතීන්ගේ ප්‍රකාශක මාර්ටින් ෆසර්කි චැනල් 4 වීඩියෝ පටය පිළිබඳව අප්‍රසාදය පළකළේය.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106263</link>
    <topic>පීටර්ස්බර්ග් සමුළුවේදී ජනාධිපතිතුමා අපේ රට ගැන ශක්තිමත් ප්‍රතිරූපයක් නිර්මාණය කළා</topic>
    <author>සංවාද සටහන සරත් පෙරේරා</author>
    <content>කොළඹ විශ්ව විද්‍යාලයේ ආර්ථික විද්‍යා අධ්‍යනාංශයේ ජ්‍යෙෂ්ඨ කථිකාචාර්යආචාර්ය රංජිත් බණ්ඩාරහැම අතින්ම ඉදිරියට යමින් සිටින ශ්‍රී ලංකාවට අලුත් මිතුරන් දිනා ගැනීමටත් ජනාධිපතිතුමාගේ රුසියා සංචාරයෙන් හොඳ අවස්ථාවක් ලැබුණ බව කොළඹ විශ්ව විද්‍යාලයේ ආර්ථික විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය රංජිත් බණ්ඩාර මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් කථිකාචාර්යවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට බණ්ඩාර මහතා දුන් පිළිතුරු මෙසේ ය.රුසියාවේ සාන්ත පීටර්ස්බර්ග් නුවරදී “නව යුගයක් සඳහා නැගී එන නායකත්වය” තේමාව යටතේ ගෝලීය වර්ධනය සාක්ෂා කරගැනීම හා තාක්ෂණයේ නිම් වළලු පුළුල් කිරීම වැනි අරමුණු සඳහා පැවැති මේ සමුළුව අතිශය වැදගත් එකක්.අපේ ජනාධිපතිතුමාට මේ සංචාරයේදී හැකිවුණා ලෝක බලවතුන් වන රුසියන්, චීන දෙරටේ නායකයන් මුණ ගැසීමට. ස්පාඤ්ඤය, බෙල්ජියම, ෆින්ලන්තය වැනි තවත් රටවල් කීපයක නායකයන් ද හමුවී සාකච්ඡා පැවැත්වීමට ජනාධිපතිතුමාට මේ ලැබුණ අවස්ථාව ඉතා වැදගත්.එක පැත්තකින් තෙල් එක පැත්තකින් ස්වාභාවික ගෑස් විවිධ වෙළෙඳ පොළ අවකාශයන්, දේශපාලන ශක්තිය හා ලෝක බල තුලනය තුළ ශ්‍රී ලංකා මතය තහවුරු කිරීමේ අවකාශ මේ හරහා ලැබුණා. ජනාධිපතිතුමාගේ මේ ඓතිහාසික රුසියා ගමනේ දී රුසියා නායකයා අතීතයේ මෙන් තම රට හැම විටම ශ්‍රී ලංකාව වෙනුවෙන් පෙනී සිටින බවට ප්‍රතිඥා දුන්නා වගේම ඉදිරි ආර්ථික බලවතා බවට පත්වෙමින් සිටින චීනය විදේශ බලවේගවලට එරෙහිව නැඟී සිටීමට ශ්‍රී ලංකාවට සහාය දෙන බව කියා සිටියා. අපේ ජනාධිපතිතුමාගේ නායකත්වය යටතේ නැවතත් ශ්‍රී ලංකාව දේශපාලන ස්ථාවරත්වය ඇති රටක් බවට පරිවර්තනය වී ඇති බව ද චීන නායකයා එහිදී පෙන්වා දුන්නා.අපට කෙටි කාලීනව ජනාධිපති තුමාගේ රුසියා සංචාරය සමග අපේක්ෂා කරන්න පුළුවන් වාසි කීපයක් තිබෙනවා. එකක් තමයි ශ්‍රී ලංකාව වෙනුවෙන් එක්සත් ජාතීන්ගේ සංවිධානය තුළ ගෝලීය වශයෙන් ශ්‍රී ලංකාවට විරුද්ධව ගොඩනැගෙන විරුද්ධ බලවේගවලට විරුද්ධව නැඟී සිටින්න ශ්‍රී ලංකාව වෙනුවෙන් පෙනී සිටින්න අවශ්‍ය කරන ගෝලීය බලවේග ගොනු කරගැනීමේ හැකියාව ලැබුණා.ශ්‍රී ලංකාවට අලුත් ආයෝජකයන් එනවා ශ්‍රී ලංකාවේ තෙල් සම්පත ඛනිජ සම්පත, ස්වාභාවික ගෑස් නිෂ්පාදනය වගේ අලුත් නිමැවුම් අවකාශයන්ට අවශ්‍ය තාක්ෂණය, මූල්‍ය මේ හරහා ලබාගන්න පුළුවන්කම ලැබෙනවා. බලශක්ති අර්බුදයක් ඇති වෙනව නම් එයට අවශ්‍ය විසඳුම කෙටි කාලීන හා දිගු කාලීන වශයෙන් මේ හරහා අපට ලැබෙනවා. දිගු කාලීන වශයෙන් ගත්තම ලංකාව මා කලිනුත් සඳහන් කළ ආකාරයට ගෝලීය ආර්ථිකය තුළ වඩා ශක්තිමත් ආර්ථිකයක් බවට පත් වෙමින් තිබෙනවා. එතකොට මේ ශක්තිමත් ආර්ථිකයට ප්‍රසාරණය වෙන්න අවශ්‍ය පරිසරය නිර්මාණය වෙන්න ඕන. මේ පරිසරය කලාපය තුළ වෙන්න පුළුවන් කලාපයෙන් පිටත වෙන්න පුළුවන්. කලාපය තුළ නම් චීනය ලෝකයේ ඉහළම ජනගහනය ඉන්න රට. රුසියාව යුරෝපයේ ප්‍රබල රටක්.රුසියාව හරහා ඇති කරගන්න මිත්‍රත්වය මගිින් අපට සමස්ත නැගෙනහිර යුරෝපයම දිනාගන්න ඉඩ ලැබෙනවා. එතකොට ශ්‍රී ලංකා ආර්ථිකයේ දිගු කාලීන ප්‍රවණතාවයන් තීරණාත්මක ලෙස නිශ්චය කරගැනීමට මේ හරහා අවකාශ ලැබෙනවා. ප්‍රසිද්ධ මාධ්‍ය හරහා විවිධ මට්ටම්වලින් මේක සාකච්ඡා කෙරුණා. ඒ සාකච්ඡාවලින් කෙරුණ කරුණුවල සාරාංශය තමයි ශ්‍රී ලංකාව මෑතකදී අන්තර්ජාතික වශයෙන් ලබාගත් ඉහළම වාසිය මේ ජනාධිපති තුමාගේ රුසියානු සංචාරය හරහා ලබා ගත්තා ය කියන කරුණ. ඒ නිසා ශ්‍රී ලංකාව තවදුරටත් ශක්තිමත් රාජ්‍යයක් ලෙස ගොඩනැඟීමට අවශ්‍ය කරන පෝෂණය මේ ගමන හරහා ලැබෙනවා කියන එකයි මගේ විශ්වාසය හා ප්‍රාර්ථනය වන්නේ.මේ ආර්ථික සමුළුවේදී විවිධ මට්ටම්වලින් සාකච්ඡා ගොඩ නැගුණා. ඒ තීරණාත්මක කරුණු එයට සහභාගි වුණ රටවලට පොදුවේ බලපාන ඒවා. ඒවා ඒ රටවල සමාජයීය දේශපාලන තත්ත්වයන් වඩා යහපත් කරනු සඳහා ගනු ලැබු ඒවා. ශ්‍රී ලංකා ජනාධිපති තුමාට අවස්ථාව ලැබුණා මේ සමුළුවට සහභාගි වීමෙන් එයට එක්වුණ රාජ්‍ය නායකයන් සමඟ පෞද්ගලිකව හමුවී සාකච්ඡා කරන්න.ශ්‍රී ලංකාවේ තත්ත්වය පැහැදිලි කරන්න හා ශ්‍රී ලංකාවට අවශ්‍ය කරන උපකාරය කවරාකාර ද කියන කරුණු පෙන්වා දෙන්න. ඒ එක්කම ජනාධිපතිතුමා මේ සංචාරයට සහභාගි වුණේ විවිධ මට්ටම්වල ආයෝජකයන් ඉහළම මට්ටමේ ප්‍රතිපත්ති තීරණ ගන්න අය ඉහළම මට්ටමේ දේශපාලන නියෝජිතයෝ ඒ නිසා ශ්‍රී ලංකාවේ තිබෙන ආයෝජන අවකාශ පිළිබඳව, ශ්‍රී ලංකාවේ ඉදිරි සංවර්ධන සැලසුම් පිළිබඳව ඒ වගේම මහින්ද චින්තන ඉදිරි දැක්ම තුළ අන්තර්ගත වැඩසටහන් මාලාව පිළිබඳව කරුණු සාකච්ඡා කිරීමේ අවකාශයත් ලැබුණා. ඒ නිසා මේ හරහා ශ්‍රී ලංකාව පිළිබඳව ශක්තිමත් ප්‍රතිරූපයක් නිර්මාණය කරන්න පුළුවන් වුණා.ජනාධිපතිතුමාගේ රුසියා සංචාරය මෙරටට ආර්ථික, දේශපාලන සංස්කෘතික, පාරිසරික මේ හැම පැත්තකින්ම වැදගත්කමක් තියන සංචාරයක්.ශ්‍රී ලංකාව මෑතක සිට මුහුණ දෙමින් සිටින ප්‍රශ්න වර්තමාන ප්‍රශ්න දිහා හොඳින් අවධානය යොමු කළාම ජනාධිපතිතුමාගේ මේ සංචාරයේ වැදගත්කම එහි ඇති කාලීන බව හොඳින්ම පෙන්නුම් කරනවා.මේ ගමන හුදු රාජ්‍ය තාන්ත්‍රික ගමනකට වඩා එහා ගිය ගමනක් බව මේ ගැන පුළුල් වශයෙන් බැලුවම පේනවා. මේක රාජ්‍යතාන්ත්‍රික ගමනකටම ලඝු කරන එක වැරැදියි. ඊට වඩා වැඩි වැදගත්කමක් තියෙන කාලෝචිත ගමනක්. මේ ගමන මා දකින්නේ එක ගලකින් කුරුල්ලෝ කීප දෙනෙක් අල්ලා ගැනීමක් ලෙස. එහෙම නැත්නම් එක වෑයමකින් එකිනෙකට වෙනස් ප්‍රතිඵල සමූහයක් සාක්ෂාත් කරගත්ත ගමනක් ලෙස ශ්‍රී ලංකාව පසුගිය යුදමය ජයග්‍රහණයන් සමඟ ලෝක දේශපාලන තලයේ ඉහළින් කතා කරන තැනකට ආවා.ලෝකයේ රටවල් බොහොමයක් ඇමෙරිකාව, එංගලන්තය, ඕස්ට්‍රේලියාව වගේ ප්‍රබල රටවල් එල්ටීටීඊය ත්‍රස්තවාදී සංවිධානයක් ලෙස තහනම් කරල තිබෙන වේලාවක අන්තර්ජාතික වශයෙන් ජාල ගත වෙලා තියන ප්‍රබල භයානක ත්‍රස්තවාදී සංවිධානයක් ලෙස හඳුන්වා තිබුණ එල්ටීටීඊය ජනාධිපතිතුමාගේ දේශපාලන නායකත්වය හා ආරක්ෂක ලේකම් තුමාගේ මඟ පෙන්වීම එමෙන්ම රණවිරුවන්ගේ කැපවීම හරහා ජයග්‍රහණය කළා. මෙය ඇත්තටම යුදමය ජයග්‍රහණයක් පමණක් නෙවෙයි. ඊට එහාට ගිය මානුෂික මෙහෙයුමක්. මේ මානුෂික මෙහෙයුම හරහා ලංකාවේ ත්‍රස්තවාදී මර්දන කටයුත්ත පිළිබඳව අලුත් හැදෑරීමක් මෙවැනිම ත්‍රස්තවාදී උවදුරුවලට ලක්ව සිටින රටවල් කරන්න පටන් ගත්තා.ඒ නිසා තමයි මෑතකදී රටවල් 45 ක සහභාගිත්වයෙන් ශ්‍රී ලංකාවේ ත්‍රස්තවාදය පරාජය කිරීමේ අත්දැකීම් හුවමාරු කරගැනීම සඳහා වන වැඩමුළුවක් සම්මන්ත්‍රණයක් අපට පැවැත්වීමටත් හැකි වුණේ. මේ නිසාම ශ්‍රී ලංකාව කෙරෙහි අවධානය යොමු වුණා, එක් පැත්තකින් ත්‍රස්තවාදය පරාජය කිරීම පිළිබඳව අත්දැකීම් හුවමාරු කරගැනීම සම්බන්ධයෙන්. දෙවැන්න ශ්‍රී ලංකාව උපාය මාර්ගික වශයෙන් ලෝක ආර්ථික රාමුව තුළ එහි ඇති වැදගත්කම වැඩි වැඩියෙන් පෙනෙන්න පටන් ගත්තා.අප අමතක කරන්න නරකයි මීට අවුරුදු පන්සීයකට ඉස්සෙල්ලත් ශ්‍රී ලංකාව ලෝක ආර්ථික සිතියමේ කේන්ද්‍රීය වැදගත්කමක් තිබුණ රටක්. ඒ නිසා තමයි පෘතුගාලය, ලන්දේසීන්, හා අවසානයේ ඉංගිරිසින් 1505 ඉඳන් 1948 වෙනකම් අවුරුදු පන්සීයක කාලයක් මේ රට වරින්වර අල්ලගෙන පාලනය කළේ.මේ වැදගත්කම මේ ගෝලීය කරණය හරහා තව තවත් වැඩි වෙමින් තිබුණේ. ඒ නිසා ශ්‍රී ලංකාවට ආර්ථික කේන්ද්‍රයක් හැටියට තිබෙන වැදගත්කම වැඩිවුණා. අනෙක් පැත්තෙන් ශ්‍රී ලංකාව ආයෝජනයට ප්‍රශස්ත රටක් ලෙස ආයෝජකයෝ හඳුනා ගත්තා. ඔවුන් ශ්‍රී ලංකාවේ ආයෝජනය සඳහා පෙළගැසී එන්න පටන් ගත්තා. සංචාරක කර්මාන්තය, සේවා අංශය, යටිතල පහසුකම්වල ඇතිවුණ වැඩි දියුණුව මේ ආයෝජන අවකාශයන් නිර්මාණය වීමේ වැදගත්කම තවත් වැඩි කළා. ඒ නිසා ලංකාව එක පැත්තකින් අන්තර්ජාතිකව ඊර්ෂ්‍යාවට ලක්වන තැනකට ආවා.අනික් පැත්තෙන් ලංකාවේ සංවර්ධනයේ සීමාව කලාපයේ කැපී පෙනෙන එකක් බවට පත්වුණා. මේක කලාපයේ ඔබ්බට ගියාම ලෝක බල තුලනය සම්බන්ධයෙන් යම් කිසි කේන්ද්‍රීය බලපෑම් කරන ස්ථානයක් බවට පත්වුණා. මං ඇයි එහෙම කියන්නේ, ලංකාවට ආවොත් ලංකාවටම පමණක් නොවෙයි ආයෝජනය කරන්නේ. ලංකාවට ආවොත් ලංකාව තුළ ආයෝජනය කරන්නේ ලෝක ජනගහනයෙන් හරි අඩකට වඩා වැඩි පිරිසක් අරමුණු කරගත්ත වෙළෙඳපොළක් සඳහා ආයෝජනය කරන්නයි මෙහාට එන්නේ. ඒ නිසා තමයි ලංකාව කර්මර්සියෙල් හබ් එකක් නැතිනම් වාණිජ මධ්‍යස්ථානයක් ලෙස හඳුනාගෙන සිටින්නේ. මේ වාණිජ මධ්‍යස්ථානය විවෘත කරගැනීම සඳහා හැමටම අවකාශයන් නැහැ.අවකාශයන් තිබුණත් ඒ ඉඩ ලබාගන්න හැමට අවස්ථාව ලැබෙන්නේ නැහැ. ශ්‍රී ලංකාවට මිත්‍ර ශ්‍රී ලංකාවට හැම විටම උදව් කරන ශ්‍රී ලංකාව හා එහි නායකත්වය විනාශ කරන්න බලන මාන බලන විදියට ශ්‍රී ලංකාවට මිතුරු හා සතුරු රටවල් අපට හඳුනාගන්න පුළුවන්. ඒ පිරිස්වලට ශ්‍රී ලංකාවට හිතවත් රාජ්‍යයන් ශ්‍රී ලංකාවට උදව් උපකාර කිරීම වැළැක්වීමේ කුමන්ත්‍රණයක් ක්‍රියාත්මක වී තිබෙනවා.ඒ එදිරිවාදිකම් තමයි ඉස්මතු වුණේ බැං කී මූන් ගේ වාර්තාව හරහා. ඒ වෛරයම තමයි ඉස්මතු වුණේ චැනල් 4 රූපවාහිනී ප්‍රචාර හරහා. ඒ එදිරිවාදිකමම තමයි ඉස්මතු වුණේ එල්ටීටීඊය තහනම් සංවිධානයක් බවට පත් කර තිබුණත් ලෝකයේ ත්‍රස්තවාදයට විරුද්ධව සටන් කරන රටවල්වල එල්ටීටීඊයේ කටයුතු කරගෙන යාම ඉඩ ප්‍රස්ථා ලබා දීමෙන්. එපමණක් නෙවෙයි ඇමරිකානු උසාවියක අපේ ජනාධිපතිතුමාට විරුද්ධව පැවරූ නඩුවක සිතාසි ගෙනත් දෙන තැනට ඒ රට පත්වෙලා තියෙනවා.අපේ ආරක්ෂක ලේකම් තුමාම මෑතකදී කියා හිටියා මොකක් හරි ප්‍රශ්නයක් ඇති වුණාම සමහරු ඉස්සෙල්ලාම යන තැන ඇමෙරිකා තානාපති කාර්යාලය කියලා.ඇමෙරිකාව තවදුරටත් ලෝක පොලිස් කාරයා ලෙස සලකන පිරිසකුත් අපේ රටේ ඉන්නවා. තවදුරටත් බටහිරට නැඹුරු වූ මතවාදයන් දරන පිරිස් අපේ රටේ ඉන්නවා. නමුත් ශ්‍රී ලංකාවට මේ වේලාවේ පවත්නා අවකාශයන් වඩා යහපත් ලෙස ඉස්මතු කරල රට ඉස්සරහට ගෙනියන්න අපේ පැරණි මිතුරන් නැවත ළං කරගැනීම අලුත් මිතුරන් ඇතිකර ගැනීම ඒ වගේ දේවල් අප කළ යුතු ව තිබෙනවා. ශ්‍රී ලංකාවට ඉතාම අසීරු අවස්ථාවල අපට උදව් කළ මිතුරන් ඉන්නවා. අපේ කලාපයේ රටවල් මැද පෙරදිග රටවල්, නැඟෙනහිර යුරෝපා රටවල් ඔවුන් ඉතාම අසීරු අවස්ථාවල ලංකාවට උදව් කළ රටවල්.ඇමෙරිකාවේ අද වෙනකොට මිලියන 14 ක් සේවා වියුක්තයි. ඉතා විශාල මුදලක් ඩොලර් ත්‍රිලියන විසි ගණනක් වෙනවා ඒ රටේ අයවැය හිඟය ඇමෙරිකාවේ බොහොමයක් රාජ්‍ය බැංකු රක්ෂණ ආයතන වෙනත් පෞද්ගලික විශාල ව්‍යාපාරයන් ගලවා ගැනීමට ඒ ආණ්ඩුවට විශාල පිරිවැයක් දරන්න සිදුවෙලා තියෙනවා.ඇමෙරිකාව ලෝක බල පරාක්‍රමයෙන් ක්‍රමයෙන් ඈත්වෙමින් තිබෙනවා. රඳවා ගැනීමේ අපහසුව තිබෙනවා. මේ තත්ත්වය තුළ ඇමෙරිකාව තම උත්සාහය අතහැරල නැහැ. මැද පෙරදිග අලුත් යුද භූමි නිර්මාණය කර ගන්නවා. රාජ්‍ය නායකයන් පළවා හැරීමේ ව්‍යායාමවල නිරත වෙලා ඉන්නවා.නේටෝ සංවිධානය සමග සම්බන්ධ වෙලා ලෝකයේ ඇතැම් රටවල් ජනතාවගේ මානව අයිතිවාසිකම් උල්ලංඝනය කරමින් ඉන්නවා. ඒ අතරවාරයේ ශ්‍රී ලංකාවට විරුද්ධ කණ්ඩායම් පෝෂණය කරනවා. ඒ නිසා ලංකාවට ඕනෑකම තියනවා මම මේක දකින්නේ පැයේ අවශ්‍යතාවය ලෙස. ඒ අවශ්‍යතාව තමයි රටේ ශක්තිමත් අලුත් මිතුරන් සමඟ රටට විරුද්ධව කෙරෙන කෙනෙහිලිකම්වලට එරෙහිව හඬක් නැඟීම. ඒ නිසා අපට සිදු වෙනවා පැරණි මිතුරන් සමඟ අලුත් මිතුරන් දිනා ගන්න. ජනාධිපතිතුමාගේ රුසියානු ගමන මේ අතින් ඉතාම වැදගත් වෙනවා.සංවාද සටහන සරත් පෙරේරාඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106264</link>
    <topic>අපේ ආර්ථිකය පිළිබඳව ලෝක බලවතුන්ගේ විශ්වාසය තහවුරු වුණා</topic>
    <author>සංවාද සටහන බුද්ධිකා බ්‍රාහ්මණගේ</author>
    <content>මහ බැංකු අධිපති අජිත් නිවාඩ් කබ්රාල්පසුගිය සති අන්තයේ නිමාවට පත්වූ රුසියානු පීටර්ස්බර්ග් ආර්ථික සමුළුව ලෝකයටම මෙන්ම ලංකාවට කරුණු කීපයක් නිසාම වැදගත් වූ සමුළුවකි.කලක් “වීරයන්ගේ නගරය” යනුවෙන් සම්භාවනාවට පත් “ලෙනින් ග්‍රෑඩ්” ලෙස නම් කර තිබුණේද මෙම පීටර්ස්බර්ග් නරගයයි. රුසියාවේ මොස්කව් වලට පමණක් දෙවැනි වන මෙම නගරය 1924 ජනවාරි 26 මියගිය “ලෙනින්” සිහිවීමට 1924 දී “ලෙනින් ග්‍රෑඩ්” ලෙස නම් කළේය. සුප්‍රකට “ලෙනින් ස්මාරකය” ස්ථාපිත කර තිබුණේද මෙහිය. 1991 දී නැවතත් මෙය සෙන්පීටර්ස්බර්ග් බවට පත්වූයේ දේශපාලන ප්‍රතිසංස්කරණ හේතුවෙනි.පීටර්ස්බර්ග් සමුළුව පිළිබඳව රුසියානු ජනමාධ්‍ය විග්‍රහකර තිබුණේ රුසියානු අභිමානය යළි ලොව ඔසවා තැබීමට මෙම සමුළුවට හැකිවූ බවයි.එමෙන් ම එරට ආර්ථිකය වෙත සුවිශේෂී බලපෑමක් ඇතිකළ මේ සමුළුව විදේශ ආයෝජකයන්ට වැඩි අවස්ථාවක් සලසා දෙමින් නිමාවට පත්වූ බවයි.ලෝක බලවතුන්ගේ අවධානයට යොමුවූ මෙම සමුළුව දේශපාලනික මෙන් ම ආර්ථික වශයෙන් ද ශ්‍රී ලංකාවට වාසි රැසක් අත්කර දුන් බව දේශපාලන මෙන් ම ආර්ථික විශ්ලේෂකයින්ගේ අදහසයි.සමුළුව සඳහා සහභාගි වූ ශ්‍රී ලාංකික නියෝජිතයින් අතර මහබැංකු අධිපති අජිත් නිවාඩ් කබ්රාල් මහතා ප්‍රමුඛයෙකි. සමුළුව පිළිබඳව ඔහු හා කළ සංවාදයක් ඇසුරින් මෙය සැකසෙයි.ගෝලීය දේශපාලනය මෙන්ම ආර්ථිකය සෑම විටෙකම ලෝක බලවතුන්ගේ මෙහෙයවීමට අනුවයි ක්‍රියාත්මක වෙන්නේ. මේ නිසාම පසුගිය දශක දෙකේදී ලෝකයේ ඇතිවූ ප්‍රවණතා වූයේ හැකිතාක් දුරට අන්තර්ජාතික සබඳතා ශක්තිමත් කිරීමයි. මෙය ආර්ථික හා දේශපාලන වශයෙන් කොටස් දෙකකට බෙදෙයි. මේ අනුව ලොව පුරා රට රටවල් විවිධ ආකාරයෙන් සංවිධානය වී ඒ ඒ රටවලට පොදුවේ බලපාන ප්‍රශ්න ගැටලු හමුවේ පොදු විසඳුම් වලට එළඹීමට උත්සාහ දැරුවා.1997 ආරම්භ වන රුසියාවේ පීටර්ස්බර්ග් ආර්ථික සමුළුවත් එවැනි එකක්. රුසියාවේ ඇති ප්‍රමුඛ ආර්ථික සමුළුව මෙයයි. මෙහි මූලිකම අරමුණ රුසියාවේ නිෂ්පාදනය කරන නිෂ්පාදනවලට හොඳ වෙළෙඳ පොළක් සොයා ගැනීමත්, රුසියානු ආයෝජකයින්ට ආයෝජනය කිරීමට සුදුසු අන්තර්ජාතික සබඳතා ගොඩනැඟීමත්ය.1997 ආරම්භ වූ මෙම සමුළුව වසරක් පාසාම පැවැත්වෙයි. මේ සඳහා යුරෝපයේ මෙන් ම ලෝ පුරා දේශපාලන නායකයින් හා ව්‍යාපාරික ප්‍රජාව ද සහභාගි වෙති.ශ්‍රී ලංකාව නියෝජනය කරමින් දේශපාලන නායකයකු සහභාගි වුණේ ප්‍රථම වතාවට මෙවරයි. ඒ සඳහා සහභාගි වී සිටියේ ආර්ථික වශයෙන් ලෝ බලපෑම් සහගත රටවල්. අපටද එය නියෝජනය කිරීමට ලැබීම සතුටක්. අපේ රටේ ආර්ථිකය පිළිබඳව ලෝක බලවතුන්ගේ ඇති විශ්වාසය මෙයින් තහවුරු වුණා.බ්‍රික් යනුවෙන් හඳුන්වන්නේ බ්‍රසීලය, රුසියාව, ඉන්දියාව හා චීනයයි. මේ සමුළුවේ ඇති විශේෂත්වය යුරෝපය මෙන්ම, ආසියානු බලවතුන් එකට එක්වී ආර්ථික තීරණයන්ට එකඟතාවන්ට එළඹීමයි. සමුළුවට සහභාගි වන රටවල් අතර මේ රටවල් හතර ප්‍රමුඛ වෙනවා. මෙම රටවල් මූලිකව රුසියාව සමඟත් ඒ ඒ රටවල් සමඟත් ආර්ථික එකඟතාවන්ට යොමු වෙනවා. මේ නිසාම මෙය ලෝකයේ ක්‍රියාත්මක වෙන ප්‍රමුඛ පෙළේ ආර්ථික සමුළුවක් බවට පත් වෙනවා.සමුළුව අතරතුරදී රටවල් කීපයකම රාජ්‍ය නායකයින් සමඟ මහින්ද රාජපක්‍ෂ ජනාධිපතිතුමා සාකච්ඡා කළාම එම සාකච්ඡා දේශපාලනික වශයෙන් මෙන්ම ආර්ථික වශයෙන් ද ඉතා වැදගත්.පසුගිය කාලයේ රටක් විදිහට අප අපකීර්තියට ලක් කිරීමේ අරමුණින් කුමන්ත්‍රණ රැසක් දියත් වුණා. ඒ අතර චැනල් 4 සිදුවීම වගේම මහින්ද රාජපක්ෂ ජනාධිපතිතුමාට ඇමෙරිකාවේ අධිකරණයක සිතාසි එවීමත් යන සිදුවීම් ප්‍රමුඛ වුණා.එවැනි වාතාවරණයක් තිබියදී අපිට එක්සත් ජාතීන්ගේ ආරක්‍ෂක සමුළුවේ නිත්‍ය නියෝජිතයින් දෙදෙනකු වන රුසියාව සහ චීනය සමඟ සාකච්ඡා කිරීමට හැකි වන්නේ. මේ නිසාම එම සාකච්ඡා පිළිබඳව ලෝකයේම අවධානය යොමුවී තිබුණා.මෙහිදී රුසියානු ජනාධිපති කීවේ ශ්‍රී ලංකාව පිළිබඳව හොඳ අවබෝධයකින් පසුවන බවයි.චීන ජනාධිපති හු ජින්තාවෝ සමඟ සාකඡාව පිළිබඳව රටක් වශයෙන් අප මහත් සතුªªටට මෙන්ම ආඩම්බරයට පත්විය යුතුයි කියා මා විශ්වාස කරනවා.ශ්‍රී ලංකාවට එල්ලවන අත්තනෝමතික බලපෑම් චීනය හෙළා දකින අතරම ඒවා වෙනුවෙන් චීනය පෙනීසිටින බවත් හු ජින්තාවෝ ජනාධිපතිතුමා පවසා සිටියා.ස්පාඤ්ඤය යුරෝපා රටක්. ඒ වගේම අප රට මෙන් ම යුදමය අත්දැකීම් ඇති රටක්. ස්පාඤ්ඤ ජනාධිපති ජුසේ ලුයිස් සප්ටෙරෝ(Jose Luis Zaptero)කියා සිටියේ යුද්ධයෙන් පසුව රට සංවර්ධනය කිරීමට ගන්නා උත්සාහය අගය කරන බවයි. එමෙන්ම අවතැන්වූ ජනයා කඩිනමින් නැවත පදිංචි කර ඇති ආකාරය පිළිබඳව ඔහුගේ සතුට පලකළා. කසකස්ථාන ජනාධිපති (Nresiten Nursultun)නෙ‍්‍රසිටන්. නුර්සුල්ටුන් ශ්‍රී ලංකාවේ පවතින සාමකාමී වාතාවරණය පිළිබඳව ඔහුගේ ප්‍රසාදය පළකළා. ශ්‍රී ලංකාව සමඟ එක්ව කටයුතු කිරීමට කැමති බව මොවුන් වැඩිදුරටත් පවසා තිබුණා.රුසියාව හා සාකච්ඡා වූ කරුණු අතරින් ප්‍රධාන වූයේ ගෑස් සහ ඛනිජ තෙල් පිළිබඳ සාකච්ඡාවයි.ලොව ගෑස් අපනයනයේ ප්‍රමුඛයා වන්නේ රුසියාවයි. රුසියාවේ ගෑස් සමාගම් අතර “ගැස්ප්‍රොම්” සමාගම ලොව ප්‍රමුඛ පෙළේ ගෑස් නිෂ්පාදකයෙක්. එම සමාගම නැරඹීමේ අවස්ථාව අප දූත පිරිසට හිමිවුණා. එහි කළමනාකාරීත්වය සමඟ අප විශේෂයෙන් සාකච්ඡා කළා ගෑස් ආනයනය කිරීම පිළිබඳව.මීට අමතරව වැදගත්ම සාකච්ඡාවක් වූයේ මන්නාරමෙහි පිහිටි තෙල් නිධි ගවේෂණය සඳහා රුසියානු තාක්‍ෂණය එකතු කර ගැනීම පිළිබඳවයි. මීට අමතරව තෙල් පිරිපහදු කිරීමේ මධ්‍යස්ථානයක් මෙරට ස්ථාපිත කිරීමට ඇති හැකියාව පිළිබඳව යෝජනා වුණා.රුසියා සංචාරකයින් වැඩි වශයෙන් මෙරටට ගෙන්වා ගැනීම පිළිබඳවත් සාකච්ඡා වුණා. එමෙන්ම මෙරට සංචාරක ක්‍ෂේත්‍රයේ ආයෝජනය කිරීමේ ඇති හැකියාව පිළිබඳව අපි යෝජනා ඉදිරිපත් කළා. ඒ සඳහාත් හොඳ ප්‍රතිචාර ලැබුණා.දැනට ලංකාවේ සංවර්ධන ව්‍යාපෘති රැසකට චීනය ආධාර කරනවා. ඉදිරියේදී ඒවා තවදුරටත් අඛණ්ඩව ලබාදීමට පොරොන්දු වුණා. දැනට ඉදිවන මාතර කතරගම දුම්රිය මාර්ගය තංගල්ල සිට කතරගම දක්වා ඉදිකිරීම් කටයුතුවලට චීනය ආධාර දීමට පොරොන්දු වුණා. මීට අමතරව චීන සංචාරකයින් ලංකාවට ගෙන්වා ගැනීම පිළිබඳවත් මෙහිදී සාකච්ඡා වුණා.ශ්‍රී ලංකාව තේ අපනයනය කරන රටවල් අතර කසකස්ථානය ප්‍රමුඛ රටක්. එහි ජනාධිපති තුමන් සමඟ කළ සාකච්ඡාවේදී මේ පිළිබඳවත් සාකච්ඡා වුණා. දැනට ශ්‍රී ලංකාවේ තේ සඳහා කසකස්ථානය සියයට අනූවක බදු පනවනවා. එම බදු පහත දැමීමට ඔවුන් එකඟතාව පළකළා. මීට අමතරව සංචාරක කර්මාන්තය දියුණු කිරීම සඳහා කසකස්ථානයේ සිට ශ්‍රී ලංකාව දක්වා වන ඍජු ගුවන් සේවාවක් කඩිනමින් ඇරඹීමට සාකච්ඡා වුණා. මේ අයුරින් ආර්ථික වාසි රැසක්ම ලබා ගැනීමට මෙම සමුළුව ඉවහල් වුණා.සංවාද සටහන බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106265</link>
    <topic>‘චැනල් ෆෝ’ කතන්දරය අමූලික බොරුවක්</topic>
    <author>සටහන -සුනිල් දයා අල්විස්</author>
    <content>විදේශ ඇමැති මහාචාර්ය ජී. එල්. පීරිස්ශ්‍රී ලංකාව අපකීර්තියට ලක්කරන බ්‍රිතාන්‍යයේ චැනල් 4 නාළිකා විකාශය මෙවැනි අවස්ථාවක අප රටේ ආර්ථික හා සංවර්ධන දියුණුවකට අකුල් හෙළන ප්‍රයත්නයකි.ව්‍යාජ ප්‍රබන්ධයක් වූ චැනල් 4 නාළිකා විකාශය පටු දේශපාලන අභිමතාර්ථ ඉටුකර ගැනීමට ගොතන ලද්දක් බව ද පෙනී යයි.විදේශ ඇමැති මහාචාර්ය ජී. එල්. පීරිස් මහතා මෙසේ කරුණු පෙන්වා දුන්නේ බ්‍රිතාන්‍යයේ ඉකුත් දා විකාශය වූ චැනල් 4 රූපවාහිනි නාළිකා ප්‍රචාරය ගැන අදහස් දක්වමිනි.‘ලෝකයේ ප්‍රධානතම රාජ්‍යයන් දෙකක් වන රුසියාවේ සහ චීනයේ ජනාධිපතිවරුන් මහින්ද රාජපක්ෂ ජනාධිපතිතුමා හමුවුණේ රුසියාවේ අගනුවර සාන්ත පීටර්ස්බර්ග් හි පැවැති 15 වැනි අන්තර්ජාතික ආර්ථික සමුළුවට සහභාගි වීමට ගිය අවස්ථාවේදියි.අපේ ජනාධිපතිතුමා පැය 48 ක් වැනි කාලයක් තුළදී රුසියන් චීන නායකයන් සමඟ පැවැත්වූ සාකච්ඡාවලදී අපේ රටේ ආර්ථිකයට සංවර්ධනයට විශාල රුකුලක් වටිනාකමක් ගෙන දෙන කරුණුවලට වැදගත් තැනක් හිමි වුණා.මෙවැනි අවස්ථාවකයි ජනාධිපතිතුමාගේ රුසියා සංචාරය එල්ල කරගෙන චැනල් 4 විකාශය සිදුවුණේ. චැනල් 4 විකාශයේ ශ්‍රී ලංකාවේ යුද්ධය පිළිබඳව විකාශය වූ කරුණු අමූලික බොරුවක්. ද්වේෂසහගතව ගොඩනඟන ලද්දක්. මෙමඟින් පෙන්නුම් කරන්නේ අතළොස්සකගේ පටු දේශපාලන අරමුණු හා අභිප්‍රායයන් සඵල කර ගැනීමට දැරූ වෑයමක් ලෙසයි.මෑතදී මෙලෙස ප්‍රචාරය වූ චැනල් 4 බ්‍රිතාන්‍ය රූපවාහිනී නාළිකා විකාශය ද අලුත් දෙයක් නොවේ. එසේම මෙය ආරම්භය හෝ අවසානය ද නොවේ.මෙහි ප්‍රචාරයට පත් වී ඇති සියලු දේ ව්‍යාජ ලෙසින් සකස් කරන ලද ඒවා යයි මෙම අංශයේ තාක්ෂණ සේවයේ විශේෂඥයන්ගේ මතයයි. මේවායේ මතුවන වෙඩි හඬේදී සතෙකුවත් ඉගිලී යන්නේ නැහැ.මේ නාළිකා විකාශය ගැඹුරින් විමර්ශනය කළ යුතුව තිබෙනවා. රජය එය සිදු කරගෙන යනවා. ආරක්ෂක අමාත්‍යාංශයත් උගත් පාඩම් හා ප්‍රති සන්ධාන කොමිසම ද මේ ගැන පරීක්ෂණ වෙනම පවත්වනවා.චැනල් 4 නාළිකා ප්‍රචාරය ගැන ලංකා රජය නිහඬ වී නැහැ. මෙය අමතක කරලත් නැහැ. නොසලකා හැරලත් නැහැ.කොමිසම කියා සිටියා අපට එල්ල වන චෝදනා සැබෑ නම් ඒවා ගැන කරුණු සාකච්ඡා කරන්න එන්න කියලා. ඒ අය නිහඬයි. මඟ හරිනවා. අපිට සහාය දක්වන්න ඇවිත් කරුණු කියන්නේ නැත්තේ ඇයි. මේ සිදුවීම බොරුවක් නිසයි. අසත්‍යයක් ද්වේෂයක් පදනම් කරගෙන ගොඩනගාපු නිසා මේ අයට ඇවිත් කරුණු කියන්න බැහැ. ශ්‍රී ලංකා යුද හමුදාව අප්‍රසාදයට පත් කරන්නැයි මේ බොරු විකාශය කර තිබෙන්නේ.ජංගම දුරකතනයකින් මෙවැනි දෙයක් සිදු කිරීම අපහසුය. මෙවැනි වීඩියෝගත කිරීම් ජංගම දුරකතනයකින් සිදු කළා කියා හිතන්න කොහෙත්ම බැහැ. මේ වීඩියෝ සිදුවීම් මාලාව අපේ රටේ තාක්ෂණික දැනුමැති විශේෂඥ පිරිසකගේ පරීක්ෂාවට ලක්කර තිබෙනවා. මෙහි වීඩියෝ දර්ශන සමඟ ඇසෙන ශබ්ද ගැටලුකාරී බවක් පෙන්නුම් කරනවා. මේ කරුණු සලකද්දී පෙනී යන්නේ මෙහි ව්‍යාජ මවාපෑමයි.මේ සිදුවීම පළමුවෙනි අවස්ථාව නොවෙයි. ජී එස් පී ප්ලස් ඇඟලුම් කෝටාවට යුරෝපා කොමිසම රැස්වී සාකච්ඡා කරද්දී ශ්‍රී ලංකාවට එම කෝටාව ලබා දෙන්න වළක්වන්න මෙවැනි ක්‍රියා මාර්ගයක් පළමුවැනි වරට ප්‍රචාරය කළා.දෙවනුව බ්‍රිතාන්‍යයේ විදේශ කටයුතු ඇමැති හමුවන්නට ලන්ඩනයට මා ගොස් සිටි අවස්ථාවේදී මෙවැනි විකාශයක් සිදුවීමය.තුන්වැනි අවස්ථාව වාර්තා වන්නේ මහින්ද රාජපක්ෂ ජනාධිපතිතුමා ලන්ඩනයේ ඔක්ස්ෆර්ඩ් සරසවියේ ශිෂ්‍යයන් අමතන්නට ගිය අවස්ථාවේදීය.හතර වැනි අවස්ථාව ජනාධිපතිතුමාගේ රුසියානු සංචාරය ඉලක්ක කරගෙන චැනල් 4 විකාශයක් යුද්ධය ගැන ප්‍රචාරය වීමයි.මේ සිදුවීම් සමඟ බලන විට පැහැදිලිවම පෙනී යන්නේ රටට වැදගත් ආර්ථික සංවර්ධන කටයුතු සිදු කරන්නට කටයුතු කරද්දී පටු දේශපාලන අරමුණු ඉටු කරන්න යම්කිසි කණ්ඩායමක් චැනල් 4 විකාශයේ බොරු සිදුවීම් මාලා ගොතා ප්‍රචාරයට පත් කිරීමයි.ඒ වගේම මම මෙතැනදී සඳහන් කරන්න ඕනෙ මහින්ද රාජපක්ෂ ජනාධිපතිතුමාට ඇමෙරිකාවේ ප්‍රාන්ත අධිකරණයකින් සිතාසියක් එවා තිබෙනවා එහි පෙනී සිටින ලෙස දන්වා.අපේ රටේ ජනාධිපතිතුමාට ඇමෙරිකාවේ ප්‍රාන්ත අධිකරණයේ පෙනී සිටින්න අවශ්‍යතාවක් නැහැ. එතුමා මේ රටේ මහජනතාවගේ ඡන්දයෙන් දෙවරක් බලයට පත් වූ ජනාධිපතිවරයෙක්. එතුමාට මෙරට අධිකරණයකට පෙනී නොසිටීමට ව්‍යවස්ථාවෙන් පැවරී ඇති උත්තරී පදවිය අනුව අවශ්‍ය නැතිවා සේම අන්තර්ජාතික අධිකරණයකට ද කැඳවීමට බැහැ. එය ඕනෑම රටක ජනාධිපතිවරයකුට පොදු වූවක්. නීතියෙන් ලැබී ඇති රැකවරණයකි.මෙවැනි දේවලින් ජනාධිපතිතුමා බිය ගන්වන්නට බැහැ. එතුමා මේවාට බියවන බියගුලු කෙනෙකු නොව ඕනෑම දේකට අභීතව මුහුණ දිය හැකි එඩිතර නායකයෙකි. ලෝකයේ ඕනෑම රටකට එතුමාට යා හැකිය.චැනල් 4 ප්‍රචාරය ශ්‍රී ලංකාව පිළිබඳ විවිධ මඩ ප්‍රචාර සිදු කිරීමට යොදා ගත්තක් ලෙස ද වාර්තා වේ. ශ්‍රී ලංකාවේ යුද හමුදාව දෙමළ වැසියන් ඝාතනය කරන බවට අපේ හමුදාව ලෝකය ඉදිරියේ හෑල්ලුවට ලක්කරමින් රූප පෙළක් විකාශය කෙළේ 2009 අගෝස්තු 26 වැනිදාය.ඉන්පසු චැනල් 4 මෙවැනි ප්‍රචාරයන් පසුගියදා සිදුකළ ප්‍රචාර සමඟ අවස්ථා හතරකදී විකාශය කර ඇත්තේ ද ශ්‍රී ලංකාවට අපකීර්තියක් ගෙන දෙන්නටය.අපේ හමුදාව සිදුකළ මානුෂික මෙහෙයුම අවතක්සේරු කර ලෝකය හමුවේ අප හෑල්ලුවට ලක් කරන්නටය.මේ සියලු ක්‍රියාදාමයන් පසුපස දෙමළ ඩයස්පෝරාව සහ ශ්‍රී ලංකාවට විරුද්ධ යම් යම් කණ්ඩායම් සිටිමින් මේවා මෙහෙයවන බවට කිසිදු සැකයක් නැත.චැනල් 4 විකාශය කළ කිලිං ෆීල්ඩ් නමැති වීඩියෝ පටයට අදාළ සියල්ල අසත්‍යය පදනම් කරගෙන සැකසී ඇති පිළිගත නොහැකි ඒවා බව බ්‍රිතාන්‍යයේ සිටින වැඩ බලන ශ්‍රී ලංකා මහ කොමසාරිස් පී.එම්. හම්සා මහතා චැනල් 4 සේවාවට දන්වා තිබේ. ඔවුන්ගේ මේ දඩබිමේ අසත්‍යය දැන් දැන් කෙමෙන් හෙළි වෙමින් ද පවතී. බොරුවට ඉඩ නැත. සත්‍යයට ඉඩ ඇත. සත්‍යය ජය ගනු ඇත.සටහන -සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106266</link>
    <topic>බස් ගාස්තු සංශෝධනය</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>සංවර්ධනය වන රටක ප්‍රධාන සාධකයක් වන්නේ ප්‍රවාහන පද්ධතියයි. බහුතර වැඩ කරන ජනතාවගේ මෙන්ම පාසල් දරුවන් ඇතුළු සියලු මඟීන්ට ගමනාගමන පහසුකම් සැපයීමේදී ශ්‍රී ලංගම ගමනා ගමන මණ්ඩලයට අයත් හා පෞද්ගලික අංශයේ බස් රථ මගින් තරගකාරී එහෙත් ගුණාත්මක සේවාවක් ලබාදීම වැදගත්ය. වරින් වර වැඩිවන බස් ගාස්තු සහ ප්‍රවාහන සේවාවේ ප්‍රමිතිය පිළිබඳව කඩුල්ල අද විමසා බලයි.ප්‍රවාහන නියෝජ්‍ය ඇමැතිරෝහණ දිසානායකවිශේෂයෙන්ම සෑම වසරකම ජූනි පළමුවැනිදා වන විට බස් ගාස්තුª වැඩි කිරීමට තීරණය කර තිබෙනවා. ඒකට කරුණු දොළහක් පමණ බලපානවා. ඩීසල් මිල, බස් රථ සේවකයින්ගේ පඩි වැඩිවීම්, බස් රථය “සර්විස්” කිරීම, තෙල්මාරු කිරීම්, ටයර් ටියුබ් මිල, වායුසමීකරණ ඇද්ද නැද්ද යනවග, ඒවා තිබේ නම් නඩත්තු කිරීම, දිනපතා කාර්යාලීය වියදම්, මාසික වියදම් වාර්ෂික පිරිවැය, වාහනවල ක්ෂයවීම්, ෆිනෑන්ස් ගෙවීම් ආදී වගකීම් සම්බන්ධව සලකා බලායි මේ බස්ගාස්තු තීන්දු කරන්නේ.එය ජාතික ගමනාගමන කොමිසමට අදාළ නීතිරීති අනුව සිදුවන දෙයක්. අසාධාරණ ලෙස හෝ අධික ලෙස ගාස්තු වැඩි කිරීමට මේ ක්‍රමය අනුව හැකියාවක් ලැබෙන්නේ නැහැ. මා විශ්වාස කරන අන්දමට මේ සියලු පිරිවැය එකතු වුණාම අපට සිදුවන්නේ සියයට 7.5ක පමණ ප්‍රතිශතයකින් මිල වැඩි කරන්නයි.ලෝකයේ සිදුවන දේවල් අනුව රබර් මිල ලංකාවෙත් වැඩි වී තිබෙනවා. ඒ අනුව ටයර් මිල වැඩි වෙනවා. ඩීසල් සහනාධාර දුන්නත් ටික කලකට පෙර ඩීසල් මිල වැඩි වුණා. ඒ වුණත් බස් ගාස්තු වැඩි වුණේ නැහැ.මිල චක්‍රය අනුව ගමනාගමන කොමිෂන් සභාව යම් තීරණයක් ගන්නවා නම් අපි බලාපොරොත්තු වන්නේ එය හැමවිටම මඟී ජනතාවගේ පැත්තෙන් බලා ගන්නයි.මේ අතර සමහර අය කියනවා ඒ අයගේ ඉල්ලීම් අනුව කටයුතු නොකළහොත් වර්ජනයකට යනවා කියලා. නමුත් ඒ සමහර අයට තිබෙන්නේ වෙනම න්‍යාය පත්‍රයක්. සංගම් කීපයක් අප සමඟ මේ පිළිබඳ කතාකළා. ඒ සමස්ත තීරණයට පිටින් කවුරුන් හෝ තීරණයක් ගන්නවා නම් ඒ අභියෝගය බාරගන්න ලංගම සූදානම්. හැබැයි මේ වතාවේ මඟීනුත් නිහඬව සිටින එකක් නැහැ. තම ලාභය අරභයා පමණක් කටයුතුª කරන්න පෞද්ගලික බස්රථවලට ඉඩදෙන්න බැහැ.මේ බස් ගාස්තුවල වැඩිවීම දුම්රියවලට කිසිසේත් බලපායි කියා හිතන්න බැහැ. මේ අවස්ථාවේ දුම්රිය ගාස්තු වැඩිකරන්න අපේ කිසිම බලාපොරොත්තුවක් නැහැ.අපි බලන්නේ මඟී ජනතාවගේ ප්‍රවාහන අවශ්‍යතාව ඉටු කරන්නේ කෙසේද කියලයි. එහිදී අප අනුගමනය කරන්නේ සියයට 60-40 ක්‍රමයයි. ඒ අනුව මඟී ජනතාවගේ ප්‍රවාහන අවශ්‍යතාවෙන් සියයට 60ක් පෞද්ගලික බස් රථවලින් සපුරන අතර 40ක් ලංගමයෙන් සපුරනවා. එයට හේතුව පෞද්ගලික බස්රථ සංඛ්‍යාව වැඩිවීමයි.ජනාධිපතිතුමාත් මේ පිළිබඳ අවධානය යොමු කර හොඳ අවබෝධයකින් සිටින්නේ. ලංගම සේවකයන්ට වගේම පෞද්ගලික බස්රථ 18000කින් පමණ යැපෙන සංඛ්‍යාව ලක්ෂයකට අධිකයි. ඔවුන්ගේ සුබසාධනයත් සලකා තමයි මේ කටයුතු සියල්ල සිදු කෙරෙන්නේ.ලංගමයේ වුණත් යම් යම් අඩුපාඩු නැතුවා නොවෙයි. මඟීන්ට හොඳින් කතාකිරීම, ඉතුරු සල්ලි ලබාදීම ආදී විනය කටයුතු ගැනත් අප තව තවත් වැඩිදුර කටයුතු කරනවා. තාක්ෂණය දියුණුවන යුගයක සිටින අපට බැංකු කාඩ් පතක් වැනි ක්‍රමයක් මඟින් ටිකට් ලබා ගැනීමට හැකිවනවා නම් එයින් මේ ප්‍රශ්න රැසක් විසඳෙනවා.රටක ප්‍රවාහන පද්ධතිය කියන්නේ ශරීරයේ රුධිර නාළ පද්ධතිය වගේ. ඒ නිසා හැමවිටම ප්‍රවාහන අමාත්‍යංශය කටයුතුª කරන්නේ ඒ සේවය නිරන්තරව ඉතා හොඳින් පවත්වාගෙන ජනතාවට හොඳ ප්‍රවාහන සේවයක් ලබාදීමටයි. එහිදී කිසිවිටකත් බස්ගාස්තු නිසා ජනතාව පීඩනයට පත් නොකර දරාගත හැකි මට්ටමේ සාධාරණ සංශෝධනයක් පමණයි අප ගෙන එන්නේ.පෞද්ගලික බස් හිමියන්ගේ සංගමයේ සභාපතිගැමුණු විජේරත්නඅපි මේ වන විට බස් ගාස්තු සම්බන්ධ ප්‍රශ්නය ලිඛිතව දැනුම් දී තියෙනවා. මේ ලිඛිතව දැනුම් දුන් මුල් වතාව නෙමෙයි මීට පෙරත් අපි අපේ ප්‍රශ්න ගැන දැනුම් දුන්නා. මීට පෙර අමාත්‍යාංශ මට්ටමින් කිහිප වතාවක්ම කිව්වා. ජනවාරි මාසයේ සිට කමිටුවක් හදන බව කිව්වා. එය කළේ නැහැ.ජාතික ප්‍රතිපත්තියේ අඩුපාඩු එමටයි. ඒ අඩුපාඩු හදනවා කිව්වා. තාම කළේ නැහැ. හැමදෙයක්ම ලියවිල්ලකින් නැවතුණා.ජාතික ප්‍රතිපත්තියට අනුව මඟීන් බස්රථයට පැටවීම අඩු කිරීමේ නිර්දේශය මත වසරකට අපිට අතිරේකව සියයට 1-2ක ප්‍රමාණයක් දෙන්න පුළුවන්කම තියෙනවා. 2004 වන විට ජාතික ප්‍රතිපත්තියේ කාලසටහන සැකසිය යුතුයි. අතිරික්ත බස් රථ අඩු පාරවල්වලට දැමිය යුතුයි. බස් ගාස්තු විෂමතා ඉවත් කළ යුතුයි. නමුත් මේ කිසි දෙයක් රජය කළේ නැහැ.මේ ප්‍රශ්නයේදී වුණත් දෙපැත්තෙන්ම සිදුවිය යුතු දේවල් තියනවා. නමුත් රජය ඔවුන්ගේ පැත්තෙන් කළ යුතු දේ කළේ නැහැ. එදා රජය කරන්න ඕන දේ කළා නම් මේ ගාස්තු අපිට ප්‍රමාණවත්.මේ ප්‍රශ්නයට ජනාධිපතිතුමා මැදිහත් වුණා. එතුමා මැදිහත් වුණත් මීට අදාළ බලධාරීන් මඟහරිමින් ඉන්නවා. අපි මේ අඩුපාඩු හදන්න කියලා දිගින් දිගටම කීවා.අපිට 2004 සිට 2011 වසර තෙක් සියයට එක ගණනේ සියයට 7ක් වත් ලැබිය යුතුයි. ඒ පැටවීම අඩු කිරීමේ නිර්දේශය මත. 2007 දී සියයට 2ක් ලැබුණා. තව සියයට 5ක හිඟයක් අපිට තියෙනවා. එයත් සමඟ සියයට 15ක බස්ගාස්තු වැඩිවීමක් අපට අවශ්‍යයි. 2004 වසරේ පටන්ම මේ දේවල් සිදුවුණේ නැහැ. අපි ශ්‍රේෂ්ඨාධිකරණයට පවා ගියා මෙය ක්‍රියාත්මක කරන්න. නමුත් ක්‍රියාත්මක වුණේ නැහැ.අපි අද ප්‍රවාහනය සම්බන්ධයෙන් ගුණාත්මකව ඉදිරියට ගිහින් නැහැ. අද වනවිට මිනිස්සු විකල්ප වාහනවලට ගිහින් තියනවා. අපි හොඳ සේවයක් දෙන්න නම් බස් ගාස්තු ඒ අය වැඩි කළ යුතුයි. එහෙම නැතිනම් අනිකුත් දේවල් සිදු කළ යුතුයි.අපි දන්නවා කොයිතරම් ඉල්ලුවත් රජය පැත්තෙන් ඒ වගකීම් ඉටු නොවන බව. එය දන්න නිසා තමයි අපි ඉල්ලන්නේ බස් ගාස්තු වැඩි කරන්න කියා. ඉදිරියේදී තෙල් මිල වැඩි කරන්න යනවා. එතකොට අපිට තවත් පාඩුයි. මේ ගැනත් අවධානය යොමු කර තමයි අපි මේ ඉල්ලීම් රජයට කරන්නේ.අපි සතියක කාලයක් රජයට ලබාදී තියෙනවා. මේ සතිය තුළ තීරණයක් දිය යුතුයි. නැතිනම් ලබන සඳුදා සිට අපි රටපුරා අඛණ්ඩ බස්රථ වර්ජනයකට යනවා.පෞද්ගලික ප්‍රවාහන සේවා ඇමැතිසී. බී. රත්නායකපෞද්ගලික ප්‍රවාහන සේවයේ ගාස්තු වසර දෙකකින් වැඩි වී නැහැ. නමුත් භාණ්ඩ මිල ආදිය ඉහළ යන නිසා බස් ගාස්තු වැඩි කිරීමට සිදු වෙනවා ඒ වැඩිවීම්වලට අනුකූලව. නමුත් ඒ වැඩිවීම කරන්නේ ජාතික ගමනාගමන කොමිසමට අදාළ නීතිරීති අනුවයි.මෙහිදී අප බස් කර්මාන්තය වගේම මඟීන් පිළිබඳව සාධාරණව මැදිහත්ව කටයුතු කළ යුතුයි. එහිදී තරගය වගේම වගකීමෙන් ක්‍රියා කිරීම ගැනත් සැලකිලිමත් විය යුතුයි. මේ නිසා බස්වල ගුණාත්මක බව කෙරෙහිත් මෙවර අපි අවධානය යොමු කරනවා. ජාතික ගමනාගමන කොමිසම කියන ප්‍රමිතියට හා ගුණාත්මක බවට එකඟ නොවන බස් රථවල බලපත්‍රය අවලංගු කරන්න අපි කටයුතු කරනවා. කොහොම වුණත් ජාතික ගමනාගමන කොමිසම සතුව තිබෙන්නේ බස් රථ 3600 ක් පමණයි. ඉතිරි සියල්ල අයිති පළාත් සභාවලට.ඒ අයිතිය කෙසේ වෙතත් එකම අරමුණකින් එකම ජනතාවකට සේවය කිරීම සඳහා ජනාධිපතිතුමාගේ උපදෙස් මත අප සියලු කටයුතු සූදානම් කර තිබෙනවා. මෙහිදී බස් මගීයා වගේම කොන්දොස්තර වරයා සහ රියැදුරා ගැනත් බස් හිමිකරුවන් ගැනත් සිතිය යුතුයි. ඒ සියලු දෙනාගේ අවශ්‍යතා වගේම ගුණාත්මක සේවයක් ලබා දීමට අවශ්‍ය සෑම පියවරක්ම අපි ගන්නවා.ඉන්ධන මිල, ලිහිසි තෙල් වගේ වියදම් සියල්ල අතර අපි සාධාරණ සංශෝධනයකටයි කටයුතු කරන්නේ.කොන්දොස්තරවරුන්ට හැඳුනුම්පතක් ලබා දීම, මාර්ග නීති කඩ කරන බස් රථවලට වගේම මඟීන්ට දඬුවම් කිරීම මඟින් ප්‍රවාහන පද්ධතිය ඉහළ නංවන්න කටයුතු කරනවා.ඒ සඳහා මඟීන්ට සිදුවන අසාධාරණකම්, කාන්තා හිංසනය, ගැට කපන්නන්, ප්‍රවාහනය සම්බන්ධ ආයතනවල සිදුවන දූෂණ ආදි දේ පිළිබඳව මාධ්‍ය හා ජනතාව අප දැනුම්වත් කරන ලෙසත් ඉල්ලනවා.එජාප මාධ්‍ය ප්‍රකාශක පාර්ලිමේන්තු මන්ත්‍රීගයන්ත කරුණාතිලකජනතාවට තවත් බරක් පටවන්න ආණ්ඩුව සූදානම් වෙනවා. බස් ගාස්තු වැඩි කරලා ඒ බරත් ජනතාව මත ම පටවන්න ඉඩ හැරීම එක්සත් ජාතික පක්ෂය විදියට අපි කිසි සේත් අනුමත කරන්නේ නැහැ. මොකද අපිට මතකයි ලෝක වෙළෙඳ පොළේ බොර තෙල් බැරලයක මිල ඩොලර් 140 ක ගණනකට ඉහළ ගිය වෙලාවේ ආණ්ඩුව ලෝකයේ තෙල් බැරලයක මිලත් පෙන්නලා, යුද්ධයත් පෙන්වලා බස් ගාස්තු, දුම්රිය ගාස්තු, ජල ගාස්තු සියයට දෙතුන් සියයකින් වැඩි කරන්න ක්‍රියා කළා. ඊට පස්සේ යුද්ධයත් නිමා වුණා. අසීමිත ලෙස වැඩි වුණු තෙල් මිලත් ඩොලර් 40 ගණනකට බැස්සා. යුද්ධයත් ඉවර වුණා, තෙල් බැරලයත් අඩු වුණා ඒත් ආණ්ඩුව වැඩි කළ එකම දෙයක් වත් අඩුකර ජනතාවට ඒ සහන ලබා දුන්නෙ නැහැ.ආණ්ඩුවත්, ආණ්ඩුවේ ඇමැතිවරුත් ජනතාවට දෙන්න පොරොන්දු වුණ සහන සියල්ල අමතක කරලා කටයුතු කරන්න පටන් ගත්තා. වැඩ කරන ජනතාවගේ වැටුප් වැඩිවීම සඳහා අත උස්සන්න බැරි ඇමැතිවරු කොමිසම් සභාවලින් බස් ගාස්තු වැඩි කරන්න අනුමත කළොත් අත් දෙකම උස්සන තත්ත්වයට වැටිලා තියෙනවා. රජය මේ වෙලාවේ පොරොන්දු වූ පරිදි වැටුප් වැඩි කරන්න කටයුතු නොකොට ක්‍රියා කිරීම අපි හෙළා දකිනවා. ජනතාවගේ වැටුප් වැඩි නොකර යුද්ධයෙන් පසුව දෙනවා කියූ සහන නොදී රජය කරන්නේ ජනතාව මත දිගින් දිගටම බර පැටවීමයි. අද පෞද්ගලික බස් ගාස්තු පමණක් නොව ලංගම බස් ගාස්තුත් වැඩි කරන්න රජය සූදානම්. මගී ජනතාවට බස් ගාස්තු වැඩි කරන්න ආණ්ඩුවක් අවශ්‍ය නැහැ. ජනතාව ආණ්ඩුවක් පත් කර ගන්නේ තමන් පිට මේ වගේ බර පටවා ගන්න නෙමේ. අද ගුණාත්මක ප්‍රවාහන සේවයක් අවශ්‍යයි.බස් ගාස්තු වැඩි කරන්න හදන, ජනතාව මත බර පටවන්න හදන ආණ්ඩුවක් මිනිසුන්ට අවශ්‍ය නැහැ.එම නිසා රජය කළ යුත්තේ බස් ගාස්තු වැඩි කරනවා වෙනුවට ජනතාවට සහනයක් සැලසීමයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106267</link>
    <topic>චැනල් ෆෝ අධ්‍යක්ෂට කනේ ඇඟිල්ල ගහගන්න ශවේන්ද්‍ර කියාදුන්නා</topic>
    <author>රංජිත් සියඹලාපිටිය</author>
    <content>මේ දිනවල රටේ තොටේ කාගේත් කථා බහ චැනල් ෆෝ චිත්‍රපටය ගැනය. ඇත්තටම චිත්‍රපටය හොඳට කරලා තියෙනවා. ඒකේ තිර පිටපත මොනවා වුණත් බොහොම අපූරුවට ලියන්ඩ ඇති. ඒකේ කොටි නිළියකුත් මානව හිමිකම් ක්‍රියාකාරීන් කියන අයත් අපූරුවට රඟපානවා.මං ගිය සතියේ ඒ චිත්‍රපටය අන්තර්ජාලයෙන් බැලුවා. කොටි නිළිය බොහොම අපූරුවට කථා කරනවා. ඒක හරිම ආයාසයෙන් කරන කථාවක්. ඇය හැඟීම්බර වෙන්ඩ හදනවා. ඒත් වෙලාවකට කට කොණේ හිනාවකුත් තියෙනවා මං දැක්කා.ඊළඟට ගුවන් ඡායාරූප ටිකක් පෙන්වනවා. චිත්‍රපටයේ කියන්නේ ඒවා සැටලයිට් ඡායාරූප කියලා. හැබැයි ඔය චිත්‍රපටයේ අධ්‍යක්ෂ කැල්ලම් මැක්රේට ගිය සතියේ උණ ගැනෙන්ඩ ඇති. මොකද නිව්යෝර්ක්වලදි තිබුණ සම්මන්ත්‍රණයේදී අපේ මේජර් ජෙනරාල් ශවේන්ද්‍ර සිල්වා කනේ ඇඟිල්ල ගහගන්ඩ එයාට කියා දුන්නා. ඒ චිත්‍රපටයේ පෙන්වන්නේ ගුවන් හමුදාවේ යානාවලින් ගත් ඡායාරූප.චැනල් ෆෝ නාලිකාව ඒ චිත්‍රපටයට කිව්වේ යුද හමුදාව සිවිල් වැසියන්ට කළ හානි ඇතුළත් වීඩියෝ පටයක් කියලා. අන්තිමට ඒක දැන් හොඳට තිර පිටපත් හදලා ලියපු චිත්‍රපටයක් කියලා ඔප්පු වෙලා ඉවරයි.ඒත් කියන්ඩ ඕනෑ, දෙවන මහා ලෝක යුද්ධයේදී හිට්ලර්ගේ නාසි හමුදාව මොනතරම් යුද අපරාධ කරන්ඩ ඇතිද? ඊළඟට වියට්නාම යුද්ධයේදී සිවිල් වැසියෝ ලක්ෂ 20ක් විතර මැරිලා තියෙනවා. ඇයි චිලී රාජ්‍යයේ ගැටුමේදීත් විශාල පිරිසක් මියැදුණා. එතකොට ඉරාකයේ මැරුණු ගණන ලක්ෂ දහයකට වැඩියි. පැනමාව, ඇෆ්ගනිස්ථානය වගේම මැදපෙරදිග ගැටුම් වලදි මොනතරම් සිවිල් වැසියන්ට හානි වුණාද? ඒවා හැබැයි රහස් නෙමෙයි. ප්‍රසිද්ධ යුද අපරාධ.එතකොට ඒ යුද අපරාධ ගැන චිත්‍රපට එහෙම නැත්නම් ටෙලි නාට්‍ය හැදිලා තියෙනවාද? කොහෙවත් එහෙම නෑ. එතකොට අපේ රටේ යුද්ධයේදී යුද අපරාධ වුණා කියන්නේ ඇයි. ඇත්තම කථා කරමු. ශ්‍රී ලංකාවේ ත්‍රිවිධ හමුදාව යුද අපරාධ කළේ නෑ. යුද්ධයට මැදි වුණ දහස් ගණනකගේ ජීවිත බේරා ගත්තා. ඒකටද යුද අපරාධ කියන්නේ.එතකොට යුද අපරාධ නොවුණ රටට මේ තරම් කෙණෙහිලිකම් කරන්නේ ඇයි? වෙන මොකවත් නෙමෙයි බටහිර රටවල්වලට තියෙන ලජ්ජාව වහගන්ඩ. මොකද ලංකාවේ නායකයා කාටවත් යට නොවී යුද්ධය මෙහෙයවපු හින්දා.චැනල් ෆෝ මඩ ප්‍රචාරය හැදුවේ කොටි අන්තර්ජාතික ජාලය. ඒක ඇස්පනාපිටම පෙනෙනවා. ඒකට සල්ලි දුන්නේ එන්.ජී.ඕ. සංවිධාන. මේකත් හරියට ගමේ ගොඩේ ගහන කැලෑ පත්තරයක් වගේ දෙයක්.වෙන මොනවත්ම එපා. අපේ එක්සත් ජාතීන්ගේ සංවිධානේ මහ ලේකම්වරයාගේ ප්‍රකාශක මාර්ටින් නෙසර්කි චැනල් ෆෝ වීඩියෝ පටයට හොඳ පිළිතුරක් දුන්නා. ඒකේ තියෙන ඡායාරූප වගේම ඇතැම් දර්ශන වැරැදියි කියලා. එතකොට චැනල් ෆෝ වීඩියෝ පටයක් නෙමෙයි චිත්‍රපටයක් නේද?මට තවත් ආරංචියක් ආවා. එ.ජා.ප. මහලේකම්වරයා මහනුවරදී ඔය චැනල් ෆෝ චිත්‍රපටයේ සීඩී පට බෙදා හරින්ඩ හදනවාලු. ඒවා ඉතින් කැත වැඩ කියලා අමුතුවෙන් කියන්ඩ ඕන නෑ. හැබැයි මේ වෙලාවේ ජ.වි.පෙ. මහත්වරු රට ගැන හිතන්ඩ පටන් අරගෙන තියෙනවා.ඒ ගැන නම් කාට කාටත් සතුටු වෙන්ඩ පුළුවන්. මේ වෙලාවේ රටේ හැමෝම එකතුවෙලා චැනල් ෆෝ එකට පිළිතුරු දෙමු.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ab1106268</link>
    <topic>එජාපයේ බාල මහත්තයාගෙන් නියෝජ්‍ය කතානායකට ලියුං කඩදහියක්</topic>
    <author/>
    <content>හිටපු නියෝජ්‍ය ඇමැතිවරයකු මෙන් ම වත්මන් කොළඹ දිස්ත්‍රික් සංවිධායක වරයෙකු වන චන්දන කත්‍රිආරච්චි ගේ බාල පුතුට අකුරු කියවීම ගිය සතියේ සිදුවිය.අකුරු කියවීම සිදු කළේ පාර්ලිමේන්තු මන්ත්‍රී නාමල් රාජපක්ෂ විසිනි. ඒ සඳහා නැකත යෙදී තිබුණේ ගිය බ්‍රහස්පතින්දා උදෑසන 9.47 ටයි. එහෙත් මන්ත්‍රී නාමල් රාජපක්ෂ එදින පෙරවරු 8. 15 පමණ වෙනවිට චන්දන කත්‍රිආරච්චිගේ නිවෙසට ගියේ ය.ඉන් පසුව නාමල් මන්ත්‍රීවරයා වාඩි ගෙන සිටියේ නිවෙසේ මැද සාලයේ වූ පුටු සෙටියේ ය. මේ අතරතුර හිටපු මන්ත්‍රී චන්දනගේ බාල පුත්‍රයා දුවගෙන පැමිණ මන්ත්‍රී නාමල් රාජපක්ෂට ලීවලින් නිර්මාණය කළ කුඩා අලි පැටව් දෙදෙනකු දුන්නේ ය. ඒ සමඟම මන්ත්‍රී නාමල් කියා සිටියේ තාත්තා ලොකු අලි මෙල්ල කරනවා වගේ පුතා පොඩි අලි පැටව් මෙල්ල කරනවා ද කියා ය.මන්ත්‍රී නාමල් රාජපක්ෂ ඇතුළු පිරිස වෙනුවෙන් මේ අතරතුර තේ පැන් සංග්‍රහයක් ද සූදානම් විය. තේ පානය කරන අතරතුර මන්ත්‍රී නාමල් රාජපක්ෂ කියා සිටියේ අලුතින් ඉදි කෙරෙන ශ්‍රී.ල.නි.ප මූලස්ථානය ගැන ය.“චන්දන අයියේ මට බාර දීලායි තියෙන්නේ ශ්‍රී.ල.නි.ප මූලස්ථානය හදන එක. මුලින් ම ඒ ගොඩනැඟිල්ල දෙන්න තිබුණේ වර්ග අඩි 15000 ක ගොඩනැඟිල්ලක් විදියට. ඒත් දැන් ඒක වර්ග අඩි 70,000 ක් විතර විශාල ගොඩනැඟිල්ලක් ඉදි කරන්ඩ තීරණය වුණා. ශ්‍රීලනිප මූලස්ථානය හදන එකේ යම් වැඩකොටසක් මම චන්දන අයියාටත් පවරනවා. මට ඒකට උදව් කරන්න” මන්ත්‍රී නාමල් රාජපක්ෂ හිටපු නියෝජ්‍ය ඇමැති චන්දන කත්‍රිආරච්චිට කියා සිටියේ ය.“ඇත්තටම දැන් තියෙන ශ්‍රී.ල.නි.ප මූලස්ථානයේ පහසුකම් අඩුයි. ඒ වගේ ම තමයි පිට පළාත්වලින් එන පළාත් සභා මන්ත්‍රීවරුන්ට, පළාත් ඇමැතිවරුන්ට වෙන වෙන ම ස්ථාන පක්ෂ මූලස්ථානයේ හදන්න මං තීරණය කරලා තියෙනවා. එතකොට ලංකාවේ කොහේ ඉඳලා ආවත් හැම පළාත් සභා මන්තුීවරයෙකුටම හැම ප්‍රාදේශීය සභා මන්ත්‍රීවරයෙකුටම, හැම පාර්ලිමේන්තු මන්ත්‍රීවරයෙකුටම එක තැනකට වෙලා වැඩ කර ගන්න පුළුවන්.අනෙක එතකොට හැමෝ ම අතර මිත්‍රත්වයක් ගොඩ නැඟෙනවා . ඒක ගොඩක් වටින දෙයක්. අනෙක තමයි ශ්‍රී.ල.නි.ප මූලස්ථානයේ විශාල දේශන ශාලාවක් හදනවා. මන්ත්‍රීවරුන්ට දැනුම ලබා ගැනීමට හොඳ පුස්තකාලයක් ගොඩ නඟනවා.” මන්ත්‍රී නාමල් රාජපක්ෂ චන්දන කත්‍රිආරච්චි ඇතුළු පිරිස ඉදිරියේ කියා සිටියේ ය.“නාමල් මන්ත්‍රීතුමා මං චන්ද්‍රිකා මැතිනිය ජනාධිපති වෙන්ඩ ඉස්සරවෙලා ඉඳලා එතුමියට උදව් කළේ. ඇය ජනාධිපති දක්වා ගමනේදී මාත් ලොකු කැපවීම් කරලා තියෙනවා. ඊටත් වඩා සිය දහස් ගුණයකින් මං ජනාධිපතිතුමා සහ ඔබතුමා වෙනුවෙන් කැප වෙනවා. මං ඉදිරියේ දී මගේ ගෙදර ඉහළ මාලය සහ පහළ මාලය ජනාධිපතිතුමාගේ දේශපාලන මූලස්ථානයක් හැටියට ගොඩ නඟනවා. මං ඒක කරන්නේ හරිම සතුටින්” හිටපු නියෝජ්‍ය ඇමැති චන්දන කත්‍රිආරච්චි කියා සිටියේ ය.මං දන්නවා චන්දන අයියා ගැන. මට ජනාධිපතිතුමාත් ඒ ගැන කියලා තියෙනවා. දැන් උතුරේ වැඩ කටයුතු මට බාර දීලා තියෙනවා. කිලිනොච්චි ගිහින් වැඩ කරන්න මාත් එක්ක එන්ඩ” මන්ත්‍රී නාමල් රාජපක්ෂ චන්දන කත්‍රිආරච්චිට ආරාධනයක් ද කළේ ය.“මන්ත්‍රීතුමා මම ඔබතුමා ගැන සතුටු වෙනවා. තිස්සමහාරාමයේ ප්‍රාදේශීය සභා මැතිවරණය වෙලාවේ මං දැක්කා ඔබතුමාගේ ප්‍රතිභාපූර්ණ තරුණ නායකත්වය. මගේ අවුරුදු 27 ක දේශපාලනයේ මට නොතේරෙන දේ ඔබතුමාට තේරෙනවා. ඔබතුමාට තියෙන්නේ ජාතික නායකත්ව ලක්ෂණ” හිටපු නියෝජ්‍ය ඇමැති චන්දන කියා සිටියේ ය.මේ අතරතුර මන්ත්‍රී නාමල්ගේ පැමිණීම දැනගත් කැස්බෑව ප්‍රදේශයේ විශාල පිරිසක් ඉන් පසුව චන්දනගේ නිවෙසට පැමිණ සිටියහ. ඔවුන් සමඟ සුහද ලෙස කථා බහ කිරීමට ද මන්ත්‍රී නාමල් අමතක නොකළේ ය.චන්දන කත්‍රිආරච්චි ගේ නිවෙසින් මන්ත්‍රී නාමල් පිටව ගිය පසු ජනාධිපති මන්දිරයෙන් චන්දනගේ නිවෙසට දුරකථන ඇමැතුමක් ලැබිණි. දුරකථනයේ සිටියේ ජනාධිපතිතුමා ය.“චන්දන කොහොමද නාමල් මන්ත්‍රීතුමා වෙලාවට ආවාද? මං ඔයාටයි ඔයාගේ දරුවාටයි සුබ පතන්න කතා කළේ” ජනාධිපතිතුමා කීවේ ය.“ඔව් සර්, නාමල් මන්ත්‍රීතුමා කලින් ම ආවා. අපේ ගෙදරට නොහිතපු විදියට අවට අය 500 ක් විතර ආවා. අන්තිමට මෙතැන ලොකු දේශපාලන සංවාදයක් ඇති වුණා. නාමල් මන්ත්‍රීතුමා පාක්ෂිකයන් ගැන කථා කරපු විදිය දැකලා ගොඩක් අය ප්‍රශංසා කළා. ඇත්තටම එයා පාක්ෂිකයන්ට දක්වන්නේ පුදුම ළෙන්ගතුකමක්. හිටපු නියෝජ්‍ය ඇමැති චන්දන කත්‍රිආරච්චි ජනාධිපතිතුමාට කියා සිටියේ ය.එක්තරා පෞද්ගලික රූපවාහිනී නාළිකාවක ගිය සතියේ පැවැති දේශපාලන වැඩසටහනක් ඉතා උණුසුම්කාරී විය. ඒ ආණ්ඩු පක්ෂ මන්ත්‍රී නියෝජ්‍ය කථානායක චන්දිම වීරක්කොඩි සහ එ.ජා.ප මන්ත්‍රී හරින් ප්‍රනාන්දු අතර ඇතිවූ උණුසුම් වචන හුවමාරුවක් නිසාය.මේ දේශපාලන වැඩසටහනට ජ.වි.පෙ නියෝජනය කරමින් සුනිල් හදුන්නෙත්ති, ජාතික හෙළ උරුමය නියෝජනය කරමින් නිශාන්ත ශ්‍රී වර්ණසිංහ, එ.ජා.ප යෙන් හරින් ප්‍රනාන්දු සහ එ.ජ.නි.ස වෙනුවෙන් නියෝජ්‍ය කථානායක චන්දිම වීරක්කොඩි සහභාගී වූහ.”ඔබතුමාගේ නායකයා ඒකාධිපති පාලකයෙක්. ඔබතුමාලා පක්ෂයේ මන්ත්‍රිවරු වුණාට ඒවාට ඔළුව වනමින් ඉන්නේ. ඔබතුමාලා සිහින ලෝකවල ජීවත් වෙන්නේ.” මේ දේශපාලන සාකච්ඡාවේදී එ.ජා.ප මන්ත්‍රි හරින් ප්‍රනාන්දු නියෝජ්‍ය කථානායකවරයාට චෝදනා කළේය.ඊට නියෝජ්‍ය කථානායකවරයා ද පිළිතුරු බැන්දේය. “එ.ජා.ප ය ඇතුළේ තමයි ඒකාධිපතිත්වය තියෙන්නේ. ගිය සතියේ තිබුණ එ.ජා.ප කණ්ඩායම් රැස්වීමට මන්ත්‍රිවරු 10දෙනායි නේද ආවේ. ඒකෙන්ම පෙනෙනවා නේද එ.ජා.ප යේ බංකොලොත්කම.” නියෝජ්‍ය කථානායක චන්දිම වීරක්කොඩි කියා සිටියේය.”අපේ එ.ජා.ප කණ්ඩායම් රැස්වීමට දහයක් නෙමෙයි මන්ත්‍රිවරු 25 ක් ආවා. ඔබතුමා හොරෙන් බලාගෙනද හිටියේ අපේ කණ්ඩායම් රැස්වීම දිහා.” මන්ත්‍රී හරින් ප්‍රනාන්දු ප්‍රශ්න කළේය.”ඇයි ඔබතුමාලාගේ කොමිට් රූම් එකේ නේද කණ්ඩායම් රැස්වීම තිබුණේ. හොරෙන් බලන්න දෙයක් නැහැ. ඒක පෙනෙනවා.” නියෝජ්‍ය කථානායක චන්දිම වීරක්කොඩි කියා සිටියේය.අවසානයේදී එම දේශපාලන වැඩසටහන නිමා වූයේ එ.ජා.ප මන්ත්‍රි හරින් ප්‍රනාන්දුගේ බරපතළ වාග් ප්‍රහාර මැදින්ය. “මීට පස්සේ මේ වගේ බාල දේශපාලනඥයෝ එන වැඩසටහන්වලට අප ගෙන්වන්න එපා.” නියෝජ්‍ය කථානායක චන්දිම වීරක්කොඩි එම පෞද්ගලික රූපවාහිනී නාළිකාවෙන් ප්‍රසිද්ධියේ ඉල්ලා සිටියේය.දේශපාලන වැඩසටහන්වලදී කෙතරම් වාද විවාද සිදු වුවද එම වැඩසටහන් නිමා වූ පසුව පක්ෂ විපක්ෂ මන්ත්‍රිවරු විසිර යන්නේ එකිනෙකා අතට අත දීමෙනි. එහෙත් මේ වැඩසටහන නිමාවේදී සිදුවූයේ ඊට හාත් පසින්ම වෙනස් දෙයකි. “කතා කරන්න ඉගෙන ගන්නවා. තමුන්ට පිස්සුද” එලෙස කියමින් මන්ත්‍රි හරින් ප්‍රනාන්දු නියෝජ්‍ය කථානායක චන්දිම වීරක්කොඩි සමඟ හබයකට පැටලුණේය.ඒ සමඟම ජ.වි.පෙ මන්ත්‍රි සුනිල් හඳුන්නෙත්ති එ.ජා.ප මන්ත්‍රි හරින් ප්‍රනාන්දුට කියා සිටියේ එය දේශපාලන විවාදයක් බවත් විවාදයට පසුව පෞද්ගලික ගැටුම් ඇති කර ගැනීම නොහොබිනා බවත්ය.අවසානයේ එම පෞද්ගලික රූපවාහිනී නාළිකාවේ සේවක පිරිස නියෝජ්‍ය කථානායකවරයාට කියා සිටියේ දේශපාලන අත්දැකීම් අඩු මන්ත්‍රිවරු අතින් සිදුවන වැරැදි ගැන තම ආයතනය කනගාටු වෙන බවය.මේ අතර ගිය බ්‍රහස්පතින්දා දිනයේ සුපුරුදු පරිදි පාර්ලිමේන්තුව පැවැත්විණි. එදින දිනය පුරා පාර්ලිමේන්තු මූලාසනයේ සිටියේ නියෝජ්‍ය කථානායක චන්දිම වීරක්කොඩිය. මේ අතරතුර නියෝජ්‍ය කථානායකවරයාට තුණ්ඩුවක් ලැබිණි. එය ලියා තිබුණේ ඉංගි‍්‍රසි භාෂාවෙනි. එහි පරිවර්තනය මෙසේ විය.”ඊයේ සිදු වුණ දෙයට කනගාටුයි. ආයෙ කවදාවත් එහෙම දෙයක් වෙන එකක් නැහැ. නැවැත වරක් මම කනගාටු වෙනවා.” එ.ජා.ප. මන්ත්‍රි හරින් ප්‍රනාන්දු නියෝජ්‍ය කථානායකවරයාට තමා කළ වරද ගැන කනගාටුව ප්‍රකාශ කැර තිබුණේ එලෙසිනි. ගිය සතියේ සෙනසුරාදා එජාප නායකයා අතින් ඇහැලියගොඩ විලේගොඩ ශ්‍රී නාගරුක්ඛාරාම විහාරස්ථානයේ සීමාමාලකය විවෘත විය. එම අවස්ථාවට එජාප රත්නපුර දිසා මන්ත්‍රිනී තලතා අතුකෝරල ද සහභාගි වී සිටියාය.එහිදී එජාප නායකයා චැනල් ෆෝ මතභේදාත්මක අසත්‍ය වැඩසටහන පිළිබඳව ද අදහස් දැක්වූයේය. “බ්‍රිතාන්‍යයේ චැනල් ෆෝ රූපවාහිනී නාලිකාව විකාශය කළ වැඩසටහන අසත්‍ය බව කියලා විතරක් වැඩක් නැහැ. රජය ඊට සෘජුවම විරෝධය දැක්විය යුතුයි. ප්‍රකාශ විතරක් නිකුත් කරලා බැහැ.” එජාප නායකයා කියා සිටියේය.ඉදිරියේදී පැවැත්වීමට නියමිත කලින් නොපැවැත්වූ පළාත් පාලන ආයතනවල මැතිවරණය ජුලි 23 දා පැවැත්වීමට නියමිතය. ඒ වෙනුවෙන් එජාපය තම මැතිවරණ ව්‍යාපාරය ගිය සතියේදී හිඟුරක්ගොඩ ප්‍රදේශයෙන් ආරම්භ කළේය. එය සංවිධානය කර තිබුණේ උතුරුමැද පළාත් සභා මන්ත්‍රී සිඩ්නි ජයරත්න ය. ඊට එජාප මන්ත්‍රී හරින් ප්‍රනාන්දු ද එක්ව සිටියේය.ගිය සතියේදී මහනුවර මැණික්හින්න පුරාණ රජමහා විහාරයේදී අගමැතිතුමාගේ ප්‍රධානත්වයෙන් අක්තපත්‍ර ප්‍රදානය කිරීමේ උත්සවයක් පැවැත්විණි. ඊට එජාප නියෝජ්‍ය නායක කරූ ජයසූරිය සහ එජාප මහ ලේකම් තිස්ස අත්තනායක ද එක්ව සිටියේය.එම උත්සවය අවසාන වී එජාප නියෝජ්‍ය නායකයා සහ මහ ලේකම්වරයා කොළඹ පදනම් ආයතනයට පැමිණියේය. ඒ එජාප හිටපු සභාපති රුක්මන් සේනානායක විසින් ලියු ඩඩ්ලි සේනානායක චරිතාපදානය කෘතිය එළිදැක්වීමේ උත්සවයට සහභාගි වීමටය. එදිනට ඩඩ්ලි සේනානායකගේ සියවන ජන්ම දින සැමරුම ද යෙදී තිබිණි.මේ අතරතුර ගිය සතියේදී එජාප යොවුන් පෙරමුණේ ඉදිරි දැක්ම එළිදැක්වීම සිදුවිය. ඒ සිරිකොත මූලස්ථානයේ පැවැති උත්සවයකදීය. එජාප නායකයා, එජාප මහ ලේකම්වරයා, එජාප යොවුන් පෙරමුණේ සභාපති රුවන් විජේවර්ධන සහ මාතර දිසා එජාප මන්ත්‍රී මංගල සමරවීර එම අවස්ථාවට සහභාගි වී සිටියහ.එම උත්සවයේදී එජාප නායකයා යොවුන් පෙරමුණේ ඉදිරි වැඩපිළිවෙළ පිළිබඳව ප්‍රශංසා සහගතව කතා කළේය. “රුවන් මට ඉදිරියේදී ඕනේ හැම ඡන්ද මධ්‍යස්ථානයකම ක්‍රියාකාරී හොඳ තරුණයන් හඳුනා ගන්න. ඒ අයට වත්මන් තාක්ෂණය අනුව වැඩ කරන්න පුහුණුවක් ලබා දිය යුතුයි. ඒ මඟින් පුහුණු හොඳ තරුණයන් අපේ පක්ෂයේ ඉදිරි ගමනට සක්‍රීයව දායක කර ගන්න පුළුවන්.” එජාප නායකයා කියා සිටියේය. එජාප පාර්ලිමේන්තු කණ්ඩායම් රැස්වීම ගිය සතියේදී පැවැත්විණි. ඒ එජාප නායකයාගේ ප්‍රධානත්වයෙනි. එහිදී එජාප නායකයා තම කණ්ඩායම් රැස්වීමට යෝජනාවක් ගෙන ආවේය. එනම් ජනාධිපතිතුමා මාස 3 කට වරක් පාර්ලිමේන්තුවට පැමිණිය යුතු ය යන්න ගැනය.“අඩුම වශයෙන් ජනාධිපතිතුමා පාර්ලිමේන්තු සභා ගැබට පැමිණ මන්ත්‍රීවරුන්ට ප්‍රශ්න ඇසීමට අවස්ථාවක් ලබා දෙනවානම් හොඳයි. අපේ රටටත් එංගලන්තයේ විදියට අගමැතිවරයාට ප්‍රශ්න ඉදිරිපත් කිරීමට අවස්ථාව ලබා දෙන ක්‍රමවේදය ආදේශ කර ගත හැකියි. ඒ ගැන පාර්ලිමේන්තුවට යෝජනාවක් ඉදිරිපත් කළ යුතුයි.” එජාප නායකයා කියා සිටියේය.ඉන් පසුව එජාප මන්ත්‍රී ජෝශප් මයිකල් පෙරේරා අදහස් දැක්වූයේය. “බලන්න ගිණුම් කාරක සභාවලට විපක්ෂය නියෝජනය කරමින් අපේ මන්ත්‍රීවරු යනවා. ඒත් ඔවුන් පක්ෂය හෝ පක්ෂයේ මන්ත්‍රී කණ්ඩායම දැනුම්වත් කරන්නෙ නැහැ. එය වැරැදි පූර්වාදර්ශයක්. එම මන්ත්‍රීවරුන් පක්ෂය වෙනුවෙන් හරි හැටි වගකීම් ඉෂ්ට කළ යුතුයි.” මන්ත්‍රී ජෝශප් මයිකල් පෙරේරා කියා සිටියේය.අනතුරුව එජාප කණ්ඩායම් රැස්වීමට අදහස් දැක්වූයේ මන්ත්‍රී ලක්ෂ්මන් කිරිඇල්ලය. “චැනල් ෆෝ නාලිකාවේ වැරැදි සහගත වැඩසටහනට එරෙහිව රජය සෘජුවම ප්‍රතිචාර දැක්වීම වටිනවා.” මන්ත්‍රී කිරිඇල්ල කියා සිටියේය.“අපි තීරණය කරලා තියෙනවා චැනල් ෆෝ එකේ වැඩසටහන සී ඩී විදියට මහජනතාව අතර බෙදා හරින්න. ඒක මහනුවරින් අපි පටන් ගන්නවා.” එජාප මහ ලේකම්වරයා එජාප කණ්ඩායම් රැස්වීමේදී කියා සිටියේය.“ඒක නම් ඒ තරම් ප්‍රඥාගෝචර වැඩක් නෙමෙයි. චැනල් ෆෝ නාළිකාවේ වාර්තාමය වැඩසටහන මඟින් ආණ්ඩුවට විතරක් නෙමෙයි රටටත් හානියක් වෙනවා. ඒ නිසා අපි හිතන්න ඕනේ ආණ්ඩුව පැත්තෙන් නෙමෙයි රට පැත්තෙන්. ඒ නිසා රටට හානියක් නොකිරීමට අපි වග බලා ගන්ඩ ඕනේ. අනෙක ඔය චැනල් ෆෝ වැඩසටහන ඕනෑම කෙනකුට අන්තර්ජාලයෙන් බලන්න පුළුවන්. ඒ නිසා සීඩී පට විදියට බෙදන එක අනවශ්‍ය වැඩක්.” මන්ත්‍රී රංගේ බණ්ඩාර එජාප කණ්ඩායම් රැස්වීමේදී අවධාරණය කළේය.“ඒ විතරක් නෙමෙයි අපි එක්සත් ජාතීන්ගේ සංවිධානයේ මහ ලේකම් පත් කරපු මර්සුකි දරුස්මාන්ගේ කමිටු වාර්තාවත් සිංහලට පරිවර්තනය කරලා තියෙනවා. ඒකත් අපි මහනුවර අපේ රැස්වීමේදී බෙදා හරිනවා.” එජාප මහ ලේකම් තිස්ස අත්තනායක කියා සිටියේය.ඉන් අනතුරුව එජාප කොළඹ දිසා මන්ත්‍රී සුජීව සේනසිංහ අදහස් දැක්වූයේය. “ඔය සීඩී පට වගේම දරුස්මාන් වාර්තාව අනවශ්‍ය අය අතට පත්වීම ඒ තරම් හොඳ දෙයක් නෙමෙයි. එය රට පැත්තෙන් අහිතකර දෙයක්. ඒ නිසා රටේ ප්‍රධාන විපක්ෂය විදියට අපි මීට වඩා කල්පනාකාරීව කටයුතු කළ යුතුයි.” මන්ත්‍රී සුජීව සේනසිංහ කියා සිටියේය.පසුගියදා එජාප පුත්තලම දිසා මන්ත්‍රී රංගේ බණ්ඩාරට එරෙහිව විනය කමිටුවක් පත් කළ බව එජාප මහ ලේකම් තිස්ස අත්තනායක මාධ්‍ය වෙත ප්‍රකාශ කොට තිබිණි. නමුත් මේ වන විට එම විනය කමිටුව සමථකරණ කමිටුවක් බවට නම් කොට ඇතැයි වාර්තා වේ.මේ අතරතුර එජාප මන්ත්‍රී රංගේ බණ්ඩාර මේ වන විට එජාප නායකයා වෙත එජාප මහ ලේකම් තිස්ස අත්තනායකට එරෙහිව පැමිණිලි කොට තිබේ. එනම් එජාප මහ ලේකම්වරයා මන්ත්‍රී රංගේ බණ්ඩාරට සිදුවූ හානිය පිළිබඳව නිසි ආකාරයට කටයුතු කොට නැති බව ප්‍රකාශ කරමිනි. එමෙන්ම මාධ්‍ය හරහා එජාප මහ ලේකම්වරයා මන්ත්‍රී රංගෙ බණ්ඩාරගේ ප්‍රතිරූපයට හානි වන ආකාරයට අසත්‍ය චෝදනා කිරීම පිළිබඳව ද මන්ත්‍රී රංගේ බණ්ඩාර එජාප නායකයාට පැමිණිලි කොට තිබේ.කළුතර දිස්ත්‍රික්කයේ පුරන් කුඹුරු අස්වැද්දීමේ උත්සවය කළුතර ආසනයේ ඇටවිල වෙල් යායේදී පසුගිය සතියේ බදාදා ආරම්භ විය. ඒ සඳහා නියෝජ්‍ය අමාත්‍ය රෝහිත අබේගුණවර්ධන ගේ ආරාධනයෙන් ගොවිජන සේවා හා වනජීවී අමාත්‍ය එස්.එම්. චන්ද්‍රසේන, ප්‍රදේශයේ රාජ්‍ය නිලධාරීන් හා ප්‍රාදේශීය දේශපාලන නායකයින් හා ගොවීන්ගේ සහභාගිත්වයෙන් උත්සවය ආරම්භ විය. ඒ අතරතුර දී නෙළුම් කොළයේ කිරිබත් රස බැලීමටද මැති ඇමැතිවරුන්ට හැකි විය.මෙදින දිනය පුරාම සවස 3.00 වන තෙක් එස්.එම්. චන්ද්‍රසේන අමාත්‍යවරයාගේ කළුතර ආසනයේ නිරීක්‍ෂණ චාරිකාව සංවිධානය කළේ වරාය හා මහාමාර්ග නියෝජ්‍ය අමාත්‍ය රෝහිත අබේගුණවර්ධනගේ ආසනයේ පුරන් කුඹුරු අස්වැද්දීමේ කටයුතු සංවිධානය කිරීමටය. උත්සවය අවසන්වීමට විනාඩි 05 කට මත්තෙන් නියෝජ්‍ය අමාත්‍ය රෝහිත අබේගුණවර්ධනගේ පෞද්ගලික ලේකම් සරත් කුමාරට දුරකථන ඇමතුමක් ලැබිණි. ඒ ජනාධිපති ආරක්‍ෂක අංශයෙන්ය. බේරුවල ප්‍රදේශයේ සිටි බේරුවල ශ්‍රී ලංකා නිදහස් පක්‍ෂ හිටපු සංවිධායක ෆලීල් හජ්ජියාර්ගේ අභාවය හේතුවෙන් ඒ මහතාට අවසන් ගෞරව දැක්වීමට ජනාධිපතිතුමන් පැමිණෙන බවයි. ඒ මොහොතේදීම නියෝජ්‍ය අමාත්‍ය රෝහිත අබේගුණවර්ධන සහ ඇමැති එස්.එම්. චන්ද්‍රසේන බේරුවල පිහිටි ෆලීල් මහතාගේ නිවෙසට පිටත්ව ගියහ. ජනාධිපතිතුමා දේහයට අවසන් ගෞරව දැක්වූ පසු පිරිස හා පිළිසඳරේ යෙදෙන්නට විය. ඒ වන විට රාජිත සේනාරත්න ඇමතිවරයා, පළාත් සභා හා ප්‍රාදේශීය දේශපාලන නියෝජිතයන් පැමිණ සිටිනු දක්නට ලදි.ජනාධිපතිතුමා පවුලේ අය හා කථාබහ යෙදෙන අතරේ එස්.එම්. චන්ද්‍රසේන ඇමැතිවරයා දෙස බැලීය. එවිට රෝහිත අබේගුණවර්ධන ඇමැතිවරයා කීවේ මාගේ කළුතර ආසනයේ පුරන් කුඹුරු අස්වැද්දවීමේ වැඩසටහනේ ආරම්භක උත්සවය අද දිනය යොදා ගෙන පුරන් කුඹුරු හා ගොවිජන ගැටලු ගැන නිරීක්‍ෂණයට ඇමැති එස්.එම්. චන්ද්‍රසේන එක්වී ඇති බවය. ජනාධිපතිතුමා කීවේ එය ඉතා හොඳ කාර්යයක් බවය.ජනාධිපතිතුමා එම ස්ථානයෙන් පිටව ගිය පසු රෝහිත අබේගුණවර්න, එස්.එම්. චන්ද්‍රසේන මොරොන්තුඩුව ප්‍රදේශයට පැමිණියේ තවත් ගොවිජන ගැටලු නිරීක්‍ෂණයටය. පිරිසට දිවා ආහාරය මොරොන්තුඩුව ප්‍රදේශයේදී ගොවි නිවෙසක ඉතා රසවත් ආකාරයට සූදානම් කර තිබුණි. ඇමැතිවරු දෙදෙනා හා නිලධාරීන් දිවා ආහාරය රැගෙන තවත් ස්ථානයක් නිරීක්ෂණය කර චන්ද්‍රසේන ඇමැතිවරයා කොළඹ බලා පිටත් වූ අතර රෝහිත අබේගුණවර්ධන ඇමැතිවරයා බේරුවල බලා පිටත් වූයේ ෆලීල් හජ්ජියාර්ගේ අවසන් කටයුතුවලට සහභාගිවීම සඳහාය.කටාන සීදූව සිරි සුගතාරාම විහාරස්ථානයේ විහාර මන්දිරය විවෘත කිරීමේ උත්සවය පසුගිය සිකුරාදා පැවැත්විණි. එහි ප්‍රධාන ආරාධිතයා වූයේ අගමැති දි.මු. ජයරත්න මහතායි.ඔහු විහාරස්ථානයට එන විට අගමැතිවරයා පිළිගැනීම සඳහා පාර්ලිමේන්තු මන්ත්‍රිනී සුදර්ශිනී ප්‍රනාන්දුපුල්ලේ ගොස් සිටියාය. සුදර්ශනී දුටු දි.මු. කීවේ ජෙයරාජ් ඇමතිතුමා නිසා තමන් මේ උත්සවයට සහභාගී වූ බවය. අගමැතිකමට මුලින්ම මා යෝජනා කළ කෙනෙක් තමයි ජෙයරාජ්.” ඒත් අගමැතිකම හම්බවෙන කොට ජෙයරාජ් අපි අතර නැහැ.” දි.මු. කීවේය. විහාර මන්දිරය විවෘත කිරීමට අගමැතිවරයා සූදානම් වෙද්දීම එක්සත් ජාතික පක්ෂ නියෝජ්‍ය නායක කරු ජයසූරිය එම ස්ථානයට පැමිණියේය. “ආ මේ අපේ විපක්ෂ නායකතුමත් ඇවිත් ඉන්නේ” කරු දුටු දි.මු. කීවේය. කරු සිනාසී ඊට ප්‍රතිචාර දැක්වීය.දි.මු. මේ කතාව උත්සව සභාවේදීද කීවේය. ඔහු අවසර ගත්තේද විපක්ෂ නායක කරු ජයසූරිය මහතාගෙන් අවසරයි කියමිනි. එවිට කරු “ලෙඩ දාන්න එපා” යැයි අගමැතිවරයාට කීවේය.කිසි ලෙඩක් නැහැ. මම කියන්නේ කවුරුවත් කියන දේවල් නෙමෙයි මම දකින දේවල්.” දි.මු. කීවේ සිනාසෙමිනි. උත්සවය අවසානයේදී කටුනායක සීදුව විපක්ෂ නායකවරයා අගමැතිතුමාට කිසියම් ගැටලුවක් ඉදිරිපත් කළේය. ඊට ප්‍රතිචාර දැක්වූ දි.මු. “විපක්ෂ නායකතුමාට හොරෙන් ඕවා කියන්න. නැත්නම් ඔබතුමාගේ විපක්ෂ නායකකමත් ගහලා යයි.” කරු දෙස බලමින් සිනාමුසුව කීවේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ පසුගිය සතියේ සිටියේ තායිලන්තයේ බැංකොක් නුවරය. තායිලන්ත රජයේ ආරාධනාව පරිදි අමාත්‍යවරයා පසුගිය සඳුදා උදෑසන බැංකොක් නුවර බලා පිටත්ව ගියේ ආසියානු හා පැසිෆික් කලාපයේ ජනාවාස විශේෂ සමුළු කිහිපයකටම සහභාගිවීම සඳහාය.මේ සමුළු 21 වැනිදා සිට 25 වැනිදා දක්වා පැවැත්වීමට නියමිතව තිබිණි.සමුළු පැවැත්වුවද තායිලන්ත ජාතිකයින්ගේ දැඩි අවධානයට ලක්ව තිබුණේ තවත් දින කිහිපයකින් පැවැත්වෙන තායිලන්තයේ මහ මැතිවරණය පිළිබඳවයි. මේ සමුළුවලට පැමිණි අමාත්‍යවරුන් සහ ජ්‍යෙෂ්ඨ නිලධාරින්ගේ ද අවධානය තායිලන්ත මහ මැතිවරණය කෙරෙහි යොමු වී තිබුණි.ඊට ප්‍රධාන හේතුවක් වූයේ තායිලන්තයේ මැතිවරණ අපේක්ෂකයන්ගේ මැතිවරණ ප්‍රචාරක පුවරු තම රටවල මෙන් නොවීමය. සාමාන්‍යයෙන් බොහෝ රටවල මැතිවරණ ප්‍රචාරක පුවරුවල මැතිවරණ අපේක්ෂකයන් සිටින්නේ සිනහමුසු මුහුණෙනි. එසේ නැතිනම් ජනතාවට ආචාර කරන, ප්‍රියමනාප මුහුණක් සහිත ඡායාරූපයක් යොදාගෙන ප්‍රචාරක පුවරුවල පෙනී සිටිති.එහෙත් තායිලන්තයේ මැතිවරණ අපේක්ෂකයන් අතුරින් සමහරු ඔරවාගෙන, කෑගසාගෙන, ඔළුවට අත්දෙක තබාගෙන කෑගසාගෙන, සුනඛයෝ සුරතල් කරමින්, වලස් පැටවුන් වඩාගෙන, දුක සේ හඬා වැලපෙමින් යන විවිධ ආකාරවල ඡායාරූප යොදා විශාල කටවුට් යොදාගෙන ප්‍රචාරක කටයුතු කරති. විමල් වීරවංශ ඇමැතිවරයා ද මේ අලුත්ම තාලේ මැතිවරණ ප්‍රචාරක ව්‍යාපාරය පිළිබඳ අවධානය යොමුකළේය.එක් ජනාවාස සමුළුවක් පැවැත්වුණේ තායිලන්ත අග්‍රාමාත්‍ය අභිෂීත් බෙජාජීවාගේ ප්‍රධානත්වයෙනි. මෙහිදී තායිලන්ත අග්‍රාමාත්‍යවරයා සහ විමල් වීරවංශ අමාත්‍යවරයා අතර හමුවක් ද පැවැත්විණි.මේ සමුළු අතරතුර විමල් වීරවංශ අමාත්‍යවරයා හා විවිධ රටවල නිවාස හා ඉදිකිරීම් අමාත්‍යවරුන් අතර ද සාකච්ඡා පැවැත්විණි. ඉන්දුනීසියාවේ නිවාස අමාත්‍ය සුහර්ෂෝ මොනෝෆා, ෆීජි දූපත්වල පළාත් පාලන, නාගරික සංවර්ධන, නිවාස හා පරිසර කටයුතු අමාත්‍ය සැමුවෙලා සුමාටුවා සමඟ ද විමල් වීරවංශ අමාත්‍යවරයා දීර්ඝ වශයෙන් සාකච්ඡා කළේය.කෑගලු පොසොන් පෙරහර වඩාත් ප්‍රකට සබරගමුවේ ප්‍රමුඛතම මිහිඳු පෙරහර ලෙසින්ය.කොළඹ මහනුවර ප්‍රධාන මාර්ගයේ කෑගල්ල නාගරික සීමාව පෙරහර ගමන් ගන්නා කාලය තුළ ගැසට් නිවේදනයක් මඟින් වසාදැමීම ද එකල පටන්ම සිදුවන්නකි.පසුගිය වසර 30 පුරා එකී පෙරහර වෑවලදෙණිය විහාරස්ථ දායක සභාවේ සභාපති වත්මන් සබරගමුවේ මහ ඇමැති මහීපාල හේරත් ගේ උපදේශකත්වයෙන් සහ සක්‍රිය දායකත්වයෙන් පවත්වාගෙන යයි. මෙවර පෙරහර නැරඹීම සඳහා මහ ඇමැතිවරයාගෙන් ශ්‍රී ලංකාවේ නියෝජ්‍ය ඉන්දීය මහ කොමසාරිස් රාකේෂ් මිශ්‍රා මහතාට ඇරයුම් ලැබී තිබිණි.පෙරහර නැරඹීම සඳහා කෑගලු නගරයට ලක්ෂයකට ආසන්න පිරිසක් රැස්ව සිටි අතර රාත්‍රි අටට පමණ ඉන්දියා නියෝජ්‍ය මහ කොමසාරිස්වරයා කෑගල්ල වෑවලදෙණිය විහාරස්ථානයට පැමිණියේය.සධාතුක කරඬුව මංගල හස්තිරාජයා මත තැන්පත් කිරීමෙන් අනතුරුව මිශ්‍රා මහතා ඇතුළු ඉන්දීය ධූත පිරිස මහත් බැති සිතින් සධාතුක කරඬුවට මල් පුදමින් සිය භක්ති ප්‍රණාමය පළ කළහ.පාර්ලිමේන්තුව ගිය සතියේ රැස් වූයේ 21 දාය. එදින පක්ෂ - විපක්ෂ මන්ත්‍රීවරු ඉදිරියේදී පැවැත්වීමට නියමිත පළාත් පාලන ආයතන මැතිවරණ ගැන උනන්දුවෙන් සාකච්ඡාවල නිරතව සිටියහ.මේ අතර මැතිවරණ සඳහා සහයෝගය දීමට දැනටමත් මන්ත්‍රීවරුන් වෙන් කර දීමට එජනිස. පක්ෂ නායකත්වය කටයුතු කර ඇත. මේ අතර උතුරු - නැෙඟනහිර විශ්ව විද්‍යාලවල ආචාර්යවරු රැසක් ම පාර්ලිමේන්තු මන්ත්‍රී නාමල් රාජපක්ෂ හමුවී එජනිසයට සහයෝගය දීමට පසුගියදා එකඟ වූහ. මැති - ඇමැතිවරුන් රැසක් සමඟ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කතා බහක යෙදෙමින් සිටින අතර තුර සිනහ මුසු මුහුණින් එතැනට පැමිණියේ අග්‍රාමාත්‍ය දි.මු. ජයරත්න මහතා ය.“ඔබතුමා හැමදාම සිනාවෙලා ඉන්නෙ” හෙට්ටිගේ කියද්දී අගමැතිතුමා කීවේ “මම හැමදාම සතුටින් ඉන්න කෙනෙක්.ඒකෙ තේරුම තමයි වැඩි බලාපොරොත්තු නැති බව. පැවරෙන වැඩේ අවංකව ඉටු කරන්න ඕන. මුදල් පස්සෙ දුවන්න හොඳ නෑ. මං පර්ස් එකක්වත් පාවිච්චි කරන්නෙ නෑනේ” අගමැතිතුමා කියා සිටියේය.මේ අතරතුර මෛත්‍රිපාල සිරිසේන, අනුර ප්‍රියදර්ශන යාපා, ජගත් පුෂ්පකුමාර, ප්‍රියංකර ජයරත්න යන අමාත්‍යවරු ද තම අමාත්‍යාංශවල වත්මන් ක්‍රියාකාරිත්වය ගැන කතා බහ කරමින් සිටියහ.“ඩෙංගු මර්දනය ගැන මෛත්‍රිපාල ඇමැතිතුමා කොළඹ ප්‍රදේශයේ අයට දොස් කියලා කරපු කතාව හරියටම හරි. අමාත්‍ය ජගත් පුෂ්පකුමාර කීවේ ය.“එහෙම නොකිය බැහැනේ. ඩෙංගු බෝවෙන්නේ වැඩිපුරම නගරයේ ඉන්න මිනිස්සුන්ගෙ හැඟීමක් නැති කමින්.ගමේ මිනිස්සු එහෙම නෑ. ඒ මිනිස්සුන්ට ලජ්ජා බය තියෙනවා. පිරිසිදුව ඉන්න බලනව. බස්නාහිර පළාතේ පිරිසක් ඉන්නව කිව්වට මොනවත් අහන්නෙ නෑ. හරිම ආත්මාර්ථකාමීයි.”මෛත්‍රිපාල සිරිසේන ඇමැතිවරයා කියාගෙන ගියේ ඩෙංගු වසංගතයෙන් මිදෙන්න සෙසු පළාත්වල මෙන් බස්නාහිර පළාතේ සමහර අයගෙන් අවශ්‍ය සහාය නොලැබීම ගැන දැඩි වේදනාවක් මුසු හැඟීමකිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106261</link>
    <topic>බස්නාහිර පළාතේ පාසල්වලින් සියයට 75කම මදුරු කීට ආකර</topic>
    <author>සාගරිකා දිසානායක ජයසිංහ</author>
    <content>මර්දන වැඩසටහනට ආවේ කොළඹ පාසල් 75න් 25යිඩෙංගු රෝගය ශ්‍රී ලංකාවෙන් හැකි ඉක්මනින් තුරන් කිරීමේ අරමුණ ඇතිව පසුගියදා ආරම්භ කරන ලද ඩෙංගු සතිය තුළ සාර්ථක පියවර රැසක් ගැනීමට හැකි වූ බව සෞඛ්‍ය ඇමැති මෛත්‍රීපාල සිරිසේන මහතා පැවැසීය. ඩෙංගු මර්දනය කිරීම තවදුරටත් විධිමත් කිරීම සඳහා ඉදිරි මාස දෙක ඇතුළත මදුරු මර්දන පනත සංශෝධනය කොට කැබිනට් අනුමැතිය සඳහා පාර්ලිමේන්තුවට ඉදිරිපත් කරන බවද ඇමැතිවරයා කීය.අදින් අවසන් වූ ඩෙංගු මර්දන සතිය තුළ දීපව්‍යාප්තව සිදු කරන ලද පරීක්ෂණ පිළිබඳව අදාළ පරීක්ෂණ කණ්ඩායම් විසින් සෞඛ්‍ය ඇමැතිවරයා දැනුම්වත් කරන ලද අතර, අලුතින් හඳුනාගත් මදුරුවන් බෝවිය හැකි අවදානම් සහිත ස්ථාන සති දෙකක් ගතවීමට පෙර යළිත් පරීක්ෂා කර, එම ස්ථාන තවදුරටත් මදුරුවන් බෝවන ආකාරයෙන්ම පවත්වාගෙන යන්නේ නම් ඔවුනට එරෙහිව නීත්‍යානුකූලව කටයුතු කිරීම සඳහා පියවර ගන්නා ලෙසට ද ඇමැතිවරයා අදාළ බලධාරීන්ට උපදෙස් දුන්නේය.සෞඛ්‍ය අමාත්‍යාංශය, ජනාධිපති ඩෙංගු කාර්ය සාධක බළකාය, ත්‍රිවිධ හමුදාව සහ පොලීසිය, ජාතික ඩෙංගු මර්දන ඒකකය, කීට විද්‍යා අංශය, මහජන සෞඛ්‍ය පරීක්ෂකවරුන් ඇතුළු සෙසු රාජ්‍ය ආයතනවල නියෝජිතයන්ගෙන් ද සැදුණු සාමූහික පරීක්ෂණ කණ්ඩායම් මඟින් පසුගිය සතිය පුරා දීප ව්‍යාප්තව මදුරු මර්දන වැඩසටහන් ක්‍රියාත්මක කරනු ලැබීය.පසුගිය වසර දෙකට සාපේක්ෂව මේ වසරේ වාර්තා වූ ඩෙංගු රෝගීන් ගේ සංඛ්‍යාව අවම වුවද තවමත් දිවයිනේ සෑම ප්‍රදේශයකින්ම ඩෙංගු රෝගීහු හඳුනාගැනෙති. සෞඛ්‍ය අමාත්‍යාංශය කොළඹ වෛද්‍ය පර්යේෂණායතනය හා ඒකාබද්ධව පසුගිය අප්‍රේල් සහ මැයි මාසවල බස්නාහිර, සබරගමුව, වයඹ, මධ්‍යම සහ දකුණු පළාත්වල පිහිටි පාසල්වල පවත්වන ලද කීට විද්‍යා සමීක්ෂණ ප්‍රතිඵලවලට අනුව බස්නාහිර පළාතේ පාසල්වල වැඩිවශයෙන්ම ඩෙංගු මදුරු අවදානම පවතින බව අනාවරණය වී තිබේ. බස්නාහිර පළාතේ පාසල්වලින් සියයට 75%ක්ම මදුරු කීටයන් සහිත ස්ථාන හමු වී ඇති අතර සෑම පාසලකම මදුරු කීටයන් සහිත ස්ථාන 10-12 දක්වා ප්‍රමාණයක් ඇති බවද හඳුනාගෙන තිබේ. සෙසු පළාත්වල පාසල් වලින් ද සියයට 65-75 දක්වා ප්‍රමාණයක් මදුරු ආකර බවට පත්ව ඇතැයි ද සමීක්ෂණයෙන් හෙළිවී තිබේ. රජයේ මෙන්ම පෞද්ගලික අංශයේ ද සෑම පාසලක්ම අවම වශයෙන් සතියේ එක් දිනක් තෝරාගත් කාලවේලාවක් තුළ පාසල් පරිශ්‍ර පවිත්‍ර කර මදුරුවන් බෝවන ස්ථාන විනාශ කිරීමට පියවර නොගතහොත් පාසල් දරුවන් මෙන්ම ගුරුවරුන් ඇතුළු විශාල පිරිසක් නුදුරු අනාගතයේ දී ඩෙංගු රෝගයට ගොදුරු වනු ඇතැයි සෞඛ්‍ය අමාත්‍යාංශය අනතුරු අඟවයි.එම තර්ජනය මැඬ පැවැත්වීම සඳහා සෞඛ්‍ය ඇමැතිවරයා, අධ්‍යාපන ඇමැතිවරයා සමඟ සාකච්ඡා කොට සියලුම විදුහල්පතිවරුන් වෙත මදුරු මර්දන වැඩසටහන් සතියකට වරක් ක්‍රියාත්මක කිරීමට උපදෙස් ලබාදීමට චක්‍රලේඛයක් නිකුත් කිරීමට තීරණය කොට ඇතැයි අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පැවැසීය.පසුගිය සතියෙහි ඩෙංගු මර්දන සතිය පිළිබඳව කොළඹ නගර සභා සීමාව තුළ පිහිටි පාසල්වල විදුහල්පතිවරුන් දැනුම්වත් කිරීමට පියවර ගෙන තිබුණ ද මදුරු මර්දන වැඩසටහන්වලට සහභාගිව සිටියේ අදාළ කලාපය තුළ පිහිටි පාසල් 76කින් විසිපහකටත් අඩු සංඛ්‍යාවක් වීම කනගාටුවට කරුණකියි ද ඇමැතිවරයා කීය.රජයේ පාසල්වල සහභාගිත්වය මෙසේ වන අතර ඇතැම් පෞද්ගලික පාසල් බරපතළ ලෙස ඩෙංගු අවදානමට ලක්ව සිටිය ද එම පාසල් ඩෙංගු මර්දන කටයුතු සඳහා අඛණ්ඩ තිරසාර ක්‍රියාදාමයක් අනුගමනය නොකිරිම ද බලවත් ප්‍රශ්නයක් බවට පත්ව තිබේ.ඩෙංගු මදුරුවාට රජයේ හෝ පෞද්ගලික අංශයේ යනුවෙන් වෙනසක් නොදැනේ. එවැනි බරපතළ සිදුවීම් සුළුකොට තැකීමෙන් රටට අහිමි වන්නේ වටිනා ජීවිත රාශියකි. එහෙයින් මදුරු මර්දනය පිළිබඳ නිසි අවධානය යොමු නොකරන, මදුරු මර්දන වැඩසටහන්වලට සහය නොදෙන බලධාරීන්ට එරෙහිව විනය පියවර ගැනීමට කටයුතු කරන ලෙස සෞඛ්‍ය අමාත්‍යාංශය අධ්‍යාපන අමාත්‍යාංශයෙන් ඉල්ලීමක් කර ඇත.කොළඹ දිස්ත්‍රික්කයේ වැඩිපුර ඩෙංගු රෝගීන් වාර්තා වී ඇත්තේ දෙහිවල වෛද්‍ය නිලධාරි කොට්ඨාසයෙනි. පසුගිය සතිය තුළ එම කොට්ඨාසයෙහි සියලුම රාජ්‍ය හා පෞද්ගලිත ආයතන හා නිවාස 9010ක් පරීක්ෂාවට ලක් කරන ලද අතර ඉන් 926ක්ම මදුරුවන් බෝවීමේ අවදානම සහිත ස්ථාන ලෙස හඳුනාගෙන තිබේ.එම පරිශ්‍රවල වැඩි වශයෙන්ම මදුරුවන් බෝවන ස්ථාන ලෙස වැහිපිහිලි, විසිතුරු මල්පැළ, ගස් බෙණ, ටයර් හා ප්ලාස්ටික් අසුරන හඳුනාගෙන ඇත.එහිදී පුද්ගලයන් 174 දෙනකුට නඩු පැවරීමට ද, නිවාස හිමියන් 406 ;දනකුට සති දෙකක් තුළ තම පරිශ්‍ර පිරිසුදු කරගැනීමට නොතීසි නිකුත් කරනු ලැබීය. දෙහිවල සෞඛ්‍ය වෛද්‍ය නිලධාරි කොට්ඨාසය තුළ ඇති පරිශ්‍ර සංඛ්‍යාව 45,000කි. මෙයින් සියයට 65ක්ම මදුරුවන් බෝවීමේ අවදානම සහිත ස්ථාන බවට කීට විද්‍යා පරීක්ෂණ මඟින් හෙළිවිණැයි ප්‍රාදේශීය සෞඛ්‍ය සේවා අධ්‍යක්ෂ වෛද්‍ය තිලක් සිරිවර්ධන මහතා පැවැසීය.දිවයිනේ සෑම ප්‍රදේශයක්ම ආවරණය වන පරිදි සෞඛ්‍ය වෛද්‍ය නිලධාරි කොට්ඨාස 305ක මදුරු මර්දන වැඩසටහන් ක්‍රියාවට නංවනු ලැබිණි. එක් සෞඛ්‍ය වෛද්‍ය නිලධාරී කොට්ඨාසයක් කලාප හතකට බෙදා පිරිසුදු කිරීම් හා සමීක්ෂණ කටයුතු සිදු කැරෙන අතර සතිය අවසානය වනවිට දිවයිනේ සෑම වෛද්‍ය නිලධාරි කොට්ඨාසයක්ම ආවරණය කෙරුණු බවද අමාත්‍යාංශ ආරංචි මාර්ග පැවැසීය.ඩෙංගු රෝගය පිටු දැකීමට ඇති හොඳම පිළියම ඩෙංගු මදුරුවන් බෝවීම වළක්වාලීමයි. ඒ සඳහා ඩෙංගු මදුරු මර්දන සතියකට සීමා නොවී අඛණ්ඩ පවිත්‍රතා වැඩපිළිවෙළකට ජනතාව හුරුපුරුදු විය යුතුය. ඩෙංගු සතිය පුරා දැක්වූ උනන්දුව හා ක්‍රියාශීලී බව අඛණ්ඩව සිදු නොකළහොත් රෝගය මර්දනය කිරීමට හැකි නොවනු ඇත. ඒ සඳහා නිලධාරීන් හෝ රජය කවර පියවරක් ගත්ත ද ජනතාව ගේ පූර්ණ සහයෝගය නැතිව එකී අරමුණ ජයගත නොහැකිය.ඩෙංගු අවදානම වැඩි වශයෙන් ඇති කලාප සඳහා දුමායනය, බීටීඅයි බැක්ටීරියාව සහ මැලතියන් මදුරු නාශක ඉසීමත්, නිවාස පරීක්ෂාවට ලක් කිරීමටත්, කීට විද්‍යා සමික්ෂණ සහ ජනතාව දැනුම්වත් කිරීම ඇතුළු වැඩසටහන් රැසක් අඛණ්ඩව සිදු කැරෙනු ඇතැයි අමාත්‍යාංශයේ අතිරේක ලේකම් වෛද්‍ය මහීපාල පවසයි.ඩෙංගු වළක්වා ගැනීම සඳහා එසේ පියවර ගන්නා අතරම ඩෙංගු රෝගය නිවාරණය කිරීමට රෝහල් ඇතුළු සෞඛ්‍ය කාර්ය මණ්ඩල සඳහා විශේෂ පුහුණුකිරීම් සිදුකොට ඇතැයි ද ලේකම්වරයා පැවැසීය.එම වැඩසටහනේ තවත් එක් පියවරක් වශයෙන් තායිලන්තයේ බැංකොක් නුවර පිහිටි ලෝක සෞඛ්‍ය සංවිධානයේ සහයෝගිතා මධ්‍යස්ථානයේ අධ්‍යක්ෂ මහාචාර්ය සිරිපෙන් කල්‍යාන්රූප් මහත්මිය ඇතුළු විශේෂඥ වෛද්‍ය පිරිසක් පසුගියදා මෙරට පැමිණියහ. ඩෙංගු රෝගී ප්‍රතිකාර සේවා පිළිබඳව ශ්‍රී ලංකාවේ ප්‍රධාන රෝහල්වල සේවය කරන ළමා රෝග හා ස්නායු ශල්‍ය විශේෂඥ වෛද්‍යවරුනට ඩෙංගු රෝගීන්ට ප්‍රතිකාර කිරීම පිළිබඳ මෙම තායිලන්ත වෛද්‍යවරුන් හා අදහස් හා දැනුම් හුවමාරු කරගැනීමේ වැඩසටහනක් ක්‍රියාත්මක කැරිණි.කොළඹ රිජ්වේ ආර්යා ළමා රෝහලේ ළමා රෝග පිළිබඳ විශේෂඥ වෛද්‍යවරුන් හා ස්නායු ශල්‍ය වෛද්‍යවරුන්ගෙන් ඇරැඹුණු එම පුහුණු වැඩසටහන දැනට දිවයිනේ ප්‍රධාන රෝහල් 52ක විශේෂඥ වෛද්‍යවරුනට ලබා දී ඇත. මේ යටතේ රෝහල් 75කදී කණ්ඩායම් 75ක් පුහුණු කැරේ.ඩෙංගු රෝගය නිසා සිදුවන මරණ අවම කරගැනීම, රෝග නිර්ණය, ඩෙංගු රෝග කළමනාකරණය, රෝගීන් නිරීක්ෂණය, ප්‍රතිකාර ක්‍රමවත්ව පවත්වාගෙන යාම යන කරුණු පිළිබඳව විශේෂ දැනුමක් මෙම පුහුණුවේදී ලබා දේ.දැනටමත් දිවයිනේ සෑම ප්‍රධාන රෝහලකම ඩෙංගු රෝගීන් සඳහා දැඩි සත්කාර සේවා පහසුකම් සපයන අතර ඩෙක්ස්ට්‍රෑන් ඇතුළු අත්‍යවශ්‍ය ඖෂධ තොග ද ප්‍රමාණවත් තරම් රෝහල්වලට සපයා ඇතැයි ද අතිරේක ලේකම් වරයා පවසයි.සෞඛ්‍ය ඇමැතිතුමාගේ උපදෙස් පරිදි දිවයිනේ රෝහල් 52කට ඩෙංගු රෝගීනට ප්‍රතිකාර කිරීම සඳහා අධි සත්කාර ඒකක 52ක් පිහිටුවීමට ද කටයුතු යොදා ඇත.මෙම සෑම ඒකකයකටම දැඩි සත්කාරක ඇඳන් පහ බැගින් සහ සෙසු අවශ්‍ය පහසුකම් ලබා දෙනු ඇත. දැනටමත් කල්මුණේ මහරෝහලට ඇඳන් 17ක් සහ දැඩි සත්කාරක ඇඳන් තුනකින් සමන්විත අධි සත්කාරක ඒකකයක් පිහිටුවීමේ කටයුතු අරඹා ඇති අතර එම දිස්ත්‍රික්කයේ තවත් රෝහල් හයකට එවැනි අධි සත්කාර ඒකක ලබාදීමට කටයුතු යොදා තිබේ. අධි සත්කාරකයක් ඉදිකිරීම සඳහා රජය රුපියල් ලක්ෂ පනහක් වැය කරයි.ඩෙංගු උවදුර පිටුදැකීම සඳහා ඉහත සඳහන් කවරාකාරයේ පියවර ගනු ලැබූවද ජනතා සහය නැතිව වැඩපිළිවෙළ සාර්ථක නොවේ.ඩෙංගු රෝගය පිළිබඳව ජනතාව කොතෙක් දැනුම්වත් කළ ද තම තමන්ගේ නිවාස හා පරිශ්‍ර පිරිසුදු කරගැනීමේදී මෙන්ම රජයේ ඩෙංගු මර්දන වැඩසටහන් සඳහා ජනතාව දක්වන සහයෝගය ප්‍රමාණවත් නොවන බව ඇමැතිවරයා පවසයි.ඩෙංගු රෝගය බොහෝ දුරට පිටු දැක ඇති කියුබාව වැනි රටවල් එකී සාර්ථකත්වයක් ළඟා කරගත්තේ දැඩි නීතිරීති මෙන්ම ඒ සඳහා ලද උපරිම ජනතා සහයෝගයත් හේතුවෙනි.ඩෙංගු රෝගය පාලනය රජයේ හෝ අන් අයකුගේ වගකීමකැයි යන සාවද්‍ය අදහස බැහැර කිරීමට සුදුසු කාලය එළැඹ තිබේ. පිරිසුදු බවත් ක්‍රියාකාරී බවත් හැරුණු විට ජනතාවගේ චර්යා රටාවන්හි ද සුභවාදී වෙනසක් ඒ සඳහා අවශ්‍ය වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106262</link>
    <topic>කුණු ගොඩ ගැහෙනවා මදුරුවො බෝ වෙනවා</topic>
    <author>අරුණි මුතුමලී</author>
    <content>කන්තෝරු ගිහින් එනකොට ගෙවල්, දොරවල් වහල තිබුණාම හරිම පාළුයි. කේන්තිත් වගේ. ජංගම දුරකථනයෙත් බැටරි බැහැලා. පණිවුඩයක්වත් දෙන්න බැරිවෙන්න ඇත්තේ ඒකයි. මම අත් බෑගය පීරලා යතුරු කැරැල්ල හොයා ගත්තා. මදැයි ටිකක් කලින් ගෙදර ආවා! මම දුරකථනය ළඟට ගියා.“හෙලෝ”“ආ.. තාත්තේ මොකද කවුරුවත් ම ගෙදර නැත්තේ?”“ඔයාගේ ෆෝන් එක ඕෆ් නේ. මල්ලි හොස්පිටලයිස් කළා”“ආහ්... ඒ ඇයි?”“තාම මුකුත් කියන්න බෑ. ටෙස්ට් වගයක් කරනවා”“මම මෙහෙම්ම එන්න ද?”“එපා එපා... අම්මයි මායි මේ ගෙදර එන ගමන්”“ආච්චි?”“ආච්චි එහා ලේන් එකේ මළ ගෙයක් වෙලා ඒකට යන්නැති”අම්මලා එනකල් ඇඳුම් මාරු කරන්නවත් හිතුණේ නෑ.පී... පීප්... මම ගේට්ටුව රැකගෙන හිටියේ ඒ සද්දේ ඇහෙන කල්.“මොකද අම්මේ මල්ලිට”විඩාබර මුණින් කඩිමුඩියේ ගෙට ගොඩ වුණු අම්මා විස්තරේ කීවා.“හනේ මන්දා මල්ලි උණ වගේ කැර කැවිල්ලයි කියාගෙන කලින් ගෙදර ආවා. ළඟ ඩොක්ටර් ගාවට ගියාම කොයිකටත් හොස්පිටල් ගෙනියන්න කීවා. මේ පැත්තේ ඩෙංගු නිසා”“මොනවා... ඉතිං?”“ඉතිං තාත්තටත් මගට එන්න කියලා අපි ගියා. කොහෙද ඉතිං ඔයා අල්ලන්න දැල් දාන්න එපැයි”“අය්යෝ... මට අද එළියේ වැඩකට යන්න වුණා. ඒ නිසයි ෆෝන් එකත් චාජ් කරගන්න බැරි වුණේ. දැන් ඉස්පිරිතාලෙන් මොකද කියන්නේ?”“තාම මුකුත් කියන්නේ නෑ. සැකේට ඇඩ්මිට් කළා. තව රිපෝට්ස් වගයක් ගන්නත් තියෙනවා. ඒව ආවට පස්සෙ තමයි ඉතිං... කෝ මේ ආච්චි තාමත් නෑනේ?”“ටං... ටිං..”ආච්චි ගෙට ඇතුළු නොවී පිළිකන්න පැත්තෙන් ආවා.කහ වතුරට දෙහි බෑවක් මිරිකලා ගේන්න අණ කළේ මට. එළියෙන් ම ඇඳුම් උණා පිරිසුදු වී ගෙට ගොඩ වුණු ආච්චි මල්ලී ගැන කෙළවරක් නැති ප්‍රශ්න ඇහුවා. ඒත් අම්මලාට කියන්න තිබුණේ ඒ ටිකමයි.“කාගෙද ආච්චි මළ ගෙදර?” මම ආච්චිගෙන් ඇහුවා.“හනේ... ලස්සන පොඩි දරුවා දෙයියනේ... පවුලේ එකම දරුවා. ඇයි ළමයෝ අර වෑන් එකකින් එක්කන් යන්නේ මොන්ටිසෝරි. අනේ දෙයියනේ කවුරුත් ම නැද්ද මේ මදුරු හැතිකරේ ඉවරයක් කරලා දාන්න. මට අපේ කොල්ලා ගැනත් බයයි දෙයියනේ.” ආච්චි උඩ බලාගෙන කී විදිහට එතනින් එහා විලාප මුකුත් ඇහුණේ නෑ. මගේ පපුව වේගයෙන් ගැහෙනවා. අතපය උස්සන්න බැරි තරම් බරයි වගේ දැනුණා. ‘මගෙ මල්ලි’ මට සිහිවෙන්නේ එච්චරමයි. තාත්තගේ නිහඬ සුසුම මගේ හිත තවත් මිරිකා දැමුවා.“මල්ලි - තනියම නේද අම්මේ” මට කියවුණා.පිළිතුර තාත්තාගෙනි.“ඔව්... ඒත් මේ වෙලාවේ හොඳම දේ තමයි ආණ්ඩුවේ ඉස්පිරිතාලෙට යන එක. පැය ගාණයිනේ තනියම ඉන්නේ. හෙට උදේ ම අපි යනවනේ. අනික පොඩි දරුවෙක් නෙවෙයිනේ.” කෙතරම් මැඬගන්නට හැදුවත් තාත්තගේ වේදනාව හංගන්න පුළුවන් වුණේ නැහැ.මල්ලි ගෙදර නොහිටියාට වඩා තනිවම ඉස්පිරිතාලේ ඇඳක වැතිරී ඉන්න බව සිහිවන විට මගේ හිත කීරි ගැහෙනවා. පුංචි කාලේ ගමේ දී වැස්සට කඩදාසි ඔරු පා කළ හැටි, පේර ගහේ මුදුනටම නැගලා අම්මාගෙන් දෙන්නම ගුටි කෑ හැටි, අවුරුද්දට මට වැඳලා කම්මුල හිල්වෙන්න හාද්දක් දෙන හැටි, ආච්චි බය කරන්න පැදුරු මුල්ලේ දෙන්නත් එක්ක හැංගුණු හැටි, අත්දෙක අල්ලන් හයියෙන් පද්දමින් ඉස්කෝලේ ඇරිලා ආ හැටි, මහ හඩින් ගොරවද්දී කන්දෙක අතින් වහගෙන ගුලිවෙලා හිටිය හැටි, මාව කේන්ති අවුස්සා හිනාවෙන හැටි, මුරණ්ඩු කම් කරලා තාත්තාගෙන් බැණුම් අහලා බුකවගෙන මගේ වටේ කැරකෙන හැටි, මා එක්ක රණ්ඩු වෙන හැටි, පොඩි කාලේ දවසක් වැටිලා තුවාල වුණාම අඬපු හැටි!“හහ්... මල්ලී” මට නොදැනීම මල්ලිගේ ආදරේ උණුහුම කම්මුල දිගේ රූටගෙන පහළට ඇදුණා.මල්ලිට මොනව හරි වුණොත්... අර හිස් ඉඩමට කුණු දාන හැම එකාටම...”“මොනවද මේ රෑ තිස්සේ ඔය බංකුවට වෙලා කරන්නේ? ඔයත් මදුරුවෝ කවාගෙන මෙතන...” මම අඹ ගහයට බංකුවේ දාරය තදින් මිරිකාගෙන සිටින බව දැනුනේ අම්මාගේ කෑගැහිල්ලට පසුවයි.“මේ වෙලාවේ ඩෙංගු මදුරුවෝ නෑ අම්මේ. උන් අපිට වඩා පිළිවෙළට උන්ගේ වැඩේ කරනවා” මම කීවේ සැරට.“ආ ඒකෙන් කමක් නෑ දැන් ගෙට එන්න” ආච්චි අණ කළා.මම ගෙට ගොඩ වුණේ තරහින් පුපුරමින්.” කාලකන්නි මිනිස්සු. තමන්ට දෙයක් වෙන කල්ම තේරෙන්නෙ නෑ.”“කාටද බනින්නේ” තාත්තා නළල රැළි කරමින් ඇහුව.“ඔක්කොටම” මගේ හඬේ සැරට කාමරේට යමින් සිටි අම්මා ආපහු හැරුණා. මම නොනවත්වාම කියාගෙන කියාගෙන ගියා.“ඇයි මම කියන්නේ බොරු ද? අර දැන් මැරිලා ඉන්න පොඩි එකා, ඒකව කාපු ඩෙංගු මදුරුවා හැදුණේ මේ ලේන් එකේ කවුරුහරි, විසි කරපු යෝගට් කෝප්පෙකද, එහා ලේන් එකේ කවුරු හරි විසි කරපු පොල් කට්ටක ද කවුද දන්නේ? මගේ මල්ලිටත් ඩෙංගු නම් කවුද ඒකට වගකියන්නේ? අහස උසට තාප්ප බැඳගෙන, ගේට්ටු වහගෙන එකාට එකා අඳුනන්නේ නෑ වගේ ඉන්නවා මිසක් අර හිස් ඉඩමට කුණු විසි කරන එක නතර කරන්න කවුද කතා කරන්නේ? හැමෝම තම තමන්ට වාසියට, ලේසියට එතනට කුණු ටික හොරෙන් හලාගෙන යනවා මිසක් ඒක කවදා හරි සුද්ද කරන්න අඩුම ගානේ ගෙදර වැඩ කාරයෙක්වත් එවනවද? ඒ මුකුත් ඕන නෑ.ඔක්කොම දහ ජරාව එක මල්ලක ගැට ගහල විසි නොකර අඩුම ගානේ ප්ලාස්ටික් කෑලි ටිකවත් වෙනම එකතු කරලා දානව ද? තමන්ගේ තාප්පේ අයිනේ කුණු ගොඩ ගැහෙද්දී සද්ද නැතිව දොර ජනෙල් වහගෙන ඉන්න හැටි! අර පෝල් කාරයා, කොච්චර කිව්වත් අහනවද?, ප්ලාස්ටික් කෑලි එක්ක පාරේ ගිනි තියනවා. ඒ දුම විසයි කිව්වටවත් ඉතිරි වෙන කෑලි වල වතුර රැඳිලා මදුරුවො මැස්සෝ බෝවෙනවා කිව්වට අහනවද? කවුද ඒවට කතා කරන්නේ?ඒකට උත්තර දුන්නේ ආච්චි. “අනේ ඒ මනුස්සයාට නම් කතා කරලා තේරුම් කරන්න පුළුවං යැ. මහන්තත්තකම. දවසක් මම ඔය ගැන කියලා මට කීවා එකතු කළාම ගෙනියන්න එන්නේ නෑලු. ගෙනිච්චත් ඒ අය කරන්නෙත් මේකමලු. කුණු වෙන් කළාට වැඩක් නෑ. ගෙනියන කොට කළවම් කරලා ලු ගෙනියන්නේ. ඔන්න ඔහොම මොන මොනවද මන්ද මං ආවා එන්න.” මගේ කට ආයෙත් පටන් ගත්තා.“ඒක තමයි කියන්නේ මේකේ මුල ඉඳන් අගටම තාම වරද්දගෙන ඉන්නේ කියලා. මිනිස්සු දන්නේ නෑ තමන් කරන්න ඕනේ මොනවද කියලා. තමන්ගේ වත්ත පිටිය සුද්ද කරන්නත් තව කවුරු හරි කියන්න ඕන. මම මෙතන ඉඳන් කියන ටික ම අනික් ගෙවල්වල අයත් තමන් ඇරෙන්න ඔක්කොම ගැන කිය කියා බනිනවා ඇති. මොකද ළඟ පාත එක මරණයක් හරි වුණාම හිතට බයක් එනවනේ. ඒත් කෑගැහුවා කියලා ඇති ප්‍රයෝජනේ?”“මේකනේ දුව ප්‍රශ්නේ” තාත්තා යමක් කියන්න හැදුවා. අපෙ මිනිස්සුන්ට පොඩි කාලේ ඉඳන් හරි දේ හුරු කරලා නෑ. අනික තියෙන නීතිවලින් වැඩක් නෑ. ඒවා හරියට ක්‍රියාත්මක වෙන්නේ නැත්නම්.”මම ආයෙත් බාධා කළා. “ඉතින් එක දෙයයිනේ කරන්න තියෙන්නේ. මදුරුවෝ බෝ කරන එවුන්ට මැදපෙරදිග ක්‍රමේට දඬුවම් කළා නම්, ඒකයි කරන්න ඕනේ. මර බයට අනිත් ඔක්කොම ගානට සිද්ධ වෙයි. මොකද අපේ ගොඩක් අය හොඳින් කියලා තේරුම් කරන්න පුළුවන් මට්ටමක නෙවෙයිනේ ඉන්නේ.”“නැ... නෑ... ඒක තමයි අපේ මිනිස්සු මේ වෙන දේවල් ගැන දැනුම්වත් මදි. දැන් අලුත් පරම්පරාව වුණත් බලන්න අර කනේ පොරොප්ප වගේ ෆෝන් එක ගහගෙන යනවා මිසක් වටපිට වෙන්නේ මොනවද අඩුම ගානේ තමන් ළඟ බස් එකේ වාඩි වුණේ මොනවගේ කෙනෙක් ද කියලවත් අවධානයක් නෑනේ. ඉතිං මැස්සෝ, මදුරුවෝ ගැන පෙනෙයි ද? ඒ නිසා ඔය මිනිස්සුන්ගේ ඇස් ඇරවලා මේ දේවල් ගැන තේරුම් කරල දෙන්න වෙනම ක්‍රමයක් හොයන්න වෙනවා” අම්මා කීවා.ඔය මිනිස්සුම වෙන රටවලට ගිහාම මේ වගේ කැත විදිහට හැසිරෙන්නේ නෑනේ. විට කාලා පාර මැද්දට කෙළ ගහන්න, චුයිංගම් අලව අලව යන්න, පේස්ට්‍රි කාලා, කිරි බීලා බෑග් එක බැලුම් බෝලවගේ වාහනෙන් එළියට විසි කරන්න ඒ සෙල්ලං ඒ රටවල දී නෑ. ඒ රටවල කුණු දාන තැන් ක්‍රමානුකූලව හදලා ඒ උඩ මල්වතු, උයන් පවා හදලා තියෙනවා. අඩුම ගානේ ඒ කුණු එකතු කරන වාහන අපේ කාර්වලටත් වඩා පිරිසුදුයි. රෝද හතර හෝදලයි කුණු දාන තැනට පවා යන්නේ. කුණු දාන තැන් එච්චරට පිරිසුදුයි. ඒකට මෙහේ!” මම කීවේ උදාහරණ දෙමින්.තාත්තා ඒකට හේතු කීවා...ඒවා ඒ රටවල් කාලයක් තිස්සේ මිනිස්සුන්ගේ ඔළු ගෙඩිවලට දාලා තියෙන්නේ. පරිසරය ගැන හිතන්න පිටින් විතරක් බෑ. හිත ඇතුළෙනුත් හැදෙන්න ඕනේ. අපේ හිටි හැටියේ ගහෙන් ගෙඩි එන්නා වගේ දේවල් කරන්න ගියාම ඒවා එක එක්කෙනා එක එක විදිහට තේරුම් කරලා අන්තිමට වැඩේ නොකෙරෙන අතට ගේනවා. හැමදේම බලන්න පුරුදු වෙලා තියෙන්නේ වැඩකට නැති පාට කණ්ණාඩි දාගෙන. ඩෙංගු මදුරුවෙක් හරි මිනිහෙක් මැරිලා හරි කමක් නෑ, තමන්ගේ වැඩේ වෙනවා නම්. ඒ ගාණට හැම කෙනාම තමන් ගැන විතරක් හිතන මට්ටමට දැන් ඇවිත්.මං මැදට පැන්නා. “ඉතින් හොඳයිනේ. තමන් ගැන හිතනවානං තමුන්ගේ ගෙදර සුද්ද පවිත්‍ර කර ගනීනේ. දැන් වෙලා තියෙන්නේ අනුන්ට වැරැදි කිය කියා ඉන්නවා මිස තමන් ගැනවත් අනුන් ගැනවත් හිතලා වැඩක් කරන්න කැමැති නැති එකනේ. ඒකත් කවුරු හරි ඇවිත් කරල දෙන කල් බලන් ඉන්නවා. වගකීමක් නැති රැළක්.“හා... හා... දැන් මදැයි ඔය කෑගැහුවා. හෙට උදේ ම මල්ලි බලන්න ඉස්පිරිතාලේ යන්නත් ඕනේ නේ දැන් නිදා ගමු” අම්මා කීවේ ඔරලෝසුව දිහා බලන ගමන්.දුව කියන්නේ ඇත්ත. තමන්ගේ කෙනෙක්ටම මොනව හරි වෙනකම් අපට හරියට ප්‍රශ්න දැනෙන්නේ නෑ තමයි. පුතාට ඩෙංගු ද කියලා දන්නෙත් නැතිව අපට මෙහෙම දුක නම් අර පොඩි දරුවගේ දෙමවුපියන්ට කොහොම ඇද්ද? හෙට පුතා බලලා ඇවිත් අපි ලේන් එකේ අයත් එක්ක කතා කරමු. අර කිව්වා වගේ කවුරු හරි ඇවිත් මේවා කරන කල් බලා හිටියොත් අහල පහළ තව කී දෙනෙක්ට ඩෙංගු කියලා ආරංචිවෙයි ද දන්නේ නෑ. ඒ නිසා මොකක් ම හරි කරන්න වෙනවා.” තාත්තා වගකීම් සහගත හඬකින් කියමින් කාමරයට ගියා.මම මල්ලිගේ කාමරයේ දොර ඇර බැලුවා. ඇඳ මත විසේකාර මුහුණ නොදකින විට දැනෙන පාළුවට මගේ ඇස් බොඳ වුණා. මගේ මල්ලිට තුනුරුවන්ගේ පිහිටයි. හිස් ඇඳට එසේ කියූ මම කාමරයේ දොර වැසුවා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106263</link>
    <topic>ඉන්දු - ලංකා සබඳතා තර කරන කොළඹ - තූත්තුකුඩි අලුත් නැව් ගමන</topic>
    <author>තාරක වික්‍රමසේකර</author>
    <content>ළා හිරු රැස් දුම්රිය කවුළුවෙන් ඇතුළට ගලා එද්දී දුම්රිය තම ගමන නිමා කෙළේය. එයින් බැස ගත් ජනතාව මද දුරක් ගොස් නැවට ගොඩ වූයේ තවත් ගමනක් යාමේ අරමුණෙනි.මෙතෙක් ගොඩබිමින් ආ මඟීන් නැවට ගොඩ වූයේ මුහුදු ගමනකටය. ඒ තවත් රටකට යාමටය.තූත්තුකුඩියේ සිට කොළඹට ළඟා වූ පළමු නෞකාව.චිරාත් කාලයක් තිස්සේ මේ දුම්රිය - නැව් (බෝට්ටු) ගමනාගමනයක පැවතුණි. ඊටත් සියවස් ගණනකට පෙර පැවති සබඳතාවක් නිසා මේ දුම්රිය - නැව් (බෝට්ටු) ගමනාගමනයට විශාල වැදගත්කමක් ලැබී තිබුණි. බෝට්ටුවට නැඟීම සඳහා ජනතාව පැමිණියේ කොළඹ සිට එන රාත්‍රී තැපැල් දුම්රියෙනි. ඔවුන් පැමිණියේ තලෙයි මන්නාරම් තොට දුම්රිය ස්ථානයටය. ඔවුන්ගේ අරමුණ මුහුදු මඟින් ඉන්දියාවට යාමටය. තලෙයි මන්නාරමත් ඉන්දියාවේ රාමේශ්වරම් අතර විශාල බෝට්ටුවක් මඟී ප්‍රවාහනයට යෙදුණ අතර බොහෝ දෙනා එය හැඳින්වූයේ නැව යනුවෙනි.ඉන්දියාවේ සිට පැමිණි විජය කුමරා ඇතුළු පිරිස ගොඩ බැස්සේ ද තලෙයි මන්නාරමට මඳක් පහළින් වන්නට පිහිටි තම්මැන්නාවටය.ඉන්දියාවට යා හැකි කෙටිම දුර සහිත මඟ පිහිටියේ තලෙයි මන්නාරම් තොට හරහාය. මේ තත්ත්වය මැනැවින් තේරුම් ගෙන තිබු ඉන්දු - ලංකා බලධාරීන් දෙරටේ ජනතාවට කඩිනමින් හා අඩු මුදලකට යාමට සහ ඒමට තලෙයි මන්නාරම් තොට හා රාමේශ්වරම් අතර මෙම නෞකා සේවය ක්‍රියාත්මක කරන ලදී. නෞකාවේ ගමන් කාලය පැය 1 1/2 කට ආසන්න විය. දුර සැතපුම් 4 ක් පමණ විය.මෙම දුම්රිය - නෞකා ඒකාබද්ධ සේවය නිසා සිරිමා - ශාස්ත්‍රී ගිවිසුම යටතේ ඉන්දීය සම්භවයක් සහිතව සිටි මෙරට වතු කම්කරුවන් ද ඉන්දියාවට යැවීම පහසු වුණි.ඉන්දියා ශ්‍රී ලංකා සුහදත්වයදෙරටේ අන්‍යොන්‍ය විශ්වාසය හා සුහදතාව වර්ධනය කර ගැනීම උදෙසා ඉවහල් වූ මේ දුම්රිය - නෞකා සේවය නිසා ඉන්දීය වැසියන්ට මෙන්ම ලක්වාසීන්ට ද දෙරට අතර නිරතුරු ගමන් කර සුහදතාව වර්ධනය කර ගැනීමටත් සංචාරයටත් විශාල පිටිවහලක් විය.තලෙයි මන්නාරම දුම්රිය ස්ථානයට ඔබ්බෙන් ජැටියේ තලෙයි මන්නාරම් තොට දුම්රිය ස්ථානය විවෘත කෙළේ ඉන්දිය මුහුදු ගමන් සඳහාමය.1983 ට පෙර දෙරට අතර සතියකට මුහුදු ගමන් වාර 6 ක් පැවතුණි. සතියට ඉන්දියාවට ගමන් වාර 3 ක් සහ තලෙයි මන්නාරම් තොටට ගමන් වාර 3 ක් ද යාත්‍රා කෙරුණි.රාත්‍රී තැපැල් දුම්රිය දෙකක්මඟී ජනතාවගේ වැඩි ඉල්ලුම මත එකල කොළඹින් තවත් රාත්‍රී තැපැල් දුම්රියක් ධාවනය කරන ලදි. එම දුම්රියන් දෙක පස්වරු 6.50 ටත් රාත්‍රී 7.25 ටත් ධාවනය විය. ඒ දුම්රියන්ට ඒ දිනවල ගජරාමෙට වැඩ තිබුණි. කොළඹින් දුම්රියට ගොඩවන මඟීන් වැඩි පිරිසක් යළි දුම්රියෙන් බැස්සේ තලෙයි මන්නාරම් තොටදීය. එතරම් ජනපි‍්‍රයතාවක් මේ දුම්රියන්ට තිබුණි. එපමණක් නොව මේ දුම්රියන්ට භාණ්ඩ පමණක් ප්‍රවාහනය කරන මැදිරියක් ද අමුණා තිබුණි.1983 වසරේ තලෙයිමන්නාරම් තොටින් මෙරටට ගොඩබඩ පිරිස 51138 කි. එම වසරේම තලෙයිමන්නාරම් තොටින් 42429 ක් ඉන්දියාව බලා ගොස් ඇත.1982 වසරේ මෙම මුහුදු ගමනට බාධා එල්ල වූයේ නෞකාව යාත්‍රා කළ මුහුදු තීරයේ වැලි පිරීම නිසාය. එහෙත් එම බාධා දුරු කිරීමට දෙරටේම නායකයෝ ඒ දවස්වල කටයුතු කළහ.1983 ත්‍රස්තවාදීන් කොළඹ තලෙයිමන්නාරම දුම්රිය මඟ මැදවච්චියෙන් ඔබ්බට විනාශ කිරීම නිසා දුම්රිය ගමන් ඇණ හිටිණි. මන්නාරම දුම්රිය පාලම ත්‍රස්තවාදිහු පුපුරුවා හැරියහ. තවමත් එම පාලම කළපුවේය.කොළඹ කොටුව දුම්රිය ස්ථානයෙන් එකල මදුරාසිය දක්වාම ප්‍රවේශ පත්‍ර නිකුත් කරන ලදි.එම ප්‍රවේශ පත්‍රයෙන් කොළඹ සිට තලෙයි මන්නාරම් තොටටත් එතැන් සිට මුහුදින් ඉන්දියාවේ රාමේශ්වරමටත් ගමන් කළ හැකි විය.සංචාරකයන්ට පහසුකම්මෙරට සංචාරකයන්ට ඉන්දියාවේ බෞද්ධ සිද්ධස්ථාන වැඳ පුදා ගැනීමටත් දෙරටේම වැසියනට කුළු බඩු ගෙන්වා ගැනීමට හා ගෙනයාමටත් මෙම ඉන්දු ලංකා නෞකා සේවය විශේෂ පිටිවහලක් වුණි.ගුවන් මගින් ගෙන යාම අපහසු භාණ්ඩ හා පාර්සල් ගෙන යාමට මෙම නෞකා සේවය මඟින් විශාල මෙහෙයක් සිදු කෙරිණි.මෙරට ව්‍යාපාරිකයන්ට පමණක් නොව ඉන් ඔබ්බට ගිය විට සාමාන්‍ය ජනතාවට ද ඉන්දීය භාණ්ඩ පහසු මිලට ලබාගත හැකි විය.මෙම මුහුදු ගමන් සේවයේ අත්‍යවශ්‍ය බව තේරුම් ගත් මහින්ද රාජපක්ෂ ජනාධිපතිතුමා උතුරේ යුද්ධය නිම වීමත් සමඟම ඉන්දු – ලංකා නෞකා ගමන් යළි ආරම්භ කිරීමට ඉන්දීය රජයත් සමඟ සාකච්ඡා කෙළේය.එහි ප්‍රතිඵල දැන් උදාවී ඇත. තලෙයි මන්නාරමට තවමත් දුම්රිය මඟ තනා නොමැති නිසා කොළඹ සිට ඉන්දියාවේ තූත්තුකුඩිය දක්වා මගී ප්‍රවාහන නැව් සේවාවක් දැන් අරඹා ඇත. මේ නෞකා සේවයට පසුගිය 13 වැනිදා ඉන්දියාවේ තූත්තුකුඩියෙන් ඇරැඹූ මෙම නෞකාව පසුගිය 14 වැනිදා කොළඹ වරායට පැමිණියේය.තලෙයි මන්නාරම්තොට දුම්රිය ස්ථානයේ ජැටියෙ අවසානය. ඉන්දු – ලංකා නෞකා සේවය ඇරැඹෙන්නේ මෙතනිනි.ආරම්භයක් ලෙසින් කොළඹ තූත්තුකුඩිය අතර හෝ මෙම නෞකා සේවාව ඇරැඹීම ගැන අපට සතුටු විය හැකිය. මෙම නෞකාවේ තූත්තුකුඩිය දක්වා යාමට පැය 14 ක් ගතවේ. ආරම්භයක් ලෙස මගීන් 1044 ක් එකවර ප්‍රවාහනය කළ හැකි ‘ස්කොටිස් පි‍්‍රන්ස්’ නෞකාව මෙසේ ගමන් ඇරැඹීය. මේ නෞකාවේ මහල් 9 කි. මගීන් 250 කට රැස්විය හැකි රැස්වීම් ශාලාවක්, ආපනශාලා වෛද්‍ය පහසුකම්වලින් ද මෙම නෞකාව සමන්විතය.මෙම නෞකාවේ කොළඹට ගමන් කරන මගීන්ට එක් ගමන් වාරයක් සඳහා රුපියල් 5363 ක්ද ඉන්දියාවට යන මගියකුගෙන් රුපියල් 6600 ක් අය කෙරේ. මගියකුට කිලෝ 100 ක භාණ්ඩ රැගෙන යා හැකි අතර සාමාන්‍ය පන්තියට අමතරව නෞකාවේ අර්ධ සුඛෝපභෝගී හා සුඛෝපභෝගී පහසුකම් ද ලබාගත හැකිය.මීට අමතරව වයස අවුරුදු 2 ට අඩු ළදරුවන්ගෙන් ගමන් ගාස්තුව ලෙස 10% ක්ද අවුරුදු 2 සිට 12 දක්වා දරුවන්ගෙන් ගමන් ගාස්තුවෙන් 50% ක්ද ජ්‍යෙෂ්ඨ පුරවැසියන්ට 40% ක වට්ටමක් ද ලබාදෙනු ඇත.බෝට්ටු සේවය ළඟදීමඉදිරියේදී යළිත් තලෙයිමන්නාරම හා ඉන්දියාවේ රාමේශ්වරම් අතර බෝට්ටු (නෞකා) සේවය ඇරැඹීමත් සමඟ ජනතාවට යළි දුම්රියෙන් හා නෞකාවෙන් ගමන් කළ හැකිවනු ඇත. එමඟින් අඩු මුදලකට නෞකාවෙන් ගමන් කළ හැකි වනු ඇත.ඉන්දීය මධ්‍යම රජයේ දැඩි අවශ්‍යතාව ඇතිව තිබෙන්නේ ද ඉන්දු – ලංකා සබඳතා වැඩි වශයෙන් ගොඩ නඟාගෙන දෙරට අතර මිතු දහම වැඩි කිරීමටයි.මෙම නෞකා සේවාව ඒ සඳහා ඉමහත් රුකුලක් වනු ඇත.ඉක්මනින් තලෙයි මන්නාරම දුම්රිය මඟ ඉදිකළහොත් ඒ මඟින් යළිත් තලෙයිමන්නාරම හා රාමේශ්වරම් අතර ගමනා ගමනය ඇරැඹෙනු ඇත.තාරක වික්‍රමසේකරඡායාරූප - සුලෝචන ගමගේචමින්ද ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106264</link>
    <topic>පීටර්ස්බර්ග් සමුළුව ගැන අතුරු කතාවක්</topic>
    <author>කරුණාතිලක හඳුන්පතිරණ</author>
    <content>රුසියානු සාහිත්‍යය පරිශීලනය කරන ඕනෑම කෙනකුට අමුතු නමක් නො වූ ශාන්ත පීටර්ස්බර්ගය යන්න මේ දිනවල විවිධ මාධ්‍ය ඔස්සේ ප්‍රචාරය වෙයි. ඒ මහින්ද රාජපක්ෂ ජනාධිපතිතුමා එම නගරයේ පැවැති රාජ්‍ය නායක සමුළුවකට සහභාගිවීම හා සම්බන්ධ ප්‍රවෘත්තියක් ලෙසය. පීටර්ස්බර්ග් යන්න ඇසුණු විට ම මගේ මතකය සුන්දර අතීත අත්දැකීම් රැසක් ඇතුළත් කතා පුවතකට රැගෙන යනු ලැබීය. විවිධ දේශපාලන මතිමතාන්තර මනසෙහි පුරවා ගත් ඇතැමුන් මේ ගැන මොනවා කීවත් මේ නව ප්‍රවණතාව පිළිබඳව නිහඬව සිටීම කුහකකමකැයි සිතේ. පසුගිය දශක තුනකටත් එහා දිගු ඉතිහාසය තුළ විවිධ ආණ්ඩුවල වැරැදි ප්‍රතිපත්ති හා ඊට එරෙහිව අවි මුගුරු ගනිමින් සිටි විවිධ ජන කොටස්වල වැරැදි පිළිවෙත් සමනය කරමින් යම්කිසි යහපත් දේශපාලන මාර්ගයකට රට යොමු කරන මෙවන් අවස්ථාවක ඊට වචනයකින් හෝ සුබපැතීම වැදගත් යැයි මට හැෙඟ්.ශ්‍රී ලංකාව සෝවියට් දේශය සමඟ 1950 දශකයේ මැද භාගයේ දී මිත්‍රත්ව ගිවිසුම ඇති කරගන්නටත් පෙර එනම් ලංකාවට ජාතික නිදහස ලබාගැනීමේ දී පවා සෝවියට් දේශය ලංකාවට පක්ෂව බලපෑම් කළ බව අප අමතක කළ යුතු නැත.ඉන්පසු එක්සත් ජාතින්ගේ සංවිධානය නොබැඳි සමුළුව මොනයම් අන්තර්ජාතික සමුළුවකදී හෝ වේවා සෝවියට් දේශය ලංකාවට එරෙහිව කතාකළ හෝ ඡන්ද බලය පාවිච්චි කළ බව හෝ අප අසා නැත. ශ්‍රී ලංකාව අසීරු තත්ත්වයකට පත්වූ හැම අවස්ථාවකදී ම සෝවියට් දේශය අපේ සහායට සිටියේ ය. පසුගිය පාලන සමයේ විවිධ මැතිවරණවලින් විවිධ වාමාංශික පක්ෂ සමඟ ආණ්ඩු පැවතියත් ඒවායේ නායකත්වය ධනපති පක්ෂවලට හා ඒකාධිපති ක්‍රමයට විනා වචනයේ පරිසමාප්ත අර්ථයෙන් සමාජවාදී හෝ ප්‍රජාතන්ත්‍රවාදී හෝ එක් ක්‍රමයකටවත් රට පාලනය කළේ නැත.නායකත්වයේ පෞද්ගලික අවශ්‍යතා හා කැමැත්ත අනුව අවශ්‍ය පරිදි නීති රීති පවා අනුමත කරවා ගනිමින් රාජ්‍ය පාලනය කිරීමට ඔවුහු ක්‍රියා කළහ.සබඳතා1956න් පසු බණ්ඩාරනායක අග්‍රාමාත්‍යතුමා හා ඉන්පසුව සිරිමාවෝ බණ්ඩාරනායක මැතිනිය, එවකට සිටි පැරණි වාමාංශික පක්ෂ නායකයින්ගේ ද දැඩි ඉල්ලීම් මත සෝවියට් දේශය, මහජන චීන සමූහාණ්ඩුව වැනි සමාජවාදී ක්‍රමයට පාලනය ගෙන ගිය රටවල් සමඟ රාජ්‍ය තාන්ත්‍රික සබඳතා ගොඩනඟා ගත්තත් ඒවායේ ගිවිසුම්, කොන්දේසි පසුව ආ පාලකයින් නො සලකා හැරිය බව පැහැදිලිය.ඔවුන් ඉංග්‍රීසි ආණ්ඩුවට ගැතිවීමට ලැජ්ජා වුණේ නැත. ඇමෙරිකාවට, එංගලන්තයට ඊශ්‍රායලයට නමස්කාර කර වැළඳ ගන්නට පසුබට වූයේ නැත.රුසියාව, චීනය, ඉන්දියාව වැනි රටවල් නොතිබෙන්නට ඇමෙරිකන් ප්‍රහාරය එල්ල වන්නේ ලිබියාවට හෝ ඉරාකයට නොවේ.ඇමෙරිකාවෙන් ඇඟලුම් කෝටා, නැවතුණා යැයි බෙරිහන්දීමට අවශ්‍ය නැත. ඒ වෙනුවට වෙනත් විකල්ප රටක් තෝරාගැනීමට නො හැකි ඇයි?ඒ නිසා රටවල් බළල් අත් ලෙස ක්‍රියා කරමින් එක්සත් ජාතීන්ගේ සංවිධානය වැනි ප්‍රබල සංවිධාන මෙහෙයවීමට ක්‍රියා කරන හැටි කාටත් පැහැදිලිය. මානව හිමිකම් සංවිධානවලට ඇති තරම් මුදල් දෙමින් උපාය උපක්‍රම උගන්වයි.පසුගියදා පීටර්ස්බර්ග් නුවර දී මුළුගැන්වුණු සමුළුවේ දී කළ කී කතා හා ගත් තීරණ තීන්දු එකඟතා සියල්ල අපි නො දනිමු. එහෙත් අපට මාධ්‍ය මඟින් දැනගන්නට ලැබුණ විස්තර අනුව වැදගත් සබඳතා සඳහා අඩිතාලමක් වැටී ඇති බව පසක් වෙයි. ලොව විශාලම ගෑස් සමාගම ලංකාවේ ගෑස් කර්මාන්තය දියුණු කිරීමට, සෘජුව සම්බන්ධවීම වැදගත් නොවේද? ආර්ථික සබඳතා නිසා රටේ ආර්ථිකය ශක්තිමත් වීමට එය බලපානු ඇත.ඔරුවල වානේ කම්හල පරිත්‍යාගයක් ලෙස ලබා දුන් සෝවියට් දේශය ලංකාවෙන් ඒ වෙනුවට රැගෙන ගියේ මොනවාද? අඩු වශයෙන් හොඳ හිතවත් පවත්වා ගන්නට පසුගිය රාජ්‍ය නායකයින් සමත් වුණාද?දෙවැනිව දේශපාලන සබඳතා ශක්තිමත් කරගැනීමට හැකි වූ බව ද කියැවේ. අපේ රටේ ඇතැම් දේශපාලකයෝ හා දේශපාලනය කතා කරන උපදේශකයෝ අධිරාජ්‍යවාදීන්ට පෙරට වඩා බිය වී සිටිති. “මොනවා වුණත් ඇමෙරිකාව ලෝකයේ බලවත් ම රට.... එංගලන්තය ප්‍රංසය වගේ රටවල් ද ඇමෙරිකාවට බියේ නිවට තීරණ ගන්නෙ....” ඒ අයගෙන් අසන්නට ලැබෙන්නේ එවැනි අදහස්ය. දුර්වල රටවල්වලට චණ්ඩිකම් පාන, දුප්පත් රටවල සම්පත් පැහැර ගන්නා ඇමෙරිකාවට දේශපාලන දර්ශනයක් තිබේද?සෝවියට් දේශය බිඳ වැටීමෙන් සියල්ල අවසන් යැයි කියා සිතා සිටි රටවල්වලට දැන් ටිකෙන් ටික බයක් ඇති වන්නේ රුසියාව හා චීනය ඇතුළු රටවල් කීපයක නොසැලෙන ප්‍රතිපත්ති නිසාය. රුසියානු නායකයා සෝවියට් දේශය බිඳ වැටීමෙන් පසු පවසා තිබුණේ “..අපට කවුරු නැතුව ගියත් රුසියානු ෆෙඩරේෂනයේ ජනතාව ඉන්නවා.. රුසියාව අපට ඇති.. මේ අපේ භූමිය අපට ඇති..” කියාය. සාරවත් පසත්, ඛනිජ සම්පත්, වෙනත් ස්වාභාවික සම්පත් වැඩියෙන් ම ඇති යුක්රේනය වැනි ප්‍රාන්ත රාජ්‍ය වෙන්වී ගිය ද ඒවා උදුරා ගන්නට රුසියාව සටන් වදින්නේ නැත. එනිසා රුසියාව ඛ්සිසේත් ම ලංකාවට ද ඇමෙරිකන් ක්‍රමයේ ඔත්තු සේවා හෝ සම්පත් සොරා ගන්නා වැඩ කරන්නට යනු ඇතැයි සිතිය නොහැකිය.අනෙක රුසියාව යළිත් අඩුපාඩුකම් සකසාගෙන නිශ්චිත දේශපාලන දර්ශනයක් ඔස්සේ සංවර්ධනය වන රටකි. සංවර්ධනය වන රටක් කීවත් අපේ රටවල් හා එය කිසිසේත් සැසඳිය නොහැකි තරම් සංවර්ධිත, දියුණු රටකි. විද්‍යාව හා තාක්ෂණය අතින් ද කලාව හා සාහිත්‍ය අතින් ද වෙනත් ඕනෑම අංශයකින් ලොව වෙනත් කිසිම රටකට දෙවැනි යැයි කිව නොහැකි තත්ත්වයක් අත්කරගත් රටකි.පෙරෙස්ත්‍රොයිකායුද්ධයේදී ඉහළම තාක්ෂණයකින් යුත් යුද ටැංකිය මුලින් ම නිපදවූයේ සෝවියට් රුසියාවයි. එහි තාක්ෂණය ඇමෙරිකානුවන්ට ලැබුණේ සෝවියට් දේශය බිඳ වැටීමත් සමඟ පෙරෙස්ත්‍රොයිකා නමින් ගෙනා විවෘත භාවය හා නිදහස අසීමිතව ලැබුණ පසුව, ඒ 1990න් පසුවයි. ඇමෙරිකානුවන්ගේ මිසයිලය විනාශ කරන ඇන්ටි මිසයිලය හැදුවේ සෝවියට් රුසියාවයි.ශාන්ත පීටර්ස්බර්ග් නගරය ගොඩනැඟීම, ආරම්භය පිළිබඳ විස්තරයක් 1989 දී රුසියාවේ නොවොස්කි පුවත් සේවයෙන් පළකළ සෝවියට්දේශය සඟරාවේ 314 අංක 12 කලාපයේ පළකර ඇත. එහි විස්තරයට අනුව මේ නගරය ඉදිකරවනු ලැබ ඇත්තේ මහා පීටර් රජතුමා විසිනි. ඔහු ප්‍රචලිතව සිටියේ කීර්තිමත් කාර්ය කරන්නකු හැටියට ය. දිනක් මේ මහා අධිරාජයා මේ භූමි ප්‍රදේශයේ වූ අලංකාර දූපත් හා ඒවා වටකරමින් ගලන සුන්දර නේවා ගංගාව ඇතුළත් පරිසරයේ සිරි විඳිමින් සිටියේය. අලංකාර ගස්වැල් අතර සැරිසරමින් සිටි ඔහුට හදිසියේ ම අමුතු දෙයකට ඇස යොමු විය. ඒ පෙර කිසිදා නොදුටු අසා නොතිබි ආකාරයේ වූ පයින් ගසකටය. එහි එක් අත්තක් අර්ධ කවයක ආකාරයෙන් දෙකොන ම ගසේ කඳට සවිවී තිබුණු අපූරු දර්ශනයයි. මෙය ඉතා දුර්ලබ දෙයක් බව අමුතුවෙන් කිව යුතු නැත. මෙයින් යම් මවිත බවකට පත් රජතුමා ඒ ගැන උනන්දු වූයේය. මෙවැනි දුර්ලබ දේ ගැන ඔහු කවදත් උනන්දු වූයේය. ඉන්පසු ඔහු කළේ එම ගස කපා සංරක්ෂණය කර තබන ලෙසත් එය තැබීමට එම ස්ථානයේ නිවෙසක් තනන ලෙසත් සේවකයින්ට අණ කිරීමය. ඒ අවට ගස්කොළන් කපා හෙළිපෙහෙළි කර එහි කෞතුකාගාරයක් ඉදිකරවනු ලැබීය. ක්‍රමයෙන් නව ගොඩනැඟිලි ඉදිකරමින් ශාන්ත පීටර්ස්බර්ග් නගරය ඉදිකරවනු ලැබිණි. මෙහි ආරම්භ කළ කෞතුකාගාරය එදා පීටර් රජතුමා නම් කළේ ‘කුන්ස්කමර්’ කියා ය. ඒ ජර්මන් නමකි. එහි නිල නාමය වන්නේ “මානව වංශ ශාස්ත්‍ර පිළිබඳ මහා පීටර් කෞතුකාගාරය” යන්නයි.සංරක්ෂණය”පයින් ගස” සංරක්ෂණය කිරීමට ආරම්භ කළ මේ කෞතුකාගාරයට මහා පීටර් රජතුමා තම මාලිගයේ වූ පෞරාණික කෞතුක භාණ්ඩ ආදිය ද සංරක්ෂණයට තැබූ අතර දෙස් විදෙස් රටවල පරිත්‍යාගශීලීන් ගෙන් කෞතුක භාණ්ඩ ලබාගෙන ඒවා ද එහි තැබීමට ක්‍රියා කළේය. පීටර් රජතුමාට එසේ ලැබුණ කෞතුක දේ අතර ඔළු දෙකේ අශ්වපැටවෙක්, ඔළු දෙකේ මිනිස් ඇටසැකිල්ලක් ද වෙයි.මිනිසාගේ සම්භවය හා මානව සංවර්ධනයේ මුල් අදියර, පාෂාණීය ධාතුවලින් ඉදිකරන ලද ජාවා මිනිසාගේ ප්‍රතිමාව, ඇටසැකිල්ල පදනම් කරගෙන සකස් කළ නියැන්ඩතාල් ළමයාගේ පිළිරුව, පුරාණ හා නව පාෂාණ යුගවල සිට ලෝකඩ හා ඊට පසු යුගයට අයත් ගෙදර දොර පරිහරණය කළ උපකරණ, කලා නිර්මාණ ආදිය ද මෙහි ප්‍රදර්ශනයට තබා ඇත. මෙහි ඇති කෞතුක භාණ්ඩ ඉතිහාසයේ වසර දසලක්ෂයක කාලයක් ආවරණය කරයි. මේවාට කතාකළ නොහැකි වුණත් නිහඬව සිට අපට බොහෝ දේ පළ කරයි.මේ වනවිට ලෝකයේ විවිධ රටවලින් ද ලබාගෙන මෙහි ප්‍රදර්ශනයට තබා ඇති සිත්ගන්නා කෞතුක භාණ්ඩ දසලක්ෂයකටත් වඩා මෙහි ගබඩාකර ඇත. ඒවා තැබීමට කලාපීය වශයෙන් ප්‍රදර්ශන අංශ සකසා ඇත.ආසියා, අප්‍රිකා, ඇමෙරිකා, ඕස්ට්‍රේලියා, ආදී වශයෙනි. ශ්‍රී ලංකාවේ භාණ්ඩ කීපයක් ද මෙහි තිබේ. මේ කෞතුකාගාරය නැරඹීමට දිනකට පහළොස් දහස ඉක්මවූ නරඹන්නන් පිරිසක් පැමිණෙන බව වාර්තා වෙයි. ඔබට ද මේ අපූරු පයින් ගසත් නේවා ගංගාව වෙතින් සිසිල දෙන සුන්දර නගරය අදත් නැරඹිය හැකිය. එහෙත් දැඩි සූර්ය රශ්මියක් හෝ ආලෝකයක් නැති නගරයක් බවද සඳහන් කළ යුතුය.සුන්දර නේවා ගඟ අසබඩට විත් ඈත සිතිජය දෙස බලා සිටින විට ඒ සිතිජයේ එක් තැනකින් යාන්තම් හිරු මතුවී ඒ සිතිජයේම අන් තැනකින් බැස යාමට ගතවන්නේ සුළු වේලාවකි. අපේ රටවල මෙන් රට එක් පැත්තකින් හිරු නැඟවිත් ඉහට උඩින් ගමන් කර අනෙක් පැත්තෙන් බැසීමක් දක්නට නැති මේ දර්ශනය White Night ශ්වේත රාත්‍රිය මාස හයක් පමණ ගෙවා යයි. ඒ කාලයේ දිවාකාලය අපට සඳ ඇති රාත්‍රියක් බඳු යැයි කීම තරමක් නිවැරැදි ය. ඒ කාලයට එහි සාමාන්‍ය පරිසර උෂ්ණත්වය සෙල්සියස් අංශක –40 දක්වා පහළ යයි. හිමෙන් ගැවසුණු ශ්වේත රාත්‍රිය අතිශයින් ම දැකුම්කලු දර්ශන තල මවයි.රුසියානු කාව්‍ය අම්බරයේ දීප්තිමත්ම තාරකාව ලෙස හැඳින්වෙන ඇලෙක්සැන්ඩර් පුෂ්කින් කවියා උපන්නේ මොස්කව් හි වුවත් පාසල් ගියේ, හැදී වැඩුණේ, රැකියා කළේ පීටර්ස්බර්ගයේ ය. පුෂ්කින් ගේ කවි හා නිර්මාණවලට බෙහෙවින් ම පාදකවූයේ පීටර්ස්බර්ගය යි. දැඩි ශීතලය මහත් හිරිහැරයක් වුණත් පුෂ්කින් වැනි අය මේ අතිසුන්දර ස්වභාදහමේ නිමැවුම්වලින් වශීකෘත වන්නට ඇත. පුෂ්කින්, ලර්මස්තෝව් වැනි මහා කවීන්ගේ නිර්මාණවල මුසු අතිශයින් සියුම් සෞන්දර්යය ඔවුනට තිළිණ කළේ මේ පරිසරය යි.ඇලෙක්සැන්දර් පුෂ්කින් කවියා වෙනුවෙන් පීටර්ස්බර්ගයේ ඉදිකර ඇති පුෂ්කින් ස්මාරකය ද අමුතු කවියක් මෙන් අපට කියවා රසවිඳිය හැකි නිර්මාණයකි.1986 පෙබරවාරි 4 දින ශ්‍රී ලංකා ජාතික නිදහස් දින සැමරුම් වස් මේ ශාන්ත පීටර්ස්බර්ග් හි විශ්වවිද්‍යාලයේ සහ තවත් ප්‍රදේශ කීපයක උත්සව හා සමුළු කීපයකට සහභාගිවීමට මේ ලිපිය ලියන ලියුම්කරුට අවස්ථාව ලැබුණේ ශ්‍රී ලංකා සෝවියට් මිත්‍ර සංගමයේ නියෝජිතයකු හැටියටය. එහෙත් එවකට ශාන්ත පීටර්ස්බර්ගය හැඳින්වූයේ ලෙනින්ග්‍රාද් ලෙස ය. ඒ ශ්‍රේෂ්ඨ ඔක්තෝබර් විප්ලවයෙ (1917)න් පසුව බාවිත කළ නමයි.ගොර්බචොෆ් පාලනයෙන් අවසන් කරමින් මහා ඛේදවාචකයක් ලෝකයටම අත්කර දෙමින් සෝවියට් දේශය බිඳවැටීමෙන් පසුව යළිත් එම ලෙනින්ග්‍රාදය, පීටර්ස්බර්ග් ලෙස වෙනස් කෙරිණ. රුසියා වහරේ හැටියට එය සෙන්ට් පීතර්ස්බුර්ගය වෙයි. 1917න් පසු ලෙනින්ගේ සමාජවාදී පාලන ක්‍රමය යටතේ අතිශයින් දියුණු නගරයක් විය.නියෝජිතයෝඉහත කී උත්සව හා පිළිගැනීම් පැවැති 1986 පෙබරවාරි මුල් සතියේ දිනෙක ලෙනින්ග්‍රාද් විශ්වවිද්‍යාලයේ විද්වත් හමුවක් හා සාකච්ඡාවක් පැවැති අතර එහි විවිධ භාෂා, සාහිත්‍ය, කලා ආදී ක්‍ෂේත්‍රවල කීර්තිමත් අය ද සෝවියට් උත්තරීතර මණ්ඩලයේ නියෝජිතයෝ ද වූහ.අන්තර්ජාතික වශයෙන් කීර්තිමත් චිත්‍රශිල්පිනියක වූ වැලෙන්තිනා අන්නපෝවා මැතිනිය මේ අපූරු සුන්දර නගරයේ ම නිර්මාණයක් ලෙස මේ සාකච්ඡාවට සහභාගි වී සිටියාය. එමෙන් ම ඇය මේ සුන්දර නගරය දෑසින් දැක හදවතින් විදගනිමින් චිත්‍ර කලා නිර්මාණකරණයේ යෙදෙන බව අපට හඳුනාගත හැකිවිය.මවුබිමඅමුතු පයින් ගසක් නිසා ගොඩනැඟුණු අසිරිමත් “කුන්ස්කමර්” කෞතුකාගාරය හා පීටර්ස්බර්ගය, පසුව ලෙනින්ග්‍රාදය දෙවන ලෝක මහා සංග්‍රාමයේ දී හිට්ලර්ගේ නාසි හමුදාවන්ගෙන් බේරා ගැනීමේ දී එහි විසූ ජනතාවගෙන් දශ ලක්ෂයකටත් වඩා ජීවිත විනාශ වී තිබේ. ඒ යුද්ධයේ දී සෝවියට් දේශයේ කෝටි පහකටත් වඩා ජනතාවක් මවුබිම වෙනුවෙන් දිවි පිදූහ. ඒ රටත් රටේ නායකයාත් යුද්ධයේ බිහිසුණු බව, අවාසනාව, බර හොඳින් දන්නා බව පැහැදිලිය.ඇමෙරිකාව එංගලන්තය වැනි රටවල නායකයින්ට මිනිස් ජීවිත හුදෙක් අවි ආයුධ වැනි භෞතික වස්තූන් පමණි. මානුෂීය හැඟීමක් දැනීමක් ඔවුනට නැත. ඔබාමා හමෙන් කළු වුවත් ඇතුළත ගලන්නේ ඇමෙරිකා රුධිරයම ය. එවැනි චරිත මාටින් ලූතර් කිං වැනි ශ්‍රේෂ්ඨ කළු නායකයින්ට අගෞරවයකි. කැළලකි. යුදකාමී මානසික තත්ත්වයේ සිටින මේ නායකයින්ට කොහේ හෝ තැනක යුද්ධයක් අවශ්‍යය.ලේ දැකිය යුතුය. නැත්නම් උන බහින්නේ නැත. ඇඟට සනීපයක් නැත. වියට්නාම් යුද්ධයේ දී උගත් පාඩම් අමතක වී ඇත. යළිත් කව්රුන් හෝ ඉගැන්විය යුතුව තිබේ.ඒ එසේ කළ යුත්තේ යළිත් එවැනි දේ කිසිදා නොකරන්නට ඇඟට පතට දැනෙන්ටය. ඒ සඳහා ඔවුන්ගෙන් බැට කන හිරිහැර විඳින පුංචි රටවල් එකතුවීම අවශ්‍ය ම දෙයකි.කරුණාතිලක හඳුන්පතිරණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106265</link>
    <topic>ක්‍රිකට් පිටියෙන් පිටත බවුන්සර් සහ යෝකර්</topic>
    <author>සුනිල් අභයවර්ධන</author>
    <content>ශ්‍රී ලංකා ක්‍රිකට් ආයතනය ගැන මේ දිනවල වැඩි වශයෙන් කථාබහ කෙරෙයි. ලෝක කුසලානය පැවැත්වීමෙන් පසු ක්‍රිකට් ආයතනයේ තත්ත්වය පිළිබඳව ද ඉදිරියට පැවැත්වීමට නියමිත පි‍්‍රමියර් ලීග් අන්තර්ජාතික ක්‍රිකට් තරගාවලිය පිළිබඳව ද ක්‍රිකට් ආයතනය, ගැන පසුගිය දිනවල විවිධ කතා ගොඩ නැඟිණි. ලෝක කුසලාන ක්‍රිකට් තරගාවලියේ ප්‍රවේශ පත් අලෙවියේ ආදායම තවමත් ක්‍රිකට් ආයතනයට නොලැබීම. ලෝක කුසලාන ක්‍රිකට් කාර්යාලයේ තිබු පරිගණක කීපයක දත්ත සටහන් අතුරුදන්වීම. කථාබහට ලක්වෙමින් තිබු මාතෘකා කීපයකි. මේ අතරතුර ශ්‍රී ලංකා ක්‍රිකට් ආයතනය ක්‍රීඩා ඇමැතිවරයා හරහා මහා භාණ්ඩාගාරයෙන් රුපියල් මිලියන දෙසීයක් ආධාර ඉල්ලා සිටීම ශ්‍රී ලංකා ක්‍රිකට් ක්ෂේත්‍රය හරහා හමා ගිය තොරතුරු කුනාටුවකි.මේ අයුරින් විවිධ කතන්දර ක්‍රිකට් වටා පැතිරෙද්දි ඒ පිළිබඳව පිළිතුරු දීම සඳහා ශ්‍රී ලංකා ක්‍රිකට් ආයතනයේ නිලධාරීන් පිරිසක් පසුගියදා මාධ්‍ය හමුවක් පවත්වන ලදි. ශ්‍රී ලංකා ක්‍රිකට් ආයතනයේ සභාපති ඩී. එස්. ද සිල්වා මහතා ඒ අවස්ථාවට සහභාගි නොවූ අතර ලේකම්, භාණ්ඩාගාරික, විධායක අධ්‍යක්ෂ සහ වැඩ බලන සභාපතිවරයා ඒ සඳහා සහභාගි වූහ.මේ පිළිබඳව අදහස් දක්වමින් ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා “කියන තරම් දෙයක් ක්‍රිකට් ආයතනය තුළ සිදුවී නොමැති බව“ පැවසීය. “ශ්‍රී ලංකා ක්‍රිකට් ආයතනයේ කිසිම බංකොලොත් බවක් සිදුවී නැහැ. කිසිම මූල්‍ය අර්බුදයක් සිදුවී නැහැ. ශ්‍රී ලංකා ක්‍රිකට් ආයතනයේ ජංගම ගිණුමේ ශේෂය ලෙස රුපියල් මිලියන දහයක තැන්පතුවක් තිබෙනවා. ලෝක කුසලාන ක්‍රිකට් තරගාවලියෙන් ක්‍රිකට් ආයතනයට ඩොලර් මිලියන 20.44 ක මුදලක් අපිට ලැබීමට තිබෙනවා. ඒවා කොටස් වශයෙන් ලැබෙමින් පවතිනවා. දැනටමත් ඇමරිකන් ඩොලර් මිලියන හතක් ලැබිල තියෙනවා. එහෙම වුණත් ලෝක කුසලාන ක්‍රිකට් තරගාවලිය වෙනුවෙන් ඇති වෙනම ගිණුමකට ජාත්‍යන්තර ක්‍රිකට් කවුන්සලයෙන් තවම කිසිවක් ලැබී නොමැති නිසා මේ වන විට එය රුපියල් මිලියන දෙසිය විස්සක ණයක් පෙන්නුම් කරනවා.ලෝක කුසලාන ක්‍රිකට් තරගාවලිය වෙනුවෙන් ක්‍රිකට් ආයතනය මුල් වී නව ක්‍රීඩාංගණ තුනක් ඉදිකිරීම නිසා රුපියල් කෝටි දෙසිය තිහක ණයක් පියවීමට සිදුවී තිබෙනවා. පල්ලෙකැලේ, සූරියවැව සහ ඛෙත්තාරාම ක්‍රීඩාංගණ නවීකරණය කිරීම සඳහා ඇස්තමේන්තුව වී තිබුණේ රුපියල් බිලියන 3.2 කි. අපේක්ෂිත පිරිවැය වැඩි වීමක් නිසා එම ක්‍රීඩාංගණ තුන ඉදිකිරීම සඳහා බිලියන 4.4 (රුපියල් කෝටි හාරසීය හතළිහකට ආසන්න මුදලක්) ද වැය වී තිබෙනවා. හුඟාක් ණය මේ වන විට පියවමින් යනවා ජාත්‍යන්තර ක්‍රිකට් කවුන්සලයට ඩොලර් මිලියන 3.5 ක්, ලංකා බැංකුවට ඩොලර් මිලියන 15.5 ක් අනෙකුත් සැපයුම් කරුවන්ට රුපියල් මිලියන 200 ක් පමණ ගෙවීමට තිබෙනවා. ඒ හැරෙන්නට අපගේ ජංගම ගිණුම්වල හර ශේෂයක් නැහැ. අපි රජයෙන් මුදල් ඉල්ලා සිටියේ ඉදිරි පැවැත්ම සඳහායි. ක්‍රිකට් ක්‍රීඩාවත් ජාතික ක්‍රීඩාවක්. අනෙකුත් ක්‍රීඩා සම්මේලනවලට මෙන් ක්‍රිකට් ක්‍රීඩාවටත් රජයෙන් උපකාර උදව් ලබාගත හැකියි. බංග්ලාදේශය වැනි රටවල් ඔවුන්ගේ රජයෙන් එවැනි ආධාර මුදල් ලබනවා.” යැයි නිශාන්ත රණතුංග මහතා අදහස් දක්වා සිටියේ ය.ශ්‍රී ලංකා ක්‍රිකට් ආයතනයේ භාණ්ඩාගාරික සුජීව රාජපක්ෂ මහතා මෙහිදී කරුණු දක්වමින් “ලෝක කුසලාන තරගාවලිය සඳහා ශ්‍රී ලංකාවේ වියදම ඩොලර් මිලියන 5.2 යි. එම වියදම් දැරුවේ අන්තර්ජාතික ක්‍රිකට් ආයතනයයි. ක්‍රීඩාංගණ ඉදිකිරීමට වියදම් කළේ ශ්‍රී ලංකා ක්‍රිකට් ආයතනයයි. ජාත්‍යන්තර ක්‍රිකට් සභාවේ සම්බන්ධිකරණ කාර්යාලය ලෙස පිහිටුවා තිබු ලෝක කුසලාන ක්‍රිකට් කාර්යාලයෙන් කිසිදු වියදමක් කළේ නැහැ. එම කාර්යාලය නිලධාරීන් පත් කළේ ශ්‍රී ලංකා ක්‍රිකට් අතුරු කමිටුවේ අනුදැනිම ඇතිවයි. එබැවින් එම ලෝක කුසලාන කාර්යාලයේ සියලු සිදුවීම් සඳහා ශ්‍රී ලංකා ක්‍රිකට් ආයතනය ද වගකිව යුතුයි.මේ අතර ලෝක කුසලාන ක්‍රිකට් තරගාවලිය අවසාන වීමෙන් පසු ලෝක කුසලානය වෙනුවෙන් සේවය කළ බව සඳහන් කරමින් එහි සේවකයන්ට රුපියල් ලක්ෂ 140 ක් වැනි මුදලක් පාරිතෝෂික දීමනා ලෙස ගෙවා තිබෙනවා. අතුරු කමිටුවේ අපි කීප දෙනෙක් ඒ සඳහා විරුද්ධ වුණා. මේ පිළිබඳව පරීක්ෂණ විභාගයක් දැනට ආරම්භ කර තිබෙනවා. කාගේ වුවමනාවට මෙම පාරිතෝෂික දීමනා ගෙව්වා ද කියල හොයා බලන්න” යැයි භාණ්ඩාගාරික සුජීව රාජපක්ෂ අනාවරණය කර සිටියේය. එම ගෙවීම් සඳහා ක්‍රිකට් ආයතනයේ සභාපතිවරයා තමයි අනුමැතිය දීල තියෙන්නේ. ලේකම් නිශාන්ත රණතුංග මහතා එහිදී සඳහන් කර සිටියේය.මෙහිදී නැඟුණු ප්‍රශ්නයකට පිළිතුරු දුන් ලේකම් නිශාන්ත රණතුංග මහතා හම්බන්තොට ක්‍රීඩාංගණය ඉදිකිරීම සඳහා රජයෙන් කිසිම බලපෑමක් තිබුණේ නැහැ. අනාගත ආයෝජනයක් සේ සලකල ක්‍රීඩාංගණයක අවශ්‍යතාවය සපුරා ගත්තා. දැන් එම සූරියවැව ක්‍රීඩාංගණය ශ්‍රී ලංකා ක්‍රිකට් ආයතනය සතු වස්තුවක්. ලෝක කුසලානය නිසා අන්තර්ජාතික ප්‍රමිතියකින් යුතු ක්‍රීඩාංගණ තුනක් සකස් කර ගැනීමට අපිට හැකිවුණා. ඒවා රටට අයිති ජාතික සම්පත්. ලෝක කුසලානය හරහා රටට සෘජුව සහ වක්‍රව ආදායම් ලැබුණා. ඒ කරුණ සලකා බලමින් තමයි රජයෙන් ආධාර මුදලක් ඉල්ලා සිටියේ.ඒ හැරෙන්නට ක්‍රිකට් ආයතනය තුළ කිසිම වංචාවක් සිදුවෙලා නැහැ. විනිවිද භාවයෙන් යුතුව සියල්ල සිදු වෙනවා.ක්‍රීඩා ඇමැති තුමාගේ අවධානය නිතර නිතර අපේ ආයතනය වෙත යොමු වෙනවා. එතුමා කියා සිටියා හැකි තරම් දුරට ක්‍රිකට් ආයතනයේ වියදම් අඩුකර ගන්න කියල. අන්තර්ජාතික තරගවලදී පිරිනැමෙන තිලිණ ටිකට් පත් බෙදා දීම නතර කරන්න.ප්‍රභූ සැලකිලි අවම කරන ලෙස ද ක්‍රීඩා ඇමැතිවරයා අපට දන්වා සිටියා. අපේ සභාපති ඩී. එස්. ද සිල්වා මහතා එංගලනත්යට ගිහින් තියෙන්නේ වෛද්‍ය ප්‍රතිකාර ලබාගැනීම සහ අපේ ක්‍රීඩකයන් දිරිමත් කිරීමට. ඔහු විදේශ ගතවීම ගැන එතරම් දුරට හිතන්න අවශ්‍ය නැහැ. පරිගණකවල දත්තයන් අතුරුදන් වීම පිළිබඳව ද පරීක්ෂණයක් පවත්වනවා.ඉදිරියේදී ශ්‍රී ලංකාවේ පළමුවරට අන්තර්ජාතික මට්ටමින් පි‍්‍රමියර් ලීග් ක්‍රිකට් තරගාවලියක් පැවැත්වීමට මේ දිනවල කටයුතු කෙරෙනවා. එය පැවැත්වීමේ කාර්ය භාරය පැවරී තිබෙන්නේ සිංගප්පූරුවේ සමාගමකට. ඔවුන් හරහා අපි හොඳ ආදායමක් ද බලාපොරොත්තු වෙනවා. ශ්‍රී ලංකා ක්‍රිකට් අතුරු කමිටුවේ ලේකම් නිශාන්ත රණතුංග මහතා එහිදී වැඩිදුරටත් කරුණු දක්වා සිටියේය.මේ අතර ලෝක කුසලාන ක්‍රිකට් තරගාවලියේ ප්‍රවේශ පත් අලෙවියේ ද කිසියම් වංචාවක්, දූෂණයක් සිදුවී ඇත්නම් එය ඔප්පු කරන ලෙස තමා ඕනෑම අයකුට අභියෝග කර සිටිනවා යැයි ලෝක කුසලාන ශ්‍රී ලංකා කාර්යාලයේ අධ්‍යක්ෂ තනතුර දැරු සුරාජ් දන්දෙනිය මහතා පවසයි. ලෝක කුසලාන කාර්යාලයේ තිබු පරිගණකවල දත්තයන් අතුරුදන්වීම ගැන පරීක්ෂණයක් පැවැත්වෙනවා. ඒත් ඒවා ගලවාගෙන ගියාට පරීක්ෂණවලට හානියක් වන්නේ නැහැ. මම නැවත වගකීමෙන් කියනවා ලෝක කුසලානය හරහා ප්‍රවේශ පත්‍ර අලෙවියේ කිසිදු ගැටලුවක් පැන නැඟී නැහැ. ප්‍රවේශ පත්වල ආදායම මේ වන විට ශ්‍රී ලංකා ක්‍රිකට් ආයතනයේ ගිණුමේ සුරක්ෂිතව තැන්පත් කර තිබෙනවා. අන්තර්ජාතික ක්‍රිකට් සභාවේ විවිධ විවේචනවලට ඉන්දියාව භාජන වෙද්දී ශ්‍රී ලංකාවේ තරග සංවිධානය ගැන අපේ රටට ප්‍රශංසා යොමු වුණා. මගේ කොටස මම නිවැරැදිව ඉෂ්ට කර තිබෙනවා යැයි සුරාජ් දන්දෙනිය මහතා වැඩිදුරටත් අදහස් දක්වා සිටියේය.මේ අතර ශ්‍රී ලංකා ක්‍රිකට් අතුරු පාලන කමිටුව ළඟදීම විසුරුවා හැරීමට බලාපොරොත්තු වන බව ද ක්‍රීඩා අමාත්‍ය වරයා පසුගියදා මාධ්‍යයට කියා තිබුණි.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=af1106266</link>
    <topic>අලින්ට වුණු ‘අලි ජරමරය’</topic>
    <author>රූපාන්ති බුලත්සිංහල</author>
    <content>කාල වේලාව හරස් විය. කුසගිනි උසුලාගෙන තවත් නම් සිටිය නොහැකිය. සඳ එළිය වැටුණ මාවත දිගේ නිදහසේ ගමන් කිරීමට සිතේ. රාත්‍රියට තිබෙන අනතුරු පිළිබඳ හෝඩුවාවක් පෙනෙන මානයක නැත. සිතේ ගැස්මක් නැත. සුබ මොහොතින් පාදය ඉදිරියට තැබීය. ඇත් අලි පරපුරට තිබුණ නරක දසාව තවත් අවසන්ව නැත. එකා දෙන්නා විටින් විට අහිමි වීමට නොයෙක් හේතු බලපෑය. වාසනාව අවාසනාව කොහොම වුණත් අලි මරණ වැඩිවීම මේ වන විට අලි ජරමරයකි. කොහොම වුණත් අලි කල්පනාව තවමත් හොඳයි. නැත්නම් මෙලහකට අලි ජන්ජාල ගොඩක් වෙලා.අලි මතකය ගැන ගමේ මිනිස්සුන්ට තිබුණෙ පුදුම අවබෝධයක්. අලින්ගේ යාම් ඊම් කෙරුම් කියුම් ගැන ගම්මු හිටියේ අවබෝධයෙන්. මේ නිසා උන්ගේ හැසිරීම් ගැන කිසිදු සැකයක් තිබුණෙ නැහැ.රාත්‍රියට වුණත් ගමන බිමන හොඳට හුරු පුරුදුය. සැකයක් බියක් නොමැති ගමනේ යාමට අවසර ඇත. කෙබඳු සුදුසුකමක් තිබුණ ද නරක වෙලාවේදී විෂ්ණු දෙවියන්ටත් බටකොළ කැවූ බව නම් සැබෑය. ජීවත්වීමට දෛවය හරස් වූ විට සිදුවීමට නොමනා දේ පවා සිදු වේ.වෙනදා මෙන් මංමාවතේ තිබුණ හුරුපුරුද්ද මතකයට නගාගෙන රෑ යාමේ මං මාවතට පැමිණියේ අලි බඩගින්න නිවා ගැනීමටය. අලි දරුවන් සමඟ මේ රාත්‍රියේම යාමට නම් තිබුණේ අලි හදිස්සියකි. කොහොම වුණත් තවම රේල්ලුවට නම් වෙලා ඇති නියාව පිළිබඳ අලි සහෝදරයන්ට තිබුණේ අලි ෂුවර් එකකි.මේ නිසා රේල් පාර අබියස කරදර නැති බව නම් සත්‍යයකි. අලි දෑස තවමත් විපරම්ය. කළුවර අතරින් වැටුණ සඳ එළිය ඔස්සේ අලි දෑස එහාට මෙහාට දිව්වේය.අලි කරදරයක් නම් පේන තෙක් මානයක නැත. දුම්රිය ඒමට තව බොහෝ වේලාවක් ඇති බව ඔවුන්ට ඉවෙන් මෙන් දැනුණි.කිසිදු සැකයක් නැත. රේල් පාර පැන ගැනීමට දැන් හොඳ වෙලාව බව අලි යාළුවන්ට දැනුණි. ගැබ්බර ඇතින්න ආරක්ෂාකාරී ලෙස නැවතත් දෙපස බැලුවාය. අනතුරක් ගැන අලි හෝඩුවාවක් තිබේ ද? ඉපදීමට සිටින පැටවා ගැන ඈ නැවතත් සිතුවාය.ඈ කලබලය ඉවතදමා ඉවසීමෙන් රේල් පාරේ නතර වුණි. වැරැදෙන්න විදිහක් නැහැ. මීට කලිනුත් මේ වෙලාවට පාර පැන්නානේ, එකපාරටම අලි කල්පනාව අතීතයට සැරිසැරීය. අලි නිච්චියේ හැටියට නම් කරදරයක් වෙන්න විදිහක් නෑ.එකපාරටම සැකයක් බියක් නැතුව රේල් පාර මාරු වුණා විතරයි. දෙවියනේ... කාසි කොටේ රේල් පාර එකම ලේ විලක් විය. බඩ දරු අලි අම්මාගේ සිහින බොඳ වී දෑස පියවුණි.වෙනදා නැති අලි අඳෙීනාව ගැන ගම්වැසියෝ කලබල වූහ.ජුනි 20 වෙනිදා ලංකාදීපය මේ ගැන සියලු විස්තර හෙළි කෙළේ ගම්වැසියන්ගේ සෝ තැවුල් සමඟිනි. වෙලාව අවේලා දැනගෙන පාර මාරු වුණ අලින්ට වුණ අලි ජන්ජාලයට හේතු වුණේ විශේෂ දුම්රියක්.දුම්රිය කාල හෝරාවත් ගැන අලින්ට තිබුණ අලි අවබෝධය ගැන ගම්මු කිව්වේ දෑසේ කඳුළු පුරවාගෙන.ඒත් විශේෂ අවස්ථාවන් නිසා ධාවනය වූ දුම්රිය ගැන නම් අලින්ට දැනීමක් තිබුණේ නැහැ. වෙච්ච අවාසනාවන්ත සිද්ධිය ගැන එක එක්කෙනා අලි කතා කිව්වත් අලි පරපුර රැකගන්න දැන් අලි ඕනෙකමක් තිබුණොත් හොඳයි නේද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106261</link>
    <topic>වයස අවුරුදු 14 දී කුඹුරට ගිය ගමන නතර වුණේ පෝරකය ළඟින්</topic>
    <author>කේ. සී. ජේ. රත්නායක</author>
    <content>වයස අවුරුදු 14 දී කුඹුරට ගිය ගමන නතර වුණේ පෝරකය ළඟින්“මම ජයලත් බණ්ඩාර. ඉපදුණේ 1977 නොවැම්බර් 11. අපේ ගෙවල් තිබුණේ වැල්ලවායේ ඇතිලිවැව. දැන් පදිංචිය මිහිපිට තියෙන නරකම තැනට මීටර කිහිපයක් දුරින්. මම දැන් මෙතනට ඇවිත් අවුරුදු ගණනාවක් ගත වෙලා ගිහිං.ඒත් මම මෙහාට ආවේ ඇයි? ඒ කොහොමද? මේ ගැන තියෙන්නේ වාව ගන්න බැරි විමතියක් විතරයි.එදා 1994 ජනවාරි 02 ඉරිදා. නිවාඩුව අදින් ඉවරයි. හෙට ඉස්කෝලේ පටන් ගන්නවා. ඇතිලිවැව කනිෂ්ඨ විද්‍යාලයේ 10 වසරේ මුල් ම පංතියට යන්නයි ලැහැස්ති වෙලා හිටියේ’ උදේ තාත්තයි අයියලා දෙන්නයි කුඹුරට ගියා. පොඩි උදැල්ලක් කරේ තියා ගෙන මාත් ඒ පස්සෙන් ගියා. මේක අපි අවුරුදු ගණනාවක් අඳේට වැඩ කරපු කුඹුර. එදි යත්දි උස මහත මිනිහෙක් අපේ කුඹුරේ වැඩ කරමින් හිටියා. ඒ මනුස්සයගේ නම නන්දසිරි. ගමේ චණ්ඩියෙක්.”අදින් පස්සේ උඹලට මේ කුඹුර කරන්න දෙන්නේ නෑ” – කියලා නන්දසිරි කිව්වා.ඒ කතාවට තාත්තයි අයියලා දෙන්නයි පැටළුණා. දරුණුවට බැණ අඬ ගහ ගත්තා. අපේ ලොකු අයියා (චන්දරත්න බණ්ඩාර) කැත්තකින් නන්දසිරිට කෙටුවා. ඒ මනුස්සය ලේ පෙරාගෙන කුඹුරට වැටුණා. ලොකු අයියා ආපහු පාරවල් කිහිපයක් ගහනවා මම දැක්කා. ඒ සිද්ධියෙන් පස්සේ මම ගෙදරටම දුව ගෙන ආවා. තාත්තයි අයියලා දෙන්නයි කොහේ ගියාද දන්නේ නෑ. පැය දෙක තුනකින් දැන ගන්න ලැබුණා නන්දසිරි මැරිලා කියලා. ඒ ගමන ලොකු අයියා කැත්තත් අරගෙන ගිහිං පොලීසියට බාර වුණා.ඒ වුණාට පොලීසියෙන් ඇවිත් තාත්තවයි - පොඩි අයියයි දෙන්නත් අරගෙන ගියා. තුන් දෙනාම රිමාන්ඩ් කළා. ඔය අතරේ අම්මා මාව ගෙදරින් පිටමං කළා. මම මහියංගණේ අක්කලාගේ ගෙදර ගියා. සති දෙකකට විතර පස්සේ ගෙදර ඇවිත් ආපහු ඉස්කෝලේ යන්න පටන් ගත්තා. ඒ වෙත්දී මට වයස අවුරුදු 14 යි. මාස දෙකක් විතර ගතවෙලා ගියා. එක දවසක් පොලීසියෙන් ඉස්කෝලෙට ඇවිත් මාව අරගෙන යන්න හැදුවා. ඒ වෙලාවේ ගුරුවරු ඒකට විරුද්ධ වෙලා මාව දෙන්න බැහැ කියලා තදින් කිව්වා. පොලීසිය හැරිලා ගියා.ඒත් 1994 මාර්තු මාසේ පොලීසිය ගෙදරට ඇවිත් මාව අත්අඩංගුවට ගත්තා. උසාවියේදී විනිශ්චයකාරතුමා පුදුම වුණා. අවුරුදු 14 ක බාල වයස්කාරයෙක් නිසා මාව රිමාන්ඩ් කරන්න බැහැ කියලා එතුමා කිව්වා. නමුත් පොලීසිය තදින් ම කිව්වා මං මේ මිනීමැරුමට සම්බන්ධයි කියලා. ඒ සැරේ එක දවසකට රැඳවුම්බාරයට පත් කරලා රුපියල් 2000 ක ඇපයක් මත මාව මුදා හරින්න නියෝග කළා. පොලීසියට ගිහිං කට උත්තරයක් දෙන්න කියලත් නියම කෙරුණා.අපේ අම්මා පොලීසිය දැක්කගමන් වෙවුලනවා. මාත් ඊට ඉස්සර පොලීසියකට ගිහිං නෑ. පොලීසියට ගිය වෙලාවේ මගෙන් ප්‍රශ්න කිහිපයක් අහලා සැර දැම්මා. පොලීසියේ මහත්තයෙක් පොතක දිග සටහනක් ලිව්වා. ඒක කියවන්න වත් බලන්න වත් දුන්නේ නෑ. අස්සන් කරපං කියලා බල කළා. මම අම්ම ගේ මුහුණ දිහා බැලුවා. ඒ සැරේ පොලීසියේ මහත්තයා අම්මටත් බැන්නා. මම ඒකට අස්සන් කරලා ගෙදර ආවා. ආපහු ඉස්කෝලේ යන්න පටන් ගත්තා. ඒත් වෙනදා වගේ නෙවෙයි. ගුරුවරු ළමයි එහෙම මගේ දිහා බැලුවේ කැලෑ සතෙක් දිහා බලනවා වගේ. හිතේ එකලාසයක් නෑ. හරියට කෑමක් බීමක් ගෙදර තිබුණෙත් නෑ. අපේ ගෙදරට මහා ශාපයක් පල දුන්නා වගේ.ජයලත් තරුණ වියේතවත් මාස ගණනාවකට පස්සේ තාත්තයි අයියලා දෙන්නයි ඇප පිට ගෙදර ආවා. තාත්තා හැමදාම බොන්න පටන් ගත්තා. ගෙදර ප්‍රශ්න එන්න එන්න කඳු ගැහෙන්න ගත්තා.ඔය අතරේ ලොකු අයියා කොළඹ කොම්පැණියක රස්සාවකට ගියා. ගෙදරට තිබුණ එකම ආදායම් මාර්ගය ඒක විතරයි. මම ඉස්කෝලේ ගමන නතර කරලා වඩු වැඩ ඉගෙන ගන්න පටන් ගත්තා. ඔය අතරේ වඩු පංතියේ හිටිය යාළුවෙක් එක්ක දවසක් එයාල ගේ ගෙදර ගියා.”කුරුම්බා කඩාගෙන බොමුද?” කියලා යාළුවා ඇහුවා. මම ගහට නැග්ගා. ගහ මුදුනේදී පොල්පිතිවල එල්ලිලා කුරුම්බා ගෙඩියක් කඩන්න ගෙඩිය කැරකුවා. පොල්පිති එක්කම මාව ගහ මුදුනේ ඉඳන් බිම වැටුණා. මට සිහිය ආවට පස්සෙයි දැන ගත්තේ මගේ තුනටියෙන් පහළ කොටස පණ නෑ කියලා. මේ සිද්ධිය වුණේ 1996 දී. එදා ඉඳන් කවදාවත් මං ඇවිද්දේ නෑ. මාව නඩු දිනයට උසාවියට අරගෙන ගියේ දෙන්නෙක් දෙපැත්තකින් උස්සාගෙන ඒ නිසා මට උසාවියට යන්න ඉඩක් ලැබුණෙ ම නෑ. ඇඳක වැතිරිලා මුළු කාලෙම බෙහෙත් බැඳගෙනයි හිටියේ...”මේ කතාව අපට කියන ජයලත් බණ්ඩාර තවදුරටත් පවසන පරිදි; නිසි ප්‍රතිකාර ලබා ගත්තේ නම් ඔහුට සුවය ලැබීමට ඉඩ කඩ තිබුණේලු. එහෙත් අනපේක්ෂිත ලෙස තෙවරක්ම ඒ අවස්ථා අහිමි වී යන්නේ ආර්ථික දුෂ්කරතා නිසා වරින් වර ප්‍රතිකාර නතර කරන්නට සිදු වීමෙනි.”හොරිවිල වෙද මහත්තයා තමයි අන්තිමට මාව බාර ගත්තේ. අමාරුව හොඳ කරන්න පුළුවන් කියලා වෙද මහත්තයා කිව්වා. කාලයක් නතර වෙලා ප්‍රතිකාර ගත්තා. ඒ අතර තමයි නඩු තීන්දුව ලැබුණේ. අන්තිමට මට නතර වෙන්න සිද්ධ වුණේ හිර ගෙදර.”2002 ජූලි 27 ජයලත් ගේ පවුලේ සියලු දෙනාට ම අමතක නොවන දවසකි. ගම්පහ ප්‍රදේශයේ ඇළ මාර්ගයක නාඳුනන පුද්ගලයකු ගේ මළ සිරුරක් පාවෙමින් තිබියදී සොයා ගැනිණ. මරණය සිදු වී තිබුණේ අමානුෂික ලෙස පහර දීමෙන් සහ ගෙල සිර කිරීමෙනි. ඒ පුවත්පත් වාර්තාව ජයලත්ට කියවීමට ලැබී තිබිණ. එහෙත් ඒ ප්‍රවෘත්තිය තම පවුලට අදාළ වේයැයි ඔහු කිසිවිටෙක සිතුවේ නැත.ජයලත් පාසල් සමයේ”මාසේ පඩිය අරගෙන අයියයි තව යාළුවෝ දෙන්නෙකුයි ගම්පහ පැත්තේ ගමනක් ගිහිං තියෙනවා. අයිය ගේ පඩි සල්ලි මංකොල්ල කෑව යාළුවෝ දෙන්නා එයාව මරලා ඇළට දාලා කියලා දැන ගන්න ලැබුණා. ඒ මැරුණේ ලොකු අයියා (චන්ද්‍රරත්න බණ්ඩාර) මේ සිද්ධියෙන් පස්සේ අපිට කරකියා ගන්න කිසිම දෙයක් නැතිව ගියා. ඒත් අයියා රස්සාව කරපු කොම්පැණියේ මහත්වරු අපිට උදවු කළා. මට රෝද පුටුවක් අරගෙන දීලා බෙහෙත් කරන්නත් ඒ අය ඉදිරිපත් වුණා. ඒත් අසනීපේ හොඳ කරන්න කලින් නඩුවේ තීන්දුව ලැබුණා. මීට කලින් අවස්ථා තුනකදීත් ප්‍රතිකා නතර කරන්න සිද්ධ වුණා. එක දිගට ඒ බෙහෙත් හේත් කළා නම් මාව සනීප කරන්න පුළුවන් කියලා වෙද මහත්වරු කිව්වා...”නියමිත පරිදි නඩු දිනවලදී අධිකරණය හමුවේ පෙනී සිටීමට නොහැකි වීම නිසා ඔහුට තවත් අවාසියක් සිදු විය. එනම් ජයලත් බණ්ඩාර නැතිව නඩු විභාගය පවත්වා ගෙන යෑමට තීරණය වීමය.”... ඒ සිද්ධිය වුණේ 1998 පෙබරවාරි මාසෙදී. මේ නඩුවේදී වැරදිකාරයද? නිවැරදිකාරයද? කියන ප්‍රශ්නයටවත් පිළිතුරක් දෙන්න මට ඉඩක් ලැබුණේ නෑ. මොකද නඩුව විභාග කෙරුණේ මම උසාවිය ඉදිරියේ පෙනී නොසිටින විත්තිකාරයෙක් හැටියට සලකලයි. හැබැයි ඉතිං ඒක මගේත් කැමැත්තෙන් වුණ තීරණයක්.අපේ නඩුව විභාග කෙරුණේ බදුල්ල මහාධිකරණයේ. තීන්දුව දෙන්න සති දෙක තුනකට කලින් හිතා ගන්න බැරි දෙයක් වුණා. අපි වෙනුවෙන් පෙනී හිටිය නීතිඥයා නඩුවෙන් ඉවත් වුණා. 2003.10.14 දා තීන්දුව දුන්නා. අපි හතර දෙනාම වැරදිකාරයෝ හැටියට එල්ලා මරන්න තීන්දු කෙරුණා. මේ තීන්දුවත් එක්කම මම, පොඩි අයියා (ධර්ම කීර්ති බණ්ඩාර) තාත්තා, අංක 35 කියන ෂෙල් එකට දැම්මා. අපි ඇපෑලක් ඉදිරිපත් කළා. නමුත් 2007 මාර්තු 16 දා අභියාචනාධිකරණයෙනුත් ඒ තීන්දුවම අනුමත කෙරුණා.මේ සිද්ධියත් එක්කම අම්ම ගේ ඔළුවේ නහරයක් පිපිරිලා සති ගණනක් සිහි නැතුව ඉඳලා අන්තිමට අම්මා මැරුණා. ගත වුණේ මාස දෙකයි හිර ගෙදරදී තාත්තා ඇදගෙන වැටුණා. ආපහු නැගිට්ටේ නෑ. තාත්තත් නැති වුණා. අන්තිමට ඉතුරු වුණේ මමයි පොඩි අයියයි විතරයි.අද පොඩි අයියා වැලිකඩ මරණ දඬුවම නියම වුණ ෂෙල් එකක ඉන්නවා. මම බෝගම්බර හිර ගෙදර මරණ දඬුවම නියම වුණ ෂෙල් එකක ඉන්නවා.”ජයලත් බණ්ඩාර ගේ කතාව තවමත් අවසාන නැත.මව සහ ඥාති සොහොයුරියෝඅපේ ලොකු අයිය ගේ අතින් අපරාධයක් වුණා. වරදට දඬුවමක් තියෙන්න ඕනේ. එයාගෙත් ජීවිතේ නැති වුණා. නමුත් මේ සිද්ධිය වෙත්දී මට අවුරුදු 14 යි. මම නිර්දෝෂයි කියලා ලෝකෙට ඇහෙන්න කෑගහලා කිව්වත් වැඩක් නැති බව මම දන්නවා. නමුත් මට පොලීසියේදී වගේම උසාවියේදීත් නීතිඥ සහාය හරියට ලැබුණේ නෑ. අනිත් පැත්තෙන් මම සදාකාලික අබ්බගාතයෙක්. ජීවිතයේ කවදාවත් තනියම හිට ගන්න, අඩියක් වත් ඇවිදින්න මට වාසනාවක් නෑ. දැන් අවුරුදු නවයක් මම මරණ දණ්ඩනය නියම වුණු හිරකාරයෙක් හැටියට මේ ෂෙල් එකට කොටු වෙලා ජීවත් වෙනවා. හැබැයි මෙහෙම ඉන්නවට වඩා එල්ලලා මරණවා නං ඒක සැපයි...””මාව මේ නඩුවට පැටලෙව්වේ වැල්ලවායේ පොලීසිය. ඒක වෙනම කතාවක්. එදා පොලීසිය සාධාරණව ක්‍රියා කළා නං මට මෙහෙම විඳවන්න වෙන්නේ නෑ. අනිත් පැත්තෙන් මට නඩුවට පෙනී ඉන්න හැටියක් තිබුණෙත් නෑ. මේ අපේ මුළු පවුලෙන්ම පළිගන්න අටවපු කෝන්තරයක් බව අපි පසුව දැන ගත්තා..”ජයලත් බණ්ඩාරට තවක් කීමට බොහෝ දේ ඇති බැව් පෙනිණ. එහෙත් කතාව අවසන් කළ යුතුය.”දැන් මගේ වයස අවුරුදු 33 යි. ඒත් මේ මරණ දණ්ඩනය නියම වුණු අනිත් අයට වඩා මම වෙනස්. මාත් එක්කම මරණ දණ්ඩනයට නියම වෙලා මේ ෂෙල් එකේ ඉන්න යාළුවෝ නැතුව මට බොන්න වතුර ටිකක් වත් ගන්න විදිහක් නෑ. කෑම ටික ගෙනත් දෙන්නේ – ඉඳුල් පිඟාන හෝදලා තියන්නේ - වෙන එකක් තියා මම වැසිකිළියට පවා යන්නේ ඒ අය ගේ අත් උදව්වෙන්. සමහර වෙලාවට මළ මුත්‍ර ඒ අයගේ ඇඟ පතෙත් ගෑවෙනවා. නමුත් මේ මිනිස්සු මට මනුස්සයෙක් වගේ ජීවත් වෙන්න උදවු කරනවා. කොටින්ම කිව්වොත් නිදා ගන්න බිමට වැටෙන්නත් – බිමට වැටිලා නිදිය ගෙන පහු වෙනිදාට නැඟිට ගන්නත් මට කාගේ හරි අත් වාරුවක් ඕනේමයි. එල්ලලා මරණවනං මීට වඩා හොඳයි කිව්වේ ඒ නිසයි... (ඔහු කතාව නතර කොට විනාඩියක් පමණ නිහඬව සිටියේය.)”... මැරෙන එකත් ප්‍රශ්නයක්... එල්ලලා මරණවා නං එල්ලුම්ගහට යන්න වෙන්නෙත් තව දෙන්නෙක් ගේ කරේ එල්ලිලා... ඒකත් මදි නේ... බෙල්ලට තොණ්ඩුව දාලා එල්ලුම් ගහ ක්‍රියාත්මක වෙනකං ඒ අයට මාව උත්සගෙන ඉන්නත් වෙනවා. මොකද මට තනියම කෙළින් හිටගෙන ඉන්න බැරි නිසා... කොටින්ම මට තව කාගේ හරි උදව්වක් නැතිව එල්ලුම්ගහටවත් යන්න බෑ...”එසේ කී ජයලත් බණ්ඩාර සිනාසුණේය. ඒ සිනහව අමුතුය. මම තිගැස්සී ගියෙමි. ගතේ හිරිගඩු පිපෙන තරමට මා තිගැස්සුණේ ඇයි? ඊටත් ජයලත් සිනාසුණේ කාටද?ජයලත් ගේ සහෝදරියක් වැල්ලවාය ප්‍රදේශයේ ජීවත් වෙන බව අසන්නට ලැබිණ. මම ඇයට කතා කළෙමි.”ජයලත් ගේ පිංතූරයක් හොයා ගන්න පුළුවන්ද?””පුංචිම කාලේ ගත්ත පිංතූරයක් විතරයි තියෙන්නේ. මල්ලී කවදා හරි දවසක ගෙදර එනතුරු මතක් වෙන්න තියෙන්නේ එච්චරයි...”කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post></root>