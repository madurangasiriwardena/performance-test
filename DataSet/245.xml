<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ab1204222</link>
    <topic>අපේ දෙමළ ජනතාවට දුන් උදව් ඉන්දීය මන්ත්‍රීවරුන්ගේ පැසසුමට</topic>
    <author>දයා ඩී. ෆොන්සේකා</author>
    <content>ඉන්දීය පාර්ලිමේන්තුවේ ලෝක් සභාවට හා රාජ්‍ය සභාවට අයත් මන්ත්‍රීවරු 12 දෙනෙකු එහි විරුද්ධ පක්ෂයේ නායිකා සුෂ්මා ස්වරාජ් මහත්මියගේ ප්‍රධානත්වයෙන් පසුගිය 16 වැනිදා රාත්‍රි ශ්‍රී ලංකාවට ආයේ ශ්‍රී ලංකාවේ දමිළ ජනතාවගේ හා ඔවුන් ජීවත්වන ප්‍රදේශයන් හි සැබෑ තත්ත්වය දැක ගැනීමටය.ඉන්දීය විපක්ෂ නායිකා සුෂ්මා ස්වරාජ්දකුණු දුම්රිය මාර්ගය විවෘත කිරීමේදී ඉන්දියාවත් ශ්‍රී ලංකාවත් දීර්ඝ කාලීන මිතුරන්. අපි ශ්‍රී ලංකාවට උදව් කරන්නට නිතරම සූදානම්.ඉන්දියාව ශ්‍රී ලංකාවේ සංවර්ධනයට බොහෝ උදව් කොට තිබෙනවා. ඉදිරියටත් එය ඉටු කරනවා. මැදවච්චිය, තලෙයිමන්නාරම, ඕමන්තේ - පලෙයි, පලෙයි, කන්කසන්තුරේ දුම්රිය මාර්ග සංවර්ධනය කරන්නත් ඉන්දියාව පොරොන්දු වී තිබෙනවා. අප ඒ පොරොන්දුවත් ඉදිරියේදී ඉටු කරනවා.ඉන්දීය පාර්ලිමේන්තු කණ්ඩායම් නායිකා සුෂ්මා ස්වරාජ් මහත්මිය එසේ කීයේ පසුගිය බ්‍රහස්පතින්දා අලුත්ගම දුම්රිය ස්ථානයේදී පැවැත්වුණු සුනාමියෙන් විනාශ වූ දකුණු මුහුදුබඩ දුම්රිය මාර්ගය ප්‍රතිසංස්කරණය කොට ජනතා අයිතියට පැවරීමේ උත්සවයේදීය.මේ උත්සවයට ප්‍රවාහන ඇමැති කුමාර වෙල්ගම මහතා ඇතුළු දුම්රිය සේවයේ උසස් නිලධාරීහු ද සහභාගි වූහ.මේ නියෝජිත පිරිසට ඉන්දියානු පාර්ලිමේන්තුවේ සියලුම පක්ෂ නියෝජනය වන පරිදි නියෝජිතයෝ ඇතුළත් වෙති. භාරතීය ජනතා පක්ෂය, ඉන්දීය ජනතා කොංග්‍රසය, ඉන්දීය කොමියුනිස්ට් පක්ෂය, ජනතා ඩාල් පක්ෂය මෙන්ම ඇම්. කරුණානිධිගේ ඩී ඇම් කේ හා ජයලලිතාගේ ඒ අයි ඩී ඇම් පක්ෂවල නියෝජිතයන් ද මේ කණ්ඩායමට ඇතුළත්වීම විශේෂයකි.ශ්‍රී ලංකාවට පැමිණිමට පෙර නවදිල්ලියේදී ඉන්දීය විදේශ ඇමැතිවරයා සමඟ සාකච්ඡාවක් පැවැත්වූ මේ නියෝජිත කණ්ඩායම ශ්‍රී ලංකාවට පැමිණියේ 16 වැනිදා රාත්‍රී 10.45 ටය. 17 වැනිදා මේ පිරිස ආර්ථික සංවර්ධන ඇමැති බැසිල් රාජපක්ෂ, විදේශ කටයුතු ඇමැති මහාචාර්ය ජී. ඇල්. පීරිස් හා වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා යන මහත්වරුන් හමු වූහ.විශේෂයෙන් ඉන්පසු ඔවුහු ආර්ථික සංවර්ධන ඇමැති බැසිල් රාජපක්ෂ සමඟ විශේෂ සාකච්ඡාවකට සහභාගි වූහ.එහිදී ඉන්දීය දූත පිරිසේ නායිකා සුෂ්මා ස්වරාජ් මහත්මිය තමන් ශ්‍රී ලංකාවේ ස්වෛරීභාවයට ගරු කරන බවත් රටවල් දෙක අතර සම්බන්ධතාව තවදුරටත් ශක්තිමත් කරගැනීමට බලාපොරොත්තු වන බව ද කීවාය.එහිදී ආර්ථික සංවර්ධන අමාත්‍ය බැසිල් රාජපක්ෂ මහතා යුද්ධයෙන් හානියට පත් ප්‍රදේශවල ප්‍රතිසංස්කරණ කටයුතුවල මූලිකත්වය ගෙන කටයුතු කරන බැවින් එම තත්ත්වය එතුමාගෙන් දැන ගැනීමට බලාපොරොත්තු වන බව ද සුෂ්මා ස්වරාජ් මහත්මිය ප්‍රකාශ කළාය.ශ්‍රී ලංකාවට පැමිණ සිටින ඉන්දියා පාර්ලිමේන්තු නියෝජිත පිරිස ඉතා සුහදව පිළිගත් අමාත්‍ය බැසිල් රාජපක්ෂ ඇමැතිවරයා අවතැන් වූවන්ගේ ගැටලුව ශ්‍රී ලංකාවට අලුත් දෙයක් නොවන බවත් පසුගිය අවුරුදු 30 තුළදීම ශ්‍රී ලංකාව මේ ප්‍රශ්නයට මුහුණ පා ඇති බවත් ප්‍රකාශ කළ අතර එසේ වුවද මේ වන විට 2005 න් පසු අවතැන්වූ පිරිස්වලින් සියයට අනූපහක් දෙනා යුද්ධයට පෙර භුක්ති විඳි පහසුකම්වලට වඩා ඉහළ මට්ටමේ පහසුකම් සහිතව නැවත පදිංචි කිරීමට රජයට හැකි වී ඇති බව ද ප්‍රකාශ කළේය.දැනට ඉතිරිව ඇත්තේ ඉන්දියාවට හා අනෙකුත් රටවලට යුද අවධියේදී සංක්‍රමණය වූ පිරිස් හා වැඩි මුස්ලිම් පිරිසක ගෙන් සමන්විත වූ පිරිස් පමණක් බවත් ඒ පිරිස ද හැකි ඉක්මණින් සිය ගම්බිම්වල පදිංචි කරවන බව ද කියා සිටි ඇමැතිවරයා මේ ප්‍රදේශවල සිවිල් ජනජීවිතය සාමාන්‍ය පරිදි පවත්වාගෙන යාමට සියලු පහසුකම් සපයා ඇති අතර ඉන්දියා රජය විසින් පරිත්‍යාග කරන ලද සෙවිලි තහඩු හා සිමෙන්ති භාවිත කරමින් නිවාස සපයා ඇති බව ද ඉන්දියා මූල්‍යාධාර යටතේ නිවාස 50000 ක් පමණ ඉදිකර ඇති බව ද ඔවුන්ට විශේෂ මූල්‍යාධාර හා මාස 6 ක් සඳහා ලබාදුන් වියළි ආහාර සලාක වසර දෙක දක්වා දික්කර ඇතැයි ද ඇමැතිවරයා පෙන්වා දුන්නේය.යුද්ධයෙන් හානියට පත් ප්‍රදේශවල මහාමාර්ග, දුම්රිය මාර්ග, වරාය ගුවන් තොටුපළ වැනි යටිතල පහසුකම් ද සලසා ඇති අතර කිලිනොච්චියට ගොස් ශ්‍රී ලංකා රජය එම ප්‍රදේශ යථා තත්ත්වයට පත්කිරීමට ගෙන ඇති අයුරු සියැසින්ම දැක බලාගන්නා ලෙස ද ඇමැතිවරයා ඉන්දියා නියෝජිත පිරිස ගෙන් ඉල්ලා සිටියේය.ආර්ථික සංවර්ධන අමාත්‍ය බැසිල් රාජපක්ෂ මහතා ඉන්දීය විපක්ෂ නායිකා සුෂ්මා ස්වරාජ් ඇතුළු නියෝජිත පිරිස හමු වූ අවස්ථාව.රජය අවතැන් වූවන් යළි පදිංචි කරවීම සඳහා හා විනාශයට පත්වූ ප්‍රදේශ යළි සංවර්ධනය කිරීමට ගත් පියවර ගැන සුෂ්මා ස්වරාජ් මහත්මිය ඇතුළු පිරිස සිය ප්‍රසාදය පළ කළහ.මේ අතර තමිල්නාඩු ජනතාවට ශ්‍රී ලංකාවේ සත්‍ය තත්ත්වය පැහැදිලි කරන ආකාරයත් ඒ පිළිබඳව දැනුවත් කිරීමේ වැඩසටහන් ක්‍රියාත්මක කරන ලෙස ද නියෝජිත පිරිස යෝජනා කළේය.රජය උතුරු ප්‍රදේශයේ ජනාධිපතිවරණ හා පාර්ලිමේන්තු ඡන්ද හා පළාත් පාලන මැතිවරණ පවත්වා ඇති බව ද බැසිල් රාජපක්ෂ අමාත්‍යවරයා පිරිසට පැහැදිලි කර දුන්නේය.මේ සාකච්ඡාවට නියෝජ්‍ය විදේශ අමාත්‍ය නියෝමාල් පෙරේරා, ඉන්දියානු මහ කොමසාරිස් අශෝක් කේ. කාන්තා, ආර්ථික සංවර්ධන අමාත්‍යාංශයේ ලේකම් ආචාර්ය පී. බී. ජයසුන්දර මහතුන් ඇතුළු ආර්ථික සංවර්ධන අමාත්‍යාංශයේ ඉහළ නිලධාරීහු ද සහභාගි වූහ.මේ අතර ඉන්දියා පාර්ලිමේන්තු නියෝජිත පිරිස 18 වැනිදා උතුරු නැඟෙනහිර ප්‍රදේශවල සංචාරය කළේ රජය විසින් උතුරු නැඟෙනහිර ජනජීවිතය නඟා සිටුවීම සඳහා ගෙන ඇති පියවර පරීක්ෂා කිරීම සඳහාය.එහිදී උතුරු නැඟෙනහිර අවතැන්වූ පිරිස් යළි පදිංචි කරවීම හා උතුරේ ජනජීවිතය නඟා සිටුවීමට රජය ගෙන ඇති පියවර ඔවුන්ගේ නිරීක්ෂණයට ලක්විය.යුද ගැටුම් හේතුවෙන් විනාශයට පත් උතුරේ ප්‍රදේශ යළි නඟා සිටුවීමට හා ජනතාවගේ ජීවන තත්ත්වය ශක්තිමත් කිරීමට රජය ගත් පියවර හා කඩිනම් වැඩ පිළිවෙළ අගය කළ යුතු බව උතුරු නැඟෙනහිර සංචාරය කළ ඉන්දීය නියෝජිත පිරිස පැවසූහ.මේ ප්‍රදේශවල වෙසෙන ජනතාවගේ ජීවනෝපාය ශක්තිමත් වී තිබෙන බව වැඩිදුරටත් සඳහන් කළ නියෝජිත පිරිසේ නායිකා සුෂ්මා ස්වරාජ් මහත්මිය තමන් ශ්‍රී ලංකාවට පැමිණි මූලික අරමුණ ඉටුවූ බවත් උතුරු ජනතාවගේ වත්මන් තත්ත්වය පිළිබඳව තමන් සතුටු වන අතර ඒ ගැන ශ්‍රී ලංකා රජයට ප්‍රසාදය පළ කරන බව ද පැවසුවාය.මුලතිව් වවුනියාව හා යාපනය දිස්ත්‍රික්කවල ප්‍රදේශ කීපයක නිරීක්ෂණ චාරිකාවක යෙදුණු මේ පිරිස ඒ ප්‍රදේශවල රජය මඟින් සිදු කෙරෙන සංවර්ධන ව්‍යාපෘති කීපයක් ද පරීක්ෂා කළහ.ඒවායේ කෙටි කාලීන ප්‍රගතිය අගය කළ නියෝජිත පිරිස ඒ ගැන සිය සතුට පළ කළහ.වවුනියාව මැණික් ෆාම් තාවකාලික රැඳවුම් කඳවුර නිරීක්ෂණය කළ සුෂ්මා ස්වරාජ් මහත්මිය ඇතුළු පිරිස ඒ පිරිස් සමඟ සාකච්ඡා කළහ.මුලතිව් ප්‍රදේශය නිරීක්ෂණය කළ ඔවුහු මුලතිව් රෝහලට රුපියල් මිලියන 89 ක් වටිනා වෛද්‍ය උපකරණ පරිත්‍යාග කළහ. මුලතිව් ප්‍රදේශයේ පවුල් 150 කට පාපැදි ප්‍රදානය කළ ඉන්දියා නියෝජිතයෝ එහි ගොවින්ට කෘෂි උපකරණ හා පාසල් දරුවන්ට අවශ්‍ය පාසල් උපකරණ ද බෙදා දුන්හ.ජාතීන් අතර සහයෝගීතාවය අගය කළ සුෂ්මා ස්වරාජ් මහත්මිය උතුරේ අධ්‍යාපනය දියුණු කිරීම සඳහා ආධාර කළ යුතු බව අවධාරණය කරමින් පාසල් 79 ක් ප්‍රතිසංස්කරණ කිරීමට ඉන්දීය ආධාර ලබාදීමට ද පොරොන්දු වූවාය.උතුරු නැඟෙනහිර මේ සංචාරය සඳහා ආර්ථික සංවර්ධන අමාත්‍ය බැසිල් රාජපක්ෂ මහතා නැවත පදිංචි කරවීමේ ඇමැති ගුණරත්න වීරකෝන්, කර්මාන්ත හා වාණිජ කටයුතු ඇමැති රිෂාඩ් බදුර්දීන්, විදේශ කටයුතු නියෝජ්‍ය ඇමැති නියෝමාල් පෙරේරා, නියෝජ්‍ය ඇමැති විනයාගමූර්ති මුරලිදරන්, උතුරු පළාත් ආණ්ඩුකාර ජී. ඒ. චන්ද්‍රසිරි හා ශ්‍රී ලංකා ඉන්දීය මහ කොමසාරිස් අශෝක් කේ. කාන්ත යන මහත්වරු සහභාගි වූහ.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ab1204223</link>
    <topic>මාතර දේශපාලන කිඹුලා</topic>
    <author/>
    <content>මාතර මිනිමරු කිඹුලා ගැන තොරතුරු ආරංචි වෙච්චි හින්දාම මාතර දේශපාලන කිඹුලා ගැන ද කතා කරන්ඩ හිතෙනවාය. අර සුප්‍රසිද්ධ ජනකවිය නම් නිර්මාණය වෙලා තියෙන්නේ මිනිමරු කිඹුලා ගැන නෙමේය. දේශපාලන කිඹුලා ගැනය, එහෙම කියන්ඩ හිතෙන්නේ එක පදයක් හින්දාය.”මිනී නොකයි මාතර කිඹුලිගේ පැටියා”ජනකවියේ එන්නේ මිනී නොකන කිඹුලෙකි. ඒත් නිල්වලා ගඟේ හිටියේ මිනී කන කිඹුලෙකි. එහෙම වුණාට මැටි කන කිඹුලෙක් ද මාතර ඉන්නවාය. ඌ දේශපාලන කිඹුලෙකි. අරූ වාගේ නෙමේය. මූ ඩුප්ලිකේට් කිඹුලෙකි. හැබැයි කිඹුල් කඳුළු හෙළන්ඩත් ටොප් එකට පුළුවන් ය.යුද්ධ කාලයේදී යුද්දෙට විරුද්ධව කඳුළු හෙළුවේ ය. යුද්දෙන් පස්සේ ඒ පැත්තට කඳුළු හෙළන්නට පටන් ගත්තේ ය. ඔක්කොම කිඹුල් කඳුළුය. හැබැයි ගැට කිඹුල් කඳුළු නෙමේය. මැටි කිඹුල් කඳුළු ය.හැබැයි මේ දෙන්නාගේ ම ඒ කිව්වේ සමාන ලක්‍ෂණත් තියෙනවා ය. දෙන්නම හැදිලා තියෙන්නේ ජරාව කාලාය. ගැට කිඹුලා ලොකු මහත්වෙලා තියෙන්නේ හරක් මඩු වලින් වීසි කරන බොකු බඩවැල් ආදී ජරාව කාලාය. ඒවා කන්ඩ පුරුදු වෙලා පස්සෙ පස්සේ මිනිස්සු පසසේත් එළවන්ඩ පුරුදු වෙලා ය.දේශපාලන මැටි කිඹුලා ද කාපු තරමක් කාලා තියෙන්නේ ජරාවය. පැටියා කාලයේ ඉඳලාම කාලා තියෙන්නේ ජරාවය. කිඹුල් තාත්තා ද ජරා පප්පෙකි. ජරාව තියෙනවා නම් ඕනෑ ගොඩකට පීනන එකෙකි. ඉතිහාසයේ සටහන් වෙලා තියෙන්නේ ජරා පප්පෙක් හැටියටය. ජරා පප්පා ගේ පැටියා ගැට කිඹුලෙක් වෙන්ඩ බැරිය. මැටි කිඹුලෙක් වෙලා ඉඳලා පස්සේ ජරා සයිස් වෙලා වාගේ ය.අන්තිමේදී ගැට කිඹුලා ඇල්ලුවේ ය. ඒත් දැන් භාර ගන්ඩ කෙනෙක් නැතුවාය. සතුන්වත්ත භාර ගන්ඩ බෑ කියනවාය. අභය භූමිවලට දමන්ඩත් බැරුවාය. එතකොට හැල කිඹුල්ලු ටිකකට වැඩේ දෙනවාය. දාන්ඩ තැනක් නැත. ඇමැතිතුමා නම් කියන්නේ අලුතින් හදනවා කියලාය.අපේ දේශපාලන කිඹුලාට වෙලා තියෙන්නෙත් ඔය ටිකමය. භාර ගන්ඩ කෙනෙක් නැතුවාය. ඒ පැත්තත් එපා කියනවාය. මේ පැත්තත් එපා කියනවාය. ඇමැතිතුමෝ ඔය කොහෙන් හරි මඩ වළක්වත් හදලා මේ කිඹුලාවත් දමනවාද?කරදරයකුත් නැතුවා ය. ඉඳහිට මඩ ලොරියක් විතර ගෙනැවිත් බාන එක විතරක් සෑහෙනවා ය. තුන් වේලටම කෑම මඩ ය.ගතු කේලාම්ශ්‍රී ලංකාවේ විපක්‍ෂ නායකවරයා ඉන්දියාවට ගියේය. ඒ අතරවාරයේදි ඉන්දියාවේ විපක්‍ෂ නායකවරිය ශ්‍රී ලංකාවට ආවාය.ශ්‍රී ලංකාවේ විපක්‍ෂ නායකවරයා ඉන්දියාවට ගියේ ද ඉන්දීය විපක්‍ෂ නායකවරිය ශ්‍රී ලංකාවට ආවේ ද එකම කාරණයකට ය. එනම් ශ්‍රී ලංකාව ගැන ඉන්දියාවට කරුණු කාරණා කියන්නටය. මේකට කියන්නේ “ගතුකේලාම්” කියනවා කියලා ද නම් අප හොඳාකාරවම දන්නේ නැත.ඉන්දීය විපක්‍ෂ නායකවරිය කෙසේ වෙතත් අපේ විපක්‍ෂ නායකවරයා පසුගිය කාලය පුරා ම ඒ කියන්නේ යුද්ධය බොහොම දරුණුවට තියෙන කාලයේදීත් යුද්ධය දිනන්න ඔන්න මෙන්න කියා තිබෙන කාලයේදීත් රට රාජ්ජවල සංචාරය කෙළේ හොඳකට නෙමේය. රටට විරුද්ධව ගතු කේලාම් කියන්නටය.මානව හිමිකම් නැතුවාය. විරුද්ධ දේශපාලනයක් කරන්ඩ බැරුවාය. සුදු වෑන් එනවාය. මාධ්‍යවේදීන් අරගෙන යනවාය. මාධ්‍ය නිදහසක් නැතුවාය. ලියන්ඩ තියා හිතන්ඩවත් බැරුවාය. ඔන්න ඔය වගේ දේ රට රාජ්ජවල විශේෂයෙන් යුරෝපාකරයේ ප්‍රචාරය කරමින් අපේ විපක්‍ෂ නායකවරයා පසුගිය කාලය පුරාම ගියේය.ඉන්දීය විපක්‍ෂ නායකවරිය ශ්‍රී ලංකාවට පැමිණ උතුරේ සංචාරය කොට පැවසුවේ පුදුමාකාර සංවර්ධනයක් වෙලා තියෙනවා කියලාය. එහෙම කිව්වේ ත්‍රස්තවාදයෙන් සිදුවූ ඇත්ත විනාශය නොදැකය. ත්‍රස්තවාදීන් කළ විනාශය දුටුවා නම් මේ සංවර්ධනයේ තරම ඉන්දීය විපක්‍ෂ නායකවරියට හිතාගන්ඩවත් බැරි එකක් වෙනවාට කිසිම සැකක් නැතුවාය.ඒකට අපේ උන්නැහේය. උපන්දා ඉඳලා මේ රටේ ඉඳලාත් පටන් ගැන්මේ ඉඳලා ත්‍රස්තවාදයේ විනාශය දැකලා තිබියදීත් දේපළ හානි මෙන්ම ජීවිත හානි ගැන හොඳ වැටහීමක් තිබිලාත් ඔක්කොම දේවල් ඉවර වුණාට පස්සේ උතුරට ගිහිල්ලා කිව්වේ උතුරට කිසිම දෙයක් වෙලා නැහැ කියලා ය. එක්කෝ ඒක අමුම අමු ගොන් කතාවකි. එක්කෝ අන්ධ කතාවකි. මේ දෙකම නැති නම් බූරු කතාවකි.ඒ ඔක්කොම නොවේ නම් අමු ම අමු කුහක කතාවකි.නැතිනම් සාමාන්‍ය සිහි බුද්ධියක් ඇති කෙනකුට නම් එහෙම දෙයක් කියන්ඩ හිතෙන්නේ නැතුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ab1204224</link>
    <topic>අපේ දැතිරෝද නම් හරියට කැරකෙනවා</topic>
    <author>චන්දන බණ්ඩාර</author>
    <content>ඇමැති නිමල් සිරිපාල කියයිසිංහල දෙමළ අලුත් අවුරුද්ද නිසා ගිය සතිය පුරාම රටේ දේශපාලන උණුසුම තරමක් දුරට යටපත්ව තිබිණි. බොහෝ මැති ඇමැතිවරු විදේශ ගත වී අවුරුදු නිවාඩුව ගත කළහ. එහෙත් සුපුරුදු පරිදි ජනාධිපතිතුමා තංගල්ල කාල්ටන් නිවෙසේ සිට අලුත් අවුරුදු චාරිත්‍ර වාරිත්‍ර ඉටු කළේ ය.මේ අතරතුර මෙවර කාල්ටන් නිවෙසේ සිදු කළ අවුරුදු චාරිත්‍ර වාරිත්‍ර ජනාධිපතිතුමාගේ ප්‍රධානත්වයෙන් පැවැත්වෙන අවස්ථාවන්ට පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ හෝ රෝහිත රාජපක්ෂ යන ජනාධිපතිතුමාගේ පුතුන් තිදෙනා එක්ව සිටියේ නැත.මේ දිනවල ආසියාවේ හොඳම රග්බි කණ්ඩායම් 5 අතර පැවැත්වෙන තරගාවලිය වෙනුවෙන් සුදුසුකම් ලැබීම සඳහා පැවැත්වෙන තරගාවලියක් පිලිපීනයේ මැනිලා නුවර දී පැවැත්වෙයි. ඒ සඳහා නාමල් රාජපක්ෂ සහ යෝෂිත රාජපක්ෂ සහභාගි වී සිටිති. ජනාධිපතිතුමාගේ අනෙක් පුත්‍රයා වෙන රෝහිත රාජපක්ෂ අධ්‍යාපන කටයුතු සඳහා විදේශ ගත වී සිටී.මේ අතරතුර ජනාධිපතිතුමා සමඟ අවුරුදු චාරිත්‍ර ඉටු කිරීම සඳහා ආරක්ෂක ලේකම් ගෝඨාභය රාජපක්ෂ, කථානායක චමල් රාජපක්ෂ ඇතුළු රාජපක්ෂ පවුලේ සාමාජිකයෝ ගණනාවක් එක්ව සිටියහ. ජනාධිපතිතුමා අවුරුදු චාරිත්‍ර වාරිත්‍ර ඉටු කරන අවස්ථාවන්ට ඇමැති ජොන්ස්ටන් ප්‍රනාන්දු සහ නියෝජ්‍ය ඇමැති ඉන්දික බණ්ඩාරනායක ද එක්ව සිටියහ.අවුරුදු උදාව වෙනුවෙන් හිස තෙල් ගෑමේ නැකත යෙදී තිබුණේ ගිය සතියේ ඉරිදා දිනයට ය. එදින තංගල්ල කාල්ටන් නිවෙසේ දී ජනාධිපතිතුමාගේ ප්‍රධානත්වයෙන් හිස තෙල් ගෑමේ කටයුතු සිදු විය. එම චාරිත්‍රය ඉටු කරමින් නැකැත එළඹෙද්දී දක්ෂිණ ලංකාවේ ප්‍රධාන සංඝනායක පල්ලත්තර සුමනජෝති නාහිමියෝ ජනාධිපතිතුමාගේ හිසෙහි තෙල් ගල්වමින් ආශිර්වාද කළහ.එම අවස්ථාවට දේශපාලනඥයින් ලෙස එක්ව සිටියේ දෙහිවල ශ්‍රී.ල.නි.ප සංවිධායක දෙහිවල ගල්කිස්ස නගරාධිපති ධනසිරි අමරතුංග හා නැඟෙනහිර පළාත් සභාවේ ඇමැතිවරයෙකි.එහිදී දෙහිවල ගල්කිස්ස නගරාධිපතිවරයා සහ නැඟෙනහිර පළාත් ඇමැතිවරයා ජනාධිපතිතුමාට නව වසරට බුලත් දී වැද ආශිර්වාද ලබා ගත්තේ ය.“ධනසිරි ගිය අවුරුද්දෙ නිකම්ම ධනසිරි විදියට මෙහේ ආවේ. හැබැයි මේ පාර ඔයා ලංකාවේ දෙවෙනි මහ නගර සභාවේ නගරාධිපති. ඊළඟ මහා මැතිවරණයේදී පාර්ලිමේන්තු යන්ඩ බලාගෙන වැඩ කරන්න” ජනාධිපතිතුමා කියා සිටියේ ය.“කොහොමද දැන් තංගල්ලෙ එනකොට පහසුවක් තිබෙනවා නේද? අධිවේගී මාර්ගයෙන් ද ගාල්ලට ආවේ” ජනාධිපතිතුමා විමසා සිටියේ ය. “ඔහොම ඉන්නකො මං හම්බන්තොටටම පැය තුන හමාරෙන් කොළඹ ඉඳලා එන්ඩ පුළුවන් විදියට අධිවේගී මාර්ගය හදනවා” ජනාධිපතිතුමා කීවේ ය.ගුවන් හමුදාපති එයාර් චීෆ් මාෂල් හර්ෂ අබේවික්‍රමගේ පියා ගිය සතියේ දී අභාවප්‍රාප්ත විය. ඒ බව දැනගත් ජනාධිපතිතුමා දේහයට අවසන් ගෞරව දැක්වීම සඳහා නුගේගොඩ පිහිටි නිවෙසට ගියේ ය. ජනාධිපතිතුමා එහි පැමිණ සිටියේ ජනාධිපති කාර්ය මණ්ඩල ප්‍රධානී ගාමිණී සෙනරත් සමඟ ය. ජනාධිපතිතුමා එම නිවෙසට ගිය පසුව ඇමැති රාජිත සේනාරත්න ද එහි පැමිණියේ ය.මේ අතරතුර ජනාධිපතිතුමා එහි ගිය පසුව ගුවන් හමුදාපතිවරයා කියා සිටියේ තම පියාගේ මරණය වූ වහාම ධනසිරි අමරතුංග නගරාධිපතිවරයා අවශ්‍ය සියලු කටයුතු සිදු කර දුන් බව ය.මෙරටට පැමිණි ඉන්දියාවේ පාර්ලිමේන්තු මන්ත්‍රී කණ්ඩායම ගිය අඟහරුවාදා පාර්ලිමේන්තුවේ සංචාරයක නිරත විය. ඒ පාර්ලිමේන්තුව නියෝජනය කරන දේශපාලන පක්ෂ නායකයින් සහ මැති ඇමැතිවරුන් හමුවීමටය. ඇමැතිවරුන් වන නිමල් සිරිපාල ද සිල්වා, දිනේෂ් ගුණවර්ධන සහ ද්‍රවිඩ ජාතික සන්ධානයේ නායක මන්ත්‍රී ආර්. සම්බන්දන්, නියෝජ්‍ය කථානායක චන්දිම වීරක්කොඩි, ඒ.එච්.එම්.අස්වර්, තිලංග සුමතිපාල, සුදර්ශනී ප්‍රනාන්දුපුල්ලේ, එරික් ප්‍රසන්න වීරවර්ධන ආදි මැති ඇමැතිවරු එම සාකච්ඡාවට එක්ව සිටියහ.එහිදී ඇමැති නිමල් සිරිපාල ද සිල්වා ඉන්දීය නියෝජිත පිරිසට ශ්‍රී ලංකා පාර්ලිමේන්තුවේ මැති ඇමැතිවරු පිරිස හඳුන්වා දුන්නේය. එහිදී ඇමැති නිමල් සිරිපාල ද සිල්වා මන්ත්‍රිනී සුදර්ශනී ප්‍රනාන්දුපුල්ලේ ගැන ඉන්දීය නියෝජිත පිරිසට විශේෂ හඳුන්වාදීමක් කළේය. “මේ ත්‍රස්තවාදයෙන් පීඩාවට පත්වූ තවත් කාන්තාවක්. අපේ ආණ්ඩු පක්ෂයේ ප්‍රධාන සංවිධායකතුමා එල්.ටී.ටී.ඊ. ත්‍රස්තවාදී ප්‍රහාරයකින් මිය ගියා. ඔහුගේ බිරිය තමයි ප්‍රනාන්දුපුල්ලේ මැතිනිය.” ඇමැති නිමල් සිරිපාල ද සිල්වා කියා සිටියේය.”මොන කාල වකවානුවේද ඒක සිදු වුණේ” ඉන්දීය විපක්ෂ නායිකා සහ මෙරට පැමිණි නියෝජිත පිරිසේ ප්‍රධානී සුෂ්මා ශිවරාජ් මහත්මිය විමසා සිටියේය.දැනට වසර හතරකට පෙරදී සිංහල අලුත් අවුරුදු උත්සවයකදී ඒක සිදු වුණේ. හැබැයි ඉතින් එදා ඉඳලා අද වෙනතුරු අපි වගේ අය ගැන අන්තර්ජාතික ප්‍රජාවේ හෝ වෙන කිසිම කෙනෙක් කතා කරන්නේ නැහැ. හැමෝම කතා කරන්නේ එල්.ටී.ටී.ඊ. ය සහ එහි සාමාජිකයන් ගැන විතරයි. එල්.ටී.ටී.ඊ. ත්‍රස්තවාදයෙන් පීඩාවට පත්වූ අපි වගේ උදවිය ගැන හෝ දෙමළ ජනතාව ගැන කවුරුත් කතා කරන්නේ නැහැ.” සුදර්ශනී ප්‍රනාන්දුපුල්ලේ කියා සිටියේය.ඉන් අනතුරුව ඉන්දීය පාර්ලිමේන්තු මන්ත්‍රී පිරිස සහ මෙරට පාර්ලිමේන්තුවේ දේශපාලන පක්ෂ නියෝජිතයන් අතර සාකච්ඡාව ආරම්භ විණි. එහිදී මුලින් ම අදහස් දැක්වූයේ ඇමැති නිමල් සිරිපාල ද සිල්වාය.”අපේ රජය මෙතෙක් කාලයක් උතුරේ සහ නැඟෙනහිර ප්‍රදේශවල සංවර්ධන කටයුතු වෙනුවෙන් ප්‍රමුඛතාව ලබා දුන්නා. ඒ වගේම ඒ අතරතුර එම ප්‍රදේශවල ජනතා ප්‍රශ්න විසඳීමටත් කටයුතු කරගෙන යනවා. උගත් පාඩම් හා ප්‍රතිසංවිධාන කොමිසම පත් කළේ අපේ ආණ්ඩුව. අපි එහි ඇති යෝජනා ක්‍රියාත්මක කිරීමට අවශ්‍ය පරිසරය සොයා බලමින් සිටිනවා. ඒ සඳහා කාලය අවශ්‍යයි” ඇමැති නිමල් සිරිපාල ද සිල්වා ඉන්දීය නියෝජිත පිරිසට කීවේය.ඊට ප්‍රතිචාර දැක්වූයේ ඉන්දීය විපක්ෂ නායිකාවය. “සංවර්ධනය වුණාට මදි. දේශපාලන විසඳුම අවශ්‍යයි. එහි තිබෙන ප්‍රමාදය තමයි යම් යම් අර්බුදවලට හේතුව.ඉන්දියාව අපේක්ෂා කරන්නේ නෑ ශ්‍රී ලංකාව බෙදෙන්න ඕනේ කියලා. ඊට ලංකාවට ආවේණික විසඳුමක් ලැබිය යුතුයි.” සුෂ්මා ශිවරාජ් කියා සිටියාය.ඒ සමඟම නැගී සිටියේ ද්‍රවිඩ ජාතික සන්ධානයේ මන්ත්‍රී ආර්. සම්බන්දන්ය. “අපි ආණ්ඩුව සමඟ සාකච්ඡා කළා. හැබැයි ඒවා අසාර්ථක වුණා. අපි දැන් කියන්නේ මේ ප්‍රශ්නය ශ්‍රී ලාංකිකයන් ලෙස විසඳා ගත යුතුයි කියලායි. රට බෙදන්න අපටත් අවශ්‍ය නෑ” ආර් සම්බන්දන් මන්ත්‍රිවරයා කියා සිටියේය.”මුස්ලිම් ජනතාවගෙන් සියයට පනස් එකක පිරිසක් ජීවත් වෙන්නේ දකුණේ සිංහල දෙමළ ජනතාව සමඟයි. එයාලා සිංහල ජනතාව සමඟ සමාදානයෙන් වැඩ කරනවා. හැබැයි මේ සම්බන්දන් මන්ත්‍රිවරයා දෙමළ ජනතාව වෙනුවෙන් කතා කළාට දෙමළ ජනතාවගේ එකම නියෝජිතයා නෙමෙයි. දෙමළ ජනතාවගේ තවත් නායකයින් ඉන්නවා. පිල්ලෙයාන් ඩග්ලස් දේවානන්දා, කරුණා අම්මාන්, තොණ්ඩමන්, දීගම්බරම් වැනි නායකයින් දෙමළ ජනතාවට සිටිනවා.” ඉන්දීය නියෝජිත පිරිස හමුවේ ඒ.එච්.එම්. අස්වර් මන්ත්‍රිවරයා කියා සිටියේය.”ඔය කියන දෙමළ නායකයන්ට කිසිම ජන පදනමක් නැහැ.” ආර් සම්බන්දන් මන්ත්‍රිවරයා කීවේය. ඊට අස්වර් මන්ත්‍රීවරයා දැක්වූයේ දැඩි ප්‍රතිචාරයකි. “ඔයාලාටයි ජන පදනමක් නැත්තේ. ඔයාලට තිබුණේ එල්.ටී.ටී.ඊ. එකේ ශක්තිය” ඒ.එච්.එම්. අස්වර් මන්ත්‍රිවරයා කීවේය.ඉන් අනතුරුව සම්බන්දන් මන්ත්‍රිවරයා සහ අස්වර් මන්ත්‍රිවරයා අතර ඉතා උණුසුම් වචන හුවමාරුවක් ඇති වීය. එය සමනය කිරීමට මැදිහත් වූයේ ඇමැති නිමල් සිරිපාල ද සිල්වාය.”අපේ උත්සාහය වුණේ උතුරේ සංවර්ධන කටයුතු කරන ගමන් දේශපාලන විසඳුමක් ලබා දීමටයි. නමුත් ඒකට සුදුසු වෙලාව එන්ඩ ඕනේ.” නියෝජ්‍ය කථානායක චන්දිම වීරක්කොඩි කියා සිටියේය.ඒ සමඟම ඉන්දීය මන්ත්‍රී පිරිසේ එක් මන්ත්‍රීවරයකු කීවේ අමුතුම කථාවකි. දැති රෝද දෙකක් තියෙනවා නම් ඒ දෙකම එක හා සමානව කැරකෙන්න ඕනේ. එකක් වේගයෙන් කැරකිලා අනිත් එක හෙමින් කැරකුණාම තමයි මෙහෙම ප්‍රශ්න ඇති වෙන්නේ.” ඉන්දීය මන්ත්‍රීවරයා කීවේය.”ඔයාලාගේ දැති රෝද කැරකෙන විදිය නම් අපි දන්නේ නැහැ. හැබැයි අපේ දැති රෝද හරියට කැරකෙනවා. ඒ නිසා අපේ රජය නියමිත වෙලාවට නියමිත තීන්දුව ගන්නවා.” ඇමැති නිමල් සිරිපාල ද සිල්වා ඉන්දීය නියෝජිතයන් හමුවේ අවධාරණය කළේය.ආර්ථික සංවර්ධන අමාත්‍ය බැසිල් රාජපක්ෂ මහතා මෙරටට පැමිණි ඉන්දීය පාර්ලිමේන්තු නියෝජිත කණ්ඩායමට ශ්‍රී ලංකාවේ උතුරු නැඟෙනහිර පළාත්වල සිදුවන සංවර්ධනය පෙන්වා දීමටත්, යුද්ධයෙන් අවතැන් වූ පිරිස නැවත පදිංචි කිරීමට සහ ඔවුන් ශක්තිමත් කිරීමට ගත් පියවර පෙන්වා දීමටත් විශේෂ උනන්දුවකින් කටයුතු කළේය. නියෝජිත පිරිස මුලින්ම හමු වූයේ බැසිල් රාජපක්ෂ අමාත්‍යවරයාය. ඇමැතිවරයා රජය විසින් ඒ සඳහා ගෙන ඇති විවිධ පියවර විස්තර කිරීමෙන් පසු ඉන්දීය නියෝජිතයින් ප්‍රකාශ කර සිටියේ තමිල්නාඩුව දැනුම්වත් කිරීම සඳහා රජය කටයුතු කළ යුතු බවයි. ඉන්දීය නියෝජිත පිරිසට අයත් නොවූ අමුත්තියක් ද සාකච්ඡාව අවසානයේ ඇමැතිවරයාට අචාර කළාය. ඒ ඉන්දීය විපක්ෂ නායිකා, නියෝජිත කණ්ඩායමේ නායිකා සුෂ්මා ස්වරාජ් මහත්මියගේ දියණිය වූ බන්සුරි ස්වරාජ්ය. එහිදී ඇමැතිවරයා විසින් දේශීය නිෂ්පාදනය කළ සළුවක් ඇයට පිරිනමන ලදී.ඉන්දීය නියෝජිත පිරිස සමඟ බැසිල් ඇමැතිවරයා මුලතිවු ප්‍රදේශයේ දී ඉන්දීය ආධාර මත ඉදිකැරෙන නිවාස යෝජනා ක්‍රමයක් පරීක්ෂා කිරීමට ගියේය. අදාළ කොන්ත්‍රාත්කරු සමඟ ඉන්දීය නියෝජිතයන් සාකච්ඡා කරද්දී බැසිල් ඇමැතිවරයා ඒ අසලම ශ්‍රී ලංකා නිලධාරීන් සමඟ සාකච්ඡාවක නිරතවී සිටියේය. නිවාස ඉදිකිරීම ප්‍රමාද වී ඇත්තේ කුමක් නිසාදැයි ප්‍රශ්න කළ විට කොන්ත්‍රාත්කරු එකවරම ඉන්දීය නියෝජිත පිරිසට ප්‍රකාශ කර සිටියේ රජය විසින් ඒ සඳහා ඉඩම් ලබා දුන්නේ ප්‍රමාද වී බවත් ඒ නිසා ඉදිකිරීම් කටයුතු ප්‍රමාද වී ඇති බවත්ය.බැසිල් ඇමැතිවරයාට මෙය ඇසුණු අතර ඔහු කොන්ත්‍රාත්කරුට අසත්‍ය ප්‍රකාශ කිරීමෙන් වළකින ලෙස අවවාද කර දිසාපතිවරයාට ඉඩම් ලබාදුන් දිනය වහාම දන්වන ලෙස නියම කළේය. එහි දී දිසාපතිවරයා හෙළිකර සිටියේ ඉතා දීර්ඝ කාලයකට පෙර රජය ඉඩම් ලබා දී ඇති බවත් කොන්ත්‍රාත්කරු වැඩ ආරම්භ කර ඇත්තේ ප්‍රමාද වී බවත්ය. ඇමැතිවරයා විසින් ගත් ක්ෂණික පියවර නොවන්නට තවත් අසත්‍ය කරුණක් ඉන්දීය නියෝජිත වාර්තාවට ඇතුළත් වීමට ඉඩ තිබුණි. කොන්ත්‍රාත්කරු පසුව සමාව අයදිමින් බැසිල් ඇමැතිවරයා පසුපස යනු දක්නට ලැබිණි.ඉන්දීය නියෝජිත පිරිස නැරඹු එක් නිවෙසක අලුතින් නෙළා ගත් සහල් තොගයක් ද, මෙනේරි තොගයක් ද විය. එහිදී ඇමැතිවරයා ප්‍රකාශ කළේ “අපි සහල් ගෙන්වන එක රටක් ඉන්දිාව. අපි දැන් සහලිනුත් ස්වයංපෝෂිතයි. එයිනුත් පාඩු සිදු වන්නේ ඉන්දියාවටයි” යනුවෙනි.දකුණු පළාත් සභාවේ අමාත්‍යවරයකු වන ඩී. වී. උපුල් සබරගමුවේ දක්නට ලැබීම ඡන්දයක පෙරමඟ ලකුණකැයි දේශපාලන කරුණු කාරණා දන්නා සබරගමුවේ උදවිය විශ්වාස කරති. ඔහු සබරගමුවේ පවත්වන සෑම මැතිවරණයකදීම එක්සත් ජනතා නිදහස් සන්ධානයට, ශ්‍රී ලංකා නිදහස් පක්ෂයට, පොදුජන එක්සත් පෙරමුණට මහත් සවියක් වෙමින් පසුගිය දශක කීපය පුරා සබරගමුවට පැමිණියෙකි. මෙවර සිංහල දෙමළ අලුත් අවුරුද්දෙන් පසු රාජකාරි ආරම්භ කිරීම යෙදී තිබුණේ පසුගිය 18 වැනිදාටය. ඩී. වී. උපුල් පළාත් ඇමැතිවරයා එදින දකුණු පළාත් සභාවේ ස්වකීය කාර්යාලයේ දකිනු වෙනුවට සබරගමු මහ ඇමැති කාර්යාලයේ දක්නට ලැබීම ඇතැමකුට පුදුමයක් වුවද සබරගමුවේ සහ දකුණේ දේශපාලන ඇයිහොඳයිය දත් උදවියට නම් එය පුදුමයක් නොවීය.එදින උදෑසන මහින්ද රාජපක්ෂ ජනාධිපතිතුමා මුණ ගැසුණු මහ ඇමැති මහීපාල හේරත් ආපසු රත්නපුර නව නගරයේ පිහිටි ප්‍රධාන අමාත්‍ය කාර්යාලයට පැමිණ සිටියේ මහත් සතුටිනි. මේ කතාබහ අතරතුර දකුණින් පැමිණි ඩී. වී. උපුල් අමාත්‍යවරයා සබරගමුව මහ ඇමැතිවරයා සහ දකුණේ විශේෂයෙන් හම්බන්තොට දිස්ත්‍රික්කය අතර දශක තුනකට ආසන්න කාලයක් ගොඩනැඟුණු දේශපාලන සබඳතා ද සිහිපත් කළේය.ඔබතුමා එදා කූප්‍රකට ෆ‍්‍රැන්සිස්කුකරණයෙන් පස්සේ දකුණු පළාත් මැතිවරණයේදී අපට උදව් කළ ආකාරය හොඳට මතකයි. එදා අපට ආණ්ඩුවක් තිබුණේ නැහැ. නිලතල බලතල තිබුණේ නැහැ. ඒත් දකුණේ හම්බන්තොටට ඇවිත් එදා යූඑන්පීයේ මැර බලයට එරෙහිව ඔබතුමා ජීවිත පරිත්‍යාගයෙන් කටයුතු කළ ආකාරය දකුණේ අපට කවදාවත් අමතක නැහැ. විශේෂයෙන් අපේ ජනාධිපතිතුමාට ඔබතුමා කිසිදා අමතක නොවන චරිතයක්.” උපුල් මහ ඇමැතිවරයා සහ සෙසු පිරිස අමතමින් කීය.එජාප හිටපු නියෝජ්‍ය නායක කරු ජයසූරිය සිය බිරිය සමඟ සෑම වසරකම සිංහල හා හින්දු අලුත් අවුරුද්ද සැමරුවේ මෙරටෙහිදීය. එහෙත් මෙවර කරු සිංහල හා හින්දු අලුත් අවුරුද්ද ලන්ඩනයේ සිටින සිය කනිටු දියණියගේ නිවෙසේ දී සැමරුවේ ය. ඒ සිය දියණියගේ ඉල්ලීම පරිදි ය.කරුගේ මේ ලන්ඩන් සංචාරය පෞද්ගලික එකක් වූ බැවින් කිසිදු දේශපාලන කටයුත්තක් යොදා නොගත්තද 13 වැනිදා කරුගේ කනිටු දියණියගේ ලන්ඩන් නිවෙසට විශේෂ දුරකථන පණිවුඩයක් ලැබුණේය. දුරකථනයේ එහා කෙළවරේ සිටියේ මෙරට ලියොම් ෆොක්ස් ගිවිසුම හරහා විශේෂ අවධානයට ලක්ව සිටි දොස්තර ලියොම් ෆොක්ස් හිටපු ආරක්ෂක අමාත්‍යවරයා ය.“ඔබතුමා ලන්ඩනයට පැමිණ සිටින බව ආරංචි වුණා. මැද පෙරදිග සංචාරයකට සහභාගිව ආ විගසිනුයි මේ කතා කළේ. අපි හමුවෙමු”යි ලියොම් කරුට කීවේ ය. ඒ අනුව 13 වැනිදා සිංහල හින්දු අලුත් අවුරුදු දා කරු, ලියොම් ෆොක්ස් හමුව බ්‍රිතාන්‍ය පාර්ලිමේන්තුවේ දී දවල් වරුවේ දී සිදුවූයේ ය. කරු සියලුම අවුරුදු චාරිත්‍ර ඉටු කළේ ඒ හමුවීමෙන් පසුවය.කරු හා ලියොම් ෆොක්ස් මහතා අතර මිත්‍රත්වය 1995 වසර තෙක් ඈතට දිවයන්නක් වූ අතර එවකට කරු හා ලියොම් ෆොක්ස් අතර වූ සාකච්ඡාවක ප්‍රතිඵලය, ලියොම් ෆොක්ස් ගිවිසුම අස්සන් කර ගැනීමට මඟ පාදන්නක් වී තුබූ බව ලියොම් එහිදී කරුට සිහිපත් කළේ ය.“මට ලංකාව ගැන විශේෂ ඇල්මක් තිබෙනවා” යයි කී ලියොම් “යුද්ධය අවසන් වූ පසුවත් ලංකාවේ සංවර්ධන කටයුතු සඳහා අති විශාල මුදලක් ලංකාවට ලබාදීම සම්බන්ධව මා ක්‍රියාත්මක වුණා. එය යම් යම් හේතූන් මත බාධාවන්ට මුහුණ දීමෙන් අසීරුතාවනට පත්වී තිබෙනවා” යි අවධාරනය කෙළේ ය. පැය එක හමාරක් පමණ පැවැති එම සාකච්ඡාවේදී ලියොම් කීවේ රටක ශක්තිමත් විපක්ෂයක් තිබීම අත්‍යවශ්‍ය බවයි.කරු 15 වැනිදා ලන්ඩනයේ තේම්ස් බෞද්ධ විහාරය, නැඟෙනහිර ලන්ඩන් බෞද්ධ විහාරය, කිංස්බරි බෞද්ධ විහාරය, හා චෙසික් බෞද්ධ විහාරය, යන විහාරස්ථාන හතරට ද ගියේ ය. ලන්ඩනයේ එ.ජා.ප ශාඛාවේ සභාපති හර්ෂ සිරිවර්ධන ඇතුළු ව එහි එ.ජා.ප ක්‍රියාකාරීහු හා විහාරස්ථ දායකසභා සාමාජිකයෝ බොහෝ දෙනෙක් ඊට එක්ව සිටියහ.නැඟෙනහිර ලන්ඩන් බෞද්ධ විහාරයේ පැවැති සිංහල අලුත් අවුරුදු උත්සවයේදී බ්‍රිතාන්‍යයේ ශ්‍රී ලංකා මහ කොමසාරිස්, නියෝජ්‍ය මහ කොමසාරිස් එහි ප්‍රාදේශීය දේශපාලනඥයන් හා ශ්‍රී ලාංකිකයන් හමුවේ කථිකයකු කරු හඳුන්වා දුන්නේ එ.ජා.ප නියෝජ්‍ය නායකයා ලෙසයි. කරු වහා පැහැදිලි කිරීමක් කරමින් කීවේ “මම දැන් එ.ජා.ප යේ නියෝජ්‍ය නායකවරයා නොවෙයි, පාර්ලිමේන්තු මන්ත්‍රීවරයකු පමණයි” කියායි. එවිට එම කථිකයා සඳහන් කළේ බොහෝ දෙනෙකු නැති තනතුරු තමන්ට තිබෙන බව පෙන්වන්නට හදන මේ කාලයේ කරු උඩුගං බලා පිහිනන්නකු බවයි.ජයලත් මන්ත්‍රීතුමා හදිසියේ අසනීප වී ලන්ඩනයේ රෝහලකට ඇතුළත් කර ඇතැයි දැනගත් විටම කරු ලන්ඩන් මහ කොමසාරිස් කාර්යාලයටත් ලන්ඩන් එ.ජා.ප ශාඛාවේ සභාපති හර්ෂ සිරිවර්ධනටත් කතා කර අවශ්‍ය විස්තර ලබාගත් අතර මහ කොමසාරිස්වරයා පෞද්ගලිකවම රෝහලට ගොස් ජයලත් හමුවූ බවත් ඔහු සුව අතට පත්වෙමින් සිටින බවටත් කරු දැනුවත් කෙළේ ය.කරු ජයලත් බැලීමට යාමට සූදානම් වූයේ ය. එහෙත් ඊට හරස් වූයේ ජයලත් ඇතුළත් කළ රෝහලේ රෝගීන් බැලීමට වූ වේලාව හා කරුට ලන්ඩනයෙන් පිටත් වීමට වූ වේලාව අතර නොගැලපීම ය. ජයලත් සමඟ සිටි දාස මහතා නිතර ඇමතූ කරු ජයලත්ගේ සුවදුක් විමසීය. තමන්ට ඔහු බැලීමට ඒමට වේලාව හරස්වී ඇති වග ද කීවේ ය.කුමාර් ගුණරත්නම් හා දිමුතු ආටිගල අතුරුදන්වීමේ සිද්ධිය වාර්තා වනවිට දී කරු සිටියේ ලන්ඩනයේ ය. විපක්ෂයේ ක්‍රියාකාරීන් ගණනාවක්, සිවිල් සමාජයේ ප්‍රධානීන් හා කුමාර්ගේ බිරිය ඇතුළු ව එම පවුල්වලට සම්බන්ධ කීප දෙනෙක් ම කරුට මේ සිද්ධිය වහා දැනුම් දුන්හ.ඉන්දියාවේ ලෝක් සභාවේ විපක්ෂ නායිකාව ඇතුළුව මන්ත්‍රී කණ්ඩායම වෙනුවෙන් රාත්‍රි භෝජන සංග්‍රහයක් 17 වැනිදා රාත්‍රියේ දී ඉන්දියානු මහ කොමසාරිස් නිල නිවසේ දී පැවති අතර කරු එහි දී වත්මන් දේශපාලන තත්ත්වය ඇතුළුව රාජ තාන්ත්‍රික වශයෙන් වැදගත් වන කාරණා ගැන දීර්ඝ වශයෙන් ඉන්දියාවේ මන්ත්‍රී නියෝජිතයන් සමඟ අදහස් හුවමාරු කර ගත්තේ ය. මෙවර හිසතෙල් ගෑම අපේ‍්‍රල් 15 උදෑසන හත පසුවී විනාඩි අටට යෙදී තිබිණි.පින්නවල අලි අනාථාගාරයේ සියයකට ආසන්න අලි ඇතුනට හිසතෙල් ගැල්වීම සිරිත් පරිදි මෙවර ද සිදු වූයේ මහ ඇමැති මහීපාල හේරත් ගේ ප්‍රධානත්වයෙනි.මෙවර ඒ සඳහා සහභාගි වීමට ශ්‍රී ලංකාවේ නියෝජ්‍ය ඉන්දීය මහ කොමසාරිස් අරුමුගම් නඩරාජා එහි ළඟා වූයේ එම මහත්මිය සහ හිතමිතුරන් කීප දෙනකු ද සමඟය.මැණිකා, නන්දිමිත්‍ර, කුමාරි, කොමලි යන අලි ඇතුන්ගේ හිසතෙල් ගැල්වීමෙන් පසු දෑස අඳ පින්නවල ඇත් රජුගේ හිසතෙල් ගැල්වීමට මහ ඇමැතිවරයා නියෝජ්‍ය මහ කොමසාරිස්වරයාට ඇරැයුම් කළේය.ඇතු රඳවා සිටියේ විශේෂ කුටියකය. එහි ගිය නියෝජ්‍ය මහ කොමසාරිස්වරයා අමතමින් මහීපාල හේරත් මේ දෑස අඳ ඇතු පිළිබඳ දීර්ඝ විස්තරයක් කළේය.1994 පටන් පින්නවල රැකවරණය ලබන දිගු දළ යුගලකට හිමි මේ යෝධ හස්තියාගේ සුවදුක් විමසා බැලීමට පසුගිය දිනක මහින්ද රාජපක්ෂ ජනාධිපතිතුමා ද එහි පැමිණි අයුරු මහ ඇමැතිවරයා සිහිපත් කළේය. අඳ ඇතුගේ කුඹ තලය මත පළමුව මහ ඇමැතිවරයා ද අනතුරුව නියෝජ්‍ය මහ කොමසාරිස්වරයා ද තෙල් ගැල්වීය.අලි ඇතුන් සඳහා දැවැන්ත කෑම මේසයක් ද පිළියෙල කර තිබිණි. අඳ ඇතු බලා හදා ගනිමින් ඔවුන් ආරක්ෂා කිරීම පිළිබඳ නියෝජ්‍ය මහ කොමසාරිස්වරයා පින්නවල අලි බලධාරීන්ට ස්තුති කිරීමට ද අමතක නොකළේය.කිරිබත්, කට්ට සම්බල් ඇතුළු රසකැවිලි රැසකින් පිරි පින්නවල අලි තේ මේසයෙන් තේ බොන්නැයි මහ ඇමැතිවරයා ඉන්දීය දූත පිරිසට ඇරැයුම් කළේය.අනතුරුව පින්නවල අලි අනාථාගාරය අසල බතබුරේ ක්‍රීඩාංගණයේ පැවැති රඹුක්කන රඹකැන්පුර අවුරුදු උලෙළට එක්වන්නැයි මහ ඇමැතිවරයා කළ ඉල්ලීමට කන් දෙමින් ඉන්දීය නියෝජ්‍ය මහ කොමසාරිස්වරයාත් එම මැතිනියත් පිටියට ළඟා වූහ.රඹුක්කන හෙවත් රඹකැන්පුර යන්නෙහි අරුත කුමක්දැයි ඉන්දීය නියෝජ්‍ය මහ කොමසාරිස්වරයා මහ ඇමැතිවරයාගෙන් විමසීය.කෙසෙල් සුලභව වැවෙන නිසා රඹුක්කන එනමින් හඳුන්වන බව මහ ඇමැතිවරයාගේ පිළිතුර විය.අලි ඇතුන්ට පමණක් නෙවෙයි කෙසෙල් ගසටත් හින්දු ද්‍රවිඩ සංස්කෘතියේ සුවිශේෂ තැනක් හිමි වෙනවා. ඒ අනුව රඹුක්කන ඔබත් භාරතයේ අපත් අතර සංස්කෘතික වශයෙන් ද වඩාත් කිට්ටු බවක් දැනෙනවා. නියෝජ්‍ය මහ කොමසාරිස්වරයා සඳහන් කළේය.නියෝජ්‍ය මහ කොමසාරිස්වරයා සහ එම මහත්මිය බතබුරෙන් නික්ම ගියේ අලියාට ඇස තැබීමේ තරගය සඳහා තරගකරුවන් වශයෙන් ඉදිරිපත් වීමෙන් පසුවය. ඒ අනුව රෙදි පටියකින් දෑස බැඳි ඉන්දීය යුවළ අලියාට ඇස තැබීම දැක බලා ගැනීමට පාර්ලිමේන්තු මන්ත්‍රී කනක හේරත් ඇතුළු විශාල පිරිසක් ඔවුන් දෙපොළ වටා රොක් වූහ.අලි ධාවන තරගයට දළ ඇතකු ඇතුළු අවශේෂ අලි ඇතින්නියෝ හතර පස් දෙනෙක් එක් වූහ.එහෙත් දළ ඇතු අන්තිමයා බවට පත් කරමින් අලි ධාවන තරගයේ එක, දෙක, තුන ස්ථාන හිමි වූයේ දළ රහිත අවශේෂ අලි ඇතුන්ටය. දැන් දළ කාරයන්ට තැනක් නැහැ.අලි ධාවන තරගය නිමා වූ සැණින් මහ ඇමැතිවරයා එසේ සඳහන් කළේ වත්මන් දෙපා අලින්ගේ දේශපාලන ධාවන තරග සිහිපත් කරමිනි.ජාතික නිදහස් පෙරමුණේ දේශපාලන මණ්ඩලය පසුගිය සතියේ දී පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා ප්‍රධාන ලේකම් ප්‍රියන්ජිත් විතාරණ යන අයගේ ප්‍රධානත්වයෙන් එහි බත්තරමුල්ලේ පිහිටි ප්‍රධාන කාර්යාලයේදී රැස්වීය.එහිදී ප්‍රධාන වශයෙන් ම සාකච්ඡාවට භාජනය වූයේ 2012 මැයි 01 වැනිදාට යෙදෙන 126 වැනි ජාත්‍යන්තර කම්කරු දිනයට පක්ෂයක් ලෙස මුහුණ දෙන ආකාරයයි.“එක්සත් ජනතා නිදහස් සන්ධාන මැයි දින රැලියට අප එහි පාර්ශ්වකරුවකු ලෙස සහභාගිවන බවත් අපි ඒ රැලියට සහභාගි වන්නේ වෙනමම පෙළපාලියකින් පැමිණ බවත් පසුගිය දිනවල පැවැති සන්ධාන මැයි දින කමිටු රැස්වීම්වල දී දැනුම් දී තිබෙනවා. ඒ අනුව, අපේ පෙළපාලියට ආරම්භක ස්ථානයක් හා ගමන් මාර්ගයක් ද මේ වනවිට ලැබී තිබෙනවා” පක්ෂයේ ප්‍රධාන ලේකම් පි‍්‍රයන්ජිත් විතාරණ එහිදී පැවසුවේ ය.“අපට පෙළපාලිය ආරම්භ කිරීම සඳහා ලැබී ඇත්තේ “ඩි මෙල් උද්‍යානයයි.” කොම්පඤ්ඤවීදිය, යුනියන් පෙදෙස හරහා ලිප්ටන් වට රවුමට පැමිණ නගර සභා පිටියේ රැස්වීම වෙත යාමටයි අපට සැලසුම් සකස් කර ගත යුතුව ඇත්තේ” සන්ධාන මැයි දින කමිටු රැස්වීම්වලට සහභාගි වූ ජානිපෙ මාධ්‍ය ප්‍රකාශක, කොළඹ මහ නගර සභා මන්ත්‍රී මොහොමඩ් මුසම්මිල් එහිදී අන් අය දැනුම්වත් කළේ ය.“රටට ආදරය කරන වැඩ කරන ජනතාවගෙන් සැදුම්ලත් පෙළපාලියක් තමයි අපි සංවිධානය කළ යුතුව ඇත්තේ. “අධිරාජ්‍යවාදීන්ගේ බලහත්කාරයට යටත් නොවන ජනතා බලයක්” අපේ රට සතුව තිබෙන බව අපි මෙහිදී පෙන්විය යුතුයි” පක්ෂ නායක විමල් පෙන්වා දුන්නේ ය.“දේශප්‍රේමි වැඩකරන ජනතා මධ්‍යස්ථානය, දේශප්‍රේමී ශිෂ්‍ය මධ්‍යස්ථානය, දේශප්‍රේමී ගොවිජන ව්‍යාපාරය, දේශප්‍රේමී දෙමළ ව්‍යාපාරය, ලක්මව දියණියෝ කාන්තා සංවිධානය ඇතුළු පක්ෂයේ සියලු ද්විතීක සංවිධාන මේ මැයි දින පෙළපාලියට සහභාගි වෙනවා.ඒ විතරක් නොවෙයි, අපි සක්‍රීයව දේශපාලන කටයුතුවල නිරත වන දිස්ත්‍රික්ක 21 ක ශාඛා සමිති නියෝජිතයන් ද මේ මැයි දින පෙළපාලියට එක්වීමට දැනටමත් සූදානමින් සිටිනවා” දේශප්‍රේමී වැඩකරන ජනතා මධ්‍යස්ථානයේ කැඳවුම්කරු, හිටපු සංස්කෘතික කටයුතු අමාත්‍ය පියසිරි විජේනායක එහිදී සඳහන් කළේ ය.“ඇමෙරිකා එක්සත් ජනපදය ඇතුළු අධිරාජ්‍යවාදීන්ගේ බලහත්කාරයට අපි රටක් ලෙස යටත් නොවන බවත් හිස නමන්නේ නැති බවත් මෙම පෙළ පාළිය මගින් අපි අන්තර්ජාතික ප්‍රජාවට පෙන්වා දිය යුතුයි. ඒ පණිවිඩය ඉතා විචිත්‍රවත් අන්දමින් ලබා දීමට නම් ප්‍රදර්ශන රථ ඇතුළු වෙනත් විශේෂාංග රැසක් මෙම පෙළපාළියට එක් කළ යුතුව තිබෙනවා” විමල් වීරවංශ පෙන්වා දුන්නේ ය.ඒ අනුව ජානිපෙ මැයි දින පෙළපාළිය “අධිරාජ්‍යවාදී බලහත්කාරයට යටත් නොවෙමු! හිස නොනමමු! දෑ හිතකාමී වැඩ කරන ජනතා බලය, යන තේමාව යටතේ පැවැත්වීමටත් එය මැයි 01 වැනිදා ප.ව. 1.00 ට ඩි මෙල් පිටියෙන් ආරම්භ කිරීමටත් දේශපාලන මණ්ඩලය ඒකමතිකව තීරණය කොට ඇත.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ab1204225</link>
    <topic>සංවර්ධනයේ ප්‍රතිලාභ අඩු ආදායම්ලාභීන්ට</topic>
    <author>රංජිත් සියඹලාපිටිය</author>
    <content>1949 අංක 58 දරන මුදල් පනතේ 25 වැනි වගන්තියට අනුව රටේ පසුගිය වර්ෂයේ ආර්ථික හා මුදල් තත්ත්වය පිළිබඳ වාර්තාව ඊට පෙර වර්ෂය හා සසඳමින් සවිස්තරාත්මකව පළමු මාස 04 ගතවීමට පෙර ඉදිරිපත් කර ප්‍රසිද්ධ කිරීමේ වගකීම ශ්‍රී ලංකා මහ බැංකුවට පැවරේ. මෙවර එය මාසයකටත් වැඩි කාලයක් ඉදිරියට තබාගෙන ඉදිරිපත් කිරීම මහ බැංකුවේ කාර්යක්ෂමතාව පිළිබඳ හොඳ නිදසුනක් සේය.මෙවර ඉදිරිපත් කෙරෙන්නේ 62 වැනි මහ බැංකු වාර්තාවයි. මුදල් අමාත්‍යවරයා ලෙස මහින්ද රාජපක්ෂ ජනාධිපතිතුමාට අඛණ්ඩව පිළිගැන්වූ 06 වැනි වාර්තාව ද එයයි. මහින්ද චින්තන මාවත දිගේ ආසියාවේ ආශ්චර්යය කරා යන ගමනේ සුබවාදී සාධක රැසක් මෙම වාර්තාව මගිින් පිළිබිඹු වීම ජාතියේ උන්නතිය පතන කාහටත් සතුට ගෙන දෙනු ඇත. සුද්දාගෙන් නිදහස් වූ දා සිට අප ලැබූ ඉහළම ආර්ථික වර්ධන වේගය 8.3%ක් වාර්තා කිරීමට 2011 වර්ෂයේ අපට හැකිවී ඇත.එහි සරල තේරුම 2010 වර්ෂයට වඩා 2011 දී කෘෂිකර්ම, කර්මාන්ත, සේවා ආදී වශයෙන් රටේ සියලු නිෂ්පාදන අංශවල පොදුවේ ඇතිවූ වැඩිවීම 2010 දී 100ක් නම් 2011 දී 108.3%ක් බවයි. එම වකවානුවේ ලෝකයේ රටවල තත්ත්වය සමඟ සැසඳීමේදී එය ඉතා ඉහළ වර්ධනයක් බව ආඩම්බරයෙන් සිහිකළ යුතුය. අංශ වශයෙන් ගතහොත් කර්මාන්ත අංශය 10.3%කින් සේවා අංශය 8.6%කින් කෘෂිකාර්මික අංශය 1.5% කින් වර්ධනය වී ඇත. පොදුවේ වසර 03ක් ආර්ථික වර්ධන වේගය 8%කට වැඩියෙන් පවත්වාගෙන යාමට අපට හැකිවී ඇත. එයත් අසීරු කාර්යයකි.තව වාර්තා රැසකි. අවුරුදු 46කට පසුව සේවා අංශයේ වැඩිම වර්ධනයයි. අවුරුදු 39කට පසු ධීවර අංශය, වසර 33කට පසු කර්මාන්ත අංශය ද, අවුරුදු 31කට පසු ඉදිකිරීම් අංශය ද, අවුරුදු 14කට පසු සුළු හා මධ්‍ය පරිමාණ කර්මාන්ත අංශය ද වැඩිම වර්ධනය වාර්තා කර ඇත. උද්ධමනය අවුරුදු 03ක් තනි ඉලක්කමක රඳවා ගැනීමට හැකිවීම, රැකියා නැති පිරිස 4.2%ක් දක්වා අඩුකර ගැනීමට හැකියාව ලැබීම තවත් කැපී පෙනෙන ආර්ථික ජයග්‍රහණයන්ය.2005ට පෙර තත්ත්වය ගෙන බැලුවහොත් සාමාන්‍යයෙන් ආර්ථික වර්ධන වේගය තිබී ඇත්තේ මෙයින් අඩකට වඩා අඩු මට්ටමක වීම විශේෂයකි. වැදගත්ම ;ද් රට මුහුණ දෙන සියලු අභියෝග ජය ගනිමින් මෙම තත්ත්වය ළඟා කර ගැනීමයි. රටක ආර්ථිකයට දැවැන්තම බලපෑම ඇතිකරන වසර 30ක් දිග්ගැස්සුන අභ්‍යන්තර යුද්ධය අප නිමා කළේ මේ යුගයේදීය. ජනාධිපතිතුමා රට භාර ගන්නා විට රටක ආර්ථිකයට ඉතා සෘජුව බලපාන දේශපාලන පරිසරය ද තිබුණේ පැහැදිලි අස්ථර බවකි.පාර්ලිමේන්තුව තුළ කථානායකවරයා පත්ව සිටියේ ද විපක්ෂයෙන් වීම ඊට හොඳම නිදසුනයි. ඛනිජ තෙල් මිල ආර්ථිකයට බලපාන ඉතාමත් සෘජු සාධකය වූ අතර මෑත ඉතිහාසයේ එය වැඩිම ඉහළට ගියේ මේ යුගයේදීය. වසර සියයට වරක් ඇතිවන ලෝක ආර්ථික අවපාතයට අප මුහුණ දුන්නේ ද මේ කියන වකවානුවේදීය. මේ සියලු බාධක මැඬගෙන අප වාර්තාමය ජයක් ලැබුවේ නිකම්ම නිකම් නොවන බව වටහා ගත යුතුය. එය මහින්ද චින්තනය නම් වූ ප්‍රායෝගික වැඩ පිළිවෙළ සහ ඊට ලැබෙන සුවිශේෂ නායකත්වය සහ නායකත්වය වටා ගොනුවී ඇති විශේෂ චරිත සමඟින් වූ මහා මිශ්‍රණය නිසා බැව් පැහැදිලි කළ යුතුය.මේ සියල්ල සමඟින් වැදගත්ම දේ ජනාධිපතිතුමා මහ බැංකු වාර්තාව බාර ගනිමින් කළ කථාවේ දී ඇසූ පැනයයි. එතුමා ඇසුවේ මේ ජයග්‍රහණවල ප්‍රතිඵල සියලු දෙනා වෙත නිසි පරිදි බෙදී යන්නේදැයි සොයා බලන ලෙසත් එසේ බෙදී යාමට අවශ්‍ය විධිවිධාන වැඩි වැඩියෙන් යොදන ලෙසත්ය.ඒක පුද්ගල ආදායම එනම් රටේ මුළු ආදායම එම රටේ ජනගහණයෙන් බෙදූ විට ලැබෙන ගණන 2004 දී ඇමෙරිකන් ඩොලර් 1000ක් නොඉක්මවූ අතර ඉන් තවත් වසර 4කදී එනම් 2008 දී එය දෙගුණ වී ඩොලර් 2014 බවට පත්විය. නිසි මූල්‍ය කළමනාකරණයත් සමඟ එය 2012 දී ඩොලර් 3000ක් සහ 2015 දී ඩොලර් 4000ක ඒක පුද්ගල ආදායම් මට්ටමක් කරා අප ළඟා වෙමින් සිටිමු. ජනාධිපතිතුමාගේ අරමුණ එනම් නිසි පරිදි විශේෂයෙන් අඩු ආදායම්ලාභී ජනතාව අතරට ප්‍රමාණවත් පරිදි සංවර්ධනයේ ප්‍රතිලාභයන් බෙදී යාම දැනටමත් ඉටුවෙමින් පවතී.වසර කිහිපයකට පෙර ආර්ථික සංවර්ධනය 50%කට වැඩි ප්‍රමාණයක් බස්නාහිරට සීමා වූ අතර අද එය 45%ක් වීමෙන් පෙනී යන්නේ ක්‍රමක්‍රමයෙන් සමව බෙදී යාමේ ගැටලුවට ද විසඳුම් ලැබෙමින් පවතින බවයි. ඒ අනුව බස්නාහිර පළාත සංවර්ධනය වන අතරම අනෙක් ග්‍රාමීය පළාත්වලද සංවර්ධනය වඩාත් වේගවත් වී ඇත. මෙහිදී තවත් විශේෂයක් වන්නේ වැඩිම සංවර්ධන වේගය උතුරින් හා නැඟෙනහිරින් වාර්තා වීමය. එය එක් පැත්තකින් උතුරට සංවර්ධනයක් වී නැතැයි කිඹුල් කඳුළු හෙළමින් ලෝකයට පණිවුඩ දීමට උත්සාහ කරන අයට හොඳ අතුල් පහරකි.දැනට ක්‍රියාත්මක වන මඟ නැඟුම, දිවි නැඟුම වැනි ගමට සෘජුව බලපාන වැඩසටහන් සමඟ තව දුරටත් එය වර්ධනය කර ගැනීමට හැකිවනු ඇත. සංවර්ධනය වූ රටකට ආර්ථිකයේ ඵල සමතුලිතව බෙදීයාම ඉතාමත් අත්‍යාවශ්‍ය සාධකයක් වෙයි. එතුමා ඒ පැනය ඇසුවේ ඒ නිසා විය යුතුය. අප සැමගේ වගකීම සෑම මට්ටමකින්ම රජය, සංවිධානාත්මක ආයතන මෙන්ම පෞද්ගලික වශයෙන් ද ඒ සඳහා වැඩි වැඩියෙන් ක්‍රියාත්මක වීමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204221</link>
    <topic>දුක දිනා ජීවිතය ජයගත් කාන්ති වික්‍රමනායක</topic>
    <author>ඉනෝකා සමරවික්‍රම</author>
    <content>බැලු බැල්මට ඇය පෙනුමෙන් කුඩාය. පෝලියෝ රෝගය වැලඳීමෙන් කුඩා වියේදීම ආබාධිත බවට පත් ඇය එක තැන නොනැවතුණාය. උත්සාහයෙන් මැහුම් කර්මාන්තය උගත් ඇය අද තවත් පවුල් කිහිපයකටම ජීවනෝපාය මාර්ගය වී ඇත්තේය. සම්මානයෙන් ද පිදුම් ලද මේ දිරිය කාන්තාව කඳුළට සුසුමට තම ජීවිතයේ අසලකට එන්නට ඉඩ නොතබා සිනහවෙන්ම දිවි ගෙවන්නීය. නොබෝදා දිරිය කතක් ලෙස සම්මානයෙන් පිදුම් ලබන්නට ද ඇය සමත් වූවාය.ඇය කාන්ති වික්‍රමනායක. පදිංචිය ගම්පහ. වයස අවුරුදු හැටතුනයි. වෘත්තිය ඇඳුම් මැසීම... මේ තොරතුරු කියවන ඔබට සිතේවී ඕනැතරම් ඇඳුම් මසන්නියන් සිටින රටේ කාන්ති වික්‍රමනායක මෙනෙවියගේ ඇති සුවිශේෂිත්වය කුමක් ද කියා. සැබවින්ම ඇය සුවිශේෂි වන්නේ උත්සාහයෙන් හා ධෛර්යයෙන් යුතුව ජීවිතය ජයගත් නිසයි.“කළ නොහැක්කක් නැතැයි යන්න” ඇගේ සිතෙහි නිරන්තරව මුමුණන වදනයි. කුඩා කලදීම පෝලියෝ රෝගය වැලඳීම නිසා දෙපා ආබාධිත වූ කාන්ති තනි නොකරන්නට ඇගේ අම්මාත් තාත්තාත් නිරන්තරවම වෙහෙස ගත්හ. ඕනෑවටත් වඩා ආදරය ලැබීම නිසා ඇයට ජීවිතයේ අඩුවක් තිබෙන බව කිසිම විටෙක නොහැඟුණි. මේ නිසාම ඇය කිසිදා තමන් ගැන දුක් වූයේ නැත.ඉකුත් දිනෙක ඇය හමුවීමට අපි ඇගේ නිවෙසට ගියෙමු. ඈ අප පිළිගත්තේ සුන්දර සිනහවකිනි. පිළිවෙළට සැකසු නිවෙසේ එක් කාමරයක මහන මැසිමකි. මැසිම සඳහා සකස් කළ සාරි හැට්ට තොගයක් ද තිබිණි.“මගෙ පවුලේ අයියයි අක්කලා දෙන්නයි. මම පවුලේ බාලයා. අපේ තාත්තා වැඩ කළේ මිනින්දෝරු දෙපාර්තමේන්තුවේ. අම්මා රැකියාවක් කළේ නැහැ. මම දැන් ඉන්නේ මහගෙදර. අනෙක් පැත්තේ අයියා ඉන්නවා. අයියගේ බිරිඳ නෙළුම් හා ඇගේ දරුවෝ මා ගැන බලනවා. අපේ අම්මයි තාත්තයි දෙන්නම ජීවතුන් අතර නැහැ. මට ඇවිදින්න බැරිව යනවා මතක නැහැ. ඒත් අම්මා ඉන්නකොට කියනවා මම යාන්තම් ඇවිදගෙන එන කාලේ තමයි අසනීප වුණේ කියලා.මට මතකයි අම්මා මාව ඉස්කෝලේ යවන්න හැදුවා. මම ඉස්කෝලේ යන්න බැහැ කියලා හඬනවා. මගේ ඇඬිල්ල නිසාම ඉස්කෝලේ ඇරියේ නැහැ. ඒත් අම්මට උවමනාව තිබුණා මට හොඳට උගන්වන්න. මම අම්මගෙ බල කිරීමටම තමයි හෝඩි පොත ඉගෙන ගත්තේ. ඒ කාලේ අපේ ගෙදරට චිත්‍රකතා පොත්, පත්තර ගේනවා. මං ඒවා පෙරලා බලනවා. එතකොට අම්මා මට ඒවා කියලා දෙනවා. මම හරිම ආසාවෙන් බිලි පූජාව, ලන්දේසි හටන, චිත්‍ර කතා පොත් බැලුවා.. චිත්‍රකතා පොත්වලට තියෙන ආසාව නිසාම මම අකුරු ගලපා කියවන්න හුරු වුණා. ඊට පස්සේ මම තනිවම අකුරු ලියන්න හුරු වුණා. ගුවන් විදුලියේ යන සිංදු අහලා ඒවා පොත්වල ලිව්වා.”ඔබ මහන්න ඉගෙන ගත්තෙ කොහොම ද?“අපෙ අම්මට හොඳට මහන්න චිත්‍ර අඳින්න පුළුවන්. අපි පුංචි කාලේ බෝනික්කන්ට ඇඳුම් මහලා අන්දනවා. අම්මා මාව ගම්පහ සිංගර් එකේ පංතියට එක්ක ගියා මහන්න ඉගෙන ගන්න. මට ඩිප්ලෝමා විභාගයට ලියන්න බැරි වුණා. ඒත් මම හොඳට මහන්න ඉගෙන ගත්තා. සිංගර් එකේ මැහුම් පන්තියට මාසෙකට රුපියල් 20 ක් විතර ගෙව්වා. ඒ එක්දහස් නවසිය හැට හතරේ කාලේ. මම මුලින්ම අක්කලට, එයාලගේ යාළුවන්ට ඇඳුම් මහලා දුන්නා. මම ඒ අයට ගාණක් කියන්න ගියේ නැහැ. ඒගොල්ලෝ මට ටොෆි, චොකලට් ගෙනැල්ලා දුන්නා. පස්සේ මම හැට්ටයක් මහන්න රුපියල් දෙකයි පනහක් විතර ගත්තා.”කාන්ති ඇඳුම් මැසීම ආරම්භ කළේ එසේය. මේ වන විට බොහෝ දුර බැහැර අය ද ඇය ලවා සාරි හැට්ට මස්සවා ගැනීමට පැමිණෙති. කාලයක් තිස්සේ තනිවම ඇඳුම් මැසු ඇය පසුව තවත් අය ඊට සහභාගි කරවා ගත්තාය. මේ වන විට ඇය යටතේ හතර දෙනකු සේවය කරති. ඇගේ තනි නොතනියට යෙහෙළිය අයේෂා ඇගේ නිවෙසේ නතරව හිඳින්නීය.“මට පුංචි කාලේ ඉඳලම ආදරේ ඕනෑවටත් ලැබුණා. මට කවදාවත් ජීවිතේ දුකක් දැනුණේ නැහැ. අම්මයි තාත්තයි කවදාවත් මං ආබාධිතයෙක් කියන හැඟීම මට දැනෙන්න දුන්නේ නැහැ. මං එදා ඉඳලම සිංදු අහන්න කැමැතියි. මගෙ පි‍්‍රයතම ගායකයා ජෝතිපාල. ජෝතිපාලගේ හඬ කියන්නේ මගෙ පණ. මම ජෝති අයියට ලියුම් ලිව්වා. ඔහුත් මට ලියුම් ලිව්වා. ඒත් මට කවදාවත් ජෝති අයියා හමුවෙන්න යන්න බැරි වුණා. ඔහු හමුවෙන්න එන්න කියලා මට ලියලා එව්වා. ඒත් ඊට පෙර ඔහු මැරුණා. ධර්මසිරි ගමගේ මහතාටත්, භද්‍රජි මහින්ද ජයතිලක මහතාටත් මම ලියුම් ලිව්වා. ඔවුනුත් මට ලිව්වා.”ජෝතිපාල පිළිබඳ තොරතුරු ඇතුළත් පත්තර මිටියක් හා පුවත්පත්වල පළවූ ලිපි එකතුවක් පෙන්වමින් කාන්ති අතීතය සිහිපත් කරන්නීය.ඇගේ මුහුණේ දුකක සේයාවක්වත් නැත. ඒ මුව නිරතුරුවම සිනහවෙන්ම හැඩ වී ඇත. ගුවන් විදුලියේ ගීතයකට හෝ ජෝතිගේ ගී ඇතුළත් කැසට් පටයකට සවන් දෙමින් ඈ ඇඳුම් මසන්නීය.ඔයා ජීවත්වෙන්නෙ ඔයාගේ තාත්තගේ විශ්‍රාම වැටුපෙන් ද?අපි ඇයට අතුරු ප්‍රශ්නයක් නැඟුවෙමු.“අයියෝ නැහැ...” සිනහවෙන් පිරී තිබු මුවට දුක්බර පෙනුමක් එක්විය.“අපේ තාත්තා අවුරුදු දහයක් මිනින්දෝරු දෙපාර්තමේන්තුවේ සේවය කර තියෙනවා. ඒ විවාහ වෙන්න පෙර. විවාහයෙන් පස්සේ තාත්තා පෞද්ගලිකව ඒ කටයුතු කරලා තියෙන්නේ. තාත්තගෙ මරණයෙන් පසුව අම්මා මිනින්දෝරු දෙපාර්තමේන්තුවට ගියා. එහෙන් දැනුම් දීලා තිබුණා තාත්තා ජීවත්ව සිටියදී දැනුම් දීලා තිබුණනම් විශ්‍රාම වැටුප සකස් කර දෙන්න තිබුණා කියලා.අපේ තාත්තා 1920 ඉඳලා 1931 දක්වා මිනින්දෝරුවෙක් හැටියට මිනින්දෝරු දෙපාර්තමේන්තුවේ ඉඳලා තියෙනවා. මගෙ තාත්තා සිසිල් ලයනල් වික්‍රමනායක, අම්මා හැරියට් ෆී‍්‍රඩා වික්‍රමනායක. අපි හුඟක් උත්සාහ කළා විශ්‍රාම වැටුප හදාගන්න; ඒත් බැරිවුණා. දැන් මම ජීවත් වෙන්නේ ඇඳුම් මහල උපයන මුදලකින් තමයි.”වසර තිස් ගණනකට වඩා ඇය ඇඳුම් මැසීමේ නියැලිව සිටින්නීය. ආබාධිත බව පසෙකලා ජීවිතය ජය ගැනීමට අරමුණු කරගත් ඇය අද තවත් පවුල් කිහිපයකටම ආදායම සරිකර ගන්නට පිහිට වන්නීය. පසුගිය දිනෙක ඇගේ උත්සාහය, කැපවීම ධෛර්යය ඇගැයීමට ලක්විය. ඒ අන්තර්ජාතික කාන්තා දිනය නිමිත්තෙන් ස්වශක්ති පුවත්පතේ මෙහෙයවීමෙන් පැවැති උත්තම කාන්තා ප්‍රණාම උලෙළේදීය.“මේ සඳහා මා ගැන එම පුවත්පතට දැනුම් දී තිබුණේ යාමිකා ගුණවර්ධන මහත්මිය. මට ඒ ගැන හරිම සතුටුයි. මට ඒ සම්මානය ලැබුණ වෙලාවේ මතක් වුණේ ධර්මසිරි ගමගේ මහතා මා වෙනුවෙන් ලියා එවූ කවියක්.” අඳුරක් නැතිව එන එළියක් එළියක්දසුසුමක් නැතිව එන සතුටත් සතුටක්දවිපතක් නොමැති ජීවිතයත් දිවියක්දකඳුළක් නැතිව ඉපැදුම මොන සතුටක්දඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204222</link>
    <topic>මිනිසුනි! උඹලා හරිම දරුණුයි</topic>
    <author>උපාලි සමරසිංහ</author>
    <content>අසව්! මිනිසුනේ මටත් නුඹලාට කියන්ඩ අපූරු දුක්බර කතන්දරයක් තියෙනවා. වෙසක් පුර පෝයට තියෙන්නෙ තව ටික දවසයි. කිඹුල්ලු වන අපි මිනිස්සු වගෙ බොරු කියන්නෙ නෑ. නුඹලා අපේ කඳුළුවලටත් අගෞරවය කළ කට්ටියක්. මේකත් බොරුවට කිඹුල් කඳුළු හෙළීමක් කියලා අර්ථ ගන්වන්ඩ එපා.අපිත් නුඹලා වගේ දුකට කඳුළු හෙළනවා. ඒවා බොරු කඳුළු නෙවෙයි. ඇත්තටම ලේ කඳුළු. නිල්වලා ගෙඟ් ඉඳලා මගේ බඩගින්න ප්‍රයෝජනයට අරන් ඇමක් දාලා මාව අල්ලා ගත්ත දවසෙ ඉඳන්ම මං තවමත් හෙළන්නෙ ඒ කඳුළමයි.එදත් ‘මාතර ගෙඟ් ඉන්නා කිඹුලිගෙ පැටියා තල්ල සුදුයි බෙල්ලේ ගෝමර කැටියා - යන එන ඔරු පාරු නවතාගෙන සිටියා මිනී නොකයි මාතර කිඹුලිගෙ පැටියා’ කියලා ඔයගොල්ලන්ගෙ මී මුත්තො අපට කවි කිව්වා. ඒකෙන් ඇත්තටම කියැවුණෙත් මාතර ගඟේ ඉන්නා අපි මිනී කෑව බව නොවෙයි. නිල්වලා ගඟේ මෙහෙම කිඹුල් පැටියෙක් හිටියත් එයා මිනී කන්නෙ නෑ. මිනී කනවා වගෙජනතාවගෙන් අසාධාරණ බදු අයකරන්නෙ තවත් මිනිසෙක් ම වන තොටියා කියලයි. අනම් මනම් කතා නැතිව මං කෙළින් ම කතාවට බහින්නම් කො. මං පුංචි එකා කාලෙත් ඔය නිල්වලාවේ අපේ මී මුත්තන් සමඟ කොච්චර නම් එහෙ මෙහෙ පීනුවද? කෙළි සෙල්ලම් කළා ද? එදා ඉඳන් අපට කන්ඩ ඕනෑ තරම් ලොකු මාළු මේ ගඟේ හිටියා. අපට තියෙන්නෙ මේ ගඟ විතරයි. ඔය ගොල්ලන්ට මුළු මාතර පුරවරයම තියෙනවා.රටේ තියෙන කුණු කසළ සියල්ල ඔයගොල්ලො අපේ මේ සුන්දර ගඟට මුදා හැරියා. ඒ අතර මස් වැදලි කුණු බිත්තර විතරක් නොවේ සතුන්ගේ අපද්‍රව්‍ය මේ හැම දේම ගඟට දැම්මේ අපි නොවෙයි. ගඟ අයිනේ දිගටම එදා තිබුණේ හොර ගව ඝාතකාගාර. ඒ වගේ ම අනවසර මස්කඩ. මේ ගෙරි ඔළු බඩවැල් අකුනුබහන් කටු එදා ඔය අය වෙනත් තැනක වළ දැමුවෙත් නෑ. ඒකත් දැම්මෙ හොරෙන්ම ගඟට. ඒ නිසා ගඟ පතුලේ තිබුණු මේවා කන්ඩ අපි පුරුදු වුණා. දරාගන්ඩ බැරි බඩගින්නක් ආවාම ඉවුරට වෙලා කිරි මැටි ගිල්ල අපි මේ දහජරාව කෑවෙ වෙනත් කන්ඩ දෙයක් නැති තැන.මේකෙ හිටපු ලොකු මාළු ටික ටික වඳ වුණා. ජලජ පැලෑටි ටිකත් විනාශ වුණා. ඒකත් කළේ ඔය අයමයි. ඩයිනමයිට් දාලා මාළු පැටව් බිත්තර සියල්ල විනාශ කළේ අපි ද? අපට කන්ඩ මාළු ටික නැතිවුණාම බඩගින්නට අපට ගඟට හිරිහැර කරන අයම කන්ඩ වෙනවා.ගෝඨාභය මහත්තයා මේක දැනගෙන ද කොහෙද? හිටි ගමන් අර හොර මස්කඩ නැවතුණා. දැන් අපිට ඒ කටු, හම්, බඩවැල් ටිකවත් නෑ. සාමාන්‍යයෙන් අපි එක්වරකට බිත්තර 130 ක් විතර දානවා. ඒ බිත්තරවලින් පැටව් එනකොට කෑම හිඟකමින් හා වෙනත් හේතු නිසා ගොඩාක් මිය යනවා. ඒත් දැන් මේ ගං පතුලට මිනිස්සු වන ඕගොල්ලො මුදා හරින දහජරාව කාලා අපේ පැටව් හැදෙනවා.අප ලේ රසට පුරුදු කළේ ඕගොල්ලොමයි. අනෙක ඔය අය ගෙවල් හදාගත්තෙ අපේ ගං ඉවුරෙ. අපට අව්ව ටිකක්වත් තපින්න ඉඩක් නෑ. අපිත් පරිසර සමතුලිතතාවට විශාල සේවයක් කරනවා. ඒත් අපේ මස් ටිකත් ඩැහැගන්න, අපේ හම් ටිකත් උදුරා ගන්න මාන බලන්නෙත් ඔය අයමයි.මේ නිල්වලා ගං තීරෙ තිබුණු හැම ගෙදරකම දහ ජරාව දැම්මේ ගඟට. ඕගොල්ලො උයන මස් සුවඳ ඉවුරෙ ඉන්ඩ අපටත් දැනෙනවා. අපි කොහොමත් මාංශ භක්ෂක සත්තු. අපිත් ජීවත්වෙන්ඩ ඕනෑ.මං මුලිනුත් කීවනෙ අපට තියෙන්නෙ මේ ගඟ විතරයි කියලා. ඔය ගොල්ලන්ට සියලු මහ පොළොවම අයිතියි. ඔයගොල්ලො මුහුණ හෝදන්න, රෙද්ද හෝදන්ඩ විතරක් නොවෙයි පුංචි එවුන්ගෙ අධෝභාග හෝදන්නෙත් මේකෙන්. මිනිස් වසුරු කොතරම් නම් ගඟට එකතු කරනවාද? ඇයි? ඒ අයට තමන්ගෙ වත්තෙ ළිඳක් කපාගන්ඩ බැරි. කම්මැළියො. අපි නම් එහෙම නෑ.මුතුරාජවෙලදී අල්ලාගත් අපේ මේ පොළොවෙ දැන් හිටපු ලොකුම මුත්තාටත් ලේ රස පෙන්නුවෙ ඔය අයමයි. දහජරාව මිනිසුන්ගේ ඉඳුල් මස්කටු කාලා තමයි එයත් හැදුණෙ. ඒ නිසානෙ තණකොළ කපන මිනිහවත් අල්ලන්ඩ එයාට සිද්ධ වුණේ.අපේ අලි සහෝදරයන්ටත් වෙලා තියෙන්නෙ අපේ ප්‍රශ්නයමයි. එදා ඒ අයට කැලය තිබුණා. ගමේ අප්පුහාමිට එදා තිබුණේ කැලෙන් අක්කරයයි. එයාට දරුවො දෙන්නෙක්. දරුවන් කසාද බඳිනකොට අප්පුහාමි මේ අක්කරය දෙකට කඩලා දෙන්නට දුන්නා. ඒ දෙන්නටම දරුවො 8 දෙනෙක්. දැන් ඒ අයට අක්කරය මදි. ඒ අය කැලෑ ගිනි තියලා හේන් අටවා ගත්තා. දැන් කාගේ ඉඩම ද අල්ලා ගන්නෙ. අපේ අලි සහෝදරයාට අයත් ඉඩම.ඕගොල්ලො කරන දේවල් නිසා කැලේ ළපටි කොළ දල්ලක්වත් නැති වුණා. ඒ නිසා කෑම ටික හොයාගන්ට එයා ගමට ආවා. එයාට කැලේ වතුර ටිකක් නැති වුණා. පිපාසයට ගමට ආවා. ඊළඟට ඕගොල්ලො ඒ අයත් මරන්ඩ ගත්තා. මේක මොන තරම් අසාධාරණයක්ද? ඒත් අපි පිපාසයට දිය බොන්න ආපු කිසිම අලියෙක් හොඩයෙන් අල්ලාගෙන තියෙනවද? අපටත් තියෙනවා ප්‍රතිපත්ති.එදා කුඩාදූවෙ නිවුන් දරුවො නාවද්දි මං ගං පතුලෙ සැඟවිලා බලා හිිිටියා. දරුවන්ට නුඹලා වගේ ම අපිත් ආදරෙයි. ඊට පස්සෙ දරුවන් නාවල ගොඩින් තියපු ඒ අම්මා රෙදි හෝදලා ඒකෙ අපද්‍රව්‍යත් ගඟට එකතු කරන්න ගියාමයි මටත් කේන්ති ආවෙ. මං සීරුවට උඩ ඇවිත් ඇයව ඩැහැගත්තෙ ඒ නිසයි. අනෙක මං හිටියෙත් උඹලා දුන්න මස් රස උණු උණුවෙම විඳින්න ආසාවෙන්. උහුලන්ඩ බැරි බඩගින්නෙන්.අකුරැස්ස අටලගොඩ හන්දියේ ගෙයක් පිටුපසදී සාගරිකාව ගත්තෙත් බඩගින්නෙ බැරිම තැන. කුඩාදූවෙදි නුවන්තිකා මුහුණ හෝදගන්ඩ එන බව දැනගෙන මං රාත්‍රිය පුරාම බඩගින්නෙ හිටියා.ඕගොල්ලො ඉන්දියාවේ රුද්‍රාප්‍රයාන්හි මිනීකන කොටියා ගැන ඇහුවා නේද? එයාටත් මිනී මස් පුරුදු කළේ තවලම් යන ගමන් අමු මිනී කැලේට වීසි කළ වෙළෙන්දො. අන්තිමේ එයාවත් මරලා ජිම් කෝබට්ලා ජය පැන් බීවා. මාළුවෙක් කාගෙන හිටපු අපිට අපේ මාළු ටික ඉතිරි කරලා ගඟ කිලුටු නොකර හිටියා නම් මස් කටු, ඉඳුල් නොදැම්මා නම් අපෙන් හිරිහැර වෙන්නෙත් නෑ.උඹලා මාව වටලා ගත්ත වෙලාවෙ මුතුරාජවෙල මුත්තාට වගේ ම, අලි වාහනයට නංවලා ඒකෙ ශක්තිමත් නැති තට්ටුව කඩාගෙන වැටී අවසන් ගමන් යන්න සිදුවුණ දිගම දළ ඇති ඒ සියඹලන්ගමුවේ අලි මුත්තාට වගේ ම කළු දිවි දෙනට වගේ ම මටත් වැඩේ දෙයි කියලා හිතුණා.ඒත් තාරක ප්‍රසාද් මහත්තයා ඒ ටික කළේ නෑ. එතුමා මාව බාර දෙන්ඩ සතුන් වත්තට ගෙනිච්චා. ඒත් ඒකෙ නිලධාරින් මාව එහෙම බාරගන්නෙ නෑ. හේතුව මගෙන් නරඹන්නන්ට හානියක් වෙයි කියලලු. මට අවශ්‍ය කෑම ටික ලැබෙනවා නම් අපි එහෙම කරනවාද? අනෙක මාව බලන්ඩ විතරක් කොච්චර මිනිස්සු සතුන් වත්තට ඒවිද? මිනිස්සු හරි මෝඩයි.ඒ ගොල්ලො ඊළඟට මාව අරගෙන ගියෙ යාලට. යාලෙ ඒ විල්වල ඉන්නෙ ගැට කිඹුල්ලු වන අපේ නෑයො නොවෙයි. හැල කිඹුල්ලු නම් අපේ හතුරො. මාව එතැනට දැම්ම නම් හැල කිඹුල්ලු වටවෙලා මාවත් විනාශ කරාවි කියලා තාරක මහත්තයා හරියටම තේරුම් ගත්තා. නැත්නම් මාත් ඉවරයි. අපේ සංවාස කටයුතු සිදුවන්නෙ කරදිය මිශ්‍ර ලවණ ගතිය තියෙන වතුරෙ. ඒ අය එහෙම නොවෙයි. ඒ නිසා එහෙම සම්බන්ධකම් ගොඩ නැගෙන්නෙත් නෑ.ඊළඟට මේ අය මාව අරන් ගියෙ බූතව කියන යාලෙ තවත් කොටසකට. එතැන මට කෑම අඩුයි. අනෙක මටත් එක තැනක ඉන්ඩ පුළුවන් කෙනෙක් නොවෙයි. සාමාන්‍යයෙන් ගැට කිඹුලා, පක්ෂියා, අලියා සංචරණ සත්තු. අපිට ඇවිදින්ඩ ඕනෑ. එතකොට අපේ ආරක්ෂාව විශ්වාස නෑ.සතුන් වත්තත් අපව ප්‍රතික්ෂේප කළා නම්, නිල්වලා ගඟත් මට නැති වුණා නම් දැන් ඉතින් මගේ අපේක්ෂාවත් මිය යන්ඩ.දැන් නිල්වලා ගඟේ කිඹුල් කොටු ගහන්ඩ යන්නෙ. ඒත් ඒවා ඇතුළෙ රැඳෙන කුණු රොටු කවුද එකතු කරන්නෙ. ඒ මදිවට කිඹුල් උගුල් අටවලා මගේ නෑ සනුහරේ අල්ලන්ඩයි සූදානම. අනේ? අපට ගඟේ ඉන්න දෙන්ඩ. අපේ ජෛව විවිධත්වය වර්ගයාගේ පැවැත්මට හොඳ තැන එතැන. ගඟට හැම දේටම බහින්නෙ නැතිව ළිඳක් වත්තෙ කපාගෙන රෙදි හෝදන්ඩ, මුහුණ හෝදන්ඩ කියන්ඩ.අපියි ඕගොල්ලන් අනාදිමත් කාලයක පටන් හොඳින් හිටියා නේද? ඇයි හදිසියේම මෙහෙම වුණේ? ඕගොල්ලන්ගෙම වැරැදි වැඩ නිසා අන්තිමට වරද එන්නෙ අපට. හරියට අලි මුත්තට වරද පටවනවා වගේ.මට නම් තවත් බය හිතෙන දෙයක් ඇහුණා. ‘කිඹුල් ෆාම්’ දාන්ඩත් යනවලු. අපේ හම් ටිකටත් වැඩේ දෙන්ඩ ද දන්නෑ මේ වතාවෙ සූදානම් වන්නෙ. අපිට කිඹුල් උද්‍යාන හොඳයි. ටිකක් ඉඩකඩ තියෙන විදියට. ජනාධිපතිතුමා ඒකට ඉන්දියාවෙන් උපදෙස් ගන්ට කියලත් තියෙනවා. ඇත්තටම මොන දෙයක් කරලා හරි අපේ දරු පැටව් ටික බේරලා දෙන්ඩ. හැබැයි! අපේ මස් ටික වාජීකරණ ඖෂධ කියලා මරා ගන්ඩ නම් ඉඩ තියන්ඩ එපා.වෙසක් සඳ පිපෙන්නට ළඟයි. බෞද්ධයන් ගොඩාක් ඉන්නා මේ රටේ හිතලා බලන්ඩ මං සුරක්ෂිත ද කියලා. ඕගොල්ලො සැපේ කියලා හිතුවාට මං තවම දුකේ.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204223</link>
    <topic>අකුණ සැර වැඩියි</topic>
    <author>අරුණි මුතුමලී</author>
    <content>මිනිස්සු කෝපයට පත් වුණාම ‘හෙණ ගහපං’ කියලා ශාප කරනවා. ඒත් ඒ තව මිනිසකුටම මිසක් සතෙකුට නම් නෙවෙයි. විශේෂයෙන් ‘ලංකා’ වගේ පින්වන්ත කීකරු අලියකුට කිසිකෙනෙක් එහෙම කියන එකක් නෑ. හැබැයි වගා පාළු කරන අලින්ට නම් සමහර විට ගොවියෝ එහෙම කියනවද දන්නෙත් නෑ. ඒත් අප දන්නා ඉතිහාසයේ අලියකු අකුණක් වැදී මිය ගියාය කියලා කිසිම ආරංචියක් නම් ලැබිලා නෑ. එහෙම කියන්නේ අපි විතරක් නෙවෙයි වනජීවී සංරක්ෂණ දෙපාර්තමේන්තුවේ අලි සංරක්ෂණ ඒකකයේ නිලධාරීන්වත් කිසිම දවසක එවැනි කතාවක් අහලා නැහැ කියලයි කියන්නේ.කොහොම වුණත් මේ සිද්ධිය අහම්බයක්. මොකද කිසිම කෙනෙක් ලංකා වගේ කීකරු අලියකුට හෙණයක් පාත්වන්න තරමට ගහක බඳින්නේ නෑ. ඒත් කෝට්ටේ රජමහා විහාරයේ පෙරහරට එන අලියා ඉංගිරියට ගෙනගොස් තිබුණේ අවුරුදු නිසා. අවුරුදු දවසේ ඇදහැළුණු මහා වැස්සේ වත්තේ තිබුණු උසම ගහක ගැට ගසා සිටිය අලියාටත් අකුණු වැදුණා.වනජීවී නිලධාරීන් කියන විදිහට අලි අකුණුවලින් බේරලා ගැටගහනවා කියලා දෙයක් මෙතෙක් කල් තිබිලා නෑ. සාමාන්‍යයෙන් අලියෙක් ගැටගහන්නේ ශක්තිමත් ගහක, දම්වැල්වලින්. මේ ගහ වත්තේ උසම ගහක් වීමත් ඒ ගහටම අකුණත් පාත්වීමත් අහම්බයක් විතරයි. අලියා විතරක් නෙවෙයි ගෙදර උදවියත් මේ අකුණු නිසා කම්පනයට පත්වෙලා වැටුණා. ගෙදර බිත්තියකුත් පුපුරලා ඉතින් තවත් මොනවා අහන්නද?අපේ ඇත්තන්ගේ කතාවක් තියෙනවා අපි මොනව හරි දෙයක් කීවාම “ආ ගණන් ගන්න එපා ඔයිට වඩා නැට්ට පිටින් අලි මැරෙන්නේ” කියලා. එහෙම කියන්න අපේ රටේ උදවිය පුරුදු වෙලා තියෙන්නේ අලියෙක් මියයෑම අනෙක් බොහෝ ප්‍රශ්නවලට වඩා වැදගත් කියලා හිතන්න සිද්ධ වුණු නිසයි. ඒ රජ කාලෙ නම් අලියෙක් මැරීම මරණ දණ්ඩනය පවා හිමිවන වරදක් බව පරම්පරාගතව අපට මතකයට නැඟෙන නිසා.ඒ වගේමයි මේ රටේ සංස්කෘතිය අලින් සමඟ බොහෝ සෙයින් බැඳී තියෙනවා. ක්‍රිස්තු පූර්ව 5ටත් එහා දිව යන අපේ අලි සංස්කෘතියේ ප්‍රථම ලිඛිත සාක්ෂිය ලැබෙන බව සඳහන් වන්නේ ක්‍රිස්තු පූර්ව 1 පමණලු. ඒ රාජකීය පරිත්‍යාගයක් ‘ඇත් ආචාරියා’ තනතුර දරන්නකුට ලැබීම නිසයි.ඊටත් එහා දිව යන සබැඳියාවක් අලින්ටත් අපටත් තිබෙන බවට හොඳම සාක්ෂිය බෝධිසත්ව චරිතය රැගත් පන්සිය පනස් ජාතකයයි. සිද්ධාර්ථ බෝධිසත්වයන් වහන්සේට පෙර විසූ දීපංකර, සුමන, සුමේධ පුස්ස සිඛී, විපස්සි, කෝණාගමන කියන බෝධි සත්ත්වවරු අභිනිෂ්ක්‍රමණය සඳහා යොදාගෙන තිබෙන්නේ ඇතුන්.ආසියාතික රජවරුන්ගේ චතුරංගනී සේනාවෙත් එක් අංගයක් වන්නේ ඇත් සේනාව. එළාර දුටුගැමුණු යුද්දෙදී කණ්ඩුල ඇතා වගේම ඪ වැනි රාජසිංහ රජ්ජුරුවෝ කොළඹින් පෘතුගීසීන් පළවා හරින්න ඇතුන් 2200කගේ පමණ සේනාවක් යොදාගත්තා කියලත් සඳහන් වෙනවා. ඒ වගේම රුවන්වැලි සෑය බඳින්නත් අලි ඇතුන්ගෙන් වුණු සේවය අපමණයි.අලි අල්ලා හීලෑ කිරීම ගැන යුරෝපයේ ලිඛිතව සටහන් වෙන්නේ ක්‍රිස්තු වර්ෂ 44 දි පමණ කියලා විද්වතුන් කියනවා. ඒ වගේම අලි ගාල් කිරීම හඳුන්වා දුන්නේ පෘතුගීසීන් කියලත් සමහර සටහන්වල තිබෙනවා. ඒත් කුස ජාතකය කියෙව්වා නම් ඇත් ගාලේ කතාව කොයි කාලේ ඉඳන් එනවද කියලා හිතාගන්න අපහසුවක් වෙන්නේ නෑ.අලි මෙල්ල කරන්න වගේම අලි ඇතුන්ට බේත්හේත් කරන්න අපේ වෙද පරම්පරාවල් වෙනම හිටියා.ඒ හැම දේම බැඳුණේ අපේ සංස්කෘතියත් එක්ක. විශේෂයෙන් බෞද්ධ සංස්කෘතියේ අලි ඇතුන්ට හිමිවෙන්නේ ඉහළ ස්ථානයක්. බුද්ධිමත් සතකු හැටියට අලියා බටහිර මිනිසුන් හඳුනාගන්න බොහොම කලින් සිටම අපේ ඇත්තන් ඒ බව දැනගෙන හිටියා.ලෝකේ අලි විශේෂ අතරින් ආසියානු අලියාට හිමි වෙන්නේ වැදගත් තැනක්. එලිෆාස් මැක්සිමස්, මැක්සිමස් (ඡ්තඪනඩචඵ ථචයඪථභඵ ථචයඪථභඵ) කියලා හඳුන්වන අපේ ආසියාතික අලි වඳවේගෙන යන සත්ත්ව විශේෂයක් ලෙස හඳුනාගෙන රතු දත්ත පොතට ඇතුළත් කරලා සංරක්ෂණය කරන්න කටයුතු යෙදුණේ 1975 පමණ සිටයි. ඒ සයිටිස් (ඛ්ධ්ඊඡ්ඉ) සම්මුතිය එහෙමත් නැත්නම් අවදානමට ලක්වී ඇති වන සතුන් සහ ශාක පිළිබඳ අන්තර්ජාතික වෙළෙඳ සම්මුතියේ ඇමුණුම් අංක 1 මඟින්.එහෙම වුණත් 20 වැනි ශතවර්ෂය ආරම්භයේ 15000ක් පමණ සිටි අපේ අලි ගහණය 2011 සංගණනයේ දී 6000ක් පමණ බව වනජීවී සංරක්ෂණ දෙපාර්තමේන්තුව සොයාගෙන තිබෙනවා. ඒ ගණන හුඟක් හොඳයි. මොකද 1993 සංගණනයේදී වන අලින් හඳුනාගෙන තිබුණේ 1967ක් පමණ. 2008 වන විට ඒ ගණන 5350ක් හැටියටයි වාර්තා වුණේ. කොහොම වුණත් 1881 දී අපේ රටේ වනගහණය සියයට 82ක් පමණ වුණ නිසාත් ජනගහණය ලක්ෂ 24ක් පමණ වුණ නිසාත් අලි ඇතුන්ට රිසි සේ තමන්ගේ කැලෑ නිජබිම්වල ජීවත් වෙන්නට අවස්ථාව තිබුණා.නමුත් අද වන විට අපේ රටේ ජනගහණය කෝටි දෙකකටත් වැඩියි. වනගහනය සියයට 16ක් පමණ වන්නේ. ඒ නිසා අලි ඇතුන්ට උන්හිටි තැන් අහිමිවීමේ අවදානම වැඩිවී තිබෙනවා. ඒ වගේම අලි ප්‍රමාණයෙන් තරමක් කුඩා වී ඇති බවක් පෙනෙන බව පශු වෛද්‍ය තාරක ප්‍රසාද් වරක් කියා තිබුණා.සමහර විද්‍යාඥයන් කියන ආකාරයට එලිෆාස් මැක්සිමස් සිංහලිස් කියන අපටම ආවේණිකව සිටි විශේෂය අතුරුදන් වන්නට ඇත්තේ මේ පාරිසරික හේතු මත වන්නත් ඇති.අලියකුට සාමාන්‍යයෙන් දවසකට කිලෝ ග්‍රෑම් 150ක පමණ ආහාර අවශ්‍යයි. ඒ වගේම කිලෝමීටර් තිහ හතළිහක දුරක් ඇවිදින්න අවශ්‍යයි. අඩුවන වනගහණය හා වැඩිවන ජනගහණය සමඟ ඉදිවන නිවාස සංකීර්ණ, මහාමාර්ග, දුම්රිය මාර්ග ආදී දේ නිසා මේ සතුන් පරම්පරා ගණනක් තිස්සේ හුරු වූ අලි මංකඩවල් වැසී ගොසින්. අපේ කැලෑවලට දරාගත නොහැකි තරමට අලි ගහණය වැඩිවෙද්දී ආහාර ජලය ප්‍රමාණවත් වන්නේ නැහැ. ඒ නිසා සතුන් තමන්ගේ පැවැත්ම තහවුරු කරන්න වගාබිම්වලට එනවා. ඉතින් අලි මිනිස් ගැටුම ඇරඹෙන්නේ එතැනින්.වාර්තාවල සඳහන් වෙන ආකාරයට 2005 දී 123ක් වූ අලි මරණ සංඛ්‍යාව 2010 දී දෙගුණයකටත් වඩා වැඩියි. ඒ 250ක් ලෙස සටහන් වන නිසා. මෙයට හේතුව ලෙස සමහරු කියන්නේ යුද වාතාවරණය ඉවත් වූ පසු ඒ ප්‍රදේශවල අලි මරණ සංඛ්‍යාව ද ගණනය කිරිමට හැකිවීමෙන් මෙවැනි සංඛ්‍යාවක් වාර්තා වී ඇති බවයි. කෙසේ වුවත් වසරකට අලි ජීවිත 149 ක් වගේම මිනිස් ජීවිත 59 ක් මේ ගැටුම නිසා නැති වන බවයි සාමාන්‍යයෙන් වාර්තා වෙන්නේ.මේ වගේ ප්‍රශ්නයක් අප්‍රිකානු රටක තිබුණා නම් ඉතා ලේසියෙන් ඒ අය ප්‍රශ්නය විසඳනවා. මොකද ඔවුන්ගෙන් සමහරු අලි මස් කන්න බොහොම ප්‍රියයි. අනෙක අලි බුරුතු පිටින් මරන්න ඔවුන්ට අවසර තිබුණා. ඒත් අපේ රටේ කිසිම දවසක අලි මරන්න නීතියෙන් ඉඩක් දුන්නේ නැහැ. අපේ ගැමියන්ට කොයිතරම් හානි කළත්, කන්න තියෙන බෝග ටික පාගල ගියත්, වී බිස්සම බීලා දැම්මත් අලියකුට අනතුරක් වුණොත් ඉස්සෙල්ලම දුවගෙන එන්නේ අපේ ගැමියොමයි. ඒ තමයි අපේ රටේ මිනිස්සුන්ගේ මනුස්සකම.වන අලින්ටත් එහෙම සලකන අපේ අය ලංකා වගේ පෙරහරේ යන අලියකුට මේ වගේ විපතක් වුණා කීවාම කොහොමට කටයුතු කරයිද?ලංකා ඒ අතින් බොහොම පින්වන්තයි. ලංකාගේ ඇත්ගොව්වා කියන්නේ ලංකා පවුලේ සාමාජිකයෙක් වගේ කියලා. එදා වැස්සට කලින් කොළ අතු කපලා දීලා ගිහින් තියෙන්නෙත් වැහි හතක් ආවත් මේ අහිංසකයව බඩගින්නේ තියන්න බැරි නිසා. ඒත් සොබාදහම තීරණ තීන්දු ගන්නේ අපට ඕන විදිහට නෙවෙයි. අලියකුගේ උපරිම ආයුෂවලින් කාලක් විතර තමයි ලංකා ජීවත් වුණේ. ලංකා වගේ හීලෑ කළ අලි ලංකාවටම ඉන්නේ 160ක් පමණ විය යුතුයි කියලයි වනජීවී දෙපාර්තමේන්තුවේ දත්තවල සටහන් වෙන්නේ. ඊට හේතුව සමහරු ලියාපදිංචිය අලුත් නොකිරීම. එහෙම වුණොත් දෙපාර්තමේන්තුවේ නීති අංශයෙන් නඩු දානවා. ඒ ගැනත් මතක තියාගෙනයි අලි සෙල්ලං කළ යුත්තේ. ඒ වගේම අපි අහන මොහොත වනතුරුත් ලංකා මියගිය බව නිත්‍යානුකූලව වනජීවී සංරක්ෂණ දෙපාර්තමේන්තුවට දැනුම් දීලා තිබුණේ නෑ. ඒකත් වරදක්. නමුත් ඒ වරද නම් ඉක්මනින්ම නිවැරදි වෙයි.කොහොම වුණත් ලංකාගේ හදිසි වියෝවෙන් යළිත් අපේ රටේ අපේ සංස්කෘතියේ අලි මිනිස් ළබැඳියාව කෙතරම් ද කියා තහවුරු වුණා. ඒ ලංකා වෙනුවෙන් පාංශුකූලය දී පැන් වැඩීමට ලංකාගේ මිනිස් පවුලේ උදවිය කටයුතු කිරීම නිසයි.කෝට්ටේ රජ මහා විහාරයේ නායක හිමියන් කියා තිබුණේ මෙවැනි අවස්ථා හතරකට පමණ උන්වහන්සේ සහභාගී වී ඇති බවයි.හැමෝම ගැටෙන්නේ තමන්ගේ අයිතිවාසිකම්, ආහාර ඔය වගේ දේවල් වෙනුවෙන්. බඩගින්න තදට දැනෙද්දී වගාවට පැන්නත්, බයක් දැනුණාම මිනිහෙකුට ගැහුවත් අලි දිහා නොබලා ඉන්න මිනිස්සුන්ට බෑ. ඒ වගේම වෙඩි තියන්න හිතුණත් ඇත් දළ ගලවගත්තත් මිනිසුන්ට වෛර කරන්න අලින්ටත් බැහැ.ඒ තමයි අලි ඇතුන් සමඟ අපේ තිබෙන නොබිඳෙන බැඳීම. ගෙදරක ඇති කරන ගවයකු වේවා සුනඛයකු වේවා තවත් සාමාජිකයෙකු සේ සිතන අපේ මිනිස්කමට ලංකා කොහේ හෝ සිට තුති පුදනවා ඇති. ලංකාට වූ විපත වනේ වන හතුරකුට වත් සිදු නොවේවා. සෑම මිනිස් හදකම සියල් සතුන් වෙනුවෙන් කරුණාව පිබිදෙන්නට ලංකාගේ අවමඟුල් උත්සවය නිමිත්තක්ම වේවා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204224</link>
    <topic>මසිත</topic>
    <author>- කසුරි</author>
    <content>අලුත් නවකතා පොත පාඨකයන් අතරට යන්ඩ ඉස්සෙල්ල ඒ පොතට ලියාපු “පිදුම” පාඨකයන් අතරට යවන එක මොන තරම් අසම්මත සහ අපබ්බ්‍රංශ පියවරක් ද කියල වෙලාවකට හිතෙනවා.ඒත් මට එහෙම කරන්ඩ හිතුණා.අලුත් නවකතා පොතේ වැඩ ඉවර කරල ප්‍රකාශයට පත්කිරීම සඳහා දයාවංශ ජයකොඩි මහත්තයට භාරදුන්නෙ පහුගිය සුමානෙ දවසක. ඒක පාඨකයන් අතරට එන්ඩ තව මාස දෙකක්වත් යාවි.ඊට පෙර ඒ පොතේ පිදුම ගැන ම සිත උපන් සිතිවිලි සමුදායක් මේ විදියට පෙළගස්වන්ඩ හිතුණෙ ඇයි? කියන එකට නිශ්චිත පිළිතුරක් මගෙ ගාවත් නැහැ.සමහරවිට ම විසින් සටහන් කළ ඒ “පිදුමෙන්” මම ම කිසියම් අපූර්ව සතුටක්... ආස්වාදයක් විඳින නිසා වෙන්ඩත් ඇති කියල වෙලාවකට හිතෙනවා.කිසිම දෙයක් හංගගෙන තියා ගන්නෙ නැතුව කෙළින්ම සහ විවෘතව ම කිව්වොත් පාසල් ජීවිතයෙන් පස්සෙ නැත්නම් ඒ ජීවිතයේ අවසාන කාලයේ ඉඳලම අපේ ජීවිත ගෙවිල ගියේ මහ පාරේ... සාමාන්‍ය භාෂාවෙන් කියන පරිදි රස්තියාදුකාරයන් හැටියට.නගරයේ කරක් ගහන අනෙක් හැම රස්තියාදුකාරයො වගේ ම අපිත් හැන්දෑ කළුවරත් එක්ක ගම්පහ නගරයට ආවා. උසාවිය හන්දියේ “පච ගහ යට” තමයි අපේ නවාතැන වුණේ.දවල් කාලයට ඒක දේශනාකාරයන් හෙවත් උසාවියට, පොලිසියට යන එන මිනිස්සුන්ට මොන මොනව හරි හෑල්ලක් කියල මොන මොනව හරි විකුණගෙන කීයක් හරි හොයාගෙන ජීවිතේ ගැට ගහගන්න මිනිස්සුන්ට අයිතිවෙලා තිබුණෙ. ඒත් උසාවිය ඉවරවුණාට පස්සෙ අවට ගම්වලින් ආපු මිනිස්සු ගියාට පස්සෙ පච ගහ යට අයිතිවුණේ අපට... එතැන රැඳෙන්ඩ වෙන කවුරුවත් ආවෙ නෑ...එතැන තිබුණ නැෂනල් හෝටලයේ අසෝක වීදුරුවට හම්බවෙන ගුණපාල අයියගෙ සීනි වැඩි ප්ලෙන්ටිය තමයි අපේ දිව්‍ය පානය වුණේ.දැන් හැබැයි නැෂනල් හෝටලයත් නෑ... ගුණපාල අයියත් නෑ... පච ගහත් නෑ... හැම එකක් ම වෙනස්වෙලා.ඒ ප්ලෙන්ටියත් අඩුම තරමින් උගුර උගුර තුන්දෙනෙක් බිව්ව. පච ගහයට රස්තියාදුකාරයන් හැටියට කාලය ගෙවා දැම්මත් අපි කතා කෙරුවෙ අමුතු දේවල්.විවිධ සමාජ ප්‍රවාහයන් අප වටේටත් කැරකුණා. විප්ලවවාදී දේශපාලනයත් අප වටා කරකැවුණා. කම්කරු මාවත සංවිධානය වෙනුවෙන් අපි පාරෙ බැහැලා පත්තර වික්කා. කම්කරු මාවත සත දහයයි. තරුණ සටන සත පහයි. පත්තරයක් විකුණගන්ඩ දිව ලේ රහ වෙනතුරු කෑ ගැහුවා. කීර්ති බාලසූරිය සහෝදරයගෙ කතාවක් අහන්ඩ කොම්පඤ්ඤවීදියෙ රැස්වීම් ශාලාවට ගියේ කෝච්චියෙන්... ටිකට් නැතුව හොරෙන්.. ටිකට් නැතුව යාම හොරකමක් නෙමෙයි. කඩාකප්පල්කාරී වැඩකුත් නෙමෙයි. විප්ලවවාදී කාර්යයක් හැටියටයි අපට ඒ කාලෙ පෙනුණෙ.මේ දේශපාලනය පච ගහ යටට ආවෙ පේරාදෙණිය සරසවිය හරහා. ඒ වගේම සාහිත්‍ය කලාව සහ රස වින්දනය පිළිබඳ සාකච්ඡා මණ්ඩපයක් බවටත් පචගහ යට පත්වුණේ පේරාදෙණිය සරසවිය නිසා.පචගහ යට කැරකි කැරකි හිටපු සමහර මිත්‍රයන් පේරාදෙණිත් ගියා. මීගමුවේ මලල ක්‍රීඩා තරගයකට ගොස් රා බී අසුවුණු එක මිත්‍රයකුට විදුහල්පතිතුමා කිව්වෙ “මිනිහො උඹට පේරාදෙණියට තියා බටලීයෙන් එහාට යන්ඩ බෑ කියල”ඒත් ඔහු පේරාදෙණි ගියා. උපාධියකුත් ගත්තා. මහ බැංකුවේ විධායක ශ්‍රේණියේ නිලධාරියෙක් හැටියට දැනට විශ්‍රාම සුවයෙන් පසුවෙනවා. ඒත් පච ගහයට අතීතය අපේ ජීවිත එකට බද්ධ කරපු ආකාරය ගැන තාමත් අපි සිහිපත් කරනවා.අපි මැක්සිම් ගෝර්කිගෙ මකාර්චුද්‍ර කෙටිකතාව ගැන කතා කෙරුවෙ පච ගහයටදි. අපරාධය සහ දඬුවම නවකතාවේ එන ලෙවින්ගේ චරිතය ගැන කතා කෙරුවෙත් පච ගහ යටදි.”මා නමස්කාර කළේ නුඹට නොව නුඹ තුළ දුක් විඳින මනුෂ්‍ය ආත්ම භාවයටයි.”ගණිකාවකගේ දෙපා මුල වැඳ වැටෙන තරුණයා ඈට කියනවා. අපරාධය සහ දඬුවම පොතේ තිබුණ ඒ දෙබස ගැන අපි පචගහයටදි කොච්චර නම් කතා කළාද... තලු මර මර රස වින්ද හැටි මට මතකයි.”එකපාරට මාව මරල දානව නම් මීට වඩා හොඳයි.”නොරිකො සං, මදි පුංචිකම් කරන කොට දේවන්දරාසං එහෙම කියනවා.”ඕනැම දැඩි හදක් වුවදදයා දියෙන් ආද්‍ර වීකඳුළු සලන මොහොතක් ඇතඒ මොහොතෙදි එම හදවතඅත්ලට ගෙන බලනු මැනවමේ ලොව අන් කිසිම දෙයක්ඒ තරමට සුන්දර නැත”මහගමසේකරගේ කවි ගැන අපි පචගහයට හැන්දෑ කළුවර මැද හිටගෙන කතා කළා.පච ගහයට අපේ මිත්‍රයෙක් මනසින් ආදරය කළ එක් සුරූපී යුවතියක් හිටියා. ඈ සුප්‍රකට නීතිඥවරයකුගේ දියණියක්. ඔවුන් ගේ නිවෙස තිබුණේ ගම්පහ නගර මධ්‍යයේ අතුරු මාවතකට යාබදව. එතැන පුංචි බෝක්කු කණ්ඩියක් තිබුණා. මහ රාත්තිරියේ අපි එතැනට ගිහින් බෝක්කු කණ්ඩිය මත ඉඳගෙන භාව ගීත කිව්වා..”පාළු අඳුරු නිල් අහස මමයි””ඈත කඳුකර හිමව් අරණේ””කටු අකුලේ පිපි සුදු මලනෙ ලලා””වැලිතල අතරේ””කරදර පොදි බැඳ”බර්ටි ජයසේකර ගී ගැයුවා. අපි බෝක්කු කණ්ඩිය උඩ ඉඳගෙන අහගෙන හිටියා. හිටපු ගමන් ඒ ගෙදර කාමරයක ලයිට් එළියක් පත්තුවෙලා නිවුණා. ඒ සිහින කුමරියගේ කාමරය..”මචං අහගෙන ඉන්නවා”අපේ පචගහයට මිත්‍රයා කිව්වේ පුදුම සතුටකින්... කවදාවත් ඉටු නොවන ප්‍රේමයක සුන්දර ආස්වාදය ඔහු වින්දේ ඒ විදියට. ඇත්තට ම පසුකලෙක ගුරුවරියක වුණ ඇයත් විධායක නිලධාරියකු වූ ඔහුත් දැන් විශ්‍රාම ගිහින්... කවදාවත් ඉටු නොවුණු ප්‍රේමයක් පිළිබඳ මෙවැනි සටහනක් අතීතයේ තැනක ඉතිරි කරමින්.සියල්ල අවසානයේදී අපේ මිත්‍රයා උස් හඬින් ගායනා කෙළේ ගුණදාස අමරසේකරගේ “පේරාදෙණියේ මැදුරු තියෙනවා...” කියන කවි පන්තිය.. ඒ බෝක්කුව උඩින් නැගිටල යන්ඩ සූදානම් වෙලා.. ඔහුගේ ශෝකී ස්වරය මට තාමත් ඇහෙනවා. එය නොලැබෙන ප්‍රේමයක් පිළිබඳ ආයාචනාත්මක දෝංකාරයක්.පචගහයට ජීවිතය සිනමා පටයක් වගේ ම සිතට ගලා එන්නට වුණා. අලුත් පොත ගම්පහ පචගහයට සිටි මිතුරන් වෙනුවෙන් පුදන්නට මට සිතුණා. පොත එළිදකින්නටත් පෙර ඒ පිදුම මෙසේ පාඨකයන් වෙතට සමීප කරන්නටත් මට සිතුණා...නවකතාවක් පැත්තෙන් බැලුවොත් ඒක අසම්මත දෙයක් තමයි. ඒත් අපේ ජීවිත දිහා බැලුවොත් ඒක එච්චර අසම්මත දෙයක් නෙමෙයි. පුදන්නෙමිපය ගසන්නට පස් පිඩැල්ලක් හෝඑල්ලෙන්නට පිදුරු පරඬැලක් හෝ නොමැතිවදූලි පිරුණු වීදි පුරා සැරි සරමින්වැඩි සීනි ප්ලෙන්ටිය කෑලි කොට පානය කරමින්පාරේ සරසවියේ රස්තියාදු පීඨයට ඇතුළත්වමා සමඟලෝකය ද ජීවිතය ද අධ්‍යයනය කළජීවිතාබෝධය පිළිබඳ ගෞරව උපාධිය ලැබූගම්පහ මගේ වීදි මිතුරන්ටමහත් සෙනෙහසින්...- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204225</link>
    <topic>මිතුරු වෙසින් ආ මාරයා වැසිකිළි වළක සනත් ගිල්වා මරයි</topic>
    <author>අමල් යශෝමන් ජයසිංහ</author>
    <content>“මචං සනත් .. අද උඹට ඒ හැටි වැඩක් නැහැනෙ. අද මං ලස්සන එක්කෙනෙක් බලන්න යනවා.. උඹ එනවානේ”වසර ගණනාවක සිට ඔව්හු ගජ මිතුරෝ වෙති. මිතුරු වෙසින් සිටිමින් සිය මිතුරාගේ රුචි අරුචිකම් සිතැඟි මැනැවින් දැන සිටි කුමාර එසේ යෝජනා කරද්දී දෙවරක් නොසිතා නොබැලූ සනත් ඊට එකපයින් කැමැති වූයේය. සනත් කඩවසම් පෙනුමකට හිමිකම් කී අයෙකි. ඔහුගේ මිතුරා කුමාර ද සම වයසේය. මේ දෙදෙනාම සේවය කරනු ලැබුවේ එකම ආයතනයේය. ගම්පහ ‘සෙත්මා’ පෞද්ගලික රෝහලේ අධිපති වෛද්‍ය ජයසූරිය මහතාගේ පෞද්ගලික වාහනයේ රියැදුරු වූයේ සනත්ය. එහි ගිලන් රථයේ රියැදුරු කුමාරය. දෙදෙනාම විවාහකයන් වූ අතර දරුවන් ඇති පියවරු ද වූහ. අධික මත් ලෝලියකු වූ සනත් මිතුරු ඇසුරට දැක්වූයේ මහත් ප්‍රියතාවකි.සිය දිවියේ දී විනෝදය සතුට පසුපසම හඹායාමේ නොතිත් ආශාවකින් පෙළුණු හේ හැමවිටම කටයුතු කරනු ලැබුවේ ද තමන්ට හරි යැයි යන මතයක පිහිටාය. තම මිතුරා වන කුමාර ගෙන ආ යෝජනාවෙන් සතුටට පත් වූ සනත් ඔහු සමඟින් වාහනයෙන් පිටත් ව ගියේ සේවයේ යෙදී සිටියදීමය. “උඹ ඔය ඩ්‍රයිවින් සීට් එක මට දීපන් : උඹ ඉස්සරහ වාඩිවෙලා හිටපන් හරියට වාහනයේ අයිතිකාරයා වගේ” ගමනට පිටත්ව යමින් සිටිය දී කුමාර කීවේය.ඊට ද එකඟ වූ සනත් තම රියදුරු අසුන මිත්‍රයාට බාර දුන්නේය. ඒ ඉකුත් 27දාය. වෙලාව දහවල් 12 පසුවී තිබිණි. කිසියම් අවශ්‍යතාවකට රෝහලින් පිටතට යාමට සූදානම් වූ එහි අධිපති වෛද්‍යවරයා සිය රියදුරු සනත් සෙවීය. ඔහු රෝහල තුළ නැතිවා පමණක් නොව වාහනය ද නැත. වාහනය රැගෙන එන ලෙසට සනත්ගේ ජංගම දුරකථනයට පිට පිට ඇමතුම් කිහිපයක්ම ගත්තේය. එහෙත් කිසිදු පිළිතුරක් නැත. ඔහු ගිය තැනක් හෝ යන බවක් හෝ කිසිවකු ද දැක නැත. වෛද්‍යවරයා මහත් සේ කලබලයට පත්වී යළි යළි ඇමතුම් ගත්ත ද පලක් නොවුණි.වෛද්‍යවරයා වහා දිවගියේ ගම්පහ පොලිසියටය. එහි අපරාධ අංශයේ ස්ථානාධිපති ප්‍රසාද් පරණවිතාන මහතාට පැමිණිලි කළේය. රුපියල් ලක්ෂ 45ක් පමණ වටිනා ටොයොටා සුපර් වර්ගයේ අංක WPGB .... සුදුපැහැති වෑන් රිය ද එහි රියදුරු ද අතුරුදන්ව ඇති බව ද එම පැමිණිල්ලේ සඳහන් විය. කිසිවක් හරිහැටියට සිතාගැන්මට අපොහොසත්ව ගිය වෛද්‍යවරයා කැලැඹී ගිය මනසින් යුතුව ආපසු පැමිණියේය. පස්වරු 4.40 පමණ වෙද්දී වෛද්‍යවරයාගේ ජංගම දුරකථනයට ඇමතුමක් ලැබිණි. හේ වහා ඇමතුමට සම්බන්ධ වෙමින් පිළිතුරු දෙන්නට වුවද එහා කෙළවරින් කථා කළ කිසිවකු ද නොවීය.රියදුරු සනත් පදිංචිව සිටියේ කිරිඳිවැල ප්‍රදේශයේය. සිය සැමියා නිවසට නොපැමිණීමෙන් බියටත් වේදනාවටත් පත් ඔහුගේ බිරිය ද කිරිඳිවැල පොලිසියට පැමිණ ස්ථානාධිපති නලීන් දිල්රුක් මහතාට පැමිණිලි කැර සිටියාය. ජ්‍යෙෂ්ඨ පොලිස් අධිකාරි විජිත ඩි. කොමසාරු මහතා තීන්දුවකට එළැඹියේය. හෙතෙම වහා ගම්පහ සහකාර පොලිස් අධිකාරි රොෂාන් ද සිල්වා මහතා දැනුම්වත් කළේය. ඒ අනුව ගම්පහ සෙත්මා පෞද්ගලික රෝහලේ හිමිකරුගේ රියදුරු සමගම අතුරුදන්ව ඇති වෑන්රිය පිළිබඳව විධිමත් අයුරින් සුලමුල සෙවීම සඳහා පරීක්ෂණ ආරම්භ කිරීමට ගම්පහ නොවිසඳුණු අපරාධ ඒකකයේ ස්ථානාධිපති පොලිස් පරීක්ෂක වයි.ජී.අමරසිංහ මහතා අතගැසුවේය.පොලිසිය ආයතනයට පැමිණ එහි සියලුම සේවකයන්ගෙන් ප්‍රශ්න කරන්නට වූයේ ය.රියදුරු සනත් සමඟ කුළුපගව සිටියේ ගිලන් රථයේ රියදුරු කුමාර බව ද මෙහිදී හෙළිවිණි. කුමාරගේ ප්‍රකාශ ලබාගැනීමේදී තවත් දුරකට යාමට හැකි බවත් පොලිස් පරීක්ෂක අමරසිංහ මහතාට වැටහිණි. මේ අතරේ දී සහකාර පොලිස් අධිකාරි රොෂාන් ද සිල්වා මහතා විටින් විට පරීක්ෂණවල ප්‍රගතිය සහ ගත යුතු ඉදිරි ක්‍රියාමාර්ග ගැන උපදෙස් දෙමින් අධීක්ෂණයේ සිටියේය.“සනත් ඉතින් මගෙත් යහළුවෙක් තමයි. මාලිගාවත්ත පැත්තෙ මෑන් කෙනකුට එයා එලවන වෑන් එක විකුණන්න කතා කරපු වගක් නම් සනත් මට පසුගිය දවසක කිව්වා.” එසේ කීවේ ගිලන් රථ රියදුරු කුමාරය. සනත් ගේ කුළුපග මිතුරාය.පොලිස් නිලධාරීන් කණ්ඩායමක් වහා පිටත්ව ගියේ මාලිගාවත්ත ප්‍රදේශයටය. එම සෝදිසි මෙහෙයුමේ දී මාලිගාවත්තේ මහල් නිවාස පිටුපස ස්ථානයක වෑන්රිය තිබිණි. එහි අංක තහඩු වෙනස් කොට තිබුණි. එය වෛද්‍යවරයාට හිමි සනත් පැදවූ රියම බවට තහවුරු විණි. වෑන් රිය පොලිසිය විසින් සොයාගත් ආරංචියෙන් හිමිකාර වෛද්‍යවරයා සැනසුම් සුසුමක් හෙළූවද තමන්ට හොඳින් සේවය කළ සනත් රියදුරාට සිදුවූයේ කුමක්දැයි ඔහු සිත පාරන්නට විය.එම අංක තහඩු වෙනස් කර තිබූ වෑන් රියෙහි හිමිකරුවා කවුදැයි පොලිසිය විමර්ශනයක යෙදුණි. මාලිගාවත්ත මහල් නිවාසයේ පදිංචිකරුවකු වන ඔහු ද සොයා ගැනිණි. හෙතෙම කුලී රථ සේවාවක් පවත්වාගෙන යමින් පසුවන්නෙකු බව ද බිරිය හා දරුවන් අත්හැර දැමූ අයකු බව ද හෙළිවිණි. යුද හමුදා සේවයෙන් පලා ආ පුද්ගලයකු වන එම කුලී රථ සේවා හිමිකරු සැකපිට අත්අඩංගුවට ගැනිණි.’සෙත්මා’ රෝහලින් කිසිවකුට ද නොදන්වා යහළුවන් දෙදෙනා පමණක් එක්ව වෛද්‍යවරයාගේ රියේ නැඟී යද්දී සනත් රංගනයක යෙදුණාක් මෙනි. කුමාර මිතුරාගේ කීමට අවනතව යමින් ඉදිරි අසුනේ හිඳ රියෙහි හිමිකරු ලෙසට හිතට අරන් සිටියේය. තම මිතුරා පිළිබඳ සැක සංකා කුමටද? ඔහු මගේ සමීප මිතුරාය. අප අතර රහස් නැත. මා ගැන සියලු දේ මිතුරා දනී. සැකයට කිසිදු හේතුවක් නැත. සනත්ට එලෙසින් සිතෙන්නට ඇත. මේ තම මිත්‍රයා තමන් කැටුව යන්නේ තමන්ට ආපසු එන්නට නොහැකි තරමේ කෲර ඉරණම් ගමනක් යැයි සිතීමේ අවශ්‍යතාවක් ඔහුට නොවිණි. මිතුරාගේ කවට බස්වලදී සනත් කොක්හඬලා සිනාසුණේය. සනත් හිනැහෙද්දී ‘අද විතරයි උඹ ඔහොම හිනාවෙන්නේ’ යැයි කුමාරට අනන්තවත් හිතෙන්නට ඇත. මුදලට කෑදර නම් එහි මිත්‍රකම ගෑවී තිබිය යුතු නැත. පයුරුපාසානම් පලක් නැත. සිදුවිය යුත්තේ එපමණකි. මුදලට කෑදර කුමාරට ඒ මොහොතේ දී එසේ සිතෙන්නට ඇත.සනත්ව රවටා සුන්දර සිහිනයක් මවා පා පැමිණි ඔවුහු බෙම්මුල්ලට සේන්දු වූහ. එහි දී තවත් දෙදෙනෙක් රියට නැඟුණි.අරණායක පොලිස් වසමේ ගොඩකහේන ප්‍රදේශයේ කඳු මුදුනකට වන්නට පිහිටියේ පාළුවට ගිය නිවසකි. හාත්පස පාළුවටම හැරී ගොසිනි. එම නිවසෙහි මෑතදී කිසිවකු පදිංචිව සිට නැත. තම අරමුණ ඉටු කරගැනීමට සුදුසුම පරිසරය මෙතැනය. එහි වාහනය නතර කර ඉන් බැසගත්තේ අතරමඟදී වාහනයට නැඟි මෙම නාටකයේ ප්‍රධානියාය. ඔහුගේ ඉල්ලීම අනුව කුමාර සනත්ව කැඳවා තිබිණි. සගයා ද පසෙක සිටී. ‘මේ පාළු ගේ – වත්ත ඔක්කොම මගේ – කාගෙන්වත් බාධා නැහැ’යි කී හැඩිදැඩි ප්‍රධානියා තම සගයා ද කුමාර ද එක්ව සනත්ට ද මත්පැන් පානය කරන්නට දුන්නේය.’මෙහෙම කළේ ඇයි මචං?’’ප්‍රශ්නයක් වෙන්නෙ නෑ මචං.. ටිකකින් අපි යමු’ සනත්ගේ දුක්බර ප්‍රශ්නයට කුමාර උත්තර දුන්නේ එලෙසිනි. කාලය ගතවිණි. අධික කුසගින්නේ පසු වූ සනත් කෑමට යමක් ඉල්ලා සිටියේය. කිසිත් නොලැබිණි. තමන්ගේ ඉදිරි කාලය ගැන කිසිවක්ම සිතාගන්නට නොහැකිව පසුවූ සනත්ගේ මුහුණ හා දෑස කළු රෙදි කඩකින් වැසිණි. දෑතත් දෙපයත් කිටි කිටියට වෙළා දැමිණි. මේ පාළු නිවස අසල වැසිකිළියකි. වැසිකිළිය පිටුපස පිහිටියේ කොන්ක්‍රීට් තට්ටුවකින් වසා දමා තිබූ අඩි 9ක් පමණ ගැඹුරැති වළකි. කතාවක් ඇවැසි නැත. කළ යුතුව ඇත්තේ ක්‍රියාව පමණි. සනත්ව ඔසවා ගත් තිදෙනාම ගොස් නතර වූයේ වැසිකිළි වළ සමීපයේය.එහි කොන්ක්‍රීට් තට්ටුව විවර කළ සැණින් තිදෙනාගේම දෑත්වලින් ගිලිහී ගිය සනත් පණපිටින්ම ඇද වැටුණේ වැසිකිළි වළ තුළටමය. වහා ඉක්මන් වූ තිදෙනාම කොන්ක්‍රීට් ලෑල්ල ඔසවා පෙර තිබූ ලෙසට ම වසා තබා රියෙහි නැඟී ආපසු කිසිවක් සිදු නොවූ අයුරින් යන්නට වූහ. ප්‍රධාන සැකකරුගේ නිවෙස පිහිටියේ මාවනැල්ල ප්‍රදේශයේය. එම නිවසට පැමිණි තිදෙනා මදුවිතින්, ආහාරයෙන් සප්පායම් වී රාත්‍රියෙහි නිදාගත්හ.තිදෙනාගේ හිත්වල සැක බියක් නැත්තේ ඊයේ සවස සිදුකළ දේ කිසිවකු නුදුටු බැවිනි. දුටුවේ ගහකොළ පමණි. මේ වන විට සනත් වළ තුළදීම සිය අවසන් ගමන ගොස් ඇති අයුරු දැක බලාගන්නට තීරණය කළ තිදෙනා පෙරවරුවේ යළිත් පැමිණියේ එම පාළු නිවසටය. කොන්ක්‍රීට් ලෑල්ල ඔසවා වළ තුළ බැලූහ. පුදුමයකි. සියලු බැමි වෙළුම් තමන් විසින්ම ලිහා දමාගෙන වලෙන් ගොඩ එන්නට නොහැකිව වළ තුළම පසුවූ සනත් මුහුණට වැටුණු ඉර ආලෝකයෙන් ඉහළ බැලීය. මිතුරා කුමාර සමඟ පෙර දවසේ සිටි දෙදෙනා ද ඔහු දුටුවේය. ඔහු දෑත් එක්කොට වැඳ වැටුණේය.”මචං කුමාර.. උඹ මගේ හොඳම යහළුවා නේද? .. අනේ මචං මං උඹට කවදාවත් හතුරුකමක් කරල නැහැනේ කුමාර.. මේ කරපු දේවල් මං පොලිසියටවත් කාටවත් කියන්නෙම නැහැ.. හොඳ එකා වගේ මාව මේ ලැට් වළෙන් ගොඩ ගනින් මචං.. අනේ වඳින්නම් මචං.”සනත් කුමාර දෙසම බලා සිටියේය. අනෙක් දෙදෙනා ද බලා සිට, “හරි උඹව ගොඩ ගන්න ඔය ලණුව මෙහාට දාපන්”යි හඬගෑවේය.සනත් අපහසුවෙන් ලණුව ගොඩට වීසි කළේය. දෙදෙනකු ලණුව අල්වා සිටිමින් ‘හරි දැන් ලණුව දිගේ එල්ලිලා ගොඩට වරෙන්..” බැරි බැරි ගාතේ අහරකුදු නැති අප්‍රාණික සිරුරේ වාරුවෙන් වළ කට ආසන්නයටම සනත් පැමිණ සිටී.”අන්න උඹේ මොකක්ද වළට වැටුණා” එකෙකු විසින් එසේ කියද්දී සනත් වහා වළ තුළට හැරී බැලුවා පමණි. තම හිස මුදුනට ආ පොලු පහරකින් යළිත් ඔහු වැසිකිළි වළටම ඇදවැටුණේය.තමන් ගොඩට ගන්නැයි මිතුරාට යළිත් ආයාචනා කරන්නට ඔහුට ඉඩක් නොවීය. සැණින් වළට බැසගත් ප්‍රධාන සැකකරුවා වළ ඉවුරේ පස් කඩා වළ තුළට ඇද හැලීය. ගොඩ සිටිනා දෙදෙනාට කීවේ හැකිතරම් ගල් ගෙනැත් වළට දමන ලෙසටය. විධාන ප්‍රකාර ඒවා සිදුකැරිණි. යළි කොන්ක්‍රීට් ලෑල්ලෙන් වළ වැසිණි.මිතුරු කුමාරගේ පාපොච්චාරණය එසේ විය. මේ වෙනුවෙන් තම හිතවතා වන මාලිගාවත්තේ කුලී රථ ගාල හිමිකාර හමුදාවෙන් පලා ආ සැකකාර පුද්ගලයා තමන්ට මෙහි සැලැස්ම පවසා වෑන් රිය රැගෙන එන ලෙසට පැවසූ බව ද රු. 75,000ක මුදලක් තමන්ට දුන් බව ද කුමාර හෙළි කළේය.මීට මාස එකහමාරකට පෙර දී කටුනායක ඇවරිය වත්තේ දී වෑන්රියක රියදුරු දෑස් බැඳ ගැටගසා වෑන් රියේම දමා පලායමින් සිටියදී පිටුපස දොරින් රියදුරු බිමට වැටී තිබේ. අවට සිටියවුන්ගේ උදව්වෙන් බැමි ලිහා කටුනායක පොලිසියට ගිය රියදුරා ඒ බව පැමිණිලි කැර තිබූ අතර එම සිද්ධියට ද මෙහි ප්‍රධාන සැකකරු හා ඔහුගේ සගයා ද සම්බන්ධ බවට ද පොලිසියට අනාවරණය විණි.පණපිටින් වැසිකිළි වළේ දමා ඝාතනයට ලක්වූ සනත් ධර්මකීර්ති නමැත්තා බහුභාර්යා විවාහකයකු බව ද බිරියන් දෙදෙනාටම දරුවන් දෙදෙනා බැගින් සිටින බව ද ඔවුනොවුන් සමඟියෙන් පසුවන බව ද අනාවරණය විණි.පළමු බිරිය වන දයානි නිලූකා මහත්මිය පැවසුවේ වසර 15කට ඉහත දී සනත් සමඟ මා විවාහ වුණා. පූගොඩ රෙදිමෝලෙදි අප හමුවුණේ. අවුරුදු 11 ක දුවක් හා අවු. 5ක පුතෙක් ඉන්නවා. අපට හොඳට බැලුවා. එයා තවත් විවාහයක් කරගෙන ඉන්නවා. හගුරන්කෙත. එයාටත් දරු දෙන්නෙක් ඉන්නවා. අපි දෙන්නම සනත්ට ආදරෙයි. සනත් ගෙදර ආවාද කියල හවසට ඇයත් මට කතාකර අහනවා. මමත් එහෙම ඇයගෙන් අහනවා. අප අතර කිසිම ගැටුමක් නෑ”ඉකුත් 10 දා පස්වරුවේ 3.30ට පමණ වැසිකිළි වළේ මියගොස් සිටි සනත්ගේ මළසිරුර ගොඩගැනිණි.”මිතුරන් කී පමණින් ඇසුරු කළ පමණින් මිතුරන් වන්නේ නැහැ. මේ සිද්ධියේදීත් හෙළිවන්නේ ඕනෑවට වඩා මිතුරන් විශ්වාස කිරීමට යාමේ විපාකයන්. දන්නා හෝ නොහඳුනන අයගේ වාහනවලින් පහසුව සිතා යන එන අයටත් මේවා පාඩමක්. දෙවරක් සිතිය යුතු වෙනවා.” ගම්පහ සහකාර පොලිස් අධිකාරි රොෂාන් ද සිල්වා මහතා සිළුමිණට එසේ පැවැසීය.අමල් යශෝමන් ජයසිංහඡායාරූප – ගම්පහ සංචාරක නිමල් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204226</link>
    <topic>කවි වැනි මිනිස්සු: මහ සඟරුවන සහ දේශපාලන කරලිය</topic>
    <author>මහින්ද අබේසුන්දර</author>
    <content>කවි වැනි මිනිස්සුදේශපාලන කරළියට 1956 න් පසුව මහා සංඝරත්නය නැතුවම බැරි විය. සංඝරත්නය කොටස් කරන්නට අපි නොකැමැත්තෙමු. එහෙත් කථිකත්වයෙන් ඉතාමත් ඉහළ මට්ටමේ සංඝයා වහන්සේ නමක් එක්සත් ජාතික පක්ෂයටත්, ශ්‍රී ලංකා නිදහස් පක්ෂය ප්‍රධාන වමටත් සිටිය යුතුමය.1956 - 1964 - 1960 සහ 1970 වාමාංශික වේදිකාවට ගොඩවූ බඹරැන්දේ සිරිසීවලී, තල්පාවිල සීලවංශ, මීටියාගොඩ ගුණරතන, දැවමොට්ටාවේ අමරවංශ වැනි හිමිවරු වමේ වේදිකාවත්, එජාප වේදිකාවත් දේශපාලන ව්‍යක්ත කතාවෙන් බැබළ වූහ. ඔය අතර දක්ෂම දේශකයකු මෙන්ම මාක්ස්වාදය ඉහළින්ම හැදෑරූ කොටගම වාචිස්සර හිමියන් අපට අමතක කළ නොහැකිය.තහවුරු නොකළ හේතු සාධක අනුව උන්වහන්සේ ගේ අපවත්වීම ද සැක කටයුතු වෙයි. වාචිස්සර හිමියන් වමේ වේදිකාවේ කළ දේශන අබිබවා යන්නට හැකි කිසිම කථික හිමිනමක් එජාප වේදිකාවේ සිටියේම නැත. ඒ නිසාම හෘදයාබාධයකින් රෝහල් ගත කළ වාචිස්සර හිමියන් රෝහලේදී මරා දැමු බවට කතා පැතිරුණා. එහෙත් ඒවා තහවුරු කළ නොහැකි කරුණකි. තහවුරු කළත් නැතත් කොටගම වාචිස්සර හිමියන් එජාප ආණ්ඩුව විසින් මරා දැමු බවට පළවූ කතාව මේ රටේ බහුතරයක්ම පිළිගත්හ.1965 - 1970 වන විට එක්සත් ජාතික පක්ෂ වේදිකාවේ ප්‍රබලම භික්ෂු කථිකයා වූයේ හෙට්ටිමුල්ලේ වජිරබුද්ධි හිමියන්ය. උන්වහන්සේට මුහුණ දෙන්නට දක්ෂතා ඇති හොඳ කටක් ඇති තරුණ භික්ෂු නමක් වමේ වේදිකාවේ සිටියහ. ඒ යටිදැරියේ වජිරබුද්ධිය. යටිදැරියේ වජිරබුද්ධි හිමියන්ගේ කථිකත්වය හෙට්ටිමුල්ලේ වජිරබුද්ධි හිමියන්ගේ කථිකත්වය ඉක්මවා යන බව වමේ වේදිකාව ඔප්පු කළේය. යටිදැරියේ වජිරබුද්ධි හිමියෝ වමේ රැස්වීමක් කුලියාපිටියේදී ඇමතූහ. ඊළඟ සතියේ හෙට්ටිමුල්ලේ වජිරබුද්ධි හිමියෝ එජාපයේ ප්‍රචාරක රැළියකට එක්වූහ. උන්වහන්සේ කතාව ආරම්භ කළේ මෙසේය.“මට ආරංචියි කවුදෝ වජිරබුද්ධි කෙනෙක් මේ පළාතට ඇවිත් රැස්වීමක කතා කළා කියල. මම ජනතාවගෙන් ඉල්ලා සිටින්නේ ඔය කාඩ්බෝඩ් වජිරබුද්ධිලා පිළිගන්න එපා කියලයි. මම තමයි ඔරිජිනල් වජිරබුද්ධි” ඒ කතාව අසා ජනතාව අත්පොළසන් දුන්හ. යටිදැරියේ වජිරබුද්ධි හිමියෝ සමසමාජකාරයෙක් වූහ. ආචාර්ය ඇන්. ඇම්. ඇතුළු වාමාංශික නායකයෝ උන්වහන්සේගේ සමීප දේශපාලන මිතුරෝ වූහ.උන්වහන්සේ මුලින්ම මට මුණගැසුණේ මරදාන ඩ්‍රිබර්ග්ස් ඇවිනිව්හි පිහිටි සමසමාජ කාර්යාලයේදීය. ‘ජනදින’ පත්‍රයේ කාර්යාලය ද එහි විය. යටිදැරියේ හිමියන් ‘ජනදින’ට පැමිණි අවස්ථාවක මම කතා කළෙමි. තනි උරය වැසෙන්නට සිවුර පොරවා ගත් උන්වහන්සේ කොළපාට සෙරෙප්පු දෙකක් පැලඳ සිටියහ.“උඩ හරිය සමසමාජ. යට කොළ පාට” මම විහිළුවක් කළෙමි.“යට කොළ පාට නම් තමයි. පාගල හරි ඉවරයක් කරන්නයි කල්පනාව“ වජිරබුද්ධි හිමියෝ පිළිතුරු දුන්හ.උන්වහන්සේගේ කතාව වේගවත්ය. පැහැදිලිය. අර්ථාන්විතය. ආරම්භයේ සිට අවසානය දක්වා සියල්ලෝ නොසෙල්වී උන්වහන්සේට සවන් දෙති. වචන ගලා එන්නේ දියඇල්ල ලෙසිනි.1964 මුදල් ඇමැති පදවිය භාර ගත් ආචාර්ය ඇන්. ඇම්. පෙරේරා පොල් ගස් දෙකක් තෙලිජ්ජට හෝ රාවලට මැද ගන්නට අවසර දුන්නේය. මහා සංඝරත්නය ඇවිස්සුණේය. මුදල් ඇමැති මිනිසුන් සුරාවට ඇබ්බැහි කරන බව චෝදනාවයි. මල්වතු - අස්ගිරි නාහිමිවරු ද දැඩි ලෙස විරෝධය පළ කළහ.1970 මැතිවරණයට ප්‍රචාරක රැස්වීම් ආරම්භ වූ විට ශ්‍රීලනිප - ලසසප - කොප හවුලට එරෙහි ආ ප්‍රධාන සටන් පාඨය වූයේ රා පනතයි. බෝගම්බර ප්‍රචාරක රැළිය සංවිධාන කළේ හෙක්ටර් කොබ්බෑකඩුවයි. රැස්වීම සවසය. උදේ වරුවේ යටිදැරියේ වජිරබුද්ධි හිමියෝ වේදිකාව අසල දී කොබ්බෑකඩුව මහතා හමු වූහ.“අපේ හාමුදුරුවනේ මොනවද කෙරෙන්න ඕනැ” කොබ්බෑකඩුව ඇසීය.“මල්වතු - අස්ගිරි පැත්තට වැඩිපුර ලවුඩ්ස් පීකර් කටවල් දෙකක් හයි කරන්න වේවි. මම අද ඒ මහ නායක හිමිවරුන්ට බණක් කියන්නයි යන්නේ” වජිරබුද්ධි හිමියෝ කීහ. කොබ්බෑකඩුව කී විදියටම කළේය.යටිදැරියේ වජිරබුද්ධි පොඩි හාමුදුරුවෝ සිය කතාව පටන් ගත්හ. “අපේ මල්වතු - අස්ගිරි මහ නායක හිමිවරුන්ගේ දෙපා නැමද වජිරබුද්ධි පොඩි හාමුදුරුවන් සූදානම් වන්නේ බණක් කියන්නයි” එසේ කියා කතාව ආරම්භ කළහ. එවන් හරබර - ව්‍යක්ත කතාවක් අපි කිසි දිනෙක අසා නැත්තෙමු. අපට මෙහිදී වැදගත් වන්නේ මේ ටිකයි.“අපේ හාමුදුරුවනේ එක දවසක් කසිප්පු බෝතලයක් එක අතකින් ද රා බෝතලයක් අනිත් අතකින් ද රැගෙන උපාසක මහත්මයෙක් මා ළඟට ආවා. කසිප්පු බෝතලයයි - රා බෝතලයයි මා ඉදිරිපිට තබා වැඳ වැටුණ ඒ උපාසක මහතා,“මේ දෙකෙන් මං මොකක්ද බොන්නේ” ඔහු මගෙන් ඇහුව්වා.“මං කිව්වා පින්වත මත්පැන් පානය තහනම්” කියා.“මේ දෙකෙන් මා බොන්න ඕන රා ද කසිප්පු ද” යළි ඔහු ඇසුවා.“මත්පැන් පානය තහනම්” මා යළි කීවා. දිගින් දිගටම මගෙන් අහපු ප්‍රශ්නයට මා කීවේ මත්පැන් පානය හොඳ නෑ කියලයි.ඒත් මේ උපාසක මහතා දිගින් දිගටම මගෙන් ඇහැව්වේ ඔහුට බොන්න අවශ්‍ය බවයි.“අපේ හාමුදුරුවනේ රා ද කසිප්පු ද මං බොන්න ඕනෑ” ඔහු යළි ඇසුවා.“බැරිම තැන මා කීවා කසිප්පු බොන්න එපා පින්වත කියා.”මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204227</link>
    <topic>කැන්ටින්වලින් කන අපේ දුක දකින අය නැද්ද?</topic>
    <author>අරුණි මුතුමලී</author>
    <content>අලුත් අවුරුද්ද පටන් ගත්තෙම සුනාමි කලබලෙන්. ඒ අලකලංචි ගතිය අවුරුදු ඉවරවෙලාවත් හරි ගියාද කියන්න තේරෙන්නේ නැහැ. මොකද සමහරුන්ගේ වැඩ එහෙම පිටින්ම අවුල්වෙලා. සමහරුන්ට ගිය වතාවේ සුනාමියෙ අඳුරු මතක යළි සිහිවෙලා තිගැස්මක් වගේ ඇතිවෙලා. මරණය කියන බිය එක එක්කෙනාට දැනෙන්නේ කොහොමද කියලා බලන්න නම් ඔය වගේ දෙයකින් තිගැස්සෙන්න ඕන. සුනාමියක් එන්න පුළුවන් කියන පණිවුඩේ ලැබුණා විතරයි ලේක්හවුස් වටරවුම ළඟ වාහන පිරිලා හෙලවෙන්නවත් බැරි වුණා. වෙනදාට යන්තම් හරි තව වාහනයක් වැදීගෙන ගියොත් මරාගන්න හදන අය ඒ වෙලාවේ වාහන තුන හතර එකට වැදුණත් සහයෝගයෙන් කමක් නෑ කියලා හිනාවෙලා ගිය හැටි බලන්න ලස්සනයි. හැල්මේ දුවන තරගකාරී මිනිස්සුන්ගේ හිත්වලට අනිත්‍යය මෙනෙහි වෙන්න සොබාදහම ම දීපු අවස්ථාවක් ද කියලත් ඒ වෙලාවේ හිතුණා. ඒත් ඒ වගේ ට්‍රැෆික් එකක් ඇති කරගෙන හිටියොත් සුනාමි ආ දවසක කිසිකෙනෙක් බේරෙයිද කියන එකනම් සැකයි.තවත් සමහරු සුනාමියේ තරම තාමත් හරියට දැනගෙන නැහැ. හරියට අර ටී සුනාමි අමුත්තා එනවා වගේ ඒ අය තාමත් හිතන් ඉන්නේ . මොකද අවුරුද්දට රෙදිපිළි අරව මේව තෝරමින් හිටිය අයට දැන් සුනාමි අවදානමක් තියෙනවා කීවම ඔරලෝසුව බලලා කීවලු “හතරයි දහයටනේ එන්නේ තව වෙලා තියෙනවා” කියලා.. හනේ මන්දා.සුනාමි ආපු නැති එක නම් ලොකු වාසනාවක්. ඒත් ඊළඟ වතාවකදි මේ වගේ අය මොන විදිහට ප්‍රතිචාර දක්වයිද කියන එකයි සැක?මේ ගැන හරි හිතන්න පොඩ්ඩක් නිදහසේ බංකුව උඩටවත් එන්න ලැබුණේ දැන් තමයි. මල්ලි ඉස්පිරිතාලෙන් ගෙනාවේ ඊයෙනේ. ඇත්තටම මල්ලිගේ අසනීපෙට වැරැදිකාරයෝ අපිමයි නේද කියලත් වෙලාවකට හිතෙනවා. අවුරුදුවලට එහෙන් මෙහෙන් කෑමට ආරාධනා තිබුණු නිසා අපි ගෙදර ඉව්වේ නැහැ. මමත් වේලක් දෙකක් කෑවේ පිටින්. මල්ලිටත් නිවාඩු ගන්න බැරි නිසා අම්මලාට ආරාධනා තිබුණු දවස්වල මල්ලි ඒගොල්ලන්ගේ කැන්ටිමෙන් කෑවා. අවුරුදු නිවාඩු නිසා එළවුළු එහෙමත් හිඟයිනේ. මොනවා හරි අටවලා දෙන්න ඇති.”මොනවද ළමයෝ පැය ගණන් ඔතෙන්ට වෙලා කරන්නේ. මේ ගෙදර වැඩවලටත් ටිකක් උදව් වෙන්නකෝ” අම්මා කොස්සක් ගෙනැවිත් ඔඩොක්කුවටම පිදුවා.පුටු ගසනකොටයි මට මතක් වුණේ “අම්මේ.. අපේ මල්ලිට බඩේ කැක්කුම හැදුණේ සුනාමි කතාවට බයවෙලාද දන්නෙ නෑ”ක්ෂණිකව හිනාව මැඬගත් අම්මා “මේ.. ඕනෙ නැති විකාර කියවලා අර ළමයව නටවන්න හදන්න එපා. ඔය දුර්වල වෙලා ඉන්න වෙලාවේ කේන්ති ගියොත් මහ වදයක් වෙයි. දවසෙම”මම කොස්සත් උස්සගෙන මල්ලිගේ කාමරයට ගියේ ටිකක් අවුස්සන අදහසින්. “ඈ මල්ලියෝ ඇත්තටම එදා මොනවද කැන්ටිමෙන් කෑවේ?””ඇයි අහන්නේ පත්තරේ දාන්නද? මම අහගෙන අම්මත් එක්ක කියනව මම බය වෙලා බඩේ කැක්කුම අරගෙන කියලා. මෝඩි. එහෙම නම් මට අමාරුවෙන්න තිබුණේ අවුරුදු දවස්වලනේ””හප්පා සැර! දැන් නම් නිට්ටාවටම හොඳවෙලා වගේ කට පණ ඇවිත් තියෙන්නේ. බලන්න තිබ්බේ හොස්පිට්ල් ගෙනියද්දි ඇඹරි ඇඹරි හිටිය හැටි! කියනවා කියනවා ඇත්තටම මොනවද කෑම එකේ තිබුණේ?””හොඳ කලටි පොල්වලින් හදපු සම්බෝලෙකුයි මාලු බැදුමකුයි කැරට් බෝංචි අරවා මේවා දාල කලවම් එළවුළුවකුයි තව මොනව හරි තිබුණා. උණු උණු බත් එක්ක කෑවා” මල්ලී කීවේ ඇහි බැමේ ප්‍රශ්නාර්ථයක් රඳවගෙන.”කලටිපොල් සම්බෝල? කැන්ටිමේ?” මට හතර හිනාවක් ගියා.”මොකද මනුස්සයෝ ලෝකෙ තියෙන ලොකුම විහිළුව දැක්කා වගේ හිනාවෙන්නේ” මල්ලි ඇහුවේ කේන්තියෙන්. මම බොහොම අමාරුවෙන් හිනාව නතර කරලා හුස්මක් අරගෙන කියන්න ගියත් දෙපාරක්ම බැරි වුණේ ආපහු හිනාව පැන්න නිසා. අන්තිමට බොහොම පරිස්සමෙන් හිනාව නතර කරගත්තා.”අම්මේ අම්මේ මේ... මේගොල්ලන්ගේ කැන්ටිමේ කලටි පොල්වලින් හදපු රස සම්බෝල දෙනවලු” ඉතිරි ටික කියන්න කලින් ආයෙත් හිනාව කඩාගෙන ආවා.”මොකද ළමයෝ ඉතින් ඕකට ඔච්චර හිනාවෙන්නේ? ඒගොල්ලන්ගේ ඔෆිස් එකේ එහෙම දෙනවා ඇති” අම්මා කීවේ ඇත්ත දැනගෙන වෙන්න බෑ.”අයියෝ අම්මත් විශ්වාස කරනවනේ මේවා!” මගේ කොක්හඬලෑමට හේතුව හොයන්න තාත්තයි ආච්චියි කුසුමයි පෝලිමේ මල්ලිගේ කාමරේට ආවා.”අපි මේ බැලුවා මොකද කියලා. අඬනවද, හිනාවෙනවද හොයන්න බෑනේ මෙයාගේ” තාත්තා කීවේ යන්තම් හිත සැහැල්ලු කරගෙන.”නෑ තාත්තේ මෙයාලගේ කැන්ටිමේ සුපර් කෑම දෙන්නේ” මම විස්තරය කීවේ හිනාවේ මහන්සියට හති අරිමින්.”ඔව් ඉතින් අපෙත් එහෙම තමයි” තාත්තා කියූ විට මට දැන් හිනාවුණා ඇති කියා අඬන්න තරම් හිතුණා.”අනේ ඉතින් අපේ මිනිස්සු කොච්චර ඔහොම රැවටිලා කනවා ඇද්ද? හරි! දැන් කීයද ඔය ඉස්තරම් බත් එකක මිල?” මම ඇහුවේ කරුණු දැනගෙන.”රුපියල් 30/-යි” මල්ලි කියද්දී”අපේ නම් 40/-යි” තාත්තා කීවා.”ඕකනේ කියන්නේ. අද බඩු මුට්ටුවල ගානේ හැටියට ඔය ගානට කෑම එකක් දෙනවා කීවමවත් හිතුණේ නැද්ද? අවුලක් ඇති කියලා.” මම ඇහුවා.”නෑ. ඒක අපේ ඔෆිස්වලින් ටෙන්ඩර් කැඳවලා පිළිවෙළටනේ කරන්නේ” තාත්තා කීවේ වගකීමෙන්.”ටෙන්ඩර් එක දෙන්නේ අඩුම මිල කියන කෙනාටනේ. මම හරිද?””ඔව් ?” තාත්තා ප්‍රශ්නාර්ථයෙන් කීවා.”ඒ අයගේ සුදුසුකම් බලනවද කැන්ටිම කරන්න?” මගේ ප්‍රශ්නයට තාත්තා කළේ කණ්ණාඩිය නහයේ කෙළවරට ඔසවා නළල රැළි කර බැලීමයි.”මේවා මම නොමෙයි කියන්නේ” මම කතාව කියන්න පටන් ගත්තා.”අපි ගියා සමස්ත ලංකා ආපන ශාලා හිමියන්ගේ එකතුවෙන් කරපු ප්‍රෙස් කොන්ෆරන්ස් එකකට. ඒකෙදි තමයි මේ දේවල් කීවේ. ඔය කලටිපොල් සම්බෝල කියලා දෙන්නේ පොල්කුඩු සම්බෝලවලට පාන්පිටි එකතු කරලා.””මොනවා” කට්ටියම එකට ඇහුවේ නාට්‍යයක වගේ.”ඔව්. අපි නෙමේ ආපනශාලා හිමියන් කියන්නේ. ඒකේ ජාතික සංවිධායක අසේල සම්පත් එදා හෝ ගාලා කියාගෙන කියාගෙන ගියේ කැන්ටින්වල විස්තරේ. ”ඒ මොකක්ද?” මල්ලි ඇහුවේ හරිම උනන්දුවෙන්. මම ආපන ශාලා හිමියන්ගේ එකමුතුවෙ කියපු ටික ඔක්කොම කියාගෙන කියාගෙන ගියා.”ම්.. ඒ වෙලාවේ හිටියා සභාපති එච්. එස්. නෙල්සන් ලේකම් වීරසේන පල්ලියගුරු, ඒ කට්ටියම. ඒගොල්ලෝ දිගටම කිව්වේ රාජ්‍ය, පෞද්ගලික අංශවලයි පාසල්වලයි ඔක්කොම කැන්ටින් 12000ක් විතර තියෙනවලු. ඊට පස්සේ රෝහල්, බන්ධනාගාර දෙකේ තවත් 3000ක් විතර තියෙනවලු. මේ පාළොස්දාහෙන් සියයට අනූවක්ම කරන්නේ පෞද්ගලික කැන්ටින් කරුවන්ලු. ඒවායෙනුත් සියයට හැටකට වඩා අපිරිසුදුකමින් අංක එකලු.”ඊ.. ඉතින් ඒවා හොයලා බලන්නේ නැද්ද කවුරුවත්?” අම්මා හරි උනන්දුවෙන් ඇහුවා.”ඒක තමයි ඒගොල්ලො කියන්නේ ක්‍රමයක් හදන්න කියලා; ඉතින් ඉන්නකො කියනකල්. ඔය කැන්ටින් කරන අය කාටවත් කිසිම ට්‍රේනිං එකක් නෑලු. කුක්ල හිඟයක් තියෙනවලු. අනික සේවකයන්ට ඉන්නවත් තැනක් නෑලු. ඒ මිනිස්සු නිදියන්නේ පිටි මුට්ට හාල් මුට්ට උඩලු. නැත්නම් ඔය කැම්පස්වල වගේ නම් කෑම කන මේස උඩලු.””අනේ සංසාරේ” මේච්චර වෙලා අපේ කටවල් දිහා වරින් වර බලමින් සිටි ආච්චි කම්මුලේ අත ගහගෙන විස්සෝප වුණා.”ඒක නෙවෙයි සංසාරේ, අපි කන්නේ ඒ මිනිස්සු ඇඟපතවත් නොහෝදා පිටිමුට්ට උඩ නිදාගෙන නින්දෙන් කරන කියන ඔක්කොම එක්කහු වෙච්ච කෑම.””ඊ...යා මට ආයෙත් අමාරුවෙයි හලෝ” මල්ලි ඇඳෙන් නැඟිට ඉඳගත්තා.”අර කිව්වා නේද මාලු බැදුමක් එහෙම කෑව කියලා. ඒ අවුරුද්දට කලින් උයපු කිරි මාලුවේ නෂ්ටාවශේෂ තමයි. මොකද අර කට්ටිය කීවේ උදේට කිරිමාලු හදල ඒකේ හොද්ද දවල්ට පරිප්පුවට දාලා කෑලි ටික මිරිස්මාලු කරනවා. තවත් ඉතුරු නම් රෑට ඩෙවල් කරනවා. ඒත් ඉතිරි නම් පහුවැනිදා කොත්තුවට තමයි””ඇත්තටම මේ මිනිස්සුන්ට පව් නැද්ද ආ” අම්මා තාත්තා දිහා බැලුවේ කරන්නම දෙයක් නැතිවයි.”නෑලු” මම කීවා.”නෑලු.. ඒ ඇයි?” තාත්තා ඇහුවේ හරියට මම වැරැද්දක් කළා වගේ.”නෑ ඒ කට්ටියට අඩු මිලට දෙන්න කීවාම මීට වඩා ක්‍රමයක් නෑලු. ඕඩර් කරලා ගාණට කෑම අහක නොයන විදිහට, ප්‍රමිතියක් ඇතුව හදලා ඒ වගේම රුපියල් හැට හැත්තෑවකටවත් දෙන්න පුළුවන් කරනව නම්. එහෙම නැත්නම් ගෑස්, විදුලිය, වතුර වගේ දේ නොමිලේ දෙන්න හරි ක්‍රමයක් ආයතනයෙන් හදනවා නම් මිස ඒ අයට මේ වැඩේ කරන්න අමාරුලු. නැත්නම් වී මිලට ගැනීමේ ක්‍රමයක් හරි එළවලු බඩු ටික අඩු මිලට සපයා ගන්න ක්‍රමයක් හරි තියෙනවා නම් ඒත් කරතැහැකිලු””දැන් ඔය අපි දන්න සමහර ගාමන්ට් වගේ ඒවා තියෙනවනේ කැන්ටිමටත් 5ඉ තියෙන” තාත්තා හරස් ප්‍රශ්නයක් දැම්මා.”ඔව් ඔව් අසේලලා කීවා එහෙම තැනුත් තියෙනවා කියලා. ඒ අයට පහසුකම් තියෙනවලු. ඒත් මේ අර කියපු ජාතියේ කැන්ටින්වල කුස්සියයි, කක්කුස්සියයි එකතැන තියෙනවා පෙන්නන්න එනවද කියලත් අපෙන් ඇහුවා””ඊ... මොනවද අනේ කියවන්නේ” අම්මා මූණ අකුලගෙන කෑගැහුවා. කුසුමා කට බෙරි කරගෙන අහක බලා ගත්තා. මල්ලියි තාත්තයි මා දිහා බැලුවේ ලෝකේ තියෙන අශික්ෂිතම කතාව කියූ මනුස්සයා දිහා බලනවා වගේ.. ඒකට කේන්ති ගිය නිසා මම තවත් කිව්වා.”දැන් ඕගොල්ලෝ ඔය පුංචි බොරැල්ල පැත්තේ ආප්ප ඉඳිආප්ප කනවනේ. ඒවා හදන තැන්වලට ගිහින් බලන්න කැමතිද? ඒවා හදන තැන්වල අඩුගානේ බිමට සිමෙන්ති ටිකක්වත් නෑලු. වැස්ස කාලෙට..””අපෝ ඇති ඇති. චිහ් විතරක්. මොන අසමජ්ජාති කතාවක්ද මේ පාන්දර පටන් ගත්තේ” ආච්චි මට රැව්වා. මට තවත් ජොලි.”ඔය කැන්ටින් බාස්ලා එකම සරමලු අඳීන්නේ. දාඩිය පිහිදන්නෙත් ඒකෙන්. රොටි අනන්නෙත් ඒ සරමෙන් අත්දෙක පිහිදලාලු. බත් එහෙම ඉතිරි වුණාම ෆී‍්‍රසර් එකේ දාලා තියලා පහුවැනිදා උණු වතුරට බස්සලා උණු බත් කියලා දුම දදා දෙන්නෙත් ඒ අත්වලින්ම බෙදලා. ඒවා කාලා තමයි මේ මෙයාටත්...””දෙයි හාමුදුරුවනේ පණ රැකගන්න කන බත් කටටත් මුං මෙහෙම කරනවනේ. අවීචි මහා නරකාදියේවත් ඔයතරං නැතුව ඇති” ආච්චිගේ අප්පිරියාව ඉහවහා ගිහින් මල්ලි මූණ අත්දෙකෙන් වහගත්තා.”දැන් අර ආපන ශාලා අයගේ එකමුතුවෙන් විසඳුමක් දෙන්නෙ නැද්ද එක්ට? තාත්තයි අම්මයි ඇහුවේ එකටම වගේ.”පුළුවන්ලු. ඇයි මම ඉස්සෙල්ලත් කිව්වේ. ඒ වගේ හාල්බඩු ගන්න හරි. පහසුකම් හරි නැත්නම් කෑම වේලක මිල හරි වැඩි කරලා පුළුවන්ලු. ඒ අයම කියනවා ඉස්කෝලවල උදේට කැඳ කෝප්පයක් රුපියල් 20ට දෙතෑකිලු. ප්‍රමිතියට හදපු රතුබත් පොල් සම්බල් පරිප්පු එක්ක වේලක් 20/-ට දවල් කෑම එකක් මාලුයි ව්‍යංජන තුනකුයි එක්ක හැටට දෙතැහැකිලු එහෙම කළොත්. නැත්නම් ඉතින් අර කොළඹ කැම්පස් එකේ තේක වගේ ඩස්ට් තේ ගෙනත් කළු පාටට දාල ඉඟුරු කෑල්ලෙන් ෂේප් කරලා දුන්නට මුකුත් කියන්න බෑලු. මොකද මේ ආපනශාලා කරන අයට බැංකු ණයවත් ගන්න ක්‍රමයක් නැහැයි කියන්නේ””අනේ මන්දා අන්තිමට හැම දේකින්ම තැලෙන්නේ අපි අපිමයි” තාත්තා කීවා.”හනේ ද කියන්නේ. ඒගොල්ලෝ ඒගොල්ලන්ගේ දුක කියනවා. මේගොල්ලො මේගොල්ලන්ගේ දුක කියනවා. අන්තිමට කැන්ටිමෙන් කන අපේ දුක බලන්න කවුරුත් නෑ.” මල්ලී එහෙම කියමින් යළිත් හාන්සි වුණා.”ඔය මොන කෙහෙල්මලක්වත් නෑ කම්මැලි නැතිව ගෙදරින් එකක් හරි තම්බගෙන ගියානං” ආච්චි අම්මාටත් රවමින් කුසුමාට එරෙව්වා.”ඔය කතාව අපිට හරි වුණාට බෝඩිංකාරයෝ අරහෙ මෙහෙ උයාගන්න බැරි කොච්චර අය ඉන්නවද? ඒ අය ගැනත් හිතලා කවුරුහරි මේ වැඩේට මැදිහත් වෙන එක නං හොඳයි. මොකද ඉස්කෝල, විශ්වවිද්‍යාල වගේම රාජ්‍ය හරි පෞද්ගලික හරි ආයතන කියන්නේ මේ රටේ අනාගතයයි ශ්‍රමබළකායයි නේ. ඒ අය ඔය කුණුවෙච්චා කාලා, තෙලුයි පිටියි ගිලලා ලෙඩ වුණාම රටක් ගොඩනැඟෙන්නේ කොහොමද?”තාත්තා අනාගතේ ගැන බියකින් වගේ කියූ කතාව කෑම බීමවල ඉඳන් අධ්‍යාපනය ඔස්සේ තව දිගටම දවල් කෑම මේසේ දක්වාම ඇදුණා. ඒ අතරින් පතරත් කතාවුණේ මේ ආපනශාලා ප්‍රශ්නයට බලධාරීන්ගේ අවධානය යොමු විය යුතු ආකාරය ගැනයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204228</link>
    <topic>දරුවන් සුරක්ෂිතව රැක බලාගන්නේ මෙහෙමයි</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>අඩි 48 ක් ගැඹුරු අනාරක්ෂිත ළිඳට වැටුණු පුංචි නැඟණිය බේරාගන්න ළිඳට බැස්ස අවුරුදු 13ක පුංචි හපනෙක් ගැන පසුගියදා හලාවත මුගුණුවටවන ගමෙන් වාර්තා වුණා. මෙය දරුවකු විසින් කළ අසාමාන්‍ය වීර ක්‍රියාවක් වුවත් මේ සිද්ධිය පිටුපස ජීවිත දෙකක් දෙමවුපිය නොසැලකිලිමත්කමින් අහිමිවීමේ අවදානමක් තිබුණි. දරුවන් තම දෑස් මෙන් බලාගත යුතු බව එදා සිට පැරැන්නන් ප්‍රකාශ කළේ මෙවන් අනතුරු සිදුවීමේ හැකියාවක් ඇසිපිය සලන සැණින් සිදුවීමට ඉඩ තිබෙන නිසාය.කඩුල්ලෙන් අද නැවතත් මවුපියන්ට මතක් කර දෙන්නේ මේ අවදානමයි.ජනාධිපති නීතිඥ අතිරේක සොලිසිටර් ජෙනරාල්ජයන්ත ජයසූරියදරුවන්ට අනතුරක්, අපචාරයක් සිදුවීම පිළිබඳව කතා කරද්දී සිදුවන ස්ථානය ඉතා වැදගත්. දරුවන් බොහෝ විට මේ දේවලට ගොදුරු වන්නේ අපි සුරක්ෂිත යැයි සිතන ස්ථානයකදී. ප්‍රධාන උදාහරණය තම ගෙදර, වත්ත පිටිය බොහෝ මවුපියෝ හිතන දෙයක් තමයි තම නිවෙස ඉතා සුරක්ෂිත බව මේ නිසා බොහෝ දරුවන් නිවෙස්වල තනිකොට මවුපියන් එළියට යනවා. නියම අධීක්ෂණයක් නැතුව ළමයින් ගෙදර තනියම දමා ගියොත් අපචාර වගේ ම විවිධ අනතුරු වලට ලක්වන්න පුළුවන්. මවුපියන්ගේ නිසි අධීක්ෂණයේ අඩුකම නිසායි මේ වගේ දේවල් සිදුවන්නේ.බොහෝ මවුපියන් තමන්ගේ දරුවා තනියම කඩයට යවනවා. ඒ යන අතරතුර දරුවා විවිධ අනතුරු වලට වගේ ම විවිධ අපචාර වලට ලක්වෙන්න පුළුවන්. මෙවන් අවස්ථාවක දරුවා අපචාර වලට ලක්වුවත් ඔහු එය තම මවුපියන්ට, හිතවතුන්ට ප්‍රකාශ නොකර සිටිය හැකියි. බොහෝ විට දරුවා එහි බරපතල කම දන්නෙ නැහැ. පැමිණිලි කිරීම්, දැනුම් දීම් නැති නිසා දිගින් දිගටම මෙවන් ක්‍රියා සිදුවිය හැකියි. මවුපියන්ගේ හෝ වැඩිහිටියන්ගේ නිසි අධීක්ෂණයක් නැතුව දරුවන් පිළිබඳ යම් යම් තීන්දු නොගත යුතුයි.ප්‍රායෝගිකව මවුපියන්ට සෑම විටම දරුවන් සමඟ සිටීමට නොහැකියි. සමහර විට ළමයා ගෙදර තනිවම තැබීමට කඩයට තනියම යැවීමට සිදුවන අවස්ථා තිබෙනවා. දරුවන් සමඟ සමීප සම්බන්ධතාවක් පවත්වා ගතහොත් දරුවන්ගෙන් වසන්වන බොහෝ දේ දැනගත හැකි වෙනවා. මෙමඟින් දරුවන් වෙනස් දෙයකට යොමු වේ නම් එය දැනගත හැකියි.සමහර විට දරුවාව අපයෝජනයට ලක් කරන්නේ තමන්ගේ සමීප ඥාතියෙක් හෝ හිතවතෙක් විය හැකියි. මෙවන් කෙනෙක් අතින් දරුවා අපයෝජනයට ලක්වුවහොත් ඔහු හෝ ඇය වඩාත් අපහසුතාවයට පත්වෙනවා. දරුවෙක් යම් සිද්ධියක් ප්‍රකාශ කළ පසු හෝ දරුවාට නිසි ආරක්ෂාව ලබාදිය යුතුයි. දරුවන්ට ආරක්ෂාව ලබාදීම මවුපියන් සතු වගකීමක්. මවුපියන් දරුවන්ගේ සමීප හිතවතුන් විය යුතුයි.බොහෝ මවුපියන් දරුවා කරන සෑම දෙයකටම ‘එපා’, ‘එපා’ කියනවා. නමුත් ඊට වඩා අවධානයෙන් සිටීමයි වැදගත්. අවධානයෙන් සිටියොත් පමණයි යමකට ‘එපා’ කිව හැක්කේ. හානියක් නොවන දේ කරන්න දරුවාට ඉඩ හරින්න. මවුපියන් ඇස් පියාගෙන දරුවන්ට කැමැති දේ කිරීමට ඉඩ හැරීමත් ඉතා භයානකයි. මවුපියන් බුද්ධිමත් විය යුතුයි. දරුවාට යමක් කරන්න ඉඩ දුන්නොත් එහි වගකීම ද මවුපියන් බාර ගත යුතුයි. ළමයා වැඩිවියට පත්වීමත් සමඟම ඒ තත්ත්වය වෙනස් වෙනවා. වගකීමක් ඇති මවුපියන් අවුරුදු 18 න් පසුවත් දරුවන් ගැන අවධානයෙන් සිටීම ඉතා හොඳයි. දරුවාට අවශ්‍ය මඟ පෙන්වීම නිසි ආරක්ෂාව ලැබේනම් අනතුරු අපචාර බොහෝ දුරට අඩුකරගත හැකි වෙනවා.ළමා රෝග විශේෂඥ වෛද්‍යදීපාල් පෙරේරාළමයින් කියන්නේ ළමයින්ටයි. ඔවුන් ලොකු අයගේ මට්ටමෙන් සිතීම වැරැදියි. විශේෂයෙන් අවුරුදු 3 පමණ වනතුරු තමන්ට සිදුවිය හැකි අනතුරු පිළිබඳව දරුවන්ට කිසි අවබෝධයක් නැහැ. ඒ නිසා තමයි සෙල්ලම් බඩුවල වුණත් වයස අවුරුදු 3 ට අඩු දරුවන් සඳහා සුදුසු ද නැද්ද යන්න කියා සටහන් කරන්නේ. ළමයින්ට යම් දෙයක් පිළිබඳ ආසාවක් හෝ අවධානයක් යොමු වුවහොත් ඒ ගැන සොයා බලන්න ආසා හිතෙනවා. ඒ නිසා පොඩි පොඩි කැබලි සහිත සෙල්ලම් බඩු ආදිය නහයේ රුවා ගැනීම, ගිලීම, නිසා පෙනහලුවලට යන්න පුළුවන්. බොහෝ විට ඔරලෝසු බැටරි, ඇට වර්ග ආදිය මේ ආකාරයට නාසයේ රුවා ගන්නා දේ විය හැකියි. ඒ වගේම හදිසි අනතුරු ඇතිකර ගන්න, මහ පාරට දිව එන්නට, වස විස සහිත මල් කොළ ගෙඩි වර්ග කටේ දමා ගන්නට පුංචි ළමයි උත්සාහ කරන බව අප දන්නවා. සමහර දරුවන් පාට පාටීන් පෙනෙන වතුර වර්ග බොනවා. ඒ භූමිතෙල් හෝ වෙනත් වස වර්ගයක් විය හැකියි.ග්‍රාමීය ප්‍රදේශවල මෙන්ම නාගරික ඇතැම් පවුල්වලත් භූමිතෙල් බීමෙන් අනතුරට පත් වී රෝහල් ගත කරන දරුවන් බොහෝ සිටිනවා.ඒ වගේම අනාරක්ෂිත ළිං ආශි‍්‍රතව බොහෝ දරුවන් අනතුරට පත් වෙනවා.මේ හැමදේම දරුවන් කරන බව දන්නේ වැඩිහිටියන්. ඒ නිසා දරුවකු යම් වැරැද්දක් කළොත් එහි වගකීම පැවරෙන්නේ මවුපියන්ටයි. දරුවන්ගේ බුද්ධිය මෝරා නැති නිසා ඔවුන් රැක ගැනීමේ වගකීම මවුපියන්ට පැවරෙන නිසයි.විදේශ රටවල නම් වයස අවුරුදු 16 ට අඩු දරුවන් ගෙදර තනිකර යෑම වරදක්. යම් ලෙසකින් එසේ දරුවන් තනිව ගෙදර දමා ගිය බව ආරංචි වුවහොත් පොලීසියෙන් ඒ මවුපියන් අත්අඩංගුවට ගන්නවා. ඒ දරුවන්ගේ ආරක්ෂාව ඒ රටවල තහවුරු කරන ආකාරයයි.නමුත් අපේ රටවල එහෙම ක්‍රමයක් නැහැ. කුඩා දරුවන් වතුර බේසමේ දමා මව උයන පිහන කටයුතුවලට යොමු වනවා. ඇතැම් විට දරුවාට වතුර බේසම පවා අනතුරට හේතුවක් විය හැකියි.සමහර මවුපියන් මෙවැනි අනතුරු වළක්වා ගැනීමේ ක්‍රමයක් ලෙස දරුවන් ගැටගසා තබා තම කටයුතු කරන්නට උත්සාහ කරනවා. නමුත් එය සම්පූර්ණ තහනම් ක්‍රියාවක්. එය අයත් වන්නේ ළමා අපචාරවලටයි. ඒ වගේම දරුවන් ගැන සැලකිල්ලක් නොදැක්වීම අයත් වන්නේ ද ළමා අපයෝජනයටයි.කෙසේ වුවත් දරුවන් කියන්නේ සමනලුන් මල් වගේ සියුම් අයයි. ඒ නිසා යම් වසක් විසක් ශරීර ගතවීමකදී හෝ හදිසි අනතුරකදී ඔවුන්ගේ දරා ගැනීමේ හැකියාව ඉතා අඩුයි. එය දරුවන්ගේ ප්‍රශ්නයක් නොවේ. අප සියලු දෙනා දරුවන් ලෙස සිටියදී ස්වභාවය එහෙම තමයි. ඒ බව හොඳින්ම දන්නේ දරුවන්ගේ මවුපියන්. ඒ නිසා මේ හැම දෙයක්ම කිව යුත්තේ අම්මලාට සහ තාත්තලාටයි.දරුවන් රැක ගැනීමේ පූර්ණ වගකීම තිබෙන්නේ මවුපියන්ටයි. ඒ නිසා මේ සියල්ල අපට කියන්නට සිදුවන්නේ දරුවන්ට නොවේ මවුවරුන්ට සහ පියවරුන්ටයි. දරුවන්ගේ ආරක්ෂාව ඇත්තේ ඔබේ අතේයි. ඒ නිසා ළඟදී අඩි ගණනක් ගැඹුරු ළිඳකට වැටුණු නැඟණිය බේරා ගත් දරුවාගේ ක්‍රියාව අගය කරන අතරම මෙවැනි දේ සිදුවීමට තම දරුවන් අවදානම් ස්ථානවලට යොමු නොකරන ලෙස මවුපියන්ගෙන් ඉල්ලා සිටිනවා.ළමා ආරක්ෂණ අධිකාරියේ සභාපතිනි නීතිඥඅනෝමා දිසානායකවත්මන් විෂම සමාජයේ හැම පැත්තෙන්ම පාහේ අසන්නට ලැබෙන සිද්ධීන් අතරින් දරුවන්ට එල්ල වන විපත් බහුලය. මල් වැනි කුඩා දරුවන්ට ළපටි වියේදීම ජීවිතයෙන් සමුගන්නට සිදුවෙයි. මේ තත්ත්වය ගැන අපි හැමෝම අවදියෙන් සිටිය යුතුයි.බොහොමයක් මවුපියන්ට ළමයි කියන්නේ පුංචි දරුවෝ බව අමතක වෙලා. ඒ නිසයි වළක්වා ගන්න පුළුවන් අනතුරුවලින් මල් වගේ මේ දරුවන් අකාලයේ මිය යන්නේ. බොහොමයක් මවුපියන් යම් දෙයක් වුණාම එය සිද්ධ වෙන්න තිබුණු දෙයක් යැයි සිතා සැහැල්ලුවට බාර ගන්නවා.දරුවන්ට සැලකිය යුත්තේ ඔවුන් කුඩා අය ලෙස සිහියේ තබා ගෙනයි. ඔවුන් දෙස කිසි විටෙකත් වැඩිහිටියන් ලෙස බැලිය යුතු නැහැ. සලකන්න හොඳ නැහැ. නිතරම ඒ අය දෙස ඇහැ ගහගෙන ඉන්න මවුපියන් දැනගන්න ඕනැ. එහෙම වුණොත් ඕනෑම අනතුරක් වළක්වා ගන්න පුළුවන්. අද මවුපියෝ හුඟක් තරගකාරී වෙලා. මේ නිසා දරුවන් කෙරෙහි තියෙන අවධානයත් ටිකෙන් ටික අඩු වෙලා ගිහින්. මවුපියන් තරගකාරී ගමනක දුවන්න හදනවා මිස තම මූලික වගකීම් ගැන හිතන්නෙ නැහැ. දරුවන්ට මවුපියන්ගේ ආදරය අවශ්‍යයි. ඒ වගේම මවුපියන්ගේ රැකවරණයත් අවශ්‍යයි. දරුවකුට බඩ පිරෙන්න කිරි දෙනවා වගේ හිත පිරෙන්න ආදරය දෙනවා නම් දරුවන් සුරක්ෂිතයි. කොයි තරම් මවුපියන් කාර්ය බහුල වුවත් දරුවාට අවශ්‍ය ආදරය හා රැකවරණය ලබා දිය යුතුමයි.තම අවශ්‍යතා ඉටුකරගන්නට ගිහින් මේ දේවල් පැහැර නොහැරිය යුතුයි. එහෙම පැහැර හැරියොත් තමයි මේ වගේ විපත් අපිට අහන්නට ලැබෙන්නේ.තම දරුවාට ආරක්ෂාව සැලසිය යුතු සේම විවිධ අපයෝජන, අනතුරු මඟින් දරුවා ආරක්ෂා කර ගැනීම මවුපියන්ගේ යුතුකමක් බව මතක තබාගත යුතුයි. බොහෝ විපත් පිටුපස ඇති සත්‍යය මවුපියන්ගේ නොසැලකිල්ලයි. බොහෝ මවුපියෝ කියන දෙයක් ‘අපි මේ වෙහෙසෙන්නේ දරුවෝ නිසයි’ කියලා. එය ඇත්ත. නමුත් එහෙම කියලා මුලින් කියු පරිදි අවශ්‍ය රැකවරණය ළමයාට නුදුන්නොත් එසේ කොතරම් වෙහෙසුණත් පලක් නැහැ. මවුපියන්ට තම ඇස් දෙක වගේ තම දරුවෝ බලාගන්න පුළුවන්නම් එයයි දරුවන්ට ලබා දිය හැකි උසස්ම දායාදය.මම කියන්නේ සියලුම මවුපියන් ළමයාට අවුරුදු 18 ක් වන තෙක් ඔවුන්ව තම ඇස් දෙක වගේ බලාගත යුතුයි. එහෙම හැම මවුපියෙක්ම තම වගකීම හරිහැටි ඉටු කරනවානම් ළමයින් ගැන මේ වගේ ඛේදජනක සිදුවීම් අපිට අහන්නට ලැබෙන්නේ නැහැ.පොලිස් මාධ්‍ය ප්‍රකාශක පොලිස් අධිකාරිඅජිත් රෝහණළමයින්ට නොසලකා හැරීම, කෲරත්වය වැනි දේ මේ රටේ නීතිය අනුව වරදක්. ඒ සම්බන්ධව දණ්ඩ නීති සංග්‍රහයේ වගන්ති යටතේ කටයුතු කළ හැකියි.යම් කිසි තැනක අනාරක්ෂිත ළිඳක් තිබෙනවා නම් එය අනාරක්ෂිත තත්ත්වයේ පවතිනවා නම් පොලිස් ආඥා පනත යටතේත් එය වරදක්. ඒ නිසා අන්ත්‍රාවක් සිදුවිය හැකි බැවින් එය පීඩන ආඥාා පනත යටතේත් වරදක්.යම් කිසි ස්ථානයක එසේ නොබැඳි ළිඳක් තියාගන්න මේ කාරණා යටතේ බැහැ.ඒ වගේ ම ළමයින් අපහසුතාවට, අන්ත්‍රාවට ලක් කිරීම ආදියත් වරදක්.යම් කිසි ආකාරයකට අපරික්ෂාකාරී තත්ත්වයක් යටතේ කටයුතු කරනවා නම්, තුවාල වෙන ආකාරයෙන් නොසැලකිලිමත් ලෙස සිටිනවා නම් එසේ කරන වැඩිහිටියන්ට එරෙහිව කටයුතු කිරීමට හැකියාව පොලිසියට තිබෙනවා.නමුත් මවුපියන් කිසි විටෙකත් තම දරුවන්ට හානියක් කරන චේතනාවෙන් ළිඳකට හෝ එවැනි ස්ථානයකට යවන්නේ නැහැ. එනිසා නීතියේ දී චේතනාන්විතව කටයුතු කරන්නේ ද යන්න ඉතා වැදගත්. එවැනි අවස්ථාවක දඬුවම් කිරීමට ඇති හැකියාව අඩුයි.නමුත් ළමා ආරක්ෂණ අධිකාරියට හැකියාව තිබෙනවා. දරුවන්ගේ ආරක්ෂාව වෙනුවෙන් මෙවැනි අවස්ථාවල ක්‍රියා කළ යුත්තේ කෙසේද යන්න පිළිබඳව රීති සකසන්න. එය නීති මගින් කළ හැකි කාර්යයට වඩා වෙනස්.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af1204229</link>
    <topic>මාව අල්ලන්න හමුදාවෙන් 1000 ක් විතර ගම වට කළා</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 6ගස් සෙවණේ විප්ලවයමම ඇළ දිගේ පැන්නාවිජේවීර ගෙන් ඉවත් වූ ධර්මසේකර අලුත් දේශපේ‍්‍රමී සංවිධානයක් පිහිටුවා ගත්තේය. ඔවුන්ගේ අරමුණ වූයේ පැමිණෙන ඕනෑම කුමන්ත්‍රණයකින් ශ්‍රී ලංකාව ආරක්ෂා කිරීමයි.“මෙය අදටත් ගැළපෙන සංකල්පයක්නෙ” අනගාරික ධර්මසේකර තුමා කියයි.මේ තරම් විප්ලවකාරී ලෙස කටයුතු කළ විජේවීරටත් අභියෝග කළ මදුරුවකු වත් නොමරන තරම් අහිංසාවාදී විමුක්තිකාමියා අද හුදෙකලාව මුහුදටත් ගංතෙරටත් යාවූ පයිනස් වනාන්තරයක් මැද තනිවී බවුන් වැඩීම දෛවයේ සරදමක් ද හාස්කමක් දැයි දන්නේ ඔහුම පමණි. එය ඇත්තටම සරදමක් නොවේ. ආශිර්වාදයකි. දේශපාලනයේ නිරතවී පෙරට ගියා නම් අද ඔහු සමහරවිට ඇමැතිවරයකු තත්ත්වයට පත්වන්නට ඉඩ තිබිණ. ඔහු සමඟ මේ සංවිධානය පිහිටුවන්නට මූලික වූ සමහරු ඇමැති තනතුරුවලට ද පත්වූ බැවිනි. එහෙත් දෛවයේ හාස්කමකින් අද ඔහු සියලු සැප සම්පත් අත්හැර බවුන් වඩිමින් ලොවට සෙත සදන ලෝකෝත්තර විමුක්ති කාමියෙක් වී සිටියි.රළු මුහුදු රළ නඟන හඬ බස්නාහිර දෙසිනුත් සමනොළ කඳු මුදුනේ සිට ගලාගෙන විත් මුහුදට එක්වීමට පොර බදන කළුගං රළ දියෙහි ගෝරනාඩුව නැගෙනහිර දෙසිනුත් ඇසෙතත් එය ඔහුගේ භාවනාවට බාධාවක් නොවේ.“අපි අපේ සංවිධානයට නම තිබ්බේ මාතෘභූමි ආරක්ෂක සංගමය කියල. කුරුණෑගල විල්බාව ගමේ තියපු පළමුවන රැස්වීමට අපි පූර්ණ කාලීන සාමාජිකයන් 57 දෙනෙක් සහභාගි වුණා. මා එහි ලේකම් තනතුරට පත්වුණේ නිතරගයෙන්. මෙය පිහිටුවූයේ 1970 මාර්තු මාසයේ. අපි මුලින්ම කළේ අපේ අරමුණ කියමින් රටපුරා පන්ති පැවැත්වීමය. ඒ මඟින් විජේවීරට එක්වී සිටි අපේ සියලු දෙනාම එයින් ගලවා ගැනීමට හැකි වුණා. ඒ පිරිස තුන්දාහක් තරම ඇති. විජේවීරට ඒ කාලේ හිටියේ අටදාහක පමණ පිරිසක් පමණයි.”අපි මෙහෙම සංවිධානය පිහිටුවාගෙන රටපුරා යද්දී තමයි වියට්නාමයේ අර්බුදය උග්‍ර වුණේ. ඒ කාලේ ඇමෙරිකාව වියට්නාමයට එරෙහිව යුද්ධයක පැටලිලා ඉන්න අවස්ථාව. මේ ගැන ජාත්‍යන්තරයේ ඇස් යොමු වෙලා තිබුණේ. ඇමෙරිකාව වියට්නාමයට පහරදීමට විරුද්ධව මුළු ලෝකයේ සතර දිගින්ම විරෝධය එල්ල වෙලා තිබුණේ.අද ශ්‍රී ලංකාවේ ජනාධිපති මහින්ද රාජපක්ෂ මහත්මයව යුද අධිකරණයට ගෙනියන්න හදන ඇමෙරිකාව එදා අන්තර්ජාතික සාම අධිකරණය මඟින් යුද අපරාධ කරුවකු ලෙස තීන්දු කළා.එදා වියට්නාමයට එරෙහි ඇමෙරිකා ප්‍රහාර පිළිබඳව පරීක්ෂාවට අන්තර්ජාතික සාම අධිකරණයක් පත් කරලා තිබුණා. කවුද ඒකේ සාමාජිකයෝ. නොබෙල් ත්‍යාග ලාභී බුද්ධිමතුන් ජීන් පෝල් සාත්‍රේ, පැබ්ලෝ නරූසා, බර්ට්‍රම් රසල් ඇතුළු බුද්ධිමතුන් 12 ක් හිටියා. ඔවුන් වසර තුනක් මේ නඩුව අහල 1971 පෙබරවාරි මාසේ තීන්දු කළා ඇමෙරිකාව යුද අපරාධකරුවකු ලෙස. එකල ඇමෙරිකා ජනාධිපතිව සිටි ලින්ඩන් බී ජොන්සන්, රාජ්‍ය ලේකම් ඩීන් රස්ක් යුද්ධය මෙහෙයවූ රොබට් මැක්නමාරා තුන් දෙනාම වරදකරුවන් ලෙස තීන්දු කළා. මෙයින් පසුව රටවල් 24 ක ඇමෙරිකානු තානාපති කාර්යාලවලට පහර දුන්නා. ඇමෙරිකාවේ ලක්ෂ ගණන් මවුවරු පෙළපාළි ගියා අපේ දරුවන් යුද්ධයට බිලි දෙන්න එපා කියල. එංගලන්තයේ ප්‍රංශයේ පවා ලක්ෂ ගණන් ජනතාව ඇමෙරිකාවට එරෙහිව පෙළපාළි ගියා.මෙහෙම වෙද්දි මේ පුවත් ප්‍රවෘත්ති පත්‍රවලින් ආරංචි වෙද්දි අපටත් හිතුණා අපිත් බෞද්ධ රටක් වියට්නාමයත් බෞද්ධ රටක් අපෙත් අරමුණ සමාජවාදය වියට්නාමයේත් අරමුණ සමාජවාදය. ඒ නිසා ඇමෙරිකාවට විරුද්ධ වෙන්න අපටත් යුතුකමක් තියෙනව නේද කියල.අපේ සංගමයත් තීන්දු කළා ඇමෙරිකා තානාපති කාර්යාලයට පහර දීල විරුද්ධත්වය ප්‍රකාශ කළ යුතුයි කියලා. ඒ 1971 මාර්තු 6 දා.මං මේ ප්‍රහාරය සැලසුම් කළා මිසක් මෙයට සහභාගි වුණේ නැහැ. ඒ අපේ සංගමයේ ඉල්ලීම නිසයි. මං මේ සඳහා 300 ක් දෙනා ලෑස්ති කළේ 10 යේ කණ්ඩායම් 30 ක් විදිහටයි. ඒ හැම කණ්ඩායමකම නායකයෙක් හිටියා. හැබැයි මගේ උපදේශය තමයි කාගෙවත් ජීවිත හානියක් කිසිම විදිහකින් කරන්න බැහැ. අතකට පයකට හෝ කාගෙවත් ඇහැකට වත් හානියක් කරන්න බැහැ. කණ්ඩායමට ගල්කටස් හා පිස්තෝල 20 ක් විතර තිබුණා. ඒවා පාවිච්චි කරන්න ඕන බය කරන්න විතරයි.කොහොමහරි ගාලු මුවදොර පිටියට රැස් වූ පිරිස වෙන වෙනම ගාලු පාර දිගේ ඇමෙරිකා තානාපති කාර්යාලයට ඇවිත් තාප්ප උඩින් පැනල එහි වාහන 6 කට අලාභ හානි කරල ඒව ගිනි තියල ඇමෙරිකානු කොඩියත් ගිනි තිබ්බා. සේරම කරල කට්ටිය පැනල යන්න හදන කොටම පොලීසිය ආවා.ඒ ආවෙ එවකට කොල්ලුපිටිය පොලීසියේ ඕ අයි සී වෙලා හිටපු පොලිස් පරීක්ෂක කරුණාරත්න මහත්මයා. හරි හොඳ මහත්මයෙක්. ඔහු මේ ප්‍රහාරය මැඩපවත්වන්නට යද්දි එක් අයකු අල්ලාගත්තා. මේ අතරේ තවත් කවුදෝ අයෙක් අත්අඩංගුවට පත්වුණා. මේ අතරේ අයෙක් අත්අඩංගුවට පත් අය බේරා ගන්න අයි පී කරුණාරත්නට පිහියෙන් ඇන්නා.ප්‍රශ්නය උග්‍ර වුණා. මේ අතරේ හිටියා අපේ ප්‍රහාරයට මොහොතකට කලින් අපේ බෝඩිමේ සාකච්ඡාවට අහම්බෙන් ආ කෙනෙක්. ඔහුත් අපි ප්‍රහාරයට රැගෙන ගියා. ඔහු පෙට්‍රල් බෝම්බයක් සමඟ හසුවුණා. ඔහුගෙන් ලද තොරතුරු මත බෝඩිමට ආ පොලීසිය එහි තිබු ලියකියවිලි අනුව 12 දෙනකු අත්අඩංගුවට ගත්තා. ඒත් නම් ලැයිස්තුවල මගේ නම නැහැ. කොහොම වුණත් මේ ප්‍රහාරය මෙහෙයවූයේ මා බවත්, සංවිධානයේ නායකයා මා බවත් රහස් පොලීසියට තොරතුරු ලැබුණා. මාව අල්ලන්නට ආරක්ෂක අමාත්‍යාංශය මඟින් වරෙන්තු නිකුත් කළා.එම නියෝගය නිකුත් කළේ එවකට සිටි ආරක්ෂක ලේකම් ජයසිංහ මහත්මයා. ඒ නියෝගය අනුව මාව අල්ලන්න සෑම පොලීසියකටම නියෝග නිකුත් කරලයි තිබුණේ.අපේ ගෙදරට ගිය පොලීසිය ගෙදර තිබුණු සියලුම පොත්පත් පින්තූර අවුස්සල මගේ පින්තූරයක් හොයා ගත්තා. ඒ පින්තූරය තමයි ගැසට් එකට දාල පොලිසිවලට දුන්නේ. මා දුටු තැන අල්ලන්නට නියෝග කළා.පොලීසියෙන් ගෙදරට ගිහින් මගේ පින්තූර හොයා ගත්තට පස්සෙ අපේ තාත්ත හරිම මෝඩ වැඩක් කළා. එයා ගෙදර තිබුණු මගේ පින්තූර, පුංචි කාලෙ පින්තූර මගේ පොත්පත් එකතු කරල ගෝනියක දාල වත්තේ වළක් හාරල වළලලා. මං අවුරුදු තුනකට පස්සෙ ගෙදර එනකොට ඒ සියල්ල පස් වෙලා. ඒ වැඩෙන් මගේ ළමා කාලෙ පින්තූරයක්වත් මට ඉතිරි වෙලා නැහැ.මං මේ අතරේ අවුරුදු දෙකක් සැඟවිලා හිටියා. මං ගමේම හිටිය කොණ්ඩෙ කපල, රැවුල කපල, කොටින්ම ගනව තිබු ඇහි බැම පවා ගාල දාල සරම ඇඳන් ගමේම නෑදැ ගෙවල්වල හැංගිලා හිටියා. ගමේ කවුරුත් මට ආදරේ හින්ද කවුරුත් මා ගැන පොලීසියට ඔත්තු දුන්නෙ නැහැ.මොහු රටේ හා මහජන ආරක්ෂාවට තර්ජනයක් වන පුද්ගලයකු නිසා අල්ලා සිර කඳවුරක හෝ රැඳවුම් කඳවුරක රඳවා තබන්නැයි කියා ආරක්ෂක අමාත්‍යාංශය නියෝගයේ සටහන් වුණා. හදිසි නීතිය යටතේ මාව අත්අඩංගුවට ගන්නයි මේ හොයන්නේ.මේ අතර ඇමෙරිකා තානාපති කාර්යාලයට ප්‍රහාරය එල්ල කිරීම ගැන ප්‍රධාන සැකකරු ලෙස අල්ලාගත් එදිරිසිංහ නමැත්තකුත් 16 දෙනකුත් අත්අඩංගුවට ගෙන නඩු පවරා තිබුණා. ප්‍රධාන සාක්ෂිය වූයේ හර්මන් සිල්වා නම් යුද සෙබළෙක්. ඔහුටත් හතරවැනි තට්ටුවේ දී දස වද දීල තිබුණා.පහළ උසාවියෙත් හර්මන්ගේ සාක්ෂිය යටතේ එදිරිසිංහ වරදකරු වෙලා ඉවරයි. පී කරාලසිංහම්, කුමාර් පොන්නම්බලම් වගේ නීතිඥයන් මඟින් නඩුව ඇපැල් ගත්තා.ඉහළ උසාවියේ නඩුව යද්දි ප්‍රධාන සාක්ෂිය වුණේ හර්මන් සිල්වා. මං සැඟවිලා ඉඳගෙනම නඩුවේ කටයුතුවලට සහාය වෙනවා.මට අවශ්‍ය වුණේ හර්මන්ගේ සාක්ෂිය බිඳින්න. මං අපේ අම්මව හර්මන් සිල්වා ළඟට යැව්වා. අම්ම අතේ මං කියල යැව්වෙ කොහොමහරි ඉහළ උසාවියෙදි සාක්කි වෙනස් කරන්නැයි ඉල්ලමින් හර්මන් සිල්වා මගේ අම්මට පොරොන්දු වුණා ඉහළ උසාවියේදී සාක්ෂිය වෙනස් කරනවා කියලා. මගේ අම්මත් නියම අම්මා කෙනෙක් අපි වෙනුවෙන් හරියට මහන්සි වුණා. හරියටම ගොර්කි ගේ ‘අම්මා’ නවකතාවේ අම්මා වගේ.කොහොමහරි කරාලසිංහම්, හා කුමාර් පොන්නම්බලම් වගේ නීතිවේදීන් හරහා ඉහළ උසාවියේදී හර්මන් සිල්වා නඩුකාරයාට කියා හිටියා තමා පහළ උසාවියේදී එදිරිසිංහට විරුද්ධව සාක්ෂි දුන්නේ පොලීසියේ බලපෑම නිසා බව. තමන් ඒ වෙලාවේ කීවේ බොරු යැයි කීවාම විනිසුරු තුමාට කේන්ති ගියා. විනිසුරු තුමා වුණේ පර්සි කොලින් කෝම්. ඔහු ඇහුවා “තමා දැන් කියන්නේ ඇත්තමද” කියලා. කොහොමහරි නඩු කාරයා ඔහුගේ කීම පිළිගත්තා. හර්මන් සිල්වා කීවා එදිරිසිංහ ප්‍රහාරය මෙහෙයවනවා තමන් දුටුවේ නැති බවත් ඔහුත් තමා මෙන්ම එතැන සිදුවන දේ බලන්නට ආ කෙනෙක් බවත් තමා පොලීසියේ බලපෑමට මුලින් සාක්ෂි දුන් බවත් තදින් කියා හිටියා.කොහොමහරි නඩුව වීසි කළා. විත්තිකාරයෝ නිදහස් වුණා.ඒත් මාව තාම පොලීසියෙන් හොයනවා.එක් දවසක් රෑ මාව අල්ලන්න සෙන්පති ඩෙන්සිල් කොබ්බෑකඩුව මහතා දාහක විතර බළඇණියක් සමඟ අපේ ගම වට කළා. හොඳ වෙලාවට එදා පෝය දවසක්. හඳ එළියට හමුදා භටයන් දුටු අයෙක් මට ඇවිත් ඒ බව කිව්වා.ඔවුන් වට කළේ රෑ දොළහට විතර. මං අපේ ගම හරහා ඇති “පරප්පු ඇළ” දිගේ අල්ලපු ගමට පැන ගත්තා. හමුදාවෙන් ගම පුරා මාව හොයල අන්තිමේදී අපේ තාත්තව අරගෙන ගියා. ඒ වන විටත් මා හැංගිලා අවුරුද්දක් විතර ඇති.මං ගමට එනවා මතුගමට යනවා. අගලවත්තට යනවා. ඔහොම වෙස් වලාගෙන බණ්ඩාරගම හොරණ ආදි සෑම තැනකම මගේ මිතුරන් ගේ ගෙවල්වල සැඟවිලා හිටියා. අන්තිමේ දී මට කළුතර දිස්ත්‍රික්කයේ ඉන්න බැරිවුණා.මං ඊට පස්සෙ කළේ යාපනයට පැන ගැනීමයි. දෙමළ මිනිහෙක් වගේ වෙස්වලාගෙන මං යාපනයට ගියා.දයා ඩී. ෆොන්සේකාඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042210</link>
    <topic>ගුරුවරයාගේ දඬුවම් පිරිපුන් මිනිසුන් බිහි කරන්නයි</topic>
    <author>සාකච්ඡා කෙළේ රමණී සුබසිංහ</author>
    <content>‘ගුරු වෙහෙසේ - සිසු නොවෙහෙසේ’ශ්‍රී ලංකා අමරපුර මහා නිකායේ මහා නායකඅග්ගමහා පණ්ඩිතදවුල්දෙණ ඤාණිස්සර හිමිකලු ලෑල්ලක සුදු හුණු කූරකින් ලියා තිබු මේ වැකිය මා ඇස ගැටුණේ පසුගිය දිනෙක ගම්බද පාසලක දී ය. ඒ, සිප් සතර දෙන්නට වෙහෙසී ඵලක් නො වූ තැන රිදුණු සිතින් ගුරුවරයකු විසින් ලියන ලද්දක් ද, එසේත් නැතිනම් ගුරු සිත රිදවන දරු දැක සහෝදර සිසුවකු විසින් ම ලියන ලද්දක් දැයි නොදනිමි. දිගු කලක් තිස්සේ පාසල් බිඳ පරිගණක සොරා ගත් පාසල් දරුවන් පිරිසක් ගැන පළ වූ පුවත ඇස ගැටුණේ ඊට දින කිහිපයකට පසුවය. කලක් ඉක්ම ගියත් මෙවැනිම නොවූ, එහෙත් පාසල් දරුවන් අතින් සිදු නොවිය යුතු වූ දෑ සිදුවන ආකාරය අද අපි කොතෙකුත් අසමු. දකිමු.දුවේ පුතේ,ඔබ ගේ ගුරුවරු වෙහෙසෙන්නේ, දැනමුතුකම් දෙන්නේ ඔබට අපූරු ලෝකයක් තනා දෙන්නටය. ජීවිතයේ ලෞකික, ලෝකෝත්තර සියලු සැප සම්පත් සාදා දෙන්නටය.අද මෙන් නොව එදා අප ගේ මවුපියන් දිනපතා පාසලට ආවේ ගියේ නැත. පළමු දිනයේ අප අතින් අල්ලාගෙන පාසලට බාර දෙන අම්මා හෝ තාත්තා ආයෙත් පාසලට එන්නේ අප පාසල් හැර යන දවසේ ය. පාසලේ ඉන්නා සියලු ගුරුවරු අපට මවුවරු හා පියවරු ය. සමහර විට ගෙදර අම්මගෙන්, තාත්තගෙන් නොලැබුණ ආදරය, සෙනෙහස අපට පාසලෙන් ලැබුණි. ඒ සෙනෙහසේ, ආදරයේ මහා ගැඹුරක් තිබුණි. වරදකට කෝටු පාර කන අපි ඒ දඬුවම නිහතමානී ව විඳ දරා ගත්තෙමු. ඒ අතීතයේ ය.අද ගුරුවරු ශිෂ්‍යයන්ට තලන විට ශිෂ්‍යයෝ් මග රැක සිට ගුරුවරුන්ට තලති. මවුපියන්ට ගතු කියා නඩු මගට බසිති. මානව හිමිකම්වලට යති. ඒ වැරැදි නිවැරැදි කරන්නට යන ගුරුවරුන්ට ලැබෙන ආනිශංසය. දුවේ පුතේ, ඔබ හිතට ගත යුතු වැදගත් කරුණක් තිබේ. වරද දුටු තැන ගුරුවරු ඔබට දඬුවම් දෙන්නේ තරහකින් වෛරයකින් නොවේ. ඔබ කෙරෙහි උපන් අනුකම්පාවෙනි. ඒ ඔබ හික්මැවීමට ය. නිවැරැදි පුද්ගලයකු වනවා දකින්නටය. අනාගතයේ සිදුවිය හැකි මහා ව්‍යසනයකින් ඔබ ගලවා ගන්නටය.පෙර බරණැස් නුවර එක් රජ්ජුරු කෙනෙක් සිය සොළොස් හැවිරිදි පුතු සිප් සතර ඉගැන්මට තක්සලා නුවරට යැවී ය. දිසාපාමොක් ඇදුරු වෙත ගිය ඒ කුමරා ද ශිල්ප උගැන්මට පටන් ගත්තේ ය. දවසෙක ඒ කුමරු තම ඇදුරු හා නාන්නට ගියේ ය. යන මඟ පාර අද්දර මැහැල්ලක තල වේළමින් ඉඳින්නී ය. ඒ දුටු කුමරු තල මිටක් ගෙන කෑවේය. මැහැල්ල කිසිත් නො කීවා ය. දෙවැනි දිනයේ ද කුමරු ඇදුරු සමඟින් නාන්නට යන්නේ තල මිටක් ගෙන කෑවේ ය. එදත් ඕ කිසිත් නොකීවා ය. තෙවන දිනයේ ද කුමරු තල කෑවේ ය. කෝපයට පත් මැහැල්ල,‘දිසාපාමොක් ඇදුරු ගෝලයන් ලවා මගේ තල ගන්වති’ යි හිස අත් බදා කෑ ගෑවා ය.‘මෑණියනි, ඔබ මේ කුමක් කියන්නේ ද?’ යි ඇදුරු විචාළේ ය.මැහැල්ල කුමරු කළ දෑ කීවා ය. ‘මෑණියනි, කෑ නොගසන්න. ඔහු කෑ තලවලට මුදල් දෙමි’ යි ඇදුරු කීවේ ය.‘ඇදුරු තුමනි, මට මුදල් වුවමනා නැත. මින් මතු මෙවැනි දෑ නොකරන ලෙසට මොහු හික්මවන්නැ’ යි මැහැල්ල කීවා ය. එය පිළිගත් ඇදුරු තෙමේ ‘මින් පසු මෙවැනි දෑ නොකරව‘යි උණ පත්තක් ගෙන කුමරු ගේ පිටට පහර තුනක් ගැසී ය. ඇදුරු දෙස තරහෙන් ඔරවා බැලු කුමරු ‘මතු කලෙක මෙයට පළි ගන්නෙමි’ යි ඉටා ගත්තේ ය.කලක් ගෙවිණි. ඉගැන්ම අවසන් කළ කුමරු, සමු ගනු පිණිස ඇදුරහු වෙත ගොස්,‘ඇදුරු තුමනි, මා රජව ඔබට පණිවුඩ එවමි. එවිට එනු මැනව‘ යි ඇය ද සිටියේ ය. ඇදුරු තෙමේ එය පිළිගත්තේය. කුමරු ගමට ගොස් සිප් සතර දැක්වීය. සතුටට පත් පියරජු පුතුට රජකම පැවරීය.ටික කලක් රජකම් කළ කුමරුට කුඩා කල සිය ඇදුරු තල මිටක් කෑ වරදට තැලු සැටි සිහි විය.‘එයට පළි ගනිමි’ යි සිතා ඇදුරු තුමාට එන ලෙස පණිවිඩයක් යැවී ය.ඇදුරු තෙමේ ද කුමරු ගේ කැඳවීම හොඳකට නොවන බව දැන ‘මේ තරුණයා මා කියන අවවාද තව ම නො අසයි. දැන්ම නොයමි’ යි සිතා එහි නොගියේය. රජු තරුණ විය ඉක්මවීය. මැදුම් වියේ දී ද ඇදුරුට පණිවිඩයක් යැවීය. ‘දැන්නම් ඒ රජ මා ගේ අවවාද පිළිගනිති’ යි සිතා බරණැසට ආයේ ය.ඇදුරු දුටු රජු කෝප උපදවා ඇමතියන් ගෙන්වීය. ‘ඇදුරු එදා තැලු පහරින් තවම මා පිට රිදේ. මේ ඇදුරා මරවු’ යි අණ කළේය. එවිට ඇදුරු තෙමේ ‘රජතුමනි, එදා ඔබ ඒ මැහැල්ල ගේ තල කෑ වරදට මා දඬුවම් නොකළා නම් පසුව ඔබ තවත් සොරකමක් කරති. එසේ වී නම් අද මෙබඳු රජසිරි නොලබන්නේ ය. මා ඒ දේ කළේ ඔබ හික්මවීමට ය. ඔබට නපුරක් සඳහා නොවේ. නුවණැත්තෝ එයට නො කිපෙති’ යි කීය.රජුට කාරණය වැටහුණේ ය. කෝපය නිවුණේය. ඇදුරහු ගේ ගුණ සැලකුවේ ය. දුවේ පුතේ, මේ වයසේ ඔබ කරනා වරදේ ආදීනව ඔබට වැටහෙන්නේ නැත. එය වැටහෙන්නේ කලකට පසුවය. එවිට විය යුතු සියල්ල සිදු වී හමාරය. ඉහිරුණු කිරට හඬා වැලපුණාට පලක් නැත. අද අපි ගුරුවරුන් දෙන ඔවා හිස් මුදුනින් පිළිගත යුතු වන්නේ එහෙයිනි. ගුරුවරුන් වෙහෙස වී උගන්වන දෑ ධාරණය කර ගන්නට වෙහෙසිය යුතු වන්නේ එහෙයිනි.ඔබ ගේ ශිල්ප ශාස්ත්‍ර ඥානයත්, මනා ශික්ෂණයත් සර්වප්‍රකාරයෙන් ම සාර්ථක වන්නේ ගුරු ගෞරවය හොඳින් රැකුණේ නම් පමණි. සරලව කියනවා නම් ඔබ හොඳ පුරවැසියෙක් වන්නේ, සමාජයේ ගෞරවාදරයට පාත්‍ර වන්නේ අධ්‍යාපනයත්, හික්මීමත් ඇත්නම් පමණි. දුවේ පුතේ, සමහරවිට ඔබ ගේ අම්මා තාත්තා ඔබට කන්න අඳින්නට දෙන්නේ, පොත පත ගෙන දෙන්නට ඕනෑ රුපියල් ශත සොයා ගන්නේ ගිනි කාෂ්ඨක අව්වේ මහ පොළව සමඟ පොර බදිමින් කළ ගොවිතැන් බතිනි. එසේත් නැතිනම් යම් ආයතනයක රැකියාවක් කිරීමෙනි. කයත් මනසත් වෙහෙසවා ඔවුන් ගෙදරට එන්නේ මහමඟ දුම්රියේ දීත් බස් රියේ දීත් එවැනිම වෙහෙසකට පත් වීමෙනි. ඔබ ජීවත් කරවන්නට, හොඳ අනාගතයක් ලබා දෙන්නට ජීවිතයත් සමඟ පොර බදන මවුපියන් ගැන ආදරයක්, අනුකම්පාවක් ඔබට තිබිය යුතුමයි. හොඳින් ශිල්ප දැන අනාගතයේ ඔවුන් ආදරයෙන් රැක බලා ගන්නවා යන බලාපොරොත්තුව තිබිය යුතුයි. ඒ සොරකමින් හෝ මංකොල්ලකෑමෙන් නොවේ. ඔබ ගේ උගත්කමින්, ධාර්මිකව උපයා ගත් ධනයෙනි.සාකච්ඡා කෙළේ රමණී සුබසිංහසේයාරුව විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042211</link>
    <topic>රේඛා</topic>
    <author>රූපාන්ති බුලත්සිංහල</author>
    <content>අබුද්දස්ස කාලේ ලබුත්තිත්තයි රාළේ කියලා කතාවක් තියෙනවනෙ. මේ හින්දා සිද්ධ වෙන දේවල් ගැන එක්වරම කලබල විය යුතු නැහැ. මේ කතාවට අදාළ සිද්ධිය සිදුව ඇත්තේ වැලිමඩ පැත්තේ. වෙනදට බිත්තරයෙන් එන කුකුළු පැටියා එක පාරම බිත්තරයක් නැතුව මේ ලෝකෙට ඇවිල්ලා. සුරංගනා කථාවක මෙන් මේ විස්තර තොරතුරු විමසා බලන විට හැමෝටම මේක පුදුමයක් වුණා. ඇසූ ඇසූ හැමෝ ම මේක බලන්න ආවා. කුකුළු පැටියෙක් වුණත් එයා මහ වාසනාවන්තයෙක් හැටියට තමයි හැමෝම දැක්කෙ. මේවා මේ ඉතින් කවදා අහපු දැකපු ඒවා ද? හැම කිකිළිටම මෙහෙම වුණොත් බිත්තර කාලා ඉවරයිනේ ද? කියලාත් ප්‍රශ්නයක් ඇතිවෙනවා. ඒ කොහොම වුණත් මේ අපූරු කතාව හැම පත්තරයකම පළවෙලා තිබුණා. ගෑනිගේ පින කුළු මුල්ලේ වගේ මේකත් මේ කිකිළිගෙ පිනට වුණ දෙයක් වත්ද?හැමදා නියං එකදා වැහි වළාවේ කියලා කතාවක් තියෙනවනෙ. හැංගි හැංගි මූණු බැඳපු අයත් දැන් එළියෙ නටනව. ඒවා ඉතින් එහෙම තමයි. හැමදේම ටික කාලයයි. කොහොම වුණත් මේ සිද්ධිය හෙළිදරව් වුණේ අවුරුදු හතළිස් දෙකකට පස්සෙ බැංකු ගිණුමක සුලමුල සොයන්න ගිය අවස්ථාවේ.කතාවේ විදිහට මේ පුද්ගලයාට දැන් අවුරුදු හැටක් හැත්තෑවක් වෙනව. කොහොම වුණත් අතීත කතාව දිග ඇරෙන කොට මිනිහා අසරණ වුණා. නම වෙනස් කරලා රැකියාවක් ලබාගෙන විතරක් නෙවෙයි. දරු මල්ලන්ටත් ඒ නම තියලා.කොහොම හරි වැඩේ හැප්පිලා මේ වෙන කොට සුල මුල හෙළි වුණත් සිද්ධ වෙන්න ඕනෙ හැම දෙයක් ම වෙලා ඉවරයි. දුරදිග නොබලා කරන මෝඩකම්වල ඵල විපාක විඳින්න වෙන්නෙ පස්සෙ.කවද කොහොම බොරු කෙරුවත් කවද හරි එළිවෙනව. එළිවෙන කොට හතර විලිලැජ්ජාවයි. ඒක තමයි ඇත්ත කියලා පැත්තක් කෑවත් මොකද කියලා කියන්නෙ.දරුවෙක් ලැබීමට ආසන්න අම්මා කෙනෙක් ආදරයෙන් බලාගැනීම ස්වාමියාගේ වගකීමයි. ඈට අවශ්‍ය දේවල් ආදරයෙන් ලබාදීමට ස්වාමියා මැළි නොවෙයි. එදා මෙදා තුර හැම දවසකම එලෙසම විය. විහාර මහා දේවියට උපන් දොළ සන්සිඳුවීමට කාවන්තිස්ස රජතුමා ගත් උත්සාහය හුදෙක් පහසු නොවීය. පන්සීයක රහතුන් වහන්සේලාට එකවර වැළඳිය හැකි මීවදයක් ගෙනවිත් පූජා කිරීම ඇගේ ආසාව විය.මෙය කෙසේ හෝ සොයා ඇයට ලබාදීම රජතුමාගේ අදහස විය. කෙතරම් දුෂ්කර කාර්යයක් වුවත් තම බිරිඳ වෙනුවෙන් එය ඉටු කිරීමට ස්වාමියා ලෙන්ගතු වේ. එහෙව් රටේ දැන් සිද්ධ වෙන දේවල් ඇහුවහම අනේ අප්පොච්චියෙ කියලා හිතෙනවා.වීරඹුගෙදර ස්වාමියෙක් ගැබිනි බිරිඳට පුටුවෙන් පහරදී ඇති බවට වාර්තා වනවා. මේ කාන්තාව මිය ගිහින්.කොහොම වුණත් මිනිස්සු දැන් බලු බල්ලුන්ටත් එහා වෙලා. හොඳ නරක ඕනෙ කම් එපා කම් කොහොමවත් අඳුරන්නෙ නැහැ. ජීවිතේ හැටි එහෙම තමයි. ආදරය කරුණාව මිනිස්සු උගසට තබලා. ඒවා වර්ධනය කරගන්න තව කාලාන්තරයක් ගියත් පුළුවන් වෙයිද කියලා කියන්න බැහැ.‘කරන කලට පව් මීරිය මීසේ’ වුණත් ‘විඳින කලට දුක් දැඩි වෙනව ගිනිසේ.’ මේ කතාව කියන්න හිතුණෙ ආයුබොවන්ඩ ආගමික ස්ථානයක වුණ සිද්ධියක් නිසා. වෙනද වගේ ම දෙවියන්ට පුද පූජා කරන්න ඔහුට අවශ්‍ය වුණා. අව්ව වැස්ස නොබලා ඔහු එතනට ගියෙ කුකුළෙක් දෙවියන්ට කැප කරන්න. ඒත් ඊට වඩා ඉක්මනින් අකුණු සැරය ඔහුගේ ඇඟේ වැදී විසිරී ගියා.කුකුළා බිලි දීමට යෑම පලදීමට එතරම් කාලයක් ගත වුණේ නැහැ. අකුණු සැර නිසා ඔහු මිය ගියා.තවත් කෙනෙක් ගේ ජීවිතය නැති කිරීම එතරම් සුබදායක නැහැ. සත්තුන්ට වුවත් තමන්ගේ ජීවිතය රැක ගැනීමට අයිතියක් තියෙනවා.මේ අයිතිය වළක්වන්න කාටවත් අයිතියක් නැහැ. පව් කළොත් ස්වභා දහම හරි ඵල විපාකය භුක්ති විඳින්න සලස්වනවා. මොන නීතියෙන් ගැලවුණත් පවක දහම් නීතියෙන් ගැලවෙන්න බැහැ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042212</link>
    <topic>බක්මහ අකුණු වැඩිවෙලා</topic>
    <author>සංවාදය නිහාල් පී. අබේසිංහ</author>
    <content>ජ්‍යෙෂ්ඨ කාලගුණ විද්‍යාඥහිටපු කාලගුණ අධ්‍යක්ෂකේ. ආර්. අභයසිංහපසුගිය සති හතර ඇතුළත අකුණු අනතුරු නිසා ජීවිත 20 ක් නැති විය. මහ මුහුදේ සිටි ධීවරයන් දෙදෙනෙක් මරුමුවට පත්වූහ. ගසක බැඳ සිටි අලියකුගේ ජීවිතයද විනාශවිය. තුවාල වූවෝ ද 25 කට වඩා සිටින බව දැනගන්නට ඇත. ශ්‍රී ලංකාවේ සෑම අස්සක් මුල්ලක් පාසා මේ දිනවල සවස ඇතිවන මේ අකුණු අනතුරු පිළිබඳව හා ඒවා වැළැක්වීම පිළිබඳව කරුණු දක්වන ලිපියකි මේ.බක්මහ සිංහල අවුරුද්ද කාටත් සතුට දනවන කාලයකි. එසේ වුවත් බක්මහට ඇති අකුණු අනතුරු නිසා සමහර අවස්ථාවල මේ මාසයේදී කනගාටුදායක සිදුවීම් ද ඇතිවේ.පසුගිය සති 4 ඇතුළත අකුණු නිසා මරණ 20ක් වාර්තා විය. තුවාල වූවෝ ද ඒ ගණනට සමානය. මෙලෙස අනතුරු ඇතිවන, ඇතිකරන අකුණු වලින් සුරැකීමට අපි කළ යුතු දේ පිළිබඳව කථා කරන්නයි මේ සූදානම. අකුණු පිළිබඳව මෙරට වැඩිම අධ්‍යයන කර ඇති හිටපු කාලගුණ විද්‍යාඥ හා ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා පවසන පරිදි අකුණුවලින් ආරක්ෂා වීම පිළිබඳව ඇති උපදෙස් අනුව අකුණු අනතුරුවලින් ආරක්ෂා වීමේ හැකියාව ලැබෙන බවයි.අපි ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා සමඟ සංවාදයක නිරත වෙමු.අකුණක් යනු කුමක් ද? එහි ප්‍රබලතාවක් තිබේ ද?අකුණක් යනු විද්‍යුත් ලෙස ආරෝපණය වූ කැටි වැහි වලාකුළක් ඇතුළත හෝ වලාකුළු අතර හෝ වලාකුළක සිට පෘථිවිය වෙතට එන විද්‍යුත් විසර්ජනයක්. ලෝක ගෝලයේ ඇතිවන අකුණුවලින් වැඩිම ප්‍රමාණයක් වර්ධනය වන්නේ කැටි වැහි වලාකුළුවලයි.මෙම අකුණක විශාල විදුලි බලයක් තිබෙනවා. එක් පෘථිවි අකුණක ධාරාව ඇම්පියර් 25000 ක් පමණ වන අතර එවැන්නක් වොල්ට් ලක්ෂ 1000 ක වෝල්ටියතාවකින් හා ශක්තිය ජුල් 500 කින් යුක්තයි.අකුණු වර්ග තිබෙනවා ද? අභයසිංහ මහත්මයා?ඔව් අකුණු වර්ග 3 ක් තිබෙනවා.පෘථිවි අකුණු, වලා අකුණු, වා අකුණු මේ තුන් වර්ගයයි. පෘථිවි අකුණු වලාකුළක සිට පෘථිවිය වෙතට සිදුවන විද්‍යුත් විසර්ජනයක්. පොළොවට එන්නේ ඒ පෘථිවි අකුණු පමණයි. වලා අකුණු කියන්නේ වලාකුළු අතර සිදුවන විද්‍යුත් විසර්ජනයක්. වා අකුණු වනාහි වලාකුළු යන අවකාශය අතර සිදුවන විද්‍යුත් විසර්ජනයක්.මීට අමතරව ස්ථති විද්‍යාත්මකව ද අකුණු වර්ග කරනු ලැබේ. තාප අකුණු, තල අකුණු, රොකට් අකුණු, රිබන් අකුණු, පබළු අකුණු, ගෝල අකුණු, රතු දේවතාවා, නිල් ජෙට් ඒ අතර වේ.අකුණු ඇති කරන කැටි වැහි වලාකුළක ආයුෂ බොහෝ විට විනාඩි 30 කි. මේ අනුව මේ කාලයේදී බහුලව අකුණු අනතුරු ඇතිවන්නේ සවස යම් කාලයක් තුළදී පමණි. අලුත්ම සමීක්ෂණ අනුව මේ කාලය වැඩිපුරම අකුණු ඇතිවන මාසයයි. මේ කාලයේ සවස 2 සිට රාත්‍රී 10 දක්වා වැඩියෙන් අකුණු අනතුරු සිදු වේ. විශේෂයෙන් මේ කාලයේ සවස 4 සිට රාත්‍රී 8 දක්වා බහුලවම අකුණු අනතුරු සිදුවන බව අධ්‍යයන වාර්තාවලින් පෙන්නුම් කරයි.අකුණු වැස්සක ප්‍රථම අකුණු පහර මඟින් හෝ මඳ විරාමයකින් පසු ළඟා වන පහර මඟින් අනතුරු වැඩි වන බව අධ්‍යයනවලින් හෙළි වී තිබේ.අකුණු වැඩිපුර ගසන ප්‍රදේශ ලංකාවේ තිබෙනවා ද?ඔව්. අපේ රටේ නිරිතදිග ප්‍රදේශයේ අකුණු බහුලයි. ඊට අමතරව කඳුකරයේ බටහිර බෑවුම්වල ද අකුණු බහුලයි. රත්නපුරය, කිරිඇල්ල, ගම්පොළ, නෙළුව, දැරණියගල, යටියන්තොට, දියතලාව යන ප්‍රදේශවල අකුණු බහුලව පවතිනවා. කෙසේ වුවත් කැටි වැහි වලාකුළක ආයුෂ විනාඩි 20 - 30 ක් අතර බැවින් අකුණුවලින් ආරක්ෂා වීමට විනාඩි 20 - 30 අතර කාලයේදී ආරක්ෂක උපක්‍රම අනුගමනය සෑහේ.අකුණු අනතුරු වැළැක්වීමට ඒවායින් සුරැකීමට ගත හැකි පියවර මොනවා ද?මේ පියවර ප්‍රධාන වශයෙන් තුන් ආකාරයට වෙන් කළ හැකියි. ඉන් පළමුවැන්න අකුණු ඇතිවන මේ කාලයේදී අහස කළු කරගෙන එන විට සවස 3 - 4 වන විට ගත යුතු පූර්ව උපාය මාර්ගයි. අනෙක් ක්‍රියාමාර්ග ගත යුත්තේ අකුණු සහිත කාලගුණ තත්ත්ව ගැන අනාවැකි පළවූ විටය. ඊට අමතරව අකුණු සහිත කාලගුණ තත්ත්වයේ පවතින විට ගත යුතු පියවර තිබෙනවා.කාලීන ආරක්ෂක පූර්වෝපායයන් යනු මොනවා ද?ගොඩනැගිලිවල විද්‍යුත් පරිපථ හා සම්බන්ධ භූගත කම්බි (EARTH WIRES) ප්‍රතිරෝධය ඕම් 10 කට අඩු වන ලෙසට සවිකළ භූගත කූරු හෙවත් පෘථිවි දඬු (Earth Rod) හා සම්බන්ධ කරන්න.සමාන්තර ගත පෘථිවි දඬු කිහිපයක් සවිකර එම දඬු කිහිපය අතර තඹ නැතිනම් වෙනත් හොඳ සන්නායක කම්බිවලින් ඉතා හොඳින් සන්නායක සම්බන්ධයක් පවත්වාගෙන ප්‍රතිරෝධය අඩු කර ගත හැක.එසේම ගොඩනැගිල්ල වටා පෘථිවි දඬු කිහිපයක් සවිකොට ගොඩනැගිල්ලේ පරිපථයේ විවිධ ස්ථානවලදී පෘථිවි කම්බිය දණ්ඩට මනාව සම්බන්ධ කිරීමෙන් ද ප්‍රතිරෝධය අඩුකර ගත හැක. මෙම දෙවන ක්‍රමය පළමු ක්‍රමයට වඩා උචිත වේ.කොන්ක්‍රීට් ස්ථර සහිත ගොඩනැගිලිවල එම කොටස් හා පොළව සම්බන්ධ වන ලෙස සිරස්, සන්නායක කම්බි සහිත, අමතර කොන්ක්‍රීට් කණුවක් ඉදිකිරීම සැලසුම් කිරීම යෝග්‍යය වේ.නිවසක් හෝ වෙන යම් ගොඩනැගිල්ලක් අසල උසට වැඩුණු ගහකොළ නොමැති විටදී, එම ගොඩනැගිලි සෘජු අකුණු පහරවලට භාජන වීමට ඉඩ ඇත. මෙම අවදානම බොහෝ දුරට අඩුකර ගත හැක්කේ අකුණු සන්නායකයක් සවිකර ගැනීමෙන්ය.නිවස සහ අවට ගස් අතර යකඩ හෝ වෙනත් ලෝහමය ද්‍රව්‍යය මඟින් සම්බන්ධ කිරීම් නොතබන්න. කම්බි යොදා සකස් කළ රෙදි වැල් ද අබලන් ගස් බැඳ තැබීමට යොදන කම්බි ද අනතුරුදායක බවට උදාහරණ වේ.අකුණු සහිත කාලගුණ තත්ත්වයක් ගැන අනාවැකි ප්‍රකාශ වූ විටක ගත යුතු ආරක්ෂක පූර්වෝපායයන් මොනවා ද?අකුණු සහිත කාලගුණ තත්ත්වයකට පෙර පරිසරයට නිරාවරණය වීම අවම කිරීම සඳහා ආරක්ෂක ස්ථානයක් වෙත යන්න. සංවෘත ගොඩනැගිල්ලක් හෝ වඩාත්ම සුදුසු වන සංවෘත වාහනයක් තුළ ආරක්ෂාව පතන්න. අකුණු දර්ශනය වීම සහ ගිගුරුම් හඬ ඇසීම අතර කාලය තත්පර 15 කට අඩුනම් හෝ ඉතා ආසන්නයේ අකුණු ඇතිවන අවස්ථාවල මෙම කටයුත්ත යුහුසුලුව කළ යුතුයි.අකුණු පහරක අධික ධාරාව අර්ධ ලෙස හෝ සම්පූර්ණ ලෙස තැනින් තැනට රැගෙන යාමට පරිසරයේ ඇති සන්නායක කම්බි ආධාර වෙනවා. විදුලිබල සැපයුම් කම්බි, රූපවාහිනී ඇන්ටෙනා කම්බි සහ දුරකථන කම්බි හරහා අකුණු ධාරා සන්නයනය කිරීම නිසා දේපළ සහ ජීවිත හානි වන අවස්ථා බොහෝයි.මේ නිසා අකුණු සහිත කාලගුණ තත්ත්වයක් ගැන අනාවැකි ප්‍රකාශ වූ විටෙක,විදුලි උපකරණ විද්‍යුත් පරිපථවලින් විසන්ධි කර තබන්න.රූපවාහිනි ඇන්ටෙනා එම යන්ත්‍ර වලින් විසන්ධි කොට ඇන්ටෙනා පේනුව නිවසින් බාහිරව පෘථිවියට ආසන්න වන පරිදි තබන්න. වඩාත් යෝග්‍ය වන්නේ එය භූගත කොට ඇති සන්නායක දණ්ඩකට සම්බන්ධ කිරීමය.අකුණු සහිත කාලගුණ තත්ත්වයක් පවතින අවස්ථාවලදී ගත යුතු ආරක්ෂක පූර්වෝපායයන්.විදුලි ස්ත්‍රික්ක, ශීතකරණ, ලෝහ ජනෙල් රාමු, ගුවන් විදුලි යන්ත්‍ර වැනි උපකරණ ස්පර්ශයෙන් හා පරිහරණයෙන් වැළකී සිටින්න.උස් ලෝහ ආකෘති, කම්බි වැටවල් හෝ කම්බි රෙදි වැල් අසල සිටීමෙන් හා ඒවා ස්පර්ශ කිරීමෙන් වළකින්න.දුරකථන භාවිත අඩු කරන්න. නොවැළැක්විය හැකි අවස්ථාවලදී දුරකථන සාකච්ඡා හැකිතරම් ලුහුඬු කරන්න.කොන්ක්‍රීට් ලෑලි මත සකස් කළ ළිප සහ කොන්ක්‍රීට් ලෑලි සෙවිලි කළ දුම් කවුළු සහිත මුළුතැන් ගෙවල විශේෂයෙන්ම එම කොන්ක්‍රීට් ලෑලිවලට ආසන්නව නොසිටින්න.ක්‍රීඩා පිටියක්, තේ වත්තක් හෝ කුඹුරක් වැනි විවෘත ස්ථානවල ගැවසීම සීමා කරන්න. විශේෂයෙන්ම උදලු, අලවංගු වැනි උපකරණ භාවිත කරමින් එළිමහනේ කටයුතු කිරීමෙන් වළකින්න. එළිමහනේ කටයුතු කිරීම නොවැළැක්විය හැකි නම්, අකුණු ආසන්නයේ ඇතිවන බව හැඟෙන විට, දෙපා ආසන්නව තබා පහත් වෙන්න. වියළි පාවහන් පැලඳීම හෝ පරිවාරක ද්‍රව්‍යයක් මත සිටීම ආරක්ෂාව වඩාත් තහවුරු කරයි.හුදෙකලා වෘක්ෂ අසල හෝ උස් භූමිවල නොරැඳෙන්න. නොවැළැක්විය හැකි හේතුවක් නිසා ගසක් අසළ සිටීමට සිදුවේ නම් අතු විහිදී ඇති සීමාවෙන් පිටත සිටීමට උත්සාහ කරන්න.ස්ථානය කුමක් වුවත් ශරීරයේ ක්‍රියාකාරී උස (සඵල උස) ප්‍රමාණය අඩු කරලීම සඳහා වාඩිවී හෝ සයනයක දිගාවී සිටින්න.විවෘත බෝට්ටුවක සිටීනම් ද, අකුණු කුණාටුවක් ළඟා වේයැයි හැඟේ නම් ද උස අඩු වන සේ පහත් වන්න. හැකි ඉක්මනට වෙරළ වෙත ගොස් ආසන්නයේ ගොඩනැඟිල්ලක් ඇත්නම් එය වෙත වහා යන්න. යාත්‍රාවේ උස කණු සහ ස්ථම්භ වලින් ඈත් වන්න. වෙරළ වෙත යාමට කල් නොමැති අවස්ථාවල හැකි සෑම ආරක්ෂක පියවරක්ම ගන්න. පාලමක් ආසන්නයේ හෝ ඊට යට නැංගුරම් යෙදීම වඩා ආරක්ෂා දායකයි. තරමක් උස්වූ ජැටියක් හෝ පාලමක් යට, ඒ හා සෘජු ස්පර්ශයක් නොමැතිව නැංගුරම් ලෑම ආරක්ෂාව වැඩි කරයි.අශ්වයන් පිට යාම, පාපැදි, යතුරුපැදි, ට්‍රැක්ටර් වැනි විවෘත වාහන පැදවීම නොකරන්න.පාපැදි, යතුරුපැදි පදවන සහ අශ්වයින් පිට යන අවස්ථාවල අකුණු තත්ත්වයක් බලපාන බවක් හැඟේනම් වාහනයෙන් බැස ආරක්ෂක ස්ථානයක් වෙත යන්න.අකුණකින් බේරීමට සුදුසුම ස්ථානය කුමක් ද?මේ සඳහා සුදුසුම ස්ථානය ෆැරඩේ කුටිරයයි. ෆැරඩේ කුටිරය නම් හතර වටේට සන්නායක ද්‍රව්‍යවලින් සෑදු කුටිරයක් හෝ ගොඩනැඟිල්ලක්. හතර වටේ යකඩ කම්බි සහිතව හැදු කොන්ක්‍රීට් ගොඩනැගිල්ලක්. මීට සමාන දෙයක් බව කිව යුතුයි. ඊට අමතරව ගොඩනැගිල්ලක් ඇතුළත සිටීම ද බාහිර පරිසරයේ සිටිනවාට වඩා ආරක්ෂාකාරිය. එමෙන්ම වාහනයක් ඇතුළත සිටිමින් අකුණු අනතුරුවලින් සුරැකීමත් තවත් මගක් ලෙස පෙන්වා දෙන්න පුළුවන්.අපි මාර්ගයක ගමන් කරන විට අකුණු වැස්සක් ආවොත් කළ යුතු දේ අපට සුරක්ෂිතම දේ කුමක් ද?අපි මුලින්ම කළ යුත්තේ ළඟම ඇති පහත්ම ස්ථානයට ගොස් ශරීරයේ උස අඩුවන සේ පහත් වීමයි. දෙපා ආසන්නව තබා පහත් වීම කළ යුතුයි. මීට අමතරව විදුලිබල මාර්ගයක් (උස පෘථිවි කම්බිය සහිත) යට සිටීම ද තරමක් හිතකරය. දැන් බහුලව ඇති රූපවාහිනී හා ජංගම දුරකථන සන්නිවේදන කුලුනු අසල සිටීම ද ආරක්ෂාකාරීය.ඔබ ඒ කියන්නේ උස් සන්නායක කුලුනු අසල හා ඒ වටා සිටීම ආරක්ෂාකාරී බව ද?ඔව්. එවන් කණුවක් හෝ ස්ථම්භයක් හෝ වටා එහි උසට සමාන අරයක් සහිත වෘත්තයක් නිර්මාණය කළහොත් එම වෘත්තාකාර සීමාව සම්පූර්ණයෙන් ආරක්ෂාකාරීය. ඒ ප්‍රදේශයට ලැබෙන සියලු අකුණු එම කුලුන මඟින් පෘථිවියට ඇදගන්නවා. මේ කුලුනු මඟින් අකුණු විසි කරන බවට ඇති මතයේ කිසිම විද්‍යානුකූල සත්‍යතාවක් නැහැ.මේ අනුව ගසක් යට සිටීමත් අනතුරුදායක නැහැ නේද?අකුණු තිබෙන විට ගසක් යට සිටීම අනතුරුදායකය. අකුණු අනතුරු බහුල අවස්ථාවලදී ගසක් යට සිටියාට ආරක්ෂාවක් ලැබෙන්නේ නැහැ. ගසක් ක්‍රියා කරන්නේ ඉහත මුලින් කිවු කුලුනුවලට වඩා වෙනස් අයුරකින්. ගසකට ලැබෙන අකුණු පහරක පාර්ශ්වික පහරක් අපට වැදීමට ඉඩකඩ බහුලයි. ඉන් මරණාසන්න තුවාල ඇති වෙන්න පුළුවන්.අකුණු තිබෙන විට ඔබ වනාන්තරයක සිටීනම් ගස් අඩු හෝ උස ගස් අඩු ස්ථානයකට ගොස් පහත්වීම අකුණු අනතුරුවලින් සුරැකීමට ප්‍රධාන පිටුබලයකි.අකුණු පවතින අවස්ථාවලදී මාර්ගයේ ඇති විදුලි සන්නායක රැහැන් යට යෑම අනතුරුදායක ද?නැහැ. එවන් සන්නායක කම්බි යට ප්‍රදේශය ඉතාම ආරක්ෂිත බව අලුත්ම අධ්‍යයනවලින් හෙළි වී තිබෙනවා. හැබැයි ඒ කම්බි ඉහළ මට්ටමේ අර්ත් කම්බියක් තිබීම අත්‍යවශ්‍යයි.මේ අනුව ඒ පාරේ යන කම්බි අඩි 30 ක් උසින් තිබේනම් කම්බියක යට පාරේ පොළොවේ අඩි 60 ක් පළල ප්‍රදේශයකට අකුණු ඒම ඉතා අවම බව අධ්‍යයනවලින් පෙනෙනවා.අකුණු නිසා පොල් ගස් පුවක් ගස්වලට කිතුල් ගස්වලට වැඩි හානි සිදුවන බව දැක තිබෙනවා. නමුත් කොස්, අඹ, දෙල් ආදි ගස් ඒ පරිසරවල තිබුණත් ඒවාට අකුණු වදින බවක් පෙනෙන්නේ නැහැ?යම් ප්‍රදේශයක ඉහළින්ම අතු තිබෙන ගස්වලට අකුණු වදින්න ඉඩකඩ වැඩියි. පොල් ගස, පුවක් ගස, කිතුල් ගස වැනි කිරි නැති දෘඪ ගස්වලට අකුණු වැදුණු විට ඒ ගස්වලට බරපතළ හානි සිදු වෙනවා.ඒ අකුණේ විද්‍යුත් විසර්ජනය පොළොවට යාමට ඇති බලවත් ඝර්ෂණය නිසයි. නමුත් කිරි තිබෙන කොස්, දෙල්, රබර්, අඹ වැනි ගස්වලට අකුණු වැදුණු විට ඒ ගස් හරහා පහළට කෙළින්ම කිරි ඔස්සේ ගස මැදින් ගසට හානි නොකර අකුණේ විසර්ජනය පොළොවට යනවා.ඒ අනුව කිරි තිබෙන ගස්වලට අකුණු නිසා හානිවෙන්නේ නැහැ. දෘඪ පොල් වැනි ගස්වලට හානි සිදුවෙනවා.කෙසේ වුවත් අකුණුවලින් පොළොවට නයිට්‍රජන් ලබාදීම මඟින් අකුණු අපට යම් සේවයක් ද කරන බව කිව යුතුයි.සංවාදය නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042213</link>
    <topic>අමාරුම රාජකාරිය වුණේ වේදනාවෙන් හඬන අය අස්වැසීමයි</topic>
    <author>සටහන හා ඡායාරූප ටිරෝනි වෑවලගේ</author>
    <content>යුද හමුදා හයවන ස්වේච්ඡා කාන්තා බළකායේ මේජර් මනෝහාරී කරුණාරත්නධනවාදය තීරණය කරන වේග සීමා යටතේ තරගයට දුවන අද මානව සමාජයේ කාන්තාවට කළ හැක්කේ කුමක් ද? මම එම පැනය ‘කාන්තාවට කළ නොහැක්කේ කුමක් ද?’ යනුවෙන් වෙනස් කරමි. සැබවින්ම ඇය මවක, ගෘහණියක ලෙස දරුවන් හදා වඩා ගැනීමේ සිට රට ජාතිය වෙනුවෙන් අවි අත දරා සටන් වැදීම දක්වා විහිදෙන සෑම පරාසයකටම තම දායකත්වය සපයන්නීය. ඒ අනුව ධනවාදයේ තුන්වැනි කාර්තුවේදී කාන්තාවට කළ නොහැක්කක් නොමැත්තේ යැයි පැවසීමට වුවද පුළුවන. එම ප්‍රකාශය බහු අර්ථසම්පන්නය.කාන්තාවගේ කාර්ය භාරය එසේ වන විට මා මේ සූදානම් වන්නේ මවකගේ භූමිකාවේ සිට ත්‍රස්තවාදයට එරෙහිව අවි අත දැරීම දක්වා දායකත්වය සැපයූ කාන්තාවක් ගැන කියන්නටය. ඇය ශ්‍රී ලංකා යුද හමුදාවේ තුන්වන ස්වේච්ඡා කාන්තා බළකායේ මේජර් මනෝහාරී කරුණාරත්නයි. යුද හමුදාවේ ඇය වැනි චරිත සුලබ වුවද සිවිල් සමාජයට නම් ඇයගේ අත්දැකීම් දුර්ලභ වන්නේය. යුද හමුදාවේ රැකියාව පුරුෂ මූලික වුවද කාන්තා නියෝජනය අත්‍යවශ්‍ය වන්නේය. ඒ අනුව මනෝහාරී අපේ සමාජයට අත්‍යවශ්‍ය වන සේවයක, රාජකාරියක නිරත වන්නීය. කාන්තාවන් අතරින් බහුතරය ගුරු වෘත්තිය හෝ බැංකු ක්ෂේත්‍රය වැනි රැකියා කරා යන විට ඇය ධෛර්යවත් තීරණයක් ගනිමින් යුද හමුදාවට එක්වන්නීය.“යුද හමුදාවට බැඳෙනකොට මගේ වයස අවුරුදු දහනවයයි. මගේ අම්මා ගුරුවරියක්, තාත්තා විදුහල්පතිවරයෙක්. මම යුද හමුදාවට බැඳෙනවට මේ දෙන්නම කැමති වුණේ නෑ. එයාලගේ කැමැත්ත වුණේ මම නීතිය හදාරනවා දකින්න. උසස් පෙළ කරලා මම ටික කාලයක් නීතිය හැදෑරුවා. ඒ කාලේ තමයි යුද හමුදාවට කාන්තාවන් බඳවා ගන්නා බවට පළ වූ පුවත්පත් දැන්වීමක් මම දැක්කේ. ඒ දැන්වීම හරිම ආකර්ෂණීයයි. මට හිතුණා දැන්වීමේ තිබුණු අන්දමට අයදුම්පතක් දාන්න.”මනෝහාරිගේ අයදුම්පතට ශ්‍රී ලංකා යුද හමුදාවෙන් ලැබුණේ ධනාත්මක ප්‍රතිචාරයකි. ඒ අනුව ඇය 1990 වසරේදී පුහුණු කාලසීමාව අරඹමින් දියතලාවට යන්නීය.“පුහුණුව දුෂ්කරයි කියලා අහලා තිබුණා. ඒත් මට ඒ ගැන බයක් තිබුණේ නැහැ. කවදත් මට මා ගැනම විශ්වාසයක් තිබුණා. මම ඒ විශ්වාසයෙන් පුහුණුව ලැබුවා. මාත් එක්ක තවත් අසූවක පමණ පිරිසක් පුහුණුවට හිටියා. ඒ කාලය දුෂ්කර වුණත් මතක් කරන කොට සතුටුයි. අපි උදේ පාන්දර හතරට විතර නැගිටින්නේ. සරඹ පුහුණුව ඊළඟට. ඇඳුම ගැන විශේෂ අවධානයක් දක්වන්න ඕනේ. නැත්නම් දඬුවම් ලැබෙනවා. වෙලාවට වැඩ කරන්නත් ඕනේ. ශාරීරික අභ්‍යාස සමහරුන්ට දුෂ්කරයි. හවස් කාලයේ පාඩම් වැඩසටහන්. ඒ විතරක් නෙමෙයි අපට ඉලක්කයට වෙඩි තියන්නත් ඉගැන්නුවා.”යුද හමුදාවට බැඳුණු පසු මනෝහාරී දෑතින් අල්ලන පළමු ගිනි අවිය ටී 56 කි. පසුකාලීනව ඇය එල්එම්ජී වර්ගයේ ගිනි අවි සහ පිස්තෝලය ද පුහුණු වන්නීය. රාජකාරියේ නිරත වන විට නිතර ටී 56 ගිනි අවිය අතේ තබා සිටිය ද එයින් කිසි විටෙක වෙඩි සැර නිකුත් කිරීමේ අවස්ථාවක් මනෝහාරී නොලබන්නීය. පුහුණුව අවසන් කළ ඇය තවත් විසිදෙනකු සමඟ දෙහිඅත්තකණ්ඩියට යන්නේ යුද හමුදා ජීවිතයේ තම ප්‍රථම රාජකාරියේ නිරත වීම පිණිසය.“දෙහිඅත්තකණ්ඩියේ මම හිටියේ මාස තුනයි. එතනින් මඩකලපුවට ගියා. ඒ කාලේ යුද්ධය දරුණුව පැවතුණා. හමුදා සෙබළුන් වැඩි වැඩියෙන් ක්‍රියාන්විත රාජකාරි සඳහා අවශ්‍ය වුණා. ඔවුන් ඒ වන විට නිරත වී සිටි මුර කපොලු ආරක්ෂා කිරීම, වටලා සෙවීම වගේ රාජකාරි සඳහා තමයි සෙබළියන්ව අනුයුක්ත කළේ.නගරබදව රාජකාරි කළ සොල්දාදුවන් ක්‍රියාන්විත රාජකාරි සඳහා යොදවා ඒ වෙනුවෙන් කාන්තා සෙබළියන් යෙදෙව්වා. මේ සෑම රාජකාරියක්ම අපේ සෙබළියෝ නොපිරිහෙලා ඉටු කළා. රාජකාරිය අතින් ඔවුන් සෙබළුන් සමඟ කරට කර හිටියා කියලත් කියන්න පුළුවන්. රාජකාරිවල නිරත වන සෙබළියන් අධීක්ෂණය තමයි මට පැවරී තිබුණේ. හමුදා සේවයේ වසරින් වසර ගෙවිලා යනකොට අම්පාර, වැලිකන්ද, වාලච්චේන, පුනානි වගේ ප්‍රදේශවලත් සේවය කරන්න මට සිද්ධ වුණා.”වසර දෙදාහේ සිට යුද බිම ආසන්නයේ ම සිටිය ද මනෝහාරී නියම යුද්ධය අත්දකින්නේ මානුෂිය මෙහෙයුම ආරම්භ වීමෙන් පසුවය. හරියටම කියන්නේ නම් ඒ 2007 වාකරේ මුදා ගැනීමේ සටනයි.“2006 වසරේදී මම මාන්කර්නි, කජුවත්ත ප්‍රදේශයේ රාජකාරියට අනුයුක්ත වෙලා හිටියා. නැඟෙනහිර මානුෂිය මෙහෙයුම් ඇරැඹුණේ ඒ කාලයේදී. පියවරෙන් පියවර නැඟෙනහිර ත්‍රස්ත බලය බිඳ දැමු අපේ වීරෝදාර හමුදාව වාකරේ ප්‍රදේශය ත්‍රස්ත ග්‍රහණයෙන් මුදා ගැනීමටත් කටයුතු කරන්න ගත්තා. මම මගේ යටතේ හිටපු සෙබළියන් සමඟ මුර පොළ රාජකාරි වගේ සාමාන්‍ය කටයුතුවල නිරත වෙලා හිටියේ. හය වැනි ගැමුණු හේවා බළඇණිය තමයි කඳවුරේ බහුතරය. සටන් ඇරැඹුණාට පස්සේ වාතාවරණය වෙනස් වුණා. හතළිස් දහසක පමණ සිවිල් ජනතාව ආරක්ෂාව පතා අපි ළඟට එන්න පටන් ගත්තා. ඒ අහිංසක ජනතාව බාර ගැනීම, ලියාපදිංචි කිරීම වගේ පහසුකම් සහ ආහාරපාන සැපයීම අප වෙත පැවරුණා.”මනෝහාරී තම හමුදා ජීවිතයේ දරුණුතම සහ කටුකතම අත්දැකීම් ලැබූ යුගය සිහිපත් කරන්නීය. යුද්ධයකට උපමා නැත. තිබේ නම් ඒ යුද්ධයම පමණය. මානුෂීය මෙහෙයුමේදී අපේ හමුදා සෙබළු ජයග්‍රහණම වාර්තා කළහ. එහෙත් ජීවිත පූජා කළ අය ද, තුවාලකරුවෝ ද දුලබ නොවූහ.“සෙබළුන් සටනට පිටත් වුණේ අපි හිටිය කඳවුරේ ඉඳලා. ඔවුන් පිටත්ව යනවා අපි බලාගෙන. සටනේදී ඔවුන්ට සහයෝගය දක්වන්න අපට හැකියාවක් නෑ. පැවරුණු රාජකාරි අපි උපරීමයෙන් ඉටු කරමින් හිටියා. ඉතාමත් කටුක අත්දැකීමක් වුණේ තුවාලකරුවන් කඳවුරට රැගෙන එන අවස්ථා. මේ කාලේ මමත් සෙසු සෙබළියනුත් හිටියේ තහඩුවලින් වට කරපු පුංචි ඉඩක. අප සිටි ස්ථානයට ආසන්නයේ තමයි තුවාලකරුවන් රැගෙන එන හෙලිකොප්ටරය ගොඩ බස්සන්නේ. එතන වෛද්‍ය බළකාය ඉතාමත් හොඳින් සූදානම් වෙලා හිටියා. තුවාලකරුවන්ට අවශ්‍ය ප්‍රතිකාර ලබා දෙන්න. එතන අපට කළ යුතු, කළ හැකි කිසිවක් තිබුණේ නෑ. ඒත් හෙලිකොප්ටරය එන සෑම අවස්ථාවකදීම මමත් සෙබළියනුත් ඒ අසලට දිව්වා මට මතකයි. අපට අවශ්‍ය වුණේ යුදබිමේ තුවාල ලබා එන සහෝදර සෙබළුන්ට වචනයකින් හරි බැල්මකින් හරි ධෛර්යය ලබා දෙන්නයි. ඇතැම් විට තුවාල ලබා ආවේ අපි හොඳින්ම හඳුනන අපේ මිතුරන්.”ඇයගේ වචන යුදබිම නොදුටු අප මනසේ යුදබිම මවා පායි. සගයන් සහෝදරයන් ජීවිතයත් මරණයත් අතර සිටිනු දැකීම සිත නිවන කාරණයක් නොවේමය. විශේෂයෙන් සියුමැලි හිත් ඇති කාන්තාවෝ එවන් කටුක අත්දැකීම් කෙසේ නම් දරා ගනිත් ද? එහෙත් ආත්ම ශක්තිය වැඩිම කාන්තාවන්ට බව ද අමතක කළ යුතු නැත. මනෝහාරී ද එවැනි වූ මනසකින් මේ අත්දැකීම් විඳ දරා ගත්තාය.“ත්‍රස්ත ග්‍රහණයෙන් මිදී අපි ළඟට ආ මිනිස්සුන්ගේ අත්දැකීම් ඊටත් වඩා කටුකයි. ත්‍රස්තවාදීන් ඔවුන්ට රජයේ පාලන ප්‍රදේශවලට එන්න ඉඩ දීලම නැහැ. ඒත් කොහොමහරි ත්‍රස්තවාදීන්ගෙන් මිදිලා අපි ළඟට ආ මිනිසුන්ට අපි උපරීමයෙන් සැලකුවා. වැඩි දෙනා දන්නේ මානුෂිය මෙහෙයුමේ අවසන් අදියරේදී ආරක්ෂාව පතා හමුදාව වෙත ආපු සිවිල් වැසියන්ට ත්‍රස්තවාදීන් වෙඩි ප්‍රහාර එල්ල කළ බව පමණයි.ඒත් ඇත්තටම මුල ඉඳලම ත්‍රස්තවාදීන් සිවිල් වැසියන්ට අපි ළඟට එන්න ඉඩ දුන්නේ නැහැ. වාකරේ ත්‍රස්තවාදී ග්‍රහණයේ ඉඳලා සිවිල් වැසියන් එනකොට අපි තමයි ඔවුන් බාර ගත්තේ. ත්‍රස්තවාදීන් මේ අහිංසක මිනිස්සුන්ට වෙඩි තියලා තිබුණා. මට මතකයි ඒ සිවිල් වැසියන් අතරේ හිටපු එක අම්මා කෙනෙක්.ඒ අම්මා පොළවට අත තිය තියා කොටින්ට සාප කළා. අපි අනික් අයගෙන් ඇහැව්වා ඇයි එහෙම කරන්නේ කියලා. මේ පිරිස අපි ළඟට එනකොට ත්‍රස්තවාදීන් ඔවුන්ට වෙඩි තියලා. මේ අම්මගේ දරුවෝ දෙන්නාටම වෙඩි වැදිලා.ඔවුන් මියගිය ශෝකය දරා ගන්න බැරිව තමයි මේ කාන්තාව ත්‍රස්තවාදීන්ට සාප කළේ.”ත්‍රස්තවාදීන්ගේ ක්‍රියාකාරකම් එසේ වන විට ඊට විරුද්ධ පසින් සිටි අපේ හමුදා සාමාජිකයෝ තම උපරීම සේවය ලබා දුන්හ. එම සේවයේ පරාසය ඔවුන්ගේ ජීවිත ආරක්ෂා කිරීමේ සිට කුසගිනි නිවීම දක්වා ද ඉන් ඔබ්බට ද ගලා යන්නකි.“එතැනදි අපේ කාන්තා සෙබළියෝ කරපු මෙහෙය ඉතා විශාලයි. අපට කරන්න සිද්ධ වුණේ කිසිසේත්ම බලාපොරොත්තු නොවුණු සේවයක්. අපේ සෙබළියෝ ගිනි අවි පැත්තකින් තියලා කෑම උයන්න පටන් ගත්තා. සිවිල් වැසියන් ලියාපදිංචි කිරීම පැවරුණෙත් අපට. තම සමීපතමයන් අහිමි වෙලා වේදනාවෙන් හඬන මිනිසුන් සනසන එක තමයි අමාරුම රාජකාරිය වුණේ. ඒත් අපේ සෙබළියෝ කාන්තාවන්ට උපතින්ම හිමි වන මෘදු ගුණය, කරුණාව පෙන්නුම් කරමින් මේ මිනිසුන්ගේ දැවෙන හිත් නිවන්න උපරීමයෙන් උත්සාහ කළා.”මනෝහාරී තමා ද නියෝජනය කරන ශ්‍රී ලංකා යුද හමුදාවේ කාන්තා බළකාය මානුෂිය මෙහෙයුමේදී කළ සේවය සිහිපත් කරන්නීය. සැබවින්ම ඒ ගැන ඇසීම පුදුම උපදවයි. කාන්තාවන් සතු මානසික ශක්තිය ගැන තබා ඇති ප්‍රමාණාත්මක සීමා ඉදිරියට ගෙන යා යුතු බවට ඉඟි කරයි. ඇයට අනුව ඇතැම් තැන්වලදී කාන්තා සෙබළියන් වැඩි හරියක් සෙබළුන් හා කරට කර පහසුකම් සැපයීමේ සේවාවන්හි නිරත වී තිබේ. සෙබළුන් සටන් සඳහා යෙදවූ පසු තල් කොට කපා ඔසවා ගෙනවුත් බංකර් සෑදීම සෙබළියන් ඉටු කළ ප්‍රධාන මෙහෙයක් විය. යුද්ධයේ තුවාලකරුවන් ගෙන ගිය ආසන්නතම රෝහල්වල කාර්ය මණ්ඩලයට සහාය වීම ද සෙබළියන්ට පැවරිණි.එතැනදී කාර්ය මණ්ඩලයට සහාය වීමේ සිට මියගිය සහෝදර සෙබළුන්ගේ මෘත දේහ තැන්පත් කිරීම දක්වා කුදු මහත් කාර්ය භාරයන්ට ඔවුන්ගේ දායකත්වය හිමි විය. යුද්ධයට මැදි වූ අසරණ සිවිල් ජනතාව අතර සිටි කුඩා දරුවන්, ගැබිණි මව්වරුන් රැක බලා ගැනීම මෙන්ම ඔවුන් ගේ බිඳුණු මනස සන්සුන් කිරීම ද අපේ සෙබළියන් ඉටු කළ ප්‍රධාන මෙහෙයක් ලෙස සඳහන් කළ යුතුමය. මනෝහාරී මේ කරුණු මා ඉදිරියේ සිහිපත් කරන්නීය. පොදුවේ සෙබළියන් ගැන කතාබහ කරන අතර අපේ කතා නායිකාව මඟහැර නොයාමට ද මම ප්‍රවේශම් වෙමි.“වාකරේ සටන අතරතුර මම වැලිකන්දට මාරු වුණා. 2008 අගදී දෙහිඅත්තකණ්ඩියටත් එතනින් නුවරටත් මාරු වීම් ලැබුණා. අදටත් මම සේවය කරන්නේ නුවර. පල්ලේකැලේ 1:1 සේනාංකයට අනුබද්ධව. මම විවාහකයි. මට අවුරුදු හතරක පුංචි දියණියක් ඉන්නවා.”ඇය තමාගේ පෞද්ගලික ජීවිතයේ විස්තර පැවසීම එතනින් අවසන් කරයි. එහෙත් මම ඉන් නොනැවතෙමි. ඇයගේ සැමියා ගැන ද යමක් පැවසිය යුතු යැයි සිතේ. ඔහු ද ශ්‍රී ලංකා යුද හමුදාවේ විශේෂ බළකායේ සාමාජිකයෙකි. ක්‍රියාන්විතයකදී තුවාල ලැබු ඔහු මේ වන විට සෞඛ්‍ය හේතු මත විශ්‍රාම ගෙන සිටී. 2008 වසරේදී දියණිය කුස දරා ගත් මනෝහාරී ශ්‍රී ලංකා යුද හමුදාව තම සේවිකාවක ගැබිණි මවක් වූ පසු සැලකුම් ලබා දෙන අන්දම ද අත් වින්දාය. ඇය මට තරයේ පවසා සිටියේ එය ඉතා කාරුණිකත්වයකින් යුතු වූ බවයි.මේජර් ධූරය තෙක් යුද හමුදා කාන්තා බළකායේ ඉදිරියට ගමන් කළ මනෝහාරී ලබන අවුරුද්දේ තම සේවා කාලය සම්පූර්ණ කිරීමට නියමිතව සිටින්නීය. විශ්‍රාම ජීවිතය අබියස සිට ඇය තම හමුදා ජීවිතය දකින්නේ ඉතාම සුබවාදී ඇසකිනි.“ඇත්තටම යුද හමුදාවට සම්බන්ධ වීමට ගත් තීරණය මගේ ජීවිතයේ ගත් ඉතාම නිවැරැදි තීරණයක්. හමුදාවේ සේවය කරමින් මා ලැබු අත්දැකීම් ඉතාම විශාලයි. ඒ වගේම වැදගත්. ඒ අත්දැකීම් මගේ පෞද්ගලික ජීවිතයේ සාර්ථකත්වයටත් හේතු සාධක වුණා.” මනෝහාරී පවසන්නීය.ලබන වසරේ සිට තම ජීවිතය පුංචි දියණිය සහ සැමියා වෙනුවෙන් කැප වෙමින් ගෙවීම ඇයගේ එකම අභිලාෂයයි. ඇයගේ අනාගත ජීවිතයට සුබ ප්‍රාර්ථනා කරමින් සමු ගැනීමට පෙර මම ඇයගෙන් තවත් එක් පැනයක් විමසීමි.“කවදාහරි දියණිය හමුදාවට බැඳෙන්න අවසර ඉල්ලුවොත් මොකද කියන්නෙ?”“ඒක එයාගේ තීරණයක්.” ඇය එසේ පිළිතුරු දුන්නාය.සටහන හා ඡායාරූප ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042214</link>
    <topic>රගර් පන්දුවට තරුණ හැඩය</topic>
    <author>ඉඳුනිල් වීරරත්න</author>
    <content>ජාතික රග්බි කණ්ඩායමට ජයෙන් ජයරග්බි නැතිනම් රගර් ක්‍රීඩාව මීට වසර කිහිපයකට පෙර අපේ රටේ බහුතරයක් ක්‍රීඩා ලෝලීන් අතර එතරම් ප්‍රචලිතව තිබුණේ නැහැ. මහනුවර සහ කොළඹ ප්‍රධාන පෙළේ පාසල් කිහිපයකට පමණක් සීමා වී තිබුණු මේ ක්‍රීඩාව තරුණ ජවය ශක්තිය මෙන්ම ආක්‍රමණශීලී බව පෙන්වන තරගයක් නිසාවෙන් මේ වන විට ගම් දනව් සිසාරා අතිශයින් ජනපි‍්‍රය වෙලා.හෙළයේ මහා මංගල්‍යය සිංහල හින්දු අලුත් අවුරුද්ද සතුටින් ගෙවෙද්දී ජගත් රග්බි ක්‍රීඩා පිටියේ විශිෂ්ට ජයග්‍රහණ දෙකක් පිළිබඳව වාර්තා වුණා.මේ දිනවල පිලිපීනයේ මැනිලා නුවර පැවැත්වෙන ආසියාවේ ප්‍රබලතම රග්බි කණ්ඩායම් 5 අතරට සුදුසුකම් ලැබීම සඳහා පැවැත්වෙන පළමු කොටසේ රග්බි තරගාවලියේදී (ආසියානු ෆයිව් නේෂන් රග්බි) ශ්‍රී ලංකා කණ්ඩායම 15 වැනිදා පැවැති ආරම්භක තරගයේදීම චීන තායිපේ පිල පැරද වීමත්, ප්‍රබල සිංගප්පූරු කණ්ඩායම පැරද වීමත් එම ජයග්‍රහණයි.අපි‍්‍රයෙල් 14 වැනිදා ආරම්භ කර අදින් අවසන් වීමට නියමිත ආසියානු ෆයිව් නේෂන් රග්බි තරගාවලියේ ලබාගත් මේ ජයග්‍රහණයන්හි ඇති විශේෂත්වය වන්නේ මෙවර කණ්ඩායමට නායකත්වය දෙන්නේ යෝෂිත රාජපක්ෂ වීමයි. යෝෂිත ජනාධිපතිතුමන්ගේ දෙවැනි පුතා මෙන්ම නාවික හමුදාවේ ලුතිනන්වරයෙක්. දක්ෂ රග්බි ක්‍රීඩකයෙක්. යෝෂිත පමණක් නොව ජනපතිතුමන්ගේ සෙසු දරුවන් වන පාර්ලිමේන්තු මන්ත්‍රී නාමල් රාජපක්ෂ සහ රෝහිත රාජපක්ෂ ද දක්ෂ රග්බි ක්‍රීඩකයන්. මේ තිදෙනාම ගල්කිස්ස ශාන්ත තෝමස් විදුහලේ කැපී පෙනෙන ලෙස ක්‍රීඩා කළ අතිදක්ෂ රග්බි ක්‍රීඩකයන්. මින් පාර්ලිමේන්තු මන්ත්‍රී නාමල් රාජපක්ෂ මහතා ද මෙවර ජාතික රග්බි කණ්ඩායමට ක්‍රීඩා කරනවා.යෝෂිතගේ නායකත්වයෙන් යුත් 24 දෙනකුගෙන් සමන්විත ශ්‍රී ලංකා රග්බි කණ්ඩායමට නාමල් රාජපක්ෂ, හෙන්රි ටෙරන්ස්, අචල පෙරේරා, කිෂෝර් ජෙහාන්, හසිත පෙරේරා, ෂාරෝ ප්‍රනාන්දු, සුමේධ මාලේවන, සජිත් සාරංග, ශ්‍රීනාත් සූරියබණ්ඩාර, රෙහාන් වීරකෝන්, දිනේෂ් කුමාර, චරිත් සෙනෙවිරත්න, දිනූෂ චතුරංග, සඳුන් හේරත්, රීසා මුබාරක්, රජීන්ද්‍ර මීපගේ, සත්‍ය රණතුංග, ගයාන් රත්නායක, දේව් ආනන්ද්, ධීරාන් වර්ණකුලසූරිය, සුරංග පුෂ්ප කුමාර, මොහොමඩ් ෂෙරීෆ් සමඟ සාලිය හඳපාන්ගොඩ අයත් වෙනවා.චීන තායිපේ පිල සමඟ පැවැති පළමු තරගයේ පළමු මිනිත්තුවේම දිනූෂ චතුරංග උත්සාහක දිනුමක් වාර්තා කරමින් ශ්‍රී ලංකාවට ලකුණු 05 ක් ලබා දුන් අතර තරගයේ 12 වැනි මිනිත්තුවේදී සුමේධ මාලේවන තවත් උත්සාහක දිනුමක් වාර්තා කළේය. රීසා මුබාරක් එම උත්සාහක දිනුම ගෝලයක් බවට හැරවීමෙන් ශ්‍රී ලංකා පිලේ ලකුණු තත්ත්වය 12 - 3 දක්වා ඉහළ ගියේය.රීසා මුබාරක් යළිත් ක්‍රියාත්මක වෙමින් දඬුවම් පහරක් එල්ල කළ අතර ලකුණු සංඛ්‍යාව 15 දක්වා වැඩි විය. තරගයේ 18 වැනි මිනිත්තුව පසුවෙද්දී චරිත් සෙනෙවිරත්න විශිෂ්ට උත්සාහක දිනුමක් වාර්තා කළෙන් ලකුණු 5 ක් ලැබුණු අතර මුබාරක් එම උත්සාහක දිනුම ගෝලයක් බවට හැරවීමෙන් ශ්‍රී ලංකාවේ ලකුණු තත්ත්වය 22 තෙක් ඉහළ ගියේය.හසිත පෙරේරා ලැබූ උත්සාහක දිනුම රීසා මුබාරක් ගෝලයක් බවට පත්කරමින් ශ්‍රී ලංකාවට තවත් ලකුණු 7 ක් එක් කළේ තරගයේ 35 වැනි මිනිත්තුවේදී.මේ අනුව තරගයේ පළමු භාගයේදී අණසක පතුරමින් ලකුණු 29 ක් ලබාගත් ශ්‍රී ලංකා කණ්ඩායමට එරෙහිව චීන තායිපේ පිලට ලබා ගත හැකි වූයේ ලකුණු 3 ක් පමණි.තරගයේ දෙවැනි අර්ධයේදී වඩාත් ආක්‍රමණශීලී ලෙස ක්‍රීඩා කළ ශ්‍රී ලංකා කණ්ඩායම චීන තායිපේ පිලට ලබා දුන්නේ උත්සාහක දිනුමක් වාර්තා කිරීමට පමණක් වූ අතර තරගය නිම වීමට ආසන්නව තිබියදී මොහොමඩ් ශෙරීෆ් වාර්තා කළ උත්සාහක දිනුම දේව් ආනන්ද් විසින් ගෝලයක් බවට පත් කළේය.මේ අනුව ගෝල 4 ක්, උත්සාහක දිනුමක් සහ දඬුවම් පහරක් වාර්තා කරමින් 36 - 8 ලෙසින් තරගය ජය ගන්නට ශ්‍රී ලංකා කණ්ඩායම සමත් විය.තරගාවලියේ ශ්‍රී ලංකා කණ්ඩායම මුහුණ දුන් දෙවැනි තරගය වූයේ 18 වැනිදා සිංගප්පූරුව සමඟ පැවැති තරගයයි.පළමු තරගයේ ලබාගත් ජය සමඟ ඉහළ මානසික තත්ත්වයකින් යුතුව දෙවැනි තරගයට පිවිසි ශ්‍රී ලංකා කණ්ඩායම විශිෂ්ට ක්‍රීඩා රටාවක් පෙන්නුම් කරමින් සිංගප්පූරුව පරාජය කළේ පිට පිට දෙවැනි ජය වාර්තා කරමින්. එහිදී විශිෂ්ට නායකත්වයක් පෙන්වමින් යෝෂිත කණ්ඩායම මෙහෙයවූ අතර, පළමු භාගයේදී ලකුණු 14 - 10 කින් ඉදිරියෙන් සිටීමට ශ්‍රී ලංකා කණ්ඩායමට හැකි විය.සිංගප්පූරු කණ්ඩායමට ලකුණු ලබාගත හැකි වූයේ උත්සාහක දිනුම් 2 කින් පමණක් වූ අතර, තරගයේ දෙවැනි භාගයේදී ඔවුනට කිසිදු ලකුණක් ලබා ගැනීමට නොහැකි වන ලෙස ශ්‍රී ලංකා ක්‍රීඩකයෝ ආක්‍රමණශීලී ලෙස ක්‍රීඩා කළහ.අවසානයේ ගෝල 5 ක් වාර්තා කරමින් ලකුණු 35 ක් ලබා ගැනීමට සමත් වූ ශ්‍රී ලංකා කණ්ඩායම සිංගප්පූරුව 35 - 10 ක් ලෙස පරාජය කළේය.ශ්‍රී ලංකාව වෙනුවෙන් සඳුන් හේරත්, උත්සාහක දිනුම් 2 ක්, දිනුෂ චතුරංග, රීසා මුබාරක් සහ චරිත් සෙනෙවිරත්න උත්සාහක දිනුම්1 බැගින් වාර්තා කළ අතර මේ උත්සාහක දිනුම් සියල්ලම ගෝල 5 ක් බවට හැරවීමට රීසා මුබාරක් සමත් වීය.මේ ලියන මොහොත වන විට ශ්‍රී ලංකාව ලබාගත් මෙම ජයග්‍රහණ දෙක සමඟ අපරාජිතව ඉදිරියෙන්ම සිටින අතර සත්කාරක පිලිපීනය සිංගප්පූරුව 32 - 20 කින් පරාජය කර දෙවැනි ස්ථානයේ පසුවෙයි.ඊයේ (21) වැනිදා ජයග්‍රාහී ශ්‍රී ලංකා පිල සමඟ සත්කාරක පිලිපීනය තරග වැදීමට නියමිත අතර එම තරගයෙන් ජයගත හොත් ලබන වසරේ පැවැත්වීමට නියමිත සුපිරි රටවල් පහේ ෆයිව් නේෂන්ස් රගර් තරගාවලියට සුදුසුකම් ලබනු ඇත.මෙතෙක් ක්‍රීඩා කළ ජයග්‍රාහී ආක්‍රමණශීලී ක්‍රීඩා විලාසයෙන්ම පිලිපීන පිල සමඟ තරග වැදීමට තම පිල මෙහෙයවීමට යෝෂිත රාජපක්ෂගේ නායකත්වයට හැකි වනු ඇතැයි විචාරකයින්ගේත් ක්‍රීඩා ලෝලී පේ‍්‍රක්ෂකයින්ගේත් මතය වන අතර එසේ වුවහොත් මූලික වටයේ තරගාවලියේ ශූරතාව ශ්‍රී ලංකාවට හිමි වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=af12042215</link>
    <topic>අපවත්වී වදාළ වරාපිටියේ මංගල හිමි</topic>
    <author>අශානි ගාල්ලගේ</author>
    <content>ගම්පහ පහළගම විද්‍යාරවීන්ද්‍ර මහ පිරිවෙනේ පරිවේනාධිපති ගෞරව ශාස්ත්‍රවේදී වරාපිටියේ මංගල ස්වාමින් වහන්සේ අපවත් වූ සේක. අවසන් කටයුතු 22 වැනිදා අද ඉඹුල්ගොඩ රාජසිංහ මහා විද්‍යාලීය ක්‍රීඩාංගණයේදී පැවැත්වේ.කදෝළුවැව ශ්‍රී පේ‍්‍රමරතන ලොකු හාමුදුරුවන්, ඌරුවෙල පියරතන ලොකු හාමුදුරුවන් සහ පස්ගම්මන පඤ්ඤානන්ද යන හිමිවරුන්ගේ ආචාර්යත්වයෙන් හා වීරගුලේ ශ්‍රී සරණතිස්ස නාහිමියන්ගේ උපාධ්‍යායත්වයෙන්, වරාපිටියේ මංගල නමින් වර්ෂ 1976 ක් වූ ජුනි මස 6 වැනි දින සසුන්ගත මේ පැවිදි රුවන විසිවස් සපිරීමෙන් ඉක්බිති 1983 වර්ෂයේදී සියම් මහා නිකායේ මල්වතු පාර්ශවයේ උපෝසථාගාරයේදී උපසම්පදා භූමියට පත් වූහ.එතැන් පටන් ලන්ඩන් නුවර තේම්ස් බෞද්ධ විහාරාධිපති හා ගම්පහ පහළගම විද්‍යාරවීන්ද්‍ර මහා පිරිවෙන්හි පරිවෙනාධිපති පූජ්‍ය පහළගම සෝමරතන සහ කල්‍යාණ සාම ගී‍්‍ර මහා සංඝ සභාවේ මහා නායක හල්තොට ශ්‍රී දේවානන්ද නාහිමියන් යටතේ සිරිලක සිව්දෙස පතළ ගම්පහ පහළගම විද්‍යාරවීන්ද්‍ර මහා පිරිවෙන්හි ශාස්ත්‍ර ගවේෂණයෙහි යෙදුණාහ. ඉක්බිත් වර්ෂ 1986 දී ශ්‍රී ජයවර්ධනපුර විශ්ව විද්‍යාලයෙන් විශ්ව විද්‍යාල අධ්‍යාපනයට පිළිපන් උන්වහන්සේ මානව ශාස්ත්‍ර සහ සමාජ විද්‍යාව පිළිබඳ ගෞරව උපාධියක් පන්ති සාමාර්ථයක් සහිතව හිමිකර ගන්නට යෙදුණි.රටම භීෂණයෙන් ඇළලී ගිය එකල්හි විශ්ව විද්‍යාල ශිෂ්‍ය ප්‍රජාව අතර ද බිහිසුණු වාතාවරණයක් මෙන්ම ආවේගශීලී හැඟීම් වර්ධනය වූ පසුබිමක් පවතින විට පවා පැවිදි බිමට ආවේණික උපරීම ශීක්ෂාවකින් සිය පන්හිඳ මෙහෙයවූ උන්වහන්සේ සමාජගත විවිධ ප්‍රශ්න පිළිබඳව නිවහල්ව අදහස් පළ කරන ලද්දාහ.පන්හිඳෙන් කළ සටහන්, පරිසර සංරක්ෂණය හා වන සම්පත් අධ්‍යයනය, සෞඛ්‍ය සංරක්ෂණ විධි පිළිබඳ බෞද්ධ හා සමාජ විද්‍යාත්මක ආකල්පය යන මැයෙන් කළ ග්‍රන්ථ රචනා ද උන්වහන්සේ නිහඬව පන්හිඳ මෙහෙයවූ බවට සාක්ෂි මොනවට ප්‍රදර්ශනය කරයි.ශ්‍රී නන්දනාරාම අභිනන්දනය වෙනුවෙන් උන්වහන්සේ ඇප කැපව නිස්සරණාධ්‍යාසයෙන් කළ ක්‍රියාකාරකම් අතර,දෙමහල් සංඝාවාසය ඉදිකිරීම, දෙමහල් දහම් පාසල් ගොඩනැඟිල්ල ඉදිකිරීම, බෝධි ප්‍රාකාරය ඉදිකිරීම, පුස්පාසනය ඉදිකිරීම ආදිය ප්‍රමුඛ වන අතර ගමේ දූ දරුවන්ගේ ගුණ සුවඳ වර්ධනය කිරීමේ පිවිතුරු පරමාර්ථයෙන් වැඩිදියුණු කරන ලද අප කා හටත් සාර කෙතක් බඳු වූ ශ්‍රී සදර්යෝධය දහම් පාසල, විහාරස්ථ ළදරු පාසල සැබවින්ම ගමේ දරුවනට ලොව බබළවන්නට අවැසි මං පෙතට වාරු දෙන්නා වූ නිහඬ අත්වැලක්ම විය.ප්‍රදේශයේ අසල්වැසි විහාරස්ථානවල කුදුමහත් කටයුතුවලට ශක්ති ප්‍රමාණයෙන් දායකත්වය සැපයු උන්වහන්සේ සිරිලක පමණක් නොව ඉන්දියාව, තායිලන්තය, සිංගප්පූරුව, මැලේසියාව වැනි අසල්වැසි ආසියාතික රටවල ද ධර්ම ප්‍රචාරයට එක්වෙමින් ශාසනික මෙහෙවරක යෙදුණ සේක.අපවත් වී වදාළ “අපේ මංගල හාමුදුරුවන්ට නිවන් සුව පතමි.අශානි ගාල්ලගේඉහළ ඉඹුල්ගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204221</link>
    <topic>මැතිතුමනේ අපේ පාලම අපට හොඳා</topic>
    <author>ඉනෝකා සමරවික්‍රම</author>
    <content>මැතිතුමනේ අපේ පාලම අපට හොඳාකඳුයාය වටකරගෙන පිහිටි වෑතලාව ගම්මානය වැඩිපුර ම ඇත්තේ මීදුමෙන් සැඟවීය. එහෙත් ගොවිතැන් බතක් කරගනිමින් එහි ජීවත්වන ගැමියෝ තම දරුවන්ට අධ්‍යාපනය ලබාදීමට නොමදව වෙහෙසෙති. එදා මෙදාතුර ගමෙන් බිහිවූ උගතුන් බොහෝ ය.එනමුදු ගමට යන මාර්ගය දුෂ්කර ය. සියල්ලම; පිටින් කවුරුන් හෝ පැමිණ කරදෙන තුරු බලා නොසිටින ගැමියෝ රත්නායක ග්‍රාම නිලධාරි මහතා හා එක්ව ගමේ අඩුපාඩු සකසා ගත්තාහ. ඔවුන් එගොඩ මෙගොඩ යන්නේ එසේ සාදාගත් පාලම් මතිනි. සුරසැප නොසොයන, නොපතන වෑතලාවේ ගැමියෝ ලද දෙයින් සෑහීමට පත්ව ජීවත්වීමට සමත් ය.ගම්මුන් එකතු වී පාලම තනන අයුරුනුවරඑළිය නගරය පසුකරන විටත් වේලාව සවස හය පසුවී තිබෙන්නට ඇත. පොද වැස්සත් කඳුමුදුන් වසාගත් මීදුමත්, සමඟ එක් වූ අන්ධකාරය බොහෝ රෑ බෝවී ඇති බවට ඉඟි පළ කරයි. තද සීතල තුරුළු කරගත් මිනිස්සු කලබලකාරී උඩුපුස්සැල්ලෑව නගරයේ එහෙ මෙහෙ යති.”මෙතැන ඉඳලා මස්පන්නට ටික දුරයි. මගෙ පස්සෙන් එන්න.”අප කැඳවාගෙන යෑමට නගරයට පැමිණ සිටි රත්නායක මහතා තම මෝටර් සයිකලයේ නැඟී ඉදිරියෙන් ගමන් ගනී.ගමන ආරම්භය හොඳය. මාර්ගය පැහැදිලිය. වාහනය වේගයෙන් ඉදිරියට ඇදෙයි. බොහෝ දුර එසේ යා හැකි නොවීය. තේවතු මැදින් වැටී ඇති වංගු සහිත පල්ලම් සහිත පාරට වැටීමත් සමඟ වාහනය බඩගාන්නට විය.මාර්ගය බෙහෙවින් දුෂ්කරය. කෙටි දුරක් යැයි කීවාට අපි කිලෝ මීටර විස්සක් පමණ යන්නට ඇත. ඉඳහිට පාර හරහා පනින හාවුන් ද බේරමින් පල්ලම් සහිත දුෂ්කර මඟ ගෙවා පැය එකහමාරකට පමණ පසුව අපි මස්පන්නට පැමිණියෙමු. සැනසුම් සුසුමක් වැටුණේ විදුලි එළිය දුටු විටය. ඈත කඳුමුදුන්වල කණාමැදිරි එළි මෙන් නිවෙස්වල ආලෝකය ඈතට දිස්වේ. රැය ගෙවී ගියේ රත්නායක මහතාගේ නිවසේය. ඔරොත්තු නොදෙන සීතල දරාගෙන අපි ගම ගැන කතා බහ කළෙමු.”අපි ගමට ගිහිල්ලම කතා කරමු” රත්නායක හා ඔහුගේ පියා පවසයි.මේ පිය පුතු දෙපළ විශේෂිතය. ඔවුන් විශේෂිත වන්නේ ඇයි? ඩී.එම්.රත්නායක වෑතලාව ග්‍රාමයේ හා ගලනිහ වසම භාරව කටයුතු කරනු ලබන ග්‍රාමනිලධාරිය. ගමේ බොහෝ සංවර්ධන කටයුතුවල උරදී ක්‍රියාකිරීමත් ගම දියුණු කිරීමත් නිසා 2008 වසරේ පැවැති ග්‍රාම සේවා වසම් තරගයේදී ඔහු හා ඔහුගේ වසම ලංකාවෙන්ම තුන්වැනි ස්ථානයට පත්වූයේය.පරපුරක එකතුවඊට පෙර වසරවල ඔහු බදුල්ල දිස්ත්‍රික්කයෙන්ම ප්‍රථම ස්ථානය ද දිනා ගත්තේය. රත්නායකගේ පියා වන ආර්.එම්.ගුණසේකර ද ග්‍රාම නිලධාරිවරයෙක් ලෙස කටයුතු කර ඇත්තේය.”මම 1970 ඉඳලා අවුරුදු තිහක් ග්‍රාම නිලධාරි ලෙස කටයුතු කරනු ලැබුවා. බණ්ඩාරවෙල, මහියංගන, ඌව පරණගම ආදී ප්‍රදේශවල ග්‍රාමසේවා වසම් භාරව හිටියා. මමත් 1987 අවුරුද්දේ බදුල්ල දිස්ත්‍රික්කයෙන්ම ප්‍රථම ස්ථානය ලබාගත්තා. අපි මේ රැකියාවෙන් මිනිසුන් තලා පෙළා කටයුතු කළේ නැහැ. හැමවිටම උත්සාහ දැරුවේ මිනිසුන්ට ඒ අය ජීවත්වෙන ගම් ප්‍රදේශයට යහපතක් කරන්න.” පුතා දැනට භාරව ඉන්න වෑතලාව වසමේ මමත් ටික කාලයක් රාජකාරි කටයුතු කරලා තියෙනවා. අපි යමුකෝ ඒ ගමට.”ගුණසේකර මහතා හෙට ගැන බලාපොරොත්තු ඇතිව පවසයි.ඈතින් පෙනෙන එළමලේ කන්දට මුවාවෙමින් හිරු අලුත් දවසකට එබිකම් කරයි. රැයෙහි දැනුණ දැඩි සීතල මඳින් මඳ පහව ගොස් ඇත. මස්පන්නේ සිට අපි වෑතලාව ගමට යන්නට පිටත් වීමු. මාර්ගය දුෂ්කරය. තැනින් තැන පාර කොන්ක්‍රීට් දමා තිබුණ ද කිලෝමීටර දෙක තුනක් ගම ඇතුළට පා ගමනින් යන්නට සිදුවිය.’ඉස්සරහා තියෙන පාලම උඩින් යමු.’ රත්නායක මහතා පවසයි.’පාලම’ එය කොන්ක්‍රීට් දැමූ පාලමකැයි ඔබට සිතේවි.නැත. එය පොල්කොටන් පුවක් කොටන් ඝන ලෑලි යෙදූ පාලමකි. පාලම මතින් වාහනය ඉදිරියට ඇදෙන විට නැඟෙන කිරි කිරි හඬට හිත ගැස්සෙයි.අපේ ගමට හරිහමන් පාලමක් තිබුණේ නැහැ. මේ පාලම හදාගත්තේ රත්නායක මහත්තයගේ උනන්දුව නිසා. ගමේ අය හැමෝම එකතු වුණා. පාලම හදපු මුල් දවස්වල ලොරිත් ගියා. තවත් වාහන එහා මෙහා යනවා. අපිට සල්ලි බාගේ නැහැ. ඒත් අපේ ගමේ අයගෙ එකමුතුකම තියෙනවා. ඒ නිසා අපිට ඕනෑම දෙයක් කරන්න පුළුවන්. මේ පාලමට වෑතලාව පාලම කියලත් කියනවා.පාලම ගැන විස්තරය ගුණතිලක පවසන්නේය.කොටන් යොදා සෑදූ ලෑලි පාලම නොතිබුණේ නම් ඔවුන් බොහෝ දුර පා ගමනින් යා යුතුය. මුලින්ම මේ පාලම සාදාගෙන ඇත්තේ උණ බම්බු යෙදීමෙනි. ගමට පාලම් කිහිපයකි. අටලහකදුර පාලම ද සාදා ගනු ලැබුවේ ගැමියන්ගේම උනන්දුවෙනි.”වැස්ස කාලෙට අටලහකදුර දියඇල්ල පිරුණම එගොඩ මෙගොඩ යන්න බැහැ. දරුවෝ ඉස්කෝලේ ඇරිලා එන වෙලාවට මොන වැඩ තිබුණත් ගෙවල්වල වැඩිහිටියෝ පාලම ළඟට එනව. හයි හත්තිය තියෙන අය දරුවන්ව එහාට මෙහාට කරගන්නවා. මේක හරි අවදානම් වැඩක්. රත්නායක රාළහාමි මේ වැඩේට මුල්වුණා. පාලමක් තනාගන්න අපටත් ඕනකම තිබුණා. ගමේ අය රුපියල් දහතුන් දාහක් එකතු කරලා දුන්නා. කොහොම හරි ගමේ හැමෝම එකතු වෙලා පාලම හදාගත්තා. අපිට දැන් කිසි කරදරයක් නැතිව මහ වැස්සටත් එහා මෙහා යන්න පුළුවනි. ගැමි ගැහැනියක පවසන්නේ සතුටිනි.වෑතලාවේ ගැමියෝ මේ කුඹුරු වැඩ කරන කාලයයි. ඔවුන් කුඹුරට යන්නේ හිරු නැඟෙන්නටත් පෙරය. බුලත් විටට ගත් අඩුමකුඩුමත් උදැල්ලත් ඔවුන් අත වරදින්නේ නැත. හිරු රශ්මිය දැඩිවීමත් සමඟ ගිමන් නිවා ගැනීමට ඔවුහු පැලට ගොඩවෙති. අහල පහල කුඹුරුවල වැඩ කරන අය ද එක් තැනකට එක්වෙති. පැල් කවියක් කියති.ලියැදි අතර ඇති පටු නියරවල ඉඳහිට තැනෙක බණ්ඩක්කා මෑ අමුමිරිස් ආදිය ද වගාකර ඇත.සියාතු හා කරුණාවතී යුවළ අපට හමුවූයේ ගම්මැද්දේදීය. අප යන විට ඔවුන් කුඹුරේ වල්පැළ ගලවමින් සිටියහ.”ඉස්සර මේ ගම කැලෑව වෙලා තිබුණේ. දරුවන්ට වැහි කාලෙට ඉස්කෝලේ යන්න බැහැ. දිය පාරවලින් එගොඩ මෙගොඩ යන්න තිබුණේ ඒදඬු පාලම්. අපි බඩු ගන්න එහෙම යන්නේ අදිරියාවත්ත පොළට. පොළ තියෙන්නේ ඉරිදට. අපේ ගමට බස් එකක් නැහැ. මේ හින්ද හුඟක්ම දුක් විඳින්නේ දරුවෝ. කලින් නම් බස් එකක් තිබුණා. ඒත් ඒ බස් එක අපට නැතිවෙලා අවුරුදු නවයක් විතර වෙනවා. සියාතු හා කරුණාවතී යුවළ ගමට බස් එකක් නැතිකම ගැන පවසන්නේ කනගාටුවෙනි. ඔවුන් පමණක් නොව ගමේ හැමෝම ඒ පිළිබඳව ළතැවෙති.වල් සතුන්ගෙන් හානි පැමිණිය ද ඔවුහු ගොවිතැන කරගෙන යන්නෝය. වල් ඌරන්ගෙන් හා දඬුලේනුන්ගෙන් දැඩි ලෙස පීඩා විඳින ඔවුන් තැවෙන්නේ දඬුලේනුන්ගෙන් පොල් බේරාගැනීමට නොහැකි වීම ගැනය. අහස් දියෙන් වගා කටයුතු කරන වෑතලාවේ ගැමියෝ අහිංසකය. ඔවුන්ට මහා ලොකු බලාපොරොත්තු හෝ සල්ලි පොදි ගැසීමට ආශාවක් නැත. ඒ ඔවුන්ගේ ජීවිත ඒ තරමටම සරල බැවිනි.”ආගිරි ගගා පෙත්තා කරකැවෙන්නේ දඬුවැට හතර පැත්තෙන් තනි රකින්නේ අහසින් වැහි පොදක්වත් නෑ වැටෙන්නේ කවදද සරුසාර යායක් කොටන්නේ”රාත්‍රියේ පැලට එන වෑතලාවේ ගැමියෙක් ඉඳහිට පාළුව කාන්සිය මකා ගැනීමට කවියක් කියන්නේය.රත්නායක ග්‍රාම නිලධාරි මහතා ගම වෙනස් කිරීමට බොහෝ වෙහෙස දැරුවේය. නීති විරෝධී මත්පැනින් පමණක් නොව රා පොල්කට්ටෙන් දෙකෙන් ජීවිතය අවුල්කරගත් වැඩිහිටියන් යහමඟට ගැනීමට ද ඔහු අපමණ වෙහෙස දැරුවේය. ඒ වෙහෙසේ උපරිම ප්‍රතිඵල ලැබූ අයෙකි ආරියදාස. ඔහු හැටහැවිරිදිය.මම මල් කපන්න ගත්තේ අවුරුදු දාසයේදී. ඒ කාලේ ඉඳලම දවසට තුන් වේලම බිව්වා. අවුරුදු හතළිහක්ම මං බොන්න ඇති. මගේ බීමත්කම නිසා පීඩා වින්දේ ගෙදර උන්දෑ. දවසම බීගත්තට පස්සේ කෑමක් බීමක් ගන්න බැහැ. අනිත් අය උදේට තේ බොනකොට මං බිව්වේ සුරාව. මේ ඉන්නේ මගෙ ගෙදර උන්දෑ සීලවතී. මම එයැයිට ගහලත් ඇති. ග්‍රාම නිලධාරි මහත්තයා තමයි මාව වෙනස් මිනිහෙක් කළේ. මම දැන් බොන්නේ නැහැ. අපි දැන් සතුටින් ඉන්නවා. අපේ ගමේ දැන් සුරාව බොන අය නැහැ.”ආරියදාසගේ කතාව ඇත්තක් බව පවසන්නට ගැමියෝ හූමිටි තැබූහ. කොළඹින් ගිය අප බලන්නට ඔවුහු තම ගොවිතැන් කටයුතු මඳකට නවතා නියරවල් දිගේ පීල්ල ළඟට එක්වන්නට වූහ. විසිරී තිබූ ආයතන කිහිපයක්ම එකම ගොඩනැඟිල්ලක පවත්වාගෙන යමින් ගැමියන්ට පහසුව සැලසූ ග්‍රාම නිලධාරි මහතා කෙරෙහි ඔවුන් තුළ ඇත්තේ දැඩි ළෙන්ගතු බවකි.සමෘද්ධි කාර්යාලය, කෘෂිකර්ම පර්යේෂණ කාර්යාලය, ගමනැඟුම, ග්‍රාම නිලධාරි කාර්යාලය, පුස්තකාලය, පවුල් සෞඛ්‍ය සේවා නිලධාරිනී කාර්යාලය, මෙන්ම පෙර පාසල ද පවත්වාගෙන යනු ලබන්නේ බහුකාර්ය ගොඩනැඟිල්ලක වීම විශේෂිතය.රත්නායක මහතා ග්‍රාම නිලධාරියකු වූයේ පරම්පරාගත උරුමයකට මෙනි. ඔහුගේ මුත්තා කෙනකු ද එනම් වෑතලාව ග්‍රාමයේ තුන්වන ආරච්චිල ලෙස ඩී.එම්.කිරිබණ්ඩා මීට බොහෝ කලකට පෙර කටයුතු කර ඇත්තේය. ඔහුගේ බිරිඳ වන ආර්.එම්.හීන්මැණිකා තවමත් ජීවතුන් අතර සිටින්නීය. ඇය අනූතුන් හැවිරිදිය. අප ඇය බලන්නට යන විට පැරණි තාලයේ නිවෙස ඉදිරිපස ගලක් මත වාඩිවී ඇය අව්ව තපිමින් සිටියාය. දෑස් නොපෙනුණ ද ඇයට අතීතයේ ඇතැම් දේ හොඳින් මතකය.”මගෙ ඇස් දෙක පේන්නැතිව ගිහිල්ලා අවුරුදු විසිතුනක් විතර වෙනවා. මට දරුවෝ එකොළහක් ලැබුණා. දුවලා පහයි පුතාලා හයයි. දැන් ඉන්නේ එක දුවයි. දුව තමයි මාව බලාගන්නේ. මම රටේ හැම තැනම වන්දනාවේ ගිහින් තියෙනවා. මම අවුරුදු විස්සක් විතර කාලේ සිරීපාදේ ගියා. මම එතකොට මැණික් පතුල දැක්කා.”ඇය එකින් ඒක මතක් කරමින් පවසයි.”අපේ අම්මට තුන්සරණේ, යසෝදරාවත කටපාඩමින් කියන්න පුළුවන්. යසෝදරාවත කියන්නකෝ අම්මේ.”ඇගේ දුව ඈට ඇවිටිලි කරයි.”මට දැන් ඕවා සිහි නෑ බං.” දුවගේ පෙරැත්තයට කවි නොකියූ ඇය වෙනත් බුදුගුණ ගීයක් ගයන්නට වූවාය.ආර්ථික බෝග ලෙස ගම්මිරිස් වගාව කරන වෑතලාවේ ගැමියෝ මඩ ගොවිතැන හැරුණු විට හේන් ගොවිතැන ද කරන්නේය. එහෙත් ඔවුන්ට වර්තමානයේ දරන්නට වී ඇති ලොකුම පාඩුව වන්නේ තම දූ දරුවන් ගොවිතැන් කටයුතුවලට යොමු නොවීමය.”අපේ දරුවෝ කැමති නෑ මඩ ගාගන්න. අපි අපිට පුළුවන් කල් මේ වගාවන් කරනවා.” වැඩිහිටියෝ පවසන්නේ කනගාටුවෙනි.ඉර අවරට යන්නට ආසන්නය. ගම්මැද්දේ ඇවිද්ද අපි සම්මාන දිනූ පිය පුතු ග්‍රාමනිලධාරි දෙපොළගෙන් සමුගෙන එන්නට සූදානම් වීමු. බදුලු දිස්ත්‍රික්කයේ ඌව පරණගම ප්‍රාදේශීය ලේකම් කොට්ඨාසයට අයත් වෑතලාව හා ගලනිහ ගම් දෙක පැවතෙන්නේ රාජපක්ෂ මුදියන්සේලාගේ පරම්පරාවෙන් හා රත්නායක මුදියන්සේලාගේ පරම්පරාවෙනි.ගම වටකර ඇති කඳු මුදුන් මීදුමෙන් වැසී යෑමට ආසන්නය. දැඩි හිරු රැස් යටපත් කරමින් සීතල සුළඟ ගත වැදෙයි. ඓතිහාසික වටිනාකමක් ඇති මේ ගම මැණික්බණ්ඩාර දෙවියන්ට පුද පූජා පැවැත්වීමට විශේෂ කැමැත්තක් දක්වයි. ගලනිහ ගමේ ශ්‍රී ජයසුමනාරාම විහාරස්ථානයේ පිහිටි මැණික්බණ්ඩාර දේවාලය හා පත්තිනි දේවාලය පිළිබඳව ගැමියන් තුළ ඇත්තේ නොබිඳෙන විශ්වාසයකි.එනිසාම ඔවුහු මේ දෙවොල මුල් කරගන ගොයම් කැපීමෙන් අනතුරුව ශ්‍රී දළදා මාලිගයේ ඇසළ පෙරහර හා කතරගම මහ පෙරහර පැවැත්වීමෙන් අනතුරුව පෙරහර පවත්වා ගමට ආශිර්වාදය පතති.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204222</link>
    <topic>නිතරම අන්වැරැදි දකින්නේ කුහකකම නිසාය</topic>
    <author>සාකච්ඡා කෙළේ -රමණී සුබසිංහ</author>
    <content>නිතරම අන්වැරැදි දකින්නේ කුහකකම නිසායධම්ම පදයේ මල වර්ගයේ එන මේ ගාථා රත්නයෙන් දුර්වල මනුෂ්‍ය ස්වභාවයක් පිළිබඳව පැහැදිලි කෙරේ. එනම් අනුන් ගේ වැරදි දැකීමය. බොහෝ දෙනා අනුන් ගේ වැරැදි දකිති. ඒ ගැනම කතා කරති. වැරැද්දේ කුඩා, අනුකුඩා ලකුණු ම ගෙන හැර පෙන්වයි.එය උපමාවකින් විස්තර කෙරෙන්නේ සහල් පොළා දහයියා පමණක්, ඉතිරි කර ගන්නා ලෙසට වරදේ සුළු කොටස් පවා හුවා දක්වමින් වැරැද්ද ඉස්මතු කිරීමට ගන්නා උත්සාහයක් ලෙසටය. එහෙත් එයම තමාට ආදේශ කරන විට ඒ පුද්ගලයා තමා ගේ වරද නොදකියි. වැරැද්දක් ඇත්නම් එය වසා ගැනීමටම උත්සුක වේ. හරියට ලිහිණි වැද්දකු සිය සිරුරම කොළ අතුවලින් වසාගන්නාක් මෙනි.මේ ගාථා ධර්මයට පසුබිම් වූ කතා පුවත විමසා බලමු.ඒ බුදුරජාණන් වහන්සේ අංගුත්තරාපථ නම් දනව්වේ වැඩ වෙසෙන සමයෙකි.භද්දිය නුවර විසු මෙණ්ඩක නම් මහසිටුතුමා ද, ඔහුගේ දේවිය වූ චන්දපදුමාදේවී ද, පුතණු වූ ධනංජය සිටුතුමා ද, ලේලිය වූ සුමනා දේවිය ද, මිනිබිරිය විශාඛා සිටු දේවි ද සෝවාන් පලයෙහි පිහිටන බව දැක් උන්වහන්සේ භද්දිය නුවරට වැඩම කළ සේක.මෙණ්ඩක මහ සිටුතුමා ද බුදුරජාණන් වහන්සේ භද්දිය නුවරට වැඩම කළ බව දැන සොම්නස්ව සිය පිරිස සමඟ උන්වහන්සේ හමුවට යාමට පිටත් වූහ. සිටුතුමන් නිගණ්ඨයන්ට ද සලකන හෙයින් මේ ගමනින් තමන්ට අයත් වන පිරිහීම ගැන සිතූ නිගණ්ඨයෝ කණස්සලු වූහ.මඟට පැමිණ ගමන වළක්වන්නට තැත් කළහ. එහෙත් සිටුතුමා ඒ නිවට බස්වලට ඇහුම්කන් නොදී දහම් අසා සෝවාන් ඵලයෙහි පිහිටියේය.සිටු තෙමේ තමන් කලක් ඇසුරු කළ නිවටුන් ගේ වැළකීම් නොසලකා බුදුරදුන් හමුවීමෙන් ලද ප්‍රයෝජනය ගැන සිතා සතුටුව බුදුරජාණන් වහන්සේට මෙසේ සැල කළේය.‘ස්වාමිනි, භාග්‍යවතුන් වහන්ස! ඔබ වහන්සේ දැකීමට එන මඟ අවුරා නිවටහු මාගේ ගමන වැළැක්වීමට බොහෝ වෑයම් කළහ.’මේ සිදුවීම නිමිති කරගනිමින් තථාගතයන් වහන්සේ ‘අනුන් ගේ වරද පහසුවෙන් දැකිය හැකි බව ද, තමා ගේ වරද දක්නට අමාරු බව ද, අනුන් දොස් සොයන තැනැත්තා අනුන් ගේ වරද දහයියා මෙන් පොළා නඟා දක්වන බව ද, සිය සිරුර කොළ අතුවලින් වසා ගන්නා ලිහිණි වැද්දකු මෙන් තම වරද සඟවාලන බව ද දේශනා කොට වදාළහ.නිවටුන් ගේ ක්‍රියා කලාපය පසුබිම් කර ගනිමින් බුදුරජාණන් වහන්සේ දේශනා කොට වදාළ මෙහි සඳහන් ගාථා රත්නයේ ‘මල’ යන වචනයෙන් කිලුට, මලකඩ, ක්ලේශ, පිරිහීම ඇති කරන කරුණ, පාපය යන අදහස් අරුත් ගැන්වේ. මේ ගාථා ධර්මය ධම්ම පදයේ මල වර්ගයට ඇතුළත් කර ඇත්තේ අනුන් ගේ වැරැදි දැකීමේ දෝෂය සහ තමා ගේ වැරැදි නොදැකීමේ දෝෂය කෙනකු ගේ ජීවිතයේ පිරිහීම පිණිසත්, ක්ලේශ වර්ධනය සඳහාත් හේතු වන නිසා ය.කැලණි රජමහා විහාරාධිපති කැලණිය විශ්ව විද්‍යාලයේ පාලි හා බෞද්ධ අධ්‍යයන අංශයේ මහාචාර්ය කොල්ලුපිටියේ මහින්ද සංඝරක්ඛිත නායක හිමිඅනුන් ගේ වැරැදි දැකීමත්, අනුන් ගේ වැරැදි සෙවීමත් දුර්වල, නොමේරූ පුද්ගලයන් ගේ චරිත ස්වභාවයකි. එය කුහකකම නිසා ඇතිවන පෙලඹ වීමකි. යම් පුද්ගලයෙක් ජීවත්වන පරිසරය, ඇසුරු කරන අය සාධක කරගනිමින් මෙබඳු දුර්වල චරිතාංග ජීවිතයට ඇතුළත් විය හැකිය.ඔබ ඇසුරු කරන අය අනුන් ගේ වැරැදි දකිමින්, අනුන් විවේචනය කරනවා යැයි ලඝු කොට සලකනවා යැයි සිතන්න. කල් යත්ම ඒ අශිෂ්ට, නොමේරූ, හීන, ග්‍රාම්‍ය චරිත ලක්ෂණ ඔබ ගේ ජීවිතයට ද පුරුදු ලෙසින් එක්විය හැකිය. සමහරවිට එය සංසාරගතව ආ පුරුද්දක් ද විය හැකිය. පෙර ආත්ම භවයන් හි දී අනුන් ගේ වරද දකිමින් ඔවුන් අපහසුවට පත් කළේ නම් එය සංසාරයෙහි ප්‍රවෘත්ත වන බාල පුරුද්දක් බවට පත්වේ.අප වෙත පවත්නා පුරුදු හොඳ පුරුදු සහ නරක පුරුදු ලෙසින් වර්ග කළ හැකිය. අනුන් ගේ වරද දැකීම නරක පුරුද්දකි. එය බැහැර කළ යුතු, ඉවත් කළ යුතු පුරුද්දකි.‘න පරෙසං විලොමානී න පරෙසං කතා කතං’අනුන් ගේ දේ නොසෙවිය යුතුය. අනුන් කළ කී දේ නොසෙවිය යුතු ය යනුවෙන් බුදුරජාණන් වහන්සේ දේශනා කොට වදාළේ මෙබඳු අශිෂ්ට පුරුදු ආත්මීය වශයෙන් ද, සමාජීය වශයෙන් ද අහිතකර පිණිස පවතින නිසාය.ඒ වෙනුවට බුද්ධ වචනයෙන් දිරි ගන්වා ඇත්තේ ආත්ම විලෝකනයක් ඇති කර ගන්නා ලෙසටය. අනුන් ගේ නොව තමා ගේ ඇද පලුදු, කළ නොකළ දේ ගැනම සෙවිය යුතු බවටය.ශිෂ්ට සම්පන්න සමාජවල අනුන් ගේ ජීවිතවලට අනවසරයෙන් ඇතුළු වීමක් සිදු නොකෙරේ. අනුන් කරන දේ පිළිබඳව හෝ කළ දේ පිළිබඳව හෝ සොයා බලා විවේචනය කිරීමක් සිදු නොවේ. එය කෙනකු ගේ පෞද්ගලික ජීවිතයට ඇතුළු වීමක් ලෙස, ඔහු ගේ ජීවත් වීමේ නිදහස අහිමි කිරීමක් ලෙස සැලැකේ.මෙබඳු උසස් ගති ලක්ෂණ අනුන්ට ගෞරව කරන සමාජයක ගොඩ නැගෙන සදාචාරයකි. මේ ගුණාංග බෞද්ධ ආචාරධර්මවල දැකිය හැකි පැරණි නිර්දේශ ලෙසට ද සැලකිය හැකිය.‘අනුපවාදො අනුපඝාතො’ යනුවෙන් අනුන් හෙළා තලා කතා නොකිරීම, අනුන්ට හිංසා නොකිරීම ශිෂ්ට සම්පන්න සමාජයේ පදනම ලෙසට පිළිගෙන තිබුණි.මෙබඳු සාර ධර්ම තම ජීවිතයට එක් කර ගැනීමේ දී කෙනකුට තමාම නිර්ණායකයක් ලෙසට ගත හැකිය.‘අත්තා නං උපමංකත්වා’ තමාම නිදසුන් ලෙසට ගත හැකිය. සමාජයේ ජීවත්වන අනෙක් අය ඔබ ගේ වැරැදි සොයන්නේ නම් ඔබ ඊට අකමැති වේ. එසේ නම් ඔබ, අකැමැති දේ ආදේශ කිරීම සුදුසු නොවේ.ඔබ මෙන් අන්‍යයන් ද ඒ අය ගේ වැරැදි සොයනවාට කටයුතු සොයනවාට අකැමැතිය. ඒ බව දැන තමාම නිදසුන් කර ගනිමින් අනුන් ගේ වැරැදි සෙවීමේ හීන, ග්‍රාම්‍ය පුරුද්දෙන් වැළකීමට මහන්සි ගත යුතුය.‘අනුමාන’ සූත්‍රයේ දී පෙන්වා දී ඇත්තේ ද තමා සහ සමාජය අනුමානයක් කර ගනිමින් නරක ක්‍රියාවන්ගෙන් බැහැර විය යුතු බවය. ශිෂ්ට සමාජය, අනුන් ගේ කටයුතු සෙවීමත්, දොස් දැකීමත් පිළිකුල් ක්‍රියාවක් ලෙස සලකන නිසා එසේ අනුමාන කරමින් ගර්හිත ක්‍රියාවන්ගෙන් වැළකිය යුතු බවය.අද මානව හිමිකම් සම්බන්ධයෙන් ලෝක බලවතුන් ගේ ප්‍රවණතාවය වී ඇත්තේ ද අනුන් ගේ වැරදි සෙවීමේ හීන ප්‍රතිපත්තියයි.ඔවුහු ලෝකය සම්බන්ධයෙන් තමන් කරන වැරදි නොදකිති. මෙය මනෝ විද්‍යාවේ උගන්වන සංරක්ෂණ ප්‍රයෝගයක් වන ප්‍රක්ෂේපණ න්‍යාය සනාථ කරන අවස්ථාවකි. බුදු සමය උගන්වා ඇත්තේ පුද්ගල වශයෙන් හෝ වේවා, සමාජ වශයෙන් හෝ වේවා, රාජ්‍ය වශයෙන් හෝ වේවා අනුන් ගේ වැරදි සෙවීමෙන් බැහැර විය යුතු බවය. තමා ගේ කටයුතු පිළිබඳ ගුණාගුණ සෙවිය යුතු බවය.අනුන් ගේ වැරදි සෙවීම, ඒවා දැකීම හා විවේචනය කිරීම ආශ්‍රව ධර්ම ඇති කරන හේතු කාරකයක් බව බුදුරජාණන් වහන්සේ පෙන්වා දී ඇත්තාහ.නිතර අනුන් ගේ වැරදි සොයන්නා වූ ද, අනුන් හෙළා කතා කරන්නා වූ ද පුද්ගලයාට ආශ්‍රව වැඩේ. ඔහු රහත් ඵලයෙන් බොහෝ ඈත්ය. මේ ගාථාවට අනුව අනුන් ගේ දොස් දැකීම සරල ක්‍රියාවක් ලෙස නොසිතිය යුතුය. එය සිත කිළිටි කරන, සිතේ වෙහෙස හා දැවිල්ල ඇති කරන “ආසවා විසත පරිදාහා’ මනෝභාවයක් ලෙසට තේරුම් ගැනීම වැදගත් වේ.දහමේ ආශ්‍රව ගණනාවක් පිළිබඳව සඳහන් වේ. කාම ආසව, දිට්ඨාසව, භාවාසව, අවිජ්ජාසව යන ආශ්‍රවයන් ඉන් ප්‍රධාන වේ. අනුන් ගේ දොස් දකින විට මේ ආශ්‍රවවලින් එකක් හෝ ඊට වැඩි ගණනක් ඇතිවිය හැකිය.වැරදි දැකීම්, වටහා ගැනීම් නිර්මාණය කරන දිට්ඨාසවය ඇතිවිය හැකිය. තමා නිවැරදියි, අනිත් අය දොස් සහිතයි යන වැරදි වැටහීම නිසා අවිජ්ජාසවය ඇතිවිය හැකිය. තමා ගේ පැවැත්ම තුළ අනුන්ට ඊර්ෂ්‍යා කිරීමේ කුහක ප්‍රතිපත්තිය නිර්මාණය කළ හැකිය. තරහ, කෝපය, නොරිස්සුම් ගතිය ඇති කරන පටිඝාතවය ඇති විය හැකිය.මේවා ආවේග ධර්මයෝය. එහි ප්‍රතිඵලය නරක ක්‍රියා සිදු කිරීම ය. මේ නිසා සිත කිළිටි වනවා පමණක් නොව, එම ආශ්‍රවයෝ සංසාරගාමී වීමට ද උදව් කරති.අප උත්සාහ කළ යුතු වන්නේ මෙබඳු ආශ්‍රයන් නැති කර ගැනීමටය. අනුන් ගේ දොස් දැකීම සහ ඒවා විවේචනය කිරීම නැති කරගත හැකි වන්නේ අවබෝධය ඇතිකර ගැනීමෙනි.මේ සඳහා යොනිසො මනසිකාරය, එනම් නුවණින් මෙනෙහි කිරීමේ හැකියාව පුහුණු කළ යුතු වේ. තමා ගේ සිතිවිලි දෙස අවධානයෙන් බලන විට සිත කිළිටි කරන මෙවැනි සිතිවිලි හඳුනාගත හැකි වේ. ඒවායෙහි ඇති ආදීනව දැකීමට පුරුදු වූ විට එබඳු අශිෂ්ට සහ හානිකර සිතිවිලිවලින් බැහැර වීමට පුළුවන.මෙසේ අනුන් ගේ දොස් දැකීමේ නරක පුරුද්ද අවධානය, අවබෝධය සහ දුරු කිරීමේ ඕනෑකම ඇතිකර ගනිමින් බැහැර කිරීමට උත්සාහවත් විය යුතුය. එය ශිෂ්ට සම්පන්න සමාජයක් නිර්මාණය කිරීමට උදව් වෙනවා පමණක් නොව සිත ආශ්‍රව ධර්මවලින් කිළිටි වීමෙන් ද වළක්වා ගත හැකිය.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204223</link>
    <topic>කොහෝ නද අස්සේ කිචි බිචි සද්දේ</topic>
    <author>සටහන හා සේයා රූ - නිමල් විජයතුංග</author>
    <content>කොහෝ නද අස්සේ කිචි බිචි සද්දේඋදා හිරු කිරණ මිහිමඬල සිප ගන්නට ඔන්න මෙන්න කියා තිබියදී නිවස ඉදිරිපිට ලඳු කැලෑ පෙදෙස දෙසින් විහිදී එන්නේ “මාත් කියං.. මාත් කියං” යන අවනඩුව තොරතෝංචියක් නොමැතිව කිසියම් ලතාවකට උච්චාරණය කරන අවිච්චියාගේ ගීතවත් නාදයයි. එක්තරා කාලයකට පමණක් සවන් ගත වන දවසේ පළමු කුරුලු කූජනයයි ඒ.හිරු කිරණ ටික ටික දසත පැතිර යද්දී ඊළඟට සවන්ගත වන්නේ ගොළුබෙලි දඩයමට, සූදානම් වන ඇටි කුකුළාගේ “බූම් බූම්” නාදයයි. මොහොතින් මොහොත කාලය ගත වෙද්දී රතු කෑරළාගේ නාදයත්, පලා කොට්ටෝරුවාගේ ඒකාකාරී නාද රටාවත් ඇසෙන්නට වෙයි.පොල්කිච්චා, කවුඩු පනික්කියා මෙන්ම මල් පැණි බොන ඉතා කුඩා ගිරා මලිත්තාගේ ළයාන්විත ගීතය ද ඊළඟට ඇසේ.නිවස ඉදිරිපිට රතුම රතු පැහැති මැලේසියන් ජම්බු ගසේත්, ඊට තරමක් නුදුරින් පිහිටි මැලේසියන් සුදු ජම්බු ගසේත් දැන් දැන් කුරුලු වර්ග ගණනාවක්ම දකිත හැකිය. රතු හොටැති කොළ - කහ මිශ්‍ර පැහැති “ලොරි කීට්’ නමින් හැඳින්වෙන ‘එල්ලෙන ගිරවා’ නංවන හඬ අමුතුය. මේ කාලයට නොවරදවාම දකිත හැකි යෝධ හොටැති කෑදැත්තා නාද කරනුයේ උගේ පියඹ කැඳවීමටයි.මේ ජම්බු ගස් දෙකට මල් හැදෙන කාලයට සහ ගෙඩි ඉදෙන කාලයට එන කුරුලු වර්ග වෙන වෙනම හඳුනාගත හැකිය. මල් පැණි බොන කාකනිල් පැහැති පැණි කුරුල්ලාත් බඩවත කහ පැහැති හොට දිග පැණි කුරුල්ලාත්, උන් දෙදෙනාටම වඩා ඉතා කුඩා සූටික්කාත් නෙතට රසඳුනකි. උන්ගේ අවිහිංසක නාද රටා සවනට මී බිඳු හෙළීමක් වැන්න.මීට අමතරව දවස පුරා මෙම ගස්වලට එන අමුතු අමුතු කුරුලු වර්ග ගණනාවකි. කහ කුරුල්ලා සහ පරෙවි කුලයේ ලොකුම කුරුල්ලෙකු වන මානීල ගොයා ද ඒ අතර ප්‍රධානය.කුරුල්ලන්ගේ නාද රටාව මෙන්ම හැසිරීම් රටාව ද ඉතා සැලකිල්ලෙන් නිරීක්ෂණය කිරීම ඉතා කදිම විනෝදාංශයක් මෙන්ම සිත ඒකාග්‍රතාවයකට පත්කරන භාවනාවක් වැන්න.තැටියකට හෝ වෙනත් පැතලි බඳුනකට ධාන්‍ය - පලතුරු - බත් ඇට – කඩල වැනි දෑ දමා දෛනිකවම වාගේ කුරුල්ලන්ට ආහාර සපයන සිරිත අනුගමනය කරන සැලකිය යුතු පිරිසක් සෑම ගමකම පාහේ වෙසෙන බව පෙනේ.සටහන හා සේයා රූ - නිමල් විජයතුංගඇහැලියගොඩ විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204224</link>
    <topic>නෙළුම් විල</topic>
    <author/>
    <content>නෙළුම් විලදැදුරු ඔය, හක්වටුන ඔය, කොස්පොතු ඔය, මගුරු ඔය, කිඹුල්වාන ඔය, කොළමුණු ඔය ආදියෙන් පෝෂිත වූ අලංකාර වූ වයඹ පළාතේ පිහිටි කුලියාපිටිය මඩකුඹුරුමුල්ල ගමේ මම දැන් සැරිසරමි. වෙල් ඉපනැලි, කමත්, ඕවිටි, කුඹුරු වැව් තාවුලු අතරින් ගලන මේ ආස්වාදය ලොව තවත් තැනකදී මට විඳගත හැකැයි මම නොසිතමි.මේ හත්කෝරළය සාරවත් කරන තවත් බොහෝ දේ අතර මඩකුඹුරුමුල්ල හා ඒ ආශ්‍රිත ගම් රැසක තොරතුරු හා අපූරු අභිචාර විධි සමූහයක් ගැන මම අද මගේ කතානායකයා විමසමි. එතුමා හත්කෝරළයම එළිය කරන පහනකි.වෘත්තියෙන් නීතිඥයකු වුව ඔහු වඩාත් කැපී පෙනුණේ මෙරට සාහිත්‍ය වංශයේ විචාරකයකු, ගී පද රචකයකු, නිර්මාණකරුවකු, කවියකු වශයෙනි. මුළු මහත් හත්කෝරළයම හඬවන්නට සමත් එමතුද නොව මුළු ලංකාද්වීපයම අම්මාවරුනගේ ගුණ සුවඳින් එක පැහැර වෙළූ “මිහිමඬලේ අඳුරු කුසේ දිය උල්පත අම්මා” – “අහස් තලෙන් මරු කතරට වහින වැස්ස අම්මා” ගේය පද රචනය කළේ ද එතුමාය.කවුරුත් දන්නා වහරින් කිවහොත් ඒ ඩබ්ලියු.ඒ.අබේසිංහ මහත්මයාය. විජේසිංහ ආරච්චිලාගේ අබේසිංහ නමැති හෙතෙම දැන් මා සමඟ ගමේ විවිධ ඉසව්වල පාදයාත්‍රාවෙන් එක්වෙයි.”අපේ ගමේ මිනිස්සු හරි සරලයි. ඔවුන් අතර එදා තිබූ සහජීවනය බැඳීම අදත් සම්පූර්ණයෙන්ම වියැකුණේ නෑ. පන්සලේ පින්කම් පොළේ දී කමතේ කොළ පාගන දවස අපේ ජීවිත අලුත් කළා. කිරිඅම්මලා අත්තලා අත්තම්මලා අපට හිටියෙ. නායක, රත්න, රාලහාමි, සුදු මහත්තමයා, නිලමේ, පොඩි නිලමෙ මේ වගෙ නම් ද අපෙ ගම්වල බොහොමයි. එදා ගමේ කුඹුරුවල ගොයම් කපනදාට ගමපුරා රැව්දුන්නෙ උඩැක්කි සද්දෙ.සතා සිවුපාවා පළවා හරින්ට වගේම වැඩකරන අයගෙ කාන්සිය විඩාව දුරුකරගන්ඩත් මේක පහසු උපක්‍රමයක් වුණා. කොහොඹ ලෑල්ල තියලා හක්ගෙඩිය තබලා ළිපේ අළු ටිකක් චක්‍රයක් වගේ වටේට තියලා ‘අළුහම් වැඩිල්ල’ කරලා හරක් ඈඳුත්ත දාලා අපි වැඩ පටන් ගත්තා. ඒ වෙලාවට මැඩුවන් ටිකක් අතට අරන් ගොම්පස් ගන්ඩ අපි හරක් පසුපස දිව්වා. කමත් භාෂාවේ ‘බෝල් අත්ත’ කියන්නෙ ඉදල. කලින්ම අපේ පැරැන්නො කොරකහ අතු කඩාගෙන ඇවිත් ඒ වගේම ඉදල් නමැති ගහේ අතුත් ගෙනැවිත් මේ බෝල්අත්ත හදාගන්නවා.ඒ අතර මිනිසුන් අතර විශ්වාසයක් තිබුණා ‘කොහොඹයා’ කියලා යකෙක් ගැන. එයා බැත ගොඩෙන් ටිකක් හොරෙන් අදිනවලු. එයාගෙන් මේ වී රැකගන්ඩත් අපේ පැරැන්නො නොයෙක් කෙම් ක්‍රම භාවිතා කළා. මඩුවන් ටිකක් පොදියක් කරලා අන්තිම ලියැද්දේ හංගලා තමයි අපේ අත්තලා බැන්දේ. ඒකෙන් වෙල හේදිලා යන්නෙ නෑ. ඉපනැල්ල (ගොයම් කපා ඉවරවූ කොටස්) කුඹුරෙ ඉතිරි වුණාම ඒක කුඹුරටම පොහොර වෙනවා. හරක් ඉන්නා නිසා උන්ගේ ගොම පොහොරත් ලැබෙනවා.අද කෘමිනාශක ගැහැව්වාම පස සේදී ගිහින් අන්තිමට ඉතිරි වන්නේ වැල්ල විතරයි. ඒ නිසා එදා පැරැන්නො කළ ඒ ගොවිකම් – අදත් අපට වටිනවා. එදා ඒ වගේම කුඹුරුවලට ගැහුවෙ ඇටපෝර. ඇටපෝර කියන්නෙ හරක් ඇට කුඩුකර ලබාගත් පොහොරක්. ඒක හරිම සශ්‍රීකයි. ඵලදාව හොඳයි.ගැමියො කිරි වැදුණු පැසුණු ගොයම් කරල් කපලා මුලින්ම කරන්නෙ ආක්කියාල වෙන්කිරීම. ඒ ගම්භාර දෙවියන්ට පූජා කරන කොටසයි. ඊළඟට මිනුවන්ගමුවේ පත්තිනි මෑණියන්ටත් පූජා කරන කොටස අයින් කරනවා.”අද පාවිච්චි කරන ‘සුනාමි’, ‘භූතයා’ වැනි යන්ත්‍රවලින් කැරෙන මේ ගොයම් කැපිල්ල ඒ සහජීවනය එකමුතුකම කම්මුතු කළා කියලද ඔබ කියන්නේ? මම හදිසියේම අසමි.ඒ නම් පවා කොච්චර කැතද? අපේ පැරැන්නො උඩැක්කි සද්දෙ මැද බොහොම සතුටින් මේ කටයුතු කළේ. ඒකෙන් වගාවේ නියම අස්වැන්නත් ගත්තා ඔහු කීවේය.මා හිතුවාටත් වඩා මේ නීතිඥයා, කවියා මහා ගැමියෙකි. ඔහු ගමට ගහකොළට සතා සීපාවාට පෙම්බඳියි.පුංචි අබේසිංහලාගේ ඉඩමට එහා ඉඩමේ ‘සොකරි නැටීම’ එදා නිතර සිදුවූ යාතුකර්මයකි. ඊට අමතරව ‘මනමේ’, ‘සඳකිඳුරු’ හා වෙනත් ජාතක කතා ඇතුළත් යාතුකර්ම හා නාට්‍ය විධි ද නාඩගම් ආරේ වෙනස් රසභාව මතුකරන සංස්කෘතික දැක්මෙන් ද මේ ගම පෝෂිත විය.කුඹුරේ අස්වැන්න පාගා ගෙට ගත් පසු එන විවේක කාලයේ දී ගැමි ජනයා විනෝදාංශයක් ලෙස සොකරි නැටීම සිදුකරති. සිංහල අලුත් අවුරුදු සමයට කමතක හෝ ගමේ ප්‍රභූ නිවසක මිදුලක සිදුවන මේ රංගනය ඉතාම සිත්ගන්නා එකකි.මලල දේශයේ කුමරියක් වන සොකරිය බංගලිදේශයේ හෙට්ටිරාළ කෙනෙකු හා හාදව ලංකාවට එන්නීය. ගුරුහාමි හෙට්ටිරාළගෙන් සොකරිය උදුරා ගන්නට මාන බලයි. මෙය සොකරි නාටකයේ හරයයි.කෝලම් නැටුම් ගණයට අයත් වන සොකරි විහිළු තහළු හා දෙපිට කැපෙන වචන හා කුණුහරුප ද බහුලව භාවිතා වන ශාන්තිකර්මයක් ලෙස ගැමියෝ සලකති. සන්ධ්‍යා සමයේ ඇරැඹෙන මේ සොකරි නැටිල්ල අවසන් වන්නේ පසුදාට පහන්වීමෙනි. ගමේ කොලු කුරුට්ටන්ට මෙය අනගි ආස්වාදනීය අත්දැකුම් බෙදන ;මාහොතකි. මේ අතර ගමේ ප්‍රභූ පවුල්වල පිරිස නළු පිරිසට හා නරඹන්නන්ට තේ කෝපි විස්කෝතු කෙසෙල්ගෙඩි ආදියෙන් සංග්‍රහ කරති.අණබෙරකරු සභාවට කැඳවන්නේ මෙසේය.ඔඩොක්කුව මහතට – පච්ච වඩමක් ඉනවට උරමාවක් හිසට – වරෙන් අණබෙර ගුරා සබයටඅතට හැරමිටියයි – උරයට දවුල් බෙරයයි තද මහලු වයසයි – වරෙන් ගුරුනේ රාජ පනතයිගුරුහාමි කැඳවන හැටි බලන්න.එනවා ගුරුවා මඟහැරපල්ලා කනවා කුකුළෙක් මාලු ගෙනැල්ලා බොනවා කංසා අබිං ගෙනල්ලා එනවා ගුරුවා බලා ඉඳිල්ලාමේ නාටකයේ සියලුම චරිත රඟන්නේ පිරිමිය. සොකරිය සබයට එන බව හඟවමින් සොකරියට අඳීන පිරිමියා ඉඟසුඟ නටවා ගමන් පෙන්වයි.සොකරී එන්නී - සබයෙන් අවසර ගන්නී නැටුම් නටන්නී – තාලෙට රාග කියන්නී පද අල්ලන්නී – පියයුරු ලැම සොලවන්නී කැඩපත ගන්නී - සුරතින් මුහුණ බලන්නී අඳුන් ගාන්නී - නෙත් දෙක ඔමරි කරන්නී මල් ගවසන්නී - කොණ්ඩේ ගොතා බඳින්නී තෝඩු දමන්නී – පවලත් මාල බඳින්නී සේල අඳින්නී – පටකින් ඔමරි කරන්නී”අපේ ගම විතරක් නොවේ වයඹ පළාතම එදා පොල් කෙළියට, අං කෙළියට බොහොම නම් දැරුවා. සිංහල අවුරුදු කාලෙට එදාට මේවා වැරදුණේම නෑ.” අබේසිංහයෝ මට කියති.එතුමන්ගේ බස් අසන මට අංකෙළිය පිළිබඳ මගේ මතකය විකසිතව මිණිදැදිරිව නැඟෙනු දැනෙයි.මම එතුමන් හා සංවාදගත වී ඒ මතකය අලුත් කරගනිමින් ඔබට ද යමක් ලියමි.”පත්තිනි දේවිය හා පාළඟ කුමරුන් මල් නෙළීමට ගිය අවස්ථාවක සිදුවූ කෙකි පැටලීමේ සිද්ධියක් ඇසුරු කොටයි අංකෙළිය ක්‍රීඩාව බිහිවන්නේ. මේක සත්කෝරළය ඇතුළු මුළු වයඹ පළාතටම ආවේණික ක්‍රීඩාව.පාළඟ කුමරුගේ කෙක්ක කැඩී යාම සිහිගන්වන උඩුපිල පරාජය වීම ගමට මහා සෙතක් කියලයි ගැමියන් කියන්නේ. යටිපිල දිනීම පත්තිනි දේවියගේ ජයග්‍රහණය සංකේතවත් කරන්නක්. අපේ පැරැන්නෝ වැසි පතා අංකෙළි පොල් කෙළි පැවැත්වූවා.”රජයේ සේවයේ සිට විශ්‍රාමික ගමේ පැරැණි ප්‍රභූවරයෙක් වන ඩී.ඩබ්.ඒ.දිසානායක මහතා ද මට කියයි.මේ අංකෙළි හා පොල් කෙළි ක්‍රීඩා දෙවියන් සතුටු කිරීමට කරන කිසියම් අභිචාර ක්‍රමයක ස්වරූපය පෙන්වයි. මල්පැල සාදා අං පේකර යාතිකා කොට තම්මැට්ටන් හඬ මධ්‍යයේ අං ඇදීම කරනු ලැබේ.අං කෙළියේ කවියක් ද දැන ගියොත් හොඳ යැයි මට සිතේ.හළඹත් අරගෙන ගියේය දුරු රට අහසින් අරගෙන ගියේය ඒ රට වරයක් ලැබුණේ දෙවියෝ යැද සිට අඹ පත්තිනි වැඩියා අං කෙළියටවෙලේ, පැලේ, කමතේ, පතලේ, ඔරුවේ, පාරුවේ මතු නොව පන්සලේ පින්කම් පොළේ හෝ වනගහණයේ දී පවා බොහොම රසඥතාවෙන් ජීවත් වූ මඩකුඹුරුමුල්ල හා ඒ අවට ගැමියෝ ජන ක්‍රීඩාවලදී ජය පරාජය අපහාස උපහාස ද එකසේ සම සිතින් දරා ගත්හ.වපුරන්නට පෙර කුඹුරට ඇට පෝර ගැසීමෙන් ඒ සුවඳට කුඹුරට එන කබරයි පුංචි ළමුනට එක්තරා විදියක ක්‍රීඩා මණ්ඩපයක් සාදති. ඔවුහු කබරයින් පස්සේ පන්නති. හූ කියති. එමතුද නොව වැසි පිරෙන විට කමතේ ලියැද්දේ වතුරේ කාවයියන් ලූලන්, කණයන් අල්ලති. සතර පෝයට සිල් ගන්නා අහිංසක ගැමියන් ‘ඇට පෝර’ කුඹුරට ගැසුවාට - ගෙරි මස් නොකති. ඇටපෝර ගන්නේ ද නගරයට ගිය විට කඩයකිනි. එහෙත් මිරිදිය මසුන් ආහාරයට ගැනීම නම් ඔවුනට ගණනක් නැත. කුරුණෑගල දිස්ත්‍රික්කයේ සත්කෝරළයේ කුඹල්වල පළාතේ රාළහාමි ඩබ්ලිව්. අබේසිංහයන්ගේ පියාය. ඔහු අබේසිංහයන් මුලකුරට යැව්වේ වීරඹුව මිශ්‍ර පාසලටය. එතුමා පුංචි සන්දියේ සිදුවූ එතුමාගේ අත්තාගේ මරණය මහත් විරල ගණයේ එකකි. මම අබේසිංහයන් විමසමි.”අපේ අත්තට එළහරක් පට්ටියක් තිබුණා. මීහරක් පට්ටියක් ද තිබුණා. එයා මිනිස් සතාට වගේම සතා සිවුපාවාටත් හරිම ආදරෙයි. එනිසා හෙට්ටිපොළට එහා වන්නියේ අතරමංව සිටි මුව පැටියෙක් ගෙනැල්ලා හරිම ආදරයෙන් හැදුවා. මෙයා ලොකු වෙලා ඇවිත් ලොකු අංතට්ටුවක් එක්ක හැමදෙනාටම අනින්න ගත්තා. ඒත් අත්තගෙ ආදරය නිසා කවුරුත් පැටියාට කිට්ටු වුණේ නෑ. මේ සිද්ධිය වන විට නම් එයා පැටියා නොවේ මහ නාම්බා. එයා කලබල වෙච්ච වෙලාවට කාටවත් ආම්බාම් කරන්ඩ බෑ. පුළුවන් අත්තාට විතරයි. ඒත් එදා අත්තා මුව නාම්බගේ අං තට්ටුවෙන් අල්ලලා නවත්වන්ඩ හදද්දී එයා වෙර දාලා හිස ගැස්සුවා. අත්තා වීසිවෙලා ගිහින් පොල්වළක වැටුණා. මුව නාම්බා අත්තට ඇන්නා. දින ගණනාවක් ඔත්පළ වෙලා ඉඳලයි අත්තා නැතිවුණේ. අත්තා මරණ මංචකයේදීත් කීවෙ මුවාට මුකුත් කරන්නෙ හෙම නෑ. තිරිසන් සතා දන්නෙ මොනවාද? කියලයි.සතුන් මරා මස් නොබුදින ගමේ ඇත්තෝ ද ඒ සතාට හිරිහැර නොකළහ. අවුරුදු තිහ හතළිහකට ඉස්සරින් මේ ගමට පන්සලක්වත් නොතිබිණ. ගමේ ප්‍රභූවරයන් වන මැණික් ගමරාළ මුත්තා හා ජුසේ වෙද මහතා ඇතුළු 8 දෙනෙක් වෙලේ ගලක් උඩ සාකච්ඡාවක් පැවැත්වූහ. ගමට සුදර්ශනාරාමය නම් පන්සල ලැබෙන්නේ ඒ කතිකාවේ ප්‍රතිඵලයක් වශයෙනි. එයට මූලික වූ හැමදෙනාම පන්සලට ඉඩම් පූජා කළහ. උදේ ආහාරයට හැමදාම කිරිබතුයි පැණියි පමණක් ගත් මැණික් ගමරාළ අවුරුදු 107ක් ආයු වළඳා ගමෙන් වියෝ වුණත් ඔහුගේ නාමය ගැමියන් අතර සදා අමරණීය බව අපට ද වැටහිණ.ලබන සතියේ මඩරන්කෙත හෙවත් මඩකුඹුරුමුල්ල ගමේ තවත් තොරතුරු සමඟින් හමුවෙමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204225</link>
    <topic>“අපි එදා ගොයම් කැපුවේ උඩැක්කි සද්දෙ මැද්දෙ”</topic>
    <author>උපාලි සමරසිංහ</author>
    <content>“අපි එදා ගොයම් කැපුවේ උඩැක්කි සද්දෙ මැද්දෙ”දැදුරු ඔය, හක්වටුන ඔය, කොස්පොතු ඔය, මගුරු ඔය, කිඹුල්වාන ඔය, කොළමුණු ඔය ආදියෙන් පෝෂිත වූ අලංකාර වූ වයඹ පළාතේ පිහිටි කුලියාපිටිය මඩකුඹුරුමුල්ල ගමේ මම දැන් සැරිසරමි. වෙල් ඉපනැලි, කමත්, ඕවිටි, කුඹුරු වැව් තාවුලු අතරින් ගලන මේ ආස්වාදය ලොව තවත් තැනකදී මට විඳගත හැකැයි මම නොසිතමි.මේ හත්කෝරළය සාරවත් කරන තවත් බොහෝ දේ අතර මඩකුඹුරුමුල්ල හා ඒ ආශ්‍රිත ගම් රැසක තොරතුරු හා අපූරු අභිචාර විධි සමූහයක් ගැන මම අද මගේ කතානායකයා විමසමි. එතුමා හත්කෝරළයම එළිය කරන පහනකි.වෘත්තියෙන් නීතිඥයකු වුව ඔහු වඩාත් කැපී පෙනුණේ මෙරට සාහිත්‍ය වංශයේ විචාරකයකු, ගී පද රචකයකු, නිර්මාණකරුවකු, කවියකු වශයෙනි. මුළු මහත් හත්කෝරළයම හඬවන්නට සමත් එමතුද නොව මුළු ලංකාද්වීපයම අම්මාවරුනගේ ගුණ සුවඳින් එක පැහැර වෙළූ “මිහිමඬලේ අඳුරු කුසේ දිය උල්පත අම්මා” – “අහස් තලෙන් මරු කතරට වහින වැස්ස අම්මා” ගේය පද රචනය කළේ ද එතුමාය.කවුරුත් දන්නා වහරින් කිවහොත් ඒ ඩබ්ලියු.ඒ.අබේසිංහ මහත්මයාය. විජේසිංහ ආරච්චිලාගේ අබේසිංහ නමැති හෙතෙම දැන් මා සමඟ ගමේ විවිධ ඉසව්වල පාදයාත්‍රාවෙන් එක්වෙයි.”අපේ ගමේ මිනිස්සු හරි සරලයි. ඔවුන් අතර එදා තිබූ සහජීවනය බැඳීම අදත් සම්පූර්ණයෙන්ම වියැකුණේ නෑ. පන්සලේ පින්කම් පොළේ දී කමතේ කොළ පාගන දවස අපේ ජීවිත අලුත් කළා. කිරිඅම්මලා අත්තලා අත්තම්මලා අපට හිටියෙ. නායක, රත්න, රාලහාමි, සුදු මහත්තමයා, නිලමේ, පොඩි නිලමෙ මේ වගෙ නම් ද අපෙ ගම්වල බොහොමයි. එදා ගමේ කුඹුරුවල ගොයම් කපනදාට ගමපුරා රැව්දුන්නෙ උඩැක්කි සද්දෙ.සතා සිවුපාවා පළවා හරින්ට වගේම වැඩකරන අයගෙ කාන්සිය විඩාව දුරුකරගන්ඩත් මේක පහසු උපක්‍රමයක් වුණා. කොහොඹ ලෑල්ල තියලා හක්ගෙඩිය තබලා ළිපේ අළු ටිකක් චක්‍රයක් වගේ වටේට තියලා ‘අළුහම් වැඩිල්ල’ කරලා හරක් ඈඳුත්ත දාලා අපි වැඩ පටන් ගත්තා.ඒ වෙලාවට මැඩුවන් ටිකක් අතට අරන් ගොම්පස් ගන්ඩ අපි හරක් පසුපස දිව්වා. කමත් භාෂාවේ ‘බෝල් අත්ත’ කියන්නෙ ඉදල. කලින්ම අපේ පැරැන්නො කොරකහ අතු කඩාගෙන ඇවිත් ඒ වගේම ඉදල් නමැති ගහේ අතුත් ගෙනැවිත් මේ බෝල්අත්ත හදාගන්නවා.ඒ අතර මිනිසුන් අතර විශ්වාසයක් තිබුණා ‘කොහොඹයා’ කියලා යකෙක් ගැන. එයා බැත ගොඩෙන් ටිකක් හොරෙන් අදිනවලු. එයාගෙන් මේ වී රැකගන්ඩත් අපේ පැරැන්නො නොයෙක් කෙම් ක්‍රම භාවිතා කළා. මඩුවන් ටිකක් පොදියක් කරලා අන්තිම ලියැද්දේ හංගලා තමයි අපේ අත්තලා බැන්දේ. ඒකෙන් වෙල හේදිලා යන්නෙ නෑ. ඉපනැල්ල (ගොයම් කපා ඉවරවූ කොටස්) කුඹුරෙ ඉතිරි වුණාම ඒක කුඹුරටම පොහොර වෙනවා. හරක් ඉන්නා නිසා උන්ගේ ගොම පොහොරත් ලැබෙනවා.අද කෘමිනාශක ගැහැව්වාම පස සේදී ගිහින් අන්තිමට ඉතිරි වන්නේ වැල්ල විතරයි. ඒ නිසා එදා පැරැන්නො කළ ඒ ගොවිකම් – අදත් අපට වටිනවා. එදා ඒ වගේම කුඹුරුවලට ගැහුවෙ ඇටපෝර. ඇටපෝර කියන්නෙ හරක් ඇට කුඩුකර ලබාගත් පොහොරක්. ඒක හරිම සශ්‍රීකයි. ඵලදාව හොඳයි.ගැමියො කිරි වැදුණු පැසුණු ගොයම් කරල් කපලා මුලින්ම කරන්නෙ ආක්කියාල වෙන්කිරීම. ඒ ගම්භාර දෙවියන්ට පූජා කරන කොටසයි. ඊළඟට මිනුවන්ගමුවේ පත්තිනි මෑණියන්ටත් පූජා කරන කොටස අයින් කරනවා.”අද පාවිච්චි කරන ‘සුනාමි’, ‘භූතයා’ වැනි යන්ත්‍රවලින් කැරෙන මේ ගොයම් කැපිල්ල ඒ සහජීවනය එකමුතුකම කම්මුතු කළා කියලද ඔබ කියන්නේ? මම හදිසියේම අසමි.ඒ නම් පවා කොච්චර කැතද? අපේ පැරැන්නො උඩැක්කි සද්දෙ මැද බොහොම සතුටින් මේ කටයුතු කළේ. ඒකෙන් වගාවේ නියම අස්වැන්නත් ගත්තා ඔහු කීවේය.මා හිතුවාටත් වඩා මේ නීතිඥයා, කවියා මහා ගැමියෙකි. ඔහු ගමට ගහකොළට සතා සීපාවාට පෙම්බඳියි.පුංචි අබේසිංහලාගේ ඉඩමට එහා ඉඩමේ ‘සොකරි නැටීම’ එදා නිතර සිදුවූ යාතුකර්මයකි. ඊට අමතරව ‘මනමේ’, ‘සඳකිඳුරු’ හා වෙනත් ජාතක කතා ඇතුළත් යාතුකර්ම හා නාට්‍ය විධි ද නාඩගම් ආරේ වෙනස් රසභාව මතුකරන සංස්කෘතික දැක්මෙන් ද මේ ගම පෝෂිත විය.කුඹුරේ අස්වැන්න පාගා ගෙට ගත් පසු එන විවේක කාලයේ දී ගැමි ජනයා විනෝදාංශයක් ලෙස සොකරි නැටීම සිදුකරති. සිංහල අලුත් අවුරුදු සමයට කමතක හෝ ගමේ ප්‍රභූ නිවසක මිදුලක සිදුවන මේ රංගනය ඉතාම සිත්ගන්නා එකකි.මලල දේශයේ කුමරියක් වන සොකරිය බංගලිදේශයේ හෙට්ටිරාළ කෙනෙකු හා හාදව ලංකාවට එන්නීය. ගුරුහාමි හෙට්ටිරාළගෙන් සොකරිය උදුරා ගන්නට මාන බලයි. මෙය සොකරි නාටකයේ හරයයි.කෝලම් නැටුම් ගණයට අයත් වන සොකරි විහිළු තහළු හා දෙපිට කැපෙන වචන හා කුණුහරුප ද බහුලව භාවිතා වන ශාන්තිකර්මයක් ලෙස ගැමියෝ සලකති. සන්ධ්‍යා සමයේ ඇරැඹෙන මේ සොකරි නැටිල්ල අවසන් වන්නේ පසුදාට පහන්වීමෙනි. ගමේ කොලු කුරුට්ටන්ට මෙය අනගි ආස්වාදනීය අත්දැකුම් බෙදන ;මාහොතකි. මේ අතර ගමේ ප්‍රභූ පවුල්වල පිරිස නළු පිරිසට හා නරඹන්නන්ට තේ කෝපි විස්කෝතු කෙසෙල්ගෙඩි ආදියෙන් සංග්‍රහ කරති.අණබෙරකරු සභාවට කැඳවන්නේ මෙසේය.ඔඩොක්කුව මහතට – පච්ච වඩමක් ඉනවට උරමාවක් හිසට – වරෙන් අණබෙර ගුරා සබයටඅතට හැරමිටියයි – උරයට දවුල් බෙරයයි තද මහලු වයසයි – වරෙන් ගුරුනේ රාජ පනතයිගුරුහාමි කැඳවන හැටි බලන්න.එනවා ගුරුවා මඟහැරපල්ලා කනවා කුකුළෙක් මාලු ගෙනැල්ලා බොනවා කංසා අබිං ගෙනල්ලා එනවා ගුරුවා බලා ඉඳිල්ලාමේ නාටකයේ සියලුම චරිත රඟන්නේ පිරිමිය. සොකරිය සබයට එන බව හඟවමින් සොකරියට අඳීන පිරිමියා ඉඟසුඟ නටවා ගමන් පෙන්වයි.සොකරී එන්නී - සබයෙන් අවසර ගන්නී නැටුම් නටන්නී – තාලෙට රාග කියන්නී පද අල්ලන්නී – පියයුරු ලැම සොලවන්නී කැඩපත ගන්නී - සුරතින් මුහුණ බලන්නී අඳුන් ගාන්නී - නෙත් දෙක ඔමරි කරන්නී මල් ගවසන්නී - කොණ්ඩේ ගොතා බඳින්නී තෝඩු දමන්නී – පවලත් මාල බඳින්නී සේල අඳින්නී – පටකින් ඔමරි කරන්නී”අපේ ගම විතරක් නොවේ වයඹ පළාතම එදා පොල් කෙළියට, අං කෙළියට බොහොම නම් දැරුවා. සිංහල අවුරුදු කාලෙට එදාට මේවා වැරදුණේම නෑ.” අබේසිංහයෝ මට කියති.එතුමන්ගේ බස් අසන මට අංකෙළිය පිළිබඳ මගේ මතකය විකසිතව මිණිදැදිරිව නැඟෙනු දැනෙයි.මම එතුමන් හා සංවාදගත වී ඒ මතකය අලුත් කරගනිමින් ඔබට ද යමක් ලියමි.”පත්තිනි දේවිය හා පාළඟ කුමරුන් මල් නෙළීමට ගිය අවස්ථාවක සිදුවූ කෙකි පැටලීමේ සිද්ධියක් ඇසුරු කොටයි අංකෙළිය ක්‍රීඩාව බිහිවන්නේ. මේක සත්කෝරළය ඇතුළු මුළු වයඹ පළාතටම ආවේණික ක්‍රීඩාව.පාළඟ කුමරුගේ කෙක්ක කැඩී යාම සිහිගන්වන උඩුපිල පරාජය වීම ගමට මහා සෙතක් කියලයි ගැමියන් කියන්නේ. යටිපිල දිනීම පත්තිනි දේවියගේ ජයග්‍රහණය සංකේතවත් කරන්නක්. අපේ පැරැන්නෝ වැසි පතා අංකෙළි පොල් කෙළි පැවැත්වූවා.”රජයේ සේවයේ සිට විශ්‍රාමික ගමේ පැරැණි ප්‍රභූවරයෙක් වන ඩී.ඩබ්.ඒ.දිසානායක මහතා ද මට කියයි.මේ අංකෙළි හා පොල් කෙළි ක්‍රීඩා දෙවියන් සතුටු කිරීමට කරන කිසියම් අභිචාර ක්‍රමයක ස්වරූපය පෙන්වයි. මල්පැල සාදා අං පේකර යාතිකා කොට තම්මැට්ටන් හඬ මධ්‍යයේ අං ඇදීම කරනු ලැබේ.අං කෙළියේ කවියක් ද දැන ගියොත් හොඳ යැයි මට සිතේ.හළඹත් අරගෙන ගියේය දුරු රට අහසින් අරගෙන ගියේය ඒ රට වරයක් ලැබුණේ දෙවියෝ යැද සිට අඹ පත්තිනි වැඩියා අං කෙළියටවෙලේ, පැලේ, කමතේ, පතලේ, ඔරුවේ, පාරුවේ මතු නොව පන්සලේ පින්කම් පොළේ හෝ වනගහණයේ දී පවා බොහොම රසඥතාවෙන් ජීවත් වූ මඩකුඹුරුමුල්ල හා ඒ අවට ගැමියෝ ජන ක්‍රීඩාවලදී ජය පරාජය අපහාස උපහාස ද එකසේ සම සිතින් දරා ගත්හ.වපුරන්නට පෙර කුඹුරට ඇට පෝර ගැසීමෙන් ඒ සුවඳට කුඹුරට එන කබරයි පුංචි ළමුනට එක්තරා විදියක ක්‍රීඩා මණ්ඩපයක් සාදති. ඔවුහු කබරයින් පස්සේ පන්නති. හූ කියති. එමතුද නොව වැසි පිරෙන විට කමතේ ලියැද්දේ වතුරේ කාවයියන් ලූලන්, කණයන් අල්ලති. සතර පෝයට සිල් ගන්නා අහිංසක ගැමියන් ‘ඇට පෝර’ කුඹුරට ගැසුවාට - ගෙරි මස් නොකති. ඇටපෝර ගන්නේ ද නගරයට ගිය විට කඩයකිනි. එහෙත් මිරිදිය මසුන් ආහාරයට ගැනීම නම් ඔවුනට ගණනක් නැත. කුරුණෑගල දිස්ත්‍රික්කයේ සත්කෝරළයේ කුඹල්වල පළාතේ රාළහාමි ඩබ්ලිව්. අබේසිංහයන්ගේ පියාය. ඔහු අබේසිංහයන් මුලකුරට යැව්වේ වීරඹුව මිශ්‍ර පාසලටය. එතුමා පුංචි සන්දියේ සිදුවූ එතුමාගේ අත්තාගේ මරණය මහත් විරල ගණයේ එකකි. මම අබේසිංහයන් විමසමි.”අපේ අත්තට එළහරක් පට්ටියක් තිබුණා. මීහරක් පට්ටියක් ද තිබුණා. එයා මිනිස් සතාට වගේම සතා සිවුපාවාටත් හරිම ආදරෙයි. එනිසා හෙට්ටිපොළට එහා වන්නියේ අතරමංව සිටි මුව පැටියෙක් ගෙනැල්ලා හරිම ආදරයෙන් හැදුවා. මෙයා ලොකු වෙලා ඇවිත් ලොකු අංතට්ටුවක් එක්ක හැමදෙනාටම අනින්න ගත්තා. ඒත් අත්තගෙ ආදරය නිසා කවුරුත් පැටියාට කිට්ටු වුණේ නෑ. මේ සිද්ධිය වන විට නම් එයා පැටියා නොවේ මහ නාම්බා.එයා කලබල වෙච්ච වෙලාවට කාටවත් ආම්බාම් කරන්ඩ බෑ. පුළුවන් අත්තාට විතරයි. ඒත් එදා අත්තා මුව නාම්බගේ අං තට්ටුවෙන් අල්ලලා නවත්වන්ඩ හදද්දී එයා වෙර දාලා හිස ගැස්සුවා. අත්තා වීසිවෙලා ගිහින් පොල්වළක වැටුණා. මුව නාම්බා අත්තට ඇන්නා. දින ගණනාවක් ඔත්පළ වෙලා ඉඳලයි අත්තා නැතිවුණේ. අත්තා මරණ මංචකයේදීත් කීවෙ මුවාට මුකුත් කරන්නෙ හෙම නෑ. තිරිසන් සතා දන්නෙ මොනවාද? කියලයි.සතුන් මරා මස් නොබුදින ගමේ ඇත්තෝ ද ඒ සතාට හිරිහැර නොකළහ. අවුරුදු තිහ හතළිහකට ඉස්සරින් මේ ගමට පන්සලක්වත් නොතිබිණ. ගමේ ප්‍රභූවරයන් වන මැණික් ගමරාළ මුත්තා හා ජුසේ වෙද මහතා ඇතුළු 8 දෙනෙක් වෙලේ ගලක් උඩ සාකච්ඡාවක් පැවැත්වූහ.ගමට සුදර්ශනාරාමය නම් පන්සල ලැබෙන්නේ ඒ කතිකාවේ ප්‍රතිඵලයක් වශයෙනි. එයට මූලික වූ හැමදෙනාම පන්සලට ඉඩම් පූජා කළහ. උදේ ආහාරයට හැමදාම කිරිබතුයි පැණියි පමණක් ගත් මැණික් ගමරාළ අවුරුදු 107ක් ආයු වළඳා ගමෙන් වියෝ වුණත් ඔහුගේ නාමය ගැමියන් අතර සදා අමරණීය බව අපට ද වැටහිණ.ලබන සතියේ මඩරන්කෙත හෙවත් මඩකුඹුරුමුල්ල ගමේ තවත් තොරතුරු සමඟින් හමුවෙමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204226</link>
    <topic>හැමදාම දකින සඳේ නොදකින පැත්ත</topic>
    <author>- කේ.සී.ජේ.රත්නායක</author>
    <content>හැමදාම දකින සඳේ නොදකින පැත්තචන්ද්‍රයා තරම් අපේ ජීවිතවලට බලපාන තවත් ග්‍රහ වස්තුවක් නැත. සාහිත්‍ය කලාවට ද මේ අපූරු ග්‍රහ වස්තුව පුදුමාකාර ලෙස වස්තු විෂය වී තිබේ. චන්ද්‍රයා උප ග්‍රහයෙකි. මේ ග්‍රහ වස්තුව පිළිබඳව පවතින ඡ්‍යොතිෂ විවරණය පිළිබඳව මෙවරත් අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිත ගේ චන්ද්‍ර භාරතී මහතා ය.”මනුෂ්‍යයාගේ විතරක් නෙවෙයි, සතා සිවුපාවුන්ටත්, ගහ කොළ යනාදියටත් චන්ද්‍රයා තරම් තවත් බලපාන ග්‍රහයෙක් නැත. මීට ආසන්නම හේතුව නම්; පෘථිවියට ඉතාම ළඟින් පිහිටන්නේ චන්ද්‍රයා වීමයි.””ශි‍්‍ර සෝම ඍෂින්ට ජාතකව සෝම වල්ලි බිසවුන් වහන්සේ ගේ කුසයෙන් නිකිණි මස පුර පසළොස්වක ලත් සඳු දින සවණ නැකතින් කටක ලග්නයෙන් මෙලොවට පහළ වූ ශි‍්‍ර භාර්ගව ඍෂීන් විසින් දෙන ලද්දා වූ බඳවෙළුව නම් ආයුධය දරන්නා වූ කපිත්‍ය නම් රථාචාර්ය ඇති පළිඟු පර්වතයකට සමාන වූ බඳක් ඇති තිස් එක් යොදුනක් උසැති දිවුල් විමානෙක සෙවණ ලද්දා වූ එක් දිනක් ඇතුළත විසි ලක්ෂ දස දහස් යොදුන් පලා යන ගමන් ඇති රාසි දොළසින් දින අධිපති ග්‍රහයන් සත් දෙනෙකු ගෙන් තිථි ග්‍රහයත් පසළොස් දෙනෙකු ගෙන් නක්ෂත්‍ර ග්‍රහයත් විසි අට දෙනෙකු ගෙන් තවත් ග්‍රහයින් 108 ගෙන් විමාන ග්‍රහයින් දස දහස් ගණනක් පිරිවරා ගන්නා වූ රෙහෙණ, හත, සුවණ යන නැකැත් හිමි කටක රාශියට අධිපති වන්නා වූ වසර දහයක මහ දසාවක් හිමි වන්නා වූ චන්ද්‍ර දේව රාජ උත්තමාව පිළිබඳ පුරාතණ විස්තරයයි ඒ.””මේ චන්ද්‍රයා මුලින් සඳහන් කළ ආකාරයට අනිත් සෑම ග්‍රහයෙකුට ම වඩා පෘථිවිවාසින්ට ඉතා කිට්ටුවෙන් බලපෑම් කරන ග්‍රහයායි. අනෙක් සෑම ග්‍රහයෙක් ම ගමන් කරන්නේ සූර්යා වටාය. එහෙත් සඳ ගමන් කරන්නේ පෘථිවිය වටාය. පෘථිවිය චන්ද්‍රයාත් කැටුව සූර්යයා වටා ගමනේ යෙදෙයි. මෙය සුවිශේෂි තත්ත්වයකි.””චන්ද්‍රයා පෘථිවිය වටා සම්පූර්ණ වටයක් සම්පූර්ණ කිරීමට දින 28 ක් සහ පැය ගණනක් කාලය ගනී. ඒ වගේ ම භාවයන් දෙළොස පුරා ගමන් කරන චන්ද්‍රයා එක් භාවයක දින 2 1/2 ක් ගත කරනවා. මෙය වහා වෙනස්වන සුළු ග්‍රහ තත්ත්වයක් බව සැලකිය යුතුයි. මේ බලන්න – තවත් සුවිශේෂ කාරණයක්. අපි පුරසඳ දකිමු. එහෙත් අප සෑම විටම දකින්නේ චන්ද්‍රයා ගේ එක් පැත්තක් පමණි. මීට හේතුව වන්නේ චන්ද්‍රයා තමා වටා භ්‍රමණය වන්නේ හා චන්ද්‍රයා පෘථීවිය වටා භ්‍රමණය වන්නේ එක සමාන වේගයකින් වීමයි. මේ නිසා පෘථිවි වාසින්ට කිසිදා චන්ද්‍රයා ගේ අනෙක් පැත්ත දකින්න ලැබෙන්නේ නෑ.”මිනිසාට, සතාට, සිවුපාවට, ගහ කොළට චන්ද්‍රයාගේ බලපෑම ඉතා තදින් දැනෙනවා. වඩදිය, බාදිය හට ගන්නේ චන්ද්‍රයා ගේ බලපෑම නිසයි. ඇදුම රෝගීන්, උමතු රෝගීන්, ගර්භණී මාතාවන් යන අයටත් චන්ද්‍රයා ගේ බලපෑම පුර පක්ෂයේදී දැනෙන්න ගන්නවා. මෙය අපට නිතර ම ප්‍රත්‍යක්ෂ කර ගන්න ලැබෙන තත්ත්වයක්. පුර හඳට කපන ගස්වලට ඉක්මනින් කෘමි උවදුරු හට ගන්නවා.හඳ කාලයට ගොයම් කැපුවොත් ඒවා බොල් වීමේ ස්වභාවය ඉහළ යන බවත් ඇත්ත. ශාන්ති කර්ම සිදු කරන්නේ පුර පක්ෂයටයි. ඒ වගේම අණ වින කොඩිවින කරන අය ඒ කටයුතුවලට අත ගහන්නේ අවපක්‍ෂයටයි. එක්තරා මතයක් අනුව පුර පක්‍ෂයේදී දෙවි දේවතාවුන්ගේ බලපෑම ඉහළ යනවා. අව පක්‍ෂයේදී යක්‍ෂ - ප්‍රේත – යනාදීන්ගේ බලය වැඩි වෙනවා. ඒකයි හේතුව පුර පක්‍ෂයේ සඳු සුබයෙක් හැටියටත් අව පක්‍ෂයේ සඳු පාපියෙක් හැටියටත් සලකන්නේ.”දැන් අපි බලමු චන්ද්‍රයා කේන්දරයේ භාවයන් හි පිහිටන ආකාරයෙන් ලැබෙන සුබ – අසුබ ප්‍රතිඵල ගැන. චන්ද්‍රයා ලග්නයේ පිහිටීම එතරම් සුබ තත්ත්වයක් හැටියට සලකන්නේ නෑ. 1 – 4 – 7 – 10 කියන කේන්ද්‍ර ස්ථානවල සෞම්‍ය ග්‍රහයෙක් පිහිටියොත් ඒ සෞම්‍ය ගති අහෝසි වෙනවා. කේන්ද්‍රස්ථානවල කෲර ග්‍රහයෙක් පිහිටියොත් ඒ කෲරගති අහෝසි වෙනවා.ලග්නයට යන චන්ද්‍රයා හැමවිමට මතු කරන්නේ චිත්ත පීඩා හා ශෝක ජනක අත්දැකීම්. නමුත් කටක රාශියේ ලග්නාධිපති චන්ද්‍රයා වන නිසා කටකගේ ලග්නයට යන චන්ද්‍රයා අසුබ ඵල දෙන්නේ නැති බවත් මතක තබා ගත යුතුයි.සාමාන්‍යයෙන් දේහ ලක්‍ෂණ ගැන බොහෝ තොරතුරු පළ වන්නේ චන්ද්‍රයා ගෙන්. උදාහරණයක් හැටියට උත්පත්තියේදී චන්ද්‍රයා ලග්නයේ පිහිටියොත් එය පූර්ණ චන්ද්‍රයා වුවහොත්; ඒ දරුවාගේ මුහුණ පුරහඳ වගේ රවුම් සහ පැහැපත් පෙනුමක් ගන්නවා. ඒ අය සිත් ගන්නා සුළුයි. ඒ වගේම පිය තෙපුල් ඇති අය හැටියටත් දකින්න ලැබෙනවා.””දෙවැන්නේ සඳු පිහිටියොත් - ස්ත්‍රී ලාබ, මිත්‍ර සම්පත්තිය, දූ දරුවන්ගේ වාසනා ගුණය ආදිය දකින්න ලැබෙනවා.””සඳු තුන්වැන්නේ පිහිටීමෙන් අදහස් වන්නේ ස්ත්‍රි ලාබ, මිත්‍ර සම්පත්තිය වගේම මැණික් යනාදියෙන් වාසනාව උදාවන බවයි.””සඳු හතර වැනි භාවයේ පිහිටියොත් ඥාතීන් වසඟ කරවන, මිත්‍ර සම්පත්තිය ඇති කරවන ග්‍රහචාරයක් ඇති කරන බව කියැවෙනවා.””සඳු පස්වැන්නේ පිහිටියොත් – අධ්‍යාපන කටයුතුවල විශාල ප්‍රගතියක් දකින්න ලැබෙනවා.” නමුත් සඳු නපුරට හිටියොත් දරුවන්ට අපල පීඩා ;ගන දෙනවා. මෙය හැම භාවයකම සඳු පිහිටන ආකාරය අනුව විපාක වෙනස් වෙනවා.””චන්ද්‍රයා හය වැන්නේ පිහිටියොත්, සතුරන් නසන බලය ලබනවා. මෙයින් බොහෝ විට සිදු කරන්නේ සතුරන් මිතුරන් බවට පත් කිරීමයි.””හත්වැන්නේ පිහිටන චන්ද්‍රයා යහපත් විවාහයක් ගෙන දෙනවා. ගුණගරුක දරු සම්පත් නිවේදනය කරනවා.””අටවැන්නේ පිහිටන චන්ද්‍රයා ශෝකය, අපකීර්තිය හා මරණය නිවේදනය කරනවා.””නව වැන්නේ චන්ද්‍රයා පිහිටීම මඟින් කීර්තිය, යසස යනාදිය ගෙන දෙනවා.””දසවැන්නේ පිහිටන චන්ද්‍රයා මඟින් කෙනෙකුව ධර්මානුකූලභාවයට පත් කරනවා.””එකොළොස්වැන්නේ පිහිටන චන්ද්‍රයා කීර්තිය, නම්බුනාම ගෙන දෙනවා.””දොළොස්වැන්නේ පිහිටන චන්ද්‍රයා වස්තු සහ ධන හානි යනාදිය නිවේදනය කරනවා.”අපි මීළඟට චන්ද්‍රයා නිසා ඇතිවන යෝග - පිළිබඳව විමසා බලමු.- කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=as1204227</link>
    <topic>සතුන් දොළහකට වෙන්වුණු චීන රාශි චක්‍රය</topic>
    <author/>
    <content>සතුන් දොළහකට වෙන්වුණු චීන රාශි චක්‍රයමෙවර වසන්ත උත්සවයත් සමඟ චීනයට උදා වූයේ ‘මකරා’ ගේ වසර ය. මෙය චීන ජාතිකයන්ගේ මහත් අමන්දානන්දයට හේතුවන වසරකි. මකරා යනු චීන ජාතිකයන්ගේ මහත් සම්භාවනාවට ලක්වූ අභිමානවත් මනඞකල්පිත සත්වයෙකි. අහස, ජලය හා ගොඩබිම යන ත්‍රිත්ව ඉසව්වල වික්‍රමයන් පාන්නට සමත් මේ සත්වයා කරුණාව මෛත්‍රිය හා පරෝපකාරය පෙරදැරි කරගත් අපූර්ව සමාජ හිතකාමියකු ලෙස ඔවුහු සළකති.මකරාගේ වසර උදාවනුයේ වසර දොළහකට වතාවකි. ඉන් අදහස් වනුයේ චක්‍රයක් පරිද්දෙන් ඒ ඒ වසර නම් දොළහකින් හැඳින්වෙන බවයි. චීන රාශි චක්‍රය හැඳින්වනුයේ සත්වයන් දොළොස් දෙනකුගේ නම්වලිනි. මෙය ශ්‍රී ලාංකිකයනට මේෂ, වෘෂභ, මිථුන, කටක ආදී පිළිවෙළට සමාන ය. චීනයේ රාශි දොළස හැඳීන්වනුයේ මීයා, ගවයා, කොටියා, වඳුරා, කුකුළා, බල්ලා, සහ ඌරා ලෙස ය.මෙම අනුපිළිවෙළ සැකසුණු ආකාරය පිළිබඳ ජනප්‍රවාද රැසක් වෙයි. එම ජනප්‍රවාදවලට අනුව සතුන්ගේ පිළිවෙළ සකසා ඇත්තේ කිසියම් සර්ව බලධාරියකු විසිනි. ඇතැම් තැනෙක එය විශ්වයටම අධිරාජයා වූ ‘බුද්ධ’ ලෙස හැඳින්වේ. සමහර තැනක ශක්‍ර දෙවියන්ට සමාන දෙවි කෙනකු ලෙස ද පේඩ්ඩ් හෙවත් හරිමිණ අධිරාජයා ලෙස ද විස්තර වෙයි.මෙම මහා බලැති පුද්ගලයා විසින් දිනක් මෙම සතුනට ආරාධනා කර තිබේ. එවිට සතුන් පැමිණි පිළිවෙළ අනුව අනුපිළිවෙළ සැදුණු බව මෙම කථාවලින් කියැවෙයි. පළමුව පැමිණියේ මීයා ය. සතුනට පැමිණීමට නියමිතව තිබුණේ මහා ගංගාවක් පසු කරගෙන ය. එහිදී පිහිනීමට නොදත් මීයා ගවයකු රවටා උගේ කරමතින් පැමිණ ජයග්‍රහණය කළේය. ඒ සඳහා බළලාගේ උදව් ලබා ගත්ත ද මීයා විසින් අතරමඟ දී බළලා ගඟට තල්ලු කළ බව ද ඇතැම් කථාවක කියවේ. බළල් මී වෛරය ආරම්භ වූයේ එතැන් සිට ය. මෙම තරගයේදී ගවයා පැමිණියේ දෙවනුව ය.තවත් පිහිනීමේ ශුරයකු වූ කොටියා තුන් වැනියා විය. ගලින් ගලට පනිමින් ආ හාවා හතර වැනියා වූ අතර මකරා පැමිණියේ පස්වනුව ය. සියලුම සතුන් අභිබවන ලක්ෂණ තිබූ මකරා පස්වැනියා වූයේ අතරමඟදී කරදරයට පත් අයට උපකාර කරමින් පැමිණි නිසා ය. අනතුරුව පැමිණියේ අශ්වයාය. බැටළුවා වඳුරා සහ කුකුලා. ජලය මත පාරුවක් තනා එහි නැඟී ආහ. බල්ලා අතරමඟ දිය කෙළිමින් සිටි අතර ඌරා නිතර ආහාර ගැනීමට නතර වීම නිසා ප්‍රමාද වී අන්තිමයා විය.මෙම සතුන්ගේ චරිත ලක්ෂණ අනුව ඒ ඒ වසරට සුවිශේෂ ලක්ෂණ හිමිවන බව සම්ප්‍රදායික චීන ජාතිකයන්ගේ විශ්වාසයයි.චීන සත්ත්ව රාශි දොළසේ ක්‍රමයට අනුව මේ වසර මකරාගේ වසරයි. ඒ සත්ත්වයන්ට අයත් වසරවල ඉපදුණු අයට යම් සුවිශේෂ පෞද්ගලික ස්වභාව හිමි වන බව චීන ජාතිකයන්ගේ විශ්වාසයයි.1924, 1936, 1948, 1960, 1972, 1984, 1996, 2008මීයාගේ වසරේ ඉපැදුණු අයගේ පෞද්ගලික ස්වභාවයමීයාගේ වසරේ ඉපදුණු අය දක්ෂයෝ ය. ඔවුන්ට සූක්ෂ්ම ප්‍රතිවේදයක් පවතී. නමුත් ඉක්මන් කේන්තිකාරයෝ ය.නිතර දැනුම් පිපාසයෙන් පෙළෙන ඔවුන් විරුද්ධ ලිංගිකයන්ගේ ආකර්ෂණය දිනාගත හැකි පිරිසක් ලෙස සැලැකේ.1925, 1937, 1949, 1961, 1973, 1985, 1997, 2009ගවයාගේ වසරේ ඉපදුණු අයගේ පෞද්ගලික ස්වභාවය:ගවයාගේ වසරේ ඉපදුණු අය උද්‍යෝගිමත්, පරීක්ෂාකාරී, නොපැකිළෙන, ඉවසිලිවන්ත ගුණයෙන් යුක්තය. තම පවුලටත් තම කාර්යයන්ටත් දැඩි සැලකිල්ලක් දක්වන ඔවුන් සමාජ ආශ්‍රයට අදක්ෂ යැයි විශ්වාස කෙරේ.1926, 1938, 1950, 1962, 1974, 1986, 1998, 2010කොටියාගේ වසරේ ඉපදුණු අයගේ පෞද්ගලික ස්වභාවයදැඩි ස්වයං - විශ්වාසයක් ඇති කොටියාගේ වසරේ ඉපදුණු අය බෙහෙවින් ශක්තිමත් ය. ඔවුන් අනතුරුවලට හා අභියෝගවලට මූණ පෑමට බිය නැත.සන්සුන් අය ලෙස සැලකෙන ඔවුහු තමන්ගේ ඉලක්කය හා අරමුණ ඉටු වන තෙක් නොකඩවාම උත්සාහයේ නියැළී සිටිති.1927, 1939, 1951, 1963, 1975, 1987, 1999, 2011හාවාගේ වසරේ ඉපදුණු අයගේ පෞද්ගලික ස්වභාවය:හාවාගේ වසරේ ඉපදුණු අය සිහි කල්පනාවෙන් කටයුතු කරන සෞම්‍ය අයයි.ඔවුන්ට සෞන්දර්යය පිළිබඳව ඉහළ අවබෝධයක් හා දැනීමක් තිබේ.ඒ නිසා ඔවුන් තම ගෙදර ලස්සනට සරසන්නත් වෙනත් ඕනෑම කාර්යයක් හොඳින් පිළියෙල කරන්නත් දක්ෂය.හාවා සේම කරුණාවන්ත මේ අය අන් අයට උදව් කිරීමට කැමැති පිරිසක් ලෙස හැඳින්වේ.1928, 1940, 1952, 1964, 1976, 1988, 2000, 2012මකරාගේ වසරේ ඉපදුණු අයගේ පෞද්ගලික ස්වභාවය:ශක්තියෙන් පිරී, තමා ගැන අභිමානයෙන් පසුවන මේ පිරිස පරාජය පිළි ගැනීමට අකමැති ය.සියලු කාර්ය නිවැරැදිව ඉටු කිරීමට උත්සාහ කරන ඔවුහු තමන්ගේ ප්‍රතිරූපයටත් දැඩි සැලකිල්ලක් දක්වති.අනුන්ගෙන් උපකාර බලාපොරොත්තු වෙයි. ඉවසිලිවන්තභාවයෙන් අඩු ය.1929, 1941, 1953, 1965, 1977, 1989, 2001, 2013නයාගේ වසරේ ඉපදුණු අයගේ පෞද්ගලික ස්වභාවය:විචිත්‍ර කථික හැකියාව, දැඩි අධිෂ්ඨානය සහ නිර්මාණශීලිත්වය නයාගේ වසරේ ඉපදුණු අයට හිමි ලක්ෂණයි.මකරාගේ වසරේ ඉපදුණු අය සේ ම මෙබඳු අය ද සිය පරාජය පිළිගැනීමට කැමැති නැත.නිරන්තරයෙන් ම සැකයෙන් සිටීම ඔවුන්ගේ අඩුපාඩුවකි.1930, 1942, 1954, 1966, 1978, 1990, 2002, 2014අශ්වයාගේ වසරේ ඉපදුණු අයගේ පෞද්ගලික ස්වභාවය:සර්වශුභවාදී, යටත් කළ නොහැකි, සිය අරමුණ ඉටු වන තෙක් උත්සාහ කරන මේ අය විලාසිතාවන්ට අනුව සැරසෙන්නට දක්ෂය.ඔවුන් අන් අයගේ යෝජනා පිළි ගැනීමට අකැමැති ය.තමාගේ ප්‍රතිරූපයට අධික අවධානය යොමු කරන මෙබඳු අයට සකසුරුවම් ආකාරයට ජීවිතය ගත කිරීම අසීරු ය.1931, 1943, 1955, 1967, 1979, 1991, 2003බැටළුවාගේ වසරේ ඉපදුණු අයගේ පෞද්ගලික ස්වභාවය:සිහි කල්පනාවෙන් කටයුතු කරන බැටළුවාගේ වසරවල ඉපදුණු අයට ඕනෑම අවස්ථාවක් හෝ අසීරුතාවකදී සාර්ථකව හැසිරීමේ හැකියාව තිබේ.ස්ථිර ස්වභාවය හිමි ඔවුහු අසීරුතාවන්ට හා අභියෝගයන්ට නිර්භයව මූණ පාති. ඔවුන් මුරණ්ඩු ය. අනුන්ට උපකාර කිරීමට කැමැති ය. කරුණාවන්ත පුද්ගලයෝ වෙති. පරිපූර්ණ අඹුවක හෝ සැමියකු වන බව විශ්වාස කෙරේ.1932, 1944, 1956, 1968, 1980, 1992, 2004වඳුරාගේ වසරේ ඉපදුණු අයගේ පෞද්ගලික ස්වභාවය:වඳුරාගේ වසරේ ඉපදුණු අය ධෛර්යසම්පන්න, ප්‍රාණවත්, තරගකාරීත්වයකින් යුතු අයයි. අලුත් දේට දැඩි ආශාවක් දක්වති.හැම විටම ඔවුන් අලුත් දැනුම ලබා ගැනීමේ ආශාවෙන් සිටිති. ඔවුන්ට විශ්මයජනක මතක හැකියාවක් තිබේ.අනුන්ගේ විශ්වාසය ලෙහෙසියෙන් දිනා ගැනීමට හැකි ය. චංචල ගතියෙන් යුත් ඔවුන් අපරීක්ෂාකාරී අය ලෙස හැඳින්වේ.  1933, 1945, 1957, 1969, 1981,1993, 2005කුකුළාගේ වසරේ ඉපදුණු අයගේ පෞද්ගලික ස්වභාවය:කුකුළාගේ වසරවල ඉපදුණු අය තමන්ටම සුවිශේෂ ශෛලියකින් සැරසීමට කැමැති ය. වර්ණය ගැන ඔවුන්ට හොඳ අවබෝධයක් තිබේ. ඔවුන් චතුර කථිකයෝ ය. තම කතාවෙන් අනුන් කැමැති කරවීම ඔවුන්ගේ දක්ෂකමකි. ඔවුහු සිය සැබෑ අදහසට අනුව කතා කරති. වගකීම් දැරීමට කැමැති ය. කුසීතයන් ලෙස සිටින අය දැඩි ලෙස හෙළා දැකීම ඔවුන්ගේ සිරිත ය.එල්ල විය හැකි බලපෑම නොතකා යමක් හෝ පුද්ගලයකු කෙරේ ඇති අප්‍රසාදය වහාම පළ කරති. මේ අය අහංකාරය වළක්වා ගැනීමට උත්සාහ කළ යුතු ය.1934, 1946, 1958, 1970, 1982, 1994, 2006බල්ලාගේ වසරේ ඉපදුණු අයගේ පෞද්ගලික ස්වභාවය:මිතුදමටත් ප්‍රේමයටත් ඉතා අවංක වන බල්ලාගේ වසරේ ඉපදුණු අය තමා ගැන නොතකා ආදරය කරන පුද්ගලයන්ට සිදුවිය හැකි හානි වැළැක්වීමට උත්සාහ කරති. තමන්ගේ යහපත සඳහා අපකීර්තිමත් ක්‍රියාවල යෙදෙන්නට දැඩි ලෙස අකැමැති ය.බල්ලාගේ වසරේ ඉපදුණු අය පහසුවෙන් ම කලබල වෙති. අනුන් විවේචනය කිරීමට කැමැති වීම ඔවුන්ගේ අඩුපාඩුවකි.1935, 1947, 1959, 1971, 1983, 1995, 2007ඌරාගේ වසරේ ඉපදුණු අයගේ පෞද්ගලික ස්වභාවය:ඌරාගේ වසරේ ඉපදුණු අය සර්වශුභවාදී පිරිසකි. මුදල් හම්බ කිරීම ඔවුන්ට ගැටලුවක් නොවේ. ඔවුන් අවංකය, ඍජුය. සුළු වාසියට වාද විවාද ඇති කර ගන්නේ නැත. ඌරාගේ වසරේ ඉපදුණු කාන්තාවෝ විශේෂයෙන් තම පවුලේ කාර්ය ක්‍රමානුකූලව පිළියෙල කර ගැනීමට දක්ෂයෝය.බොහෝ කරුණාවන්තයන් වන ඌරාගේ වසරේ ඉපදුණු අය ලෙහෙසියෙන් අනුන් විසින් වංචා කරනු ලැබීමේ ප්‍රවණතාවක් පවතී. සැහැල්ලු ජීවිතයක් ගත කිරීමට කැමති ඔවුන් සමහර විට කම්මැලියන් සේ පෙනෙයි.චීන ගුවන් විදුලියේ සිංහල සේවයේ සුභාසර සඟරාවේ අනුග්‍රහයෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204222</link>
    <topic>හිනා කතා</topic>
    <author>එඩ්වඩ් චන්ද්‍රසිරි</author>
    <content>හිනා කතා‘ඕනෑම ප්‍රශ්නයක පැති තුනක් තියෙනවා. අන්න ඒක හොඳට මතක තියාගන්ඩ අනෝමා.’ තම බිරිඳ සමඟ බහින් බස් වූ නිහාල් අන්තිමේදී අවධාරණය කොට කීවේය.’මොකක්ද ඔය තුන් පැත්ත?’ අනෝමා කට ඇද කොට ඇසුවේ අවඥාවෙනි.’එකක් ඔයාගෙ පැත්ත. අනික ඔයගොල්ලන්ගෙ අම්මගෙ පැත්ත. තුන්වැනි එක හරි පැත්ත.’ නිහාල් කීවේය.ශල්‍යකර්මයට පෙර සිහි නැති කිරීමට මොහොතකට කලින් රෝගියාගේ මුහුණ බැලූ වෛද්‍යවරයා සිනාසෙමින් මෙසේ ඇසීය.’මොකද මේ? පොඩි ළමයෙක් වගේ හොඳටම බයවෙලා?’’මේ මගෙ පළවැනි ඔපරේෂන් එක, දොස්තර මහත්තයා’ රෝගියා කීවේ බිඳුණු හ¼ඩිනි.’ඉතින් මොකෝ! මේ මගෙත් පළවැනි ඔපරේෂන් එකනෙ’ දොස්තර පිළිතුරු දුන්නේය.ඉතාලියේ රැකියාව කරන ලක්ෂ්මන් නිවාඩුවකට ලංකාවට ආවේ සිංහල අලුත් අවුරුද්ද එළැඹෙන්නට ළංව තිබියදීය.අවුරුදු දිනවල තම සහෝදර සහෝදරියන් බලන්නට නෑගම් යන ගමන් පැරැණි මිතුරකු වූ ලාල් හමුවන අදහසින් ලකී, ලාල්ගේ නිවෙසට ගොඩවිය.’කෝ ලාල් නැද්ද ගෙදර?’ පුළුල් සිනාවකින් තමා පිළිගත් ලාල් ගේ බිරිඳ මාලිගෙන් ලකී විමසුවේය.’නෑ, අද එයා වැඩ. දැන් එයා ජනවසමේ සෙකට්‍රිනෙ? මාලි කීවේ උජාරුවෙනි.අ.පො.ස. (සා.පෙළ) පන්තියේ දීම තම ඉගෙනීම කඩාකප්පල් කරගත් ලාල් රාජ්‍ය ආයතනයක ලේකම් තනතුරකට පත්වුයේ කෙසේදැයි වික්ෂිප්ත වූ ලකී ‘සෙකට්‍රි’ යයි ප්‍රතිරාවය කළේ විස්මයෙනි.’ඔව්, අර තියෙන්නෙ තොප්පිය’ මාලි සාලයේ ඇණයක එල්ලා තිබූ හිස් වැසුමකට අත දිගු කරමින් කීවාය.ආ... මේ සිකියුරිටි’ ලකී කීවේ පිපිරෙන්නට ආ සිනාව අසීරුවෙන් මැඬ ගනිමිනි.අබේනායකට තම පැරණි මිතුරකු වූ සමරකෝන් අවන්හලකදී හමුවූයේ අහම්බෙනි. බොහෝ කලකින් මුණගැසුණු පැරණි මිතුරාගේ සුරත තදින් මිරිකූ සමරකෝන් මෙසේ ඇසීය.’අබේ, දැන් උඹ මොකද කරන්නෙ?’’මම දැන් පන්තියක් දාලා ළමයින්ට ඉංග්‍රීසි උගන්නනවා’ අබේනායක සිනාසෙමින් කීවේ තරමක ආඩම්බරයකිනි.’ආ ඇත්තද? කොහොමද පන්තිය සාර්ථක ද?’ සමරකෝන් තවත් ප්‍රශ්නයක් නැඟීය.’ඔව්, සතියේ සඳුදා ඉඳලා සිකුරාදා වෙනකම් ම පන්ති. ඉරිදට විතරයි මම නිවාඩුවක් ගන්නෙ’ අබේනායක කීවේය.’ඇයි එතකොට සෙනසුරාදා?’ සමරකෝන් සතියේ ඉතිරි දිනය මතක් කරමින් ඇසීය.’සෙනසුරාදට ඉංග්‍රීසි ඉගෙන ගන්ඩ මම පන්තියකට යනවනෙ’ අබේනායක පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204223</link>
    <topic>‘චංචලාට’ මල් පිට මල්</topic>
    <author>තුෂාරි</author>
    <content>‘චංචලාට’ මල් පිට මල්මේ දිනවල ජාතික රූපවාහිනියේ විකාශනය වන ‘සිකුරු වසන්තේ’ ටෙලි වෘත්තාන්තයේ ‘චංචලා’ චරිතය කාගේත් කතාබහට ලක්ව තිබෙනවා. මේ දඟකාර, කටකාර පණ්ඩිත කෙල්ල සැබෑ ජීවිතයේ යශෝධරා තිලක්සිරි.ඒ රංගන ශිල්පියකු මෙන්ම ටෙලි නාට්‍ය අධ්‍යක්ෂවරයකු ද වන සුදත්ත තිලක්සිරිගේ ආදරණීය දෙටු දියණියයි. ‘චංචලා’ චරිතය නිසා රසික ප්‍රතිචාර නොඅඩුව ලබන යශෝධරා ඒ ගැන අපිත් එක්ක කතාබහ කළේ පුංචි ආඩම්බරයකින් වගේම සතුටකින්.“මම මීට පෙර ‘ඉතිං අවසරයි’, ‘මාලතී මලක්’ වැනි ටෙලි නාට්‍ය කිහිපයකම රඟපා තිබෙනවා. ඒ සියල්ලම තාත්ත අධ්‍යක්ෂණය කරපු ටෙලි නාට්‍ය. ඊට අමතරව මේ දිනවල විකාශය වන ‘රුවන් මාලිගා’ ටෙලි නාට්‍යයටත් මම රංගනයෙන් එක් වුණා.මම ප්‍රධාන චරිතයක් රඟපාන ‘සිකුරු වසන්තේ’ ටෙලි නාට්‍යයේ ‘චංචලා’ චරිතයට හුඟාක් හොඳ ප්‍රතිචාර ලැබෙනවා. පාසලේ යාළුවොත් මට කතා කරන්නේ ‘චංචලා’ කියලයි. ඒ වගේම ගෙදර අම්මා, තාත්තා, සහෝදර සහෝදරියන් නිතරම මාව දිරිමත් කරනවා. ඉතින් මම හුඟාක් සතුටින් කාලය ගත කරනවා.යශෝධරා තවමත් නුගේගොඩ ලයිසියම් ජාත්‍යන්තර පාසලේ නම වන ශ්‍රේණිය ඉගෙනුම ලබන දියණියක්.දයාන් විතාරණ කියු සැණින් අපේ මතකයට නැඟෙන්නේ ගායකයෙකු වගේම ප්‍රවීණ ඡායාරූප ශිල්පියෙක්. මංගල ඡායාරූපකරණයට වැඩි නැඹුරුවක් දක්වන දයාන් මේ දිනවල ඔහුගේ අලුත්ම සී ඩී තැටියේ වැඩ කටයුතු සඳහා වෙහෙසෙන බව අපිට දැනගන්නට ලැබුණා. මේ ගැන දයාන්ගෙන්ම අපි විමසා බැලුවා.“මගේ අලුත්ම ගීත ඇතුළත් සී ඩී තැටියක් ලබන ජුනි - ජුලි අතර එළිදක්වන්නට සූදානම් වෙමින් ඉන්නෙ. මෙය විශේෂිත තැටියක්. මම තනු නිර්මාණය කරමින් එයට පද රචනා කරමින් ගැයු ගීත කිහිපයක්ම මෙයට අන්තර්ගතයි. මෙයට සංගීත සංයෝජනය කළේ මහින්ද බණ්ඩාර.මෙහි විවිධ මාතෘකා යටතේ ලියැවුණු ගීත ඇතුළත්. මේ වන විට ගීත 40 ක් 45 ක් පමණ නිර්මාණය කර අවසන්. ඒ අතුරින් ගීත 20 ක් මේ සී ඩී තැටියට අන්තර්ගත වෙනවා. ඒවා තෝරා ගන්නේ ප්‍රවීණයන්ට රස විඳින්ට අවස්ථාව සලසා දී ඔවුන්ගේ අදහස් අනුවයි.අලුත් අවුරුදු සමය ගෙවී ගොස් දින කිහිපයක් ගත වුණත් ‘රන්වල පදනමෙන්’ අලුත් අවුරුද්ද වෙනුවෙන් කෙරෙන මෙහෙවර තවමත් ඉවර වෙලා නැහැ. අද දවසේත් ආණමඩුවේදී රන්වල පදනම ඉදිරිපත් කරන ‘ගම අවුලංඤ්ඤං’ ප්‍රසංගය පැවැත්වෙනවා. ඒ ගැන කතා බහ කරන්නට සහන් රන්වල අපිත් එක්ක එකතු වුණා.“රන්වල පදනම ඉදිරිපත් කරන ‘ගම අවුලංඤ්ඤං’ ප්‍රසංග කිහිපයක්ම විවිධ ප්‍රදේශවල පැවැත්වෙනවා. ලබන 28 වැනිදා අලුත්ගම දී මෙය පැවැත්වෙනවා.රන්වල පදනමේ ‘මතු පරපුර’ කණ්ඩායම ජනක්‍රීඩා කණ්ඩායමක් නිර්මාණය කළා. ඇත්තටම ඒ ඔස්සේ සිදු කරන්නට අපි බලාපොරොත්තු වන්නේ ජනක්‍රීඩා ආශි‍්‍රත නිර්මාණ. ජනක්‍රීඩා ආශි‍්‍රත කලාංග විනාශ වන්නට නොදී තරුණ, ළමා පරපුර අතර ව්‍යාප්ත කිරීම අපේ අරමුණයි.දවස් හතේම රූපවාහිනී නාළිකා ඔස්සේ විකාශය වන ටෙලි නාට්‍ය ගණනාවකින්ම දැකගත හැකි ජනපි‍්‍රය යොවුන් නිළියක් තමයි නෙහාරා පීරිස්. ‘සිටු මැදුර’, ‘අරුන්දතී’, ‘භාර්යාවෝ’, ‘රුවන් මාලිගා’, ‘සිහින පියාපත්’ වැනි ටෙලි නාට්‍ය ගණනාවකම නෙහාරාගේ දඟකාර රඟපෑම් අපට දැකගන්නට පුළුවන්. නමුත් නෙහාරා ගේ ජීවිතයේ සුවිශේෂී අත්දැකීමක් එක්කළ නවතම ටෙලි නාට්‍යයක් පසුගියදා විදේශයකදී රූගත කෙරුණා. ඒ ‘ආදරණීය නයගරා’. තමා ලැබූ මේ සුවිශේෂී අත්දැකීම ගැන නෙහාරා අපිත් එක්ක කතාබහ කළා.“ආදරණීය නයගරා ටෙලි නාට්‍යය මම විදේශයකට ගොස් රංගනයේ යෙදුණු පළමු ටෙලි නාට්‍යයි. එහි මම රඟපාන්නේ ‘මායා’ කියන නීති ශිෂ්‍යාවකගේ චරිතයක්. එය මිනීමැරුමක් සම්බන්ධව කියැවෙන අභිරහස් හා කුතුහලය දනවන කතාවක්. මෙහි දර්ශන ඇමෙරිකාවේ විවිධ ප්‍රදේශවල රූගත කෙරුණා. මෙහි රූගත කිරීම් සිදු වුණේ සීත සෘතුවේදී. හරිම සුන්දර අත්දැකීම් අපි ලැබුවා. ඇත්තටම හිමත් එක්ක රඟපාන එක ලේසි වුණේ නැහැ. චිත්‍රාල් ද මෙල් අධ්‍යක්ෂණය කරන මේ ටෙලි නාට්‍යය මම හිතන්නේ මේ වසර අවසන් වීමට පෙරාතුව විකාශය වේවි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204224</link>
    <topic>විශ්වාසවන්ත අය එක්ක ඉද්දී ආරක්ෂිතයි කියා දැනෙනවා</topic>
    <author>ගාමිණී සුසන්ත</author>
    <content>විශ්වාසවන්ත අය එක්ක ඉද්දී ආරක්ෂිතයි කියා දැනෙනවායුරේනි නොෂිකාඅද ‘තරුවක් සමඟ වරුවක්’ විශේෂාංගයට එක්වන්නී යොවුන් රංගන ශිල්පිනී යුරේනි නොෂිකා ය. පුංචි තිරයේ වෙළෙඳ දැන්වීම් කීපයකින් ම දිනපතා ම අපගේ නිවෙසට පැමිණෙන යුරේනි ටෙලිනාට්‍ය කීපයකින් ම තම රංගන හැකියාව මනාව පෙන්නුම් කළ දක්ෂ රංගන ශිල්පිනියක් ලෙස හැඳින්විය හැකි ය. තවමත් යොවුන් වියේ පසුවන මේ රුවැත්තිය අනාගත ශ්‍රී ලාංකේය රංගන ක්ෂේත්‍රයේ බලාපොරොත්තු තැබිය හැකි රංගන ශිල්පිනියක් ලෙස හැඳින්විය හැකි ය.මොනවගේ වැඩ කටයුතු වල ද මේ දිනවල ඔබ නිරත වෙලා ඉන්නේ...කලා කටයුතු පිළිබඳව සඳහන් කරනවා නම්, චාමර පීරිස්ගේ ‘පියවි’ ටෙලිනාට්‍යයේ රංගනයට සම්බන්ධ වෙලා ඉන්නව මේ දිනවල. ‘පියවි’ කොටස් 40 කින් පමණ සමන්විත ඉතාම ලස්සන ටෙලිනාට්‍යයක්. ඒ වගේ ම චිත්‍රපටයක තිර පිටපතක් පිළිබඳව මේ දිනවල හදාරමින් ඉන්නව. ඊට අමතරව වෙළෙඳ ආයතන කීපයක ප්‍රචාරන වැඩ එක්ක සම්බන්ධ වෙලා රට වටා යනව. ඒ නිසා තරමක් මේ දිනවල කාර්ය බහුලයි.ඔබ කලාවට පිවිසුණු ආකාරය සිහිපත් කරමු...2006 අවුරුද්දේ ‘මිස් ටුවරිසම්’ කිරුළ හිමි වුණේ මට. ඉන් පසුව මම මෝස්තර නිරූපණ ක්ෂේත්‍රයට සම්බන්ධ වුණා. මෝස්තර නිරූපණ ක්ෂේත්‍රයේ මාස තුන හතරක් විතර වැඩ කරන විට මට සිරස නාලිකාවේ ‘කිඳුරංගනා’ ටෙලිනාට්‍යයේ රංගනයට ආරාධනයක් ලැබුණා. ඒ තමයි මගේ පළමු ටෙලිනාට්‍ය රංගනය. ඉන්පසුව මම ටෙලිනාට්‍ය සහ චිත්‍රපට කීපයකටම රංගනයෙන් දායක වුණා. එහෙමයි මම කලාවට පිවිසුණේ.ඔබ මෙතෙක් දායක වී ඇති නිර්මාණ මොනවාද?කලා නිර්මාණ විශාල සංඛ්‍යාවකට මම තවම දායක වෙලා නෑ. ‘අයාල්’, ‘පිංගල දනව්ව‘, ‘සඳ සාක්කි’, ‘කිඳුරංගනා’ වැනි ටෙලිනාට්‍ය වලටත් චිත්‍රපට දෙකකටත් මට රංගනයෙන් දායක වෙලා තියෙනව. හැබැයි චිත්‍රපට දෙක නම් තවම තිරගත වුණේ නෑ.ඔබ රඟපාන්න ආශාවෙන් සිටි කෙනෙක්ද?කොහෙත් ම නෑ. මම පාසල් ගියේ කොළඹ මෙතෝදිස්ත විදුහලට. පුංචි කාලෙ මට තිබුණු හීනය තමයි නීතිඥවරියක් වෙන්න. මම රංගනයට පිවිසුණේ ඉතා අහම්බෙන්.පසුගිය කාලෙ ඔබ ලංකාවෙ සිටියෙ නෑ නේද?ඔව් පසුගිය අවුරුදු එක හමාරක පමණ කාලයක් මම ලංකාවෙ හිටියෙ නෑ. රංගනයට පිවිසුණු දා ඉඳල මගේ බලාපොරොත්තුව තමයි ජාත්‍යන්තර තලයේ මගේ රංගන දස්කම් පෙන්වීම. ඒ සඳහා පසුගිය කාලය මම වැය කළා. ඒ නිසයි මම පසුගිය කාලෙ ලංකාවේ නොසිටියෙ. ඒ ගැන විස්තර වැඩිපුර දැන්ම කියන්න බැහැ. වෙලාව ආවාම ඒ ගැන තොරතුරු ඔයාලට කියන්නම්.ගැමි චරිතයක් රඟපාන්න ඔබ ආසා නැද්ද?මම හරිම ආසයි ගැමි චරිතයක් රඟපාන්න මට මෙතෙක් ලැබී තියෙන්නෙ නාගරික පන්නයේ චරිත.අපි එක නිර්මාණයක චරිතයක් නිරූපණය කළාම ටෙලිනාට්‍ය චිත්‍රපට අධ්‍යක්ෂවරු අපට අඬ ගහන්නෙ ඉස්සර වෙලා කළ ආකාරයේ චරිතම රඟපාන්න. මේ වනතුරු කිසිම අධ්‍යක්ෂවරයෙක් මා තුළින් ගැමි චරිතයක් දැකල නෑ. ඒ ගැන මට හරිම කනගාටුයි. මම කැමැතියි විවිධ චරිත රඟපාන්න. රංගනයට මා තුළ කිසියම් හැකියාවක් තියෙනව නම් එය පෙන්වන්න. නමුත් ඒකට තවම අවස්ථාවක් ලැබිල නෑ.ඔබට යහළු යෙහෙළියො විශාල සංඛ්‍යාවක් ඉන්නවද?නැහැ. විශාල පිරිසක් මම ළඟින් ඇසුරු කරන්නේ නෑ. අතේ ඇඟිලි සංඛ්‍යාවටත් වඩා අඩු සංඛ්‍යාවකුයි මම ළඟින් ඇසුරු කරන්නේ. මට විශ්වාසවන්ත අයත් එක්ක ඉන්නවිට මම ආරක්ෂිතයි කියල මම හිතනවා.යෞවන ප්‍රේමය ගැන ඔබටත් අදහසක් ඇති...?යෞවන ප්‍රේමය මමත් අත්විඳල තියනව. සමහර වෙලාවලට යෞවන ප්‍රේමය කටුක වන අවස්ථා තියෙනව. නමුත් ප්‍රේමය හරිම සුන්දරයි. තමන්ට ගැළපෙන කෙනා ලැබුණොත් ඒක වාසනාවක්.ඔබේ අනාගත බලාපොරොත්තු...?රංගනයෙන් ජාත්‍යන්තර තලයට ඒම මගේ එක් බලාපොරොත්තුවක්. ඒ වගේ ම පුළුවන් විදියට අනුන්ට උදව් කරගෙන පාඩුවේ ජීවත්වීමයි මගේ අනෙක් බලාපොරොත්තුව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204225</link>
    <topic>ජෝර්ජ් කීට්: ආසියාවේ පිකාසෝ</topic>
    <author>කපිල කුමාර කාලිංග</author>
    <content>ජෝර්ජ් කීට්: ආසියාවේ පිකාසෝඋදෑසන සීනු හඬ ධර්මරාජ කඳුමුදුන සිසාරා පැතිර යයි. මගේ යාබද මේසයේ සිටින මිතුරා තවමත් පැමිණ නැත. සුපුරුදු පරිදිම – මඳක් ප්‍රමාද වී – තව සුළු මොහොතකින් ඔහු පන්ති කාමරයට පිවිස ගුරුතුමාගෙන් සමාව අයැද තම මේසය වෙත පැමිණෙනු ඇත.මගේ මිතුරා සචීන් දත්ත කීට්ය. ඔහුගේ පියා ජෝර්ජ් කීට්ය. සචීන් හා මා අතර සමානතා කීපයක්ම විය. ඉන් පළමුවැන්න ගණිතයට තිබූ බැරිකම යැයි සිතමි. දෙවැන්න දෙදෙනාගේම පියවරුන් චිත්‍රශිල්පීන් වීමය.ඉන්දියාවේ ශාන්ති නිකේතනයේ කලාගුරු නන්දලාල් බෝස් ගේ සිසුවෙකු වූ මගේ පියා මධ්‍යම පළාතේ ප්‍රථම චිත්‍ර කලා පරීක්ෂක වශයෙන් සේවය කරමින් සිටියේය.ජෝර්ජ් කීට් හා මගේ පියා අතර සමීප මිත්‍රත්වයක් නොතිබුණ ද ඔවුහු එකිනෙකා දැන හැඳින සිටියහ. එකල ප්‍රධාන කලා පරීක්ෂක තනතුර හෙබවූයේ ජෝර්ජ් කීට් ද අයත්, 43 කණ්ඩායමේ සාමාජිකයෙකු වූ ඩබ්.ජේ.බිලිං ය.කීට්ගේ පුතා වුවත් සචීන් නම් ‘බලිරූපයක්’ හෝ අඳිනු මා දැක නැත. ඔහුගේ ප්‍රියතම විෂය වූයේ සංගීතයයි.ඇතැම් දිනෙක සචීන්, පන්තියේ නිදිකිරා වැටෙයි. “ඊයෙ රෑ ඩැඩා චිත්‍රයක් ඇන්දා. මට ඈතින් ඉඳන් සිතාර් එක වාදනය කරන්න කිව්වා.”ඔහු මා හා පවසයි.සචීන්ගේ වැඩිමල් සොහොයුරා ප්‍රේම්ය. ඔහු ද සංගීතකාරයෙකු වූ නමුත් චිත්‍රශිල්පයට ද දක්ෂයෙක් විය. ප්‍රේම් ඇඳි චිත්‍ර ජෝර්ජ් කීට්ගේ ව්‍යාජ අස්සන යොදා අලෙවි කළ බවත් එනිසාම කීට්ගේ චිත්‍ර සඳහා තිබූ ඉල්ලුම හා වටිනාකම පහත වැටුණු බවත් කටකතාවක් ලෙසින් පැතිර ගියේ එහෙයින් විය හැකිය.සචීන් හා ප්‍රේම් බටහිර සංගීත කණ්ඩායමක් ද පිහිටුවා ගත් අතර ඔවුහු එහි ගිටාර් වාදකයෝ වූහ.අ.පො.ස. සාමාන්‍ය පෙළින් පසු සචීන් නැවත පාසල් නො ආවේය. ඔහු සිතාර් වාදනය ප්‍රගුණ කරනු පිණිස ඉන්දියාවට ගිය බවත් පණ්ඩිත් රවි ශංකරයන් ජෝර්ජ් කීට්ගේ මිතුරෙකු නිසා එතුමන්ගෙන් උපකාර ලබන බවත් දැනගන්නට ලැබුණි.ප්‍රේම් තුරුණු වියෙහිදීම ජීවිතයෙන් සමුගත්තේය. දිගු කලකට පසු මට සචීන් නැවත මුණගැසුණේ ජාතික රූපවාහිනිය අබියසදීය. ඔහු එහි සංගීත අංශයේ නිෂ්පාදකවරයෙකු ලෙසින් පත්ව සිටියේය. එහෙත් ඔහු මඳ කලකින්ම එතැනින් ඉවත්ව දුම්බර මිටියාවතේ තම පිය නිවහනටම පැමිණියේය. අදත් ඔහු එහි වෙසෙයි.සුදු ධෝතියකින් සැරසුණු ජෝර්ජ් කීට් තනිවම මහනුවර නගරයේ වීදි සරනු මම නිතර දැක ඇත්තෙමි. නුවරුන් කිසිවෙකුත් ඔහු හඳුනාගත් බවක් නම් දක්නට නොවීය.1954 දී, පේරාදෙණිය විශ්වවිද්‍යාලයේ ‘සෙනෙට් රූම්’හි ජෝර්ජ් කීට් චිත්‍ර ප්‍රදර්ශනයක් පැවති අතර ඒ සඳහා නිකුත් කළ සමරු කලාපයක් සහ පෝස්ටරය මගේ පියාගේ පරණ ලිපි ගොනු අතර තිබී මට හමුවුණි. ඔක්තෝබර් 11 – 22 දක්වා පැවැති එම ප්‍රදර්ශනය නැරැඹීම සඳහා වැඩිහිටියකුගෙන් සත 50ක් ද ශිෂ්‍යයෙකුගෙන් සත 25ක් ද අය කරනු ලැබුණි. සමරුවේ ඇතුළත සංවිධායක සටහනකින් ශාලාවේ ඉඩකඩ මදිවීම නිසා බලාපොරොත්තු වූ ආකාරයට චිත්‍ර ප්‍රදර්ශනය කිරීම අපහසු වූ බව දන්වා කනගාටුව ප්‍රකාශ කර ඇත.සමරුවේ, පූර්විකාව ලියා ඇත්තේ ඉන්දියානු ලේඛක හා කලා විචාරක මුල්ක් රාජ් ආනන්ද්ය. ඔහු පවසන අන්දමට ජෝර්ජ් කීට්ගේ කලාව බිහිවන්නේ මහාභාරතයේ එන මිථ්‍යා කථා හා ජනප්‍රවාද, බෞද්ධ ජාතක කතා, දකුණු ඉන්දීය කෝවිල් මූර්ති, අජන්තා - සීගිරි තාත්වික චිත්‍ර සහ සෙසාන්, පිකාසෝ වැනි යුරෝපීය චිත්‍ර ශිල්පීන්ගේ නිර්මාණ ආභාසයෙනි. එහෙත් අවසානයේදී කීට් ඔහුටම ආවේණික වූ රමණීය චිත්‍ර ශෛලියක් නිපදවා ගනී.පේරාදෙණි සරසවියේ චිත්‍ර දැක්මට කීට් නිර්මාණ 66ක් ඇතුළත් විය. ඒ අතර ‘කාන්තාව සහ කැඩපත’ මැයින් චිත්‍ර 3ක්, මාල්කවුස් රාග මැයින් චිත්‍ර දෙකක් ද විය. ‘සස ජාතකය’, ‘අසාත ජාතකය’, ‘පිරිමි ළමයා සහ පරෙවියා’, ‘උමතු යාචකයා’, ‘උඩරට විවාහ මංගල්‍යය’ හා ‘ලක්ෂ්මීගේ ස්නානය’ වැනි සිතුවම් ද එහිදී ප්‍රදර්ශනය කෙරුණි.ජෝර්ජ් කීට්ගේ ප්‍රකට මෙන්ම අප්‍රකට චිත්‍ර ද වෙති. පේරාදෙණිය සරසවියට සම්බන්ධව සිටි, මෑතකදී මියගිය මහාචාර්යවරයකුගේ නිවෙසකදී එබඳු අප්‍රකට දුලබ ගණයේ කීට් නිර්මාණයක් මම දැක ඇත්තෙමි. තොටගමුවේ සිරි රාහුල හිමියන් පිළිබඳ අපූර්ව පරිකල්පනයක් වන එය ශෘංගාරාත්මකය. උත්ප්‍රාසාත්මකය.කීට් පිළිබඳ බොහෝ සේ ලියැවී ඇත්තේ ඉංග්‍රිසියෙනි. 1995 දී ‘තීර්ථ’ සඟරාව සඳහා ජයත් වීරසිංහ සිංහලෙන් ලියූ ලිපිය, කීට් පිළිබඳ හොඳම විමසුමකැයි සිතමි.‘ආසියාවේ පිකාසෝ’ යනුවෙන් විරුදාවලී ලද කීට්ගේ ජයග්‍රහණයන් නව පරපුරට හඳුන්වාදීම මඟහැරුණු සංස්කෘතික මෙහෙවරකි.ජෝර්ජ් කීට් පිළිබඳ පෞද්ගලික මතක සටහන වන මෙය ලියන්නට නිමිති වූයේ මෙම 17දාට යෙදෙන ඔහුගේ 111 වැනි ජන්ම සංවත්සරයයි.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204226</link>
    <topic>ඇමෙරිකා රහස් පරීක්ෂකයෝ රස රහසක පැටලෙති</topic>
    <author>K.C.J.</author>
    <content>ඇමෙරිකා රහස් පරීක්ෂකයෝ රස රහසක පැටලෙතිලෝකෙට ලොක්කා; බැරැක් ඔබාමා - කොයි තැනකටවත් ආවට ගියාට යන්නේ එන්නේ නෑ. ඔබාමාට කලින් ධවල මන්දිරයේ සුපිරි නිලධාරීන් එතැනට යෑම සිරිතක්. ඊටත් කලින් සී.අයි.ඒ., එෆ්.බී.අයි නිලධාරීන් කල් තියා නියමිත තැනට ගිහින් වංහුං සොයා බලනවා. මේ දෙගොල්ලෝ යන්න කලින් තවත් සුපිරි රහස් පරීක්ෂක කණ්ඩායමක් නියමිත තැන ස්ථානගත වෙලා හැම දේ ගැනම ඉව අල්ලනවා කියලයි අහන්න ලැබෙන්නේ.කොලොම්බියාවේ අන්තර්ජාතික සමුළුවක් පැවැත්වුණා. අනුපිළිවෙළට ජනාධිපති බැරැක් ඔබාමාගේ සුපිරි නිලධාරීන් කල් තබාම කොලොම්බියාවට ගියයි කියමුකෝ. ඔන්න මුලින්ම ගිය රහස් පරීක්ෂක කණ්ඩායම කොලොම්බියාවේ සුපිරි හෝටලයක නවාතැන් අරගෙන තමන්ගේ රහසිගත මෙහෙයුම - සෝදිසිය පටන් ගත්තා. මේ කණ්ඩායමට ඉහළ පෙළේ නිලධාරීන් දෙදෙනකු ඇතුළු රහස් පරීක්ෂකයන් දුසිමක් සම්බන්ධ වුණා.කොලොම්බියාවේ ඇතැම් ප්‍රදේශවල ලිංගික කර්මාන්තයට නීතිමය පැත්තෙන්ම සෑහෙන්න නිදහසක් දීලා තිබුණා. මේ නිසා නා නා ප්‍රකාර සංචාරකයන් කොලොම්බියාවට යන්න එන්න ගත්තා. ස්ත්‍රී ධූර්තයෝ, සුරා ධූර්තයෝ වගේම සූදු අන්තුවෝ වගේම රට තොට බලා කියාගෙන යන්න ආව සාමාන්‍ය සංචාරකයන් ද සුපිරි හෝටල්වල නවාතැන් ගත්තා.කොහොමින් කොහොම හරි ජනාධිපති බැරැක් ඔබාමා ගේ සුපිරි රහස් පරීක්ෂක කණ්ඩායම කල්පනා කෙළේ කොලොම්බියාවේ ඉන්න ස්ත්‍රී ධූර්තයන් සහ සුරා ධුර්තයන් ගෙන් ඔබාමාගේ ජීවිතයට අනතුරක් ඇතිවෙන්න පුළුවන්ය කියලයි. ඒ හින්දා මේ කට්ටිය ගිය දවසේ ඉඳන්ම හොඳට බොන්න පටන් ගත්තා. ඒ අතරේ රහස් සෝදිසියත් කෙරුණා. කොලොම්බියාවේ රූමත් ලිංගික සේවා සපයන්නියන් (ඉංග්‍රිසියෙන් මේ අයට කිව්වේ Prostituts ලා කියලයි) හඳුනා ගෙන ඒ ස්ත්‍රීන් පෞද්ගලිකව සෝදිසි කරන්න පවා අර රහස් පරීක්ෂක කණ්ඩායම සේවයට කැපවුණා. දවසින් දවස ඒ සෝද්සි කටයුතු සාර්ථක වෙන්න ගත්තා. ඒ හින්දාම රහස් පරීක්ෂකයෝ හැමදාම හොඳට බොන්න පටන් ගත්තා. ඊට පස්සේ රහස් සෝදිසියත් කළා. (මෙහෙම කෙළේ තමන් රහස් පරීක්ෂකයින් නොව ලෝකයේ හොඳම බේබද්දෝ සහ සල්ලාලයෝ බවට වෙස්වළා ගන්න වෙන්න ඇති.) මොකද කොයිම වෙලාවකවත් ඇමෙරිකන් කාරයන්ට කිසි දෙයක් වරදින්නේ නෑ. ඊටත් ඇමෙරිකාවේ ජනාධිපතිවරයා වෙනුවෙන් සුපිරි රහස් මෙහෙයුමක යෙදෙන සුපිරි රහස් පරීක්ෂක කණ්ඩායමකට නම් වරදින්න කිසිම ඉඩක් නෑ. වැරදීම් කියන්නේ ඔවුන් අහලා වත් නැති වචනයක්.ලෝකයේ රාජ්‍ය නායකයෝ තිස් දෙනෙක් මේ සමුළුවට සහභාගී වුණා. බැරැක් ඔබාමා කොලොම්බියාවට සැපත් වෙන්න ඉතිරි වෙලා තිබුණේ හරියටම දවස් දෙකයි. ඒ කියන්නේ අප්‍රේල් 11 දා බදාදා. ඉන්දුනීසියාවේ මහ භූ®මිකම්පාවක් සිදු වෙලා අපේ රටත් හෙල්ලිලා ගිහින් සුනාමි බයකුත් පැතිරුණේ එදාම තමයි. මෙදාත් රහස් පරීක්ෂකයෝ දොළොස් දෙනා හොඳට බීලා තමන්ගේ කාමරවලට ගිහින් රහස් සෝදිසිය පටන් ගත්තා. මහා රෑ කලබලයක්. මේ සිද්ධිය වෙද්දී ඒ හෝටලයේම ඇමෙරිකාවේ ධවල මන්දිරයේ ඉහළ පෙළේ නිලධාරීන් සෑහෙන පිරිසක් නවාතැන් අරගෙන හිටියා.කොලොම්බියාවේ පොලීසිය මහා රෑ හෝටලේට කඩා පැනලා. තමන් එක්ක කාමරේට ගිය විදේශිකයෙක් දැන් මුදල් ගෙවන්නේ නෑ කියල කාන්තාවක් බෙරිහන් දෙනවා. ඒ ආරවුල විසඳන්න බැරිම තැන තමා හෝටලේ බලධාරීන් පොලීසියට කතාකරලා තියෙන්නේ. මේ සිද්ධියට පටලැවිලා හිටියේ අර රහස් පරීක්ෂක කණ්ඩායමේ එක සාමාජිකයෙක්. නමුත් අනිත් සාමාජිකයන් එකොළොස් දෙනා නම් හරියටම ගනුදෙනු බේරලා තිබුණා. ඒත් එක්කෙනෙක් නිසා මුළු රහස් පරීක්ෂක කණ්ඩායමේ සායම ගියා. ලැජ්ජාව දෙපැත්තකින්. සුළු ගනුදෙනුවක්වත් පියව ගන්න බැරි තරමට ඇමෙරිකන්කාරයෝ හිඟන්නෝ ද කියලා ලෝක අපවාදයක් එයිද කියලා එක පැත්තකින් ලැජ්ජාව. අනිත් පැත්තෙන් සුපිරි රහස් පරීක්ෂක කණ්ඩායමකට මේ වගේ දෙයක් වත් රහසින් කරගන්න බැරි නම් ඇමෙරිකාවේ රහස් පරීක්ෂක කීර්ති නාමය බල්ලට යනවා නේද කියලා ඇතුළෙන්ම මතුවුණු ලැජ්ජාව.මේ සිද්ධිය වහාම ධවල මන්දිරයට ආරංචි වුණා. රහස් පරීක්ෂක කණ්ඩායමේ දොළොස් දෙනාම වොෂින්ටන් නුවරට කැඳෙව්වා. මේ අතර වැඩිදෙනා විවාහකයෝ. අනේ මන්දා! රස්සාවත් නෑ. පරස්තාවත් නෑ. කොහොම නමුත් ‘වොෂින්ටන් ටයිම්ස්’ පුවත්පත මේ සිද්ධිය ගැන කියලා තිබුණේ; මේක නං ඇමෙරිකාවට වස නින්දාවක් කියලයි.K.C.J.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204227</link>
    <topic>සනත් මල්කාන්ති යුවළට රෑ-දහවල් පැටලිලා</topic>
    <author>හේමාලි විජේරත්න</author>
    <content>සනත් මල්කාන්ති යුවළට රෑ-දහවල් පැටලිලාඔවුන්, ලෝකයේ බොහෝ රටවල සිටින අපේ රසික හිතවතුන් සිය ආදරණීය හ¼ඩින් ප්‍රබෝධවත් කරපු ගායක ගායිකා යුවළක්. ඒ හින්දා මේ දෙන්නට රට රටවල සංචාරය කරනවා කියන එක ඒ තරම් දෙයක් නොවෙයි. ලෝකේ බොහෝ රටවල කරක් ගහපු මේ දෙදෙනා පසුගිය මාස දෙක තුනක කාලයක් ගතකළේ දිවයිනෙන් බැහැර විවිධ රටවල කරපු සංගීත ප්‍රසංග රැසක් සමඟින්. පුරා මාස දෙකකට අධික කාලයක් දිවයිනෙන් බැහැරව සිටි මේ දෙදෙනා පසුගිය දා යළි දිවයිනට පැමිණියේ අත්දැකීම් රැසක සුහද සැමරුම් ගණනාවක් ද දෝතින් අරගෙන. ඒ හින්දම පසුගිය දිනක අප ඔවුන් හමුවුණා. මේ යුවළ මහාචාර්ය සනත් නන්දසිරි හා මල්කාන්ති නන්දසිරියි. ජීවිතේ බොහෝ කාරණා හමුවේ එක මඟ යන අඹු සැමි යුවළක් ලෙසින් ආදර්ශවත් ගෘහ ජීවිතයක් ගෙවන මේ දෙදෙනා වෙසෙන සොඳුරු කැදැල්ලේයි අපි මුණගැසුණේ. එදා මෙන්ම අදත් මේ නිවෙසේ දඟකාරිය දූ අනුරාධත් අපි පිළිගන්නට සැදී පැහැදී සිටියා. අනුරාධා විවාහ වී සැමියාත් සමඟ මේ නිවෙසේම පදිංචිව සිටියත් තාමත් සනත් – මල්කාන්ති යුවළගේ දඟකාර සුරතලී අනුරාධයි.සනත් – මල්කාන්ති යුවළගේ මෙවර සංචාරය වඩාත් සුවිශේෂී වනුයේ රටවල් කිහිපයක සංදර්ශන හතක් පැවැත්වීම නිසාය. විශේෂයෙන්ම මේ රටවල් එකිනෙකට වඩාත් දුරින් පිහිටි රටවල් වීම නිසා සංචාරයේදී බොහෝ කාලයක් ඔවුන්ට ඉන්නට සිදුවූයේ එක්කෝ උඩුගුවනේය. නැතහොත් මහමඟ වාහනයක් තුළය.‘ජනවාරි 28 වැනිදා තමයි අපේ පළමුවැනි සංගීත ප්‍රසංගය පැවැත්වුණේ. ‘සීත රෑ යාමේ’ නමින් තමයි මේ ප්‍රසංගය අපි නම් කළේ. මුලින්ම අපේ ප්‍රසංගය පැවැත්වුණේ නිව්යෝර්ක් නගරයේ. මේ ප්‍රසංගය සංවිධානය කළේ නිව්යෝර්ක්වල ඉන්න සුරේෂි රොබට් සහ මිලාන් රුද්‍රිගෝ. මිලාන් කියන්නේ ඉස්සර ශ්‍රී ලංකාවේ ජනප්‍රිය සංගීත කණ්ඩායමක් වුණු ‘බ්ලූ ෂැඩෝස්’ සංගීත කණ්ඩායමේ හිටපු ගිටාර් වාදකයාට. මේ ප්‍රසංගය අතිශයින්ම සාර්ථක වුණා ශාලාව පිරී ඉතිරී යන තරමට සෙනඟ. බොහෝ දෙනෙක් ආපසු හැරිලත් ගියා. ඒ නිසා ඔවුන් ඉල්ලීමක් කළා හැකිනම් නැවත ප්‍රසංගයක් කරන්න කියලා.’සනත් – මල්කාන්ති හැමවිටම රසිකයන්ට සාධාරණය ඉෂ්ට කරන්නට ඉදිරිපත් වෙන යුවළක්. ඔවුන්ගේ ගීත අහන්න ඇවිත් ඉඩ ප්‍රස්ථාව අහිමි වීමෙන් ආපසු හැරී ගිය රසිකයින් ගැන මේ දෙන්නටම ඇතිවුණේ දැඩි කනගාටුවක්. මේ නිසාම ඔවුන්ටත් කිසියම් සාධාරණයක් ඉෂ්ට කළ යුතුයි කියන තැන ඔවුන් හිටියා. ඔය අතරෙදි තමයි නිව්යෝර්ක් තානාපති කාර්යාලයේ ආරාධනයෙන් පෙබරවාරි 04 වැනි දින එහි පැවැත්වූ නිදහස් උත්සවයට ඔවුන් දෙදෙනා සහභාගි වූයේ. මෙය සංවිධානය කළේ නිව්යෝර්ක් තානාපති ජෙනරල් ශවේන්ද්‍ර සිල්වා සහ පාලිත කොහොන මහත්වරුයි.‘මේ උත්සවයේදීත් අපි ගීත 10ක් ගායනා කළා. ඊට අමතරව අපේ මුල් ප්‍රසංගයට ඇවිත් ආපසු හැරිලා ගිය අය වෙනුවෙන් පෙරබරවාරි 11 වැනිදා නැවත අපි ප්‍රසංගයක් කළා.’නිව්යෝර්ක් ප්‍රසංග අවසානයේ මේ දෙදෙනාට ඊළඟට යන්න සිදුවුණේ ඔස්ට්‍රේලියාවේ මෙල්බර්න් නුවර වෙතටයි. නිව්යෝර්ක් - මෙල්බර්න් යනු ලෝකයේ දෙකෙළවර පිහිටි රටවල නගර දෙකකි. එහෙත් සිය රසිකයන් වෙනුවෙන් සත් සමුදුරු තරණය කර මේ මහ දුර ගෙවන්නට ඔවුන් සූදානම්ය. ලේසි පහසු කාලයක් නොවේ මේ සඳහා ගතවන්නේ. හරියටම පැය 24ක්. දවස්වලින් ගත්තොත් හරියටම දවසක් බටහිර කෙළවරේ පිහිටි නිව්යෝර්ක් සිට පැය 6ක ගුවන් ගමනකින් ලොස්ඇන්ජලීස් වෙත ගොස් නැවත පැය 13 1/2 ගුවන් ගමනකට ඔවුන් එක්වෙනවා. මේ කාලය අතරතුර ඔවුන්ට මුහුණ දෙන්නට සිදුවූ අපූරුම සිද්ධිය වූයේ දිවා - රාත්‍රි පැටලීමයි. පැය දෙකෙන් තුනෙන් රාත්‍රියය. ආයෙත් පැය දෙකෙන් තුනෙන් දහවලය. මේ පැටලීම් මධ්‍යයේම ඔවුන් ඕස්ට්‍රේලියාවට පැමිණෙනවා.”ඕස්ට්‍රේලියාවේ පැවැති අපේ ප්‍රසංගය සංවිධානය කළේ මෙල්බර්න් නුවර ලක්මැදුර ෆවුන්ඩේෂන් හි ලක්කනි සමන් මහින්ද, අශෝකා ඇතුළු පිරිස. මේ සඳහා අපට සංගීතය සැපයුවේ’ඕතධඵඵචථ’ වාදක මණ්ඩලයයි. බොහෝ අවස්ථාවල අපි ඕස්ට්‍රේලියාවට ගියාම අපට සංගීතය සපයන්නේ මේ අය. ඕස්ට්‍රේලියාවේ සංගීත ප්‍රසංගය ඉවර කරලා නැවතත් අපට ඇමෙරිකාවට එන්න සිද්ධ වුණා. එක ප්‍රසංගයක් වෙනුවෙන් අපව ඕස්ට්‍රේලියාවට කිසිම අඩුපාඩුවක් නැතුව ගෙන්වා ගැනීම ගැන ඇත්තටම අපි ස්තුතිවන්ත විය යුතුයි.සනත් – මල්කාන්ති යුවළගේ ඊළඟ ප්‍රසංගය පවත්වන්නට නියමිතව තිබුණේ ඇමෙරිකාවේ ලොස් ඇන්ජලීස්වලයි. නැවතත් අර දීර්ඝ කාලය දිවා රාත්‍රි පැටලෙමින් ගුවනින් ගමන් කරමින් ලොස් ඇන්ජලීස්වලට පැමිණෙන ඔවුන් එහිදී සීත රෑ යාමේ ප්‍රසංගය පවත්වනවා.’මේ ප්‍රසංගය සංවිධානය කළේ තුසිත ද සිල්වා. මේ ප්‍රසංග මාලාවේදීම සංගීතය සඳහා තබ්ලාවක් අපට ලැබුණේ මේ ප්‍රසංගයේදීයි. අපේ පැරණි මිතුරු සරත් ජයසිංහ තමයි මේ ප්‍රසංගයේදී තබ්ලාව වාදනය කළේ. ඇත්තටම කිව්වොත් තබ්ලා, ඩොලැක්කි, තම්මැට්ටම් නිසා මේ ප්‍රසංගය අතිශයින්ම චමත්කාරජනක වුණා. මෙහි ප්‍රධාන ආරාධිත අමුත්තා වශයෙන් ලොස් ඇන්ජලීස් ශ්‍රී ලංකා තානාපති දොස්තර හෙක්ටර් වීරසිංහ සහභාගි වුණා.ලොස් ඇන්ජලීස් ප්‍රසංගය නිමවීමෙන් පසු ඔවුන්ට මඳක් හෝ ගිමන් නිවන්නට වෙලාවක් නොවීය. නැවත පාන්දර තුන වත්දී ඔවුන් ගුවන්ගත වීමට නියමිතව තිබුණා. ඒ ලොස් ඇන්ජලීස් සිට සැතපුම් එක්දහස් ගණනක් දුර පිහිටි ‘සියැටල්’ නගරයේ පැවති ප්‍රසංගය සඳහාය. මේ දුර ගෙවීමට පැය තුන හමාරක ගුවන් ගමනක නිරත විය යුතුය. කැනඩා සීමාවේ තිබෙන නගරයක් වන ‘සියැටල්’ ප්‍රසංගය සංවිධානය කළේ නීල් පෙරේරා.”ඇත්තටම කිව්වොත් මේ ප්‍රසංගයේ සංවිධායකවරයා අපට කිව්වේ වැඩි සෙනඟක් බලාපොරොත්තු වෙන්න එපා කියලයි. ඒකට හේතුව බොහොම සීමිත පිරිසක් ඒ කියන්නේ මේ මුළු ප්‍රදේශයේම පදිංචිවෙලා හිටියේ පවුල් 200ක් වගේ පිරිසක් නිසා. නමුත් අපි ප්‍රසංගය පැවැත්වෙන ශාලාවට ගියාම අපි හිතුවටත් වැඩිය සෙනඟ ඇවිත් හිටියා. ඇත්තටම කිව්වොත් මේ හැම ප්‍රසංගයකදීම ඇවිත් ඉන්න රසික ජනතාව දැක්කම අපේ වෙහෙස ඉබේම නැතිවෙලා ගියා. ඒ වගේම තමයි මේ ප්‍රසංගයේ සංවිධායකවරුන් වූ නීල්, නාලිනී, පාලිත, දේවරාජා ඇතුළු පිරිස අපේ විඩාව සංසිඳුවන්නට උපරිමයෙන් කැපවුණා. සියැටල් ප්‍රසංගය නිමා වීමෙන් පස්සේ ආයෙත් අපට නිව්යෝර්ක්වලට එන්න සිද්ධ වුණා.සනත් – මල්කාන්තිගේ ඊළග ප්‍රසංගය පැවැත්වූයේ පෙන්සිල්වේනියා හි ක්ලෙව්ලන්ඩ් හිදීය. ඉතිහාසයේ කිසිම දිනක ක්ලෙව්ලන්ඩිවල කිසිදු කෙනෙකු ප්‍රසංගයක් පවත්වා නොතිබුණි. අඩු තරමින් අවුරුදු උත්සවයක් හෝ. සමස්ත ක්ලෙව්ලන්ඩිවලම ඉන්නේ පවුල් 40කි. මේ ගමන ඔවුන් පැමිණියේ සැතපුම් හාරසියයක් දුර පැය 5කින් ගොඩබිම් මාර්ගයකිනි. වචනයෙන් විස්තර කළ නොහැකි චමත්කාරයක් මේ පැය පහ ඇතුළත තමන් වින්ද බව සනත් – මල්කාන්ති අප හා පැවසුවා. පවුල් 40ක පිරිසක් මේ ප්‍රදේශයේ පදිංචිව සිටියත් ප්‍රසංගය සඳහා විශාල පිරිසක් පැමිණ සිටියා.”මේ ප්‍රසංගය අවසානයේ ඊළඟ ප්‍රසංගය සංවිධානය කර තිබුණේ වොෂින්ටන් නගරයේ. එදා රාත්‍රියේම අපි ක්ලේව්ලන්ඩ්වලින් පිටත් වුණා. වොෂින්ටන් ඇවිත් කුමාර සහ වජිර ගේ ආගන්තුක සත්කාර මැද අපි විවේක ගත්තා. වොෂින්ටන් ශ්‍රී ලංකා තානාපති විදියට කටයුතුª කරන බ්‍රැඩ්මන් වීරකෝන්ගේ පුත්‍ර රත්නය මේ ප්‍රසංගය සඳහා ප්‍රධාන ආරාධිත අමුත්තා විදියට සහභාගි වූවා.සනත් – මල්කාන්ති යුවළ මේ සංචාරයේදී ප්‍රසංග 08ක් සඳහා ගීත ගායනා කළා. මේ එක් ප්‍රසංගයක් සඳහා ගීත 30ක් ගායනා කිරීම සුවිශේෂියි. මේ සියල්ලටම වඩා මේ කාලය ඇතුළත මේ දෙදෙනා ගුවනින් සහ ගොඩබිමින් සැතපුම් පනස් දහසකට වැඩි ප්‍රමාණයක් ගමන් කර තිබීමත් සුවිශේෂිත්වයක්.”ඇත්තටම කිව්වොත් අපි දෙන්නට මේක ශාරීරික වශයෙන් කිසියම් වෙහෙසක් ගෙන දෙන්නට සමත් වූවත් අපේ ගීත අහන්න ඇවිත් හිටිය රසික පිරිස් දැක්කම ඒ ගමන් වෙහෙස කොහේ ගියාද නැති වුණා. හැම ප්‍රසංගයකදීම මම ගීත 30ක් ගායනා කළා. මේ ගීත අතරතුරට මම කිව්ව නොයෙක් ඉතිහාස කතා, අහන්නන් බොහෝ දෙනෙක් පි‍්‍රය කළා. මේ සංචාරයේදී අපේ කලා ක්‍ෂේත්‍රයේ හිතමිතුරන් රැසකුත් මුණගැසුණා. රූකාන්ත – චන්ද්‍රලේඛා , සුමනා ගෝමස්, ඩිලානි අබේවර්ධන, සමන් පුෂ්පවර්ණ, දීපිකා ප්‍රියදර්ශනීගේ නැඟණිය ශානිකා ඇතුළු පිරිසකුත් මුණගැසුණා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av1204229</link>
    <topic>ගැමි චරිතයක් රඟපාන්න හරි ආසයි</topic>
    <author/>
    <content>ගැමි චරිතයක් රඟපාන්න හරි ආසයිදිල්හාරා රාජපක්ෂරංගනයට පිවිසෙන්න පෙර මෝස්තර නිරූපණ ක්ෂේත්‍රයේ මම වසර කීපයක් වැඩ කළා. එහිදී රජිනි ආනන්ද මහතා විසින් ගන්නා ලද මගේ ඡායාරූපයක් සමඟ මා පිළිබඳ විස්තරයක් ඉංග්‍රීසි පුවත්පතක පළවුණා. එය දුටු ටෙලිනාට්‍ය අධ්‍යක්ෂ චන්ද්‍රරත්න මාපිටිගම මහතා ඔහුගේ කීටයා ටෙලිනාට්‍යයට මට ඇරැයුම් කළා.‘කීටයා -6’ තමයි මගේ පළමු රංගනය. ඊට පෙර රංගනය පිළිබඳව මට කිසිම අත්දැකීමක් තිබුණේ නෑ.නමුත් කීටයා ටෙලිනාට්‍යයේ රඟපෑමෙන් පසුව රඟපෑමට මට ආශාවක් ඇතිවුණා. ඉන්පසුව මට ටෙලිනාට්‍ය ගණනාවකත් චිත්‍රපට කීපයකත් රඟපාන්න අවස්ථාව උදාවුණා.රංගන ශිල්පිනියක වීම ඔබේ සිහිනයක් සැබෑවීමක්ද?ඇත්තෙන්ම ඔව්. පුංචි කාලෙ ඉඳල මට තිබුණු එක හීනයක් තමයි රංගන ශිල්පිනියක් වීම. ඒක හැබෑකරගන්න මට හැකිවුණා. කීටයා ටෙලිනාට්‍යයට මම සම්බන්ධ වුණේ 2000 දි. මම රංගන ක්‍ෂේත්‍රය තුළ ඇවිත් තියෙන්නෙ සෙමෙන් ගමනක් වුණත් ඒ කාලය තුළ හොඳ නිර්මාණ කීපයකටම දායක වෙන්න මට අවස්ථාව ලැබිල තියෙනව.ඔබ මෙතෙක් රංගනයෙන් දායක වී ඇති නිර්මාණ?කීටයා - 6, සමර්ථා, පාට වීදුරු සරණා, සුවඳ ඔබයි අම්මේ, ස්වයංජාත, අභිසමය වැනි ටෙලිනාට්‍ය වලටත්, ජැක් ඇන්ඩ් ජිල්, සෙල්ලං කුක්කා, දියයට ගින්දර වැනි චිත්‍රපටවලටත් මම රංගනයෙන් දායක වෙලා තියෙනව.ඔබට රඟපාන්න චරිතයක් ලැබුණාම ඔබ ඒ සඳහා සුදානම් වෙන්නේ කොහොමද?මුලින්ම පිටපත කියවල අධ්‍යක්ෂවරයාගේ උපදෙස් අරගෙන මම මගේ අත්දැකීම් අනුව සහ සමාජයෙන් මා එකතු කරගත් දේත් සමඟ ඒ චරිතය මම රඟපානව. සෑම රඟපෑමකින්ම පසුව මම අධ්‍යක්ෂවරයාගෙන් සහ අනෙක් අයගෙන් මගේ ඇති අඩුපාඩු පිළිබඳව අහල ඒව හදාගන්න උත්සාහ කරනව. රංගනයේ මේ ගමන මම ආවෙ එහෙමයි.ඔබ රඟපාන්න කැමැති චරිතයක් තියෙනවද?ඔව්. ගැමි චරිතයක් රඟපාන්න මම හරිම ආශාවෙන් ඉන්නෙ. බොහෝ වෙලාවට මට ලැබෙන්නෙ නාගරික පන්නයේ චරිත. රංගනයේදී මගේ චරිතය කෙටි එකක් ද නාට්‍ය පුරාම තියෙන එකක් ද කියන එක මට වැදගත් නෑ.කිසියම් චරිතයකින් මට යමක් කරන්න පුළුවන් කියල මට හිතුණොත් මම ඒ චරිතය බාරගන්නවා.රඟපෑම ඔබේ වෘත්තියද?ඔව් රඟපෑම මගේ වෘත්තිය. උසස් පෙළට මම කළේ වාණිජ විෂයයන්. විශ්වවිද්‍යාලයට මාව තේරුණත් එක්තරා හේතුවක් නිසා මම විශ්වවිද්‍යාලයට ගියේ නෑ. නමුත් මට වෙනත් රැකියාවක් වෘත්තිය ලෙස තෝරාගන්න තිබුණත් කලාවට ඇති ආදරය නිසාම කලාව වෘත්තිය ලෙස මම තෝරාගත්තා.මේ දිනවල විකාශය වන ‘සඳට අහස ආදරෙයි’ ටෙලිනාට්‍යයේ ඔබේ රංගනය ගැන කතා කරමු....’සඳට අහස ආදරෙයි’ අනුර මාධව ජයසේකර මහතාගේ නිර්මාණයක්. මෙහි නිර්මලාගේ චරිතය නිරූපණය කරන්නේ මම. මෙය ඉතාම ලස්සන ටෙලිනාට්‍යයක්. මෙවැනි නිර්මාණයකට දායකවීමට අවස්ථාව ලැබීම භාග්‍යයක්.ජනප්‍රියත්වය ගැන ඔබ මොනවද හිතන්නෙ?කෙටි කාලයකින් ලැබෙන ජනප්‍රියත්වය කෙටි කාලයකින්ම නැතිවෙලා යන්න පුළුවනි. කිසියම් පදනමක් මත ඇතිවන ජනප්‍රියත්වය බොහෝ කාලයක් පවතින බවයි මගේ හැඟීම. ඒ වගේම බොහෝ කාලයක් ජනප්‍රියත්වය රඳවාගෙන යන්න ලැබීම රංගන ශිල්පියෙකුට හෝ ශිල්පිනියකට ලැබෙන වාසනාවක්. නමුත් ජනප්‍රියත්වය වුණත් ඕනෑවට වැඩිය ලැබුණොත් ඒකත් ජීවිතයට කරදරයක් වේවි.  ඇයගේ ලිපිනය. අංක 439/5මංගල මාවත, ගොඩිගමුවමහරගම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042210</link>
    <topic>විශිෂ්ටයන්ගෙත් විශිෂ්ටයා</topic>
    <author>ඉඳුනිල් වීරරත්න</author>
    <content>විශිෂ්ටයන්ගෙත් විශිෂ්ටයාඔහු වචනයේ පරිසමාප්ත අර්ථයෙන් ම අතිවිශිෂ්ට පිතිකරුවෙකි. කඩුල්ල පිටුපස සිට විස්මිත ලෙස පන්දුව රකින කඩුලු රකින්නෙකි. ඒ සමඟම ලොව දක්ෂතම බුද්ධිමත්ම නායකයෙකි. රටේ ගෞරවය වෙනුවෙන් ක්‍රීඩාවේ යෙදෙන ශ්‍රේෂ්ඨ ලංකා පුත්‍රයෙකි.මේ සියල්ලම ඔහු ජාත්‍යන්තර ක්‍රිකට් පිටියේ ඉදිරියෙන් ම සිටින ක්‍රීඩකයා ලෙසින් කිරුළ පලඳින්නට සුදුසුකම බවට පත් කළේ ය.ලොව ප්‍රකට විස්ඩන් සඟරාව කුමාර් සංගක්කාර 2012 වසරේ ලොව දක්ෂතම ක්‍රීඩකයින් 5 දෙනා අතරට නම් කළේ ය. එහිදී සංගා සමඟ ටිම් බ්‍රෙස්නන්, ගෙග් චැපල්, ඇල්ස්ටෙයා කුක් ඒ රිචඩ්සන් ලොව හොඳම ක්‍රීඩකයින් 5 දෙනා අතරට නම් කෙරුණි.විස්ඩන් සඟරාව 1889 වසරේ පළමු වරට ලොව විශිෂ්ටතම පන්දු යවන්නන් සය දෙනා තේරූ අතර එදා මෙදා තුර වරින් වර හොඳම පන්දු යවන්නන් හොඳම පිතිකරුවන් ලෙස මෙම තෝරා ගැනීම සිදු කෙරුණි. ඒ අනුව 2012 වසරේ ලොව විශිෂ්ටතම පිතිකරුවන් 5 දෙනා අතරට තෝරා ගන්නට තරම් සංගා වාසනාවන්ත විය. දක්ෂ විය.කෙසේ වෙතත් මීට පෙර 2007 වසරේ මහේල ජයවර්ධනත්, 1999 වසරේ මුරලි සහ අර්ජුන රණතුංගත් මෙලෙස විස්ඩන් සම්මානයට තෝරා ගැනුණි.ලොව පෙරමුණේ ම පසුවන ක්‍රීඩකයා සම්මානය 2004 වසරේ ඇරැඹිණි. මෙවර සංගා එම සම්මානයට සුදුසුකම් ලැබූ අතර මෙලෙස එකම අවස්ථාවකදී මෙම සම්මාන දෙකෙන් ම පිදුම් ලැබූ ලොව එකම ක්‍රිකට් ක්‍රීඩකයා ඔහු වෙයි.ලෝක කුසලාන අවසාන මහා තරගයේ නායකයා ලෙස කටයුතු කිරීම, 2011 වසරේ ජාත්‍යන්තර තරගවලදී ලකුණු 2267 ක් රැස්කිරීම, ටෙස්ට් තරග 108 කදී ශතක 28 ක් සමඟින් ලකුණු 9,000 ඉක්මවීම ඔහුගේ දක්ෂකම් වෙයි. එසේ ම ඉතාමත් දක්ෂ ලෙසත් චතුර ලෙසත් අදහස් පළ කරමින් කොලින්කවුඩ්රි දේශනය පැවැත්වීමත් සංගාගේ ජනප්‍රියත්වය ඉහළ යාමට බලපෑවේ ය.එසේම ටෙස්ට් සහ එක් දින තරග වලදී ලකුණු 1000 බැගින් එකම වසරකදී රැස් කරමින් එම දස්කම වසර 3 කදී පෙන්නුම් කළ ලොව එකම ක්‍රීඩකයා ද සංගා වේ.ලොව අංක 01 ක්‍රීඩකයා ලෙස කිහිප අවස්ථාවකදී ම සම්මාන ලැබූ සංගා, ටෙස්ට් ද්විත්ව ශතක වැඩිම ගණනක් (08) රැස් කළ ලොව තුන් වැනි ක්‍රීඩකයා ද වෙයි. ශ්‍රීමත් ඩොන් බැඩ්මන් ද්විත්ව ශතක 12 බ්‍රයන් ලාරා ද්විත්ව ශතක 9 ලෙස සංගාට ඉදිරියෙන් සිටින අතර එම දෙදෙනාම මේ වනවිටත් ක්‍රිකට් ක්‍රීඩාවෙන් සමුගෙන ඇති බැවින් සැබැවින් ම ටෙස්ට් ද්විත්ව ශතක ලාභීන් අතර පෙරමුණේ සිටින දැනට ක්‍රිකට් ක්‍රීඩා කරන එකම ක්‍රීඩකයා ද සංගා වෙයි.2000 ජූලි 20 වැනිදා දකුණු අප්‍රිකාවට එරෙහිව ගාල්ලේ දී ටෙස්ට් වරම් ලබාගත් සංගා 2000 දෙසැම්බර් 26 වැනිදා දකුණු අප්‍රිකාවට එරෙහිව ඩර්බන්හිදී පළමු අර්ධ ශතකය ලබාගැනීමට (ලකුණු 74 ක්) සමත් විය. ඔහු සිය මංගල ශතකය වාර්තා කරන්නේ 2001 අගෝස්තු 14 ඉන්දියාවට එරෙහිව ගාල්ලේ දී නොදැවී ලබාගත් ලකුණු 105 සමගිනි.එදා මෙදා තුර ඕස්ට්‍රේලියාවට එරෙහිව තරග 9 කදී ශතක 01 ක් සහ අර්ධ ශතක 5 ක් සමඟ ලකුණු 726 ක් ද, බංග්ලාදේශයට එරෙහිව තරග 11 කදී ශතක 2 සහ අර්ධ ශතක 5 ක් සමඟ ලකුණු 876 ක් ලබාගෙන තිබේ. එංගලන්තයට එරෙහිව තරග 19 කදී ශතක 2 අර්ධ ශතක 6 ක් සමඟ ලකුණු 1205 ක් ද, ඉන්දියාව එරෙහිව තරග 15 කදී ශතක 05 යි. අර්ධ ශතක 2 ක් සමඟ ලකුණු 1257 ක් ද, නවසීලන්තයට එරෙහිව තරග 8 කදී ශතක 3 ක් අර්ධ ශතක 2 සමඟ ලකුණු 651 ක් ද, පාකිස්ථානයට එරෙහිව තරග 13 කදී ශතක 7 ක් සහ අර්ධ ශතක 7 ක්සමඟ ලකුණු 1830 ක් ද, දකුණු අප්‍රිකාවට එරෙහිව ශතක 03 ක් අර්ධ ශතක 5 ක් සමඟ ලකුණු 1362 ක් ද බටහිර ඉන්දීය කෙදෙව් දූපත් වලට එරෙහිව තරග 12 කදී ශතක 03 ක් අර්ධ ශතක 05 ක් සමඟ ලකුණු 918 ක් ද, සිම්බාබ්වේට එරෙහිව තරග 5 කදී ශතක 02 අර්ධ ශතක 01 ක් සමඟ ලකුණු 536 ක් ලෙස ද සෑම රටක කණ්ඩායමකටම එරෙහිව ශතක රැස්කර ගෙන තිබේ.එසේම තරග 325 කදී එක්දින ශතක 13 ක් රැස්කරගෙන තිබේ. ඉන්දියාවට එරෙහිව 04 ක් පාකිස්ථානයට එරෙහිව 02 ක් බංග්ලාදේශයට එරෙහිව 02 ක් සමඟ දකුණු අප්‍රිකාව, නවසීලන්තය, ඕස්ට්‍රේලියාව, කෙන්යාව යන රටවලට එක් ශතකයක් බැගින් සංගා ලබාගත් එම එක් දින ශතක වාර්තා වෙයි. ටෙස්ට් තරග 108 ක ඉනිම් 183 කදී 54.15 ක පහරදීමේ වේගයක් සමඟ 54.86 ක සාමාන්‍යයක් රඳවාගෙන සිටින සංගා එක්දින තරග 325 ක ඉනිම් 306 කදී 75.75 ක් වැනි ඉහළ පහර දීමේ වේගයක් සමඟ 38.21 ක සාමාන්‍යයක් රඳවා ගෙන තිබේ.ලොව වැඩිම ටෙස්ට් ලකුණු ලාභීන් අතර 11 වැනි ස්ථානයේ පසුවන සංගා තරග 108 ක ඉනිම් 183 කදී රැස්කරගෙන ඇති ලකුණු සංඛ්‍යාව 9392 කි. ලොව වැඩිම ටෙස්ට් ලකුණු ලාභියා වන සචින් ටෙන්ඩුල්කා තරග 188 ක ඉනිම් 311 කදී ලකුණු 15470 ලබා තිබේ.ඉන් පසු රාහුල් ඩ්‍රාවිඩ් 13288, රිකී පොන්ටින් 13225, ජක් කලීස් 12379, බ්‍රයන් ලාරා 11953, ඇලන් බෝඩර් 11174, ස්ටීව් වෝ 10927, මහේල ජයවර්ධන 10440, සුනිල් ගවස්කාර් 10122 සහ ශිවනරින් චන්ද්‍ර පෝල් 9825 ලෙස සංගාට ඉදිරියෙන් සිටිති. මේ ක්‍රීඩකයින් අතරින් වැඩිම ලකුණු ලබාගත් ඉනිම් අතර බ්‍රයන් ලාරා නොදැවී ලකුණු 400 ක් ලබා ගනිමින් අංක 01 ස්ථානයේ පසුවන අතර දෙවැනි ස්ථානය ලකුණු 287 ක් ලබාගත් සංගාට හිමි වී තිබේ.එසේම මේ සුපිරි පිතිකරුවන් සියලුම දෙනා අතරින් අඩුම අවස්ථා ගණනකදී බිංදුවට දැවී ගිය ක්‍රීඩකයා වන්නේ සංගක්කාරයි. සංගා අවස්ථා 7 කදී බිංදුවට දැවී ගොස් ඇති අතර, රාහුල් ඩ්‍රාවිඩ්, (8), ඇලන් බෝඩර් (11), මහේල (11) සුනිල් ගවස්කාර් (12), චන්ද්‍රපෝල් (13), ජැක් කලිස් (14) ටෙන්ඩුල්කා (14), රිකී පොන්ටින් (16), බ්‍රයන් ලාරා (17), ස්ටීව් වෝ (22) ලෙස පිළිවෙළින් ලකුණු බිංදුවට දැවී ගොස් තිබේ.පසුගිය දිනවල පැවැති එංගලන්ත ටෙස්ට් තරග දෙකේදී ලකුණු අතරට එන්නට නොහැකි වුණත් ලොව විශිෂ්ටතම ක්‍රීඩකයා වන සංගාට ශ්‍රී ලංකා නාමය සමග තව බොහෝ වාර්තා ලියන්නට අවස්ථාව ලැබෙනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042211</link>
    <topic>පුංචි ‘සිළුමිණ’ ක් වූ ‘සරසවිය’ ට 50යි</topic>
    <author>සුනිල් මිහිඳුකුල</author>
    <content>පුංචි ‘සිළුමිණ’ ක් වූ ‘සරසවිය’ ට 50යිප්‍රකට කවියකු හා චිත්‍රපට තිරකතා රචකයකු වූ පී.කේ.ඩී. සෙනෙවිරත්න ඊට ‘සරසවිය’ යැයි කියා නම තැබුවේය. බඹරැන්දේ සිරිසීවලි ස්වාමින් වහන්සේ විසින් එය අනුමත කරන ලදි. ‘සරසවිය’ හෙවත් ‘සරස්වති’ යනු මහ බ්‍රහ්මයාගේ බිරියයි. බ්‍රහ්ම, විෂ්ණු, ඊශ්වර ත්‍රිමුර්තියෙන් ඇය සැලකිලි ලබයි. වචනයට, ඉගෙනීමට, ශාස්ත්‍රයට හා කලාවට අධිපතිනිය වන්නී ඇය ය.ශ්‍රී ලංකාවේ ප්‍රමුඛතම සිනමා කලා ප්‍රකාශනය වන ’සරසවිය’ පුවත්පත 50 වැනි වරට පා තබයි. ‘සරසවිය’ මංගල කලාපය එළිදුටුවේ 1963 අප්‍රේල් මස 10 වැනි දිනය. ‘සරසවිය’ මෙරට ප්‍රථම සිනමා කලා ප්‍රකාශනය නොවන්නට පුළුවන.(රොබට් ජයවර්ධනගේ)කර්තෘත්වයෙන් බිහිවූ ‘සිනමා’ මෙරට පළවූ මුල්ම සිනමා පුවත්පත වෙයි) එසේ වුවත් පනස් වසරක් තිස්සේ අඛණ්ඩව අද දක්වාම පළවන ශ්‍රී ලංකාවේ එකම සිනමා කලා ප්‍රකාශනය ලෙස ඓතිහාසික වැදගත්කමක් උසුලන්නේ ‘සරසවිය’ පුවත්පතය.පුවත්පත බිහිවූයේ සිංහල සිනමාවේ ස්වර්ණමය යුගයක් පසුබිම් කරගෙනය. ඒ වනවිට ‘රේඛාවෙන්’ බිහිවූ මෙරට කලාත්මක සිනමාවේ වර්ධනීය අවස්ථා ‘සංදේශය’, ‘රන්මුතු දූව‘, ‘කුරුලු බැද්ද’, ‘සිකුරු තරුව‘ හා ‘ගම්පෙරළිය’ වැනි චිත්‍රපටවලින් සනිටුහන් කළ බැවිනි.’සරසවිය’ පුවත්පත බිහිවීමේ ඓතිහාසික පසුබිම මෙපරිදිය. එවක ‘සිළුමිණ’ පුවත්පතේ උපකතුවරයකුව සිටි විමලසිරි පෙරේරා මහතා එක්සත් ජාතීන්ගේ පත්‍රකලා සංවිධානයෙන් ලැබුණු ශිෂ්‍යත්වයක් මත පුවත්පත් කලාව හැදෑරීමේ පාඨමාලාවක් සඳහා එංගලන්තයට ගියේය.ඔහු ආපසු එන ගමනේදී ඉන්දියාවේ ටික දිනක් නැවතුණේය. ඔහු එහිදි රැඳී සිටියේ ‘ෆිල්ම් ෆෙයාර්’ සඟරාවේ සංස්කාරකවරයාව සිටි බී.කේ. කරංජියා මහතාගේ නිවෙසේය.ලේක්හවුස් ආයතනයෙන් සිනමා පුවත්පතක් පළකිරීම පිළිබඳ මුල්ම යෝජනාව කරංජියා විසින් ඉදිරිපත් කරනු ලැබ ඇත්තේ ඒ අවස්ථාවේදීය. විමලසිරි මහතා යළි ලංකාවට පැමිණීමෙන් ඉනික්බිතිව එකී යෝජනාව එවක ‘සිළුමිණ’ ප්‍රධාන කර්තෘවරයාව සිටි මීමන ප්‍රේමතිලක මහතා වෙත යොමු කෙරිණි. එවක එක්සත් ප්‍රවෘත්ති පත්‍ර සමාගමේ සභාපතිව සිටි රංජිත් විජයවර්ධන මහතාට මේ අදහස ඉදිරිපත් කිරීමෙන් පසු ඊට අවශ්‍ය අනුමැතිය ලැබුණේය.ඊළඟට මතුවූ ගැටලුව වූයේ පත්‍රයට සුදුසු නමක් යෙදීමය. ප්‍රකට කවියකු හා චිත්‍රපට තිරකතා රචකයකු වූ පී.කේ.ඩී. සෙනෙවිරත්න ඊට ‘සරසවිය’ යැයි කියා නම තැබුවේය.බඹරැන්දේ සිරිසීවලි ස්වාමින් වහන්සේ විසින් එය අනුමත කරන ලදි. ‘සරසවිය’ හෙවත් ‘සරස්වති’ යනු මහ බ්‍රහ්මයාගේ බිරියයි. බ්‍රහ්ම, විෂ්ණු, ඊශ්වර ත්‍රිමුර්තියෙන් ඇය සැලකිලි ලබයි. වචනයට, ඉගෙනීමට, ශාස්ත්‍රයට හා කලාවට අධිපතිනිය වන්නී ඇය ය.සරසවියේ ආරම්භක ප්‍රධාන කර්තෘවරයා වූයේ මීමන ප්‍රේමතිලකය. නැකතට අනුව පළමු පිටපත වර්ණ යෝජක එස්.ඒ. කර්තේලිස් බාස් උන්නැහේට භාර දුන්නේ මීමන මහතාය.‘සරසවියේ’ ආරම්භක ප්‍රධාන කර්තෘ මීමන ප්‍රේමතිලක මහතා නැකතට අනුව ‘සරසවිය’ පළමු අත් පිටපත (කොපිය) වර්ණ යෝජක එස්.ඒ. කර්තේලිස් බාස් උන්නැහේට භාර දුන් අවස්ථාව. පසෙකින් සිටින්නේ විමලසිරි පෙරේරා මහතා ය.එහෙත් පත්‍රය මුළුමනින්ම සකස් කළේ විමලසිරි මහතාය. ‘සරසවියේ’ කලාප කීපයක් පළකිරීමේ ඇවෑමෙන් විමලසිරි මහතා ප්‍රධාන කර්තෘ ධුරයට පත් කෙරිණි. එවක ශ්‍රී චන්ද්‍රරත්න මානවසිංහයන් සේවය කළේ ‘ලංකාදීප’ පත්‍රයේ වුවත් ඔහු යම්යම් ආකාරයෙන් විමලසිරි මහතාට උපදෙස් දුන් බව මා අසා ඇත.’සරසවිය’ පත්‍රයේ මංගල කලාපය පිටපත් 50 දාහක් මුද්‍රණය කර ඇත. එහි මිල ශත 50 ක් විය. මංගල කලාපයත් සමඟ සරස්වති දේවියගේ මනහර ඡායාරූපයක් නොමිලේ බෙදා හරින ලදි.මුල් යුගයේ ‘සරසවිය’ හුදෙක් සිනමා පුවත්පතක් පමණක් නොවීය. එවක ‘තරුණි’ පුවත්පත ආරම්භ කර නොතිබුණු බැවින් කාන්තා පිටුවක් ද, ‘මිහිර’ පත්‍රය ආරම්භ කර නොතිබුණු බැවින් ළමා පිටුවක් ද, ‘ක්‍රීඩා’ පත්‍රයක් හෝ සඟරාවක් ආරම්භ කර නොතිබුණු බැවින් ක්‍රීඩා පිටුවක් ද ඊට ඇතුළත් වූයේය. ‘සරසවිය’ මංගල කලාපය හඳුන්වා ඇත්තේ ද මෙලෙසිනි.”මේ අලුත්ම ලේක්හවුස් ප්‍රකාශනය පවුලේ කාටත් රස විඳිය හැකි විවිධාංගයන්ගෙන් සමන්විත කලා මංජුසාවකි.”පුවත්පත් කලාවේ දැවැන්තයකු වූ ඩී.බී. ධනපාල මහතා ‘සරසවිය’ හඳුන්වා ඇත්තේ ‘පුංචි සිළුමිණ’ ක් ලෙසිනි. ‘සරසවිය’ පුවත්පතට 40 වසරක් පිරුණු අවස්ථාවේ එය සමරමින් විශේෂ ලිපියක් ලියූ ‘විසිතුර’ පුවත්පතේ හිටපු කතුවරයාවූ එසේම ශ්‍රී ලංකාවේ අංක එකේ සිනමා පුවත්පත් කලාවේදියා වූ ආතර් යූ. අමරසේන මෙසේ සඳහන් කර ඇත.”ලේක්හවුසියෙන් නිකුත් වූ අලුත් ප්‍රකාශනය ‘සරසවිය’ නමින් හැඳින්විණි. එය දොරට වඩින තෙක් මටත් වඩා උනන්දුවකින් හා වුවමනාවකින් මඟ බලා සිට ඇත්තේ ලොක්කා බව මා දැනගත්තේ අප්‍රේල් 10 වැනිදා කන්තෝරුවට ගොඩ වැදුණායින් පසුවය. මා කර්තෘ මණ්ඩලයට ගොඩවඳිනවාත් සමඟම ලොක්කා මගේ නම කියා කෑගැසුවේය. ඔහු අතේ ‘සරසවිය’ පත්‍රයක් විය.”අයිසේ අමරසේන යූ සෝ දැට් පේපර්?””නෝ සර්” යැයි මම කීවෙමි.”දෙයාස් නතිං... ඉට්ඊස් ජස්ට් ලයික් ද පුංචි සිළුමිණ” ඔහු සරසවිය මා අත තබමින් කියා සිටියේය. (සරසවිය 10 – 04 – 2003)’සරසවිය’ පුවත්පතෙන් ආරම්භ කළ ‘සරසවිය’ සම්මාන උලෙළ ද සිනමා කලා ඉතිහාසයේ සුවිශේෂ අවස්ථාවකි. (ප්‍රථම සරසවිය සම්මාන උලෙළ 1964 මැයි 9 වැනි දින පවත්වන්ට යෙදුණේය) ප්‍රථම ‘සරසවිය’ සම්මාන උලෙළේදී හොඳම චිත්‍රපටය ලෙස විනිශ්චය මණ්ඩලය තේරුවෙත් පාඨක ඡන්දයෙන් ජනපි‍්‍රය චිත්‍රපටය බවට පත් වූවේත් ‘ගම්පෙරළිය’ යි. මෙයින් වැදගත් කරුණු දෙකක් අවධාරණය වෙයි. එකක් නම් ආරම්භයේ සිටම ‘සරසවිය’ සම්මාන උලෙළ කිසියම් ප්‍රමිතියකින් යුතුව පවත්වාගෙන යෑමයි. එදා විනිශ්චය මණ්ඩලය ගත් තීන්දු වඩාත් නිවැරදි බව ප්‍රත්‍යක්ෂ වූයේ ‘ගම්පෙරළිය’ 1965 වසරේ පැවති තුන්වැනි නවදිල්ලි අන්තර්ජාතික චිත්‍රපට උලෙළේදී රණමයුර සම්මානය දිනාගැනීමෙනි.දෙවැනි කාරණය ‘ගම්පෙරළිය’ ජනපි‍්‍රය චිත්‍රපටය ලෙස තේරීමෙන් එවක සිටි රසිකයන්ගේ මුහුකුරා ගිය රසඥතාව සාක්ෂාත් වීමයි.ගෙවුණු පනස් වසර තුළ දක්ෂ පුවත්පත්කලාවේදිහු රැසක් ‘සරසවිය’ පුවත්පතේ කර්තෘධුර දැරූහ. මීමන ප්‍රේමතිලක, විමලසිරි පෙරේරා, ධර්මදාස බොතේජු, ග්‍රැන්විල් සිල්වා, ඒ.ඩී. රංජිත් කුමාර, තිලකරත්න කුරුවිට බණ්ඩාර, සුසිල් ගුණරත්න, අනුර බණ්ඩාර රාජගුරු, දීප්ති ෆොන්සේකා, සුනිල් මිහිඳුකුල, ගාමිණි සමරසිංහ ඔවුන් අතර වෙති.’සරසවිය’ නව මුහුණුවරක් ගත්තෙත් එය සමතල (ඕෆ්සෙට්) මුද්‍රණයෙන් පළවන්ට පටන්ගත්තේත් ග්‍රැන්විල් සිල්වා යුගයේදීය.තිලකරත්න කුරුවිට බණ්ඩාර යුගයේදි ‘සරසවිය’ පුවත්පත වසා දැමීමට යම් යම් බලපවේගයක් ක්‍රියාත්මක වූයේය. එම අඥාන තීන්දුව ගෙන ආවේ ලේක්හවුස් පරිපාලනයට රිංගා ගත් සුරේන් රාඝවන් නමැත්තෙකි. ඒ අවස්ථාවේදී ‘සරසවිය’ වසා දැමීමට එරෙහිව බලවත්ව නැඟී සිටියේ ප්‍රවීණ සිනමා නළු සනත් ගුණතිලක බව ඔහුට ප්‍රණාමය පළ කරමින් මෙහිලා සඳහන් කළ යුතුය. ඔහු එවක ජනාධිපති මාධ්‍ය උපදේශකවරයා වූයේය. ඔහු ‘සරසවිය’ පිළිබඳ මතුවූ ප්‍රශ්නයේදී එවක මාධ්‍ය ඇමැතිව සිටි මංගල සමරවීර සමඟ ඍජුවම ගැටුණේය. ‘සරසවිය’ වසා දමන බවට වූ තීන්දුව ක්‍රියාත්මක කළහොත් තමා මාධ්‍ය උපදේශක ධුරයෙන් ඉල්ලා අස්වන බව සනත් මහත් අවධාරණයෙන් මාධ්‍ය ඇමැතිවරයාට කියා සිටියේය. එහි ප්‍රතිඵලයක් වශයෙන් ‘සරසවිය’ වසා දැමීමේ තීන්දුව ක්‍රියාත්මක නොකිරීමට ඇමැතිවරයාට සිදුවූයේය.ජී.ඩී.එල්. පෙරේරා, ඩී. ආර්. නානායක්කාර, අනුලා කරුණාතිලක ‘සරසවිය’ සම්මාන උලෙළකදී.ශ්‍රී ලංකාවේ ප්‍රථම සිනමා පුවත්පත් කතුවරිය බිහි කිරීමේ ගෞරවය හිමිවන්නේ ද ‘සරසවිය’ පුවත්පතටය. ඇය දීප්ති ෆොන්සේකාය.’සරසවිය’ 50 වසරක සැමරුමේදී කර්තෘවරුන්ට අමතරව ‘සරසවියට’ සම්බන්ධව සිටි මාධ්‍යවේදීන් කීපදෙනෙකු හෝ මෙහිලා සිහිපත් කිරීම මගේ යුතුකමකි. අද ප්‍රවීණ සාහිත්‍යධරයකු හා ටෙලිනාට්‍ය පිටපත් රචකයකු වන සෝමවීර සේනානායක මහතා වසර ගණනාවක්ම ‘සරසවියේ’ උපකතුවරයකු හා නියෝජ්‍ය කතුවරයකු වශයෙන් කටයුතු කළේය. ලක්ෂ්මන් වික්‍රමසිංහ, නිමල් පෙරේරා අභයවර්ධන, පර්සි ජයමාන්න, අද මහාචාර්ය පදවියක් දරන ඩයස් ගුණරත්න, එල්මෝ ගුණරත්න, සිබිල් වෙත්තසිංහ, අර්නස්ට් වඩුගේ, කුමාරදාස වාගිස්ට, විමල් තිලකරත්න, සිරිකහවල, එඩ්මන්ඩ් පෙරේරා, සුනිල් හොරේෂස් වැනි පුවත්පත් කලාවේදීන් ද, රෙජී බුලත්සිංහල, බන්දු එස්. කොඩිකාර වැනි ඡායාරූප ශිල්පීන් ද ‘දැක්කොත් පද්මාවති’ වැනි ජනපි‍්‍රය කාටුන් ඉදිරිපත් කළ කැමිලස් පෙරේරා ද, ‘සරසවිය’ ට චිත්‍රකතා රැසක් නිර්මාණය කළ දයා රාජපක්ෂ ද මෙහිලා විශේෂයෙන්ම සඳහන් කළ යුතුය. එසේම ජයවිලාල් විලේගොඩ, එඩ්වින් ආරියදාස, ධර්මපාල වෙත්තසිංහ, වසන්ත ඔබේසේකර, ‘දිනමිණ’ කර්තෘ මණ්ඩලයේ සිටද, බෙනඩික්ට් දොඩම්පෙගම ‘සිළුමිණ’ කර්තෘ මණ්ඩලයේ සිටද ඩී.සී. රණතුංග ‘ඔබ්සර්වර්’ කර්තෘ මණ්ඩලයේ සිටද සරසවියට අගනා විශේෂාංග ලිපි ලියූහ.අද ‘සරසවිය’ පත්‍රයේ ප්‍රධාන කර්තෘ ධුරය හොබන්නේ සිනමා ලේඛනයේ අති දක්ෂයකු වූද දෙස් විදෙස් සිනමාව පිළිබඳ පෘථුල අවබෝධයකින් යුතුවූද අරුණ ගුණරත්නය.අවසාන වශයෙන් තවත් සුවිශේෂ කරුණක් අවධාරණය කළමනාය. සිනමා පුවත්පතක් පළකරන්නේ කා සඳහා ද? හුදෙක් නළු නිළියන් හෝ සිනමා ශිල්පීන් සඳහා ද? නොඑසේ නම් සිනමා ලෝලී පාඨකයන් සඳහා ද? මේ අරභයා නිශ්චිත දැක්මක් සිනමා පුවත්පත් කතුවරයකුට තිබිය යුතු යැයි මම සිතමි. අවුරුදු තිස්හතරක සිනමා පුවත්පත් කලාවේ අත්දැකීම් ඇති මවැන්නකු ඊට දෙන පිළිතුර නම් පාඨකයන් සඳහා බවය. පත්‍රයක් මිලදී ගැනීමෙන් එය පවත්වාගෙන යෑමට අනුබල දෙන්නේ මේ සිනමා රසික පාඨකයන්ය. ‘සරසවිය’ මිලදී නොගන්නා සිනමා නළුනිළියන් ගැන මම දනිමි. ඔවුන්ගේ ලිපියක් පළවූ විට ඔවුන් ලැජ්ජ නැතුව කියන්නේ ‘පුළුවන් නම් පත්තරයක් එවන්න’ කියාය. තමන්ට ප්‍රචාරය දීමට සිනමා පුවත්පතක් බැඳී සිටිනවා යැයි සිතන උද්ධච්ච නළුනිළියෝ ද වෙති. ඔවුන් සිතන්නේ සිනමා පත්‍රයක් යනු තමන්ගේ අම්මගෙ අප්පගෙ පෞද්ගලික බූදලයක් කියාය. ‘සරසවිය’ පවත්වාගෙන යා යුත්තේ එදා ශත 25 ට එය මිලදී ගත් එසේම අද රුපියල් 25 ට එය මිලදී ගන්නා සිනමා ලෝලී පාඨකයන් උදෙසාය.මෙහිදී ඊට අදාළව තවත් කරුණක් නොකිවහොත් එය ඌනතාවයකි. ඒ නම්; චිත්‍රපට නළුනිළියන් හෝ වෙනත් සිනමා ශිල්පීන් නොමැතිව ද සිනමා පත්‍රයක් පවත්වගෙන යා නොහැකි බවය. ඔවුනොවුන් අතර අන්‍යෙන්‍ය සබඳතාවයක් මෙහිලා තුබුව මනාය.ලෝක පරිමාණයෙන් ගත්තද පුවත්පත් කලාවට දීර්ඝ අනාගතයක් ඇතැයි මම නොසිතමි. එබඳු පසුබිමක පුවත්පත් කලාව, ජනමාධ්‍යයක් ලෙස පවතින තුරු ‘සරසවිය’ ද චිරස්ථායිව පවතීවා ය යන්න එහි හිටපු කතුවරයකු වශයෙන් මගේ ප්‍රාර්ථනාව වන්නේය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042212</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඅපරාදෙ මෙදා සැරේ සිංහල හින්දු නිව් ඉයර් ප්‍රෝග්‍රෑම්ස් සේදිලා ගිය විදිය ගැන විජේ මල්ලි බලාන හිටියෙ ෆුල් සෝකෙන්. මොනව කරන්නද එහෙම දේවල් කොච්චර වෙනවද? නිව් ඉයර් ෆෙස්ටිවල් සීසන් එක වොෂ් ඕෆ් වෙන්න පටන් ගත්තෙ හරියටම අප්‍රේල් එකොළොස් වැනිදා හවස් කාලෙ. ඉන්දුනීසියාවෙ භූ චලනෙත් එක්ක ශ්‍රී ලංකාවටත් දැනුණු වයිබ්‍රේෂන් සීන් එකට පස්සේ එනව කියල තිබුණ සුනාමි එපිසෝඩ් ටූ එක හිට් වුණා නම් මෙදා සැරේත් සොරිම තමයි. කොළඹ, ගාල්ල, ට්‍රින්කො විතරක් නෙවි කෝස්ටල් ඒරියා එකේම මිනිස්සුන්ගෙ ජීවිත පැය ගාණකට හොල්මන් කරපු සුනාමි එලර්ට් එකට විජේ මල්ලිත් ෂොක් වෙලා හිටියෙ.ඔය එලර්ට් එස්එම්එස් එන වෙලාවෙ විජේ මල්ලිත් හිටියෙ ගාල්ලෙ මූද අයිනක නිසා. තෑන්ක්ස් ගෝඩ් ප්‍රසිඩෙන්ට් රාජපක්ෂ හදල දීපු හයිවේ එක නිසා යන්තම් ට්‍රැෆික් ජෑම් සීන් එකට අහුවෙන්නෙ නැතුව කොළඹට පැන ගත්තා හැන්දෑවෙ පහමාර වෙනකොට. විජේ මල්ලිට දුක හිතුණෙ ලාස්ට් මෝමන්ට් ෂොපින් කරගෙන හිටපු අම්මල තාත්තලට අක්කල නංගිලට වැදුණු ෂොක් එක ගැන හිතිලා. ඒ වෙලාවෙ මොන ෂොපින්ද ජීවිතේ බේරගන්න පුලුවන් තැනකට ගාල්වෙනව මිසක්. එක පැත්තකින් ලාස්ට් මිනිට් ෂොපින් කට්ටිය. අනිත් පැත්තෙන් ලාස්ට් මිනිට් බාගේන් සේල්ස් දාගෙන ඇඳුම් පැලඳුම් සෙල්ලම් බඩු රතිඤ්ඤා අලුත් හට්ටි මුට්ටි විකුණපු කට්ටිය. ඔක්කොම නන්නත්තාර වුණා වගේ. කාට බඩු විකුණන්නද? එක පැත්තකින් මූද ගොඩ ගලයි කියන බය. අනිත් පැත්තෙන් හෙණ පුපුරලා අකුණු ගගහා වහින වැස්ස. මෑනියෙනි කෙසේ නම් අත් පා දිගහැර නිදියන්නද කියල අහපු ගැමුණු කුමාරය වගේ තමයි එදා හවස සුනාමි එලර්ට් එකට බයවෙච්ච කට්ටිය. කොහොම කොහොම හරි කාගෙ කාගෙ හරි ලක් එකකට සුනාමිය හිට් වුණේ නැති එක මොන දාහෙන් සම්පතක් ද කියලා විජේ මල්ලි කල්පනා කළේ.සුනාමිය නොආවාට, දොළහ දහතුන දහතර නිව් ඉයර් ෆෙස්ටිවල්ස්වලට අකුණු ගගහා විදුලි කොටමින් වැස්ස දුන්න ගේම් එක ප්‍රෝග්‍රෑම්ස් ඔක්කොම අප්සෙට් කළා. අවුරුදු කුමාරියන්ගෙ මූණෙ ගාපු මේක්අප් වැස්සට හේදිලා යනකොට, විකට ඇදුම් ඇඳගෙන තෑගි ගන්න හිටපු පොඩි මෑන්ස්ලගෙ මූණු නාලු වෙලා තියෙනව විජේ මල්ලි දැක්කා. පව් මෙයාලා, අර හන්දියෙ තරුණ බජාර් මේ හන්දියෙ යෞවන බජාර් පස්වැනි වතාවට, දහවැනි වතාවට කිය කියා ආධාර එකතු කරගෙන තියපු බක්මහ සැණකෙළි, බක්මහ දියකෙළි වෙයි කියල කවුද හිතුවෙ. එතකොට මාස ගාණක ඉඳල එනවුන්ස් කරපු සංගීතෙ.මොන සංගීත දාන්නද ඒ වැහපු වැස්සට - ගොරවපු ගෙරවිල්ලට – අකුණු ගහපු විදියට. මනුස්සයෙක් තියා සතෙක් සීපාවෙක්වත් පාරක තොටක දකින්න නැති මුරුගසන් වරුසාවක මොන සංගීත ද කියල විජේ මල්ලිට හිතුණා. කෝට්ටෙ මහ පන්සලේ හස්තිරාජයා තෙල් ගාන අවුරුද්දට එන්න කියලා බණ්ඩාරගම හිටියලු. අකුණු සැරෙන් ඒ වගේ ඇත් රාජයෙකුත් මැරෙන සීන් එකක් තියෙන කොට මොන සංගීත ද කියලා වෙනදා සංගීතවලට ඇවිත් බ්‍රේක්ඩාන්ස් දාන නංගිලා මල්ලිලා හොඳට පොරවගෙන ගුලිවෙලා ගෙවල්වලට වෙලා නිදාගන්න ඇති කියලයි විජේ මල්ලිට හිතුණෙ.ගර්ල් ෆෙ‍්‍රන්ඩ්ට හරි බෝයි ෆෙ‍්‍රන්ඩ්ට හරි එස්එම්එස් යවන්න වත් මොබයිල් එකක් ඕන් කරන්න බය වෙච්ච වෙලාවක, ඉන්ටර්නෙට් ගිහින් ෆේස්බුක් එකවුන්ට් එක ඕපන් කරන්න වත් බැරි සයිස් එකට විදුලි කොටන වෙලාවක, ආහ් හා, එතකොට රේඩියෝ, ටීවී ඕන් කරන්න හිතන්නවත් බැරි වෙලාවක නිව් ඉයර් ආතල් එක සුනාමියට අහුවුණා වගේ තමයි ගහගෙන ගියේ. ඒ වුණාට ටීවී ස්ටේෂන් කට්ටිය ගේම අතෑරල තිබුණෙ නෑ වෙනද වගේම අවුරුදු සීන්ස් කියල පෙන්නන විනෝද සමය ප්‍රෝග්‍රෑම්ස් නම් අඩුවක් නැතුව තිබුණ කියල විජේ මල්ලිට රිපෝට් වුණා. වෙනද වගේම නිව්ඉයර් ටීවී ප්‍රෝග්‍රෑම්ස්වල අයිතිකාරයො වෙච්ච යුනිවර්සිටි ඩොක්ටස්ලයි ඒ ගොල්ලන්ගෙ සහපිරිවරයි එකතුවෙලා රියල් නිව් ඉයර් විනෝද සමය දුන්නා කියල කට්ටිය කියන්නෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042213</link>
    <topic>සරල විදියට හිටියම ජීවිතේ සැහැල්ලුයි</topic>
    <author>වසන්ත ජයසිංහ ආරච්චිගේ</author>
    <content>සරල විදියට හිටියම ජීවිතේ සැහැල්ලුයිරවින්ද්‍ර යයස්රවින්ද්‍ර යසස් කලින් කලට විවිධ ක්ෂේත්‍ර ඔස්සේ අපට මුණගැහෙන රංගන ශිල්පියෙක්. වේදිකාවෙන්, පුංචි තිරෙන්, සිනමාවෙන්,වීදියෙන් ඔබට මුණගැහෙන යසස් මේ සියලු මාධ්‍යයටම ඔට්ටු නළුවෙක්. මේ දිනවල පුංචි තිරේ දිගහැරෙන ‘සිකුරු වසන්තේ’ ටෙලිනාට්‍යයේ වෙනස්ම රංගනයක යෙදෙන යසස් දිනපතා නෙත් එෆ්.එම් ගුවන් විදුලියේ ‘ජන හිතගේ විරිඳු සුරල්’ තුළින් ද ඔබට මුණගැහෙනවා. කවදත් දකින, ඇත්ත කෙළින් කියන රවින්ද්‍ර යසස් හා කලකට පසුව අප කතා බහ කළා.මේ දවස්වල කොහොමද ඔබේ ජීවිතේ ගෙවෙන්නේ.මේ දිනවල ‘සිකුරු වසන්තේ’ ටෙලිනාට්‍යයේ රූගත කිරීම් සිදුවෙනවා. ඒ වගේම එය දැන් විකාශය වෙන්නත් පටන් අරන්. ‘ඇන්ඩ් කම්පැනි’ වැඩසටහනත් කරන අතරෙම නෙත් එෆ්.එම්. ගුවන් විදුලියේ වැඩසටහනකුත් මම කරගෙන යනවා. ඔය සියල්ල අතරෙයි මේ දවස්වල මගේ කාලය ගෙවෙන්නේ.කලකට පසුවයි ඔබ ටෙලිනාට්‍යයකින් අපි දකින්නේ.ඔව් ‘සිකුරු වසන්තේ’ ටෙලිනාට්‍යයේ චරිතය මම ඉතාම ආසාවෙන් කරන චරිතයක්. ‘අල්විස්’ කියන මේ චරිතය මට ලැබුණු වෙනස්ම විදිහේ චරිතයක්. ඒ ගැන බොහෝ දෙනෙක් මේ දිනවල කතාබහ කරනවා.රවින්ද්‍ර යසස් කියන්නේ මොන විදිහේ චරිතයක්ද?කාවවත් රවට්ටන්නේ නැතුව නිදහසේ ජීවත්වෙන චරිතයක්. පුළුවන් තරම් බලන්නේ අල්පෙනෙත්තකින් හරි කාටහරි උදව්වක් කරන්න.රවින්ද්‍ර යසස් ඇයි හාස්‍ය චරිතවලට කොටුවුණේ.නැහැ ඒක මම හිතා මතාම කළ දෙයක් නෙමෙයි. නමුත් ‘සෙනෙහෙවන්තයෝ’ නාට්‍ය කළ පසුවයි මාව හාස්‍ය රංගන ශිල්පියකු විදිහට දැක්කේ. ඉන් පසුව චිත්‍රපට කිහිපයකම එවැනි චරිත ලැබුණා. නමුත් ඔය චරිත හැම එකකින්ම මම කළේ සමාජය දැනුවත් කරන එක.හාස්‍ය චරිත ලැබුණු එක ගැන දුකක් ඔබට තියෙනවද?කිසිම විදිහකින් නැහැ. හාස්‍ය හෝ වේවා ලැබෙන ඕනෑම චරිතයකින් මිනිස්සු දැනුවත් කරන්න පුළුවන්. අවුරුදු 10 ක් 12 ක් තිස්සේ මම විවෘත වීදි නාට්‍ය කණ්ඩායමේ හිටියා. මිනිස්සුන්ට නාට්‍ය පෙන්නුවා. හාස්‍යයෙන් අපි විඳින දුක පෙන්නුවා. දැන් ‘ඇන්ඩ් කොම්පැනි’ ගත්තත් හාස්‍ය හරහා අපි සමාජයේ ඇත්ත කතා කරන්නේ.හොඳයි ඇයි ඔබ කාලයක් තිස්සේ ටෙලිනාට්‍ය ක්ෂේත්‍රයේ නිහඬව හිටියේ.කොහොමද ටෙලිනාට්‍ය කරන්නේ. අද ලොකු අර්බුදයක්නේ තියෙන්නේ. පැහැදිලිවම නළු නිළියන් කුලී කාරයෝ වගේ. දවසේ පඩියට රඟපාන්නේ. ඒකත් හරියට ගෙවනවද? අපිව අරගෙන ගිහින් දවසට කීයක් හරි දීලා සීන්ස් 15 ක් 20 ක් ෂූට් කරනවා. ඊට වැඩිය හොඳයි රඟපාන්නේ නැතුව හිටියම.ඔබ වෘත්තියෙන්ම රංගන ශිල්පියෙක්ද?ඔව් මට වෙනත් රැකියාවක් නැහැ.වෘත්තිය නළුවකුට අද ජීවත්වෙන්න පුළුවන් පරිසරයක් කලාවේ තියෙනවද?නැහැ. එහෙම තත්වයක් නැහැ. ඒත් ජීවත් වෙන්න එපැයි. අපි බැහැ කියලා වැටුණොත් අපෙන් පසුව එන අය තවත් පහළට වැටෙනවා. හැබැයි ඉතිං කඩේ යන අයට උඩට එන්න පුළුවන්. ඒත් ටික කාලයයි. හරියට මෙරුවෝ වගේ.’ජන හිතගේ විරිඳු සුරල්’ ගුවන් විදුලි වැඩසටහන ගැන කතාකරමු.මට විශාල රුකුලක් දෙනවා නෙත් එෆ්.එම්. ගුවන්විදුලිය. ඒ වැඩසටහන හරහා මම සමාජයේ දකින අසාධාරණකම්, බොරුව, දේශපාලනය මේ හැමදේම ගැන වස්තුවිෂය කරගන්නවා. කතා කරනවා. මේ සමාජයේ සිද්ධවෙන දේවල් මිනිසුන්ට කියන්නයි මම උත්සාහ ගන්නේ.මේ වගේ වැඩසටහන් නිසා ඔබට බලපෑම් ආවේ නැද්ද?කෙළවරක් නැතුව එනවා. ඔය බලපෑම් මම ‘ඕල්වේස් බ්‍රේක්ඩවුන්’ කරන කාලේ ඉඳන්ම ආවා. ඒත් මම ඒ දේවල් ගණන් ගන්නේ නැහැ.ඇයි වේදිකා නාට්‍යයක්වත් කරන්නේ නැත්තේ.මේ වෙනකොට මම නාට්‍ය දෙකක රඟපානවා. ‘ත්‍රි ඉඩ්යට්ස්’ වේදිකා නාට්‍යයෙත් ‘මීයෝ නැතුව බැහැ’ නාට්‍යයෙත්. අද කොහොමද නාට්‍යයක් කරලා මිනිස්සු බලන්නේ. ටිකට් එකක් කීයද? එදා වගේ නෙමෙයි අද මිනිස්සුන්ට නාට්‍යයක් බලන්න කීයක් වියදම් කරන්න වෙනවද? ඉතිං නාට්‍යයක් කරලා හෝල්වල පුටුවලට පෙන්නලා වැඩක් නැහැනේ.ඔබ තුළ තියෙන ඔය ප්‍රතිපත්තිය ඔබේ නිර්මාණ දිවියට බලපෑවේ නැද්ද?බලපෑවා. මට සිදුවුණු පාඩුවීම් විශාලයි. හැබැයි එහෙමයි කියලා මම මගේ ප්‍රතිපත්ති පාවාදෙන්නේ නැහැ.ඔබේ පුතා (කසුන් චාමර) කලාවට සම්බන්ධ වුණෙත් ඔය සිදුවීම් සියල්ල දැන දැන ද?ඔව්. එයත් මම වගේම තමයි. ඒ ප්‍රතිපත්ති එයා ළඟත් තියෙනවා.නමුත් ඔය සියලු දේට උඩුගම් බලායන්නවත් ඔබට හිතෙන්නේ නැද්ද?මේ යන ක්‍රමයට එහෙම කරලා වැඩක් නැහැ. අද ගෙවල්, වාහන උකස් කරලා නාට්‍ය කළාට වැඩක් තියෙනවද? කොහෙද පෙන්නගන්න පුළුවන්. එහෙම එකේ මොකටද දුෂ්කර ක්‍රියා කරන්නේ.අද මේ ආව ගමන දිහා ආපහු හැරිලා බැලුවොත්.මට ගොඩක් සතුටුයි. දුකක් නැහැ කිසිම. සමහර නිර්මාණ මගෙන් මගහැරිලා ගියා.සමහර අය මාව සම්බන්ධ කරගන්න බයයි. මොකද මම කෙළින් කතා කරනවා. කියන්න තියෙන දේ කියනවා. නමුත් රවින්ද්‍ර යසස් අද නොසැලී ඉන්නවා.අවසන් වශයෙන් මොකක්ද ඔබේ බලාපොරොත්තුව කියලා මම අහන්නම්.එහෙම ලොකු බලාපොරොත්තුවක් නැහැ මා ළඟ. කාටවත් කරදරයක් නොවී ඉන්නයි මට ඕන. සරල විදියට ජීවත් වුණාම ජීවිතේ බොහෝම සැහැල්ලුයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042214</link>
    <topic>රාජකීය තනිකඩයා</topic>
    <author>සේමාලි කැල්ලපත</author>
    <content>රාජකීය තනිකඩයාඑංගලන්තයේ ඔටුන්නට හිමිකම් කියන තෙවැන්නා වන්නේ හැරී කුමරුයි. පියා චාල්ස් කුමරු සහ දෙටු සොහොයුරු විලියම් කුමාරයට පසු රජ පරපුරේ ඔටුන්න හිමි තෙවැන්නා ඔහුයි. 27 වැනි වියේ පසුවන ඔහු කඩවසම්. පෙම් සබඳතා කීපයක් ම නිසා ප්‍රසිද්ධිව සිටින හැරී කුමරු ගිය ගිය තැන සුරූපී ළඳුන්ගේ ආකර්ෂණයට ලක්වෙනවා. ලොව විවාහාපේක්ෂිත තරුණයන් අතරින් වඩාත්ම සුදුසුකම් සහිත තනිකඩයා ලෙස සැලකෙන්නේ ද හැරී කුමරායි.ඕනෑම රටක රාජකීයයන් දෙස මුළු ලොවම බලා සිටින්නේ හරිම විමසිල්ලෙන්. හැරී කුමරු පසුගිය දිනක ඇමෙරිකාවේ ප්‍රවෘත්ති නාළිකාවක් සමඟ පැවැත්වූ සම්මුඛ සාකච්ඡාවකදී කී දේ පසුගියදා වෙබ් අඩවි පුරා වාර්තා කර තිබුණා. ඔහු මේ සාකච්ඡාව පවත්වා තිබුණේ සිය මිත්තණිය වන දෙවැනි එලිසබත් රැජනගේ දියමන්ති ජුබිලිය වෙනුවෙන් පැවැත්වෙන උත්සව මාලාවක් වෙනුවෙන් ලතින් ඇමෙරිකාව පුරා දස දින සංචාරයක යෙදී සිටින අතරතුරයි.ලොව ප්‍රසිද්ධම කඩවසම් තරුණයන් අතරින් කෙනකු වන හැරී කුමරුගේ අතගන්න තරුණියක් නැතැයි කියන්න බැරි තරම්. ඒත් සම්මුඛ සාකච්ඡාවේදී කුමාරයා කියා ඇත්තේ ඔහුගේ අනාගත බිරිය හෙවත් කුමරිය ලෙස සියලු යුතුකම් ඉටුකරන්න කැමැති තරුණියක් සොයා ගැනීම අපහසු බවයි. කෙතරම් තරුණියන් සිටියත් බ්‍රිතාන්‍ය රාජකීය පවුලේ සාමාජිකයකු ලෙස ඔහු වෙතින් ඉටුවිය යුතු යුතුකම් සහ රාජකාරි ඔහුගේ පේ‍්‍රම වෘත්තාන්තවල හරහට සිටින බවට ඔහු ඒ සම්මුඛ සාකච්ඡාවේදී ඉඟි පළකර තිබුණා.ලතින් ඇමෙරිකානු රටවල්වල කුමරා කළ සංචාරවලදී ඔහුගේ අවධානය දිනාගනු වස් ඔහු වෙත ආදර බැලුම් හෙළූ තරුණියන්ගෙන් අඩුවක් තිබුණේ නැහැ. ඒ තරුණියන් අතරින් කැපී පෙනුණු අයෙක් වූයේ 2011 බහමාස් රූ රැජනයි.“මට ඔහු හා විවාහ වෙන්න ඕනෑ” යැයි ඇය පවසා තිබුණා.ලෝක ප්‍රසිද්ධ සුරූපී මෝස්තර නිරූපිකාවක් ද මේ තරුණියන් අතර පෙරමුණේ සිටියා. ඇය බ්‍රසීලයේ දී කුමරාට හාද්දක් ද දුන්නා.හැරී කුමරුගේ තදබල ආදර සබඳතා අතරින් එකක් වූයේ චෙල්සි ඩේව් හා තිබූ සබඳතාවයි. පස් වසරක් පුරා පැවැති මේ සබඳතාව 2009 දී අහවර වුණා. තමා රාජකීය රාජකාරී ඉටුකිරීමට සූදානම් නැතැයි චෙල්සි කුමරාට ඉතාම පැහැදිලිව පැවසීම ඒ සබඳතාව අහවර වීමට හේතු වූ බවයි පැවසෙන්නේ. ඉන් පසුව කුමරාගේ ආශ්‍රයට ලක්වූ තවත් තරුණියන් ගැන කටකතා බොහොමයක් පැතිරුණා. ඒ සබඳතා ඉතා කෙටි කලකින් සමාප්ත වූ ඒවායි. ඉන් පසු ආරංචි වූයේ මේ රාජකීය තනිකඩයා දැන්ම එකලසක් වෙන්න සූදානමක් නැති බවයි.2011 වසරේ අපේ‍්‍රල් මස පැවැති වැඩිමල් සොහොයුරු විලියම් කුමරුගේ මංගල්‍යයේදී කටකතා පැතිරුණේ කේට් කුමරියගේ සොහොයුරිය පිපා ගැන හැරී කුමරුගේ උනන්දුවක් ඇති බවටයි. ඒ කටකතා ද වැඩිකල් යෑමට පෙර බොරු වුණා.රූපවාහිනී සම්මුඛ සාකච්ඡාවේදී හැරී කුමරු, තමා සමහර වෙලාවට සාමාන්‍ය පවුලක කෙනෙක් වුණානම් හොඳයි කියා ප්‍රාර්ථනා කරන බව පැවසුවාලු.කුමරා මෑතක සිට මෝලි කිංග් නමැති සුරූපී ගායිකාව රාත්‍රී සමාජ ශාලාවලදී නිතර මුණ ගැහෙන බවට දැන් කටකතා පැතිරෙනවා. ඒත් ඒ ගැන තවමත් යමක් කිව නොහැකි බව දෙදෙනාගේම හිතවතුන් පවසනවා.“ඇතැම් අවස්ථාවල මාත් මගේ සහෝදරයාත් සම්පූර්ණයෙන්ම සාමාන්‍ය පුද්ගලයන් වුණානම් හොඳ යැයි ප්‍රාර්ථනා කළ අවස්ථා තියෙනවා. එයට හේතුව රාජකීයත්වය බොහෝ දෑ සඳහා බලපෑම් කිරීමයි. කෙසේ වුවත් අප රාජකීයයන් ලෙස උපත ලබා තිබෙනවා. ඒ නිසා අපෙන් රටට හා ජනතාවට විය යුතු දෑ අප නොපිරිහෙළා ඉටු කරනවා” යැයි කුමරා කීවාලු.හැරී කුමරු මෙතෙක් පදිංචිව සිටියේ ක්ලැරන්ස් මාලිගාවේයි. පසුගියදා ඔහු හෙමින් සීරුවේම සිය සොහොයුරා සහ නෑනණ්ඩිය සමඟ විසීමට කෙන්සිසේටන් මාලිගාවට ගියාලු.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042215</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නකපුගොඩ මාළිද සරත් රණසිංහප්‍රශ්නය – ප්‍රවීණ සිනමා විචාරක ජයවිලාල් විලේගොඩ ලියූ මුල්ම චිත්‍රපට විචාරය කුමක් ද?පිළිතුර – ‘පුදුම ලේලි’ චිත්‍රපටයට ලියූ විචාරය.වරකාපොළ අජිත් සේනානායකප්‍රශ්නය - හොලිවුඩ් නළු ග්‍රෙගරි පෙක් හා හින්දි නළු දේව් ආනන්ද් අතර කිසියම් සමානකමක් තිබුණා ද?පිළිතුර - පෙනුමෙන් පමණක් කිසියම් සමානමක් තිබුණා. ඒ රඟපෑමෙන් නම් දෙදෙනා අහසට පොළොව වගෙ වෙනස්. දේව් ආනන්ද් දක්ෂ නළුවෙක් විදියට මා පිළි ගන්නේ නැහැ.මීගමු කට්ටුවේ ඇම්.ඩී. විල්ෆ්‍රඩ්ප්‍රශ්නය – ලතා, සුජාතා හා ඇන්ජලින් යන ගායිකාවන්ගෙන් ඔබ වඩාත්ම කැමැති ගායිකාව කවුද?පිළිතුර – තුන්දෙනාටම කැමැතියි.මාතලේ ධර්මා ඒකනායකප්‍රශ්නය – ඇහැලේපොල කුමාරිහාමි අතින්ම තමන්ගේ දරුවන් වංගෙඩියක දමා කෙටවීමේ සිද්ධිය බොරුවක්ය කියා ඇතමුන් කියනවා නේද?පිළිතුර – ආචාර්ය කොල්වින් ආර් ද සිල්වා ශ්‍රී ලංකාවේ බ්‍රිතාන්‍ය යුගය අළලා ලියූ පර්යේෂණාත්මක කෘතියේ (‘සිලෝන් අන්ඩර් ද බ්‍රිටිෂ් ඔකියුපේෂන්’) එය බොරුවක් බව කියනවා. ඒ සිද්ධිය සනාථ කරන්න ප්‍රමාණවත් සාක්ෂි නැහැ කියලයි ඔහු කියා ඇත්තේ.වැලිවේරියේ පුෂ්පා කන්නන්ගරප්‍රශ්නය – ප්‍රවීණ කවියකු, ගීත රචකයකු හා මාධ්‍යවේදියකු වන ධර්මරත්න පෙරේරාගේ ලිපිනය හා දුරකථන අංකය සොයා දෙන්න?පිළිතුර – 469, හයිලෙවල් පාර, මාකුඹුර, පන්නිපිටිය – දුරකථන අංකය 2844568ගොතටුවේ නලින් වෙදමුණිප්‍රශ්නය – දීපා මෙහේතා ගේ ‘වෝටර්’ චිත්‍රපටයට පාදක වූ නවකතාව කුමක් ද?පිළිතුර – එයට නවකතාවක් පාදක වුණේ නැහැ. එහෙත් ඒ චිත්‍රපටය ඇසුරෙන් පසුව නවකතාවක් ලියැවුණා. එය ලිව්වේ බප්සි සිධ්වා නමැති ලේඛිකාව. මේ නවකතාව ‘ශුද්ධ වූ ජලය’ නමින් අනුල ද සිල්වා සිංහලට පරිවර්තනය කර තිබෙනවා.හබරාදූවේ ගාමා ගාමිණි සුබසිංහප්‍රශ්නය – ‘දිනමිණ’ පත්‍රයේ අලුත්ම කතුවරයා වන ගාමිණි ජයලත් යනු ටෙලිනාට්‍ය නළු ගාමිණි ජයලත්ම ද?පිළිතුර – ඔව්. ගාමිණී ‘දිනකර’, ‘දිවයින’ වැනි පුවත්පත්වල සේවය කර ඇති ජ්‍යෙෂ්ඨ මාධ්‍යවේදියෙක්. දේශපාලනමය වශයෙන් ප්‍රගතිශීලියෙක්. ගාමිණී රඟපෑමට එක්වුණේ පසුකාලේකයි. ඒත් අද ඔහු වඩාත් ජනපි‍්‍රය පුවත්පත්කලාවේදියකුටත් වඩා ටෙලිනාට්‍ය නළුවකු විදියටයි.ඉහළ තල්දූවේ ආනන්ද වික්‍රමආරච්චිප්‍රශ්නය – ‘රාම්පූර්කා ලක්ෂ්මන්’ නමින් හින්දි චිත්‍රපටයක් 1972 – 3 දී විතර ලංකාවේ තිරගත වුණා. ඒ චිත්‍රපටය ගැන යමක් කියන්න?පිළිතුර – මන්මෝහන් දේසායි අධ්‍යක්ෂණය කළ මේ චිත්‍රපටයේ රන්ධීර් කපුර්, රේඛා, ශත්රුඝන් සිංහ රඟපෑවේ. සංගීතවත් කළේ ආර්.ඩී. බර්මන්.ගල්කිස්ස කසුන් විට්ටච්චිප්‍රශ්නය – ආචාර්ය ටියුඩර් වීරසිංහ කුමන විශ්ව විද්‍යාලයක ආචාර්යවරයෙක් ද? ඔහුගේ ලිපිනය සොයා දෙන්න?පිළිතුර – ඔහු කොළඹ විශ්ව විද්‍යාලයේ හොරණ ශ්‍රීපාලි මණ්ඩපයේ මණ්ඩපාධි වශයෙන් කටයුතු කරනවා. ලිපිනය - ශ්‍රීපාලි මණ්ඩපය, කොළඹ විශ්ව විද්‍යාලයය, වෑවල, හොරණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042216</link>
    <topic>‘අලුත් ගෙදර’ දැන් ස්වාධීන රූපවාහිනියේ</topic>
    <author/>
    <content>‘අලුත් ගෙදර’ දැන් ස්වාධීන රූපවාහිනියේ‘ජීවිතය ලස්සනයි,’ ‘අපි අපි වගේ,’ ‘රුවන් මාලිගා’, ‘සඳ සඳ වගේ’ ටෙලිනාට්‍ය ගණනාවක් අධ්‍යක්‍ෂණය කළ රවීන්ද්‍ර විජේරත්නගේ නවතම ටෙලිනාට්‍යය, ‘අලුත් ගෙදර’ සෑම ඉරිදාවකම රාත්‍රි 8.30 ට ස්වාධීන රූපවාහිනිය ඔස්සේ දිග හැරේ.මෙතෙක් තාරුණ්‍යයේ සුන්දරÀවය, ආදරය තේමාකොට ගත් ටෙලි නිර්මාණ අධ්‍යක්‍ෂණය කළ රවීන්ද්‍ර, වෙනත් මානයක් ගත් ටෙලි නිර්මාණයකට අත ගැසූ ප්‍රථම අවස්ථාව මෙයයි.මෙවර ඔහුගේ කතා තේමාව වන්නේ සුඛෝපභෝගී මහලු නිවාසයක ජීවත්වන වැඩිහිටියන් අට දෙනකු වටා ගෙතුණු කතාවකි. දරුවන්ගේ ආදරය, රැකවරණය අහිමි, තම කාර්ය බහුල ජීවිතය නිසා දෙමාපියන්ව මෙවැනි වැඩිහිටි නිවාසවල සිරකර සිටින දෙමාපියන් හා දරුවන්ගේ මානසික, සමාජීය ගැටලු ‘අලුත් ගෙදර’ තුළින් විදහාපායි.ජීවිතයේ සැඳෑ සමයේදී දෙමව්පියන්ට ආදරය, රැකවරණය නොපිරිහෙලා අවශ්‍ය බව අලුත් ගෙදර ටෙලි නාට්‍යය තුළින් සමාජයට දෙනු ලබන ප්‍රබල පණිවිඩයයි.මෙම ටෙලි නාට්‍යයේ ප්‍රධාන වැඩිහිටියන් අටදෙනා චරිත නිරූපණයේ යෙදෙන්නේ ශ්‍රී ලාංකේය කලා ක්ෂේත්‍රයේ දැවැන්ත රංගන ශිල්පීන් වන ටෝනි රණසිංහ, අයිරාංගනී සේරසිංහ, අනුලා කරුණාතිලක, නාමෙල් වීරමුණි, රම්‍යා වනිගසේකර, විජේරත්න වරකාගොඩ, ජී.ආර්. පෙරේරා, ඇල්ෆඩ් පෙරේරා වැනි ප්‍රවීණ රංගන ශිල්පී එකතුවකි.එසේම ටෝනි රණසිංහ, අනුලා කරුණාතිලක වසර හතළිහකට පසුව එකම නිර්මාණයක දැකීමට ලැබීම කලාතුරකින් ප්‍රේක්ෂකයාට ලැබිය හැකි නැවුම් අත්දැකීමක් වන්නේය.කුසුම් රේණු, ජගත් චමිල, සුජානි මේනකා, ගිහාන් ප්‍රනාන්දු, සම්පත් ශ්‍රී රෝෂන්, ශලනි තාරකා, ඉරේෂා රණසිංහ, හර්ෂණ බෙත්මගේ, මාලනී වීරමුණි, චිත්‍රා වරකාගොඩ, නිරෝෂණ් වීරසිංහ, නදීශා අලහප්පෙරුම, අයෝමි ශානිකා, තරංග දිසානායක, මංජුල මොරගහ ‘අලුත්ගෙදර’ සෙසු චරිත මවති.‘අලුත් ගෙදර’ රචනා කර ඇත්තේ සඳ සඳ වගේ ටෙලි නාට්‍ය රචනා කරමින් රූපවාහිනී රචනා කලාවට පිවිසි තරංග දිසානායකයි.ජයන්ත රණසිංහ කැමරාකරණයෙන් ද කපිල පූගල ආරච්චිගේ සංගීතයෙන්ද වේශ නිරූපණය පුෂ්පකුමාර බණ්ඩාරගමගෙන්ද සංස්කරණය සමන් ආරියරත්නයන්ගෙන්ද ‘අලුත් ගෙදර’ හැඩ වී ඇති අතර කලා අධ්‍යක්ෂණයෙන් පි‍්‍රයන්ත රණසිංහ සහ සහය අධ්‍යක්ෂණයෙන් එරන්ද මධුශාන් සහ දිනේෂ් හග්ගල්ල දායක වෙති.දුරුතු ක්‍රියේෂන්ස් වෙනුවෙන් තරංග දිසානායක අලුත් ගෙදර නිෂ්පාදනය කර ඇති අතර ස්වාධීන රූපවාහිනියේම විකාශය වූ ‘සඳ සඳ වගේ ‘ ඔවුන්ගේ ප්‍රථම ටෙලිනාට්‍යය නිෂ්පාදනයයි.දුරුතු ක්‍රියේෂන්ස් තෙවැනි නිපැයුම ‘සඳ පිනි බිඳක’ ටෙලි නාට්‍යයද ළඟදීම විකාශය වීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042217</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsබිපාෂා බාසු සහ ජෝන් ඒබ්‍රහම් පෙම්වතුන් ලෙස කල් ගෙවූවත් ඔවුන් අතර දැන් කිසිදු හිතවත්කමක් නැහැ. නමුත්, ළඟදී රූපගත කිරීමට යන චිත්‍රපට දර්ශනයක ජෝන් සමඟ බිපාෂා රඟපෑමට සූදානම් වන බවයි ආරංචි.ඔවුන් දෙදෙනා ගීතමය ජවනිකාවක එලෙස රඟපාන බවත් ඒ ආරංචියෙන් වැඩිදුරටත් කියැවුණා. මේ රංගනය ඇතුළත් වන්නේ ‘ෂූට් අවුට් - ඇට් වාඩාලා’ චිත්‍රපටයේ. සන්ජේ ගුප්තා අධ්‍යක්ෂණය කරන මේ චිත්‍රපටයේ අනිල් කපූර්, ජෝන් ඒබ්‍රහම් සහ කන්ගනා රනාඋට් ප්‍රධාන චරිත නිරූපණය කරනවා.බිපාෂා, ජෝන් සමග ගීතමය ජවනිකාවක් රඟපෑමට එකඟවීම කාටත් පුදුමයක් වෙලා.ඇය ජෝන් සමඟ පෞද්ගලිකව කතාබහක් නැතත් ඒ අමනාපකම් පැත්තක තබා වෘත්තීය නිළියක හැටියට මෙහි රඟපාන බවයි අධ්‍යක්ෂවරයා පැවසුවේ.චිත්‍රපට අධ්‍යක්ෂවරයකු වන රෙමෝ ඩී සෝසා ළඟදීම අලුත් චිත්‍රපටයක වැඩ කටයුතු ආරම්භ කිරීමට බලාපොරොත්තු වෙනවා. මෙහි ප්‍රධාන නිළිය හැටියට මධුරි ඩික්සිත් ව එක්කර ගන්නට ඔහු තීරණය කරලා.2007 දී ‘ලාල් පහරේර් කථා’ නම්වූ බෙංගාලි චිත්‍රපටය අධ්‍යක්ෂණය කළ රෙමෝ, ජනපි‍්‍රයත්වයට පත්වුණේ පසුගිය වසරේදී ‘ෆෝල්ටු’ නම්වූ බොලිවුඩ් චිත්‍රපටය නිර්මාණය කිරීමෙන්.දක්ෂ නර්තන අධ්‍යක්ෂවරයකු ද වන රෙමෝ, අධ්‍යක්ෂණය කරන්නට බලාපොරොත්තු වන මේ අලුත් චිත්‍රපටය සංගීතයෙන් සහ නර්තනයෙන් යුතු නිර්මාණයක් බවයි පැවසෙන්නේ. මධුරි, විවාහයෙන් පසුව රඟපෑවේ ‘අජා නච්ලේ’ නම්වූ චිත්‍රපටයේ. එය ද ගීතය සහ නර්තනය නොඅඩුව මුසුවූ නිර්මාණයක්.‘ඉෂාක්සාදෙ’ නම්වූ අලුත්ම බොලිවුඩ් චිත්‍රපටය මැයි 18 දා සිට තිරගත වීමට නියමිතයි. මේ චිත්‍රපටයෙන් නවක නළු නිළි යුවළක් බොලිවුඩ් පුරයට එක්වෙනවා. ඒ තමයි, අර්ජුන් කපූර් සහ පරිනීති චොප්රා. අර්ජුන් කපූර්, ප්‍රවීණ චිත්‍රපට නිෂ්පාදක, බොනි කපූර්ගේ පළමු විවාහයේ පුත්‍රයායි. ‘ඉෂාක්සාදෙ’, අර්ජුන් රඟපාන මුල්ම චිත්‍රපටයයි.පරිනීති චොප්රා, ජනපි‍්‍රය නිළි පි‍්‍රයංකා චොප්රාගේ ඥාති සොහොයුරියක්. ‘ඉෂාක්සාදෙ’, පරිනීති රඟන දෙවැනි චිත්‍රපටයයි. පසුගියදා පි‍්‍රයංකා තම ට්විටර් පිටුවෙහි සටහනක් තබමින් රසික පිරිසගෙන් ඉල්ලා සිටියේ මේ චිත්‍රපටය නරඹන ලෙසයි.සුපිරි නළු රජ්නි කාන්ත් පසුගියදා චිත්‍රපටයක් වෙනුවෙන් දමිළ සහ හින්දි ගීත දෙකක් ගායනා කළා. ඒ චිත්‍රපටය, ‘කොචඩයියාන්’. චිත්‍රපටය අධ්‍යක්ෂණය කරන්නේ රජ්නි කාන්ත් ගේ දියණිය, සෞන්දර්යා ආර්. අශ්වින්. රජ්නි කාන්ත්, සරත් කුමාර්, දීපිකා පදුකෝන් රඟන මේ දමිළ චිත්‍රපටයේ එක්තරා දර්ශනයක් වෙනුවෙන් රජ්නි කාන්ත් ගීතයක් ගායනා කළා.ඉන් පසුව මේ චිත්‍රපටයේ හින්දි පිටපත වෙනුවෙන් ද රජ්නි කාන්ත් හින්දි ගීතයක් ගායනා කළා. චිත්‍රපටයේ නිෂ්පාදක වෛද්‍ය මනෝහාර් පැවසුවේ චිත්‍රපටයේ මුල් (දමිළ) පිටපතට ඇතුළත් වූ දමිළ ගීතයට වඩා හින්දි ගීතය මුළුමනින්ම වෙනස් බවයි.අනූව දශකයේ ඉහළ ජනපි‍්‍රයත්වයක් හිමිකර ගත් බොලිවුඩ් තිරයේ පෙම් යුවළ තමයි ශාරුක් ඛාන් සහ ජූහි චව්ලා. ඔවුන් දෙදෙනා පෙම්වතුන් හැටියට රඟපෑ ‘යර්ස් බොස්’ සහ ‘ඩුප්ලිකේට්’ චිත්‍රපට නැරැඹු පේ‍්‍රක්ෂකයන්ට එහි රංගනයන් කිසිදා අමතක නොවේවි. මේ දෙදෙනා දිගු කලකින් එකට රඟපෑවේ නැහැ.පසුගියදාක නැවතත් ශාරුක් සහ ජූහිගේ රංගනයක් රූපගත වුණා. චිත්‍රපටයක් වෙනුවෙන් නම් නොවෙයි. රූපවාහිනී දැන්වීමක් වෙනුවෙන්. මේ දැන්වීම නිර්මාණය වුණේ මේ දිනවල පැවැත්වෙන අයි. පී. එල්. ක්‍රිකට් තරගාවලිය සඳහා තරග වදින ශාරුක්ගේ ‘කොල්කටා නයිට් රයිඩර්ස්’ කණ්ඩායම වෙනුවෙන්.මේ දැන්වීම නිර්මාණය කළේ චිත්‍රපට අධ්‍යක්ෂ කබීර් සදානාන්ද්. ඔහු පවසන්නේ දැන්වීම රූපගත කිරීමට ශාරුක් සහ ජූහි එකඟ වීම තමන් තුළ දැඩි සතුටක් ඇතිකළ බවයි. “ශාරුක්, ජූහි එක්ක රඟපාන හැටි දැකලා මට ඒ කාලෙ මේ දෙන්නගෙ රඟපෑම් මතක් වුණා. ශාරුක් එක්ක වැඩ කරන්න ලැබීමත් සතුටක්.” අධ්‍යක්ෂවරයා පැවසුවා.සුජීව තේවහෙට්ටිගේතරුවක වගතුග1. උපන් දිනය - 1972 පෙබරවාරි 242. උපන් ප්‍රදේශය - මුම්බායි3. මව - කිරන් භාට්4. පියා - මහේෂ් භාට් (චිත්‍රපට අධ්‍යක්ෂ සහ නිෂ්පාදක)5. සොහොයුරා - රාහුල් භාට් (චිත්‍රපට නළු)6. සිනමාවට සම්බන්ධ ඥාතීන් I. මොහිත් සූරී (තිර රචක සහ චිත්‍රපට අධ්‍යක්ෂ) II. එම්රාන් හෂ්මි (චිත්‍රපට නළු)7. සැමියා මනිෂ් මඛිජා (ව්‍යාපාරික)8. විවාහ වූ වසර - 20039. මුලින් ම රඟපෑ චිත්‍රපටය - ‘ඩැඩි’ (1989) (අධ්‍යක්ෂ - මහේෂ් භාට්)10. මෙතෙක් රඟපා ඇති චිත්‍රපට - 2911. නිෂ්පාදනය කළ චිත්‍රපට - 812. අධ්‍යක්ෂණය කළ චිත්‍රපට - 513. ලැබූ සිනමා සම්මාන - 1991 වසරේ ෆිල්ම් ෆෙයාර් උලෙළේදී පියකරු මුහුණට හිමිවන ලක්ස් සම්මානය14. ලිපිනය - 6 01 Kyle More Apartments, Behind Mehboob Studios,Bandra (West)Mumbai - 50. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042218</link>
    <topic>“මට මොනව කරන්නද එයා..?”</topic>
    <author>ලබන සතියට</author>
    <content>“මට මොනව කරන්නද එයා..?”“මට වෙන සෑම දෙයක්ම සුරංගයියට ඇරෙන්න කියන්නෙ කාටද? ඔයා මට ගොඩක් ආදරේ හින්දනේ ඔහොම කතාකරන්නෙ. මං දන්නව ඔය කතාව ඔයාට හරි වේදනාවක් බව..”ඔහු නිහඬව ඇගේ සීතල දෙඅත් දැඩි කොට මිරිකා ගත්තේය.”ඔව් නංගි මට ඔයාගෙන් තොර තවත් ජීවිතයක් ගැන හිතන්ඩවත් බැහැ.””ඔන්න එහෙනම් මා ගැනම හිත හිතා ඉන්න ඕනේ”එකවරම නැඟිට ගත් නිල්මිණි වැව් කණ්ඩියෙන් දියඹට පැන දෝතින් ගත් ජලයෙන් සුරංගගේ සිරුර තෙමා දැමුවේ දඟකාරියක විලසය.”කෙල්ලේ නාන්ඩ ආව ගමනක් නෙවෙයි. මොනවද මේ කරන්නේ?”සුරංග මවාගත් අමනාපයකින් ඇය වෙතට පැන්නේ ඈ සුරක්ෂිතව තුරුළුකර ගෙනය. විළියෙන් ඇඹරෙන ඇගේ මුදු සිරුර අත නොහැරම ඔහු ඇයට පහරවල් කිහිපයක් ගැසුවේ අර මවාගත් අමනාපයෙන්මය.”මළකෝලම් අපිට වැවට නාන්ඩවත් එන්න ඉඩක් තියාපල්ලා”පබා ‘දඩාස්’ ගා රෙදි පනිට්ටුව අතහැරියාය. පෙම්වතුන් යුවළ තමන් සිටින්නේ වැව් ඉවුරේ බව වටහා ගත්තේ එවිටය.”මේ බලන්නකො පබා මට සුරංගයිය ඉන්න දෙන්නෑ. වතුර ටිකක් ඉස්ස කියල හොඳටම ගැහුවා.””අනේ මං නොදන්න අපේ නඟා.. මේ ඒක නෙවෙයි අන්න උඹලගේ අම්මා උඹ වැවේ පදිංචි වෙලාද කියල හොයනවා.”පබා ගල මත වාඩිවී මිතුරියගේ කෝමල බවට සතුටු සිනා පෑවාය.”සුරංග දැන් බාගෙට නාලනේ, ඔන්නොහේ නාගෙනම යමු.. තව චුට්ටෙන් නිමන්තත් එයි.””පබා.. මේ නිල්මිණි හොඳ අපූරු කතාවක්...”නිල්මිණි වහා පැන සුරංගගේ කට මිරිකා ගත්තාය. ඈ තුළ වූයේ කෝපයකි.”ඒයි.. අතහැරපන් අත හැරපන් .. සුරංග මොකක්ද නිල්මි කියන්නේ?””නෑ . නෑ.. මුකුත් නෑ.”සුරංග .. ඇගෙන් ගැලවී හඬ නඟා සිනාසුණේය.”අපූරු බඩුවට කියන්න හැදුවේ.. එහෙනම් හැරෙන තැපෑලෙන් අපේ අයියගේ කනේ.””ඇයි ඒ තරම් භයානක දෙයක්ද? මං ඕක අයියට කියන්නෑ. නිල්මියො කියපන් මොකක්ද කියලා?””දැන් කියන්නෑ මං පස්සේ ඒක ඔයාට කොහොමත් කියන්නයි ඉන්නේ.”නිල්මිණි නිවාඩුවට ගමේ ආවේ ඊට මාසයකට පමණ පසුවය. ඒ අතරතුර දෙවරක් ගමේ ආවද සියල්ල සන්සුන්ව පැවැති නිසා ඒ කතාව එතනින් නිමාවී යැයි ඇය සතුටු වූවාය.නිල්මිණිට රහසින් සුරංග නිමන්තට මේ බව පැවසුවේ තවත් යමක් සිදුවීමට සුළු ඉඩක්වත් නොතබන්නටයි.”රට කාලා ඇවිත් ඉන්නවද කවුද දන්නේ..? සුරංග පැවසුවේ තොරතුරු සියල්ල පවසා අවසානයේය.”ඔය කියන කෙල්ල නම්.. මට ඒ තරම් වරදක් පෙනුණේ නෑ.. ඒත් මාමා නම් අලි ලෝකයෙක් තමයි. එදා මා එක්කල වුණත් මූණ දුන්නෑ හරියට.””කොහොම වුණත් තව අවුරුද්දනේ.. නිල්මිණිව එහෙ මෙහෙ යවන්න හොඳ නෑ යාළුව එක්ක වුණත්””බැඳපන් බං මළඉලව්ව.. ඊට පස්සෙ මට ටිකක් නිදහසේ මගෙ වැඩක් කරගන්න.. මේක හරියට කරත්තෙ බැඳපු ගොනා වගේ.. එහාට දක්කනවා මෙහාට දක්කනවා..””හරි.. හරි මගෙන් කෙරෙන හරිය කරන්නම්. ඔය දෙන දේවල් සූදානම් කරල මට කියපන්කො..”සුරංග .. හඬ නඟා සිනාසෙමින් වැට පැන යන්න ගියේය.නිවාඩු දුන් දිනයේම හදිසියේ මෙන් ධනුක මාමා නාලිකා රැගෙන යාමට පැමිණියේය.”ඔයා අදම යන බව දන්නව නම් මමත් අයියට කියනවනේ..”නිල්මිණි කීවේ කනගාටුවෙන්ය. ධනුක ඒ අතරතුර පාලිකාව සමඟ කතා බස් කරමින් සිටි නිසා නිල්මිණි වාහනය සමීපයට ආවාය. නාලිකා ඇගේ මුහුණ සිපගත්තේ කඳුළු පිරුණ දෑසිනි.”මාමි අද එයි කියල මාත් හිතුවේ නෑ. එයා මොකක්ද වුවමනාවකට ආව ගමන්.”ධනුක නිල්මිණි දෙස නොබලාම ආපසු පැමිණ රථයට නැංගේය. නාලිකා දිගටම අත වැනුවාය. ධනුක මාමා තමා දෙස නොබැලුවේ කෝපයෙන් විය යුතුª බව නිල්මිණි සිතුවාය.”මට මොනව කරන්නද එයා..?”සැන්දෑවේ පොත්පත් අස්කර ඇඳුම් බෑගය ද සූදානම් කර තැබූ ඇය අනෙක් ළමයි සමඟ කතාබහ කරමින් නාලිකා නොමැති පාළුව දරා ගත්තාය.නිවාස බලා යන ළමයින්ගේ ශබ්දය ඕනෑවටත් වඩා උස්හ¼ඩින් ඇසෙන විට පාලිකාව කිහිප වරක් කෑ ගසා ඔවුන් නිහඬ කළාය. උදේ තේ පානයෙන් පසු නිල්මිණි පසුවූයේ නොඉවසිල්ලෙනි. අයියා ගෙදරින් පිටත්වන්නට ඇත්තේ උදේ හතට පමණ නම් ඔහු එන විට නවය පසුවනු ඇත. දහවල් කෑමට ගෙදර යන තුරු ඇයට ඉවසුමක් නැත. මාසයක්.. සුරංග සමඟ සතුටින් හා නිදහසේ හැසිරීමටත්, අවුරුදු සෙල්ලම් බලන්න යාමට ගමේ කෙළිසෙල්ලම්වලට සහභාගි වීමට...”නිල්මිණි අන්න මේට්‍රන් කතාකරනවා” දැරියක පණිවුඩයක් රැගෙන ආවාය. විඳිමින් සිටි සිහින ලොවින් අතරමඟදී බසින්නට සිදුවීම ගැන නිල්මිණි පසුතැවිලි වෙමින්.. උඩුමහලේ සිට පහළට දිව ආවාය.”ඇයි නංගි හදිස්සියක්ද?”නිල්මිණිට අයියා සිහිපත් වූයේ එකවරමය. ඇය දැරියගෙන් පිළිතුරක් බලා නොසිටම අමුත්තන්ගේ ශාලාව වෙත දිව ගියාය. බොහෝ ළමයි නිවාඩුවට ගොස් සිටි නිසා දැනුණ පාළු බවින් නිල්මිණිට කිසියම් අමුත්තක් හැඟී ගියේය. කොරිඩෝව දිගේ ශාලාවට ඇතුළු වූ ඕ ගල් ගැසිණි.ඔහු කලිසමේ රුවා ගත් දෑතින් යුතුව ඔබමොබ සක්මන් කරමින් සිටී. නොඉසිල්ලෙන් සිටි ඔහු එකවරම ඇය දැක මොහොතක් ඇසපිය නොහෙලා බලා සිටියේය. අනතුරුව අසුන මත තිබූ පාර්සලයක් වැනි දෙයක් අතට ගෙන අඩි කිහිපයක් ඉදිරියට ආවේ මඳ සිනහවකුත් සමඟය.”ආ.. මේ නාලිකා මේක දෙන්න කිව්වා” ධනුක පාර්සලය දිගු කරගත් ගමන්මය. තත්පර දෙකක් ..තුනක්.. හතරක්. මේට්‍්‍රන් ශාලාව දෙසට ඒමට මෙන් පැමිණ කිසිවක් අමතකව ආපසු හැරුණාය.”ආ මේක ගන්න ... ඉක්මනට..”නිල්මිණි ඉදිරියට පැමිණ පාර්සලය ගත්තා නොවේ උදුරාගත්තා මෙන් යළි ආපසු හැරුණේ දිව යන්නටයි. ධනුක ඇයට වඩා වේගවත් වීම මොන තරම් අවාසනාවන්තකමක්ද?ඔහු ඇයගේ සුරතින් ඇද විදුලි වේගයෙන් තමා වෙත ළංකරගන්නවාත් දැඩිව සිප වැළඳ ගන්නාවත් නිල්මිණිට මතක අඩ සිහියෙනි.පාර්සලයෙන් දමා ගැසූ ඇය ආපසු හැරී උඩුමහලට දිව ගත්තේ පිස්සියක ලෙසිනි. ගිනිගෙන දැවෙන සිරුර සන්සුන් වනතුරුම නිල්මිණි හඬා වැලපුණාය. නාලිකා තමා ඉතා විශාල අගාධයකට ඇද දැම්මා නොවේද? තමාගේ පිවිතුරු හදවත දැන් කෙසේ සුරංගට විවර කරන්නේද? යමක් මතක් වූ කලෙක මෙන් වහා නැඟිටගත් ඇය නාන කාමරයට වැදී හඬමින්ම දිය නා ගත්තාය. එකවරක් නොව කිහිපවරක්ම සබන් ගා අතුල්ලමින් අපවිත්‍ර වූ මුහුණ දෙතොල් අත පය පිරිසුදු කර ගත්තාය.දැඩි හස්තයකට හසුවී තැලී ගිය අත්ගොබ තවමත් රිදුම් දෙන්නේය.”කොහෙද ළමයෝ.... හිටියේ?” පාලිකාව පාර්සලය රැගෙන යළි පැමිණ සිටින්නීය.”නාලිකා මේක ඔය ළමයට දෙන්න කියලා ධනුක මහත්තයා මෙච්චර වෙලා බලා ඉඳල මට දීලා ගියා..””තෑන්ක් යූ මැඩම්..”ගත් සැණින් ජනේලයෙන් හිස් අවකාශයට වීසි කර දමන්නට සිතුණ නමුදු ඒ අදහස වඩාත් බියකරු විය හැක. නිල්මිණි කඳුළු බිඳු වළක්වා ගන්නට වෑයමක යෙදුණාය. සිය සොහොයුරා දැන් මඟ එනවා ඇත. පාර්සලය ගැන පාලිකාව ඔහුට දැන්වූවොත් .. ඇයට හීල්ලුණේය. මේ ගැටලුව විසඳා ගැනීම ඇයට තනිව කළ හැකි දෙයක් නොවේ. ඇත්ත වශයෙන්ම නිල්මිණි කිසිදාක මෙවැනි දේවල් අසාවත් නැත. ඔහු එසේ හැසිරුණේ කුමක් නිසා දැයි යන්නවත් ඇයට වටහා ගත නොහැකිය.ඇය පාර්සලයට කළ යුතු දේ කල්පනා කළාය. මෙය නාලිකා ම එව්වා නම්...? මාමා සමඟ කතා නොකර සිටින්නැයි කී ඇය ඔහු අත මෙවැනි දෙයක් එවාවි දැයි අසරණියට සිතා ගත නොහැක.”මේක මං කඩල බලනවා.. කෑමක් වෙන්න ඇති.. මම ඒක ළමයින්ට දීලා යනවා..”අන්තිම තීරණය ක්‍රියාත්මක විය. ඒ තුළ විවිධ වර්ගයේ රසකැවිලි රාශියක් විය. ඇය ඒ සියල්ල පෙට්ටියෙන් ඉවතට ගත්තේ බෑගයක දමා දෙන්නටය.එහි පතුලේ සුදු පැහැති කුඩා කවරයක යමක් ලියා තිබුණි. “ලොව ඇති අගනාම මැණිකට”. ඇය ගැහෙන දෑතින් කවරය ප්‍රවේසමින් විවර කරන විට ඒ තුළ සුදු ටිෂූ කඩදාසියේ එතූ යමක් තිබුණි.”දෙවියනේ..”ඇගේ බියපත් සිතුවිලි සිරුර පුරා දිව ගියේය. පවුමක් වටා වැඩ දමා අලංකාර කළ පැන්ඩනයක් එහි තිබුණි. තවත් ප්‍රමාදවීමෙන් සියල්ල අවුල්වන්නට ප්‍රථම නිල්මිණි කැවිලි සියල්ල ඉතිරිව සිටි මිතුරියන්ට බාර දුන්නාය.පැන්ඩනය ටිෂූ කඩදාසියේම ඔතා බෑගයේ පුංචි කාමර කොටසේ තැබුවේ එක්තරා අධිෂ්ඨානයකිනි.”මට ඒ මිනිහගේ දේවල් මොන එහෙකටද?”නිල්මිණි වහා ඇඳුම් මාරු කර ගමනට සූදානම් වූවේ අයියා සමඟ හැකි ඉක්මනින් පිටවීමේ බලාපොරොත්තුවෙන්ය.ඇය පහළට යන විට තවත් දැරියෝ කිහිපදෙනෙක්ම යාමට සූදානම් වී සිටියහ. පාලිකාවට නොපෙනෙන සේ සිට සොහොයුරා එන විටම මඟට ගොස් එකතුවීමට ඇය සූදානම් වී සිටියාය. ඇගේ වාසනාවට අයියා එන විට තවත් මාපියන් කිහිපදෙනෙක්ම පැමිණීම නිසා මේට්‍රන්ට දිගින් දිගට කතා කිරීමට අවකාශයක් නොලැබිණ.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042219</link>
    <topic>මේ පවතින රැලි ඉක්මනින්ම වැනසේවි</topic>
    <author>වසන්ත ජයසිංහ ආරච්චිගේ</author>
    <content>මේ පවතින රැලි ඉක්මනින්ම වැනසේවිකලාවේ විවිධ සොඳුරු තැන් ස්පර්ශ කළ කෙනකු විදිහටයි ඔහු අපට මුණගැසෙන්නේ. රජරටින් කලා ලොවට අවතීර්ණව ගෙන්දගම් පොළවේ පය ගැසු ඔහු වේදිකාවත් රූපවාහිනියත් මතු නොව ලේඛනයත් ගීත රචනයත් සිය නිර්මාණ භූමිය කරගත්තා. තවමත් අනවරතව සිය නිර්මාණ දිවිය පෝෂණය කරන ඔහු වත්මන් ‘ටෙලිනිස’ පුවත් සඟරාවේ ප්‍රධාන සංස්කාරක වරයා ලෙස ද ක්‍රියාකාරීව ඉන්නවා. ඒ අන් කවුරුත් නොව ප්‍රවීණ කලාකරු රෝහණ දන්දෙණියයි.මේ දිනවල ඔබේ භූමිකාව කුමන අයුරින් ක්‍රියාකාරි ද කියන තැනින් අපි කතාව පටන්ගත්තොත් හොඳයි කියලා හිතෙනවා.මේ දිනවල මගේ ක්‍රියාකාරිත්වය විවිධ ඉසව් ඔස්සේ දිවයනවා. විශේෂයෙන්ම තිර කතා රචකයකු හැටියට ඒකාංගික හා මාලා නාට්‍ය සඳහා තිරකතා කිහිපයක්ම මා අතින් ලියැවෙනවා. එය එක්තරා අපූරු තේමාවක් ඔස්සේ ලියැවෙන්නක්. ඊට අමතරව මම ටෙලි නිර්මාණ වේදින්ගේ සංසදයේ ‘ටෙලිනිස’ පුවත් සඟරාවේ සංස්කාරක විදිහට කටයුතු කරනවා. දැනට අවුරුදු දහයක විතර පටන් විධායක සභිකයකු ලෙස මම එහි කටයුතු කරනවා. ඒ සියල්ල අතරේ ලේඛනයට තමයි මගේ කාලය මේ දවස්වල ගෙවෙන්නේ.නමුත් ඔබ ගැන බොහෝ දෙනා කතාබහ කරන්නේ වේදිකාවේ ඔබ කළ පෙරළි නිසා කියලා මට හිතෙනවා.ඔව් ඒක ඇත්ත. විශ්ව විද්‍යාල අධ්‍යාපනය ලබන කාලේ නාට්‍ය පර්ෂද බිහිවුණා. විශේෂයෙන්ම මහාචාර්ය එම්. එච්. ගුණතිලක මහත්මයා සිහිපත් කරන්න ඕන. ඒ කාලයේ පටන්ම කලාවට හිතැති පිරිස් හිටියේ. මම හිටියේ ශ්‍රී ජයවර්ධනපුර විශ්ව විද්‍යාලයේ. ඒ කාලේ ලේඛක සංගම්, සිනමා සංගම්, නාට්‍ය සංගම් එහෙම තිබුණා. ඒ හරහා තමයි මට කලාව පිළිබඳ පන්නරය ලැබුණේ. මම ප්‍රසිද්ධ වේදිකාවට පළමු වරට නිර්මාණය කළ ‘දුන්යාගේ ගීතය’ බොහෝ දෙනාගේ විචාරයට, කතාබහට ලක්වුණා. විශේෂයෙන්ම මහාචාර්ය සරච්චන්ද්‍රයන් පවා ඉතා ඉහළින්ම එය අගය කළා. ඒ සඳහා 1970 රාජ්‍ය නාට්‍ය උලෙළේ විශිෂ්ටතම අනුවර්තනයට හිමි අග්‍රාමාත්‍ය සම්මානය පවා ලැබුණා. ඉන් අනතුරුව මම රචනා කළ ‘පරාස්ස’ නාට්‍යය යෞවන සම්මාන පවා ලැබුවා. එය නිෂ්පාදනය කළේ විමලරත්න අධිකාරී.ඔබ ගොඩනඟන නිර්මාණ තුළ බොහෝ වේලාවට දකින්න ලැබෙන ප්‍රධාන සාධකයක් ජනවහර, ජනකතා. මොකක්ද ඒකට හේතුව?ඒකට හේතුව වෙන්න ඇත්තේ මමත් රජරට පළාතේ උපන්න ඒ පරිසරය ඇසුරු කරපු කෙනෙක් නිසා වෙන්න ඕන. ශ්‍රාවස්තිපුර උපන්න මම රජරට පරිසරය හොඳින් විඳපු කෙනෙක්. ගුරුවරයකු විදිහට මම පත්වීම් ලබලා ගියෙත් අනුරාධපුරයටම තමයි. ඒ කාලේ කලාව තුළ යමක් කරන්න මට ලැබුණු අවකාශය වැඩියි. ඒ නිසා මා ලියු නාට්‍යවලට බොහෝ වේලාවට උතුරුමැද බස් වහර බලපෑවා කියලා හිතෙනවා.ඒ වගේම රජරට සේවය ආරම්භ වීමත් සමඟ ගීත රචකයකු විදිහට, පිටපත් රචකයකු විදිහට යමක් කරන්න මට පුළුවන් වුණා. ස්වර්ණ ශ්‍රී බණ්ඩාර, ගුණදාස කපුගේ, විජයානන්ද ජයවීර, කුලසේන ෆොන්සේකා, පේ‍්‍රමකීර්ති ද අල්විස් වැනි අය අතරේ ලබපු ඇසුරත් ඉතාම වැදගත් වුණා. ඒ කාලේ මම ලියු ගීත එකතු කරලා ‘තල් වැට අයිනේ’ නමින් ගීත පොතකුත් එළිදැක්වූවා. අපි ‘නිර්මාණ සේනා’ නමින් කලා සංවිධානයක් පිහිටුවා ගත්තා. එහි සභාපති විදිහටත් ක්‍රියාකාරීව මම වැඩ කළා. ඒ හරහා නාට්‍ය රචකයින් ගණනාවක් බිහිවුණා. සුසිල් ගුණරත්න, භද්‍රා ජයවීර, ගුණරත්න රංහොටි, විමලරත්න අධිකාරි වැනි නිර්මාණකරුවන් බිහිවුණා. මම හිතන්නේ මේ ග්‍රාමීය ජීවිතය හා පරිසරය මගේ නිර්මාණවලට අනිවාර්යයෙන්ම බලපාන්න ඇති.‘දුන්යාගේ ගීතය’, ‘පරාස්ස’, ‘දෑවරයි’ වගේ නාට්‍ය නිර්මාණ කළ ඔබ දැන් ඇයි නිහඬව ඉන්නේ.ඔය දේ බොහෝ දෙනෙක් මගෙන් අහනවා. ඒත් නාට්‍යයක් කරන්න ගන්න මනුෂ්‍යයා තමයි එහි බැරෑරුම් බව දන්නේ. අද හොඳ තරුණ පිරිසක් ඉන්නවා. පරිවර්තන නාට්‍ය බිහි වෙනවා. නාට්‍ය අනුමණ්ඩලය වුණත් ක්‍රියාකාරීව ඉන්නවා. එකම දේ මිල තමයි ප්‍රශ්නය වෙලා තියෙන්නේ. අද නිෂ්පාදන පිරිවැය ඉහළ ගිහින්. රංගන ශිල්පින්ගේ කාලය සීමාවෙලා තියෙනවා. ඉතාම කෙටි කලකින් පුහුණුවීම් කටයුතු කරන්න වෙලා තියෙනවා.අද බැලුවොත් පුහුණුවීම්වලට පවා ගෙවීමක් කරන්න වෙලා තියෙනවා. නිෂ්පාදන පිරිවැය මෙච්චරයි කියලා කියන්න බැහැ. ඉස්සර මෙහෙම නැහැ. හොඳ නිෂ්පාදන බිහි කරන්න පුළුවන් වුණා. මේ සියලු දේත් එක්ක කොහොමද වේදිකාවට නිර්මාණයක් කරන්නෙ.රූපවාහිනී තිරකතා රචකයකු විදිහට පවතින ටෙලිනාට්‍ය කලාව පිළිබඳ දැක්මක් ඔබට ඇති.මම රූපවාහිනී මාධ්‍යයට පය තියන්නේ වාර්තා වැඩසටහන් නිර්මාණ කරුවකු විදිහට. ‘නැණපස’ වැඩසටහන ඒ අතරින් ප්‍රධානයි. ඒ වගේම මාලා නාටක විදිහට ‘රන්දුව‘, ‘වටමළුව‘, බිසෝ ඇල්ල වැනි ටෙලි නාට්‍ය ජනතාව අතර ප්‍රසාදයට පත්වුණා. ඒකාංගික ටෙලි නාට්‍ය විදිහට ‘කඩතිර’, ‘සංක්‍රාන්ති’ ‘සිත නිවන කතා’, ‘විශ්වාන්තර’ ටෙලි නාට්‍ය සම්මාන පවා ලබාගත්තා. නමුත් අද ටෙලි නාට්‍ය කලාව පිළිබඳ ලොකු අර්බුදයක් තියෙනවා. විවිධ රැලි ඔස්සේ ටෙලි නාට්‍යය දුවනවා මිසක් අන්තර්ගතයක් නැහැ. නමුත් සුදත් රෝහණ වැනි නිර්මාණ කරුවන් විශාල උත්සාහයක් ගන්නවා මේ රැල්ලෙන් පේ‍්‍රක්ෂකයාව මුදාගෙන හරවත් තැනකට ටෙලි නාට්‍ය රැගෙන යන්න. මම හිතනවා පේ‍්‍රක්ෂකයා බුද්ධිමත්. ඒ නිසා ඔවුන් රවට්ටන්න බැහැ. ඔය පවතින රැලි ඉතාම ඉක්මනින් විනාශ වෙලා ගිහින් ටෙලි නාට්‍ය කලාවට නැවතත් යහපතක් උදාවේවි කියලා දැන් දැන් අපිට හිතෙනවා.හොඳයි අවසන් වශයෙන් ඔබේ ‘සැබෑ කරළිය’ හා ‘සෙනෙහස’ නවතම කෘති ගැන කතා කළොත්.‘සැබෑ කරළිය’ කෙටි කතාව ගත්තම ගොවි ජනපද ජීවිතය පදනම් කරගෙන ලියැවුණ කතා මෙහි තියෙන්නෙ. ඈත අතීතයේ මිනිස්සු දැනට ජීවත්වන මිනිස්සුන්ට ඉතිරි කරල ගිය දේ අත්දැකීම් සියල්ල ඊට වස්තු විෂය කරගත්තා. ‘සෙනෙහස’ සත්‍ය කතාවක් පදනම් කරගෙන ලියවුණ කතාවක්. මම හිතන්නේ. අත්දැකීම් රැසක් මේ සඳහා මූලික වුණා කියලා මට හිතෙනවා. මම එහි පිදුම විදිහට සඳහන් කළෙත් ‘නාච්චදූව ගොවි ජනපදයේ මුල් පරපුරටයි’ මේ පිදුම කියලා. එතරම්ම ග්‍රාම්‍ය ජනජීවිතය මගේ ජීවිතයට බද්ධයි වගේම මගේ නිර්මාණ දිවියටත් ගෝචරයි කියලා මට හිතෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042220</link>
    <topic>සිනෙමායා</topic>
    <author/>
    <content>සිනෙමායාමෙම තීරුව පසුගිය තීරුව හා සම්බන්ධ වේ. රොබර්ට් ෆ්ලැහර්ට් ඔහු ගේ සුවිශේෂිත කෘතිය වූ “නැනුක් ඔෆ් ද නෝර්ත්” නිර්මාණය කළේ 1920 - 1921 අතරතුර කාaලයේදීය. චිත්‍රපටයේ බෙදාහැරීමේ කටයුතු සඳහා ප්‍රංශ ප්‍රවෘත්ති චිත්‍රපට සමාගමක් වූ Pathe Freres එකඟ වූ අතර පසුව චිත්‍රපටයට මුදල් ආයෝජනය කළ Revillion Freres ද ඊට එකතු විය. Path සමාගමට චිත්‍රපටය කෙටි කළ යුතු වූ නමුත් Revillon සමාගමට අවශ්‍ය වූයේ එය එලෙසම ප්‍රදර්ශනය කිරීමයි.චිත්‍රපටය ප්‍රදර්ශනය කර වසර දෙකක් ඉක්ම යන්නටත් මත්තෙන් නැනුක් හා ඔහුගේ සගයෝ කීප දෙනෙක්ම සාගින්නෙන් මිය ගියහ. මෙම ඛේදජනක සිදුවීම් වන අතර, ජාත්‍යන්තර චරිතයක් බවට හා ජගත් ප්‍රජාවගේ සෙනෙහසට ලක් වූ ඇස්කිමෝ දඩයම්කරුවා වූ නැනුක් ගේ නම ලොව පුරා ප්‍රසිද්ධියට පත් වී හමාරය.ඔහුගේ මිය යාම පිළිබඳ පුවත චීනය හා ජපානය වැනි අති දුරස්ථ රටවලට පවා පැතිර ගියේය. ජාවා වැසියෝ ඔහුට “ශක්තිමත් මිනිසා” යන අරුත දෙන “නනුක්” යන නම පටබැන්දෝය. ෆ්ලැහර්ටිගේ බිරිඳ ඒ පිළිබඳ අත්දැකීමක් මෙලෙස විස්තර කරයි. “වසර දහයකට පසු බර්ලින් නුවර ටයර්ගාර්ට්න් හිදී මාංශ සහිත ඇස්කිමෝ කෑම වර්ගයක් (Pie විශේෂයක්) මිලදී ගතිමි. එහි නම ‘නනුක්’ ය. එය ඔතා තිබු කවරයේ නැනුක් ගේ ඡායාරූපයක් වූ අතර, ඔහු මා දෙස සිනාසෙමින් බලා සිටිනවා වැනිය.” ‘නැනුක් ඔෆ් ද නෝර්ත්’ එම වර්ගයේ ප්‍රථම කෘතිය විය. නළු නිළියන්, කතාවක්, චිත්‍රගාරයක් කිසිවක් නොමැතිව ඊට ප්‍රස්තුත වූ ඇස්කිමෝවරුන්ගේ දෛනික ජීවිතය නිරූපණය කරන්නකි.ප්‍රන්සෙස් තවදුරටත් එම ලිපියෙහි මෙසේ සඳහන් කරයි. “නැනුක්” තැනුවේ 1922 දීය. දැන් 1959 වසරයි. චිත්‍රපටය තවම තිරගත වෙයි. මා ජීවත් වන වර්මොන්ට්හි නිවෙසේ මට රූපවාහිනියක් නැති නමුත් මගේ අසල්වැසියන් සමහරෙකුට ඇත.පසුගිය වසරෙහිදී දෙවරක් ඔවුහු මට කතා කළහ. ‘ඔබ අපේ ගෙදරට ඉක්මනින් එන්න. රූපවාහිනියේ නැනුක් නැවත වරක් පෙන්වනවා.’ ඉතා සරල වූ මෙම චිත්‍රපටයේ නිරූපණය වන ජීවිතයේ රහස කුමක් ද? වාණිජ වශයෙන් සලකනු ලැබුවහොත් එය ඉතාමත් දීර්ඝ කාලයක් ජීවත් වූ චිත්‍රපටය විය හැකිය. මෙයට වසරකට පමණ පෙර මට තරුණ ජර්මන් සිනමාකරුවන් දෙදෙනෙක් හමු වූ අතර, නැනුක් චිත්‍රපටය තවමත් ජර්මනියේ තිරගත වන බව ඔවුහු මට පැවසූහ. ‘ඔබ මොනවද ඒ ගැන හිතන්නෙ?’ මම ඇසුවෙමි. එක් අධ්‍යක්ෂවරයෙකු ක්ෂණිකව පිළිතුරු දුන්නේය. ‘අපට මෙම චිත්‍රපටයේ චරිත හා අනන්‍ය වන්නට පුළුවන් නිසා.දැන් හොලිවුඩ් චිත්‍රපටවලටත් අවශ්‍ය වන්නේ ඔවුන්ගේ තාරකා හා අප අනන්‍ය වන්නටයි. මං හිතන්නෙ නෑ මේ තරුණ ජර්මන් අධ්‍යක්ෂවරුන් අදහස් කළේ ඇස්කිමෝවරුන් සඳහා ගොඩනඟා ගන්නා එවැනි අනන්‍යතාවක් කියා. මම හිතන්නේ ඔවුන් අදහස් කළේ මෙම සර්වව්‍යාපී ලෝකය තුළ අපිත් ඔවුනුත් එහි කොටස් කාරයන් වෙමු යන අරුතයි. නැනුක් හි චරිත ඉතාමත් අව්‍යාජයි, ඉතාමත් හෘදයාංගමයි, ඉතාමත් සරලයි.”අප අද දකින ‘නැනුක් ඔෆ් ද නෝර්ත්’ චිත්‍රපටය පසුබිම් කථනයක් හා සංගීතය සහිතව මිනිත්තු 50 ක ධාවන කාලයක් සඳහා 1947 දී සකස් කරන ලද චිත්‍රපටයකි. රොබට් ජේ. ෆ්ලැහර්ටි 1884 දී ඇමරිකාවේ මිචිගන්හි උපත ලැබුවේය. ඔහුගේ පියා පතල් ඉංජිනේරුවරයෙක් විය. පතලේ ඇති වූ කම්කරු ආරවුලක් නිසා ෆ්ලැහර්ටි පවුල උතුරු කැනඩාවට සංක්‍රමණය විය.ඔහු බොහෝ වේලාවක් පතල් ආශි‍්‍රතව ගත කළේය. ක්‍රමානුකූල අධ්‍යාපනයක් නොලැබූ අතර, ත්‍රාසජනක දේ කෙරෙහි ඇල්මක් දැක්වීය. වයස අවුරුදු 26 දී සර් විලියම් මැකන්සි හඩ්සන් බොක්ක ආශි‍්‍රත වෙරළ තීරයේ ලෝහමය පාෂාණ ගවේෂණය කිරීම සඳහා වූ ගවේෂණ චාරිකා 3 ක් ඔහුට බාර දුන්නේය. ‘නැනුක් ඔෆ් ද නෝර්ත්’ එම ගවේෂණවල නොසිතූ විරූ ප්‍රතිඵලයක් විය. ප්ලැහර්ටි පාෂාණ ගවේෂකයකු නොව සිනමාකරුවෙක් බවට පරිවර්තනය විය. නැනුක් යුරෝපයේ වඩාත් ජනපි‍්‍රය විය.පැරමවුන්ට් චිත්‍රපට සමාගමේ ජෙසේ එම්. ලැස්කි ඔහුට විදුලි පුවතක් යවමින් මෙසේ සඳහන් කළේය. “මට ඔබගෙන් නැනුක් වැනි තව චිත්‍රපටයක් අවශ්‍යයි. ඔබ කැමැති තැනකට යන්න, කැමැති දෙයක් කරන්න. ඔබගේ සියලු වියදම් මම දරන්නම්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=av12042221</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාජැකලින් ෆර්නැන්ඩස් මේ දිනවල අවධානය යොමුකර සිටින්නේ ඇයගේ ඊළ¼ඟ චිත්‍රපටයටයි. මේ චිත්‍රපටය තමයි, ‘රේස් - 2’. මීට අවුරුදු 4 ට පෙර (2008 දී) තිරගත වූ ‘රේස්’ චිත්‍රපටයේ දෙවැනි කොටස හැටියටයි, ‘රේස් - 2’ චිත්‍රපටය නිර්මාණය වෙන්නේ. අනිල් කපූර්, සායිෆ් අලි ඛාන්, ජෝන් ඒබ්‍රහම්, දීපිකා පදුකෝන්, අමිෂා පටේල් සමඟ ජැකලින් රඟන මේ චිත්‍රපටයේ අධ්‍යක්ෂවරුන් තමයි, අබ්බාස් සහ මස්තාන්. මෙහි රූපගත කිරිම් පසුගිය වසරේ නොවැම්බර් 5 දා ආරම්භ වුණා. චිත්‍රපටයේ තිරගත කිරීමට නියමිතව ඇත්තේ මේ වසරේ නොවැම්බර් 30 දා සිටයි.ජැකලින්ට ‘රේස් - 2’ චිත්‍රපටයේ ත්‍රාසජනක සටන් ජවනිකා කිහිපයක් නිරූපණය කිරීමට සිදුවෙලා. “මට මේ ජවනිකා පෙළ නිරූපණය කරන්න වෙන්නේ මැයි මාසේ රූපගත කිරීම් වලදීයි. ඒ වුණත් මම පහුගිය නොවැම්බර් මාසයේ ඉඳන් මේ රූපගත කිරීම් වෙනුවෙන් ලෑස්ති වුණා. මගේ සිරුරත් ඒකට ගැළපෙන විදිහට හදා ගත්තා. සටන් ජවනිකා පුරුදු වුණා. ව්‍යායාම් එහෙමත් කළා. අපිට පිරිමි වගේ පුහුණුවීම් වල යෙදෙන්න නම් අමාරුයි. ඒත් කාන්තාවන් හැටියට අපි, අපේ සිරුරේ නම්‍යශීලීත්වය වගේම ජවසම්පන්න බවත් රඳවාගන්න ඕනෙ.මම මීට කලින් ජිම්නාස්ටික් පුහුණු වෙලා තියෙනවා. දැන් මේ චිත්‍රපටය වෙනුවෙන් ආයෙමත් ඒවා පුහුණු වෙන්න ඕනෙ. ‘රේස් - 2’ චිත්‍රපටයෙ ‘ස්ටන්ට්’ දර්ශනවලදී වෙන කෙනෙක් දාන්නෙ නැතුව මම තනියෙන්ම නිරූපණය කරන්නයි බලාපොරොත්තු වෙන්නේ. ඒ නිසා වෙනත් ශිල්ප ක්‍රමත් ඉගෙන ගන්න තීරණය කළා. මෑතකදී මම බ්‍රසීලයේ සටන් කලාවත් ඉගෙන ගන්න පටන් ගත්තා. ඒක හරිම සතුටෙන් ඉගෙන ගත්තා. මොකද, ඒ සටන් කලාවෙන් නැටුම්වලටත් උදව් ලැබෙන නිසා. මේවා විතරක් නෙමෙයි, මම යෝගී ව්‍යායාම් පවා කරනවා. ඒකත් මට ගොඩක් වැදගත් වෙන ව්‍යායාමයක්.” ජැකලින් පසුගිය සතියේ පැවසුවා.ලබන ජූනි මාසයේදී ශ්‍රී ලංකාවට පැමිණෙන බවත් ඇය පැවසුවා. ඒ කුමක් වෙනුවෙන්දැයි අපි ඇයගෙන්ම අහමු.“හැම අවුරුද්දකම මම, මගේ මව් රටට එන්නේ රූප රැජින තේරීමේ තරගයක් විනිශ්චය කරන්නයි. මේ අවුරුද්දෙත් ඒ වෙනුවෙන් මම එනවා.ලංකාවෙ තරුණියන් ජාත්‍යන්තර රූ රැජන තරග වෙනුවෙන් සූදානම් කරන ව්‍යාපෘතියක කටයුතු කරන්නත් මම දැනටමත් එකඟ වෙලා තියෙනවා. ජැකලින් පැවසුවා.භාරතයේ සුපිරි නළු අමිතාබ් භච්චන්ට දැන් මිනිබිරියන් දෙදෙනකු සිටිනවා. වැඩිමලී තමයි නව්‍යා නවේලි. ඇය, අමිතාබ් - ජයා යුවළගේ වැඩිමහලු දියණිය ශ්වේතාගේ දියණියයි. මෑතකදී නව්‍යා, සීයාට (අමිතාබ්ට) ඉල්ලීමක් කළා. ඇය ඉල්ලා සිටියේ ජනපි‍්‍රය හොලිවුඩ් තරුවක වන කැටි පෙරී ගේ අස්සන තම සමරු පොතට ලබා දෙන්න කියලයි. කැටි පෙරී, ගායිකාවක්, නිළියක්. ඇය යොවුන් පරපුර අතර බෙහෙවින් ජනපි‍්‍රයයි.ඉන්දියාවේ මෙන්ම ලොව පුරා සිටින බොලිවුඩ් රසික රසිකාවියන් උනන්දු වන්නේ අමිතාබ්ගේ අස්සන තමන්ගේ සමරු පොත්වලට එකතු කරගන්නයි. එය ලෙහෙසි පහසු කාරියක් නොවෙයි. ඒත් මේ බොලිවුඩ් සුපිරි තරුවට දැන් සිදුවී අත්තේ හොලිවුඩ් සුපිරි නිළි කැටි ගේ අස්සන තම මිනිබිරියට කෙසේ හෝ ලබා දෙන්නයි. මේ දවස්වල අමිතාබ්, කැටි ගේ අස්සන ලබා ගැනීමේ ‘මෙහෙයුමක’ යෙදී සිටින බවයි ආරංචි.මෙවර පැවැත්වෙන අයි. පී. එල්. ක්‍රිකට් තරගාවලියේ සමාරම්භක උත්සවයට ද කැටි පෙරී සහභාගි වුණා. ඇය වේදිකාව මතට පැමිණෙද්දී පේ‍්‍රක්ෂකාගාරයෙන් උණුසුම් ප්‍රතිචාරයක් ලැබුණා. අමිතාබ් මේ අවස්ථාවට එක්වූයේ විශේෂ ආරාධිත රංගන ශිල්පියෙකු හැටියටයි. අමිතාබ් අයි. පී. එල්. වේදිකාවේ රංගන ශිල්පියකු බවට පත්වුණත් ඔහු, කැටි යනු කවුරුන්දැයි දැනගෙන සිටියේ නැහැ. අමිතාබ් ඇය ගැන දැනගත්තේ තම මිනිබිරියගෙන්. නව්‍යා මිනිබිරිය, අමිතාබ් සීයා ගෙන් තමයි දැනගත්තේ කැටි පෙරී, අයි. පී. එල්. සමාරම්භක උත්සවයට සහභාගි වුණා ය කියලා. නව්‍යා, කැටි ගේ හොඳ රසිකාවියක්. කැටිගේ පැමිණිම දැනගත් මොහොතේ සිට ඇයගෙන් අමිතාබ්ට ගැලවිල්ලක් ලැබුණෙ නැහැ. ඇය සීයාට ඇවිටිලි කළේ කෙසේ හෝ කැටි ගේ අස්සන ලබා දෙන්න කියලයි.“මගේ මිනිබිරීගෙන් බේරිල්ලක් නැහැ, කැටි ගේ අස්සන ලබා දෙන්න ය කියලා. මම හිතන්නෙ කැටි ගේ නම මම වරද්දන්නෙ නැතුව සටහන් කළා කියලා. කැටි අයි. පී. එල්. උත්සවයේදී අනෙක් කලාකරුවන් එක්ක රංගනයක් ඉදිරිපත් කරනවා මම දැක්කා. දැන් මම උත්සාහ කරන්නේ එයාගෙ අස්සන කොහොම හරි අරගන්නයි.”“මම කැමැති බීට්ල්ස්ලගෙ සින්දු අහන්නයි. පහුගිය දවස්වල මම රෝහල් ගතවෙලා ඉන්න අතරෙදි යාළුවෙක් මට ගෙනත් දීලා තිබුණා, බීට්ල්ස්ලාගෙ ගීත එකතුවක්. අපි වගේ අය බීට්ල්ස්ලා ගෙ සින්දු ඇහුවත් නව්‍යාලගේ පරපුරේ ළමයි බීට්ල්ස් කණ්ඩායම ගැන දන්නෙ නැහැ. ඒ අයගේ සංගීතය මේ ළමයින්ට තේරෙන්නෙ නෑ. මේ අය කැමැති, කැටි පෙරී වගේ ගායක ගායිකාවන්ටයි.”අමිතාබ් තම බ්ලොග් අඩවියෙහි එලෙස සටහන් කර තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=am1204221</link>
    <topic>පිරිසුදු දත්පෙළ ආයුෂ දික්කරයි</topic>
    <author>සාගරිකා දිසානායක ජයසිංහ</author>
    <content>පිරිසුදු දත්පෙළ ආයුෂ දික්කරයිලෙඩ රෝග ගණනාවකින් ඔබ මුදා ගන්නට ඔබේ දත් බුරුසුවට හැකියාවක් ඇතැයි ඔබ මොහොතකටවත් සිතුවා ද? දවසකට දෙවරක් ෆ්ලෝරයිඩ් අඩංගු දන්තාලේපයක් යොදා දත් මැදීමෙන් පිරිසුදු දත් දෙපෙළක් ලස්සන සිනාවක් වගේම යහපත් මුඛ සෞඛ්‍යයක් පවත්වාගන්නට ලැබෙන බවත් ඔබ දන්නවා. නිතර නිතර දත් රෝගවලට ගොදුරු වන පුද්ගලයන්ගේ ආයු කාලය ඉක්මනින් අඩු වෙන බව බටහිර වෛද්‍ය පර්යේෂණ රැසකින්ම හඳුනා ගෙන තිබෙනවා.අපිරිසුදු දත් හා විදුරුමස් හේතුවෙන් ඇතිවන විදුරුමස් රෝග දියවැඩියාව, හෘද රෝග, ආඝාතය, ඔස්ටියෝපොරෝසිස්, නොමේරූ දරු උපත් මෙන්ම අකල් මරණ ඇතිවීමට සෘජු බලපෑම් කරන බවට පර්යේෂකයන් විසින් සොයාගෙන තිබෙනවා. දිනපතා අවම වශයෙන් දවසට දෙවරක්වත් දත් බුරුසුවක් මුඛය අසලට නොගන්නා වැඩි දෙනෙක් විදුරුමස් ආශි‍්‍රත රෝගවලින් පෙළෙනවා.* දියවැඩියාව * ආඝාතය * අධික රුධිර පීඩනය * පෙනහලු රෝග * ඔස්ටියෝපොරෝසිස් * හෘද රෝග * නොමේරු දරු උපත්විදුරුමස් ඉදිමීම, විදුරුමස්වලින් ලේ ගැලීම විදුරුමස්වල වේදනාව, විදුරුමස ආශි‍්‍රතව දන්ත පත බැඳීම, පරිදන්ත රෝගය බහුලව ඇතිවන විදුරුමස් රෝග.විදුරුමස් ආශි‍්‍රත රෝග හෝ දත් දිරා යාමට ප්‍රධාන හේතුව මුඛය අපිරිසුදු වීමයි.ආහාර ගන්නා හැම වතාවකටම පසු දත් මැදීමට නොහැකි වුවත් දත් හා විදුරුමස හොඳින් සෝදා හැරීමෙන් එහි පිරිසුදු බව රැකගත හැකියි. කෑමෙන් පසු දත් හා විදුරුමස් අතර රැඳෙන ඇලෙනසුලු මැලියම් හා සීනි සහිත ආහාර හා බීම හේතුවෙන් මුඛයේ රැඳෙන කොටස් දන්ත පත හෙවත් දත් මැලියම් හැදීමට හේතු වෙනවා. මේ මැලියම් ගන වී දත් වටා බැඳීමෙන් ඒවායෙහි ඇති බැක්ටීරියා හේතුවෙන් දත් මුල් දියවීම දත් දිරා යාම විදුරුමස්වල වේදනාව, විදුරුමස්වලින් රුධිරය ගැලීම වැනි රෝග ඇතිවේ. මේවා හදවත් රෝගවල දියවැඩියාව ආඝාතය හෝ ඔස්ටියෝපොරෝසිස් රෝගයේ මූලික ලක්ෂණයක් විය හැකි යැයි බ්‍රිතාන්‍ය දන්ත වෛද්‍ය සංගමයේ උපදේශකයකු වන මහාචාර්ය ඩේවිඩ්සන් බෝන්ට්ස්ලි පවසනවා. වාසනාවකට මෙම විදුරුමස ආශි‍්‍රත රෝග බොහොමයක් කලින්ම හඳුනාගෙන ප්‍රතිකාර කර සුවපත් කළ හැකි, එමෙන්ම වළක්වාගත හැකි රෝග බව ද මහාචාර්යවරයා පවසයි.විදුරුමස් රෝගයට හේතු වන දන්ත පතවල ඇති බැක්ටීරියා රුධිරවාහිනී පද්ධතියට එක්වී හදවත ආශි‍්‍රත විවිධ ආසාදන ඇති කරයි. හදවත මෙන්ම පෙනහලු, අක්මාව හෝ වකුගඩු වැනි ශරීරයේ වෙනත් වැදගත් ඉන්ද්‍රියයන්හි ද ආසාදන ඇති කරයි. එමඟින් ඇතිවන රෝග නව රෝග ලක්ෂණ ඇතිකරන අතර ඒවා පහසුවෙන් හඳුනා ගැනීමට ද අපහසුය.ආඝාතය සම්බන්ධයෙන් ද ඇත්තේ මේ හා සමාන තත්ත්වයකි. පරිදන්ත රෝගයට ගොදුරු වූ වැඩිහිටියන් 91000 ක් ආශි‍්‍රතව කරන ලද බ්‍රිතාන්‍ය පර්යේෂණයකින් හෙළි වූයේ වයස්ගත කතුන් අතරින් දන්ත රෝගවලට ගොදුරු වූ කාන්තාවන් ආඝාත තත්ත්වයට පත්වීමට ඇති ඉඩකඩ සාමාන්‍ය වයස්ගත කාන්තාවනට වඩා දෙගුණයකින් වැඩි බවයි.ඇතැන්ස් විශ්ව විද්‍යාලයේ වෛද්‍ය පීඨය මඟින් කරන ලද පර්යේෂණයකින් හෙළි වී ඇත්තේ පරිදන්ත රෝගය සහිත පුද්ගලයන්ගේ රුධිර පීඩනය ඉහළ යාමට ඇති ඉඩකඩ වැඩි බවයි.පෙනහලු ආශි‍්‍රත රෝග බොහොමයකට මුල් වන්නේ දුම්වැටි ඉරීමයි. ඇමෙරිකාවේ කරන ලද පර්යේෂණ බොහොමයකින් හෙළි වී ඇත්තේ පරිදන්ත රෝගය සහිත පුද්ගලයන්ගේ පෙනහලු ආශි‍්‍රත රෝග වැඩිවීමට පරිදන්ත රෝගයෙන් ඇතිවන බැක්ටීරියා හේතු කාරක වන බවයි. පෙනහලු රෝගීන්ට පරිදන්ත රෝගය ඇත්නම් බැක්ටීරියා පෙනහලු තුළට ගමන් කිරීමෙන් පෙනහලු රෝග වඩාත් උග්‍ර වේ.දියවැඩියාව සහ පරිදන්ත රෝගය අතර දෙආකාර සහසම්බන්ධයක් ඇතැයි බ්‍රිතාන්‍ය පර්යේෂණ ඇසුරින් සොයාගෙන තිබෙනවා. දියවැඩියා රෝගීන් අතර පරිදන්ත රෝගය බහුල වන අතරම පරිදන්ත රෝගීන් හට රුධිරයේ සීනි මට්ටම පාලනය කරගැනීමේ අපහසුතාවක් ඇති බව ද එම පර්යේෂණවලින් සොයා ගෙන තිබෙනවා. එමෙන්ම දියවැඩියා රෝගීන්ගේ මරණවලට ද පරිදන්ත රෝගයේ සම්බන්ධයක් ඇතැයි හෙළි වී තිබෙනවා.පරිදන්ත රෝගයෙන් පෙළෙන ගැබිනි මවුවරුනට බොහෝ විට නොමේරූ දරු උපත් සිදුවීමට ඉඩ තිබෙන බව ද පර්යේෂණවලින් සනාථ වී තිබෙනවා.දත් මුල් දිරා යන්නටත් අකලට දත් ගැලවෙන්නටත් පරිදන්ත රෝගය බලපානවා. පරිදන්ත රෝගය නිසා දත් විදුරුමසට සම්බන්ධ කරන මෘදු පටක තුනී කරනවා. එමඟින් දත හා දන්තමූලය අතර සබඳතාව හීන වීමෙන් දත් ගැලවී යනවා. එවැනි රෝග ලක්ෂණ සහිත පුද්ගලයන්ගේ අස්ථි තුනී වීමේ හැකියාව වැඩියි. අස්ථි තුනි වී බිඳී යාමෙන් ඔස්ටියෝපොරෝසිස් රෝගය ඇති වෙනවා.විදුරු මස් රෝග සහිත පුද්ගලයින් අවුරුදු 64 ට පෙර මියයන්නට ඇති ඉඩකඩ එසේ නොවන පුද්ගලයන්ට වඩා දෙගුණයක් ඉහළ බව ඇමෙරිකානු වෛද්‍ය පර්යේෂණ මඟින් හෙළි වී තිබෙනවා.ඒ අනුව බලන කල දත් බුරුසුවට ඔබේ ආයුෂ වර්ධනය කිරීමේ හැකියාවක් ඇතැයි කියන්නටත් පුළුවන්. පමා නොවී දත් මැද්දොත් දිගු කලක් ජීවත්වෙන්නට ඔබටත් හැකි වේවි.  ඩේලි මේල් ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=am1204222</link>
    <topic>තෙල් සීනි තරම්ම ලුණුත් වැඩිපුර නරකයි</topic>
    <author>ගාමිණී සුසන්ත</author>
    <content>තෙල් සීනි තරම්ම ලුණුත් වැඩිපුර නරකයිබෝ නොවන රෝගවලට ගොදුරුවීම නිසා මිය යන සංඛ්‍යාවත් ඒ නිසා සදහටම ඔත්පලවන සංඛ්‍යාවත් දිනෙන් දිනම වැඩි වෙමින් පවතී. ඒ තත්ත්වයට හේතුවන බෝනොවන රෝග ප්‍රධාන වශයෙන්ම හතරක් හඳුනාගෙන ඇත.ඒ, හෘදයාබාධ, අධිරුධිර පීඩනය, දියවැඩියාව සහ පිළිකා යන රෝගය. ඒ රෝග පිළිබඳව වෛද්‍ය විද්‍යාත්මකව කරන ලද පර්යේෂණ මඟින් ඔප්පු වී ඇත්තේ ඒ රෝග ඇතිවීම කෙරෙහි ආහාර ඍජු ලෙසම බලපෑමක් ඇති කරන බවය. එබැවින් එම රෝගවලින් වැළකී සිටීමට හෝ මිදීමට තමා ගන්නා ආහාර පිළිබඳව නිසි අවබෝධයක් ලබා ගැනීම වැදගත්ය.නිරෝගීමත් ජීවිතයක් ගත කිරීම සඳහා හොඳ ආහාර පුරුදු ඇති කළ යුත්තේ දරුවකු ගන ආහාරවලට පුරුදුකරන සමයේදීමය. එසේ වුවද මැදි වියට පත්වූ පුද්ගලයකුට වුවද තමන් ගන්නා ආහාර පිළිබඳව වැඩි සැලකිල්ලක් දක්වන්නේ නම්, ඉහතින් දැක්වූ බෝ නොවන රෝගවලින් මිදී සිටිමේ හැකියාව ලැබෙනු ඇත. වයස අවුරුදු 40 වනතුරු බෝනොවන රෝගවලට ගොදුරුවීමේ අවදානම අඩුය. අවුරුදු 40 ඉක්මවන විට බොහෝ දෙනෙක් දියවැඩියාව වැනි බෝනොවන රෝගවලට ගොදුරුවීමේ අවදානම වැඩි බව හෙළිවී ඇත.බෝනොවන රෝගවලට ගොදුරුවීමේ අනෙක් අවදානම් සහගත සාධකය වන්නේ අධි බර හෙවත් ස්ථුලභාවයයි. ස්ථුලභාවය සෑම අයකුම සැලකිලිමත් විය යුතු සාධකයකි. වයස අවුරුදු 18 ඉක්මවූ පසුව උසෙහි වර්ධනයක් බොහීවිට සිදු නොවේ. වෙනස් වන්නේ ශරීරයේ බර ය. ශරීර ස්කන්ධ දර්ශකයට උස අනුව ඊට ගැළපෙන බරක් ඇත. එම බර පවත්වාගෙන යාමට සැම විටම උත්සහ කිරීම වැදගත්ය. බර අධික වුවහොත් එම බර අඩුකර ගැනීම සඳහා විශාල වෙහෙසක් දැරීමට සිදුවේ. ශරීරයේ බර අඩු කර ගැනීම බර වැඩිකර ගැනීම තරම් පහසු නැත. එබැවින් වයස අවුරුදු 40 ඉක්මවූ පසුව වසරකට වරක් හෝ බර මැන බැලීම ඉතාම වැදගත්ය.වසරකට කිලෝග්‍රෑම් 2 කකට වැඩි ප්‍රමාණයකින් ශරීරයේ බර වැඩි වන්නේ නම් එය ගැටලුවකි. වසරක් පාසා සිදුවන එම බර වැඩිවීම පාලනය කරගතහොත් බර වැඩිවීම නවතී. එය ඉතා වැදගත් ය. විශේෂයෙන්ම වයස අවුරුදු 40 ඉක්මවූ කාන්තාවන්ගේ ශරීරයේ හෝමෝනවල සිදුවන වෙනස්වීම් නිසා ශරීරයේ බර වැඩිවීමක් සිදුවිය හැකිය.කෙසේ හෝ වයස අවුරුදු 40 ඉක්මවූ විට ස්ත්‍රී පුරුෂ දෙපිරිසේම ශරීරයේ බර වැඩිවීම සාමාන්‍ය දෙයකි. මෙය පැහැදිලි ලෙසම තේරුම්ගෙන වයස අවුරුදු 40 ඉක්මවූ පසුව ගන්නා ආහාර ප්‍රමාණයෙන් සුළු ප්‍රමාණයක් අඩු කිරීමට පියවර ගැනීම ඉතාම වැදගත්ය. උදාහරණයක් ලෙස බත් ආහාරයට ගන්නා පුද්ගලයකු නම් ඔහු ගන්නා බත් ප්‍රමාණයෙන් හැදි භාගයක් නොගෙන සිටීම සඳහන් කළ හැකිය. එබැවින් වයස අවුරුදු 40 ඉක්මවන විට ගන්නා ආහාර ප්‍රමාණය අඩු කිරීම මගින් ස්වභාවයෙන් ම සිදුවන ශරීර බර වැඩිවීම පාලනය කර ගත හැකිය.අපගේ ප්‍රධාන ආහාරය බත්ය. බත් ආහාරයට ගන්නා විට අසීමිත ප්‍රමාණයක් බත් කෑම සුදුසු නොවේ. යම් කිසිවකු ගත යුතු බත් ප්‍රමාණය කොපමණකැයි තීරණය වන්නේ එම පුද්ගලයා දිනපතා දක්වන ක්‍රියාකාරකම් අනුවය. කය වෙහෙසවා වැඩ කරන, බර උසුලන, ක්‍රියාශීලී අයෙකු නම්, ඔහු කන බත් ප්‍රමාණය ඔහුට ගැටලුවක් නොවිය හැකිය. එහෙත් ක්‍රියාශීලි දිවියක් නොගෙවන කාර්යාලයක සේවය කරන අයකු විශාල බත් ප්‍රමාණයක් ආහාරයට ගැනීම ගැටලු සහගතය.වෛද්‍ය උපදේශය වන්නේ කය වෙහෙසා වැඩ නොකරන පුද්ගලයකු සඳහා එක් වේලකට බත් හැඳි 2 ක් හොඳටම ප්‍රමාණවත් බවය. මෙහිදී හැඳි දෙකක් ලෙස දක්වන්නේ බත් බෙදන හැඳි 2 කි. එසේ නැතිනම් බත් කෝප්ප දෙකකි.බෝ නොවන රෝගවලට හේතු සාධක වන ස්ථුලභාවයට මුල්වන අනෙක් කරුණ වන්නේ අධික ලෙස අමතර ආහාරවලට හුරුවීමය. ක්‍රියාශීලී පුද්ගලයකුට හොඳ ශරීර බරක් පවත්වා ගෙන යාම සඳහා දිනකට ප්‍රධාන ආහාර වේල් 3 ක් ගැනීම ප්‍රමාණවත්ය. ඇතැමුන් ප්‍රධාන ආහාර වේල්වලට අමතරව උදේ 10, 11 ට පමණත් සවස 3 ට 4 ට පමණත් අමතර ආහාර වේලක් ගැනීමට පුරුදු වී සිටිති. මෙය ස්ථුලභාවයට අතවැනීමකි.බෝ නොවන රෝගවලට ගොදුරු වීමට බලපා ඇති අනෙක් ප්‍රධානම සාධකය වන්නේ අධික ලෙස සීනි භාවිතයය. පුරුද්දක් ලෙස දිනපතා පානය කරන තේවලට මෙන්ම අනෙකුත් පාන සඳහා ද අධික ලෙස සීනි දැමීමට බොහෝදෙනා පුරුදු වී ඇත. නිවසට පැමිණි අමුත්තන්ට හොඳට සීනි දැමූ තේ කෝප්පයක් හෝ බීම වීදුරුවක් දීමට ඇතැම්හු පුරුදු වී සිටිති.වැඩිහිටි කාන්තාවන් සඳහා දිනකට අවශ්‍ය වන සීනි ප්‍රමාණය වන්නේ තේ හැඳි 6 කි. වැඩිහිටි පිරිමියකු සඳහා එම ප්‍රමාණය තේ හැඳි 8 කි. තේ මගින් පමණක් නොව බනිස්, බිස්කට් වැනි ආහාර සමග ශරීරයට ඇතුළුවන සීනි ප්‍රමාණය ද ඉහත සීනි ප්‍රමාණයට ඇතුළත් විය යුතුය. එයින් අදහස් වන්නේ තේ, වෙනත් සීනි සහිත ආහාර ආදී සෑම ආකාරයකින්ම ශරීරයට ඇතුළත් විය යුතු සීනි ප්‍රමාණය වැඩිහිටි කාන්තාවකට නම් තේ හැඳි 6 ක්ද වැඩිහිටි පිරිමියකුට නම් තේ හැඳි 8 ක්ද විය යුතු බවය.අද බොහෝ දෙනෙක් ප්‍රධාන ආහාර වේලක් ලෙසත් ප්‍රධාන ආහාර වේලකින් පසුව අතුරුපසක් ලෙස හෝ බිස්කට් වැනි දෙයක් ආහාරයට ගැනීමට පුරුදු වී සිටිති. මෙය ඉතා අනුවණ ක්‍රියාවකි. බොහෝවිට බිස්කට් සාදන්නේ තිරිඟු පිටි සහ සීනි, මාගරීන් මිශ්‍ර කිරීමෙනි. මේවා විටින් විට සුළු සුළු ප්‍රමාණවලින් හෝ ශරීරගතවීම ලෙඩ රෝග ගණනාවකටම අතවැනීමකි. ක්‍රීම් ක්‍රැකර් බිස්කට් 4ක අඩංගු පිෂ්ඨය ප්‍රමාණය බත් කෝප්ප 1/2ක ප්‍රමාණයට සමානය. ගන්නා බිස්කට් පැණි රස බිස්කට් නම් එය වඩාත් භයානක විය හැකිය. බිස්කට් සෑදීමේදී භාවිතා කරන තෙල් වර්ග අපගේ ශරීරයට විශාල බලපෑමක් සිදු කිරීමට සමත්ය. එම තෙල් වර්ග අධික උෂ්ණත්වයට නිරාවරණය වූ විට ට්‍රාන්ස් ෆැටි ඇසිඩ් නම් සංයෝගය සෑදී ශරීරයට අහිතකර ප්‍රතිඵල ගෙන දේ.විවිධ අයුරින් අප ශරීරයට ගන්නා ආහාර මඟින් ලැබෙන සීනි ශරීරය තුළදී මේදය බවට පත්වේ. කොලෙස්ටරෝල් මේදය ලෙස බොහෝවිට ශරීරයේ තැන්පත් වන්නේ එම සීනිය. අධික රුධිර පීඩනයට, හෘදයාබාධවලට බොහෝවිට හේතු වන්නේ එලෙස ශරීරයේ අනවශ්‍ය ලෙස තැන්පත් වන මේදයයි.බෝ නොවන රෝග සඳහා හේතුවන අනෙක් සාධකය වන්නේ අධික ලුණු භාවිතය ය. ලුණු සෘජුවම අධිරුධිර පීඩනය ඇතිවීමට හේතුවන සාධකයකි. සාමාන්‍යයෙන් අප ගන්නා වැඩිපුර ලුණු ප්‍රමාණය වකුගඩුවලින් පිටවේ. එලෙස ශරීරයෙන් ලුණු පිට නොවන්නේ නම්, ශරීරයේ ඇති ජලය ප්‍රමාණය වැඩිවේ. එය හෘදරෝගවලට, දියවැඩියාවට සෘජුවම හේතුවන සාධකයෙකි.බහුල නොවූව ද බෝ නොවන රෝග අතරින් සැලකිය යුතු පිරිසක් පීඩා විඳින රෝගාබාධයකි පිළිකා. ඒ සඳහා ද ආහාර හේතුවන බව දැන් හෙළිවී ඇත. වර්තමානයේදී ආහාර පිසීමට බහුලවම යොදාගන්නා වර්ණක, රසකාරක, විවිධ තෙල් වර්ග ආදිය පිළිකා ඇතිවීමට හේතුවන බව පර්යේෂණ මඟින් තහවුරු වී ඇත.ආහාරවලින් ඇතිවන බෝ නොවන රෝග ඇතිවීමේ ක්‍රමවේදය ආහාර මඟින්ම වෙනස් කර ගත හැකිය. ඒ අපගේ ආහාරයට වැඩිපුර එළවුළු සහ පලතුරු වැඩි වශයෙන් එක්කර ගැනීමෙනි.පලතුරුවල ඇති අධික කෙඳි සහිත බව සහ පොටෑසියම් බහුල බව රෝග ගණනාවකින් අප මුදාගැනීමට සමත්ය. ලුණුවලින් ශරීරයට වන හානිය මැඬපැවැත්වීමට පලතුරු සහ එළවුළු වල අඩංගු පොටෑසියම් වලට හැකියාව ඇත. එවිට අධිරුධිර පීඩනය, හෘදයාබාධ වැනි රෝගවලට ගොදුරුවීමේ හැකියාව අවම වේ. එසේම නැවුම් එළවුළු සහ පලතුරුවල ඇති කෙඳිවලට පියයුරු පිළිකා සහ අන්ත්‍රවල පිළිකා අවම කිරීමේ හැකියාව ඇති බව හෙළිවී ඇත. එසේම එළවුළු පලතුරු ආහාරයට ගැනීම මඟින් කොලෙස්ටරෝල් මේදය ශරීරයට උරාගැනීමේ හැකියාව ද අවම කරයි.වර්තමානයේ දී ශ්‍රී ලාංකිකයින් බොහෝ දෙනෙක් ගන්නා බත්පතක 95%කට වඩා අඩංගුවන්නේ බත්ය. එය ඉතා අහිතකර තත්ත්වයකි. නිරෝගී දිවියක් ගත කිරීමට සුදුසු ආහාර වේලක 2/3ක් බත් ද ඉතිරි 1/3 එළවුළු සහ පලතුරු ද අඩංගුවීම වැදගත්ය.මීට අමතරව අපගේ ශරීරයට ප්‍රෝටීන අවශ්‍ය වේ. ඒ අපගේ ශරීරයේ මාංශපේශීන් හොඳින් වැඩී තිබීමටය. අපගේ ශරීරයේ මාංශපේශීන් හොඳින් වැඩී ඇත්නම්, අප ගන්නා ආහාරවල ඇති සීනි ප්‍රමාණය රුධිරයට උරා නොගෙන මාංශපේශීවලට උරාගනී. දියවැඩියාව අවම වීමට එය ප්‍රබල හේතුවකි. අපගේ ශරීරයේ මාංශපේශි වර්ධනය සඳහා දිනපතා ප්‍රෝටීන් ප්‍රමාණයට ගත යුත්තේ එබැවිනි.නිවැරැදි ආහාර රටාවකට දරුවකු හුරු කළ යුත්තේ පුංචිම අවධියේ සිටය. තෙල්, ලුණු, සීනි අධික ආහාර ළමයාට ලබාදීමට සුදුසු නැත. කුඩා කාලයේ එවැනි පුරුදු ඇතිවූ විට වැඩිහිටියකු ලෙස ද එම පුරුදු පවත්වා ගැනීමට හැකියාව ලැබේ.බොහෝ නිවෙස්වල බත් පිසින විට බතට ලුණු දැමීම දැන් පුරුද්දක් වී ඇත. අප වේලකදී බත් කන ප්‍රමාණය අධික වූ විට අධික ලුණු ප්‍රමාණයක් එක විට ශරීරගත වේ. එසේම දරුවකුට කුඩා කල පටන්ම විවිධ පලතුරු වර්ග ආහාරයට ලබාදීම වැදගත්ය. ඒ; එම දරුවන් විවිධ පලතුරුවලට හුරුවන බැවිනි. වැඩිහිටියකු වූ විට බෝ නොවන රෝගවලට ගොදුරු නොවී සිටීමට දරුවන් ක්‍රියාශීලීව තැබීම අත්‍යවශ්‍ය වේ. දරුවන් පොතපතට පමණක් සීමා නොකොට දිනකට අවම වශයෙන් පැයක් පමණවත් දරුවන්ට ක්‍රීඩා කිරීමට අවස්ථාව ලබාදීම වැදගත්ය.ඇතැම් අය ශරීරයේ බර අඩුකර ගැනීම සඳහා රාත්‍රී ආහාරය නොගෙන සිටීමට (ඩයට් කිරීමට) පුරුදුව සිටිති. එය ද ඉතා අනුවණ ක්‍රියාවකි. ස්ථුල පුද්ගලයින් ආහාර වේල් නොගෙන ඉන්න නොගෙන ඉන්න ස්ථුලතාවය වැඩිවේ. ආහාර නොගෙන ඉන්නා විට ලෙප්ටික් නම් හෝමෝනය ශ්‍රාවය වී ශරීරය තව තවත් ස්ථුල වේ.එසේම ප්‍රධාන ආහාර වේල් තුනෙන් එකක් නොගෙන සිටින විට ගැස්ට්‍රයිටිස් රෝගය ඇතිවීමේ හැකියාව ද ඇත.දියවැඩියා රෝගීන් බහුලව ඇතිවන කාලවකවානුවක් ලෙස අලුත් අවුරුදු කාලය හැඳින්වීමට පුළුවන. ඒ දියවැඩියා සීමාවේ සිටින පුද්ගලයින්ගේ ශරීරයේ සීනි ප්‍රමාණය නොදැනුවත්වම මේ සමයේ දී වැඩිවන නිසාය. ඒ නිතර සීනි අධික ආහාර ගන්නා බැවිනි. එමඟින් මේ දිනවල කල්පනාකාරීව ආහාර ගන්න. පැණිරස ආහාර කෑමට ප්‍රියතාවයක් දක්වන්නේ නම්, දිනකට ගන්නා බත් ප්‍රමාණය අඩුවෙන් ගෙන පැණි රස ආහාර ටිකක් ගැනීම සුදුසුය. පැණි රස ආහාර සිත් සේ කමින් වෙනදා මෙන්ම බත් ආහාරයට ගැනීම දියවැඩියාවට අතවැනීමකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ay1204221</link>
    <topic>ඔකඳ දෙවොලට</topic>
    <author>සාගරිකා දිසානායක ජයසිංහ</author>
    <content>වනාන්තරයේ නිහැඬියාවත් සමඟ ඒකාත්මික වෙලා උන්නු අපේ සිත්වල තිගැස්මක් ඇති කරමින් හදිසියේ ම ඇහුණේ ගස්වල අතු බිඳෙන හඬක්.”යාළුවො ළඟ වගේයි?”වනයේ සොබාව හොඳින් හඳුනන අපේ නඩේ ගුරා විමලෙගේ හඬ හදවතට දනවන්නේ භීතියක්. “වෑන් එකෙන් බහිනවාට මම ඒ තරම් කැමති නොවුණෙත් ඒකයි. සද්ද නොකර පිටිපස්ස හැරිලා බලන්න.””දෙයියනේ අලි සද්දන්තයෙක්?” හරියටම අපි ඉන්න තැන ඉඳලා මීටර් සීයක්වත් නැති තරම් ළඟින්.”කලබල නොකර වාහනේට නගින්න. ඔකඳ කතරගම දෙයියන්ගේ පිහිටෙන් අනතුරක් වෙන්නේ නෑ.” වනන්තරේ අසිරියෙන් මන් මත් වෙලා ආනන්දයට පත්වෙලා උන්නු අපි හැමෝම වාහනේට නැගගත්තේ කීකරු පූස් පැටව් ටිකක් වගේ. මෙතෙක් වෙලා කට කමසෙයියාවක් නැතිව දොඩමලු වුණු අපේ රතාචාරියාගේ කටට ඉබ්බෙක් වැටිලා.පවනට බඳු වේගයෙන් පැදැවුණු රිය කුඹුක්කන් ඔයේ අතු ගංඟාවකින් පැන නැංඟ පුංචි ජලාශයක් අසබඩ තැනිතලාවක තිරිංග තද කරලා නතර කළා. හැම දෙනාගේම මූණුවලට ලේ පුරලා. යාංතම් සිනා මලක් පිපුණේ ඒ වේලාවෙදියි. මදැයි සුන්දර වැව් තාවල්ලකට පය තියලා පරිසරයේ අසිරිය විඳිමින්ම ඡායාරූපයක් ගන්න සැරසුණා.කොහේ හිටපු සද්දන්තයෙක් ද හොල්මනක් වගේ මතු වෙලා අපේ සතුට උදුරාගත්තේ? ඒත් එහෙම හිතන එක වැරැදියි. අපි තමයි අහිංසක සත්තුන්ගේ අයිතිවාසිකම් උල්ලංඝනය කරමින් උන්ගේ වාසස්ථානවලට අනවසරයෙන් ඇතුළු වෙමින් උන්ගේ නිදහසට බාධා කරන්නේ.කුරුල්ලන්ගේත් වන සතුන්ගේත් රජ දහනක් වන කුමන වනෝද්‍යානය ඔස්සේ ඔකඳ දේවාලය බලා යමින් සිටියදීයි අපට ඒ අකරතැබ්බයට මුහුණ දෙන්නට සිදු වුණේ.වනාන්තරය මැදින් වැටුණු ගල් බොරලු මතු වී අබලන් වූ ගුරු පාරේ ගැස්සෙමින් පෙරළෙමින් උඩපනිමින් ගිය වෑන් රියෙන් අපේ නඩේ කට්ටිය මොහොතකට එළියට බැස්සෙ කුඹුක්කන් ඔයේ අතු ගංගාවකින් පැන නැගුණු සුන්දර ජලාශයක් අබියස මැවුණු විචිත්‍රවත් පසුබිමේ ඉඳලා සමූහ ඡායාරූපයක් ගන්නා රිසියෙන්.ගිනි මද්දහන ගෙවී ගිහින්. රාස්සිගේ අව්ව වැටිලා ජලාශයේ දිය රැලි බැබළුණේ අපේ නෙත් ගිනි කන වට්ටමින්. දිය කඩ මතින් නැඟුණු ගල් පර්වත හරියට පේන්නේ වතුරේ හිස ඔබා දිය නාන හස්ති රාජයන් වගෙයි.ජලාශය මැද රැඳුණු මිය ගිය ගසක උස් අත්තකට වී මසකු ඩැහැ ගන්නට මාන බලමින් බක තපස් රකිමින් සිටි මාන කොකාගේ දැහැන බිඳින්නට අපේ ඝෝෂාව සමත් වුණේ නෑ. ඒ ගසේම තවත් අත්තක ලැග උන් උකුස්සාට නම් අපේ ඉව දැනිලා. හීයක වේගයෙන් අහසට නැගිලා අප වටා ඉහළ අහසේ රවුමට රවුමට පියඹා යනවා.දිය රැලි දෙබෑ කරගෙන මතු වුණු යෝධ ගැට කිඹුලාටත් අපේ ඉව දැනිලා වගේ ආයෙමත් දිය යට කිමිදී නොපෙනී ගියා. ඒ අහල පහලින්ම පුංචි ගල් කුළුක් මතට ගොඩ වී සැඳෑ හිරුරැස් තපින ඉදිබු ජෝඩුවට නම් අපි ආ වගක් දැනිලා නැති හැඩයි.සැඳෑ අහසේ රන් වන් වලාකුළු දෙබෑ කරමින් රැව් පිළි රැව් දෙමින් කොහේදෝ පියාඹා යන කුරුලු රෑන් අවට පරිසරයේ නිසල බව බිඳ දමන්නේ උන්ටම ඇරුණු රිද්මයකට අනුවයි.කටු පඳුරු අතරින් හිටි ගමන් මතුවුණේ බලු රාල කෙනෙක්ද? නෑ නෑ ඒ නරියෙක්. “ඔන්න බලන්න අද අපිට හොඳට සත්තු බලන්න ලැබෙනවා.” අපේ ඡායාරූප ශිල්පි සුදම් කියන්නේ වනගත චාරිකාවලින් ලත් අත්දැකීම් මගින් ලත් දැනුමෙන්.එන්නත් කලින් අලි, කිඹුල්ලු, නරි, මුව රංචු, වඳුරු රංචු. වෙන කැලෑවලදි වැඩිපුර දකින්නට නොලැබෙන කුමන වනාන්තරයට වඩාත් ප්‍රසිද්ධ අලි කොකුන්. කවදාවත් නොදැකපු විදේශීය පක්‍ෂීන්.අපේ සද්දෙට බයවුණු වලිකිකිළි අම්මා බොහොම කඩිනමින් පුංචි පැටියාත් ඉස්සර කරගෙන කැලේට රිංගා ගත්තේ අනතුරක ඉව දැනිලා වගෙයි.ඔකඳ දේවාලෙට යන්න පානමින් වනාන්තරයට පිවිසුණු අපිට කුමන වනෝද්‍යානය හරහා ගන කැලෑව මැද්දෙන් කිලෝ මීටර දාසයක් ඇතුළට ගමන් කරන්නට සිදු වුණා.අම්පාර දිස්ත්‍රික්කයේ ලාහුගල ප්‍රාදේශීය ලේකම් කොට්ඨාසයට අයත්වන කුමන වනෝද්‍යානය වසර කිහිපයකට පෙර එල්.ටී.ටී.ඊ. ත්‍රස්තවාදීන්ගේ ග්‍රහණයට හසු වී මස් වැද්දන් ගේ ගොදුරු බිමක් බවට පත් වුණා.සාමය උදාවීමත් සමඟ යළිත් දෙස් විදෙස් සංචාරකයන් සඳහා 2010 වසරේ ජනවාරි මාසයේ පටන් එය විවෘත කරනු ලැබුවා.යාල ජාතික වනෝද්‍යානයේ නැඟෙනහිර පිවිසුම ලෙසද සැලකෙන්නේ කුමන අභය භූමියයි. නවසිය හැත්තෑව වසරේදී හෙක්ටර් යාර 18148 ක භූමි භාගයකින් යුක්ත වූ කුමන අභය භූමිය 2006 වසරේ සැප්තැම්බරයේ පටන් හෙක්ටර් යාර 35664 දක්වා සීමාව පුළුල් කර ගැසට් නිවේදනයකින් ජාතික වන උයනක් ලෙස ප්‍රකාශයට පත් කරනු ලැබුවා.වන උයනේ ආරක්‍ෂාව සඳහා හෙක්ටර් යාර 6533 ක් උතුරු සීමාවෙන් පිහිටි පානම කුඩුම්බිගල වන තීරුවද රක්‍ෂිත අභය භූමියක් ලෙස ප්‍රකාශයට පත් කොට තිබෙනවා.කුමන අභය භූමිය වෙනත් අභය භූමිවලින් වෙනස් වන්නේ එහි වෙසෙන සහ කලින් කලට එහි එන විශාල වූත් විවිධ වූත් පක්‍ෂි ගහනය නිසයි.කුමන කුරුළු පාරාදීසය නමින් හැඳින් වුණත් අලින් දිවියන් ගෝණුන් මුවන් කුළු හරකුන් වඳුරන් නරින් ඉත්තෑවන් මී මින්නන් මුගටින් කිඹුලන් ඉබ්බන් නයි පොළඟුන් වැනි ඕනෑම වර්ගයකට අයත් වන සතුන් හැමෙකෙකුම කුමන වනෝද්‍යානයේ ජීවත් වෙනවා.අගනුවර සිට කිලෝමීටර 312 ක් පමණ දුරින් නැඟෙනහිර පළාතේ ආරුගම් බොක්ක, පානම ආශි‍්‍රතව පිහිටා ඇති කුමන අභය භූමිය ලෝකයේ පිහටි ස්වභාවික කුරුලු පාරාදීස අතරින් ඉතා සුවිශේෂී වූවක් ලෙස සැලකෙනවා.වැව් ඇළ දොළ හා විල්වලින් ගහන ජලජ පරිසරයක් වූ කුමන කුරුලු පාරාදීසයේ ලංකාවේ දැනට වාසය කරන පක්‍ෂි විශේෂ 428 න් විශේෂ 282 ක්ම ජීවත් වෙනවා.ඊට අමතරව ශීත කාලෙට උණුසුම සොයාගෙන ලංකාව වගේ ඝර්ම කලාපීය රටවලට ඇදී එන සංචාරක පක්‍ෂින් ගෙනුත් කුමන අභය භූමිය අලංකාර වෙනවා. ලංකාවෙන් හමුවෙන උසම පක්‍ෂියා වන “අලි කොකා” කුමන දී අපට දැකිය හැකි සුවිශේෂී පක්‍ෂියෙක්. තද කළු පාට දිගු ගෙලකින් යුතු අලි කොකා දුර සිට බැලුවත් හොඳින් අඳුනාගන්නට පුළුවන්.කුමන වන උයනේ දකුණු මායිම කුඹුක්කන් ඔය. ගංගාධාර වනාන්තර කලාපයක් ලෙස සැලකුණත් කුමන වසරේ වැඩි කාලයක් නියඟයට හසු වෙනවා.කුමන අභය භූමිය කුරුල්ලන්ටම ප්‍රසිද්ධ වුණත් එහි ක්‍ෂීරපායී සත්ව විශේෂ 42 ක්ද උරග විශේෂ 48 ක් සහ සමනල විශේෂ 40 ක්ද වාසය කරනවා. වාර්ෂික වර්ෂාපතනය මිලි මීටර 750 – 1500 අතර වෙන අතර සාමාන්‍ය උෂ්ණත්වය සෙල්සියස් අංශක 28 - 32 දක්වා.කුඹුක්කන්ඔය මායිම් කරගත් හෙක්ටර් යාර 3500 ක වපසරියක පිහිටා ඇති කුමන රක්ෂිතය තුළ පෞරාණික වටිනාකම් සහිත ආගමික සිද්ධස්ථාන පහක් ද පිහිටා තිබෙනවා. බුදුබෑව, බඹරගස්තලාව, නෙළුම්පත් පොකුණ, බෝවත්ත සහ කුඩුම්බිගල ආරණ්‍ය සේනාසනය යනු ඒ සිද්ධස්ථාන පහය. මේ ස්ථානවල අතීතයේ පැවති විහාර නිදන් හොරුන් ගේ ප්‍රහාරවලට ලක්ව විනාශයට පත් වෙලා. ඉතිරිව ඇත්තේ කුඩුම්බිගල ආරණ්‍ය සේනාසනය පමණයි.කුමන පරාදීසයේ කුරුල්ලන් නරඹන්නට වගේ ම අද එහි විශේෂයෙන් ඇදී එන පිරිසක් සිටිනවා. ඒ අම්පාර ප්‍රදේශයෙන් ලාහුගල රක්ෂිතය හරහා කුමන ඔස්සේ පැමිණ ඔකඳ දේවාලය දක්වා පාද යාත්‍රාවේ පැමිණ කතරගම වන්දනාවේ යෙදෙන දමිළ බැතිමතුන් පිරිසයි.සෑම වසරකම ජූලි මස මුලදී අරඹන පාද යාත්‍රාව ජූලි අග දක්වා ම පයින් ගමන් කරමින් කිලෝ මීටර් 100 කට අධික දුරක් ඔවුන් කුමන වනාන්තරය හරහා කතරගම දක්වා ගමන් කරනවා. සාමාන්‍ය පුද්ගලයකුට මේ ගමන යන්න දවස් තුනක් පමණ ගතවෙන බවයි කියන්නේ.මුතු බණ්ඩා කපු මහතාපාද යාත්‍රාකරුවන් කුමන රක්ෂිතයට ඇතුළු වෙන්නේ ඔකඳ ශ්‍රී මුරුගන් කෝවිලේ විශේෂ දේව පූජාවක් පැවැත්වීමෙන් අනතුරුවයි. ඔකඳ දේවාලය බොහෝ ම අනුහස් තියෙන දේවස්ථානයක්. වර්තමානයේ එහි බස්නායක නිලමේවරයා ලෙස කටයුතු කරන්නේ පුංචි මහත්තයා මුතුබණ්ඩා මහතා. පාද යාත්‍රාවෙන් නොවුණත් තරමක දුෂ්කර ගමනක් වාහනයෙන් ම ඔකඳ දේවාලයට ගිය අපට මුතුබණ්ඩා කපු මහත්තයා හමු වුණා.කතරගම දෙවියන් සිය බිරිය වල්ලි අම්මා සමඟ රන් ඔරුවකින් ඇවිත් ශ්‍රී ලංකාවට ගොඩ බැහැපු තැන ඔකඳ දේවාලය ඉදිකළ බවත්, එහි විවේකයෙන් පසු වූ කතරගම දෙවිඳුන් අනතුරුව කතරගම දක්වා වැඩම කළ බවත් ජනප්‍රවාදයේ එන බව මුතුබණ්ඩා මහත්තයා කියනවා. මුතු බණ්ඩා මහත්තයා අයිති වෙන්නේ ඔකඳ දේවාලයේ දේව මෙහෙවර ඉටු කරන හත් වැනි පරම්පරාවට. ඔහුගේ මුතුන් මිත්තන් 1818 වෙල්ලස්සේ කැරැල්ලෙන් පසුව ඉංග්‍රීසින් ගෙන් බේරී ආ උඩරට සිංහල ජනතාවයි.එදා පටන් සියවස් ගණනාවක් මුළුල්ලේ පානම්පත්තුවේ කුමන මහා වනාන්තරය ඇසුරේ ජීවත් වූ මේ සිංහලයන් ඔකඳ දේවාලයේ භාරකාරත්වය දරමින් එහි පුද පූජා පවත්වාගෙන එනවා.ගම් බිම් ආරක්ෂා වෙන්ට, කෙත්වතු සරුසාර වෙන්ට, සතා සීපාවාගෙන් බව භෝග ආරක්ෂා වෙන්ට, දරු ඵල ලැබෙන්නට ලෙඩ රෝග උවදුරුවලින් දුරුවෙන්ට වැනි කුදු මහත් දුක් ගිනි නිවා ගන්නට කතරගම දෙවිඳුන්ගේ පිහිට පතන බැතිමතුන් දහස් සංඛ්‍යාවක් ඔකඳ දේවස්ථානයේ පිහිට පතා එන බව මුතුබණ්ඩා මහත්තයා කියනවා.මස් මාංශ කාලා මත් පැන් බීලා මළ ගෙවල්, කොටහලු කිලිවලට වැදුං ගෙයි කිලිවලට අහුවෙලා කිසි කෙනෙක් ඔකඳ දේවාලයට පය තියන්නේ නෑ.මස් මාංශ, මත්පැන් ආදියෙන් වැළකිලා පේවෙලා භක්තියෙන් එහි පැමිණෙන කවර බැතිමතකුගේ වුවත් කන්නලව්වකට කඳ සුරිඳුන්ගේ පිහිටාරක්ෂාව ලැබෙන බවයි මුතු බණ්ඩා මහත්තයා කියන්නේ.දෙවොලට පිටු පසින් විශාල භූමි ප්‍රදේශයක් වසා පැතිරුණු මහා කළුගල් තලාව මත ඉදි කළ වල්ලි මාතා දේවාලයත් කුඩා කතරගම දේවාලත් එහි පිවිසෙන කවරකුගේ හදවතකට වුවත් ශාන්තියක් ගෙන දෙනවා නිසැකයි.අවට පරිසරයේ රැඳුණු ගූඪ නිහඬතාව බිඳිමින් වරින් වර බිඳී යන රළ ගෙඩිවල ඝෝෂාව උස්ව නැඟී එනවා. ගල් පරය මත නැඟී හාත්පස සිසාරා නෙත් යොමන විට ක්ෂිතිජ ඉම දක්වා දිවෙන ගන නීල සාගරයෙහි සෞන්දර්යයෙන් සිත වසගයට පත්වෙනවා.සියොළඟ දැවටෙන ශීත මදනලින් විඩාපත් ගත මෙන් ම සිත ද සුවපත් වෙනවා. ඈත ක්ෂිතිජ ඉම කෙළවරින් මුහුදේ ගිලී යන්නට තතනමින් රත් පැහැයෙන් දිදුළන හිරු කිරණෙහි කාන්තියෙන් මොහොතකට දෙනුවන් පියවී යනවා. ගිනිකන වැටී මොහොතකට පියැවුණු දෙනුවන් අයා යළිත් අවට බලන විට හරියටම දැනෙන්නේ විශ්වයේ සමස්ත චමත්කාරයම එකට කැටිවූ විශාල පීඨිකාවක ඔබ පමණක් හුදෙකලාවී සිටිනවා වාගෙයි.“හා; හා කරුවල වැටෙන්න කලින් දෙයියන්ගේ පිහිටෙන් අපි කැලෑවෙන් එළියට යා ගන්න ඕනෑ” අපේ නඩේ ගුරා විමලේ ගේ හඬින් පරිසරයත් සමඟ දැහැන්ගත වූ මගේ සමාධිය බිඳී යනවා. ගල්තලාවේ පාමුලටම වාහනය ඇවිත්. මේ තරම් අපූරු චමත්කාරජනක ලෝකයක් අප වෙත මවා දුන් ඒ විශ්ව කර්ම දිව්‍ය පුත්‍රයාට ස්තුතිවන්ත වෙමින් වාහනයේ අසුන් කොනකට බර දුන් මගේ දෙනුවන් යළිත් සැදෑ අහසේ අසිරි සිරියත් සමඟ ඒකාත්මික වන්නට පටන් ගත්තා.සාගරිකා දිසානායක ජයසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ay1204222</link>
    <topic>කරිජ්ජපිටියත් කරලින් බරවූ වගයි...</topic>
    <author>කේ.සී.ජේ.</author>
    <content>මේ කාලය හරි අපූරුය. ලක් පොළොවේ දකින දකින තැන වගාවන් ය. වවාගෙන කන ඒ පුරුද්ද දැන් කොන්ක්‍රීට් තට්ටු නිවාසවලට පවා බෝවෙමින් පවතී. සඳළුතලයේ ක්‍රෝටන් පඳුරු වෙනුවට දැන් දැන් දකින්නට ලැබෙන්නේ අමු මිරිස්, තක්කාලි, වම්බටු ආදී භෝගය. කාලයේ ප්‍රවණතාවට හසුව සරුසාර වූ කෙත් බිමක් පසුගියදා අපට දකින්නට ලැබිණ.දකුණේ බළපිටිය මැතිවරණ කොට්ඨාසයේ කරිජ්ජපිටිය යාය වසර හතළිහකට වැඩි කාලයක් පුරන් කුඹුරු යායක්ව ආල පාළු වී තිබිණි. එහි භූමි ප්‍රමාණය ආසන්න වශයෙන් අක්කර 570ක් පමණ වේ.කරිජ්ජපිටිය යාය යන නාමයෙන් ම මේ භූමිය කෙබඳු දැයි ඉඟියක් සැපයෙයි. කරිජ්ජ යනු දකුණේ ජනතාව මුහුදු ජලය හඳුන්වන නාමයයි. මේ කුඹුරු යායට ලවණ මිශ්‍ර ජලය එකතු වීම නිසා කරිජ්ජපිටිය යාය යන නම ලැබෙන්නට ඇත.එවැනි බිමක කළ යුතුව තිබෙන්නේ ලවණ ජලය මුසු පසට ඔබින වී වගාවකි. අනෙක් පැත්තෙන් වගාවට හානි නොවන ආකාරයෙන් පසට ලවණ ජලය මුසු වීම පාලනය කිරීම ද අත්‍යවශ්‍ය. මේ කුඹුරු යාය දශක හතරකට වැඩි කාලයක් පුරන්ව ගොස් තිබුණේ එක් අතකින් පාරිසරික සාධක නිසාය.තවත් අතකින් වගාව කෙරෙහි ඇති කොට තිබූ උදාසීන නිශේධනීය ආකල්පයයි. කෙසේ වෙතත් අද ඒ පුරන් කුඹුරු යාය කරල් පීදුණු කෙත් යායක් බවට පරිවර්තනය වී තිබේ. ඒ අලුත් සහලින් කළ කිරිබත්, කැවුම් ආදී කැවිලි පෙවිලි දෙවියන් පිළිගන්වා ලබන කන්නයේදීත් සරුසාර අස්වැන්නක් අපේක්ෂා කිරීමේ මංගල්ලයක් ද ඉකුත්දා කරිජ්ජපිටිය යායේ දී පැවැත්විණ. ඒ වැඩ කටයුතු ආරම්භ වූයේ බළපිටියේ ඓතිහාසික සුවිසුද්ධාරාම පුරාණ විහාරස්ථානයෙනි.”බළපිටියේ කොස්ගොඩ සටන ඉතිහාසගතය. ජාවකවරුන් පරාජය කළේ මේ භූමියේදී ය. දේවපතිරාජ අමාත්‍යවරයා ගේ නාමයත් එක්ක මේ ප්‍රදේශය ඉතිහාසගත වෙනවා.අනිත් පැත්තෙන් මේ පුරාණ වෙහෙර විහාර සියල්ලම නඩත්තු කෙරුණේ ගොවි ජනතාව අතින්. බළපිටිය මැතිවරණ කොට්ඨාසයේ විතරක් වෙහෙර විහාරස්ථාන 84ක් පිහිටා තිබෙනවා.මේක සුවිශේෂ සිද්ධියක්. මේ විහාරස්ථාන එදා පැවතුණේ මේ ප්‍රදේශයේ කෙත්බිම්වලින් ලැබුණ අස්වැන්නෙන් අවුරුදු 60කට විතර පස්සේ නැවත කරිජ්ජපිටිය වගේ පුරන් වුණ මහා කුඹුරු යායක් නැවත අස්වැද්දෙන හැටි දකින කොට හිතට දැනෙන්නේ ලොකු සතුටක්.අපි මේ ගැන සජින් වාස් ගුණවර්ධන මන්ත්‍රීතුමාට කෘතඥතාව පළ කරන්නත් අවස්ථාවක් කරගන්න කැමතියි.”සුවිසුද්ධාරාම පුරාණ විහාරස්ථානයේ විහාරවාසී කැන්දකැටියේ අනුරුද්ධ හිමියෝ එසේ පැවසූහ.”බළපිටියේ සංවර්ධන කටයුතු රාශියක් මේ වෙත්දී පටන් අරගෙන. සංවර්ධනය ගැන තිබුණ සාකච්ඡාවකදී පුරන්ව තිබුණ කරිජ්ජපිටිය යාය ගැන සජින් වාස් ගුණවර්ධන මන්ත්‍රීතුමාට දැනගන්න සැලැස්සුවා. එතුමා පුරන් කුඹුරු යාය දැක්කා.මේවා පෞද්ගලික ඉඩම්. නමුත් ඇළ මාර්ග සුද්ධ කරලා කරිජ්ජ පසට එකතුවීම වළක්වන්න ක්‍රම හදලා මේ පසට ඔරොත්තු දෙන බීජ වී හොයාගෙන, වල්නාශක, පොහොර ආදිය යොදලා යන්ත්‍ර සූත්‍ර භාවිතා කරලා කෙටි කාලයින් කරිජ්ජපිටිය යායේ අක්කර 40ක් හෙළි පෙහෙළි කළා.එදා මුලින්ම මේ ස්ථානය දකිත්දී රූස්ස ගස් වැවුණු මහ කැලෑවක් වගේ වල් බිහිවෙලා තිබුණේ.නමුත් අද කරල් පීදුණු සරුසාර කෙත් යායක්. පෞද්ගලික ගොවීන්ගේ ඉඩම් වුණත් මන්ත්‍රීතුමා මේ පුරන් කුඹුරු යාය නැවත අස්වද්දන්න තමන් ගේ පෞද්ගලික මුදල් පරිත්‍යාග කළා. ඒක මේ රටටම දුන්න හොඳ ආදර්ශයක්.”ගල්පොතු කන්දේ දේවින්ද හිමියෝ කරිජ්ජපිටිය යාය පිළිබඳ තවත් තොරතුරු ගණනාවක් අප සමඟ අනාවරණය කළහ.“මේ පළාතෙම තරුණ පරම්පරාවට අද හොඳ පණිවුඩයක් ලැබිලා තියෙනවා. ඒ තමා වවන්නෝ දිනන්නෝය කියන කියමන සැබෑවක්ය කියන කාරණය. ජනාධිපතිතුමා ත්‍රස්තවාදයෙන් රට නිදහස් කරලා දුන්නා.අපි ඉල්ලුවෙත් ඒක විතරයි. නමුත් අද මේ රටේ උතුරේ පේදුරුතුඩුවේ ඉඳන් දකුණේ දෙවුන්දර තුඩුව දක්වා හැම ගමක් ම හැම පාරක්ම හැදෙනවා. ඒ අතර වටිනාම දේ තමා හැම බිම් අඟලක් ම බව භෝගවලින් පිරෙන්න අරගෙන. මේ අපි දැකපු හීනයක්.අද අපේ පළාත්වල තරුණයෝ කුඹුරට - ගොවි බිමට නැවත යොමු වෙන්න අරගෙන.සජින් වාස් ගුණවර්ධන මන්ත්‍රීතුමා, අපි වවමු - රට නඟමු කියන බැසිල් රාජපක්ෂ ඇමැතිතුමා ගේ රත්තරං වටිනා වැඩපිළිවෙළට දීලා තියෙන්නේ හොඳ ආදර්ශයක්. කරිජ්ජපිටිය පවා අද සරුසාර කුඹුරු යායක්.අද අපි මේ කිරිබත් කැවුම්වලින් සංග්‍රහ කරන්නේ ඒ කෙතේ යායෙන් ලබාගත්ත අලුත් හාල්වලිවන් හදපු කෑම. මේ තරං සතුටක් මට කවදාවත් දැනිලා නෑ.”ඒ අවස්ථාව ආවරණය කිරීමට ගිය මාධ්‍යවේදීන්ට කිරිබතින් සංග්‍රහ කරමින් විජිතසිරි ගොවි මහතා පැවැසීය.ලවණ මිශ්‍ර ජලයෙන් වන ලැහැබක්ව ගොහොරු මඩට යටවී තිබුණු කරිජ්ජපිටිය කෙත් යායේ මුල් අදියරේදී අස්වද්දන ලද්දේ අක්කර 40කි.මෙය අක්කර 570කට අධික සමස්ත කරිජ්ජපිටිය භූමි භාගයම නිල්ල පිරුණු කරළින් බර කෙත් යායක් බවට පත් කරන බවට මන්ත්‍රීවරයා දුන් ප්‍රතිඥාව ද ;ගාවි ජනතාවගේ සොම්නසට හේතු විය.ලෙහෙසියෙන් වී වගා කළ නොහැකි භූමියක් පවා සරුසාර කෙත් යායක් බවට පත් කොට එය කළ හැකි බව ඔප්පු කිරීමෙන් රටට ලබා දුන් පණිවුඩය වූයේ වවන්නෝ දිනන්නෝය යනුයි.මේ සිද්ධිය මෙතෙකින් නතර වන්නේ ද නොවේ. කරිජ්ජපිටිය යාය මිරිදිය මත්ස්‍ය කර්මාන්තයට සහ සංචාරක ආකර්ෂණය දිනාගන්නා සොබා සෞන්දර්යයේ මධ්‍යස්ථානයක් බවට පත් කිරීමට ද පියවර ගන්නා බැව් සඳහන් වෙයි.කේ.සී.ජේ.ඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ay1204223</link>
    <topic>කලාපයේ වෙළෙඳ පොළ රැසක් පහළට</topic>
    <author>තාරක වික්‍රමසේකර</author>
    <content>පසුගිය 16 වැනිදා සඳුදා යළි ආරම්භ විය. ගනුදෙනුකරුවන්ගේ අඩුවීම හැරෙන්නට වෙනත් කිසිදු විශේෂයක් දක්නට නොවිණි. ලංකා අශෝක් ලේලන්ඩ් සමාගමේ කොටසක් රුපියල් 1795.10 සිට රුපියල් 2009.10 ක් දක්වා රුපියල් 214.00 කින් ඉහළ ගියේය. සෙලින්කෝ ඉන්ෂුවරන්ස් කොටසක මිල රුපියල් 826.60 සිට රුපියල් 941.70 ක් දක්වා රුපියල් 115.10 කින් ඉහළ ගියේය. හන්ටර්ස් කොටසක මිල ද පෙර දිනට සාපේක්ෂව රුපියල් 25 කින් ඉහළ ගියේය. සෙසු සමාගම්හි මිල ඉහළ ගියේ සුළු වශයෙනි. මිල පහළ යාම් අතුරින් කැපී පෙනුණේ ඊ. බී. ක්‍රෙසි සමාගමයි. රුපියල් 1338.80 ක් ලෙස පෙර දින සඳහන් වූ සමාගමේ කොටසක මිල එදින රුපියල් 1240.00 ක් දක්වා පහළ ගියේය. ඒ රුපියල් 98.80 ක මිල පහළ යාමකි.ඔටෝඩ්‍රොම් පෙර දිනට සාපේක්ෂව රුපියල් 27 කින් ද සී ඩී අයි සී පෙර දිනට සාපේක්ෂව රුපියල් 20 කින් ද පහළ ගියේය.සැලකිය යුතු පරාසයකින් මිල ඉහළ පහළ ගිය සමාගම් තිබුණ ද එම සමාගම්හි අලෙවි වූයේ කොටස් කිහිපයක් පමණි.17 වැනිදා අඟහරුවාදා වුවද කොටස් ගනුදෙනු විශාල ප්‍රගතියක් අත්කර ගෙන නොතිබුණි. ගනුදෙනු ප්‍රමාණය වැඩිවීම පමණක් දක්නට ලැබුණි.මිල ඉහළ ගියේ සමාගම් කිහිපයක පමණි. ඒ ද සුළු වශයෙනි. මිල අඩුවීම් අතින් සෙලින්කෝ ඉන්ෂුවරන්ස් (ඡන්ද බලය රහිත) නුවරඑළිය හොටෙල් සමාගම් කැපී පෙනුණි. දිනයේ මිලියනය ඉක්මවා කොටස් අලෙවි වූයේ බ්ලු ඩයමන්ඩ් හා ජේ. කේ. එච්. සමාගම්හි පමණි.අවුරුදු දිනට පෙර ගනුදෙනු 3459 ක් සිදුවූ නමුත් සතිය ආරම්භක සඳුදා (16) එය 2825 ක් දක්වා අඩු වූයේ අවුරුදු නිවාඩුවෙන් පසු ගනුදෙනු පණ ගැන්වී නොතිබුණු හෙයිනි.එහෙත් අඟහරුවාදා (17) එම සංඛ්‍යාව 3499 ක් දක්වා යළි ඉහළ ගියේය. අවුරුද්දට පෙර අවසන් දින සමස්ත කොටස් මිල දර්ශකය ඒකක 5425.73 ක් වූ අතර එය සඳුදා (16) දින ඒකක 5434.80 ක් දක්වා වැඩි විය. එහෙත් අඟහරුවාදා එය යළිත් ඒකක 5412.44 ක් දක්වා අඩු විය.මිලංකා මිල දර්ශකය පෙර සතියේ ඒකක 4909.30 ක් වූ අතර එය සඳුදා ඒකක 4929.56 ක් දක්වා වැඩි විය. අඟහරුවාදා එය ඒකක 4910.32 ක් දක්වා අඩු විය. කෙසේ වුවද විදේශීය ආයෝජකයන්ගේ උනන්දුව වැඩි වූ බවක් පෙනෙන්නට තිබුණි. පෙර දින 161 ක් වූ විදේශීය ආයෝජකයන්ගේ සංඛ්‍යාව අඟහරුවාදා 303 ක් දක්වා ඉහළ නැඟ තිබුණි.ඇතැම් පිරිස් කොටස් වෙළෙඳ පොළ කඩා වැටීම් ගැන කතා කළ ද අවට කලාපයේ කොටස් වෙළෙඳ පොළ රැසක ගනුදෙනු පහළ ගොස් තිබුණි.16 වැනිදා සඳුදා ටෝකියෝ කොටස් වෙළෙඳ පොළ 1.74% කින් හා හොංකොං කොටස් වෙළෙඳ පොළ 0.44% කින් පහළ ගියේය.එමෙන්ම පසු දින (17 වැනිදා) හොංකොං වෙළෙඳ පොළ 0.25% කින් ද සිංගප්පූරු කොටස් වෙළෙඳ පොළ 0.18 කින් ද පහළ ගියේය. ටෝකියෝ වෙළෙඳ පොළ ද පහළ ගොස් තිබුණි. මේ අනුව මෙරට පමණක් නොව කලාපයේ අවට රටවල කොටස් වෙළෙඳ පොළ ද පහළ ගොස් තිබුණි.ඉදිරියේදී මෙරට වෙළෙඳ පොළ වුවද ඉදිරියට යනු ඇති බවත් ශීඝ්‍රයෙන් වැඩිවූ බැංකු පොලී අනුපාත වෙළෙඳ පොළට යම් බලපෑමක් කර ඇති බවත් වෙළෙඳ පොළ ආරංචි මාර්ග පවසයි. කෙසේ වුවද මැයි මාසය (වෙසක්) අවසන් වන තුරු වෙළෙඳ පොළේ ශීඝ්‍ර වැඩිවීමක් බලාපොරොත්තු විය නොහැකි බව ද වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204221</link>
    <topic>කෑගල්ල වැවිලි සමාගමට අයි. එස්. ඕ. සහතිකය</topic>
    <author/>
    <content>කෑගල්ල වැවිලි සමාගමට අයි. එස්. ඕ. සහතිකයකෑගල්ල වැවිලි සමාගමට අයත් සියලුම තේ කර්මාන්තශාලා විසින් ආහාර සුරක්ෂිතභාවය කළමනාකරණ ක්‍රියා පිළිවෙළක් ස්ථාපනය කිරීම වෙනුවෙන් අයි. එස්. ඕ. 22000/2005 සහතිකය හිමිකර ගන්නා ලදි.උඩුපුස්සැල්ලාව, දොළොස්බාගේ සහ කෑගල්ල යන තේ නිෂ්පාදන දිස්ත්‍රික්කයන්හි පිහිටුවා ඇති ලකී ලෑන්ඩ්, කර්ක්ලීස්, ගම්පහ, දෝතල්ඔය සහ යටදැරිය යන එම තේ කර්මාන්තශාලා පහ වාර්ෂිකව රෝටොවේන් සහ ඕර්නොඩොක්ස් වර්ගයන්හි තේ කිලෝ මිලියන 03 ක් පමණ නිෂ්පාදනය කරයි.නොබෝදා පැවැති උත්සවයකදී කෑගල්ල වැවිලි සීමිති පොදු සමාගමෙහි අධ්‍යක්ෂ / ප්‍රධාන විධායක නිලධාරී සුනිල් පොහොලියද්ද මහතා වෙත එස්. ජී. එස්. ලංකා (පුද්ගලික) සමාගමෙහි දේශීය කළමනාකාර ශ්‍රීරාම් මහතා විසින් එම අයි. එස්. ඕ. 22000/2005 සමූහ සහතිකය පිරිනමන ලදි. මෙම අවස්ථාවට ප්‍රගුණ මැනේජ්මන්ට් කන්සල්ටන්ට්ස් හි උපදේශකයෝ, වතු අධිකාරිවරු සහ කළමනාකරණ කණ්ඩායම ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204222</link>
    <topic>UTE - CAT මෙරට යටිතල පහසුකම්</topic>
    <author/>
    <content>UTE - CAT මෙරට යටිතල පහසුකම්මෙරට ඉදිකිරීම් යන්ත්‍රෝපකරණ ක්ෂේත්‍රයේ ප්‍රමුඛතම සමාගමක් වන UTE - CAT සමාගම සිය 65 වැනි සංවත්සරය පසුගියදා සැමරීය.Caterpillar යන්ත්‍රෝපකරණ සඳහා මෙරට එකම බලයලත් අලෙවි නියෝජිත වශයෙන් ක්‍රියාකරන UTE - CATසමාගම ඉදිකිරීම් ක්ෂේත්‍රයට අමතරව විදුලි බල උත්පාදන යන්ත්‍ර, භාණ්ඩ හැසිරවීම, කාර්මික ගබඩාකරණය හා පෑස්සුම් උපාංග වැනි ක්ෂේත්‍ර ගණනාවකට දීර්ඝ කාලයක් පුරා ඉංජිනේරුමය විසඳුම් සපයා ඇත.සමාගමේ සභාපති ප්‍රියත් ප්‍රනාන්දු මහතා ප්‍රකාශ කළේ, ඓතිහාසික ගල්ඔය ව්‍යාපෘතියේ සිට වේගවත් මහවැලි සංවර්ධන ව්‍යාපෘතිය දක්වාත් මෑතකදී සම්පූර්ණ කළ දකුණු අධිවේගී මාර්ග ව්‍යාපෘතිය දක්වාත් ප්‍රධාන පෙළේ යන්ත්‍රෝපකරණ සම්පාදකයෙක් වශයෙන් UTE - CAT සමාගම කටයුතු කර තිබෙන බව ය. පශ්චාත් යුද සමයේ සිදුවන යටිතල පහසුකම් සංවර්ධන ක්‍රියාදාමය තුළ සුවිශේෂී කාර්ය භාරයක් තම සමාගම සිදු කරන බවත් දකුණු හා කොළඹ වරාය සංවර්ධන ව්‍යාපෘති, උමා ඔය ව්‍යාපෘතිය, දක්ෂිණ අධිවේගී මාර්ගය දිගු කිරීමේ ව්‍යාපෘතිය, යාපනය ඒ - 9 මාර්ග සංවර්ධන ව්‍යාපෘති වැනි ව්‍යාපෘති රැසකට දායකත්වය දක්වමින් සිටින බව ඒ මහතා තවදුරටත් අදහස් දක්වමින් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204223</link>
    <topic>කොමර්ෂල් බැංකුව 14 වැනි වරටත් ශ්‍රී ලංකාවේ විශිෂ්ටතම වාණිජ බැංකුව</topic>
    <author/>
    <content>කොමර්ෂල් බැංකුව 14 වැනි වරටත් ශ්‍රී ලංකාවේ විශිෂ්ටතම වාණිජ බැංකුවග්ලෝබල් ෆයිනෑන්ස් සඟරාව මඟින් අඛණ්ඩව 14 වැනි වරටත් ශ්‍රී ලංකාවේ හොඳම වාණිජ බැංකුව ලෙසට කොමර්ෂල් බැංකුව නම් කර ඇත.“නැගී එන ආසියානු වෙළෙඳපොළෙහි විශිෂ්ටතම බැංකු” හා අදාළ නවතම ලැයිස්තුව 2012 වසරේ මැයි කලාපයෙන් ප්‍රකාශයට පත් කිරීමට නියමිතය.මෙම ලැයිස්තුවට අනුව කොමර්ෂල් බැංකුව, ආසියානු බැංකුකරණයේ දැවැන්තයින් වන චයිනා කන්ස්ට්‍රක්ෂන් බැංකුව, ඉන්දියාවේ අයි. සී. අයි. සී. අයි. බැංකුව, දකුණු කොරියාවේ කොරියා එක්ස්චේන්ජ් බැංකුව, තායිවානයේ චයිනා ට්‍රස්ට් කොමර්ෂල් බැංකුව මෙන්ම මධ්‍යම සහ නැගෙනහිර යුරෝපීය කලාපයේ යුනික්‍රෙඩිට් බෑන්ක් ඔෆ් රෂියා අපි‍්‍රකානු කලාපයේ බැංකුවක් වන දකුණු අපි‍්‍රකාවේ ස්ටෑන්ඩඩ් බැංකුව සහ මැදපෙරදිග කලාපයට අයත් නැෂනල් බෑන්ක් ඔෆ් කුවෙට්, එක්සත් අරාබි එමීර් රාජ්‍යයේ එමිරේට්ස් එන්. බී. ඩී. බැංකුව යන බැංකු සමඟ ශ්‍රේණිගතව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204224</link>
    <topic>ජනශක්ති ඉන්ෂුවරන්ස් යුනියන් බැංකුව අත්වැල් බැඳගනියි</topic>
    <author/>
    <content>ජනශක්ති ඉන්ෂුවරන්ස් යුනියන් බැංකුව අත්වැල් බැඳගනියිජනශක්ති ඉන්ෂුවරන්ස් සමාගම හා යුනියන් බැංකුව අතර ගිවිසුමක් අත්සන් කෙරුණු අතර එම ගිවිසුමට අනුව යුනියන් බැංකුවේ පාරිභෝගිකයින්ට ජනශක්ති රක්ෂණ ආවරණ පහසුවෙන් ලබාගැනීමට අඅවස්ථාව සැලසෙයි.ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් සහ යුනියන් බැංකුවේ අධ්‍යක්ෂ සහ ප්‍රධාන විධායක නිලධාරි අනිල් අමරසූරිය යන මහත්වරු අදාළ අවබෝධතා ගිවිසුමට අත්සන් තැබූහ. යුනියන් බැංකුවේ අධ්‍යක්ෂ සහ ප්‍රධාන විධායක නිලධාරි අනිල් අමරසූරිය මහතා ප්‍රකාශ කර සිටියේ එකම වහලක් යටදී මූල්‍ය සේවා රැසක් සමඟින් ගනුදෙනුකරුවන්ට උපරිම සේවාවක් ලබාදෙන ස්ථානයක් තම බැංකුව පත්කර ඇති බවයි. පසුගියදා තම බැංකුවේ ප්‍රධාන කාර්යාලය නව ගොඩනැඟිල්ලකට රැගෙන ගිය අතර නව කාර්යාලය මඟින් තම සේවා වඩාත් පුළුල්ව ක්‍රියාත්මක කිරීමට හැකි වන බව ඒ මහතා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204225</link>
    <topic>රත්මලාන අඳ ගොළු බිහිරි විදුහලට</topic>
    <author/>
    <content>රත්මලාන අඳ ගොළු බිහිරි විදුහලට“අපේ අවමයට වඩා වැඩියෙන් යමක් කරමු” තේමාව යටතේ පැවැත්වුණු වැඩසටහනේදී රත්මලාන අඳ ගොළු බිහිරි පාසලේ දරු දැරියන් වෙනුවෙන් සතුටින් පිරුණු දිනයක් සංවිධානය කිරීම බාට්ලීට් සමාගම විසින් සිදු විණි. බාට්ලීට් ෆිනෑන්ස් සමාගමේ ප්‍රධාන විධායක නිලධාරි හා කළමනාකාර අධ්‍යක්ෂක එරාජ් විජේසිංහ මහතාගේ සංකල්පයක් මත ක්‍රියාත්මක කෙරුණු එම වැඩසටහනට එම මහත්මිය, බාට්ලීට් කළමනාකාරිත්වය, කාර්ය මණ්ඩලය හා පාර්ශ්වකරුවන් මෙන් ම බාට්ලීට් සමාගමේ ව්‍යාපාර හා ප්‍රචාරණ සහකරුවන්ගේ ද ක්‍රියාකාරී දායකත්වය හිමි විය.එම සියලු දෙනාගේ දායකත්වයෙන් ශ්‍රමදාන ව්‍යාපෘතියක් ද පැවැත්වුණු අතර ඊට අමතරව පංති කාමර අලුත්වැඩියා කිරීම හා පින්තාරු කිරීම ද සිදු විය.දරුවන් වෙනුවෙන් සංවිධානය කෙරී තිබූ ප්‍රීතිමත් දිනයේ දී වර්ණවත් බැලූන වලින් හා විසිතුරු සැරසිලිවලින් අලංකාරවත් පිටිය පුරා විවිධ ක්‍රියාකාරකම් රැසක් පැවැත්විණි. දරු දැරියන් හා කාර්ය මණ්ඩලය අතර පැවැත්වුණු ක්‍රිකට් තරගය, මුහුණු වර්ණ ගැන්වීම වැනි විනෝදාත්මක අංග, චිත්‍ර තරග, සංගීතය, නැටුම් දරු දැරියන් ඉතා ප්‍රීතියට පත් කළ අතර ප්‍රණීත ආහාර පාන හා කාර්ය මණ්ඩලයෙන් හිමි වූ තෑගි එම දිනය ඔවුන්ගේ මතකයේ රැඳෙන දිනයක් බවට පත් කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204226</link>
    <topic>සෙලින්කෝ ලයිෆ් ඔප්පු හිමියන්ට මිලියන 1866ක බෝනස්</topic>
    <author/>
    <content>සෙලින්කෝ ලයිෆ් ඔප්පු හිමියන්ට මිලියන 1866ක බෝනස්සෙලින්කෝ ලයිෆ් විසින් 2012 වසරේ අප්‍රේල් මාසයේ දී තම ඔප්පු හිමියන් 348,000 කට රුපියල් මිලියන 1,866 ක වාර්ෂික බෝනස් සහතික සහ දිගුකලක් සමාගම සමඟ සිටි ඔප්පු හිමියන්ට විශේෂ ප්‍රතිලාභයක් ලෙසට කෑෂ් බෝනස් නිකුත් කිරීමට කටයුතු යොදා ඇත.සමාගම වාර්ෂික බෝනස් සඳහා සුදුසුකම් ලැබූ ඔප්පුහිමියන් 339,368 පිරිසකට රුපියල් බිලියන 1,834 ක් වටිනා වාර්ෂික බෝනස් සහතිකපත් අප්‍රේල් 2 වැනිදා සිට සමාගම විසින් තැපැල් කිරීමට කටයුතු කරනු ඇත.මීට අමතරව පිළිවෙළින් වසර 10, 15 සහ 20 සම්පූර්ණ කළ තවත් ඔප්පු හිමියන් 9088 දෙනකුට වෙන්කර ඇති රුපියල් මිලියන 31.9 ක කෑෂ් බෝනස් මුදල සිංහල හා හින්දු අලුත් අවුරුද්දට පෙර ඔවුන් වෙත නිවසටම ලබාදීමට පියවර ගත් බව සමාගම පවසයි.2011 මූල්‍ය වර්ෂයේ දී සෙලින්කෝ ලයිෆ් ජීවිත රක්ෂණ අරමුදලෙන් ජනනය කළ අතිරික්තය නිමිත්තෙන් මෙලෙස බෝනස් ප්‍රතිලාභ තම ඔප්පු හිමියන් වෙත බෙදාදීමට සමාගම කටයුතු කළ අතර සිය දිගුකාලීන ඔප්පු හිමියන්ගේ ලැදියාව සලකා බලමින් ඔවුන් වෙත කෑස් බෝනස් පිරිනැමීමේ වාර්ෂික වැඩපිළිවෙළ 2004 වසරේ සිට අඛණ්ඩව ක්‍රියාත්මක වූවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204227</link>
    <topic>පහසුවෙන් හකුළාගෙන ඕනෑම තැනක</topic>
    <author/>
    <content>පහසුවෙන් හකුළාගෙන ඕනෑම තැනකකඳුරට වෙළෙඳ නාමය යටතේ වෙළෙඳ පොළට නිකුත් වන නවතම නිෂ්පාදනය කඳුරට Flexible Nets පහසුවෙන් හකුළා ගමන් මල්ලේ දමාගෙන යා හැකි නම්‍යශීලී මදුරු දැලක් ලෙස මෙය කඳුරට මදුරු දැල් සමාගම විසින් වෙළෙඳ පොළට හඳුන්වා දෙනු ලබයි. ප්‍රථම වතාවට හඳුන්වා දෙනු ලබන මෙය ඕනෑම සංචාරයකදී ගෙන යා හැකි සංචාරක මදුරු දැලක් ලෙස භාවිත කළ හැකි ය.ඉතා හුරු බුහුටි ආකාරයට හකුළා ගෙන යා හැකි වීම හා සවි කිරීමේ පහසුව ඇති Flexible Nets පාරිභෝගික කැමැත්ත පරිදි තෝරා ගැනීමට ඒකල හා යුගල ඇදන් සඳහා රෝස හා නිල් පැහැයෙන් වෙළෙඳපොළට එයි.උසස් ගුණාත්මක නිෂ්පාදනම ගෙන එන කඳුරට ආයතනය මේ වනවිට මදුරු දැල් අලෙවියේ ද ඉහළම පාරිභෝගික විශ්වාසය දිනා සිටී.Penguin ලාංඡනය යටතේ වෙළෙඳපොළට එන හැම කඳුරට මදුරු දැලක්ම අප රටේ දේශගුණයට ගැලපෙන පරිදි වැඩි ප්‍රතිශතයක් කපු යොදා මනා සෞඛ්‍යාරක්ෂිතව නිපදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204228</link>
    <topic>එළිෆන්ට් හවුස් අනුග්‍රහයෙන් ආනන්ද අභිමන්</topic>
    <author/>
    <content>එළිෆන්ට් හවුස් අනුග්‍රහයෙන් ආනන්ද අභිමන්ආනන්ද විද්‍යාලය 125 වන සංවත්සර උත්සවයේ ප්ලැටිනම් අනුග්‍රහකත්වය දැරුවේ එළිෆන්ට් හවුස් ආයතනයයි.මෙහි සමාරම්භක උත්සවය ආනන්ද විද්‍යාලීය විදුහල්පති එල්. එම්. ඩී. ධර්මසේන, ශ්‍රී ලංකා පකිස්ථාන මහ කොමසාරිස් සීමා ඉල්ලාහි බැලොච්, ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ හා එළිෆන්ට් හවුස් හි අධිශීත රසකැවිලි අංශ ප්‍රධානී නීල් සමරසිංහ යන මහත්ම මහත්මීන්ගේ ප්‍රධානත්වයෙන් පැවැත්විණි.නීල් සමරසිංහ මහතා පවසා සිටියේ “ලංකාවේ විවිධ ක්ෂේත්‍රවලට වැදගත් පුද්ගලයන් බිහි කළ ප්‍රමුඛ පෙළේ අධ්‍යාපන ආයතනයකට මෙවර තම අනුග්‍රාහකත්වය දැක්වීමට ජාතික සන්නාමයක් වශයෙන් ඔවුනට අවස්ථාව උදා වූ” බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj1204229</link>
    <topic>මකුළු එන්සයිම මඟින් නිපදවන ඇරසයිමා දැන් ශ්‍රී ලංකාවේ</topic>
    <author/>
    <content>මකුළු එන්සයිම මඟින් නිපදවන ඇරසයිමා දැන් ශ්‍රී ලංකාවේMCBE සමාගමේ ප්‍රධාන විධායක නිලධාරී සෙවුංග් චෙඕල් ලී, විධායක අධ්‍යක්ෂ බොංග් ජුන් කිම්, අධ්‍යක්ෂ ඩොංග් යුවෙල් ලී, YNB හෝල්ඩින්ග්ස් පුද්ගලික සමාගමේ සභාපති තනූජා ඩි ලී, කළමනාකාර අධ්‍යක්ෂ සන්ග්වුක් බෑංග් විධායක අධ්‍යක්ෂ වයි ලී, අධ්‍යක්ෂ කිවොං ජුන් මහත්ම මහත්මීන් නව නිෂ්පාදනය වෙළෙඳපළට හඳුන්වා දුන් මොහොතේ.YNB හෝල්ඩින්ග්ස් පුද්ගලික සමාගම විසින් කොරියාවේ නිපදවනු ලබනා සම සහ ශරීර ආරක්ෂණ නිෂ්පාදන මාලාවක් වන ඇරසයිම් ශ්‍රී ලංකාවට හඳුන්වා දෙන ලදී.මේ නිෂ්පාදන මාලාව නිෂ්පාදනයන් පහකින් සමන්විතය. එනම්, ඇරසයිම් ෆේෂල් ජෙල්, ඇරසයිම් ෆේෂල් පවුඩර්, ඇරසෙන්ස් බ්ලැක් ඇන්ඩ් ගෝල්ඩ් සෝප්, බී. ඒ. එල්. ෆුට් කෙයාර් ප්‍රතිකර්මය සහ ඩොක්ටර් ස්කැල්ප් හෙයාර් ප්‍රතිකර්මය වේ. මෙම නිෂ්පාදනයන් අනෙකුත් නිෂ්පාදනයන්ගෙන් වෙන් කෙරෙනා සුවිශේෂීත්වය වන්නේ අනෙකුත් ස්වභාවික ශාක සාරයන්ට අමතරව මේ සෑම නිෂ්පාදනයකම අඩංගු වන මකුළුවන්ගෙන් ලබා ගන්නා ඇරසයිම් යන විශේෂ එන්සයිමයයි. විෂ රහිත ස්වභාවික ශාක සාරයන්ගෙන් යුත් ඇරසයිම් නිෂ්පාදනයන් කාන්තා පිරිමි දෙපාර්ශ්වයටම සුදුසු අතර එමඟින් සම සැහැල්ලු කොට තරුණ කරවන බව YNB හෝල්ඩින්ග්ස් පුද්ගලික සමාගමේ විධායක අධ්‍යක්ෂ ලී මහතා පැවසීය. “මකුළුවා යනු යම් දෙයකින් පිරිසිදු දෙය පමණක් ලබා ගෙන අපිරිසිදු දේ ඉවත් කිරීමේ හැකියාව සහිත සත්ත්වයෙකි” යනුවෙන් ඔහු විස්තර කළේය. ලී මහතාගේ විශ්වාසයට අනුව නිවර්තන දේශගුණයට උචිත ආකාරයෙන් නිර්මාණය වී ඇති මෙම නිෂ්පාදනයන් සමෙහි තෙල් ගතිය අවම කරනා අතර හිරු රැසින් හානි වූ හිසකෙස්වලට නැවත ජීවය ලබා දේ. කොරියානු රජයේ නිෂ්පාදන අයිතිය සහිත සහතිකයක් සහ නිෂ්පාදනයන් සඳහා බලපත්‍ර සහතිකයක් ද සතු මෙම ඇරසයිම් නිෂ්පාදනයන් රටවල් 26ක අලෙවි වේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj12042210</link>
    <topic>ඉතුරුම් වාසනා දිනුම් ඇදීම</topic>
    <author/>
    <content>ඉතුරුම් වාසනා දිනුම් ඇදීම නියෝජ්‍ය සාමාන්‍යාධිකාරිනී (පුද්ගල කේන්ද්‍රිය බැංකු කටයුතු) රේණුකා ජයසිංහ මහත්මිය ද මෙහි සිටී.මහජන බැංකුවේ 50 වන සංවත්සරය නිමිත්තෙන් පවත්වන ලද සංවත්සර ඉතුරුම් වාසනා දිනුම් ඇදීම මහජන බැංකුවේ ප්‍රධාන විධායක නිලධාරී / සාමාන්‍යාධිකාරී එන්. වසන්ත කුමාර් මහතාගේ ප්‍රධානත්වයෙන් මහජන බැංකුව මාණ්ඩලික අභ්‍යාස විද්‍යාලයීය ශ්‍රවණාගාරයේදී සිදු කෙරුණු අවස්ථාව. එම දිනුම් ඇදීමෙන් පිළිවෙළින් රුපියල් මිලියන 10ක්, ඳලියන 7.5ක් සහ මිලියන 5ක් බැගින් වටිනා නවීන පන්නයේ සුඛෝපභෝගී නිවාස 03 ක් සහ රුපියල් 10,000 බැගින් මුදල් ත්‍යාග 3000 ක් සඳහා ජයග්‍රාහකයෝ තෝරා ගනු ලැබූහ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj12042211</link>
    <topic>බ්‍රෙඩ්ටෝක් කොළඹදී ඇරේ</topic>
    <author>ඡායාරූපය-සුමනචන්ද්‍ර ආරියවංශ</author>
    <content>බ්‍රෙඩ්ටෝක් කොළඹදී ඇරේරටවල් 17 ක ක්‍රියාත්මක වන ලොව පුරා අලෙවි මධ්‍යස්ථාන 400කට වැඩි ප්‍රමාණයක් ඇති ලොව ප්‍රධාන පෙළේ බේකරි නිෂ්පාදන සන්නාමයක් වන බ්‍රෙඩ්ටෝක් ශ්‍රී ලංකාවේ ෆුඩ්බස් පෞද්ගලික සමාගම හා එක්ව බ්‍රෙඩ්ටෝක් අලෙවි මධ්‍යස්ථානයක් කොළඹ 7 ලිප්ටන් වට රවුමේ විවෘත කරයි. ෆුඩ්බස් පෞද්ගලික සමාගමේ අධ්‍යක්ෂ ආර්. වයි. විජේමාන්න කළමනාකාර අධ්‍යක්ෂ යටිල විජේමාන්න, බ්‍රෙඩ්ටෝක් ප්‍රධාන පරිපාලන නිලධාරි ජේම්ස් ක්වෙක්, බ්‍රෙඩ්ටෝක් ජ්‍යෙෂ්ඨ උප සභාපති ජේසන් කූ මහත්ම මහත්මීන් ගිවිසුම හුවමාරු කරගැනීමේ අවස්ථාවට එක්වෙමින්.ඡායාරූපය-සුමනචන්ද්‍ර ආරියවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj12042212</link>
    <topic>ජනශක්ති රක්ෂණ විශිෂ්ටයන්ට සම්මාන</topic>
    <author/>
    <content>ජනශක්ති රක්ෂණ විශිෂ්ටයන්ට සම්මානජනශක්ති ඉන්ෂුවරන්ස් සමාගමේ 200 කට අධික විකුණුම් විශිෂ්ටයන්ට ඇමෙරිකාව, මහා බ්‍රිතාන්‍ය, චීනය, ඩුබායි, බැංකොක් සහ ඉන්දියාව යන රටවලට විදේශ සංචාර, විදේශ පුහුණු පාඨමාලා, ගුවන් ටිකට් පත්, වටිනා මුදල් ත්‍යාග, කුසලාන සහ සහතික පත්, 2012 වාර්ෂික විශිෂ්ටතා සම්මාන උලෙළේදී පිරිනමන ලදී.ජනශක්ති රක්ෂණ සමාගමේ වාර්ෂික දින දර්ශකයේ වඩාත්ම සුවිශේෂ උත්සව අංගය වන වාර්ෂික විශිෂ්ටතා සම්මාන ප්‍රදානෝත්සවයේදී 2,500 ක් වන විකුණුම් කාර්ය මණ්ඩලයේ සුවිශේෂ දක්ෂතාවලට අමතරව ජනශක්ති පවුලේ සාමාජිකයන්ගේ අධ්‍යාපනය, වෘත්තීමය කටයුතු සහ ක්‍රීඩා කුසලතා ද ඇගැයීමට ලක් වේ.18 වන වසරටත් අඛණ්ඩව පැවැති මෙවර සම්මාන උලෙළේදී අංශ 23 යටතේ සම්මාන, සහතික පත් සහ ත්‍යාග පිරිනමන ලදී.සෑම වසරකම වසරේ විශිෂ්ටතමයා වෙනුවෙන් පිරිනමන අභිමානවත් සභාපති සම්මානය ජනශක්ති සමාගමේ සභාපති ඩබ්ලිව්. ටී. එල්ලාවල මහතා විසින් එම්. එස්. සම්පත් මහතාට පිරිනමන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aj12042213</link>
    <topic>ආපිඩැග් ටයරයට ජගත් ප්‍රමිති සහතිකය</topic>
    <author/>
    <content>ආපිඩැග් ටයරයට ජගත් ප්‍රමිති සහතිකය නිශාන්ත සමරතුංග (නිෂ්පාදන විධායක), රාජා පේ‍්‍රමලාල් (සහකාර ඉංජිනේරු), ලාලක පීරිස් (කර්මාන්තශාලා කළමනාකරු), ප්‍රදීප් සමරතුංග (සාමාන්‍යාධිකාරී රිචඩ් පීරිස් ටයර් සමාගම), ආචාර්ය එල්. එන්. සෙනවීර (අධ්‍යක්ෂ ජනරාල් - ශ්‍රී ලංකා ප්‍රමිති ආයතනය), ආචාර්ය පි‍්‍රයදර්ශනී තල්ගස්වත්ත (නියෝජ්‍ය අධ්‍යක්ෂ ජනරාල්), ටී. ජී. ගාමිනි ධර්මවර්ධන (අධ්‍යක්ෂ පද්ධති සහතික), ඒ. පී. කන්දගේ (ප්‍රමිති පරීක්ෂණ නිලධාරී) මහත්ම මහත්මීහු.ආපිඩැග් ජාත්‍යන්තර සමාගමට ශ්‍රී ලංකා ප්‍රමිති ආයතනය පිරිනැමෙනISO 9001:2008 ප්‍රමිති සහතිකය පසුගියදා පිරිනමනු ලැබීය. මෙම ප්‍රමිති සහතිකය හිමි වූයේ, වසර 2001 දී එම සමාගමට හිමිව තිබූ ප්‍රමිති සහතිකය යාවත්කාලීන කිරීමක් ලෙසිනි.ශ්‍රී ලංකාවේ ටයර් නැවත පිරවීමේ පුරෝගාමී සේම ප්‍රමුඛතම සමාගම වන, රිචඩ් පීරිස් ටයර් සමාගම පෙරසවි ක්‍රමයට නැවත පුරවන ලද ටයරයන් සඳහා යොදා ගැනෙන්නේ, මෙම ආපිඩැග් ජාත්‍යන්තර සමාගම, ශ්‍රී ලංකා ප්‍රමිති ආයතනය පිරි නැමු ISO ප්‍රමිති සහතිකය යටතේ නිපදවන ට්‍රෙඩ් පටි වන අතර, මෙම ප්‍රමිති සහතිකය හිමිවීමෙන්, එම ටයරයේ විශිෂ්ටත්වය සහතික කිරීමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204291</link>
    <topic>ආගමික නොසන්සුන්තාවක් නිර්මාණය කරන්න එපා</topic>
    <author>රමණී සුබසිංහ</author>
    <content>ගැටලුකාරී තත්ත්වය දඩමීමා කරගෙන...බෞද්ධ - ඉස්ලාම් ආගමික නායකයෝ ජනතාවගෙන් ඉල්ලා සිටිතිරමණී සුබසිංහදඹුල්ලේ මුස්ලිම් පල්ලියක් සම්බන්ධයෙන් ඇති වූ ගැටලුකාරි තත්ත්වය දඩමීමා කර ගනිමින් ආගමික නොසන්සුන් තාවක් නිර්මාණය කිරීමෙන් වළකින ලෙසත් යම් ගැටලුවක් වේ නම් එය සුහදශීලීත්වයෙන් හා සහෝදරත්වයෙන් විසඳාගැනීමට කැප වන්නේ යැයි බෞද්ධ හා ඉස්ලාම් ආගමික නායකයෝ පවසති.මීට අමතරව බෞද්ධ හා මුස්ලිම් ප්‍රජා සංවිධානයන් ද, දේශපාලනඥයන් ද වැඩිදුරටත් පෙන්වා දෙන්නේ සාමකාමීව හා සාකච්ඡා මාර්ගයෙන් විසඳාගත හැකි ගැටලුවක් දෙපාර්ශ්වය අතර ගැටුමක් බවට වර්ධනය වීමට කිසිසේත් ඉඩ නොදෙන බවත් මෙරට සියලු දෙනාට ආගමික නිදහස හා ආගමික සහජීවනය සුරක්ෂිත කරවන සමාජ පසුබිමක් නිර්මාණය කිරීමට රජය ගෙන ඇති පියවර විනාශ කිරීමටත් කිසිවකුටත් ඉඩ නොදෙන බවත්ය.දඹුල්ල පුජා භූමියේ ඇතිවී තිබෙන ආගමික ස්ථානයක් සම්බන්ධ වූ ගැටලුව සාකච්ඡාවෙන් හා සමඟියෙන් විසඳා ගැනීමට කඩිනම් පියවර ගත යුතු යැයි මහා සංඝරත්නය අවධාරණය කර සිටිති.රටක සියලුම ජාතීන්ට හා ආගම්වලට අයත් පිරිස් සාමයෙන් හා සමඟියෙන් ජීවත්වීමේ අගය බුදුරජාණන් වහන්සේ නිරන්තරයෙන් දේශනා කළ බවත් ඒ අනුව කටයුතු කිරීම උදෙසා මේ ප්‍රශ්නයේ දී රටේ සාමය කඩ නොවන අයුරින් කටයුතු කිරීමට සියලු ආගමිකයන් වග බලාගත යුතු බවත් උන්වහන්සේ අවධාරණය කරති.මේ පිළිබඳව අදහස් දැක්වූ ශ්‍රීී ලංකා අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනාහිමියන් පවසන්නේ දසක තුනක් තිස්සේ පැවති ත්‍රස්තවාදී අර්බුදය නිමා කර රටට සාමය උදාවී ඇති මෙවන් සමයක සියලු ජාතීන් සමඟියෙන් යුතුව රටේ දියුණුවට කටයුතු කළ යුතුª බවය.අන්‍ය ආගමිකයන්ගේ සිත් නොරිදෙන අයුරින් කටයුතු කිරීම මෙහිලා විශේෂයෙන් වැදගත් බව ද, කවරකුට වුව ද තමන් ගේ ආගම ඇදහීමට ප්‍රජාතාන්ත්‍රික සමාජයෙහි ඉඩකඩ තිබිය යුතු බවත්, ආගමික සහජීවනය ඇතිකිරීමට සියලු දෙනා වගකීමෙන් කටයුතු කළ යුතු බව ද උන්වහන්සේ අවධාරණය කරති.කැලණිය විශ්වවිද්‍යාලයේ කුලපති කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම නා හිමියන් පවසා සිටින්නේ මතුවන ඕනෑම ගැටලුවක් නිසි බලධාරීන් සමඟ සාකච්ඡා කර විසඳාගත යුතු බවත් උද්ඝෝෂණවල නියැළීමෙන් සිදුවන්නේ රටේ වෙනත් පළාත්වල ද ජනතාව කැලඹීමට පත්වන බවත් ය.එසේ කටයුතු නොකිරීමෙන් මානව හිමිකම් ආදී ගැටලු මතුවන බවත් පොදුවේ ගත් කල එය රටක පැවැත්මට කීර්ති නාමයට හානි කර බවත් උන්වහන්සේ අවධාරණය කරති.පසුගියදා දඹුල්ලේ ඇති වූ තත්ත්වය මුල් කරගෙන එය රටේ ප්‍රශ්නයක් කර නොගෙන රට ව්‍යසනයකට ලක් නොකරන්නැයි සමස්ත ලංකාවාසී ජනතාවගෙන් හා වගකිවයුතු අයගෙන් ඉල්ලා සිටින බව දඹුල්ල හයිරියා ජුම්මා මුස්ලිම් පල්ලියේ භාරකාර මණ්ඩලය පවසා සිටී. මෙන් ම දඹුල්ල මුස්ලිම් පල්ලිය සම්බන්ධයෙන් ඇති වූ සිද්ධියේ දී පොලිසිය ඇතුළු ආරක්ෂක අංශ ක්‍රියා කළ ආකාරය පිළිබඳව ද මධ්‍යම ලංකා මුස්ලිම් සම්මේලනයේ ප්‍රසාදය පළ වී තිබේ.මේ අතර මධ්‍යම පළාත් සභා එ.ජා.ප. මන්ත්‍රී එච්.එම්. ඉබ්‍රහිම් මහතා පවසන්නේ විරෝධතාවය පැවැති අවස්ථාවේ දී අවට සිංහල බෞද්ධ ජනතාව මුස්ලිම්වරුන්ට ඉතා ප්‍රශංසනීය ආකාරයට සැලකූ බවත් කෑමෙන් බීමෙන් පවා සංග්‍රහ කළ බවත් ය.මේ අතර දඹුල්ලේ සිද්ධිය සාමකාමීව විසඳාගැනීමට සියලු පාර්ශ්වයන් කටයුතු කරමින් සිටිය දී ඇතැම් පිරිස් එය රටේ ප්‍රශ්නයක් බවට පත්කර කුමන්ත්‍රණකාරී වැඩපිළිවෙළක් දියත් කරන බවට ආරංචි පැතිර ඇති බව දඹුල්ල හකිරියා ජුම්මා පල්ලියේ සාමාජික සෙඩියදු යාඩින් මොහොමඩ් අජිවාඩ් මහතා පවසයි.ඇතැම් රාජ්‍ය නොවන සංවිධාන මේ ප්‍රශ්නය දඩමීමා කරගෙන ආගම තුළ ගැටලු නිර්මාණය කර අපේ රටේ කීර්ති නාමයට හානි කිරීමට බලා සිටින බව ද සියලුම මුස්ලිම් ජනතාව මේ ගැන බුද්ධිමත් වැටහීමකින් හා අවබෝධයකින් කටයුතු කරන ලෙස ද ඒ මහතා ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204292</link>
    <topic>‘රට එකට’ නගර සභා පිටියේ</topic>
    <author/>
    <content>ශ්‍රී ලංකා නිදහස් පක්ෂයේ මැයි දින රැලිය 1 වැනි දා පස්වරුවේ කොළඹ නගර සභා පිටියේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.භේදයෙන් තොර එක්සත් ලංකාවක් ගොඩ නැඟීම උදෙසා සියලු දෙනාගේම සහයෝගය ලබාගැනීමේ අරමුණින් මෙවර ශ්‍රී ලංකා නිදහස් පක්ෂයේ මැයි දින තේමාව ලෙස යොදාගෙන ඇත්තේ ‘රට එකට’ යන්නය. .මැයි දින පෙළපාළිය බොරැල්ලේ කැම්බල් පිටියෙන් පිටත්ව පුංචි බොරැල්ල, මරදාන, ඇස්වාට්ටුව වට රවුම ඔස්සේ කොළඹ නගර සභා පිටියට පිවිසීමට නියමිතය.සෑම දිස්ත්‍රික්කයකින්ම ශ්‍රී ලංකා නිදහස් පක්ෂයේ දිස්ත්‍රික් සංවිධාන ප්‍රාදේශීය සංවිධාන හා වෘත්තීය සමිති සංවිධාන තරුණ සංවිධාන, ගොවි සංවිධාන ඇතුළු සංවිධාන රැසක් දිස්ත්‍රික් නායකයන් පාර්ලිමේන්තුව නියෝජනය කරන මැති ඇමැතිවරු පළාත් සභා මැති ඇමැතිවරු ප්‍රාදේශීය සභා සභාපතිවරු හා මන්ත්‍රීවරු ද සංවිධායකයෝ ද ඇතුළුව පක්ෂ ක්‍රියාකාරීන් මේ පෙළපාළියට සහභාගි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204293</link>
    <topic>වසර හතරකට වරක් කොරියාවෙන් ඩොලර් මිලියන 200 ක්</topic>
    <author>සුනිල් දයා අල්විස්</author>
    <content>නව ආයෝජන සහ රැකියා අවස්ථා ඉහළටසුනිල් දයා අල්විස්මහින්ද රාජපක්ෂ ජනාධිපතිතුමාගේ දකුණු කොරියා නිල සංචාරයේ ප්‍රතිඵලයක් වශයෙන් වසර හතරකට වරක් ඇමෙරිකා ඩොලර් මිලියන 200 ක මුදලක් ශ්‍රී ලංකාවට හිමිවෙයි.ඒ පිළිබඳ ගිවිසුම ඇතුළුව අවබෝධතා ගිවිසුම් තුනකට එහිදී අස්සන් තැබිණි. දෙරට අතර තොරතුරු තාක්ෂණ හුවමාරුව පිළිබඳ ගිවිසුමත් විදුලි බල සහයෝගිතාවට අදාළ ගිවිසුමත් ඒ අතර වෙයි.ශ්‍රී ලාංකිකයන් සඳහා දකුණු කොරියාවේ ලබාදෙන වාර්ෂික රැකියා කෝටාව දෙගුණ කිරීමට ද එරට ජනාධිපති ලී මයුම් බක් මහතා පොරොන්දු විය.දකුණු කොරියාවේ සිවු දින නිල සංචාරයට ජනාධිපතිතුමා සමඟ ජනාධිපති ආර්යා ශිරන්ති රාජපක්ෂ මැතිනිය ද විදේශ ඇමැති මහාචාර්ය ජී.එල්.පීරිස්, පාර්ලිමේන්තු මන්ත්‍රීවරුන් වන නාමල් රාජපක්ෂ, සඡිත් වාස් ගුණවර්ධන, නිශාන්ත මුතු හෙට්ටිගම, රොෂාන් රණසිංහ, සනී රෝහණ ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් යන මහත්වරු ද සහභාගි වූහ. එම සංචාරයේදී බුසාන් වාණිජ හා කර්මාන්ත මණ්ඩලයේ අනුග්‍රහයෙන් පවත්වන ලද ශ්‍රී ලංකා කොරියා ව්‍යාපාර සංසදයේ විශේෂ දෙසුමකට ජනාධිපතිතුමා සහභාගි විය.කොරියානු ව්‍යාපාරික සමාගම් නියෝජිතයන් ඇමැතු අවස්ථාවේ දී ජනාධිපතිතුමා අවධාරණය කෙළේ ශ්‍රී ලංකාවේ ආයෝජනය සඳහා පැමිණෙන ලෙස ය. යටිතල පහසුකම් වරාය - ගුවන් තොටුපළ සේවා සංචාරක හා විනෝදාස්වාද කටයුතු වාණිජ සේවා අංශවල අවශ්‍ය පහසුකම් ආයෝජකයන් වෙනුවෙන් සලසා ඇතැයි ද ජනාධිපතිතුමා එහිදී අවධාරණය කර ඇත. ශ්‍රී ලංකාවේ ආයෝජනයන්ට සහභාගි වී සෞභාග්‍යය කරා යන ගමනේ කොටස් කරුවෙකු වන්නැයි ද කොරියානු ව්‍යාපාරිකයන්ගෙන් ජනාධිපතිතුමා ඉල්ලා සිටියේ ය. සෝල් නුවර මැපෝගු පිහිටි මැපෝ සම්පත් ප්‍රතිසාදන කර්මාන්ත ශාලාව නැරඹීමට ජනාධිපතිතුමා ගියේ ය.දකුණු කොරියාවේ රැකියා කරන ශ්‍රී ලාංකික පිරිස සෝල් නුවර හයිටි හෝටලයේදී හමුවූ අවස්ථාවේදී ජනාධිපතිතුමා කියා සිටියේ තම මැදිහත් වීමෙන් අනුව දශකයේ ඇරැඹි දකුණු කොරියාව තරුණ ශ්‍රමිකයන් යැවීමේ වැඩපිළිවෙළ අද මල් ඵල ගෙන තිබෙන බවත් මේ වනවිට 23,000 තරුණ පිරිසක් කොරියාවේ සේවය කරන බවත් ය.බූසාන් හි කෝරි න්‍යෂ්ටික විදුලි බලාගාරය නැරඹීමටත් ජනාධිපතිතුමා ගියේ ය. දින හතරක මේ සංචාරය ශ්‍රී ලංකාව හා කොරියාව අතර සබඳතා තවත් ශක්තිමත් කිරීමටත් දෙරට අතර ව්‍යාපාරවල ආර්ථික සහයෝගිතාවය වර්ධනය කිරීමටත් හේතු විය. ජනාධිපතිතුමා ඇතුළු පිරිස සිකුරාදා (27) පස්වරුවේ යළි ශ්‍රී ලංකාවට පැමිණියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204294</link>
    <topic>බුදුසරණ වාර්තාවක් පිහිටුවයි</topic>
    <author/>
    <content>මෙවර වෙසක් පුර පසළොස්වක දා නිකුත් වන බුදුසරණ පුවත්පත පන්ලක්ෂ පනස්දහසක පමණ පිටපත් සංඛ්‍යාවක් මුද්‍රණය කෙරෙයි.තනි පුවත්පතක් මෙවන් විශාල පිටපත් සංඛ්‍යාවක් මුද්‍රණය කිරීම ලේක්හවුස් ඉතිහාසයේ වාර්තාවක් යැයි සඳහන් වේ.2600 සම්බුද්ධත්ව ජයන්ති වර්ෂ පූර්ණය සමරන මෙවර වෙසක් පුර පසළොස්වක පොහොය සුවිශේෂී ලෙස සමරමින් බුදුසරණ පුවත්පත සාරගර්භ ලිපි රැසකින් සමන්විත වෙයි.සම්බුදුරජාණන් වහන්සේගේ ‘නව අරහාදී බුදු ගුණ බල මහිමය’ සහ සම්බුදු චරිතාපදානයෙන් ගත හැකි ආදර්ශයන් සමූහයකින් පරිපූර්ණව ඇති මෙම බුදුසරණ පුවත්පත පිටු 52 කින් සමන්විත වන අතර ඔප කඩදාසියේ මුද්‍රිත ශ්‍රී දන්ත ධාතුන් වහන්සේ වැඩ සිටින රන් කරඬුවේ දර්ශනීය ඡායාරූපයක් පුවත්පත සමඟ නොමිලයේ ප්‍රදානය කෙරෙයි. බෞද්ධ පාඨකයන් වෙනුවෙන් බුදුසරණ පුවත්පත සෑම මසකම සතර පෝයටම නිකුත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204295</link>
    <topic>පරෙස්සමෙන්: අකුණු හා නායයෑම් තවදුරටත්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ දිනවල පවතින අන්තර් මෝසම් වැසි තත්ත්වය නිසා ඉදිරි දිනවලදීත් අකුණු මෙන්ම නායයෑම් ද ඇතිවීමට ඉඩ ඇතැයි කාලගුණ විද්‍යා අධ්‍යක්ෂ ජනරාල් එස්. එච්. කාරියවසම් මහතා පවසයි. අන්තර් මෝසම් තත්ත්වය මැයි මස මැද වන තෙක් පවතින බවත් අකුණු අනතුරු වැළැක්වීමට සුදුසු පියවර ගත යුතු බවත් සවස 2 හා රාත්‍රී 8 වන තෙක් කාලයේදී ප්‍රවේශම් විය යුතු බවත් කාරියවසම් මහතා පවසයි.මේ දිනවල සවස් වරුවේ එක් වරම කඩා වැටෙන අධික වරුෂාව නිසා කළුතර, රත්නපුරය, කෑගල්ල, මහනුවර, ගාල්ල, මාතර, නුවරඑළිය, බදුල්ල, කොළඹ යන දිස්ත්‍රික්කවල නායයෑම් ඇතිවීමට, කණ්ඩි කඩා වැටීම් ඇතිවීමට බොහෝ ඉඩකඩ ඇතැයි ජාතික ගොඩනැඟිලි පර්යේෂණ සංවිධානයේ නායයාම් අංශ ප්‍රධානී ආර්. එච්. එස්. බණ්ඩාර මහතා අනතුරු අඟවයි.නායයාම්වල පූර්ව ලක්ෂණ අනුව නායයෑම්වලින් වැළැක්වීමට ජනතාවට හැකි බව ද ඔහු කීය. ගෙවල් ඉරි තැලීම, බිත්ති හා භූමිය ඉරි තැලීම හිටි අඩියේ ගස් ඇලවීම, විදුලි කණු ඇලවීම, හිටි අඩියේ උල්පත්වලින් මඩ සහිත ජලය මතුවීම, උල්පත්වල ජලය හිටි අඩියේ නැවතීම නායයාම්වල පූර්ව ලක්ෂණ අතර වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204296</link>
    <topic>කුඩුකාරයන් අල්ලන්න RILO එයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිවිධ උපක්‍රම භාවිතා කරමින් රහසිගතව මෙරටට ආනයනය කරනු ලබන මත්ද්‍රව්‍ය ජාවාරම්කරුවන් නීතියේ රැහැනට කොටු කරගැනීමට ශ්‍රී ලංකා පොලීසිය අන්තර්ජාතික බුද්ධි සංවිධානය (RILO) සමඟ ඒකාබද්ධව නව වැඩපිළිවෙළක් ආරම්භ කිරීමට යයි.මෙම වැඩ පිළිවෙළට අනුව අන්තර්ජාතික මට්ටමේ සහාය ද ලබාගැනීමට හැකිවන අතර එම සංවිධානය හරහා ඕනෑම රටක මත්ද්‍රව්‍ය ජාවාරම්කරුවන් පිළිබඳ සියලු තොරතුරු සපයා ගැනීමට ද හැකිවනු ඇත.පසුගියදා සිනමා නිළි ඇන්ජලා සෙනෙවිරත්න මහත්මියගේ නමට එවනු ලැබූ හෂීස් පාර්සලය පිළිබඳව හෙළිදරව් වීමෙන් පසුව මෙම නව වැඩ පිළිවෙළ ක්‍රියාත්මක කිරීමට පොලීසිය සූදානම් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204297</link>
    <topic>අධික ශබ්දය එපා</topic>
    <author>තාරක වික්‍රමසේකර</author>
    <content>තාරක වික්‍රමසේකරපෞද්ගලික බස් රථවල මඟී ජනයාට අපහසු වන අන්දමින් අධික ශබ්දයෙන් කැසට් යන්ත්‍ර ක්‍රියා කරවන රියදුරන් හා කොන්දොස්තරවරුන්ට එරෙහිව නීතිය තදින් ක්‍රියාවට නංවන බව පෞද්ගලික ප්‍රවාහන සේවා ඇමැති සී. බී. රත්නායක මහතා සිළුමිණට කීය. මෙවැනි ආකාරයේ මඟී ජනතාවට හිරිහැර වන සිද්ධින් ජාතික ගමනාගමන කොමිසමට පැමිණිලි කිරීමට හැකි බවත් වැරැදිකරුවන් වන බස්රථවල ගමන් බලපත්‍ර අවලංගු කිරීමට කටයුතු යොදන බවත් ඇමැතිවරයා කීය.පළාත් මාර්ගස්ථ මඟී ප්‍රවාහන අධිකාරිය විසින් පාලනය කරනු ලබන බස්රථ සම්බන්ධයෙන් අමාත්‍යාංශයට කළ හැක්කේ නියාමනය පමණක් බව ද ඇමැතිවරයා කීය.බස්නාහිර පළාත් මාර්ගස්ථ මඟී ප්‍රවාහන අධිකාරියේ සභාපති නීතිඥ පියසේන දිසානායක මහතා පවසන්නේ බස්රථවල අධික නලා ශබ්දය හා සයිලන්සරයේ අධික ශබ්ද පිට කිරීම පාලනය සඳහා නීති පනවා ඇති බවත් එය පරිසර අමාත්‍යාංශය හරහා ක්‍රියාත්මක වන බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204298</link>
    <topic>‘මැයි එකට - එ.ජා.ප.ය දෙකට’</topic>
    <author>අසේල කුරුළුවංශ</author>
    <content>රනිල් සජිත් දෙපැත්තෙන්ම රහස් සෝදිසිඅසේල කුරුළුවංශසජිත් පිල නියෝජනය කරන මන්ත්‍රීවරු රැසක් මෙවර යාපනයේ පැවැත්වෙන එ.ජා.ප. මැයි රැලියට සහභාගි නොවීමට තීරණය කිරීමත් සමඟ මැයි දිනයෙන් පසු එ.ජා.ප.යේ බරපතළ අර්බුද රැසක් පැනනැඟීමේ තත්ත්වයක් උද්ගතව තිබේ.යාපනයේ පැවැත්වීමට නියමිත එ.ජා.ප. මැයි රැළියට සහභාගි නොවන ආසන සංවිධායකවරුන්ට එරෙහිව විනය පරීක්ෂණ පැවැත්වීමට එ.ජා.ප. නායකත්වය දැනටමත් තීරණය කැර ඇත.යාපනයේ එ.ජා.ප. මැයි රැලියට වඩා වැඩි සෙනඟක් එදින කොළඹට කැඳවීමට අවශ්‍ය සියලු කටයුතු ආසන මට්ටමින් මේ වන විට සංවිධානය කැර ඇතැයි සජිත් පිල කියයි. කරු ජයසූරිය, අශෝක අබේසිංහ යන පාර්ලිමේන්තු මන්ත්‍රීවරු යාපනයේ පැවැත්වෙන එ.ජා.ප. මැයි දිනයට සහභාගි නොවීමට මේ වන විටත් තීරණය කැර ඇතැයි දැනගන්නට තිබේ.එල්.ටී.ටී.ඊ.ය රට දෙකඩ කිරීමේ අවශ්‍යතාව වෙනුවෙන් පෙනී සිටි ඇතැම් පක්ෂ සමඟ එකතු වී එ.ජා.ප.ය මෙවර මැයි දිනය පවත්වන බැවින් ආසන මට්ටමින් එ.ජා.ප. පාක්ෂිකයින් රැසක් අදාළ මැයි රැලියට සහභාගි වීමට අකමැත්ත ප්‍රකාශ කැර තිබෙන බව ද වාර්තා වෙයි. මේ අතර එ.ජා.ප. නායකත්වයට එරෙහිව සජිත් – කරු කණ්ඩායමට සහය දෙන පළාත් සභා හා පළාත් පාලන මන්ත්‍රීවරුන් පිළිබඳව රහසිගතව සොයා බැලීමට නායකත්වය දිස්ත්‍රික් මට්ටමින් පරීක්ෂණ කණ්ඩායම් පත්කැර ඇතැයි දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa1204299</link>
    <topic>බලාගෙනයි.. ඇල්කොහොල්-ජෙල්</topic>
    <author>ගාමිණි සුසන්ත</author>
    <content>ගාමිණි සුසන්තහිසේ ආලේප කරන ඇල්කොහොල් අඩංගු ජෙලි වර්ගයක් මත්වීම සඳහා භාවිතා කිරීමේ පුරුද්දක් පාසල් සිසුන් අතර පැතිර යන බැවින් ගුරු භවතුන් සහ මවුපියන් මේ සම්බන්ධව අවධානය යොමු කළ යුතු යැයි ළමා රෝග පිළිබඳ විශේෂඥ වෛද්‍ය දීපාල් පෙරේරා මහතා පවසයි.මේ ජෙල් වර්ගය ආහාරයට ගැනීම නිසා මත් ගතිය, නිදිමත ස්වභාවය යනාදී ලක්‍ෂණ පළ කරන බවත් එවැනි ළමයින් පාසල් යෑමට උනන්දු නොවන බවත් හෙතෙම පෙන්වා දෙයි.මේ වසංගතය පිළිබඳව සෞඛ්‍ය බලධාරීන්, ගුරු භවතුන් සහ මවුපියන් දැඩි අවධානයෙන් කටයුතු කොට ළමයින් ගේ ආරක්ෂාව සහතික කිරීමට පියවර ගත යුතු බවත් වෛද්‍ය දීපාල් පෙරේරා මහතා අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aa12042910</link>
    <topic>අමාදහර සදහම් වෙසක් කලාපය මෙවරත්...</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) වාර්ෂිකව පවත්වන ‘අමාදහර’ වෙසක් සදහම් කලාපය මැයි මස 5,6,7 යන තෙදින ලේක්හවුස් මන්දිරය අබියසදී පැවැත්වේ.අමාදහර වෙසක් සදහම් කලාපයට ශ්‍රී ලංකා ටෙලිකොම් සමාගම විසින් අනුග්‍රහය දක්වනු ලැබේ. අමාදහර වෙසක් සදහම් කලාපයේදී වෙසක් පහන්කූඩු තරගය හා ප්‍රදර්ශනය, වෙසක් බොදු බැති ගී ගායනා ඇතුළු විශේෂ වැඩසටහන් රැසක් පැවැත්වේ.අමාදහර වෙසක් සදහම් කලාපය මෙම වෙසක් පොහෝ දා (05) සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රධාන අධ්‍යක්ෂ මණ්ඩලය විසින් විවෘත කරනු ලැබේ.06 දා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සහ බුද්ධ ශාසන හා ආගමික කටයුතු නියෝජ්‍ය ඇමැති එම්.කේ.ඩී.ඒ.එස්. ගුණවර්ධන යන මහත්වරුන් අතින් ද, 07 දා ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්.බී. ගනේගල මහතා අතින් ද අමාදහර වෙසක් සදහම් කලාපය විවෘත කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab1204291</link>
    <topic>ග්‍රාමීය කොලුවාගේ බුද්ධිමත් කතාව</topic>
    <author>සංවාද සටහන</author>
    <content>කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේජ්‍යෙෂ්ඨ කථිකාචාර්ය,ආචාර්ය එම්. ගනේෂමූර්තිගැමි ආර්ථිකයේ අලුත් ප්‍රබෝධයක් ඇති කිරීමට 2005 සිට ක්‍රියාත්මක වන ප්‍රතිපත්ති රාමුව ප්‍රබල ලෙස දායක වී තිබෙන බවත් සීයට හැත්තෑවකට වැඩි නියෝජනයක් ඇති ගැමි අංශයේ සාමාජිකයන් කුමන හෝ ආර්ථික කටයුත්තක යෙදී සිටීම රැකියා වියුක්තිය අඩුවීමට ප්‍රධාන සාධකයක් වී ඇති බවත් කොළඹ විශ්වවිද්‍යාලයේ ආර්ථික විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය එම්. ගනේෂමූර්ති මහතා පවසයි.රටේ වත්මන් ආර්ථික ප්‍රවනතා ගැන සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය.එම සම්මුඛ සාකච්ඡාවේදී ඇසු ප්‍රශ්න කීපයකට ආචාර්ය ගනේෂමූර්ති දුන් පිළිතුරු මෙසේ ය.2011 සඳහා වූ මහ බැංකු වාර්තාව පසුගියදා එළිදැක්කා. එම මහ බැංකු වාර්තාවෙන් ස්ථිරසාර ආර්ථික සංවර්ධනයක් ලංකාව අත්කර ගනිමින් සිටින බව කියනවා. නමුත් රජයේ විවේචකයන් මේ වර්ධනය නැතැයි කියන්න උත්සාහ කරනවා. ආර්ථිකය පිළිබඳ විශේෂ හැදෑරීමක් කරන පුද්ගලයකු ලෙස ඔබ කොහොමද වත්මන් ආර්ථික ප්‍රවනතා විශ්ලේෂණය කරන්නේ?මේ වර්ධනය ඇස් දෙකෙන් දකින්න පුළුවන් දෙයක්.මෙතනදි ප්‍රධාන සාධක කීපයක් සැලකිල්ලට ලක් කරන්න මා කැමැතියි. පළමුවැන්න තමයි ආර්ථික වෘද්ධි වේගය. දෙවැන්න ආර්ථික වෘද්ධි වේගයේ ප්‍රතිලාභ ප්‍රමාණවත් ලෙස ජනතාව අතරට යනවද කියන එක, ආදායම් ව්‍යාප්තිය හරියාකාරව කෙරෙනවද කියන කාරණාව. තෙවැන්න තමයි දරිද්‍රතාවට මොකක්ද වෙලා තියෙන්නෙ. විරැකියාවට කුමක් ද වෙලා තියෙන්නෙ කියන කාරණාව. ඒ වගේම රටේ ආර්ථිකයට දායකත්වය ලබා දෙන ක්ෂේත්‍ර මොනවාද. අනෙක් කාරණය රටේ ආර්ථිකය විදේශ ආර්ථිකයන් සමඟ පවත්වන සබඳතා කොතෙක් දුරට යහපත් ලෙස පවතිනවාද කියන කාරණා තමයි මෙතනදි වැදගත් වන්නේ. මේ සියලු අංශවල සුබවාදී වෙනසක් වෙලා තියෙනවා.ආර්ථික වෘද්ධි වේගය අතින් පසුගිය වසරේ පළමුවරට සීයට 8.3 ක වර්ධන වේගයක් අත්කරගෙන තියෙනවා.මේ වෘද්ධි වේගය ඇත්තටම අත්කර ගත් එකක් ද කියා ප්‍රශ්න කරන පිරිස් සිටිනවා...?දේශපාලන කාරණා මත කෙනෙකු එවැනි තර්කයක් මතු කරන්න ඉඩ තිබුණත් ආර්ථිකය වර්ධනය වෙමින් තිබෙන බව පිළිගත යුත්තක්. මා හිතන්නේ මේ වර්ධනයට ප්‍රධාන හේතුව මේකට ප්‍රධාන ලෙස දායක වෙලා තිබෙන්නේ ගැමි ආර්ථිකය හා සේවා ආර්ථිකය.මේ රජය 2005 මුල් වතාවට ගැමි ආර්ථිකය නඟා සිටුවීම සඳහා වඩා හොඳ ප්‍රතිපත්ති රාමුවක් හදාගෙන තිබෙන බව පිළිගන්න සිදු වෙනවා. ඒ කියන්නේ ලංකාවේ ජනතාවගෙන් අදත් සීයට හැත්තෑවකටත් වැඩි ප්‍රමාණයක් ජීවත්වන්නේ ඔය කියන ගැමි ආර්ථිකය තුළ. ඒ නිසා ගැමි ආර්ථිකය නැංවීමට රජය ගත් වැඩ පිළිවෙළ, මග නැගුම වේවා, ගම නැගුම වේවා, මහින්ද චින්තනය ආශි‍්‍රතව ක්‍රියාවට නැඟු වැඩ සටහන් ග්‍රාමීය ජන ජීවිත රටාව පෝෂණය කිරීමට සමත්ව තිබෙනවා. මේක අලුත් මහ බැංකු වාර්තාවේ දත්තවලින් ද පැහැදිලි වෙනවා.දිළිදු ජනතාවගෙන් වැඩි කොටසක් ජීවත්වන්නේ ගැමි ආර්ථිකය තුළ. එම ගැමි ආර්ථිකය නැංවීමට ගත් ක්‍රියාමාර්ග ලංකාවේ දරිද්‍රතාවය අඩුවීමට ප්‍රබල දායකත්වයක් දක්වා ඇති බව පැහැදිලියි.ගැමි ආර්ථිකය නැංවීම තුළින් එම ගැමි ජනතාවගේ ආර්ථික කටයුතු ප්‍රසාරණය වෙනකොට ඒ තුළින් අලුත් රැකියා අවස්ථා බිහි වෙනවා. ඒ තුළින් දිළිදුකම පිටු දැකීමට ප්‍රබල පිටුබලයක් ලැබෙනවා. මේක දකුණු ප්‍රදේශවල පමණක් නොවෙයි අලුතින් ආර්ථික කටයුතු ඇරැඹු උතුරු නැගෙනහිර පළාත්වලත් මෙහි වෙනසක් නැහැ.මා හිතන්නේ ග්‍රාමීය දිළිදුකම දිගුකාලීන ලෙස අඩු කිරීමට නම් මෙවැනි ප්‍රතිපත්තියක් හැර වෙනත් විකල්ප මාර්ගයක් ඇත්තේ නැහැ. දිළිදුකම තවත් අඩුවෙලා තියෙනවා.හැම අංශයකම වර්ධනයක් අද දකින්න පුළුවන් නේද?මෙතන ගැමි අංශය ප්‍රධානයි. ගැමි ආර්ථිකය මත පමණක් හුදෙක්ම රඳා පැවැතීම දිගුකාලීන ආර්ථික වර්ධනය වැඩි කරගැනීමට ප්‍රමාණවත් ය කියා මා හිතන්නේ නැහැ. හේතුව ගැමි ආර්ථිකය තුළ යෙදවුම් හා නිමැවුම් අතර තියන සබඳතාවය ඉතාම අඩුයි. අඩු ඵලදායිතාවක් ගැමි අංශයේ තියෙන්නෙ.එයින් මා අදහස් කරන්නේ කෘෂිකර්ම ආර්ථිකය තුළ යෙදවුම් ඒකකයකින් ලබාගත හැකි නිමැවුම් ඒකක සංයෝගය ඉතාම අඩුයි. මේක ගැමි කෘෂිකර්ම අංශයට සුවිශේෂ වූ තත්ත්වයක්. සේවා අංශය ගත්තොත් මෙම යෙදවුම් නිමැවුම් අනුපාතය ඉතාම ඉහළයි. කාර්මික අංශය ගත්තොත් එහි ඵලදායීත්වය සේවා අංශයට වඩා අඩු වුණත් ගැමි කෘෂි අංශයට වඩා වැඩියි.එම නිසා ලංකාවේ නිෂ්පාදනයේදී යෙදවුම්වලින් වැඩි ඵලදායීත්වයක් ලබා ගැනීමට නම් කෘෂි ආර්ථිකය පමණක් ප්‍රමාණවත් නැහැ. ඒ නිසා කෘෂිකර්ම අංශය සමඟ සේවා හා කාර්මික අංශයත් ඒ සමඟම දියුණු විය යුතුයි.ලංකාවේ ආයෝජනය සඳහා ප්‍රමාණවත් ප්‍රාග්ධන සමුච්චයක් නැති බව අපි දන්නවා. වැඩි වර්ධන වේගයක් පවත්වා ගැනීම සඳහා ආයෝජන ප්‍රමාණවත් ලෙස ලබා ගැනීමට හැකි විය යුතුයි. ඒ සඳහා දේශීය ඉතිරි කිරීම් වගේ මූලාශ්‍ර ප්‍රමාණවත් නැහැ. සේවා හා කාර්මික අංශයේ ශීඝ්‍ර වර්ධනයක් බලාපොරොත්තු වුණත් ඒ සඳහා විදේශ ආයෝජන ආකර්ෂණය කරගැනීමට බලාපොරොත්තු වුණත් ඒ සම්බන්ධව දැනට ඇති ප්‍රතිපත්ති රාමුව ප්‍රමාණවත් නැහැ. ගැටුම්කාරී තත්ත්වයක් නිමා වීමෙන් පසු ඕනෑම රටක ආයෝජනය සඳහා අලුත් අවස්ථා බිහි වෙනවා. නමුත් ශ්‍රී ලංකාව එවැනි ආයෝජන අවස්ථාවන් කොතෙක් දුරට ප්‍රයෝජනයට ගෙන තිබෙනවා ද කියන එක ප්‍රශ්නයක්. හේතුව ලංකාවේ විදේශ ආයෝජන මහ බැංකුව පුරෝකථනය කළ ආකාරයට මෙතෙක් ලැබිලා නැහැ.විදේශ සෘජු ආයෝජන ඩොලර් බිලියන දෙක දක්වා වැඩිකර ගන්න ඉලක්කයක් තිබෙනවා?රටවල් එකසිය අසූපහක් සම්බන්ධ රටක විදේශ ආයෝජන සක්‍යතාව පෙන්වන දර්ශකයේ (ඩුයින් බිස්නස් ඉන්ඩෙක්ස්) ලංකාව 102 වැනි ස්ථානයේ ඉඳල මේ වසරේ තවත් ඉස්සරහට ඇවිල්ල තිබුණත් අපි වගේ තවත් රටවල් රාශියක් විදේශ ආයෝජන ඇද ගැනීමට උත්සාහ කරමින් සිටිනවා. මේ දර්ශකයේ තවත් අපට ඉදිරියට යන්න පුළුවන්නම් විදේශ ආයෝජකයන් ඇද ගැනීමට අපට තිබෙන හැකියාව තවත් වැඩි වෙනවා. ඒ සඳහා උපරීම උත්සාහය අප දැරිය යුතුව තිබෙනවා. එසේ කළ හැකිනම් තවදුරටත් ආර්ථික වර්ධන වේගය වැඩිකර ගන්න අපට ස්ථිරසාර ලෙස මාර්ගය විවෘත වෙනවා.ආර්ථිකය විවිධාංගීකරණයක් අවශ්‍ය බවයි ඔබ කියන්නෙ.හැම අංශයකම ප්‍රමාණවත් දායකත්වයක් අවශ්‍යයි. සේවා හා කෘෂිකර්ම අංශයේ වර්ධනය මත පමණක් රටකට දිගුකාලීනව රඳා පවතින්නත් බැහැ. මොකද මේ අංශවල උච්චාවචන ඉහළයි. උදාහරණයක් ලෙස සුනාමිය උද්ගතවූ අවස්ථාවේ සේවා අංශයේ දායකත්වය අවම වුණා. සේවා අංශය සම්පූර්ණයෙන් වාගේ කඩා වැටුණා. සංචාරක කර්මාන්තය බිඳ වැටුණා.තව හොඳ උදාහරණයක් කෘෂිකාර්මික භාණ්ඩ, කාලගුණ හේතු මත කෘෂි කටයුතු අඩාල වූ අවස්ථාවක බෝංචි වැනි එළවළු මිල කිලෝව රු. 240 දක්වා ඉහළ ගියා. ඊට පසු රජය සහන සැලසීමෙන් පසු අද එළවළු බොහොමයක සැපයුම වැඩි වෙලා. මිල නිෂ්පාදන මිලටත් වඩා වැටිලා. මේ නිෂ්පාදනවලදී අවශ්‍යතා පිළිබඳ සැලසුමක් ප්‍රබල ලෙස අවශ්‍ය බව මේ තත්ත්වයෙන් පෙන්නුම් කරනවා. නැතිනම් මිල වැටුණහම ඊළඟ අවස්ථාවේ ගොවියා ඒ භාණ්ඩ නිෂ්පාදනය කරන්නේ නැහැ. නමුත් ආහාර ද්‍රව්‍ය නිෂ්පාදනය රටකට අත්‍යවශ්‍යයි. ආරක්ෂිත ආහාර ද්‍රව්‍ය සංචිතයක් රටකට තිබිය යුතුයි. මේ සම්බන්ධ කල්තබා ගැනීමේ සුරැකුම් ක්‍රම අතුරු නිෂ්පාදන දිරි ගැන්විය යුතුයි.එසේ නැතිව සැලසුමකින් තොරව කෘෂි නිෂ්පාදන අඩුවෙන් හෝ වැඩියෙන් වෙළෙඳ පොළට එනවනම් මිල ගණන් අනුව ඒ නිෂ්පාදන පවත්වාගෙන යාමට නොහැකිව නිෂ්පාදනය අත්හැර දමන්න සිදු වෙනවා. තුලිත සංවර්ධනයක් අපට ඕන කරනවා. සංචාරක කර්මාන්ත මතම වුණත් රඳා පවතින්න බැහැ. ස්වාභාවික විපත්, දේශපාලන අස්ථාවරත්වයන් හා සංචාරකයන් එන රටවලට ඇතිවන ආර්ථික කඩා වැටීම් නිසාත් සංචාරකයන්ගේ පැමිණිම අඩාල වෙන්න පුළුවන්. කොහොමත් ලංකාවේ ආර්ථිකය ප්‍රසාරණය වන බව සත්‍යයක් වුණත් එම ආර්ථික ප්‍රසාරණය දිගුකාලීනව රඳා පවත්වාගන්න මේ ප්‍රතිපත්ති ක්‍රියාත්මක කිරීම අත්‍යවශ්‍ය වනවා.දැනට තියන ආර්ථික වර්ධන වසරකට දෙකකට සීමා වෙනවනම් ඒකෙ ප්‍රතිඵලයක් නැහැ. රටක් දියුණු වෙන්න නම් දිගුකාලීන වැඩපිළිවෙළක් අවශ්‍ය කරනවා. අඩු ගණනේ මේ වර්ධන වේගය එක වසර 10 ක් 15 ක් එක දිගට පවත්වාගෙන යන්න පුළුවන් වෙන්න ඕන. ඉහළ වර්ධන වේගයක් දිගුකාලීන ලෙස පවත්වාගෙන යන්න පුළුවන්නම් දරිද්‍රතාවයේ ප්‍රශ්නය රට පැත්තෙනුත් ජනතාව පැත්තෙනුත් ජයගන්න අපට පුළුවන් වෙනවා.රටේ ඒක පුද්ගල ආදායම 2015 දී ඩොලර් 4000 කරගැනීමේ අභියෝගය ඔබ දකින්නේ කොහොම ද?මේ ඉලක්කයට යන්න පුළුවන්. හැබැයි මේක අපේ රටේම බලපවත්නා සාධක මතම රඳා පවතින්නේ නැහැ. බාහිර බලපෑම් එල්ල වෙන්න පුළුවන්. ඒවා ගැනත් අවධානය යොමු කළ යුතුයි. අපි ඒක පුද්ගල දළ දේශීය නිෂ්පාදනය ගන්නේ ස්ථාවර මිල ගණන් යටතේ ලංකාවේ දළ ජාතික නිෂ්පාදිතය මැනල මැදි වසර ජනගහණයෙන් ඒක බෙදීමෙනුයි. ඒ එන රුපියල් ගණන ඩොලරයට තිබු එම වසරේ සාමාන්‍ය වටිනාකම අරගෙන තමයි එම වසරේ ඒක පුද්ගල ආදායම ඩොලර් වටිනාකමින් සොයාගන්නේ.රුපියල අවප්‍රමාණයක් තිබියදීත් ලංකාවේ ඒක පුද්ගල ආදායමේ ඩොලර් වටිනාකමිනුත් වැඩි වෙමින් තිබෙන්නේ ශ්‍රී ලංකා ආර්ථිකයේ නිෂ්පාදිතයේ සැබෑ වර්ධනයක් තිබෙන නිසයි.2010 දී දළ දේශීය නිෂ්පාදිතය රු. මිලියන 2,71,346 සිට 2011 දී රු. මිලියන 3,13,511 දක්වා වර්ධනය වෙලා තියෙනවා.ආර්ථිකය දැන් මුහුණ දෙමින් සිටින අභියෝග ගැනත් කතා කළොත්?දැනට තියන ප්‍රධානම අභියෝගය වෙළෙඳ ශේෂයේ හා ගෙවුම් ශේෂයේ තියන පරතරය. නැතිනම් ආනයන අපනයන අතර තියන පරතරය. මේක දරාගන්න බැරි මට්ටමකට වැඩි වෙලා. ආනයන වියදම 2011 දී සීයට 23.5 කින් වර්ධනය වෙද්දි අපනයන වර්ධනය වෙලා තියෙන්නේ සීයට 10.4 කින් පමණයි.මෙතන තියන ගැටලුව තමයි එක්කෝ අප ප්‍රමාණවත් ලෙස අපනයන වැඩිකර ගන්න ඕන නැතිනම් ආනයන අඩුකර ගන්න ඕන. නැතිනම් මේ දෙකේම සංකලන ක්‍රියාමාර්ගයක් ඕන.අපනයන එකපාර වැඩිකර ගන්න බැරි බව සත්‍යයක්. අපනයන විවිධාංගිකරණය කෙටිකාලීන හෝ මධ්‍යම කාලීනව නොව දිගුකාලීනව කළ යුත්තක්. අද ගසක් සිටුවා හෙට ගෙඩියක් ගන්න බැහැ. මෙතන කළ හැකි දේ තමයි ආනයන අඩුකර ගැනීමේ ක්‍රියාමාර්ගය.ආනයන අඩුකර ගැනීමේ නොහැකියාවකුත් තියනවා. මොකද අපේ ආනයන වලින් බොහොමයක් ආයෝජන හෝ අතරමැදි භාණ්ඩ. මේවා ආනයනය අඩු කළොත් රට තුළ ඇතිවෙමින් තිබෙන ආර්ථිකය ආයෝජන වර්ධනයට පහර වැදෙනවා.අනෙක් කරුණ අපේ රට ලෝක වෙළෙඳ සංවිධානයේ සාමාජිකයෙක්. ඒ නිසා ලංකාවට ඕන ඕන විදියට ආනයන මත බදු ගහල ආනයන අඩු කරගන්න බැහැ. මේ සාමාජිකත්වය නිසා ලංකාවට හිතුමතේ තීරු බදු ගහන්න බැහැ ආනයන මත. ඒව ලෝක වෙළෙඳ සංවිධාන රෙගුලාසි තුළ කරන්න ඕන.රජය පසුගියදා වාහන ආනයනය සඳහා නිෂ්පාදන බද්ද වැඩි කළා...?තාවකාලික ක්‍රියාමාර්ග ගන්න පුළුවන්. මෙතන තියන අනෙක් ගැටලුව තමයි අපි හිතූමතේ ආනයන මත බදු පනවන්න ගියොත් අපේ බඩු ගන්න රටවලුත් තමන් එසේ නොකළ යුත්තේ ඇයි කියල ප්‍රශ්න කරන්න පුළුවන්.මොකද ලෝක වෙළෙඳ සංවිධානය තුළ ඉන්න හැම රටක්ම බලා ඉන්නවා අනෙක් රටවල් කොහොමද විදේශ වෙළෙඳාම කරගෙන යන්නේ කියලා.මෙතන තියන අනතුර තමයි ලෝකයේ බලවත් රටවල් තියනවනේ. ඒ රටවලට තියනවා හැකියාවක් ඒ රටවලට එන භාණ්ඩවලට තමන් කැමැති තීරු බද්දක් පනවන්න.තවමත් ලෝක ආර්ථිකය බලවත් රටවල් විසින් මෙහෙයවන බවයි ඔබ කියන්නෙ?අද තියෙන්නේ ලෝක ආර්ථික කටයුතුවල ප්‍රතිලාභ ලෝකයේ රටවල් අතර සම සේ ගලායන ආර්ථික රටාවක් නෙවෙයි. ලොකු රටවල් මොරු නම් පොඩි රටවල් හරියට හාල්මැස්සෝ වගේ කියලා ආර්ථිකය ගැන කතා කරනකොට අපි කියන්නෙ. විශාල රටවල් තමන්ගේ ආධිපත්‍ය පොඩි රටවල් මත පවත්වාගෙන යනවා. ලෝකයේ සාධාරණ වෙළෙඳ රටාවක් තවමත් නිර්මාණය වෙලා නැහැ.යුරෝපා වෙළෙඳ සංගමය ලංකාවට දුන් ජී එස් පී ප්ලස් බදු සහනය ඉවත් කිරීමට දේශපාලන තීන්දුවක් ගත්තා...?එතනදි යුරෝපා සංගමය දුන් සීයට 8 - 9 ක තීරු බදු සහනය ඉවත් කළා. නමුත් අපේ ඇඟලුම් යුරෝපයේ විකුණන්නේ කලින් තිබු මිල ගණන්වලටමයි. නැතිනම් ඒ භාණ්ඩවල මිල වැඩිවීමක් යුරෝපා වෙළෙඳ පොළේ සිදුවුණේ නැහැ අපේ අපනයන කරුවන් ඒ මුදල අඩු කරල යුරෝපයට භාණ්ඩ යවන නිසා. ඒක දරන්න වෙලා තියෙන්නේ අපේ අපනයන කරුවන්ට. නැතිනම් වෙළෙඳ පොළ පවත්වාගෙන යන්න බැරි වෙනවා. අපට තියන අනෙක් වාසිය විශිෂ්ට ඇඟලුම් ප්‍රමාණයක් යැවීම.හරිතකරණය හා ළමා ශ්‍රමය යොදා නොගන්නා ඇඟලුම් සඳහාත් සහනයක් එම වෙළෙඳ පොළෙන් ලැබෙනවා.අපේ ලෝකයට කෙරෙන අපනයන තවදුරටත් වැඩි කරගන්න පුළුවන්. නමුත් අපි තවමත් හඳුනාගෙන නැහැ අපි ඉදිරි අවුරුදු දහයේ නැතිනම් පහළොවේ මේ භාණ්ඩ මෙතරම් ප්‍රමාණයක් අපනයනය කරනවා අපේ වෙළෙඳ පොළවල් මේවයි කියලා.තවමත් අපි තේ රබර් ඇඟලුම් මතයි රඳා පවතින්නේ.ඇයි විගමණික ශ්‍රමිකයන් එවන අතිවිශාල මුදල.මෙතන ගැටලුවක් තියනවා. අපේ රටේ ආර්ථිකය ශක්තිමත් විය යුත්තේ කාෂිකාර්මික, කාර්මික නිෂ්පාදන අපනයනයෙන් හා සේවා ආදායම වැඩිකර ගැනීමෙන්.තවමත් අපට විශාල විදේශ මුදලක් ලැබෙන්නේ ගෘහ සේවිකාවන් වැනි නුපුහුණු ශ්‍රමය සැපයීමෙන්. අපි නුපුහුණු ශ්‍රමය වෙනුවට හෙදියන් කාර්මිකයන් වගේ පුහුණු ශ්‍රමය සපයන පැත්තට යා යුතුව තිබෙනවා.ප්‍රතිපත්තිමය හේතු මත දිළිදුකම තිබුණත් ඉන්දියාව වත් බංග්ලාදේශය වත් ගෘහ සේවිකාවන් එතෙර යවන්නෙ නැහැ. ඒ තුළින් ඇතිවන සමාජ ප්‍රශ්න ඔවුන් වටහාගෙන සිටිනවා.ලංකාවේ ඉහළ සාක්ෂරතාවයක් තිබෙන නිසා එතෙර යවන පුහුණු ශ්‍රමික සංඛ්‍යාව වැඩිකර ගැනීමේ අපහසු තාවයක් මා දකින්නේ නැහැ.කොහොමත් කාන්තාවන් මේ රටේ ආර්ථිකයට කරන දායකත්වය අතිවිශාලයි. විදේශ රැකියා සම්පේ‍්‍රෂණ, ඇඟලුම් නිෂ්පාදනයෙන් ලැබෙන ආදායම, තේ නිෂ්පාදනයට කාන්තාවන් දෙන දායකත්වය මේ සියල්ලට උර දෙන්නේ කාන්තාවන්. මේ ලබන ආර්ථික ඵල ප්‍රයෝජනවලින් කොතරම් ප්‍රමාණයක් එම කාන්තාවන්ගේ සුබසිද්ධිය සඳහා වැය කරනවා ද කියන එක සොයා බැලිය යුත්තක්.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab1204292</link>
    <topic>මැති ඇමැතිවරුන් කොණ්ඩේ රැවුල් වැවීම දැන් අලුත්ම විලාසිතාව වෙලා</topic>
    <author>චන්දන බණ්ඩාර</author>
    <content>මෙරටට පැමිණි ඉන්දීය පාර්ලිමේන්තු මන්ත්‍රීවරුන්ගේ කණ්ඩායම මෙරටින් නික්ම යාමට පෙර ගිය සෙනසුරාදා ජනාධිපතිතුමා හමු වී විශේෂ සාකච්ඡාවක් පැවැත්වූහ. මේ සාකච්ඡාව සඳහා ජනාධිපතිතුමා සමඟ විදේශ ඇමැති ජී. එල්. පීරිස්, ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් පී. බී. ජයසුන්දර සහ ජනාධිපති අතිරේක ලේකම් ලලිත් වීරතුංග ඊට එක්ව සිටියහ.ඉන්දීය මන්ත්‍රී කණ්ඩායමේ නියෝජිත පිරිස සමඟ මෙරට ඉන්දීය මහ කොමසාරිස් අශෝක් කේ. කාන්තා ද සිටියේය. ජනාධිපතිතුමා සමඟ සාකච්ඡාව ආරම්භ වූයේ සියලු දෙනාම ජනාධිපතිතුමා සමඟ සමූහ ඡායාරූපයකට පෙනී සිටීමෙන් අනතුරුවය.ඉන්දීය නියෝජිත පිරිස මෙරට සංචාරය කරද්දී මෙරට මැති ඇමැතිවරුන් උපරීම සහයෝගය ලබා දුන් බව ඉන්දීය මන්ත්‍රී පිරිසේ ජ්‍යෙෂ්ඨයන් වූ රංගරාජන් සහ සීන්නම් යන මන්ත්‍රීවරු පැවසූහ. අනතුරුව ජනාධිපතිතුමා ඉතා කෙටියෙන් පැහැදිලි කළේ උතුරේ තිබු ත්‍රස්තවාදීන්ගේ ක්‍රියා කලාපයන් ගැනය.“මහත්වරුනි, අපේ රටේ උතුරු නැඟෙනහිර ත්‍රස්තවාදය අවුරුදු 30 ක් තිබුණා. රාජ්‍ය නායකයන්, වෘත්තිකයන්, සාමාන්‍ය මිනිසුන් සහ හමුදා සෙබළු දහස් ගණනින් මිය ගියා. තමුන්නාන්සේලාගේ අගමැති රජිව් ගාන්ධි මැතිතුමා, ශ්‍රී ලංකාවේ හිටපු ජනාධිපති පේ‍්‍රමදාස මැතිතුමා, හිටපු ඇමැති ලක්ෂ්මන් කදිර්ගාමර් මැතිතුමා වැනි නායකයන් සාහසික ලෙස ඝාතනය වුණා. දැන් ඒ ත්‍රස්තවාදයත් යුද්ධයත් ඉවරයි. අපි හදන්නේ දේශපාලන විසඳුමකින් ප්‍රශ්නය ඉවර කරන්න. ඒකට මං සර්ව පාක්ෂික පාර්ලිමේන්තු කමිටුවක් පත් කළා. එහෙත් ඒකට දෙමළ සන්ධානය එන්නේ නෑ. ඒ නිසා යූඇන්පීය එන්නෙත් නැහැ.” ජනාධිපතිතුමා සිය පැහැදිලි කිරීම පටන් ගත්තේය.“මං විධායක ජනාධිපති වුණාට, මට බලතල තිබුණට මටවත් ආණ්ඩුවටවත් තනියම මේ ප්‍රශ්නය විසඳන්න බැහැ. ඒ නිසා විශේෂයෙන්ම දෙමළ සන්ධානය මේ සාකච්ඡාවට පැමිණිය යුතුමයි.” ජනාධිපතිතුමා ඉන්දීය මන්ත්‍රීවරුන් හමුවේ අවධාරණය කළේය.ඊට ඉන්දීය විපක්ෂ නායිකා සුෂ්මා ස්වරාජ් කීවේ එහි වගකීම ජනාධිපතිතුමාට පැවරෙන බවය. “දෙමළ සන්ධානය සාකච්ඡාවට ගෙන එන්ඩ ඔබතුමාට පුළුවන්. ඒ අයට කතා කරලා නම්මා ගැනීම ඔබතුමාට කළ හැකියි.” ඉන්දීය විපක්ෂ නායිකාව කීවාය.“නෑ නෑ මට නෙමෙයි ඔබතුමිය ළඟ අසුන්ගෙන සිටින ඔය මහත්මයටයි එය කරන්ඩ පුළුවන්” ජනාධිපතිතුමා කීවේ කොළඹ සිටින ඉන්දීය මහ කොමසාරිස් අශෝක් කාන්තා ගැනය. කෙසේ වෙතත් ඉන්දීය මහ කොමසාරිස්වරයා ඊට පිළිතුරු දුන්නේ නැත.ඉන් අනතුරුව ජනාධිපතිතුමා කීවේ දෙමළ සන්ධානයට එන්ඩ කියන්න. අපි එයාලගේ හැම ප්‍රශ්නයකටම තේරීම් කමිටුව හරහා විසඳුම් ලබා දෙන්න සූදානම් කියාය.ඉන් අනතුරුව ඉන්දීය විපක්ෂ නායිකාව කීවේ උතුරු නැඟෙනහිරට ලබා දෙන දේශපාලන විසඳුම කඩිනම් කරන ලෙසටය.සංකජය නානායක්කාර වත්මන් රාජ්‍ය භාෂා සහ ජනවාර්ගික ඒකාබද්ධතා අමාත්‍ය වාසුදේව නානායක්කාරගේ පුතණුවන්ය.පසුගියදා ඔහු සබරගමුව මහ ඇමති මහීපාල හේරත් මුණ ගැසුණේය. ඒ රාජ්‍ය භාෂා සහ ජනවාර්ගික ඒකාබද්ධතා අමාත්‍යාංශය මෙහෙයවන රාජ්‍ය භාෂා පිළිවෙත පිළිබඳ තරුණ තරුණියන් දැනුවත් කරන වැඩමුළුවකට සහභාගී වීමට කෑගල්ලට පැමිණි අවස්ථාවේය.තරුණ සංකජය නානායක්කාර එම අමාත්‍යාංශයේ උපදේශකවරයෙක් ද වේ. වාර්ගික සමගිය සහ ජාතික භාෂා පිළිවෙතට අදාළව මෙන්ම තත්කාලීන දේශපාලන වටාපිටාව පිළිබඳව ද ඔහුගේ අදහස් උදහස් වලට කන්දුන් මහීපාල හේරත් සඳහන් කළේ පියාගේ දේශපාලන දර්ශනය එහෙම්පිටින්ම පුතාට පිහිටා ඇති බවය.”වාසුගෙයි මගෙයි ඇසුර බොහෝ ඈතට දිවයන්නක්. අපි පාර්ලිමේන්තුවේදීත් ඉන් පිටදීත් එකට දේශපාලනය කරලා තිබෙනවා මම එතුමාට ඉතාම ගරු කරනවා. එතුමා අදහස් ප්‍රකාශ කිරීමේදී වාග් මාලාව හැසිරවීම පමණක් නොව අතපය ලෙළවන ආකාරයත් හරිම ආකර්ෂණීයයි.””තාත්තාගේ වාග් මාලාව විතරක් නෙවෙයි ඒ හැඟුම්බර කථන විලාශයත් අතපය ලෙළවන ආකාරයත් දේශපාලනඥයකුට ආභරණයක්. පුතා ඔයිට වැඩිය ක්‍රියාකාරී දේශපාලනයට අතගහන්න බලන්න. මහිපාල හේරත් තරුණ සංකජයගේ පිටට තට්ටු කරමින් පැවසීය.”මේ කථා බහ අතරතුර චන්ද්‍රිකා කුමාරතුංග පාලන සමයේ යටගිය පුවතක්ද මහීපාල හේරත් රස කරමින් තරුණ සංකජය නානායක්කාරට හෙළිකළේය.”නිමල් සිරිපාල ඇමැතිතුමාට යාපනයේදී බෝම්බ ගැහුවා. චන්ද්‍රිකා කුමාරතුංග මැතිනිය එදා අපිට කතා කරලා කිව්වා පෙරමුණේ පාර්ලිමේන්තු මන්ත්‍රීවරු පිරිසක් වහා යාපනයට යායුතුය කියලා. ඒ අනුව එම අන්තරායකාරී ගමනට මන්ත්‍රීවරු 17 දෙනකු නම් දුන්නත් අන්තිමට ගුවන් තොටුපළට පැමිණිලා සිටියේ මමයි ෆීලික්ස් පෙරේරායි නීල් රූපසිංහයි විතරයි.””එදා යාපනයේ කඩේකට ගොඩවුණු අපට දූවිලි බැඳුණු සෙරෙප්පු කුට්ටම් රැසක් ගොඩ ගැහී තිබෙනු දැක්කා. අපි කළ විමසීමකට වෙළෙඳ සේවකයා සඳහන් කළේ අවුරුදු ගණනකින් යාපනයේ සපත්තුවක් සෙරෙප්පුවක් විකිණිලා නැති බවයි. මේ යටගියාව හුඟ දෙනකුට අමතකයි පුතා” මහීපාල හේරත් සඳහන් කළේය.මහින්ද රාජපක්‍ෂ ජනාධිපතිතුමා සමඟ දකුණු කොරියාවේ සිවු දින නිල සංචාරයක නිරතව සිටින ජනපති ආර්යා ශිරන්ති වික්‍රමසිංහ රාජපක්‍ෂ මැතිනි දකුණු කොරියානු ජනපති ආර්යා කිමි යූන් ඔක් මැතිනිය හමුවූවාය.එම හමුව සිදු වූයේ සෝල් නුවර පිහිටි එරට ජනපති නිල නිවසේදීය.ඉතා සුහද පිළිගැනීමකින් අනතුරුව දකුණු කොරියා ජනපති ආර්යාව හා ජනපති ආර්යා ශිරන්ති වික්‍රමසිංහ රාජපක්‍ෂ මැතිනිය අතර නිල සාකච්ඡා ආරම්භ කෙරිණි.පුරා අඩහෝරාවකට වඩා දෙරට අතර සාකච්ඡා පැවැතුණේ ඉතා සුහදශීලීවය. ලංකාවේ දූදරුවන්ගේ හා කාන්තාවන්ගේ අනාගත අභිවෘද්ධිය උදෙසා තමන් ක්‍රියාත්මක කරන “සිරිලිය සවිය” හා “කාල්ටන් සුව උදාන” සමාජ සත්කාරක හා සමාජ සුබසාධන වැඩපිළිවෙළ එහිදී රාජපක්‍ෂ මැතිනිය විසින් කිමි යූන් ඔක් මැතිනිය හමුවට ඉදිරිපත් කරනු ලැබීය.සිරිලිය සවිය හා කාල්ටන් සුව උදාන සමාජ සත්කාරක හා සමාජ සුබසාධන වැඩසටහන් මඟින් ශ්‍රී ලංකාව තුළ මෙතෙක් ක්‍රියාත්මක කර ඇති සමාජ සත්කාරක හා සමාජ සුබසාධක වැඩපිළිවෙළ පිළිබඳ දකුණු කොරියා ජනපති ආර්යාව මනාව දැනුම්වත් කෙරිණි.ජනපති ආර්යාවගේ එම සමාජ සත්කාරක හා සමාජ සුබසාධන වැඩසටහන් සම්බන්ධයෙන් දකුණු කොරියානු ජනපති ආර්යාව සිය ප්‍රශංසාව පළ කර සිටි අතර, ත්‍රස්තවාදී ක්‍රියා හේතුවෙන් මවුපියන් අහිමි වූ දුවා දරුවන් රැකබලා ගැනීම සඳහා ජනපති ආර්යාව ආරම්භ කළ සිරිලිය සෙවණ ව්‍යාපෘතිය විශේෂ ඇගයීමට ලක් කළ අතර, එය අනෙකුත් රටවලටද ආදර්ශයක් බව පැවසුවාය.තවද මහින්ද රාජපක්‍ෂ ජනාධිපතිතුමා ශ්‍රී ලංකාව ශීඝ්‍ර ලෙස සංවර්ධනය කරමින් දකුණු ආසියාවේ විශිෂ්ට රටක් බවට පත්කිරීමට දරන උත්සාහය සම්බන්ධයෙන් ජනාධිපතිතුමන් වෙත සිය ප්‍රශංසාව පිරිනමන බවද දකුණ කොරියා ජනපති ආර්යාව එහිදී වැඩිදුරටත් පැවසුවාය.දීර්ඝ කාලයක සිට ශ්‍රී ලංකාව හා දකුණු කොරියාව අතර පවතින මිත්‍රශීලී සම්බන්ධය පිළිබඳව ද එහිදී සාකච්ඡා කෙරුණු අතර ඉදිරියේදී ශ්‍රී ලංකාවේ දූ දරුවන් හා කාන්තාවන් උදෙසා දෙරට සමඟ සම්බන්ධ වී කටයුතු කිරීමට එකඟත්වය පළ කෙරිණි.කැලණිය ශ්‍රීලනිප ප්‍රධාන කාර්යාලය ගිය සතියේ විවෘත කෙරිණි. ඒ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. ඇමැති මර්වින්ගේ කාර්යාලය විවෘත කිරීමේ අවස්ථාවට මැති ඇමැතිවරු රැසක් ද එක්ව සිටියහ. පණ්ඩු බණ්ඩාරනායක සහ දුලිප් විජේසේකර යන නියෝජ්‍ය ඇමැතිවරු ද ඒ අතර වූහ.මේ උත්සවයට නියෝජ්‍ය ඇමැති දුලිප් විජේසේකර පැමිණියේ රැවුල වවාගෙනය. මේ බව එක්වරම ඇමැති බැසිල් රාජපක්ෂ දුටුවේය.“ආ මොකද මේ රැවුල වවාගෙන” ඇමැති බැසිල් විමසා සිටියේය. ඊට නියෝජ්‍ය ඇමැති දුලිප් දුන්නේ කෙටි පිළිතුරකි. ඒ නිකමට සර් කියමිනි.“දැන් මැති ඇමැතිවරු කොණ්ඩෙයි රැවුලයි වවන්නේ ස්ටයිල් එකට වගෙයි” එතැනසිටි ඇමැතිවරයෙක් කීවේ කවුරුත් සිනහ ගන්වමිනි.ඒ සමඟම නියෝජ්‍ය ඇමැති දුලිප් නියෝජ්‍ය ඇමැති පණ්ඩු බණ්ඩාරනායක පෙන්වමින් කීවේ සර් දැන් පණ්ඩු ඇමැතිතුමා කොණ්ඩෙත් වවනවා කියමිනි. “මේකනේ සර් කාන්තාවෝ කොණ්ඩේ කපනවා. අපි වවනවා.” ඇමැති පණ්ඩු බණ්ඩාරනායක කීවේය.හිටපු ජනාධිපති පේ‍්‍රමදාස මහතාගේ ගුණ සමරුව 94 වසරේ සිට නොකඩවා වාර්ෂිකව පැවැත්වෙන්නකි. පේ‍්‍රමදාස ගුණ සමරු කමිටුවේ සභාපතිවරයා ලෙස ආරම්භයේ සිටම කරු කටයුතු කරයි. මෙවර පේ‍්‍රමදාස ගුණ සමරු කමිටුවේ හා හේමා පේ‍්‍රමදාස ආර්යාව ඇතුළු පවුලේ සාමාජිකයන් වෙතින් බහුතර එක්සත් ජාතික පක්ෂ පාක්ෂිකයින් හා පේ‍්‍රමදාස ජනාධිපතිවරයාගේ හිතවතුන් ඉල්ලා තිබුණේ පේ‍්‍රමදාස ගුණ සමරුව වෙනදා මෙන්ම පෙර පැවැත්වූවාට වඩා ඉහළින් මෙවර පැවැත්විය යුතු බවය.එසේම, පේ‍්‍රමදාස ජනාධිපතිවරයා මරාගෙන මැරෙන කොටි බෝම්බ කරුවකුට ගොදුරු වූයේ මැයි පළමු වැනිදා සවස් වරුවේ බැවින් මෙවර පේ‍්‍රමදාස ගුණ සමරුව එදින සවස පැවැත්වීම සුදුසු බවට ද යෝජනා වී තිබුණේය. කරු පසුගිය සතිය මුළුල්ලේම මෙවර පේ‍්‍රමදාස ගුණ සැමරුම් උත්සවයේ කටයුතු සඳහා ඊට සම්බන්ධ සෙසු පුද්ගලයන් හා කණ්ඩායම් සමඟ වෙහෙස වුයේය. එම සැමරුම් උත්සවය සම්බන්ධව ගෙවී ගිය සතිය තුළ විවිධ කතාබහ ඇති වී තිබිණි. බ්‍රහස්පතින්දා පෙරවරුවේ මාධ්‍ය හමුවක් කැඳවූ කරු කීවේ “හිටපු ජනාධිපති පේ‍්‍රමදාස මහතා පිළිබඳ ගුණ සමරු උත්සවය පක්ෂය පිළිගත් එකක්. ඒ වාගේම එය පක්ෂය විසින් පවත්වන මැයි රැලිය සමඟ තරග කරන්නට පවත්වන දෙයක් නොවේ” යැයි කියාය.කරු එදින සවස සිය බිරිය වෛද්‍ය වසන්තා ජයසූරිය සමඟ සත්‍ය ශ්‍රී භගවාන් සායිබාබා තුමා සමාධිගත වී වසරක් පිරීම නිමිති කොට කොළඹ බාන්ස් පෙදෙසේ සායි ප්‍රධාන මධ්‍යස්ථානයේ පැවැති උත්සවයක ප්‍රධාන ආරාධිතයා ලෙස සහභාගි වූයේ, මෙරට සිටින සායි බැතිමතුන් අතරෙහි භගවන් තුමාගේ පැරැණි භක්තිමත්ම බැතිමතකු වශයෙනි. ඊට අමතරව පසුගිය 24 වැනි දා සිට සායිබාබා තුමා සමරන තවත් උත්සව ගණනාවකට කරු හා වෛද්‍ය වසන්තා ජයසූරිය සහභාගි වූහ.මහජන දේපොළ ගසා කන්නෝ බලු කපුටන් වී ඉපදෙන බවට නිස්සංක මල්ල රජතුමා ඉදිකළ සෙල් ලිපිය මුද්‍රණය කර බෙදා හැරිය යුතු යැයි සබරගමුව පළාත් ආණ්ඩුකාර විජමු ලොකු බණ්ඩාර පසුගියදා කියා සිටියේ ය.සබරගමුව ආණ්ඩුකාරවරයා ඒ බව සඳහන් කළේ පළාත් සභා ශ්‍රවණාගාරයේ පැවති රැස්වීමක මුලසුන දරමිනි. මෙවර රණවිරු සතිය නිමිත්තෙන් සබරගමුව පළාත් උලෙළ මැයි 16 රත්නපුර නවනගරයේ රණවිරු ස්මාරකය අබියස පැවැත්වේ.ඒ පිළිබඳ මූලික සාකච්ඡාවක මුලසුන හොබවමින් ආණ්ඩුකාරවරයා මේ බව කීවේ ය. ඔහු සඳහන් කළේ තමා සබරගමුව ආණ්ඩුකාර ධූරයට පත් වීමෙන් පසු මහ ඇමැති මහීපාල හේරත් සමඟ එක්ව තුන් සූත්‍රය ඇතුළු දහම් පුස්තක රැසක් මුද්‍රණය කර පාසල් දරු දැරියන් රාජ්‍ය සේවකයන් ඇතුළු බහුතරයක් වෙත බෙදාදුන් ආකාරය ගැන ය.එහිම දිගුවක් වශයෙන් ඉංග්‍රීසි බසට නැඟූ ලෝ වැඩ සඟරාව ද පාසල් දරු දැරියන්ට පමණක් නොව රාජ්‍ය නිලධාරීන්ට ද බෙදා දීමට පියවර ගෙන ඇතැයි ආණ්ඩුකාරවරයා කීය.රාජ්‍ය පරිපාලනය යනු පිටරටකින් මෙරටට ආනයනය කළ දෙයක් නොවේ.අපේ ගම් සභා ක්‍රමය පණ්ඩුකාභය අවදිය තෙක් දිවෙන්න අපට මානව හිමිකම් පිළිබඳ පාඩම් කියා දෙන්නට තතනන උදවියගේ මුතුන් මිත්තන් ගස් බඩගාන අවදියේ පවා අපේ රටේ ශිෂ්ට සම්පන්න ජන සමාජයක් පැවතුණා.” ආණ්ඩුකාර වි.ජ.මු එම සාකච්ඡාවේදී කීවේ ය.“නිශ්ශංක මල්ල රජතුමා එදා කළ සෙල්ලිපියක මහජන දේපළ ගසා කන්නෝ බලු කපුටන් වී උපදින බවට රූ රටා සහිතව සඳහන් කළා. ඒ සෙල්ලිපියේ පිටපත් අච්චු ගස්වා බෙදා දිය යුතු යි. අල්ලස් කොමසාරිස් දෙපාර්තමේන්තුවේ තේමා පාඨ ලෙස එම නිස්සංක මල්ල ශිලා ලේඛනයේ සටහන යෙදිය යුතු තරම් යැයි ආණ්ඩුකාර වරයා කීය.අද අප මේ සියලු නිදහස භුක්ති විඳින්නේ රණවිරුවන් ජීවිත පරිත්‍යාගයෙන් මවුබිම නිදහස් කරගත් නිසයි. එහෙත් දැන් දැන් ඇතමෙකුට රණවිරුවන් අමතක වුණ බවක් පෙනෙනවා. ඒ නිසා මෙවර රණවිරු සමරු සබරගමුව පළාත් උලෙළ අන් කවදාටත් වඩා මහ ඉහළින් සැමරීමට අප කටයුතු කරන්නේ යැයි ද ආණ්ඩුකාරවරයා කියා සිටියේ ය.එහිදී අදහස් දැක්වූ සබරගමුව වැඩ බලන මහ ඇමැති භාණු මුනිප්‍රිය සඳහන් කළේ අප ලද යුද ජයග්‍රහණයෙන් පසු එහි වටිනාකම අවතක්සේරු කිරීමට ඇතැම් පිරිස් කටයුතු කරන බව ය. ත්‍රස්තවාදය පරාජය කිරීමෙන් පසු ජාතියක් වශයෙන් දිනූ වටිනාකම් හුවා දක්වනු වෙනුවට වෙනත් සංවාදයකට ඇතැමුන් මුලපුරා ඇතැයි කී වැඩබලන මහ ඇමැතිවරයා විදේශ බලවේග පමණක් නොව සමහර උගතුන්ද එම නොතරම් ක්‍රියාවට දායක වීම කනගාටුවට කරුණකැයි කීය.විදෙස් සංචාරයක නිරතව සිටියදී එ.ජා.ප මන්ත්‍රී ජයලත් ජයවර්ධන හදිසියේ ම රෝගාතුර විය. අවසානයේ හෙතෙම බ්‍රිතාන්‍යයේ රෝහලකට ප්‍රතිකාර සඳහා ඇතුළත් කරනු ලැබීය. එහිදී වෛද්‍යවරුන් තීරණය කොට තිබුණේ මන්ත්‍රීවරයාට හෘද සැත්කමක් කළ යුතු බවට ය. එය එරටදීම සිදු කිරීමට තීරණය කෙරිණි.ඒ අනුව මන්ත්‍රී ජයලත්ට හෘද සැත්කම සඳහා අති විශාල වියදමක් දැරීමට සිදු විය. ඒ තත්ත්වය පසුගියදා එ.ජා.ප නායක රනිල් වික්‍රමසිංහ ජනාධිපතිතුමාට පැහැදිලි කළේ ය. ඒ අනුව ජනාධිපතිතුමා පොරොන්දු වූයේ ජනාධිපති අරමුදලින් ලක්ෂ 50 ක මුදලක් මන්ත්‍රී ජයලත්ගේ සැත්කම සඳහා ලබා දීමට ය.ඒ අනුව එ.ජා.ප නායකයා ජයලත් මන්ත්‍රීවරයාගේ සැත්කමට අදාළ සියලු වෛද්‍ය වාර්තා ජනාධිපති ලේකම් කාර්යාලයට ලැබීමට සැලැස්වූයේ ය.මේ අතරතුර එ.ජා.ප මහ ලේකම් තිස්ස අත්තනායක බ්‍රිතාන්‍යයේ සංචාරය කොට නැවත මෙරටට පැමිණීමට පෙර ජයලත් ජයවර්ධන මන්ත්‍රීවරයාගේ සුව දුක් විමසීමට ඔහු ප්‍රතිකාර ලබන රෝහලට ගියේ ය. එහිදී මන්ත්‍රී ජයලත් කළ ඉල්ලීමකට අනුව එ.ජා.ප මහ ලේකම්වරයා එ.ජා.ප නායකයාට මන්ත්‍රී ජයලත්ගේ අවශ්‍යතා දන්වා තිබිණි.ගිය සතියේ දී එ.ජා.ප නායකයාගේ ප්‍රධානත්වයෙන් ආසන සංවිධායකවරුන් 50 දෙනකු සඳහා විශේෂ ප්‍රගති සමාලෝචන රැස්වීමක් කැඳවා තිබිණි. එ.ජා.ප මහ ලේකම් තිස්ස අත්තනායක, ජෝන් අමරතුංග, ජෝශප් මයිකල් පෙරේරා, ගාමිණී ජයවික්‍රම ඊට සහභාගි වී සිටියහ.මේ අතරතුර එ.ජා.ප සංවිධායකවරයෙක් එ.ජා.ප නායකයාට අවනඩුවක් ඉදිරිපත් කළේ ය. නායකතුමනි අපි සිරිකොතේ වැඩ ටික හරියට කරලා දෙනවා. ඒත් අපි ගැන හරි ඇගැයීමක් වෙන්නේ නැහැ. අපේ වැඩ වල ප්‍රගතියක් සිරිකොත නාම පුවරුවේ ප්‍රදර්ශනය කරන්න.” එ.ජා.ප සංවිධායකවරයා ඉල්ලා සිටියේ ය.ඊට එ.ජා.ප නායකයා ලබා දුන්නේ අපූරු පිළිතුරකි. “බොහොම හොඳයි අපි ප්‍රගතිය අගය කරනවා. ඔය කියන සටහන් වෙන්ඩ ඕනේ සිරිකොත බිත්තියේ නෙමෙයි. දිස්ත්‍රික් ලේකම් කාර්යාලවල නාම පුවරුවේයි. එ.ජා.ප නායකයා කීවේ කවුරුත් සිනහ ගන්වමිනි.එ.ජා.ප මෙවර මැයි දින රැලිය පවත්වනුයේ යාපනයේ දී ය.ඒ වෙනුවෙන් එ.ජා.ප නායකයා පත් කොට ඇති මැයි දින කමිටුව ගිය සතියේ රැස්් විය. තිස්ස අත්තනායක, රවි කරුණානායක, විජේකලා මහේෂ්වරන්, ආර්. ස්වාමිනාදන් එකී සාමාජිකයෝ වෙති.එහිදී එ.ජා.ප නායකයා විජේකලා මහේෂ්වරන් මන්ත්‍රීවරියගෙන් විශේෂ ඉල්ලීමක් කළේ ය. “මං මැයි දිනයට දින දෙකකට කලින් යාපනයට එනවා.එදිනට මට පුනරින්, ඩෙල්ෆ්ට් සහ නාගදීපය සංචාරය කරන්න ඕනේ. ඊට වැඩපිළිවෙළක් හදන්න.” එ.ජා.ප නායකයා මන්ත්‍රීනි විජේකලා මහේෂ්වරන්ට දන්වා සිටියේය.මේ අතරතුර ගිය සතියේ දී එ.ජා.ප නායකයා විසින් නව සංවිධායකවරු 26 දෙනෙක් පත් කරනු ලැබූහ. එම අවස්ථාවට එ.ජා.ප නායකයා සමඟ තිස්ස අත්තනායක, ජෝශප් මයිකල් පෙරේරා සහ ගාමිණී ජයවික්‍රම පෙරේරා එක්ව සිටියහ.“මේ වසර ඉතාම තීරණාත්මක වසරක්. මේ වසරේ දී අපේ ශාඛා සමිති ගොඩ නැඟිය යුතුයි. ඒ අනුව බිම් මට්ටම ගොඩ නඟන්න. එම ශාඛා සමිති ගොඩනැංවීම වේගවත් කළ යුතුයි. එ.ජා.ප නායකයා කියා සිටියේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab1204293</link>
    <topic>තුන්වැනි සිතිවිල්ල</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලවිශ්ව විද්‍යාලයෙන් පිටවූ පසු මා නියළුණු ක්ෂේත්‍රය බැලුවහොත් ප්‍රධාන අංශ කිහිපයකට බෙදිය හැක. පළමුව රජයේ රැකියාවකට යාමේදී මතුවුණු දේශපාලන කැපිල්ල නිසා රාජ්‍ය පරිපාලන විද්‍යා උපාධියෙන් සමත් වූ මට තෝරා ගැනීමට සිදුවූයේ ගොවිතැනයි. ඉන්පසුව ඊටම බැඳුණු වෙළෙඳාමයි. ඒ රබර් කිරි රැස්කර විකුනන්නකු ලෙසය.අනතුරුව ඊටම බැඳුණු කේන්ද්‍රාපසාරි රබර් කර්මාන්තශාලා හිමිකරුවකු ලෙසය. ඊටත් පසුව දේශපාලනයයි. ඔය අතරේ අහඹු ලෙසින් ශ්‍රී.ල.නි. පක්ෂයේ දිනකර පුවත්පතට ආර්ථිකය පිළිබඳ කොලමක් ලියමින් විපක්ෂයේ සිටි සමයේ දී තීරු ලිපි ලියන්නකු ලෙස “අ” “ආ” යන්න කියමින් පත්තර කලාවේදියකු ලෙස තවත් පරිච්ඡේදයක් ඇරැඹීමට හැකි විය.මින් වඩාත්ම මා කැමති ක්ෂේත්‍රය ගොවිතැනයි. වැඩිම කලක් රැඳී සිටින්නේ දේශපාලනයේය. වඩාත්ම ආඩම්බර වෙන්නේ ඉතාම සුළු වශයෙන් හෝ පුවත්පත් කලාවට සම්බන්ධ වීම තුළිනි.මගේ ලිපියක් කියවන්නකු කොහේදි හරි මුණ ගැසුනොත් මා ළඟ සිටි අයට ඔහුගේ හඬ පිළිබඳව අවධානය යොමු වී නැත්නම්,”ආ ඒ මගේ පාඨකයෙක්”කීමට තරම් එහිදී මා බොළඳය. ආඩම්බරය. පැණි වරකාවට හෙන ගැහුවා සේය, ඒ ගෞරවනීය කලාවෙන්ම ජීවිතයේ මෙතෙක් ලද දරුණුතම පහර පසුගිය සතියේ එක්තරා සතිඅන්ත පුවත්පතකින් එල්ල කළේය. එහි වැදගත්ම දෙය නම් මගේම කලාව වූ තීරු ලිපියකින්ම ඒ ප්‍රහාරයට පාදක වූ අසම්බන්ධ මුසාව පල වීමය.මා ඔවුන්ගෙන් එක ප්‍රශ්නයක් අසමි. මා වෙත ඔබ පුවත්පතක එල්ල කල චෝදනාව සනාථ කිරීමට අබමල් රේණුවක හෝ සාක්ෂියක් තිබේද? කරුණාකර තිබේ නම් එය රටට හෙළි කරන්න. දුක දරා පුරුදු මිනිසකු ලෙස මා නොසැලි ඒ කුණාටුව දරා ගත්තත් එය නිවැරැදි වනතුරු මා ගොඩ නැඟූ මේ තත්ත්වයට මා ඔසවා තැබූ මගේ හිතවතුන් විඳින්නාවූ හිත් වේදනාවට වන්දි ගෙවන්නේ කවුරුන්ද?”අප්පච්චි අර පත්තරේ තියෙන්නේ මොකක්ද?” හැඬුම් මුහුනින් අසන කුඩා දියණියන් දෙදෙනා විඳින වේදනාව සමනය කරන්නේ කව්ද?රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab1204294</link>
    <topic>අපේ රටට වාසි රැසක් ලබාදුන් ජනාධිපතිතුමාගේ කොරියානු සංචාරය</topic>
    <author/>
    <content>හයිට් හෝටලයේදී ජනාධිපතිතුමා ව්‍යාපාරික ප්‍රජාව අමතමින්ව්‍යාපාරික හමුවට සහභාගි වූ පිරිස්කොරියාවේ ශ්‍රී ලාංකික පිරිස් සමග සතුටු සාමීචියේ යෙදෙමින්කොරියාවේ ශ්‍රී ලාංකික පිරිස් සමග සතුටු සාමීචියේ යෙදෙමින්ජනාධිපතිතුමා බූසාන් හි කොරි න්‍යෂ්ඨික බලාගාරය නරඹමින්ජනපති ආර්යා ශිරන්ති රාජපක්ෂ මැතිනිය කොරියාවේ පිහිටි ප්‍රධාන පෙළේ ළමා රෝහලක් නැරඹීමට ගිය අවස්ථාව. ඡායාරූපය - ලලිත් වැලිවිටිගොඩකොරියානු ව්‍යාපාරික ප්‍රජාව සමඟ මහින්ද රාජපක්ෂ ජනාධිපතිතුමා සමූහ ඡායාරූපයකට පෙනී සිටි අවස්ථාවශ්‍රී ලංකාවත් දකුණු කොරියාවත් අතර දිගු කාලීන මිතු දම් වඩාත් තහවුරු කරමින් මහින්ද රාජපක්ෂ ජනාධිපතිතුමා සහ ජනාධිපති ආර්යා ශිරන්ති රාජපක්ෂ මැතිනිය ඇතුළු ශ්‍රී ලංකා නියෝජිත පිරිසක් එරට නිල සංචාරයකට සහභාගි වූහ. විදේශ ඇමැති මහාචාර්ය ජී.එල්. පීරිස්, තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම, පාර්ලිමේන්තු මන්ත්‍රීවරුන් වන නාමල් රාජපක්ෂ, නිශාන්ත මුතුහෙට්ටිගම, සනී රෝහණ, රොෂාන් රණසිංහ, ජනාධිපති ලේකම් ලලිත් වීරතුංග යන මහත්වරු ද මේ අවස්ථාවට එක්ව සිටියහ.       කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab1204295</link>
    <topic>ඩෙංගු පාසල් එපා !</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>ඩෙංගු අප රටේ ප්‍රධානම සෞඛ්‍ය ප්‍රශ්නය බවට පත්ව තිබේ. වරින්වර අඩු වැඩි වෙමින් මතුවන මේ උවදුර නිසා පසුගිය කාලයේ වැඩි වශයෙන් වාර්තා වූයේ ළමා මරණයි. මින්පසුව පාසල්වල ඩෙංගු රජදහන් පැවතුණහොත් විදුහල්පතිවරයා වගකිව යුතු වෙයි. අලුත් පාසල් වාරය ඇරැඹීමත් සමඟ ඩෙංගු රජදහන් පවතින පාසල්වලට යන අපේ දරුවන්ගේ ආරක්‍ෂාව තහවුරු කරන්නට කළ යුත්තේ කුමක් ද?කඩුල්ලෙන් අද විමැසෙන්නේ ඒ ගැනයි.වෛද්‍ය පර්යේෂණ ආයතනයේ අධ්‍යක්‍ෂ විශේෂඥ වෛද්‍යඅනිල් සමරනායකඅපේ වෛද්‍ය පර්යේෂණ ආයතනයේ කීට විද්‍යායතනයෙන් තමයි කීට විද්‍යා පර්යේෂණ, සමීක්‍ෂණ සිදු කරන්නේ. එහි ඊට අමතර වෙනත් පර්යේෂණ ද සිදු කෙරෙනවා. කීට විද්‍යා අංශයෙන් මදුරුවන්ගේ ජීවන චක්‍රය හා එහි සිදුවන වෙනස්කම්, මදුරුවන් බෝවීම සඳහා අලුතින් ස්ථාන තෝරා ගැනීම ආදියත් මීට අයත්.ඒ අතරම දේශීය ශාකවලින් මදුරු දඟර ආදිය නිෂ්පාදනය කිරීම හෝ කරාබු නැටි තෙල් ආදිය ශරීරයේ ආලේප කර ගැනීමෙන් මදුරුවන් විකර්ෂණය කරන ක්‍රම ආදිය පිළිබඳවත් පර්යේෂණ සිදුවෙමින් පවතිනවා. මීට අමතරව කීට විද්‍යා පුහුණු පාසල මඟින් රට පුරා පළාත් සියල්ල නියෝජනය වන පරිදි ශිෂ්‍යයන් 50 දෙනකු තෝරාගෙන පුහුණු කිරීම් කරගෙන යන්නේ ඔවුන් රට පුරා සේවයට යෙදවීමේ අරමුණින්.ඒ සමඟම ඩෙංගු පිළිබඳ වසර පුරා අප අවධානය යොමු කර තිබෙනවා. ඩෙංගු උවදුරත් වසර පුරාම පවතින ප්‍රශ්නයක්. පසුගිය පාසල් නිවාඩු කාලයේ පාසල්වල ඩෙංගු මදුරුවන් ඇති වීමේ ස්ථාන වැඩි විය හැකි නිසා නව පාසල් වාරය ආරම්භයත් සමගම ඩෙංගු මදුරු මර්දන වැඩසටහන් පාසල්වල ක්‍රියාත්මක කිරීමට කටයුතු කළා. විශේෂයෙන් දහවල් කාලයේ දරුවන් වැඩි වශයෙන් සිටින්නේ පාසල්වලයි. එනම් මදුරු උවදුර ඇති ප්‍රදේශවලයි. අපගේ සමීක්‍ෂණ වාර්තා අනුව පාසල්වල සියයට 100 ක් මදුරුවන් බෝවන ස්ථාන තිබෙනවා.සමහරවිට ඇතැමුන් සිතන්නට පුළුවන් කැළිකසළ ඉවත් කිරීමෙන් පමණක් මේ ප්‍රශ්නය විසඳෙනවා කියා. නමුත් ගොඩනැඟිලි හදන ස්ථානවල, අත්හරින ලද ස්ථානවල මදුරුවෝ යහමින් බෝ වෙනවා.පසුගිය මාසයේ සෞඛ්‍ය අමාත්‍යාංශය ඩෙංගු මර්දන ඒකකය රැස්වී විශේෂ වැඩසටහනක් කිරීමට තීරණය කළා. බස්නාහිර පළාතේ ඩෙංගු වාර්තාවීම වැඩි නිසා ඒ පිළිබඳව සුදුසු ක්‍රියා මාර්ගයක් ගැනීමට එහිදී තීරණය වුණා. ඒ අනුව බලන විට ගම්පහ දිස්ත්‍රික්කයේ ඩෙංගු වාර්තාවීම් ඉතා වැඩියි.බස්නාහිර පළාත සලකා බැලීමේදී පවතින ජනගහනයට සාපේක්‍ෂවත්, ඩෙංගු වාර්තාවීමේ වැඩිවීමක් තිබුණා.මෙයට ප්‍රධාන හේතුව ඉවත් කළ පරිගණක හා කොටස්, උළු කැට ආදියේ ඩෙංගු බෝ වීමයි. ඒ අනුව බලද්දි මේ වර කැළි කසළවලටත් වඩා තාක්ෂණික උපකරණ බලපෑමක් සිදුකර තිබෙන බව පේනවා.පසුගිය සඳුදා උදේ නව පාසල් වාරය ඇරැඹීමත් සමඟ සවස් වන විට ලැබුණු වාර්තා අනුව පිහිණුම් තටාක ආදිය සහ ඒවා සෑදීමට බිම හාරා තිබූ ස්ථානවල බහුලව ඩෙංගු බෝවීම දක්නට ලැබුණා.අප ප්‍රසිද්ධියේ අවදානම වැඩිම පාසල් හෙළිදරව් නොකරන්නේ අනෙක් පාසල්වල ද අවදානම පිළිබඳ ඇති අවධානය එයින් යම් තරමකට හෝ අඩුවීම මේ අවස්ථාවේ නොවිය යුතු නිසයි.මා හිතන හැටියට නම් ඩෙංගු බෝවන ස්ථාන සහිත ආයතන හෝ යම් පාසලක් වේ නම් දඬුවම් කිරීමට වඩා චර්යාවන් වෙනස් කිරීමෙන් ඩෙංගු මර්දනයට එක්වීමයි වඩා වැදගත් වන්නේ. විශේෂයෙන් පරිසරය සුරැකීමටත් තම වට පිටාව පිරිසුදු සෞඛ්‍ය සම්පන්න එකක් බවට පත් කර ගැනීමටත් සියලු දෙනා උනන්දු විය යුතුයි.පාසල්වල නම් මේ සඳහා මවුපියන් මුල්තැන ගත යුතුයි කියා මා විශ්වාස කරනවා. තම දරුවා පාසල් ගේට්ටුව ළඟින් බස්සවා යාම හෝ නිවෙස ළඟින් පාසල් වෑන් රථයට නංවා එවීමට වඩා වගකීමක් මවුපියන්ට දරුවාගේ සෞඛ්‍ය සුරැකීම සම්බන්ධව පවතිනවා. මොකද අධ්‍යාපනය ලැබීමටත් දරුවා සෞඛ්‍ය සම්පන්නව සිටිය යුතුමයි.අනෙක පාසලක් කියන්නේ සීමිත ප්‍රදේශයක්. එහි වෙසෙන සංඛ්‍යාවත් වැඩියි. ගුරුවරුන් ළමයින් විදුහල්පති මෙන්ම මවුපියන් ද එක්වූ විට මේ කුඩා ප්‍රදේශය පිරිසිදු කර ගැනීම විශාල ගැටලුවක් නොවේ.දැන් මැලේරියාව පිළිබඳව ද බියක් යළි ඇති වී තිබෙනවා. නමුත් මැලේරියාව පුද්ගලයකුට කිහිප වතාවක් වැලඳී සුව වීමේ හැකියාවක් ඇති රෝගයක්. නමුත් ඩෙංගු ගැන ඊට වඩා බොහෝ බිය විය යුතුයි. හේතුව ඩෙංගු රෝගය ඇති බව හඳුනා ගැනීමටත් දින 5 ක් වත් ගතවෙන නිසා. ඒ වගේම ඒ හඳුනා ගැනීමට පසු ජීවිතයක් බේරීමට ඇති කාලය ද ඉතා සීමිතයි.මේ සියල්ල අලලා අප යුරෝපා සංගමය සමඟ එක්ව ඉක්මනින් ඩෙංගු හඳුනා ගැනීමේ පර්යේෂණ ව්‍යාපෘතියක් කරගෙන යනවා. එය සාර්ථක වුවහොත් ඉතා ඉක්මනින් කලාපයටමත් හොඳ තත්ත්වයක් උදා වේවි.කෙසේ වුවත් ඒ සියල්ල අතර ඩෙංගු රෝගය වැලඳීමෙන් වැළකී සිටීමට පෞද්ගලිකව හා පොදුවේ ගත හැකි පියවර සියල්ල ගැනීම ජනතාවගේ වගකීමක්. එය තමන් ආගම අදහනවා සේම එදිනෙදා කළ යුතු කටයුත්තක් සේ මා විශ්වාස කරනවා.බස්නාහිර පළාත් අධ්‍යාපන අධ්‍යක්‍ෂපී.එන්. අයිලප්පෙරුමඅපි ඩෙංගු මර්දන කටයුතු පාසල්වල පටන් ගත්තේ අද ඊයේ සිට නොවෙයි. සෑම විදුහල්පති රැස්වීමකම අපි මේ ඩෙංගු අවදානම ගැන දැනුම් දුන්නා. සෑම සතියකම සිකුරාදා දිනයක එක් කාල පරිච්ඡේදයක් වෙන්කරගෙන පිරිසුදු කිරීම් කිරීමට අපි දැනුම් දුන්නා. සෑම කාල පරිච්ඡේදයකින් ම විනාඩි 5 ක් එකතු කරගෙන මේ වේලාව සකසා ගත යුතුයි.සෞඛ්‍ය අමාත්‍යාංශය මඟින් පාසල් ඩෙංගු අවදානම් කලාප ලෙස හඳුන්වා දී තියෙනවා. මේ සඳහා පාසල් පිරිසුදුව තබා ගැනීම පමණක්ම ප්‍රමාණවත් නැහැ. පාසල්වල වැසිකිලි, වහල ආදියේ ඩෙංගු මදුරුවන් බෝවන්න පුළුවන්. ගස්වල අතු කපා මේවා පිරිසුදු කළ යුතුයි. සෑම පාසලකටම ඩෙංගු මර්දනය සඳහා නම් කළ ගුරුවරයෙක් පත් කරන්න කියා දැනුම් දී තියෙනවා. බොහෝ පාසල්වල වැහි පිහිලි හරියට පිරිසුදු කරන්නෙ නැහැ. අපි පාසල්වලට දැනුම් දී තියෙවා මේ අවදානම් ස්ථාන පිළිබඳ යම් පියවර ගන්න කියා.පසුගිය කාලයේ අපි පාසල්වලට කළ දැනුම්දීම් අනුව මේ පාසල් ඒවා ක්‍රියාත්මක කළා. අපි ළඟ වාර්තා තියෙනවා. අපි බස්නාහිර පළාතේ පාසල් 1300 ගණනටම මේ දැනුම්වත් කිරීම් කළා. නමුත් අපි කියන දැනුම් දෙන මේ දේවල් ඇඟට නොගන්න පිරිසකුත් ඉන්නවා. අපි පාසල් වාර නිවාඩු ආරම්භ කිරීමට පෙර ප්‍රජා සහභාගිත්වය ඇතිව පිරිසුදු කිරීමටත් දැනුම් දී තියෙනවා.ජනාධිපති ලේකම් කාර්යාලය අපෙන් විශේෂ ඉල්ලීමක් කර තිබුණා මෙවර විශේෂ අවධානයක් යොමු කරන්න කියා. අපි එයටත් විශේෂ පියවර ගත්තා. කොට්ඨාස, කලාප අධ්‍යක්‍ෂවරු දැනුම්වත් කර බස්නාහිර පළාතේ සියලුම අධ්‍යාපන කාර්යාලවල මෙන්ම පාසල් වලත් පවිත්‍රතා කටයුතු කරන්න පියවර ගත්තා. සෑම විටම අපි උපරිමයෙන් දැනුවත් කිරීම් කර තියෙනවා. සමහර අවස්ථාවලදි අපි සෞඛ්‍ය වෛද්‍ය නිලධාරි මහත්වරු පවා සම්බන්ධ කර දුන්නා. ඩෙංගු ඩන්ක් කියා කැට වර්ගයක්, ප්‍රාදේශීය සෞඛ්‍ය අධ්‍යක්‍ෂ වරයා අපිට ලබා දෙනවා කිව්වා වැහි පීලිවලට දමන්න. නමුත් ඒවා අපිට ලැබුණේ නැහැ. ඩෙංගු මර්දන වැඩ සටහන අධ්‍යාපනය හා සමගාමීව යන වැඩ සටහනක් ලෙසයි අපි පාසල්වල මෙය ක්‍රියාත්මක කර තියෙන්නේ. ප්‍රජා පොලිස් සේවා සහය ගන්නටත් අපි විදුහල්පතිවරුන්ට දැනුම් දුන්නා. අපේ උපදෙස් පිළිනොපැද්දොත් නීතියෙන් කටයුතු කරන බවද අපි ඔවුන්ට දැනුම් දුන්නා.පාසල් වලට පොලිතින්, ප්ලාස්ටික් ද්‍රව්‍ය ගෙන ඒම අපි තහනම් කර නැහැ. නමුත් මේ ඩෙංගු උවදුර තේරුම් ගත් විදුහල්පතිවරු ඒ ඒ අයගේ පරිපාලන ව්‍යුහය තුළ යම් යම් දේ තහනම් කරන්න කටයුතු යොදා තියෙනවා. එය ඉතා හොඳයි.පාසල් පිරිසුදු කිරීමේදී යම් යම් ප්‍රායෝගික ගැටලු පැන නැගෙන බව ඇත්තයි. නමුත් ඒ සඳහා සුදුසු පියවර ගන්න විදුහල්පතිවරු දැනගත යුතුයි.සෑම පාසලක්ම පිරිසුදු කර තමන් සුරක්ෂිතයැයි සහතිකයක් ලබාගත යුතු බව අධ්‍යාපන අමාත්‍යාංශයෙන් විදුහල්පතිවරුන්ට දැනුම් දී තියෙනවා. එය ඉතා හොඳ දෙයක්. විදුහල්පතිවරු ගුරුවරුන් සමඟ එක්වී ඒ ඉලක්කය ජයගෙන තම පාසල ඩෙංගු වලින් තොරයැයි සහතිකයක් ලබා දෙන්නට පුළුවන් නම් එය ඉතා වටිනවා.සෞඛ්‍ය අමාත්‍යාංශයේ ජාතික ඩෙංගු මර්දන ඒකකයේ අධ්‍යක්ෂ විශේෂඥ වෛද්‍යරංජිත් බටුවන්තුඩාවමේ වනවිට ශ්‍රී ලංකාවේ තිබෙන ප්‍රමුඛ මහජන සෞඛ්‍ය ප්‍රශ්නය ඩෙංගු උවදුරයි. ඒ නිසා මේ උවදුර මර්දනය කිරීම සඳහා අවශ්‍ය සියලුම ක්‍රමෝපායයන් භාවිත කිරීමට අපට සිදුවී තිබෙනවා.ඩෙංගු බෝකරන මදුරුවන් වර්ග දෙකක් සිටිනවා. එක් වර්ගයක් වන්නේ ඊඩිස් ඊජිප්ටියි, අනෙක් වර්ගය ඊඩීස් ඇල්පොබික්ටස්. මෙයින් ඊජිප්ටි වර්ගය බොහෝ විට බිත්තර දමන්නේ බහාලුම් ලෙස අප හඳුන්වන යෝගට් කෝප්ප, වතුර බාල්දි, ටින් ආදියේයි. ඒ බහාලුම් වර්ගයක් ලෙස නොගැඹුරු ළිඳක් වුවත් සැළකිය හැකියි. මදුරුවා එම බහාලුම්වල පිරුණු ජල පෘෂ්ඨයට ආසන්නයේ බිත්තර අලවනවා. ඒ බිත්තර ඇලවීමට මදුරුවන්ට තරමක රළු පෘෂ්ඨයක් අවශ්‍යයි.අනෙක් වර්ගය බිත්තර දමන්නේ ස්වභාවික ස්ථානවලයි. කෙසෙල් අත්තක මුල, රම්ප කොළයක මුල, අන්නාසි කොළවල ආදි ස්ථාන බිත්තර දැමීමට ඒ මදුරුවන් තෝරා ගන්නවා. විශේෂයෙන් ම වැහි පීලි ආදිය ද මේ මදුරුවන් ගේ බිත්තර දමන රජදහන් ලෙස යොදා ගන්නවා. මේ නිසා පාසල හෝ වේවා වෙනත් ආයතනයක් හෝ වේවා නිවෙසක හෝ වේවා ඕනෑම ස්ථානයක් පවතිනවා නම් එය මදුරුවන් සඳහා විශාල ආකර්ෂණයක් පවතිනවා. විශේෂයෙන් වැහි පීලිවලට අවට ගස්වල කොළ වැටී අවහිරවීම මදුරුවන්ට ලැබුණු වරප්‍රසාදයක් වැනියි.මේ ප්‍රශ්නය පිළිබඳ ජනතාව දැනුම්වත් කිරීම අප හැකිතාක් සාර්ථකව කර තිබෙනවා. ඒ නිසා ජනතාව අතර කිසිම අනවබෝධයක් ඩෙංගු පිළිබඳව නැහැ. ඒ වගේ ම දඩ ගැසීමෙන්, නඩු දැමීමෙන් ඩෙංගු මර්දනයට ජනතාව උනන්දු කළ හැකිද යන්නත් ඇත්තෙන් ම ප්‍රශ්නයක් . නමුත් තමන්ගේත් තම පවුලේ උදවියගේත් ආරක්ෂාව උදෙසා ඩෙංගු මදුරුවන් ඇතිවිය හැකි ස්ථාන විනාශ කර දැමීම තම වගකීමක් ලෙස සියලු දෙනා සිතා කටයුතු කිරීමයි වැදගත් වන්නේ. එහිදී ගෙදරක නම් ගෘහමූලිකයා, ආයතනක නම් ප්‍රධානියා, විදුහලක නම් විදුහල්පතිවරයා වගකිව යුත්තා ලෙස ගැනෙනවා. තමන්ට වැඩ අධික නම් ඒ සඳහා තවත් නියෝජිතයකු හෝ පත් කර අදාළ කාර්යය නිසි ලෙස සිදුවේද යන්න සොයා බැලීම ඒ ප්‍රධානීන්ගේ වගකීමක්. මේ පිළිබඳව ජනාධිපති ලේකම්වරයා විසින් චක්‍රලේඛයක් එවා තිබෙනවා. එහිදී පාසල්වල විදුහල්පතිවරුන්ට ම පමණක් කියා විශේෂයක් නැහැ. ඕනෑම ආයතනයක ප්‍රධානියා වගකිව යුත්තා ලෙසයි ගැනෙන්නේ.විශේෂයෙන් මේ උවදුර ජාතික වගකීමක් ලෙස සලකා කටයුතු කිරීමේ වගකීම සමස්ත ජනතාවට ම පැවරෙනවා.මේ සඳහා විශේෂයෙන් පරිසර පළාත් පාලන ආරක්ෂක, අධ්‍යාපන අමාත්‍යාංශ, සෞඛ්‍ය අමාත්‍යාංශය සමඟ ඒකාබද්ධව කටයුතු කරනවා. කානු පද්ධති ආදී ස්ථාන පිරිසිදු කිරීම හා ඒවා ඩෙංගු බෝ වන තත්ත්වයෙන් මුදා ගැනීම මෙන්ම අපද්‍රව්‍ය කළමනාකරණ වැඩපිළිවෙළ පිළිබඳ ප්‍රතිපත්ති අලුත් කිරීම ආදී අවශ්‍ය අනෙක් සියලු දේ රජයේ මැදිහත්වීමෙන් කෙරෙනවා. එමෙන් ම ඩෙංගු මර්දනය සඳහා ජනාධිපති කාර්ය සාධක බළකායේ උපකාරයත් ඉතා වැදගත්. මෙහිදී අප අවධානය යොමු කළ යුත්තේ වැඩිහිටියන්ට වඩා දරුවන්ට මේ රෝගය වැලදීමේ දී ඇතිවන භයානක තත්ත්වය පිළිබඳවයි. ඩෙංගු උවදුර නිසා පාසල් දරුවන් මිය ගිය අවස්ථා තිබුණා. ඒ නිසයි විශේෂයෙන් පාසල් පද්ධතියේ ඩෙංගු රෝග මර්දන කටයුතු පිළිබඳව විශේෂ අවධානයක් යොමු කරන්නේ.ගෝතමී බාලිකා විදුහල්පතිනියඑස්. මුණසිංහපවතින වැසි සහිත කාලගුණික තත්ත්වය මත ඩෙංගු තර්ජනය නැවතත් දිවයිනේ විවිධ ප්‍රදේශවල ඉස්මතු වුණා. පවතින අලුත් තත්ත්වය ගැන අපි අවධානයෙන් සිටිය යුතු අතරම ඊට මුහුණ දීමට ද සූදානම් විය යුතුයි. අලුත් අවුරුදු නිවාඩුවෙන් පසු ව පාසල් ආරම්භ කළේ පසුගිය සතියේ දී යි. හැම පාසල් නිවාඩු වාරයක් අවසන් වී නැවත පාසල් ආරම්භ වන මුල් දිනවල පාසල්වල ඩෙංගු බෝවීමේ අවදානම තුරන් කිරීම සඳහා සෑම පාසලකම පිරිසිදු කිරීමේ ශ්‍රමදාන ක්‍රියාත්මක වෙනවා. ඒ සඳහා වූ චක්‍ර ලේඛයක් ද අධ්‍යාපන අමාත්‍යාංශයෙන් විදුහල්පතිවරුන්ට එවා තියෙනවා.නමුත් දැන් පවත්නා වැසි සහිත කාලගුණය නිසා ඩෙංගු මර්දනය කිරීමට විශේෂ අවධානයක් සෑම පාසලකම යොමු කර තියෙනවා. ඩෙංගු මර්දන වැඩසටහන යටතේ සෞඛ්‍ය අමාත්‍යාංශය මඟින් පසුගියදා පාසල් පාරීක්ෂා කළා. එසේ පරීක්ෂා කිරීමෙන් අනතුරුව මදුරුවන් බෝවිය හැකි ස්ථාන පවතින බව අනාවරණය කරගෙන තියෙනවා.පාසල්වල විශාල පිරිසක් ගැවසෙන නිසා ළමයින් යෝගට් කෝප්ප, කිරි පැකට්, බීම බට” අයිස් ක්‍රීම් දවටන, ප්ලාස්ටික් බෝතල්, පොලිතින් කවර තැනින් තැන දමනවා. පාසල්වල සනීපාරක්ෂක කම්කරුවන් සිටින්නේ ඉතා සීමිත ප්‍රමාණයකුයි. මේ පිරිසට ළමයි තුන් හාර දහසකගේ අතින් සිදුවන අපිරිසුදු කිරීම් නවත්වන්න අපහසුයි. මේ තත්ත්වය නැති කිරීම දරුවන්ගේත්, මවුපියන්ගේත් යුතුකමක්.මේ වනවිට අපි මවුපියන්ගෙන් සහභාගිත්වය ඇතිව පිරිසුදු කිරීම් කටයුතු කරගෙන යනවා. පාසල් පිරිසුදු කළාට පමණක් මදි. ඒ තත්ත්වය දිගින් දිගටම පවත්වාගෙන යා යුතුයි. එයට දරුවන් ගේත් මවුපියන්ගේත් සහය තම පාසලට ලබාදිය යුතුයි.ඉවත ලන ද්‍රව්‍ය, ප්ලාස්ටික් පොලිතින් වැනි ද්‍රව්‍ය දරුවන් අතේ පාසලට එවන්න එපා. නැවත ගෙදර ගෙන යා හැකි බෝතලයක වතුර එවන්න. ඉවත ලන වතුර බෝතල් එවන්න එපා. පාසල් වලට පොලිතින් ද්‍රව්‍ය, පොලිතින් කවර ගෙන ඒම සම්පූර්ණයෙන්ම තහනම්. කෑම පාර්සල් පොලිතින් ආවරණවල ඔතා එවන්න එපා. දරුවාගේ ආහාරය කෑම පෙට්ටියක දමා හැන්දක් සම ඟ එවන්න. අපේ පාසල් ඇතුළුවීමේ ගේට්ටුවේදී මේ දේවල් තිබේ දැයි ශිෂ්‍ය නායිකාවන් විසින් පරීක්ෂා කරනවා. දරුවා අසහනයකට පත් නොකරන්න මේ දේවල් නොඑවන්න මවුපියන් වග බලාගත යුතුයි.ඔබේ දරුවන් වෙනුවෙන් අපි ගෙන යන මේ වැඩසටහන්වලට විරුද්ධ වන අයගේ නාමලේඛන අපිට සෞඛ්‍ය අමාත්‍යාංශයට දන්වන්න සිදුවෙනවා. මන්ද මෙය සෞඛ්‍ය අමාත්‍යාංශයෙන් කළ ඉල්ලීමක්.අපි ඔබගේ දරුවා ආරක්ෂා කළ යුතුයි. ඩෙංගු මදුරුවා දෂ්ට කරන්න පුළුවන් දවල් කාලයේ. දරුවෝ දවල් කාලයේ වැඩිපුර ගැවසෙන්නේ පාසලේ. ඒ නිසා අපිටත් දරුවන් ගැන වගකීමක් තියෙනවා. යම් පාසල් සිසුවකු ඩෙංගු රෝගයට ගොදුරු වුණොත් එයින් ඇතිවන මානසික පීඩනය හැම දෙයටම වඩා බලවත්. මේ නිසා මම මවුපියන්ගෙන් ඉල්ලා සිටින්නේ ඔබේ දරුවා පාසලට එවීමේදී මේ ගැන වඩාත් සැලකිලිමත් වන්න. ඒ වගේ ම පාසල් මඟින් ක්‍රියාත්මක වන ඩෙංගු මර්දන ශ්‍රමදාන වැඩසටහන් වලදී දරුවා වෙනුවෙන් ඔබේ සහය ලබා දෙන්න.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ab12042910</link>
    <topic>මේ රජය හැමදාම කම්කරුවොත් එක්කයි</topic>
    <author>සංවාදය</author>
    <content>ලබන අඟහරුවාදා (මැයි 1) දිනට යෙදෙන ලෝක කම්කරු දිනය ලෝ පුරා ලක්ෂ සංඛ්‍යාත වැඩ කරන ජනතාව මහ ඉහළින් සිහිපත් කරති. විශේෂයෙන් ඉල්ලීම්, අයිතිවාසිකම්, රැකියා සුරක්ෂිතතාව හා වැඩ කරන ජනතාවගේ යුතුකම් ගැන ද මෙදින හඬ නඟනු ඇත.ලෝකයේ මැයි දින සැමරීම ආරම්භ වූයේ පැය අටක වැඩ කරන දිනයක් ඉල්ලා ඇමෙරිකාවේ චිකාගෝ නුවරින් ඇරැඹුණු උද්ඝෝෂණයකිනි. ඒ 1886 වර්ෂයේදීය. මෙරට මැයි දිනයෙක ආරම්භය 1933 වර්ෂයේදී කම්කරු නායකයකු වූ දිවංගත ඒ. ඊ. ගුණසිංහ මහතාගේ නායකත්වයෙන් පවත්වා තිබේ.සේවක අයිතිවාසිකම් මෙන්ම සේවක ඉල්ලීම් ද මැයි දින ඉතිහාසය හා බැඳී පවතී.මැයි දිනය නිමිත්තෙන් කම්කරු හා කම්කරු සබඳතා ඇමැති ගාමිණි ලොකුගේ මහතා දැක්වූ අදහස් මෙසේ ය.‘අපි වැඩ කරන ජනතාව විශ්වාසයට අරගෙන කටයුතු කරන ඔවුන්ගේ සහාය අගය කරන රජයක්. රටක් සංවර්ධනය කරන්න නිෂ්පාදනය වැඩි කරන්න වැඩ කරන ජනතාවගේ සහාය අවශ්‍යයි.පසුගිය කාලයේ මේ රටේ ආර්ථික වර්ධනයට නිෂ්පාදනය ඉහළ නැංවීමට සහ සංවර්ධන කටයුතු උදෙසා වැඩ කරන ජනතාව අපේ රජයට සුවිශාල සහයෝගයක් ලබා දුන්නා. පසුගිය කාලයේ අපේ නිෂ්පාදන වැඩිවුණා. ගොවිතැන කර්මාන්ත නිෂ්පාදන අපනයනයන්වල සෑහෙන ප්‍රගතියක් වැඩ කරන ජනතාවගේ ශ්‍රම දායකත්වයෙන් ලැබුණ සහයෝගය නිසා වැඩි කරගන්නට හැකි වුණා.‘රට එකට’ යන තේමාව යටතේ මෙවර මැයි දිනය සමරන්නේ.අපේ ශ්‍රම බළකාය ගැන විශ්වාස කරලා රජය වැඩ කරනවා. මහින්ද චින්තනය මේ රටේ වැඩඩකරන ජනතාව සමඟ බද්ධ වූ දෙයක්. අපේ ජනාධිපතිතුමා කම්කරු අමාත්‍යවරයා ලෙස ද වැඩ කළ අත්දැකීම් තියෙන නායකයෙක්.මහින්ද රාජපක්ෂ ජනාධිපතිතුමා මේ රටේ කම්කරු පන්තිය හා වැඩ කරන ජනතාව සමඟ දිගු කලක් කටයුතු කරමින් අවබෝධයක් ලබාගත් නායකයෙක්.එතුමා කම්කරු ඇමැතිවරයා වශයෙන් කටයුතු කළ අවධියේ සිට කම්කරු ප්‍රශ්න වැඩ කරන ජනතාවගේ ප්‍රශ්න ගැන හොඳ අවබෝධයකින් කටයුතු කරන්න ශක්තියක් ලබාගත්තා. රාජ්‍ය නායක වශයෙන් පත්වීමෙන් පසුව ද එතුමා නිතරම වෘත්තිය සමිති නායකයන් හමු වී ප්‍රශ්න හා ගැටලු තිබේ නම් සාකච්ඡා කරනවා.අයවැය යෝජනා සකස් කිරීමේදී පවා මුදල් ඇමැතිවරයා වශයෙන් වෘත්තිය සමිති අදහස් යෝජනා විමසා සිටිනවා.මෙවර මැයි දිනයේදී ලංගම සේවකයන් වෙනුවෙන් රජය මැදිහත් වී පාරිතෝෂික මුදල් ලබාදීමට පියවර ගෙන තිබෙනවා.ලංගම සේවකයන් 5929 දෙනෙකු මේ පාරිතෝෂික දීමනා ගෙවීම්වලට ඇතුළත්. මේ සඳහා රුපියල් මිලියන 1400 මුදලක් හෙවත් බිලියන 1.4 මුදලක් මහා භාණ්ඩාගාරයෙන් ලබා දී තිබෙනවා..මේ සම්බන්ධයෙන් ක්‍රමවත් ක්‍රියාමාර්ගයක් සකස් වී තිබෙනවා. ලංගම සේවකයන්ට ප්‍රදානය කරන පාරිතෝෂික දීමනා සංකේතවත් කරමින් මහින්ද රාජපක්ෂ ජනාධිපතිතුමා අතින් මැයි දින රැස්වීමේදී එම ප්‍රදානයන් කිහිපයක් ලබාදීමට ද පියවර ගෙන තිබෙනවා.කවුරු මොනවා කීවත් මේ රටේ වැඩ කරන ජනතාව වෙනුවෙන් පවතින සේවක අර්ථ සාධක අරමුදල දුර්වල වී නැහැ. එහි මුදල් සුරක්ෂිතයි. මහ බැංකුව එම අරමුදල ගැන සහතික වෙනවා. කිසිම කෙනෙකුට එහි ගෙවීම් පිළිබඳ අවුලක් ද පැන නඟින්නේ නැහැ.සේවකයන්ට දෙන ප්‍රතිලාභ තව තවත් වැඩි කර දෙන්නත් අපේ බලාපොරොත්තුවයි. තමන් විශ්‍රාම යන විට කරදරයක් නැතිව අර්ථ සාධක අරමුදලේ තමන් සතු මුදල ලබාදීමේ ක්‍රම වේදයක් අපි සකස් කරමින් පවතිනවා.නව ක්‍රමවේදය අනුව හැඳුනුම්පත් අංකයට සේවක අර්ථ සාධක අරමුදල සටහන්කර ඇඟිලි සලකුණ ද ඇතුළත් කර ගිණුම් හිමියාගේ අරමුදල ලබා ගැනීමේ ක්‍රමය ක්‍රියාත්මක කිරීමටයි පියවර ගෙන තිබෙන්නේ.ඒ වගේම සේවක අර්ථ සාධක අරමුදලෙන් අදාළ සාමාජිකයාට නිවෙසක් ඉදිකිරීමට ඉඩමක් මිලදී ගැනීමට හෝ තමන්ගේ ඉඩමක නිවෙසක් ඉදිකර ගැනීමට ද, නිවාස දේපළක් මිලදී ගැනීමට, නිවාස දේපළක් මත ඇති උකසක් බේරා ගැනීමට, අනුමත බැංකුවකින් ලබාගත් නිවාස ණයක ඉතිරි මුදල බේරුම් කිරීමට, හෘද සැත්කම්, වකුගඩු බද්ධ කිරීමේ සැත්කම, සිසේරියන් සැත්කම් හදිසි අනතුරක් සිදු වූ විට රෝහල් ගත කිරීමකදී දින 14 නොඅඩු කාලයකට රුපියල් ලක්ෂ තුනකට නොඅඩු මුදලක් ණය මුදලක් ලෙස ලබා ගැනීමට ද අදාළ නීතිරීති අනුමත කර අවසන්.ළමා ශ්‍රමය යෙදවීම පිළිබඳ පනත සම්බන්ධයෙන් ද අපේ මූලික අවධානය ;යාමුකර ඇත්තේ අවුරුදු 14 සහ අවුරුදු 14 - 18 වයස් අතර ළමයින් අනර්තකාරී කම්හල්වල සේවය සඳහා යොදවා ගැනීම වළක්වා ගැනීමටයි.අන්තර්ජාතික කම්කරු සංවිධානයේ අනුමත නීතිරීති සියල්ල ද අපේ රජය පිළි අරගෙන ක්‍රියාත්මක කරනවා.හාම්පුතුන් හා වෘත්තීය සමිති අතර වාර්ෂික සාමූහික ගිවිසුම් ශක්තිමත් කරන්නත් අප පියවර ගෙන තිබෙනවා. මින් දෙපාර්ශ්වය අතර සහයෝගිතාව වර්ධනය වී තිබෙනවා.සාමූහික ගිවිසුම් ශක්තිමත් පදනමක් ඇතිකරගෙන තිබෙනවා. මේ ගිවිසුම් ඇතිකර ගැනීමේදී ජනවාරි මාසයේ සිට මාර්තු 30 දක්වා සාකච්ඡා කර අනතුරුව වසර තුනක කාලයකට එකඟතාවක් ඇති කරගන්නවා.ඉදිරි කාලයේදීත් රජය වැඩ කරන ජනතාව වෙනුවෙන් ඇප කැප වෙනවා. වෘත්තීය සමිති සමඟ නිරන්තර බැඳීමකින් වැඩ කරන ජනතාවට හිතවාදී රජයක් හැටියට මේ රජය කටයුතු කරනවා.සංවාදයසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204291</link>
    <topic>“අපි එලොව ගිහින් මෙලොව ආවා. ස්පාඤ්ඤ නැවෙන් ආවේ දේව දූතයන්”</topic>
    <author>දයා ඩී. ෆොන්සේකා ඡායාරූප-සමන් ශ්‍රී වෙදගේ</author>
    <content>සමහරදාට අපට කන්න දුන්නේ සූදුරුයි බතුයි. බිව්වේ මඩ වතුර. ඒත් දවසකට කෝප්පයක් දෙකක් විතර. අපට නාන්න ඇඟ හෝදන්න තියා බොන්නවත් වතුර නැහැ. එහෙම දුකක්නම් කිසි කෙනෙකුට වෙන්න එපා.”“අපි ජීවිත ආශාව අත්හැරලයි හිටියේ. උන්ට ඕනැ කළේ ඩොලර්.”මාස හයහමාරක් පමණ ලොව දරුණුතම සෝමාලි කොල්ලකරුවන්ගේ ග්‍රහණයේ සිට මෙරටට පැමිණි ධීවරයෝ සිය දුක කීහ.ශ්‍රී ලාංකික ධීවරයන් 6 දෙනා කටුනායක ගුවන් තොටුපළට පැමිණි ඒ මොහොත අතිශය සංවේග කර විය. සංවේදී හදවත්වලට පමණක් නොව ගල් හිතකට වුවද සංවේගය උපදවන එම දර්ශනය උද්වේගකරය.මරණය එළිපත්තේ සිට එහා ලෝකය බලමින් මැරි මැරී සිටි ධීවරයෝ 6 දෙනා සිය මවුපියන් දූ දරුවන් බිරින්දන්ගේ මුහුණු යළි දකින්නට ලැබීම පිළිබඳව දෙවියන්ට ස්තුති කරමින් හඬන්නට වූහ.මවුවරු පියවරු සිය දරුවන් දැකීමේ පී‍්‍රතිය වාවාගත නොහැකිව වැලපෙන්නට වූහ. බිරින්දෝ සිය සැමියන් බදා වැලඳගෙන හඬන්නට වූහ. මාස හයකින් නුදුටු දරුවන් ගේ මුහුණු යළි දකින්නට වාසනාව ලද ධීවර පියවරුන්ට හඬන්නට දෑස්වල කඳුළු නැති තරම් විය.දරුවෝ සිය දුක ශෝකය මුසු පී‍්‍රතිය වචනවලට නඟාගත නොහැකිව තුෂ්ණිම්භූතව සිටි අයුරු බලා සිටියවුන්ගේ දෑස්වලට කඳුළු නැංවීය.“අපිට කන්න බොන්න හරියට දුන්නෙත් නැහැ. නාන්න ඇඟ හෝදන්නවත් දුන්නේ නැහැ. පුදුම දුකක් අපි වින්දේ.” එක් ධීවරයකු මාධ්‍යයට කීයේ දුක වාවාගත නොහැකිවය.“ලයිට් එළියක් දැක්කොත් ඒ පැත්තට පැනල පීනමු” කියල අප හිටියේ. මුන්ගෙ අතින් මැරෙනවට වඩා එහෙම අනතුරකින් හරි මැරෙන එක සැපයි කියල අපි හිතාගත්තා.”එදා උදේ පහමාරට විතර උසට උසේ යමක් අපි දිහාවට ආව කළුවරේම. බැලුවම ඒක නැවක්. නැව ළං කළාම අපි කෑගැහුවා. ඒ අයගේ බෝට්ටු දෙකක් මේ පැත්තට ආවා. ඒ අය ළඟ ආයුධත් තිබුණා. ‘ශ්‍රී ලංකා සික්ස් මෑන්. සෝමාලි මෑන් ප්‍රොබ්ලම් හෙල්ප් හෙල්ප්’ කියල අපි කෑගැහුවා.එතකොට ස්පාඤ්ඤ භටයෝ බෝට්ටුවට නැගලා උන්ව ගැට ගැහුවා. අපව ඒ අයගේ නැවට ගෙන ගොස් බේත් දුන්නා.”බෝට්ටුවේ නායකයා ලෙස කටයුතු කළ ඇන්. කේ. වීරසේන තමන්ගේ අත්දැකීම විස්තර කළේ එසේය.තමන් බේරා ගැනීම පිළිබඳව දෙවියන්ට ස්තුති කළ ධීවරයෝ සිය ඥාතින් හා එකතු වීමෙන් අනතුරුව වතුර බිඳක්වත් නොබි කෙළින්ම ගියේ තමන් වෙනුවෙන් ඥාතින් වූ බාර හාර ඔප්පු කිරීමට මීගමුවේ මංකුලියේ ශාන්ත අන්තෝනි දේවස්ථානයටය.මානසික වශයෙන් ද දැඩි ලෙස තෙහෙට්ටු වී සිටි ඔවුන්ට වචන දෙක තුනක් හෝ කතා කිරීම පවා දුෂ්කර විය. සිය ඥාතින් කිසි දිනෙක දකින්නට නොලැබේ යැයි සිතා සිටි ඔවුන්ට ඥාතින් දැකීම උහුලාගත නොහැකි සතුටක් ගෙන දෙන්නක් විය.එහිදී ධීවරයෝ 6 දෙනා තමන්ගේ ජීවිත බේරා දීම පිළිබඳව දෙවියන් වහන්සේට ස්තුති කළහ. එය බලා සිටි සියල්ලෙන්ගේම දෑසට කඳුළු ඉනු දර්ශනයක් විය.“අපි මැරි මැරි ජීවත්වුණේ මගේ බිරිඳ දරුවෝ දකිනකම් හිටියේ මැරි මැරී. අපි නිතරම අපේ දරුවන් දැකගන්න ඉඩ ලබා දෙන්න යැයි දෙවියන් වහන්සේට කන්නලව් කළා. දෙවියෝ අපිව බේරුවා. දේව දූතයන් ආවේ ස්පාඤ්ඤ නැවෙන්.” බෝට්ටුවේ කප්පිත්තා වීරසේන මහතා කීය.“අපි සෝමාලියානු මුහුදු සීමාවට ගියේ නැහැ.” වීරසේන මහතා තවදුරටත් කීය.“ආයෙත් නම් මේ ගොල්ලන්ට මුහුදු රස්සාවට යන්න දෙන්නෙ නැහැ. මෙහේ මොකක්හරි රස්සාවක් කරනවා මිසක” ඔවුන්ගේ ඥාතිහු පැවසුහ.“මට මගේ පුතා දකිනකම් නින්දක් නැහැ. අද තමයි හිතට සැනසීමක් ලැබුණේ.” ධීවරයකුගේ මවක් කීවාය.මාස හයකින් නුදුටු පියා තුරුළට වී හිනැහෙන දරුවන්ගේ මුහුණු ආලෝකවත්ව තිබිණ.නිමේෂා දුව බහුදින ධීවර යාත්‍රාව මීගමු වෙරළෙන් ධීවර කර්මාන්තය සඳහා පිටත් වූයේ පසුගිය වසරේ සැප්තැම්බර් 27 දාය.එහි මුහුදු කර්මාන්තය හොඳින් දත් ධීවරයෝ 6 දෙනෙක් වූහ.එන්. කේ. වීරසේන, ජූඩ් නිශාන්ත ප්‍රනාන්දු, පෙරුමාල් සෙල්වරාජ්, දිනේෂ් සුසන්ත, ලෙවන් රුද්‍රිගෝ, හා ශාන්ත සෙබස්තියන් යනු ඒ 6 දෙනාය.බොහෝ ධීවරයෝ මසුන් බහුල මේ ප්‍රදේශයේ ධීවර කර්මාන්තයට කැමැති වන්නේ ආර්ථික වාසිය නිසාමය. හරියට මාසයක් ගෙවුණු තැන ඔක්තෝබර් 28 වෙනිදා පාන්දර 5.30 ට පමණ අන්ධකාරයේම ඔවුන්ගේ බහුදින යාත්‍රාව වටා කුඩා යාත්‍රා තුනක් සැරිසනු දුටු ඔවුන්ට එක්වරම මතක් වූයේ සෝමාලි මුහුදු කොල්ලකරුවන් ය.ඒ බෝට්ටුවල සිටි පිරිස බහුදින යාත්‍රාවට පැන්නේ ටී 56 ගිනිඅවි අමෝරා ගෙනය.‘අපට ඩොලර් ඕනැ’ ‘ගෝ සෝමාලි’නිමේෂා යාත්‍රාවෙන් මුහුදු ගිය ධීවරයෝ ගුවන් යානයෙන් ගෙදර එතිවතුර බිඳක් හෝ බීමට පෙර පල්ලියට භාර ඔප්පු කරතිටැන්සානියාවේ අපේ හාමුදුරුවන්ගෙන් අතරමංවූ ධීවරයන්ට උදව්මුහුදු කොල්ලකරුවන්ගේ ඉල්ලීම විය. එහෙත් වෙනත් අයිතිකරුවකුගේ බෝට්ටුවක කුලියට මාළු ඇල්ලීම කරන ධීවරයන් ළඟ මුදල් නැත. තමන් ළඟ මුදල් නැතැයි කී විට ධීවරයන්ට සිදුවූයේ සෝමාලි මුහුදු කොල්ලකරුවන්ගෙන් ගුටි කන්නටය.මාසයක් පුරා මුහුදේ හෙම්බත්ව ආපසු එන්නට ඔන්න මෙන්න කියා තිබියදී මේ සිදුවූ වින්නැහිය ගැන දුරකතන මඟින් ශ්‍රී ලංකාවේ හිතවතුන්ට හා බෝට්ටුව අයිතිකරුවන්ට දැනුම් දුන්නේ ඉන් පසුවය. මුලින්ම කොල්ලකරුවෝ ධීවරයන් මුදා හැරීමට කෝටි හැටක මුදලක් ඉල්ලා සිටියහ.කොල්ලකරුවෝ ධීවරයන්ගේ පවුල්වලට දුරකතන ඇමතුම් දී කප්පම් ඉල්ලා සිටීමට තරම් එඩිතර වූහ. ඔක්තෝබර් 18 සිට මාස ගණනාවක් ම මේ කඹ ඇදීම කෙරුණු අතර ‘නිමේෂා දුව‘ බෝට්ටුව ගොඩබිමට ගෙන ගොස් ධීවරයන්ට නොයෙක් වධ හිංසා සිදුකළ කොල්ලකරුවෝ ඔවුන්ගෙන් වැඩ ගත්හ. කොල්ලකරුවන්ට ආහාර පිසීමේ සිට වැසිකිළිවලට වතුර ඇදීමේ කටයුත්ත පවා කරන්නට සිදුවූයේ ධීවරයන්ටය.බොහෝ දෙනා මේ ගැන උනන්දු නොවන්නේ යැයි රජයට හා ධීවර හා ජලජ සම්පත් සංවර්ධන ඇමැති රාජිත සේනාරත්න මහතාට දොස් කීහ. එහෙත් හරියට ඉන්න තැනක් ස්ථිර වාසයක් නැති මුහුදු කොල්ල කරුවන් සමඟ රජයක් සාකච්ඡා කරන්නේ කෙසේ දැයි ඇමැතිවරයා ප්‍රශ්න කළත් මේ ගැන කටයුතු කිරීම අත්හැරියේ නැත. රාජ්‍ය තාන්ත්‍රික මට්ටමින් අසල්වාසි සියලු රජයයන් දැනුම්වත් කරමින් ධීවරයන් බේරා ගැනීමට එතුමා උනන්දු විය.අවශ්‍යම දෙය සිදු වූයේය. යුරෝපා රටවල් ගණනාවක මැදිහත් වීමෙන් සෝමාලි කොල්ලකරුවන් මැඬලීම සඳහා යුද නැව් කීපයක් සෝමාලි මුහුදු කලාපයේ රහසිගත මෙහෙයුම් ඇරැඹීය. දිවා රාත්‍රි සෝමාලියානු මුහුදු කලාපයේ යන එන නැව් අල්ලා කප්පම් ලබා ගැනීමේ සිද්ධීන් රාශියක්ම වාර්තා වීමෙන් අනතුරුව මේ නාවික මුර සේවයට අපේ ධීවරයන් පිළිබඳව දැනුම් දී තිබුණු බව ධීවර අමාත්‍යාංශයේ සහකාර අධ්‍යක්ෂ ලාල් සිල්වා මහතා සිළුමිණට පැවැසීය. ධීවරයන් පිළිබඳව සියලු විස්තර ඒ නාවික හමුදා මුර සේවය සතුව තිබීම මොවුන් බේරා ගැනීමට මහත් රුකුළක් වූ බව ද ඒ මහතා තවදුරටත් අවධාරණය කළේය.කෙසේ හෝ සෝමාලියාවට ගෙන ගිය ධීවරයන්ට මානසිකව හා ශාරීරිකව වද හිංසා පැමිණවීම අනුකම්පා විරහිත කොල්ල කරුවෝ අත් නොහැරියහ.පසුගිය 18 වැනිදා ඔවුන් අත්අඩංගුවට ගෙන මාස 6 කුත් දවස් විස්සක් ගිය තැන සෝමාලි කොල්ල කරුවෝ 7 දෙනෙක් ‘නිමේෂා දුව‘ බෝට්ටුවත් තවත් පොඩි බෝට්ටු 2 කුත් සමඟ ධීවරයන් රැගෙන යළිත් මුහුදට ගියේ ඇයි දැයි ධීවරයෝ නොදත්හ. එවුන්ගේ අරමුණ වන්නට ඇත්තේ නිමේෂා දුව යාත්‍රාව උපයෝගී කරගෙන තවත් නැව් කොල්ල කෑමට බව පසුව ධීවරයන්ට අවබෝධ විය. එසේ දින තුනක් මහ මුහුදේ ඔවුන්ට කොල්ලකරුවන් සමඟ ගමන් කිරීමට සිදුවිය.ඔවුහු 13 දෙනෙක් වූහ. ඔවුන් අත ටී 56 අවි ද තිබිණ. එයින් 6 දෙනෙක් පැන ගියහ.පසුගිය 21 වැනිදා උදෑසන ඔවුන් ස්පාඤ්ඤ යුද නැවට කොටු වන විට සිය අවි මුහුදට දමා ධීවරයන්ට ද බෝට්ටුවේ යට කොටසේ හැංගෙන ලෙස අණ කළේ තමන් අහිංසක ධීවරයන් බව ඒත්තු ගැන්වීමට විය හැක.එහෙත් අපේ රජය මඟින් කළ දැනුම්වත් කිරීම් වලින් සන්නද්ධව සිටි Insanta Ilen නම් ස්පාඤ්ඤ නැවේ කපිතාන් ඇතුළු නිලධාරීහු බෝට්ටුවලට පැන සෝමාලි මුහුදු කොල්ලකරුවන් අත්අඩංගුවට ගත්හ.එවිටම යාත්‍රාවේ සැඟවී සිටි ධීවරයෝ ඉදිරියට විත් We are Sri Lanka යැයි කෑ ගැසූහ.ස්පාඤ්ඤ නැවේ කපිතාන්වරයා වහා ශ්‍රී ලාංකික ධීවරයන් තම නැවට ගෙන ඔවුන්ට ප්‍රථමාධාර හා ආහාරපාන දීමට කටයුතු කළේය.මාස හයහමාරකින් ධීවරයන් සැනසුම් සුසුම් හෙලුවේ මේ මොහොතේය. තමන්ට නිදහස තබා ජීවිතයවත් යළි හිමි වේ යැයි බලාපොරොත්තු අත්හැර අන්ත අසරණව මානසිකව හා ශාරීරිකව පීඩනයට පත්ව සිටි ධීවරයන්ට යළි ජීවිතයක් ගැන සිතන්නට හැකි විය.මේ නැව ජාත්‍යන්තර මුහුදු කලාපයේ නාවික යාත්‍රාවන්ට මානුෂිය ආධාර හා ආරක්ෂාව සපයන නැවක් වූ නිසා ඔවුන් ළඟ සියලු අවශ්‍ය පහසුකම් තිබිණ. ඉන්දීය අත්ලාන්තික් හා ගල්ෆ් කලාපවල මුහුදේ ආරක්ෂාවට සිටි ඔවුන් සමඟ සටන් වැදීම සෝමාලි කොල්ලකරුවන්ට කිසිත් කළ නොහැකි දෙයකි.අනතුරුව ළඟම ඇති අපි‍්‍රකානු රට වන ටැන්සානියාවේ දරුසලාම් ප්‍රධාන වරායට ධීවරයන් හා අත්අඩංගුවට ගත් කොල්ලකරුවන් ගෙන ගිය ස්පාඤ්ඤ නැවේ කපිතාන් තැන ඔවුන් එරට බලධාරීන්ට බාර දුන්නේය.නිමේෂා දුව යාත්‍රාව හා කොල්ලකරුවන්ගේ බෝට්ටු ද දරුසලාම් වරායට ගෙන යන ලදී.එරට බෞද්ධ විහාරාධිපති අපි‍්‍රකාවේ ප්‍රධාන සංඝනායක ඉලුක්පිටියේ පඤ්ඤාසාර හිමියෝ ද ධීවරයන් හමුවට වැඩම කළහ.එතැන් සිට උන්වහන්සේ ධීවරයන්ට සියලු පහසුකම් සලසා දෙමින් ඔවුන් ටැන්සානියාවේ තරු පහේ හෝටලයක නැවැත්වූහ.අනතුරුව කෙන්යාවේ ශ්‍රී ලංකා මහ කොමසාරිස් කාර්යාලය මඟින් ඔවුන්ට අවශ්‍ය ගුවන් ටිකට් පත් සියල්ල ලබා දී ශ්‍රී ලංකාවට එවනතුරු රැඳී සිටියදී ටැන්සානියානු රජය මඟින් සෝමාලි කොල්ලකරුවන්ට එරෙහිව නීති මඟින් කටයුතු කිරීම සඳහා අධිකරණයට යොමු කරනු ලැබූහ. අධිකරණයේදී ශ්‍රී ලාංකික ධීවරයන් විසින් සියලු කොල්ලකරුවන් හඳුනාගත් අතර දැන් ඔවුන්ට එරෙහිව නීති මඟින් කටයුතු කරගෙන යයි.ඒ සියලු කටයුතුවලින් පසු පසුගිය බදාදා සවස එරට වේලාවෙන් සවස 4.45 ට ටැන්සානියානු දරුසලාම් හි ජුලියස් තියරේරේ ගුවන් තොටුපළින් ශ්‍රී ලංකාව කරා එවනු ලැබුවේ නයිරොබියේ ශ්‍රී ලංකා මහ කොමසාරිස් කාර්යාලයේ අමාත්‍ය උපදේශක සම්පත් මන්ත්‍රිනායක මහතාගේ මෙහෙයවීමෙනි.ඒ සඳහා අවශ්‍ය ගුවන් ටිකට් පත් සඳහා ධීවර හා ජලජ සම්පත් අමාත්‍යාංශයෙන් රු. 650000 ක් ගෙවනු ලැබු අතර ඊට අමතරව තවත් වියදම් ද දරනු ලැබුවේ ශ්‍රී ලංකා රජයෙනි.මේ වන විට ශ්‍රී ලංකාවෙන් ඔවුන් සඳහා ලක්ෂ 10 කට වැඩි මුදලක් වියදම් කළ බව ධීවර හා ජලජ සම්පත් අමාත්‍යාංශයේ සහකාර අධ්‍යක්ෂ ලාල් සිල්වා මහතා සිළුමිණට පැවැසීය.“ධීවර අමාත්‍යාංශයෙන් අපේ ධීවරයන්ට බොහෝ සේ අවවාද කරලා තියෙනවා. සෝමාලියානු මුහුදු සීමාවට මසුන් අල්ලන්න යන්න එපා කියලා. ඇමැතිතුමා පෞද්ගලිකවත් උපදෙස් දී තිබෙනවා. ඒත් ඔවුන් අනතුර පිළිබඳව දැන දැනම යනවානං අමාත්‍යාංශයට කරන්න දේකුත් නැහැ. තත්ත්වය එසේ වුණත් ධීවර අමාත්‍ය රාජිත සේනාරත්න මහතා පෞද්ගලිකව මේ ප්‍රශ්නයට මැදිහත්ව රාජ්‍ය තාන්ත්‍රික මාර්ගවලින් සියලු රජයන් දැනුම්වත් කළා.මොවුන් නිදහස් කරගන්න පියවර ගත්තේත් ඇමැතිවරයා. ඒ ඉන්දියානු ශාන්තිකර හා ගල්ෆ් මුහුදේ නාවික ආරක්ෂාව පිළිබඳව යොදවා ඇති යුද නැව් සියල්ල දැනුම්වත් කිරීමෙන් ඔවුන් බේරා ගැනීමට උදව් වුණා. මීට කලිනුත් ශ්‍රී ලංකා ධීවරයන්ට අපි අනතුරු ඇඟවීම් කළා. ඒත් බොහෝ ධීවරයන් ඒවාට කන් දෙන්නේ නෑ. එය කනගාටුවට කරුණක්.සිද්ධියක් සිදුවූ පසුව රජයට දොස් කීමෙන් වැඩක් නැහැ. කෙසේ වුවත් ඔවුන් නිරුපද්‍රිතව ශ්‍රී ලංකාවට පැමිණීම සතුටට කරුණක්.” ධීවර අමාත්‍යාංශයේ සහකාර අධ්‍යක්ෂවරයා කීය.දයා ඩී. ෆොන්සේකා ඡායාරූප-සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204292</link>
    <topic>පාලමේ ලෑල්ලෙන් වැටී කළුගං පතුළේ සැඟවුණු තරිඳු-මධුවන්ති ආදර අන්දරය</topic>
    <author>අමල් යශෝමන් ජයසිංහ</author>
    <content>ආදරයකින් හිත් පුරවා කොතෙක් නම් එක මඟ ගිය ද කොතෙක් නම් පෙම් කළ ද බොහෝ විට සිදුවනුයේ මරණයේ මිනීවළ ළඟදී වෙන්ව යාමය. ඒ ගමනත් අපි එකටම යන්නට ගියා යැයි අසන්නට ලැබෙන්නේ අහඹුවෙනි. එහි හොඳයි නරකයි විග්‍රහ කිරීම වෙනම කරුණකි. ආදරයකදී හෝ මිත්‍රත්වයකදී හෝ වේවා ඉන් කියැවෙන්නේ ඒ ආදරයේ බැඳි හිතක අදිටන් බවමය. මරණයේදී ද එක මඟ යන්නට පතා හදිසියේ ජීවිත ආශාව අත්හැරීමය.තරිඳු පි‍්‍රයංකර අගලවත්ත ප්‍රදේශයේ මිහිඳු විද්‍යාලයේ උසස් පෙළ විභාගයට සූදානමින් පසුවූයේය. මිල්ෂානි මධුවන්ති ද පාණදුර අගමැති බාලිකා විද්‍යාලයේ උසස් පෙළ විභාගයට සූදානමින් සිටියාය. ඈ පාණදුර අළුබෝමුල්ලේ ය. මේ දෙදෙනා ම ඉගෙනුමට දැක්වූයේ දක්ෂතාවකි. 18 හැවිරිදි වියෙහි පසුවූ ඕ හැම විටම තම දෙමවුපියන්ට කීකරු දියණියකි. එකම නැගණියට ද ඉගෙනුමට දිරි දෙමින් පසු වූ මධුවන්තිට තරිඳු හමු වූයේ සිව් වසරකට පෙරදීය. තරිඳුගේ තැන්පත් ගති පැවතුමට වඩාත් පැහැද ගිය ඈ ඔහු තමන් සමඟ ඇසුරට යෝජනා කළ බව මධුවන්ති කල් ඇතිවම සිය දෙමාපියන් දැනුම්වත් කළාය. ඒ ගැන මුලින්ම අම්මාට කී ඈ ඒ කතාව අවසන් කරනු ලැබුවේ ද අම්මයි තාත්තයි කැමතිනම් විතරයි මං කැමති වෙන්නෙ යි කියමිනි. අම්මා තාත්තාට කීවාය. අවසානයේ සියල්ල තීන්දු වූයේ තරිඳුගේ දෙමාපියන් ද මධුවන්තිගේ පවුලේ අය හා සමීප වීමෙනි.තරිඳුටත් මධුවන්තිටත් තිබුණේ එකම සිහිනයකි. ඉගෙනුමින් පසු ඉහළ රැකියාවක නිරත වන්නටය. ‘අපි අපේ අම්මල තාත්තලට බැරි කාලෙක සැපෙන් තියන්න අපි හොඳ තැනකට එන්නම ඕන’ මධුවන්ති තරිඳුට එසේ කීවාය. දෙපාර්ශ්වයේ ම ආශිර්වාදය මේ පෙම්වතුන් දෙදෙනාට නොඅඩුවම ලැබී තිබුණ ද වැඩිපුර කතාබහට මාතෘකා වූයේ පොතපතය. හදාරන විෂයයනට අදාළ සටහන් පොත් සොයා මධුවන්තිට ගෙනැවිත් දුන්නේය. ඇය ද පෙරළා ඔහුගේ ඉගෙනුමට සහාය දුන්නාය.“ඉගෙනුමට මුල් තැන දියන් දරුවනේ” යැයි තාත්තා නිතර කී බස් දෙදෙනාම ඉස්මුදුණින් පිළිගත් බවක් පෙනිණ. ගත වූ සිව් වසර පුරා ම මධුවන්තිගේ දෙමවුපියන් තරිඳු පුතුගෙන් දුටුවේ තැන්පත් බවමය. මධුවන්තිගේ කීකරු ගති පැවතුම් දුටු තරිඳුගේ දෙමවුපියන් නිතර කියන්නට වූයේ උඹලා දෙන්නාට හොඳක් ම වෙන්න ඕනෑ කියාමය. මධුවන්තිගේ දෙමවුපියනට තරිඳු පුතු තම පුතකු වූවා පමණක් නොව තරිඳුගේ දෙමවුපියනට ද මධුවන්ති තමන්ගේම දුවක හා සමාන විය.කාලය ගතවිණි. කෙතරම් සුන්දර සිහින පපු කුහරයේ සඟවා තබා සිනාවෙන් සිටිය ද ඒ සියලු සිහිනයන් කඩා වැටී වියැකී යන්නට ද ගත වනුයේ නිමේෂයක් නොවේ ද? ජීවිතවල හැටි එසේ නොවේ ද? ඒ මවුපියනට හඬන්නටවත් දැන් සවිබල නැත්තටම නැතිවා සේය. සියල්ල කණපිටට හැරි ගියේ ඉකුත් 26 දා පස්වරුවේදීය.කළුවන් වලාකුළු කළුතර බෝ සමිඳුන් ඉහළින් ඈතට පාවි යමින් තිබිණි. වේලාව පස්වරු 3 ට පමණ ආසන්න වී තිබිණි. අපි අපේම නොවේ ද? තරිඳු හා මධුවන්ති පන්ති නිම වී තම නිවෙස් කරා යාමට පැමිණෙන්නට පුරුදුව සිටියේ කළුතර නගරයටය. පන්ති සඳහා පැමිණි දිනවලදී මේ කළුතර බෝ සමිදුනට මල් පුදා බුදුන් වැඳීමට ද සිරිතක් කොට සිටියහ. සැබැවින්ම අවිහිංසකය. පොල් තෙල් පහනක් හෝ දල්වා එහි තෙල් බිඳුවක් දඹරැඟිල්ලේ තවරා තරිඳුගේ හිසේ ගැල්වීම මධුවන්තිය වෙතින් සිදුවූවාය.ඒ මොහොතේදී ඇයගේ දෑසේ මතුවන ආදරණිය බැල්මට තරිඳු වඩාත් පි‍්‍රය වූයේය. තරිඳු ද ඇඟිල්ලක තෙල් තවරා එලෙසම කරන්නේ ය. ඉකුත් බ්‍රහස්පතින්දාවේ ද ඔවුන් දෙදෙනා එමින් සිටියේ කළුතර බෝ සමිඳු දෙසටය. තරහ වුණු දවසක් නැත. හැඬුම් ආ දවසක් නැත. සිනාසුණු දවස් මිස කඳුළු හෙළූ දවසක් නැත. ඒ මේ දෙන්නාගේ හිත්වල පීදුණු අවංක ආදරයේ තරමය. එයම මවුපියනට මහත් අස්වැසිල්ලක් සැනසිල්ලක් ම විය. මවුපියන් වෙතින් වසන් කළ කිසිවක් ම නැත.එබැවින් මහ මාවත ඇවිද යන්නට බියක් සැකක් ද නැත. කළුතර බෝ සමිදුන් ඇහැ මානයේ පෙනි පෙනී තරිඳු සමීපයට වී මධුවන්ති එන්නට වූයේ කළුතර දුම්රිය පාලමට සමාන්තරව පිහිටි පදික පාලම මතිනි. එම පාලම දුම්රිය දෙපාර්තමේන්තුවේ සේවක පිරිස යනෙන පදික පාලමකි. මගී ජනතාව ද ඉන් යති. එති. ලෑලිවලින්ම තනා තිබු මේ පාලමේ ලෑලිවල සවිය පිළිබඳ කිසිවකුගේ සැලකිල්ලක් නොතිබුණු බව සක්සුදක් සේ පැහැදිලිය. එහි නිතර යනෙන දුම්රිය සේවක පිරිස අතර කිසිවකුට හෝ එහි ප්‍රමිතිය පිළිබඳ ඕනෑකමක් නොතිබුණා වන්නට ද ඇත.කෙසේ නමුත් මගී ජනතාව ද එහි නිතර එහා මෙහා යනු පෙනේ... තරිඳුගේ මුහුණ බැලු මධුවන්තිගේ හදවතේ ඇතිවූයේ මේ මගේ අන්තිම දැකුමයි යන සිතිවිල්ල නොවන්නට ඇත. තවත් තත්පර කිහිපයකින් මට මෙතරම් ආදරය කරනා මධු... මාගෙන් සදහට ම සමුගන්නේ යැයි තරිඳුට ද සිතෙන්නට නැත. අනපේක්ෂිත සිදුවීමකට කල් යල් නැත... සිදුවන්නේ ඇසිපිය හෙළන සැණිනි. ක්ෂණයකිනි... අහෝ... පය තැබු ලෑලි කැබැල්ලක් එහි නොවී තරිඳු සමීපයේ එමින් සිටි මධු... හිටිඅඩියේ එහි විවර සිදුරෙන් පහළට ඇද වැටුණාය. අතැති කුඩය ඈ අතැර දැමූවාක් මෙන් පාලම මතට ගිලිහී වැටිණ.මධු පාලමේ සිදුර අතරින් ඇද වැටුණේ ඈ ග්‍රහණය කරගන්නට මෙන් බලා සිටි කළු ගං දියටය. මධුගේ ජීවිතය බේරාගත යුතුය. අසුරු සැණින් ඈ අසල පසුවූ තරිඳු මධු නමින් තම ජීවිතය පිළිබඳ ආශාව ද අත්හැර දමන්නට ඇත. අවංක ආදරයක හැටි යැයි සිතා කෙසේ නම් තුටුවන්න ද? ජීවිත දෙකම මහ කළු ගං දියේ ගිලී ගොසිනි.එසැණින් මහමඟ රාජකාරියේ යෙදි සිටි පොලිස් නිලධාරියකු සමීපයට දිව ගිය අවට සිටියවුන් තැතිගත් වනම කෑ ගසන්නට, වැළපෙන්නට වූහ.“අනේ... අර... අර... ගඟට කවුරුහරි වැටිලා... පොත් වගයක් පාවෙනවා... අනේ...”නිලධාරියා ද ඉක්මන් වූයේය. අවට පිරිසත් වහා කළු ගං දියට පැන කිමිදී සොයන්නට වූහ. විනාඩි 45 ක් පමණ ගතවිණි. රතුපාට ටී ෂර්ට් එකකින් ද නිල් පැහැවන් සායකින් ද සැරසි සිටි අවිහිංසකාවිය මධු... දියෙන් ගොඩට ගැනිණි. වහා නාගොඩ රෝහලට ඇතුළත් කෙරිණි. ආදරණිය තරිඳු කොහේදැයි සොයා බලන්නට මධුට වේලාවක් නොතිබුණා වැන්න. ඈ යළි නොඑනා ගමනක ගොස් සිටියාය. තම ආදරණිය මධු කොහේ කොතැනකදැයි සොයා බලන්නට අමතන්නට තරිඳුට ද ඉඩක් නොලැබී ගියා වැන්න... තරිඳු සොයා ඒ හිත හොඳ මිනිසුන් රෑනම බිම් කළුවරවැටෙනතුරු කළු ගං දිය පීරන්නට විය. තරිඳු... තම ආදරණීය මධු බේරාගන්නට ගං දියට පැන්න ද තරිඳු ගංදිය පතුලේ කොතැනක හෝ සැඟවී ඇත. තරිඳු සොයා ගැන්මට කළු ගං දිය දෙබෑ කළ නාවික හමුදාවේ, යුද හමුදාවේ හා පොලීසියේ කිමිදුම් කරුවෝ මෙන්ම ප්‍රදේශයේ තරුණයන් ද සිය උත්සාහය මඳකට නතර කර කළු ගං තෙරෙන් එතෙර වූයේ හිස් බැල්මෙනි. හිස් වූ සිතිණි.පසුව පත්‍රය මුද්‍රණයට යන අවස්ථාවේ දැනගන්නට ලැබුණේ තරිඳුගේ සිරුර ද කළු ගඟේ තිබි හමුවූ බවය.“මේ මරණ පිළිබඳව කිසිම සැකයක් අපට නැහැ. දුම්රිය සේවකයන් පවා නිතර යනෙන මේ පාලම උඩ ලෑල්ලක සිදුරෙන් ගඟට වැටෙන්නට ඇති බවට අප විශ්වාස කරන්නෙ... ඈ බේරාගන්නට ඔහු ඉදිරිපත් වන්නට ඇති... ඉතාම ශෝචනීය සිද්ධියක්...” උතුරු කළුතර පොලීසියේ ස්ථානාධිපති පොලිස් පරීක්ෂක අජිත් පිටිගල මහතා සිළුමිණට බිඳුණු ස්වරයෙන් පැවැසීය.කිව යුත්තක් තිබේ. දුම්රිය සේවකයනට ද මේ පාලමේ ප්‍රමිතිය පිළිබඳ මීට වඩා සැලකිලිමත් විය යුතුව තිබිණි. එහෙත් ඔවුන් ඒ ගැන අවධානයක් යොමු නොකළේ මන්දැයි අප නොදනිමු. කෙසේ වුව තුරුණු වියේ අවිහිංසක ජීවිත දෙකක් මේ වන විට අහිමි වී අවසානය. යළිත් මෙවන් විපත් සිදු නොවන්නට වගකිවයුත්තනට එය බාර කරමු.තරිඳු හා මධු අද ජීවතුන් අතර නැත. දෙදෙනා බොහෝ දේ කතා කරන්නට ඇත. අනාගතය ගැන බොහෝ ප්‍රාර්ථනා පුරන්නට ඇත. බොහෝ සිහින හදවත්හි තුරුලු කොට හිඳින්නට ඇත. එහෙත්... එහෙත්... ඒ සියල්ලම මේ වන විට කළු ගං දියෙහි ම පාවි ගොස් හමාරය. මධු පෙර දිනෙක තරිඳු නමින් සමරු පොතක සිය අත් අකුරින් ලියුවේ මෙලෙසටය.අමල් යශෝමන් ජයසිංහපින්තූරකළුතර මධ්‍යම සමූහ සුනිල් ස්ටැන්ලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204293</link>
    <topic>මසිත</topic>
    <author>කසුරි</author>
    <content>මම කලිසම දමා ගතිමි. ටීෂර්ට් එකද දමා ගතිමි. සපත්තු දෙකට අමතරව හිසට කැප් තොප්පියක් ද දමා ගතිමි. දැන් මා හිමිදිරි හීතලට මුහුණ දීමට සූදානම්ය.මම හීතල මැදින් පාරට බසිමි. හීතල මා ආක්‍රමණය කරයි. එහෙත් මට පැරද පලායයි. මම ජයග්‍රාහී විලාශයෙන් ඉදිරියටම යමි. දැන් මාස දෙකක පමණ සිට මේ ජයග්‍රාහී ගමන යමින් සිටින්නෙමි.”කොහොම හරි ඇවිදින්න වෙලාවක් හොයාගන්න. අඩුම තරමින් දවසකට විනාඩි විස්සක් පැය බාගයක් වත්..”අට අනූවක් රෝග ආක්‍රමණය කොට ඇති හෙයින් ඖෂධවලට අමතරව නිතිපතා ඇවිදීම අනිවාර්ය වී තිබේ. එහෙයින් හිමිදිරියේ හීතල ද ඇතැම්විට සිරිපොද වැස්ස ද නොතකා පාරට බසිමි.එසේ ඇඟපතට බියේ ඇවිදින්නන් වෙනුවෙන් ගම්පහ නගරයේ විශේෂ වීදියක් ද සකස් කොට තිබේ. එහි ඇවිදීමට නම් මෝටර් රියකින් යා යුතුය. ගමේ පාරක ඇවිදීම ඊට වඩා පහසුය.එහෙත් ඇඟේ පතේ අමාරුවලට ඇවිදින්නන් අපේ ගමේ නම් නැත. ඔවුන්ට එහෙම අමාරු නැත. ඔවුහු ඇඟ වෙහෙසා වැඩ කරන නිසාය. එහෙත් එවැනි ඉරණමකට භාජනය වී ඇති එකම ගැමියා මා නිසාදෝ මට අපේ ගම හරහා සෑම හිමිදිරියකම ඇවිද යාමට සිදුව තිබේ.මින් වසර හැටකට පමණ පෙර ඉහළගම පන්සලේ මිහිඳු දහම් පාසලට පයින් ගිය ගුරු පාර දිගේ.. බණ්ඩාරනායක විදුහලට පයින් ගිය ගුරු පාර දිගේ දැන් මම ඇඟපතේ අමාරුවට ඒ වේලාවටම ඇවිද යමි. ඒ පාරවල් දෙකම දැන් කාපට් පාරවල් ය.ඒ කාලයේ ඉදිරියට හමුවන වැඩිහිටියන් ඇසුවේ,”පුතේ අද ටිකක් පරක්කු වෙලා නේද?” යි කියාය.”ඔව් මාමේ”යි පිළිතුරු දී මම පාර දිගේ පාසලට දිව ගියෙමි.එහෙත් දැන් මගෙන් එහෙම අහන වැඩිහිටියෙක් නැත. මම වැඩිහිටියකු බවට පත්ව ඇත්තෙමි.”මාමෙ ඇවිදිනවද?”එසේ කිසිවකු අසන්නේ නැත. එහෙත් ඉදිරියට හමුවන ඇතැමෙක් මා සමඟ සිනාසෙති. ඇතැමෙක් සිනා නොවී බිම බලාගෙනම යති.”උදැල්ලක් අරගෙන බිං අඟලක් කොටාපු නැති රඟේ”ඔවුන් සිත යටින් සිනාසෙනවා විය යුතුය. ඒ සියල්ල ම සිතට නොදැනෙනවා නොවේ. එහෙත් මම වෛද්‍ය උපදෙස් මත ගම මැදින් සෑම හිමිදිරියකම ඇවිද යමි.”ගුඩ් මෝනිං මහත්තය”බයිසිකලයකින් මා පසුකර දාරළුව දුම්රිය පොළට යන තරුණයෙක් මට සුබ පතයි. හති දමමින්ම මම ඔහුට සුබ පතමි.පාර අයිනේ සිටි බල්ලෙක් මට බුරයි. එය කඩා පැනීමක් නොවේ. සුබ පැතුමකට සමානය. මම සැකක් බියක් නැතිව ඇවිද යමි.අලුතෙන් දුටු නාටු පැට්ටා මා දැක වැට අස්සෙන් රිංගා සැඟවුණේය. මම එතැන පසුකර ගියෙමි. ඌ ගැන මට විශේෂ මතකයක් ඉතිරි වූයේ නැත. මගේ ගමන මම ගියෙමි.එහෙත් ඊළඟ දවසේ හිමිදිරියේ පෙර දවසේ දුටු කිසිවක් අලුතෙන් සිදු නොවූ නමුත් නාටු පැටවාගේ දර්ශනය පමණක් අලුතෙන් සිදුවිය. එදින ද ඌ එතැනදීම මා දැක වැට අස්සට රිංගා සැඟවුණේ ය. තුන්වැනි දවසේ ඌ පෙනෙන්ට සිටියේ නැත. මම එතැන පසුකොට යන ගමන්ම නිකමට මෙන් සිවුරුහන් බෑවෙමි. එහෙත් පෙනෙන්නට නැත. පියවර හත අටක් ගොස් ආපසු හැරී බැලීමේ අදහසක් මසිත උපන්නේ ඇයි දැයි මටම නොදැනේ.නාටු පැට්ටා වැටෙන් එළියට පැන මා යන දෙස බලා සිටී. එහෙත් මට නැවතීමට ඉඩක් නැත. වෛද්‍ය උපදෙස් ලැබී ඇත්තේ වේගයෙන් අත වනමින් ඇවිද යාමටය. ඊළඟ දවසේ එතැන ළං වන විට දුර තියාම එනම් නොපෙනෙන මානයේ සිටම ම සිත නාටු පැට්ටා ගේ දර්ශනය මැවී පෙනෙන්නට පටන් ගත්තේය. සැබැවින්ම වැටෙන් පිටතට විත් මා එන මඟට වී නාටු පැට්ටා වලිගය වනමින් බලා සිටියේය.මා ළංවෙන විට උගේ වලිගය වැනීමේ වේගය වැඩිවෙන්නට වීය.වෛද්‍ය උපදෙස් අනුව නැවතී සුරතල් කිරීමට ඉඩක් නැත. සිවුරු හන් හඬකින් සංග්‍රහ කොට මම ඌ පසු කළෙමි. රාත්‍රිය පුරා නිරාහාරව සිටි නාටු පැට්ටාට සිවුරුහන් හඬකින් ඇති වැඩේ කුමක්දැයි මඟ දිගට මට සිතෙන්නට පටන් ගත්තේය.ඊළඟ දවසේ හිමිදිරියේ එළියට බසින විට කුමක් හෝ කන්නට දෙයක් සාක්කුවේ දමාගත යුතු යැයි මම රාත්‍රියේම සිතා ගතිමි.ඇවිද යන පාර දිග කඩයක් තිබෙන නමුත් එහි යාමට අතුරු පාරක හැරී මඳ දුරක් යා යුතුය. එවිට වෛද්‍ය උපදෙස් කැඩී බිඳී යයි. මම අසෝකාගෙන් නාටු පැට්ටා වෙනුවෙන් යමක් ඉල්ලා සිටියෙමි. අවුරුදු සමයේ ලැබී තිබුණ රසකැවිලි කිහිපයක් මට ලැබිණි.මම ඒවායින් දෙක තුනක් පත්තර කෑල්ලක ඔතා සාක්කුවේ දමා ගතිමි.ඉතාම සතුටින් ගමන් ඇරඹීමි. එහෙත් නාටු පැට්ටා දකින්නට නැත.මම එතැන පසුකර ගියෙමි. දවස් දෙකක්ම කෑම පාර්සලය මගේ සාක්කුවේ දුක් වින්දේය. එය මසිතට මහා බරක් විය. මා එතැන පසුකර ගියේ ටොන් ගණනක බරක් උසුලාගෙන යන ආකාරයෙනි. තුන්වැනි දවස ද පසුවිය. නාටු පැට්ටා නැත.තවදුරටත් දරාගත නොහැකිවූ නිසා මම කඩදාසි ගුලිය සාක්කුවෙන් ඉවත් කෙළෙමි.අවජාතකයකු ලෙසින් මෙලොවට බිහිවූ මේ අහිංසකයා එක්තරා රැයක කිසිවකු විසින් මෙහි ගෙනැවිත් දමා යන්නට ඇත. හීතලට ගැහෙමින් ද මේ දිනවල ඇදහැලෙන මහා ධාරාණිපාත වැස්සට දියබත් වෙමින්ද අකුණු හඬට බියපත් වෙමින් පඳුරක් අස්සට වී සිටින්නට ඇත.කෑමක් බීමක් තබා ඇල්මක් බැල්මක්වත් නොලැබුණු ඌට මගේ සිවුරුහන් හඬ රටක් රාජ්ජයක් සේ දැනෙන්නට ඇත. ඌ මා එනතෙක් පාරට වී බලා සිටින්නට ඇත. පාරේ ගිය වාහනයකට යටව චප්ප වන්නට ඇත.එසේත් නැති නම් යන එන මිනිසුන් පසුපසින් යන්නට එන්නට ඇත. අසල්වැසියකු විසින් මේ කරදරකාරයා තවත් ඉසව්වකට ගෙන ගොස් දමන්නට ඇත. මම කිසිවක් නොදනිමි. මා දන්නේ ඌ නැති බව පමණි.ජපානයේ කෝබේ දුම්රිය පොළේ නිර්මාණය කොට ඇති අපූරු සුනඛයාගේ පිළිරුව මට සිහිපත් විය. එය බොහෝ ප්‍රකට එකක් වුවද මෙය සටහන් කරන්නේ ඔබට කිසියම් උත්තේජනයක් ලබාදෙනු පිණිසය. එවිට ඔබ එය යළි සොයාගෙන කියවනු ඇත.කෝබේ දුම්රිය පොළෙන් දුම්රියට නැඟී සිය සේවා ස්ථානයට රාජකාරියට යන මිනිසෙක් සිටියේය. තම නිවසෙහි සිට පයින්ම දුම්රිය පොළට එන ඔහු දිනපතාම දුමිරියෙන් වැඩට ගියේය.ඔහු විවාහ වී සිටියේ නැත. වසර ගණනාවක් පුරා තනිකඩව සිටි ඔහුගේ ජීවිතයට හදිසියේම සහකාරයෙක් සම්බන්ධ විය. ඒ කුඩා බලු පැටියෙකි. අතරමඟ අතරමංව සිටි බලු පැටියෙක් ඔහු සමඟ දුම්රිය පොළට යාමටත් හවසට දුම්රිය පොළේ සිට ආපසු නිවෙස අසලට ඒමටත් පුරුදුව සිටියේය. මේ මිනිසා බලු පැටියාට කෑම ටිකක් දුන්නේය.අන්තිමේදී බලු පැටියා ඔහුගේ ජීවිතයේ සහකරුවා විය. බල්ලා සමඟ යන මිනිසා ගැන නොව මිනිසා සමඟ දුම්රිය පොළට එන අපූරු බල්ලා ගැන කෝබේ දුම්රිය මඟීහු මහත් ආස්වාදයකින් බලා සිටියහ. කතා කළහ.එක්තරා දිනකදී සුපුරුදු පරිදි මිනිසා සමඟ බල්ලා දුම්රිය පොළට පැමිණියේය. දුම්රිය යන තුරු බල්ලා බලා සිටියේය. සවස දුම්රිය එනතුරු බල්ලා බලා සිටියේය. එහෙත් දුම්රිය පැමිණියේ නැත. දුම්රිය අනතුරකට භාජනය වී මගීන් බොහෝ දෙනකු මියගිය ආරංචිය පැතිර ගියේය.ඊට පසු දුම්රිය ගණනාවක් පැමිණියේය. එහෙත් ඒ මිනිසා පැමිණියේ නැත. බල්ලා තනිවම ආපසු නිවෙසට පැමිණියේය. එහෙත් පසුදා උදේ සුපුරුදු වෙලාවට බල්ලා මිනිසා නැතිව තනිවම දුම්රිය පොළට ගියේය. කන්තෝරු දුම්රිය යනතෙක් බලා සිටියේය. ආපසු ගෙදර ආවේය.කන්තෝරු දුම්රිය ආපසු එන වෙලාවට දුම්රිය පොළට ගියේය. දුම්රිය ගිය පසු තනියම ගෙදර ආවේය.ඒ අයුරින් දවසක් දෙකක් නොව අවුරුදු හතක් එක දිගට මේ ගමන ආවේය. ගියේය. කෝබේ දුම්රිය මගීහු බල්ලාට ඇප උපස්ථාන කළහ. ඔවුහු බල්ලාගේ සැබෑ මිතුරන් බවට පත්වූහ.එහෙත් එක්තරා දිනක ස්වාමි භක්තිය පිළිබඳව සැබෑ දයාවේ වියෝව දරා සිටිමින් ඒ සුනඛයා කෝබේ දුම්රිය පොළ දෙසට දෑස් අයාගෙන නිසල වී සිටියේය.දුම්රිය මගීහු උගේ ප්‍රතිමාවක් නෙළා දුම්රිය පොළේ සවි කළහ.අදට ද කෝබේ දුම්රිය පොළේ ඒ සුනඛ ප්‍රතිමාව දක්නට ඇත. එය සැබෑ දයාබරත්වයේ ලෝක පූජිත සංකේතයකි.දැන් වේලාව හිමිදිරි පහයි. තවත් පැයකින් මම මගේ ගමන අරඹමි. අදත් මම කෑම පාර්සලය රැගෙන යමි. මගේ අහිංසක පුංචි මිත්‍රයා මට අද මුණගැසෙනු ඇත. මම අද තත්පර පහක් හෝ නැවතී උගේ හිසට තට්ටුවක් දමමි. ඌ එය බලාපොරොත්තු වන බව මම දමමි.ඌ වෙනුවෙන් ප්‍රතිමාවක් තනන්නට මට නොහැකිය. එහෙත් මේ වන විටත් ඌ ම සිත ලැගුම්ගෙන අවසන්ය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204294</link>
    <topic>කවි වැනි මිනිස්සු</topic>
    <author>මහින්ද අබේසුන්දර</author>
    <content>කවි වැනි මිනිස්සුඅපි ගිය සතියේ යටිදැරියේ වජිරබුද්ධි හිමි ගැන ලීවෙමු. අද ලියන්නේ වජිර පැල්පිට ගැනය. නම වෙනස් වුණාට දෙදෙනාම එක්කෙනෙකි.යටිදැරියේ වජිරබුද්ධි හාමුදුරුවෝ ඇම්. ඒ. උපාධිය සඳහා ඉන්දියාවට වැඩම කළහ. කථිකත්වයට මෙන්ම ඉගෙනීමට ද උන්වහන්සේ දක්ෂයහ. පාලි - සිංහල - සංස්කෘත භාෂා තුනම හොඳින් අධ්‍යයනය කළහ. එතෙර අධ්‍යාපනයට යාමට පෙර උන්වහන්සේ ආචාර්ය ඇන්. ඇම්. පෙරේරා කොටා රෝඩ්හි පිහිටි නිවෙසට ගොස් මුණ ගැසුණාහ.“Oh very good” ඔබ වහන්සේ යන එක පක්ෂයට පාඩුයි. ඒත් දැන් ඡන්දයකුත් නැහැනේ. No problem. wish you all the best”  එසේ සුබ පැතූ ඇන්. ඇම්. වජිරබුද්ධි හාමුදුරුවන්ට දණ නමා වැන්දේය.වජිරබුද්ධි පොඩි හාමුදුරුවෝ “සුවපත් වේවා” යයි කීහ.කලක් ගත විය. අපට මතක හැටියට එන්. එම්. මුදල් ඇමැතිය. ඒ 1964 විය යුතුය. එන්. එම්. සිය කාර්යාලයේ කවුදෝ සමඟ කතා කරමින් සිටිනු ඔහු මුණ ගැසෙන්නට එහි ගිය අපට ඇසුණේය.ඇතුළේ සිටි අය සමඟ ඇන්. ඇම්. ගේ කතාව ඉවරයක් නැත.අපට එළියට ඇසෙන්නේ ඇන්. ඇම්.ගේ කටහඬ පමණි.Oh yes.... No... හංහංහා Come... Come ආදි වශයෙන් මොනවාදෝ කියයි.දැන් විනාඩි පහළොවකට ආසන්නය. අපට පරක්කුය. ඇන්. ඇම්. මුණ ගැසිය යුතුමය.“කවුද ගුණපාල ඇතුළේ ඉන්නේ” මම ඇන්. ඇම්. ගෙදර වැඩ පළ කරන ගුණපාල ගෙන් ඇසුවෙමි. “දැන් විනාඩි දහයකටත් වැඩියි” මම කියා සිටියෙමි.“කවුරුත් නෑ” ගුණපාල කීවේය.“කවුරුත් නෑ. එහෙනම් ඔය හයියෙන් ඇන්. ඇම්. සහෝදරයා කතා කරන්නේ” ගුණපාල බොරුවක් කියන්නට ඇතැයි මම සිතුවෙමි.“මහත්තයට පිස්සු. ඔය කතා කරන්නේ බල්ලත් එක්ක. වෙන කවුරුත් නෑ.” එසේ කියු ගුණපාල ගේ ඇතුළට ගියේය. මම ඇන්. ඇම්. ළඟට ගියෙමි. ඇන්. ඇම්. අණින් බල්ලා ද යන්නට ගියේය.මම ඇන්. ඇම්. සමඟ යමක් කතා කරමින් සිටියෙමි. ගතවූයේ විනාඩි ච්පයක් පමණි. කලිසමක් කෝට් එකක් යටට ලස්සන කමීසයක් ඇඳුමට ගැළපෙන ටයි එකක් ඇඳගත් ලස්සන කඩවසම් තරුණයෙක් ඇන්. ඇම්. ගේ මේසය ළඟ සිට ගත්තේය.ඇන්. ඇම්. තිගැස්සුණ ගතියක් පෙනුණි. පුටුවෙන් නැගිටින්නට ගොස් යළි වාඩි වූ ඇන්. ඇම්. අර කඩවසම් ඉලන්දාරියා දෙස බලා සිට ගොත ගසමින් මෙසේ කීය.“මොකද?... මේ... හාමුදුරුවො... තමුසෙ... දැන්...”ඇන්. ඇම්.ට සැකයක් ඇති විය. කඩවසම් තරුණයා ගැන සිතේ මතු වූ දෙගිඩියාව ඉහත වචනවල ගැබ් වී තිබුණි.ඇන්. ඇම්. ගොත ගැසුවේ මෙසේ කියන්නට සිතාගෙනය.තමුසෙ මේ මොකද? හාමුදුරුවෝ නේද? ඇයි සිවුරු ඇරියේ.”ඇන්. ඇම්. කොක් හඬලා සිනාසුණේය.Right... Right... Ok... පක්ෂයේ ඉන්නවා නේ. දේශපාලනය කරනවා නේ. රයිට්... රයිට්. කිට් එකට තමුසෙ ලස්සනයි.ඉන්දියාවේ යන්නට කලින් යටිදැරියේ වජිරබුද්ධි හිමියන්ට සුබ පතා වැඳ වැටුණ ඇන්. ඇම්. වජිර පැල්පිටට යන්නට අවසර දුන්නේය.“ආ තමුසෙගෙ නම මොකක්ද?” ඇන්. ඇම්. ඇසුවේය.“වජිර පැල්පිට” ඉලන්දාරියා පිළිතුරු දුන්නේය.“Oh I see. Fine ලස්සන නමක්” ඇන්. ඇම්. යළි සිනාසුණේය.ඉන්දියාවට ගිය යටිදැරියේ වජිරබුද්ධි වජිර පැල්පිට ලෙස ඇන්. ඇම්. ගේ කාමරයෙන් එළියට ආවේය.“මං බයෙන් ආවේ. ලොක්කා බනීවි කියලයි හිතුවේ. දැන් ප්‍රශ්නයක් නෑ” පැල්පිට අප සමඟ කීවේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204295</link>
    <topic>අපිව රැකගන්න ඔයාලට බැරිද?</topic>
    <author>අරුණි මුතුමලී</author>
    <content>මේ දවස්වල ගස්යට ඉන්නත් බයයි. වැරදිලා හරි අහක යන අකුණක් පාත් වුණොත් මැරිලාවත් නවනිංගිරාවෙන් බේරෙන්න හම්බවෙන්නේ නෑ. ඒ නිසා ගොඩ ගොරවන වෙලාවටත් ගේ ගෙම්බො වගේ ඔක්කොම ගේ ඇතුළේම තමයි. ඒත් පොඩ්ඩක් හරි ආකාසේ හොඳ වෙනකොට ප්‍රවෘත්ති ටිකක් අහගත්තේ නැත්නම් හරියට කෑවේ නෑ වගේ.පත්තර ටිකත් ආවේ ටිකක් පමාවෙලා. එක අතකට රටේ ලෝකෙ වෙන දේවල් මේ තරම් මොනවට හොයනවද කියලා හිතෙන වෙලාවලුත් නැතුව නෙමේ. මොකද සමහරු නම් අහස කඩන් වැටුණත් දන්නේ නැති නිසා සතුටින් සැහැල්ලුවෙන් ජීවත් වෙනවා. අපි ඕනා එකයි එපා එකයි ඔක්කොම දැනගෙන මහමෙර ඔළුවේ තියාගත්තා වගේ ඇවිදිනවා.“අයියෝ මේ බලන්න” අම්මා පිටුවක් පෙරළාගෙන මහා හයියෙන් කීවා.”ඇයි ඇයි?” අපි ඔක්කොම කලබලෙන් වගේ ඇහුවේ ඒ පැත්තට එබෙන ගමන්.”ආයෙත් වගා ළිඳකට දරුවෙක් වැටිලා. ඇත්තටම මේ ළමයින්ට අම්මලා තාත්තලා නැද්ද?” අම්මා කලකිරීමත් පිළිකුල් සහගත බවත් එක්වූ මුහුණින් යුතුව ඇහුවා.”අර ළමයෙක් ළිඳකට පැනලා නංගිව බේරගත්තා කියල දවස් කීයද? දැන් ආයෙත් ඒ වගේම කතාවක්” තාත්තා කීවේ එපා වුණු ස්වභාවයෙන්.”හනේ මන්දා, අම්මලා අප්පලා දරුවො හදල ඔහේ පූස් පැටව් වගේ දාලා යනවා ඇති. නැත්නම් ඉතින් අපේ ළමයින් ඔයිට වඩා කොච්චර අනතුරු වෙන්න පුළුවන් පරිසරයක ද මේ හැදෙන්නේ?””පූස් පැටව්? හහ් අන්න අපේ පූසි පැටව් හතරක්ම දාල කන්න බොන්නවත් එළියට එන්නේ නැතිව උන්ව රකිනවා. ඒකට මේ අපේ උන්දලා. උන්ට ළමයි ඉන්නවද කියලා මතක් වෙන්නේ මොනව හරි වෙච්ච වෙලාවට විතරයි.” ආච්චි කීවේ තරහේ පුපුරමින්.”අනේ කිරි ටිකක් වත් දුන්නේ නැද්ද ඒ සතාට? කුසුමා..?” අම්මට ඔක්කොම අමතක වෙලා පූස් මව ගැන කල්පනාව.”මම ඉන්න තැනින් කෝප්පෙකට තිබ්බා නෝනා..” කුසුමා තම රාජකාරිය නිවැරදිව ඉටු කළ බව කීවා.”දැන් බලන්න මේ නිවුස් එක. ළමයින්ට මත් කුඩු විකුණලා අහුවෙලා. ඇත්තටම මේ මිනිස්සුන්ගේ පවුල්වල ළමයින්ට මේ සාපේ වදිනවා කියලා හිතෙන්නෙ නැද්ද?” තාත්තා තවත් ප්‍රවෘත්තියක් ගැන වේදනාවෙන් කතා කළා.”ඕක මොකක්ද මේ බලන්නකෝ ළමා ආරක්ෂණ එකෙන්ම කියලනේ මේ මාස තුනට හිංසන පැමිණිලි නවදාස් හාරසියය පැනලා කියලා.” මල්ලි කීවේ කේන්තියත් උපහාසයත් මුසු හිනාවකින්.”මේ.. ඒකෙන් එක්දාස ගාණක්ම අපයෝජන, දෙසිය ගාණක් කෲරත්වය, වෙලාවකට අපි ඉන්නේ මොන ලෝකෙකද කියලා හිතනෙවා” මල්ලිගේ හඬ හිරවුණු ආකාරයටයි පිටවුණේ.”දන්නවද ඔය අපයෝජන කියන ඒවට අනාරක්ෂිත ළිංවලට දරුවන් පිටත් කිරීමත් එකතු වෙනවලු.” මම කීවේ දවසක් ඔහොම කතාවකදි පොලිසියෙන් කියූ පැහැදිලි කිරීමක මතකය අවදි කරන ගමන්.”ඉතින් හද්දෙයියනේ ළමයින්ව ළිඳට, ඇළට වැටියං කියලා කොයි අම්මා තාත්තද යවන්නේ?” ආච්චි විරෝධය පෑවා.”ඕවා හරියන්නේ නෑ නීතිය ඉදිරියේදී චේතනාන්විතව කළා ද කියලා තමයි හොයලා බලන්නේ. ඇයි වුවමනාවෙන්ම ඉපදිච්ච ගමන් ළමයින්ව ගඟටයි, වැසිකිළිවලටයි දාපු අය නැත්ද? ඒ අයටත් චේතනාවක් තිබිලා නැද්ද මරන්න” මල්ලි හරස් කැපුවා.”අපි ඕක සෙල්ලමකට වගේ කතා කළාට වෙන රටවල නම් අවුරුදු 16න් පහළ ළමයි තනියෙන් ගෙදර දාල අම්මල ගියොත් පොලිසියෙන් අල්ලන් යනවලු” තාත්තා කීවේ බරපතළ විදිහට.”අන්න හරි ඒකම තමයි වෙන්නත් ඕනේ දැන් කාලේ උන්දලට. මොකද අපේ කාලේ අපි දරුවෝ බලාගත්තේ ඇහි පිය ගහන්නෙ නැතුව. දැන් උන්දලාට කොහේ හරි යන කෙහෙල්මල් ටෙලි නාට්‍යයක් හරි අනුන්ගේ කේලමක් කියන්න ටැලිපෝන් එකේ එල්ලුනාම හරි මෙලෝ සිහියක් නෑ ළමයි කෑවද මනුස්සයා ආවද ගෙදරට හොරු පැන්නද කියලවත්” ආච්චි පුටුවේ හරි බරි ගැහෙමින් කීවා.”ඔහොම කිව්වට පිටරට කේස් ස්ටඩි එකක් මම කියෙව්වා.ඒකේ පොඩි ළමයෙක් ඔන්න ඔය කොහෙදෝ ඇළකට හරි කොහොම හරි යනවා පෙනි පෙනී වාහන කාරයෙක් ඉඳලා බේරගන්නේ නැතුව.” මල්ලි කොහොමත් පිටරට අයගේ වැරැදි ගැන වඩා උනන්දු නිසා ඒවම හොයලා කියනවා වගේ.”ඇයි ඒ” ආච්චි පුටුවේ ඉස්සරහට වේගයෙන් ඇදී ඇහුවා.මිනිහා සාක්කි දීලා තියෙන්නේ හදිසියේ හරි බේරගන්න ගියා නම් අපචාරයක් කළා කියලා අහුවෙයි කියලා බයටලු නිකං හිටියේ””මොනවා, හිතක් පපුවක් නැද්ද ඔය කාලකන්නි මිනිස්සුන්ට?” ආච්චිට ඒ සුද්දා අහුවුණා නම් මේ මොහොතේ බොටුව මිරිකන තරම් කේන්තියකින් ඇහුවේ.ඕක තමයි කියන්නේ නීතියෙන් විතරක් මේ ප්‍රශ්න බේරන්න බෑ. නීති ඕනවට වඩා තද වුණාම මිනිස්සු බයේම ඔය වගේ ඔලමොට්ටල වැඩ කරනවා. ඇත්තටම දරුවන් බලාගන්න කියලා අම්මලා තාත්තලාට අමුතුවෙන් කවුරුත් කියල දෙන්න ඕන නෑනේ. ඒක ඇඟෙන්ම එන්න ඕන දෙයක්නේ” තාත්තා කීවේ හරියට අපිටත් ඒ දේ නොතේරෙනවා දැයි අහන්නා වාගෙයි.”යුනිසෙෆ් සංවිධානෙ ළමයින්ගේ ආරක්ෂාව ගැනයි ළමයින්ගේ භාරකාරත්වය ගැන කියද්දි මුලින්ම කියන්නෙත් ළමයා හොඳින් බලා ගැනීම හා ආරක්ෂා කර ගැනීම ගැන, භෞතික අනතුරක් සිදු නොවීමට පෝෂණය අඩු නොකිරිම සෞඛ්‍ය අධ්‍යාපනය වගේ දේ වගේ දරුවන්ට ආදරෙන් කතාකිරීම ගැන පවා කියලා තියෙනවා.” තාත්තා වෘත්තීය මතකයන් අවධි කරමින් කීවා.”හුහ් ඒක තමයි අර එහා ගෙදර අය ළමයින්ට සුද්ද සිංහලෙන් කතා කරනවා ඇත්තේ. හිහ් බල්ලට නම් මයි සන්, ඒන්ජල් ඔක්කොම කියනවා. ළමයාට ...” ආච්චි පිට අල්ල උඩට මූණේ බර දෙමින් කීවා.”ඇත්තටම ඉතිං අපි මොනව කීවත්, පත්තරවල මොනවා ගියත් ඕව ඔය හැම මිනිහෙක්ම කියවනවද? නෑනේ. ඉතිං ඇත්තටම ඔය කතාවලින් දැනුම්වත් වෙන්නේ දන්න කියන මිනිස්සුම විතරයි මං හිතන්නේ. නැතිනම් ඉතිං මේ කියන දේ වලට ඔය වගා ළිං වට කරලා ළමයින් පරිස්සම් කරලා මහා විප්ලවයක් වෙන්න එපැයි” අම්මා කීවෙ මේ හැම දේකින්ම වැඩක් නැති ගානටයි.”නෑ.. නෑ.. ඔය වගේ නීති රීති ඒ කියන්නේ වගා ළිං තියාගැනීම වරදක් වගේ දේවල් එක්කම අර පිටරට වගේ ළමයින්ව තනියෙන් තියලා යන එකත් වරදක් කළා නම් ඇත්තටම හොඳයි. මොකද දැන් කාලේ ගොඩක් අම්මලා තාත්තලා ළමයින් ඔහේ ගෙදර දාල වැඩට යනවා. අපේ ඔෆිස් එකේ එක්කෙනෙකුත් අහනවා, ඉතින් වෙන මොකද කරන්නේ කියලා නිවාඩු කාලේ දෙන්නම වැඩට එන්නත් එපැයි. හැබැයි ඕක නිසා වෙන්නේ ළමයා එක්කෝ බයේ වෙන මානසික රෝගයක් හැදෙනවා. එහෙම නැත්නම් කම්පියුටර්වල තියෙන දහජරාව ඔක්කොම බලන්න පුරුදු වෙලා වෙනම ඔළුවේ අමාරුවක් හදාගන්නවා” තාත්තා කීවේ හරිම බැරෑරුම් ස්වරයෙන්.”හනේ දෙවියනේ අපිත් මේවා බලන්න ඉතුරු වුණානේ. ඒ කාලේ ඔහොම දෙයක් වුණා නම් කවි කොළත් ගහනවා” ආච්චි සුසුමක් හෙළමින් තනිවම කල්පනාවට වැටුණා.”මේක හරියට එළුවයි කොටියයි තණකොළ මිටියයි වගේ වැඩක්. දැන් කාලේ දෙන්නම රස්සාවල් නොකර ජීවත් වෙන්නත් බෑ. ඒ කියලා ළමයින්ව තනියෙන් දාල යන්නත් බෑ. අන්තෝ ජටා බහි ජටා” මල්ලි කීවේ හරියට ළමයි දුසිමකගේ තාත්තෙක් වගේ.”දැන් ඔය වගා ළිං අරව මේවා ගොඩකදි අම්මලා තාත්තලා වැඩට ගිය ප්‍රශ්නේ නෙවෙයිනේ ආවේ. කිසි වගකීමක් නැතිව ළමයින්ව ඔහේ යන්න ඇරපු එකනේ වෙලා තියෙන්නේ” අම්මා කීවේ කරුණු සසඳමින්.”අනික අර ත්‍රීවීල් එකක ළමයි හතක් ද අටක් ද පටවල ඉස්කෝලේ යවලා. ඒක මේ රස්සාවට යන එකේ ප්‍රශ්නයක් නෙවේනේ. නොසැලකිලිමත් කමෙයි වගකීමක් නැති කමෙයි ප්‍රශ්නයක් නේ” අම්මා තම මතය තවත් තහවුරු කළා.”ඇත්ත තමයි බැලුවාම කතාව. අනික මේ සමහර තරුණ පහේ අම්මලාට මෝස්තරේ ලොකුයි ළමයට වඩා. ඉතිං අර පොඩි එවුන් පාරේ ඔහේ යනවා වාහන එද්දිත්. අරගොල්ලෝ වැනි වැනී කොණ්ඩ හද හදා පාවෙනවා. අර වාහන එළවන මිනිස්සුන්ගේ පිනට තමයි සමහර වෙලාවට පාර පැත්තෙන් යන දරුවෝ බේරෙන්නේ” මල්ලිට කේන්තිය ඉහවහ ගිහින්. ඒකට හේතුව දවසක් එහෙම පොඩි ළමයෙක් පාරට පැනලා බයිසිකලේ එහෙට මෙහෙට කපපු පාර මල්ලි වැටුණ නිසා වෙන්නත් ඇති.”කොහොම වුණත් අපේ කාලේ වගේ අඩුගාණේ පන්සලකට හරි දහම් පාසලකට හරි ගිහින් සිඟාලෝවාද සූත්‍රය අහල තිබුණා නම් අඩුගාණේ ඔහොම ළමයින් ඉබාගාතේ හදන්නේ නෑ” ආච්චි බණ දේශනාවකට සූදානම් වන බවක් අපට ඉවෙන් වගේ දැනුණා.”අන්තිමට කොයිදේත් වෙන්නේ ගෙනාපු විදිහට තමයි කාටවත් දොස් කියලා වැඩක් නෑ” අම්මා හුස්මකට වචන එකතු කළේ කතාව මඟ අරින්නත් එක්කයි.”සමහර ළමයින් ඇඳ කකුළේ ගැට ගහල තමන්ගේ වැඩ කරන අයත් ඉන්නවලු නෝනා” කුසුමා තේ කෝප්ප ටික ගේන ගමන් කීවා.”ඒවත් අයිති අර අපයෝජනවලටම තමයි. තමන්ට වැඩ ටික කළමනාකරණය කරගන්න බැරිවුණාට දරුවො පළි නෑනේ” තාත්තා ආවේගශීලී වුණා.ඒ බව දැක්ක මල්ලි වහාම මාතෘකාව මාරු කළේ ආච්චිත් තාත්තත් දෙන්නාම ආවේගශීලීව කියවන්න ගත්තොත් තව දවස් ගාණකට ඒ සංවාදය ඉවර නොවෙන නිසයි. ඒත් මල්ලි ගත්ත මාතෘකාව ඊට වඩා ප්‍රශ්නයක් වුණා.”මෙන්න මැයි දිනේ ගැන එක එක්කෙනාගේ කතා” මල්ලි කීවාම තාත්තා ඇහුවේ “කාටද දැන් ඔය මැයි දිනේ වැඩි අයිතිය තියෙන්නේ” කියලයි.ඒකෙන් ළමයින්ගේ කතාව හැමදාම වගේ යට ගිහින් මැයි පෙළපාළි ඉස්මතු වෙලා දවසම වාද පිටියක් බවට පත්වුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204296</link>
    <topic>රේඛා: තරගය සහ ශෝකය</topic>
    <author>රූපාන්ති බුලත්සිංහල</author>
    <content>තරග බිම, තරගය මේ හැම දෙයක්ම අප සැබෑ ලෝකයෙන් මොහොතකට ඈත් කරනවා. මම, අප විතරක් නෙවෙයි හැමෝම අමතකයි. හැම විටම අමතකයි. තරගය අපේ මතකයෙන් බොහෝ දේ උදුරා ගන්නව. ඒත් අපි තරගයේ. අතහැරීමක් ආපසු හැරීමක් නැහැ. ජීවිතයම තරගයක්. මේ තරගෙදී ඇතිවෙන හැමදේම අභියෝගයක්.ඒත් ඒ දේවල්වල තැකීමක් කවුරුවත් හිතට ගත්තෙ නැහැ. එකෙක් හැම විට අනෙකාට තරගකරුවෙක්. තරගය අබිබවා යන කිසිවක් කාගේත් මනසේ නැහැ. ජයග්‍රහණය පිළිබඳ ආකල්පය හොඳ වුණත් පාගා පොඩි කරගෙන අනුන් කෙරෙහි ද්වේෂයෙන් කරන බොහෝ තරග අද සමාජයේ බහුල වෙලා. තරගය ගැන හැමෝටම තරගයක් තියෙනව.එහෙම නැහැ කිව්වොත් ඒක බොරුවක්. මේ කතාව තරගයට ඉදිරිපත් වීම නිසා දරුවා ගැන හොයන්න බැරිවුණ අම්මා කෙනෙක් ගැන. පුතා තරගයට ඉදිරිපත් වුණේ හරිම සතුටින්. අවුරුදු උත්සවයකදී වුණත් පුතා ජයග්‍රහණය කිරීම ගැන අම්මා හිටියේ පී‍්‍රතියෙන්. ඒ පාර අම්මට හිතුණ තමාත් හොඳ තරගයක් දෙන්න ඕනෙ කියලා. මෙහෙම හිතලා තමයි බැලුන් පිපිරවීමේ තරගයට අම්මත් ඉදිරිපත් වුණේ.තරගය නිමව තිබු සිව් හැවිරිදි පුතා පසෙකින් හින්ද වූ අම්මා බැලුන් පිපිරවීමට සහභාගි වුණා. තරගය නිමවා ඇය ආවා. ඒත් අවාසනාවක බරපතළකම සිදුවෙන්න ඒ හැටි වෙලාවක් ගත වුණේ නැහැ. අම්මා බැලුන් පුපුරවන තරගයට ඉදිරිපත් වෙනකොට පුංචි පුතා ළිඳකට එබෙන්න ගියා. පුතා ළිඳට වැටුණා. මේ ආරංචිය කොළඹ දිසාවේ පමුණුවෙන් තමයි වාර්තා වුණේ.තරග දිනීම කොහොම වුණත් අම්මාට පුංචි පුතාවත් නැති වුණා. තරගය හොඳයි කිව්වත් ලෝකයම අමතක කරලා තරග කළොත් තමන්ගේ හැමදේම නැති වේවි.අවදානම ගැන අවධානයෙන්පුංචි ළමයි වීර ක්‍රියා කරන්න ආසයි. මගේ පුතා හපනා කිව්වහම ඇතිවෙන පී‍්‍රතිය කොහොමද කියලා ටිකක් මතක් කරගන්නකෝ. ඒ පී‍්‍රතිය ගැන හිතන කොට ආයිත් පාරක් වීර වැඩක් කරන්න හිතෙනවා. හැබැයි සමහරක් වීර වැඩ ජීවිතයට අන්තරාදායක බව සිහි ගැන්වෙන්නේ බොහෝ වෙලාවකට පස්සෙ. ඌරගස්මංහන්දියෙන් වාර්තා වෙන්නෙ ඒ වගේ කතාවක්. මේ පුතාට ඕනෙ වුණේ කොහොමහරි හොරා අල්ලාගන්න, ඒත් ඉතින් අනතුරුදායක බව ගැන දෙපාරක් හිතුණේ නැහැ. දරුවා උත්සාහ කළේ හොරා අල්ලා ගන්නමයි. ඒත් අවාසනාවකට හැම දේම නිෂ්ඵල වුණා. නාඳුනන පුද්ගලයා තැබු වෙඩිල්ල දරුවාගේ ජීවිතය උදුරා ගත්තා. වැරැද්දට විරුද්ධව පියවර ගන්න එක හොඳයි පුතේ, ඒත් ජීවිතය අවදානමට දාන්න එපා. ජීවිතය වටිනව. අම්මාට තාත්තාට වගේම රටටත්. මේ නිසා අනතුරුදායක වැඩක් කරන කොට දෙවරක් හිතන්න.වැටත් නියරත් ගොයම් කාලාවැටත් නියරත් ගොයම් කත් නම් කාට පවසන් ඒ අමාරුව. ඒ විතරක් ද? නීති දාන්නොම නීති කඩන කොට අනිත් අයට දුවන්න පාර මදි. ඒ කොහොම වුණත් දේසෙ හැටියට වාසෙ කියලත් කතාවක් තියෙනව ආයිබොවන්ඩ.මේ කතාව ආරංචි වුණේ කළුතර දිස්ත්‍රික්කයෙන්. ප්‍රදේශයෙන්. නඩුවකදී වැරැදිකරුවෙක් වීමට සිටින පුද්ගලයකු එයින් බේරා දෙන බවට සපත කරමින් ඔහුගේ ත්‍රිරෝද රථය උගසට තබාගෙන. මේ පළමුවැන්න නෙවෙයි මීට ඉස්සෙල්ලා මෙහෙම කාරණා ගොඩක් සිද්ධ වෙලා තියෙනව. මේ හැම දෙයක්ම සිද්ධ වුණා. ඒක එලෙසම මතක නැති වුණා.ඒත් ඉතින් හැමදාම හැමදේම බෑනෙ. මේ නිලධාරියාගේ වගතුග කනින් කොනින් ආරංචි වුණත්, ඇත්ත නැත්ත මොකද්ද කියන එකනම් ප්‍රශ්නයක්. හරියට ඔප්පු වෙනකම් කාටවත් ඇඟිල්ල දික්කරන්න බෑ. ඒ කොහොම වුණත් එහෙම වැඩක් වුණා නම් වැරැදි නීතිය රකින්නෝම එයට පයින් ගහලා වැරැද්ද හරියයැයි බාරගත්තහම අනිත් අයට දෙවියන්ගේ පිහිට විතර ද?දකුණට සිග්නල් දාලා වමට හරවන එක සමහර නිලධාරීන්ගේ සිරිත. ඒකෙම වුණත් රට යන අතට යන්න දැන් බොහෝ දෙනා හුරු වෙලා. කාටවත් හරි වැරැද්ද මොකද්ද කියන එක දැන් වැඩක් නැති බව තමයි පේන්නෙ. ඒ කොහොම වුණත් කවුරු ඇදේට ගියත් අපි කෙළින් ගියොත් හරි නේද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204297</link>
    <topic>රුමේනියානුවන් ගේ පැමිණීම</topic>
    <author>නීතිඥ අනුර හෑගොඩ</author>
    <content>යුරෝපයේ දුප්පත් රටවල් ගණනාවක් ඇත. රුමේනියාව එහි පෙරමුණේ සිටී යැයි පැවසීම වරදක් නොවේ යැයි සිතමි. පිහිටීම අනුව එය යුරෝපීය මායිමට ඇතුළත් වූ රටක් වුව ද ආර්ථිකමය සමාජමය කරුණු මත එය යුරෝපයට පෑහෙන්නේ නැත.ලන්ඩන් ඔලිම්පික් උලෙළ ලබන ජූලි මස දී ඇරඹෙයි. මුළු ලන්ඩනයත් තරග සමහරක් පැවැත්වෙන තදාසන්න නගරත් ලහි ලහියේ එයට සූදානම් වෙමින් සිටිති. සැලැස්මවල් අකුරටම ක්‍රියාත්මක වී ඇති බවට ද මූල්‍යමය ප්‍රතිපාදනවලට අනුකූලව විය හියදම් කෙරී ඇති බවට ද ලන්ඩන් ඔලිම්පික් කමිටුව උදම් අනමින් සිටී. මේ අතර ඔලිම්පික් උලෙළ පැවැත්වෙන කාලයේදී තම පඩි නඩි වැඩි කරදිය යුතු යැයි උමං දුම්රිය රියදුරන් වැඩ වර්ජනයකට ද සූදානම් වූහ. ඔවුන් දුවන්නේ එකම කාල සටහන වුව ද නියමිත ප්‍රමාණයට වඩා පැය ගණනක් වැඩ කිරීමට ඔවුනට නියෝග කොට නොමැති වුව ද කල දුටු කල වල ඉහ ගන්නට හදනවාක් මෙන් ඔවුන් එම වැඩ වැරුමේ යෙදීමට තර්ජනය කොට ඉල්ලීම් දිනා ගන්නට සූදානමින් සිටිති. ඔලිම්පික් ලං ලං වනවිට මොන මොන ආකාරයේ සේවාවන්ගෙන් මෙන් ම රාජ්‍ය ආයතනයන් ගෙන් මොන ආකාරයේ ඉල්ලීම් ඉදිරිපත් වේ දැයි තවම සිතාගන්නට නොහැක.මේ කාරණා මෙසේ තිබියදී ලන්ඩනය පුරා තවත් ව්‍යසනයක් සිදුවෙමින් පවතී. ඒ නැගෙනහිර යුරෝපයේ සිට පැමිණෙන අපරාධකරුවන් පොකට් ගැහිලිකරුවන් මෙන් ම ගණිකාවන් ගෙන් ද ලන්ඩනය පිරීයමින් තිබෙන කරුණයි. සංවිධානාත්මක කණ්ඩායම් මගින් විශේෂයෙන් ම රුමේනියන් ජාතිකයන් බස් රථ මගින් ලන්ඩනයට ගෙනැවිත් ඇරලීම මගින් මෙහි නොසිතූ කරදරයකට මුහුණ පෑමට රජයට සිදුවී තිබේ. පොලිසිය පවසන පරිදි රුමේනියාවේ සිට ලන්ඩන් මධ්‍යයේ මාබල් ආර්ච් වෙත ගෙනැවිත් දමා ගොස් සිටින පිරිස දැනටම සියයක් පමණ වේ. ඔවුන් එම ප්‍රදේශයේ කූඩාරම් ගසා ජීවත්වීම දැනටමත් ආරම්භ කර ඇත.වෙස්ට්මිනිස්ටර් නගර සභාවේ ප්‍රකාශකයෙකුට අනුව මේ ප්‍රමාණය ඔලිම්පික් පැවැත්වෙන කාලය වනවිට දහස් ගණනක් දක්වා ඉහළ යන්නට පුළුවන. මොවුන් ගෙනැවිත් අත හරින අපරාධ සංවිධානයන්හි උපදෙස් අනුව ඔවුන් රුමේනියාවෙන් පිටවීමට පෙර, ලන්ඩනයේ ඔවුන් හට හිමිවන හිඟාකෑමේ සහ අනෙකුත් අපරාධ කිරීමට ඉඩකඩ සැලසෙන ඉඩ කැබැල්ල පිළිබඳව අවබෝධයක් ලබාදී ඇත. ලන්ඩනයට පැමිණි විගස එම කැබැල්ල ;සායා එහි පදිංචි වී හිඟාකෑම සහ අනෙකුත් අපරාධයන්හි නිරිත වී හැකිතාක් මුදල් උපයා ගැනීම කළයුතු බව ඔවුහු දනිති. මේ බොහෝ දෙනෙක් මේ වනවිට ලන්ඩනයේ මාබල් ආර්ච් ප්‍රදේශයේ තැන් තැන් හි නිදා සිටිනු දැනුදු දක්නට ලැබේ.මේ අර්බුදය පිළිබඳව හදිසි රැස්වීමක් කැඳවීමට වෙස්ට්මිනිස්ටර් නගර සභාවට සිදුවිණ. එහි එක් ප්‍රකාශකයෙක් චෝදනා කරන්නේ බ්‍රිතාන්‍ය ආගමන විගමන දෙපාර්තමේන්තුවට ය. එහි තිබෙන ලිහිල් ප්‍රතිපත්ති ප්‍රයෝජනයට ගනිමින් යුරෝපයේ දුප්පත් රටවල ජනයා ලන්ඩනයට පැමිණ කරන අකටයුතු නතර කරවීමට තද ආගමන විගමන ප්‍රතිපත්තියක් අනුගමනය කළ යුතුය යන්න ඔවුන්ගේ අදහසයි. නමුත් පවතින නීතිය අනුව යුරෝපීය සංගමයේ සාමාජිකත්වය හොබවන ඕනෑම රටක පුද්ගලයන් හට එහි ඕනෑම රටකට බාදක තොරව යෑම් ඊම් කළ හැකි අතර අවශ්‍ය නම් එයින් එකක පදිංචි වීමට ද අවස්ථාව ඇත. එහෙත් ඔවුනට රැකියා සහතිකය හෝ ඉඳුම් හිටුම් පහසුකම් සැපයීමට කිසි රටක් බැඳී නැත. ලන්ඩනයටත් රැකියා විරහිත වකවානුවේ නැඟෙනහිර යුරෝපියනට රැකියා සොයා ගැනීම කිසිසේත් ම ප්‍රායෝගික නොවේ.කරුණු එසේ හෙයින් ඔලිම්පික් උලෙළ පැවැත්වෙන කාල වකවානුවේදී රුමේනියන් ජාතිකයන් ප්‍රශ්න සමහර නැඟෙනහිර යුරෝපීය රටවලින් පැමිණෙන ජනයා අපරාධ කටයුතු මෙන් ම ගණිකා වෘත්තියේ යෙදී බඩගෝස්තරය සොයා ගැනීමට උත්සාහ දරන හෙයින් ලන්ඩනයේ ආරක්ෂාව, විනීතභාවය මෙන් ම විශ්වාසය ද නැතිවීමට බොහෝ දුරට ඉඩකඩ ඇති බව විශ්ලේෂකයන්ගේ විශ්වාසය යි.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204298</link>
    <topic>ධර්මසේකර ඇල්ලීමට පොලීසිය යාපනය දුම්රියපළ වටලති</topic>
    <author>ලබන සතියේ තව කොටසක්</author>
    <content>අනගාරික ධර්මසේකර 7අනගාරික ධර්මසේකර තුමා තමන්ට සිදුවූ විපත් හා ඒවායින් හාස්කමකින් මෙන් ගැලවුණු හැටි කියන්නේ ඇඟට පතට නොදැනීය. සමහරවිට අසා සිටින්නකුට “මේ මනුස්සයා කියන බොරු” යැයි සිතෙන්නට පුළුවන. එහෙත් සත්‍යය ප්‍රබන්ධයටත් වඩා පුදුම සහගතය යන කීම හරියටම හරියන්නේ ධර්මසේකර ගේ ජීවන පුවත අසා සිටින විටය.අලුත් මිතුරෙක්ධර්මසේකරට යාපනයට යන්නට පොට පෑදුණේ ඩී. ඇස්. සිල්වා නම් ඔහුගේ මිත්‍රයෙකු නිසාය. ඩී. ඇස්. ඇමෙරිකන් තානාපති කාර්යාලයට පහරදීමේ නඩුවේ සාක්ෂි දුන් හර්මන් සිල්වාගේ අයියා ය. රජයේ සේවයේ නියුතු ඩී. ඇස්. ගේ දෙමළ මිතුරන් කීප දෙනකු යාපනයේ සිටීම මේ ගමනට වාසියක් විය.උදේ පහකුත් ගාණට කොළඹ සිට යාපනයට යන විශේෂ දුම්රියක් ඇති බැවින් එයින් යන්නට ඩී. ඇස්. යෝජනා කළේය.තිදෙනාම දෙමළ මිනිසුන් මෙන් වේට්ටි ඇඳ ගමනට පිටත් වූහ. ඩී. ඇස්. ට හා හර්මන්ට දෙමළ බස හැසිරවීමේ සෑහෙන ප්‍රගුණතාවයක් ඇත. ඒ ඔවුන් කළුතර දොඩන්ගොඩ වතු දෙමළ ජනතාව ඇසුරු කළ බැවිනි.දෙමළ මිනිසුන් මෙන් සැරසි කෝච්චියට ගොඩ වූ ධර්මසේකර, ඩී. ඇස්. හා හර්මන් තිදෙනා එකට හිඳගෙන නොයාමට තීරණය කළේ ඔවුන්ගේම ආරක්ෂාව සඳහාය. එහෙත් තිදෙනාට තිදෙනා පේන තෙක් මානයක සිටිය යුතුය. ඔවුන් සෙනඟ පිරුණු දුම්රියේ තමන්ට සරිලන පරිදි අසුන් තෝරාගෙන වාඩි වූහ. එහෙත් අසුනින් මොනම හේතුවකටවත් නැගිටිය නොහැක.මේ 1971 රාජ්‍ය විරෝධි කැරැල්ල සමයයි. ජනතා විමුක්ති පෙරමුණේ කැරලි කරුවන්ට එරෙහිව පොලීසිය හා හමුදාව මෙහෙයුම් ක්‍රියාත්මක කරමින් සිටී. ධර්මසේකරට මතක හැටියට මේ 1971 ජුනි හෝ ජුලි මාසයයි.දුම්රියේ හමුදාවදුම්රියේ සෑම මැදිරියකම හමුදා භටයන් හතර දෙනෙකු බැගින් මුරට සිටින අයුරු ඔවුන්ට දැකගත හැකි විය. එහෙත් දුම්රියේ ඇඟිල්ලක් ගහන්නටවත් ඉඩක් නැත. අසුන් අස්සේ පාපුවරුවේ ආදි හැම තැනම සෙනඟය. සියයට අනූවක්ම දෙමළ ජාතිකයෝය. දැන් තුන් දෙනාට තුන්දෙනා නාඳුනන අයුරින් හිඳගෙන යති.මේ අතර මැදවච්චියට දුම්රිය සේන්දු වෙද්දි ධර්මසේකරට දරුණු පිපාසයක් ඇතිවිය.“මට ඉන්න බැහැ පිපාසය උහුලන්න බැහැ. බැරිම තැන මං අසුනෙන් නැගිට සෙනඟ පීරාගෙන භෝජනාගාර මැදිරිය වෙත යන්නට ගියා. මගේ අසාමාන්‍ය උස නිසා බොහෝ දෙනකුට මා හොඳින් පෙනීම මට අවාසියක්.මං භෝජනාගාරයට ගිහින් බනිස් ගෙඩියක් කාලා හොඳ වතුර වීදුරුවක් බීලා කිරි තේ එකකුත් බිව්වා.තේ එක බීලා ආපහු හැරෙද්දිම එතැන සිටි හමුදා භටයා මා දිහා හොඳට විමසුම් සහගතව බලනු දුටු මා මුහුණ හරවාගෙන එන්න පිටත් වුණා.“ඒයි ධර්මසේකර ඔහොම ඉන්නවා.” හමුදා භටයා කෑගහනවා.මගේ බොක්ක රත් වුණා උන්දෑ මාව හඳුනාගෙන. මං කළේ නෑහුණා වාගේ පාත් වෙලා නොපෙනෙන්න සෙනඟ අතරින් ඉදිරියටම යාමයි.හැම දෙනාම චෙක් කරනවාමැදවච්චිය පහු කරල දැන් කෝච්චිය ඉදිරියට යනවා. හමුදා භටයා අනිත් අයටත් මා ගැන කියල ද කොහේද ඔවුන් හැමතැනම විපරම් කරනවා. මං සෙනඟ අතරේ හැංගිලා මේ සේරම බලාගෙන ඉන්නවා. මගේ ඡායාරූපය හැම පොලීසියකම තියෙනවානේ.කෝච්චිය කිලිනොච්චිය ඉස්ටේසමේ නැවැත්තුවා. එතකොට බහින සියලු දෙනාවම පෝලින් ගස්සගෙන හමුදාවෙන් පරීක්ෂාවට ලක්කරන්න ගත්තා. මං මේ සියල්ල කොච්චියේ ඉඳගෙන බලං හිටියා. පාර්සල් තියාගෙන ඉන්නා අය විශේෂයෙන් චෙක් කළා. විනාඩි දහයක් විතර චෙක් කරනකොට එතැනට ආව ගාඩ්ල දෙන්නෙක්. ඔවුන් දැන් හමුදා නිලධාරීන් සමඟ වාද කරනවා.කෝච්චිය සවස හයට ඉස්සෙල්ල යාපනයට යා යුතු බවත් හයට ඇඳිරිනීතිය බවත් ඔවුන් කියනවා. ඒ පාර චෙක් කිරිල්ල බාගෙට නවත්තල හමුදාව කෝච්චියට යන්න දුන්නා.ඊළඟට කෝච්චිය නැවැත්තුවෙ පරන්තන්වල. එතැන් සිට යාපනය ‘ටවුන් සේවය’ පටන් ගන්නවා. එතැනදිත් හමුදා නිලධාරීන් පිටවෙන මගීන් පෝලිම් ගස්සගෙන පරීක්ෂා කරන්න පටන්ගත්තා. ටික වේලාවකින් ආයෙත් ගාඩ්ලා දෙන්නයි දුම්රිය රියැදුරු තැනයි ඇවිත් හමුදාවට කරුණු පහදා දීල යළිත් කෝච්චිය පිටත් වුණා.කෝච්චිය අලිමංකඩ නැවැත්තුවාම යුද හමුදාවේ කට්ටිය බැහැල ගියා හමුදා කඳවුරට. ඒඅය අලිමංකඩ කඳවුරේ අය. ඔවුන් බාරව සිටිය නිලධාරියත් බැහැල ගියා.එතකොට කවුද දෙමළ මනුස්සයෙක් කියනව මං අහගෙන දෙමළෙන් ‘කරදර යන්තං ඉවරයි’ කියල.මාත් ඉතින් හිත හදාගත්තා දැන් කරදරේ ඉවරයි කියලා. දැන් මං දන්නව යුද හමුදාව හොයන්නෙ මාව තමයි කියල. මාව හඳුනගත්තු යුද හමුදා සෙබළා මං කෝච්චියෙ ඉන්න බව ඉහළට දැනුම් දෙන්න ඇති.මට ඩී. ඇස්. සමඟ මෙය සිංහලෙන් කියන්නත් බැහැ. ඒත් මං ඉඟි බාසාවෙන් ඔහුට දැනුම් දුන්නා.යාපනයේ පොලීසියඔහොම ගිහින් කෝච්චිය නැවැත්තුවා යාපනය දුම්රිය පොළේ. අපි සැනසුම් සුසුමක් හෙළමින් බහින්න ගියා. ඒත් එතනත් පොලීසියෙන් මුළු ඉස්ටේසමම වට කරල. මට හීන්දාඩිය දැම්මා. දැන් මොකද කරන්නෙ මං ඩී. ඇස්. ගෙයි හර්මන් ගෙයි මූණු දිහා බැලුවා.එකල යාපනය අද මෙන් නොවේ සිංහල හා දෙමළ ජනතාව සමගියෙන් ජීවත්වූ යුගයකි. යාපනයේ ද දෙමළ කොමියුනිස්ට් වාදීහු සිටියහ. එහෙත් විජේවීරගේ ලංකා ලයින් ව්‍යාපාරය එහි ක්‍රියාත්මක වූයේ නැත.කෙසේ හෝ පොලීසියෙන් සොයන විප්ලවකාරී ත්‍රස්තවාදියකු ලෙස රජය ලේබල් ගැසු ධර්මසේකර මේ දුම්රියේ උතුරට ආ බව රජයට ආරංචි වී ඇති බව දැන් ඔවුන්ට සහතිකය. යාපනය දුම්රිය පොළේ දී පොලීසිය කළේ දුම්රිය පොළෙන් පිටවන මගීන් සියලු දෙනාම එකට පෝලින් ගැස්වීමයි. කිසිවෙකුටත් පැන යා නොහැකි පරිදි පොලිස් නිලධාරීන් රැකවල්ලා සිටියදී තවත් නිලධාරීහු මඟීන් එකිනෙකා පරීක්ෂාවට ලක් කළහ.කළ යුතු කිසිත් නොවූයෙන් දැන් ධර්මසේකර, ඩී. ඇස්. හා හර්මන් සිල්වා පොලිමේ ස්ථාන තුනකට වී මූණට මූණ බලමින් ඉදිරියට යති. ඔවුන්ට ඉදිරියෙන් හාරසියක් පමණ පිරිස සිටිති. පොලිස් නිලධාරීන් කරන්නේ ඔවුන් ගේ නම අසා යාපනයට ආවේ ඇයි දැයි ප්‍රශ්න කිරීමය. පාර්සල් අත ඇති මඟීන්ගේ පාර්සල් ද පරීක්ෂාවට ලක් කෙරේ.ධර්මසේකර පිරිස අත පාර්සල් නැත. ඔවුන් ළඟ ඇත්තේ ඇඳිවත පමණි.දෛවය හරස් වෙයිදැන් ධර්මසේකර ටිකෙන් ටිත පෝලිමේ ඉදිරියට යන්නේ බයෙන් ගැහෙමිනි. ධර්මසේකරට කවදත් උදව් වන දෛවය නිසාදෝ ඔහුට දහ දොළොස් දෙනකුට ඉදිරියෙන් ඔහු මෙන්ම රතු උස තරුණයෙක් සිටී. පොලීසිය ඒ තරුණයා අල්ලා ගත්තේය. දැන් ධර්මසේකර සියල්ල බලා සිටී.“තමුසෙ කවුද නම මොකද්ද?” පොලීසිය ඔහුගෙන් අසනු ධර්මසේකර අසා බලා සිටියි.“මං ජයසිංහ”“යාපනයට ආවේ ඇයි?”තරුණයා බියෙන් භ්‍රාන්තව දුන් උත්තරය ධර්මසේකරට ඇසුණේ නැත.“මොකටද යකෝ යාපනයට ආවේ” පොලිස් කාරයෙකු ඔහුට පහරක් දෙකක් ගහනු දුටු ධර්මසේකරට දුක හිතිණ.“මේ මං නිසානේ”ඒත් දැන් ඒවාට ඉදිරිපත් වන වේලාවක් නොවේ. කෙසේ හෝ පැන යා යුතුය. තමන් සොයන පුද්ගලයා අසුවන්නට ඇතැයි පොලීසිය සෑහීමට පත්වන්නට ඇත. එතැන වූයේ නොසන්සුන් බවකි.‘පොඩා පොඩා’ ඉන් පසුපස සිටි සියලු දෙනාවම පොලීසිය එලවා දැමීය.ධර්මසේකර එතැනින් ද ගැලවුණේ අනූනවයෙනි. දෛවයේ හාස්කමකිනි. යාපනයේ පැතිර තිබුණේ අමුතුම ආරංචියකි. පොලීසියෙන් ද එය නිවේදනය කොට තිබුණි.“යාපනයට ගහන්න මේ කෝච්චියේ චේ ගුවේරා කාරයෝ එනවා” ඒ ආරංචියයි.දැන් යාපනයට ඇදිරි නීතිය දමා ඇත. ඩී. ඇස්. වහා යාපනයේ සිටි තම දෙමළ හිතවතකුගේ ගෙදරට ධර්මසේකර හා හර්මන් සමඟ ගියේය. මිත්‍රයා කන්දයියා කැමති වුවද ගෙදර කාන්තා පක්ෂය මොවුන් නවත්වා ගැනීමට අකැමැති වූහ. එහෙත් එදා රාත්‍රියට පමණක් නැවතී සිටීමට අවසරය ලැබිණ.උදේ පාන්දරින්ම අවදි වූ ඔවුන් ඊළඟට කල්පනා කළේ ඩෙල්ෆ්ට් දූපතට යාමටයි.ඩෙල්ෆ්ට් දූපතේ ඩී ආර් ඕ කාර්යාලයේ ඉන්නා ඩී. ඇස්. ගේ මිතුරකු වන සෙල්වරත්නම් හමුවීම හා එහි නැවතීම ඔවුන්ගේ ඊළඟ ඉලක්කය විය. සෙල්වරත්නම් ද චීන කොමියුනිස්ට් පිලේ සාමාජිකයෙකි.ඩෙල්ෆ්ට් දූපතටඩී. ඇස්. සමඟ එකට දේශපාලනය කළ සෙල්වරත්නම් තමන්ට උදව් කරන බව ඔහුට සහතිකය.කුරිකට්ටුවාන් ජැටියෙන් ඩෙල්ෆ්ට් දූපතට යන විශාල බෝට්ටුවට නැඟ ගත් ඔවුහු පැය දෙකක ගමනකින් පසු ඩෙල්ෆ්ට් දූපතට ගොඩ බැස්සේය.කෙළින්ම ඩෙල්ෆ්ට් දූපතේ ඩී. ආර්. ඕ. කාර්යාලයට ගිය ඔවුන් එහිදී සෙල්වරත්නම් විසින් ඉතා සාදරයෙන් පිළිගත්තේය.කාර්යාලයෙන් එළියට ආ ඔහු ඔවුන්ට දවල් ආහාරය ගැනීම සඳහා ළඟපාත වූ කඩයකට කැඳවාගෙන ගියේ තමා සවස් වී පැමිණෙන බව කියමිනි.“මුදලාලි මේ මගේ යාළුවො තුන්දෙනෙක් කොළඹ ඉඳල ආවේ. මේ අයට කෑම දෙන්න. මං හවසට ඇවිත් ගෙවන්නම්.”දහවල් ආහාර ගැනීමට ගිය කඩේ මුදලාලි දෙමළ වුවද හොඳින් සිංහල කතා කළ හැකිය. ඒ ඔහු 1958 දෙමළ කෝලාහලවලට පෙර අවිස්සාවේල්ලේ කඩයක් දමාගෙන සිටි නිසාය.ආහාර ගනිමින් සිටිද්දි ඩෙල්ෆ්ට් පොලීසියේ පොලිස් නිලධාරියෙක් බයිසිකලයකින් කඩේට ආවේ වෙනත් කටයුත්තකටය. කෙසේ වෙතත් ධර්මසේකර මඳක් මුවා වී මුහුණ හංගා ගත්තේය. මුදලාලිටත් කට තියාගෙන නිකම් ඉන්න බැරි විය.“ආ රාලහාමි මේ ඔයාලගෙ කට්ටියක් කොළඹ ඉඳල ඇවිත් තියෙන්නෙ” මුදලාලි කීය.කරන්නට දෙයක් නැති බැවින් ධර්මසේකර ඇතුළු පිරිස රාලහාමි සමඟ හොඳින් හිනාවී කතා කළේ සැකයක් නොසිතන පරිදිය.කරවල බිස්නස්“ඒක තමයි මාත් බැලුවේ මේ සිංහල අය තුන් දෙනෙක්ම ඇයි කියලා” රාලහාමි ඇසීය.“අපි ආවෙ බිස්නස් කරන්න රාලහාමි කරවල බිස්නස් කරන්න”“ඇයි මෙහෙ ආවේ”“දැන් ඒ පැත්තෙ මුහුදු රස්සාව කරන්නත් බැහැ. මේ චේ ගුවේරා කාරයො හින්ද. කරවලවලට ඉල්ලුම වැඩියි. ඒකයි අපි ආවේ. අපි ඉන්නෙ සෙල්වරත්නම් මහත්තයලගෙ ගෙදර”ආ කමක් නැහැ. චේ ගුවේරා කාරයො වගයක් ඩෙල්ෆ්ට් දූපතට ගහන්න එනවයි කියල ආරංචියක් තියෙනව. ඒකයි මාත් බැලුවේ. මෙහෙත් අපි දොළොස් දෙනයිනෙ ඉන්නෙ” රාලහාමිගේ කීමෙන් පොලීසිය ගැන ද යමක් සිතාගත හැකි විය.රාලහාමි එසේ කියා යන්නට ගියේය.එදා සවස සෙල්වරත්නම්ලාගේ ගෙදරට ගිය ඔවුහු රෑ එහි නැවතුණේය. රාත්‍රී සිදුවූයේ බලාපොරොත්තු නොවූවකි.ඩෙල්ෆ්ට් ඕ අයි සී ධර්මසේකර හමුවෙයිඩෙල්ෆ්ට් පොලීසියේ ඕ අයි සී වන සාජන්වරයා හා තවත් රාලහාමිලා කීප දෙනෙක් සෙල්වරත්නම් සොයා ආවෝය.පොලීසියට යම් සැකයක් ඇතිවී ඇත. ධර්මසේකරගේ පින්තූරය සමහරවිට මේ පොලීසියේ ද තිබෙන්නට පුළුවන.කෙසේ හෝ ධර්මසේකර වැඩිය මුහුණ නොදී කතා කළේය.සෙල්වරත්නම්ට පොලිස් නිලධාරීන්ගේ ගරුත්වයක් ඇති බැවින් නිලධාරීහු වැඩිය ප්‍රශ්න නොකළෝය.“අපි කරවල ගත්ත ගමන් අනිද්දා ආයෙ යනවා රාලහාමි” ඩී. ඇස්. කීය.දැන් සෙල්වරත්නම්ට ද ප්‍රශ්නයකි.“දැන් මට ඔය ගොල්ලන්ව මෙහේ නවත්තගන්න බැහැ. ප්‍රශ්නෙ තියෙන්නෙ ධර්මසේකරටනේ. ධර්මසේකරව මං මගේ තවත් යාළුවකුගෙ ගෙදර නවත්තන්නං. ඔය දෙන්නා හෙට කරවල මිටි දෙකකුත් අරන් යන්න” සෙල්වරත්නම්ගේ උපදෙස විය. ධර්මසේකර ගේ ඡායාරූපය ඩී ආර් ඕ කන්තෝරුවේ ද තිබෙන බව සෙල්වරත්නම් කීය.පසුවදාම ඩී. ඇස්. හා හර්මන් දෙදෙනා කරවල මිටි දෙකක් ද බැඳගෙන යළිත් කොළඹ බලා ගියහ. ඔවුන්ට තුන්දෙනකු ආ බවට වගක් නොවීය.කෙසේ හෝ ධර්මසේකර මාස දෙකහමාරක් ඩෙල්ෆ්ට් දූපතේ තවත් පැත්තක සෙල්වරත්නම් ගේ විශ්වාසවන්ත මිතුරෙකුගේ ගෙදර නැවතී සිටියේ දෙමළ මිනිහෙකු මෙනි. ඒ මාස දෙකහමාර ඇතුළතදී ඔහු දෙමළ ද හොඳින් කතා කරන්නට ඉගෙන ගත්තේය.වෙරළට ගිහින් වෙච්ච දේගෙය ඇතුළටම වී ඉන්නට නොහැකි වූ තැන දිනක් ධර්මසේකර ගෙදර අයකු සමඟ වෙරළේ ඇවිදින්නට ගියේය.“එහේ වෙරළ හරිම ලස්සනයි. මං හරිම ආසයි. අපි වෙරළේ ඇවිදගෙන යනකොට අපිට දැක පුරුදු මුහුණක් දකින්නට ලැබුණා.” ධර්මසේකර කියයි.ඒ එදා කඩේට ආපු පොලිස් නිලධාරියා.“ආ මුදලාලි තාම ගියේ නැද්ද. දැන් මාස කීයක් ද ඇවිත්. පහුවෙනිදාම යනව කිව්ව නේද? ඇයි ගියේ නැත්තෙ?”රාලහාමි මගේ හිසේ සිට පාදාන්තය දක්වා බැලුවේ සැකමුසු බැල්මකිනි.“අනේ නෑ රාලහාමි මං ඊට පහුවෙනිදාම ගියා. ඊට පස්සෙ මං මෙහාට හයපාරක් ආව. මේ හයවෙනි පාර. කරවල බිස්නෙස්නෙ කරන්නෙ”මං එකපාරටම උත්තර දුන්නේ රාලහාමිට සැක නොසිතෙන පරිදි. ඒත් රාලහාමි මගේ පිළිතුරෙන් සෑහීමට පත්වූ වගක් පෙනුණේ නැහැ. දැන් මෙහේ ඉන්න එකත් අවදානම් බව මට හිතුණා. හිත මහත් බියකින් පිරී ගියා.ලබන සතියේ තව කොටසක්දයා ඩී. ෆොන්සේකාඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af1204299</link>
    <topic>දරඳඬු සිත් වැලිකඩදී මුදු මොළොක් වෙයි</topic>
    <author>ඉනෝකා සමරවික්‍රම</author>
    <content>බක්මහට පැයු සඳ කෙමෙන්, කෙමෙන් බැස ගියේය. වැහි අඳුර අතරින් රෑ අහසේ වෙසක් සඳ සෙමෙන් මෝදු වෙයි. එය පුරහඳ වන දා ඒ එළියෙන් සම්බුදු තෙමඟුලම සැමරෙනු ඇත. හතර වට තාප්පයෙන් වටවූ කොටු පවුරේ නේවාසිකයන්ගේ දෑතින් තැනෙන වෙසක් තොරණ, පහන් කූඩු ආලෝකය වෙසක් මංගල්‍ය වඩාත් ඔපවත් කරාවි. රැඳවියන්ගේ මුවින් ගැයෙන බොදු ගී හඬ දසත පැතිරේවී. වෙසක් උත්සවයට තවත් ඇත්තේ දිනකිහිපයක් පමණි. සියලු දුක්ඛ දෝමනස්සයන් අමතක කර කොටු පවුරේ ඔවුහු වෙසක් මංගල්‍ය සඳහා මේ දිනවල ලහි ලහියේ සූදානම් වෙති.මහ උළු ගෙදර වාට්ටු කිහිපයකි. ඒ ඒ වාට්ටු එක් එක් අංශ සඳහා විශේෂ වන්නේය. පන්සල් වාට්ටුව විශේෂ වන්නේ රැඳවියන් වෙනුවෙන් පවත්වනු ලබන ආගමික වැඩ සටහන් සඳහාය. භාවනා වැඩ සටහන්, සිල් සමාදන් වීම්, ධර්ම දේශනා ආදි සියල්ල සිදු කැරෙන්නේ පන්සල් වාට්ටුවේය. ඉකුත් දිනෙක අපි වැලිකඩ බන්ධනාගාරයේ පන්සල් වාට්ටුවට ගොඩ වූයෙමු.වෙනදාට නිසොල්මන් පන්සල් වාට්ටුව මේ දිනවල බෙහෙවින් කාර්යය බහුලය. තැනෙක සිතුවම් අඳින පිරිසකි. තවත් තැනෙක විදුලි බුබුළු සවි කරන පිරිසකි. විවිධ කාර්යයන් හී නිරත වන රැඳවියෝ තම තමන් වෙත පැවරුණ කාර්යය වඩාත් හොඳින් කිරීමට යුහුසුලු වෙති.මිනිසුන් හැමදාම වැරැදි කරන්නේ නැත. වැරැදි කළ ද යම් දිනෙක කළ වැරැද්ද අවබෝධ කරගත් පසු ඔවුන් නැවත හොඳ මිනිසුන් වන්නට උත්සාහ දරන්නේය. යළි, යළිත් වැරැදි කරන්නේ කලාතුරකින් අයෙකි. පන්සල් වාට්ටුවේදී අපට හමුවූ අය ජීවිතය දෙස උපේක්ෂාවෙන් බැලීමට පුරුදු පුහුණු වූවන්ය.“මට මං කළ වැරැදි තේරිලා තියෙන්නෙ. මං ආසයි මගෙ ගෙදරට යන්න. මගෙ දරුවෝ එක්ක ඉන්න. කවදා ඒ දවස උදාවේද කියලා මේ බලාගෙන ඉන්නෙ.”චිත්‍රයක් වර්ණ ගන්වමින් රැඳවියෙකු එසේ පැවසුවේ දුක්බර හඬිනි.මෙවර බක්මහ ගෙවී යාමත් සමඟ බෞද්ධයන්ට වෙසක් උත්සවයට සූදානම් වන්නට සිදුවිය.වෙසක් උත්සව සමයට බන්ධනාගාරය කවදත් කාර්යය බහුලය. එහෙත් වෙනත් වසරවලට වඩා මෙවර ඒ කාර්යය බහුල බව වඩාත් කැපී පෙනේ.සම්බුදු තෙමඟුල වෙනුවෙන් මෙවර වැලිකඩ බන්ධනාගාරයේ වෙසක් කලාපයක් නිර්මාණය කර ඇත. මැගසින් බන්ධනාගාරය ළඟ සිට රජයේ මුද්‍රණාලය දක්වා වන මඟ දෙපස වෙසක් කලාපය ලෙස නම් කර ඇත. මේ වෙසක් කලාපයේ සුවිශේෂි අංගය වන්නේ බන්ධනාගාර රැඳවියන් විසින් නිර්මාණය කරනු ලබන වෙසක් තොරණයි.පන්සල් වාට්ටුව කාර්ය බහුල වී ඇත්තේ රැඳවියන් අතින් මේ තොරණ නිර්මාණය වන බැවිනි.කුලාවක ජාතකය නිරූපණය කරන තොරණ වැරැදි කළ අයකු වරදින් මිදී සමාජයට යහපතක් කරන අයුරු ප්‍රදර්ශනය කෙරේ. තොරණේ උස අඩි 40 කි. “තොරණට අමතරව අනෙකුත් බන්ධනාගාරවලින් සාදන කූඩු ආදියත් අපේ වෙසක් කලාපයේදී ප්‍රදර්ශනය කරනු ලබනවා. මේ සියලු කාර්යයන් වලින් අපි බලාපොරොත්තු වන්නේ රැඳවියන් තුළ මානසික සංයමයක් ඇති කිරීමයි.”වැලිකඩ බන්ධනාගාරයේ තොරණ නිර්මාණය කිරීමේ කටයුත්තේ දී රැඳවියන් උනන්දු කරවමින් ඒ කටයුත්ත පිළිබඳව අධීක්ෂණය කරනු ලබන බන්ධනාගාර අධිකාරි ගාමිණී ජයසිංහ මහතා පවසයි.තහනම් දේශපාලනය කිරීම සම්බන්ධයෙන් බන්ධනාගාර ගතවී සිටින ඔහු චිත්‍ර විෂය කෙරෙහි විශේෂ සමත්කමක් දක්වන්නේය.“මම ග්‍රාම නිලධාරියෙක් ලෙස කටයුතු කළේ. මොකක්දෝ මන්දා හේතුවකට අපිත් වැරැද්දක් කළා. සමහර විට තරුණ වයසේ තිබුණ ආවේගශීලී බවට වෙන්න ඇති. දැන් මම හිරගෙදරට ඇවිල්ලා අවුරුදු හයක් වෙනවා. කවදා යන්න වේ ද දන්නෙ නැහැ. ඒවා ගැන හිතනකොට හිත නොසන්සුන් වෙනවා. ඒත් වෙසක් තොරණ හදනවා කිව්වම නම් අපට හරිම සතුටුයි. අපි දිවා රෑ නොතකා තොරණේ වැඩ කටයුතු කරනවා. හිතට දැනෙන්නේ පුදුම සැනසීමක්. මට නම් ඇත්තටම මං ඉන්නේ හිර ගෙදර ද කියලා හිතෙන්නේ නැහැ. එහෙම වෙලා තියෙන්නේ ඒ ගැන හිතන්නවත් අපිට විවේකයක් නැති නිසයි.”පන්සල් වාට්ටුවේ සැවොම එක සේ කාර්යය බහුලය. ඔවුන් එකිනෙකා සමඟ කතා නැත. තමන්ගේ පාඩුවේ තමන්ට පැවරී ඇති කාර්යය ඉටු කරති.අපි පන්සල් වාට්ටුවෙන් පල්ලිය වාට්ටුවට ගියෙමු. එතැන සිත සනසන කන පිනවන ගී හඬ රැව් දේ.‘අසංග‘ ඔහු යොවුන් වියේය. හිර ගෙදරට ආවේ අවුරුදු විසිපහටත් අඩු වයසේදීය. මේ ගෙවී යන්නේ ඔහු හිරගෙදරට පැමිණ දහහතර වන අවුරුද්දයි. සංගීත කණ්ඩායමේ ගිටාර් වාදකයකු ලෙස කටයුතු කරන ඔහු භක්ති ගීත කණ්ඩායම පුහුණු කිරීමේ කටයුතුවල යෙදේ. රැඳවියන් අතරින් සංගීතය පිළිබඳව හැකියාව ඇති නේවාසිකයන්ගෙන් සැදුම්ලත් සංගීත කණ්ඩායම ලහි ලහියේ භක්ති ගීත පුහුණු වේ.‘අමා දහර දිය ගලා ගලා’... බොදු බැති ගී හඬ සිරගෙදර පුරා සෙමෙන් පැතිර යයි. බන්ධනාගාර වෙසක් කලාපය පිළිබඳව බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි මහතා ද අපට තොරතුරු සැපයුවේය.“වැලිකඩ බන්ධනාගාරයේ මීට පෙරත් වෙසක් උත්සවය නිමිත්තෙන් තොරණ කූඩු ඉදිවුණා. නමුත් මෙවර තමයි පළමු වතාවට වෙසක් කලාපයක් නිර්මාණය වෙන්නේ. 4, 5, 6, 7, 8 යන දිනවලදී මෙම වෙසක් කලාපය මහජනතාව සඳහා විවෘතයි. එමෙන්ම එම දිනවලදී ඔසුපැන් දන්සල දීමටත් කටයුතු කර තිබෙනවා. ඊට අමතරව අනෙකුත් බන්ධනාගාරවලින් ඉදිරිපත් කරනු ලබන වෙසක් පහන් කූඩු අතරින් තෝරා ගන්නා හොඳම නිර්මාණවලට ත්‍යාග ප්‍රදානය කරනු ලබනවා.මේ හැම දෙයකින්ම අපි බලාපොරොත්තු වන්නේ රැඳවියන් තුළ හොඳ මානසික තත්ත්වයක් ඇති කිරීමයි. මෙවර වෙසක් කලාපය නිර්මාණය කිරීමේ අදහස ඉදිරිපත් කළේ බන්ධනාගාර හා පුනරුත්ථාපන ඇමැති චන්ද්‍රසිරි ගජධීර මහතායි.”වැලිකඩ සිරගෙදර පිවිසුම් දොරටුව ඉදිරියේ තවමත් ඇත්තේ පුවක් කොට සැකිල්ල පමණි. එහෙත් තව දින කිහිපයකින් එහි අගනා තොරණක් නිර්මාණය වනු ඇත. මඟ දෙපස බෞද්ධ කොඩි ආදි සැරසිලිවලින් හැඩ වනු ඇත. දිවයිනේ විසිරී තිබෙන බන්ධනාගාරවල රැඳවියන්ගේ දෑතින් නිර්මාණය වූ වෙසක් පහන් කූඩු එහි ප්‍රදර්ශනය කරනු ඇත. මේ වෙසක් පහන් කූඩු වඩ වඩාත් ආලෝක වනු ඇත. එහි එය තැනුවන්ගේ වතගොත නැත. ඇත්තේ ඔවුන්ගේ පහන් සිත්වල උපන් නිර්මාණශීලී බව පමණි.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=af12042910</link>
    <topic>මගෙ සිහිනය මට දකින්ඩ ඉඩ හරින්න...</topic>
    <author>උපාලි සමරසිංහ</author>
    <content>එදා කොට්ට පොරය නම් හරිම උණුසුම්. කඹ ඇදිල්ලත් ඊට දෙවැනි නෑ. වෙනදා මෙන් ඔවුන් කා කොටා ගත්තේ නෑ. පී‍්‍රති ඝෝෂා මධ්‍යයේ එකිනෙකා සිප වැළඳගෙන එක මවකගෙ දරුවන් වගේම මේ දෙගොල්ලො පී‍්‍රති වුණා. මටත් හරිම සතුටුයි.ලිස්සන ගහේ නැඟීම, අන්ධයාට කිරි කැවීම විතරක් නොවේ කණා මුට්ටිය බිඳීමත් බලා ඉන්න ආසයි. මේ මොන වෙනසක් ද කියලා මට හිතුණා.එකම මහ පොළොවෙ හැදුණු දේ කාලා, එකම අව්ව වැස්සට මුහුණ දීලා, වැවේ ඇළේ දොළේ නාලා තුවක්කු, ගල්කටස් අමෝරාගෙන මේ අය මොන තරම් කාලයක් එකිනෙකා මරා ගත්ත ද? දරු පැටවුන්, මවුපියන්, සහෝදරයන් අහිමි කරගත්ත ද? ඒත් අද ඒ අයම එකට එක්වෙලා පී‍්‍රති ඝෝෂා කරනවා. සතුට බෙදා ගන්නවා.මහ පොළොවෙන් එදා නැඟුණෙ වෙඩි හඬ මෝටාර් හඬ නොවෙයි. සතුටු සිනා ඔල්වරසන් හඬ. හැම තැනම පෙනුණෙ ප්‍රබෝධවත් මුහුණු.‘තෛපොංගල්’ කියලා කට්ටියක් මාව මුල්කරගෙන අවුරුද්දෙ මුල්ම මාසෙ උත්සවයක් පැවැත්වූවා. ඊළඟට සූරිය මංගල්ලෙ බක්මහෙ සැණකෙළිය අලුත් අවුරුද්ද කියලා හැමෝම මගේ ගමන්මඟ බලාගෙන නැකැත් ඇල්ලුවා. පන්සල් ගියා. අවුරුදු කෑවා.මං මගේ රශ්මි වළල්ලෙන් අහුරු අහුරු මේ මහ පොළොවට එව්වෙ හරිම ආසාවෙන්. උඹලා අවුරුදු 30 ගණනක් එකිනෙකා හතුරො කියලා හිතාගෙන කා කොටා ගත්ත හැටි උඩ ඉඳලා මං තරම් හොඳහැටි දැක්ක වෙනත් කෙනෙකු නැති තරම්.සඳවතිට එන්න කියලා ඒ රාත්‍රිය ගෙනෙන්න මං ටිකක් නිදා ගත්තත් මගේ ඇස් දෙක ඒ වෙලාවට තරමක් පියවුණත් මං එක ඇහැක් ඔබ වෙනුවෙන් ඇරගෙනයි ඉන්නෙ. ඒ තමයි සෙනෙහසේ ඇස. ඒ තරමට ම මං මේ ලක් පොළොවට ළෙන්ගතුයි. මට දැන් ආඩම්බරයි උඹලා ගැන.පහුගිය 19 දා වවුනියාවෙ නව නගර සභා ක්‍රීඩාංගණය උඩින් මං පායා ආපු දවසෙ ඒ ආඩම්බරය තවත් වැඩි වුණා. එල් ටී ටී ඊ එකට කැමැත්තෙන් නොවේ අකමැත්තෙන් බලහත්කාරයෙන් අරන් හිටි තරුණ තරුණියො 11,000 ක් දැන් නැවත ගෙදර. එදා හිටියෙ 700 ක් විතරයි. මං හිතන්නෙ ඒ පුනරුත්ථාපනය වෙච්ච අවසන් කණ්ඩායම. කාලයකට පස්සෙ නැවත සමාජයට නිදහසේ එන තමන්ගෙ දරුවා, සහෝදරයා, තාත්තා, ස්වාමි පුරුෂයා බලන්න එන බිරියන්, සහෝදරයන්, මිතුරන්, මාපියන් බොහෝ දෙනෙක් එතැන රැස්වුණා. ඒ හැමෝගෙම ඇස් දීප්තිමත්. මගේ රශ්මි ධාරාවටත් වඩා උණුසුම් කඳුළු ඒ ඇස්වල රැඳුණා. මගෙ සඳවතීටත් නැති තරම් සිසිලසක් ඒ හදවත්වල ඉතිරුණා. පුනරුත්ථාපනය වන තරුණ තරුණියන් විතරක් නොවේ ඒ පවුල්වල අයත් හමුදාවේ කොටස් හා ඒ පවුල්වල අයත් එක මේසේ කෑවා. එක වතුර බෝතලයෙන් වතුර බීවා. මට පුදුම ආඩම්බරයක්.පොල් අතු විවීම තරගෙත් අපූරුයි. ලිස්සන ගහේ මේ අය බඩ ගෑවේ කැලෑවේ බඩවැටි අස්සෙ බඩගාන්නා වගේ. ඒත් බොහෝ අය ලිස්සලා පහළට ආවා.“කොටින්ගෙ ග්‍රහණයේ හිටපු කාලේ අපිට හුස්ම ගන්ඩවත් ඉඩක් දුන්නේ නෑ. අපි ඉල්ලුවෙ නිදහස. මේ වගේ ක්‍රීඩා උලෙළවල් නොවේ අපේ හදවත් නිතරම ගින්දරෙන් පිච්චුණා. අපේ සහෝදරයො, අම්මලා, තාත්තලා මතක් වෙලා. තුවක්කු බෝම්බ ළඟ සතුට නෑ. සාමය සහජීවනය ළඟයි සතුට තියෙන්නෙ. කොට්ටා පොර, ලිස්සන ගහ, අවුරුදු තරග මේවා අපට අලුත් දේවල්” එක දෙමළ තරුණයෙක් කඹ අදින්නට ආ යහළු හමුදා සෙබළකුට කියනවා මට ඇහුණා. ඒ වගේම ඒ හමුදා සෙබළා ද කීව කතාව අපූරුයි.“අපි ඕගොල්ලො කාලයක් රැවටිලා හිටියා. වැරැදි මතවලට අහුවෙලා. එක පොළොවේ වැවෙන දේ කන, එක අව්ව වැස්ස විඳින අපි ලක් අම්මගෙ දරුවො. ඔයා උතුරෙ මං දකුණෙ. ඔයා එක ළිඳකින් වතුර බොනවා. මං තව ළිඳකින් වතුර බොනවා. ඒ ඔක්කොම එකම මහ පොළොවෙ වතුර. මේ වගෙ දේවල්වලින් තමයි අපේ පැරැණි යාළුකම් තවත් හැඩවන්නෙ.”මේකටත් වඩා සුන්දර කතාව කීවෙ හමුදා කෑම්ප් එකට ගහන්ඩ ගිහින් අල්ලා ගත් තවත් අපේම කොල්ලෙක්.“පුනරුත්ථාපනය කියන වචනයත් අපට මුලින්ම අපි‍්‍රය වෙලා තිබුණෙ. අපි කැමැති වුණේ ලේ හොල්ලන්න. මිනිසුන් මරන්ඩ. අපට කියා දුන් ආගම ඒක. ඒත් පුනරුත්ථාපන වැඩ පිළිවෙළ අපේ ජීවිත හරිමඟට යොමු කරලා තියෙනවා. අපට සිංහල සමාජය ගැන ඔවුන්ගේ සිතුම් පැතුම් ගැන එදා අවබෝධයක් තිබුණෙ නෑ. ඒත් අද අපි දන්නවා ඒ අයත් අපේම සහෝදරයන් කියලා. අපට පෙන්නලා තිබුණු තරම් ඒ අය නරක නෑ. අද අපට ඒ ගැන හොඳම වැටහීමක් තියෙනවා. අපි ඔක්කොම එකයි. අද අපට ජාති බේදයක් ඇත්තෙත් නෑ. ඒත් මං අදත් දකින එක බේදයක් තියෙනවා. ඒ දුප්පත්කම හා පොහොසත්කමයි. අපි ඔක්කොම එක්කාසු වෙලා සටන් වදින්න ඕනෑ ඒ දුප්පත්කමට විරුද්ධව.ආයිත්නම් කාටවත් අප අහුවෙන්නෙ නෑ. ජාතිබේද වපුරා ආයෙ අපව වෙනස් කරන්ඩ බෑ. ඒක පටු දේශපාලන අරමුණින් වැඩ කරන අය තේරුම් ගත්තොත් හොඳයි.”අහසේ ඉන්න මට ඔවුන්ගේ කතා ඇහුණෙ කනේ මී වක්කරන්නා වගේ. ඒ කාලේ යුද්ධයට ඉස්සරින් සිංහල මිනිස්සු යාපනයට ගියාම තල් රා ;ගාටුව ඒ සිංහල මිනිස්සුන්ට දෙමළ අය ඒක පිළිගැන්නුවෙත් ගෞරවයෙන්. ඒ දෙමළ මිනිස්සු දකුණට ආවාම ඒ අයට කතරගමදී සිංහල මනුස්සය සැලකුවෙ මහත් භක්තියෙන්.හැමදාම තමාම පිච්චී පිච්චී ලෝතය එළිය කරමින් ජීවත්වන මට ඒක දුකක් නෑ. ආයිත් දෙපිල බෙදිලා ඔය අය කරගන්නා සටන දකින්න තියන්ට එපා. එහෙම ගහගැහිල්ල නම් මට දුකක්.එදා පුංචි එව්වො එකිනෙකා හුරතල් වන හැටි මං බලාන හිටියා. අපේ ඒ අහිංසකයො එදා කොච්චර නම් සතුටු වුණා ද? පොල් අතු විවීම වැනි දේ බලලා ඒ අය පී‍්‍රති ඝෝෂා කළා.කැවුම් කිරිබත් මුං අලුවා හැලප විතරක් නොවේ වඩේ ඉට්ලි අග්ගලා මුංගුලි මේ හැමදේම ලොකු අයගෙ වගේම පොඩි උන්ගෙත් කටේ පිරිලා තිබුණා. මං ආසාවෙන් රැස් වළල්ලක් එව්වා පොඩි වුන් අතරට.මේකෙ අපූරුම අවස්ථාව ආවෙ කොට්ටා පොර ගැහිල්ලට. හමුදා භටයන් නිලධාරීන් වගේම පුනරුත්ථාපනය වන දෙමළ කොල්ලො හරි හරියට කොට්ටා පොර ගැහුවා. එදා මෝටර් ගහනකොට තිබුණු සද්දෙ කඳුළු එතැන තිබුණෙ නෑ. එතැන තිබුණෙ ඔල්වරසන් හඬ විතරයි. අන්තිමේ හමුදා නිලධරයන් පරදා එල් ටී ටී ඊ පුනරුත්ථාපන කොල්ලො ටික දිනුම්. මේකත් හරිම ලස්සනයි. මානුෂිය මෙහෙයුමෙන් සියලු ජනතාව දිනුවා. හමුදා සේනාංක දිනුවා. පුනරුත්ථාපන කොල්ලො කොට්ට පොර ගැහිල්ලෙන් දිනුවා. ඊළඟට කට්ටිය සිප වැළඳ ගත්තා.එදා උතුරෙ ඇත්තො පොල් ගැහුවෙ කෝවිල්වල. හුඟාක් කෑම හැදුවෙ තල තෙලින්. පොල් නොගත්තාම නොවෙයි. ඒත් පොල් අතු නම් ඔවුන් එච්චර අත ගෑවේ නෑ. ඔවුන් වහලෙට දැම්මෙත් වැට බැන්දෙත් තල් අත්තෙන්. ඒත් ඒ හැඩකාර අත් එදා එතැන තරගෙට පොල් අතු විව්වා.නිදහස... නිදහසකෝ... අපට නිදහස කියලා මොර ගාපු අය එදා නිදහස සතුට සමාදානය භුක්ති වින්දා. මට බංකරයක තිබිලා කොබ්බෑකඩුව මහත්තයටයි - ධර්මසිරි ගමගේ මහත්තයටයි හමුවෙච්ච කුරුටු ගීයක් මතක් වුණා.ඒකෙ හිටියෙ පාර්වතී කියලා බිරියක්. තිබුණෙ ගනේෂන් කියලා සැමියෙක් එයාට ලියපු දෙයක්. පාර්වතී නුඹ මට දුන් සම්පත ඒ කිරිකැටියා. මං කිරි සප්පයෙක් ඉන්න තාත්තා කෙනෙක් කියලාවත් එදා අපේ නායකයො හිතුවෙ නෑ. මාවත් බලෙන් බඳවාගත්තා එල් ටී ටී ඊ හමුදාවට. ඒ කිරිකැටියා වඩා ගන්න ආසාවෙන් හිටපු මගේ අත් දෙකට උන් වඩා ගන්න දුන්නෙ තුවක්කුවක්. එයාගෙ කටට ඇඟිල්ල තියලා උණුහුම බලන්ඩ මට බැරි වුණා. මං ඒ තුවක්කුව තුරුලු කරන් කිරිකැටියා ගැන හිත හිතා මේ කැලෑවේ බංකරේ කොච්චර කලක් නම් දැන් හිටියා ද? කොයි වෙලාවෙ රජයේ හමුදාව මෙහෙට කඩා වදී ද දන්නේ නෑ. ඒ සටනේදී මං මිය යන්ඩත් පුළුවන්. ඒත් පාර්වතී මගෙ කිරිකැටියා නුඹ ඇහැක් වගේ බලා ගනින්. උඹවත් අපේ කට්ටිය කැලෑ හමුදාවට ගන්ඩ ආවොත් ආයෙ දෙකක් නෑ මගෙ කිරිකැටියා අසරණ වෙනවා. ඒ නිසා මා ගැන හිතන්ඩ එපා. මට ආයිත් උඹ ළඟට එන්ඩ බැරිවෙයි. උඹ නැවත ගැබ්බර වෙයන්. එතකොට විතරයි උන් අපට නිදහස දෙන්නෙ... ඒකෙ තෙරුම තිබුණේ ඒ වගේ දෙයක්.හමුදාවෙ කට්ටියත් බංකරවල නොයෙක් දේ ලීවා. ඒවාත් මං අහසෙ ඉඳගෙන හොරෙන් කියෙව්වා. ඒවායෙ තිබුණෙත් මේ වගේම සංවේදී දේමයි.අද ඒ පාර්වතීවත් ගනේෂන්වත් ජීවතුන් අතර නෑ. නිදහස ඉල්ලා කිරි දරුවන් වගේ හිස් අහස් කුස දිහා බලලා ඒ ගොල්ලො ඉල්ලපු නිදහස මටත් දෙන්ඩ බැරි වුණා. ඒත් අද නිදහස ගෙදරටම ඇවිත්. මෙතැන ඒ පාර්වතීලා ගනේෂන්ලා හමුදාවේ වික්‍රමලා එකට අවුරුදු කනවා. සතුටු කතා සරිත් සාගරේ දෝර ගලනවා. ලිස්සන ගහ නැගිල්ල වගේම අලුත් අවුරුදු කුමාරිය තේරීමේ තරගෙත් ලස්සනයි. “අපි කවුරුත් තවමත් නඟින්නෙ ලිස්සන ගහේ. ඒත් අපේ බලාපොරොත්තු අහස තරමට උසයි.” ඒ කොල්ලන්ගෙ හදවත ගැහුණ ඒ කතාව මට දැනුණා. ඒ බලාපොරොත්තු තමයි එකින්එක දැන් ඉටුවන්නෙ.මේක තමයි නියම දෙමළ - සිංහල අවුරුද්ද කියලා මට හිතුණෙ. සූර්ය නමස්කාරය නොකළාට කමක් නෑ. තම තමන්ට ගෞරව කරන්ඩ මේ විදියට හිතා ගන්ඩ.උතුරට දකුණට කියලා මගේ වෙනසක් නෑ. මං දෙපැත්තම එළිය කරන්නේ එක විදියට. ඒ විදියට හිතන රට කරවන ඇත්තන්ට වගේම චන්ද්‍රසිරි ගජධීර මහත්මයාටත් හයි හත්තිය ලැබෙන්ඩ ඕනෑ තවත් මේ වගේ වැඩ කරන්ඩ.ඊළඟ බක්මහට මං ආයිත් බලාන ඉන්නෙ මීටත් වඩා සුන්දර දේශයක් දකින්ඩ. ඒ සිහිනය කවරදාවත් බොඳ කරන්ඩ නම් එපා. මේ බුදු තෙමඟුලේ මං ඉල්ලන්නේ මේ ටික විතරයි.(වවුනියාව උතුර සමූහ බන්දුල සෙනෙවිරත්න මහතාට තුති)උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=as1204291</link>
    <topic>කුරුලු පාරාදීසයේ කුරුලු සිහින සාගරේ...</topic>
    <author>සටහන - ඉනෝකා සමරවික්‍රම</author>
    <content>කුරුලු පාරාදීසයේ කුරුලු සිහින සාගරේ...කුමන කුරුලු පාරාදීසයේ දවසක්තොර තෝංචියක් නැතිව නැඟෙන වාහන හඬින් මිදී කොන්ක්‍රීට් වනාන්තරයේ අතරමං නොවී ඇරැඹි දවස වඩාත් සුන්දරය. හාත්පස බැලූ විට පෙනෙන්නේ නිල්ල පිරුණු ගහකොළ ය. රැයෙහි වට පිනි බිදු තණ පත් හා මිටි පඳුරු මත ද රැඳී ඇත. පෙරදා හැන්දෑවේ අහස කළුකර තිබුණ ද රාත්‍රියේ වැසි නොවැටිණි. සිත පැවැතියේ දෙගිඩියාවෙනි.මහා වැස්සක් ඇදහැළුණ හොත් හිමිදිරියේ සියලු බලාපොරොත්තු සුං වී යාවී යැයි බියකි. එහෙත් වැසි නොවැස්සේ ය. නැඟෙනහිර වෙරළ තීරයේ ඈත ඉමෙන් නැඟ ආ හිරු සියලු සැක සංකා ඉවත ගෙන ගියේ ය.වියළි බව මඟ හරිමින් හිමිදිරියේ ගහකොළ අතර සැරිසරන සුළඟ සිහිලස කැන්දාගෙන පැමිණ ඇත.මේ පරිසරය කෙතරම් නම් සුන්දර ද? ඇස පිනවන කුරුලු වර්ග මෙන් ම සද්දන්තයන්ගේ ගමන් විලාසයත් ඉඳහිට ඈතින් ඇසෙන කුරුල්ලන් ගේ ඉමිහිරි ගී නාදයත් ඇස, සිත, සනසාලයි. ඇතැම් විට අප මේ ඔබ කැඳවාගෙන යන්නට තතනන සොඳුරු ඉසව්වට ඔබ මීට පෙර ගොස් සිටිනවා වන්නට ඇත. ඇතැම් විට ඔබ එහි තවමත් නොගියා විය හැකි ය. කෙසේ වෙතත් අපේ රටේ සුන්දර ඉසව්වක් වන විශේෂයෙන් ම දෙස් විදෙස් කුරුල්ලන්ට පාරාදීසයක් වූ කුමන අභය භූමියේ සැරිසරන්නටයි මේ ඔබට ආරාධනය.නැඟෙනහිර මුහුදු තීරයේ ගිනිකොනට වන්නට පිහිටි කුමන කුරුලු පාරාදීසයට ළඟා විය හැකි මාර්ග දෙකකි. ඉන් එක් මාර්ගයක් වන්නේ මොනරාගල, සියඹලාණ්ඩුව, පොතුවිල් හරහා පානමට පැමිණ ඕකන්ද ඔස්සේ කුමනට පැමිණීම ය. අනෙක් මාර්ගය වන්නේ කතරගම හරහා යාල අභයභූමියට පැමිණ එතැනින් මැණික් ගඟ පසුකර බ්ලොක් 02 (Block 2) හරහා කුඹුක්කන් ඔය පසුකර කුමනට පැමිණීම ය.මේ කුමන මාර්ගයෙන් කුමනට පැමිණිය ද එහි එන අතරතුර දී නැරැඹීමට ඇති දෑ බොහෝ ය.හෙක්ටයාර් තිස් පන්දහස් හයසිය හැට හතරක් පමණ වූ භූමි ප්‍රමාණයක පැතිර ඇති කුමන පාරාදීසයේ ඕකද, තුංමුල්ල, දිවුල්පල්ලම, එරමණිය, අලුත්ගම, කුමන, බක්මී ආදී වැව් රාශියක් පිහිටා තිබේ. එමෙන් ම කුමන අභයභූමියට මායිම්ව එක් පසෙකින් ගලන්නේ කුඹුක්කන්ඔයය. බාගුර, අන්දරකල, ඉටිකල, යාකල ආදී කළපු සමූහය විසින් වඩ වඩාත් ඔප කරවන කුමන භූමියට වැසි ලැබෙන්නේ සැප්තැම්බර් සිට අප්‍රේල් දක්වා කාල පරාසය තුළ පමණි.යාල අභය භූමිය හරහා යන මාර්ගය ඉතා දුෂ්කර නමුත් පානම හරහා කුමනට යන මාර්ගය එතරම්ම දුෂ්කර නැත. අතීතයට අයත් නටබුන් රැසකට උරුම කම් කියන කුමන අනුහස් සහිත දේවාල කිහිපයකින් ද සමන්විත ය. අප මීට පෙර ඔබට සඳහන් කළ ආකාරයට කුමන විල්ලුවේ තිබෙන කළපු අතරින් විශාලම කළපුව වන්නේ බාගුර කළපුවයි. බාගුර කළපුවට යන අතරමඟදී හමුවන්නේ සමදුරින් පිහිටි ගල් තුනකින් සමන්විත යෝධ ළිපයි.හිමිදිරියේ කෑම සොයා පැමිණි කුරුල්ලන්ගෙන් දිය කඩිති පිරී ගොසිනි. මීට වසර කිහිපයකට පෙර පැවැති යුද්ධයේ දී ඈතින් ඇසෙන වෙඩි හඬට තිගැස්සුණු කුරුල්ලන්ට; වන සතුන්ට අද එවැනි බියක් නැත. අද උන්ට උන්ගේ පාඩුවේ කුමන සැරිසරන්නට නිදහස ඇත. 1985 වර්ෂයේදී වසා දැමුණු කුමන අභය භූමිය දෙදහස් තුන වසර දක්වාම සංචාරකයන්ට තහනම් කලාපයක් විය.දෙදහස් තුනේ සාම සාකච්ඡා පැවැති යුගයේදී කුමන යළි විවෘත කළ ද යුද්ධය වැඩෙද්දී 2006 වසරේදී නැවත වසා දමන ලදී. යළිත් කුමන විවෘත වූයේ දෙදහස් දහය වසරේදී ය. සැක සංකා නොමැතිව අද දෙස් විදෙස් සංචාරකයින්ට කුමන කුරුලු පාරාදීසයට යා හැකි ය. එමෙන් ම සතුන්ට ද බියක් සැකක් නැතිව එහි සැරි සැරීමට ඉඩ ඇත.පෙර තිබූ අබලන් වූ සංචාරක බංගලාව වෙනුවට නව සංචාරක බංගලාවක් ඉදිවෙමින් පවතී. එය නිමා වූ පසු සංචාරකයන්ට රැයක් දෙකක් කුමන වනයේ රැඳී සිටීමට ද ඉඩ පහසුකම් ලැබේ.කෑම සොයා යන කුරුල්ලන් අතර උදෑසනම තම පෙම්බරියගේ සිත ගන්නට මනරම් රංගනයක යෙදෙන මොනරකු ඇස ගැටුණේ අහම්බෙනි. අපි නිසොල්මනේ ඌ දෙස බලා සිටියෙමු.කුමන කුරුල්ලන් සඳහාම වෙන් වුව ද එහි මුවන්, ගෝනුන්, අලි ඇතුන්, දිවියන්, වලසුන් ආදී වූ සතුන්ට ද නිජබිම වී ඇත්තේ ය. රතුවැගියා, විවරතුඩුවා, පැස්තුඩුවා, පාදිලිමානාවා, තට්ටමානාව, දියකාව, සියක්කාරයා, සේරුන්, වලිකුකුළන්, අළු කෑදැත්තා, හිස රතු කොට්ටෝරුවා, හිස කළු කොණ්ඩයා, මුදුන් බොර දෙමලිච්චා ඇතුළු දේශීය විදේශීය කුරුල්ලන් තැන තැන දියකඩිති, කළපු, විල්ලු ආශ්‍රිතව හිමිදිරියේ දකින්නට ලැබිණි.කුරුලු සිරි නරඹන අතර ඈතින් ඇසුණේ අතු බිදෙන හඬකි. සිතට නැඟුණේත් බියකි. එහෙත් අපට මඟ පෙන්වන්නට ගිය වනජීවී නිලධාරීහු ඒ බිය තුරන් කළහ.“සද්ද නැතිව ඉන්න. ඔය එන්නේ අලි පවුලක්.”ඔහු කීවා නිවැරැදි ය. කුඩා පැටවුන් ද සහිත නාඹර වයසේ අලින් ද ඇතුළත් අලි පවුලේ විසේකාර ක්‍රියාකාරකම් බලමින් අපි සෙමෙන් ඉදිරියට ගියෙමු. තවත් තැනෙක මඩ වළක බැස කෙළි සෙල්ලම් කරන තනි අලියෙකි.වන සතුන් අවිහිංසක ය. උන් ජීවත් වන්නේ උන්ගේ ලෝකය තුළ ය. පිටස්තරයින් සේ එහි යන අප උන්ට හිරිහැර නොකරන තාක්කල් උන් උන්ගේ පාඩුවේ සිටී. වාහන හඬට බියෙන් දනිපනි ගා කැලෑවට ඇදෙන හාවුන්, මී මින්නන් වැනි සත්තු ද වනයේ සොඳුරු බව වැඩි කරති.එදිනෙදා අපේ ගෙවත්තේ දී දැකිය හැකි පොල් කිච්චා, බට්ටිච්චා, දෙමලිච්චා වැනි කුරුල්ලන් ගෙන් නැඟෙන හඬ වනය තුළ දී හඳුනා ගත හැකි වුව ද අප නම නොදන්න බොහෝ කුරුලු කෙවිලියන්ගේ හඬ කනට මිහිරක් ගෙන එන්නේ ය. හිමිදිරිය ගෙවී ගොස් ඇත. දැන් පෙර මෙන් දියකඩිති සමීපයේ කුරුල්ලන් නැත. දහවල හිරු දැඩිව නැඟෙයි. මාස ගණනකින් වැසි නොලද බිම කාෂ්ටක ය. දාහය ගත දවයි. කර්කස බිමට ගැළපෙන කොහොඹ; පලු; වීර; දිවුල්; මාදන්; බුරුත ආදී විශාල ගස්වල හැපෙමින්, මලිත්ත, එරමණියා අන්දර කටු පිල රණවරා වැනි පඳුරු ශාඛවල වැදෙමින් හමන සුළඟ සිහිලක් ගෙන එයි.කෙමෙන් කුමනට හැන්දෑව ළඟා වෙයි. හිරු රත් පැහැ ගැන්වෙමින් සැඟවෙන්නට තතනයි. කැදලි සොයා ඇදෙන කුරුල්ලන්ගේ නාදය එක පෙළට ඇසෙයි. මුව රංචුවක් තණ පත් බුදියි. දැන් පරිසරය උණුසුම් නැත. සොබා දහමේ අපූරු දායාදයක් වූ කුමන විල්ලුව අපේ රටට ආඩම්බරයකි.ඓතිහාසික පුදබිම් මෙන් ම ඇදහිලි විශ්වාසයන්ට මුල්තැන දෙන ඕකන්ද; මඩමේකොට දේවාලය ආදී තැන්වල ඇති ගුප්ත බව හැන්දෑ අඳුරත් සමඟ දැඩිව දැනෙයි.කළපු, මෝයවල්, ආදියෙන් සැදුම් ලත් කුමන විල්ලුවට කෙමෙන් රැය ළඟා වෙයි. උදෑසන තිබූ විසිතුරු බව දැන් පෙනෙන්නට නැත. හාත්පස අඳුරු ය. ඈතින් සර සර ගාමින් අතු බිඳෙන හඬ ඇසෙයි. කුමන හිමි එහි වාසය කරන කුරුල්ලන්ට හා සිවුපා සතුන්ට ය. උන්ගේ ලෝකයේ උන්ට තනිවෙන්නට ඉඩ හැර අපි පිටත් වූවෙමු.යුද්ධය නිමාවීමත් සමඟ දෙස් විදෙස් සංචාරකයන් සඳහා විවෘත වූ ‘කුමන’ ට අද වන විට බොහෝ අය යති. එති. අපට මේ යන එන්නන්ගෙන් කරන්නට එක ඉල්ලීමක් ඇත.ඒ මේ බිම අපිරිසුදු නොකරන ලෙස ය. ප්ලාස්ටික් ලෝකයක් නොකරන ලෙස ය. ඒ කුමන කුරුලු පාරාදීසය රැක ගැනීම අප හැමගේ ම යුතුකමක් බැවිනි.සටහන - ඉනෝකා සමරවික්‍රමපසුබිම් තොරතුරු හා ඡායාරූපමහින්ද විතානාච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=as1204292</link>
    <topic>එදා ගමන් ටැංටු කරත්තෙන් අද බයිසිකලෙන්</topic>
    <author>උපාලි සමරසිංහ</author>
    <content>එදා ගමන් ටැංටු කරත්තෙන් අද බයිසිකලෙන්එදා අපේ ගම මෙහෙම වෙනස් වෙලා තිබුණෙ නෑ. බුලත් වගාව දොඩම් වගාව ගමේ ජයට කෙරුණා. දැන් දොඩම් ඇත්තෙම නෑ. බුලත් වගාව නම් මං තාමත් කළගෙඩිවලින් වතුර ඇදලා හරි කරනවා. එදා හිටපු ගමේ කට්ටිය හරිම සාමකාමීයි. එකා වගේවැඩ කළා. මට මතකයි ඔය පන්සල සුදර්ශනාරාමයේ බණ මඩුව හදන කාලෙ මං පොඩි කොල්ලා. ඒ වැඩ කරන මිනිසුන්ට බත් ඇද්දෙ මං. ඔය බණ මඩුවෙ තිබෙන ලී සේරම එකම ගහක ලීයෙන් සකස් කරගත්තේ. ඕක හරිම විශ්වකර්ම වැඩක්.මඩරත්කෙත පසුකාලීනව මඩකුඹුරුමුල්ල ලෙස නම්වර ලැබු බව අදත් එහි ඇතැම් ගැමියෙක් කියති. සශි‍්‍රක කුඹුරු වැඩි ප්‍රමාණයක් පිහිටි බැවින් මෙම ගමට මඩරත්කෙත යැයි කීමේ වරදක් ද නැත. එදා ගමේ ප්‍රභූ පන්තියේ නිවෙස්වල නිතර දක්නට තිබුණේ ටැංටු කරත්තය. එසේත් නොමැති නම් බක්කි කරත්තය. පැට්රල් හෝ ඩීසල් දමා දුවන වාහන මේ ගමට ආවේ බොහෝ කාලයකට පසුය.ගමේ ප්‍රධාන කේන්ද්‍රස්ථානය වූයේ පන්සලය. ගමේ පන්සලේ පින්කම් පොළ ගැමියන්ට අපූරු අත්දැකුම් එකතු කරන්නකි. මාස එකහමාරක් දෙකක් එක දිගට පවත්නා පින්කම් අතරදී පන්සල ඉදිරිපිට සල්පිල් හැදෙයි. තොරොම්බල් බඩු මනිබඩු ආදියේ සිට ගමේ ළමා ළපැටින්ට ගැහැනුන්ට අවශ්‍ය කළමනා මේ සල්පිල්වල පිරෙයි. නැටුම් පාන්නෝ ද, බොරු කකුල් කාරයෝ ද, හිටි පිනුම් පාන්නෝ ද, නොයෙක් ආකාරයේ විජ්ජාකාරයෝ ද ගමේ පෙරහරට එක් වී තම කුසලතා පාන්නේ ද මේ කාලයේ ය. ගමේ කිරි මාමා නමින් හිටි චරිතය මෙහිදී කැපී පෙනෙයි.ඔහුට කමත් වැඩ ද පුළුවන. බෙර ගසන්නට ද හැකිය. වඩු වැඩ ද මේසන් වැඩ ද, ගොවිතැන ද, ගොක්කොළ සැරසිල්ල ද, පින්කම් පොළේ වෙනත් විවිධ කාර්යයන් ද හොඳට පුරුදුය. අබේසිංහයන්ගේ විග්‍රහය අනුව මට කිරි මාමා පෙනුණේ තුංමංහන්දියේ අබිලින් මාමා ලෙසමය.ඇත්තටම මඩකුඹුරුමුල්ලේ සිටින්නේ උඩරටට කිට්ටු පහතරැටියන් ද? මට එසේ සිතුණේ රට මැද්දෙ පාර නම් උඩරට - පහතරට සීමාව පෙන්වන පාර වැටී ඇත්තේ මීට තරමක් නුදුරිනි. ශ්‍රී වික්‍රම රාජසිංහ රජු ඉංගිරිසින් කොළඹ කොටුවට ගෙන ආවේ මේ රට මැද්දෙ පාරෙන් බව ඔව්හු අදහති.මල්මෙගෙදරවැව මේ මඩකුඹුරුමුල්ල සශ්‍රීක කරන වැවකි. එහෙත් දැන් මේ වැව නිල් තණ පිට්ටනියක් වගේය. එහි දිය සිඳී ඇති බවක් පෙනෙයි.“කලකට පෙර මේ වැව අයිති බිම් බාගයත් වෙනත් ඉඩම් හිමියෙක් කොටු කරගෙන තිබුණා. ගමේ මිනිස්සු සටන් කරලා ආයිත් ගමට වැව ලබාගත්තේ. අහස් දියෙන් වැව පිරුණාම කුඹුරු විශාල ප්‍රමාණයක් අස්වද්දනවා.”මල්මෙගෙදර වැව අබියස ගුරු පාරේ ඇවිද යමින් අබේසිංහයෝ කියති. අදත් මේ ගමේ සමහර ගැමියන් ගෙදරට අඳින්නේත් අමුඩයයි. එය ලජ්ජාවට කරුණක් නොවේ. ඔවුන් තුළ වූ ගැමිකම කොන්ක්‍රීට් වනාන්තරයේ බොල් හුළඟින් විනාශ වී යාමට ඉඩ නුදුන් සෙයකි. අමුඩයක් ගෙදරට ද හැඳ සිටින උඩුකය නිරාවරණය කොට සිටි විජේසිංහ ආරච්චිගේ කරුණාරත්න (78) ගමේ පැරැණි වැඩිහිටියා සොයා අපි ගියෙමු.“මහත්තයො, එදා අපේ ගම මෙහෙම වෙනස් වෙලා තිබුණෙ නෑ. බුලත් වගාව දොඩම් වගාව ගමේ ජයට කෙරුණා. දැන් දොඩම් ඇත්තෙම නෑ. බුලත් වගාව නම් මං තාමත් කළගෙඩිවලින් වතුර ඇදලා හරි කරනවා. එදා හිටපු ගමේ කට්ටිය හරිම සාමකාමීයි. එකා වගේ වැඩ කළා. මට මතකයි ඔය පන්සල සුදර්ශනාරාමයේ බණ මඩුව හදන කාලෙ මං පොඩි කොල්ලා. ඒ වැඩ කරන මිනිසුන්ට බත් ඇද්දෙ මං. ඔය බණ මඩුවෙ තිබෙන ලී සේරම එකම ගහක ලීයෙන් සකස් කරගත්තේ. ඕක හරිම විශ්වකර්ම වැඩක්. පන්සලේ ළිඳ කපන්නත් අපි වැඩ කළා.” ඔහු කීවේය.පන්සලේ චෛත්‍යයේ කටයුතු අරඹන කාලේ ධාතුන් වහන්සේලා හොරු ගනීවි යැයි බියෙන් තමා ද දින කීපයක් ඒ මළුවේ නිදාගෙන මුර කළ බව අපේ කතා නායකයා කියයි.මැල්ලව වනරතන හාමුදුරුවන් ඒ පන්සලටත් ගමටත් කීර්තියක් ගෙන දුන් චරිතයකි. උන්වහන්සේ මඩකුඹුරුමුල්ල කනිටු විදුහල හදන විට අඳනකඩය හැඳ කය වෙහෙසා වැඩ කළ බව පැරැණි ගැමියෝ දනිති. ගමේ පැරැන්නන් එක්කාසු කොට ඒ විදුහලේ බිත්ති පවා බැන්දේ උන්වහන්සේමය.ගමේ චරිත ගැන විග්‍රහයක යෙදෙන අතරතුර ගුරු පාර දිගේ අපි පාද යාත්‍රාවෙන් ගමන ඇරැඹීමු. කටු පොල් ලෙලි ගසා මැස්සකට ඇද කොප්පරා හිඳින එච්. ඒ. චන්ද්‍රරත්න බණ්ඩාරගේ ඉඩම මට අමතක කළ නොහැක. එහි පොල් අතු මඩුවක කැඩුණු ටැංටු කරත්තයක් ද තිබිණ. මම ඔහු හා වචනයක් කතා කළෙමි.“අපි හැමදාම මේක කරන්නෙ නෑ. වැස්ස කාලෙ බලලා ගොවිතැන් වැඩ අරඹනවා. එහෙම බැරි කාලේට මේ විදියට කටුපොල් ඇදලා කොප්පරා වේල ගන්නවා. කෘෂි කර්මාන්තයෙන් යැපෙන ගැමියො තමයි තවමත් මෙහෙ වැඩි” බණ්ඩාර මහතා කීය.විශ්‍රාමික විදුහල්පති බාලසූරිය විජේසිංහඅපි ගම වටා යන ගමනේ සුදර්ශනාරාම පන්සලට ද ගොඩ වැදිමු. පන්සලේ පිහිටි සාංචි තොරණේ ආකෘතියක් මට පෙනෙයි. සතර දිශාවට මුහුණලා සැදුණ තොරණ සතරින් දෙවැනි තොරණේ ආකෘතියට තැනු තොරණ ආකෘතියක් මෙහි තිබේ. එය සම්පූර්ණයෙන් සාදා නිමවා පූජා කැර ඇත්තේ ඩබ්ලියු. ඒ. අබේසිංහයන්ගේ පවුලේ මියගිය ඥාතිනට පිං පිණිසය.සිද්ධ සූනියම් ගම්භාර දේවතාවගේ පූජා භූමිය වූ කබලෑව ද මේ පළාතේ ඓතිහාසිකත්වය මතු කරන්නකි. එය ගමට නුදුරින්ම පිහිටි දේවාල භූමියයි. “අදත් ගමේ මිනිස්සු කබලෑව අමතක කරන්නේ නෑ. බොහෝ දුර බැහැර සිට පිරිස් වන්දනා කටයුතු සඳහා මෙහි එනවා.” අබේසිංහයෝ කියති.විශ්‍රාමික විදුහල්පති බාලසූරිය විජේසිංහ මහතා මේ ගමේ ප්‍රභූවරයෙකි. අවුරුදු 85 ක් පමණ වන එතුමා 1970 සිට 1986 දක්වා ගමේ ඉස්කෝලෙ දියුණු කරන්නට තම දහදිය කඳුළ සුසුම හෙළූ මහා පින්බර ඇදුරුතුමෙකි.“එදා මඩකුඹුරුමුල්ල ස්කෝලෙ වයඹ පළාතේ මිණි පහනක්. බොහෝ උගතුන් බිහි කළ තක්සලාවක්. දිස්ත්‍රික් තරගවලින් නොයෙක් ජයග්‍රහණ ගත්තා. 1972 දී ළමයි 6 දෙනෙක් අරන් අපි සාමාන්‍ය පෙළ විභාගයට තිබ්බා. ළමයි හය දෙනාම සමත්” එතුමා මට කීවේ ආඩම්බරයෙනි.ගමේ චරිත ගැන පමණක් මට දිගින් දිගටම ලියන්නට බැරිය. තවත් බොහෝ සමාජ මානව විද්‍යාත්මක කරුණු රැසක් මා ඔබට හෙළි කළ යුතුය.මීට අවුරුදු හැට හැත්තෑවකට පමණ පෙර දරුවකු ප්‍රසූත කිරීම ජීවිතයත් මරණයත් අතර සටනක් වැනි බරපතළ කාරියකි. එදා රෝහලක් ලෙස තිබුණේ කුලියාපිටිය හා කුරුණෑගල රෝහල්ය. සෑහෙන කලකට පසු බිංගිරිය ද හෙට්ටිපොළ ද කුඩා රෝහල් ඇරැඹිණ. මුල් කාලවලදී මේ වයඹ පළාතේම කාන්තාවන් දරුවන් වැදුවේ නිවසේදීමය. පරණ ගෙවල්වල ඒ සඳහා කරුවල කාමරයක් ද තිබිණ. එය එදා හැඳින්වුණේ වැදුම් ගෙය නැත්නම් වැදුම් කාමරය යනුවෙනි.ගැබිනියට දරුවා ලැබෙන්නට ආසන්න වෙත්ම පහත සඳහන් කාරණා කටයුතු ගෙදර අය විසින් එකලාසයක් කළ යුතු විය. ගෙවල් ගොම මැටි ගා පිරිසුදු කිරීම, වහලේ පොල් අතු දිරා තිබේනම් අලුතින් අතු සෙවිලි කිරීම, වී ටිකක් වැඩිපුර තම්බා කොටා ගැනීම, දර ටිකක් වැඩිපුර සොයා දර මැස්ස පුරවා තැබීම, බෙහෙත් ඖෂධ වර්ග සපයා ගෙදර ඇති බේත් සරක්කු පෙට්ටිය සකසා තැබීම මින් සමහරෙකි. මේවා මෙසේ කරන්නේ දරුවකු ලැබු ගැහැනියකට මාස තුන හතරක් යනතුරු වැඩපල කරගැනීමට හැකියාවක් හෝ ඉඩකඩක් නැති බැවිනි. ඇයට බොහෝ විට කිරි කැටියාගේ කටයුතු බලන්නට ද සිදුවෙයි.ගමේ පැරැණි වැඩිහිටියා විජේසිංහ ආරච්චිගේ කරුණාරත්න සමඟ...දරුවකු ලැබීමට සිටින ගැහැනියට ගමේ කවුරුත් සැලකිලි දැක්වූහ. ගමේ ගෙවල්වලින් ඇයට “දොලදුක් බත් මල්ලක්” ලැබිණ. ඊටත් අමතරව ඇයට නාරං ගෙඩියක්, අඹ ගෙඩියක්, දිවුල් ගෙඩියක්, දොඩම් ගෙඩියක් දෙකක්, බෙලි ගෙඩියක්, අළුවා, වැලිතලප, කිරි රොටී, වෙල්ලවැහුං, පුස්නාප්ප වැනි ආහාර ද ගෙනැවිත් දීම පුරුද්දක්ව තිබු බව පෙනෙයි. මේ චාරිත්‍ර ගමෙන් තවමත් නොනැසී පවත්නා බව ඇතැමෙක් කියති.එදා මේ ගම් අවට සියලු ගම් තුලානවල ද වැවේ මාළු අල්ලපු හැටි අපූරුය. වැව කාලයකට දැඩි නියඟයට සිඳී යයි. සාමාන්‍යයෙන් ජුලි අගෝස්තු කාලයේ මේ සිදුවීම වූ බව පැරැන්නෝ කියති. වැව ජලයෙන් පිරී පවතින විට වැව හැමතැනම විශාල වශයෙන් මාළු බෝ වෙති. මාළු ඇල්ලීමට සුදුසු වෙලාව තීන්දු කළේ ගමේ විදානේ මහත්මයාය. අසුවල් දිනයේ වැවේ මාළු අල්ලන බව දින කීපයකට පෙර ප්‍රකාශ කිරීම ඔහුගේ සිරිතය. බරම්පොළ, පිහිඹිය, හංතිගම, රත්මලේ, හබවැව ගම්වල චාරිත්‍රය මෙහෙමය.නියම කළ දිනයේ උදෑසන මිනිස්සු කරක දැල් අතංගු ආදිය රැගෙන පැමිණ වෑකන්ද දිගට වාඩි වී සිටිති. සියලු දෙනාම එක්වූ පසු “හා දැන් මාළු අල්ලන්ට හොඳයි කියා විදානේ කියයි. එවිට සියලු දෙනා වැවට බැස මාළු අල්ලන්ට පටන් ගනිති. වැව පුරාම දැල් බැඳ වැව කොටස්වලට වෙන් කැර ගැනීම ද සිදුවෙයි.එසේ වෙන් කළ කොටස් අතර කරක්කාරයෝ කරක ගසමින් මාළු අල්ලති. අල්ලා ගන්නා මසුන් වේවැලක අමුණා ඉනේ ගසාගෙන සිටී. කරක ගසන විට කුලප්පු වන මාළු පීනා ගොස් දැල්වල පැටලේ. දැල ළඟ සිටින මිනිස්සු තමන්ගේ දැලට පැටලෙන මාළු අල්ලා ගොඩට විසි කරති. ගොඩ සිටින මිනිස්සු එම මාළු ගෝනි උරවලට දමා ගනිති. මෙසේ සවස පහ පමණ වන තුරු මාළු ඇල්ලීම සිදු කරයි. අනතුරුව විදානේ “හා, දැන් මාළු ඇල්ලීම නවත්තපල්ලා” යැයි විධානයක් දෙයි. එවිට මාළු ඇල්ලීම නවතී.ගොඩට පැමිණි මිනිස්සු අල්ලන ලද මාළු ගොඩවල්වලින් හතරෙන් පංගුවක් “ගං පංගුව“ ලෙස වෙන් කළ යුතුය. මාළු අල්ලන ලද සියලු දෙනාගෙන් මේ “ගං පංගුව“ ලබාගැනීමට විදානේට සහය වීමට කීප දෙනෙක් ඉදිරිපත් වෙති. ගං පංගුව සඳහා කලවමේ ලොකු කුඩා මාළු දිය යුතුය. ගං පංගුව බාර දුන් පසු මාළු ඇල්ලු අයට ගෙවල්වලට යාමට අවසර ලැබේ.මෙසේ ගං පංගුව සඳහා ලැබී ඇති විශාල මාළු ගොඩ විදානේගේ අවසරය පරිදි ලූල්ලු, මාඩාරු, කාවයියන්, පෙතියන් ආදි ලෙස වර්ග කරනු ලබයි. ඉන්පසු වැව යටතේ කුඹුරු හිමි ඉඩම් ප්‍රමාණය අනුව එක් එක් ගංකාරයන්ට ඉතා සාධාරණ ලෙස මාළු වෙන් කරනු ලැබේ. ලොකු කුඩා මාළු කලවමේ සියලු දෙනාට වෙන් කරයි. වැවට පැමිණ සිටින ගංකාරයන්ගේ මාළු කොටස ඔවුන් ගෙන යන ලද අතර, පැමිණ නැති අයගේ පංගු අහල පහල ළමයකු හෝ වැඩිහිටියකු අතේ යවනු ලබයි.මෙහිදී විශේෂ චාරිත්‍ර විධි ද තිබිණ. එනම් පිට ගමකින් පැමිණ පදිංචිව සිටින කුඹුරු අයිති නැති ගෙවල්වලටත්, ස්වාමියා මියගොස් කනවැන්දුම් කාන්තාවන් සිටින ගෙවල්වලටත්, මාළු අල්ලන්නට නොපැමිණි වයසක අය සිටින ගෙවල්වලටත්, බඩ දරු අම්මලා සිටින ගෙවල්වලටත් ලූලෙක් දෙන්නෙක් යැවීමට ගමේ මිනිස්සු අමතක නොකරති.අද වන විට ටී. වී., කැසට් යන්ත්‍ර, කොම්පියුටර හරහා හින්දි චිත්‍රපට ටෙලි නාට්‍ය ගැමි දරුවන්ගේද ආස්වාදය වී තිබේ. එහෙත් එදා මඩකුඹුරුමුල්ලේ හා ඒ අවට ගැමි දරුවන්ගේ විනෝදාංශ වුණේ තම අනාගතය සවිමත් වන අන්දමේ ක්‍රියාකාරකම්ය. ඔව්හු කෙළි සෙල්ලම්වලින් පවා රටට වැඩක් ඇති දෙයක් කළහ. එදා පිරිමි දරුවන් තාත්තා පසුපස ගොස් ඔහු කරන කියන දේ පුරුදු පුහුණු විය.සීසාන හැටි, නියර කොටන හැටි, මඩ තියන හැටි, හේන් කොටන හැටි, ගිනි තියන හැටි, දඬුවැට බඳින හැටි, හේන් වපුරන හැටි, පැල් රකින හැටි, හරක් බලන හැටි, ගාල් කරන හැටි, කෙමන කරක ඉගටිය හදන හැටි, බෙලිපට අඹරන හැටි, වේවැල් අදින හැටි ඔවුහු ආසාවෙන් උගත්හ.පිරිමි දරුවා සෙල්ලම් ගෙය සාදන විට (ගැහැනු දරුවා) කෙල්ල ඒ ගෙට අවශ්‍ය වළන් පොල්කටුවලින් ගේ වෙනත් දෙයකින් සකස් කළාය. ඔවුන් කුරහන් ගල සැදුවේ පොල්කටු දෙකකිනි. එම පොල්කටු කුරහන් ගලෙන් කුරහන් යයි සිතා වැලි ඇඹරූහ. වැලි බත් උයා අම්මා පවුලේ අයට බෙදන ලෙස කොස් කොළ හෝ කෙසෙල් කොළවලට තම නඩයේ ළමයින්ට බෙදා දුන්හ. අම්මා කැවුම් උයන ආකාරයට මැටි අනා කැවුම් තැනූහ. පොල් කුඩු අරගෙන වතුර දමා අම්මා මෙන්ම පොල් මිරිකුවේය.පන්සලේ කෙරෙන පින්කම් පෙරහර දකින ළමෝ, ඒවා අනුකරණය කරමින් පෙරහර කළහ. ඉවත දමන ටින් බෙලෙක්කා වැනි දේවලින් බෙර දවුල් තනා ගත්හ. පොල්පිති ගොනා, පොල්කටු කරත්තය, පොල් කොළ නළාව, උණ කොට තුවක්කුව, පොල් කොළ නයා, පොල් පිති සෙක්කුව, එදා දරුවන්ගේ ක්‍රීඩා භාණ්ඩ විය. ඒ සෙල්ලම් බඩුවලින් පරිසර හානියක් ද නොවිණ. ප්ලාස්ටික්, නොදිරන බඩු එකතු නොවිණ. මාපියන්ගේ මුදල් ද ඉතිරි විය.ලී කෙළි, ඔළිඳ කෙළි, පංච කෙළි, රබන් කෙළි, ඔන්චිලි වාරම් ඒ ජනතාවගේ නිරන්තර විනෝදාංශ වීය. කාන්තාවන්ගේ රසාස්වාදය සඳහා ද මේ ක්‍රීඩා සකස් වී තිබිණ. එදා ඔළිඳ කෙළියේ කවියක් සොයා බලමු.හතේ මුලට මුල වළ කෙළපන්නේ අනේ ඔළිඳ තොර නැතිව කෙළින්නේ නෙතේ බැල්ම තොර නැතිව බලන්නේ දෙන්න දෙපළ ඉඳ ඔළිඳ කෙළින්නේවයඹ පළාතේ හා එගම් තුලාන ආදියේ විචිත්‍ර ධර්ම දේශනා ක්‍රම, යක්බණ, යමබණ ආදිය හා හිටිවන කවි, ගැමි නාට්‍ය හා නාඩගම් හා තවත් බොහෝ දේ ගැන මට බොහෝ දේ ලිවිය හැකිය. එහෙත් ඩබ්ලියු. ඒ. අබේසිංහයන්ගේ ගම මඩකුඹුරුමුල්ල හා ඒ ආශි‍්‍රත ගැමි ජීවිතය විදාරණයට යම්බඳු ඉඩකඩක් පමණක් මෙහි වෙන් විය.තවමත් සරල අව්‍යාජ ගැමි දිවි පෙවෙතක පයා ගසා සිටින එතුමන් සරලම සරල ගැමියෙක් බව ඉඳුරාම කිව හැකිය.සැලකිය යුතුයිඅබේසිංහයන්ගේ පියා කුඹල්වල රාළහාමි ලෙස පළවුණේ ප්‍රමාද දෝෂයකිනි. එය මඩකුඹුරුමුල්ලේ ගමරාළ කෙනෙක් ලෙස නිවැරැදි විය යුතුය.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=as1204293</link>
    <topic>නෙළුම් විල</topic>
    <author/>
    <content>නෙළුම් විලමා මිනිබිරිය පාසලට හැරලූ පසු ඊට යාබදව පිහිටි වෙහෙරට ගොස් මලක් පුදා ඉන් අනතුරුව නගරයේ පුස්තකාලයට ගොඩවැදීම මගේ සිරිතකි.එදින ද වූයේ ඒ ටිකය.පුවත්පතක වැදගත් දෙයක් කියවූ මට ඒ ගැන සටහනක් තබාගැනීම හොඳ යැයි සිතිණ. මුදල් පසුම්බියේ වූ කොළයක් ගෙන ඒ දේ ලියා ගත් මා මුදල් පසුම්බිය පුටුව මත තැබූ අයුරු මතක ය.පසුම්බිය අමතක වූ වග මට මතක් වූයේ බසයකට නැඟුණු පසුය. ඇදෙන බසය කෑගසා නවතාගත් මම වහ වහා පුස්තකාලයට ආපසු ගියෙමි.පුස්තකාලයේ මිස් මවෙත මඳ සිනා පෑවාය.’ආ මොකද හදිස්සියෙම ආපහු ආවෙ?’’අනේ බලන්ඩකො, මගෙ පර්ස් එක නැතිවෙලානෙ’’ඇත්තද? බලන්ඩ මේකද කියල’’අනේ ඔව්. මේක තමයි මිස්. ඔබතුමීට බොහොම ස්තුතියි.’’මට නෙමෙයි ස්තුති කරන්න ඕනෑ අන්න අර අතන ඉන්න ළමයට. එයා තමයි මට ඕක ගෙනත් දුන්නෙ’මම දරුවා වෙත ගියෙමි.’පුතා ඔයාට හුඟක් ස්තුතියි මගෙ පර්ස් එක හොයල ආපහු ලැබෙන්න සැලැස්සුවට’ඔහුට ස්තුති කළ මම පර්ස් එක විවර කර මුදලක් අතට ගතිමි.’පුතා මේක තියාගන්නකො තේ එකක්වත් බොන්න’ඔහු මවෙත අහිංසක සිනාවක් පෑවේය. ඔහු ‘එපා’ කිව්වේ එසේය.හොරණ ශ්‍රී දේවානන්ද මාවතේ ඉමන්ත කාවින්ද පුතණුවනි, ඔබට යහපත සැලසේවා!  පාණදුරේ, වඳුරාමුල්ලවත්තේ ලයනල් ජයලත් මහතා විසින් යොමු කරන ලද ලිපියක් ඇසුරිනි.ඇය තරුණ ගුරුවරියකි.ඇගේ සැමියා වෛද්‍යවරයෙකි.දෙදෙන වෙසෙන්නේ වෛද්‍ය නිල නිවෙසක ඇති පටු ඉඩකඩකය.මේ මාපිය දෙපළගේ එකම සම්පත කුඩා දියණියකි.ඔවුනට තවත් දරු සිඟිත්තකුගේ වුවමනාව දැනිණ. එහෙත් ප්‍රශ්නයක් තිබේ. මවට කිසියම් ශාරීරික දෝෂයක් තිබේ. දරුවකු බිහිකිරීම අභියෝගාත්මක ය.”අපි දරුවෙක් අරන් හදාගම්මුද?” ඇය සැමියාට යෝජනා කළා ය.”හොඳයි එහෙම කරමු” ඔහු බිරිය ගේ අදහසට ගරු කළේ ය. බිලිඳකු තෝරා ගැනිණ.ඔහු උපතින් ම හදවතේ සිදුරක් ඇත්තෙකි.ගුරුවරිය මේ බව සිය සොයුරියට කීවාය. සොයුරිය හෘද රෝග පිළිබඳ විශේෂඥ වෛද්‍යවරියකි.”ඔයා බය නැතුව දරුව අරගන්න. සුදුසු කාලෙ ආපුහම මං දරුපැටියව සනීප කරල දෙන්නං’එය එසේම සිදුවිය.දැන් දැරිය පාසල් යන වයසට ළංව සිටින හුරුබුහුටි දඟකාරියකි. වැඩිහිටියනට ද ඇය තමන්ගේ ම දරුවෙකි.ජීවිත සටනේ දී අපට බලාපොරොත්තු නොවන අවස්ථාවනට ද මුහුණ දීමට සිදුවෙයි. මේ පවුලට ද එවැනි අවස්ථාවක් ආවේ ය.මේ වෛද්‍යවරයාගේ සොහොයුරිය සිය පළමු දරු ප්‍රසූතිය සඳහා සූදානම් ව සිටියා ය. ඇගේ කුසෙහි වැඩෙමින් සිටියේ නිවුන් දරු දෙදෙනෙකි. එහෙත් අවාසනාවකට ඇගේ වෙනත් අභ්‍යන්තර ඉන්ද්‍රියයක බලවත් රෝගාබාධයක් මතුවෙමින් තිබිණ. වෛද්‍යවරු මවත් දරුවන් දෙදෙනාත් බේරාගැනීමට වෙර දැරූහ.එහෙත් දරු දෙදෙනා මෙලොවට දායාද කොට මව මිය ගියාය.මේ නිවුන් දරුවන් හදාවඩා ගැනීමේ වගකීමට උරදෙන්නේ අප කතානායිකාව සහ ඇගේ සැමියා වන වෛද්‍යවරයා ය.ඇය මෙලොවට බිහි කර ඇත්තේ එක දරුවකු පමණි. එහෙත් ඇය අද දරුවන් සිවු දෙනකු ගේ මවකි.අද ඇය තම රාජකාරියත් කරගෙන වෛද්‍ය නිල නිවසේ උඩුමහලේ කුඩා ඉඩකඩෙහි දරුවන් සිවුදෙනා ඇතිදැඩි කරගන්නේ අපූරු මවු සෙනෙහසක් විදහා පාමිනි.මෙවන් මවුවරුන්, මෙවන් පියවරුන් සදා වාසනාවන්!  උහුමීයේ, ගුණතිලක මැටියගනේ මහතා විසින් යොමු කරන ලද ලිපියක් ඇසුරිනි.බස් වැඩ වැරූ දිනයකි.මගේ ඥාතියකු රෝහල්ගත කර තිබිණ.ඒ වනවිට අප භාරයේ පසු වූ ඥාති රෝගියා පෞද්ගලික රෝහලින් නිදහස් කර ගෙන කැඳවාගෙන ආ යුතු විය. අපි ගෙදරින් පිට වීමු.මා අත මගේ අත්බෑගය ද, තවත් ගමන් මල්ලක් ද විය. අත්බෑගය තුළ රුපියල් තිස්පන් දහසක් ද ගෙදර යතුරු කැරැල්ල ද සුරක්‍ෂිතව තිබිණ. ගමන් වියදම් පිණිස වූ පුංචි පසුබ්මියක් මිටෙහි තිබිණ. බසයක් ඇහැට දකින්නට තිබුණේ නැත. එහෙත් යා යුතු ය. කුලී ත්‍රිරෝද රියකට නැඟුණේ එබැවිනි.හෝමාගමට ත්‍රිරෝද රියෙන් ගියෙමු. එතැන බසයක් විය. එහි නැග ගොස් පන්නිපිටියෙන් බැස ගතිමු.පෞද්ගලික රෝහලට අඩිය ගැසූ මොහොතේ දෙවියන් සිහිවිය. මුදල් ද යතුරු කැරැල්ල ද සුරක්‍ෂිතව තිබූ අත් බෑගය අතුරුදහන්ව ගොසිනි.අපි වහා හෝමාගමට ආපසු පැමිණියෙමු. හෝඩුවාවක් පවා නොවී ය. පොලිසියට ගොස් පැමිණිල්ලක් ඉදිරිපත් කර ආපසු එන විට ත්‍රිරෝද රියක බෑගයක් වූ බවට තොරතුරක් ලැබිණ.’පැය බාගයක් විතර ඔහොම ඉන්ඩ. එතකොට ඒ ත්‍රීවීලර් එක ආපහු මෙතෙන්ට එයි.’ ත්‍රීවීලර් පුත්තු කීහ.ඔවුන් කී පරිදි ම ත්‍රිරෝද රථය එහි ආවේ ය. සිදු වූයේ පුදුමයකි. රියැදුරු නැති වූ අත්බෑගය අපට දුන්නේ ය.මුදල ද යතුරු කැරැල්ල ද තිබූ ලෙස ම එහි තිබිණ.ගිනි ගෙන දැවෙමින් තිබූ හිත සිසිල් විය.සතුට වැඩි කමට මට හැඬිණ.අපි පිරී ගිය හදින් ත්‍රිරෝද රියදුරන් දෙස බලා සිටියෙමු. අපට නැවත සතුට ගෙන දුන්නෝ ඔවුහු ය.අපි ඔවුනට මුව නොසෑහෙන සේ තුති පිදුවෙමු. එහෙත් ඔවුන් හිස් අතින් තැබිය නොහැකි ය. එහෙයින් ඔවුනට සුළු මුදල් ත්‍යාගයක් පිරිනැමීමට ඉදිරිපත් වීමු.නිහාල් ප්‍රේමලාල් (බ්.බ්. 3766) පුතණුවනි, ඔබ ගේ අවංකකම රටක් වටී. ඔබ ගේ මතු දිවිය යහපත් වේවා.  හෝමාගම විශ්‍රාමික ගුරු මාතාවක විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=as1204294</link>
    <topic>සිල්වාගේ ඩිෂුම්</topic>
    <author>ජැක්සන් ඇන්තනී</author>
    <content>සිල්වාගේ ඩිෂුම්මා සටහන් කරමින් සිටි “ඩිෂුම් සංචාරය” අලුත් අවුරුද්ද විසින් සති දෙකකින් පමා කරනු ලැබුවේය. ඒ කාලය තුළ මම ඉතාලිය පුරා ම කරක්ගෑවෙමි. එහෙත් උණු උණු ඉතාලි සංචාරයේ තතු සටහන් තබන්නට පෙර ඩිෂුම් සංචාරය අවසානයකට රැගෙන යා යුතු යැයි මම සිතුවෙමි. එහෙයින් මම යළිත් ඉන්දියාවේ ආන්ද්‍රා ප්‍රදේශ් හී රාමෝජි චිත්‍රාගාරය වෙත යෑමට ආවර්ජන වීසාවක් ගත්තෙමි.අක්කර 2300කින් යුතු එළිමහන් රාමෝජි චිත්‍රාගාරයේ ඇති අනේක විධ සමාජ පරිශ්‍ර අතර අධිවේගී මාර්ගයක් ද තිබේ. අන්තර්ජාතික අධිවේගී මාර්ග හැමෙකකම පාහේ ඇති සියලුම නූතන සංඥා පද්ධති නාම පුවරු, විදුලි සැපයුම් සහිතව කිලෝ මීටර 05ක පමණ ප්‍රමාණයකට මේ අධිවේගී මාර්ගය සකස් කොට තිබේ.’ප්‍රවේගය’ යනු වර්තමාන ලංකාවේ සිදුවන කථා ප්‍රවෘත්තියක් රැගත් චිත්‍රපටයකි. 2011 නොවැම්බර් 27ට පෙර ලංකාවේ සිදුවූ කථා ප්‍රවෘත්තියකට අධිවේගී මාර්ගයක් සම්බන්ධ කළ නොහැක. එහෙත් දක්ෂිණ අධිවේගී මාර්ගය විවෘත වී ලාංකේය මාර්ග ප්‍රවාහනයේ ඉතිහාසය වෙනස් වී තිබූ හෙයින් ‘ප්‍රවේගය’ චිත්‍රපටයට අධිවේගී මාර්ගයක රූපාවලියක් ඇතුළු කළ හැක. එහෙයින් සදේශ් කුමාර් නම් ශ්‍රී ලාංකේය චිත්‍රපට නිෂ්පාදකවරයා තමාගේ දෙවැනි චිත්‍රපටයට රාමෝජි චිත්‍රාගාරයේ තිබූ අධිවේගී මාර්ග පරිශ්‍රය කුලියට ගත්තේ ය.ගින්දරට බය නැති බැන්ඩූබැන්ඩූ නම් මැර නායකයා තම සහෝදර ජී.ජේ.සමඟ කළු පැහැති ඩිෆෙන්ඩර් රථයක නැඟී දක්ෂිණ අධිවේගී මාර්ගයේ වේගයෙන් ගමන් කරයි. මම ලංකාවේ රූපගත කිරීම්වලදී භාවිතා කළ කළු පැහැති ඩිෆෙන්ඩර් රථයට සමාන රථයකින් රාමෝජි අධිවේගී මාර්ගයේ ගමන් කෙරුවෙමි.රියැදුරා වනාහී ඉන්දියාවේ සිල්වා මාස්ටර් ගේ ප්‍රවේග නළුවෙකි. ඔහු වේග රිය පැදවීම් ප්‍රගුණ කොට සිටී. ඉන්දියාවේ නිෂ්පාදනය කොට ලංකාවේ අප පවා දැක තිබූ ජනකාන්ත දමිළ චිත්‍රපට බොහෝමයක් ප්‍රධාන නළුවන් වෙනුවෙන් ප්‍රවේග රිය පැදවීම්වල නිරත වී ඇත්තේ ඔහු ය. ඔහු සිරුරින් කුඩා ය. එහෙයින් මේ දිනවල කොලිවුඩ්, බොලිවුඩ් චිත්‍රපටවල ජනකාන්ත වී සිටින සිහින් සිරුරැති ධනුෂ්ගේ ප්‍රවේග ආකෘති නළුවා (Stunt Model Actor) ඔහු ය.ඔහු වේගයෙන් රිය පදවයි. ඒ අතරතුර බැන්ඩූ සහ ජී.ජේ.සංවාදයේ යෙදෙති. මේ ප්‍රවේග ධාවනය රූපගත කිරීමේදී කැමරා දෙකක් භාවිතා කරයි. නූතන සිනමා ලෝකයේ දියුණුතම ඩිජිටල් සිනමා කැමරාවක් වන Red කැමරා දෙකක් ඔවුහු මේ සඳහා යොදා ගනිති. එක් කැමරාවක් දෙවැනි කැමරා ශිල්පියා විසින් Steady Cam තාක්ෂණයෙන් යුතුව මෝටර් බයිසිකලයක රුවාගෙන සිටී.වාහනය අතුරු පාරකට හරවයි. එය වළ ගොඩැලි සහිත දුහුවිලි පාරකි. මේ අබලි පාරෙදි ඩිෆෙන්ඩරය අධි වේගයෙන් ගමන් කරයි. කථා ප්‍රවෘත්තියට අනුව මේ පාරෙදි වාහනයේ ටයරයකට ඇණ ලෑල්ලක් පෑගෙයි. එවිට වාහනය පරිපාලනයෙන් තොරව එහේ, මෙහේ වීසි වී නතර විය යුතුය. මේ ප්‍රවේග නළුවා එය එසේ ම සිදු කළේය. මම වාහනයේ ඉදිරිපස අසුනේ හිඳ සිටියෙමි. මේ පල්ලම් පාරේ යෝධ ඩිෆෙන්ඩරය කරණම් ගසා පෙරළේවි යැයි මට සිතී ගියේය.මම මීට පෙර එබඳු පෙරළීමකට ලක්ව සිටින්නෙක්මි. ඒ 2001 වසරයි. ප්‍රසන්න විතානගේ අධ්‍යක්ෂණය කළ ‘පුරහඳ කළුවර’ චිත්‍රපටය පිළිබඳ මහවැලි කේන්ද්‍රයේ පැවැත්වූ සම්මන්ත්‍රණයක දේශනයක් පැවැත්වීමට මට ද ආරාධනා කොට තිබුණි. ස්වර්ණ සංඛ පදනම මඟින් සංවිධානය කොට තිබූ එම ජනාධික සම්මන්ත්‍රණය සාර්ථකව නිමවා සුළු සංග්‍රහයක් ද භුක්ති විඳ මා ගෙදර යෑමට වාහනයට ගොඩවූයේ රාත්‍රි 10ට පමණය.ටවුන්හෝල් හරහා රිය පැදවූ මම මරියකඩේ පසුකොට සහිරා කොලීජිය අසලින් මරදානට අවතීර්ණව වටරවුම් මාර්ගයෙන් එල්ෆින්ස්ටන් අසල සංඥා සිව්මංසලට පැමිණියෙමි. මගේ ගමනට කොළ එළි දැල්වී තිබේ. මම දකුණ බලා ඉතා පරෙස්සමට සහ සෙමෙන් සිව්මංසලට ඇතුළු වී එය පසු කළෙමි.මං ළඟ ඉන්නෙ ධනුෂ් නෙවෙයිඑපමණකි! ටෙක්නිකල් පැත්තේ සිට ඉතා වේගයෙන් පැමිණි වාහනයක් රතු සංඥා ද නොතකා අවුත් මගේ කැබ් රථයේ පසුපස වේගයෙන් හැප්පුණි. මේ හදිසි කම්පනයෙන් කිසිත් කරකියාගත නො හැකි වූ මගේ වාහනය වීසි වී ගොස් පාර මැද තිබූ වැට සහිත පේව්මන්ට් පඩියට නැඟ, ඉන් ද නො නැවතී යළි පාරට වැටී කරනම් දෙකක් ගසා එල්ෆින්ස්ටන් ඉදිරිපිට දී රෝද හතර උඩට සිටින සේ නැවතුණි.මම පටි තද කරගෙන ද නොසිටියෙමි. තේ කෝප්පයකට සීනි දමා කරකවන්නා සේ මා වාහනය තුළ කරකැවී යනු පමණක් මට මතක තිබේ. ඉන් පසු මොහොතක් සියල්ල නිහඬ විය. මට කනින් කොනින් කෑ කෝ ගැසීම් ඇසෙන්නට විය. මට මහා අප්‍රාණික බවක් දැනේ. මගේ අතපය හතර නිසි තැන තියේදැයි සැක හැර දැන ගැන්මට ද මට උවමනාවක් නැත. මම සිහියත් අසිහියත් අතර රැඳුණෙමි.පිටින් වාහනය සොලවා යළි රෝද හතර පොළොවට සිටින සේ කැරකැවුවා විය යුතුය. එතෙක් වහලය තුළ සිටි මා ඉදිරිපෙළ සීට් උඩට යළි පෙරළුණි. ඉන්පසු පිරිස් වෙහෙස වී දොර කැඩුවා විය යුතුය. රියදුරු ආසනය පැත්තේ මගේ කකුල් දෙක තිබී ඇත. ඔවුහු එයින් ඇද මා එළියට ගැන්මට තැත් කළහ. එවිට මම මගේ දෑත් පණගන්වා කිසියම් සංඥාවක් සිදු කළෙමි. මගේ ශරීරයේ සිදු වූ සෙලවුම් දැකි ඔවුහු මහ හඬින් කෑ ගැසූහ.”ඒයි.... පණ තියෙනවා. පණ තියෙනවා..!”පණ” යන වචනය ඇසුණු සැණින් මගේ අධ්‍යාත්මය දුන්නක් සේ ක්‍රියාත්මක විය. මම වහා නැඟිටින්නට වෙර දැරුවෙමි. ඔවුහු මා වත්තන් කොට එළියට ගත්තෝ ය. මේ පිරිස මා හඳුනාගනු ලැබුවේ ඉන්පසු ය. මගේ නම කියමින් කෑ ගැසූ ඔවුහු ළඟම තිබූ ත්‍රීවීලරයේ මා දමා ගත්හ. එවිට ඇස් හැර බැලූ මට මගේ අහිංසක රථය චප්ප වී තිබෙනු පෙනිණ. මම මහත් වියෝ වේදනාවකින් දෑස් පියා ගතිමි.ත්‍රීවීලරය පණ ගැන්වී ඉදිරියට ඇදෙනු මට දැනේ. මම තව තවත් දෑස් තදකොට පියා ගතිමි. මා සමඟ ත්‍රීවීලරයට නැඟි මගේ රසිකයා කවුරුන්දැයි තවමත් මා නොදනී. එහෙත් ඔහු රියදුරු හා කළ කථා බහ මට යාන්තම් මතක තිබේ.”මාර ඇක්සිඩන්ට් එක මචං. රතු පාට කැබ් එක එල්ෆින්ස්ටන් එක ළඟදි දෙපාරක් ම කරකැවෙනවා මං මෙහෙම බලං හිටියා.හරියට පිච්චර් එකක වගේ...”ප්‍රවේගය අයිති සදේශ් කුමාර් යුවළවෛද්‍යවරයා කම්මුලට තට්ටු කරන කල මම දෑස් හැර බැලුවෙමි. මරදාන හන්දියේ චප්ප වී තිබූ කැබ් රථයේ සිටියේ ජැක්සන් ඇන්තනී බව දැනගත් බොහෝ දෙනා ආරෝග්‍ය ශාලාව වෙත පැමිණියේ මහත් ඛේදවාචකයක් දැක බලා ගැන්මටයි.එහෙත් එදින රාත්‍රිය හදිසි අනතුරු අංශයේ විවේක ගත් මා පසුදින උදයෙන් ම ටිකට් කපා ගෙදර යවන ලදී. මගේ කැබ් රථය අලුත්වැඩියා විය. 1996 වසරේ සිට මා රැකබලාගන්නා මගේ ළඟ ම නෑයා බවට පත්ව ඇති රතු පැහැති කැබ් රථය අද වනතුරුත් මගේ එකම විශ්වාසවන්ත ආරක්ෂකයා ය.එහෙත් රාමෝජි ප්‍රවේග නළුවා කළු පැහැති ඩිෆෙන්ඩරය පෙරළෙන්නට හැරියේ නැත. එය පල්ලම් සහිත දූවිලි පාරේ දෙ කොණ සිග්සැග් වී නිවැරැදි ම දශමස්ථානයේ නතර කරන ලදී. මේ තිරිංග තද කිරීම කිහිප අවස්ථාවක්, කෝණ කීපයකින් ම රූපගත කරන ලදී. එහෙත් ඒ හැම අවස්ථාව ම එක ම ලෙස පදවන්නටත් නිවැරදි ම එල්ලයේ නතර කරන්නටත් මේ ධාවන ශූරයා පුහුණු වී සිටී.සිල්වා මාස්ටර් ගේ නම සෙල්වා විය යුතු යැයි සදේශ් කුමාර් මා සමඟ පැවැසීය. ජනකාන්ත සිනමාවේ තරගයට මූණදීම සඳහා ශිල්පීන් තම නම් ගම් අමුතු හැඩයෙන් තැබීම දැන් මෝස්තරයයි. ඔහු ඉතා ම කඩවසම් පිරිමියෙකි. ලංකාවේ සිටියේ නම් හොඳ ප්‍රවේග නළුවෙකු විය හැකිව තිබුණේ යැයි මා ඔහුට පැවසූ කළ ඉන්දියාවට එසේ නො පෙනෙනු ඇතැයි ඔහු මා හා කීවේය. අනාගතයේ මගේ චිත්‍රපටයක හොඳ ක්‍රියාදාම චරිතයක් සඳහා ලංකාවට පැමිණෙන්නෙමැයි ඔහු කීවේ විහිළුවට ය. එහෙත් එය සැබෑවක් වන්නට ද බැරි නැත.රථයට ඇණ තැබුවේ බැන්ඩුගේ හතුරන් බව ඔහුට පසක් වුවද ඒ වෙනුවෙන් ක්‍රියාත්මක වන්නට ඔහුට කාලයක් නැත. දැන් අනතුර ක්‍රියාවට නැඟී තිබේ. තමා දෙසට වීසි වී එන පෙට්ට්‍රල් බෝම්බයෙන් ඔහු දිවි ගලවා ගත්තේ අනූනවයෙනි. සිල්වා මාස්ටර් ගේ ගෝලයින් පොළොවට මෙට්ටයක් එලා ඒ මත දූවිලි හා වියළි තණ පඳුරු ඇතුරුවෝය. මම වතුරට පනින්නා සේ උඩින් වීසි වී අවුත් පොළොවේ පතිතවත් ම විශාල දුම් ගුලියක් අහසට නිකුත් කරමින් පෙට්ට්‍රල් බෝම්බය පිපිරී ගියේය.මම වහා ම ඉවතට පැන්නෙමි. ඒ මම ලබා තිබූ අතීත පාඩමක් නිසා ය. 1996 වසරේ විචාරක සම්මාන උලෙළින් මට විශේෂ ඇගයීම් සම්මානයක් හිමි වූ ‘සේදිරිස්’ නම් චරිතය තිබුණේ ධර්ම ශ්‍රී මුණසිංහ තිර පිටපත ලියූ ‘පුනරුත්පත්තිය’ චිත්‍රපටයේය. ප්‍රේමයෙන් වියරු වී තම පෙම්වතිය (වසන්ති චතුරානි) මරා දැමූ සේදිරිස් ගොස් සැඟවෙන්නේ බූන්දල වනාන්තරයේ ය. මියගිය පෙම්වතිය යළි ඉපදී තම පුනරුත්පත්ති වත ගොත හෙළි කළ හේතුවෙන් රහස් පරීක්ෂකයෝ සහ පොලීසිය බූන්දල වට කරති.දිව යන සේදිරිස් වෙත පොලිස් පරීක්ෂකවරයා (සුගත් සමරකෝන්) අත්බෝම්බයක් දමා ගසයි. මේ බෝම්බයේ පතිත වීම රූපගත කිරීම සඳහා ‘වෙඩිකරු’ නම් ලාංකීය සිනමාවේ ප්‍රකටතම ගිනිකෙළි කරුවා සකස් කළේ ද පෙට්ට්‍රල් බෝම්බයකි. ඔහු එය පොළොවේ වළලා තිබුණි. කේ.ඩී.දයානන්ද කැමරා ශිල්පියාගේ විධානයෙන් මා ඒ අසලට එන විට ම බෝම්බය පුපුරයි. මා එතැනම බිම දිගා විය යුතුය.සියල්ල අකුරට ම ක්‍රියාත්මක විය. පිපිරීමෙන් පසු මුණින් අතට බිමට පැන්න මා නිකමට මෙන් උඩුබැලිව බැලූ කල දුටුවේ විශ්ම දර්ශනයකි. පිපුරුණු පෙට්ට්‍රල් බෝම්බයෙන් අහසට නැග්ග කළු දුම්ගුලිය මහා ඝන කළු වලාකුළක් සේ වේගයෙන් මගේ සිරුර වෙත පාත් වෙමින් තිබේ. මම තත්පරයෙන් හතරෙන් එකට ක්‍රියාත්මක වී ඉවතට පැන්නෙමි. නො එසේ නම් ඒ මහා ගිනි ගුලියට හසුවී පිච්චී ගිය බූන්දල මහ පොළොව සේ මා ද අළු වී යන්නට තිබුණි.එහෙත් රාමෝජි දුමාරය එසේ යළි පාත් වූවේ නැත. එය සකස් කොට තිබුණේ කැමරාවට පමණක් දුම් පෙන්වා ඉතිරිය ගුවනට වාෂ්ප වී යා හැකි පරිදිය. එහෙත් මගේ අතීත බය හේතු කොටගෙන පරෙස්සමට ඉවතට පැනීම නිසා සිල්වා මාස්ටර්ගේ රූප සැලැස්ම වෙනස් විය. ඒ දර්ශනය යළිත් රූපගත කිරීමට සිදුවිය. දෙවැනි පෙට්ට්‍රල් බෝම්බය ද එලසින් ම පිපිරී ගියේය. මම මහ පොළොව බදාගෙන සිටියෙමි. ඊළඟට රූපගත කළේ මගේ මධ්‍ය රූපයයි.මුණින් අතට වැටුණු මම යළි සිහි එළවා නැඟී සිටීම ඒ රූපයේ තේමාවයි. මා වෙර යොදා පොළොවෙන් නැඟිටිද්දී පිපිරුණු පෙට්ට්‍රල් බෝම්බයේ දුමාරය සහ ඉන් වීසි වී වැටෙන ගිනි පොකුරු වෙන ම තාක්ෂණයකින් රූපය වෙත වැස්සවීය. ඒ සඳහා ඔවුන් සතු තාක්ෂණයක් ඇත. අවසාන රූප සංස්කරණයේ දී ප්‍රවේග සමෝදානයක් ඇතිවීම සඳහා මහ පොළොවේ දූවිලි ඇවිස්සීමට ද ගෑස් ටැංකියකට සවි වූ හුළං බටයක් තිබේ. එය සිල්වා මාස්ටර් නිතර ම තමා අතේ තබා සිටී. නිවැරදි තත්පරයේ දී ඔහු ඒ බටය අල්ලා පොළොවේ දූවිලි අවුස්සයි.ඇවිස්සුණු දූලි වලා හා වීසි වී වැටෙන ගිනි පුළිඟු මැදින් අධිෂ්ඨාන පූර්වක බැන්ඩූ නැඟී සිටී. මැරයෝ ආවුද අමෝරා සිවු දෙසින්ම ඔහු වෙත ළඟා වෙති. බැන්ඩූ මේ සියල්ලන්ට පහරදී බිම හෙළිය යුතුය. මම සිල්වා මාස්ටර් දෙස බැලුවෙමි. ඔහු මගේ ප්‍රවේග පහරදීම් ක්‍රියාදාමය සකස් කරමින් සිටී. මම සූදානම් වීමි.ලබන සතියේ - කුංග්ෆූ සහ පොල් අඩිජැක්සන් ඇන්තනීwww.jacksonanthony.comඡායාරූප – නිරෝෂන් එදිරිමාන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204292</link>
    <topic>යාත්‍රා</topic>
    <author>තුෂාරි</author>
    <content>යාත්‍රාශිරෝමි පි‍්‍රයදර්ශනී ජනපි‍්‍රය නිවේදිකාවක් මෙන්ම ප්‍රවීණ රූපලාවණ්‍ය ශිල්පිනියක්. මේ දිනවල ශිරෝමි අලුත්ම කාර්යයකට අත ගසා ඇති බව ‘රසඳුන’ ට ආරංචි වුණා. ඒ පිළිබඳ ඇගෙන් කළ විමසීමකදී මේ තොරතුරු හෙළි කළා.”පසුගිය දිනවල අපේ සංගීත ක්‍ෂෙත්‍රයට අලුත් තරු රැසක්ම බිහිවුණා. මොවුන් අතරින් දක්‍ෂතා ඇති තිදෙනෙක් තෝරාගෙන ඔවුන්ගේ සංගීත ජීවිතයට දිගු ගමනක් යාමට අත දීමක් ලෙස යමක් කළ යුතු යැයි මට සිතුණා.මගේ එම සංකල්පයට අනුව ගයනී මධූෂා, උදේශ් නිලංග සහ සංඛ දිනෙත් යන ගායක ගායිකාවන් තිදෙනා එකම වේදිකාවකට රැගෙන එන ‘නෙතුමානයේ’ නමින් සංගීත ප්‍රසංගයක් පැවැත්වෙනවා. මේ තිදෙනාගේ ස්වතන්ත්‍ර ගීත 14 ක් සමඟ ඔවුන් තරගවලට ගැයූ රසික ඉල්ලීම් වැඩි ගීත 8 ක් සමඟ ගීත 22 ක් මේ ප්‍රසංගයේදී රස විඳින්නට හැකියි.ඝෝෂාකාරී සංගීතයෙන් බැහැරව ලසන්ත සහ නඳුන් ඇතුළු පිරිස සංගීතය මෙහෙයවනවා. තිළිණි ජයරත්න නර්තන නිර්මාණය කරනවා.‘විජය කුවේණි’ චිත්‍රපටයේ මාධ්‍ය දැක්මට සහභාගි වෙන්නට කලා ශිල්පීන්, මාධ්‍යවේදීන් රැසක් පැමිණ සිටියා. මේ සැම දෙනා අමතා පිළිගැනීමේ කතාව සිදුකළේ ‘විජය කුවේණි’ චිත්‍රපටයේ අධ්‍යක්ෂ සුගත් සමරකෝන්. මෙහිදී එක්තරා විශේෂ සිදුවීමකුත් වුණා. ඒ ඔහු තම දෙවන චිත්‍රපට නිර්මාණය පිළිබඳ හිතේ හංගගෙන සිටි රහසක් එළි කිරීමයි. ඒ රහසෙන් කියවුණේ අපේ ප්‍රවීණ නළු ජැක්සන් ඇන්තනී පිළිබඳවයි. මේ ගැන ජැක්සන් ගෙන්ම අහල බලන්න ඕන කියලා අපි හිතුවා.“මමත් ‘විජය කුවේණි’ චිත්‍රපටයේ මාධ්‍ය දැක්මට සහභාගි වුණේ මාධ්‍යකරුවෙක් විදිහටයි. එහිදී සභාව අමතා සුගත් සමරකෝන් කරපු කතාවේදී කියවුණේ ඔහු ඊළඟට අධ්‍යක්ෂණය කරන්නට සූදානම් වන චිත්‍රපටයේ ‘මහා රාවණා’ චරිතයට මා තෝරාගෙන ඇති බවයි. ඇත්තටම මමත් මේ ගැන දැනගත්තේ පළමු වතාවට එතැනදී. කොහොම නමුත් මම ඔහුට පළමුවෙන්ම මගේ ගෞරවනීය ස්තූතිය මා මේ චරිතයට තෝරා ගැනීමට අදහස් කිරීම පිළිබඳ පුද කරනවා.ඒත් මම පළමුවෙන්ම මෙහි පිටපත කියවිය යුතුයි. මේ චරිතය මට ගැළපෙනවා ද? මෙහි මොන වගේ රඟපෑම් ද කළ යුත්තේ කියල මූලිකව සොයා බැලිය යුතුයි. මොකද මම පස්මහ බැලුම් බලා රඟපාන නළුවෙක් නිසා. ඒ අනුව තමයි මම මේ චරිතයට එකඟ වෙනවා ද? නැද්ද යන්න තීන්දු කරන්නේ. කොහොම නමුත් මම මෙහි ඉදිරිය දෙස බලාගෙන ඉන්නවා.”ආචාර්ය අජන්තා රණසිංහ නම කියු සැණින් අප කාටත් සිහිවන්නේ ප්‍රවීණ ගීත රචකයෙක්, ජ්‍යෙෂ්ඨ පුවත්පත් කලාවේදියෙක් වගේම දක්ෂ නවකතාකරුවෙක් සාහිත්‍යවේදියෙක්. අජන්තා මීට වසර තිස් හතකට පෙරාතුව රචනා කළ ‘මට ළඳුනි වරම් නැත’ නවකතාව නව මුද්‍රණද්වාරයෙන් එළි දැක ඇති බව අපිට දැනගන්නට ලැබුණා. මේ ජනපි‍්‍රය නවකතාව පිළිබඳවත් යළි මුද්‍රණයෙන් එළිදකින තවත් නවකතා කිහිපයක් පිළිබඳවත් ආචාර්ය අජන්තා රණසිංහයන් අපිත් එක්ක කතාබහ කළා.“මට ළඳුනි වරම් නැත” නවකතාව ඔස්සේ ප්‍රධාන වශයෙන්ම කතාබහට ලක්වෙන්නේ නාගරික සංස්කෘතිය ගැමි සමාජයට ක්‍රම ක්‍රමයෙන් මුහු වන ආකාරය. මේ තුළ එක්තරා ගැමි තරුණයෙක් නගරයට පැමිණි පසු නාගරික ජීවිතයට මුහුණ දෙන ආකාරය සහ ඉන් පසුව ඔහු ගන්නා තීරණය පිළිබඳ මෙහි අන්තර්ගතයි.සාමාන්‍යයෙන් කලාකරුවකුට ඕනම විෂයක් අත්දැකීමක් නිර්මාණකරණයට පාදක වෙනවා. ඒ අනුව තමයි මේ නවකතාවත් රචනා වුණේ. ඒ වගේම මගේ තුන්වන නවකතාවේ තුන්වන මුද්‍රණය ‘ක්‍රිස්තුනී කරුණා කළ මැනව‘ යළිත් නවතම මුද්‍රණයක් ලෙස එළිදකිනවා. මේවා දයාවංශ ජයකොඩි සමාගමෙන් තමයි එළිදක්වන්නේ.”ළමා ගායක හිමාෂ මනුපි‍්‍රය දැන් කාලයක සිට ම සංගීත ප්‍රසංග වේදිකාවට නැතිවම බැරි ගායන ශිල්පියෙක් වී තිබෙනවා. මේ නිසාම හිමාෂ සහභාගි වන සංගීත ප්‍රසංග පිළිබඳ කියැවෙන බැනර් පෝස්ටර් කොතෙකුත් අප නෙතු ගැටෙනවා. නමුත් මේ ගැන හිමාෂ ගේ මව වන ගායන ශිල්පිනියක මෙන්ම සංගීත ගුරුවරියක ද වන නයනී කුමුදුනී පෙරේරා පැවසුවේ වෙනස්ම ආකාරයක කතාවක්.“රටේ හැම ප්‍රදේශයකම වාගේ පැවැත්වෙන සංගීත ප්‍රසංග සඳහා හිමාෂ පුතා සහභාගි වන බව දැක්වෙන පෝස්ටර්, කටවුට් ආදිය ප්‍රදර්ශනය කෙරෙනවා. සමහර දැන්වීම්වල හිමාෂ පුතාගේ ඡායාරූපත් තියෙනවා. හැබැයි එවැනි ප්‍රසංගවලට අපට ආරාධනා කරලවත් නැතුවයි ඒ විදිහට ප්‍රසිද්ධ කරන්නේ.හිමාෂට ආදරය කරන රසික රසිකාවියන් ඒවා නරඹන්න ගිහිල්ලා හිමාෂ නැති විට වරදවා හිතනවා හිමාෂ එනවයි කියලා එන්නේ නැහැ කියලා. මේ නිසා පුතාට අසාධාරණයක් සිදු වෙනවා. ලංකාවේ වගේම ඩුබායි වැනි විදේශ රටවලත් මෙවැනි සිදුවීම් වෙලා තිබෙනවා. පුංචි හිමාෂට එවැනි අසාධාරණකම් තවදුරටත් නොකරන ලෙස එවැනි දේ කරන සියල්ලන්ගෙන්ම මම ඉල්ලා සිටිනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204293</link>
    <topic>සිනාකතා</topic>
    <author/>
    <content>සිනාකතාලොකු ගමගේට, ඔහු ගේ කාර්යාලයේදී හමු වූ රක්‍ෂණ නියෝජිතයා ජීවිත රක්‍ෂණයක ඇති වැදගත්කම ගැන දීර්ඝ විස්තරයක් කරමින් එම රක්‍ෂණයක් ලබා ගන්නා ලෙස පෙරැත්ත කරන්නට විය.’මේ අහනවා, ඇයි තමුසෙ මට ඔය තරම් බල කරන්නෙ ඉන්ෂුවර් වෙන්ඩ කියල.’ පරිගණකයට මුළුමනින් ම යොමු වී තමන් කරමින් සිටි රාජකාරියට මෙම කතාබහෙන් වූ බාධාවෙන් නොපහන් වූ ලොකු ගමගේ රක්‍ෂණ නියෝජිතයාගෙන් ඇසුවේ නොරුස්නා ස්වරයකිනි.’ගිය මාසෙ මුලදි මේ වගේම ඔෆිස් එකක නිලධාරියෙක් මගෙන් ජීවිත රක්‍ෂණයක් ගත්තා. මාසෙ අන්තිමේදී මිනිහා හදිසියෙම ඇක්සිඩන්ට් එකක් වෙලා මළා. අපි එයා වෙනුවෙන් ගෙව්වා ලක්‍ෂ 3 ක්. ඉතින් මේ පාර වාසනාවන්තයා සර් වෙන්ඩ බැරි ද?’ රක්‍ෂණ නියෝජිතයා කීවේය.”උඹ මේ අවුරුද්දෙවත් එකලාසයක් වෙන්ඩ අදහසක් නැද්ද චමිල. දැන් උඹට හතළිස් ඇඳිරිය ලබන්ඩත් කිට්ටුයි නේද?’ රොෂාන් ඇසුවේ ජනවාරි මාසයේ ඉරිදාවක හවස සතිඅන්ත පුවත්පතක මංගල දැන්වීම් අතිරේකයක පිටු පෙරළමින් සිටි තම මිතුරු චමිල දෙස සෝපහාස සිනාවක් පාමිනි.’මම හොයන විදිහේ කෙල්ලෙක් තවම මුණ ගැහුණේ නැහැනෙ රොෂාන් තවම. මං හොයන්නෙ මගෙ වයසට වඩා අවුරුදු 10 ක් බාල, අවුරුදු 25 ක විතර පෙනුමක් තියෙන, ලස්සන, අවංක, ගෙදර දොරේ වැඩ හොඳට දන්න, අපේ අම්මට තාත්තට හොඳ සලකන මනමාලියෙක්.’ චමිල තම අවශ්‍යතාව පැහැදිලි කළේ හදවතින්මය.’ඔය විදියට නං උඹට ගෑනු කීප දෙනෙක්ව ම කසාද බඳින්ඩ වෙයි.’ රොෂාන් කීවේ මැඩගත් කෝපයෙනි.’මේ මං අවුරුද්දට ගෙදර හදපු මුංකැවුං කාලා බලන්ඩකො හොඳ ද කියල.’ අවුරුදු සමයේදී තම නිවෙසට පැමිණි චම්පා ධර්ම ශ්‍රී යුවළ තේ මේසයට කැඳවමින් ආශා කීවාය.’ආශා කරදරයක් නැත්නං මේ මුංකැවුං දෙක තුනක් මට ගෙදර ගෙනියන්ඩ දෙනවද?’ ධර්ම ශ්‍රී ඇසුවේ මුංකැවුං කා, තේ බොන අතරතුරේදීය.’අයියෝ, ඒක සිම්පල්නේ. අනේ දමිත ඔය මුංකැවුං හතඅටක් බෑග් එකක දාලා ගන්ඩකො.’ යනුවෙන් තම සැමියාට කියමින් ධර්ම ශ්‍රී දෙස බැලූ ආශා මෙසේ ඇසුවේ දෑස්වලින් සිනාසෙමිනි.’ඇයි, මුංකැවුං ඒ තරම් ම හොඳ?’’නෑ ඒකමත් නෙමෙයි. දැන් මේ ළඟකදි ඉඳලා වඳුරු තඩියෙක් අපේ වත්තට පනින්ඩ පුරුදු වෙලා. හැමදාම උදේ ම අපේ ගේ ඉස්සරහ අඹ ගහට නැගලා ගෙඩි ටික ඔක්කොම බිමදාලා වහලට පනිනවා. ඌ පනින පාරට වහලේ උළු ටික බිඳෙන්ඩත් බැරි නැහැ. අන්න ඌට හොඳ පාඩමක් උගන්නන්ඩ, රිදෙන්ඩ ගහන්ඩ ගැළපෙන හොඳ දෙයක් මම හොය හොයා හිටියෙ. මේ මුංකැවුං ඒකට හරියටම හරියාවි.’ ධර්ම ශ්‍රී පැහැදිලි කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204294</link>
    <topic>චෝදනා සියල්ලෙන්ම දැන් මම නිදහස්</topic>
    <author>ගාමිණී සුසන්ත</author>
    <content>චෝදනා සියල්ලෙන්ම දැන් මම නිදහස්නදී චන්ද්‍රසේකරකලකට පෙර ජාතික රූපවාහිනියෙන් විකාශය වූ ‘අසනි වැසි’ ටෙලි නාට්‍යයේ ‘මලිති’ රූපවාහිනී ප්‍රේක්ෂක බොහෝ දෙනෙකුට තවමත් මතකය. එම ටෙලි නාට්‍යයේ ‘මලිති’ වූයේ යොවුන් රංගන ශිල්පිනී නදී චන්ද්‍රසේකරය. ඉන්පසුව ‘රිදී ඉට්ටංකරය’ වැනි නිර්මාණවල නදීගේ දක්ෂ රංගනයන් දැකගත හැකි විය. මේ දිනවල පුංචි තිරයේ දිග හැරෙන ‘සීතාවෝ’ ටෙලිනාට්‍යයද නදීගේ රංගනයෙන් හැඩගැන්වී ඇත. දිගුකලක් නිහඬව සිටි නදී චන්ද්‍රසේකර, මේ දිනවල වෙහෙසෙන්නේ තම අධ්‍යක්‍ෂණයෙන් නිර්මාණය වූ ටෙලිනාට්‍ය ප්‍රේක්ෂකයින් හමුවට ගෙන ඒමටය.පසුගිය කාලයේ ඔබ රඟපෑ නිර්මාණ දැකගත නොහැකි වූයේ ඇයි?මම රංගනයට පිවිසුණේ “අසනි වැසි” ටෙලි නාට්‍යයෙන්. ඉන්පසුව හොඳ ටෙලි නාට්‍ය ගණනාවකටම රංගනයෙන් දායක වෙන්න මට අවස්ථාව ලැබුණා. ඒ නිර්මාණ නිසා රංගන ක්ෂේත්‍රයේ කිසියම් පුංචි තැනක් මට හිමි වුණා. ඒ තැන ආරක්ෂා කරගෙන රංගනයේ යෙදීම මගේ අරමුණ වුණා. පසුගිය කාලයේ මට හොඳ නිර්මාණ ලැබුණේ නෑ. අනෙක පසුගිය කාලයේ මතුවුණු මෙගා ටෙලිනාට්‍ය රැල්ලට මම කැමැති නෑ. ඒ නිසයි ටෙලිනාට්‍ය වලින් පසුගිය කාලෙ මාව දකින්න නොලැබුණේ.’සීතාවෝ’ ටෙලි නාට්‍යයට ලැබෙන ප්‍රතිචාර...?”සීතාවෝ” මගේ පළමු ටෙලිනාට්‍ය නිෂ්පාදනය. ඒකට ඉතාම හොඳ ප්‍රතිචාර මට ලැබෙනව; විශේෂයෙන් ම පොඩි ළමයින්ගෙන්. මේ ටෙලිනාට්‍යය හැදුවේ මීට අවුරුදු 4 කට පමණ පෙර.මේ දවස්වල ඔබ මොනවගේ වැඩ කටයුතුවලද යෙදිල ඉන්නෙ?මේ දවස්වල මගේ අධ්‍යක්‍ෂණයෙන් නිර්මාණය වන පළමු ටෙලි නාට්‍යයේ වැඩකටයුතුවල නිරත වෙලා ඉන්නව.ඔබේ ඒ නිර්මාණය ගැන විස්තරයක් කරන්න?මගේ පළමු ටෙලිනාට්‍ය අධ්‍යක්‍ෂණය, “ළා සඳ පාමුල”. මෙය නිෂ්පාදනය කරන්නෙත් මම. මේක සාහිත්‍යධරයෙක් වටා ගෙතුනු කතාවක්. ප්‍රධාන චරිත රඟපාන්නෙ ලූෂන් බුලත්සිංහල, ඩබ්ලිව්. ජයසිරි වැනි ලංකාවේ උසස්ම රංගන ශිල්පීන්.ටෙලි නාට්‍යයක් අධ්‍යක්‍ෂණයට ඔබ ඉක්මන් වුණා වැඩි නැතිද?මේ ක්ෂේත්‍රයට ඇවිදින් දැන් අවුරුදු 12 ක් වෙනව. ඒ කාලය තුළ මට සම්මාන 15 ක් හිමිවෙලා තියෙනව. හොඳ අධ්‍යක්‍ෂවරුන් යටතේත් දක්ෂ රංගන ශිල්පීන් ශිල්පිනියන් සමඟත් මම වැඩ කරල තියෙනව. මීට පෙර මම ටෙලි නාට්‍යයක් නිෂ්පාදනය කළා. ඒ වට පිටාව එක්කයි මම ටෙලිනාට්‍ය අධ්‍යක්‍ෂණයට යොමු වුණේ. ඒ වගේම, මාව පස්සට ඇදල දාන්න විවිධ පිරිස් ගත් උත්සාහය මගේ ගමන ඉක්මන් කළා කියන්න පුළුවනි. මේ ගමන මම යන්නෙ තනිවම නෙමෙයි.ප්‍රධාන ශක්තිය මගේ අම්ම තාත්ත. තවම මම හැම ගමනක් ම යන්නෙ මගෙ අම්ම එක්ක. ඒ වගේම මගේ ටෙලි නාට්‍යයේ කලා අධ්‍යක්‍ෂණය කරන සුනෙත් නන්දලාල් අයිය මගේ නිර්මාණවලට විශාල දායකත්වයක් ලබා දෙනව. මගේ ටෙලි නාට්‍යයේ වැඩ කරන ප්‍රවීණ ශිල්පීන්ගෙන් ලැබෙන්නේ පුදුම විදියේ සහායක්. තවත් දෙයක් තමයි සිනමා සක්විති ගාමිණී ෆොන්සේකා මහත්මයා චිත්‍රපටි අධ්‍යක්ෂණයට පිවිසුණේ වයස විසි හයේදී. හැකියාව තියෙනව නම් අධ්‍යක්ෂණයට පිවිසීමට වයස බාධාවක් නොවන බවයි මගේ හැඟීම.ඔබ මෙගා ටෙලිනාට්‍ය එක්ක තරහද?මෙගා ටෙලිනාට්‍ය කියල හඳුන්වන දීර්ඝ ටෙලිනාට්‍ය එක්ක මගේ තරහක් නෑ. මම අකැමැති ඒ ටෙලිනාට්‍ය හැදෙන ආකාරයට. බොහෝ මෙගා ටෙලිනාට්‍ය, නිර්මාණ නෙමෙයි. හැබැයි මම මේ දේත් කියන්න ඕන. ටෙලිනාට්‍ය ක්ෂේත්‍රයේ ඉන්න ශිල්පීන්ට ශිල්පිනියන්ට ජීවත් වෙන්න ලොකු උදව්වක් මේ මෙගා ටෙලිනාට්‍ය වලින් ලැබෙනව. නිර්මාණ කරන්න කලින් අපි ජීවත්වෙලා ඉන්න ඕන. ඒ නිසා සරල මෙගා ටෙලිනාට්‍ය, ශාස්ත්‍රීය පදනමක් මත නිර්මාණය වුණු ටෙලිනාට්‍ය දෙවර්ගයම ක්ෂේත්‍රයට අවශ්‍යයි. වර්තමානයේ සරල මෙගා රැල්ලට ප්‍රේක්ෂකයින් බැඳ තබාගෙන ඉන්න නිසා හරවත් යමක් නරඹන්න ප්‍රේක්ෂකයිනට අවස්ථාව නෑ.ඇමරිකාවට ලැබුණු ශිෂ්‍යත්වයට මොකද වුණේ?2008 අවුරුද්දේ ලංකාවේ විශිෂ්ටයින් දස දෙනාට මාව තේරුණා. ඒ නිසයි මට රංග කලාව හදාරන්න ඇමරිකාවට යන්න ශිෂ්‍යත්වයක් ලැබුණේ. ඒ ගමන යන්න ඔන්න මෙන්න කියල තියෙද්දි, කිසියම් පිරිසක් බොරු චෝදනා එල්ල කරල කලබලයක් ඇති කළ නිසා මට ඒ ගමන යන්න ලැබුණේ නෑ. මට ආව චෝදනා සියල්ලෙන්ම මම නිදහස් වුණා. මට ඒ ශිෂ්‍යත්වය නැවත ලැබිල තියෙනව.ඔබ පසුගිය දිනවල රෝගීව සිටියා නේද?ඔව් මම ඩෙංගු රෝගයෙන් අසාධ්‍ය වුණා. දෙවිවරු වගේ ඉන්න වෛද්‍යවරු නිසා මගේ ජීවිතය බේරුණා.ඔබේ ගීත එකතුවට මොකද වුණේ?මම ගායිකාවක් නෙමෙයි. නමුත් මගේ ගීත රසවිඳි අය මගේ ඒ උත්සාහය අගය කළා. එහෙත් ඒ ගීත බොහෝ දෙනෙක් අතරට ගියේ නෑ.සිනමාව තුළ ඔබ දකින්න නැත්තේ ඇයි?මම තවම සිනමාවේ නෑ. මම කැමැතියි හොඳ නිර්මාණයකින් සිනමාවට පිවිසෙන්න.විවාහයට දැන් කාලය හොඳයි නේද?ඔව් මම මේ දිනවල විවාහයට සූදානම් වෙනවා. දින වකවානු යොදා ගත්තම විස්තර කියන්නම්.ඔබට බලාපොරොත්තු ගොඩක් ඇති?රංගනය තමයි මම උපතින් අරගෙන ආව දේ. රංගනය තුළ මතක සිටින චරිත කීපයක් රඟපාන්නත්, අධ්‍යක්‍ෂණයෙන් ශ්‍රී ලාංකේය ලකුණ ලෝකයේ තබන්නත් බලාපොරොත්තුවක් තියෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204295</link>
    <topic>අඟහරු මත වික්‍රමයන් හි නියැළෙන පෘථිවි වැසියා</topic>
    <author>කුමාර සිරිවර්ධන</author>
    <content>අඟහරු මත වික්‍රමයන් හි නියැළෙන පෘථිවි වැසියාලෝකයට ‘ටාසන්’ චරිතය දායාද කළ ලේඛක එඩ්ගාර් රයිස් බරෝස් ගේ ‘බාර්සුම්’ පොත් පෙළේ වික්‍රමාන්විත චරිතය ජෝන් කාටර්ය. මෙම චරිතය ‘ටාසන්’ චරිතය තරමටම ප්‍රකට නොවූවත් එඩ්ගාර් ගේ පොත් කෙරේ උනන්දුව දක්වන පාඨකයන්ට ජෝන් කාටර් අමුත්තකු නොවේ. වෝල්ට් ඩිස්නි සමාගම ‘ජෝන් කාටර්’ චිත්‍රපටය නිපදවද්දී එම කාරණය ගැන සැලකිල්ලක් දැක්වූවාට සැක නැත.එඩ්ගාර් රයිස් බරෝස් ගේ මනස් පුත්‍රයා සියලු වික්‍රම දක්වන්නේ අඟහරු මතදීය. එය මියගිය ග්‍රහයෙක් නොව මියයමින් තිබෙන ග්‍රහයෙක් බව එඩ්ගාර් සිය ‘බාර්සුම්’ පොත් පෙළේ දී සඳහන් කරයි.පසුගිය මාර්තු 9 දා සිට ලොව පුරා ප්‍රදර්ශනය ඇරඹූ ඇන්ඩෘ ස්ටැන්ටන් අධ්‍යක්ෂණය කළ ‘ජෝන් කාටර්’ චිත්‍රපටයට පාදක කොටගෙන ඇත්තේ එඩ්ගාර් රයිස් බරෝස් ගේ ‘ප්‍රින්සෙස් ඔෆ් මාර්ස්’ කෘතියයි.ජෝන් කාටර් ඇමෙරිකානු අශ්වාරෝහක හමුදා නිලධාරියෙකි. 1868 දී ඔහු ඇැරිසෝනා ප්‍රදේශයේ දී රතු ඉන්දියානුවන් හා කරන බිහිසුණු සටනකට පසු පලාගොස් සැඟවෙන්නේ ගල් ලෙනක් ඇතුළතය. එහිදී ඔහු දකින්නේ සඟවා ඇති විශාල රත්තරන් තොගයකි.ඒ සමඟම එතැන මැවෙන්නේ ඉතා උස් සිරුරක් හා අත් සතරක් සහිත අමුතුම ආකාරයේ රුවකි. ඒ තර්න් නමැති අඟහරු ජීවියා වන අතර කාටර් හා ඇතිවන සටන අවසානයේ තර්න් මිය යයි. තර්න් ගේ ගෙල බැඳි පදක්කම අතට ගන්නා කාටර් වටහා ගන්නේ එය උපයෝගී කරගෙන සැනෙන් අඟහරු ලෝකය වෙත යා හැකි බවයි. අඟහරු ලෝකයට යන කාටර් එහි ඇති අඩු ගුරුත්වාකර්ෂණ ශක්තිය හරහා තමාට වැඩි උසක් පැනිය හැකි බව වටහා ගනියි.ඔහු මැදිවන්නේ අඟහරු මත පිහිටි නගර දෙකක් වූ හෙලියම් හා සොඩන්ගා අතර වසර දහස් ගණනක් තිස්සේ පවතින්නා වූ යුද්ධයටය. සොඩන්ගා නගර හමුදාව ‘නමවන කිරණය’ යනුවෙන් හැඳින්වෙන නවතම අවියකින් සන්නද්ධව පැමිණ හෙලියම් හමුදාවන්ට තර්ජන එල්ල කරමින් කියා සිටින්නේ සටන් නතර කරන්නට නම් හෙලියම් කුමරියක වූ ඩෙජාහ් තෝරිස් සොඩන්ගා නායක සැබ්තාන්ට විවාහ කර දෙන්නට කියාය.ඒ සඳහා ඩෙජාහ් කුමරියගේ ඇති අකැමැත්ත වටහා ගන්නා ජෝන් කාටර් ඇය සතුරු ග්‍රහණයෙන් බේරාගෙන පලායයි. එතැන් සිට සොඩන්ගා හමුදා කාටර් පසුපස ලුහුබඳින ආකාරයත් ඔහු අඟහරු ග්‍රහයා මත දක්වන වික්‍රමාන්විත ක්‍රියාත් චිත්‍රපටයට ඇතුළත් වෙයි.ඩොලර් ලක්ෂ 2500ක වියදමකින් තැනුණ ‘ජෝන් කාටර්’ හි ටේලර් කිට්ෂ්, ලින් කොලින්ස්, සමන්තා මෝර්ටන්, විලියම් ඩැෆෝ, ඩොමිනික් වෙස්ට් ආදී නළු නිළියෝ රඟපාති. පරිගණක තාක්ෂණය බෙහෙවින් උපයෝගී කරගත් ක්‍රියාදාම සිනමාපටයක් ලෙස හැඳින්විය හැකි ‘ජෝන් කාටර්’ ප්‍රදර්ශනය අරඹා සති හතරක් ඇතුළත ඉපැයූ ආදායම ඩොලර් ලක්ෂ 2690කි.කුමාර සිරිවර්ධන‘මහසමයම’ වේදිකා නාට්‍යයේ මුහුරත් උලෙළ පසුගියදා නෙළුම් පොකුණ මහින්ද රාජපක්ෂ රංගන ශාලාවේදී මහාචාර්ය තිස්ස කාරියවසම්, මහාචාර්ය සුනන්ද මහේන්ද්‍ර, ආචාර්ය ධර්මසේන පතිරාජ සහ ආචාර්ය ප්‍රණීත් අබේසුන්දරයන්ගේ ප්‍රධානත්වයෙන් පැවැත්විණි.මහාචාර්ය ආරියරත්න ඇතුගලයන්ගේ අධ්‍යක්ෂණයෙන් හා පෙළ රචනයෙන් එළි දැක්වීමට නියමිත මෙම නාට්‍යය ශ්‍රී ලංකාවේ ප්‍රවීණ රංගන ශිල්පීන් විශාල පිරිසකගේ දායකත්වයෙන් නිෂ්පාදනය වන්නකි. ජයලත් මනෝරත්න, විජය නන්දසිරි, ජැක්සන් ඇන්තනී, ශ්‍රියන්ත මෙන්ඩිස්, නිශ්ශංක දිද්දෙණිය, ඉන්දිකා උපමාලි, සේනානායක වේරලියද්ද, මාදනි මල්වත්ත, චතුරිකා පීරිස්, සහන් රංවල සහ ත්‍රිවිධ හමුදා සංස්කෘතික කණ්ඩායම් රංගනයෙන් දායක වෙති.‘මහසමයම’ නාට්‍යයේ රංග වින්‍යාසය චන්න විජේවර්ධන, රවිබන්දු විද්‍යාපති හා දර්ශන පියරත්න, ඇඳුම් නිර්මාණය රවිබන්දු විද්‍යාපති, සංගීත අධ්‍යක්ෂණය මහාචාර්ය කෝලිත භානු දිසානායක, වේදිකා පසුතලය මහාචාර්ය රම්‍යවර්ධන පොඩිනිලමේ, වේශ නිරූපණය බුද්ධදාස ගලප්පත්ති හා විදුලි ආලෝකය මහේෂ් උමගිලිය ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204296</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නදොම්පේ විජිත් වෙත්තමුණිප්‍රශ්නය – කීර්ති පැස්කුවල් ගයන ‘කවිකාරියේ සින්දු කියනා ළඳේ’ ගීතයේ පදමාලාව කාගෙද?පිළිතුර - සමන් චන්ද්‍රනාත් වීරසිංහගේ.දික්වැල්ලේ ලලිත් ෆොන්සේකාප්‍රශ්නය - සිනමාවෙන් ප්‍රචණ්ඩත්වය දැක්වීම පිළිබඳ ඔබේ අදහස් දක්වන්න?පිළිතුර – මා පෞද්ගලිකව ඊට කැමැති නැහැ. නමුත් ප්‍රචණ්ඩත්වය දක්වපු විශිෂ්ට ගණයේ චිත්‍රපට ලෝක සිනමාවේ තියෙනවා. ‘ගෝඩ් ෆාදර්’, ‘ස්කාෆේස්’, ‘වන්ස් අපොන් අ ටයිම් ඉන් අමෙරිකා’ වගේ චිත්‍රපට ඊට උදාහරණ.සපුගස්කන්දේ විනීතා ජෝතිරත්නප්‍රශ්නය – ‘මේරේලාල්’ නමින් කලකට ඉහත හින්දි චිත්‍රපටයක් තිරගත වුණා. එහි රඟපෑවේ දේව් ආනන්ද. ඔහු සමඟ රඟපෑ නිළිය කවුද?පිළිතුර – ඉන්ද්‍රානි මුඛර්ජි හා මාලා සිංහමීගමුවේ යොහාන් කුමාර් ද සිල්වාප්‍රශ්නය - මේ වසරේදී ලෝක විනාශය නිසැක වශයෙන්ම සිදුවෙන බව මගේ විශ්වාසයයි. මා කළ යුත්තේ කුමක් ද?පිළිතුර - ලෝක විනාශයක් වෙනවා කියලා ලෝකයේ කිසිම විද්‍යාඥයෙක් මේ දක්වා කියා නැහැ. ඒ නිසා බය නැතුව ඉන්න. එහෙමත් විශ්වාස නැත්නම් ඔබේ දේපළ සියල්ල මට දෙන්න. එයින් 10% ක මුදලක් මා දැන්ම ඔබට ගෙවන්නම්. ඒකෙන් හොඳට කාලා බීලා ලෝක විනාශය තෙක් ජොලි කරන්න.පමුණුගම කැලිස්ටා දාබරේප්‍රශ්නය – ‘ලෙස්ටර් සිංහල සිනමාවේ අසහාය මිනිසා’ පොත මිලට ගත හැකි විදිය කියන්න?පිළිතුර – එහි සංස්කාරක මහාචාර්ය සමන්ත හේරත් අමතන්න. 077 3500798මාතලේ ධර්මා ඒකනායකප්‍රශ්නය – නීතිඥ වෘත්තියේ නියැළී සිටි වාමාංශිකයන් නීති තර්කවලින් මිනිමැරුම් නඩු දිනලා මිනිමරුවන් බේරා ගත්තා නම් ඒක යුක්ති සහගතද?පිළිතුර – යුක්ති සහගතයි කියලා කොහොමටවත් කියන්න බැහැ ධර්මා.මහරගම නීලම්මහරේ සුලක්ෂණ ගුණවර්ධනප්‍රශ්නය – මුකේශ් ගයන ‘සාවන් කා මහීනා පවන් කරේ සෝර’ ගීතය රැගත් චිත්‍රපටය කුමක්ද?පිළිතුර – ‘මිලන්’. සහාය ගායිකාව ලතා මංගේෂ්කාර්. ගීතය ලීවේ ආනන්ද් බක්ෂි. සංගීතවත් කළේ ලක්ෂ්මිකාන්ත් ප්‍යාරේලාල්.දෙහිඕවිට විනීතා කළුපෙරුමප්‍රශ්නය – ‘දිනමිණ’ පත්‍රයේ රන්ජන් අමරරත්න ලියන සාහිත්‍ය විචාරවලට ඔබ එකඟද?පිළිතුර – ඔව්. මොකද; අද බොහෝ සාහිත්‍යධරයන් නවකතා කියලා ලියන්නේ පල්හෑලි. නමුත් ඔවුන් හිතනවා, ඒවා විශ්ව සාහිත්‍යයට ඇතුළත් වියයුතු තරම් ශ්‍රේෂ්ඨ නිර්මාණ කියලා. තමන්ම පුම්බගන්න නොඑසේ නම් අනුන් ලවා පුම්බගන්න බැලුම්බෝල වලට අල්පෙනෙත්තකින් ඇන්නට වරදක් නැහැ.කහටගස්දිගිලියේ ස්විනීතා අමරසිංහප්‍රශ්නය - මෙරට විද්‍යා ප්‍රබන්ධ සාහිත්‍ය්‍යයේ පුරෝගාමියා කවුද?පිළිතුර – උම්මග්ග ජාතකය තමයි මා දකින මුල්ම විද්‍යා ප්‍රබන්ධය. නූතන සාහිත්‍යය තුළ කුමාරතුංග මුනිදාස ලියූ ඇතැම් විශේෂාංග ඔස්සේ විද්‍යා ප්‍රබන්ධ කලාවක් මතුව ආවා. ඔහු ඇල්බට් අයින්ස්ටයින්ගේ විද්‍යාත්මක සොයා ගැනීම බොහෝම සරලව ප්‍රබන්ධ කතා ලෙස ලියා තිබෙනවා.දොඩන්ගස්ලන්දේ නිමල්කා සමරපාලප්‍රශ්නය – අමරසිරි පීරිස් ගයන ‘ළඳුනේ ළඳුනේ’ ගීතය මුලින් ගායනා කරන්න නියමිතව හිටියේ එඩ්වඩ් ජයකොඩි යැයි කියන්නේ ඇත්තද?පිළිතුර - ඔව්.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204297</link>
    <topic>ධාවන පථයේ නැඟී එන තරුව නටාෂා හෙස්ටිංග්ස් නිරුවතින්</topic>
    <author>ඉඳුනිල් වීරරත්න</author>
    <content>ධාවන පථයේ නැඟී එන තරුව නටාෂා හෙස්ටිංග්ස් නිරුවතින්නටාෂා මොනිකා හෙස්ටිංග්ස්.මේ දිනවල ක්‍රීඩා ලෝකයේ වඩාත් කතාබහට ලක් වුණු චරිතය ඇයයි.ජැමෙයිකන් සම්භවයක් සහිත ඇමෙරිකානු ජාතික මලල ක්‍රීඩිකාවක වන නටාෂා ලෝක ප්‍රකට ‘Espn’ ක්‍රීඩා සඟරාවේ මෙවර කවරය ඇගේ නිරුවත් ඡායාරූපයකින් සැරසීම මෙම ජනප්‍රියත්වයට හේතුවයි.‘Espn’ සඟරාවේ විශේෂ කලාපයේ (Body issue) කවරය සඳහා මීට පෙර සෙරීනා විලියම්ස්, ටීම් හොවාඩ්, බ්ලේක් ග්‍රිපින්, ක්ලැරී බෙවිලැක් සහ සාරා රෙයිනර්ටිසෙන් වැනි ප්‍රවීණ ක්‍රීඩක ක්‍රීඩිකාවන් නිරුවතින් පෙනී සිට තිබෙනවා.1986 ජූලි 23 වැනිදා ජෝර්ජියා හි උපත ලැබූ නටාෂා මේ වනවිට 26 වැනි වියේ පසුවනවා.අඩි 5 අඟල් 8 ක් උස රාත්තල් 135 ක් බර නටාෂා ඇමෙරිකාවෙන් බිහිවුණු ජාත්‍යන්තර කෙළිබිමේ පෙරළිකාර නැඟී එන ධාවන ශූරියයි.මීටර් 100, මීටර් 200 සහ මීටර් 400 ඉසව් සඳහා තරග වදින ඇය 2003 වසරේ දී පෑන් ඇමෙරිකානු කනිෂ්ඨ මලල ක්‍රීඩා උලෙළේ දී මීටර්400 ය 4 සහාය දිවීමේ ඉසව්වේ කණ්ඩායම නියෝජනය කරමින් මුල්ම රන් පදක්කම ලබාගත් අතර එවිට ඇගේ වයස 17 කි.ඉන්පසු 2004 වසරේ දී ග්‍රොසෙටෝහි පැවැති ලෝක කනිෂ්ඨ මලල ක්‍රීඩා උලෙළේදී මීටර් 400 රන් පදක්කම දිනා ගනිමින් පෞද්ගලික පළමු රන් පදක්කමට හිමිකම් කියූ අතර එහිදී මීටර් 400 ය 4 රන් පදක්කම දිනා ගනිමින් ක්‍රීඩා ලෝකයේ තරුවක් බවට පත් වූවා ය.දණහිසේ ආබාධයක් නිසා තාවකාලිකව ක්‍රීඩා පිටියෙන් ඉවත් වී සිටි නටාෂා 2007 වසරේ ඔසාකාහි පැවැති ලෝක මලල ක්‍රීඩා ශූරතාවලියේ දී මීටර් 400 ය 4 කණ්ඩායමට ඇතුළත් වෙමින් රන් පදක්කම දිනා ගත් අතර, 2008 බීජිංහි පැවැති ඔලිම්පික් උලෙළේදී මීටර් 400 ය 4 සහාය දිවීමේ කණ්ඩායමට එක් වෙමින් රන් පදක්කම ලබා ගැනීමට සමත් වූවා ය. 2009 බර්ලින් හි පැවැති ලෝක මලල ක්‍රීඩා ශූරතාවලියේදී මීටර්400 ය 4 සහාය දිවීමේ රන් පදක්කම ලැබූ ඇය, 2010 වසරේ දෝහාහි පැවැති ලෝක ගෘහස්ථ මලල ක්‍රීඩා තරගාවලියේදී මීටර් 400 ය 4 රන් පදක්කම සහ 2011 වසරේ දියාගු හි පැවැති 400 ය 4 රන් පදක්කම ලබා ගත්තා ය.2012 වසරේ ඉස්තාන්බුල් හි පැවැති ලෝක ගෘහස්ථ ක්‍රීඩා ශූරතාවලියේ මීටර් 400 ඉසව්වෙන් ලෝකඩ පදක්කමත්,400 ය 4 ඉසව්වෙන් රිදී පදක්කමත් ලබා ගත්තා ය.‘මීටර් 400 ගායිකාව‘ (400 Metre Diva) යන සුරතල් නාමයෙන් හඳුන්වන නටාෂා, නිව්යෝක් හාලෙම් හි පිලිප් රැන්ඩෝල්ෆ් තැම්පස් උසස් පාසලින් අකුරු කළාය. කුඩා කල විසේකාර ගැහැනු ළමයකු ලෙස පාසලේ ළමයින් අතර ප්‍රසිද්ධව සිටි ඇය වයස අවුරුදු 9 වනවිට නිතර ක්‍රීඩා පිටියේ දුවනු දැකිය හැකි වුණා.“පන්තියේ හිටපු සමහර පිරිමි ළමයින්ට වඩා මට ශක්තිය තිබුණා. මගේ පපුව විශාලව නොතිබීමත් කොලු පෙනුමත් නිසා සමහරු මම කොල්ලෙක් වගේ කිව්වා. එයින් මගේ හිත රිදුනත් මම ඒවා ගණන් ගන්නේ නැතිව වැඩිපුර ම ක්‍රීඩාව කෙරෙහි හිත යෙදෙව්වා.”පුවත්පත් සම්මුඛ සාකච්ඡාවකදී ඇය ළමා කාලය ගැන එසේ සඳහන් කර තිබුණා. එහිදී ‘Espn’ හි කවරයේ ඡායාරූපයට නිරුවතින් පෙනී සිටීම ගැනත් ඇය කතා කර තිබුණා. “එය බොහොම පහසු තීරණයක් වුණේ නැහැ. මම ඇත්තටම දුක් වුණා. අසරණ වුණා. නමුත් මේ ඡායාරූපය පළ කරන සඟරාවත්, එහි පිටුපස ඇති කතාවත් මාව මේ තීරණය ගන්නට පෙළඹ වූවා.”කෙසේ වෙතත් පවුලේ සාමාජිකයින් සමඟ ඉතාම සමීප ඇසුරකින් කටයුතු කරන නටාෂා, මේ වනවිට ලොවම ආන්දෝලනයට පත් කරමින් එම ඡායාරූපයට පෙනී සිට තිබේ.“අම්මා තමයි මගේ හොඳම මිතුරිය. ඒ නිසා එයා මොනවා කියයි ද කියන චකිතය මට තිබුණා. ඒත් සමහර විට ඇය කිසිවක් නොකියාවි කියලත් මට හිතුණා” නටාෂා වැඩිදුරටත් පවසා තිබේ.කෙසේ වෙතත් ඉතාමත් උත්සාහවන්ත ලෙස සෙමින් සෙමින් ඇය පැමිණි ගමන් මගේ සුවිශේෂී සන්ධිස්ථානයක් වන්නේ පාසල් වියේ දී විද්‍යාලයීය ආරාධිත තරගයකදී ඇය මීටර් 400 තරගය තත්ත්පර 51.70 කින් නිම කිරීමයි.ඉන්පසු NCAA ශූරතාවලියේ දී ඇය මීටර් 400 තත්පර 50.15 කින් නිම කළ අතර එය විද්‍යාලයීය මට්ටමෙන් දෙවැනි වේගවත්ම කාලය වුණා. ඇය එම තරග වාරයේදී අපරාජිත ව තරග වැදෙමින් ගෘහස්ථ සහ ජවන හා පිටිය මලල ක්‍රීඩාවේ මීටර් 400 ශූරිය වූ අතර එය ඇයට වයස 22 දී ඇමෙරිකාව නියෝජනය කරමින් 2008 වසරේ පැවැති ඔලිම්පික් උලෙළේ ජවන හා පිටිය මලල ක්‍රීඩා කණ්ඩායමේ සාමාජිකාවක වීමට මඟ හසර විවර කර දුන්නා.රෝස පැහැයට වඩාත් ප්‍රිය කරන නටාෂා, ඇගේ නියපොතු වර්ණ ගන්වන්නේ රෝස පැහැයෙනි. ඇගේ පාවහන්, ක්‍රීඩා මෙවලම් ඇතුළත් බෑගය මෙන් ම ඇය ගීත අසන හෙඩ්පෝන් යුගළය පවා රෝස පැහැයෙන් යුක්තයි.“මම රෝස පාටට කැමැතියි. ඒවා මාව සතුටින් තබනවා” ඇය කියන්නීය.රූපවාහිනියේ විකාශය වන බොහෝ වැඩසටහන් අතරින් රියැලිටි වැඩසටහන් බැලීමට ඇබ්බැහි වී සිටින ඇගේ විවේකය ගෙවී යන්නේ සුරතල් බල්ලා සමඟ සෙල්ලම් කිරීම බවත් ඇය පවසනවා. ධාවන පථයේ වාර්තා තබන්නට පෙරුම් පුරන නටාෂා ගැන හෙට දිනයේ තවත් බොහෝ දේ කතා කරන්නට තිබේවි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204298</link>
    <topic>වේදිකාව අයිනේ අපිව නිදිකරවලා අම්මා ටවර්හෝල් නාට්‍යවල රඟපෑවා</topic>
    <author>අරුණි මුතුමලී</author>
    <content>වේදිකාව අයිනේ අපිව නිදිකරවලා අම්මා ටවර්හෝල් නාට්‍යවල රඟපෑවාරංජනී පෙරේරාරංජනී පෙරේරා කලා ශිල්පිනියගේ ගායන දිවියේ පනස් වසරක සොඳුරු ඉසව්ව “ඔබගේ හද මාගේමයි” සංගත තැටිය එළිදැක්වීම පසුගිය දා කොළඹ දී පැවැත්වුණා.මේ ඇයගේ කුලුඳුල් සංගත තැටි එළිදැක්වීම පිළිබඳ කෙරුණු කතාබහක්.ඔබේ පළමුවැනි සංගත තැටිය එළිදක්වන්න වසර පනහක් ගත වන තුරු බලා සිටියේ ඇයි?අපි ගීත ගායනය හෝ වෙනයම් කලා කටයුත්තක් කරන්නේ සෞන්දර්ය කලා විෂයයට තිබෙන ළැදිකම නිසා මිස එය ව්‍යාපාරයක් ලෙස සලකාගෙන නොවෙයි. ඒ නිසා සංගත තැටියක් එළිදක්වන්න තරම් මුදලක් මා ළඟ තිබුණේ නැහැ. ඒකයි මේ උත්සවය මේ තරම් ප්‍රමාද වුණේ. ඒත් ගීත 16ම එකතු කරලා සීඩී එක හදලා අවුරුද්දක් විතර වෙනවා.පනස් වසරක් පුරා ඔබ ආ ගමන මතක් කළොත්?මගේ අම්මා ටවර් හෝල් යුගයේ නිළියක වුණු විමලා කාන්තා. මගේ වැඩිමල් සොයුරිය ෆ්ලොරි දේවි, නැටුම් ගැයුම් ආදියට බොහෝ දක්ෂයි. අයියා විශාරද ධර්මසිරි පෙරේරා. මද්දු අක්කා විශාරද සුජාතා අත්තනායක, හතරවැනියා තමයි මම. පස්වැනියා තාල වාදකයෙක් ලෙස ඔබ දන්නා සුසිල් පෙරේරා.අපි පුංචි කාලේ ඉඳලම කලා කටයුතුවලට සම්බන්ධයි. කොටින්ම කීවොත් අපේ අම්මා සමහර දාට රඟපෑවේ අපිව ටවර් හෝල් වේදිකාව අයිනේ පැදුරක නිදිකරවලා.ඉතින් අවුරුදු 7 දි මටත් පුළුවන් වුණා ‘බලගතු කාසිය’ වේදිකා නාට්‍යයේ ළමා චරිතයක් කරන්න.ඒ එක්කම ටික කාලෙකින් ඒ කියන්නේ අවුරුදු 10දි විතර ගුවන්විදුලියේ ‘ආධුනික පැය’ වැඩසටහනට සහභාගි වෙලා. එයින් ජයග්‍රහණය කරලා “ජයග්‍රාහී පෙළපාලි” වැඩසටහනට එකතු වෙන්න හැකිවුණා. ඒ 1954 දි විතර.ඊට පස්සේ ගුවන්විදුලි සරල ගී පරීක්ෂණයෙන් ‘ඒ’ ශ්‍රේණියේ ගායිකාවක් හැටියට සමත් වෙලා මම මුලින්ම ගායනා කළ ගීතය තමයි ‘සුගත ලොවේ වදාළ දහම ලෝ සතුන් මුදා’ කියන බුදු ගුණ ගීතය.ටික කාලයක් ඔහොම වෙද්දී අවුරුදු 14 විතර වෙනකොට මට ‘බලගතු කාසිය’ නාට්‍යයේ මගේ අම්මාගේ යෙහෙළියගේ චරිතය අම්මා එක්කම රඟපාන්න වාසනාව ලැබුණා.1960 දි මම එදා හේවුඩ් නමින් හැඳින්වුණු අද සෞන්දර්ය විශ්වවිද්‍යාලයට ඇතුළත් වුණා. එහිදී මම තෝරාගත්තේ නැටුම්. ඒත් මගේ ගායනය හා රංගනය නතර කළේ නැහැ. ඒ නිසා මට චිත්‍රපට පසුබිම් ගායනයට අවස්ථාව ලැබුණා. ‘වස්තුව‘, ‘හතරවටේ’, ‘ඉහත ආත්මය’, ‘මිනිසුන් අතර මිනිසෙක්’, ‘හරියට හරි’, ‘හරිම බඩු තුනක්’, වගේ චිත්‍රපට ගණනාවක ගායනයෙනුත්, වේදිකා නාට්‍ය, චිත්‍රපට ආදියේ රංගනයෙනුත් දායක වෙන්න ලැබුණා.එතකොට ඔබේ වෘත්තියමය ජීවිතය?හේවුඩ් එකෙන් පිටවෙලා මගේ පළමුවැනි රැකියාව වුණේ හම්බන්තොට කිරම ධම්මානන්ද මහා විද්‍යාලයේ ගුරු පත්වීම ඒ 1972 දී. ඉන්පස්සේ වත්තල ශාන්ත ආනා බාලිකා විද්‍යාලය වගේම මම ඉගෙන ගත් වෙදමුල්ල මහා විද්‍යාලයේත් කැලණි මහා විද්‍යාලයෙත් නර්තන ගුරුවරියක ලෙස සේවය කරන්න අවස්ථාව ලැබුණා. ඉන්පසු කැලණි කලාප අධ්‍යාපන කාර්යාලයේ නැටුම් උපදේශිකාව ලෙස සේවය කරන්නත් අවස්ථාව ලැබුණා. දැන් මම විශ්‍රාමිකව දරු මුනුපුරන් වගේම මගේ ප්‍රාණ සම සෞන්දර්ය විෂයත් සමඟ කාලය ගතකරනවා.ඔබේ මද්දුම සොයුරි විශාරද සුජාතා අත්තනායක මහත්මියගේ ආභාසය ඔබේ කලා ජීවිතයට අත්වැලක් වුණාද?අනිවාර්යයෙන්ම ඔව්. මගේ කලා දිවියේ මුල සිට අද දක්වාම ගුරුවරියක් වගේ මට උපදෙස් දෙමින් මගේ අඩුපාඩු නිවැරැදි කරමින් සෙවණැල්ල වගේ හිටියේ සුජාතා අක්කායි. නමුත් මම කවදාවත් සුජාතා අක්කාගේ ගීත ගායනයෙන් ජනප්‍රිය වන්නට උත්සාහ කළේ නෑ.මා ගායනා කළේ මගේම ගීතයි. මට කවදාවත් සුජාතා අක්කා වෙන්නත් බැහැ. වෙන කාටවත් සුජාතා අත්තනායක වෙන්නත් බැහැ. මගේ මවගෙන් ලද ආභාසය වගේම සුජාතා අක්කාගෙන් ලද දැනුමට මම ගරු කරනවා.අද බොහෝ ගායක ගායිකාවන්, නළු නිළියන් එකරැයින් බිහිවනවා. ඔබ කලා ශිල්පිනියක් ලෙස ගුරුවරියක් මෙන්ම මවක් ලෙස ඔවුන්ට දෙන උපදෙස කුමක්ද?අද වගේ අපේ කාලයේ මාධ්‍ය ආයතන රැසක් තිබුණේ නෑ. ඉතින් බොහෝම අමාරුවෙන් ආගමනක් තමයි අපට තිබෙන්නේ. නමුත් අද තරුණ තරුණියන්ට අවස්ථා රැසක් තිබෙනවා. ඒ නිසා ඔවුන්ගේ ගමන පහසුයි. ඒත් කොයිතරම් දේ ලැබුණත් මුල අමතක කරන්න එපා. අනුන්ගේ දේ සොරා ගෙන ඒවායින් බැබළෙන්න උත්සාහ කරන්න එපා. ඒවා තාවකාලිකයි. ඒ නිසා තමන්ගේ හෘද සාක්ෂියට වගේම ආගම දහමට එකඟව නිවැරැදි ගමනක් යන්න එතකොට ගමන ස්ථාවරයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av1204299</link>
    <topic>පුවත්</topic>
    <author/>
    <content>පුවත්ජනකරළිය නාට්‍ය හා රංගකලායතනයත්, මඩකළපුව විශ්වවිද්‍යාලයේ ස්වාමි විපුලානන්ද සෞන්දර්ය අධ්‍යාපන ආයතනයේ නාට්‍ය හා රංගකලා අංශයත් ඒකාබද්ධව නිර්මාණය කළ ”මෘච්චකටීහම්” නාට්‍යය අද (29) වැනි ඉරිදා සවස 7.00 ට කොළඹ ලයනල් වෙන්ඩ්ට් රඟහලේදී රඟදැක්වේ.මෙය ශුද්‍රක නමැති රජකෙනෙකුන් විසින් රචනා කළැයි සැලකෙන “මෘච්චකටීකා” නාට්‍යයේ දමිළ පරිවර්තනයයි. මෙම නාටකය දමිළ බසට පරිවර්තනය කරන ලද්දේ ජනකරළියේ නාට්‍ය ශිල්පියෙකු වන රාසයියා ලෝගානන්දන් විසිනි. මීට පෙර පියදාස නිශ්ශංකයන් “මැටිකරත්තය” නමින් නිර්මාණය කළ මෙම නාටකය 2009 දී පරාක්‍රම නිරිඇල්ල විසින් සිංහල භාෂාවෙන් නිෂ්පාදනය කරන ලදී.”මෘච්චකටීහම්” දමිළ නාට්‍යයද අධ්‍යක්ෂණය කරන ලද්දේ පරාක්‍රම නිරිඇල්ල විසිනි. මහාචාර්ය එස්. මෞනගුරු මහතා විධායක අධ්‍යක්ෂ ලෙස මෙම නාට්‍ය නිෂ්පාදනයට දායක වෙයි.අනුර කුලරත්න තිර රචනය ලියා අධ්‍යක්‍ෂණය කළ ‘නෙත් ලදිමි’ ළමා කෙටි චිත්‍රපටය රිද්මාංජලී කෙටි චිත්‍රපට උලෙළේදී කුසලතා පූර්ණ අධ්‍යක්‍ෂණයට හිමි සම්මානය දිනා ඇත.චමින්ද රත්නායක, චන්දන ගුණරත්න, සංජීවනී නවරත්න, අතුල කුලරත්න, පුෂ්පා කුමාරි වෙලගෙදර, කවිද නිම්සර, මලීෂ අශාන් මෙයට රංගනයෙන් දායක වී ඇත. පි‍්‍රයන්ත කුමාර කැමරාව මෙහෙයවූ ‘නෙත් ලදිමි’ අනුර කුලරත්න ගේ සිවු වැනි කෙටි සිනමා නිර්මාණයයි.ඇන්ටන් මිහිඳුකුල, කුමුදිනී මිහිඳුකුල ප්‍රමුඛ ධාරණ වීදි නාට්‍ය කණ්ඩායම 30 වන සංවත්සරය සමරන මේ වසරේ යාතිකා නමින් විකල්ප නාට්‍ය සංදර්ශන මාලාවක් ද නාට්‍ය වැඩමුළු මාලාවක් ද ‘මාතෘ ශරීරාගාරය’ නමින් වේදිකා නාට්‍යයක් ද පැවැත්වීමට කටයුතු සංවිධානය කර ඇත.සුනෙර පදනම විසින් සංවිධානය කරනු ලබන “වර්ණ උදානය” කෙටි නාට්‍ය සංදර්ශන මාලාව මැයි මස 03 වැනි දින අනුරාධපුරයෙන් ආරම්භ වේ. එදින ප.ව. 3.00 ට අනුරාධපුර සමූපකාර මන්දිර ශාලාවේදී අනුරාධපුර, රාජාංගණය, තලාව සහ කැකිරාව යන සුනෙර රංග අභ්‍යාස වැඩමුළුවන්හි විශේෂ අවශ්‍යතාව සහිත දරුවන්ගේ සුවිශේෂීවූ කලා හැකියාවන් ඉදිරිපත් කෙරෙනු ඇත.පිළිවෙළින් මැයි 11 වෙනි දින ප.ව. 3.00 ට මීගමුව රුක්මණී දේවි අනුස්මරණ රංග ශාලාවේදී මීගමුව සහ හොරගොල්ල. මැයි 18 වැනි දින ප.ව. 2.00 ට කුරුණෑගල මහ නගර සභා ශාලාවේදී කුරුණෑගල, හොරොම්බාව. නිකවැරටිය සහ කොබෙයිගනේ, මැයි 25 වන දින ප.ව. 5.00 ට බදුල්ල මහ නගර සභා ශාලාවේදී බදුල්ල, වැලිමඩ සහ බණ්ඩාරවෙල යන සුනෙර රංග අභ්‍යාස වැඩමුළුවන්හි සිසු සිසුවියන් රංගවතරණයට එක්වනු ඇත.අරලගංවිල ප්‍රාදේශීය රෝහලේ, වෛද්‍ය නිලධාරි බණ්ඩාර සෙනෙවිරත්න විසින් පූජ්‍ය රඹුකන සිද්ධාර්ථ හිමියන් ගේ ගීත රචනා කලාව පිළිබඳ විශේෂ විමර්ශනයක් කරමින් රචිත ‘බිඟුරැව් සොයා ගිය පියාසර වරුණ’ විචාර ග්‍රන්ථය සහ ‘විවාහයේ පරම විද්‍යාව‘ පරිවර්තන කෙටි කතා එකතුව දොරට වැඩුම මැයි මස 03 වැනිදා සවස 3.00 ට කොළඹ ජෝන් ද සිල්වා සමරු රඟහලේ දී පැවැත්වේ. මෙහි ප්‍රධාන දේශනා ආචාර්ය ප්‍රණීත් අභයසුන්දර හා මහාධිකරණ විනිසුරු සමන් වික්‍රමආරච්චි විසින් පවත්වනු ලැබේ.ප්‍රේමකුමාර් කරුණාරත්න රචනා කොට නිෂ්පාදනය කළ ‘බ්‍රහ්මාලෝකෙ’ නාට්‍යය මේ මස 30 දින බණ්ඩාරගම මධ්‍ය මහා විද්‍යාලයීය ශ්‍රවණාගාරයේදී පස්වරු 2.30 ට සහ 6.30 ට වේදිකා ගතවේ.සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව මගින් සංවිධානය කරනු ලබන රූපවාහිනී රාජ්‍ය සම්මාන උලෙළ - 2011 හා 2012 සඳහා රූපවාහිනී නිර්මාණ දැන් භාරගනු ලැබේ.වැඩි විස්තර අධ්‍යක්ෂ, සංස්කෘතික කටයුතු දෙපාර්තමේන්තුව, 8 වන මහල, සෙත්සිරිපාය, බත්තරමුල්ල යන ලිපිනයෙන් ලබාගත හැකිය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042910</link>
    <topic>2012 ලෝක විනාශය වෙයි ද? නැද්ද?</topic>
    <author>තුෂාරි වික්‍රමසිංහ</author>
    <content>2012 ලෝක විනාශය වෙයි ද? නැද්ද?මායාවරුන් ගේ දින දර්ශනය අවසන් වන 2012. 12. 12 දිනෙන් පසු ලෝක විනාශය සිදුවන බවට විවිධ මත, පුවත් මේ වන විට සමාජයේ විවිධ අයුරින් කතාබහට, විවාදයට ලක් වෙනවා. සැබවින්ම, ලෝක විනාශය පිළිබඳ සමාජයේ මුල්බැස ගෙන ඇති මේ කතාව කලා ක්ෂේත්‍රයේ නියැලෙන කලාකරුවන් කෙතරම් දුරට පිළිගන්නේ ද? ඒ සඳහා ඔවුන් දක්වන්නේ කුමන අන්දමේ අදහසක් ද ප්‍රතිචාරයක් ද යන්න කලාකරුවන් කිහිප දෙනෙකුගෙන් විමසා බලන්නට අපි අදහස් කළා. 2012 වසරේ අග සිදුවනවා යැයි පැවසෙන මේ ලෝක විනාශය පිළිබඳ මතයට ඔවුන් අදහස් දැක්වූයේ මෙලෙසයි.සතිස්චන්ද්‍ර එදිරිසිංහකිසිම කෙනෙක් ලෝක විනාශයක් වෙනවා කියල කියන්නෙ නැහැ. එහෙම වෙනවට අපි කවුරුත්ම කැමැතිත් නැහැ. නමුත් මීට පෙර මායාවරුන් පැවසූ අනාවැකි ඉෂ්ට වෙලා තිබෙනවා. ඒක නිසා මේ මතය බැහැර කරන්නත් බැහැ. ඒ කොහොම වුණත් ලෝක විනාශයක් සිද්ධ වෙනවා කියන මතයේ මම නැහැ. නමුත් ලෝකය තුළ විශාල වෙනස්කම් සිදුවෙන්න ඉඩ තිබෙනවා. සුනාමිය, භූමිකම්පා, සුළි සුළං, හිම කඳු දියවීම්, ඕසෝන් ස්ථරයේ සිදුරු වීම් වැනි භයානක දේ ලෝකයේ මේ වන විට සිදු වෙනවා.මෙතෙක් ජීවිතයේ අත්දැකපු නැති අත්දැකීම් අපි අද වෙනකොට විඳිනවා. මේ වසරේ විශාල වෙනස්කම් ස්වභාව ධර්මය තුළ සිදුවන බව පෙනෙන්නට තිබෙනවා. කොහොම වෙතත් මේ ගැන මගේ පදනම තමයි, මගේ ගුරු හාමුදුරු නමක් හිටියා. උන්වහන්සේ අපවත් වී වදාළ කපුදූවේ සිරිගුණාලංකාර හාමුදුරුවෝ. උන්වහන්සේට හම්බ වෙලා තිබුණා එක්තරා පුස්කොළ පොතක්. එහි නම ‘යමදේව සංහිතා’ යි. එහි සඳහන් වෙනවා ලෝකයේ බල පහක් පිළිබඳව.1. බුදු බලය, 2. පසේ බුදු බලය, 3. මහ රහත් බලය, 4. ධ්‍යාන බලය, 5. දියසෙන් බලය.මේ දියසෙන් බලය නැවත කොටස් පහකට බෙදෙනවා.1. පෙර උරුමය, 2. පෙර පැතුම, 3. මහේශාඛ්‍ය දේව සම්බන්ධය, 4. වසවර්තී අනුමැතිය (නරකට අධිපති), 5. බුද්ධ අධිෂ්ඨානය.මේ බුද්ධ අධිෂ්ඨානය කියන වචනය නිසා තමයි සමාජයේ පස්වාන් දහසක් බුදුවන්න කියන වචනය එන්නේ. ශ්‍රී ලංකාවට වඩා ඉන්දියාව ප්‍රමාණයෙන් හැට දෙගුණයක් (62) විශාලයි. මේ මහා භාරතයේ පහළ වුණු තථාගතයාණන් වහන්සේ බුද්ධ ශාසනය ස්ථාපිත කළේ ශ්‍රී ලංකාවේ. වසර පන්දහසක් පවතින බුදු දහම 2600 දී නිම වෙන්න බැහැ. මේ නිසා මම කියන්නේ ලෝක විනාශයක් සිදුවන බව පිළිගන්නට බැහැ කියලයි. නමුත් ලෝකයේ විවිධ වෙනස්කම් සිදුවන මතයේ මම ඉන්නවා.ධම්ම පදයේ සඳහන් වෙනවා වහින වැස්ස වහිනවාමයි. එය නවත්වන්න කිසිවෙකුට බැහැ. නමුත් කුඩය අරගෙන යනකොට තෙමෙනවා අඩුයි. කුඩය යනු දහමයි. ඒ වගේම තව දාර්ශනික මතයක් තිබෙනවා ඇල්බට් අයින්ස්ටයින් ඉදිරිපත් කරපු. ඒ විද්‍යාවෙන් තොර දහම ආබාධිතයි දහමෙන් තොර විද්‍යාව අන්ධයි කියලා. මේ හැම දේම අනුව මට කියන්නට තියෙන්නේ දහම අපේ ජීවිතයට අවශ්‍යයි. හොඳම දේ තමයි ධර්මානුකූලව ජීවත්වීම.නිහාල් නෙල්සන්සංඝ පීතෘන් වහන්සේලා අපිට උගන්වා තිබෙන බුද්ධ ධර්මයට අනුව බුදුරජාණන් වහන්සේ ගේ බුද්ධ කාලය මහා භද්‍ර කල්පයක්. ඒ කියන්නේ වසර පන්දහසක්. මෙයින් අදහස් වන්නේ බුදු දහම මහ භද්‍ර කල්පයක් පවතිනවා ය කියලයි. මේ ගෙවෙන්නේ බුදුන් වහන්සේ ගේ සම්බුද්ධත්ව ජයන්තියේ 2600 වැනි වර්ෂයේ අගභාගයයි. තවත් වසර දෙදහස් ගණනක් බුද්ධ කාලය ඉදිරියට සම්පූර්ණ විය යුතුයි. ඒ නිසා බුදු දහමට අනුව ලෝක විනාශයක් සිදු වෙනවා ය කියන දේ අපිට පිළිගන්න බැහැ. නමුත් වර්තමානයේ මිනිසුන් තම ජීවිත පවත්වාගෙන යන ආකාරය අනුව ඒ කියන්නේ ඔවුන් සිදු කරන පින් පව් අනුව ඔවුන්ගේ ඉදිරි අනාගතය තීරණය වෙනවා.පින් කරන මිනිසුන් රැකෙන බවත් පවු කරන මිනිසුන් ඉක්මනින්ම විනාශ වන බවත් මම පිළිගන්නවා. අපි මේ යන ගමනේ දී අද අපිට ඇස්පනා පිටම දකින්නට තිබෙන මේ සමාජයේ විවිධ විනාශයන්, දුශ්චරිතයන් භීෂණය, දූෂණය හේතුවෙන් මේ ලෝකය විනාශ වන එක කෙසේ වෙතත් මිනිසුන්ගේ විනාශය නම් අත ළඟ බව පෙනෙනවා. මම හිතන්නේ පව් කරන මිනිස්සු විනාශය කරා යන අතරම පින් කරන මිනිසුන්ට මහා භද්‍ර කල්පය ගෙවන්නට පුළුවන් තත්ත්වයක් ඉදිරියට ඇති වේවි කියලයි.උදයකාන්ත වර්ණසූරියමම නං කියන්නේ ලෝක විනාශය කියලා දෙයක් සිද්ධ වෙන්නේ නැහැ. මේවා එක එක අයගේ බොරු කටකතා. මම දකින්නේ මෙයත් වෙළෙන්දන්ගේ ප්‍රයෝගයක්. එහෙම නැත්නම් බිස්නස් ට්‍රික් එකක් ලෙසයි. ලෝක විනාශය කියන දේ කවදා හරි සිද්ධ වෙයි. එහෙම වෙයි කියලා අපි අපේ වැඩ කටයුතු පැත්තට දාලා අන්ධ වෙලා ඒ දේවල් විශ්වාස කරමින් සිටිය යුතු නැහැ. මරණය ගැන කියන්න බැහැ වගේම ලෝක විනාශය ගැනත් කියන්න බැහැ. හොඳම දේ ධර්මානුකූල ජීවත්වීමයි.එඩ්නා සුගතපාලලෝක විනාශය ගැන කතා කරන කොට ඉස්සෙල්ලම කියන්න ඕන මේ ලෝකය ඇතිවෙමින්, පැවැතෙමින්, නැතිවෙමින් තියෙන බව. මේ න්‍යාය තුළට මම අවතීර්ණ වුණේ බෞද්ධ දර්ශනයෙන්. ලෝකයේ කිසිම ශාස්තෘවරයකුට වෙනස් කරන්න බැරි නියත ධර්මය තමයි බුද්ධ ධර්මය. මගේ ආකල්පය අනුව ලෝකයේ පවතින සියලු විද්‍යාත්මක නියමයන් අබිබවා යන්න හැකි ධර්මය බුද්ධ ධර්මයයි. බුදුන්ගේ ධර්ම දේශනා අනුව ලෝකය ඇති වෙනවා වගේම පැවැතීමත් පවතිනවා වගේම නැතිවීමත් සිදුවිය යුතුයි.කවදා හරි මේ ලෝකය විනාශ වන එක ස්ථිරයි. 1899 දී ලෝකය විනාශ වන බව එක කාලයක් කිව්වා. නැවත 1919 දී විනාශ වන බව කිව්වා. මේ වකවානුවේදී 2012. 12. 12 දින හෝ ආසන්න දිනක ලේකය විනාශ වෙනවා කියලා තව මතයක් ඇති වෙලා තිබෙනවා. මේ දේ මම දකින්නේ අපේ ඡ්‍යොතිෂ ශාස්ත්‍රයේ ඉන්න රවී, චන්ද්‍ර, කුජ, බුධ, ගුරු, ශුක්‍ර, ශනි, රාහු, කේතු, යුරේනස්, නැප්චුන්, ප්ලුටෝ කියන ග්‍රහයන් දෙළොස් දෙනා අනුවයි.ග්‍රහයන්ගෙන් පෘථිවියට රශ්මි ධාරාවක් පතිත වෙනවා. ඒ රශ්මි ධාරාව මිනිසා කරා යළිත් පරාවර්තනය වෙනවා. එවිට තමයි මෙයාට හොඳයි අරයාට අසුබයි කියලා කියන්නේ. මේවා අඩු වැඩි වශයෙන් මිනිසාට බලපානවා. මේ අඩු වැඩි වීම මත තමයි කෙනෙකුට අපලයි කෙනෙකුට සුබයි කියලා ඡ්‍යොතිෂයේදී කියන්නේ. ලෝක විනාශයේදී සිදුවන්නේ ඉරයි පොළොවයි අතර සිටින ග්‍රහයින් සියල්ලම එක පෙළට එදිනට එකතු වෙනවා. එවිට භූ චලන, අස්වාභාවික විපත් වැනි දේවල් විශේෂයෙන් ඇති වෙනවා.මේ පිහිටීම උඩ භයානක විපත් සිදුවෙන්න ඉඩ තිබෙනවා. මගේ පෞද්ගලික අදහස තමයි 2012 දෙසැම්බර් 12 වැනි දා එහෙම විනාශයක් සිදුවන්නේ නැහැ කියන එකයි. මොකද අපි සැම දෙනාම ධාර්මිකව මේ ලෝකයේ ජීවත් වුණොත් ඒ දහමට අනුව අපිව ඒ ධර්මයෙන් ආරක්ෂා වන නිසා එවැනි විපත් සිදුවීමේ ඉඩකඩ අඩුයි. මේ ලෝකයේ අපේ ජීවිත ඔප්පුව අපේ හඳහනයි. ඒ අනුව තමයි අපිට යම් දෙයක් ලැබෙන්නෙ සහ නොලැබී යන්නේ.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042911</link>
    <topic>එක ගීතයයි, රචකයෝ දෙතුන් දෙනයි</topic>
    <author>ජෝජ් රොබ්සන් ද සිල්වා</author>
    <content>එක ගීතයයි, රචකයෝ දෙතුන් දෙනයිවිශේෂ හෙළිදරව්වක්!ගී පද රචනය බුද්ධිමය දේපළකි. සමහර විට එම බුද්ධිමය දේපළ සිතාමතාම මංකොල්ල කන අවස්ථා මෙන් ම වැඩි අවධානයක් නොදීම හේතුවෙන් සැබෑ නිර්මාණකරුට අහිමි වී යන අවස්ථා ද කොතෙකුත් දකින්නට ඇත. එවැනි අවස්ථා වලදී එකම ගී පද රචනය සඳහා වරින් වර රචකයින් දෙතුන් දෙනෙකුගේ නම් සඳහන් කෙරී ඇති බැව් ඒ පිළිබඳව විමර්ශනය කරනා කා හට වුව ද අනාවරණය කරගත හැකි කරුණකි. එහෙයින් ඇතැම් ගීත සැබැවින් ම පද රචනය කළ ගී පද රචකයින් කවුරුන් ද යන වග දැන ගැනීම බරපතළ ගැටලුවක් බවට ද පත් වී ඇත.අප පමණක් නොවේ සිංහල ගී පද රචනා ක්ෂේත්‍රයට මහඟු මෙහෙවරක් ඉටු කර ඇති මහාචාර්ය සුනිල් ආරියරත්නයන් ද එවැනි ගැටලුවලට මුහුණ පා අසීරුවට පත් වූ අවස්ථා ඇත. (උදාහරණයක් ලෙස සුනිල්ගේ ‘නූතන ගේය කාව්‍ය සංහිතා’ 2009 සිව්වෙනි මුද්‍රණයේ 59 පිටුවේ ඇලෝයි ගුණවර්ධන නමින් පළකර ඇති ‘පායා ඇයි හිනැහෙන්නේ’ ගී පදමාලාව ගුණරත්න අබේසේකර විසින් රචිත ගී පදමාලාවක් බවට දැනට කරුණු හෙළි වෙමින් තිබීම අපිට සැළකිල්ලට ගැනීමට පුළුවන)විශේෂයෙන් ම මෙම ලිපියෙහි අප විසින් සඳහන් කරනු ලබන ඇතැම් ගීත නිර්මාණ කළ පද රචකයින්ගෙන් සමහරෙකු අද වනවිට ජීවතුන් අතර නොමැති හෙයින් ද ගී පට, තැටි, ගීත පොත් මෙන් ම විද්්‍යුත් මාධ්‍ය මගින් ද අදාළ ගී පද රචකයින් පිළිබඳ පරස්පර විරෝධීව නම් සඳහන් කරනු ලබන හෙයින් ද මෙම තත්ත්වය සැබෑ නිර්මාණකරුවන්ට හානිදායක වී ඇති අතර වඩාත් බරපතළ ගැටලුවක් බවට ද පත් වී ඇත.පායා ඇයි හිනැහෙන්නේ නිල් ගුවනේ තරු රාශී නැති වී - නැති වී නම් ඇගෙ මූණේ නිල්වන් දෙනෙතේ කාන්තී...!(ගැයුම - එච්.ආර්. ජෝතිපාල)“පායා ඇයි හිනැහෙන්නේ” ගීතයේ පද රචකයා ලෙස ගුණරත්න අබේසේකරගේත්, ඇලෝයි ගුණවර්ධනගේත් නම් වරින්වර යොදා ගෙන ඇති අතර එලෙස ඇලෝයිගේ නම ද වෙනත් පද රචකයින්ගේ නම් ද සඳහන් කෙරී ඇති තවත් ගීත කිහිපයක් මුලින් ම ඉදිරිපත් කරමු.“සුවඳයි මුවේ මල් පැණි” (සරත් මුණසිංහ එනම් දැන් මීගහවෙල සුමනශාන්ත හිමි) - “මුලදී බැන්ඳ ආදරයක මිහිර” (කරුණාරත්න අබේසේකර) - “ඇස් දෙක වාගෙ හිටිය” (චිත්‍රානන්ද අබේසේකර) - “අහන්න මගෙ හොඳ පුංචි පුතේ” (කරු) - “මගෙ ජීවිතයේ සතු වී තිබූ දෙයක්” (කරු) - “පිළිගන්න මම චන්න ඇමැතී” (කරු) - “මා ලැබූ ජීවිතයේ” (ප්‍රේමකීර්ති ද අල්විස්) - “ආදරේ මට නෑ කියා” (ජෝර්ජ් ලෙස්ලි රණසිංහ) - “ආලය කාටත් පොදු දෙයකි” (කරු) එම ගීතය. එම ගීත පද රචනය කළේ ඇලෝයි විසින් ද නැත්නම් අප වරහන් තුළ සඳහන් කර ඇති ගී පද රචකයින් විසින් ද යන වග ගැටලුවක් නොවේ ද?ගංගා යමුනා හා වුණා - සිසිලෙහි සිසිලක් පා වුණා දෙහදක් අද දින යා වුණා - ඒ ඔයයි මමයි...!(ගැයුම් - පැට්‍රික් දෙනිපිටිය, මල්ලිකා ද සිල්වා)සිරිල් ඒ සීලවිමලගේ නම විටෙකත් තවත් විටෙකදී කරුණාරත්න අබේසේකරගේ නමත් පද රචකයා ලෙස යොදා ගෙන ඇති “හොඳ සිරියාවයි ආකාසේ” ගීතයේ බුද්ධිමය දේපළ අයිතිය කවුරුන් සතු විය හැකි ද? තවද සීලවිමල ද, ප්‍රේමකීර්ති ද නැත්නම් චිත්‍රානන්ද අබේසේකර ද සැබෑ පද රචකයා යන වග නිරාකරණය කරගත යුතු තවත් ගීතයකි.“හිස් ටින් එකක් වගෙයි අපේ ජීවිතේ” නම් ගීතයක්. (අප දන්නා අයුරු නම් එය “දැන් මතකද” චිත්‍රපටය සඳහා සීලවිමල විසින් රචිත ගී පදමාලාවකි. එහෙත් තවත් පද රචකයින් දෙදෙනෙකුගේ නම් මේ ගීතයට ඈදුණේ කෙලෙසින් දැයි අපි නොදනිමු) “කවුද ඔබ කවුරුන්දෝ” ගීතයට ද පද රචකයින් ලෙස වරින් වර සීලවිමල, ප්‍රේමකීර්ති සහ ජෝර්ජ් ලෙස්ලි රණසිංහ යන තිදෙනාගේ නම් වෙන වෙනම සඳහන් වී ඇත.“මල් කැකුලී කෝමලී මනාලී” ගීතයේ පද රචකයා ලෙස ජෝර්ජ් ලෙස්ලිගේ නම් වරෙක දීත් තව වරෙකදී රවිලාල් විමලධර්මගේ නමත් සඳහන් වී තිබේ. එසේ ම ‘’ඔකඳ වෙලා සිත” ගී පද මාලාවේ පද රචකයා ලෙස වරින් වර වෙන වෙන ම ධර්මසිරි ගමගේ. ජෝර්ජ් ලෙස්ලි සහ ක්ලැරන්ස් විජේවර්ධනගේ නම් යොදා ගෙන ඇත.ක්ලැරන්ස් පද රචකයා ලෙස විටකදීත් තවත් විටක දී ප්‍රේමකීර්ති පද රචකයා ලෙසත් “මදහස පාලා ඔබේ අත දීලා” ගීත පදමාලාව වෙනුවෙන් යොදා ගෙන ඇත. එමෙන් ම “උමයංගනියෝ සුර ලාලනියෝ’ ගීතයේ පද රචකයා ලෙසින් ද ක්ලැරන්ස්ගේ නම මෙන් ම කරුණාරත්න අබේසේකරගේ සහ කේ.ඩී.කේ. ධර්මවර්ධනගේ නම් ද වෙන් වශයෙන් යොදා ගෙන තිබීම අපට නම් ගැටලුවකි. “ඈත රන් විමන්” ගීතයට ද පද රචකයා ක්ලැරන්ස් ගේ නම සේම ෂෙල්ටන් වීරරත්නගේ නම ද සඳහන් කෙරී ඇත.“මල් පිබිදෙන එක වසන්ත සමයක” ගීතයට පද රචකයා ලෙස ක්ලැරන්ස් ගේ නම සේම කරුණාරත්න අබේසේකරගේ නම ද වෙන වෙනම යොදා ගත් අවස්ථා ද ‘දිනෙක මේ නදී තිරේ’ පද රචකයා ලෙස ක්ලැරන්ස් ගේ නමත් කුලරත්න ආරියවංශගේ නමත් වෙන වෙනම සඳහන් වූ අවස්ථා ද ඇත.මඟ තොටදී හමුවෙද්දී - අපට කතා හැදුණා ලොව කැළඹී ගිනි ගද්දී - දෙදෙනා කතා කෙරුවා...!(ගැයුම - මිල්ටන් මල්ලවආරච්චි)“මඟ තොටදී” යනුවෙන් ඇරඹෙන ගීත කිහිපයක් ම මිල්ටන් මල්ලවආරච්චි විසින් ගායනා කර ඇති අතර එම ගීත සඳහා ද වරින්වර ගී පද රචකයින් කිහිප දෙනෙකුගේ නම් යොදා ගෙන ඇත. ඒ මෙසේ ය. “මඟ තොටදී හමු වෙද්දී” ගීතයට කේ.ඩී.කේ. ධර්මවර්ධන සහ ප්‍රේමකීර්ති ද අල්විස් ලෙසින් ද ‘මඟ තොට දී හමුවෙලා’ ගීතයට කේ.ඩී.කේ.., ප්‍රේමකීර්ති සහ ක්ලැරන්ස් ලෙසින් ද - ‘මඟ තොටෙහි ද නැත හමුවෙන්නේ” ගීතයට වර්නන් පෙරේරා, ප්‍රේමකීර්ති සහ කේ.ඩී.කේ. ලෙසින් ද වේ.කේ.ඩී.කේ. ධර්මවර්ධන පද රචකයා ලෙසින් වරෙක සඳහන් වී ඇති “හවසට පායා අරුණේ සැඟවෙන” ගීතයේ පද රචකයා ලෙස තවත් වරෙක දී ප්‍රවීණ සංගීතඥයෙකු ව සිට නැසී ගිය ස්ටැන්ලි පීරිස්ගේ නම ද සඳහන් කෙරී ඇති අතර “ආදරේ රන් බිඟුන් නැසු බාඳුරා මල” ගීතයේ පද රචකයා ලෙස කේ.ඩී.කේ. ගේ මෙන් ම ප්‍රේමකීර්තිගේ නම් වෙන වෙනම යොදා ගත් අවස්ථා ද ඇත. එමෙන් ම “වෙන්වන්නවදෝ ළං වූවේ” සහ “ළංවන්නවදෝ වෙන් වූවේ” යන ගීත පද මාලාවන්ට ද රචකයින් දෙදෙනෙකුගේ නම් වෙන වෙනම සඳහන් කෙරී ඇත. ඒ, කේ.ඩී.කේ. සහ උපාලි ධනවලවිතාන ගී පද රචකයින්ගේ නම් ය.උපාලි ධනවලවිතාන ගී පද රචකයා ලෙස වරෙක සඳහන් කෙරෙන “වලා වියන් තරු සෙවණේ සිහින සැදැල්ලේ” ගීතයේ පද රචකයා ලෙස තවත් වරෙකදී සඳහන් කෙරෙන්නේ ගාමිණී විජේතුංග යනුවෙන් ය. එසේ ම ‘අතීත දිවියේ අනන්ත අඳුරේ’ ගීතයට ද වෙන් වෙන්ව උපාලිගේත් කරුණාරත්න අබේසේකරගේත් නම පද රචකයා ලෙස සඳහන් වී ඇති අතර ‘මංගල නැකතින් යන්නට’ - ‘හදවත ඉල්ලා’ - ‘මේ ගංගා ධාරේ’ සහ ‘රුවට රුවේ සකුරා ඉවුරේ’ වැනි ගීත සඳහා පද රචකයා ලෙස උපාලිගේ නමත් එකී ගී අනුපිළිවෙළට සේන සමරසිංහ, වර්නන් පෙරේරා, ආචාර්ය අජන්තා රණසිංහ සහ කුලරත්න ආරියවංශ යන ගී පද රචකයින්ගේ නම් සඳහන් කෙරී තිබේ.අජන්තා ගී පද රචකයා ලෙසින් විටෙකදී සඳහන් කෙරී ඇත “මාළිගා පෙම් මාළිගා” ගීතයේ තවත් විටෙකදී පද රචකයා ලෙසින් සඳහන් කෙරී තිබෙන්නේ පේ‍්‍රමකීර්ති ය. ප්‍රේමකීර්ති ගී පද රචකයා යයි විටෙක සඳහන් කෙරී තිබෙන ‘කුරුල්ලනේ මේ රාජ කුමාරිට කුමාරයෙක් නෑ” ගීතයේ පද රචකයා ලෙස අජන්තාගේ හෝ උපාලිගේ නම් සඳහන් කෙරුණු අවස්ථා ද වේ. “හන්තානේ කඳු මුදුන සිසාරා” ගීතයේ පද රචනයට ද අජන්තාගේ නම වරෙක සඳහන් වන අතර තවත් වරෙකදී විජය රාමනායකගේ නම සඳහන් වේ.“මනලෝලි මනමාලියේ” ගීතයේ පද රචකයා රූකාන්ත ගුණතිලක ලෙස සඳහන් කෙරෙන අවස්ථාවන් මෙන් ම හේමසිරි හල්පිටගේ නම සඳහන් වන අවස්ථා ද වේ.දසක ගණනක් පුරා නත්තල් සමයේ දී ඇසෙන “පුළුන් වගේ සුදු රැවුල දිගයි” ගීතයට සහ “සිහිල් සුළං පාවී දස අතට හමන්නේ” ගීතයටත් පද රචකයින් ලෙස දෙදෙනෙකුගේ නම් වරින්වර යොදා ගෙන තිබේ. ඒ - උපාලි අත්තනායක සහ සී.ඩී. ෆොන්සේකාගේ නම් ය.ජනප්‍රිය ළමා ගීත දෙකක් වන ‘හිංචි පිංචි හාවා’ සහ ‘ටක් ගානවා ටික් ගානවා’ සඳහා ද ගී පද රචකයින් සිව් දෙනෙකුගේ නම් සඳහන් කෙරෙමින් ඇත. ‘හිංචි පිංචි හාවා’ ගීතයේ පද රචකයා ලෙස ක්ලෝඩ් ද සොයිසාගේ සහ කරුණාරත්න අබේසේකරගේ නම් ද ‘ටක් ගානවා ටික් ගානවා’ ගීතයේ පද රචකයා ලෙස ප්‍රේමකීර්ති ද අල්විස්ගේ සහ ඈ. ලයනල් ද සිල්වාගේ නම් වෙන් වශයෙන් වරින්වර සඳහන් කෙරේ.දඟකාර ඔය දෑස දුටුවා එදා දුර ඈත පාසල් වියේ නොදැනීම අපගේ ම සිත් යාවුණා දසුනින් ම හසුනක් මවා...!(ගැයුම - සනත් නන්දසිරි)මහාචාර්ය සංගීත් නිපුන් සනත් නන්දසිරි ගයන ‘දඟකාර ඔය දෑස’ ගීතය අප දන්නේ සුනිල් ගුණවර්ධන විසින් රචිත ගී පදමාලාවක් ලෙසින් ය. එහෙත් මෑතකදී පුද්ගලික විද්්‍යුත් මාධ්‍යයකින් අසන්නට ලැබුණේ මෙම ගීතයේ පද රචකයා ප්‍රණීත් අබේසුන්දර බැව් ය. එමෙන් ම සඳළු තලේ සිට පෙරමඟ බලනා මානවිකාවියෙ’ ගීතයේ පද රචකයා ලෙස නිමල් රත්නසිරි රූපසිංහ අප හඳුනාගෙන උන්නත් එම ගීතයේ පද රචකයා ලෙස සුනිල් ගුණවර්ධනගේ නම් සඳහන් වූ අවස්ථා ද ඇත.“මැණිකේ ඔබේ සිනාවේ” ගීතයේ පදමාලාවට ද විමලදාස පෙරේරා සහ හේම ශ්‍රී ද අල්විස් යන පද රචකයින් දෙදෙනාගේ නම් වෙන වෙනම වරින්වර සඳහන් කෙරී ඇති අතර හේම ශ්‍රී සහ තලවතුගොඩ සරත් චන්ද්‍රසිරි ‘මගෙ දෑසෙ කඳුළු’ ගී පදමාලාවේ අයිතිය සඳහා මේ දිනවල ‘රසඳුන’ මගින් කරුණු සනාථ කරමින් සිටියි. ඒ හා සමගාමීව ‘රුවන් අඹර සෙමර සලන’ ගීතයේ පදමාලාවේ අයිතිය පිළිබඳව ද ලලිත් එස්. මෛත්‍රිපාල සහ ලයනල් සී. ද අල්විස් ගී පද රචකයින් දෙදෙනාගේ නම් සඳහන් කෙරෙමින් තිබෙනු නොරහසකි.කරුණා සුවඳ තවරාලු මුව පියුමේ මවගේ සෙනෙහසයි උල්පත සැනසීමේ...!(ගැයුම - නිහාල් නෙල්සන්)කරුණා සුවඳ තවරාලු මුව පියුමේ’ ගීතයේ පදමාලාව ද අප හොඳින් හඳුනා ගෙන සිටි නැසීගිය ගී පද රචකයෙකු වූ කොලින්ස් අලුත්ගේ විසින් රචිත ගීතයක් වුව ද එම ගීතයේ පද රචකයා ලෙස ගායන ශිල්පී නිහාල් නෙල්සන් ගේ නම සඳහන් වී තිබෙනු ද දක්නට ලැබුණි.ලලිත කලා ඔප කරනා සීගිරි ළඳුනේ ඇයි ඔබ තනි වී ශෝ දුකිනී ඉන්නේ...!(ගැයුම - චිත්‍රා සෝමපාල)අතීතයේදී අපට ඇසුණු ඉතා රසබර ගීත ගණනාවකම පද රචකයින් අවිනිශ්චිත වී ඇති අතර ‘ලලිත කලා ඔප කරනා’ ගීතය ද ඊට අයත් වී ඇත. කෙනෙකු ‘ලලිත කලා’ ආටිගල සරත්චන්ද්‍රගේ පදමාලාවකැයි සඳහන් කරද්දී, විද්්‍යුත් මාධ්‍යයකින් එය පියසේන කොස්තාගේ පදමාලාවක් ලෙස හඳුන්වා ඇත. තවත් තැනෙක එම ගීතය හර්බට් ඇම්. සෙනෙවිරත්නගේ පදමාලාවක් යනුවෙන් සඳහන්ව තිබෙනු ද දුටුවෙමු.“කෝ අද මැණිකා කොහෙද ගියේ” ධර්ම ශ්‍රී කල්දේරා විසින් රචිත ගීතයකැයි තැනෙක සටහන් වන අතර එය කරුණාරත්න අබේසේකර විසින් රචිත ගීතයක් ලෙස ද සඳහන් ව තිබේ. එසේ ම “දීපශිඛා දැල්වේ ජීවිත මේලාවේ” ගීතයේ පදමාලාවේ රචකයා ලෙස ධර්ම ශ්‍රී ගේ නම මෙන් ම කරුගේ නම ද වෙන වෙනම යොදා ගෙන තිබෙනු ද දකින්න ලැබුණි.“දුර පෙනෙන තැනිතලා’ ගීතයේ පද රචකයා ලෙස සරත් විමලවීරගේ නමත් ආටිගල සරත්චන්ද්‍රගේ නමත් වෙන වෙනම කියැවේ. “ඈ නීල වරළ පීරලා” ගී පදමාලාව ද පද රචකයා පිළිබඳ ගැටලු සහිත ගී පදමාලා අතරට එක්වන්නේ එහි පද රචකයා ලෙස වරෙක දී කරු ද, තවත් විටෙකදී සරත් මුණසිංහ ද, මේ වනවිට ධනපාල උඩවත්ත ද නම් කෙරී ඇති හෙයින් ය. “මම බොහොම බය වුණා” ගීතයේ පදමාලාවට හිමිකරු ලෙස එම්.එස්. ප්‍රනාන්දුගේ නමත් වොලී බැස්ටියන් ගේ නමත් වෙන වෙනම සඳහන් වූ අවස්ථා දක්නට ලැබුණි.“ඇයි දුක් වන්නේ කරදර වන්නේ” කරු විසින් රචිත පදමාලාවක් ලෙස මෙන් ම බ්‍රයන් ප්‍රනාන්දු විසින් රචිත පදමාලාවක් ලෙසින් ද සඳහන් කෙරී ඇත. “ඔබ නිදන්න” ගීතයේ පද මාලාවට කරු, අජන්තා සහ මෙල්රෝයි ධර්මරත්න වෙන වෙනම පද රචකයා ලෙස සඳහන් කෙරී ඇති අතර “ආයුබෝවන් ජපන් ළදේ සයොනාරා” ගීතයේ ද පද රචකයා ලෙස කරු සහ මෙල්රෝයිගේ නම් වෙන වෙනම සඳහන් කෙරි ඇත. “උන්මාදිනියේ වෙන් වී යන පිටුපාලා’ ගීතයේ පද රචකයා ලෙස කරුගේ නමත් ලලිත් එස්. මෛත්‍රිපාල ගේ නමත් වෙන් වශයෙන් සඳහන් වී තිබෙනු දකින්න හැකි විය.“මේ පාළු මාවතේ” ගී පද රචකයා ලෙස ද කුලරත්න ආරියවංශගේ සහ වර්නන් පෙරේරාගේ නම් වෙන් වෙන්ව යොදා ගෙන තිබේ.“සඳ වැසුනට ඉර ගිලුණට කමක් නෑ” සහ “සුජාතා” ගීත පදමාලා සිසිර සේනාරත්න විසින් රචිත ඒවා බැව් මෙන් ම ‘සඳ වැසුණට’ කරු විසින් රචිත ගීතයක් බැව් ද, ‘සුජාතා’ හර්බට් ඇම්. සෙනෙවිරත්න විසින් රචිත ගීතයක් බැව් ද සඳහන්ව ඇති අයුරු ද අප දුටුවෙමු.ගායන ශිල්පී සී.ටී. ප්‍රනාන්දු විසින් ගයන ලද ගීත කිහිපයකම ගී පද රචකයින්ගේ නම් ගැටලු සහගත විය. “මේ ලෝකේ සැමා රසේ” (බිළිඳා නැළවේ උකුලේ) පද රචකයා ඇලන්සන් පියදාස ද නැත්නම් සරත් විමලවීර ද යන වග නිවැරදි ව කීමට වන්නේ වරින් වර වෙන වෙනම ඔවුන් දෙදෙනාගේ ම නම් එම ගීතයේ පද රචකයා ලෙස යොදා ගෙන ඇති නිසා ය. පහත දක්වන ගීත ද එම ගැටලුව සහිත ඒවා වේ. “කිමද සුමිහිරියේ’ (කරු/ සරත් විමලවීර) - “පින් සිදු වෙන්නේ අනේ බාල ළමුන්නේ” (ආර්.එන්.එච්. පෙරේරා/ විමලවීර) - ආනෙ ඩිංගක් ඉන්නකෝ’ (ඩී.සී. ජයසිංහ/ විමලවීර) - “අඹරුක් සෙවණැල්ලේ” (රත්නසේන ඩයස්/ විමලවීර) “මා බාල කාලේ” මාලනී විජේවීර/ විමලවීර) එම ගීතයන් ය.ආදරෙ කරලා ඇති කරලා රන් කූඩුවෙ දමලා ආහාර කවලා පෙම් බස් දොඩවලා රස කරලා ගියානෙ මාල ගිරවි මා තනි කරලා...!(ගැයුම - මී මැස්සෝ)ජනප්‍රිය කණ්ඩායම් ගීතයක් වූ ‘ආදරෙ කරලා ඇති කරලා’ ගීතයේ පද රචකයා ද ගැටලුවකි. වරෙක දී එහි පද රචකයා ජෝ.බී. පෙරේරා ය. විටෙක දී ජෝනස් පෙරේරා වන අතර තවත් විටෙකදී ලාල් හේවාපතිරත්න ය.කරුණාරත්න අබේසේකර ද සිරි කුලරත්න ද “පියාපත් සළා මම ඔබ සොයා එම රැයේ” ගීතයේ පද රචකයා යැයි ගීත පොත් දෙකක් අතැතිව කෙනෙකු අපගෙන් විමසූ අවස්ථාවක් විය. ගී පොත් දෙකේ දෙදෙනාගේ ම නම් වෙන වෙනම පළ වී තිබුණි. අපගෙන් පැනය ඇසූ අය පැවසුවේ කැසට් පට දෙකක කවර වල ද මේ අයුරින් ම පළ වි තිබුණු බව ය. ඇත්තටම මේ බුද්ධිමය දේපළ කාගෙද? පිළිතුරු ලෙසින් කිසිවක් කීමට අපි අපොහොසත් වෙමු.“රසඳුන” මෙම හෙළිදරව්ව කරනු ලැබුවේ සැබෑ ගී පද රචකයා කවරෙක්ද යන වග ගැටලු සහිතව (එක ගී පද රචනයට පද රචකයින් දෙතුන් දෙනෙකුගේ නම සඳහන් ව) සමාජ ගත වී ඇති ගීත අතළොස්සක් පිළිබඳව පමණි. මෙහි දැක් වූ ගීතයන්ට අදාළ හිමිකම් නිවැරදිව සනාථ කළ හැකි ගී පද රචකයින්ට සහ ඔවුන්ගේ පවුල් සාමාජිකයින්ට සිය අයිතිය තහවුරු කරගැනීම උදෙසා ‘රසඳුන’ ඉදිරි කලාප වල ඉඩකඩ වෙන් කර දීමට අපි බලාපොරොත්තු වෙමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042913</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමතරු ගැන කතා කරන්න බැහැනේ මෙයාලා, තරු පැටලෙන සයිස් එකට පායන නිසා මේ දවස්වල.පැටලෙනව කිව්වෙ පැටලිලා වලි දාගන්න මීනින්ග් එකෙන් නෙවි, විජේ මල්ලිට පැටලෙනව කිව්වෙ වයර් මාරු වෙනව වගේ ටැපලෙන සීන් එකට. මොන තරුවද මොන ස්ටාර් ද කියල ආතක් පාතක් නැතුව යන සීන් එකට. විජේ මල්ලිල ඉස්කෝලෙ යන කාලෙ නම් එකම එක තරු කැටගරි එකයි. ඒ ඉතින් ෆිල්ම් ස්ටාර් චිත්‍රපට සිනමා තාරුකා විතරයි. ‘තරු පායන ආකාසේ’ කියල මොහිදීන් බෙග් ඒ කාලෙ සින්දුවෙන් කිව්වාට තරු බිමත් පායන්න ගත්තෙ පස්සෙ කාලෙ මේ පික්චර් සීන් එකත් එක්ක. ඒ කාලෙ තිබුණු ෆිල්ම් ටැබ්ලොයිඩ් එකක් ඕර්ගනයිස් කළා වගේ විජේ මල්ලිට මතකයි ‘බෙන්තොටට තරු පායයි’ කියල ට්‍රේන් ජර්නි එකක්. ‘විසිතුර’ කියන ෆිල්ම් ටැබ්ලොයිඩ් එක ‘බෙන්තොටට තරු පායයි’ කියල කොළඹ කොටුවෙ ඉඳල බෙන්තොටට කෝස්ට් ලයින් එකේ ස්පෙෂල් ට්‍රේන් එකක ෆිල්ම් ස්ටාර්ස් ලෝඩ් එකක් අරගෙන ගියා. ඒ කාලෙ දිලිසි දිලිසි බැබළුණු තරු ඔක්කොම යන්නෙ නැද්ද ‘විසිතුර’ බෙන්තොටට තරු ට්‍රිප් එකේ. සන්ධ්‍යා, ජීවා, ෆ්ලොරිඩා, ක්ලැරිස්, කාන්ති ගුණතුංග, සිරිමතී, විජිතා, උදුලා, රීටා, නාලිනී, නීටා, ලීනා, ඔය සෙට් එකම ගියා මගෙ හිතේ. එතකොට මේල් ස්ටාර්ස්ල. ඒ ගොල්ලන්ගෙත් අඩුවක් නෑ.ගාමිණී, ටෝනි, ඩොමී, ආනන්ද, අසෝක, ඩීආර්, ජෝ, එඩී- රුක්මණී, කුලතුංග ශේන්, දැරණියගල, හර්බට් එම්, නෙල්සන්, එල්සන් කට්ටිය කොච්චරක්ද? ඒ වුණාට දැන් ඉන්න ස්ටාර්ස්ල. ෂිහ්ඞ කියල වැඩක් නෑ. ඔක්කොම තරු ටෙලිවිෂන් පෙට්ටිය අස්සෙ. රියැලිටි ෂෝස් එක්ක කොච්චර කෝටියක් තරු පායල තියෙනවද? සුපර් ස්ටාර්, කොමඩි ස්ටාර්, චිල්ඩ්රන්ස් ස්ටාර්, ඩාන්සින් ස්ටාර්, සින්ගින්ග් ස්ටාර්, රණවිරු ස්ටාර්. බලාගෙන ගියාම තරු පිරිච්ච ලෝකයක් වෙලා. හැබැයි මේ ගොල්ලන්ගෙන් කීයෙන් කී දෙනෙක් තාම බැබළෙනවද දිලිසෙනවද කියන එක නම් හොයල බලන්න වටිනවා.විජේ මල්ලිගෙ මීටරේට අහුවෙන විදියට, දැන් කාලෙ හරි හමන් ස්ටාර් කෙනෙක්, පායනවද කියන එක නම් මාර ප්‍රොබ්ලම් එකක්. නිකම්ම නිකම් සීනිබෝල ස්ටාර්ස්ල පායල නිවි නිවී යනව තමයි විජේ මල්ලිට පේන්නෙ. බයස්කෝප්වල,ටෙලිඩ්‍රාමාස්වල පායන තරුවලට වැඩිය ලෝකෙ පුරාම ඉන්න ෆෑන්ස්ලගෙ පපුවෙ ජීවත්වෙන තරු ජාතිය ඔයගොල්ලො දන්නවනේ. ඒ ගොල්ලො තමයි ක්‍රිකට් ස්ටාර්ස්ල. ලෝකෙ ක්‍රිකට් ප්ලේ කරන මොන රටේ වුණත් ක්‍රිකට් ස්ටාර්ස්ල නම් ෆිල්ම් ස්ටාර්ස්ලටත් වැඩිය පොපියුලර් බුවෝ. බලන්නකො නිකමට ඉන්ඩියන් ප්‍රිමියර් ලීග් ක්‍රිකට් ස්පොන්සර් කරන බොලිවුඩ් ෆිල්ම් ස්ටාර්ස්ල කවුද කියල. ෂාරුක් ඛාන්ගෙ ඉඳල ප්‍රීති සින්ටා, ශිල්පා ෂෙට්ටි, කරීනා කපූර්ලා ක්‍රිකට් ග්‍රවුන්ඩ්ස්වල ආතල් ගන්න හැටි අපිටපේනවනේ. අපේ ෆිල්ම් ස්ටාර්ස්ලගෙන් කීයෙන් කී දෙනාද ක්‍රිකට් ෆෑන්ස්ල වෙන්නෙ? ඔය ෆිල්ම් ටෙලි ස්ටාර්ස්ල වගේ පායල බැහැල යන ජාතියෙ ස්ටාර්ස්ල නෙවි අපේ ක්‍රිකට් ස්ටාර්ස්ල. ලෝකෙම එහෙමයි. අපේ අර්ජුන, සනත්, අරවින්ද, මුරලි, වාසි, ලසිත්, ඩිල්ෂාන්, සංගා, මහේල, කලූ, මාවන්, හෂාන්, රෝයිල, දුලීප්ල, රංජන්ල වුණත් රියල්ම රියල් ස්ටාර්ස්ල. විජේ මල්ලිගෙ ස්ටාර් ස්ටෝරීස්වලට අදඑකතුවෙන්නෙ ක්‍රිකට් ගහන රියල්ම රියල් ස්ටාර් කෙනෙක්. ක්‍රිස් ගේල් කිව්වාම වෙස්ට් ඉන්ඩියන්ස්ලගෙ හිටපු දැන් අයි.පී.එල් ගහන ආපහු නැෂනල් ටීම් එකට අරගෙන ඉන්න ලස්සන සින්ස්ෆුටර් ක්‍රිස්ගේල්. මම ටියුෂන් දෙන්නට ඉපදුණු කෙනෙක් කියල ලංකාවෙ පොරක් කියනව නම් ක්‍රිස් ගේල්ට ඊසිලි කියන්න පුළුවන් මම සික්සර්ස් ගහන්නම උපන්කල්ලෙක් කියලා. බලනව නේද ගේල්ගෙ සික්සර්ස් - සික්සර් එකක් දෙකක්, තුනක්, හතරක් නෙවි එක දිගට පහක්ම ගැහුවාමත් ගේල් කූල්ම කැරැක්ටර් එක. ළාවට හිනාවක් දාලා ඉන්දියාවෙ කෝලිල වගේ දඟලන්නෙ නැතුව ඉන්න ස්ටයිල් එක ෆස්ට් ක්ලාස්.මේ දවස්වල නම් විජේ මල්ලිගෙ ද බෙස්ට් ඔෆ් බෙස්ට් ක්‍රිකටර් තමයි ක්‍රිස් ගේල්. මෑන්ස් පහුගිය අඟහරුවාදා අයිපීඑල් ගේම් එකකදි පූනේ වොරියර්ස්ලගෙ ලෙග් ස්පිනර් රහුල් ෂර්මට අම්මා පොවපු රන්කිරි මතක් වෙන සයිස් එකේ ගේමක් දුන්නෙ එකදිගටම සික්සර්ස් පහක් ගහල ගේල්ගෙ ටීම් එක රෝයල් චැලෙන්ජර්ස්ලට ඊසි වින් එකක් අරගෙන දීලා. ඒත් ගේල්ට දුක හිතෙන ඉන්සිඩන්ට් එක වුණේ හතරවැනි සික්ස් එක ඕඩියන්ස් එකේ හිටපු පුංචි ක්‍රිකට් ෆෑන් දැරිවියකුගෙ නාහෙ තුවාල වෙන්න වැදිල්ල. මෑන් ඔෆ් ද මැච් එවෙන්ට් එකත් අරගෙන ගේල් බැංගලෝර් හොස්පිට්ල් එකට ගිහින් තියෙන්නෙ මෑන්ස්ගෙ සික්සර් එකට නාහෙ තුවාල වෙච්ච පුංචි ටියාව හොයාගෙන.ගේල් සොරි කිව්වාම ටියා ගාණක් නැතුව හිනාවෙවී කිව්වලු මම ගැන වොරි වෙන්නෙ නැතුව, ඔයා දිගටම ඒ ජාතියෙ මැසිව් සික්සර්ස්ම ගහන්න කියලා. මෙන්න නියම ක්‍රිකට් ස්ටාර්ස්ල. අපේ රටේත් ක්‍රිකට් ස්ටාර්ස්ල ඉන්නව කිව්වට ක්‍රිස්ගේල්ලා, ස්ටීව් වෝලා වගේ මිනින්සුන්ට, තමුන්ගේ ෆෑන්ස්ලට ආදරේ කරන ක්‍රිකට් ස්ටාර්ස්ල ඉන්නවද කියන එක තමයි හොයල බලන්න වෙන්නෙ. අපේ ස්ටාර්ස්ල ගේල්වගේ හොස්පිට්ල් ගානෙ යයිද ඒ ගොල්ලන්ට ටොප් ඔෆීෂියල් ඩියුටීස් තියෙන කොට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042914</link>
    <topic>රඟපෑම මගේ 23 වැනි රස්සාව</topic>
    <author>වසන්ත ජයසිංහ ආරච්චිගේ</author>
    <content>රඟපෑම මගේ 23 වැනි රස්සාවසරත් කොතලාවලරංගන ශිල්පියකු ලෙස සරත් කොතලාවල වේදිකාවත් ටෙලිනාට්‍යයත් සිනමාවත් යන ඕනෑම ක්ෂේත්‍රයකට සූදානම් කෙනෙක්. සරත් මේ දිනවල සිය නවතම වේදිකා නිර්මාණය ‘නරි බුරති’ රැගෙන රට වටා යනවා. ඒ සියල්ල අතරේ වෘත්තියෙන් ම රංගන ශිල්පියෙකු ලෙස ඉන්න සරත් තිර පිටපත් රචකයකු විදිහටත් සිය දායකත්වය කලාවට ලබාදෙන්න පටන් අරන්.අලුත් වැඩකටයුතු කිහිපයක් නිසා මේ දවස්වල ඔබ තරමක් කාර්ය බහුල කෙනෙක් කියල ආරංචියි.මේ දවස්වල මම වැඩි හරියක් ඉන්නේ නුවර පැත්තේ. ඒ සුනිල් අරුණ වීරසිරිගේ නවතම සිනමා පටය ‘වීර්යයා’ රූගත කිරීම නුවර පැත්තේ සිදුවෙන නිසා. ඒ නිසා ඒ රූගත කිරීම් වලට එක්වෙලා ඉන්න අතරම මමත් කුමාර තිරිමාදුරත් එකතු වෙලා අලුත් සිනමා තිර පිටපතක් රචනා කළා. එය අලුත් අත්දැකීමක් ඔස්සේ ගොඩනැගුණ ලස්සන කතාවක්. ‘තණ්හා රතී රඟා’ කියන එම සිනමා පටය අධ්‍යක්ෂණය කරන්නේ නිලෙන්ද්‍ර දේශප්‍රිය. ඒ වැඩකටයුතු අතර තුරම ‘නරි බුරති’ වේදිකා නාට්‍යයත් අරගෙන ලංකාව පුරාම යනවා.අද ඔබ වෘත්තියෙන් ම රංගනය ද තෝරාගෙන ඉන්නේ.පැහැදිලිවම මගේ වෘත්තිය මේක තමයි. මේ වැඩකටයුතු අතරේ රැකියාවක් කරන්න අමාරුයි. ඇත්තනම් රැකියාවක් කරනවා වගේ රංගනය කියන දේ ස්ථිර නැහැ. ලැබෙන කොට ලැබෙනවා නැත්නම් නැහැ. දැන් රස්සාවක් කළොත් මේ සිස්ටම් එක වෙනස් වෙනවා. එකම දේ අපිට කියලා අරමුදලක් නැහැ. අවුරුදු 55 ඉවරවෙන කොට පැන්ෂන් එකක් නැහැ.ඉතිං වැඩ කරන කාලේ වැඩ කරන්න ඕන. මේ තුළ යම් නිදහසක් ලැබෙනවා. අධ්‍යයනය කරන්න, චිත්‍රපටයක් බලන්න, වේදිකා නාට්‍යයක් බලන්න. එය රංගන ශිල්පියකු විදිහට ගොඩක් වැදගත් කියලා හිතනවා. කොහොමත් මම පෞද්ගලිකව කැමැති නෑ රැකියාවක් කරන්න. නිදහසේ වැඩ කටයුතු කරන්නයි එදා ඉඳලා ම මම කැමැති.රංගනය වෘත්තියක් විදිහට කරගෙන ජීවත්වෙන්න පරිසරයක් අද කලාව තුළ හැදිලා තියෙනවාද?මෙහෙම දෙයක් තියෙනවා අපේ රටේ අවුරුදු ගාණක තිබුණු යුද්ධය අවසන් වෙලා දැන් හොඳ පැහැදිලි ගමන් මගක් පටන් අරන් තියෙනවා. ඒ නිසා හොඳ තත්ත්වයක් කලාවේ තියෙනවා. එය සියයට සියයක් ම කියලා මට කියන්න බැහැ. වැඩ තියෙන අයට වැඩ තියෙනවා. වැදගත් ම දේ මේ ගැන හොඳ අධ්‍යයනයක් කරන එක. අලුත් දේවල් හොයාගන්න එක. එහෙම කෙනාට රංගනයේ යමක් කරන්න පුළුවන් කියලයි මගේ විශ්වාසය.එතකොට ඔබේ ආරම්භය රංගනය. එයම තම ජීවන වෘත්තිය විදිහට ඔබ තෝරාගන්නවා.මට විශ්වවිද්‍යාලයට යන්න ලකුණු දෙකක් මදි වුණා. එහෙමයි කියලා මම නිකම්ම හිටියේ නැහැ. ජීවිතේ කොහොම හරි ගැටගහගන්න රැකියා විසි දෙකක් මම කරනවා. සමහර ඒවා මාසයයි දෙකයි. කොහොමත් එක තැනක වැඩ කරන්න බැරි ස්වභාවයක් මට තියෙනවා. අනෙක අම්මා, තාත්තා මට ජීවත්වෙන්න පුළුවන් පසුබිමක් හදල තිබුණා. මගේ ගම් පළාත හෝමාගම. ඉතිං ගෙදර වී පොල් ඕන තරම්. කෑම බීම හිඟයක් තිබුණේ නැහැ.ඉතිං ඒ නිසා ම මම කලාවට තල්ලු වුණා.අද ඒක මගේ ජීවන වෘත්තිය බවට පත්වෙලා තියෙනවා.නමුත් අද කලාවට බොහෝ දෙනෙක් ආවාට එක තැන රැදෙන්නේ නැහැනේ.ඒකට ප්‍රධාන හේතුව තමයි අධ්‍යයනයක් නැතිකම. සාහිත්‍යය ඉතිහාසය නොදන්නා කම. නවකතාවක්, කෙටිකතාවක් කියවනවද? චිත්‍රපටයක් බලනවද? අද වර්තමානයේ ගොඩක් අය උත්සාහ කරන්නේ ස්ටාර් කෙනෙක් වෙන්න. දවසින් එක රැයින් ජනප්‍රිය වෙන්න. මම නම් හිතන්නේ කලාකරුවා කියන්නේ රටකට වගකියන්න ඕන කෙනෙක්. මිනිසුන්ගේ මානසිකත්වය යහපැත්තට ගන්න පුළුවන් කලාකරුවාට. චිත්‍රපට, කෙටිකතාව, නවකතාව, ගීතය සෑම දෙයින්ම වෙන්නේ ඔය දේ තමයි.නිතරම ඔබ කියන අධ්‍යයනය කියන දෙයින් අදහස් කරන්නේ මොකක්ද?තමන්ට වටිනාකමක් හදා ගත්තොත් ඉල්ලුමක් තියෙනවා. අධ්‍යයනය කරනවා කියන්නේ ජීවිතය විඳිනවා කියන එක. ලෝකයේ අනෙක් රටවල තියෙනවා,රංගනය උගන්වන තැන්. නමුත් අපිට එහෙම නැහැනේ. රංගනය ගැන වුණත් එහි මායිම මේකයි කියලා කියන්න බැහැ. එහෙම කියන්න පුළුවන් තැනක් ලංකාවේ ඇත්තෙත් නැහැ.ඒ නිසා එය තමා විසින් ම අධ්‍යයනය කළ යුතුයි කියලයි මම හිතන්නේ. චරිත පිළිබඳ අධ්‍යයනය කරන්න ඕන. එහි සියුම් තැන් හඳුනාගන්න ඕන. එයයි රංගන ශිල්පියකුට වැදගත් වෙන්නේ.රංගනයට එනකොට බොහෝ දෙනෙක් හිතන්නේ තමන්ගේ බාහිර ස්වරූපය වැදගත් කියලයි.මෙහෙමනේ කාලයක් කිව්වේ නළුවෙක් වෙන්න සුදු සමක්, කොණ්ඩේ රැලි ගැහිලා උස මහත වෙන්න ඕන කියලයි. ඔය ප්‍රතිරූපය කඩලා දැම්මේ ජෝ අබේවික්‍රම මහත්තයා. රූපය විතරක් තිබිලාම මදි රඟපාන්න බැරි නම්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042915</link>
    <topic>මෑන් ඔෆ් අරාන් සහ ලුෂියානා ස්ටෝරි</topic>
    <author/>
    <content>මෑන් ඔෆ් අරාන් සහ ලුෂියානා ස්ටෝරි(පසුගිය කලාපය හා සම්බන්ධයි)පැරමවුන්ට් සමාගමය මඟින් කරන ලද ඉල්ලීම පිළිගත් රොබට් ෆ්ලැහර්ට් සිය පවුල ද සමඟ සමෝවා දිවයින බලා පිටත් වූයේ පොලිනීසියානුවන් පිළිබඳ නැනුක් වැනි චිත්‍රපටයක් තැනීමේ අරමුණ ඇතිවයි. එක් පැත්තකින් දකුණු ධ්‍රැවය නැනුක් රූපගත කළ උත්තරධ්‍රැවය තරම් කර්කශ පරිසරයක් නොවීය.භූමියෙන් හා දේශගුණයෙන් ද එතරම් හානිදායක තත්ත්වයක් ඇති නොකළේය. අඩි දහස් ගණනක් රූපගත කළ මුල් චිත්‍රපටය කෙසේ විය යුතු දැයි පැහැදිලි හැඟීමක් ඔහුට නොවීය. පළමු අවුරුද්ද තුළ රූපගත කළ කිසිම දර්ශනයක් ඔහු අවසන් කළ කෘතියේ නොවීය.එහෙත් ඔහු ඡායාරූප ශිල්පය පිළිබඳ නව සොයාගැනීම් කිහිපයක් කළේය. ඔහු එතෙක් භාවිතා කර තිබුණේ කළු - සුදු අන්තරය ඉතා පැහැදිලිව දක්වන ඔර්තෝක්‍රෝමැටික් දළ සේයාපට වර්ගයයි. නමුත් එය නැනුක් වැනි චිත්‍රපටයකට යෝග්‍ය වූ නමුත් ඉතා සියුම් දේ නිරූපණය කිරීමෙහිලා තරමක් දුර්වල විය. ෆ්ලැහර්ට් වර්ණයෙන් ඡායාරූප ගත කළ හැකි කැමරාවක් සහ එයට භාවිතා කළ හැකි පැන්ක්‍රොමැටික් දළ සේයා පට රැගෙන විත් තිබුණි. නමුත් එම කැමරාව ක්‍රියාවිරහිත වූ බැවින් ඔහු එම දළ සේයාපට භාවිතා කොට කළු - සුදු වර්ණයෙන් ඡායාරූප ගත කළේය. නමුත් ප්‍රතිඵල ඉතාම සාර්ථක විය. ‘මෝනා’ (Moana) නමින් හැඳින්වූ එම කෘතිය 1926 දී නිම කරන ලද අතර නැනුක් තරම් වාණිජ වශයෙන් සාර්ථක නොවීය.ජෝන් ග්‍රීයර්සන් විසින් ප්‍රථම වරට Documentary යන පදය භාවිතා කරන ලද්දේ මෝනා චිත්‍රපටය සඳහාය. ‘මෝනා’ චිත්‍රපටයෙන් පසු දීර්ඝ කාලයක් ඔහු ඉච්ඡා භංගත්වයෙන් යුතුව ගත කළේය. පසුව සුප්‍රකට ජර්මන් ජාතික සිනමාකරුවෙකු ෆෙ‍්‍රඩ්රික් මූර්නාවූ සමඟ චිත්‍රපටයකට සම්බන්ධ වූ අතර එය හැඳින්වූයේ ‘ටාබු’(Tabu) නමිනි.එය විශිෂ්ට චිත්‍රපටයක් වුව ද ජීවිතය පිළිබඳ ෆ්ලැහර්ට්ගේ දෘෂ්ටිය ප්‍රකට කළ කෘතියක් නොවීය. 1931 දී ඔහු ජෝන් ග්‍රියර්සන්ගේ එම්පයර් මාර්කටින් බෝඩ් ආයතනය සඳහා Industrial Britain චිත්‍රපටය අධ්‍යක්ෂණය කිරිම සඳහා ලන්ඩනයට පැමිණියේය. ඉන්පසු ඔහු Galumont – British සමාගම සඳහා අයර්ලන්තයට ආසන්න අරාන් දූපත් වැසියන් පිළිබඳ Man ofAran නමැති වාර්තා චිත්‍රපටය තැනීය. පුරා වසර දෙකක් ඒ වෙනුවෙන් ගත කළ අතර තෙවරක්ම එම දූපතට ගියේය.ෆ්ලැහර්ට් ගේ අරමුණ වූයේ අරාන් දූපත් වැසියන් මුහුදට එරෙහිව සිදු කරනු ලබන අරගලය පිළිබඳ කාව්‍යමය චිත්‍රපටයක් තැනීමත් ඔවුන් තල් මත්ස්‍යයන් දඩයම් කිරීම සඳහා කරනු ලබන අරගලය නිරූපණය කිරීමත්ය. ෆ්ලැහර්ට් මෙම චිත්‍රපටය රූගත කිරීමේදී කිසියම් ‘ව්‍යාජයක්’ ද සිදු කළේය. මෙම චිත්‍රපටය රූප ගත කරන විට අරාන් වැසියෝ ඊට වසර පනහක පමණ කාලපරිච්ඡේදය තුළ ගැඹුරු මුහුදේ තල්මසුන් දඩයම් නොකළහ. එහෙත් ෆ්ලැහර්ට්ට විශාල මුදලක් ලැබුණු බැවින් ඔහු අරාන් දූපත් වැසියන් ඒ සඳහා පෙලඹවූයේය.මිනිසුන් විසින් පරිසරයට එරෙහිව කරනු ලබන අරගලය ෆ්ලැහර්ට් ඉතා ශූරව මෙම චිත්‍රපටයේ දී නිරූපණය කළේය. එය වාණිජ වශයෙන් ද ඉතා සාර්ථක විය. 1955 දී ඉන්දියාවට පැමිණි ඔහු සොල්තාන් කොර්දා (ZOLTAN KORDA) සමඟ එක්ව’ELEPHANTBOY ‘චිත්‍රපටය අධ්‍යක්ෂණය කළ නමුත් කොර්දා ෆ්ලැහර්ට් විසින් රූප ගත කරන ලද කොටස් භාවිතා කොට තමාට අවශ්‍ය ආකාරයට චිත්‍රපටය නිම කළ අතර එය ෆ්ලැහර්ට් ගේ සිත් නොගත්තේය.’ලුසියානා ස්ටෝරි’ ෆ්‍රන්සෙස් ගේ කතාවක් වූ අතර එම කෘතිය සදහා ඇය හොඳම කතා රචනය සඳහා ඇකඩමි සම්මානයට නිර්දේශ වූවාය. 1971 වර්ෂයේ දී පීටර් වර්නර් ෆ්ලැහර්ට් යුවළගේ නිර්මාණාත්මක කාර්යයන් පිළිබඳව දීර්ඝ වාර්තා HIDDEN AND SEEKING (1971) නමින් නිර්මාණය කළේය. ෆ‍්‍රන්සෙස් එහි රඟපෑවාය. රොබට් 1951 ජූලි මස 23 වැනිදා මිය ගිය අතර ඉන්පසු ෆ‍්‍රන්සෙස් සිය සැමියාගේ කෘති පිළිබඳව විශ්වවිද්‍යාලයන්හි හා චිත්‍රපට සංගම් රාශියකම දේශන පැවැත්වූවාය. ඇය 1972 ජූනි මස 22 වැනි දින මිය ගියාය.ප්‍රකට බ්‍රිතාන්‍ය සිනමාකරු සර් කැරොල් රීඩ්, ෆ‍්‍රන්සෙස් ෆ්ලැහර්ට් ට කියූ දෙයකින් මෙය අවසන් කරමි. “වෙනත් සිනමාකරුවන්ගේ චිත්‍රපට නැරඹූ විට ඔවුන් එතනට ප්‍රවේශ වූයේ කෙසේදැයි මට සිතාගත හැකිය. එහෙත් ඔබගේ සැමියාගේ කෘති නැරඹූ විට මට කිසිසේත්ම එවැනි නිගමනයකට එළඹිය නොහැකිය”.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042916</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood News’සල්මන් ඛාන්, කරීනා කපූර්ට ඉතා වටිනා මෝටර් රථයක් තෑගි දීලාලු! මේ කතාව පසුගිය සතියේ බොලිවුඩ් සිනමාව තුළ රැව් පිළිරැව් දුන්නා. සල්මන් කරීනාට එතරම් වටිනා තෑග්ගක් දෙන්න තීරණය කළේ ඇයි? කවුරුත් විමසුවා.කරුණු සොයාගෙන යද්දී හෙළිවුණේ මේ කතාව පසුබිමේ චිත්‍රපට කතාවකුත් තිබෙන බවයි. චිත්‍රපට කතාව තමයි ‘ඩාන්බාග් –2’. මෙහි පළමු කොටස ‘ඩාන්බාග්’ නමින් මීට පෙර තිරගත වුණා. ‘ඩාන්බාග්- 2’ හි රඟන්නේ සල්මන් ඛාන්, සොනක්ෂි සිංහ, විනෝද් ඛන්නා ඇතුළු පිරිසක්. නිෂ්පාදනය කොට අධ්‍යක්ෂණය කරන්නේ සල්මන් ගේ සොහොයුරු අර්බාස් ඛාන්.සල්මන්ට අවශ්‍ය වුණා මේ චිත්‍රපටයට කරීනා කපූර්ගේ ගීතමය නර්තන රංගනයක් ඇතුළත් කරන්න. නමුත් කරීනා මුලදී එයට අකැමැති වුණා. පසුව ඇය තමන්ට ලැබිය යුතු ගාස්තුව ඉහළ දමා ඒ රංගනයට එකඟ වුණා.දින කිහිපයක් ගත වෙද්දී ගාස්තුවක් නොගෙනම ඒ රංගනය නිරූපණය කරන්න කරීනා කැමැති වුණා. කාටත් ඒ ගැන පුදුමයි. හේතුව දැනගෙන හිටියේ සල්මන් විතරයි. ඔහු නවීනතම බී.එම්.ඩබ්ලිව්. රථයක් කරීනාට තෑගි කරන්නට එකඟ වෙලා. කරීනාගේ ‘සැර’ බාලවුණේ ඒ නිසාලු.මනීෂා කොයිරාලට ඇති ඉල්ලුම තවමත් අඩුවෙලා නැහැ. ඇය එදා මෙන්ම අදත් දිදුලන තරුවක් ලෙස ජීවමානයි. ඇය ගේ අලුත්ම චිත්‍රපටය ‘භූත් – 2’ අධ්‍යක්ෂණය කරන්නේ රාම් ගෝපාල් වර්මා.මේ දවස්වල මම ඉන්නෙ නේපාලයේ. චිත්‍රපටවල රඟපානකොට නිතරම නේපාලයේ ඉඳලා මට මුම්බායිවලට එන්න වෙනවා. දැන් නම් මම කල්පනා කරල තියෙන්නෙ ආයෙමත් මුම්බායි වල පදිංචි වෙන්නයි. මොකද සිනමාව කියල කියන්නෙ මගේ හදවත නිසා.”අජේ දේව්ගන් සහ කන්ග්නා රනඋට් අතර මෑතක් වන තුරුම කිසිදු අමනාපයක් තිබුණේ නැහැ. ඒ හොඳ හිත පසුගිය දා පලුදු වුණා. ‘රාස්කල්’ නම් වූ අලුත්ම චිත්‍රපටයේ රූපගත කිරීම් සිදු කෙරෙද්දීයි අමනාපයක් ඇතිවුණේ. මේ චිත්‍රපටයේ ප්‍රචාරක කටයුතු සිදුකරන අතරේදී මේ බව මාධ්‍යයන්ට හෙළිදරව් වුණා.දැනගන්නට ලැබෙන හැටියට නම් දෙදෙනාගේ අමනාපයට හේතු වුණේ කන්ග්නා ’රාස්කල්’ චිත්‍රපටය නිර්මාණයේ දී එහි අධ්‍යක්ෂ ප්‍රිය දර්ශන්ට අනවශ්‍ය බලපෑම් කළ බවට තොරතුරු අජේ අතට පත්වීමයි. මේ බලපෑම් නිසා අධ්‍යක්ෂවරයා කන්ග්නාට ඕනෑ හැටියට චිත්‍රපටය නිර්මාණය කළ බවත් ප්‍රචාරක කටයුතු පවා ඇයගේ අණසක යටතේ සිදුවූ බවත් පැවසෙනවා.’ටස්’ නමින් නිර්මාණය වූ තවත් චිත්‍රපටයක ප්‍රචාරක කටයුතු සිදුවෙද්දී කන්ග්නා සහ අජේගේ දබරය හොඳ හැටි කළ එළියට පැමිණි බවයි පැවසෙන්නේ. මෙහිදී අජේ තමන් සමඟ රඟපෑ නළු නිළියන්ට ස්තුති කළත් ප්‍රධාන චරිතයක් රඟපෑ කන්ග්නාට ස්තුති නොකළ බවයි දැන ගන්නට ලැබුණේ.ඓශ්වර්යා රායි තවමත් සිටින්නේ ‘ප්‍රසූත නිවාඩු’ ලබාගෙනයි. පුංචි දියණිය, ආරාධ්‍යා ලැබුණු පසුව ඇය බොලිවුඩ් සිනමාවට නැවතත් පය තැබුවේ නැහැ. පසුගියදා ඇය තම සැමියා අභිෂේක් සමඟ ඩුබායි සංචාරයකට එක්වුණා. මේ සංචාරයට ඇය තම දියණිය ආරාධ්‍යාත් එක්කර ගත්තා.මේ දිනවල ඓශ්වර්යාට අඩුවක් නැතිව චිත්‍රපට තිර රචනා ලැබෙනවා. නමුත් ඒ හැම එකක්ම ඒකාකාරීත්වයෙන් පිරී ඇති බවයි, ඇය පවසන්නේ. කොහොම වුණත් බොලිවුඩ් චිත්‍රපට නිෂ්පාදකයන් උත්සාහ කරන්නේ තමන්ගේ චිත්‍රපටවලට ඓශ්වර්යා එක්කර ගන්නයි.ඒ වුණත් ඓශ්වර්යා නම් වඩාත්ම කැමැති දකුණු ඉන්දීය චිත්‍රපටයකින් තමන්ගේ සිනමා චාරිකාවේ දෙවැනි අදියර පටන් ගන්නයි. කාන්තාවක් කේන්ද්‍ර කරගත් සාර්ථක තිර රචනයක් ලැබුණොත් දකුණු ඉන්දීය චිත්‍රපටයක රඟපාන්නට කැමැති බව ඇය පවසනවා.රිතික් රෝෂන් මේ දිනවල නැවතී සිටින්නේ ෆිල්ම් සිටි චිත්‍රාගාරය සමීපයෙහි පිහිටි තරු පහේ හෝටලයකයි. ඔහුගේ නිවෙසේ නම් නොවෙයි. ‘ඇයි ඒ? රිතික්, බිරිඳ එක්ක අමනාප වෙලා වද්ද?’ සමහරු එහෙම විමසනවා.රිතික්, තම බිරිඳ සුසෑන් සමඟ අමනාප වෙලා නම් නැහැ. තමන්ගේ රඟපෑම් කටයුතුවලට හොඳින් හිත යොමුකර සාර්ථකව රඟපෑම් කරන්න අවශ්‍ය නිසයි, ඔහු තරු පහේ හෝටලයේ ලැගුම් ගත්තේ.රිතික් මේ දිනවල ‘ක්‍රිෂ් - 3’ චිත්‍රපටයේ රූපගත කිරීම්වලට එක්වී සිටිනවා. රූපගත කිරීම් සිදුවෙන්නේ ‘ෆිල්ම් සිටි’ චිත්‍රාගාරය සහ ඒ අවට ප්‍රදේශයේ. මෙය පිහිටා ඇත්තේ මුම්බායි ප්‍රදේශයේ. රිතික්ගේ නිවෙස පිහිටා ඇත්තේ ජූහු ප්‍රදේශයේ. ජූහු සිට මුම්බායි දක්වා ගමන් කරද්දී මාර්ග බාධකවලට නිතැතින්ම හසුවෙනවා. එය වළක්වා ගන්නයි රිතික්, හෝටලයේ තාවකාලිකව පදිංචි වුණේ. තරුවක වගතුග 1. මුල් නම - විජේ සිං ඩියොල්2. උපන් දිනය - 1969 ජනවාරි 273. උපන් ප්‍රදේශය - මුම්බායි4. මව - ප්‍රකාශ් කවුර්5. පියා - ධර්මේන්ද්‍ර (ජනපි‍්‍රය චිත්‍රපට නළු)6. සහෝදර සහෝදරියන් - (i) සනි ඩියොල් (ජනපි‍්‍රය නළු) (වැඩිමහලු සහෝදරයා)(ii)විජේතා (iii)අජිතා7. ඥාති සහෝදරියන් (i) ඊෂා ඩියොල් (ජනපි‍්‍රය නිළි)(ii) ආහනා ඩියොල් (පියා දෙවැනි වරට විවාහ කර ගත්තේ ජනපි‍්‍රය නිළි හේමා මාලිනීය. එම විවාහයේ දියණියන් දෙදෙනා)(iii) අභේ ඩියොල් (පියා ගේ බාල සහෝ දරයාගේ පුත්‍රයාය. ජනපි‍්‍රය නළුවෙකි.)8. බිරිඳ - ටාන්යා අහුජා (1996 මැයි 30 දින විවාහ විය.)9. දරුවන් - පුතුන් දෙදෙනෙකි.(ආර්යමාන් සහ ධරම්)10. මුලින්ම රඟපෑ චිත්‍රපටය - ‘ධරම් වීර්’ (1977) (ළමා චරිතයක් රඟපෑවේය.)11. මුලින්ම ප්‍රධාන චරිතයක් රඟපෑ චිත්‍රපටය – ‘බර්සාට්’ (1995)12. රඟපෑ චිත්‍රපට සංඛ්‍යාව - 4013. මුලින්ම ලැබූ සිනමා සම්මානය -‘බර්සාට්’ චිත්‍රපටයේ රංගනය වෙනුවෙන් 1995 වසරේ හොඳම නවක නළුවාට හිමිවන ‘ෆිල්ම් ෆෙයාර්’ සම්මානය.14. ලිපිනය -Plot no 22, 11th Road, JVPD scheme, Juhu, Mumbai - 49සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042917</link>
    <topic>මෙගා ටෙලි නාට්‍යවලට මම පිටපත් ලියන්නේ නැහැ</topic>
    <author>ගාමිණී සුසන්ත</author>
    <content>මෙගා ටෙලි නාට්‍යවලට මම පිටපත් ලියන්නේ නැහැසමන්ත කුමාර ගමගේඔහු සමන්ත කුමාර ගමගේ. පසුගියදා විකාශය අවසන් වුණු ෂර්ලි පී.දෙලංකාවලගේ ‘සත්කුළු පව්ව’ ටෙලි නාට්‍යයේ පිටපත් රචකයා ඔහුය. පසුගිය සතියේ සිට ස්වර්ණවාහිනියෙන් විකාශය වීම ඇරැඹුණු ‘තුම්මං තැන්න’ ටෙලිනාට්‍යයේ ද පිටපත් රචකයා ඔහුය. වනජීවී දෙපාර්තමේන්තුවේ රැකියාව කරන සමන්ත ‘රසඳුන’ වෙත අදහස් පළ කළේ මෙසේය.’සත්කුළු පව්ව‘ නිර්මාණය වූයේ කෙසේද?ෂර්ලි පී.දෙලංකාවල මට කිව්වා ටෙලි පිටපතක් ලියන්න කියල. එහෙම ඉන්න අතරේ තමයි ස්වර්ණවාහිනියෙ බුද්ධික කුලසේකර ඔහු සතු අත්දැකීමක් අප සමඟ පැවසුවේ. බුද්ධික මහතාත් ෂර්ලි අයියත් මමත් පැය කීපයක් කතාබහ කරලයි ‘සත්කුළු පව්ව‘ කතාව පිළිබඳ අවසන් තීරණයකට ආවෙ. ඉන්පසුවයි මම ‘සත්කුළු පව්ව‘ පිටපත රචනා කළේ.’සත්කුළු පව්ව‘ හරහා ඔබ උත්සාහ කළේ සමාජයට කිනම් පණිවුඩයක් දෙන්නද?අද සමාජය හරියට කාර්යබහුල වෙලා. අද සමාජයෙහි අපට හිතවතුන්ට, මිනිසුන්ට වැඩියෙන් හමුවෙන්නේ ගනුදෙනු කරුවන්. සමාජයේ හැමෝම උත්සාහ ගන්නේ තමන්ගේ අරමුණු ජයග්‍රහණය කරන්න. ඒ තත්ත්වය යටතේ මිනිස් සබඳතාවලට, මිනිස් හැඟීම්වලට ඉඩක් නෑ. මෙම හේතු නිසා මව පියා කියන පරමාදර්ශී චරිත සමාජය තුළ හුදකලා වෙනවා. මේ කතාව තමයි මම ‘සත්කුළු පව්වෙන් කියන්න හැදුවේ.ඔබේ ඊළඟ නිර්මාණය ‘තුම්මංතැන්න’ ගැන කතා කරමු.’තුම්මංතැන්න’ දැන් ස්වර්ණවාහිනියෙන් විකාශය වෙනවා. මේ පිටපත මම අවුරුද්දක් විතර ලිව්වා. ‘තුම්මංතැන්න’ ටෙලිනාට්‍යයේ කතාව මතුපිටින් හරිම සුන්දරයි; සරලයි. ඒත් එහි යටින් දිවෙන කතාව ගැඹුරුයි. මෙහි වචන භාවිතයත් මම ඉතාම අඩුවෙන් තමයි කරල තියෙන්නෙ. හෑලි දෙබස් මෙහි නෑ. මේ ටෙලිනාට්‍යය දකින්නෙ නැතිව නරඹන්න කියල මම ප්‍රේක්ෂකයින්ට ආරාධනය කරනව.අනාගතයේදී ඔබේ අතින් මෙගා ටෙලිනාට්‍යයක් ලියවේවිද?මෙගා ටෙලිනාට්‍ය කියන ඒව හැදෙන්නෙ එක එක ටාගට්වලට. මෙච්චර ගාණක් වැඩි කරන්න ඕන, රාත්‍රී දර්ශන බෑ, මෙච්චර කාලෙකින් වැඩේ ඉවර වෙන්න ඕන, වැනි ටාගට් මෙගා ටෙලිනාට්‍ය හැදීමේදී තියෙනවා. මට එහෙම තිර පිටපත් ලියන්න බැහැ. මම එහෙම ලියන්නෙත් නෑ. මගේ බිරිඳ ගුරුවරියක්. මම රජයේ සේවකයෙක්. ජීවත්වෙන්න තරම් ආදායමක් අපිට ලැබෙනවා. සල්ලි බලාගෙන මම තිරපිටපත් ලියන්නෙ නෑ. ඇතැම් විටෙක තිරපිටපතක් ලියන්න මට අවුරුද්දක් දෙකක් විතර ගතවේවි. ඒ නිසා මේ යන රැල්ලේ මෙගා නාට්‍ය ලියන්න මගේ අදහසක් නෑ.ඔබේ රැකියාව පිළිබඳවත් සඳහන් කරමු...මම රැකියාව කරන්නේ වනජීවී දෙපාර්තමේන්තුවේ මාධ්‍ය ඒකකයේ. රාජකාරි ස්ථානයෙන් උපරිම සහයෝගයක් මගෙ කලා කටයුතු වලට ලැබෙනවා. ගොඩක් වෙලාවට මම ලියන්නෙ පාන්දර. මගේ මේ වැඩවලට මගේ බිරිඳගෙනුත් පුතාගෙනුත් උපරිම සහායක් ලැබෙනව.’සත්කුළු පව්ව‘ට ලැබුණු ප්‍රතිචාර කොහොමද?ඒ ගැන මම සිහිපත් කරන්නෙ හරිම සතුටින්. ‘සත්කුළු පව්ව’ අවසන් කොටස නරඹපු බොහෝ දෙනෙකුට ඇඬිල තිබුණා. බොහෝ දෙනෙකුගෙ හදවත්වලට කතාව දැනිල තිබුණා. ඒ මගේ පිටපත වගේම නිර්මාණයට දායක වුණු සෑමදෙනාගෙම කැපවීම නිසා. ඒ ගැන මම හරිම තෘප්තිමත්.ඔබට ගොඩක් බලාපොරොත්තු ඇති?නැහැ. ගොඩක් බලාපොරොත්තු මට නෑ. නමුත් හොඳ, මිනිසුන්ට දැනෙන ටෙලිනාට්‍ය පිටපත් රචකයෙක් ලෙස ඉදිරියට ඒමේ බලාපොරොත්තුවක් තියෙනව. ඒ වගේම මම කොළඹට එන්න හේතු වුණු එක් බලාපොරොත්තුවකින් මම තවම බැහැර වෙලා නෑ. ඒ තමයි නළුවකු වීම. ඒ බලාපොරොත්තුව ආශාව තාම මගේ හිතේ තියෙනව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042918</link>
    <topic>මට මං ගැන තක්සේරුවක් තිබෙනවා</topic>
    <author>තුෂාරි වික්‍රමසිංහ</author>
    <content>මට මං ගැන තක්සේරුවක් තිබෙනවාරත්මලේ බන්දුල ගුණවර්ධනප්‍රවීණ ගීත රචකයකු වන රත්මලේ බන්දුල ගුණවර්ධනයන් ගේ දශක තුනක කලා මෙහෙවර අගයමින් සංවිධානය වන ගීත ප්‍රසංගය සහ ‘වසන් කරන්නට බෑ මගෙ හිත අද’ සහ ‘වී කරල් ඔටුනු’ සංයුක්ත ගී තැටි ද්විත්වය දොරට වැඩුම අද (29) සවස 3.00ට සහ 6.30ට තංගල්ල පුරහලේ දී පැවැත්වේ.‘වසන් කරන්නට බෑ මගෙ සිත අද..’ ‘මිටින් මුදා හැර බැලුවෙමි...’,’සිනාමල් ගොඩක් පාර දෙපැත්තේ..’ වැනි ජනප්‍රිය ගීත රැසක හිමිකරු වන රත්මලේ බන්දුල ගුණවර්ධනයන් සමඟ කරන්ට යෙදුණු මේ පිළිසඳර ඒ නිමිත්තෙනි.මෙවැනි ගීත ප්‍රසංගයක් පවත්වන්නට සැලසුම් කළේ ඇයි?මගේ මිතුරන් තමයි මගේ ගීත එකතුවක් සහ සංගීත ප්‍රසංගයක් කරමු කියලා මේ අයුරින් සංවිධානය කර තිබෙන්නේ. මීට ප්‍රථම මේ ප්‍රසංගය ගාල්ල දිස්ත්‍රික්කයේ දී පැවැත්වූවා. ඒ 1990 වසරේදී පමණ. මේ එහි දෙවැනි ප්‍රසංගය. මෙය අවස්ථාවක් කරගෙන මෙදිනට මගේ ‘වසන් කරන්නට බැහැ මගෙ සිත අද’ සංයුක්ත ගී තැටිය සහ ‘වී කරල් ඔටුනු’ ළමා ගීත තැටිය එළිදක්වනවා.මෙම සංයුක්ත ගී තැටිවල ඇති විශේෂත්වය ඔබ දකින්නේ මොන අයුරින්ද?මම මෙතෙක් ලියූ ගීත ප්‍රමාණය ගතහොත් ගීත රැසක් මගේ අතින් ලියවිලා නැහැ. නමුත් මා ලියූ ගීත අතර හුඟාක් ජනප්‍රිය වුණු ගීත තිබෙනවා. මේ ජනප්‍රිය වූ ගීත අලළා ගීත ඇල්බමයක් නිකුත් කරන්න කියලා මගේ රසිකයන් ගෙන් මට ඉල්ලීමක් තිබුණා. ඒ වගේම මෙවැනි දෙයක් එළිදැක්වීමට මගේ හිතේත් පුංචි හීනයක් තිබුණා.ඔබේ ගීත රචනා සඳහා ලැබෙන විචාරක සහ රසික ප්‍රතිචාර ගැන ඔබ තෘප්තිමත්ද?මට මං ගැන තක්සේරුවක් තියෙනවා. මට මගේ අනන්‍යතාවයක් තියෙනවා.ඔබ ගීත රචනා කිරීමෙන් සමාජයට ලබාදීමට උත්සාහ කරන්නේ කුමක්ද?පැහැදිලිවම මම හැම විෂයක්ම කෙරෙහිම මගේ අවධානය යොමු කර තිබෙනවා. මගේ ඇස ගැටෙන, මගේ කනට ඇසෙන ඕනම වස්තු බීජයක් මා ලියන ගීතයන්ට පදනම් වෙනවා. සමාජයේ විවිධ පැතිකඩවල් විවරණයට ලක් කරනවා. ප්‍රේමය, විරහව, සමාජ ගැටලු, අඹුසැමි ගැටලු වැනි මේ හැම දෙයක්ම මගේ ගීත තුළ තිබෙනවා. ඒ හරහා සමාජයට යම් හරවත් පණිවුඩයක් ලබා දෙන්න මම උත්සාහ කරනවා. එය මං සිදු කර තිබෙන්නේ බොහෝම සංයමයෙන් සහ සරලවයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042919</link>
    <topic>දැන්වත් මේ දෙන්නා කසාද බඳීද?</topic>
    <author>සේමාලි කැල්ලපත</author>
    <content>දැන්වත් මේ දෙන්නා කසාද බඳීද?හොලිවුඩ් පුරවරයේ සුප්‍රකට තරු යුවළක් ගැන පසුගියදා අලුත්ම ආරංචියක් පැතිර ගියා. හැබැයි මේ ආරංචිය මීට වසරකට දෙකකට පෙරත් පැතිර ගියත් එය සැබෑවක් වූයේ නැහැ. ඒත් මෙවර නම් එය සැබෑවක් වන බවට ලකුණු පහළ වෙලා.මේ ආරංචිය ආවේ සුප්‍රකට නළු නිළි යුවළක් වන ඇන්ජලිනා ජොලී හා බ්‍රැඩ් පිට් ගැනයි. පුවත පැතිර ගියේ බ්‍රැඩ් පිට්ගේ කලින් බිරිය වූ ජෙනිෆර් ඇනිස්ටන් හරහායි. ඒ පුවත වූයේ ජෙනිෆර් සිය කලින් සැමියා වූ බ්‍රෑඩ් පිට් හා ඇන්ජලිනා විවාහ ගිවිස ගැනීම ගැන මුළු හදවතින්ම සතුට පළ කළ බවයි. ඒ විතරක් නෙවෙයි ජෙනිෆර් මේ දෙන්නාගේ විවාහ උලෙළට සහභාගි වෙන්නත් පෙරුම් පුරමින් ඉන්නවාලු.පස් වසරක විවාහ දිවිය අවසන් කරමින් ජෙනිෆර් හා බ්‍රැඩ්පිට් දික්කසාද වුණේ 2005 දීයි. බ්‍රැඩ් පිට් ට ඇන්ජලිනා මුණගැසුණේ ර්ප චදඤ ර්පඵ. ඉථඪබඩ චිත්‍රපටයේ රූගත කිරීම්වලදීයි. එතැන් සිට දෙදෙනා හත් වසරක් තිස්සේ එකට ජීවත් වෙනවා. හොලිවුඩ් පුරයේ ඔවුන් හඳුන්වන්නේ බ්‍රැන්ජලිනා නමින්.බ්‍රැඩ් කලින් විවාහයෙන් වෙන්වෙද්දී ජෙනිෆර් ද ජස්ටින් තෙරෝක්ස් නමැති නළුවා හා හාදකමක් පටන් ගත්තා. බ්‍රැඩ් හා ඇන්ජලිනා නීතියෙන් විවාහ නොවුණත් ඔවුන්ට දරුවන් 6 දෙනෙක් ඉන්නවා. ඉන් තිදෙනෙක් ඔවුන්ගේ ම දරුවෝ. ඉතිරි තිදෙනා වෙනත් රටවලින් හදාවඩා ගැනීමට ගත් අයයි.බ්‍රැඩ් පිට් හා ජොලිඒත් මේ දෙදෙනා සැම දරුවකුටම එකාවන්ව ආදරය කරනවා.තමන්ගේ ජනප්‍රිය දෙමවුපිය යුවළ ළඟදීම විවාහ වීමට යන බව අසා ඔවුන් ද ඉමහත් සතුටට පත්ව ඇති බවයි වාර්තා වෙන්නේ.බ්‍රැඩ්-ජොලී යුවළ පසුගිය 16 වැනිදා විවාහ ගිවිසගත් පුවත දෙදෙනාටම සම්බන්ධ ආරංචි මාර්ග තහවුරු කළා. ඉස්සර මේ දෙදෙනා පැවසුවේ සැමටම (සමලිංගික යුවළවලට) සමාන විවාහ අයිතීන් ලැබෙන තුරු තමන් විවාහ නොවන බවයි. ඒත් දැන් ඔවුන් ඒ අදහස වෙනස් කරලා. ඊට හේතුව දරුවන් බවයි පවසන්නේ.”දැන් අපට එපමණ කලක් බලා සිටින්න බැරිවෙයි. දරුවන්ගෙන් විවාහ වෙන්න කියා අපට කෙරෙන බලපෑම දැන් වැඩියි.” බ්‍රැඩ් පිට් පසුගියදාක පවසා තිබුණා.”අපේ දරුවො ඔවුන් ඉතා කැමැති සුප්‍රසිද්ධ ශ්‍රේක් කාටුන් එකේ එන ශ්‍රේක් හා ෆියෝනා මෙන් අපත් විවාහ නොවන්නේ ඇයි දැයි මගෙන් අහනවා” යැයි ජොලී ද ළඟදී පැවසුවා.දෙදෙනා විවාහ ගිවිසගත් පුවත වඩාත් තහවුරු වුණේ ඔවුන්ගේ විවාහ ගිවිස ගැනීමේ මුදුව නිර්මාණය කළ ශිල්පියා හරහායි.ඩොලර් 250,000ක් වටිනා මේ මුදුව දියමන්ති ඔබ්බවා සකස් කළේ දෙදෙනාට අවශ්‍ය ආකාරයටයි. ඇන්ජලිනා මේ මෑතකදී මුදුව පැලැඳ සිටින අන්දම පුවත්පත් සේයාරූ පළ වූවා.බ්‍රැන්ජලිනා යුවළ දරුවන් හයදෙනා සමඟඔවුන්ගේ විවාහ ගිවිස ගැනීමට මුලින්ම සුබපතා ඇත්තේ ජොලී ගේ පියා යි. ජොලී මීට පෙර දෙවරක් විවාහ වූ කෙනෙක්. කෙසේ වුවත්, තාමත් ඔවුන් සිය විවාහ මංගල්‍යය ගැන කිසිවක්ම ප්‍රකාශ කර නැහැ. ඒ නිසා මේ හොලිවුඩ් උදවියගෙ වැඩ ගැන තාම මුකුත් කියන්න නම් බැහැ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042920</link>
    <topic>හොස්ටල් එකෙන් ආවට දුකද?</topic>
    <author>මතු සම්බන්ධයි</author>
    <content>හොස්ටල් එකෙන් ආවට දුකද?නිමන්ත ආවේ සුරංග ද කැටිවය. නිල්මිණි මහත් ව්‍යසනයකට පත්වූවේ ඔහු සමඟ මේ සා ඉක්මනින් කතා කිරීමට ධෛර්යයක් උපදවා ගන්නට නොහැකි වීමෙනි.. සුරංග වෙනදාටත් වඩා.. කවදාවත් නැතිතරම් කඩවසම් වී සිටියේය. ඔහු නිල්මිණිගේ බෑගය තම අතට ගත්තේය.නිල්මිණි පාලිකාවට දණ නමා වැඳ සමුගත්තාය.ටික දුරක් යනතුරු තිදෙනාම නිහඬව ගමන් කර ත්‍රිරෝද රියකට ගොඩවූහ.”මේකේ බර.. මොනවද මේ තරම් ගොඩක්?” සුරංග බෑගයට තට්ටු කළේය.”ඕවා පුරුදු වෙන්න ඕන.. දැන් ඉතින් මම ආව ඇතිනේ..”නිල්මිණි ඇතුළතින් දැවී ගියේය. සුරංග ඇගේ බාහුවෙන් අල්ලාගෙන මුහුණ බැලුවේ ඈ තවත් නිහඬව සිටි නිසාය.”මොකද ... හොස්ටල් එකෙන් ආවට දුකද?” නිල්මිණි හිස සැලුවාය.”මූණත් හරි නෑ.. කෝ ඔයාගේ යාළුවා පේන්න හිටියද?””නාලිකා ඊයෙම ගියා..”ඇගේ ස්වරය හැඬීමට ආසන්න විය. නිමන්ත ඇය දෙස බැලුවේ යමක් කියන්නට නමුත් යළි ඉවත බලාගත්තේය.”නාලිකා එක්ක ගියා නම් මීට වැඩිය හොඳද?”සුරංග ඇයට පමණක් ඇසෙන්නට කීවේය. නිල්මිණි කිසිවක් නොකියා ඔහු දෙස බලා සිටියේ ශෝකයෙනි.”මට හරියට ඔලුව රිදෙනවා සුරංගයියේ” අන්තිමටම ඇය කියා ගත්තේය.දෙදිනක් පුරාම නිල්මිණිගේ උණ නොබැස්සේය. නිමන්ත බිය වූයේ ‘ඩෙංගු’ සෑදේය කියාය. ඇය සුවපත් වන විට සෑහෙන ලෙස දුර්වල වී සිටියාය. ළඟ එන අලුත් අවුරුද්දට සූදානම් වීමටවත් ගෙදර අයට මේ නිසා උනන්දුවක් තිබුණේ නැත.”මට සමාවෙන්න නිල්මි.. ඔයා එදා හිටියේ හරි අමාරුවෙන් බව මට පස්සෙ තේරුණේ..”සුරංගගේ අහිංසක වචනවලින් නිල්මිණි වඩාත් ශෝක වූවාය.”දැන් මට හොඳයිනේ”ඈ කීවේ බොහෝ දේවල් ගොනු කරගෙනය. ඇගේ සුරත දැඩි ලෙස අල්ලා ගනිමින් සුරංග ආලින්දයට ආවේය.”අපි වැව පැත්තට යමු සුරංගයියේ?””ඔයාට තාම සනීප මදි. නිල්මි.. අපි මෙහෙම කතාකරමු.””මට ගේ ඇතුළේ හිරවෙලා හිටියා ඇති දැන්.” මිදුලේ කඩුල්ල වැටෙන ශබ්දයට නිමන්ත නිවෙසේ පිටුපස සිට ඇවිත් බලා සිටියේය. සිනාසෙමින් දොඩමින් සතුටින් වැව පැත්තට ඇදෙන පෙම්වතුන්, ඔහුගේ මුව‘ඟට සිනහවක් නැංවීය.”ඔයාට එකපාරටම අසනීප වුණේ ඇයි?”නිල්මිණි යළි තිගැස්සුණාය. සුරංග නැවතුණේ ඇගේ සියුම් වෙනස්වීමකින් පවා ඔහු විමසිලිමත් වන හෙයිනි.”ඇයි නිල්මි.. ඔයාට මුකුත් ප්‍රශ්නයක්ද? මොනවා හරි දෙයක් තියනවා නම් මට කියන්න.””නෑ සුරංගයියෙ... එහෙම දෙයක් නැහැ. මම.. හිතන්නෙ මට අම්මගෙ තාත්තගෙ බලාපොරොත්තු ඉෂ්ට කරන්න බැරි වුණොත්?””ඔයා ඔහොම කතාකළේ නෑ කවදාවත්.. නිල්මි මොකද එකපාරටම ඔයාට එහෙම හිතෙන්නේ?””අයියා.. ඔයා මා ගැන හිතන දේවල්වලට මම බයයි.. මට විභාගෙ පාස්වෙන්න බැරි වුණොත්?””ඒක ඔයා ඔච්චර හිතන්න ඕන නැහැ නිල්මි. නිමන්ත දැන් ඔයාගෙ අනාගතය මට බාර කරල ඉවරයි. .. මමත් කැමැති වුණේ.. ඔයා ඉගෙන ගත්තත් රස්සාවකට යවන්න නෙවෙයිනේ..”සුරංග වැව් කණ්ඩිය බැහැගෙන බැහැගෙන ගියේය.”එන්න මෙහාට”දිවගෙන ආ නිල්මිණිගේ සිරුර නවතා ගනිමින් ඔහු මුදු ලෙසින් ඇගේ පහස ලැබීය.නිල්මිණිගේ අත් ගොබ... මුහුණ යළි රිදුම් දුන්නේ ධනුකගේ ආලිංගනය සිහිපත් වීමෙනි.”මම හිතාගෙන ඉන්නේ සිල්ලර කඩේට අමතරව රෙදි පිළි පූජා භාණ්ඩ වගේ දේවල් කරන්ඩ. ඒකට ළඟදිම කෑල්ලක් හදනවා..””ඔය ඉක්මනට කසාද බඳින්ඩද ලෑස්ති වෙන්නේ?””නෑ..”සුරංග ස්ථිර ලෙසින්ම පැවසුවේය. ගල් කැට එකින් එක වැව් දිය මතට වීසි කරමින් ඔහු සිටියේ සතුටකින් මෙන්ම සැහැල්ලු බවකින්ය.”අපි ජීවිතේ විඳින්න ඕන නිල්මි.. අපි දෙන්නට බයෙන් සැකෙන් බලන්න දෙයක් නෑ.. විරුද්ධ වෙන්න කෙනෙක් නෑ.. ඉතින් මොකටද හදිස්සි වෙන්නේ?””ගෙදර ආහම.. ඔයත් එක්ක මෙහෙම ඉන්න කොට මට නම් හිතෙනවා ඉගෙන ගත්තා ඇති කියලා..”සුරංග සිනාසුණේ ඇගේ හිසට සුරත තබා සොලවමින්ය.”කෙල්ල දැන් හරි දියුණුයි. ඒත් නිල්මි මං කැමැතියි අවුරුදු දෙක තුනක් මෙහෙම ඉන්න.. අලුත් ගෙයි වැඩ පටන් ගන්න ඕනේ.. මං ඔයාව එක්කන් යන්නෙ.. මං අලුතින් හදන මාලිගාවට..””මාලිගාවල ඉන්නේ කුමාරිකාවොනේ.. නිල්මිණිට මොහොතකට සියල්ල අමතක විය. .. ඈ ඔහුගේ උරහිස මත හිස ද තැබුවාය.”ඔයා තමයි මගේ කුමාරි..”පැයක් දෙකක් දොඩමින් සිටින විට එකා දෙන්නා බැගින් ඔවුන් කරා ඇදෙන මිතුරු මිතුරියන්ගෙන් වැව්තාවුල්ල එකම කෙළි මඩුවක් බවට පත්වෙයි.ගමේ ගත කළ දිනවලදී නිල්මිණි නැවතත් ප්‍රකෘති තත්ත්වයට පැමිණ සිටියාය. ධනුක විසින් දෙන ලද පැන්ඩනය තවමත් ඇය ළඟය. දිය නෑමට යන අතරවාරයක සුදුසු අවස්ථාවක් බලා එය දියඹට දැමීම ඇගේ අදහසයි.”කවුරුවත් ඒක දකින්න ඕනම නෑ...”නිවාඩුව අවසාන වී ආපසු යන විට නිල්මිණි කිසිදාක නැති තරම් හඬවැටුණාය. සුරංගගේ ආදරයත් පවුලේ දැඩි සෙනෙහසත් ඇය ගමට ඇද බැඳ තබා ඇත.”මෙන්න අත දරුවෙක් වෙන්න හදනවා”නිමන්ත කීවද ඔහු මොහොතකට කලින් හදවතින් හඬා වැලපුණේය. නැගණිය නිවෙසට දැල්වූ පහනකි. ඒ ආලෝකයෙන් සෑම දෙනාම අමන්දානන්දයට පත්වී ඇත.නාලිකා බොහෝ සෙයින් වෙනස් වී සිටියේ නිල්මිණිට තේරුම් ගත නොහැකි අයුරිනි. ඇය මිතුරිය දුටුව ද මඟහැර යන්නට බැරිකමට මෙන් කතා බහේ යෙදීම නිල්මිණිට ගැටලුවක් විය.වෙනදා තේ පානයට යනවිටත් දහවල ආහාර ගන්නා විටත්, නිල්මිණිගේ අත නොහැර සිටින නාලිකා වචන දෙක තුනකින් කතාව හමාර කරන්නට උත්සාහ ගත්තාය. රාත්‍රියේ නිදන ඇඳුම ඇඳගන යහනට ගොඩවෙන නාලිකා දුටු නිල්මිණි”නාලි.. ඇයි මේ කවදාවත් නැතුව .. පාඩම් කරන්න යන්නැද්ද?”යි විමසුවේ ඇගේ යහන සමීපයට යමින්ය.”මට සනීප නෑ”ඇගේ කට හඬෙහි වූයේ රළු බවකි.”සනීප නැත්නම්.. බේත් ගන්න ඕනැනේ..””මේවට බේත් නෑ..”ඇය බිත්තිය දෙසට හැරුණාය. නිල්මිණි පත්වූයේ මහත් අසීරුතාවකටය. අමනාප විය යුත්තේ ද ඇනුම් පද කිව යුත්තේ ද ඇය නොව තමාය.”නාලි.. ඇයි ඔයා මට ඔහොම කරන්නේ?” ඇගේ ස්වරය බොහෝ ශෝකාකූල විය. නාලිකා හෙමිහිට ඇය දෙසට හැරුණාය.”මමත් අහන්නේ ඒකම තමයි. මට ඇයි ඔයා ඔහොම කරන්නේ?””නාලිකා.. ඔයා මගෙ හොඳම යාළුවා.. ඉතින් මොනවද ඔයා මේ කියන්නේ. ඔයා නිවාඩුවෙන් පස්සෙ මාත් එක්ක හරියට හිනාවුණේවත් නෑ.” නිල්මිණිගේ නෙත් අග පිරුණ කඳුළු කම්මුල් දිගේ රූරා වැටුණි.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042921</link>
    <topic>තෙලිතුඩින් බුදුහිමි දකින ගුණසිරි කොළඹගේ</topic>
    <author>ඉඳුනිල් වීරරත්න</author>
    <content>තෙලිතුඩින් බුදුහිමි දකින ගුණසිරි කොළඹගේ‘බුද්ධරාජ’ චිත්‍ර ප්‍රදර්ශනය ලයනල් වෙන්ඩ්ට් හිදීගුණසිරි කොළඹගේ නම් වූ කලාකරුවා දශක පහකට අධිත නිර්මාණ දිවියේ උපයා සපයාගත් දැනුමත්, චිත්‍ර ශිල්පියකු ලෙස ඔහු තුළ ඇති නිසග හැකියාවත් තුළින් මහා කාරුණික තිලෝගුරු සම්මා සම්බුදු පියාණන් තෙළිතුඩගින් දකින්නට ගත් උත්සාහය ‘බුද්ධ රාජ’ සිතුවම් දැක්ම ඊයේ (28) ඇරැඹී අද (29) පෙරවරු 9.00 සිට රාත්‍රී 8.00 දක්වා කොළඹ ලයනල් වෙන්ඩ්ට් කලාගාරයේදී පැවැත්වේ. ඒ නිමිත්තෙන් ඔහු සමඟ කළ කෙටි පිළිසඳරකි මේ.”මම චිත්‍රශිල්පියෙක් වෙන්න මුලින්ම අත්පොත් තිබ්බෙ අපේ ගේ කිට්ටුවම තිබුණ පන්සලේ. මේ දවස්වල තමයි පන්සලේ බුදුගෙයි චිත්‍ර අඳින්න චිත්‍රශිල්පියො කට්ටියක් ආවෙ. මට එතකොට අවුරුදු හතක් අටක් විතර ඇති.මගේ වැඩේ ඉස්කෝලෙ ඇරිල ගෙදර ආව ගමන් දවල්ට බත් ටික කාල පන්සලට දුවන එක. අර කට්ටිය දැන් පන්සලේ බිත්ති, සීලිම අඳිනවා. මම බෙල්ල උළුක් වෙනකන් උඩ බලාගෙන ඉන්නවා. මේ කට්ටිය අපේ තාත්තාගේ හොඳ යාළුවෝ.මේ කට්ටියේ ලොකු එක්කෙනා මට හොඳට හිතවත් වෙන්න ගත්ත. උන්නැහේ තෙල් සායම්වලින් මට පොඩි පොඩි දේවල් ඇඳල දෙනවා. මගේ වැඩේ ඒව කොපි කරන එක.මගේ තාත්ත කලාකාරයෙක් නොවුණත් මාලාකාරයෙක්. ඒ පළාතෙම අය මඟුල් ගෙයක් වුණත් මරණ ගෙයක් වුණත් මල් වැඩවලට එන්නෙ තාත්තා ගාවට. ඒ කාලෙ තාත්තගෙ මිත්‍රයො චිත්‍රශිල්පීන්, සංගීත ශිල්පීන් සහ නාට්‍ය ශිල්පීන්. ඒ අය නිතර නිතර අපේ ගෙදර යනව එනව. ඒ අතර තාත්තා පන්සලේ වැඩ කරපු අර චිත්‍ර ශිල්පීන් ලව්වා ගෙදර බිත්තිවල චිත්‍ර ඇන්දෙව්වා. රාම, සීතා, සරස්වතී, ලක්ෂ්මී.මට මතකයි එක චිත්‍රයක් තිබුණ දෙවඟනක් ඉස්සරහ එකිනෙකාට විරුද්ධ සත්තු එකතුවෙලා එකට ඉන්නව. තාත්ත කිව්ව ඒක මට පාඩමක් කියලා දෙන්නයි ඇන්දෙව්වෙ කියල. කා එක්කවත් තරහ වෙන්න එපා කියල හොඳට ඉවසන්න පුරුදු වෙන්න කියලා. මාව චිත්‍රශිල්පියෙක් කරන්න තාත්තට තිබුණෙ පුදුම උනන්දුවක්.මගෙ වටපිටාව හරි සුන්දර වුණා. ඒ දවස්වල මට අවුරුදු දහයක් විතර ඇති’ අපේ පන්සලට වස් වසන්න වැඩියා හාමුදුරු නමක්. උන්වහන්සේට හොඳට චිත්‍ර අඳින්න පුළුවන්. හාමුදුරුවන්ගෙන් මම චිත්‍ර අඳින්න ඉගෙන ගන්න පටන් ගත්ත. හාමුදුරුවො හුඟක් වෙලාවට මගෙ ඩ්‍රොයින් පොතේ ඇඳල දෙන්නෙ බුදුහාමුදුරුවන්ගෙ පින්තූර. මගෙ වැඩේ අනික් පිටුවේ මේ චිත්‍ර කොපි කරල අඳීන එක.මගේ ගම බණ්ඩාරගම. රමුක්කන. මූදු වෙරළෙ ඉඳල හැතැම්ම හයක් රට ඇතුළට. පාණදුර රත්නපුර පාරෙ. ගේ තිබුණෙ පාර අයිනෙමයි. තාත්ත හැම වෙසක් එකකටම මොකක්හරි ලස්සන සැරසිල්ලක් කරනව. මේ අවුරුද්දෙ කරපු එකට වෙනස් ඊළඟ අවුරුද්දෙ. මම තාත්තට බුදු හාමුදුරුවන්ව ඇඳල දෙනව. හැම අවුරුද්දෙම වෙනස් එකක්.ඒ කාලෙ ඉඳලම බුදු හාමුදුරුවන්ට තිබුණ භක්තිය, ගෞරවය හින්දම වෙන්න ඇති මට මේ වගේ චිත්‍ර ටිකක් ඇඳල ප්‍රදර්ශනයක් පවත්වන්න හිතෙන්න ඇත්තෙ. දැනට අවුරුදු කිහිපයකට ඉස්සෙල්ල තාත්ත මියගියා. මේ චිත්‍ර අඳින කොට ඒ දවස්වල තාත්තගෙ වෙසක් සැරසිලිවලට ඇඳපු බුදුහාමුදුරුවන්ගෙ පින්තූර හැම තිස්සෙම මතක් වුණා.”ගුණසිරි කොළඹගේ නම් ප්‍රතිභාපූර්ණ චිත්‍රශිල්පියා ප්‍රවීණයා මෙරට දැන්වීම් කලාවේ පතාක යෝධයා බොහොම සංයමයෙන් තම ජීවිත කතාව විස්තර කරනවා. හරියට සියුම්ව සායම් තවරමින් නිර්මාණය කරන සිත්තමක් වගේ.”පුංචි කාලයේ මට ලැබුණු ඒ හැකියාව රජයේ ලලිත කලායතනයේදී එවකට ඉතාම ප්‍රසිද්ධියට පත්ව සිටි ස්ටැන්ලි අබේසිංහ, එච්.බී.පෙරේරා යන ගුරුතුමන්ලාගෙන් චිත්‍ර ශිල්පය වැඩිදුර හැදෑරුවා. පසුව සුසිල් ප්‍රේමරත්න මහතාගෙන් කළු සුදු රේඛා චිත්‍ර ද ජී.එස්.ප්‍රනාන්දු මහතාගෙන් දිය සායම් හුරුව ද ලබාගත්තා.”පසුකාලයක පිටරටවල ඇවිද කෞතුකාගාරවල ද කලාගාරවලද දින ගණන් ගතකර පැරැණි ශිල්පීන් ගේ කෘති හැදෑරූ ඔහු දිනපතාම අලුත් දේ අත්හදා බලමින් චිත්‍ර ශිල්පයේ නව මාන ඔස්සේ තම හැකියාවට වර්ධනය වීමට ඉඩහසර සලසා දුන්නා.දැන් ඔහුට වයස අවුරුදු 73ක්. ශ්‍රී ලංකාවට පරිගණකය හඳුන්වා දුන් මුල් කාලයේ සිංහල අකුරු නොමැතිවීම විශාල අඩුවක් වුණා. ඇමෙරිකාවේ Very Typer සමාගමේ ආරාධනාවකට අනුව අභියෝගය භාරගත් ගුණසිරි ලංකාවේ මුල්වරට පරිගණකයට සිංහල අකුරු නිර්මාණය කළා. ඒ අනුවගුණසිරි කොළඹගේ නම් වූ මේ ප්‍රතිභාපූර්ණ චිත්‍ර ශිල්පියා දශක ගණනාවක නිර්මාණ චාරිකාවේ සම්මානයට, ගෞරවයට, පාත්‍රවුණු අවස්ථා ගිණිය නොහැකි තරම්.1959 වසරේ ෂෙල් චිත්‍ර තරගයේ 2 වැනි ස්ථානයත් සැනසිලි ස්ථාන 3කුත් දිනාගැනීම ඔහු ජීවිතයේ ලද මුල්ම ජයයි. 1961 ශ්‍රී ලංකා පොලිස් දෙපාර්තමේන්තුවේ අපරාධ වැළැක්වීමේ පෝස්ටර් චිත්‍ර තරගයෙන් පළමු ස්ථානය දිනාගත්තා. ඔහු එදා මෙදා තුර දිනා ඇති සම්මාන 50කට අධිකයි. මීට අමතරව මුද්දර නිර්මාණය මූර්ති නිර්මාණය යන අංශයන්හි ද දස්කම් දක්වමින් දවසින් දවස තම ජනප්‍රියත්ව වැඩි කරගන්නා ඔහු අද වන විට ලොව පුරා ලක්මාතාවගේ නම සමඟ සිය නම පතුරවා අවසන්.1976 වසරේ ජපානයේ සුසුකන් හි පැවැති චිත්‍ර ප්‍රදර්ශනයකදී 2 වැනි සහ තෙවැනි ස්ථාන දිනාගත් ඔහු මේ වන විට ස්පාඤ්ඤය, මාලදිවයින, ප්‍රංශය, නවදිල්ලිය, ජපානය, ඕස්ට්‍රේලියාව, බල්ගේරියාව, ධකා යන රටවල චිත්‍ර තරග සඳහා නිර්මාණ ඉදිරිපත් කොට විදේශීය සම්මාන 20කට අධික සංඛ්‍යාවක් දිනා තිබේ.දශක ගණනාවක් පුරාවට ඔහු ලබාගත් පරිචය තුළින් ඉන්දියාවේ තායිලන්තයේ, පාකිස්ථානයේ, බුරුමයේ සහ ශ්‍රී ලංකාවේ බිතු සිතුවම් සහ මූර්ති පාදක කොට ගනිමින් 2011 වසරේ ජනවාරි මාසයේ සිට ඔහු අතින් නිර්මාණය වුණු චිත්‍ර 48 ක් එක් කොට 2600 වැනි සම්බුද්ධත්ව ජයන්තිය නිමිති කොටගෙන ‘බුද්ධ රාජ’ නමින් මෙම සිතුවම් දැක්ම පැවැත්වීම ඔහුගේ අරමුණයි.27 වැනිදා පස්වරුවේ සුබ මොහොතින් විවෘත වුණු මෙම සිතුවම් දැක්ම ඊයේ (28) සහ අද (29) පෙරවරු 9.00 සිට රාත්‍රී 8.00 වනතුරු ලයනල් වෙන්ඩ්ට් කලාගාරයේ දී පැවැත්වේ.”තෙල් සායමින්, දිය සායමින්, පැස්ටල් කූරෙන් මෙන්ම පරිගණක තාක්ෂණයෙන් මහා කාරුණික බුදු හිමි මා දුටු අන්දම දකින්න ඔබත් එන්න ලයනල් වෙන්ඩ්ට් ආට් ගැලරියට.” ගුණසිරි කොළඹගේ විවෘත ආරාධනාවක් කරයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=av12042922</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාප්‍රවීණ ගායිකා ආශා බෝස්ලේ තවමත් බොලිවුඩ් සිනමාවත් සමඟ සමීපව සිටිනවා. ඇය සමහර චිත්‍රපට නරඹන්නටත් අමතක කරන්නේ නැහැ. නමුත් මේ ප්‍රවීණ ගායන ශිල්පිනිය වර්තමානයේ නිෂ්පාදනය වන ඇතැම් බොලිවුඩ් චිත්‍රපට ගැන කතා කරන්නේ ප්‍රසාදයකින් නම් නොවෙයි.විශේෂයෙන් ම මෙවැනි චිත්‍රපටවල ඇතුළත් වන කතා තේමාවන් විතරක් නොවෙයි, ඇතැම් කාමුක දර්ශන ගැනත් ඇය කනගාටුවෙන් පසුවෙනවා. මේ හේතුව නිසා ඇය තීරණය කර ඇත්තේ වත්මන් බොලිවුඩ් සිනමාවේ ඇතැම් අලුත් චිත්‍රපට නැරඹීමෙන් තම මුනුපුරු මිනිබිරියන් ඈත් කර තබන්නටයි.”හින්දි සිනමාව ඉදිරියටම ගමන් කරනවා. සමහර චිත්‍රපටි හොඳයි. ඒත් සමහර චිත්‍රපටි ගැන නම් සතුටු වෙන්න බැහැ. ඒ චිත්‍රපටවල තියෙන දර්ශන, දෙබස් අපේ දරුවන්ට කොහෙත්ම ගැලපෙන්නෙ නැහැ. මම නම් මේ චිත්‍රපට මගේ මුනුපුරාලට පෙන්නන්න දෙන්නෙ නෑ. ඒවා බැලුවොත් මේ ළමයි නරක් වේවි.” දැනට 78 වැනි වියෙහි පසුවන ආශා බෝස්ලේ පැවසුවා.එදා හින්දි තිරයේ අතිශය ජනපි‍්‍රය වූ වහීඩා - රෙහ්මාන්, වෛජයන්තිමාලා, සධානා, ශර්මිලා තාගෝර්, සීනත් අමාන් සහ රේඛා වැනි නිළියන් වෙනුවෙන් ද මෙදා බොලිවුඩ් තිරයේ ජනපි‍්‍රය උර්මිලා මතොන්ද්කර් සහ ඓශ්චර්යා රායි වෙනුවෙන් ද ආශා බෝස්ලේ ගීත ගයනා කර තිබෙනවා.”මම මේ සිනමා ක්ෂේත්‍රයට අවුරුදු 65 ක් තිස්සේ සම්බන්ධ වී සිටිනවා. චිත්‍රපටවලට ගීත ගයලා රසික පරපුරේ ආදරය දිනා ගත්තා. ඒත් සිනමා කර්මාන්තයෙන් මට ආදර ගෞරවයක් තියෙනවද කියල නම් මම දන්නෙ නැහැ.” ආශා බෝස්ලේ අතීතය සිහිපත් කරමින් පැවසුවා.මේ ගීත කෝකිලාවිය භාෂා 18 කින් ගීත 12,000 ක් පමණ ගායනා කර ඇති බවයි වාර්තා වී ඇත්තේ.සායිෆ් අලි ඛාන් දැන් නවාබ් හි පතා උඩි කුමරු හැටියට කිරුළ දරමින් සිටිනවා. ඔහු රජ පෙළපතක කුමාරයෙක්. මේ ‘කුමාරයා’ ගැන නොයෙකුත් වගතුග කියැවෙනවා. ඔහු සහ ඔහුගේ පෙම්වතිය කරීනා කපූර් ගේ ජීවිතය ගැනත් දැන ගන්නට ලැබෙනවා. දෙදෙනා ළඟදීම විවාහ වන බවත් කියවෙනවා. ඒත්, සායිෆ්, කරීනා ගේ පෙම්වතා වුණත් ඔහුට අමතක කළ නොහැකි තිදෙනෙකු සිටින වග බොහෝ දෙනෙකු දන්නවා. ඒ තිදෙනා තමයි, අම්රිතා සිං, සාරා සහ ඊබ්‍රාහිම්.අම්රිතා සිං, සායිෆ් ගේ පළමු බිරිඳයි. සාරා සහ ඊබ්‍රාහිම් ඒ පළමු විවාහයේ දරු දෙදෙනායි. ජනපි‍්‍රය නිළියක වූ අම්රිතා ගේ වයස දැන් 54 ක්. සායිෆ් ගේ වයස 41 යි. දෙදෙනා 2004 දී වෙන්වුණා. අම්රිතා දරු දෙදෙනාත් සමඟ තනිවුණා. එදා කුඩා දැරියකව සිටි සාරා දැන් නව යොවුන් වියට පා තබලා. මේ වනවිට සාරා දහසය වියැති සුරූපී යුවතියක්. ඊබ්‍රාහිම් ගේ වයස අවුරුදු 11 යි.මවත් පියාත් බොලිවුඩ්පුරයේ දිදුලන තරු දෙකක් වූ නිසා සාරාටත් තරුවක් වන්නට හිතිලා ද? මේ ප්‍රශ්න වටින් ගොඩින් මතුවුණේ මෑතකදී සාරා තම මව සමඟ ‘හෙලෝ’ සඟරාවේ කවරයේ ඡායාරූපයකට පෙනී සිටීමෙන් පසුවයි.ඔය අතරේදී පැතිරී ගිය ආරංචියකින් කියවුණේ සාරා බොලිවුඩ් සිනමාවට පා තබන්නට සැරසෙන බවයි. නමුත් ටික කාලයකින් ඒ ආරංචියේ උණුසුම යටපත් වුණා. දැන් නැවතත් ඒ ආරංචියට පණ ලැබිලා. මේ වන විට බොලිවුඩ් පුරයේ චිත්‍රපට නිෂ්පාදකවරුන් කිහිප දෙනෙකුම සාරා ගැන විපරම් කර තිබෙනවා. ‘හෙලෝ’ සඟරාවේ ඡායාරූපය දුටු ඔවුන් දැන් අම්රිතාගෙන් විමසන්නේ සාරා දියණියව සිනමා නිළියක් කරන්නට අදහසක් තිබෙනවාද කියලයි. නමුත් අම්රිතා එයට පැහැදිලි උත්තරයක් ලබා දුන්නේ නැහැ.”සඟරාවේ පළවුණ පින්තූරය දැකපු ප්‍රධාන පෙළේ චිත්‍රපට නිෂ්පාදකයින් කීප දෙනෙක් ම මගෙන් ඇහුවා සාරා ගැන. එයාලගෙ චිත්‍රපටවල ප්‍රධාන නිළිය හැටියට සාරාව අරගන්නයි ඒ අයගෙ කල්පනාව. ඒත් එයා තාම පුංචියි. හොඳට ඉගෙන ගන්නත් පුළුවන්. දුවගෙ ආසාවක් තියෙනවා, ඇමරිකාවෙ යේල් විශ්ව විද්‍යාලයට ඇතුළත් වෙලා වෛද්‍ය උපාධියට හරි නීති උපාධියට හරි ඉගෙන ගන්න. ඉතින්, අපි එයාගෙ කැමැත්තට ඉඩ දෙන්න ඕනෙ.” අම්රිතා එලෙස පැවසුවේ තම දියණිය නිළියක් කරන්නට අදහසක් නැති බව හඟවමින්.අම්රිතා සිනමා නිළියක වුණේ ළාබාල වියේදීයි. නමුත් තම දියණියව ළාබාල වියේදීම සිනමාවට යොමු කරවන්නට ඇය නම් කොහෙත්ම කැමැති නැහැ. සාරා ගේ නැන්දා (සායිෆ් ගේ නැඟණිය) බොලිවුඩ්පුරයට එක්වුණේ පශ්චාත් උපාධි දෙකක් සමත්ව ජාත්‍යන්තර සමාගම් කිහිපයක වගකිව යුතු තනතුරු දැරීමෙන් පසුවයි. ඇය උපාධි සමත් වූයේ එංගලන්ත සරසවියකින්. අම්රිතාට ද අවශ්‍යව ඇත්තේ දියණියට එවැනි උසස් අධ්‍යාපනයක් ලබා දීමටයි. උසස් අධ්‍යාපනය ලද පසුවත් ඇයව සිනමාවට යොමුකරවීමේ අදහසක් අම්රිතා තුළ නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=am1204291</link>
    <topic>අම්මෝ කොන්ද..</topic>
    <author>ගාමිණි සුසන්ත</author>
    <content>අම්මෝ කොන්ද..බොහෝ වැඩිහිටියන් කොන්ද ආශි‍්‍රතව ඇතිවන රෝගාබාධ වලින් පීඩා විඳින බව පෙනේ. ඇතැම් විටෙක තරුණ වියේ පසුවන පුද්ගලයින් ද කොන්ද ආශ්‍රිත රෝගා බාධවලින් පෙළෙන බව දකින්නට ලැබේ. එබැවින් කොන්ද ආශ්‍රිතව ඇතිවන වේදනාව පොදු රෝග තත්ත්වයක් ලෙස පෙනෙන්නට තිබේ.වෛද්‍ය විද්‍යාත්මකව සලකන විට ‘පිටකොන්ද’ ලෙස හඳුන්වනු ලබන්නේ ගෙලෙහි සිට උකුල් ඇටය දක්වා ඇති අස්ථි ය. ඊට අස්ථි 30 ක් අයත් වේ. ගෙලෙහි අස්ථි හතක් ද පපුව ප්‍රදේශයේ අස්ථි දොළහක් ද ඊට යටින් අස්ථි පහක් ද පහළින් ම පිහිටා ඇති උකුල් ඇටය හා සම්බන්ධ කොටසේ අස්ථි හයක් ද ඇත. කොන්දට අයත් අස්ථි ලෙස එම සියලු අස්ථි සලකයි.කොන්දේ කැක්කුම් පිළිබඳව කතා කිරීමේදී වැඩියෙන් ම කතා බහට ලක්වන්නේ ‘යටි කොන්ද’ ලෙස හඳුන්වන ප්‍රදේශයේ ඇතිවන කැක්කුම් ය. ශරීරයේ විශාල බරක් ඔසවන ප්‍රදේශයෙක් ලෙස යටි කොන්ද ප්‍රදේශය හැඳින්විය හැකි ය. එබැවින් යටි කොන්ද ආශ්‍රිතව ඇතිවන කැක්කුම් ඉතාම සුලබ ය.යටි කොන්දේ කැක්කුම් පිළිබඳව කරුණු සොයා බලන විට එහි ව්‍යුහය පිළිබඳව ද සොයා බැලීම වැදගත් ය. ඉහතින් සඳහන් කළ අයුරු යටි කොන්දේ අස්ථි පහක් පිහිටා ඇති අතර එම අස්ථි පහ සහ කශේරුකාව අතර කාටිලේජ පිහිටා ඇත. කොන්දට නැවීමට කෙළින් සිටීමට දිගැ හැරීමට හැකියාව ලැබී ඇත්තේ එම කාටිලේජ නිසා ය. අස්ථි එකිනෙක ගැටීම වැළැක්වීමට උපකාර වන්නේ ද එම කාටිලේජ ය.කාටිලේජ මැද ජෙලි වැනි ද්‍රව්‍යයක් ඇත. එම කාටිලේජ තුළ කිසියම් වෙනසක් පළුදු වීමක් සිදුවූ විට එම ජෙලි වැනි ද්‍රව්‍ය කාටිලේජයෙන් පිටතට පැමිණීමට ඉඩ ඇත. කොන්දේ ව්‍යුහය පිළිබඳව තවදුරටත් කතා කරන විට කොන්දේ අස්ථි වටා ඇති මාංශ පේෂි සහ තන්තු කොන්දේ ස්ථාවර බව ලබාදීමට උපකාර වන බව පැහැදිලි ය. එම මාංශපේෂි, තන්තුවල සිදුවන ඇදීම් කොන්ද ආශ්‍රිතව ඇතිවන කැක්කුම් වලට ප්‍රධානම හේතුවක් බව පැහැදිලි ය.කොන්දේ කශේරුකා කාටිලේජ මාංශ පේෂි අතරින් ගෙලෙහි සිට පාදය දක්වා ස්නායු ගමන් කරයි. එම ස්නායු තෙරපීමට ලක්වීම නිසා ද කොන්ද ආශ්‍රිතව වේදනා ඇතිවේ. පාද දිගේ ඇතිවන ‘සයටිකා’ වැනි වේදනාවක් මෙහිදී විශේෂයෙන් සඳහන් කළ හැකි ය. පාදයක් උස් පහත් කිරීමට අපහසුතා වීමට පවා කොන්ද ආශ්‍රිතව ඇතිවන ආබාධයක් හේතු විය හැකි ය.කොන්ද ආශි‍්‍රතව ඇතිවන වේදනාවන්ට බහුල වශයෙන් හේතුවන්නේ කොන්ද ආශ්‍රිතව ඇති මාංශපේශි සහ තන්තු ආැදීම් බව පැහැදිලිය. එම කැක්කුම් ඇතිවීමට හේතු එතරම් බරපතළ ඒවා නොවේ. එසේ වුව ද මෙම වේදනාවන් පිළිබඳව නොසළකා සිටින විට එය Chronic low back pain නම් තත්ත්වයට පත්වේ. එසේ ම නිතර නිතර කොන්දේ කැක්කුම් ඇතිවීම මානසික පීඩනයට ද එක් හේතුවකි.කොන්දේ අමාරු ඇතිවීමට හේතුවන අනෙක් කාරණය වන්නේ කාටිලේජ පළුදුවීම නිසා ඇතිවන තත්ත්වයන් ය. එකවර විශාල බරක් එසවීම වැරදි ඉරියව්වල දීර්ඝ වේලාවක් සිටීම වැනි කාරණා නිසා එවැනි කොන්දේ ආබාධ ඇතිවිය හැකි ය. මෙය භයානක තත්ත්වයක් නොවන අතර ප්‍රතිකාර මගින් සුවයක් ලද හැකි ය.කාටිලේජවල පළුදුවීම් වැඩි වූ විට කශේරුකාව තුළ ඇති ජෙලි වැනි ද්‍රව්‍ය එළියට පැමිණේ. එම ජෙලි කොන්ද දිගේ පාදය දක්වා ගමන් කරන ස්නායුවල තෙරපේ. පාද දිගේ දිවෙන ‘සයටිකා’ වැනි වේදනාවකට හේතුවන්නේ එලෙස සිදුවන ස්නායු තෙරපීම් ය.කාටිලේජවලින් පිටතට පැමිණි ජෙලි තව තවත් පිටතට පැමිණ ස්නායු තෙරපීමට ලක්වුවහොත් පාද උස් පහත් කිරීමට පවා අපහසු වේ. එසේ ස්නායු තෙරපීම වඩාත් ම උත්සන්න වූ විට මුත්‍ර මාර්ගය, අන්ත්‍ර, ආශ්‍රිතව ඇති ස්නායු තෙරපීම නිසා ඉතා වේදනාකාරී තත්ත්වයකට පත්වේ.එහි ප්‍රතිඵලය මුත්‍ර කිරීමට අපහසුවීම, ඇවිදීමට අපහසු වීම ආදිය විය හැකි ය. එය තරමක බරපතළ තත්ත්වයකි.කොන්ද ආශ්‍රිතව ඇතිවන වේදනාවන්ට තවත් හේතුවක් වන්නේ ශරීරයේ සුදු ශෛල ක්‍රියාකාරීවීම නිසා ඇතිවන ආතරයිටිස් රෝගය කොන්දට බලපෑම ය. විශේෂයෙන් ම spondylo arthropathy ආතරයිටිස් රෝගය නිසා අධික කොන්දේ කැක්කුමක් ඇතිවිය හැකි ය. එම රෝගය බහුල වශයෙන් ඇතිවන්නේ තරුණ වයසේ පසුවන අයට ය. එම රෝග තත්ත්වය පාලනය කළේ නැති නම්, කොන්ද වටා ඇති මාංශ පේශී, අස්ථි ගන වී කොන්ද නැවිය නොහැකි තත්ත්වයට පත්වේ.කොන්ද ආශ්‍රිතව ඇති අස්ථිවල ඇතිවන ගැටලු, කාටිලේජවල ඇතිවන ගැටලු නිසා ද කොන්දේ අමාරු ඇතිවේ. ඒ සඳහා ප්‍රධාන වශයෙන් හේතුවන්නේ ඔස්ටියෝපොරෝසිස් රෝගය නිසා කශේරුකාව සහ කොන්ද ආශ්‍රිතව ඇති අස්ථි දුර්වල වීම ය. එම රෝගයට ප්‍රධාන වශයෙන් හේතු වන්නේ අස්ථි වලට අවශ්‍ය කැල්සියම් ප්‍රමාණය නොලැබීම ය.ඔස්ටියෝපොරෝසිස් රෝගය ඇති වූ විට සිටගෙන සිටින පුද්ගලයකු බිමට ඇද වැටුණු විට පවා එම පුද්ගලයාගේ අස්ථි බිඳීමක් සිදුවිය හැකි ය. ඉහතින් දැක්වූයේ කොන්දේ අමාරු ඇති වීමට බලපාන එතරම් භයානක නොවූ සුලභ හේතු ය.කොන්දේ අමාරු ඇතිවීමට බලපාන සුලභ නොවූ භයානක හේතුන් කීපයක් ම ඇත. ඉන් මූලික වන්නේ පිළිකා නිසා කොන්දේ ඇතිවන ආබාධය. අපගේ කොන්ද මහා අන්ත්‍රයට, ඩිම්බකෝෂවලට, ගර්භාෂයට ඉතාම සමීපව පිහිටා ඇත. එම ඉන්ද්‍රියන් තුළ, අවයව තුළ ඇතිවන පිළිකා නිසා ද කොන්දේ අමාරු ඇතිවේ. මෙහිදී අධික කොන්දේ වේදනාවක් ඇතිවේ.සුලභ නොවන තරමක් භයානක හේතු අතරට කොන්ද ආශි‍්‍රතව ඇතිවන විෂබීජ ආසාදන ද හේතු විය හැකිය. පිළිකා, විෂබීජ ආසාදන නිසා කොන්ද ආශි‍්‍රතව ඇතිවන වේදනාවක් ඉතා ඉක්මනින් හඳුනාගෙන ප්‍රතිකාර ආරම්භ කළ යුතුය.මෙහිදී සඳහන් කළ යුතු වැදගත් කරුණක් ඇත. එනම් ශරීරයේ අභ්‍යන්තරයේ ඇති වෙනත් ඉන්ද්‍රියයන් අවයව වල ඇතිවන ආබාධ නිසා ද කොන්දේ අමාරු ඇතිවන බවය. උදාහරණ ලෙස වකුගඩුවල, මුත්‍රාශයේ, ගර්භාෂයේ ඇතිවන ආබාධ නිසා ද කොන්දේ අමාරු ඇතිවිය හැකිය. වකුගඩු විෂබීජ නිසා ආසාදනයට ලක්වූ විට එහි වේදනාව ඇතිවන්නේ කොන්ද ආශි‍්‍රතවය. කොන්දේ කැක්කුමත් සමඟ උණ, මුත්‍රා දැවිල්ල වැනි රෝග ලක්ෂණ පෙන්නුම් කරන්නේ නම්, එම කොන්දේ කැක්කුමට හේතුව මුත්‍රාශය හෝ ගර්භාෂය ආශි‍්‍රත රෝගාබාධයක් විය හැකිය. එසේම මහා අන්ත්‍රයේ අග්න්‍යාසයේ ඇතිවන ගැටලු නිසා ද කොන්දේ ආබාධ පෙන්නුම් කළ හැකිය.එම කරුණු අනුව පෙනී යන්නේ සරල මෙන්ම බහුල කොන්දේ කැක්කුම්වලට බොහෝ විට හේතු වන්නේ පේෂිවල සහ තන්තුවල සිදුවන ඇදීම් බවය. එම තත්ත්වයෙන් වැළකී සිටීමට සහ මිදීමට වඩාත් සුදුසු වන්නේ සිටගෙන සිටීමේදී, ඇවිදීමේදී, ඉඳගෙන සිටීමේදී, නිදාගෙන සිටීමේදී ද නිවැරැදි ඉරියව් භාවිත කිරීමය. කිසියම් වැරැදි ඉරියව්වක් අවුරුදු 4 ක් 5 ක් පමණ පවත්වාගෙන යන විට කොන්ද ආශි‍්‍රත මාංශ පේෂීන් පීඩනයට පත්වී ඇදීමකට ලක් වේ. කොන්දේ අමාරුවලට බහුලම හේතුව මෙයය.කිලෝ 10කට අධික බරක් එකවරම කොන්දට දැරීමට සිදුවීම කොන්දේ අමාරු ඇතිවීමට හේතු වන අනෙක් කාරණයයි. කුඩා බරක් වුවද එකවරම කොන්ද නමා වැරැදි ආකාරයෙන් එසවුවහොත් එය කොන්දට දැරීම අපහසු විය හැකිය. සුළු බරක් වුවද එසවිය යුතු වන්නේ ශරීරයම පහත්කර දෙපා නවා නිවැරැදි ආකාරයෙනි.අපගේ අධික ශරීර බර ද කොන්දේ අමාරුවලට තවත් හේතුවකි. ශරීරය අධික බරකින් යුක්තනම් එය කොන්දේ අමාරුවලට ප්‍රධානම හේතුවකි. එබැවින් උසට සරිලන බරක් පවත්වාගෙන යාමට සැම විටම ක්‍රියා කිරීම වැදගත්ය.කොන්දේ අමාරු ඇතිවීමට උදරයේ සහ පාදවල මාංශපේෂීන් දුර්වල වීම ද බහුලවම හේතු වේ. එබැවින් කොන්දේ අමාරුවලින් මිදීමට උදරයේ සහ පාදවල මාංශපේෂි ශක්තිමත් කිරීම ප්‍රයෝජනවත්ය. පිට කොන්දේ මාංශපේෂි විශාල වශයෙන් නැති වුවද කොන්දට ආසන්න උදරය ප්‍රදේශයේ මාංශපේෂි විශාල සංඛ්‍යාවක් ඇත. එම මාංශපේෂි දුර්වල වූ විට ද කොන්දේ අමාරු ඇති වේ. කොන්දේ අමාරු ඇති උදවියට පාදවල සහ උදරයේ මාංශපේෂි ශක්තිමත් කිරීමට උපදෙස් ලබා දෙන්නේ මේ නිසාය. කාන්තාවක ගර්භණී වූ විට උදරයේ මාංශපේෂි දුර්වල වේ. ගර්භණී කාන්තාවන්ගේ කොන්දේ අමාරු වැඩි ඒ නිසාය.බොහෝ කොන්දේ අමාරු නිට්ටාවට සුව කළ හැකිය. වඩාත් වැදගත් වන්නේ කොන්දේ අමාරුවට හේතුව පැහැදිලි ලෙස ඉක්මනින් හඳුනා ගැනීමය. ඉහතින් දැක්වූවාක් මෙන් ශරීර අභ්‍යන්තරයේ ඉන්ද්‍රියයන්ගේ ආබාධ නිසා ඇතිවන කොන්දේ අමාරුවලින් මිදීමට එම රෝගය හරි හැටි හඳුනාගෙන එම රෝගය සඳහා ප්‍රතිකාර කළ යුතුය.තන්තු සහ පේෂිවල ඇදීම නිසා ඇතිවන කොන්දේ අමාරු සඳහා වැරැදි ඉරියව් නිවැරැදි කරගත යුතුය. නිවැරැදි ඉරියව් පවත්වාගන්නා තෙක් වේදනාව පාලනය කිරීමට වේදනා නාශක ලබා දේ. මෙහිදී වේදනා නාශක ඖෂධවලට අමතරව එන්නත් ප්‍රතිකාර භෞත චිකිත්සක ප්‍රතිකාර ආදිය ද යොදා ගනිමින් වේදනාව පාලනය කිරීමට පියවර ගැනේ. බොහෝ කොන්දේ අමාරුවලින් මිදීම සඳහා වෛද්‍ය ප්‍රතිකාරවලට අමතරව රෝගියා ද විශාල දායකත්වයක් දැක්විය යුතුය. ඒ නිසි පරිදි ඖෂධ ලබාගැනීම මෙන්ම වෛද්‍යවරයා භෞත චිකිත්සකවරයා විසින් නිවසේදී කිරීමට රෝගියාට උපදෙස් දෙන ව්‍යායාම නිවැරැදිව කිරීමෙනි.කොන්දේ කැක්කුමක් ඇතිවූ විට නිවසේදී කළ හැකි සුළු ප්‍රතිකාර කීපයක් මඟින් එම කැක්කුම වේදනාව තරමක් පාලනය කරගත හැකි වනු ඇත. ඒ; උණු වතුර පෙඟවූ රෙදි කැබැල්ලකින් කොන්ද තැවීම, වේදනාව සමනයට පැරසිටමෝල් පෙති දෙකක් ගැනීම ආදිය මඟිනි. එවැනි ප්‍රථමාධාරයකින් කොන්දේ කැක්කුම සුව වූයේ නම් එම කොන්දේ කැක්කුම පිළිබඳව බිය විය යුතු නැත. එම කොන්දේ කැක්කුම වුවද නැවත නැවත මතුවේ නම්, වෛද්‍ය උපදෙස් පැතිය යුතුය; නිවැරැදි ව්‍යායාම සහ නිවැරැදි ඉරියව් මඟින් කොන්දේ කැක්කුම පාලනය කිරීමට පියවර ගත යුතුය.මෙහිදී සඳහන් කළ යුතු තවත් වැදගත් කරුණක් ඇත. ඒ; ඉතාම තද කැක්කුමක් කොන්ද ප්‍රදේශයේ ඇතිවේනම්, වයස අවුරුදු 60 කට වඩා වැඩිනම්, කොන්දේ වේදනාව සමඟ රාත්‍රියේ නින්දෙන් අවදි වේ නම්, කැක්කුම එන්න එන්නම වැඩිවේ නම්, නිතර උණ ඇත්නම්, කෑම අරුචි නම්, කලින් පිළිකාවකට ප්‍රතිකාර ලබා ඇත්නම්, කොන්දේ කැක්කුම සමඟ පාදය දිගේ විදුලි සැරයක් ගමන් කරන්නාක් මෙන් දැනේ නම්, පාදය දුර්වල ස්වභාවයක් පෙන්නුම් කරයිනම් වහා වෛද්‍ය උපදෙස් ලබාගත යුතු බවය. ඒවා බොහෝ විට කොන්ද ආශි‍්‍රතව පිළිකාවක් නිසා ඇතිවී රෝග ලක්ෂණයන් විය හැකිය.කොන්දේ කැක්කුමක් ඇත්නම්, තමා ගන්නා ආහාරවල කැල්සියම් ප්‍රමාණය අඩු යැයි බොහෝ දෙනෙක් සිතති. එය එතරම් නිවැරැදි අනුමානයක් නොවේ. ඒ මාංශපේෂිවල හෝ තන්තුවල හෝ කාටිලේජවල හෝ කැල්සියම් අඩංගු නොවන නිසාය. එහෙත් ඔස්ටියෝපොරෝසිස් රෝගය ඇතිවන කොන්දේ කැක්කුම් කැල්සියම් ඌනතාවයක් නිසා ඇතිවන බව පැහැදිලිය. මෙම වේදනාවන්ගෙන් මිදීම සඳහා ප්‍රත්‍යක්ෂ වෛද්‍ය ප්‍රතිකාර අද තිබෙන නිසා බිය විය යුතු නැත.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=am1204292</link>
    <topic>බයට බය වුණොත් ලෙඩෙක් වෙන්න පුළුවන්</topic>
    <author/>
    <content>බයට බය වුණොත් ලෙඩෙක් වෙන්න පුළුවන්මා හමුවීමට පැමිණි විශේෂ ගති ඇති තුන් දෙනෙක් වූහ. ඔවුන් තිදෙනා තුළ තිබුණු විශේෂත්වය නම් ඔවුන් තිදෙනාම විවිධ දේවල්වලට අධික බියක් දැක්වීමය. ඒ බිය නිසා ඔවුනට සාමාන්‍ය ජීවිතයක් ගතකිරීම ගැටලුවක් වී තිබිණි.පළමු පුද්ගලයාට තිබුණේ අමුතුම තාලයේ බයකි. යම්කිසි පිරිසක් තමා තදින් නිරීක්ෂණය කරන බවත් තමා විනාශ කිරීම සඳහා ඔවුන් සැලසුම් කරන බවත් ඔහු පැවසීය. අනෙක් අය කතා කරන විට ඒ කතා කරන්නේ තමන් ගැන යැයි ඔහු සිතුවේය. තමන්ට පහර දීමට ඔවුන් සැරසෙනවා යැයි ඔහු බිය විය. ඒ නිසා ඔහුට තනිවම ගමනක් බිමනක් යාමටත්, නිදා ගැනීමටත් නොහැකි විය.“අනෙක් අය ඔබව විනාශ කරන්නේ කවර හේතුවක් නිසා ද” මම ඔහුගෙන් ඇසුවෙමි. ඔහුට එයට පැහැදිලි පිළිතුරක් නොවූ අතර ඔහුගේ දියුණුවට අන් අය ඊර්ෂ්‍යා කරන බව ඔහු සිතයි.දෙවැනි පුද්ගලයාට තිබුණේ කුඩා කෘමී සතුන් පිළිබඳව අධික බයක් සහ පිළිකුලකි. ඔහු සිටින ස්ථානය අසලට කැරපොත්තෙකු, මකුළුවෙකු වැනි සතෙකු පැමිණියහොත් ඔහුට හීන් දාඩිය දමන බවත්, වහාම ඒ ස්ථානයෙන් පලා යන බවත් ඔහු පැවසීය. ඔහුගේ සිත ද කලබල සහගතය ඔහු කෘමීන්ට කෙතරම් බය ද යත්, දිනක් කැරපොත්තෙකු පියඹාගෙන විත් ඔහුගේ සිරුරේ වසනවාත් සමඟම ඔහු ක්ලාන්ත වී බිම ඇද වැටුණේය.තෙවන පුද්ගලයාට තිබුණේ අමනුෂ්‍ය බියකි. ඔහුට තමා ගේ මියගිය ඥාතියකුගේ “බැල්ම” වැටී ඇති බව ඔහු පවසයි. ඒ නිසා ඔහු කරුවලේ සිටීමටත්, තනිව සිටීමටත්, රාත්‍රි කාලයේ ගමන් බිමන් යාමටත් බිය විය.අවස්ථා කීපයකදීම ඒ අමනුෂ්‍යයා තමාගේ සිරුර තුළට පැමිණ ආවේශ වන බවත්, තමාව පාලනය කරන බවත් ඔහු පැවසීය. “ආවේශ” වන වේලාවට ඔහු අසිහියෙන් මෙන් දොඩවන අතර අනෙක් වේලාවට වුවද ඒ ගැන බියෙන් ජීවත් වෙයි.ඉහත විස්තර කළ පුද්ගලයන් තිදෙනාගේ බිය ගැන ඔබ සිතන්නේ කුමක් ද?බය යනු සැබවින්ම මිනිස් සිතේ පවතින ස්වභාවික හැඟීමකි. එය ආරම්භ වන්නේ ඉතාම කුඩා කල පටන්ය. කුඩා දරුවෝ ද තමාගේ අනාරක්ෂිත බව පිළිබඳව විවිධ අවස්ථාවල බිය වෙති.වැඩිහිටියෝ ද “බිල්ලන්” ගැන කියමින් බය කරති. එසේ කරන්නේ බොහෝ විට දරුවන්ට කෑම කැවීමට හෝ වැරැදි වැඩවලින් වළක්වා ගැනීමට විය හැකිය.“බය” නරක දෙයක් ලෙස බැලු බැල්මට පෙනුණ ද එය සම්පූර්ණ සත්‍ය නොවේ. මිනිසුන් කොතරම් බය වුවත් බයට කැමතිය. එය පුදුමාකාර දෙයකි. සමහරු මුදල් ගෙවා බිය වීම සඳහා හොල්මන් මන්දිර නැරැඹීමට යති. ත්‍රාසය - භීතිය මුසු චිත්‍රපට නරඹති. එයට හේතුව බය ද එක්තරා රසයක් වීමයි.අනෙක් අතට බය අවශ්‍ය වන වේලාවල් තිබේ. වැරැදි වැඩ කිරීමට, පවු කිරීමට බය වීම හොඳ දෙයකි. දඬුවමට බය වීම නිසා එක්තරා දුරකට වැරැදි කිරීමෙන් වැළකී සිටිති. අනෙක් අතට තමාට වඩා වයසින්, ගුණයෙන් වැඩි අය කෙරෙහි ගෞරව සම්ප්‍රයුක්ත බයක් තිබිය යුතුය. වෙනත් ආකාරයකට කියනවා නම් “ලැජ්ජා - බය” තිබීම වැදගත් ලක්ෂණයකි.ඉහත සඳහන් කළ තිදෙනාට බයවල් නිසා ජීවිත අවුල් වී ඇත. ඒ නිසා ඒ බයට ප්‍රතිකාර කළ යුතු බවට ද වාදයක් ද නැත.අධික බය මානසික රෝගයක් දැයි ඔබට සිතෙනු ඇත. නමුත් සෑම විටම එය එසේ නොවේ. නමුත් ඇතැම් මානසික රෝග නිසාත් සිතට බය ඇතිවිය හැකිය. මා ඉහතින් සඳහන් කළ පළමු රෝගියාට තිබුණේ ද මානසික රෝගයකි. එයට හේතුව ඔහුගේ මොළයේ රසායන ද්‍රව්‍යවල සහ ස්නායුවල ඇතිවී තිබෙන වෙනස්කම් නිසාය. එවැනි රෝගීන්ට ඖෂධ ප්‍රතිකාර, විද්යුත් ප්‍රතිකාර ආදිය සිදුකළ යුතුය. ඉහත රෝගියාව ද රෝහල්ගත කර වෛද්‍ය ප්‍රතිකාර වලට යොමු කරන ලදී. ඔහු ඉන්පසු ක්‍රමයෙන් සුවය ලැබුවේය. ඔහුගේ සිතේ තිබු සැකය සහ බය දුරු විය.දෙවැනියට සඳහන් කළ රෝගියාට තිබුණේ කුඩා සතුන් පිළිබඳව බයකි. මෙම තත්ත්වය බටහිර වෛද්‍ය විද්‍යාවේ හඳුන්වන්නේ ෆෝබියා (PHOBIA)  නමිනි. මෙය එක එල්ලේම රෝගයක් යැයි කීම අපහසු වුවත් ඒ සඳහා ද විවිධ ප්‍රතිකාර ක්‍රම ඇත. විවිධ අභ්‍යාස ක්‍රම, ඖෂධ, මෝහන ක්‍රම ආදිය යොදාගත හැකිය. යම් දෙයක් නිසා අපට ඇතිවන බය නැතිකර ගැනීමට නම් ක්‍රම ක්‍රමයෙන් එයට නිරාවරණය විය යුතුය. ඒ අනුව එම පුද්ගලයාට ද මියගිය කෘමි සතෙකුගේ ශරීර කොටස් පරීක්ෂා කිරීමට ලබා දෙන ලදී. මුලදී අපහසුවෙන් වුවත් ඔහු එයට ක්‍රමයෙන් හුරු විය. ඉන්පසු මියගිය කෘමියකු තම අතේ තබාගෙන සිටීමට ඔහුට හැකි විණි. ක්‍රමයෙන් ඔහුගේ සිතේ තිබු බිය සම්පූර්ණයෙන් ඉවත් වී ගියේය.තෙවැනි රෝගියාට තිබුණේ අමනුෂ්‍ය බලපෑම පිළිබඳව බියකි. එය ඔහුගේ යටි හිතේ තදින් පැලපදියම් වී තිබිණි. යන්ත්‍ර, මන්ත්‍ර, ගුරුකම්වලටවත් ඔහුගේ සිත වෙනස් කිරීමට නොහැකි විය. අමනුෂ්‍යයන් සිටී ද, නැද්ද යන්න කාරණය වෙනම කතා කළ යුක්තය. නමුත් හිත දුර්වල පුද්ගලයන් ඉතා පහසුවෙන් අධික ලෙස බියට පත් වෙති. එම බිය නැති කිරීම එතරම් පහසු නැත. එය යටි සිතේ ඇති ගැටලුවක් බැවින් ඖෂධ ප්‍රතිකාර කිරීම ද ප්‍රතිඵල විරහිතය.එම රෝගියාව මෝහනයට පත් කර ඔහුගේ යටි සිතේ තිබු එම බිය ඉවත් කරන ලදී. එම අමනුෂ්‍ය බයට හේතු වී තිබුණේ අතීත සිදුවීමකි. ඔහු කලකට ඉහතදී සොහොන් බිමක් අසලින් ගමන් කරන විට යම් අසාමන්‍ය ශබ්දයක් ඇසී හිතේ ක්ෂණික තිගැස්මක් ඇතිවී තිබේ. ඉන්පසු ඔහුට සිහිනයෙන් එම සිද්ධිය පෙනී ඇත. පසුව එය විශාල බයක් ලෙස වර්ධනය විය.බය පිළිබඳව ඇති වැදගත් කරුණු මෙයයි. බය ඇතිවීම ස්වාභාවික දෙයක් වුවත්, තදින් සිතට දැනෙන බයක් ඇතිවන අවස්ථාවලදී නොබියව ඒ බයට හේතු වූ කරුණු එකිනෙක විමසා බැලිය යුතුය. සැක හැර ගැනීම තුළ බිය නැතිවී යයි. විශේෂයෙන්ම කුඩා ළමයින් අධික ලෙස බයට පත්කිරීම විශාල වරදකි. ඒවා ඔවුන්ගේ සිතේ තැන්පත් වී වැඩි වියට පැමිණෙන විට ගැටලුකාරී තත්ත්වයන් ඇතිවිය හැකිය.බිය ඇතිවන විට හදවතේ ගැස්ම වැඩිවෙයි. ශරීරයේ රෝම කූප කෙළින් වෙයි. දහඩිය දමයි. ඇතැම් විට ශරීරය වෙව්ලන්නට පටන් ගනියි. එසේ වීම ශරීර සෞඛ්‍යයට ද අහිතකරය. බිය නිසා දිගින් දිගට එම තතත්වයට පත්වුවහොත් මානසික මෙන්ම කායික රෝග ද හටගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ay1204291</link>
    <topic>ඒභූ කම්පනවලටත් ඔරොත්තු දෙන්න පිළිසකරවෙන අපේ වේලි</topic>
    <author>නිහාල් පී. අබේසිංහ</author>
    <content>අපට ඇත්තේ ලොව විශිෂ්ටතම වාරි තාක්ෂණයකි. එමෙන්ම ලොව පැරැණිම වාරි ඉතිහාසයක් හා සංස්කෘතියක් ද අපට ඇත. ඒ යටතේ පරාක්‍රම සමුද්‍රය, කලා වැව, නුවර වැව, කන්තලේ වැව, චන්ද්‍රිකා වැව,කණ්ඩලම ජලාශය, දඹුලු ඔය ජලාශය යන අපේ වාරි කර්මාන්ත ඉදිකර දැන් බොහෝ කල් ගත වී ඇත. නමුත් ඒවා ඉදිවු දා සිට අද දක්වාම සම්පූර්ණ අලුත්වැඩියාවකට ලක්වී නැත. ඒ නිසා ඊට සම්බන්ධ වේලි සොරොව් ආදිය දුර්වල වී තිබේ. මේ සියල්ලඅලුත්වැඩියා කරමින් මේ ජලාශ වේලි තවත් වසර 100කට අධික කාලයක් සඳහා සුරැකීමේ නව වැඩ පිළිවෙළක් දැන් ක්‍රියාත්මක වෙයි.කණ්ඩලම වේල්ල අසල අලුතින් ඉදිකළ විකල්ප මාර්ගයපසුගියදා ඉන්දියන් සාගරයේ බලවත් භූ කම්පන දෙකක් ඇතුළු පසු කම්පන 100 ක් පමණ සිදු විය. මේවායේ බලපෑම අපේ වැව්වලට වේලිවලට ජලාශවලට ඇතිවීමේ ඉඩකඩක් ද නැතිවා නොවේ. ඒ අනුව ඒ වේලි දුර්වල වී ඇත්නම් ඒවා සවිමත් කිරීම අප වහ වහා කළ යුතුය. එමෙන්ම මෙරට ඇති සමහර වේලි අවුරුදු 200 - 300 පැරැණි ඒවා බව ද ඒවාට නිසි පිළිසකර කිරීමක් ඉදිකිරීමෙන් පසු මෙතෙක් සිදුවී නැති බව ද අපි අවධානය යොමු කළ යුතු වෙමු.ඒ අනුව මේ වැව් වේලි ජලාශ සුරැකීමට යම් වැඩ පිළිවෙළක් ක්‍රියාත්මක කිරීම කාලීන අවශ්‍යතාවක් බවට පත්වී තිබේ. මේ පිළිබඳව අවධානය යොමු කළ මහින්ද රාජපක්ෂ ජනාධිපතිතුමා ප්‍රමුඛ රජය වාරිමාර්ග හා ජල සම්පත් කළමනාකරණ අමාත්‍යාංශය යටතේ වේලි ආරක්ෂණ හා ජල සම්පත් සැලසුම්කරණ ව්‍යාපෘතිය 2008 දී ක්‍රියාවට නැංවිණි.වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතාගේ උපදෙස් පරිදි ක්‍රියාත්මක මේ ව්‍යාපෘතිය යටතේ මූලික කොටස් තුනක් තිබේ. ඒ අනුව වේලි ආරක්ෂණය, ජල සම්පත් භාවිතය සඳහා සැලසුම් සකස් කිරීම හා ජල මිනුම් දත්ත පද්ධතියක් ස්ථාපනය කිරීම ඒ අතර වේ.වේලි ආරක්ෂණ හා ජල සම්පත් සැලසුම්කරණ ව්‍යාපෘතියේ අධ්‍යක්ෂ සුධර්ම ඇලකන්ද මහතා පවසන පරිදි ව්‍යාපෘතියේ ප්‍රධාන අරමුණ වන්නේ ද මෙම වේලි ආරක්ෂණයයි. ඒ සඳහා ව්‍යාපෘති අරමුදල් වලින් 75% ක් වෙන් කොට ඇති බව ද මූලික ලෙස දැනට මහ ජලාශ හා වේලි 23 ක් ප්‍රතිසංස්කරණය කිරීම අරඹා ඇති බව ද සුධර්ම ඇලකන්ද මහතා පවසයි.කණ්ඩලම වේල්ල අසල විකල්ප මාර්ගය ඇමැති නිමල් සිරිපාල ද සිල්වා, ඇමැති ජනක තෙන්නකෝන් හා ව්‍යාපෘති අධ්‍යක්ෂ සුධර්ම ඇලකන්ද යන මහත්වරුන් විවෘත කළ අවස්ථාව.වේලි සංරක්ෂණ හා ජල සම්පත් සැලසුම්කරණ ව්‍යාපෘතිය 2008 අගෝස්තු 14 වැනිදා මහින්ද රාජපක්ෂ ජනාධිපතිතුමා අතින් ආරම්භ විය. එකල විෂය භාර ඇමැති මෛත්‍රීපාල සිරිසේන මහතාගේ හා වත්මන් ජල කළමනාකරණ හා වාරිමාර්ග ඇමැති නිමල් සිරිපාල ද සිල්වා මහතාගේ උපදෙස් මත මෙම ව්‍යාපෘතිය රටට වැඩදායි ලෙස දැන් ක්‍රියාවට නංවමින් තිබේ.මෙම ව්‍යාපෘතියෙන් වේලි ආරක්ෂණය මඟින් ඉපැරැණි වේලි මෙන්ම ජලාශ මතු පරපුරේ ප්‍රයෝජනය සඳහා ආරක්ෂා කර ගැනීමට අවස්ථාව ලැබේ. අනාරක්ෂිත වේලි නිසා තර්ජනයට පත්ව තිබු දේපළ හා ජීවිත සඳහා සුරක්ෂිත බව ලබාදීම, වඩා ආරක්ෂිත ශක්තිමත් හා කාර්යක්ෂම මෙහෙයුමකින් යුක්ත ජලාශ පද්ධතියක් ඇතිවීම ද මේ මඟින් ඇති වේ.මේ අනුව මුලින්ම සංරක්ෂණය කෙරෙන්නේ ඉතා වියපත් තත්ත්වයේ ඇති මෙරට පැරැණි වේලි හා ජලාශ 32 කි. ඒ අනුව නාච්චදූව වැව, චන්ද්‍රිකා වැව, කවුඩුල්ල වැව, රිදියගම වැව, මින්නේරිය වැව, පරාක්‍රම සමුද්‍රය, මාදුරුඔය ජලාශය, ඉඟිනිමිටිය ජලාශය, වික්ටෝරියා ජලාශය, රන්දෙනිගල ජලාශය, නාලන්දා ජලාශය, තිසා වැව, නුවර වැව, රාජාංගනය වැව, කන්තලේ වැව, කලා වැව, කණ්ඩලම වැව, හුරුළු වැව, ගිරිතලේ වැව, තබ්බෝව වැව, වෙන්ඩ්‍රාසන් වැව, උස්ගලසියඹලන්ගමුව වැව, දඹුලුඔය ජලාශය, කැනියොන් ජලාශය, පොල්ගොල්ල වේල්ල, කොත්මලේ ජලාශය, හොර්ටන් ජලාශය, ලක්ෂපාන ජලාශය, කලටුවාව ජලාශය, කාසල්රි ජලාශය, රන්ටැඹේ ජලාශය, බෝවතැන්න ජලාශය සම්පූර්ණයෙන් පුනරුත්ථාපනය කරනු ලැබේ.මේ යටතේ දැනටමත් දඹුලු ඔය, කණ්ඩලම, කලා වැව, චන්ද්‍රිකා වැව, කන්තලේ, බෝවතැන්න, පරාක්‍රම සමුද්‍රය යන ජලාශ හා වේලි ප්‍රතිසංස්කරණය ආරම්භ කර තිබේ.කලාවැව අපේ රටේ පැරැණිම වැවකි. ධාතුසේන රජු විසින් ඉදිකළ කලාවැවේ වේල්ල මීටර් 6880 ක දිගකින් යුක්තය. ජලාශයේ ධාරිතාව අක්කර අඩි 10000 කි. අක්කර 62000 ක් ජලය දෙන කලාවැවෙන් වාර්ෂිකව රුපියල් බිලියන 10 ක කෘෂි නිපැයුම් හා රුපියල් මිලියන 100 ක මත්ස්‍ය නිෂ්පාදනයක් ලබා ගන්නවා. ප්‍රදේශයේ පවුල් දහස් ගණනකට සෙත සලසන කලාවැව ඉදිරියට සුරැකීමට වේල්ලේ, සොරොව්වල ගේට්ටුවල, වාන් දොරටුවල ප්‍රතිසංස්කරණ රැසක් කරන්න සිදු වී තිබෙනවා. ඒ සියල්ල කිරීමට දැන් ව්‍යාපෘතිය කටයුතු යොදමින් සිටිනවා.” ව්‍යාපෘති කළමනාකාර එච්. එච්. පද්මසිරි මහතා පවසයි.කලාවැවේ රළ පනාවේ පදුරු වැවි රළපනාව හරහා මුල් ගිහින් තිබෙනවා. ඒ රළපනාව මතුපිට මහ හුඹස් තිබෙනවා. ඒවා විද්‍යානුකූලව ඉවත්කර රළපනාව මනාව සකස් කිරීම අපි කරගෙන යනවා. ඒ සමඟම වේල්ලේ දෙපස කැඩි යාම් පිරවීම ද කරනවා. මේ කලාවැවේ බැම්ම සුළු භූ චලනවලට ඔරොත්තු දීම පිළිබඳව ද සොයා බලනවා. සොරොව් 6 ක් කලාවැවේ තිබෙනවා. .දඹුලු ඔය වේල්ල නව රළපනාව හා නාන තොටුපොළවාන් නිර්මිත හා ගේට්ටු දෙකක් තිබෙනවා. ඒවායේ විවිධ අඩුපාඩු තිබෙනවා. ව්‍යාපෘතිය යටතේ ඒවා අලුත්වැඩියා කරනවා. වාන් දොරටුවල කොන්ක්‍රීට් ඉරිතලා තිබෙනවා. ඊට අමතරව කලාවැව හා ඊට අනුබද්ධ බලලු වැව අතර පිටවාන සකස් කිරීම ද කරනු ලබනවා. හදිසි වැඩි ගංවතුරක් ආවොත් පිට කිරීමට මේ පිටවාන සකස් කරනවා. ඒ සමඟ කාන්දු ජලය පිළිබඳව සොයා බැලීමට පීඩන මාන සවි කරනවා” කලාවැව ව්‍යාපෘතිය භාර ඉංජිනේරු සංජීව ඉලංගසිංහ මහතා පැවසීය.මීට අමතරව වේල්ලේ පසුපස බෑවුමේ පැත්තේ පස් සේදී තිබෙනවා. ඒවාට පස් පුරවනව. ඒ සඳහා පස් කියුබ් 25000 ක් පමණ අවශ්‍ය වෙනවා. පස් සොයා ගැනීම ඉතා දුෂ්කරයි. යැයි ද ඉලංගසිංහ මහතා පවසයි.මෙහි නාන තොටුපළ 8 ක් ඉදිකිරීමට බෝට්ටු තොටුපළ කිහිපයක් ඉදිකිරීමට ද යෝජිතය. කලාවැව වේලි සංරක්ෂණ ව්‍යාපෘතිය සඳහා රුපියල් දසලක්ෂ 145 ක් පමණ වෙන්කර තිබේ.වේලි ආරක්ෂණ හා ජල සම්පත් සැලසුම්කරණ ව්‍යාපෘතිය යටතේ මුලින්ම සංරක්ෂණය කරනු ලැබුවේ දඹුලු ඔය ජලාශයයි. එහි වැඩ කටයුතුවලින් සියයට 99 ක්ම අවසන් කර තිබේ. පෙර තිබුණාට වඩා වේල්ල, රළපනාව දැන් ශක්තිමත්ය. පෙරට වඩා භූ කම්පනවලට ඔරොත්තු දීමේ හැකියාවක් ද වේල්ල සතුව ඇත.දඹුල්ල ජලාශයේ රළපනාව සම්පූර්ණයෙන්ම විනාශ වී තිබිණි. රළපනාව උඩකරඳ ගස් හා වෙනත් පදුරු රැසක් වැවී තිබිණි. පදුරු බහුලව තිබුණු අතර රළපනාවේ පදුරු බහුලකම නිසාම ඒවායේ විවිධ විෂමාචාර ක්‍රියා ද සිදුවෙමින් තිබු බව ප්‍රදේශවාසීහු කියති.මීටර් 1600 දිගට රළපනාව මනාව සකස් කළා. ඊට අමතරව නව නාන තොටුපළ 3 ක් පඩිපේළි සහිතව ඉදිකරනු ලැබුවා. කාන්දු වීම් තීරණය කිරීමට නව උපකරණ වේල්ලේ සවි කරනු ලැබු අතර වේල්ලේ පසුපස අලුත් කෘෂිකාර්මික පාරක් ද ඉදිකරනු ලැබුවා. පසුපස බෑවුමේ ජලය ගලා යාමට කානු පද්ධතියක් ද සකස්කර තිබෙනවා. මීටර් 20 - 30 ක් දිග නව බැම්මක් ද සකස් කරනු ලැබුවා. වේල්ලේ සිට වේල්ලේ පසුපස පහළ මාර්ගයට බැසීමට හා වේල්ලේ අලුත් ඉරි තැලීම් හා ජලය කාන්දුවීම් නිරීක්ෂණයට අලුත් පඩි පේළි දෙකක් ද ඉදිකරනු ලැබුවා” ඉංජිනේරු රුවන් වීරසූරිය අප සමඟ පැවසීය. මේ සඳහා සම්පූර්ණ වියදම රුපියල් ලක්ෂ 350 කි.වේලි ආරක්ෂණ හා ජල සම්පත් සැලසුම්කරණ ව්‍යාපෘතිය මඟින් කණ්ඩලම ජලාශයේ සංරක්ෂණ කටයුතු සම්පූර්ණයෙන් අවසන් කර තිබේ. ඒ සඳහා සම්පූර්ණ වියදම රුපියල් ලක්ෂ 520 කි. කිලෝමීටර් 1.7 ක් දිග වේල්ල දිගටම රළපනාව අලුතින් සකස්කර තිබේ.අලුත්වූ කණ්ඩලමේ රළපනාව සහ නාන තොටුපොළවේල්ල උඩ පාර පළල් කිරීම, මෙරට කිසිම තැනක නැති ආකාරයේ මීටර් 120ක් දිග මීටර් 2.15 පළල විකල්ප පාලම් මාර්ගයක් වේල්ල උඩින් ඉදිකිරීම රළපනාවේ තිබු ගස් පදුරු ඉවත් කිරීම, රළපනාව සකස් කිරීම, ජලය කාන්දු වෙන ස්ථානවල මැනුම් උපකරණ සවි කිරීම විශේෂ ජල පෙරණ ඉදිකිරීම, සොරොව් දෙකේ නවීකරණ කටයුතු මේ ව්‍යාපෘතිය යටතේ සිදුකර තිබේ. වාරි විද්‍යාත්මකව මෙන්ම සෞන්දර්යාත්මකව ද දැන් එම වේල්ල නවීකරණය කර තිබීම විශේෂත්වයකි.මේ ප්‍රධාන වේලි තුනේ ඉදිකිරීම් පිළිබඳව ඒ ප්‍රදේශවල ගොවි ජනතාව ඉතාම සතුටු සිතින් යුතුව කථා කරති. කණ්ඩලම වැව අසලදී අපට හමුවුණු ප්‍රදේශයේ විශ්‍රාමලත් විදුහල්පතිවරයකු වූ ඩබ්ලිව්. ඇම්. කේ. අප්පුහාමි මහතා පැවසුවේ මේ ව්‍යාපෘතියෙන් ප්‍රදේශයටම විශාල සෙතක් වූ බවයි. කණ්ඩලම වැව ඉදිකළේ 1952 දී. ඊට පස්සේ කිසි දවසක මේ වැව ප්‍රතිසංස්කරණය කළේ නැහැ. වේලි ව්‍යාපෘතියෙන් තමයි ඒක මුලින්ම කළේ. ප්‍රතිසංස්කරණය ගැන අපට ඉතා සතුටුයි. අපි ගොවි සංවිධාන ලෙස වැව ප්‍රතිසංස්කරණය කිරීමට අදහස් යෝජනා ඉදිරිපත් කළා.ඒවා සියල්ල ක්‍රියාත්මක කළා. වැඩේ හොඳට ඉටුවුණා. වැව් බැම්ම පළල් කිරීම ඇතුළු සියලු ඉල්ලීම් ඉටුවීම නිසා වැවට අදාළ සියලු ගොවි සංවිධාන සාමාජිකයන් ඉතා සතුටින් ඉන්නවා. මෙහෙම තමයි මේ වැඩ කරන්න ඕන. අපේ පූර්ණ සහාය ව්‍යාපෘතිය වෙත ඉදිරියටත් ලබා දෙන්න සූදානම්” යැයි ඔහු කීය. කණ්ඩලම දකුණු ඇළ ගොවි සංවිධානයේ ප්‍රධාන ලේකම් අයි. ඒ. ඩී. පියතිස්ස මහතා ද මෙම ව්‍යාපෘතිය යටතේ කළ සංරක්ෂණ කටයුතු ඉතා අගය කරයි.මේ වැඩ පිළිවෙළ නිසා කෘෂිකාර්මික කටයුතුවලටත්, සංචාරකයන්ටත්, ගොවි සංවිධානවලටත් ඉමහත් පිටුබලයක් ලැබී තිබෙනවා. මේ වැවට වඩාත් අපද්‍රව්‍ය දමන්නේ අපේ දේශීය සංචාරකයන්. ඒ අය දැනුම්වත් කිරීමට ව්‍යාපෘතිය කටයුතු කර තිබෙනවා. ඒ පිළිබඳව ගොවි සංවිධාන සිය ස්තුතිය පිරිනමනවා. ඒ වාගේම වේල්ලට ඉහළින් ඇති විකල්ප මාර්ගය ද ගොවි ජනතාවට මෙන්ම මේ ප්‍රදේශවාසීන්ට ද ඉමහත් සෙතක් බව පියතිස්ස මහතා පවසයි.දඹුලු ඔය ජලාශයේ පූර්ණ ප්‍රතිසංස්කරණ කටයුතු පිළිබඳව ගල්කිරියාගම කොට්ඨාස කළමනාකරණ කමිටුවේ හිටපු සභාපති පතිරාජ විජයකෝන් බණ්ඩාර මහතා ප්‍රමුඛ ගොවිහු ද සිය සතුට පළ කරති.ගල්කිරියාගම කොට්ඨාසයේ ගොවි පවුල් 2600 ක් නියෝජනය කරමින් තමයි අපි වේලි ආරක්ෂණ ව්‍යාපෘතියට උපදෙස් දුන්නේ. අපි ඉල්ලපු දේවල් යෝජනා කරපු දේවල් සියල්ලම වාගේ ව්‍යාපෘතිය ඉටුකළා. එය අපට සතුටුයි. දැන් බය නැතිව අපට දඹුලු ඔය ජලාශය පිළිබඳව තව වසර 100 - 110 ක් විශ්වාසයෙන් කටයුතු කරන්න පුළුවන්. ජලාශයේ ජල කාන්දු වීම් අඩුවෙලා අපිට අවශ්‍ය ජලය නිසි ලෙස ලැබෙනවා. මුලින් මේක හදන්න පෙර මේ ජලාශයේ වේල්ල හේදිලා ගිහිල්ල තිබුණා. ඒක දිගටම ගියානම්කලා වැවේ වේල්ල ශකිතිමක් කරන අයුරුමහවැලි එච් කලාපයේ පවුල් 25000 කටම ජල ගැටලුවකට මුහුණපාන්න සිදු වෙනවා. භූ කම්පන වෙන වෙලාවටත් අපි බයේ හිටියේ. මේ වේල්ලේ ගස් පදුරු, ඉරි තැලීම්, ජල කාන්දු තිබුණා. ගස් පදුරු ඉවත්කර ඉරි තැලීම් වසා මේ වේල්ල දැන් ආරක්ෂිතව ලස්සනට හදලා තිබෙනවා. එය ප්‍රදේශයේ ගොවි ජනතාවටත් මේක නරඹලා සතුටු වෙන්න විවේක ගන්න එන අයටත් ලොකු සතුටක්.” බණ්ඩාර මහතා පවසයි.ටක මිහිතලය සුරැකීමට ජලය අවශ්‍යයි. ජලය ගබඩා කරගැනීමට රටකට වැව් වේලි ජලාශ අවශ්‍යයි. ඒ අනුව මේ දඹුලු ඔය ජලාශය දැන් වසර 100 කට පමණ සරිලන ලෙස ප්‍රතිසංස්කරණය කර තිබෙනවා. ඒ පිළිබඳව දඹුල්ලේ ගල්කිරියාගම හා අවට සියලු ගොවි සංවිධානවල ප්‍රණාමය වේලි සංරක්ෂණ ව්‍යාපෘතියට ලැබෙනවා.” ගල්කිරියාගම ප්‍රදේශයේ තවත් ගොවි නායකයකු වන වයි. විමලනාග මහතා පැවසීය.මීට අමතරව කලාවැව ප්‍රදේශයේ ගොඩ සොරොව්ව ගොවි සංවිධානයේ නිරංජන් විජය බණ්ඩාර මහතා ද ව්‍යාපෘතිය යටතේ කලාවැවට අදාළව කෙරෙන සංරක්ෂණ කටයුතු අගය කරයි. කලාවැව යෝධ ඇළ ගොවි සංවිධානයේ ආර්. එම්. වීරකෝන් හා ඒ. බී. රන්බණ්ඩා යන ගොවි මහත්වරු ද ව්‍යාපෘතියේ වැඩ කටයුතු පිළිබඳව සොම්නස් සිතින් අප සමඟ අදහස් ප්‍රකාශ කළහ.“පසුගිය ගංවතුරට අපි මේ කලාවැව බළලු වැව පිළිබඳව හරි බයෙන් හිටියේ. මේ කලාවැවේ වේල්ල කැඩුණොත් පවුල් දහපහළොස් දාහක් සමඟ වගා ඉඩම් අක්කර 30000 ක් විතර විනාශ වෙන්න ඉඩ තිබුණා. වේල්ල දැන් සවි ශක්තියට හදලා. ඒ නිසා අනතුරක් වීමේ ඉඩකඩක් ඉදිරියට නැහැ. මේ කලාවැවේ වේල්ල, රළපනාව හා සොරොව්ව හොඳින් ශක්තිමත් ලෙස හැදීම දැන් ආරම්භ කරලා තිබෙනවා. ඒක මේ ප්‍රදේශයේ ගොවි ජනතාවට පමණක් නොවේ රටේ මුළු කෘෂිකර්ම ක්ෂේත්‍රයටම ලොකු සෙතක්.රටේ වැව් වේලි සුරැකීමට මෙන්ම මෙරට ඵලදායිතාව වැඩි කිරීමටත් මේ වේලි සංරක්ෂණ ව්‍යාපෘතියෙන් වෙන සේවය අපි සියලු දෙනා අගය කළ යුතුයි. ඔව්හු සියලු දෙනාම පවසති. මේ අනුව රජ සමයෙන් පසු හරියට ප්‍රතිසංස්කරණය නොකෙරුණු පැරැණි ඇළ වේලි ජලාශ නැවත පිළිසකර කරමින් වේලි සංරක්ෂණ ව්‍යාපෘතිය කරන මේ මෙහෙවර මෙරට වාරි ඉතිහාසයේ රන් අකුරින් ලියැවෙන සංසිද්ධියක්ම වනු ඇත.වේලි ආරක්ෂණ හා ජල සම්පත් සැලසුම්කරණ ව්‍යාපෘතියේ රෝෂාන් , අශෝක, ජනනාථ මහත්වරුන්ට ස්තුතියි.රජරට සංචාරයකින් පසුනිහාල් පී. අබේසිංහසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ay1204292</link>
    <topic>අයියයි මමයි දහම් පාසලේදී තරගෙට සඟරා ගැහුවා</topic>
    <author>සාගරිකා දිසානායක ජයසිංහ</author>
    <content>මහාචාර්ය කුසුමා කරුණාරත්නඇයත් එක්ක පැයක් විශේෂාංගය සඳහා මෙවර අප හමු වූයේ කොළඹ විශ්ව විද්‍යාලයේ සිංහල අධ්‍යයන අංශයේ සම්මානිත මහාචාර්ය කුසුමා කරුණාරත්න මහත්මිය. විශ්ව විද්‍යාල සේවයෙන් නිල වශයෙන් විශ්‍රාම ලැබුවත් විවිධ මාධ්‍ය මඟින් ඔබ අප හමුවට එන ඈ තවමත් බොහොම කාර්යබහුලයි. ගිනි මද්දහනේ මහ මඟ වාහන තදබදයකට අහුවෙලා එදා අප ඈ හමුවන්නට යන විට පෙර අප කතා කරගත් වෙලාව තරමක් පහු වෙලා. අපේ පමාවට සමාව දීලා සුපුරුදු ළෙන්ගතු සිනාවෙන් මුව සරසාගෙනම ඈ අප සුහදව පිළිගත්තා.හැමදාම කතා කරන්නේ ශාස්ත්‍රීය කටයුතු ගැනනේ. අද අපි ඔබ ගැනත් ජීවිතේ ගැනත් කතා කරමු ද? මම කතාවට මුල පිරුවා.“හොඳයි. හොඳයි මගේ අතීතයෙන්ම කතාව පටන් ගනිමු.” මහාචාර්යතුමිය හරිබරි ගැහිලා අසල තිබුණු අසුනක වාඩි වුණා.මම කුසුමා එදිරිවීර ජයසූරිය. ගම මාතර දොඩම්පහළ. මගේ පියා ව්‍යාපාරිකයෙක්. අම්මා දක්ෂ ගෘහණියක්.පවුලේ සහෝදර සහෝදරියන්?සේරම හය දෙනයි. සහෝදරයන් දෙන්නයි සහෝදරියන් තුන්දෙනයි. මම පවුලේ තුන්වැනියා.ඔබ මුලින්ම අකුරට ගියේ?අලුත්ගොඩ ප්‍රාථමික විද්‍යාලයට. පසුව දික්වැල්ලේ විජිත විද්‍යාලයට ගියා.කුඩා කාලයේ ඔබ කෙබඳු දැරියක් ද?ඉතාම කීකරු සුරතල් දැරියක්.නිවසේ පරිසරය කොහොම ද?බොහොම ආදරණිය සුහද බැඳීමක් මවුපියන් හා අප අතර තිබුණා. අම්මයි තාත්තයි අපිට ගහලා බැණලා නෑ. සහෝදර සහෝදරියන් අතරේ ලොකු බැඳීමක් තිබුණා.දැරියක ලෙස අම්මාගෙන් ඔබට ලැබුණු දායාදය.ආදරය කරුණාව වගේම සිංහල කුල කාන්තාවක සතුවිය යුතු හැම හොඳ ගුණාංගයක් ගැනම ඇගෙන් තමයි මා ඉගෙන ගත්තේ. ගමේ සංස්කෘතියට අනුව ලජ්ජාවට බයට, වැඩිහිටියන්ට කීකරුව ජීවත් වෙන හැටි, ඇඳුම පැලඳුම, ගමන බිමන, කතාව, හිස පිරීම පමණක් නොවෙයි ජීවිතේ බොහෝ පාඩම් මා ඉගෙන ගත්තෙ අම්මාගෙන්.ආගම දහම පිළිබඳ ඔබේ ළැදියාව?පුංචි කාලේ පටන්ම මම ගමේ පන්සලත් එක්ක බොහොම සම්බන්ධයි. නාකුළුගමුවේ ශ්‍රී විමලානන්ද දහම් පාසලේ උගත් දීප්තිමත් ශිෂ්‍යාවක්. අන්තිමට ධර්මාචාර්ය විභාගය සමත් වෙලා දහම් පාසලේ ඉගැන්නුවා. අවසානයේ දහම් පාසලේ කාන්තා අංශයේ ප්‍රධානාචාර්යවරිය බවටත් පත් වුණා. අදටත් මම බොදු දහමට බොහෝම ළැදියි. සැබෑ බොදු කාන්තාවක ලෙස ජීවත් වෙනවා.කුඩා කාලයේ ඔබ වඩාත් දස්කම් පෑවේ?කවි ගී ගායනයට. මට හොඳින් කවි ගයන්නට පුළුවන්. පන්තියේදී බෙහෝ විට කවි පන්ති ගයන්නේ මමයි. ගමේ මගුල් ගෙවල්වල ජයමංගල ගාථා කියන්නට යන ළමා කණ්ඩායමේ ප්‍රධාන ගායිකාව මමයි. ඉංගී‍්‍රසි බස හා සාහිත්‍යයට හරිම කැමැතියි. මම ඇහැරෙන්නට පමා වූ දාට තාත්තා මා අවදි කරවන්නේ “අද ලිට්රේචර්” කියලයි.කවි ලිව්වේ නැද්ද?ලිව්වා. කවි, රචනා ලිව්වා. දහම් පාසලේ කාන්තා අංශයෙන් පළ කළ සඟරාවේ සංස්කාරිකාව මමයි. අයියා පිරිමි අංශයේ සඟරාවේ සංස්කාරක.වඩා සාර්ථක වුණේ කාගේ සඟරාව ද?අයියාගේ සඟරාවත් හුඟක් හොඳයි. ජීවිතේටම කළ පුංචි හොරකම කළෙත් මේ සඟරාව නිසයි.ඒ මොකක්ද?අයියා දවස පුරා වෙහෙසිලා චිත්‍ර ඇඳලා, කවි රචනා ලියලා එයාගෙ සඟරාව බොහොම ලස්සනට නිර්මාණය කරනවා. මම අයියා නිදා ගත්තාට පස්සේ හොරෙන්ම ගිහින් එයාගේ සඟරාව බලලා මගේ සඟරාවත් ඒ වගේම ලස්සනට සකස් කර ගන්නවා.පාසල් වියේ මිහිරි මතක සටහන් ?පාසල් විය ඉතා සොඳුරුයි. මට හුඟාක් මිතුරියන් හිටියා. දික්වැල්ල විජිත විද්‍යාලෙට යන විට මම අක්කාත් ගමේ මිතුරියනුත් එක්ක හැතැප්ම දෙකක් විතර දුර පයින්ම පාසලට ගියා. අම්මා අපිට පාසලට තේ ගෙනියන්න උණු වතුර බෝතලයක් අරන් දීලා තිබුණා. ඒ කාලේ උණු වතුර බෝතලයක් කියන්නේ ලොකු දෙයක්. අක්කා යාළුවන් එක්ක කෙළිදෙලෙන් යමින් උණු වතුර බෝතලය ගෙන යාම මට බාර කළා. දවසක් දොඩම්පහළ හන්දියේදී මගේ කකුල මුලක පැටලිලා උණු වතුර බෝතලෙත් එක්ක මාව පාර මැද ඇද වැටුණා. අනේ අලුත්ම උණු වතුර බෝතලය සලාං ගාලා හඬක් නගාගෙන කුඩු වී ගියා. ඒ සද්දෙ මට අදත් ඇහෙනවා වගෙයි.අම්මා ගෙන් බැණුුම් ඇහුවා ද?නෑ. අපේ අම්මා ගේ හැටි එහෙමයි. උණු වතුර බෝතලය බිඳුණා මදිවට දරුවගේ හිතත් රිද්දන්නේ මොකටද කියලා ඈ හිතන්න ඇති.ක්‍රීඩා කළේ නැද්ද?ක්‍රීඩාවලට බයයි. වැඩි කැමැත්තක් දැක්වූයේ නෑ. මැහුම් පන්තියත් හැකි හැම වෙලාවෙම මඟ හැරියා.ගේ දොර වැඩ කළේ නැද්ද?පොතපතට වැඩිපුර නැඹුරු නිසා අම්මා මගෙන් ගෙදර වැඩ ගත්තේ නෑ. හැම වෙලාවෙම කීවෙ පාඩමක් බලාගන්න කියලා.පසු කලක එය ඔබට පාඩුවක් වුණේ නැද්ද?මුලින්ම උයාගන්න දැනුමක් තිබුණේ නෑ. ඒත් මා ඉතා ඉක්මනින්ම හොඳින් උයන්න පුරුදු වුණා.විශ්ව විද්‍යාලෙට ගියේ?නවසිය හැටේදී පේරාදෙණියට.සරසවි ජීවිතේ කොහොම ද?හරිම සාර්ථකයි. මට වුවමනා වුණේ හොඳට ඉගෙන ගෙන උපාධිය ලබා ගැනීමටයි. ජීවිතේ බොහෝ දේ මට සරසවියෙන් ලැබුණා.ඒ කීවේ?ප්‍රථම වරට සිංහල විෂයය සඳහා ප්‍රථම පන්ති සාමාර්ථ්‍යයක් ලද ශිෂ්‍යාව මමයි. 1964 දී සරසවියෙන් පිට වෙන විටම මට එහි ප්‍රථම ස්ථිර කථිකාචාර්යවරිය වීමේ භාග්‍යයත් ලැබුණා. පසු කලෙක ජ්‍යෙෂ්ඨ කථිකාචාර්ය, අංශ ප්‍රධාන, පීඨාධිපති, මහාචාර්ය තනතුරු වගේම වැඩ බලන උප කුලපති තනතුරත් ලැබුණා.මල්සරාගේ බැල්ම වැටුණේත් සරසවි බිමේදීමද.සරසවි බිමේදීම තමයි. කථිකාචාර්යවරියක ලෙසත් රාමනාදන් ශාලාවේ උප ශාලාධිපතිනියක ලෙසත් කටයුතු කළා. මම බෞද්ධ සහෝදර සංගමයේ භාණ්ඩාගාරිකාව ලෙසත් කටයුතු කළා. මට කලින් එම කටයුත්ත ඉටුකළ මහාචාර්ය පේ‍්‍රමසිරිගේ මිතුරකු වූ ඉන්ජිනේරු පීඨයේ එවකට කථිකාචාර්ය සමරජීව කරුණාරත්න මහත්තයා හඳුනා ගන්නට ලැබුණා. සරසවි ශිෂ්‍ය ශිෂ්‍යාවන්ගේ වාර්ෂික සුහද චාරිකාවේ ශිෂ්‍යාවන්ගේ ආරක්ෂාව සඳහා මටත් එවර ලෝකාන්තය බලන්නට යන්නට සිදු වුණා. ලෝකාන්තය නරඹා ආපසු එන විට අපේ ලෝකයේ ආරම්භයට අඩිතාලම සකස් වෙලා තිබුණා. ඈ සිනාසෙනවා.ඔබේ විවාහය සිදු වුණේ?1967 දී කරුණාරත්න මහතා ඇමෙරිකාවේ බර්ක්ලි විශ්ව විද්‍යාලයට ෆුල් බ්‍රයිට් ශිෂ්‍යත්වයක් ලැබිලා ගියා. ඊළඟ අවුරුද්දේ මම එංගලන්තයේ සසෙක්ස් විශ්ව විද්‍යාලයට ගියා පශ්චාද් උපාධියට. ආපසු ඇවිත් 1967 දී අපි විවාහ වුණා.ඔබේ දරුවන් ගැනත් කියන්න.මට පුතාලාම දෙදෙනෙක් සිටිනවා. ලොකු පුතා සවන්ත් කෞෂල්‍ය. දෙවැනියා පසන්ත් වාත්සල්‍ය. ඔවුන් දෙදෙනාම ශාස්ත්‍රපති උපාධි හදාරා ඇමෙරිකාවේ සහ ඔස්ට්‍රේලියාවේ රැකියාවල නියැළිලා සිටිනවා. ලොකු පුතා විවාහ වෙලා. මට හොඳ ලේලියකුත් මිනිබිරියන් දෙදෙනකුත් සිටිනවා.කොළඹ විශ්ව විද්‍යාලයට සම්බන්ධ වුණේ?1970 දී. එදා සිට 2006 දක්වා දිගටම මම එහි තනතුරු ගණනාවක් දැරුවා.ඔබේ සැමියාත් ඔබත් දෙදෙනාම උපකුලපතිවරුන් ලෙස සේවය කළා?ඔව්. මගේ මහත්තයා මහාචාර්ය සමරජීව කරුණාරත්න (සෑම්) මොරටුව විශ්ව විද්‍යාලෙ උපකුලපතිවරයා ලෙසත් මම කලක් කොළඹ විශ්ව විද්‍යාලෙ වැඩ බලන උපකුලපතිනිය ලෙසත් කටයුතු කළා.ඔබ දෙදෙනාම අධ්‍යාපන ක්ෂේත්‍රයේ ඉහළටම ගියා. යුග ජීවිතය කොහොම ද?මම හිතනවා අපේ යුග ජීවිතයත් ඉතාම සාර්ථකයි කියලා. අපි දෙදෙනාට දෙදෙනා ගැන හොඳ අවබෝධයක් තිබෙනවා. අපි දෙදෙනාම කාර්යබහුලයි. ඒත් අන්‍යොන්‍ය අවබෝධය හේතුවෙන් ගැටුම් ඇතිවෙන්නෙ නෑ. වෘත්තීය ජීවිතේදී අපි මොන තරාතිරමක හිටියත් ගෙදරදී ඔහු මගේ ස්වාමියා. මා ඔහුගේ බිරිය. අපි අපේ යුතුකම් හා වගකීම් හඳුනාගෙන හොඳින් යුගදිවි ගමන යනවා. මවුපියන් දෙදෙනාම කාර්යබහුල වූ විට දරුවන්ගේ කටයුතු අතපසු වෙනවා යැයි ඇතැමුන් කියනවා.ඔව්. දරුවන්ගේ කටයුතු සොයා බලන්නට, ඔවුන්ට අවශ්‍ය ආදරය රැකවරණය ලබා දෙන්නට අපහසු වූ විට දරුවන්ට විශාල අසාධාරණයක් සිදු වෙනවා. ඒත් වාසනාවට මගේ අම්මා මා ළඟ හිටියා. මගේ දරුවන්ට ඇගෙන් ඉටු වූ මෙහෙවර අමිලයි. මමත් සැමියාත් හැකි හැම විටම දරුවන්ගේ අධ්‍යාපනය ගැන සොයා බැලුවා. ඔවුන්ට අවශ්‍ය ආදරය රැකවරණය ලබා දුන්නා. අද ඔවුන් අපේ පැතුම් ඉටු කරන යහපත් පුරවැසියන් බවට පත්ව සිටීම ගැන මා සතුටු වෙනවා.ඔබ ගේ ලේලිය ගැන ඔබ ගීතයක් ලියා තිබෙනවා.ඔව්. මා ඇයට සලකන්නේ මගේම දියණියක ලෙස. ඈත් මට ආදරෙයි. තමන්ගේ පුතාට තමන් වගේම ආදරය කරන තමන් තරම්ම හොඳින් ඔහු ගැන සොයා බලන ලේලිවරුන් ගැන නැන්දම්මලා සතුටු විය යුතුයි. සින්දුව මගේ පෞද්ගලික අත්දැකීමක් ඇසුරෙන් ලියැවුණත් ඒ ධර්මතාව හැම නැන්දා - ලේලි කෙනෙකුටම පොදුයි. හැම නැන්දනියක්ම ලේලියක්ම එකිනෙකා වෙත දයාවෙන් අවබෝධයෙන් කටයුතු කරනවා නම් නැන්දා - ලේලි හබය මෙලොවින් තුරන් වෙලා යාවි.ජපන් අධිරාජ්‍යයාගෙන් වරක් ඔබ විශේෂ සම්මානයක් ලැබුවා. ඒ කුමක් සඳහා ද?ජපන් රටේ පශ්චාද් අධ්‍යයන කටයුතුවලට ගිය මා එරට සංස්කෘතිය හා සිංහල ගැමි සංස්කෘතිය ගැන පර්යේෂණාත්මක අධ්‍යයනයක යෙදුණා. ජපන් කාන්තාව හා ලාංකික කාන්තාව අතර පවතින සමාජයීය සංස්කෘතික ලක්ෂණ විමසා අන්‍යොන්‍ය සබඳතා සංවර්ධනය කිරීමට කරන ලද මෙහෙවර සලකා ජපානයේ අධිරාජ්‍යයා විසින් 2004 වසරේදී “ද ඕඩර් ඔෆ් ද රයිසිං සන් ගෝල්ඩන් රේස් විත් අ නෙක් රිබන්” (The Order of the rising sun Golden rays with a neck ribbon)නම් වූ සම්මානය ලැබුණා.එය ලැබු ප්‍රථම ලාංකිකයා ඔබ ද?නෑ. මීට පෙර මහාචාර්ය එදිරිවීර සරච්චන්ද්‍රයන් එම සම්මානයෙන් පිදුම් ලැබුවා. එම සම්මානය ලැබු ප්‍රථම සිංහල කාන්තාව මමයි.ජපන් සහ සිංහල සංස්කෘතික සහයෝගීතාව උදෙසා ඔබ විසින් ඉටුකරන ලද මෙහෙවර සැකෙවින් සඳහන් කළොත්.මා ජපානයේ ගත කළ කාලයේදී ජපන් කෙටිකතා සිංහලට සහ ඉංගී‍්‍රසි භාෂාවටත් පරිවර්තනය කළා. ජපානයේ විශ්ව විද්‍යාල දහයක දෙරටේ සංස්කෘතික සබඳතා පිළිබඳ ආරාධිත දේශන ඉදිරිපත් කළා. කොළඹ විශ්ව විද්‍යාලයේ ජපන් අධ්‍යයන අංශය හා ජපන් භාෂාව පිළිබඳ ශාස්ත්‍රපති පාඨමාලාව ආරම්භ කළා.ඔබ ඇමෙරිකාවටත් ගියා?1991 දී ෆුල් බ්‍රයිට් ශිෂ්‍යත්වයක් ලැබිලා. පි‍්‍රන්ස්ටන් විශ්ව විද්‍යාලයට.එහිදී අධ්‍යයනය කළේ?ඇමෙරිකානු කාන්තාව හා සංස්කෘතිය පිළිබඳව.අපේ රටේ කාන්තාව සහ ඇමෙරිකානු කාන්තාව අතර ඔබ දකින තත්ත්වය කුමක් ද?අපේ ජනතාව හිතාගෙන ඉන්නේ ඇමෙරිකානු කාන්තාව ලාංකික කාන්තාවට වඩා සෑම ආකාරයෙන්ම විශාල ලෙස ඉදිරියෙන් සිටිනවා කියලයි. ඒත් සැබෑව එය නොවෙයි. ඇතැම් විට අපේ කාන්තාවන් ඔවුන්ට වඩා ඉදිරියෙන් සිටින බව කිව හැකියි. නිදසුනක් ලෙස පෞද්ගලික විශ්ව විද්‍යාලයක උසස් තනතුරු ලබා දීමේදී ඒ අපේක්ෂකයා කාන්තාවක් නම් එය ලැබීමට ඇති හැකියාව තරමක් අඩුයි. අපේ රටේ එහෙම නෑ. අධ්‍යාපන ක්ෂේත්‍රයේ මෙන්ම සෙසු බොහෝ ක්ෂේත්‍රවල කාන්තාවනට නිසි තැන ලැබී තිබෙනවා.ජපන් රටේ තත්ත්වය කොහොම ද?ජපානයේත් සම්ප්‍රදායික සමාජයේ කාන්තාවට හිමි තැන සුපුරුදු මව සහ බිරිඳගේ භූමිකාවමයි. ජපානයෙත් ගම්බද කාන්තාවට වඩා නාගරික කාන්තාව තරමක් ස්වාධීනයි.ඒ රටවල කාන්තාවන්ට සම තැන ලැබී තිබෙනවා ද?ඇතැම් රැකියාවල වේතනය පිරිමින් හා කාන්තාවන්ට බෙදී යන ආකාරය වෙනස්. ඔවුන් සම තැන ඉල්ලා අපට වඩා පෙරට එනවා.අපේ රටේ කාන්තාවන් සහ ඒ රටවල කාන්තාවන් අතර ඔබ දකින වෙනස?ආසියාතික ගැහැනිය හැඟීම්බරයි. බටහිර ගැහැනිය ඒ තරම්ම හැඟීම්බර නෑ. අප දරුවකුට ආදරය කරන ආකාරයට නොවෙයි ඇමෙරිකානු කාන්තාව දරුවාට ආදරය කරන්නේ. අපිට මියයන තුරුම අපේ දරුවා අපි ළඟ ඉන්නවානම් අගෙයි. ඔවුන් අවුරුදු 17 - 18 වන විට දරුවන් ස්වාධින වී පවුලෙන් ඉවත් වෙනවානම් කැමතියි.මේ රටවල පවුල් ඒකකයේ ඔබ දකින වෙනස කුමක් ද?ජපානයේත් අපේ රටේ වගේ පවුල කේන්ද්‍රගත වෙන්නේ අම්මා හෝ බිරිය වටා. ඒත් ඇමෙරිකාවේ පවුල එසේ නොවෙයි. අම්මා වගේම තාත්තාත් පවුලේ බර සමව බෙදා ගන්නවා. එක්ව දරුවන් හදනවා. වඩනවා. ගේ දොර වැඩ පොළ බෙදා ගෙන කරනවා. පවුල් ඒකකය තුළ පියාට වැඩි සැලකිල්ලකුත් මවට වැඩි වැඩ ගොඩකුත් ඒ රටේ ලැබෙන්නේ නෑ. එකට ඉන්න බැරි නම් වෙන්ව යනවා. අපේ රටවල පවුල විසිරී යාම අදටත් සැලකෙන්නේ විශාල ඛේදවාචකයක් ලෙස. එය දරුවන්ගේ අනාගතයට බලපානවා. ඇමෙරිකාවේ දරුවකුගේ අම්මා තාත්තාගේ වෙන්වීම දරුවාගේ සමාජයීය පිළිගැනීමට එතරම් විශාල ලෙස බලපාන්නේ නෑ. ඒත් අපේ රටවල තත්ත්වය ඊට සපුරා වෙනස්.ගතවූ ජීවිතය ගැන ඔබ සිතන්නෙ?හරිම පී‍්‍රතිමත්. සාර්ථක ජීවිතයක් ලබන්න මම පින් කර තිබුණා. සාමාන්‍ය ගම්බද දැරියක ලෙස ඉපදිලා ගමේ සංස්කෘතිය සිරිත් විරිත් රැකගෙන හොඳ මවක් බිරියක් වගේම ගුරුවරියක් ලෙස මගේ පවුලට වගේම රටටත් යම් මෙහෙවරක් කරන්නට ලැබීම ගැන සතුටුයි.ඔබේ අනාගත පැතුම?තව තවත් ශාස්ත්‍රීය කටයුතුවල යෙදීම. මගේ දැනුම අවශ්‍ය අයට ඒ දැනුම ලබා දීම. කාටත් ඵලදායී ජීවිතයක් ගතකිරීම යැයි කියමින් මහාචාර්යතුමිය අපට සමු දෙමින් නැගී සිටියා.සාගරිකා දිසානායක ජයසිංහඡායාරූප -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=ay1204293</link>
    <topic>සමාගම් රැසකින් ඉහළ ලාභාංශ</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ කැපී පෙනෙන වෙනසක් නොවුණ ද සමාගම් කිහිපයක් ලාභාංශ ප්‍රකාශයට පත් කර තිබීම කැපී පෙනුණි.සතිය ආරම්භයේදී මිල ඉහළ ගිය සමාගම් අතර නෙස්ලේ සමාගම කැපී පෙනුණි. පෙර සතිය අවසානයේ රුපියල් 1000 කට අලෙවි වූ සමාගමේ කොටසක මිල එදින රුපියල් 1075.60 ක් දක්වා රුපියල් 75.60 කින් ඉහළ ගියේය.යුනියන් කෙමිකල්ස් පෙර දින 602.10 කට අලෙවි වූ කොටසක මිල එදින රුපියල් 27.90 කින් ඉහළ ගොස් රුපියල් 630.00 ක් දක්වා මිලක පැවතුණි.සෙලිසින්ග් රුපියල් 59.90 කින් මිල ඉහළ ගිය ද අලෙවි වූයේ කොටස් 15 කි.සිලෝන් ටුබැකෝ රුපියල් 10 කින් ද ඩිමෝ රුපියල් 20 කින් ද මිල ඉහළ ගියේය. ගුඩ්හෝප් ඉහළ ගියේ රුපියල් 35 කිනි. අලෙවි වූයේ කොටස් 6 කි.ගෙස්ටෙට්නර් කොටසක මිල රුපියල් 215 සිට 250.00 ක් දක්වා රුපියල් 35 කින් ඉහළ ගියේය.මිල පහළ යාම් අතුරින් ලංකා අශෝක් ලේලන්ඩ් කැපී පෙනුණු නමුත් අලෙවි වූයේ කොටස් 6 කි. ඒ රුපියල් 1900 කට අලෙවි වූ කොටසක මිල 1800 ක් දක්වා අඩු වෙමිනි. නුවරඑළිය රුපියල් 1398.80 සිට රුපියල් 1300.00 ක් දක්වා රුපියල් 98.80 කින් අඩු විය.දිනයේ මිලියනය ඉක්මවා කොටස් අලෙවි වූයේ පෑන් එෂියන් පවර් සමාගමේය. අලෙවි වූ කොටස් ගණන 1043100 කි. හේලීස් (අධ්ට්ඩ්ඊඉ) ඔඅ කොටස් 5336868 ක් අලෙවි විය.පසු දින එනම් අඟහරුවාදා සමාගම් තුනක කොටස් මිලියනය ඉක්මවා අලෙවි විය. බ්ලු ඩයමන්ඩ් (ඡන්ද බලය රහිත) කොටස් 1682730 ක් ද ඕවර්සිස් රියලිටි කොටස් 1159229 ක් ද අමානා කොටස් 3085491 ක් ද අලෙවි විය.සී ඩී අයි සී කොටස් 1500 ක් අලෙවි වූ අතර පෙර දිනට සාපේක්ෂව කොටසක මිල රුපියල් 46.40 කින් ඉහළ ගියේය. පෙර දින රුපියල් 226.60 කට අලෙවි වූ කොටසක මිල එදින රුපියල් 273 කට අලෙවි විය. සිලොන් ටුබැකෝ කොටසක මිල රුපියල් 660.40 සිට රුපියල් 682.10 ක් දක්වා රුපියල් 21.70 කින් ඉහළ ගියේය.මිල අඩුවීම් අතර එලායන්ස් සමාගම කැපී පෙනුණ අතර පෙර දින රුපියල් 600 කට අලෙවි වූ කොටසක මිල එදින රුපියල් 513.40 ක් දක්වා රුපියල් 86.60 කින් මිල පහළ ගියේය. බුකිට් ඩරා කොටසක මිල පෙර දිනට සාපේක්ෂව රුපියල් 45.60 කින් පහළ ගියේය. සී ඩී අයි සී කොටසක මිල රුපියල් 46.40 කින් පහළ ගියේය. ඩොක්යාර්ඩ් රුපියල් 24 කින් ද නෙස්ට්ලේ රුපියල් 26.50 කින් ද පහළ ගියේය.සඳුදා සමස්ත කොටස් මිල දර්ශකය ඒකක 5455.06 ක් ලෙස දැක්වුණු අතර අඟහරුවාදා එය ඒකක 5441.53 ක් දක්වා අඩු විය. මිලංකා මිල දර්ශකය සඳුදා ඒකක 4905.79 ක් ලෙස දැක්වුණ අතර අඟහරුවාදා එය ඒකක 4891.40 ක් දක්වා අඩු විය. ගනුදෙනු සංඛ්‍යාව පෙර දිනට වඩා අඩු වූ අතර සඳුදා 4975 ක්වූ ගනුදෙනු සංඛ්‍යාව අඟහරුවාදා 4350 ක් දක්වා අඩු විය.රේණුකා ඇගි‍්‍ර ෆුඩ්ස් පී එල් සී කොටස් 5 ක් හිමි අයකුට කොටස් 2 ක් බැගින් ලබා දෙන බවට නිවේදනය කර තිබුණි.ඉන්දු මැලේ පී එල් සී රුපියල් 16 ක් ද සෙලිසින්ග් පී එල් සී කොටසකට රුපියල් 29.50 ක් ද ගුඩ් හෝප් කොටසකට රුපියල් 21 ක් ද ෂලිමාර් (මැලේ) පී එල් සී කොටසකට රුපියල් 17 ක් ද නෙස්ලේ ලංකා පී එල් සී කොටසකට රුපියල් 47.50 ක් ද වසරාවසාන ලාභාංශ ලෙස නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204291</link>
    <topic>මැලිබන් සමාගමට සෞඛ්‍ය සහ ආරක්ෂණ කළමනාකරණ ක්‍රමවේද සහතිකය</topic>
    <author/>
    <content>මැලිබන් සමාගමට සෞඛ්‍ය සහ ආරක්ෂණ කළමනාකරණ ක්‍රමවේද සහතිකයමැලිබන් බිස්කට් නිෂ්පාදන පුද්ගලික සමාගමේ සමූහ ප්‍රධාන විධායක නිලධාරි ඩී.එල්. වීරසූරිය, අධ්‍යක්ෂ ඒ.පී. තරංගිත සමරවීර, අධ්‍යක්ෂ ඒ.පී. විමලසිරි, සභාපති/ කළමනාකාර අධ්‍යක්ෂ ඒ.පී. ආර්. සමරවීර, ශ්‍රී ලංකා ප්‍රමිති ආයතනයේ අධ්‍යක්ෂ ජනරාල් ආචාර්ය ලලිත් සෙනවීර, මැලිබන් බිස්කට් නිෂ්පාදන නිෂ්පාදන පුද්ගලික සමාගමේ විධායක අධ්‍යක්ෂිකා කුමුදිකා ප්‍රනාන්දු, අධ්‍යක්ෂ ඒ.පී. ශානක වික්‍රමපාල මහත්ම මහත්මීහු.ශ්‍රී ලංකා ප්‍රමිති ආයතනය විසින් ප්‍රදානය කරන ලද වෘත්තීය සෞඛ්‍ය සහ ආරක්ෂණ කළමනාකරණ ක්‍රමවේද සහතිකය ලබා ගැනීමේ ප්‍රථම බිස්කට් නිපදවීමේ සමාගම බවට පත් වීමට මැලිබන් බිස්කට් නිෂ්පාදන පුද්ගලික සමාගම සමත් විය. මැලිබන් සමූහයේ සභාපති, ප්‍රධාන විධායක නිලධාරි, අධ්‍යක්ෂ මණ්ඩලය සහ සේවක සේවිකාවන්ගේ සහභාගිත්වයෙන් යුත් වූ උත්සවාකාර අවස්ථාවකදී මෙම සහතික පත මැලිබන් බිස්කට් නිෂ්පාදන පුද්ගලික සමාගම වෙත ප්‍රදානය කරන ලද්දේ ශ්‍රී ලංකා ප්‍රමිති ආයතනයේ අධ්‍යක්ෂ ජනරාල් ආචාර්ය ලලිත් සෙනවීර මහතා විසිනි.මැලිබන් හි සභාපති රත්නපාල සමරවීර මහතා පවසන අන්දමින් ඔවුන් මෙම ර්‍ණඩ්ඉඒඉ සහතිකය ලබා ගෙන ඇත්තේ සිය සේවක සේවිකාවන්ගේ ආයතනික සෞඛ්‍ය සහ ආරක්ෂණය සම්බන්ධයෙන් සිය සැලකිල්ල සහ දායකත්වය පෙන්නුම් කිරීම පිණිසය. මෙම ක්‍රමවේදය ක්‍රියාත්මක කිරීමෙන් පසුව සමාගමෙහි අනතුරු අනුපාතිකය සහ ආයතනික සෞඛ්‍ය උපද්‍රවයන් විශාල වශයෙන් අවම වී ඇති අතර සේවක චිත්ත ධෛර්යය පවා ඉහළ ගොස් ඇත.මෙහි ප්‍රතිඵලයක් ලෙසින් පසුගිය අවුරුද්ද තුළදී සමාගම් ඵලදායිතාවය සියයට 10 කින් පමණ වර්ධනය වී තිබේ. “අප හැම විටම විශ්වාස කරන්නේ සේවක සේවිකාවන් යනු සමාගමේ වටිනාම වත්කම බවයි” පැමිණ සිටි පිරිස අමතමින් මැලිබන් බිස්කට් නිෂ්පාදක පුද්ගලික සමාගමෙහි ප්‍රධාන විධායක නිලධාරි ඩී.එල්. වීරසූරිය මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204292</link>
    <topic>ආර්ථිකය නිදහස් කරගැනීම අපේ වගකීමයි</topic>
    <author/>
    <content>ආර්ථිකය නිදහස් කරගැනීම අපේ වගකීමයිමහින්ද රාජපක්ෂ ජනාධිපතිතුමාගේ සහභාගිත්වයෙන් ගනුදෙනුකාර භවතෙකුගේ තැන්පතු මහජන බැංකුවේ සභාපති ඩබ්ලිව්. කරුණාජීව මහතා විසින් බාරගන්නා ලද අවස්ථාව.බියෙන් සැකෙන් තොරව ජීවත්වීමේ වාසනාව හා නිදහස ලැබී තිබෙන අවස්ථාවක රටේ ආර්ථිකය නිදහස් කර ගැනීමේ වගකීම ද අප සියලු දෙනා වෙත පැවරී ඇති බැවින් එම ජයග්‍රහණ ලැබීම සඳහා පෙළ ගැසෙමු යැයි මහින්ද රාජපක්ෂ ජනාධිපතිතුමා ප්‍රකාශ කළේ ය.ජනාධිපතිතුමා ඒ බව සඳහන් කළේ තංගල්ල මහජන බැංකු ශාඛාව හා පීපල්ස් ලීසිං සමාගම වෙනුවෙන් ඉදිකරන ලද සිවු මහල් ගොඩනැඟිලි සංකීර්ණය විවෘත කිරීමෙන් අනතුරුව පැවති උත්සව සභාව අමතමිනි.ජනාධිපතිතුමා එහිදී මෙසේ ද පැවසීය.අලුත් අවුරුද්ද ආරම්භ කරන වේලාවට රටේ සංස්කෘතිය විදහාපාන වැදගත් අවස්ථාවක මහජන බැංකුව තමන්ගේ සේවය තමන්ගේ යුතුකම ජාතිය වෙනුවෙන් ඉටුකිරීම අපි අගය කරනවා. මේ රටේ ආර්ථිකය නිදහස් කර ගැනීමේ දී මහජන බැංකුවට විශාල කාර්ය භාරයක් තියෙනවා කියන එකත් වැඩ කරන පංතියට විශේෂයෙන් ඔබ අයත් වෙනවා කියන එකත් කියන්න කැමැතියි.අධිරාජ්‍යවාදීන්ගේ ග්‍රහණයෙන් මිදිලා විදේශයට අතපාන්නෙ නැතිව ජීවත්වෙන්න පුළුවන් ආර්ථිකයක් මේ රට තුළ ගොඩනගන්න අපිට පුළුවන් වෙන්න ඕන. ඒ නිසා මේ ලැබූ නව වසරේ ඒ ජයග්‍රහණය ලබන්න ඔබ මහජන බැංකුව මේ රටට ශක්තියක් වේවා! යි ප්‍රාර්ථනා කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204293</link>
    <topic>HSBC ‘සිග්නේචර්’ කාඩ් හිමියන්ට එමිරේට්ස් වට්ටම්</topic>
    <author/>
    <content>HSBC ‘සිග්නේචර්’ කාඩ් හිමියන්ට එමිරේට්ස් වට්ටම්HSBC සිග්නේචර් ප්ලැටිනම් කාඩ් හිමියන්ට කොළඹ සිට ගමනාන්ත 10කට අදාළව පළමු සහ ව්‍යාපාරික පන්තියේ ගුවන් ගමන් ප්‍රවේශපත් සඳහා සියයට 10ක වට්ටමක් ලබා දීමට එමිරේට්ස් ගුවන් සමාගම පියවර ගෙන ඇත.මෙම ආකර්ෂණීය ප්‍රවර්ධනය වලංගු වන්නේ 2012 වසරේ අපේ‍්‍රල් 1 වනදා සිට ජුනි 30 වනදා දක්වා www.emirates.com/lk  යන වෙබ් අඩවි හරහා මිලදී ගෙන එම කාලය තුළ ගමන් ගන්නා මගීන්ගේ ගුවන් ප්‍රවේශ පත්‍ර සඳහා පමණි. මෙම වට්ටම යෑමට සහ ඒමට ලබා ගන්නා ගුවන් ප්‍රවේශ පත්‍ර මෙන්ම යෑමට පමණක් මිලදී ගනු ලබන ගුවන් ප්‍රවේශ පත්‍ර සඳහා ද අදාළ වන බව එමිරේට්ස් ගුවන් සමාගම පවසයි.එන්.ඩී.බී. බැංකුවේ ප්‍රධාන විධායක නිලධාරි අධ්‍යක්ෂ රසෙල් ද මෙල් මහතා අතින් රිෂාන් මහතා සම්මානය පිළිගන්නා අන්දම. එන්ටප්‍රයිස් ඒෂියා හි සභාපති විලියම් එන්ජී මහතා ද පසෙකින් සිටී.පීසී හවුස් සභාපති එස්.එච්.එම්. රිෂාන් මහතා ක්වාලාලම්පූර් හි ‘එන්ට්‍රප්‍රයිස් ඒෂියා’ විසින් ශ්‍රී ලංකාව සඳහා සංවිධානය කළ වාර්ෂික ආසියානු පැසිපික් ව්‍යවසායකත්ව සම්මාන උලෙළේ දී විශිෂ්ට ව්‍යවසායකයා සම්මානයෙන් පිදුම් ලබයි.කුඩා පරිමාණ තනි පුද්ගල ව්‍යාපාරයක් ලෙස ආරම්භ කළ පීසි හවුස් අද පවතින විවිධාංගික මහා පරිමාණ ව්‍යාපාරයක් දක්වා සංවර්ධනය කිරීම රිෂාන් මහතාගේ ව්‍යවසායකත්ව හැකියාවන්ට අඟනා නිදසුනක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204294</link>
    <topic>මෝටර් රථ ධාවන ශූරයන්ට NGK DSL අනුග්‍රහය</topic>
    <author/>
    <content>මෝටර් රථ ධාවන ශූරයන්ට NGK DSL අනුග්‍රහයජනක ඩයස්, උපුල්වන් සේරසිංහ, ලක්මාල් විජේරත්න, ලලීන් කිරින්ද සහ අජිත් කීර්ති මහත්වරු.2012 වසරේ මෝටර් රථ ධාවන තරග සමය ඇරැඹුණේ NGK DSL කණ්ඩායම ධාවන පථයේ පළපුරුදු ධාවකයින් සමඟ අත්වැල් බැඳ ගැනීමත් සමඟිනි.ඩග්ලස් සහ පුත්‍රයෝ මෙවර ද ලොව අංක 1 ස්පාර්ක් ප්ලග් නාමය වන NGK සමඟින් එක්වී අනුග්‍රාහකත්වය ලබා දේ. NGK ස්පාර්ක් ප්ලග් ඉන්ධන ඉතිරි කිරීම සම්බන්ධයෙන් ඉතා වැදගත් තැනක් ගන්නා අතර ප්‍රමුඛ පෙළේ මෝටර් රථ ධාවකයන් අතර NGK භාවිත වන ආකාරයට අනුව “හොඳම දේ ප්‍රමුඛයින්ට” යන්න සනාථ වී ඇත.ධාවන පථය තුළ DSL කණ්ඩායම සතුව උසස් තත්ත්වයේ NGK ස්පාර්ක් ප්ලග් සන්නාම මෝටර් රථ 9 ක් ඇති අතර මේ වසරේදී එක් අවස්ථාවකදී මෝටර් රථ ධාවන තරග 14 කට අධික ප්‍රමාණයකට ඒවා සහභාගි වේ.2012 වසරේදී පමණක් මෙම කණ්ඩායම තරග 18ක් ජයග්‍රහණය කර ඇති අතර ඉදිරි මාසවලදී පැවැත්වීමට නියමිත ෆොක්ස් හිල් තරගාවලියේදී තව තවත් ජයග්‍රහණයන් ලැබීමට බලාපොරොත්තු වේ. NGK DSL කණ්ඩායම දක්ෂ ධාවකයින්ගෙන් පරිපූර්ණව විවිධ තරග පන්තීන්වලට මුහුණ දීමට සැරසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204295</link>
    <topic>‘ජනජය’ සුපිරි ජයග්‍රාහකයෝ</topic>
    <author/>
    <content>‘ජනජය’ සුපිරි ජයග්‍රාහකයෝ‘ජනජය’ ලොතරැයියේ 312 වන වාරයේ රුපියල් එක්කෝටි හය ලක්ෂ තිස් හයදහස් නවසිය හතලිහක සුපිරි ත්‍යාගයේ හිමිකරු වන රුග්ගහවිල පදිංචි ඩබ්.ඒ.එම්.එස්. වනිගසුන්දර මහතා තමන්ට හිමි චෙක්පත සංවර්ධන ලොතරැයි මණ්ඩලයේ සභාපති වෛද්‍ය චන්ද්‍රවංශ පතිරාජ මහතා අතින් ලබාගත් අවස්ථාව. ජයග්‍රාහී ලොතරැයිපත අලෙවි කළ සංවර්ධන ලොතරැයි මණ්ඩලයේ නිට්ටඹුව අලෙවි නියෝජිත ඩබ්ලිව්.ආර්.ඒ.ජේ. රණසිංහ මහතා ද මෙහි වෙයි.කොළඹ සහ ජෙඩා අතර ගුවන් ගමන් සඳහා ආසන 314 කින් සමන්විත ඒ - 340 එයාර්බස් යානාවක් සමාගම විසින් යොදවනු ලබයි.මැයි මස 6 වැනි දා ගමන් අරඹන එම නව සේවාව 2012 සැප්තැම්බර් 12 වැනි දා දක්වා සෑම ඉරු දිනක ම ක්‍රියාත්මක වේ. සෑම ඉරිදා දිනක ම පැය 15.20 ට කොළඹින් පිටත් වී පැය 18.50 ට ජෙඩා නගරයට ළඟා වන මෙම ගුවන් යානය නැවත එම දිනයේ ම පැය 20.00 ට ජෙඩා නගරයෙන් පිටත් වී පැය 04.50 ට කොළඹට ළඟා වේ. මෙම ගුවන් යානය ව්‍යාපාරික පන්ති මඟී ආසන 18 කින් සහ පිරිමැසුම් පන්ති ආසන 296 කින් සමන්විතය. දැනට සතියකට තුන් වරක් අඟහරුවාදා, බ්‍රහස්පතින්දා සහ සිකුරාදා ක්‍රියාත්මක ගුවන් කාල සටහනට මෙම නව ඉරු දින සේවය ද එක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204296</link>
    <topic>කේ. පී. එම්. ජී. කළමනාකරණ කොටස්කරු රියාස්</topic>
    <author/>
    <content>කේ. පී. එම්. ජී. කළමනාකරණ කොටස්කරු රියාස්කේ. පී. එම්. ජී. ආයතනයේ නව කළමනාකරණ කොටස්කරු ලෙස, වරලත් ගණකාධිකාරි, රියාස් මිහුලර් මහතා පත්ව සිටී.ලෝකයේ රටවල් 197 ක් පුරා විහිදී ඇති, කේ. පී. එම්. ජී. ආයතනයේ ගෝලීය හා මූල්‍ය කළමනාකරණ මණ්ඩලයේ සාමාජිකත්වය උසුලන ඒ මහතා මැද පෙරදිග හා දකුණු ආසියානු කලාපයේ විධායක නිලධාරියා ලෙස ද කලක් කටයුතු කළේය.ශ්‍රී ලංකා වරලත් ගණකාධිකාරි ආයතනයේ හිටපු සභාපතිවරයකු ද වන ඔහු, ලංකා විදුලිබල මණ්ඩලයේ, සහ ස්වාධීන රූපවාහිනි සේවයේ ද අධ්‍යක්ෂ මණ්ඩල සාමාජිකයකු ලෙස ද කටයුතු කර ඇත.“බ්‍රැන්ඩික්ස් වසරේ විශිෂ්ටයා” සම්මාන උලෙළේ දී බිරියක විසින් සිය සැමියාට හිමි පදක්කම මහත් අභිමානයෙන් යුතුව පලඳවමින්.බ්‍රැන්ඩික්ස් සිය සාමාජිකයන්ගේ කුසලතා අගයනු වස් වාර්ෂිකව පවත්වනු ලබන “බ්‍රැන්ඩික්ස් වසරේ විශිෂ්ටයා” සම්මාන උලෙළේදී සාමාජික සාමාජිකාවෝ 39 දෙනෙක් සහ සුපරීක්ෂකවරු සය දෙනෙක් ගරු බුහුමන් ලැබූහ.සේවා කාර්ය සාධනය සහ සමාගම වෙත දැක්වූ දායකත්වය පරීක්ෂා කොට සම්මාන සඳහා සාමාජිකයින් දැඩි පරිශ්‍රමයකින් තෝරා ගනු ලැබු අතර ජයග්‍රාහකයින්ට සම්මාන සමඟ සමාගමේ පූර්ණ අනුග්‍රාහකත්වය ඇතිව චීනය, ඉන්දියාව, බංග්ලාදේශය තුළ අධ්‍යයන චාරිකා පිරිනැමිණි. සම්මාන උලෙළෙහි විශේෂ අවස්ථාවක් වූයේ සම්මානලාභීන්ට සිය නිල ඇඳුමේ පැලඳිය හැකි “වසරේ විශිෂ්ටයා” පදක්කම් ඔවුන්ගේ දෙමාපියන් හෝ සැමියා හෝ බිරිඳ සුරතින් පැලඳවීමයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204297</link>
    <topic>පියාජියෝ ත්‍රී රෝද රථ ප්‍රදර්ශනාගාර ජාලයට තිස්සමහාරාමයත් එක් වෙයි</topic>
    <author/>
    <content>පියාජියෝ ත්‍රී රෝද රථ ප්‍රදර්ශනාගාර ජාලයට තිස්සමහාරාමයත් එක් වෙයිඇසෝසියේටඩ් මෝටර්වේස් පෞද්ගලික සමාගමේ දිවයින පුරා ඇති පියාජියෝ ත්‍රීරෝද රථ ප්‍රදර්ශනාගාර ජාලයට අලුතෙන් එක්වූ ප්‍රදර්ශනාගාරය තිස්සමහාරාම ප්‍රදර්ශනාගාරයයි.තිස්සමහාරාමය ප්‍රදර්ශනාගාරය අංක 121/ ඒ, කච්චේරියගම පාර, තිස්සමහාරාමය යන ස්ථානයේ පිහිටා ඇත. පියාජියෝ තිස්සමහාරාමය ප්‍රදර්ශනාගාරය ඇසෝසියේටඩ් මෝටර්වේස් සමාගමේ විකුණුම් කළමනාකරු (පියාජියෝ) අමිත ගමගේ මහතාගේ ප්‍රධානත්වයෙන් පසුගියදා විවෘත විය. එම අවස්ථාවට අලෙවි සහ අලෙවි ජාල සංවර්ධන කළමනාකරු (පියාජියෝ) හර්ෂ රෞදිගෝ, ප්‍රාදේශීය කළමනාකරු කසුන් ප්‍රනාන්දු යන මහත්වරුන් ඇතුළු විශාල පිරිසක් සහභාගි වූහ.තිස්සමහාරාමය ප්‍රදර්ශනාගාරය විවෘත කිරීම පිළිබඳව අදහස් දැක්වූ සමාගමේ සාමාන්‍යාධිකාරි (පියාජියෝ) සුනෙත් සුදසිංහ මහතා පැවැසුවේ මේ වනවිට පියාජියෝ ඩීසල් ත්‍රීරෝද රථ සඳහා ලංකාවේ සැම ප්‍රදේශයකම විශාල ඉල්ලුමක් පවතින බවයි. ඒ නිසා දිවයින පුරා ප්‍රධාන නගරවල ප්‍රදර්ශනාගාර පිහිටුවීමටත්, අලෙවියෙන් පසු සේවා ලබාදෙන සහ අමතර කොටස් සපයන බලයලත් නියෝජිත ජාලය තවදුරටත් ශක්තිමත් කිරීමටත් කටයුතු කරගෙන යන බව ද ඔහු පැවැසීය.ඇලෙක්සැන්ඩ්‍රා පෙදෙසෙහි පිහිටි ඔඩෙල් සාප්පු සංකීර්ණයේ පවත්වනු ලැබු “එම්බාර්ක්” වීදි සුනඛයින් රැක බලා ගැනීමේ දිනය දාපිහිටක් නොමැතිව අසරණ වී සිටින වීදි සුනඛයින්ගේ සුබසාධනය, භාරකරුවන් යටතට පත් කිරීම සහ සුනඛ ගහනය මානුෂිය ලෙස පාලනය කිරීම යන අරමුණු පෙරදැරි කර ගනිමින් හඳුන්වා දුන් එම්බාර්ක් විලාසිතා සන්නාමය සහ එම්බාර්ක් ව්‍යාපෘතිය පස්වන සංවත්සරය සමරනු ලැබීය.2007 වසරේදී ඔටාරා ගුණවර්ධන මහත්මියගේ සංකල්පයකට අනුව ඇරැඹි එම වැඩසටහන 20,000 කට ආසන්න වීදි සුනඛයින්ගේ සුබසාධනය වෙනුවෙන් මැදිහත්ව කටයුතු කර ඇති අතර එවැනි සතුන්ගේ ජීවන රටා හා අවශ්‍යතා පිළිබඳව ප්‍රජාව දැනුම්වත් කිරීම ද සිදු කෙරිණි.වීදි සුනඛයන් සුරැකීමේ ව්‍යාපෘතිය සඳහා අරමුදල් රැස් කර ගැනීමේ ප්‍රමුඛතම මාර්ගය වන්නේ ඔඩෙල් අලෙවිසැල් ජාලය තුළින් පමණක් මිලදී ගත හැකි එම්බාර්ක් සන්නාමය යටතේ අලෙවි කරන ඇඟලුම් සහ ආයිත්තම් විකිණීමෙන් ලැබෙන මුදලින් ප්‍රතිශතයක් මෙම ව්‍යාපෘතිය වෙනුවෙන් වෙන් කිරීමයි. කමිස විලාසිතා පහකින් ඇරැඹුණු මෙම එම්බාර්ක් සන්නාමය මේ වන විට වෙළෙඳ භාණ්ඩ කාණ්ඩ කිහිපයකටම අයත් පොදු සන්නාමයක් බවට ව්‍යාප්ත වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>29</day>
    </date>
    <link>http://www.silumina.lk/2012/04/29/_art.asp?fn=aj1204298</link>
    <topic>සුසුකි මරුටි ගනුදෙනුකරුවන්ට වැඩි වූ බදු මිලෙන් නිදහසක්</topic>
    <author/>
    <content>සුසුකි මරුටි ගනුදෙනුකරුවන්ට වැඩි වූ බදු මිලෙන් නිදහසක්AMW සමාගම තම සුසුකි මරුටි ගනුදෙනුකරුවන්ට, මෑතකදී පනවන ලද බදු නිසා වැඩි වූ මිල ගණන්වලින් අඩක්ම ආයතනය විසින් දරාගනු ලබමින් ඉමහත් සහනයක් ලබාදීමට කටයුතු කර ඇත. සීමිත කාලයකට (2012 මැයි 15 දක්වා) ලබා දී ඇති මේ අවස්ථාව, දැරිය හැකි මුදලකට අලුත්ම අලුත් මෝටර් රථයක් මිලදී ගැනීමට බලාපොරොත්තුවෙන් සිටි ජනතාවට විශාල සහනයක් වන බව සමාගම කියයි.AMW ආයතනය කෙරෙහි විශ්වාසය තබමින් දැරිය හැකි මුදලකට ලබාගත හැකි, ඉහළම ඉන්ධන කාර්යක්ෂමතාවක් සහිත සහ අලෙවියෙන් පසු දිවයින පුරා විහිදි ජාලයකින් ලැබෙන අතිවිශිෂ්ට සේවාව මත Suzuki Maruti මෝටර් රථ 50,000 කට ආසන්න ප්‍රමාණයක් මේ වන විට මිලදී ගෙන ඇති ගනුදෙනුකරුවන්ට, තම කැමැත්ත අනුව දැනට පාවිච්චි කරන Suzuki Maruti මෝටර් රථය සමාගම සමඟ හුවමාරු කර Brand New රථයක් ලබාගැනීමට ඇති ඉඩකඩ ද මින් තවදුරටත් පුළුල් වේ.මේ සහනයෙහි ඉහළම ප්‍රතිලාභය, දිවයින පුරා විසිරී ඇති සුවිසල් Suzuki Maruti ප්‍රදර්ශනාගාරවලින් (නුවර, කුරුණෑගල, මාතර, මීගමුව, රත්නපුර, අම්පාර සහ බොරැල්ල ප්‍රධාන ශාඛාව) ලබාගත හැකිය.2002 වසරේ දී ත්‍රිකුණාමලය චීන වරාය පර්යන්තයේ පිහිටි ඉන්ධන අංගනයෙහි මෙහෙයුම් ඇරැඹු ලංකා අයිඕසී සමාගම මේ වන විට එහි සංවර්ධන කටයුතු වෙනුවෙන් සුවිශේෂී ආයෝජනයන් සිදුකර තිබේ. කාර්මික වශයෙන් ත්‍රිකුණාමල ප්‍රදේශය අතිශයින් වැදගත් කේන්ද්‍රස්ථානයක් කිරීමේ දිගුකාලීන අරමුණු ඇතිව මෙම ආයෝජන සිදුකර ඇත.ලංකා අයිඕසී කළමනාකාර අධ්‍යක්ෂ කේ. ආර්. සුරේෂ් කුමාර් මහතා මෙසේ කියා සිටියේය. “පසුගිය වසර 10 පුරාවට චීන වරාය ඉන්ධන ගබඩා අංගනය වෙනුවෙන් ඇමෙරිකානු ඩොලර් මිලියන 11.2 කට ආසන්න මුදලක් අපි විසින් ආයෝජනය කර තිබෙනවා. වරාය ජැටිය ශක්තිමත් කිරීම, පැරණි ගබඩා ටැංකි නවීකරණය කිරීම, ඉන්ධන පරිහරණයේ දී සහ මෙහෙයුම්වල දී අවශ්‍ය යටිතල පහසුකම් ඉහළ නැංවීම යනාදී සියලු අංශ වෙනුවෙන් මෙම ආයෝජනයන් සිදුකර ඇත.”කිලෝ ලීටර 5500 ක ධාරිතාවයකින් යුතු නවතම ඉන්ධන ගබඩා ටැංකි දෙකක් ද එහි ස්ථාපිත කර තිබෙනවා. තව ද මෙම පරිශ්‍රය තුළ පිහිටි පහළම ටැංකියේ සිට බවුසර පිරවිය හැකි ආකාරයේ දොඹකර ද, නව පොම්පාගාරයක් ද ඒ අනුව ස්ථාපිත කෙරුණා.මේ අතර ඩොලර් මිලියන 5 ක වියදමක් දරා නවතම අංගෝපාංගයන්ගෙන් යුතු ඉන්ධන සම්මිශ්‍රණ පර්යන්තයක්ද එහි ඉදිකොට තිබේ. මෙය වාර්ෂිකව මෙට්‍රික් ටොන් 18000 ක ධාරිතාවයකින් යුතු වන අතර ඒ තුළින් උසස් තත්ත්වයේ ලිහිසි තෙල් ශ්‍රී ලංකාව තුළ නිෂ්පාදනය කිරීමට හැකියාව ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205061</link>
    <topic>කිරි ගොවියාට හොඳ මිලක්; පාසල් ළමයින්ට කිරි වීදුරුවක්</topic>
    <author>සුනිල් දයා අල්විස්</author>
    <content>සුනිල් දයා අල්විස්සියලුම පාසල් ළමයින් සඳහා නොමිලේ කිරි වීදුරුව බැගින් ලබාදීමට රජයේ අවධානය යොමු වී තිබේ. මෙහි පළමු අදියර නුවරඑළිය දිස්ත්‍රික්කයෙන් ආරම්භ කිරීමට ද තීරණය වී ඇත.නුවරඑළිය දිස්ත්‍රික්කයේ ක්‍රියාත්මක කැරෙන ව්‍යාපෘතියේ සාර්ථකත්වය මත මෙරට සියලුම පාසල් ශිෂ්‍ය ශිෂ්‍යාවන්ට නොමිලේ කිරි වීදුරුවක් බැගින් ලබා දීමටත් ඒ සඳහා කිරි ගොවීන් ගේ කිරි මිලදී ගැනීමට අවශ්‍ය ප්‍රතිපාදන වෙන් කිරීමත් සිදුවනු ඇතැයි ඇමැති මණ්ඩල තීරණ දැනුම් දෙමින් වැඩබලන ජනමාධ්‍ය හා ප්‍රවෘත්ති ඇමැති ලක්ෂ්මන් යාපා අබේවර්ධන මහතා පැවැසීය. දේශීය කිරි ගොවීන්ගේ කිරි මිලදී නොගැනීමේ ගැටලුව සම්බන්ධයෙන් රජයේ අවධානය යොමු වූ බවත් ජනාධිපතිතුමාගේ අදහසක් මත මෙසේ එම කිරි රජය මඟින් මිලට ගෙන පාසල් ළමයින්ට ලබාදීමට තීරණය කළ බවත් හෙතෙම තවදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205062</link>
    <topic>තෙමඟුල සමරා රටපුරා පින්කම්: රාජ්‍ය උත්සවය මහනුවර දී</topic>
    <author>රමණී සුබසිංහ</author>
    <content>රමණී සුබසිංහරාජ්‍ය වෙසක් උත්සවය අද (06) පස්වරු 3.00 ට මහනුවර මහමළුවේදී පැවැත්වෙන බව බුද්ධ ශාසන හා ආගමික කටයුතු නියෝජ්‍ය අමාත්‍ය එම්. කේ. ඒ. ඩී. එස්. ගුණවර්ධන මහතා පවසයි.තෛ‍්‍රනිකායික මහ නාහිමිවරුන්ගේ අනුශාසකත්වයෙන් පැවැත්වෙන රාජ්‍ය වෙසක් උත්සවය, මහින්ද රාජපක්ෂ ජනාධිපතිතුමාගේ ප්‍රධානත්වයෙන් අගමැති දි. මු. ජයරත්න මහතා ඇතුළු මැති ඇමැතිවරුන්ගේ සහභාගිත්වයෙන් පැවැත්වේ. රාජ්‍ය වෙසක් උත්සවය සඳහා භික්ෂුන් වහන්සේ සහ දසසිල් මාතාවන් දහසකට අධික පිරිසක් සහභාගි වන අතර එදින සමරු මුද්දරයක් ද නිකුත් කැරේ.වෙසක් උත්සවය නිමිත්තෙන් කොළඹ හා තදාසන්න ප්‍රදේශවල තොරණ හා පහන් කූඩු මෙන්ම දන්සල් රැසක් පැවැත්වේ. ඒ අතරින් තොටළඟ, බොරැල්ල, පෑලියගොඩ, පිටකොටුව තොරණ මුල්තැන ගන්නා අතර කොළඹ හා අවට වෙසක් කලාප රැසක් පැවැත්වීමට රාජ්‍ය අංශ සහ විවිධ බෞද්ධ සංවිධාන කටයුතු කර ඇත. මේ අතරින් මුල් තැනක් ගන්නේ බුද්ධ රශ්මි වෙසක් කලාපයයි. අද (06) සිට 12 වැනිදා දක්වා පැවැත්වෙන මෙම වෙසක් කලාපය අරලියගහ මන්දිරය, බේරේ වැව, ගංගාරාමය කේන්ද්‍ර කොටගෙන පැවැත්වේ. බුද්ධ රශ්මි වෙසක් කලාපය පස්වරු 6.30 සිට අලුයම 2.30 දක්වා විවෘතය.කොළඹ 07 සම්බෝධි විහාරය විසින් පවත්වනු ලබන වෙසක් මහා පෙරහර 07 දා රාත්‍රියේ බෞද්ධාලෝක මාවතේ හා ග්‍රෙගරි පාරේ දී වීථි සංචාරය කෙරේ.දෙහිවල වෙසක් කලාපය ‘පූජා’ නමින් 09 දා දක්වා පැවැත්වෙන අතර මහර වෙසක් කලාපය කඩවත නගරය කේන්ද්‍ර කරගෙන පැවැත්වේ. මීට අමතරව කොළඹ නෙළුම් පොකුණේ ‘බුද්ධාභිවන්දනා’ බැති ගී ප්‍රසංගයක් අදත් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205063</link>
    <topic>වෙසක් පණිවුඩ</topic>
    <author/>
    <content>ජීවිතය නිරවුල්ව පවත්වා ගෙන යාමට ඇති නිවැරැදිම මාර්ගය ශ්‍රී සම්බුද්ධ දේශනාව බවත් සම්බුද්ධ දේශනාවෙන් අනුදැන වදාළේ සතර අගතියෙන් තොරව කටයුතු කොට දෙලොව දියුණුව ළඟා කර ගන්නා අන්දම බවත් වෙසක් මංගල්‍යය නිමිත්තෙන් පණිවුඩයක් නිකුත් කරන මහින්ද රාජපක්ෂ ජනාධිපතිතුමා සඳහන් කරයි.ජනාධිපතිතුමාගේ වෙසක් පණිවුඩය මෙසේ ය.සම්මා සම්බුදු රජාණන් වහන්සේගේ තෙමඟුල සමරන වෙසක් මහා මංගල්‍යය මෙවර ද මහත් ශ්‍රද්ධාවෙන් හා ගෞරවයෙන් යුක්තව පූර්ණ රාජ්‍ය අනුග්‍රහය ලබා දෙමින් සැමරීමට ලැබීම මහත් භාග්‍යයක් සේ සලකමි.පසුගිය වෙසක් පුන් පොහෝදා උදා වූ ශ්‍රී සම්බුද්ධත්ව ජයන්ති වර්ෂයේ දී ශ්‍රී ලාංකික බෞද්ධ ජනතාව පිළිවෙතින් පෙළ ගැසෙනු දැකීම අපට මහත් සතුටකි. එයින් ශ්‍රී ලංකාව තුළ පැතිරී ගිය ශ්‍රද්ධා බුද්ධි සම්පන්න ආගමික ප්‍රබෝධය සම්බුද්ධත්ව ජයන්ති සැමරුම් සමාප්තිය එළඹෙන මේ වෙසඟෙහි දී අප සිහිපත් කරන්නේ මහත් වූ බුද්ධාලම්භන පී‍්‍රතියෙන් යුතුව ය. එම බුද්ධාලම්භන පී‍්‍රතිය සකලවිධ ශ්‍රී ලාංකික ජනතාවගේ සිත්සතන් තුළ පහළ වේවායි මේ වෙසඟේ ප්‍රාර්ථනා කරමි.සියලුම අකුසල චෛතසිකයෝ විවිධ ආකාරයේ බෙදීම්, හැලහැප්පීම් ඇති කර අපගේ දියුණුවේ දොරටු අවහිර කරන බව අප අවබෝධ කර ගත යුතු ය.අත්තනාව කතං පාපං - අත්තනා සංකිලිස්සතිඅත්තනා අකතං පාපං - අත්තනාව විසුජ්ඣතිසුද්ධි අසුද්ධි පච්චත්තං - නාඤ්ඤමඤ්ඤො විසොධයෙයමෙක් පව් කළොත් එයින් තෙමේ ම කෙලෙසෙන්නේ ය. යමකු පව් නොකළහොත් එයින් තෙමේ ම පිරිසිදු වන්නේ ය. පිරිසිදු හා අපිරිසිදු බව පවතින්නේ තම තමා කෙරෙහිම ය. එකෙක් අනිකකු පිරිසිදු නොකරන්නේ ය යනුවෙන් සම්බුද්ධ දේශනාවේ සඳහන් වෙයි.එබැවින් සියලුම ආකාරයේ වාද භේද දුරලා ජාතික සමඟියත්, ආගමික සහජීවනයත් වෙනුවෙන් කැපවී නිවැරැදිව ධර්මය දැක බුදුන් දැකීමට මේ වෙසක් සමයේ අදිටන් කර ගනිමු. දෙලොව දියුණුව සලසා ගනිමු.සැමට සම්මා සම්බුදු සරණයි!2600 ශ්‍රී සම්බුද්ධත්ව ජයන්තිය සැමරෙන 2012 වෙසක් මහෝත්සවය නිමිත්තෙන් ශ්‍රී ලංකාවාසීන්ට මෙන්ම සකල ලෝකවාසී ජනතාවට ඉමහත් භක්තියෙන් සුභාශිංසන පිරිනමන බව සිය වෙසක් දින පණිවුඩයේ සඳහන් කරන අග්‍රාමාත්‍ය දි.මු.ජයරත්න මහතා ධර්මාලෝකයෙන් ජීවිත සැනසේවා!යි ප්‍රාර්ථනා කරයි.අගමැතිතුමාගේ වෙසක් දින පණිවුඩයේ මෙසේද සඳහන් වෙයි.හේතු ඵලය හා කර්ම ඵලය මත සසරමඟ නිවීම හෙවත්, නිවන සාක්ෂාත් කර ගන්නේය යන අධි යථාර්ථවාදී දහමක අනුගාමිකයින් වන අපට ලෞකික, අලෞකික කිසිවක් කෙරෙහි කිසිදු තෘෂ්ණාවක් ඇති කර ගැනීමේ උවමනාවක් වෙතැයි මම නොසිතමි. සමානාත්මතාවය මෙන්ම සහජීවනය පළමුකොට ගෙන අන් සියලු ආගම් හා ඇදහීම් කෙරෙහි අති ගෞරවනීය හැඟීමකින් යුතුව ක්‍රියා කළ හැකි කිසිවකු වෙතොත්, හේ, අත්‍යන්තයෙන්ම බෞද්ධයකු මිස, අන් කිසිවකු නොවනු ඇත. අප තථාගත, ගෞතම ශාක්‍යමුනින්ද්‍රයන් වහන්සේගේ ඒ අති නිර්මල දහමේ උග්‍ර ඵලය එයයි. ඒ ගැඹුරු සත්‍යය හොඳින්ම අවබෝධ කරගත්, රාජ්‍ය නායකයකු සිටින රටක, බෞද්ධයන් වන අප, ශ්‍රී සම්බුද්ධ ශාසනයේ චිරස්ථිතිය උදෙසා තවත් කළ යුතුª කැප කිරීම් හා කාර්යයන් බොහෝ වෙතැයි මගේ හැඟීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205064</link>
    <topic>විජයග්‍රහණයට තෙවසරයි; රටපුරා උත්සව</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකාමානුෂීය මෙහෙයුම විජයග්‍රහණය කැර වසර තුනක් පිරීම නිමිත්තෙන් මෙවර සැමරුම් උත්සව ගණනාවක් පැවැත්වෙයි. මහින්ද රාජපක්ෂ ජනාධිපතිතුමාගේ ප්‍රධානත්වයෙන් ජාතික රණවිරු උපහාර උලෙළ ලබන 19 දා කොළඹ ගාලු මුවදොර පිටියේදී පැවැත්වෙයි.මෙදින සවස 4.00ට බස්නාහිර පළාත් රණවිරු සැමැරුම් උත්සවය ජනාධිපතිතුමාගේ ප්‍රධානත්වයෙන් ශ්‍රීී ජයවර්ධනපුර කෝට්ටේ රණවිරු ස්මාරකය අබියස පැවැත්වෙන අතර ජාතික රණවිරු සැමැරුම් කාලය ආරම්භ වූයේ පසුගිය 30 දා අරලියගහ මන්දිරයේ දී ප්‍රථම රණවිරු කොඩිය ජනාධිපතිතුමා වෙත පැලඳවීමෙනි. මේ මස 10දා සිට 19 දා දක්වා පළාත් මට්ටමින් රණවිරු උපහාර උත්සව පැවැත්වීමට ද කටයුතු යොදා තිබේ. 10 දා ඌව පළාතේ ද, 15 දා උතුරු මැද හා දකුණු පළාතේ ද, 16 දා වයඹ, උතුරු හා නැෙඟනහිර පළාත්වල ද 17දා වයඹ පළාතේ ද රණවිරු උපහාර උත්සව පළාත් ආණ්ඩුකාරවරුන් ගේ ප්‍රධානත්වයෙන් පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205065</link>
    <topic>ලොකුම වෙසක් සඳ අපේ අහසේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෑත ඉතිහාසයේ දකින්නට ලැබෙන විශාලතම වෙසක් සඳ මැයි 5, 6, 7 දිනවලදී පස්වරු 7 පමණ නැඟෙනහිර දෙසින් දැක බලා ගත හැකි බව දෙස් විදෙස් තාරකා විද්‍යාඥයෝ පවසති.ඒ අනුව වසර ගණනාවෙකින් මෙවර වෙසක් සඳ වෙනදාට වඩා විශාලව මේ දිනවල දක්නට ලැබෙන බවත් මෙය ඉතා විරල අවස්ථාවක් බවත් කොළඹ විශ්ව විද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පවසයි.මේ අනුව චන්ද්‍රයා වෙනදාට වඩා සියයට 14 කින් විශාලව පෙනෙන අතර එහි ද්විතිය සියයට 30 කින් වැඩිවේ.මෙයට විද්‍යාත්මක හේතුව වන්නේ මේ දිනවල වෙසක් සඳ වෙනදාට වඩා කිලෝ මීටර් 50000 ක් පොළොව ආසන්නයෙන් ගමන් කිරීම බවත් මහාචාර්ය චන්දන ජයරත්න පවසයි. පෘථිවිය හා චන්ද්‍රයා අතර සාමාන්‍ය දුර කිලෝමීටර් 384000 වන අතර මෙවර වෙසක් පසළොස්වක දින හා ඊට පසු දෙදින තුළ සඳ ගමන් කරන්නේ පෘථිවියට කිලෝමීටර් 356955 ක් දුරින් පමණි.සඳ පෘථිවිය වටා ඉලිප්සාකාර මාර්ගයක ගමන් කිරීම නිසා මේ තත්ත්වය ඇතිවන බව පවසන මහාචාර්ය චන්දන ජයරත්න මෙවර වෙසක් සඳ විශාල වීමට හේතුව ඉලිප්සාකාර ගමනේ පෘථිවියට ළඟම දුරින් මේ දිනවල චන්ද්‍රයා ගමන් කිරීම බව පෙන්වා දෙයි.මේ නිසා වඩදිය වැඩි වීමක් සිදුවිය හැකි අතර එය සෙ. මි. 15 ක් පමණ වෙයි.වෙසක් සඳේ දීප්තිය හොඳින්ම දැකගත හැකි වන්නේ සවස 6, 7 අතර ගස් අතරින් සඳ පායාගෙන එද්දී බව ද මහාචාර්ය චන්දන ජයරත්න පවසයි.මේ අතර මෙසේ දීප්තිමත්ව පෘථිවියට වඩාත් ළංව සඳ මීට ඉහතදී ද ගමන් කර ඇත. මෑත ඉතිහාසයේ එසේ සිදුවී ඇත්තේ 1983 මාර්තු හා 2008 දෙසැම්බර් මාසයේදී වීම විශේෂය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205066</link>
    <topic>‘එනර්ජි ඩ්‍රින්ක්’ දත් වනසයි</topic>
    <author>අරුණි මුතුමලී</author>
    <content>අරුණි මුතුමලීශක්ති ජනක පාන වර්ග පරිභෝජනය කිරීම නිසා තරුණ තරුණියන්ගේ දත් දිරායාම දෙගුණයකින් ඉහළ යන බව දන්ත වෛද්‍ය විශේෂඥයෝ අනතුරු අඟවති. ඇමෙරිකාවේ වරලත් දන්ත වෛද්‍ය ආයතනය මඟින් කළ පරීක්ෂණයකට අනුව ශක්ති ජනක පාන මෙන් ම ක්‍රීඩකයන් භාවිත කරන පාන මගින් ඇතිවන සෞඛ්‍ය හානිය කිසිදු අයුරකින් නැවත යථා තත්ත්වයට පත් කළ හැකි මට්ටමක නොපවතින බව ද සොයාගෙන තිබේ.එම ආයතනය මඟින් කළ සමීක්ෂණයකට අනුව අදාළ බීම වර්ගවලට දින පහක් දත් නිරාවරණය වුවහොත් දන්ත එනැමලයට බරපතළ හානි සිදුවේ.මේ පරික්ෂණය සඳහා ශක්තිජනක පාන 9 ක් ද ක්‍රීඩකයන් භාවිත කරන පාන වර්ග 13 ක් ද යොදාගෙන තිබිණි. එමඟින් බීම වර්ගවල ආම්ලිකතා මට්ටම පරීක්ෂා කෙරුණු අතර සන්නාම මෙන් ම රසකාරක අනුව ඒවායේ ආම්ලිකතාව වෙනස්වන බව ද සොයාගෙන ඇත. කෙසේ වුව ද ක්‍රීඩා බීමවලට වඩා ශක්ති ජනක පානවලින් දත් දිරායාම දෙගුණයකින් වැඩි කරන බව මෙහිදී සොයාගෙන තිබේ.එනැමලයට හානි වූ විට දත් ඉතා දැඩි සංවේදීතාවක් දක්වන අතර කුහර ඇතිවීමට ද දත් දිරා යාමට ද ඉක්මන් ප්‍රතිකාර දක්වයි. සමහර ක්‍රීඩක ක්‍රීඩිකාවන් මෙන් ම යෞවන යෞවනියන් දවස ප්‍රාණවත්ව තබා ගැනීමට යැයි සිතමින් ශක්ති ජනක පාන හා ක්‍රීඩා පාන භාවිතයට ලොල් බවත් දැක්වුව ද එමගින් ජීවිත කාලයටම තම දත් දෙපළට හානි වන බව නොසිතන බව පෙනේ යැයි විද්‍යාඥයෝ පවසති. මවුපියන් හෝ උනන්දු වී මේ තත්ත්වය මඟ හැරීමට කටයුතු කළ යුතු බව ද එම බීම වර්ග පානයෙන් පැයක්වත් ඇතුළත දත්මැදීම මඟින් යම් තාක් දුරකට මෙය පාලනය කළ හැකි වුව ද එය දිගින් දිගටම ප්‍රායෝගික වනු ඇතැයි යන්න සිතා බැලිය යුතු බව ද පවසන දන්ත වෛද්‍ය විශේෂඥයෝ පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205067</link>
    <topic>එ.ජා.ප. පෙළපාළියේ කොටි කොඩි රජයෙන් පරීක්ෂණයක්</topic>
    <author/>
    <content>එක්සත් ජාතික පක්ෂය හා දෙමළ ජාතික සන්ධානය ඇතුළු විපක්ෂ දේශපාලන පක්ෂ කිහිපයක එකතුවෙන් යාපනේ පැවැත්වූ මැයි දින පෙළපාළියේ කොටි කොඩියක් ප්‍රදර්ශනය කිරීම පිළබඳව රජය පූර්ණ පරීක්ෂණයක් කරනු ඇත.මේ සිදුවීම ගැන එ.ජා.ප.ය ස්වාධීන රූපවාහිනියට එල්ල කරන චෝදනා සම්පූර්ණයෙන්ම ප්‍රතික්ෂේප කරන බව වැඩබලන ජනමාධ්‍ය හා ප්‍රවෘත්ති ඇමැති ලක්ෂ්මන් යාපා අබේවර්ධන මහතා පැවැසීය. ඇමැති මණ්ඩල තීරණ දැනුම් දීමට ප්‍රවෘත්ති දෙපාර්තමේන්තුවේ පැවැති මාධ්‍ය හමුවේදී මේ බව පැවසූ වැඩබලන ඇමැතිවරයා ස්වාධීන රූපවාහිනී සේවයේ සභාපති රොස්මන්ඩ් සේනාරත්න මහතා හෝ එහි කිසිම මාධ්‍ය වාර්තාකරුවකු මෙයට සම්බන්ධ නැති බව ද අවධාරණය කෙළේය.එහෙත් මේ සිද්ධිය ගැන එ.ජා.ප. සභාපති ගාමිණී ජයවික්‍රම පෙරේරා මහතා ප්‍රකාශයක් කරමින් පවසන්නේ මෙවැනි සිදුවීමකට අල්ලා ගත් අය ප්‍රශ්න කර නිදහස් කළ බවයි.යුද්ධයෙන් පසු යාපනේ සාමය තහවුරු වී මැයි දින රැලි පැවැත්වීමට පවා හොඳ වාතාවරණයක් උද්ගත වී ඇති බව ලෝකයට ඔප්පු කර පෙන්වන්නටත් හොඳ අවස්ථාවක් ලැබුණා.සම්බන්ධන් මහතා ජාතික කොඩිය අතට ගෙන සිටීමත් අපේ සතුටට හේතුවක්. දැන් රනිල් වික්‍රමසිංහ මහතාට සම්බන්ධන් මහතා ඇතුළු දෙමළ ජාතික සන්ධානය සමඟ සාකච්ඡා කර පාර්ලිමේන්තු තේරීම් කාරක සභාවට ඔවුන් රැගෙන ඒමටත් උත්සාහ කරන්නේ නම් එයත් ඉතා හොඳ කටයුත්තක්.ජාතික ප්‍රශ්නය විසඳා ගන්නට සියලු දෙනා එක්වන්නේ නම් ඉක්මන් විසඳුමක් ගන්නට පුළුවන් යයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205068</link>
    <topic>කොටි කොඩි කතාව බොරුවක් - එජාප මහලේකම්</topic>
    <author/>
    <content>යාපනයේ පැවැති එ.ජා.ප මැයි දින රැලියේ දී එල්.ටී.ටී.ඊ. කොඩියක් ප්‍රදර්ශනය කෙරුණ බවට නඟන චෝදනාව අසත්‍ය බව එ.ජා.ප මහලේකම් තිස්ස අත්තනායක මහතා පවසයි.එල්.ටී.ටී.ඊ. කොඩිය ගෙන ගිය පිරිසක් එ.ජා.ප මැයි රැලියේ ගමන් ගත් බවට ප්‍රවෘත්තියක් ආණ්ඩුවේ ම එක්තරා රූපවාහිනී නාළිකාවක් විසින් නිර්මාණය කරන ලද්දක් බවත් එ.ජා.ප මහලේකම්වරයා පෙන්වා දුන්නේ ය.එ.ජා.ප ය ප්‍රමුඛ ඒකාබද්ධ විපක්ෂයේ යාපනය මැයි රැලියේ සාර්ථකත්වය විද දරා ගත නොහැකිව රජය විසින් තම පක්ෂයට අවලාද නගන බවත් එ.ජා.ප මහ ලේකම්වරයා චෝදනා කර සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa1205069</link>
    <topic>කොටි ලේබලය එල්ලා ගත්තා - මෛත්‍රී ගුණරත්න</topic>
    <author>චන්දන බණ්ඩාර</author>
    <content>චන්දන බණ්ඩාරඑ.ජා.ප නායක රනිල් වික්‍රමසිංහගේ මෝඩ තීරණ නිසා මෙවර එ.ජා.ප මැයි දින රැලිය එල්.ටී.ටී.ඊ. හිතවාදීන් සමඟ සැමරූ බවත් මේ නිසා අනාගතයේදී එ.ජා.ප යට වැලේ වැල් නැති විය හැකි බවත් එ.ජා.ප දකුණු පළාත් සභා මන්ත්‍රී මෛත්‍රි ගුණරත්න මහතා පවසයි.එ.ජා.ප යට තමන් ඇතුළු ආදරය කරන පිරිසක් සිටින බවත් එ.ජා.ප නායකයා පක්ෂයට සිදු කරන හානිය ගැන අතිශයින් ලජ්ජාවටත් කනගාටුවටත් පත්වෙන බවත් මෛත්‍රී ගුණරත්න මහතා අවධාරණය කර සිටී.කෙසේ වෙතත් මෙවර එ.ජා.ප මැයි දින රැලියේ දී එ.ජා.ප නායකයා කොටි හිතවාදීන් පෙරටු කොට ගෙන යාමෙන් සිදු වූයේ එ.ජා.ප යට නැවත වරක් කොටි ලේබලය වැදීම බව ද මන්ත්‍රීවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050610</link>
    <topic>දහඅට වංගු මහා මාර්ගය ජනපති අතින් ජනතා අයිතියට</topic>
    <author>තාරක වික්‍රමසේකර</author>
    <content>තාරක වික්‍රමසේකරමහනුවර – මහියංගණ මාර්ගයේ දහඅට වංගු මාර්ගය සංවර්ධනය කිරීමෙන් පසු අද (06) උඩුදුම්බර පොප්පිටියේදී මහින්ද රාජපක්ෂ ජනාධිපතිතුමාගේ අතින් ජනතා අයිතියට පැවරේ.මෙරට අති දුෂ්කරම මාර්ගයක් වන දහඅට වංගු මාර්ගය උඩතැන්න සිට වේරගංතොට පාලම දක්වා වූ කිලෝමීටර් 42 ක දුර සංවර්ධනය කර වැඩිදියුණු කිරීම සඳහා ආසියානු සංවර්ධන බැංකුව ආධාර සපයන ලදි. සංවර්ධනයට වැය කළ වියදම මිලියන 5000 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050611</link>
    <topic>දෙස් විදෙස් මහ සඟරුවන නෙළුම් පොකුණට වැඩම කරති</topic>
    <author/>
    <content>දෙදහස් හයසියය ශ්‍රී සම්බුද්ධත්ව ජයන්තිය නිමිත්තෙන් ලෝක සාමය හා සියලු ජාතීන් අතර සමඟිය ඇතිකිරීමේ අරමුණින් බෞද්ධ රටවල් 29ක භික්ෂූන් වහන්සේ 480 නමක් සහ මෙරට භික්ෂූන් වහන්සේ 800 නමක ගේ සහභාගීත්වයෙන් ලෝක බෞද්ධ සංඝ සම්මේලනයේ ශ්‍රී ලංකා ශාඛාව සංවිධානය කරන ආශිර්වාද පින්කම 08 දා නෙළුම් පොකුණ මහින්ද රාජපක්ෂ කලාගාරයේ දී පැවැත්වේ.මහින්ද රාජපක්ෂ ජනාධිපතිතුමා ගේ උපදෙස් පරිදි මේ පින්කම පවත්වන අතර ඉන්දියාව, චීනය, කොරියාව, තායිලන්තය, එංගලන්තය, ප්‍රංසය, ඇමෙරිකාව, ඉන්දුනීසියාව යන රටවල් නියෝජනය කරමින් මේ වනවිටත් භික්ෂූන් වහන්සේ 480 නමක් මෙරටට වැඩම කිරීමට සූදානමින් සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050612</link>
    <topic>දැහැමි සිත් පහන් කරන ‘අමාදහර’ සදහම් වෙසක් කලාපය මෙවරත්</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) වාර්ෂිකව පවත්වන ‘අමාදහර’ වෙසක් සදහම් කලාපය ඊයේ (05) ආරම්භ වූ අතර එය අද (06) හෙට (07) යන දෙදින ද ලේක්හවුස් මන්දිරය අබියස දී පැවැත්වේ.අමා දහර වෙසක් සදහම් කලාපයට ශ්‍රී ලංකා ටෙලිකොම් සමාගම විසින් අනුග්‍රහය දක්වනු ලැබේ. අමාදහර වෙසක් පහන් කූඩු තරගය හා ප්‍රදර්ශනය, ලේක්හවුස් සේවක සේවිකාවන් ගේ බොදු බැති ගී ගායනා ඇතුළු විශේෂ වැඩසටහන් රැසක් පැවැත්වේ.අමාදහර වෙසක් සදහම් කලාපය අද (06) වැඩබලන ප්‍රවෘත්ති හා ජනමාධ්‍ය ඇමැති ආර්ථික සංවර්ධන නියෝජ්‍ය ඇමති ලක්ෂ්මන් යාපා අබේවර්ධන මහතා සහ බුද්ධ ශාසන හා ආගමික කටයුතු නියෝජ්‍ය ඇමැති එම්.කේ.ඒ.ඩී.එස්. ගුණවර්ධන යන මහත්වරුන් අතින් විවෘත කැරෙන අතර හෙට (07) ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්.බී. ගනේගල මහතා අතින් ද අමාදහර වෙසක් සදහම් කලාපය විවෘත කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050613</link>
    <topic>දහවල් දැල්වෙන වීදි පහන් විදුලි නාස්තියට මුලක්</topic>
    <author/>
    <content>රටේ බොහෝ ප්‍රදේශවල මහාමාර්ග හා අතුරු මාර්ගවල සවිකැර ඇති විදුලි පහන් දිවා කාලයේදී නිවා දැමීම සිදු නොවන හෙයින් දැඩි ලෙස විදුලි බලය අපතේ යන බව අනාවරණය වෙයි.අදාළ පළාත් පාලන ආයතනවලින් හා ප්‍රාදේශීය දේශපාලනඥයන් විසින් විදුලිබල මණ්ඩලයේ නිසි අවසරයක් නැතිව විදි ලාම්පු සිය ගණනක් ග්‍රාමීය මාර්ගවල සවි කර ඇති බව ද දැනගන්නට ඇත.විදුලි බල සංරක්ෂණය පිණිස යෝධ වැඩ පිළිවෙළක් රජය ක්‍රියාත්මක කළ ද මේ වීදි ලාම්පු දැල්වීමේ අක්‍රමවත් බව නිසා විදුලි බලය සුරැකීම අපහසු වී ඇතැයි විදුලි බල හා බලශක්ති අමාත්‍යාංශය කළ සමීක්ෂණයකින් හෙළි වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050614</link>
    <topic>පාසල් සිසුන්ට දියර කිරි ලබා දෙන්නේ නම් ප්‍රතිපාදන දෙන්න අපි සූදානම්</topic>
    <author>නිහාල් පී. අබේසිංහ</author>
    <content>- ඇමැති බැසිල් රාජපක්ෂනිහාල් පී. අබේසිංහමෙරට සියලු පාසල් සිසු දරුවන්ගේ පෝෂණ තත්ත්වය ඉහළ නැංවීම සඳහා දියර කිරි ලබාදීමේ වැඩපිළිවෙළක් අරඹන්නේ නම් ඊට ප්‍රතිපාදන ලබාදීමට තම අමාත්‍යාංශය සූදානම් බවත් ඒ මගින් මේ දිනවල දේශීය කිරි ගොවියා වැටී ඇති අර්බුදකාරී තත්ත්වයෙන් මිදිය හැකි බවත් ආර්ථික සංවර්ධන ඇමැති බැසිල් රාජපක්ෂ මහතා පවසයි.අමාත්‍යවරයා මේ බව සඳහන් කරමින් පැවසුවේ මහින්ද රාජපක්ෂ ජනාධිපතිතුමාගේ සංකල්පයක් මත රට දියර කිරිවලින් ස්වයං පෝෂිත කිරීම සඳහා ගෙන යන වැඩපිළිවෙල යටතේ මෙය සිදු කළ හැකි බව ය. මින් දේශීය කිරි ගොවියා රැකගත හැකි බවත් ඔහු කීය. මේ සඳහා එම ප්‍රදේශයේ ම කිරි ගොවින්ගේ නිෂ්පාදන යොදා ගත යුතු බවත් ආර්ථික සංවර්ධන අමාත්‍යාංශයේ පැවැති පාසල්වල දිවි නැ¼ඟුම වැඩසටහන ඇරඹීම පිළිබඳව සාකච්ඡාවකදී අමාත්‍යවරයා පැවසීය.කිරි මිලදී ගැනීමේ ඇතැම් සමාගම් මේ වනවිට සිය අරමුණු ඉටු කර ගැනීම සඳහා කිරි මිලදී ගැනීම අත්හිටුවා ඇති බව ද අමාත්‍යවරයා සඳහන් කළේ ය. එයට පිළියමක් ලෙස පාසල් සිසු දරු දැරියන්ට දියර කිරි ලබාදීම සිදුකරන බව ද ඇමැතිවරයා කීය.මෙහිදී තවදුරටත් අදහස් දැක්වූ අමාත්‍ය බැසිල් රාජපක්ෂ මහතා පැවසුවේ දැනට රට පුරා සාර්ථකව ක්‍රියාත්මක වන දිවි නැ¼ඟුම වැඩසටහන දිවයින පුරා පාසල් සිසු දරුවන් අතර ප්‍රචලිත කිරීමට අධ්‍යාපන අමාත්‍යාංශය සමඟ විශේෂ වැඩපිළිවළවල් රැසක් ආරම්භ කිරීමට නියමිත බවයි. ඒ යටතේ සෑම පාසලකම ගෙවතු වගාවන් ආරම්භ කිරීමට අවශ්‍ය සහාය ලබාදීමටත්, අවශ්‍ය පාසල් සඳහා කිරි ගව පාලනය හා කුකුළු පාලනයට අවශ්‍ය පහසුකම් සැලසීමටත් පියවර ගන්නා බවත් අමාත්‍යවරයා පැවසීය.දිවයින පුරා සිටින දෙලක්ෂ දහහතර දහස් තුන්සිය හැට දෙකක් වන පාසල් ගුරුවරුන් සඳහා ගෙවතු වගා බීජ කට්ටල ලබාදීමට කටයුතු කරන බව ද අමාත්‍යවරයා පැවසීය. එසේ ම සෑම අධ්‍යාපන කොට්ඨාසයකම එක් පාසලක් තෝරාගෙන එහි කෘෂි කර්මාන්තයට අවශ්‍ය හරිතාගාර වැනි අංග ලබාදෙමින් දිවි නැ¼ඟුම ආදර්ශ පාසලක් වශයෙන් සංවර්ධනය කරන බව ද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050615</link>
    <topic>ඇමැති කෙහෙලිය සතියකින් මෙරටට</topic>
    <author>ඉන්දික පොල්කොටුව</author>
    <content>ඉන්දික පොල්කොටුවඕස්ටේ‍්‍රලියාවේදී අනතුරට ලක්ව රෝහල් ගත කෙරුණු ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා තවත් සතියක පමණ කාලයකින් මෙරටට පැමිණීමට නියමිතය. මාස තුනක පමණ කාලයක් රෝහල්ගතව එරට ප්‍රතිකාර ලබන අමාත්‍යවරයා ලබන 15 දින බොහෝදුරට මෙරටට පැමිණීමට නියමිතව ඇත.ඔස්ට්‍රේලියාවේ මෙල්බන් නුවර හෝටලයක තෙවන මහලින් වැටී ඉකුත් පෙබරවාරි 07 දින අනතුරට ලක්වූ ඒ මහතාගේ දෙපා වලට සැත්කම් හයක් කරනු ලැබීය.එම සැත්කම්වලින් අනතුරුව සාමාන්‍ය භෞතිචිකිත්සක ප්‍රතිකාර සඳහා රෝහල්ගත කෙරුණු අමාත්‍ය රඹුක්වැල්ල මහතා මේ වන විට ඔස්ට්‍රේලියාවේ එච් – වර්ත් රෝහලේ ප්‍රතිකාර ගනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050616</link>
    <topic>බුදුසරණ කර්තෘ සීසර් සුදුසිංහට ’ලේඛන ශූරී ශාසන බන්ධු’ සම්මානය</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ‘බුදුසරණ’ පුවත්පතේ කර්තෘ සීසර් සුදුසිංහ මහතා වෙත ශ්‍යාමෝපාලි මහා නිකායේ ශ්‍රී රෝහණ මහා සංඝ සභාව මඟින් ‘ලේඛනශූරී ශාසන බන්ධු’ යන ගෞරව නාමය පිරිනැමීමට තීරණය කර ඇත.ශ්‍රී රෝහණ මහා සංඝ සභාවේ 27 වැනි උපසම්පදා පුණ්‍ය මහෝත්සවය මෙම මස 10, 11, 12, 13 යන දිනයන්හිදී මාතර රන්දූපත උපෝසථාගාරයේ දී සිදු කැරෙන අතර මෙම 10 වැනිදා පැවැත්වෙන උත්සව මහා සභාවේ දී අදාළ ගෞරව නාම සම්මුති පිරිනැමීම සිදු කැරේ.බෞද්ධ ග්‍රන්ථ කීපයක් ලියා පළ කර ඇති සීසර් සුදුසිංහ ගත් කතුවරයකු ද වන අතර සමස්ත ලකා බෞද්ධ මහා සම්මේලනයේ යාවජීව සාමාජිකත්වය ද දරයි.ආගමික හා ස්වේච්ඡා සංවිධාන කීපයක ද විවිධ නිලතල දරන ඒ මහතා කඹුරුපිටිය මාපලානේ දී උපත ලබා කහගල සුගතපාල ගොඩවත්ත විදුහල, මාපලාන විදුහල යන දෙවිදුහල්වලින් ද තිහගොඩ ඌරාපොල සිරි රතනජෝති පිරිවෙන සහ කඹුරුපිටියේ සපුගොඩ විද්‍යානිකේත පිරිවෙනින් ද අධ්‍යාපනය ලබා ශ්‍රී ජයවර්ධනපුර සරසවියෙන් ශාස්ත්‍රවේදී උපාධිය ද හැදෑරූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050617</link>
    <topic>වෙසක් දන්සල්වලින් පරිසරය අපවිත්‍ර කරන්න එපා</topic>
    <author>සුභාෂිණී ජයරත්න</author>
    <content>- කොළඹ නගර සභාවේ ප්‍රධාන වෛද්‍ය නිලධාරිසුභාෂිණී ජයරත්නවෙසක් පොහෝ දිනවල දන්සල් මඟින් එකතු වන පොලිතින් ඇතුළු අපද්‍රව්‍ය පරිසරය අපවිත්‍ර නොවන පරිදි බැහැර කිරීමට දන්සල් සංවිධායකවරු පියවර ගත යුතු බව කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරි ප්‍රදීප් කාරියවසම් මහතා ‘සිළුමිණ’ ට පැවැසීය.මේ දිනවල පවත්නා ඩෙංගු තර්ජනය නිසා දන්සල් වලින් පිට කරන සියලුම අපද්‍රව්‍ය බැහැර කිරීම් පිළිබඳ ව සොයා බැලීමට සියලුම නගර සභා කටයුතු කරනු ඇත. මේ සඳහා වෙසක් නිවාඩු දින දෙකේදී මහජන සෞඛ්‍ය පරීක්ෂකවරු රාජකාරි කටයුතු සඳහා යොදවා ඇත.ප්‍රධාන සෞඛ්‍ය වෛද්‍ය නිලධාරි ප්‍රදීප් කාරියවසම් මහතා පැවැසුයේ බොහෝ දන්සල් අවසන් වූ පසු පොලිතින් ඇතුළු අපද්‍රව්‍ය තැන් තැන්වල ගොඩගසන නිසා, එසේ නොකර නගර සභා අපද්‍රව්‍ය ගෙනයන වාහනවලට බාර දෙන ලෙසය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050618</link>
    <topic>ලක්බිමේ සුන්දර ලියූ ‘මහින්දෙ තමා ඉස්කෝලේ’ බ්‍රහස්පතින්දා එළි දකී</topic>
    <author/>
    <content>ලක්බිම ඉරිදා සංග්‍රහයේ ප්‍රධාන කර්තෘ සුන්දර නිහතමානි ද මැල් මහතා ගේ “මහින්දෙ තමා ඉස්කෝලේ” කෘතිය ලබන බ්‍රහස්පතින්දා (10) පස්වරු 4.00 ට කොළඹ නිදහස් චතුරශ්‍රයේ ශ්‍රී ලංකා පදනම් ආයතනයේ දී දොරට වැඩීමට නියමිතය.ගාල්ලෙ මහින්ද විද්‍යාලය කේන්ද්‍ර කර ලියා ඇති මේ කෘතියේ අන්තර්ගතය, පාසල් සමය පිළිබඳ වූ කතන්දර ලෙස ගැනුණි ද ලංකාවේ එක යුගයක සමාජ, ආර්ථික, සංස්කෘතික පසුබිම හෙළි කරන අපූරු රචනයකි.ලක්බිම “මානිගෙ තීරුව“ තීරු ලිපියේ රචකයා වන සුන්දර ඔහුගේ මේ කෘතිය දොරට වැඩීම නිමිත්තෙන් සංවිධානය කර ඇති උත්සවය ද අපූරු අත්දැකීමක් වනු ඇත. දේශන වෙනුවට සුහද විවාදයක් ලෙස පොත දොරට වැඩුම පැවැත්වෙන අතර එහි යෝජක වන්නේ ගාල්ල මහින්ද විද්‍යාලයේ ආදි ශිෂ්‍ය ආචාර්ය නිහාල් සෝමරත්නය. මහාචාර්ය සුනන්ද මහේන්ද්‍ර, මහාචාර්ය ධම්මික ගංගානාත් දිසානායක, සුමනා සපරමාදු මහත්ම මහත්මිහු ප්‍රතියෝජක පිල නියෝජනය කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aa12050619</link>
    <topic>සමාජ සේවා අමාත්‍යාංශයෙන් ආබාධිතයන්ට නිවාස 1000 ක්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅඩු ආදායම්ලාභී ආබාධිතයන් සඳහා නිවාස ලබාදීමේ වැඩ පිළිවෙළක් සමාජ සේවා අමාත්‍යාංශය ක්‍රියාත්මක කරයි. මේ යටතේ ප්‍රථම අදියර අඩු ආදායම් ලාභී ආබාධිතයන් දාහක් සඳහා නිවාස ලබාදීමේ වැඩ පිළිවෙළ ක්‍රියාත්මකය. අනුරාධපුර, කුරුණෑගල, හම්බන්තොට, පුත්තලම, පොළොන්නරුව, ගම්පහ දිස්ත්‍රික්කවල මේ වැඩ පිළිවෙළ ක්‍රියාත්මකය.අමේ නිවාස වැඩ පිළිවෙළ සඳහා ඕනෑම කෙනෙකුට මුදලින් දායක විය හැකි අතර ඒ සඳහා ඕනෑම කෙනෙකුට ලංකා බැංකුවේ 0002938104 ගිණුමට මුදල් මඟින් දායක විය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205061</link>
    <topic>සියලු ආගම් අතර සුහදතාව වර්ධනය කරමු</topic>
    <author>සාකච්ඡා කළේ සිසිර විජේසිංහ</author>
    <content>මෙවර වෙසක් පුර පසළොස්වක පොහෝ දිනය එළැඹීමත් සමඟ 2600 වැනි ශ්‍රී සම්බුද්ධත්ව ජයන්තිය සම්පූර්ණ විණි. සම්බුද්ධත්ව ජයන්ති වසර තුළ ක්‍රියාත්මක වූ ආගමික වැඩසටහන් හරහා රටේ විශාල බෞද්ධ ප්‍රබෝධයක් ඇති විය. තෛ‍්‍රනිකායික මහා නා හිමිවරුන් ගේ ආශීර්වාද මත දිවයින පුරා වෙහෙර විහාරස්ථානවල භික්‍ෂුන් වහන්සේ, සිවිල් සමාජය, පාසල් ශිෂ්‍යයන්, විවිධ මහජන සංගම්, සියලු රාජ්‍ය ආයතන, පෞද්ගලික ආයතන සම්බුද්ධත්ව ජයන්ති සැමරුමට සුවිශේෂී දායකත්වයක් සැපයීය. විශේෂයෙන් බුද්ධ ශාසන හා ආගමික කටයුතු අමාත්‍යංශයේ මැදිහත් වීම මෙහිදී කැපී පෙනේ. ඒ පිළිබඳව බුද්ධ ශාසන හා ආගමික කටයුතු ඇමැති අග්‍රාමාතා්‍ය දි.මු. ජයරත්න මහතා සමඟ කළ සාකච්ඡාවකි මේ.සම්බුද්ධත්ව ජයන්ති සමරුවත් සමඟ ශ්‍රී ලංකා සමාජය තුළ ඇති වූ වෙනස්කම් පිළිබඳ යමක් සඳහන් කළොත්....”ඇත්තටම 2600 ශ්‍රී සම්බුද්ධත්ව ජයන්තිය සැමරීමට ලැබීම පළමුකොටම අප සියලු ශ්‍රී ලාංකිකයින් වාසනාවන්තයින් බව පැවසිය යුතුයි. තෛ‍්‍රනිකායික මහා සංඝරත්නයේ ආශීර්වාද හා මඟපෙන්වීම මත මහින්ද රාජපක්ෂ ජනාධිපතිතුමාගේ නායකත්වය යටතේ සම්බුද්ධත්ව ජයන්තිය අති උත්කර්ෂවත් අන්දමින් සැමරීට හැකි වුණා. සම්බුද්ධත්ව ජයන්ති වසර තුළ ක්‍රියාත්මක වූ වැඩසටහන් හරහා රට තුළ විශාල බෞද්ධ ප්‍රබෝධයක් ඇති වුණා. මහින්ද රාජපක්ෂ ජනාධිපතිතුමාගේ නායකත්වයෙන් මේ සඳහා පත් කළ විශේෂ කමිටුව මඟින් ක්‍රියාත්මක කළ වැඩසටහන් ජනතාවගේ හදවත් තුළට තදින් දැනී තිබෙනවා.””ඉතිහාසයේ කවදාවත් දකින්න නොලැබුණු ආකාරයෙන් පසුගිය 2011 වසරේ වෙසක් දින පනස් පන් ලක්ෂයක් සිල් සමාදන් වුණා. මේ තුළින්ම පේනවා රට තුළ ඇති වුණ ආගමික නැඹුරුව. මේ ක්‍රියාවලියට තෛ‍්‍රනිකායික මහ නා හිමිවරුන්ගේ ආශිර්වාද මත දිවයින පුරා වෙහෙර විහාරස්ථානවල භික්ෂූන් වහන්සේ, සිවිල් සමාජය, විශේෂයෙන් පාසල් සිසුන්, විවිධ මහජන සංගම්, සියලු රාජ්‍ය ආයතන, පෞද්ගලික ආයතන, දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල මේ සම්බුද්ධත්ව ජයන්ති සැමරුමට දායක වුණා. විශේෂයෙන් මෙහිදී සිහිපත් කරන්න ඕන, තරුණ කොටස් තුළ විශාල හැඟීමක් ඇතිව පන්සල සමඟ ඒකාබද්ධව විවිධ ආගමික වැඩසටහන් දියත් කළා.”සම්බුද්ධත්ව ජයන්ති කාලසීමාව තුළ රජය සිදු කළ වැඩකොටස් මොනවාද?”ඇත්තටම මේ කෙටි කාලසීමාව තුළ අපට දිවයින පුරා විහාරස්ථාන 1000 කට ආසන්න සංඛ්‍යාවක් සංවර්ධනය කරන්න හැකි වුණා. වසර 30 ක් යුද ගැටුම් නිසා උතුරු නැඟෙනහිර විනාශයට පත්ව ජරාවාස වෙලා තිබූ වෙහෙර විහාරස්ථාන යළි පිළිසකර කළා.මේ ගැන ජනාධිපතිතුමා පෞද්ගලිකවම සොයා බැලුවා. මම බුද්ධශාසන අමාත්‍යාංශය භාරගත්තට පස්සේ ආගමික මධ්‍යස්ථාන සංවර්ධනය කිරීමේ පුළුල් වැඩපිළිවෙළක් ආරම්භ කළා. ඒ තුළින් අපට විශාල වශයෙන් විහාරස්ථාන සංවර්ධනය කරන්න හැකි වුණා. කුල දරුවන් 2600 ක් පැවිදි කිරීමට සැලසුම් කළා. කුඩා සාමණේර හිමිවරු 7 නමකට වැඩිය වැඩ සිටින විහාරස්ථාන වලට විශේෂ දීමනාවක් දෙන්න පියවර ගත්තා. දහම් පාසල් 2600 ක් සංවර්ධනය කළා.””විශේෂ ව්‍යාපෘතිය යටතේ අස්ගිරි මහා විහාර පාර්ශ්වයට වසර 700 ක් පිරීම නිමිත්තෙන් එම විහාරස්ථානය සංවර්ධනය කරන්න රුපියල් මිලියන 100 ක් ප්‍රදානය කළා. එවැනි ව්‍යාපෘති 53 ක් සඳහා මූල්‍යාධාර ලබාදෙන්න පියවර ගත්තා. මීට අමතරව 2011 සහ 2012 වසර වලදී දිවයින පුරා විහාරස්ථාන 773 ක් ප්‍රතිසංස්කරණය කරන්න මූල්‍යාධාර පිරිනැමුවා. මේ හැම ක්‍රියාවලියකදීම ජනාධිපතිතුමාගේ පෞද්ගලික අවධානය මේ සඳහා යොමු වුණ බව පෙන්වා දෙන්න ඕන.”සම්බුද්ධත්ව ජයන්තියත් සමඟ අන්තර්ජාතික වශයෙන් වැඩසටහන් ක්‍රියාත්මක වුණා?”ඇත්තටම අන්තර්ජාතික වශයෙන් මෙතෙක් ක්‍රියාත්මක නොවූ වැඩසටහන් රැසකට අපි අවතීර්ණ වුණා. එහිදී බෞද්ධ විහාරස්ථාන නොතිබුණු රටවල් වල බෞද්ධ විහාර ස්ථාපිත කරන්න පියවර ගත්තා. ඒක අපි ලැබූ ලොකු ජයග්‍රහණයක්. ඊට අමතරව දැනට බෞද්ධ වෙහෙර විහාරස්ථාන පවතින රටවල් තුළ වැඩි වශයෙන් වෙහෙර විහාරස්ථාන ඉඳිකරන්න ක්‍රියා කළා. මේ සඳහා විදේශ කටයුතු අමාත්‍යාංශය ලබාදුන් සහායත් සිහිපත් කළ යුතුයි. 2600 සම්බුද්ධත්ව ජයන්තිය තුළින් අපි උත්සාහ ගත්තේ ජාත්‍යන්තරයට පණිවිඩයක් දෙන්න. ඒ තමයි ශ්‍රී ලාංකික ජාතිය පිළිබඳ පවතින වැරැදි මත නිවැරැදි කරන එක. අපේ රටේ ජනතාව ඉතාම සුහදශීලී ජන කොටසක්. අපේ බුදු දහම තුළින් පෙන්වාදෙන සහජීවනය එක්සත් ජාතීන්ගේ සංවිධානය පවා පිළිගෙන තිබෙනවා. ඒ නිසා තමයි ඒ සංවිධානය වෙසක් දිනය අන්තර්ජාතික නිවාඩු දිනයක් ලෙස ප්‍රකාශයට පත් කළේ. නමුත්, ඇතැම් ජාත්‍යන්තරයේ කොටස් තුළ, අප කෙරෙහි වැරැදි චින්තනයක් ගොඩනැඟී තිබෙනවා. ඒක අපි දකිනවා. මේක නිවැරැදි කරන්න රාජ්‍ය තාන්ත්‍රික මට්ටමේ තානාපති සේවා වලට පමණක් කරන්න පුළුවන් කියා මා හිතන්නේ නැහැ. ඒ නිසා 2600 සම්බුද්ධත්ව ජයන්ති වර්ෂය තුළ අපට පුළුවන් වුණා ජාත්‍යන්තරයට අපේ ;බෟද්ධකම ගෙනයන්න. විශේෂයෙන් ධර්ම දූත සේවය සඳහා පුළුල් ඉඩකඩ මෙහිදී සකස් කෙරුණා.”ජාතික අර්බුදයකදී ආගමික සහජීවනයේ වැදගත්කම ඔබ දකින්නේ කොහොමද?”මම හැමදාම කියන දෙයක් තමයි, අපි සාර සමාජයක් ගොඩ නඟන්න මොන තරම් නීති රීති ගෙනාවත්, ඒක රජයකට පමණක් තනිවම කරන්න බැහැ. ඒ සඳහා ජනතාවගේ කැපවීම අවශ්‍යයි. ජනතාව මේ ප්‍රවාහයට රැගෙන යන්න පුළුවන් ඉතාම පහසුම මාර්ගය ආගමික නායකත්වය හරහා ලබාදෙන ප්‍රවේශයයි.ඒ නිසා මම හැම අවස්ථාවකදීම පෙන්වා දෙන්නේ බෞද්ධ, හින්දු, ඉස්ලාම්, ක්‍රිස්තියානි යන සියලු ආගම් හරහා ලබාදෙන පණිවිඩය තුළින් අපි අපේක්ෂා කරන සාර සමාජය ගොඩනගන්න පුළුවන්. ඒ නිසා බෞද්ධ වෙහෙර විහාරස්ථාන දියුණු කරන්න ඕන. හින්දු, ඉස්ලාම්, ක්‍රිස්තියානි ආගම්වල අඩුපාඩු හොයලා බලන්න ඕන. බුදු දහම ආරක්ෂා කොට පෝෂණය කරන බවට අපගේ ආණ්ඩුක්‍රම ව්‍යවස්ථාවෙන් සපත කර දී තිබෙනවා.””ඒ අනුව බුදු දහමේ සුරක්ෂිතය උදෙසා ගන්නා ලද ක්‍රියාමාර්ග අතරතුර සෙසු ආගම්වල කටයුතු ද පවත්වා ගෙන යාමට සහාය දක්වන එක අප රජයේ වගකීමයි.””තව දෙයක් මේ මොහොතේ දී කියන්න ඕන. අපි වසර 30 ක් යුද ගැටුම් වලින් පීඩාවට පත් වුණා. ජනාධිපතිතුමාගේ මඟපෙන්වීම මත රට ආර්ථික සහ සමාජීය වශයෙන් විශාල පෙරළියක් සිදු වෙමින් තිබෙනවා. එවැනි මොහොතක අමතක කරන්න එපා, අපිට ජාත්‍යන්තරයෙනුත් බලපෑම් එල්ල වී තිබෙනවා. ජාත්‍යන්තරයේ ඇතැම් කොටස්වල අපේක්ෂාව අපේ සංවර්ධන ගමන් මඟ අඩපණ කරන එකයි. ඒ නිසා අපි මේ මොහොතේ දී ශ්‍රී ලාංකීය ජාතියක් ලෙස එක අරමුණක ඉන්න ඕන. ඒ නිසා ජාති, ආගම්, දේශපාලන භේද වලින් තොරව අපි ක්‍රියා කළයුතුයි කියා සියලුම දේශපාලන පක්ෂ වලිනුත්, දේශපාලන නායකයින්ගෙනුත් මේ උතුම් වෙසක් සමයේ දී මා ඉල්ලා සිටිනවා.සාකච්ඡා කළේ සිසිර විජේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205062</link>
    <topic>එජාපය කොටි ලේබලය තවත් තදට අලවගත්තා</topic>
    <author>සංවාද සටහන සරත් පෙරේරා</author>
    <content>ඡේ්‍යෂ්ඨ කථිකාචාර්ය අනුරුද්ධ ප්‍රදීප්එජාපය යාපනේ මැයි රැලි පවත්වන්න යාමෙන් සිදුවූයේ එම පක්ෂයට අලවා තිබු කොටි ලේබලය තවත් තදින් අලවා ගැනීමක් බවත් ආණ්ඩුවත් නිවැරැදි කරගත යුතු තැන් කිහිපයක් තිබෙන බවත් ශ්‍රී ජයවර්ධනපුර විශ්වවිද්‍යාලයේ දේශපාලන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය අනුරුද්ධ ප්‍රදීප් මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් කථිකාචර්ය වරයා මේ ප්‍රකාශය කළේය. එහිදී ඇසූ ප්‍රශ්න කිහිපයකට ඒ මහතා දුන් පිළිතුරු මෙසේ ය.මුලින්ම මැයි රැලි පැවැත්වීමේදී ඒ ඒ පක්ෂ ගත් ක්‍රියාමාර්ග වලින් කියාපාන පණිවුඩ ගැන කතා කළොත්?මැයි රැලිවලදී හැම පක්ෂයක්ම තම බලය පෙන්වන්න හදන්නේ.රජය රට එකට කියන තේමාව යටතේ සාර්ථකව මැයි රැලිය පැවැත්තුවා. එජාපය කොළඹ වෙනුවට දෙමළ ජාතික සන්ධානය සමඟ එකතු වෙලා යාපනේදී මැයි රැලිය පැවැත්තුවා. ඒක ජනතාවගෙන් ඈත් වෙමින් ඉන්න එජාපය ගත් තවත් අනුවණ ක්‍රියාවක් වගේම රටටත් අහිතකර ප්‍රතිඵල ඇති කරවන ක්‍රියාමාර්ගයක් ලෙසයි මා දකින්නේ.මැයි දිනය කම්කරුවන්ගේ දිනයක්නේ?ඇත්තටම ලංකාවේ මැයි රැලි පවත්වන්නේ කම්කරුවන්ගේ ප්‍රශ්න ගැටලු ගැන කියාපාන්න නැතිනම් කම්කරුවන්ගේ ඉල්ලීම් දිනාගන්න ය කියලා සලකන බවක් පේන්න නැහැ.මේක අද ඊයේ කතාවක් නෙවෙයි. මැයි රැලි පටන් ගත්තු කාලෙ ඉඳලම දශක කීපයක්ම තත්ත්වය මේක තමයි.මැයි රැලි පවත්වන්න කටයුතු කරන දේශපාලන පක්ෂ එසේ කරන්නේ තම පක්ෂයේ බලය රටට ලෝකයට පෙන්වන්න බව පැහැදිලියි. මේකට කිසිවකුගේ විරුද්ධතාවකුත් නැත්තේ අපේ රටේ කම්කරු අයිතිවාසිකම් කියන දේවල් කම්කරු වීදි සටන්වලින් සටන් කරල දිනාගත්තු බරපතළ තත්ත්වයක් නැති නිසා විය යුතුයි. 19 වැනි ශතවර්ෂයේ චිකාගෝ නුවර අයිතිවාසිකම් දිනාගන්න පාරට බැස්ස කම්කරුවන්ගේ පෙළපාලියකට 1886 මැයි 4 වැනි දා පොලීසිය සිදුකළ වෙඩි තැබීමක් නිසයි ඊට පසුව මැයි 1 වැනිදා ලෝක කම්කරු දිනය ලෙස ප්‍රකාශයට පත් කළේ.පැය අටේ වැඩ කරන දිනය ඇතුළු කම්කරු අයිතිවාසිකම් සියල්ල කම්කරු සටන් හරහා දිනාගත් ඒවා.කොහොම වුණත් ඒ කාලේ තිබුණේ ලිබරල්වාදය. ආර්ථික කටයුතුවලට නිෂ්පාදන කටයුතුවලට රාජ්‍ය මැදිහත් වීමක් ඒ කාලේ තිබුණේ නැහැ. ඒ යුගයේ නිෂ්පාදන කම්හල්වල සේවයට යොදා ගන්න කම්කරුවන්ගෙන් වැඩ ගැනීමේදී අධික වැඩ ගැනීමක් සිදු වුණා. ඒ සම්බන්ධ සේවා කොන්දේසි කිසිවක් තිබුණේ නැහැ. හාම්පුතුන් සේවකයන්ගෙන් පැය 15 / 16 එක දිගට වැඩ ගත්තා වගේම කුඩා දරුවන්ගෙන් පවා වැඩ ගත්තා. ඒ වගේ තත්ත්වයක් යටතේ තමයි ලෝක කම්කරු දිනය ප්‍රකාශයට පත්කරන්න මුල් වුණ කම්කරු නැඟිටීම සිදුවුණේ. ඒ තුළින් අයිතිවාසිකම් දිනාගන්න යුගයක් ආවා.ප්‍රජාතන්ත්‍රවාදය වර්ධනය වෙන්න පටන්ගන්නවාත් සමඟ කම්කරුවන්ගේ තත්ත්වය ඉහළ නැඟුණා. සමාජයේ බහුතරයක් වුණ කම්කරුවන් අතට ඡන්ද බලය ලැබුණා. ඔවුන් තමයි ප්‍රජාතන්ත්‍රවාදීව බලයට පත්වන පක්ෂ තීරණය කළේ තම ඡන්දයෙන්. එතකොට ලෝක ප්‍රජාතන්ත්‍රවාදයේ දේශපාලන බලය සඳහා කම්කරු පන්තිය අතටත් බලයක් ලැබුණා. කම්කරුවන්ගේ සංවිධාන දේශපාලන පක්ෂවලට එකතු වෙනවාත් සමඟ කම්කරුවන්ගේ තත්ත්වය තවත් ඉහළ ගියා. විවිධ සුබ සාධන පහසුකම් අර්ථ සාධක අරමුදල් විශ්‍රාම වැටුප් කම්කරුවන්ට ලැබුණා. කම්කරුවන්ගේ ජීවන තත්ත්වය ඉහළ ගියා. ඒ නිසා කම්කරු අයිතිවාසිකම් කියන දේවලුත් කම්කරුවන් දේශපාලන පක්ෂ හරහා දිනාගත්තා එක්තරා ආකාරයකට.එතකොට වෘත්තිය සමිති කියන ඒව දේශපාලන පක්ෂවලට එකතු වුණහම දේශපාලන පක්ෂ උඩට ආවා. මැයි දිනයේත් වැඩි කාර්යභාරයක් දේශපාලන පක්ෂවලට පැවරුණේ. එහෙම තමයි එකිනෙකා පරදවන්න තරග කරන පක්ෂ මැයි දින සමරුවත් තම බලය පෙන්වන්න යොදා ගත්තේ.කොළඹදී හැමදාම වාගේ මැයි රැලි පවත්වපු එක්සත් ජාතික පක්ෂය, ද්‍රවිඩ සන්ධානය සමඟ මෙදා මැයි රැලිය යාපනයටයි ගෙන ගියේ. ප්‍රතිපත්තිවල එකඟත්වයකුත් නැතිව මේ හවුල ඇති වෙලා තියෙන්නේ?මමනම් එක්සත් ජාතික පක්ෂයත් දෙමළ ජාතික සන්ධානයත් සමඟ ඉතා විශාල පරස්පරයක් දකින්නෙ නැහැ. අවුරුදු ගණනක සිට ඔවුන් දෙමළ ජාතික සන්ධානය සමඟ නිල වශයෙන් හෝ නිල නොවන ආකාරයෙන් සන්ධානයක් පවත්වාගෙන යනවා.යුද්ධය පැවැති අවදියේත් රජයට හමුදාවට එරෙහි දෙමළ ජාතික සන්ධානය හා එල් ටී ටී ඊ ය සමඟ ඔවුන් සෘජුව එකතු වුණා. එල් ටී ටී ඊ යට වාසිදායක වන තීරණ ගත්තා. ජනමතයකුත් ඇතිවුණා යූඇන්පීය කොටින්ට ඕන දේ කරන්නෙ කියලා.එජාපය මැයි දිනයේදී යාපනයට ගිහිල්ලා දෙමළ ජාතික සන්ධානය සමඟ හිටගැනීම ප්‍රඥාගෝචර ක්‍රියාවක් ලෙස ඔබ දකිනවා ද?මම හිතන්නේ මේක යූඇන්පීය ගත්ත අමනෝඥ, අනුවණ තීරණයක්. මේකෙන් එජාපය කල්පනා කරන විදිය පේන්නේ. මේ එජාප නායකයන් කල්පනා කරන බව පේන්නේ නැහැ තමන්ට රටේ මහජනතාව අතර ශක්තිමත් පදනමක් නැහැ කියලා. එජාපයට මෙතෙක් ජනතාව අතර තිබුණ පදනමත් දියවෙමින් සිටින පක්ෂයක්.යාපනේ රැලියේදී කොටි කොඩි රැගෙන යාම ගැනත් කථා වෙනවා. මේක කොහොමද රට පැත්තෙන් බලපාන්නෙ?මේ ප්‍රධාන විපක්ෂයනේ දෙමළ ජාතික සන්ධානය, කොටින්ට හිතවාදීව ක්‍රියා කරන දෙමළ ඩයස්පෝරාව එක්ක එකට හිටගත්තේ. මෙතැනදි කොටි කොඩි මතුවීම අරුමයක් නෙවෙයි. ඔවුන් සතුටු වෙනවා ඇති තමන්ගේ පැත්තට එජාපය ඒම ගැන. ඔවුන් හෙට කියන දේ ගැන එජාපයට වගකීමක් තියෙනව ද කියල ඔවුන් සිතිය යුතුයි. දෙමළ ජාතික සන්ධානය හෙට කියන දේ එකට රැලි පවත්වලා එජාපයට ප්‍රතික්ෂේප කරන්න පුළුවන් ද කියා ඇසිය යුතුයි.එජාපයටත් අවාසිනම් එජාපය යාපනේ ගියේ ඇයි කියන ප්‍රශ්නයයි ඊළඟට පැන නඟින්නේ?එජාපය එජාප නායකයා කල්පනා කරන බව පේන්නේ සිදුවන වර්ධනයත් එක්ක ජාත්‍යන්තරය සමඟ සුළු ජාතික පක්ෂ එක්ක සිට ගැනීම ගැන පමණයි. ඒ තුළින් රාජ්‍ය බලය දිනා ගැනීමේ මතයක ඔහු ඉන්නේ. වඩා වැදගත් වන්නේ ඔවුන්ගෙන් ගිලිහී ගොස් තිබෙන සිංහල ජනයා නැවත දිනා ගැනීමයි. සුළු ජාතිකයන් කොහොමත් සුළු ජාතික පක්ෂ එක්ක ඡන්ද පාවිච්චි කරන රටාවක් බොහෝ දුරට දකින්න තියෙන්නේ.දැන් මේ වර්ධනය වන තත්ත්වයෙන් යාපනේ මැයි රැලිය පැවැත්වීමෙන් එජාපයෙන් සිංහල ජනයා තවත් ඈත්වන බව පැහැදිලියි.එජාපය තුළ පැන නගින නායකත්ව ප්‍රශ්නයෙන් ගැලවෙන්න රනිල් වික්‍රමසිංහ මහතා මැයි රැලිය යාපනේට ගෙන ගියා වෙන්න බැරි ද?නැහැ. දකුණේ වෙනම රැස්වීමක් පැවැත්වූවා නම් සජිත්ටත් ඒ එජාප මැයි රැලියට සහාය දෙන්න සිදු වෙනවා. උතුරේ එජාප රැලිය පැවැත්වීමට යාම නිසා තමන්ගේ සහාය නොදෙන බව කියමින් ඔවුන්ගේම වූ රැස්වීමක් සංවිධානය කරගන්න සජිත්ට අවස්ථාව ලැබුණා. මේ නිසා එජාපයේ බෙදීම තවත් හොඳට රට ඉදිරියේ මැයි දිනයේදී පෙන්නුම් කළා.ඔබ කියන්නෙ රටට හොඳ විපක්ෂයක් ඕන කියලයි.රටකට ආණ්ඩුවක් ඕන වගේ ම බලවත් විපක්ෂයකුත් ඕන. රජය නිවැරැදි කරන්න. එහෙම විපක්ෂයක් හැදෙන්නනම් විපක්ෂයට තිබෙන ජන පදනම ආරක්ෂා කරගෙන ඒ ජන පදනම තවත් වැඩි කරගන්න ඕන. බහුතරය තවත් එම පක්ෂයෙන් ඈත් වෙනවනම් ඔවුන්ට ආණ්ඩුව වෙනුවෙන් විකල්පයක් ලෙස පෙනී සිටින්න පුළුවන්කමක් නැහැ විපක්ෂය ශක්තිමත් නැතිනම්. එහෙම තත්ත්වයක් අද මේ රටේ නැහැනේ. ජනතාව ආණ්ඩුවෙන් ඈත්වෙලා විපක්ෂයට එකතු වන ප්‍රවණතාවක් අදත් නැහැනේ.එජාපයට අලවල, ඇලවිලා තියෙන කොටි ලේබලය තවත් හොඳට තදට අලවා ගැනීමක් තමයි යාපනේ මැයි රැලිය පැවැත්වීමෙනුත් කරගත්තේ.හැබැයි රටේ ප්‍රජාතන්ත්‍රවාදය උතුරේත් ප්‍රාණවත්ව ක්‍රියාත්මක වන බව උතුරේ මේ මැයි රැලියෙන් ලෝකයටම පෙනුණා.ඇත්ත. ඒ ප්‍රචාරක වාසිය හොඳින් ආණ්ඩුවට ගන්න පුළුවන්. මේක අන්තර්ජාතික වශයෙන් අලෙවි කරගැනීමට පුළුවන් දෙයක්. උතුරේ ඇතිවන අවාසිදායක ප්‍රචාර මැද ප්‍රජාතන්ත්‍රවාදී ලෙස ජනයාට හඬ නඟන්න විරෝධය දක්වන්න අයිතිය තියෙන බව මේ රැලියෙන් ලෝකයට පෙනුණා.අනෙක් පැත්තෙන් අවුරුදු තිහකට පස්සෙ දරුණු ත්‍රස්තවාදයකට පස්සේ ප්‍රජාතන්ත්‍රවාදී ලෙස පාරට බැහැලා සටන් පාඨ කියල ප්‍රජාතන්ත්‍රවාදී භාවිතය පිළිබඳව ප්‍රායෝගික පුහුණුවක් ලබා ගන්නත් උතුරේ ජනයාට අවස්ථාව ලැබුණා.ආණ්ඩුව ‘රට එකට’ තේමාව යටතෙයි මෙවර මැයි දිනය සැමරුවේ?රජයේ පැත්තෙන් මැයි දිනය සාර්ථකයි. රජයට තියන ඒ සංවිධාන හැකියාව විශාල යාන්ත්‍රණය රජයට තියෙන ඒ පදනම මත මැයි දිනය සාර්ථක කරගත්තා.‘රට එකට’ කියන තේමාව යටතේ සාර්ථක මැයි දිනයක් ආණ්ඩුව පැවැත්තුවා. හැබැයි ආණ්ඩුවත් සැලකිල්ලට ගත යුතු කාරණා කීපයක් තියෙනවා. විශේෂයෙන් මධ්‍යම පන්තිය තරමක් දුරට අද ආණ්ඩුවෙන් ඈත් වෙමින් සිටිනවා. මේ පදනම් බිඳ වැටෙන්න සිද්ධි වුණා. සමහර ඇමැතිවරුන්ගේ නොහික්මුණු ක්‍රියා කලාප, අශීලාචාර හැසිරීම්වලින් ආණ්ඩුවේ හොඳ නමට යම් ආකාරයක හානියක් වෙලා තියෙනවා. වංචා දූෂණ චෝදනා නාස්තිය ගැන නැඟෙන චෝදනා ගැන විනයානුකූල පියවර ගත යුතුයි. වැරැදිකරුවන්ට නීතිය ක්‍රියාත්මක විය යුතුයි. මානව හිමිකම් පිළිබඳව නැඟෙන සමහර ප්‍රශ්න ආණ්ඩුවේ හොඳ නමට කැලලක්. ඒවා පිළිබඳ නිසි පියවර ගනිමින් යහ පාලනයක් කරා ගමන් කළ යුතුයි.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205063</link>
    <topic>ජ.වි.පෙ. ත්‍රී’ මලයේ හිටපු මන්ත්‍රී ජයන්ත, විමල් පිලට එයි</topic>
    <author>චන්දන බණ්ඩාර</author>
    <content>ගිය සතියේදී හදිසියේම පාර්ලිමේන්තු මන්ත්‍රී නාමල් රාජපක්ෂ නුගේගොඩ සමුද්‍රදේවී බාලිකා විද්‍යාලයට ගියේය. ඒ ජාතික තරුණ සේවා සභාවේ සභාපති ලලිත් පියුම් පෙරේරා සමඟය. මීට පෙර මන්ත්‍රී නාමල්ට සමුද්‍රදේවී බාලිකා විද්‍යාලයට පැමිණෙන ලෙස ඇරියුමක් ලැබී තිබු අතර එහෙත් මන්ත්‍රීවරයාට එහි යාමට එදා නොහැකි වී තිබිණි.මන්ත්‍රී නාමල් එහි ගිය පසුව සමුද්‍රදේවි බාලිකාවේ ශිෂ්‍ය නායිකාවෝ ඇතුළු ගුරුවරු මන්ත්‍රී නාමල් ඇතුළු පිරිසට තේ පැන්වලින් සංග්‍රහ කළහ. එහිදී බාලිකා විද්‍යාලයේ ශිෂ්‍යාවෝ මන්ත්‍රී නාමල්ගෙන් විවිධ ප්‍රශ්න ඇසූහ. එක් ශිෂ්‍යාවක් මන්ත්‍රී නාමල්ගෙන් විමසා තිබුණේ ක්‍රීඩා කටයුතුවලට යොමු වූයේ කුමන කාලයේ සිට ද කියාය. “මං ක්‍රීඩාවට පොඩි කාලයේ ඉඳලා උනන්දුයි. අනිත් එක මම කොහොමත් හැමදාම උදේට ශාරීරික ව්‍යායාම කරනවා. ඊට පස්සේ තමයි දේශපාලන කටයුතු කරන්නේ” මන්ත්‍රී නාමල් කියා සිටියේය.මේ අතරතුර ගිය සතියේදී පාර්ලිමේන්තු මන්ත්‍රීවරුන්ගේ කණ්ඩායම සහ අන්තර් පළාත් සභා කණ්ඩායම අතර ක්‍රිකට් තරගයක් පැවැත්විණි. එම ක්‍රිකට් තරගයට ද මන්ත්‍රී නාමල්, මන්ත්‍රී සනත් ජයසූරිය ඇතුළු පිරිසක් එක්ව සිටියහ.මේ අතරතුර ගිය බ්‍රහස්පතින්දා මන්ත්‍රී නාමල් රාජපක්ෂ ඇතුළු පිරිසක් කිලිනොච්චිය ප්‍රදේශයේ සංවර්ධන ව්‍යාපෘති කීපයක් විවෘත කිරීමේ කටයුතුවල නිරත වූහ. ඒ අතරට ඉන්ධන පිරවුම්හලක්, කොන්ක්‍රීට් කරන ලද මාර්ග 4 ක්, සහ ධර්මපුරම් විදුලි යෝජනා ක්‍රමය ඇතුළත් වීය. එමෙන්ම ගිය සිකුරාදා දිනයේ දී මන්ත්‍රී නාමල් අතින් ස්වයං රැකියා මධ්‍යස්ථානයකට සහ ඇඟලුම් කර්මාන්ත ශාලාවකට ද මුල්ගල තැබිණි.එක්සත් ජනතා නිදහස් සන්ධානයේ මැයි දින රැලිය පැවැතියේ කොළඹ නගර සභා පිටියේදීය. එහි සංවිධාන කටයුතු කළේ ඇමැති ඩලස් අලහප්පෙරුම සහ ඇමැති මෛත්‍රීපාල සිරිසේන ඇතුළු පිරිසකි. මැයි දින රැලියේ කටයුතු සංවිධානය කිරීමට සහායවීමට මන්ත්‍රී නාමල් සහ මන්ත්‍රී තිලංග සුමතිපාල ද මහත් වෙහෙසක් ගෙන කටයුතු කළහ. මේ අතරතුර අපේ‍්‍රල් 30 දා රාත්‍රියේ කොළඹ නගර සභාවේ රැස්වීම් ශාලාවේදී ඇමැති ඩලස් අලහප්පෙරුමගේ ප්‍රධානත්වයෙන් මැයි දින රැලියේ සංවිධාන කටයුතු ;වනුවෙන් පැවැත්වෙන අවසන් රැස්වීම පැවැත්විණි. එම රැස්වීමට ඇමැති මෛත්‍රිපාල සිරිසේන, මන්ත්‍රීවරුන් වන නාමල් රාජපක්ෂ සහ තිලංග සුමතිපාල, සහ වෘත්තීය සමිති නායකයෝ රැසක් සහභාගි වී සිටියහ.මේ අතරතුර සංවිධායක කමිටුවේ සිටි එක්තරා පුද්ගලයකු කීවේ නාරාහේන්පිට දුම්රිය ක්‍රීඩාංගණය අසල ජල බැරලයට ජලය ලබා ගැනීමට දුම්රිය දෙපාර්තමේන්තුවේ නිලධාරියකු අවසර දී නැති බවය. ඒ සමඟම ඇමැති ඩලස් අලහප්පෙරුම දුම්රිය දෙපාර්තමේන්තුවේ ඉහළ නිලධාරියකුට කතා කොට විමසූයේ නාරාහේන්පිට දුම්රිය දෙපාර්තමේන්තුව ප්‍රයිවට් කරලා ද කියාය. මිනිස්සුන්ට බොන්න වතුර ටිකක් දෙන්න විරුද්ධ කවුද” ඇමැති ඩලස් එම නිලධාරියාට දොස් නගා තිබිණි.මේ අතරතුර මැයි දින රැලියේදී මන්ත්‍රී නාමල් බොරැල්ල නගරයේ සිට ජනතාව සමඟ නගර සභා පිටිය වෙත පැමිණියේය. එහිදී නිල් බලකාය මැයි පෙළපාළියට විචිත්‍ර වූ අංග රැසක් එක්කොට තිබිණි.පසුගියදා සති අන්ත පුවත්පතකින් ඇමැති රංජිත් සියඹලාපිටියට අභූත චෝදනාවක් නඟා තිබිණි. ඒ ජාතික කෞතුකාගාරයේ සිදුවීමක් සම්බන්ධ කරමිනි. අවසානයේ එම පුවත්පත ඇමැති සියඹලාපිටියගෙන් සමාව අයැද තිබිණි. මේ නිසා ඇමැති සියඹලාපිටියගේ කීර්තිනාමයට සිදුවූ හානිය නිසා එම පුවත්පතට එරෙහිව ජනතා පෙත්සමක් අස්සන් කිරීම පසුගියදා කෑගල්ල නගර ශාලාවේදී සිදු කෙරිණි. එය සංවිධානය කොට තිබුණේ කෑගල්ල දිසාවේ සර්ව ආගමික නායකයන් විසිනි. එම පෙත්සමට සිංහල, දෙමළ සහ මුස්ලිම් ආගමික නායකයන් අස්සන් තැබීමෙන් අනතුරුව කෑගල්ල දිසාවේ මහජන නියෝජිතයෝ ද ඊට අස්සන් තැබූහ. එහිදී ජාතික උරුමයන් පිළිබඳ ඇමැති ජගත් බාලසූරිය ද එම පෙත්සමට අස්සන් තැබීය.එම මහජන පෙත්සම අදාළ ඉරිදා පුවත්පතට සහ එහි පිටපතක් ජනාධිපතිතුමා වෙත යැවීමට ද නියමිතය.එක්සත් ජාතික පක්ෂයේ මැයි දින රැලිය මෙවර පැවැතියේ යාපනය දිස්ත්‍රික්කයේදීය. මේ නිසා එජාප නායකයා ප්‍රමුඛ එජාපයේ මුල් පෙළේ නායකයින් කිහිප දෙනෙක්ම මැයි පළමුවැනිදාට පෙර දින කීපයකට කලින් යාපනය නගරයට ගියහ.එජාප නායක රනිල් වික්‍රමසිංහ, එජාප මහ ලේකම් තිස්ස අත්තනායක සහ රවි කරුණානායක ඇතුළු පිරිස යාපනය බලා පිටත්ව ගියේ ගිය සෙනසුරාදා ය. කොළඹ සිට යාපනය බලා ඔවුහු පිටත්ව ගියේ පෞද්ගලික ගුවන් යානාවකිනි. එජාප නායකයා ඇතුළු පිරිස යාපනය නගරයට ගොස් දිවා ආහාරය ගෙන මඳ වේලාවක් විවේක ගත්හ. ඉන් අනතුරුව එජාප නායකයා ඇතුළු පිරිස සමඟ එජාප යාපනය දිසා මන්ත්‍රිනී විජේකලා මහේෂ්වන් ද එක්වූවාය. ඇය එදින එජාප නායකයා වෙනුවෙන් විශේෂ වැඩසටහන් රැසක් සංවිධානය කොට තිබිණි.ඒ අනුව එජාප නායකයා මන්ත්‍රිනී විජේකලා මහේෂ්වරන් සමඟ කිලිනොච්චිය සහ පුනරින් ප්‍රදේශයන්හි සංචාරය ඇරැඹීය. ගිය ඉරිදා එජාප නායකයා වෙනුවෙන් මන්ත්‍රිනී විජේකලා විසින් තවත් සංචාරයක් සඳහා අවශ්‍ය කටයුතු සූදානම් කොට තිබිණි. ඒ ඩෙල්ෆ්ට් දූපතේ සංචාරය කිරීමටය. ඉන් අනතුරුව එජාප නායකයා ඇතුළු පිරිස අත් ට්‍රැක්ටරයක නැඟී ඩෙල්ෆ්ට් දූපත වටා සංචාරය කළේය. ඊට පසුව එජාප නායකයා ඇතුළු පිරිස් ගියේ නාගදීප විහාරය වැඳ පුදා ගැනීමටය.මේ අතරතුර ගිය ඉරිදා රාත්‍රියේදී එජාප නායකයා වෙනුවෙන් රාත්‍රී භෝජන සංග්‍රහයක් පිළියෙල කොට තිබිණි. ඒ දෙමළ ජාතික සන්ධානයේ මන්ත්‍රීවරුන් වන සුරේෂ් පේ‍්‍රමචන්ද්‍රන් හා මාවෙයි සේනාධිරාජා යන මන්ත්‍රීවරුන් විසිනි. එම රාත්‍රී භෝජන සංග්‍රහය පැවැතියේ ටිල්කෝ ජැෆ්නා තරු පංතියේ හෝටලයේය. එජාප නායකයා රාත්‍රී භෝජන සංග්‍රහයට සහභාගි වී සිටින අතරතුර ඊ පී ඩී පී නායක ඇමැති ඩග්ලස් දේවානන්දා එජාප නායකයාට කතා කළේය. “මං තහවුරු කරගත්තා ඔබතුමා යාපනයට පැමිණ සිටිනවා කියලා. ඒ නිසා මා ඔබව සාදරයෙන් පිළිගන්නවා. ඔබතුමාලාගේ මැයි දින රැලියට අපේ පක්ෂයේ සාමාජිකයන්ගෙන් හෝ කිසිවකුගෙන් කරදරයක් හෝ හිරිහැරයක් වෙන්නේ නෑ. ඒ ගැන මං සහතික වෙනවා” ඇමැති ඩග්ලස් දේවානන්දා කියා සිටියේය.මේ අතර ගිය සඳුදා උදෑසන යාපනයේ ප්‍රකට නිවාඩු නිකේතනයකදී එජාප නායකයා සහ ඇමැති ඩග්ලස් දේවානන්දා අතර හමුවක් සිදු විය. එම හමුවෙන් අනතුරුව එජාප නායකයා ගියේ යාපනයේ කතෝලික බිෂොප්වරයා සහ මුස්ලිම් ප්‍රජාවේ ප්‍රධාන පෙළේ නියෝජිතයන් කිහිප දෙනෙකු හමුවීමටය.ඉන් අනතුරුව මැයි පළමු වැනිදා උදෑසන යාපනය නල්ලූර් කෝවිලේදී විශේෂ දේව මෙහෙයක් පැවැත්විණි. දේව මෙහෙයට පසුව නල්ලූර් කෝවිල අසලින් එජාපයේ මැයි දින පෙළපාළිය ආරම්භ කෙරිණි. පෙළපාළියේ මුලින්ම එජාප නායකයා සහ දෙමළ ජාතික සන්ධානයේ නායක ආර්. සම්බන්දන් ගමන් ගත්හ.පොලිස්පති එන්.කේ. ඉලංගකෝන් පසුගිය වසරේ අගෝස්තු 05 වනදා බලංගොඩ උඩගමට පැමිණියේ ආරක්ෂක ලේකම් ගෝඨාභය රාජපක්ෂ සහ සබරගමුව මහ ඇමැති මහීපාල හේරත් පිරිවරාගෙන ය.බලංගොඩ උඩගම ප්‍රදේශවාසීන් සිය ගමින් බිහිවූ පළමු පොලිස්පතිවරයා වන එන්.කේ. ඉලංගකෝන් පිළිගැනීම සඳහා මහ ඉහළින් සංවිධානය කර තිබූ උත්සව සභාව අමතන අතර පොලිස්පතිවරයා ආරක්ෂක ලේකම්වරයා අමතමින් තමා ඉගෙනුම ලද උඩගම පාසල සහ උඩගම විද්‍යාලය සංවර්ධනය කිරීමට සහාය පැතීය.ගෝඨාභය රාජපක්ෂ ලේකම්වරයා එම කටයුතු ඉටු කිරීම සබරගමුව මහ ඇමැතිවරයාට පැවරූ අතර මේ වනවිට එකී විද්‍යාලයේ අභිවෘද්ධිය පිණිස මහ ඇමැතිවරයා විශාල වැඩ කොටසක් ඉටු කර හමාර ය.පසුගියදා විදේශ චාරිකාවකට සහභාගි වූ මහ ඇමැති මහීපාල හේරත් කටුනායක ගුවන් තොටුපළට ළඟා වනවිට 27 දා රාත්‍රී 10 පසු වී තිබිණි. ගුවන් තොටුපළට පැමිණි වහා පොලිස්පති එන්.කේ. ඉලංගකෝන් ඇමතූ මහ ඇමැතිවරයා සඳහන් කළේ පසුදින එනම් 28 උදෑසන 7.37 ට යෙදී ඇති සුබ නැකතින් උඩගම විද්‍යාලයේ නව ගොඩනැඟිල්ලට මුල් ගල තැබීමට තමා බලංගොඩට පැමිණෙන බව ය.කටුනායක සිට කෑගල්ලේ පිහිටි සිය නිවෙසට යනු වෙනුවට මහීපාල හේරත් මහ ඇමැතිවරයා එදින රාත්‍රියේ ම මහනුවර බලා පිටත් වූයේ අභාවයට පත් හිතවතකුගේ දේහයට අවසන් ගෞරව දැක්වීම සඳහා ය. එම කටයුතු නිමා කර ඔහු 28 වනදා උදෑසන 07 වනවිට බලංගොඩට පැමිණ සිටියේ ය.පොලිස්පතිවරයා ගේ ඉල්ලීමට කන් දෙමින් උඩගම විද්‍යාලයේ නව ශ්‍රවණාගාරය සහ තවත් පාසල් පන්තිකාමර ගොඩනැඟිල්ලක ඉදිකිරීම් කටයුතු සඳහා මහ ඇමැතිවරයා රුපියල් ලක්ෂ හාරසිය හැත්තෑ අටක මුදලක් වෙන්කර තිබුණි.ඊට අමතරව පොලිස්පතිවරයා උපන් උඩගම අවට මාර්ග 04 ක් නවීකරණය කිරීම සඳහා පළාත් සෞඛ්‍ය හා දේශීය වෛද්‍ය අමාත්‍ය භාණු මුනිප්‍රිය ගේ ඉල්ලීමකට කන් දෙමින් පළාත් මාර්ග අමාත්‍ය අතුල කුමාර රාහුබද්ධ පියවර ගෙන තිබිණි. ඊට ද මහ ඇමැතිවරයා රුපියල් පනස් ලක්ෂයක මුදලක් පළාත් මුදල් අමාත්‍යවරයා වශයෙන් වෙන් කළේ ය.කෙටි කලක් ඇතුළත මහ ඇමැතිවරයෙක් එකම පාසලකට තෙවරක් පැමිණියා නම් ඒ ඔබතුමා මම ඉගෙන ගත් මේ උඩගම විද්‍යාලයට පැමිණීමයි. පොලිස්පතිවරයා මහ ඇමැතිවරයා අමතමින් කීය. “මගේ ජීවිත කාලය තුළ ඔබතුමා තරම් උපන් ගමට ඉගෙනගත් පාසලට මෙතරම් ගරු කරන ආදරය කරන වෙනත් නිලධාරියකු හමු නොවූ තරම්. මමත් ඔබතුමා වගේ උපන් ගමට ඉගෙන ගත් පාසලට කොටින් ම අතීතය නොසඟවා එයට අසීමිතව ආදරය කරන පුද්ගලයෙක්. මම ඔබතුමාට මෙතරම් ගරු කරන්නේත් ඒ නිසයි. ඒ අතින් ඔබතුමා ගමත් ගමේ කමත් අතීතයත් අමතක නොකරන අපේ ජනාධිපතිතුමාට හොඳටම පෑහෙන නිලධාරියෙක්. සමහරු ඉහළට ගියාම ගම, ගමේ කම, ඉගෙනගත් පාසල අමතක කරනවා විතරක් නොවයි. ඒ වෙනුවට බොරුත් පටබැඳ කියනවා. මහ ඇමැති මහීපාල හේරත් පොලිස්පතිවරයා අමතමින් සඳහන් කළේ ය.උඩගමින් සමුගත් මහ ඇමැතිවරයා එදින උදෑසන 10.00 ට යළි බදුල්ල හරහා පොළොන්නරුව බලා පිටත්ව ගියේ පොළොන්නරුවේ පැවති ආගමික උත්සවයකට සහභාගි වීමට ය.කොළඹ පැවති එක්සත් ජනතා නිදහස් සන්ධානයේ මැයි රැලියට සබරගමුව මහ ඇමැති මහීපාල හේරත් සහ කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් යන මහත්වරුන් සහභාගි වූයේ රඹුක්කනින් පැමිණි පන්දහසකට අධික පක්ෂ සාමාජිකයින් පිරිවරාගෙන ය.මෙවන් උත්සව සඳහා ආණ්ඩු කරන පක්ෂය ලංකා ගමනාගමන මණ්ඩලයේ බස් භාවිතා කරන බවට බොහෝ විට චෝදනා ලැබේ. එහෙත් මහීපාල හේරත් රඹුක්කන සිට කොළඹ දක්වා සිය අනුගාමිකයින් කැටුව ඒමට යොදවා තිබූ බස් රථ 112 න් ලංගම බස් රථ තිබුණේ එකක් පමණි. සෙසු සියලු ම බස් රථ පෞද්ගලික අංශය සතු ඒවා ය. එසේ පැමිණි එකම ලංගම බස් රථය ද රඹුක්කන ලංගම ඩිපෝවේ ශ්‍රී ලංකා නිදහස් පක්ෂ වෘත්තිය සමිති සාමාජිකයින් විසින් ගෙනෙන ලද්දකි.අපි අවවාදයට වඩා ආදර්ශමත් වෙන්න ඕනි. ලංගම කියන්නේ අපේ පොදු සම්පතක්. ඒ නිසා එවන් පොදු සම්පත් හැම විටම අවම වශයෙන් භාවිත කිරීමයි මගේ පිළිවෙත. ලංගම බස් වෙනුවට පෞද්ගලික බස් යොදාගත්තේ මන්දැයි හිතවතකු කල විමසුමකට පිළිතුරු දෙමින් මහ ඇමැතිවරයා කීය.බස් රථ 112 පෙරටු කොටගෙන දෙමටගොඩ දක්වා පැමිණි මහ ඇමැතිවරයා ඇතුළු පිරිස එතැන් සිට එක්සත් ජනතා නිදහස් සන්ධානයේ මැයි දින පා ගමනට එක් වූහ. පුරා වසර 15 කට වැඩි කලක් ශ්‍රී ලංකා නිදහස් පක්ෂයේ මැයි දින රැලි සඳහා මහ පිරිස් රැගෙන පැමිණි මහ ඇමැතිවරයාට මෙදා ඒ කටයුත්ත සඳහා සිය පුතණුවන් වන පාර්ලිමේන්තු මන්ත්‍රී කනක හේරත් මහතාගෙන් ලැබී තිබුණේ නොමද සහායකි.රඹුක්කන ධජය යටතේ කෑගල්ල දිස්ත්‍රික්කයේ වෙනත් මැතිවරණ කොට්ඨාස වල පළාත් සභා මන්ත්‍රීවරු ප්‍රාදේශීය සභා නියෝජිතයින් ද ගමන් කිරීම මෙවර විශේෂත්වයක් විය.“රනිල් ලොක්කා රට වික්කා. අපේ ලොක්කා රට රැක්කා” යැයි මහ හඬින් උද්යෝග පාඨ කියමින් රඹුක්කන පක්ෂ සාමාජිකයින් නැ¼ගූ හඬට අත්වැල අල්ලමින් මේ පිය පුතු දෙදෙනා පෙළපාලිය අවසන් වනතුරු ම පා ගමනට එක්ව සිටියහ.රටට සෙත් පතා කොළඹ බණ්ඩාරනායක සම්මන්ත්‍රණ ශාලාවේ පැවති ජය පිරිත් දේශනයෙන් අනතුරුව බ්‍රහස්පතින්දා (03) උදෑසන මහා සංඝරත්නය උදෙසා හීල් දානය පිළියෙල කර තිබිණි.එදින උදෑසන 4.00 ට කෑගල්ලෙන් පිටත් වූ සබරගමුව මහ ඇමැති මහීපාල හේරත් මහින්ද රාජපක්ෂ ජනාධිපතිතුමා ආරක්ෂක ලේකම් ගෝඨාභය රාජපක්ෂ මහතා ඇතුළු සෙසු පිරිසට එක්වෙමින් එම පුණ්‍ය කටයුත්තට දායක විය. අනතුරුව එදිනම (03) කොළඹ ගලදාරි හෝටලයේ පැවති මංගල උත්සවයකට මහීපාල හේරත් එක් වූයේ විවාහයේ එක් පාර්ශ්වයක් වෙනුවෙන් සාක්ෂිකරුවකු වශයෙන් අස්සන් තැබීමට ය.එක්සත් ජාතික පක්ෂයේ ඇඹිලිපිටිය ආසන සංවිධායකවරයා වන පී. අබේනායක දැනටත් සබරගමුව පළාත් සභාවේ එම පක්ෂයේ මන්ත්‍රීවරයෙකි. එමෙන් ම පසුගිය රනිල් වික්‍රමසිංහ රජයේ කොලොන්න මැතිවරණ කොට්ඨාසය නියෝජනය කරමින් හෙතෙම පාර්ලිමේන්තු මන්ත්‍රීවරයකු වශයෙන් ද කටයුතු කළේ ය.පළාත්මන්ත්‍රී අබේනායකගේ (ලක්මිණි කිරි අයියාගේ) පුතණුවන්ගේ විවාහයේ සාක්ෂිකරුවකු ලෙස අස්සන් තැබීමට මහීපාල හේරත් මහ ඇමැතිවරයා නියමිත වෙලාවට එහි පැමිණි අතර විවාහය සඳහා අනෙක් සාක්ෂිකරුවා වූයේ විපක්ෂ නායක රනිල් වික්‍රමසිංහ ය.සාක්ෂිවලට අස්සන් තැබීමෙන් පසු විපක්ෂ නායකවරයා සහ මහ ඇමැති මහීපාල හේරත් සතුටු සාමීචියකට ද එක්වූහ.කොහොමද වැඩිය හොඳ පාර්ලිමේන්තුව ද පළාත් සභාව ද රනිල් වික්‍රමසිංහ විසින් මහීපාල හේරත් මහ ඇමැතිවරයාගෙන් විමසුවේ 1994 පටන් 2004 දක්වා මහීපාල හේරත් පාර්ලිමේන්තු දේශපාලනය හා වත්මන් පළාත් සභා දේශපාලනය පිළිබඳ විමසමිනි.එම විමසුමෙන් නොනැවතුණු විපක්ෂ නායකවරයා පළාත් සභාව වැඩ කරන්නට හොඳ තැනක් යයි අනතුරුව සඳහන් කළේ ය. “අධිරාජ්‍යවාදී බලහත්කාරයට යටත් නොවෙමු! - හිස නොනමමු! දෑ හිතකාමී ජනතා බලය” යන තේමාව යටතේ පැවැත් වූ ජාතික නිදහස් පෙරමුණේ මැයි දින පෙළපාළිය පසුගිය 01 වැනිදා ගමන් ඇරැඹූයේ රාජගිරිය ආයුර්වේද වට රවුමෙනි. එය කාසල් වීදිය, හෝර්ටන් පෙදෙස ඔස්සේ නෙළුම් පොකුණ වට රවුමට පැමිණ දකුණට හැරී එෆ්. ආර්. සේනානායක මාවත ඔස්සේ නගර සභා පිටියට පැමිණියේය. නගර සභා පිටිය වෙත පෙළපාළිය ළඟා වන විටත් එහි අවසන් කොටස රාජගිරිය කෝට්ටේ පාර අසල තවදුරටත් පෙළගැසෙමින් පැවතිණි.“කොටියාට සේලයින් දීම”, “ඇමෙරිකාවේ ඇම නොකා ඉමු! - (පාන්පිටි ත්‍රස්තවාදයට එරෙහි ප්‍රදර්ශන රථය), “ඇමෙරිකා එක්සත් ජනපද යකා එළවීමේ තොවිලය”, “ඔබාමාගෙන් නඩු අසා අපායට රැගෙන යාම” ආදි විචිත්‍ර ප්‍රදර්ශන හා විශේෂාංග හේතුවෙන් මේ පෙළපාළිය බොහෝ ජනතාවගේ අවධානයට යොමුව තිබිණි. කොළඹ 07 ප්‍රදේශය ඔස්සේ පැමිණි මේ පෙළපාළිය කෙරෙහි ඒ අවට නිවැසියන්ගේ පවා දැඩි අවධානයක් යොමුව තිබෙනු දක්නට ලැබිණි. පක්ෂ බැනරය යටතේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, ප්‍රධාන ලේකම් පි‍්‍රයන්ජිත් විතාරණ ඇතුළු පක්ෂයේ දේශපාලන මණ්ඩලය ගමන් ගත් අතර ඔවුන් සමඟ විශාල දෙස් විදෙස් මාධ්‍යවේදීන් පිරිසක් ද පෙළපාළිය ආවරණය කරමින් ගමන් ගන්නා අයුරු දැකගත හැකි විය.“වඩා යහපත් ලොවක් සඳහා” යන පාඨය රැගත් ලෝක නායකයන්ගේ බැනර හා පුවරු ද මේ පෙළපාළියෙහි දැකගත හැකි විය.මේ බැනරවල කියුබානු අසහාය නායක ෆිදෙල් කස්ත්‍රෝ, චීන ජනාධිපති හූ ජින්ටාඕ, රුසියානු ජනාධිපති ව්ලැද්මීර් පුටින්, ඉරාන ජනාධිපති මොහොමඩ් අහමඩිනේජාන්, වෙනිසියුලානු ජනාධිපති හියුගෝ චාවේස් සහ මහින්ද රාජපක්ෂ යන නායකයන්ගේ රුව අන්තර්ගත විය.“බටහිර අධිරාජ්‍යවාදයට එරෙහි නව ලෝක නායකත්වයක් අවශ්‍යයි. එය වඩා යහපත් ලෝකයක් අපේ අනාගත පරපුරට උරුම කර දීම සඳහා අත්‍යවශ්‍යයි.” මේ බැනර් හා පුවරු ගැන විමසූ විදෙස් මාධ්‍යවේදීන්ට පක්ෂ නායක විමල් වීරවංශ පැහැදිලි කර දෙන අයුරු ද මෙහිදී දැක ගත හැකි විය.මෙසේ ජාතික නිදහස් පෙරමුණේ පෙළපාළියට ඉදිරියට ඇදෙද්දී එක්වරම පක්ෂ නායකත්වය වෙත ආචාර කරමින් පැමිණි අයෙක් පෙළපාළියට සම්බන්ධ වෙමින් විමල් වීරවංශ, වීරකුමාර දිසානායක, පි‍්‍රයන්ජිත් විතාරණ, ජයන්ත සමරවීර ඇතුළු පක්ෂ දේශපාලන මණ්ඩලය සමඟ ගමන් කරන්නට විය.මේ දසුන ඒ අසල සිටි මාධ්‍යවේදීන්ගේ ද දැඩි කුතුහලයට හේතු විය.ඒ අන් කිසිවකු නොව ජනතා විමුක්ති පෙරමුණේ ත්‍රිකුණාමල දිස්ත්‍රික් පාර්ලිමේන්තු මන්ත්‍රීවරයා ලෙස කටයුතු කළ එවකට කොටි ග්‍රහණයට නතුව තිබු ත්‍රිකුණාමල දිස්ත්‍රික්කය තුළ කොටි ත්‍රස්තවාදීන්ගේ ආධිපත්‍යයට යට නොවී අභීතව කටයුතු කළ ජයන්ත විජේසේකර බව පසුව ඔවුහු හඳුනා ගත්හ.“ත්‍රිකුණාමල අධිකරණ සංකීර්ණයේ පැවැති උත්සවයක ජාතික කොඩිය වෙනුවට ලෙළ දුන්නේ “කොටි කොඩිය - ඊළමේ කොඩිය” ඒක එදා අනෙකුත් දේශපාලනඥයන් හා රජයේ නිලධාරීන් නිහඬව විඳ දරා ගෙන ඉන්න කොට ඊළම් කොඩිය වෙනුවට ජාතික කොඩිය ගුවනට නංවන්න කටයුතු කළේ මේ ජයන්ත විජේසේකර” මාධ්‍යවේදීන් අතර සිටි ප්‍රවීණ මාධ්‍යවේදියෙක් අන් අයට ජයන්ත විජේසේකරගේ යටගියාව සිහිපත් කළේය.“අධිරාජ්‍යවාදී බලහත්කාරයට එරෙහිව අපි රටක් ලෙස සටන් වැදිය යුතුය.ජාතික නිදහස් පෙරමුණ ආරම්භයේ සිටම රට වෙනුවෙන් තම යුතුකම් ඉටු කරනවා. ඒ නිසයි මම අද ත්‍රිකුණාමලයේ සිට පැමිණ ජාතික නිදහස් පෙරමුණේ මැයි දින පෙළපාළියට එක්වුණේ.”ඒ අනුව ජයන්ත විජේසේකර ජාතික නිදහස් පෙරමුණ සමඟ සම්බන්ධවීම ද ඒ සමඟ සනිටුහන් විය.ජාතික නිදහස් පෙරමුණේ දැවැන්ත පෙළපාළිය නගර සභා පිටියට ඇතුළු වන මොහොතේදීම වාගේ ජනාධිපති මහින්ද රාජපක්ෂ මැතිතුමන් ද නගර සභා පිටියෙහි ඉදිකර තිබු දැවැන්ත මැයි දින වේදිකාවට ගොඩ වී ජනතාවට ආචාර කරනු දැක ගත හැකි විය.සිය කතාවෙන් පසු විමල් වීරවංශ ජනාධිපතිතුමන් සමඟ සංවාදයක ද යෙදුණි. “ජනාධිපතිතුමනි, ජවිපෙ ත්‍රිකුණාමල දිස්ත්‍රික් හිටපු පාර්ලිමේන්තු මන්ත්‍රී ජයන්ත විජේසේකර අපේ පක්ෂයේ මැයි දින පෙළපාළියට එක්වෙමින් පක්ෂයට ද එක්වුණා.” විමල් වීරවංශ පැවැසීය.ඊට සතුට පළ කළ ජනාධිපතිතුමන් පැවසුවේ, “විමල් ඕක ඔයාගේ කතාවේදිනෙ කියන්න තිබුණේ.” කියාය.“ජනාධිපතිතුමනි, මේක පොදු වේදිකාවක්නෙ. ඒකයි නොකීවේ” විමල් වීරවංශ පැවැසීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205064</link>
    <topic>එජාප මැයි රැළියේ කොටි කොඩියක්</topic>
    <author/>
    <content>යාපනයේ පැවැති එක්සත් ජාතික පක්ෂ මැයි රැළියේ පෙළපාලියේදී එල්.ටී.ටී.ඊ. කොඩිය ප්‍රදර්ශනය කරමින් ගමන්ගත් පුද්ගලයකු පිළිබඳ මාධ්‍ය වාර්තා කොට තිබිණි. පසුගිය දිනවල මේ ගැන රටේ කතා බහට ලක් විය. ඒ පිළිබඳව එජාපයේ නියෝජිතයෝ මෙසේ ‘සිළුමිණ’ ට අදහස් පළ කළහ.එ.ජා.ප ය සහ වෘත්තිය සමිති සුරැකීමේ ව්‍යාපාරයේ මහ ලේකම්මෙවර එ.ජා.ප මැයි රැළිය කොළඹ තියන්න කියලා එ.ජා.ප යේ බහුතර පිරිසක් එ.ජා.ප නායකයාට කිව්වා. නමුත් එ.ජා.ප නායක රනිල් වික්‍රමසිංහ ගේ ඒකාධිපති තීරණයට තමයි එ.ජා.ප මැයි රැළිය යාපනයට ගෙන ගියේ. එ.ජා.ප නායකයා ඉටු කළේ එල්.ටී.ටී.ඊ. ඩයස්පෝරාවේ කොන්ත්‍රාත්තුවක්. ඒ වගේ ම මෙවර එ.ජා.ප නායකයා යාපනයට ගියේ විනෝද චාරිකාවකට. මුහුද වටේ ගියා ඩොල්ෆින් බලන්න. ඊළඟට බූරුවෝ බලන්න ගියා.ඒ විතරක් නෙමෙයි මෙවර එ.ජා.ප මැයි රැළියේ දී එල්.ටී.ටී.ඊ. කොඩිය ප්‍රදර්ශනය වුණා. එ.ජා.ප නායකයා නැවතත් එ.ජා.ප යට කොටි ලේබලය ගැහුවා. ආයෙත් රනිල් වික්‍රමසිංහ යූ.ඇන්.පී. ය මහපොළොවේ වළ දැම්මා. බලයට ඒමට පෙර මේ රටට ද්‍රෝහිකම් කළ නායකයෙක් තමයි රනිල් කියන්නේ. ඔහු මේ පක්ෂය රටේ බලයට එනවට කැමැති නැහැ. ඔහුට අවශ්‍ය එ.ජා.ප නායකත්වයේ සිටිමින් පක්ෂයේ බූදලයෙන් වැජඹෙන්න.ඒ නිසා තමයි එල්.ටී.ටී.ඊ. හිතවාදීන් සමඟ මැයි දිනය යාපනයේ පැවැත්වූයේ. දැන් එ.ජා.ප ය තව තවත් පරාජයේ අගාධයටම යනවා. ඒ නිසා මේ රටේ ජනතාව රනිල් එ.ජා.ප නායකත්වයේ සිටිනා තුරු රනිල් බලයට පත් කරන්නේ නැහැ. වෙන මොන හේතුව නිසාවත් නෙමෙයි රනිල් බලයට ආවොත් මේ රටේ තවත් හිට්ලර් කෙනෙක් නැත්නම් ඉඩි අමීන් කෙනෙක් බිහි වෙනවා. ඒ නිසා තමයි එ.ජා.ප ය රටේ සියයට 29 ඡන්ද ප්‍රතිශතයක් දක්වා ඡන්ද පදනම පහළ දමා ගන්නේ. මෙවර එ.ජා.ප යට අනාගතයේ යන එන මං නැති වීම තමයි වෙන්නේ. මේ පක්ෂයට ආදරය කරන උදවිය හැටියට ඒ ගැන හුඟක් කනගාටුයි.එක්සත් ජාතික පක්ෂයේ දකුණු පළාත් සභා මන්ත්‍රීඇත්තටම කිව්වොත් එ.ජා.ප නායක රනිල් වික්‍රමසිංහ මහත්තයා එ.ජා.ප මැයි රැළිය යාපනයට ගෙන යනවා කිව්වාම බොහෝ දෙනා විරුද්ධ වුණා. පසුගිය කාලයේ මෙරට යුද්ධය පවතින කාලේ එ.ජා.ප නායකයා දිගින් දිගටම යුද්ධයට ඇකුල් හෙළුවා. ඒ නිසා එ.ජා.ප ඡන්ද පදනම කඩාගෙන වැටුණා. සරත් ෆොන්සේකා මහතා එ.ජා.ප යේ සහයෝගය ලබා දී ජනාධිපතිවරණයට පොදු අපේක්ෂකයා ලෙස ඉදිරිපත් කළ පසුව එ.ජා.ප යට ගහලා තිබුණ කොටි ලේබලය යම් තරමකට ගැලවුණා. නමුත් එ.ජා.ප නායකයාගේ මෝඩ තීරණ නිසා මෙවර එ.ජා.ප මැයි රැළිය එල්.ටී.ටී.ඊ. හිතවාදීන් සමඟ පැවැත්වූවා. ඒ නිසා අප හිතුවා මෙවැනි එල්.ටී.ටී.ඊ. ක්‍රියාකාරීන් තමන්ට ඕන විදියට මැයි පෙළපාලියේ ගමන් කරයි කියලා. අන්තිමට එ.ජා.ප මැයි රැළියේ කොටින්ගේ ධජය ගෙන ගියා.මේ විදියට එ.ජා.ප නායකයා කොටි හිතවාදීන් පෙරටු කොට ගෙන යාමෙන් වුණේ එ.ජා.ප යට නැවත වරක් කොටි ලේබලය වැදීමයි. එ.ජා.ප නායකයා කරන එකම දෙයයි. ඒ තමයි එ.ජා.ප ය දිනෙන් දිනම අගාධයට ගෙන යන එක. අන්තිමට යූ.ඇන්.පී. යට වෙන්නේ හොම්බෙන් යන්න. එල්.ටී.ටී.ඊ. ය නිසා අපේ පක්ෂයේ නායකයෝ කී දෙනෙක් නම් අපට අහිමි වෙලා ගියා ද? ඒ ගැන අඩුම ගාණේ රනිල් වික්‍රමසිංහට හිතන්න තිබුණා. රනිල් වික්‍රමසිංහ කියන්නේ කිසිම කෙනෙක් දෙන උපදෙස් පිළිගන්න මිනිහෙක් නෙමෙයි. පක්ෂ නායකයකුට දුර දක්නා නුවණක් තියෙන්ඩ ඕනේ. ඒ අතින් මහින්ද රාජපක්ෂ ජනාධිපතිතුමා මොන තරම් අනාගතය ගැන හිතලා වැඩ කරන නායකයෙක්ද? ඇත්තටම එතුමා ආදර්ශයට ගන්ඩ වටිනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205065</link>
    <topic>යමං රනිල් යාපනෙ යන්ඩ</topic>
    <author/>
    <content>’බණ්ඩා නගරයට පැමිණීම’ කියලා චිත්‍රපටයක් තිබුණාය. එකදාස් නමසිය පනස්එකේ විතරය. හැබැයි හුඟාක් දෙනෙක් ඒක දැකලා නම් නැතුවාය.”යමං බණ්ඩො වෙසක් බලන්ඩ” එහෙම බයිලා එකකුත් තිබෙනවාය. හුඟාක් දෙනෙක් ඒක නම් අහලා තිබෙනවාය.එහෙත් දැන් ‘බණ්ඩා යාපනයට පැමිණීම’ කියල චිත්‍රපටයක්වත් ‘යමං බණ්ඩො යාපනේ යන්ඩ’ කියල බයිලා එකක්වත් නැතුවාය. නිකමටවත් එහෙම එකක් තිබෙනවා නම් මලේ මල් හතයි කියලා හිතෙනවාය. බලන්ඩත් අහන්ඩත් ආසා හින්දාය.ඒක හින්දා එහෙම සිංදුවක් රචනා කිරීමේ අවස්ථාව තිස්ස මහත්තයාට දුන්නාට වරදක් නැත. විස්සවිජ්ජාලෙත් ගිහිල්ලා තියෙන හින්ද ගණ පිහිටුවන එකත් උන්නැහේටම කරගන්ට පුළුවන්ය.”යමං රනිල් යාපෙන යන්ඩගිහිං පෙළපාලි තියන්ඩදකුණු ලකේ අලි කලබලහූ කියනව හරි කලබලයමං රනිල් යාපනෙ යන්ඩමේක ගායනා කොරන්ඩ නියම බයිලා කාරයකුට දෙන්ඩ පුළුවන්ය. දයාසිරි ඒකට නියම හාදයාය. දයාසිරිට ගහන්ඩ බයිලාකාරයෙක් මේ කපේදි පහළ වෙන්නේ නැතුවාය. එම්.එස්.හිටියා නම් ටැක්සියත් උස්සාගෙන දුවනවාය.”ඕකට තව කෑල්ලක් එකතු කොරන්ඩ තියෙනවා”නියම බයිලා සයිස් වොයිස් එකක් ඇහෙනවාය. බැලින්නං රවිගේය.”මෙන්න මෙහෙම... හරි අල්ලමු. මෙන්න මෙහෙම.. හරි.. අල්ලමු.. කැරකිල... දෙකට... නැමිල...පාමංකඩ පහුකරලාඅලිමංකඩ නැවතීලායමං රනිල් යාපනෙ යන්ඩකැරකිල .. දෙකට නැමිලයමං රනිල් යාපනෙ යන්ඩමැදවච්චියෙ නයිට් පාක්කිලිනොච්චියෙ බ්‍රෙක්ෆස්ට් එකයමං රනිල් යාපනෙ යන්ඩකැරකිල ... දෙකට නැමිලයමං රනිල් යාපනෙ යන්ඩකැරකිල ... දෙකට නැමිලදකුණු ලකේ අලි කලබලහූ කියනව හරි කලබලයමං රනිල් යාපනෙ යන්ඩගිහිං පෙළපාලි තියන්ඩකැරකිල වරෙං මෙහෙංයමං රනිල් යාපනෙ යන්ඩඅපේ ගොනා අපට හොඳාගොනා බඳිමු වගේ එදාගනිං නංගි ගොනා බඳින්ඩඑහෙං බැඳං මෙහෙං බැඳංඋඩ කරනං බිම කරනංයමං රනිල් යාපනෙ යන්ඩමෙහෙං වරෙන් ක්ලේමො නැතේඅඩෙ අප්පා ප්‍රභා නැතේයමං රනිල් යාපනෙ යන්ඩගිහිං පෙළපාලි තියන්ඩනංගි වරෙං ගොනා ගෙනෙංගොනා බැඳං බර බාගෙංයමං රනිල් යාපනෙ යන්ඩකැරකිල .. දෙකට නැමිල..යමං රනිල් යාපනෙ යන්ඩදයාසිරි නියමෙට කියනවාය. රේණුකා නියමෙට නටනවාය.මැදවච්චියේ යුද්ධයේදී තම පුතා මියගිය ගැමියෙක් රවිගෙන් මෙහෙම අහනවාය.”යටට මොකුත් ඇඳගෙනද යාපනේ යන්නේ?”රවි බයිලාවෙන්ම උත්තර බඳිනවාය.”රෙදි ගලෝලා යාපනෙ යනවාඅලිමංකඩ පාමංකඩකිලිනොච්චිය මැදවච්චියරෙදිත් නැතුව යාපනෙ යනවාකැරකිල දෙකට නැමිලරෙදිත් නැතුව යාපනෙ යනවාඑහෙත් හුළඟ මෙහෙත් හුළඟහරි හුරතල් මල් ආතල්රෙදිත් නැතුව යාපනෙ යනවාතක බොං බොං තක බොං බොංමැයි දිනේට යාපනෙ යනවාරෙදි ගලෝල යාපනෙ යනවාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ab1205066</link>
    <topic>සැබෑ වෙසක්</topic>
    <author>රංජිත් සියඹලාපිටිය</author>
    <content>ලොව පුරා බෞද්ධාගමිකයෝ ඊයේ වෙසක් දිනය සැමරූහ. අප තථාගතයන් වහන්සේ දුක්විඳින ලෝ වැසියන් එයින් මුදවාලනු වස් දේශනා කළ බුදු දහම මාර්ගයේ ගමන් කරන ලක්ෂ සංඛ්‍යාත අනුගාමිකයන් පිරිසක් අද ලොව පුරා විසිර පැතිර සිටිති. ඉන්දියාවේ දී විශාඛ යනුවෙන් ද, තායිලන්තයේ දී ‘විසාඛ බූවා’, වියට්නාමයේ දී ‘ඵට් ඩාන්’ ලෙස ද චීන භාෂාව කථා කරන රටවල ‘ෆොඩාන්’, ටිබෙට් හි ‘සා ඩාවා’ ලෙස ද හඳුන්වන වෙසක් උත්සවය ලොව පුරා බැතිමතුන් විසින් මහත් භක්තියකින් යුතුව සමරනු ලබති.බුදුරජාණන් වහන්සේ ගේ ඉපදීම, බුදුවීම, පිරිනිවන් පෑම යන කරුණු ත්‍රිත්වය කේන්ද්‍ර කරගත් වෙසක් උත්සවය බෞද්ධයන්ගේ මහා උත්සවයකි. එය සැමරීමට ලොකු කුඩා භේදයකින් තොරව සියලු දෙනා මහත් උද්යෝගයකින් කටයුතු කරති. වෙසක් පහන්, වෙසක් තොරණ, ආලෝක පූජා, ධර්ම දේශනා, ශීල ව්‍යාපාර, වෙසක් බැති ගී, මහා දානමය පින්කම්, දන්සල් පෙරටු කොටගත් ක්‍රියාදාමයන් රැසක් වෙසක් මංගල්‍යය ආලෝකවත් කිරීම උදෙසා සිදු කිරීමට බෞද්ධ ජනතාව පෙළ ගැසී සිටිති.සැබෑ ලෙසට මේ දෑ තුළින් වෙසක් මංගල්‍යය නිරූපණය වේද? අප තථාගතයන් වහන්සේ දේශනා කළ මහා ධර්මස්කන්ධය ඉතා ප්‍රායෝගික ශක්‍යතාවයෙන් හෙබි ධර්මයක් වූයේය. ඒ නිසාම උන්වහන්සේ සමාජයේ යහපත උදෙසා සමාජයේ උපහැරණ ගෙන ධර්මය දේශනා කළහ. ධර්මයේ ගමන් කරන්නා ධර්මය විසින් සුරකින බව දේශනා කළහ.=ධම්ම භවේ රක්ඛති ධම්ම චාරි”මා මුලින්ම නැඟූ පැනය වූයේ සැබෑ වෙසඟක් නිරූපණය වන්නේ කෙසේද යන්නය.මහා තොරණ ඉදි වුවද, මහා පහන් කූඩු, දන්සල්, ශීල ව්‍යාපාර මෙකී නොකී කරුණු එක් රැස් කර ප්‍රබුද්ධයන් ලෙස වෙසක් සමරන බවට ලෝකයාට පෙනෙන්නට කටයුතු කළ ද ඔබේ සැබෑ බෞද්ධකම ඇත්තේ මුළු පංචස්කන්ධයටම රුධිරය පොම්ප කරන හදවතේ ය. හදවතේ බෞද්ධකම අංශු මාත්‍රයක් හෝ ගෑවී නොමැති නම්, දයාව, කරුණාව, මෛත්‍රිය ඔබ අතහැර ගොස් නම් මඳකට සිතන්න ඔබ බෞද්ධයකු ද යන වග....පසුගිය දිනෙක මාධ්‍ය මඟින් වාර්තා කර තිබූ අනුවේදනීය සිදුවීමකට ඔබ රැගෙන යන්නට මම අදහස් කරමි. නව අවුරුද්ද සැමරීම සඳහා වියපත් ;දමවුපියන් යුවළක් තම පුතණුවන්ගේ නිවෙසට පැමිණියේය. පුතා කෘර ලෙස දෙමවුපියන් එළවා ගත්තේය. අනතුරුව පියා මහ පාරේ මිය ගියේ නව වසර සමරන විටය. මහලු මව අද තනිවම වැඩිහිටි නිවාසයකය.මේවා සමාජයෙන් අපට නිතර අසන්නට ලැබෙන කාරණාය. තම මහලු මවට, පියාට කහට උගුරක් දිමට මැලිවන සමහර දූ පුතුන් දහස් ගණනක් වියදම් කර රටට ලොවට පෙනෙන්නට දන්සල් දෙන යුගයක මේ සැබෑ බෞද්ධකමද?වෙසක් දිනයට, වෙසක් සතියට පමණක් අද බොහෝ දෙනකුට බෞද්ධාගම සිහිපත් වන්නේය. වසරේ අනිත් දින 365හේම සිතුවිල්ලකින් හෝ බෞද්ධකම අතර නොසිටි ඔවුන්, සුදු පිරිවට ලා වෙසක් දිනට ලහි ලහියේ සැරසෙති. උන්වහන්සේ දෙසූ අමා ධර්මයේ කියැවෙන්නේ පිරිසුදු චේතනාවක් නොමැතිව කරන පින්කම්හි සුගතියක් නොමැති බවය.විද්‍යාව, තාක්ෂණය මඟින් සංවර්ධන මාවතේ අප වේගයෙන් ඉදිරියට ගමන් කරමින් සිටින්නෙමු. ඒ ලෙසින්ම බෞද්ධයන් ලෙස සැබෑ ලෙස, හෘද සාක්ෂියට අනුව වෙසක් උත්සවය සැමරීමට අප සිත් තබා ගත යුතුය. විදුලි බල්බයටවත්, කඩෙන් ගෙනා අටපට්ටම් කූඩුවටවත්, වෛවාරණ බකට් කූඩු වලටවත් වෙසඟේ සැබෑ අරුත නිරූපණය කිරීමට නොහැකි බව ඔබ තේරුම් ගනු ඇත. හදවත පිරිසුදුව එක් වෙසක් දිනක් සමරන්නට ඔබට ඇරැයුම් කරමි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205061</link>
    <topic>එදා පළල අඩි 8 යි දැන් පළල අඩි 50 යි</topic>
    <author>නිහාල් පී. අබේසිංහ සේයාරූ - සුදම් ගුණසිංහ</author>
    <content>18 වංගුව පාර ජනපති අතින් අද විවෘත වෙයි  පැරැණි මාර්ගය ප්‍රතිසංස්කරණය ඇරැඹූ අවස්ථාව සහ අද විවෘත වන නව මාර්ගය”කන්ද වසා හිත රවටා බැල්මක් වැටුණිද කාගේ” ”එක හිත නැති නුඹේ හිතත් ‘දහ අට වංගුව‘ වාගේ”දහ අට වංගුව පිළිබඳව මේ වගේ සින්දු කවි ලියැවිලා තියෙනවා. ඒ, ඒ පාරේ තිබුණු දුෂ්කර බව නිසාමයි.ඉතින් ආයිබෝවං ඒක නම් ඇත්ත තමයි. මේ පාරේ දුෂ්කර බව නිසාම මෑතක් වන තුරු බස් ලොරි මේ 18 වංගුව හරියේ ගියේ දෙපාරක් තුන්පාරක් රිවර්ස් කරලා.ඒ කාලේ 18 වංගුව හුඟක් පටුවට කෙට්ටුවට තිබුණේ. පසුගිය වසර 5 – 6 ඇතුළත පාරේ කෑලි කඩා වැටුණා. නාය ගියා වළවල් හැදුණා.කියුබ් 10 – 12 පටවා ගත්ත වැලි ලොරි තමයි මේ පාරේ ලොකුම මාරයා වුණේ. ඒවා නිසා පාරේ ඇතුළට ගිලා බැස්සා. කෑලි කඩල ගියා. සමහර දිනවල මේ පාර වහලා දැම්මා. පස්සේ ඇරියා. ඒත් වැලි ලොරි යාම අඩුවුණේ නැහැ. ඒවා පාලනය කරන්න කවුරුවත් හිටියෙත් නැහැ.පස්සේ මේ පාරේ ඓතිහාසික හා සාමාජික වටිනාකම පිළිබඳවත් මහියංගණය මහනුවර අතර වන්දනා කරුවන් ඇතුළු හැම දෙනාටත් වෙන දුෂ්කරතා පිළිබඳව රජයට වැටහුණා. ඒ අනුව රජය මේ මහනුවර – මහියංගනය 18 වංගුව පාර පළල් කර නවීකරණය කිරීමට මහ වැඩක් පටන් ගත්තා. පාරට පල්ලම්වලට පස් දාලා වටේ තිබුණු කඳු කපලා පාර හුඟක් පළල් කළා. පසුගිය වසර තුන හතර ඇතුළත පාර පළල් කිරීම හා කාපට් ඇතිරීම කළා. පාරේ සුදු පාට, කහපාට ඉරි ඇඳලා, ලයිට් දාලා මේ වන විටත් වැඩ සම්පූර්ණයෙන්ම අවසන් කරලා තිබෙන්නේ.මේ දහ අට වංගුව පාර අද මහින්ද රාජපක්ෂ ජනාධිපතිතුමා ජනතාවට බාර දෙනවා. මේ වැඩෙන් ලක්ෂ 8 – 9 ක ජනතාවකට සෙතක්.වසර 150 ක් තිස්සේ නඩත්තුවක් නැතිව පුංචියට තිබුණු දහ අට වංගුව පාර දෙවැනියට ඉපදීම මෙය ලෙස හඳුන්වන්න පුළුවන්. ඒ අවට අයත් පාරේ ඬතර යන එන අයත් මහියංගණය වැඳීමට යන්න ඉන්න අයත් අද සතුටු වෙන දවසක්.මේ වෙලාවේ මේ 18 වංගුව පාරේ අතීතය පිළිබඳවත් අපි මතක් කළ යුතුයි.මේ පාරේ උපත පිළිබඳව කථා කරන විට සුද්දාගේ කාලේ දක්වා යනවා. සුද්දාගේ කාලෙන් පස්සේ පාර හරියට ලොකු කරලා හැදුවේ මේ සැරේ.පරාවර්තක දර්පණබුදු හාමුදුරුවෝ ලංකාවට මුලින් ම වැඩියේ මහියංගණේටනේ. ඒ එක්කම දන්ත ධාතුන් වහන්සේ වැඩ සිටියේ මහනුවර. ඒ නිසා අපේ බෞද්ධ ජනතාවට මහනුවර – මහියංගණය අතර යන්න පාරක් අත්‍යවශ්‍ය වුණා. ඒ එක්කම සුද්දා රට ගත්තට පස්සේ මැද මහනුවර හුන්නස්ගිරිය අවටත් නකල්ස් කැලෙත් එනසාල් වතු, තේ වතු වැව්වා. ඒ අස්වැන්න මහනුවරට ගෙනියන්නත් පාරක් ඕනැ වුණා. ගල් උඩින් මුල් උඩින් යන පාරවල් තිබුණත් කරත්ත පාරක් නැතිව මේ ගමන් යන්න බැරිවයි හිටියේ. ඒ නිසා කරත්ත යන්න පුළුවන් මාර්ගයක් මහනුවර සිට මහියංගනයට හදන්න කි.ව. 1800 විතර ඉංගි‍්‍රසි පාලකයන්ට අවශ්‍ය වුණා.මුලින්ම මහනුවර තෙල්දෙණිය මැද මහනුවර හුන්නස්ගිරිය දක්වා දෙවැනි රාජසිංහ රජතුමා හදලා තිබුණු පාර ඉංගි‍්‍රසි ආණ්ඩුවේ ච්.අ.ඛ්. (ච්ඪඵබපඪජබ අධචඤ ඛ්ධථථඪබබඥඥ)එක මගින් පිළිසකර කරලා හැදුවා. ඊට පස්සේ ප්‍රශ්නය වුණේ හුන්නස්ගිරියේ ඉඳන් මහියංගණයට වෙන්න පාර හදන එකයි. ඒකට මහනුවර ප්‍රදේශය බාරව ඒ කාලේ හිටපු ජේම්ස් සදර්ලන්ඩ් නම් ආණ්ඩුකාරවරයා “ස්පාර්” කියන සුදු ජාතික ඉංජිනේරුවරයා යෙදවුවා.ඒ අනුව ස්පාර් කියන ඉංජිනේරු මහත්තයාගේ නායකත්වය ඇතිව අපේ අයත් එකතුවෙලා අතින් පයින් අලින්ගෙන් කරත්තවලින් වැඩ කරලා තමයි මේ පාර මුලින්ම බිහි කරලා තිබෙන්නේ. 18 වංගුව හරියේ තිබුණු මහ කළු ගල් කඩලා අඩි 6 ක් විතර පළලට යම්තම් කරත්තයක් යන්න පුළුවන් වෙන්න මුලින්ම හැදුවා. එහෙම 18 වංගුව පාර හැදුවත් කෙළින්ම මහියංගණයට යන්න බැරි වුණා. ඒ වේරගංතොට තිබුණු මහවැලි ගඟ හින්දා. ඒ කාලේ 18 වංගුව බැහැලා හසලක හරහා වේරගංතොටට ගිහිල්ලා මහවැලි ගඟ තරණය කරලා තිබෙන්නේ පාලම් පාරුවකින්. ඒකට තුට්ටු දෙකක් දීලා තමයි ගඟ තරණය කරලා තියෙන්නේ.කරත්තරවලින් මහියංගණයට ගිය හැමෝම 18 වංගුව හරියේ කීප සැරයක්ම අඩ කොට තිය, තියා තමයි ගියේ, හරිම අමාරුවෙන් පරෙස්සමෙන්.1865 දි විතර එම්.කේ.එම්. නම් ආයතනයට අයත් විල්ස් ලයිට් ලොරි බාග මේ පාරෙ මහියංගණයට ගිහිල්ලා තිබෙනවා. ඊට පස්සේ මේ පාරෙන් මුස්ලිම් ජාතිකයන්ට අයත් සිල්වර් ලයින් බස් රථ මහියංගනයට ගිහිල්ලා තිබෙන බව වාර්තා වෙනවා.කොහොම වෙතත් වන්දනාවේ යන අය නම් හුඟක් මේ පාරේ ගියේ බර කරත්තවලින්. ඒ සමහර අය කියනවලු මම නම් ආවේ මේ ගමන අමාරු නිසා මගේ දේපළත් ළමයින්ට ලියලා කියලා. එහෙම වුණේ එදා මේ පාරේ තිබුණු දුෂ්කර බව නිසාමයි.ඊට පස්සේ මහියංගණය ගම් උදාව උත්සවයකට මේ පාරට පුංචි රෙපයාර් එකක් දුන්නා. ඒත් බස් ලොරිවලට මේ 18 වංගුව ගන්න දෙපාරක් විතර රිවස් කරන්න වුණා.මහනුවර වේරගංතොට මැද මහනුවර ඉඳන් මහියංගණයට කිලෝමීටර් 45 ක් තිබෙනවා. 2008 වෙනකම්ම මේ පාරේ සාමාන්‍ය පළල තිබුණේ අඩි 8 – 12 අතරේ. 18 වංගුව හරියේ පළල සමහර තැන්වල අඩි 8 ක්වත් තිබුණේ නැහැ.2008 නොවැම්බර් මාසයේ පාර පළල් කරලා ලස්සන කරන වැඩ පටන් ගත්තා. මහින්ද රාජපක්ෂ ජනාධිපතිතුමා මහාමාර්ග ඇමැති හැටියට එතුමාගේ උපදෙස් මත මහ ඇමැති සරත් ඒකනායක මහතාගේ අධීක්ෂණය යටතේ මාර්ග සංවර්ධන අධිකාරිය මගින් මේ මාර්ගය ලොකු මහත් කරන වැඩේ පසුගිය අවුරුදු තුනේදිම කරගෙන ගියා.මැද මහනුවර සිට මහියංගණය දක්වා වූ දිග කිලෝමීටර් 45 යි. ඒ මුළු දිගම මාර්ගය පුළුල් කරන්න කටයුතු කළා. ව්‍යාපෘති අධ්‍යක්ෂ කොඩිතුවක්කු මහත්තයා කියන විධියට වැල මිටි වංගු 18 ප්‍රධාන වංගු 3 ක් අලුතින් පළල් කරලා හදලා තිබෙනවා.ඒ හරියේ අඩි 8 ක් පමණ පළලට තිබුණේ. වාහන දෙකකට මාරු වෙන්න බැහැ. වැඩ අවසන් වෙනකොට දැන් පළල අඩි 50 ක් විතර ලොකු වෙලා. මේ අනුව මේ පාරේ පළල මේ අලුත් ව්‍යාපෘතිය නිසා හය ගුණයකින් වැඩි වුණා. මහනුවර – මහියංගණය යන අයට, වාහනවලට කොච්චර ලොකු දෙයක් ද මේක.මේ අවට තියෙන්නේ ලංකාවේ ලොකුම අභය භූමිය ඒ කියන්නේ වික්ටෝරියා රන්දෙනිගල රන්ටැඹ් අභය භූමිය. ඒකත් පරෙස්සම් කරගෙන තමයි පාර ලොකු මහත් කරන වැඩ කළේ.මේක ලොකු වැඩක්. මෙය මාර්ග සංවර්ධන අධිකාරිය කියම්නෑම් කියන ලෝක ප්‍රසිද්ධ සමාගමකට තමයි බාර කරලා තිබුණේ.ඒකේ නාලක මහත්තයයි තව ඉංජිනේරුවරුයි පාරේ වැඩ ටික ගැන නිතරම සේවකයන්ට උපදෙස් දුන්නා. සමහර තැන්වලින් මේ පාර අඩි 20 ක් විතර පළල් වුණා. තවත් තැන්වලට පස් දාලා වටේ ලස්සන බලන තැන් හැදුවා. හැබැයි මේ වැඩවලින් සියයට 99 ක්ම කළේ අපේ ඉංජිනේරුවෝ.මහනුවර මොරගහමුල සිට මහියංගණය දක්වා මේ පාරේ පළල අඩි 50 දක්වා විශාල වීම සමඟම පාරේ තිබුණු බෝක්කු 357 ක් හා ප්‍රධාන පාලම් 08 ක් අලුතින්ම ඉදිකළා බර වාහන ගියාට මොකුත් වෙන්නැති වන්නට. අමාරුම වැඩේ වුණේ පාලම් 18 හරියේ පාර ලොකු මහත් කිරීම කරන එක. ඒක කියැංනැම් එකේ ඉංජිනේරුවෝ මාර්ග සංවර්ධන අධිකාරිය එක්ක එකතු වෙලා හොඳට කළා. ඉස්සර ලොකු බස් හා ලොරි ඒ හරියේ මේ පාරෙන් යනකොට දෙපාර – තුන්පාර රිවස් කරලා කෑගහල මාර ජර මර කරනවා. ඒ කාලේ වාහන කීපයක් මේ හරියේ පෙරළුණා. සමහර වාහන ගිනි ගත්තා.මහින්ද චින්තනය යටතේ මේ පාර පළල් කරලා, කාපට් ඇතිරුවා. කිලෝ මීටර් 8 කට වැඩිය දිගට ආරක්‍ෂක වැටි ඉදිකළා. සුදුපාට, කහපාට ඇඳුම් ආයිත්තම් වගේ ඉරි ඇන්ඳා. කරාබු මාල දාලා වගේ අලුත් ලයිට් හැම තැනම දැම්මා වංගුවල එන වාහනවලට අනිත් වංගුව පේන්න, කණ්ණාඩිත් සවි කරලා තිබෙනවා. විවේක ගන්න සෞන්දර්යය බලන්න තැන් හැදුවා. වංගු දහඅටේම පරාවර්තක දර්පණ 20 ක් හයිකරලා තියෙනවා. ඒවා හයිකළේ වංගුවේ අනෙක් පස වාහනවලට පෙනෙන අයුරින්.රුපියල් මිලියන 5000ක් මේ පාර හදන ව්‍යාපෘතියට වියදම් කළා කියලා මහාමාර්ග අමාත්‍යාංශයේ ලේකම් රංජිත් ප්‍රේමසිරි මහත්තයා කියනවා. දැන් ඕනෑම ලොකු බස් එකකට ලොරියකට “රූං” ගාලා යන්න පුළුවන්. මොන රිවස්වත් නැහැ. වාහන දෙකකට නෙමේ තුන හතරකට වුවත් මාරු වෙන්න පුළුවන්. හැබැයි දැන් ‘මරු පාර’ කියලා හයියෙන් යන්නත් එපා. අධිවේගි පාර වගේම මේ පාර හදන එකත් ලංකාවේ ලොකුම දුෂ්කරම මාර්ග ව්‍යාපෘතියක් කියල සමහරු කියනවා.වහලා දාන්න හදපු මේ පාර හුඟක් පළල් කරලා ලස්සන කරලා ජනතාවට ලබාදුන් මේ සත්කාරය ඉතිහාසගත වෙන වැඩක්. වසර 150 කට පස්සේ මේ සත්කාරය කළේ රට එක සේසත් කරපු මහින්ද රාජපක්ෂ ජනාධිපතිතුමාගේ රජය කියලා මතක තියා ගත යුතුයි.මේ නිසා මැඳදුම්බර, මොරගහමුළ, උඩතැන්න, බෝමුරේ, ගලේකැලේ, හුන්නස්ගිරිය, නයියත්තුඔය, කිරිපට්ටිය, රඹුක්වැල්ල, උඩුදුම්බර, ගෙදරමඩ, නිසරුව, තැම්මිටියාන, ඔයාතැන්න, පෝප්පිටිය, ගුරුළුපොත, පල්ලේවත්ත, හසළක සහ මිනිපේ යන ප්‍රදේශවල ජනතාවට විශාල සෙතක් ලැබෙනවා.වෙසක් සතියේ ඒ කියන්නේ මේ සතියේ මේ පාරේ සේරම ඉවරයි. මේ පාර ඉස්සරට වඩා හුඟක් ලස්සනයි. මහතයි. 18 වංගුව හරියේ කොන්ක්‍රිට්වල තාප්පවල චිත්‍ර පවා ඇන්ද ඉස්කෝලේ ළමයි ඇවිල්ලා.අද පාර නරඹන්න පාර විවෘත කරන්න අපේ ජනාධිපතිතුමාත් එනවා. මේක වෙසක් සතියේ කරන ලොකුම පින්කමක්. මොකද දැන් අපේ අයට මහනුවර දන්ත ධාතූන් වහන්සේ වැඳගෙන බුදු හාමුදුරුවෝ මුලින්ම වැඩිය මහියංගණයට ඉස්සෙල්ලට වඩා පැයක් අඩුවෙන් යන්න පුළුවන්නේ.”මේ වැඩේට උදව් කරපු සේරටම පින් සිදුවේවා.”නිහාල් පී. අබේසිංහ සේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205062</link>
    <topic>මිනිසා පරිසරයට හිතකර නොවීම නිසා පරිසරයද මිනිසාට අහිතකර වී ඇත</topic>
    <author>සාකච්ඡා කෙළේ</author>
    <content>ගල්කිස්ස ශ්‍රී ධර්මපාලාරාමාධිපති අග්ගමහා පණ්ඩිතකොටුගොඩ ධම්මාවාස අනු නා හිමිඑදා මෙන් නොව අද ලෙඩ රෝග බහුලය. සමහර රෝග නිධානයන් සොයා ගත නොහැකිවම රෝගීහු මිය යති. බොහෝ රෝගයන්ට මුල විෂබීජ ශරීරගත වීමය. ඒ තරමට පරිසරය දූෂිත වී අවසන්ය. සිය ආත්මාර්ථකාමී අවශ්‍යතා සපුරා ගන්නවා විනා මිනිසා පරිසරයට හිතකර නොවීම නිසා පරිසරය ද මිනිසාට අහිතකර වී තිබේ. වරද එය තේරුම් ගැනීමට තරම්වත්, මිනිසාට විවේකයක් ඉස්පාසුවක් නොවීම ය.මිනිසා යනු උසස් මනසක් ඇති පුද්ගලයෙකි. සිතා බලා යමක් කරන්නට හැකි පුද්ගලයෙකි. ඒ නිර්මාණශීලී බව නිසා ඔහුට භෞතිකමය වශයෙන් දියුණුවේ ඉහළටම යන්නට හැකි වී තිබේ. විද්‍යාවේ නව සොයා ගැනීම් නිසා අද අපට තත්ත්පරයකින් හමාරකින් සැතපුම් සිය දහස් ගණනක දුරින් ඉන්නා අයකුට වුවද ආමන්ත්‍රණය කළ හැකිය. උදෑසන ආහාරය මේ රටින් ගන්නා පුද්ගලයකුට තවත් රටක දී දිවා ආහාරය ගැනීමට යාමට තරම් ගමනා ගමන පහසුකම් දියුණුය. ජනමාධ්‍ය, අන්තර්ජාලය නිසා මුළු ලෝකයම එකම ගම්මානයක් බවට පත්ව තිබේ.එහෙත් මේ දියුණුවේ තරමට ම, ඇතැම් විට ඊටත් වඩා වේගයෙන් අපි අධ්‍යාත්මිකව පිරිහී සිටිමු. ගුණ ධර්මවලින් පිරිහී සිටිමු. ක්‍රෝධය, කෝපය, වෛරය, ඊර්ෂ්‍යාව, පලි ගැනීම, හිංසා පීඩා කිරීම දවසින් දවසම වර්ධනය වන සැටියක් පෙනේ. බැහැරින් පිටතට පෙනෙන්නට සිනාවෙන මිනිසා වෛරයෙන්, කෝපයෙන්, හටගන්නා ගින්නෙන් ඇතුළාන්තයෙන් දැවෙමින් සිටී. එවන් වාතාවරණයක භෞතිකමය වශයෙන් ලැබු දියුණුවේ ඇති ප්‍රයෝජනය පිළිබඳව පවතින්නේ ගැටලුවකි.එසේ භෞතිකමය වශයෙන් මොන තරම් දියුණු තත්ත්වයකට පත්වුවත් අපට සාමකාමීව ජීවත් වන්නට සුදුසු පරිසරයක් නොවේ නම් ඒ සමාජය දියුණු යැයි කිව නොහැකි ය.අපේ අතීතයට යමු. ගමනාගමන පහසුකම් නොතිබුණු පුරාණේ ගමන් බිමන් ගියේ පා ගමනිනි. පාවහන් හෝ නොමැතිවය. ඒ ද තාර හෝ කාපට් ඇතිරූ පාරවල නොවේ. වළ ගොඩැලි මතින් වූ බොරළු පාෙර්ය. අද මෙන් එදා මග තොට කැළි කසළ ගොඩ ගැසුණේ නැත. කාරා මහ මඟ දැමු සෙම් සොටු ද නොවුණි. මඟ අයිනේ තුරු සෙවණ විඩා නිවන්නට නිවසක් තරමට ම සුවදායි විය. සොබා දහමත් සමඟ ජීවත් වූ නිසා ලෙඩ රෝගවලට ද ඔරොත්තු දෙමින් නිරෝගීව සිටින්නට අවකාශය තිබුණි.එදා මෙන් නොව අද ලෙඩ රෝග බහුලය. සමහර රෝග නිධානයන් සොයා ගත නොහැකිවම රෝගීහු මිය යති. බොහෝ රෝගයන්ට මුල විෂබීජ ශරීරගත වීමය. ඒ තරමට පරිසරය දූෂිත වී අවසන්ය. සිය ආත්මාර්ථකාමී අවශ්‍යතා සපුරා ගන්නවා විනා මිනිසා පරිසරයට හිතකර නොවීම නිසා පරිසරය ද මිනිසාට අහිතකර වී තිබේ.වරද එය තේරුම් ගැනීමට තරම්වත්, මිනිසාට විවේකයක් ඉස්පාසුවක් නොවීම ය. තමන් ගේ වැරදි නිවැරැදි කරගන්නවා වෙනුවට ඔවුහු ආශාවන් පසු පස්සේම හඹා යති. ඒ අතර, මේ භෞතික සැප පහසුකම් මැද අප ඉපැදී සිටින්නේ පෙර පින් නිසා බවට කෙනෙක් තර්ක කරති. අප ජීවත් වන්නේ කාල සමාපත්ති යුගයකය.‘අත්තෙ කච්චානි පාපකානී කම්ම සමාදානානීකාල සම්පත්ති පටිභාහානී න විපච්චන්තී...’කාල සම්පත්තියට හසු වූ පුද්ගලයාට පින අඩු වුවද උපන් කාලයේ හොඳකම නිසා සම්පත් ලැබෙන බව බුදුරජාණන් වහන්සේ දේශනා කොට වදාළහ. අප ජීවත් වන්නේ ඒ කාල සමාපත්ති යුගයේ ය. ඒ නිසා අපට ඒ සම්පත් සියල්ල ලැබී තිබේ. අප කළ පින් නිසා නොව ඒ නිමැවුම් සොයා ගන්නට ඒ ඒ විද්‍යාඥයන් ගත් උත්සාහය නිසාය. සැබැවින්ම පින් අත්විය යුතු වන්නේ ඒ අයටය. අප ගේ බාල පරම්පරාවට ද ඒ විද්‍යාඥයන් ගැන ශ්‍රේෂ්ඨයින් ගැන සිහිපත් කර දීම යුගයේ අවශ්‍යතාවයකි. මාරි කියුරි, ගැලීලියෝ ගැලීලි, ජෝර්ජ් ස්ටීවන්සන්, සිරිල් පොන්නම්පෙරුම, ආතර් සී. ක්ලාක් ආදි දෙස් විදෙස් ශ්‍රේෂ්ඨයින් ඒ අතර අතළොස්සකි. එවිට අපගේ බාල පරපුර තමන් ලද සම්පත් නිසා උද්දාමව අඳබාලයන් සේ ක්‍රියා කරන්නේ නැත. තමන් කළ පින් මහිමයෙන් මේ සියලු සැප සම්පත් හිමි වූවා යැයි වරදවා තේරුම් ගන්නේ ද නැත.අප විඳිය යුතු දුෂ්කරතා වෙනස් වී තිබෙන්නේ මෙසේ හොඳ කාලයක උපත ලැබීම නිසාය. ඒ හොඳ කාලය අයහපත් වී තිබෙන්නේ අසත්පුරුෂ මනුෂ්‍යයින් නිසාය.දිනෙන් දින ම වර්ධනය වන සාපරාධී ක්‍රියාවන් නිසා අද මුළු ලෝකයම අනතුරට වැටී තිබේ. තමන්ගේ ම ලෙයින් උපන් සිඟිති දියණියකට වුවද අතවර කරන්නට තරම් පසුබට නොවන පාපකාරී සිතිවිලි ඇති පියවරු මේ සමාජයේ සිටිති. “මනුෂ්‍ය” යන වචනයටත් නිගා කරන මේ නොමිනිසුන් ගේ පැවැත්ම තිරිසන්ගත සත්ත්වයින් පවා ඉක්මවා යන්නකි. මේ තරම් විද්‍යාව දියුණු වූ වකවානුවක මනුෂ්‍ය සමාජයේ මේ තරම් අසත්පුරුෂයන් බිහි වන්නේ ඇයි ද යන්න මනෝ විද්‍යාත්මකව සොයා බැලිය යුතු කරුණකි. මේ තත්ත්වයෙන් රට ගලවා ගන්නට විශේෂයෙන් රජයකට සුවිශේෂී වගකීමක් පැවරේ. කරුණු කිහිපයක් පිළිබඳව එහිදී අවධානය යොමු කළ යුතුය.මුලින්ම රජය මූලිකත්වය ගෙන රටේ ආරක්ෂක අංශ (පොලීසිය, හමුදාව) ශක්තිමත් කොට සමාජයේ අපරාධ මර්දනය සඳහා විශේෂ අධ්‍යාපනයක් ලබා දිය යුතු වේ. ඒ හා සමඟම ජනතාවට ද කරුණු අවබෝධ කළ යුතු වේ.විශේෂයෙන් බෞද්ධ, හින්දු, මුස්ලිම්, ක්‍රිස්තියානි ආදි ආගමික නායකයන්ට ද මෙහි දී කළ හැකි කාර්ය භාරය සුවිශාලය. තමන් ගේ අනුගාමිකයන්ගේ සිතැඟි දැන ඔවුන් මේ සාපරාධී රැල්ලෙන් ගලවා ගැනීමට පූජ්‍ය පක්ෂයට හැකි විය යුතු ය. එමෙන් ම මවුපියන් තම දරුවන් ඉදිරියේ සමස්ත දරුවන්ට කතාවෙන් හා ක්‍රියාවෙන් ආදර්ශවත් විය යුතු වේ. නරක ආදර්ශයක් අම්මාගෙන්, තාත්තාගෙන් ලැබුණේ නම් ඒ දරුවන්ගේ චර්යාවන් ද අයහපත් වන නිසා ය. පොදුවේ සියලු ගිහි පැවිදි වැඩිහිටියන් යහපත් චරිත ගොඩනඟා ගනිමින් සමාජයට ආදර්ශවත් ලෙස හැසිරිය යුතු වේ.මේ පවිත්‍ර චේතනාවෙන් කටයුතු කරන්නට උත්සාහ කරනවා නම්, ක්‍රියා කරනවා නම් ගුණධර්මවලින් පිරිහුණ අපගේ සමාජය නැවත ගොඩ නැඟීම අසීරු වන්නේ නැත.විශේෂයෙන් ජනමාධ්‍ය භාවිතයේ දී සියලු මාධ්‍ය සාමූහිකව මනෝමය කාරුණික සැලැස්මකට අනුව වැඩ සටහන් ඉදිරිපත් කරනවා නම්, ජනතාවට ආරංචි ලබා දීමේ දී පොදු ශික්ෂණයකින් ක්‍රියා කරනවානම්, ඉහත කරුණු සියල්ලම සාර්ථක කර ගැනීම පහසු වනු ඇත.ආරංචියක් ලද වහා හුදෙක් ප්‍රචාරය හා ප්‍රසිද්ධිය ගැන, අලෙවිය ගැනම සිත නොයොදා මෙබඳු ප්‍රවෘත්ති පල කිරීමෙන් ආයතනයට ලැබෙන ප්‍රයෝජනය ගැනම නොසිතා ඒවායින් සමාජයට වන විපත්තිදායක බව සලකා බැලීම වටනේ ය.ආවේණිකව, පරම්පරාගතව හැම මනුෂ්‍යයෙක් කෙරෙහිම හොඳ ගති මෙන්ම අශ්ලීල ගති ද ඇත. කතා බහ, හැසිරීම, වාද විවාද කිරීම, ප්‍රචණ්ඩකම්වලට යොමු වීම, වග විභාගයකින් තොරව දරුණු ක්‍රියාවන්ට යොමුවීම ආදිය බොහෝ දුරට තීරණය වන්නේ කෙනකු ගේ දැන උගත්කමේ ප්‍රමාණයට අනුවය. එමෙන් ම සමාජයේ අවධානයට යොමු නොවුණ, කිසිවකු ගේ සැලකීමට හසු නොවුණ අශ්ලීල පුද්ගලයෝ ප්‍රචණ්ඩ ක්‍රියාවන්හි නිරත වෙමින් වීරත්වය බලාපොරොත්තු වෙති. මෙවැනි පුද්ගලයන් සමාජයට බොහෝ හානිදායක ය. එවැනි පිරිස් යහමඟට හරවා ගැනීමට රටේ දැන උගතුන්ට යම් සැලැස්මක් නිර්මාණය කිරීමට පුළුවන. ඒ සඳහා රජය පුරෝගාමී විය යුතුය.රටේ විවිධ ක්ෂේත්‍රයන් නියෝජනය කරන, උගත්කමින් හා බුද්ධිමත් බවින් පිරිපුන්, යහපත් පැවතුම් ඇති අයගෙන් සමන්විත කොමිෂන් සභාවක් පත්කොට ඒ සභාවෙන් ලැබෙන නිගමනයන් කොටස් වශයෙන්, සැලසුම් සහගතව පියවරෙන් පියවර ක්‍රියාවට නැංවීම සමාජ ශෝධනය කිරීමෙහි ලා අතිශයින් වැදගත් යෝජනාවක් ලෙස ඉදිරිපත් කළ හැකිය. මෙහි දී අපරාධ මර්දන කොමිසම හෝ ඊට සමාන වෙනත් වගකීමෙන් හා සාමූහිකත්වයෙන් යුතු මණ්ඩලයක් පත්කර ගැනීම රටට කරනු ලබන මහඟු සේවයකි. එයින් ලැබෙන යෝජනා ගමේ පොදු සමිතියෙන්, පන්සලෙන්, පල්ලියෙන්, කෝවිලෙන් ජනතාව අතරට ගෙන යාම අසීරු නොවේ.එය පිළිගත හැකි, විපුල ප්‍රයෝජන ලබාගත හැකි උසස් ක්‍රමෝපායකි.රටක් ආර්ථික සම්පත්තියෙන් පිරිහී ගියේ නම් ඒ රටේ අපරාධ වර්ධනය වන බව බුදුරජාණන් වහන්සේ දේශනා කොට ඇත්තාහ. ඒ නිසා රටේ නැති බැරිකම, අහේනිය විසඳාලනු පිණිස රජයක් වැඩි වගකීමෙන් ක්‍රියා කළ යුතුවේ. රට දරිද්‍රතාවයෙන් ගොඩ ගන්නට නම්, අලසව, කුසීතව සිටින ජනතාව ගේ සිත් සතන්හි ධනාත්මක සිතිවිලි අවදි කොට ඔවුන් රටේ ආර්ථිකයට පලදායි අයුරින් දායක කරගත යුතු වේ. අඩුම තරමේ සෑම නිවෙසකම ගෙමිදුලේ පටන් ඉඩකඩ ඇති හැම බිම් අඟලකම තමන්ගේ ආහාරයට ඇවැසි එළවළු, පලා ටික වවා ගන්නට දිරිමත් කළ යුතු වේ.රජයේ මැදිහත් වීම නිසා දැන් රටේ මේ පිළිබඳව වැඩි පිරිසක ගේ අවධානය, හා උනන්දුව යොමු වී තිබීම සතුටට කරුණකි. විශේෂයෙන් රටේ නායකත්වය මේ කාර්යයේ දී ක්‍රියාවෙන් ම දරුවන්ට, හැදෙන පරපුරට ආදර්ශයක් ලබා දී තිබේ. අපේ පැරණි සම්ප්‍රදාය වූයේ ද එයයි. ඒ ක්‍රමයට පිටුපෑම අපරාධ වර්ධනයට ද මූල බීජ වූ බව කරුණු සහිතව පරීක්ෂා කරන විට පෙනේ.ජනතාව ගේ සිත් සතන් දාන, ශීල, භාවනා ආදී පින්කම්වලට වඩ වඩාත් යොමු කිරීමට මෙවැනි ක්‍රමෝපායයන්වලින් මහඟු පිටුබලයක් ලැබේ.හොර මැරකම්, වංචා දූෂණ, මිනී මැරුම් ආදී අපරාධ බහුල සමාජය දිනෙන් දිනම විනාශය කරා යනු විනා දියුණුව කරා පිය නඟන්නේ නැත.තම බාල පරම්පරාවට දොරගුළු හැර දිය යුතු වන්නේ එවන් අශ්ලීල සමාජයකට ද, සෞභාග්‍යයෙන් පිරි සාමය සතුට පිරුණු සමාජයකට ද යන වග වහ වහා තීරණය කරන්නට රටේ වැඩිහිටි පරම්පරාවට දැන් කාලය උදා වී තිබේ. එබැවින් මේ සම්බුද්ධත්ව ජයන්තිය අරමුණු කොට ගෙන, රටේ ආගම ධර්මය දියුණු කිරීමට ලිපියේ සඳහන් වූ කරුණු පිළිබඳව ගිහි පැවිදි දෙපාර්ශ්වයට ම අවධානය යොමු කොට ක්‍රියා කිරීමට සිතට ගත යුතු වේ.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205063</link>
    <topic>“කොට්ටා පොරය” කුසලානය අතේ තියා මරුවා ඇවිත් ධනංජයව අරන් ගියා</topic>
    <author>අමල් යශෝමන් ජයසිංහ</author>
    <content>බක්මහේ අසිරිය අතිශයින් සුන්දරය. කොවුල් කූජනයේ පටන් ඇසෙන්නේ පෙනෙන්නේ සුබ වැනුම් ය. සුබ දසුන් ය. එහි ඇත්තේ සොඳුරු මිහිරියාවකි. අසිරිමය නැහැවෙන සුන්දර අසිරිමත් අවුරුදු උත්සවයකදී කිසියම් තරගයක් තරගකරුවකුගේ මරණයකට හේතුවක් වී නම් ඒ අසිරියේ සතුට ද හිරු දුටු පිණි මෙන් වියැකී යනු ඇත. එය ඇසූ දුටුවන්ගේ සිත් සතන් පවා ඉරිතලා යනු ඇත.ජාඇළ වෑවල කනත්ත පාරේ අංක 243 දරන නිවැසියන්ගේ බක්මහේ සතුටට ගිනි ඇවිළී ගියා සේය. ළය සිදුරු වී දෑස් කඳුළින් තෙත් වී ගොසිනි. තිදරු මවක හා පියකු තුරුණු වියේ පසු වූ තම එකම පුතුට අත්වූ අනපේක්ෂිත ඉරණමින් වාවනු බැරිව මහ පොළොවට දුක කියති. වැළපෙති. තම එකම සොහොයුරාට අඬගසමින් නිවසෙහි තවත් තැනෙක වැටි වැළපෙන්නේ සොහොයුරියන් දෙදෙනාය. සිය කලණ මිතුරාගේ වියෝවෙන් කම්පිතව ගිය මිතුරු කැළ ද කිසිත් අදහාගනු බැරි ව සුසුම්ලති. ‘අනේ අපේ ධනංජය’ යැයි කියාගත් වනම නිවසට දිව එන අසල්වාසීහු හිස් අත් බදාගෙන හඬති. වැළපෙති. සුසුම්ලති.බක්මාසයේ ඉකුත් 28 දා සොනාල් ධනංජය පුතු උදෑසනින් නිවසින් නික්ම යන්නට වූයේ තම පාසලේ මිතුරකුගේ උපන් දිනය වෙනුවෙන් සුබ පතන්නටය. තම යහළුවාගේ ගමේ අවුරුදු උත්සවයේදී කොට්ටා පොර තරගයටත් සහභාගි වී ආපසු නිවසට පැමිණෙන බවට තම දෙමවුපිය දෙදෙනා ද දැනුම්වත් කළ ධනංජය මිතුරාගේ නිවසට ගොස් සුබ උපන් දිනයක් යැයි පැතුවේය. අනතුරුව ඒකල බණ්ඩාරවත්තේ කුඩහකපොළ ප්‍රදේශයට ගිය හේ අවුරුදු උලෙළේ තරග ඉසව් නරඹමින් සිටියේ සිය මිතුරන් කිහිප දෙනකු ද සමඟිනි.මේ අතර තරග සංවිධායකයෝ කොට්ටා පොර තරගය පැවැත්වීමට යුහුසුලුව කටයුතු සංවිධානය කරමින් සිටියහ.“මමත් කොට්ටා පොර තරගයට නම දෙනවා” යැයි ධනංජය පවසන විට ඔහු වැලඳ සතුට පුදකළ මිතුරෝ ‘ඔයා ෂුවර් එකට දිනනවා’ යි කියමින් දිරි ගැන්වූහ. ධනංජය මිතුරන් දෙස බලා සිහින් සිනහවකින් සිය සතුට පිරිනැමීය.තරගය සූදානම් විණි. එහි නිවේදකයා යකඩ කට හරහා ඒ බව කීයේය. කොට්ටා පොර තරගයට ඉදිරිපත් වන තරගකරුවන් අතර සොනාල් ධනංජය නම ද කියැවිණි. එහිදී මිතුරන් පමණක් නොව රැස්ව සිටි වැඩිදෙනකුගේද අත්පොළසන් හඬ නැඟිණි. දිරිගන්වන වදන්වලින් ධනංජයගේ සවන් පත් පිරිණි. ධනංජය ගේ මුව පුරා විකසිත වූයේ ඔහුගේ සුපුරුදු අවිහිංසක අව්‍යාජ සිනාරැල්ලමය. තරග පැවැත්වෙන ස්ථානය තෙක් යන පියවරක් පාසා ප්‍රසාදයේ හඬ ඔහුට ඇසිණි. අවට සියල්ලනගේ බැල්ම ධනංජය දෙසට ය. ආධාරක පුවක් කඳක් මතින් ධනංජය තනි පුවක් කඳෙහි දෙපා තර කොට තබා හිඳගත්තේ ය. තරග සංවිධායකයකුගෙන් ඇවැසි කොට්ටය ද ලැබිණි.කොට්ටයේ එක් කෙළවරක් තරයේ කිටි කිටියේ දකුණතින් මිරිකා ගනිද්දි ප්‍රති තරගකරුවා ද එයම කළේය. සැබෑවකි. එහි සිටි කා හට වුවද පෙනෙන්නට සිතන්නට මෙහි යමක් දැන් දිස්වේ. පුවක් කඳ මතට නැඟී මුහුණට මුහුණලා හිඳගන්නා තුරු තරගකරුවන් දෙදෙනාගේම මුහුණු මත තිබු සුපුරුදු සිනාව දැන් නැත. ඒ වෙනුවට පෙනෙන්නේ ආවේගය මුසුව ගිය මුහුණුවරකි. නිහතමානී බැල්ම ද නැත. ඒ වෙනුවට බැල්ම සෘජුය. තියුණුය. සැහැල්ලු සරල බව ඇත්තේම නැත.දෑස් ගිනිපුළිඟු මෙනි. පහර දෙන්නට, පහර කන්නට වෙද්දී ඒ බැල්ම තවත් වියරු බවක් ගනී. දත් පෙළ කිටි කිටියේ අගුළු වැටී ඇතිවාක් මෙන් වියරු බව තවත් පතළ කරවයි. ඒ බැල්ම වඩාත් තියුණුව ගියේ කොතෙක් ද යත් කූජනය නඟන්නට සැරසුණු කොවුලකු උන්හිටි තැන් ද හැරපියා බියපත්වී වෙනත් දෙසකට පියඹා යනු තරමි. මෙය සිතනු වටී. තරගයකදී එකකු අනෙකා පරාජය කරවීමේ අභිලාෂය ඇවැසිමය. එහි දොසක් නැත.එහෙත් කොට්ටා පොර තරගයේදී පමණක් ඊට අනුගතව යන ආවේගශීලී බව සුළුකොට තැකිය හැකි නොවේ. ඒ ආවේගය ප්‍රතිවාදියාට ඉහළම පීඩාකාරී පහර එල්ල කිරීමය. දෙදෙනාම එක සේ ය. ධනංජයට පහර වැදිණි. පෙරළා ධනංජය ප්‍රතිපහර දෙද්දී ප්‍රතිවාදියා උඩු යටිකුරු වී ගියේය. රැස්ව සිටියවුන්ගේ නොමඳ සුබ පැතුමකට ද බඳුන් වූ ධනංජය විනාඩි කිහිපයක් මිතුරන්ගේ කර මත සිනා වතින් සිටියේය. නිවේදකයා ජයග්‍රාහී ධනංජයගේ ජය තහවුරු කළේය.ඔල්වරසන් හඬ ද දෑඟිලි කටේ රුවා ගත්තවුනගේ නින්නාද ද එහි සිරි ගත්හ. සුපැතුම් මල් වැහි මෙනි. කඳාන ශාන්ත බෙස්තියන් විදුහලේ 12 වන වසරේ වාණිජ අංශයේ ඉගෙනුම ලැබු ඉචමිපුල්ලේ ආරච්චිගේ සොනාල් ධනංජය ප්‍රනාන්දු සිසුවාට වයසින් අවුරුදු 18 කි. පාසලේ ප්‍රධාන ශිෂ්‍ය නායකයා ද ඔහු ය. පාසලේ වොලිබෝල් කණ්ඩායමේ කැපී පෙනෙන ක්‍රීඩයකු ද වූ හේ ක්‍රීඩාවට මෙන්ම ඉගෙනුමට ද දැක්වූයේ ඉමහත් දක්ෂතාවකි.මේ නිසාම එහි ආචාර්ය මණ්ඩලයේ ද නොමඳ සැලකිල්ලට බඳුන් වූ ධනංජය කෙරෙහි සැම සිත් තුළ පැවතියේ බලාපොරොත්තු සහගත හැඟීම් සමුදායකි. හික්මුණු සිසුවකු ලෙසින් ද ප්‍රකට තම පුතු ගැන දෙමාපියන් සතුටට පත්වූයේ ද පුතුගේ කිකරු ගති පැවතුම් නිසාමය. ගුරු සිත් දිනු හේ මිතුරන් අතරේ ද හොඳ නමක් දිනා සිටියේය. ධනංජය පුතුගේ පියා 48 වියැති වින්ස්ටන් ප්‍රනාන්දු මහතාය. ඔහු විශ්‍රාමික හමුදා නිලධාරියෙකි.මෙවර ද අවුරුදු උලෙළේ තාත්තා ද ප්‍රතිවාදීන් හා උරෙනුර ගැටි කොට්ටා පොර තරග බිමට වැදී ජයගත්තේ ය. පියාගේ ක්‍රීඩාලෝලි පැවතුම් පුතුට ද පිහිටියා වැන්න. පුතුගේ ජයග්‍රහණය කල් ඇතිවම දන්නා අම්මා නිතර කියන්නේ ‘අනේ පරිස්සමින් මගෙ පුතේ’ කියාමය. ඒ තම එකම පුතුට අනතුරක් වේදෝයි යන බියපත් සිතිවිල්ලෙනි.කොට්ටා පොර තරගයේදී තියුණු සටනකට මුහුණ දුන් ධනංජය ජයග්‍රාහී තිළිණ ද රැගෙන නිවසට එන විට සවස 6.30 පසු වී තිබිණ. පුතුගේ ජය කුසලාන දුටු දෙමවුපියන් සතුටින් ඉපිල ගිය ද ඒ මුහුණු මත පිරී ගිය සතුට අසුරු සැණින් මැළ වී ගියේ නිවසට ගොඩ වූ පුතු ක්ලාන්ත වී බිම ඇද වැටෙණු දැකීමෙනි. වහා ප්‍රථමාධාර ලබා දුනි. ක්ලාන්ත ගතිය කෙමෙන් පහ විණි. ඔවුහු මඳ සුසුමක් හෙළිය. “මහන්සියට වෙන්න ඇති මයෙ හිතේ” තාත්තා පුතුට සමීප වූයේ ය. පුතු තවමත් යම් අපහසුතාවක මෙනි. වේගයෙන් ඇසිපිය හෙළයි. වේගයෙන් හුස්ම ගනියි. වහා ඉදිරියට නැඹුරු ව ගිය ධනංජයට වමනය පිට වූයේය. අම්මාත් තාත්තාත් “ඇයි - ඇයි පුතේ” යැයි අසමින් පිට අතගාන්නට වූහ.“බයවෙන්න එපා අම්මෙ... දවල් කාපු ඒවා වමනෙට ගියේ.” ධනංජය බිඳුණු හඬකින් කීයේය. ‘පුතාට උණ වගේනෙ’ පුතුගේ හිසට අත තැබු තාත්තා අම්මා දෙස බැලීය. ධනංජය පුතු වහා රාගම රෝහලට ඇතුළත් කෙරිණි. එහි උපදෙස් අනුව එතැනින් කොළඹ ජාතික රෝහලට එහි ගිලන් රියෙන් ධනංජය කැඳවා ආවේ රිය සහායකයකු සොයා ගැන්මට කාලය ද වෙහෙසා බැරිම තැන රියට ගොඩ වූ වෛද්‍යවරයකු සමඟිනි.පැය තුනක් තිස්සේ හදිසි සැත්කමකට ධනංජය බඳුන් කැරිණි... ඉන්පසු එහි දැඩි සත්කාර ඒකකයට ද ඇතුළත් කෙරිණි. දින දෙකක් පමණක් එහි පසුවන්නට වී... ධනංජය ඉකුත් 1 වැනිදා නොඑනා ගමනක හදිසියේම යන්නටම ගියේය... ධනංජය අද දිවා කාලයේ පැවැති අවුරුදු උත්සවයේදී කොට්ටා පොර තරගයට ඉදිරිපත් වී ලැබු ජයග්‍රහණයේ උණුසුම වියැකී යන්නටත් මත්තෙන් සියල්ලන්ගෙන්ම වෙන් වී යන්නට ම ගියේය.කොට්ටා පොර තරගය අන් තරගවලටත් වඩා නරඹන්නාට සතුට දන්වන්නකි. ඇස් පනාපිට දෙදෙනකු අතර කැරෙන සංග්‍රාමයකි. තරගකරුවන් පහර දී ගන්නා කොට්ටයට පුරවා ඇත්තේ මොනවාදැයි බොහෝ විට කවරකුවත් දන්නේම නැත.ඒවායේ ප්‍රමිතියක් ඇත්තේම නැත. මුහුණු ආවරණයක් ද නැත. මේවා ගැන කිසි කලෙක කිසිවකුගේ අවධානයට ලක් වූ බවක් ද පෙනෙන්නට දැනගන්නට නැත. තම එකම පුතු දැන් මිය ගොසිනි. පුතු මිය ගියේ ද කොට්ටා පොර තරගයේදී ප්‍රතිවාදියා දුන් කොට්ටයේ ප්‍රහාරයකිනි. එය මරණ පරීක්ෂණයේදී හෙළි විණි. තවත් කාගේ හෝ දරුවකුට මෙවන් විපතක් සිදු නොම වන්නට මගේ පුතු නමින් කාගේත් ඇස් ඇරේවා! ඉදිරියේදීවත් මේවා ගැන වඩාත් සැලකිලිමත් වේවා! එකම පුතු අහිමිව ගොස් තිබියදී අන් පුතුන් පිළිබඳ උපන් කැක්කුමකින් යුතුව ලසෝ දුකකින් හඬනා ධනංජයගේ තාත්තා කීවේ ඒ ටිකය. එහෙම ප්‍රමිතියකින් මේ තරග තියන්න බැරිනම් මෙහෙම තරග පවත්වා පලක් නෑ. ඒ ටික කීවේ වැලහින්නියක මෙන් වැළපෙන්නී ධනංජයගේ අම්මා ය.තරගයක් යනු හුදු ආස්වාදයකි. නරඹන්නාට වඩාත් හොඳින් දැනේ. තරගකරුවාට ද ඒ ආස්වාදය බිඳුවක් තරමට හෝ නිදන්ව තිබේ. කොට්ටා පොර තරගයේ දී වියරුව ගිය බවක් දක්නට ලැබේ. එය ඔබ ද දැක ඇතුවාට සැක නැත. ප්‍රහාරයකදී මරු නිල වුව කේන්ද්‍රගත වී වදින්නට නොදැනුවත්වම බොහෝ ඉඩකඩ තිබේ. එය ඉබේම මරු නිල කරා ප්‍රහාරය එල්ල වීමට බැරි නොවේ. ඉන් ඇතිවන අනිටු විපාක සුළු කොට තැකිය යුතු නොහේ. ධනංජයගේ තාත්තා කීවාක් මෙන් මෙවැනි තරගයකදී ඊට කිසියම් සැලකිලිමත් මුහුණුවරක් සපයා දිය නොහැකි නම් එහි ප්‍රමිතිය පිළිබඳව වඩාත් සැලකිලිමත් විය නොහැකි නම් කිව යුතුව ඇත්තේ මෙපමණකි. සෙල්ලම සෙල්ලමක් විය යුතුවා මිස සෙල්ලම ලෙල්ලමක් විය යුතු නැති බව පමණකි.අමල් යශෝමන් ජයසිංහපින්තූර - ජාඇළ මධ්‍යමලෙස්ලි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205064</link>
    <topic>අනේ! බුදුනේ මේ අවනඩුවත් අසන්ට</topic>
    <author>උපාලි සමරසිංහ</author>
    <content>තුරු වදුලු අතරින් රන් තැටියක් වගේ දිලෙන වෙසක් සඳ ලස්සනයි. බුතව යාල මහ කැලෑවේ මඩවගුරක හරි හැටි කන්ඩ දෙයක් නැතිව මං ඉන්නවා. පහුගිය දවසක මං කතා කළ දේවල් ගැන ඔයගොල්ලො හරියට කතා කළා. කොටින්ම මගේ කතාව නැඟලා ගියා. ඒත් කිඹුල්ලු වන අපේ ආත්මය ජීවිතය දවසින් දවස බැහැලා යන බවයි මට දැනගන්ඩ තියෙන්නෙ. නිල්වලා ගඟේ හිටපු මාව මේ මඩ වගුරට ගෙනත් දැම්මට මට අපේ සනුහරේ කට්ටියේ කඳුළ සුසුම තවත් හොඳට තාමත් දැනෙනවා. ඒ දැනෙන්නේ සුළඟේ තරංග මඟින්.වීථි, මාවත් දිගේ දන්සල් පවත්වන පන්සලක් පන්සලක් ගානේ මහා පින්කම් කරන මේ වෙසක් දවසෙ බෞද්ධ රටේ ඔබට මට කියන්න තියෙන්නෙ තවත් දුක්බර කතාවක් විතරයි. ඒත් මින් මත්තෙ මං කවදාවත් ඔයගොල්ලන්ට කතා කරන්නෙ නෑ. අපේ සනුහරේ අන්තිම එකා මියගියත් මං මේ මඩ වගුරේම මිය ඇදුණත් ආයිත් නම් කවදාවත් මං ඕගොල්ලන්ට කතා කරන්නෙ නෑ. ඒ නිසා මගේ මේ අවසන් ඇමතුම කන් ඇරලා අහගන්ඩ.නිල්වලා ගඟේ මගේ සනුහරේ කට්ටිය දැන් ඉන්නේ පුදුමාකාර බයකින්. ඒ බය මගේ හුදෙකලා බයට වඩා බොහොම වෙනස්. පසුගිය 26 දා ඉඳන් 28 වැනිදා විතර වෙනකොට අපේ සනුහරේ 5 දෙනෙක් මැරිලා නිල්වලා ගඟේ පාවුණා. ඊටත් පස්සෙ තවත් දෙන්නෙක්. කොහොමද? මේ දේ වෙන්නෙ. සමහර උපාසක ඇත්තො “අනේ අපොයි!” කියද්දි තවත් සමහරෙක් “හොඳ වැඩේ” කියනවා.බඩගින්න පිපාසය නිසා ඕගොල්ලන්ගේ ගම් කොලණියට ඇවිත් ගල්කටස් පාර කන, හක්කපටාස් වලින් හොඬවැල විනාශ කරගන්නා අලිහාමිලාට වගේම අපිත් අද බඩගින්න නිසාම මිය යනවා. මං මුලිනුත් කීවනෙ අපි මාංශභක්ෂක සත්තු කියලා. අපට නිල්වලා ගඟ විතරයි. ඕගොල්ලන්ට මුළු මාතර පුරවරයම තියෙනවා.දැන් නිල්වලා ගඟේ කිඹුලුන් අල්ලන මෙහෙයුම ඉවරයි. දැන් ක්‍රියාත්මක කරන්නෙ කිඹුල්ලු මරන ක්‍රියාදාමය. මාලිම්බඩ හා තවත් ගඟ ඉවුරේ තැන් කීපයක ඉන්න බල්ලො ටිකටත් දැන් ඉතින් මරණ වරෙන්තු. උඹලා දන්නවද? ඒ මැරිච්ච අය අතර ගැබ්බර කිඹුලියක් ද හිටියා.බල්ලගෙ ඇඟේ විස බෙහෙත් කවලා ඌට විස බෙහෙත් පොවලා කට්ටිය දැන් උන්ව ගඟට දානවා. බඩගින්නෙ ඉන්න අපේ අය මේ කිසි දෙයක් දන්නෙ නෑ. කුසගිනි දරාගන්ඩ බැරිව බල්ලව ගිලිනවා. මේ විදියට දැන් අපේ සනුහරේ හත්දෙනෙක් ඉවරයි.මේවා අහස පොළොව නුහුලන අපරාධ. මං දන්නා හැටියට නියම බෞද්ධයො බඩගින්නෙ ඉන්න කෙනකු මරනවා තියා කෑම ගනිමින් ඉන්නා කෙනෙකුට බනින්නෙවත් නෑ. බුදුහාමුදුරුවො සම්බුද්ධත්වයට පත්වෙලා 2600 සපිරෙන පෝය නේද? මේක. කිඹුල්ලු ටික මරලා අවසානයේ ඔය කට්ටිය සොයන විමුක්තිය මොකක්ද?අපි වෙනුවෙන් කතා කරන්නෙ ඒ පැත්තෙ පරිසර හිතකාමීන් කීපදෙනෙක් විතරයි. මාලිම්බඩ උතුර පරිසර හිතකාමීන්ගේ සංගමය එහෙම තැනක්. ඒත් ඒ අයටත් මේ තුට්ටු දෙකේ වැඩේ ගැන කටඅරින්න බැරිවෙලා. මොකද ලොකු ලොකු තානාන්තර තියෙන අය මේ වැඩේට අනුබල දෙනවා.කිඹුල්ලු වුණත් අපටත් මිනිසුන්ට වගේම ආත්මාභිමානයක් තියෙනවා. දිගින් දිගටම විලාප නඟන්නට අපි කැමැති නෑ. වීරයො වගෙ මරණයට මුහුණ දෙනවා ඇරෙන්ඩ. හැබැයි අපි මැරුණට පස්සෙ ඕගොල්ලන්ගෙ බාල වැඩ නවත්තපල්ලා. නැත්නම් ගඟ අපවිත්‍ර වෙන එක වළක්වන්න බෑ. මගේ ආත්මගරුත්වය රැකගන්ඩ හිතලා මං එදා ටිකක් හැංගුවා. දැන් නම් ඒ ටිකත් කියන්ඩ කාලෙ ඇවිත්. මොනවා කරන්ඩද? ආයිත් මං කතාකරන්නෙ නෑනේ මියැදුණත්.ගං ඉවුරේ තියෙන ගෙවල් සියල්ලේම අය ගඟට දැමූ අපද්‍රව්‍ය, මස්කටු, බිත්තර කටු විතරක් නොවේ තවත් බොහෝ අපිරිසුදු දේ අපි බඩගින්නට කෑවා. ඒකෙන් ගංපතුල පිරිසුදු වුණා. පතුලෙ අපද්‍රව්‍ය රැඳුණෙ නෑ. වතුර පල්වුණේ නෑ. පරිසර සමතුලිතතාව ඒකෙන් රැකුණා. අපි ටික මියගියාට පස්සෙ නිල්වලාව පල්වළක් වේවි. ඒ විතරක්ද? මං ඉස්සෙල්ල වතාවෙ කීවෙ නෑ ඕගොල්ලෙ ගඟ අයිනෙ එම්බාම් කරපු මිනීවල කොටස් අතුනුබහන්, බඩවැල් හා මස්වැදලි ගඟට හොරෙන් වීසි කළා. අපි ඒවත් කෑවා. ඒවා කනකොට තමයි මිනීමස්වල රසය අපට ආවෙ. වියළි දරදඬු ඇටකැබලි මෙහෙම නම් පණ ගහන මස් කොහොම වේවිද අපට හිතුණා. ඉතින්! අපිත් බඩගින්නට කඩා පැන්නා තමයි.ඒත් ඒකට දඬුවම මේ විදියට අපේ වැඩිහිටියන්, තරුණයන්, ගැහැනුන් හා දරුපැටියන් මරා දැමීමද? නිල්වලා ගඟේ ගහගෙන පහළට ගිය අපේ කට්ටියගෙ මළසිරුරු හම ගහලා හම ගන්ඩ කට්ටියකුත් ඉන්නවලු. වස දීලා මරන නිසා මස් ටික මුදාහරිනවා. නැත්නම් ඒ මස් ටිකත් උඹලා බුදිනවා ඒකාන්තයි. එහෙම බැලුවාම කිඹුල්ලු වන අපට වඩා උඹලා තිරශ්චීනයි.බරබ්බස් නිදහස් කරලා ජේසුස් ඇණගසන්න තීන්දුව දීලා අත සෝදාගත් පිලාත් රජ්ජුරුවන්ට වගේ උඹලාට පාපයෙන් නිදහස් වෙන්ඩ බෑ. මේක බුද්ධ රාජ්ජේ. බුදුන්ගේ තෙමඟුල සිහිකරන දවස.ඔය ලොකු ලොකු ශීත කාමරවල කට්ටිය මේවා කටකතා කීවට ඒක දැන් කවුරුත් දන්නා රහසක්. වැඩියෙන්ම මේ රහස දන්නෙ ගඟේ ඉන්නා කිඹුල්ලුයි ගංඉවුරේ දඩාවතේ රැඳුණු බලුකුක්කොයි විතරයි.මං මේ වෙසක් දවසේ නුඹලාට පොඩි බණකුත් කියන්නම්. පාපයක් සිද්ධවෙන්ට කාරණා පහක් සම්පූර්ණ වෙන්ඩ ඕනෑ. පර පණ නැසීම සම්පූර්ණ කරන්නෙ මෙහෙමයි. උඹලා අප කිඹුලන් බව දන්නවා. අපට පණ තිබෙන බවත් දන්නවා. අපි සත්ත්ව කොටසක් කියලත් දන්නවා. ඔන්න එක. ඊළඟට උඹලා අපව මරන්ඩ චේතනාවක් ඇතිකර ගන්නවා. ඒ චේතනාව ඇතිව තමයි අපේ 7ක් දැන් මැරුවෙ. එතකොට දෙවැන්නත් හරි. ඊළඟට සතා මරන උපක්‍රමයක් සකසා ගන්නවා. ඒකත් ඉතින් මං කිව්වානේ. ඔන්න තුන්වැන්නත් හරි. ඊළඟට ඒ උපක්‍රමයෙන් සතා මරනවා. දැන් හතරවැන්නත් හරි. ඊළඟට සතා මරපු එක ඉවසනවා. ඒක කමක් නෑ කියලා හිතනවා. ඔන්න! පස්වැන්න. දැන් කාරණා පහම මේ විදිහට සිද්ධ වෙලා ඉවරයි.සමහර ඇත්තො මේවා මෙහෙම වෙන්නෙ නෑ කියලා බෑඟිරි ගහන්නෙ බොරුවට. ඒ තමයි අර 5 වැනි කාරණාව. ඒවා ඉවසන එක.හැබැයි! දිට්ඨධම්ම වේදනීය කර්මය පස්සෙන් එනවා. ගොනා පසුපස එන කරත්ත රෝදය වගේම ඔබ පසුපසින් මේ දුක ලුහුබඳීවි.නිල්වලා ගඟේ අපේ සනුහරේ ගෙනගිහින් දාන්ඩ තැනක් නෑ කියලා අපව මරා දාන්ඩ තීන්දු කරන එක වීරකමක් නොවෙයි. ඒක බියගුලුකමක්. අතීසාරෙට අමුඩ ගහන වැඩවලින් වැඩක් නෑ. නුඹලා එහෙම කළත් අපේ සනුහරේ වඳකරන්ටත් බෑ.වෙසක් සඳ ලස්සනට අහසේ පායා එනවා. මගේ හිත සැහැල්ලු කරගන්ඩ මට හිතෙනවා. නුඹලා වවන දේ නුඹලාව කපාගනීවි.මදුරුවන්ට මල් පැණි බොන්ට උගන්වන්ඩ බෑ. අපි කොහොමත් මාංශ භක්ෂකයො. අපි මෙච්චර කල් ජීවත්වුණු විදිහට මාළුවෙක් කාගෙන අහිංසක විදියට ආයිත් ජීවත්වෙන්ඩ අපට ඉඩදියල්ලා. මේ මාගේ අවසන් ලියමනයි. බුතව මහ කැලේ නිරාහාරව මැරුණත් අපේ සනුහරේ වෙනුවෙන් මේ වචන ටිකත් කීවෙ.උපාලි සමරසිංහකර්තෘට ලියන්න | මුද්‍රණය සඳහා</content>
  </post></root>