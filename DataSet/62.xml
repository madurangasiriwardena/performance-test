<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=f1201192</link>
    <topic>අප එදා දේශපාලනය කළේෆුට් සයිකලේ ගිහින්</topic>
    <author>සටහන උදිත ගුණවර්ධන</author>
    <content>හිටපු නියෝජ්‍ය ඇමැතිවරයකු, බණ්ඩාරගම ශ්‍රීලනිප ප්‍රධාන සංවිධායක වූ ටියුඩර් දයාරත්න මහතා වසර තිස් පහකටත් අධික කාලයක් ක්‍රියාකාරී දේශපාලනයේ නියැළි ජ්‍යෙෂ්ඨයකි. 1984 වසරේ දී විජය කුමාරතුංග මහතා සමඟ මහජන පක්ෂය බිහිකළ දයාරත්න මහතා කලක් එහි ජාතික සංවිධායක ලෙසද කටයුතු කළේය.මම ශ්‍රී ලංකා නිදහස් පක්ෂයේ දේශපාලන ක්‍රියාකාරිකයකු බවට පත්ව සිටින්නේ 1960 වසරේ ඉඳලා. මා මුලින්ම මැතිවරණයකට ඉදිරිපත් වුණේ 1969 වසරේදී බණ්ඩාරගම සුළු නගර සභාවට තරග කරමින් එහිදී මගේ ප්‍රතිවාදියා වුණේ සී. ඩබ්ලිව්. ඩබ්ලිව්. කන්නන්ගර හිටපු මන්ත්‍රීවරයායි. ඒ විදිහට තමයි මගේ දේශපාලන ජීවිතය ආරම්භ වුණේ. පසුබැසීම්, නැගීසිටීම් මැද මගේ දේශපාලනය ඉදිරියට ගමන් කළා. ඒ විදිහට දශක එක හමාරක් ශ්‍රීලනිපය සමඟ සිදුකළ මගේ දේශපාලනය 1984 වසරේදී පරිවර්ථනයකට ලක්වෙනවා. අනූව දශකයේ දී විජය කුමාරතුංග මහතාගේ ශ්‍රී ලංකා මහජන පක්ෂයට සම්බන්ධ වී එම පක්ෂයේ ප්‍රබල ක්‍රියාකාරිකයකු බවට පත්වෙනවා.එම පක්ෂය නියෝජනය කරමින් තමයි 1988 වසරේ දී මුලින්ම පැවැති බස්නාහිර පළාත් සභා මැතිවරණයට තරග කරන්නේ හා එයින් ජයග්‍රහණය ලබන්නේ. එම මැතිවරණයට තරග කිරීමත් එම යුගයේදී දේශපාලනය කිරීමත් ජීවිතයත් සමඟ සිදුකරන මාරාන්තික කාර්යයක් වෙලා තිබුණේ. එවැනි මහා කරදර හා අභියෝග මැද තමයි මා දේශපාලනය කළේ. එදා අපේ ප්‍රමුඛ දේශපාලන අරමුණ වුණේ මුදල් හරිහම්බ කිරීම නොවෙයි ජනතාවගේ සේවය සඳහා ඇප කැප වීමයි මා සිදුකළේ.88 – 89 භීෂණ යුගයේදී කැරලිකාර තරුණයෝ මට වෙඩි තිබ්බා. එතැනදී මගේ මිත්‍රයෝ දෙදෙනෙක් මියගියා. මම අනූනවයෙන් තමයි ජීවිතය ගලවා ගත්තේ. ඉන්පසු දවසකත් මාව ඝාතනය කරන්න සැලැසුමක් තිබුණා. දෛවය විසින් එදා මම යළිත් ගැලවුණා. ඒ යුගයේදී මාත් මගේ දේශපාලන ආධාරකරුවන් සහ මගේ පවුලේ අය මරණ බියෙන් තමයි ජීවත් වුණේ. එක පැත්තකින් ජවිපෙ අනෙක් පැත්තේ කොටි මේ විදිහේ දුෂ්කර අවදියක් පසුකර තමයි මේ ගමන ආවේ.දිගු කලක් පළාත් සභා දේශපාලනයේ සිටිය මා අවසානයේදී ඒ පළාත් සභාවේ ඇමැතිවරයකු බවට පත්වුණා. එහිදී මා හොඳ සේවයක් ඉෂ්ට කළා. 2000 වසරේ දී තමයි මා පාර්ලිමේන්තු මන්ත්‍රීධුරයට පත්වුණේ. එම යුගයේදීම මට අධ්‍යාපන නියෝජ්‍ය ඇමැතිධුරය හිමිවෙනවා පමණක් නොවෙයි බණ්ඩාරගම ආසනයේ ශ්‍රීලනිප ප්‍රධාන සංවිධායක ධුරයට නැවත පත් වෙනවා. 2001 වසරේදී පැවැති ඊළඟ මැතිවරණයේදීත් මට පාර්ලිමේන්තු මන්ත්‍රීධුරය ආරක්ෂා කර ගැනීමට පුළුවන්කම ලැබෙනවා. එහෙත් එවර ආණ්ඩු පක්ෂය පරාජය වෙනවා. 2004 දී පැවැති පාර්ලිමේන්තු මැතිවරණයේදී මට ජයගැනීමට අවස්ථාවක් ලැබුණේ නැහැ. එහෙත් මෑතක් වනතුරු බණ්ඩාරගම ශ්‍රීලනිප ප්‍රධාන සංවිධායක ධුරය දැරුවේ මා විසිනුයි. පුද්ගලික හේතු සහ සෞඛ්‍ය තත්ත්වයේ පිරිහීයාම නිසා මා සංවිධායක ධුරයෙන් ඉවත්වුණා.වර්තමානයේදී මගේ සෞඛ්‍ය තත්ත්වය නිසා දේශපාලන කටයුතු ක්‍රියාකාරී ලෙස නොකළත් මා මාගේ ජනතාවත් හිතවතනුත් අමතක කළේ නැහැ. මගේ සහෝදරයෙක් හා ඥාති පුත්‍රයකු මා වෙනුවෙන් අදත් දේශපාලනයේ යෙදී සිටිනවා.1977 වසරේදී මහ මැතිවරණයෙන් පසු අවදිය අතිශය දුෂ්කර අවදියක් වුණා. මා නැවත පක්ෂය සංවිධානය කිරීම් සිදුකළේ ෆුට් සයිකලේ ගිහින්. ඒ විදිහට තමයි අපි එදා දේශපාලනය වෙනුවෙන් කැපවුණේ. මා මුලින්ම බණ්ඩාරගම ශ්‍රීලනිප ප්‍රධාන සංවිධායක ධුරයට පත්වුණේ 1979 වසරේදී. එසේ සිට අතිශය දුෂ්කර දේශපාලන ව්‍යායාමයක යෙදෙන්නට සිදුවුණා. එහෙත් මා දේශපාලනය වෙනුවෙන් මගේ කැපවීම අත්හැරියේ නැහැ.ශ්‍රී ලංකා මහජන පක්ෂයේ උප ලේකම්වරයකු වු මා පසුව එහි ජාතික සංවිධායක ධුරයට පත්වුණා. ඒ තනතුර ශ්‍රී ලංකා මහජන පක්ෂයේ නායකත්ව මට්ටමේ තනතුරක් වගේම පක්ෂය ඇතුළත වගකිව යුතු තනතුරක් විදිහටත් කියන්න පුළුවන්.“මම ලංගම සභාපතිධුරයට පත්වුණේ මධ්‍යම ගමනා ගමන මණ්ඩලය විදිහට තිබු අවදියේදීයි. විවිධ අභියෝග මැද බිඳවැටුණ මධ්‍යම ගමනා ගමන මණ්ඩලය යළිත් “ලංගම” බවට පත්වුණේ මගේ සභාපතිධුරය යටතේයි. මට අවුරුදු දෙක තුනකට ආසන්න කාලය තුළ පුළුවන් වුණා ලංගමය ශක්තිමත් විදිහට නැවත ගොඩනැගීමට.ලංගමය යළිත් පිහිටුවීම සමඟ ලංගම බස් ප්‍රමාණය ඉහළ දැම්මා වගේම ගම්මට්ටමත් ප්‍රාදේශීය මට්ටමටත් බස් රථ යෙදීමත් මහජන සේවයක් බවට ලංගමය පත් කිරීමටත් අවස්ථාව ලැබුණේ මගේ සභාපතිධුරය දැරූ අවදියේදීයි.දේශපාලන ක්‍රමය විනාශ වුණේ වත්මන් මැතිවරණ ක්‍රමය නිසයි. ඒ නිසා මුලිකවම සිදුවිය යුත්තේ මැතිවරණ ක්‍රමය ක්ෂණික වෙනසක් වෙත යොමුකිරීමයි. එමඟින් පමණයි දේශපාලන ක්‍රමය මෙන්ම මැතිවරණ ක්‍රමයත් වෙනස් කළ හැක්කේ.” .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=f1201193</link>
    <topic>දෙකෝටියක් ගොන්කම් කටුවෙන් ඇණ කී</topic>
    <author>මලික් චමින්ද ධර්මවර්ධන</author>
    <content>ආණ්ඩුවක් රට වෙනුවෙන් කෝටියක් හොඳ වැඩ කරනු ඇත. එමෙන්ම දෙකෝටියක් ගොන්කම්ද කරනු ඇත. ඊටම නොදෙවෙනි ලෙස ආණ්ඩු බබලවන දේශපාලනඥයෝද, අහසේ හෙළන දේශපාලනඥයෝද රටවල සිටිති. මේ ධර්මතාවය අදක ඊයෙක පමණක් දක්නට තිබෙන දෙයක් නොවේ. එදා මෙදා තුර දේශපාලනඥයන් රට තුළ ගොන්කම් කරන තරමටම සතුටුවන පිරිසක් රටේ සිටිති. ඒ පක්ෂ හෝ විපක්ෂ පිරිස නොවේ. රටේ සිටින කාටුන්කාරයන්ය. අද දවසේ රටේ දේශපාලකයන් අතින් සිදුවන බොහෝ වැරැදි හෙට දවසේ පුවත්පත්වල දැඩි ලෙස උපහාසයට ඔවුන් අතින් ලක්වේ.මේ උපහාසාත්මක කාටුන් ශිල්පීන් අතරේ වූ ශ්‍රී ලාංකේය කාටුන් ශිල්පයේ නොමැකෙන සලකුණ වූයේ ඩබ්ලිව්. ආර්. විජේසෝමයන් ය. අදින් වසර හයකට පෙර ඔහු මිය ගියද ඔහු ශ්‍රී ලාංකේය පුවත්පත් කලාව තුල විෂය තුළ සුවිශේෂී අනන්‍යතාව අදටත් මෙරට කිසිවකුට අමතක විය නොහැකිය. විශේෂයෙන්ම පුවත්පත් කාටුන් වඩාත්ම ජනප්‍රිය සමයක එමෙන්ම බොහෝ කාටුන් උපහාසයට වඩා අපහාසයට යොමුවු අවධියක විජේසෝමයන්ගේ කාටුන් කලාව පිළිබඳ මතකයන් අප බොහෝ දෙනෙකුට සුවිශේෂී වනු ඇත.නවසිය විස්ස දසකයේ උපත ලබන විජේසෝමයන් පළමු වරට චිත්‍ර කලාව පිළිබඳ හැදෑරීමකට යොමුවන්නේ මරදාන කාර්මික විද්‍යාලයෙනි. එහිදී ඔහු පින්තාරු කළ දෑ විශ්මිත විය. ඇතැම්විට ගුරුවරු පවා විස්මයට පත්විය. 40 දසකය මෙරට චිත්‍ර කලා ශිල්පීන්ගේ සුවිශේෂීම යුගයක් වී තිබිණි. මේ සියල්ල අතරේ විජේසෝමයන්ගේ ලෝකය නතර වී තිබුණේ එක්තරා වූ අග්‍රගන්‍ය ලෝක චිත්‍ර ශිල්පියකු ළඟය. ඒ පැබිලෝ පිකාසෝය. අනෙක් චිත්‍ර ශිල්පීන් සම්මතය මත රැඳෙමින් චිත්‍ර කලාවේ නියැලෙද්දී පිකාසෝගේ නිර්මාණවල අසම්මතය රජවී තිබිණි. විජේසෝමගේ කුතුහලය මේනිසාම තවත් උග්‍රවිය. මෙය ඔහුට ප්‍රශ්නයක්ද විය. අවසානයේ ගුරුවරයකුගෙන් මේ පිළිබඳ ඔහු විමසීය.‘ඒ යකාට පිස්සු ඕයි.’විජේසෝමට ලැබුණු පිළිතුර විය. ශිෂ්‍යයාට කුලපතිද ඔහුට අධ්‍යාපන ස්ථානයද එපාවී ගියේය. ඔහු කාර්මික විද්‍යාලය ගමනටද තිත තැබීය.පසුව විජේසෝමයන් 1947 වසරේදී ‘ටයිම්ස් ඔෆ් සිලෝන්’ ආයතනයට බැඳේ. ඒ සෝදුපත් කියවන්නකු ලෙසය. කෙටිකලකින් කාටුන් චිත්‍ර ඇඳීමට දස්කම්පාන ඔහු ටයිම්ස් පුවත්පත්හි කාටුන් අඳින්නට විය. ‘ටිකිරි ටොක්ක’, ‘සිත්තර පටි’ ඔහු මුල් කාලීනව ඇඳි කාටූනයන්ය.පසුව ලේක්හවුසියටද ඉන්පසුව උපාලි පුවත්පත් ආයතනයට සම්බන්ධ වන විජයසෝම මහතාගේ කාටුන කලාවේ ස්වර්ණමය යුගය එළැඹෙන්නේ 1981 වසරෙන් පසු යුගයේදීය.විජේසෝමයන්ගේ කාටුන් බොහෝවිට දේශපාලන කාටුන් විය. සිදුවීම ක්‍රිකට් තරගයක් විය හැකිය. නැතිනම් සර්කස් සංදර්ශනයක් විය හැකිය. එහෙත් එය විජේසෝමයන් අතින් පෝෂණය වන්නේ වඩාත් සාරගර්භ දේශපාලන කාටුනයකි. සංකේත භාවිතය, අවශ්‍ය පරිදි වචන භාවිතය, තුළ ඔහුගේ කාටුනයේ අර්ථයන් මනා ලෙස ජනතාවට සංනිවේදනය විය. මෙය ඔහුටම ආවේණික කලාවක් විය. ස්වාධීන ඔහුගේම කාටුන් කලාව විය. දේශීය හුරුවක් මෙන්ම ඔහු තුළ සිටි ගැඹුරු දාර්ශනිකයා ද මතුවී පෙනෙන්නට විය.ඔහුගේ ‘පුංචි සිංඤෝ’ වඩාත් ජනප්‍රියතම කාටුනය විය. වචන ගණනාවකින් කිව යුතු දෙයක් ඉතා කෙටියෙන් කීමට ඔහු යොදාගත් සුවිශේෂී සංකේතය පුංචි සිංඤීය.ඒ හැරුණු කොට තවත් නිදර්ශන බොහෝය. ප්‍රජා අයිතිය අහිමි වූ බණ්ඩාරනායක මැතිනිය ඔහු අතින් නිර්මාණය වන්නේ විශාල යකඩ බෝලයක් කකුලේ බැඳ දමා තබමිනි. රජීවි ගාන්ධි අගමැතිවරයා කාලයකදී ශ්‍රී ලංකාව සම්බන්ධයෙන් දෙබිඩි ප්‍රතිපත්තියක සිට කටයුතු කළේය. එවක රජීව් ගාන්ධිව විජේසෝම අතින් නිරූපණය වූයේ නහය දික් ලෙසට යොදා ගනිමිනි. ඒ පිනෝකියෝ නැමැති චරිතය සංකේතයට යොදා ගනිමිනි.විජේසෝමයන්ගේ කාටුන්වලට ලක්වීමට පවා ඇතැම් දේශපාලනඥයෝ කැමැතිවූහ. වරෙක එන්. එම්. පෙරේරා මහතා ඔහුගේ ඇඳි කාටුන් පවා ඉල්ලා සිටියේය. එකල තම කාටුනයක් පුවත්පතේ පළවී තිබෙන දුටුවිට පීලික්ස් ඩයස් බණ්ඩාරනායක මහතා වහාම විජේසෝමයන්ට කතා කරයි. පසුව දෙදෙනාම එකතු වී කාටුනය පිළිබඳ කතා බස්කර දුරකතනයෙන් සිනාසෙයි.මෙලෙස විජේසෝමයන්ගේ කාටුන් දේශපාලනඥයන් අතර ජනප්‍රිය විය. කෙසේ වුවත් විජේසෝම කිසිවිටකත් දේශපාලනඥයන් පසුපස ගියේ නැත. මේ පිළිබඳ ඔහුට ප්‍රශංසා මුඛයෙන් කතා කරන්නේ හිටපු බ්‍රිතාන්‍ය මහකොමසාරිස්වරයෙකි. “විජේසෝම ලෝකයේ මා දුටු කාටුන් ශිල්පීන්ගේ ප්‍රසන්න හැඟීම් ඇති කාටවත් නොබැඳුන පුද්ගලයා යැයි” ඔහු කියයි.එමෙන්ම පුද්ගලික වාසි කතා ඔහු කිසිවිටකත් නිර්මාණ නොකළ අයෙකි. ඉංග්‍රීසි සිංහල භාෂා දැනුම මෙන්ම ක්ෂේත්‍රය පිළිබඳ හදාරන ලද දැනුමද ඔහුගේ කාටුනවල පෝෂණය පසුපස වූ සාධකය.විජේසෝමලා වැනි කාටුන් ශිල්පීන් රටකට සම්පත්ය. ඔවුන්ගේ අවශ්‍යතාවක්ද රටකට තිබේ. අවාසනාවකට විජේසෝමයන් අසලටවත් පැමිණිය හැකි කාටුන් ශිල්පියකු අද අපට පෙනෙන්නට නැත. මෙයට හේතුවී ඇත්තේ විජේසෝමයන් ිකටුවෙන් ඇණ කී තේරුම් ගැනීමට සමත් දේශපාලනඥයන් රටේ නැති නිසා වන්නට ඇත. එපමණටම දේශපාලනඥයන්ගේ සමද ගොරෝසු වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201201</link>
    <topic>පාසල් දරුවන් ප්‍රවාහනයේදී අනතුරු වළක්වන්න වහාම පියවර ගන්න</topic>
    <author>චන්ද්‍රිකා පෙරේරා සහ ධනුෂ්ක ගොඩකුඹුර</author>
    <content>පාසල් ළමුන් ප්‍රවාහනයේදී ඇතිවන අනතුරු වළකා ගැනීම සඳහා අවශ්‍ය නීතිමය පියවර කඩිනමින් ගන්නා ලෙස ජනාධිපති මහින්ද රාජපක්ෂ මහතා ඊයේ (19) පොලිස්පති එන්.කේ. ඉලංගකෝන් මහතාට උපදෙස් දී තිබේ.ගල්කිස්ස ප්‍රදේශයේදී පෙරේදා (18) පාසල් ළමුන් ප්‍රවාහනය කළ වෑන් රථයක් අනතුරට පත්වීම පිළිබඳව ද සොයා බලා කඩිනමින් වාර්තාවක් සපයන ලෙසද ජනාධිපතිවරයා පොලිස්පතිවරයා වෙත උපදෙස් දී ඇත.ඒ අනුව පාසල් ප්‍රවාහන සේවාවල නිරතවන රියදුරන්ගේ ප්‍රවීනතාවය සහ පළපුරුද්ද පිළිබඳ සොයා බලා පාසල් ළමුන් ප්‍රවාහනය කිරීමේ යෙදෙන්නන්ගේ සේවාව ආරක්ෂාකාරී අයුරින් සිදු කිරීමට අවශ්‍ය නීතිමය පියවර ගන්නා බව පොලිස්පති එන්.කේ. ඉලංගකෝන් මහතා පැවසීය.එම රියදුරන්ගේ ප්‍රවීනතාවය හා පලපුරුද්ද සිසුන්ගේ ආරක්ෂාවට අත්‍යවශ්‍ය කරුණක් බවත් ඔවුන්ගේ සේවාවල දැඩි විනයක් තිබිය යුතු බවත් ජනාධිපතිවරයා අවධාරණය කර ඇත. ඒ අනුව එම සියලු කරුණු පිළිබඳ සොයා බලා පාසල් සේවාව විධිමත්ව හා ආරක්ෂාකාරී අයුරින් පවත්වාගෙන යාමට අවශ්‍ය නීතිමය පියවර ක්‍රියාත්මක කරන ලෙසද ඉලංගකෝන් මහතාට දැනුම් දී තිබේ.දීප ව්‍යාප්තව ක්‍රියාත්මක කරන පාසල් ළමුන් ප්‍රවාහන සේවා ගුණාත්මක ආකාරයෙන් කිරීමේ විධිමත් වැඩපිළිවෙළක් ළමා රක්ෂණ අධිකාරියේ මැදිහත්වීමෙන් යුතුව සිදු කරන ලෙස ද ජනාධිපතිවරයා එම අධිකාරියේ සභාපතිනිය වෙත ද ඊයේ (19) උපදෙස් දී ඇත. පාසල් සිසුන්ගේ ආරක්ෂාව පිළිබඳ දැඩිව කටයුතු කිරීම අත්‍යවශ්‍ය බවද ළමුන්ගේ ආරක්ෂාව පිළිබඳ නොසලකමින් සහ අගතියක් වන අයුරින් සිදු කරන පාසල් සේවා පිළිබඳ සොයා බලා දැඩිව නීතිය ක්‍රියාත්මක කරන ලෙසද ළමා රක්ෂණ අධිකාරියට හා පොලිස්පතිවරයාට ජනාධිපතිවරයා වැඩිදුරටත් උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201202</link>
    <topic>සහල් මෙ.ටොන් 7500ක් සෝමාලියාවට</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>සෝමාලියානු රජයට ආධාරයක් ලෙස සහල් මෙට්‍්‍රක් ටොන් 7500 ක් මෙරටින් යැවීමට රජය තීරණය කර තිබේ.ඒ සදහා අවශ්‍ය සහල් අම්පාර සහ පොළොන්නරුව වී ගබඩාවලින් මුදා හැරිමටද රජය තීරණය කර ඇත.මේ අතර 2011 හා 2012 වසරවල මහකන්නයෙන් මිලදී ගන් ලබන වී මෙට්‍්‍රක් ටොන් ලක්ෂයක් පමණ ගබඩා කිරිම සදහා දිවයිනේ වී නිෂ්පාදිත ප්‍රදේශවල ගබඩා පහසුකම් සපයා ගත හැකි බව සමුපකාර හා අභ්‍යන්තර වෙළෙද ඇමැති ජොන්ස්ටන් ප්‍රනාන්දු මහතා විසින් ඇමැති මණ්ඩලයට ඉදිරිපත් කර ඇති බව කෙහෙළිය රඹුක්වැල්ල මහතා පැවැසීය.රජයේ ප්‍රවෘත්ති දෙපාර්තුමේන්තුවේ ඊයේ (19) පැවැති කැබිනට් තීරණ දැනුම්දිමේ මාධ්‍ය හමුවේදී ඇමැතිවරයා එසේ ප්‍රකාශ කළේය. 2012 දැයට කිරුළ වැඩසටහන අවසන් වූ පසු විශාල ප්‍රමාණයේ ගබඩා කිහිපයක් අනුරාධපුර දිස්ත්‍රික්කයට ලැබීමට නියමිත බවද රඹුක්වැල්ල මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201203</link>
    <topic>ශ්‍රී ලංකාවේ මානව සම්පත් සංවර්ධනයට ඉන්දියාවේ උපරිම සහාය ලබා දෙනවා</topic>
    <author>ගාල්ල උතුර විශේෂ කුසුම් තිරාණගම, ඉමදුව සමූහ ලංකින්ද නානායක්කාර සහ ගාල්ල දිසා විශේෂ</author>
    <content>මානව සම්පත් සංවර්ධනයට දිය හැකි උපරිම සහයෝගය ශ්‍රී ලංකාවට ලබා දෙන බවට ඉන්දීය ආණ්ඩුව ප්‍රතිඥා දෙයි.ඒ යටතේ ඉන්දීය ශ්‍රී ලංකා මිත්‍රත්වය වඩාත් දියුණු කරමින් මානව සම්පත් ලබා ගන්නා පිරිසට නොමිලේ ශිෂ්‍යත්ව ලබා දීමට ඉන්දීය රජය බැඳී සිටින බව ඉන්දීය මහ කොමසාරිස් අශෝක් කාන්ත මහතා අවධාරණය කරයි. ගාල්ල – හික්කඩුව අධිවේගී දුම්රිය මාර්ගය විවෘත කිරීමේ උත්සවයට සහභාගී වෙමින් මහ කොමසාරිස්වරයා මේ බව කීවේය.ඉන්දීය රජය ලබා දුන් ආධාර මුදලින් දුම්රිය සේවයේ දියුණුවක් දැකීමට ඉන්දීය ආණ්ඩුව කැමති බව ප්‍රකාශ කළ ඒ මහතා ඒ තුළින් අධිවේගී දුම්රිය ප්‍රවාහන සේවයක් ශ්‍රී ලංකාවේ ඇති කිරීම සතුටට කරුණක් බව කීය.මේ අවස්ථාවට සහභාගී වූ ප්‍රවාහන ඇමැති කුමාර වෙල්ගම මහතා කළුතර මාතර දුම්රිය සේවය පැයට කිලෝමීටර් 100 ක වේගයකින් ධාවනය කරන බව කීය.මෙහිදී අදහස් දැක්වු විදේශ කටයුතු ඇමැති මහාචාර්ය ජී. එල්. පීරිස් මහතා ආර්ථික සංවර්ධනයේදී ප්‍රධාන බලවේගයක් වන ප්‍රවාහන පද්ධතිය දියුණු කිරීම සන්ධාන ආණ්ඩුවේ ප්‍රධාන අරමුණ බව කීය.දකුණු පළාත් ආණ්ඩුකාර කුමාරි බාලසූරිය, ගාල්ල දිස්ත්‍රික් පාර්ලිමේන්තු මන්ත්‍රීවරුන් වන නිශාන්ත මුතුහෙට්ටිගම, මනුෂ නානායක්කාර, දකුණු පළාත් සභා මන්ත්‍රිනි අනර්කලි ආකර්ෂා, ගාල්ල මහ නගරාධිපති මෙත් සිරි ද සිල්වා, ප්‍රවාහන අමාත්‍යාංශයේ ලේකම් ධම්මික පෙරේරා ඇතුළු පිරිසක් මෙම උත්සවයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201204</link>
    <topic>පෙර පාසල් දරුවන් දෙලක්‍ෂයකට නොමිලයේ කිරි වීදුරුවක් දිනපතා</topic>
    <author>බුද්ධිකා ඉඹුලාන</author>
    <content>පෝෂණ ඌනතාවයන් ගෙන් පෙළෙන පෙර පාසල් දරුවන් දෙලක්ෂයකට දිනපතා නොමිලේ නැවුම් කිරි වීදුරුවක් ලබාදීමේ වැඩපිළිවෙළ මේ වසරේද ක්‍රියාත්මක කිරීමට ළමා සංවර්ධන හා කාන්තා කටයුතු අමාත්‍යංශය පියවර ගෙන ඇත.බුද්ධිමත් නිරෝගී දරු පරපුරක් බිහි කිරීමේ අරමුණෙන් ක්‍රියාත්මක කරනු ලබන මේ වැඩසටහන සඳහා පසුගිය වසරේ දී වැය කළ මුදල රුපියල් දශලක්ෂ 250 කි. වයස අවුරුදු 2 – 5 දක්වා පෝෂණ ඌනතාවයන් ගෙන් පෙළෙන අඩු ආදායම් ලාභී පවුල්වල දරුවන් සඳහා මෙම කිරි වීදුරුව පිරිනමනු ලබයි.නොමිලේ කිරි වීදුරුවක් ලබාදීමේ වැඩපිළිවෙළෙහි මේ වසර (2012) සඳහා වූ සමාරම්භක වැඩසටහන පසුගියදා වලපනේ හරස්බැද්ද – උතුර පුබුදු පෙර පාසලේ දී ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, පෞද්ගලික මගී ප්‍රවාහන කටයුතු පිළිබඳ ඇමැති සී. බී. රත්නායක මහත්වරුන්ගේ ප්‍රධානත්වයෙන් පසුගියදා පැවැත්විණි.දරුවන්ගේ පෝෂණ තත්ත්වය වැඩිදියුණු කිරීමට අමතරව නැවුම් එළකිරි භාවිතයට ජනතාව හුරු කිරීම මෙන්ම කිරි ගොවීන්ගේ ජීවන තත්ත්වය ඉහළ නංවා ගැනීම ද මෙම වැඩපිළිවෙළෙහි අරමුණ බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා කියයි.මේ වැඩපිළිවෙළ සඳහා අවශ්‍ය නැවුම් එළකිරි ලබා ගැනීමට, කාන්තා කාර්යාංශය මගින් තෝරා ගත් ගොවි පවුල්වල කාන්තාවන්ට කිරි එළදෙනුන් ලබාදීමට ද පියවර ගෙන ඇති බවද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201205</link>
    <topic>දකුණු අධිවේගී බස් ධාවන තොරතුරු 1919න්</topic>
    <author>ජීවනී පතිරණ</author>
    <content>දකුණු අධිවේගී මාර්ගයේ මගී ප්‍රවාහන කටයුතු රාජ්‍ය තොරතුරු කේන්ද්‍රයේ 1919 දුරකතන අංකය ඇමතීමෙන් ජනතාවට දැනගැනීමට දැන් අවස්ථාව උදා කර දී තිබේ.ශ්‍රී ලංකා ගමනාගමන මණ්ඩලයේ බස් ධාවන තොරතුරු මෙසේ රාජ්‍ය තොරතුරු කේන්ද්‍රයට ඇතුළත් කර ඇති බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සඳහන් කරයි. මේ අනුව ගමනා ගමන මණ්ඩලයේ බස් රථ ධාවනය වන කාලසටහන මගී ජනතාවට දැනගත හැකි වේ.දැනටමත් දුම්රිය ධාවනය වන කාලවේලාවන් පිළිබඳ තොරතුරු ද රාජ්‍ය තොරතුරු කේන්ද්‍රය ඇමතීමෙන් ලාබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201206</link>
    <topic>අපේ නිල් මැණිකක රුව යොදා ජර්මනියේ මුද්දරයක් නිකුත් වේ</topic>
    <author>සුභාෂිණී සේනානායක සහ චින්තා රණසිංහ</author>
    <content>ජර්මනියේ කර්ල් ෆාලර් ආයතනයේ අධ්‍යක්ෂ හෙයිකේ ෆලර් මහත්මිය ශ්‍රී ලංකාවේ නිල් මැණිකක රුව යොදා නිර්මාණය කළ මුද්දරයක් මැණික් හා ස්වර්ණාභරණ අධිකාරිය වෙත ලබා දීම ඊයේ (16) සිදු කෙරිණ.ශ්‍රී ලාංකීය නිල් මැණික්වල අනර්ඝත්වය හේතුවෙන් මේ මුද්දරය නිකුත් කර ඇති අතර ජර්මනියේ ශ්‍රී ලංකා තානාපති අධිනීතිඥ සරත් කොන්ගහගේ මහතාගේ මෙහෙයවීමෙන් හා ජාතික මැණික් හා ස්වර්ණාභරණ අධිකාරියේ සම්බන්ධීකරණයෙන් මෙය සිදු කෙරිණ.විවිධ අන්තවාදී සංවිධාන මෙරට අනන්‍යතාවයට එරෙහිව කටයුතු කරන වකවානුවක ජර්මන් රජය ගත් මේ පියවර ගැන ප්‍රශංසාව පළ කරන බව ජාතික මැණික් හා ස්වර්ණාභරණ අධිකාරියේ සභාපති ප්‍රසාද් ගල්හේන මහතා එම අවස්ථාවේදී පැවැසීය.ජර්මනියේ ජනාධිපති ක්‍රිස්ටියන් වුල්ෆ් මහතාගේ උපන්දිනය වෙනුවෙන් ජර්මන් රජය මුද්දර 03 නිකුත් කර ඇති අතර ඉන් එක් මුද්දරයක් ශී‍්‍ර ලංකාවේ නිල්මැණිකක් සහිත වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201207</link>
    <topic>64 වැනි නිදහස් උලෙළට අනුරාධපුරය සූදානම්</topic>
    <author>සකුන්තලා ජයසිංහ සහ අමිල ප්‍රභාත් වනසිංහ</author>
    <content>64 වැනි ජාතික නිදහස් දින සමරු උළෙලට සමගාමීව සිදු කැරෙන සියලු කාර්යයන් දෙපාර්තමේන්තු හා ආයතන පූර්ණ වගකීමෙන් හා ක්‍රමවත්ව ඉටු කළ යුතු බවත් එසේ නොවුණහොත් එය ජාතියේ අභිමානයට කැළලක් විය හැකි බවත් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ.සෙනෙවිරත්න මහතා පැවැසීය.64 වැනි නිදහස් උත්සවයේ පූර්ව ප්‍රගති සමාලෝචන රැස්වීම ඊයේ (19) පැවති අවස්ථාවේදී ඇමැතිවරයා නිලධාරින්ට උපදෙස් ලබා දෙමින් මේ අදහස් පළ කෙළේ ය. මේ ප්‍රගති සමාලෝචන රැස්වීම ඇමැතිවරයාගේ ප්‍රධානත්වයෙන් අනුරාධපුර දිස්ත්‍රික් ලේකම් කාර්යාල භූමියේදී පැවැත්විණි.මේ ප්‍රගති සමාලෝචන රැස්වීමේදී නිදහස් උත්සවය පැවැත්වෙන දිනයේ සහ ඊට පූර්වයෙන් සිදු විය යුතු කාර්යයන් සහ ප්‍රගතිය වගකීම් දරන රාජ්‍ය ආයතන නිලධාරින් සමඟ පුළුල්ව සාකච්ඡා කැරිණි.නිදහස් දින උළෙලට සමගාමීව මාර්ග ප්‍රතිසංස්කරණය, ජල සම්පාදනය ආරක්ෂක විධි විධාන සැළැසීම, සැරසිලි සහ පරිසර අලංකරණය , සර්ව ආගමික වතාවත් පැවැත්වීම ජාතික ගීය සහ ජයමංගල ගාථා ගායනය සඳහා පාසල් දරුවන් සහභාගි කරවා ගැනීම ආරාධිතයන් පිළිගැනීම ආචාර පෙළපාලිය සහ නැටුම් කණ්ඩායම්වල සහභාගිත්වය, ප්‍රචාරක කටයුතු ආදිය සිදු කැරෙන වැඩපිළිවෙළ පිළිබඳව පුළුල්ව සාකච්ඡා කෙරිණි.මෙවර නිදහස් උත්සවය නිමිත්තෙන් ජාතික ගීය හා ජයමංගල ගාථා ගායනය සඳහා උතුරු මැද පළාතේ පාසල් දහතුනකින් පාසල් දරුවන් 125 ක් සහභාගි කරවා ගැනේ. එමෙන්ම ආචාර පෙළපාලිය සඳහා ත්‍රිවිධ හමුදාව පොලිසිය, සිවිල් ආරක්ෂක බළකාය සහ යොවුන් සේනාංකයෙන් 2600 ක පිරිසක් සහභාගි වන අතර නර්තන කණ්ඩායම් හතළිස් පහක් ද තම දක්ෂතා ඉදිරිපත් කිරීමට නියමිතය.මේ ප්‍රගති සමාලෝචන රැස්වීමට උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක, රාජ්‍ය පරිපාලන හා ස්වදේශ කටයුතු නියෝජ්‍ය ඇමති විජය දහනායක, එම අමාත්‍යාංශයේ ලේකම් අනුරාධපුර මහ දිසාපති මහින්ද සෙනෙවිරත්න, ආරක්ෂක අංශ නිලධාරින්, රාජ්‍ය නිලධාරින් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201208</link>
    <topic>ඩෙංගු මර්දනයට යුරෝපා කොමිසමෙන් රු. මිලියන 161.1ක්</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>සිවු වසරක ඩෙංගු මර්දන ව්‍යාපෘතියක් ක්‍රියාත්මක කිරීම සඳහා යුරෝ මිලියන 1.1 ක (රුපියල් මිලියන 161.7) ආධාරයක් ශ්‍රී ලංකාවට ලබාදීමට යුරෝපා කොමිසම තීරණය කර ඇත.යුරෝපා කොමිසමේ ආධාර ඇතිව ශ්‍රී ලංකාවේ ප්‍රජා සෞඛ්‍ය ආරක්ෂණය සඳහා ප්‍රයෝජන අත්කර ගත හැකිවන පරිදි ඩෙංගු හා වෙනත් රෝග කාරක පෙර හඳුනාගැනීමේ ක්‍රමවේදයක් ඇති කිරීමේ මූලික ආවේක්ෂණය ශක්තිමත් කිරීමේ ව්‍යාපෘතිය ක්‍රියාත්මක කිරීම සඳහා ඇමැති මණ්ඩල අනුමැතිය හිමිවී තිබෙන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඒ මහතා මේ බව අනාවරණය කළේ රජයේ ප්‍රවෘත්ති දෙපාර්තමේන්තුවේදී ඊයේ (19) පැවැති කැබිනට් තීරණ දැනුම්දීමේ ප්‍රවෘත්ති සාකච්ඡාවට එක් වෙමිනි. පසුගිය වසරේ නොවැම්බර් මාසයේ සිට ඉදිරි සිවු වසර වෙනුවෙන් සෞඛ්‍ය අමාත්‍යාංශයේ වසංගත රෝග විද්‍යා අංශය මඟින් මෙය ක්‍රියාවට නංවන අතර ඊට අදාළ යෝජනාව සෞඛ්‍ය ඇමැති මෛත්‍රීපාල සිරිසේන මහතා විසින් අමාත්‍ය මණ්ඩලය වෙත ඉදිරිපත් කර තිබේ.ලෝකයේ නිවර්තන කලාපීය රටවල වෙසෙන ජනතාවගෙන් සියයට 33 ක් ඩෙංගු ආසාදන අවදානමට ලක්ව තිබෙන හෙයින් එම කලාපයේ රටවල බහු පාර්ශවීය ව්‍යාපෘති ස්ථාපනය කිරීමට යුරෝපා කොමිසම තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n1201209</link>
    <topic>ඉන්දියාවේ හිටපු ජනාධිපති ආචාර්ය කලාම් ඇස් රෝහලේ චාරිකාවක</topic>
    <author>සන්ධ්‍යා කරුණාරත්න</author>
    <content>ඉන්දියාවේ හිටපු ජනාධිපති ආචාර්ය අබ්දුල් කලාම් මහතා ජාතික අක්ෂි රෝහලේ නිරීක්ෂණ චාරිකාවක හෙට (21) නිරත වන බව සෞඛ්‍ය අමාත්‍යාංශය පවසයි.ආසියානු කලාපයේ හොඳම අක්ෂි බැංකුව ජාතික අක්ෂි රෝහලේ පිහිටා තිබෙන අතර එය ක්‍රියාත්මක වන ආකාරය, අක්ෂි කුණීත පිටරට යවන ආකාරය හා රෝහලේ වැඩ කටයුතු සිදු වන ආකාරය පිළිබඳ ඔහු නිරීක්ෂණය කිරීම සිදුකෙරේ.ඉන්දියාවේ ජ්‍යෙෂ්ඨතම පරමාණුක විද්‍යාඥයකු වන ආචාර්ය අබ්දුල් කලාම් මහතා මෙසේ ජාතික අක්ෂි රෝහලේ නිරීක්ෂණයක නිරත වීම රෝහලට කීර්තියක් ගෙන දෙන බව රෝහලේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.ජාතික අක්ෂි රෝහලේ හා අක්ෂි බැංකුවේ වැඩ කටයුතු සිදුකරන ආකාරය නිරීක්ෂණය කර තවදුරටත් එම කටයුතු ශක්තිමත් කිරීම සඳහා ඉන්දියානු රජයේ සහාය ලබාදීමට ද නියමිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=n12012010</link>
    <topic>මාතර ඩී.කේ. ඩබ්ලිව්. (D. K. W.) කර්මාන්තායතනයේ පනස් වසරක අභිමානය</topic>
    <author>ජස්ටින් කොඩිකාරමාතර දිසා විශේෂ</author>
    <content>මාතර අනගාරික ධර්මපාල මාවතේ අංක (216) දරන ස්ථානයේ පිහිටි ඩී.කේ.ඩබ්ලිව් D. K. W. කර්මාන්තායතනය මේ වන විට තම අභිමානවත් පනස් වන සංවත්සරය සමරමින් සිටී.මෙම ව්‍යාපාරයේ නිර්මාතෘවරයා වූ ඩී.කේ.ඩබ්ලිව්.වික්‍රමසුරේන්ද්‍ර මහතා (1956) වසරේදී මාතර නගරයේ සිට කිලෝමීටර් (08) ක පමණ දුර කඹුරුගමුව ලේක්විව් හිදී ලොරි හා බස්රථ බොඩි ගැසීමත් වාහන අලුත්වැඩියා කිරීමත් මුලින්ම ආරම්භ කර ඇත.පසුව එම ව්‍යාපාරයෙන් ඈත්වූ හෙතෙම (1962) වසරේදී මාතර නගර මධ්‍යයේ පිහිටි වත්මන් ස්ථානයට තම ව්‍යාපාරය හා කර්මාන්තායතනය ගෙන එමින් රථවාහන, කෘෂිකර්ම හා ධීවර ක්ෂේත්‍රයට අදාළ යන්ත්‍ර සූත්‍ර මෙවලම් හා අමතර කොටස් නිෂ්පාදනයත් අලෙවියත් ආරම්භ කර ඇත.තම සහජ හැකියාවත් ශිල්පීය ඥානයත් යොදා උසස් ප්‍රමිතියෙන් යුතු නිෂ්පාදනත් අවංකව හා කාර්යක්ෂමව ඉටු කළ සේවාවන් තුළින් තම සේවාදායකයින් හා ගනුදෙනු කරුවන්ගේ විශ්වාස දිනා ගැනීම නිසා දිනෙන් දින මෙම ව්‍යාපාරය දියුණුවට පත්ව ඇත.1978 වසරේදී නිර්මාතෘවරයාගේ අභාවය සිදුවීම නිසා එතැන් සිට ඔහුගේ භාර්යාව වූ ලීලාවතී වික්‍රමසූරේන්ද්‍ර මහත්මියට කර්මාන්තායතනයේ සහ ව්‍යාපාරයේ සියලු පරිපාලන කටයුතු භාරව ඇත.තම ස්වාමිපුරුෂයාගේ ආභාෂයෙන් ලද මනා ශිල්පීය ඥානයත් කළමනාකරණයත් සතුව තිබූ ඇය නව දෙනෙකුගෙන් සමන්විත තම දුවා දරුවන්ටද අධ්‍යාපනය මෙන්ම තමන් පවත්වාගෙන එන කර්මාන්තවලට අදාළ ශිල්පීය ඥානය හා කළමනාකාරිත්වය පිළිබඳ පුහුණුව ලබා දීමට උත්සුක වූවාය. (1987) වසරේ ව්‍යාපාරය ලියාපදිංචි සමාගමක් බවටද පත්කර තිබේ.වසර තිහකටත් වඩා තම දරුවන්ටද මග පෙන්වමින් සාර්ථක ලෙස ව්‍ය්‍යාපාරය ගෙන යමින් සිටියදී (2010) වසරේදී ඒ මහත්මියගේ අභාවයෙන් පසු දරුවන් නව දෙනාගෙන් පිරිමි දරුවන් තිදෙනා ව්‍යාපාරය ඉදිරියට ගෙන යාම බාරගෙන තිබේ.කාලය ඉදිරියට ඇදී යද්දී තම පියාගේත් මවගේත් ආභාෂයත් ශිල්පීය හා ව්‍යාපාර ඥානය තව තවත් දියුණු කර ගත් ඔවුන් තිදෙනා මේ වන විට දැවැන්ත ශක්තිමත් හා සාර්ථක ව්‍යාපාරයක් බවට ඩී.කේ.ඩබ්ලිව්. කර්මාන්තායතනය පත් කර ඇත.මේ වන විට අංග සම්පූර්ණ නව ගොඩනැගිලි සංකීර්ණයක් ඉදිකර නවීන පහසුකම් හා නව තාක්ෂණානුකූලව නිෂ්පාදන කටයුතු හා අලෙවි කටයුතු සිදුකෙරේ.මොහාන් වික්‍රමසුරේන්ද්‍ර, ප්‍රීති වික්‍රම සුරේන්ද්‍ර හා අතුල වික්‍රමසුරේන්ද්‍ර නැමති පුතුන් තිදෙනා සමාගමේ අධ්‍යක්ෂ මණ්ඩලය ලෙස කටයුතු කරමින් සිටිති.ආයතනයේ දියුණුවට අප හා එක්ව සිටින සේවක කාර්යමණ්ඩලයත් විශේෂයෙන් ඇගයීමට ලක් කෙරෙනවා. වසර (25) සේවා කාලය ඉක්මවූ සේවකයින්ට (21) දා මාතර පඹුරන හේමාලි හෝටලයේදී මුදල් හා තිළිණ ප්‍රදානය කිරීමේ උත්සවයක්ද සංවිධානය කර ඇත. ලංකාවේ සුප්‍රකට ජ්‍යෙෂ්ඨ මාධ්‍යවේදීන් වූ සයිරස්, ඩබ්ලිව්. සුරේන්ද්‍ර ජී.ඩබ්ලිව්.සුරේන්ද්‍ර ජලවිදුලි බලාගාර නිර්මාතෘවරයකු වූ ඩී.ජේ.විමලසුරේන්ද්‍ර යන එම පරම්පරාවේ මූලිකයෝයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201201</link>
    <topic>එප්පාවල-කටියාව විහාර මහා දේවි විදුහලේ වටිනා ගොඩනැඟිලි සහ විද්‍යාගාරය විනාශයි</topic>
    <author>එප්පාවල සමුහ – බණ්ඩාර ඒකනායක</author>
    <content>එප්පාවල - කටියාව යාය 2 විහාර මහා දේවී විදුහල හෙවත් බෝම්බ පාසල පාළුවට හැර දමා වසර දහයකට වැඩිය. මෙහි ඇති වටිනා සම්පත් විනාශ වෙමින් තිබේ.මේ විදුහලේ ඉඩම අක්කර 3 1/2කි. අක්කරයක් තරම් විශාල වු ක්‍රීඩාංගණය වල්බිහි වී ඇත. අඩි 100 ඔ 30 සහ අඩි 60 ඔ 30 පන්ති කාමර ගොඩනැඟිලි දෙකක් ද විද්‍යාගාරයක්, ගුරු නිවාසයක් සහ බුදු මැදුරද විනාශ වෙමින් පවතී.90 දශකයේදී මේ පාසලේ දරුවෝ 300ක් පමණ අධ්‍යාපනය ලබා ඇත. අ. පො. ස. උසස් පෙළ දක්වා ද පන්ති පවත්වා ඇත. ගුරු මණ්ඩලය 15ක් පමණ සේවය කර ඇති අතර විද්‍යා අංශයක් ද තිබී ඇත.කල් යත්ම මේ සිසු සිසුවියෝ එප්පාවල ජාතික පාසල කරා ඇදී ගොස් තිබේ. 2001 පමණ වෙද්දී පාසලේ ළමුන් පනහට වඩා අඩු වූ හෙයින් මෙය වසා දැමිණි. ඉතිරිව සිටි සිසු දරුවන් ගල්වඩුවාගම පාසලට සහ එප්පාවල ජාතික පාසලට ගොස් තිබේ. එතැන් පටන් පාසල පාළු අම්බලමක් බවට පත් විය.2003 මාර්තු 18 වැනිදා මේ පාළු පාසල අමු සොහොනක් බවට පත් විය. වයස අවුරුදු 12ට අඩු තාරක ඉරුගල්, සුරංග ඉරුගල් සහ තවත් ඒ වයසේ කුඩා දරුවන් හතර දෙනකු එක්ව මේ පාළු පාසලට ගොස් දුව පැන ඇවිද සෙල්ලම් කරන්නට වූහ.පාසල පිහිටා ඇත්තේ ගම මැද්දේය. මෙසේ සෙල්ලම් කරමින් සිටියදී මෙහි ගුරු නිවාසයේ උඩ බිත්තියේ කෙළවර යම් පාර්සලයක් තිබෙනු දැක එක් දරුවකු එම ස්ථානයට නැග එම පාර්සලය ගෙන බිමට බැස්සේය.සෙසු දරුවෝ ද පාර්සලට වටවී අවුස්සා බලන්නට වූහ. පාර්සලය එක්වරම පුපුරා ගියේය. එය මිනිස් නාශක බෝම්බයකි. බෝම්බය පුපුරා යාමත් සමඟ දරුවන් හය දෙනාම එකම තැන මැරී වැටුණි. මේ වෙලාවේ පාසල අසලින් ගිය ප්‍රැන්සිස් නමැති ගොවියා ද බෝම්බ ප්‍රහාරයට ලක්ව මිය ගියේය.මෙවැනි රුදුරු බෝම්බයක් මෙහි සඟවා තැබීමට හේතු වූයේ පාසල පාළුවට ගොස් තිබීම නිසායැයි ගැමියෝ කියති.ඉන්පසු මේ ජාතික සම්පත්වලින් ප්‍රයෝජනයක් ගැනීම සඳහා පාළු පාසලේ ආයුර්වේද රෝහලක් පිහිටුවීමට තලාව ආයුර්වේද සංරක්‍ෂණ සභාෙවි සභාපති වෛද්‍ය ඉරුගල්බණ්ඩාර මහතා මූලික කටයුතු කරගෙන ගිය නමුත් එයද සාර්ථක වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201202</link>
    <topic>පලතුරු සහ එළවළු යුෂවලින් විවිධ නිපැයුම් වෙළෙඳ පොළට</topic>
    <author>අනුරාධපුර විශේෂ සරත් මනුල වික්‍රම</author>
    <content>පලතුරු සහ එළවළුවලින් යුෂ ලබාගෙන ඒවා ඇසුරුම් කර වෙළෙඳ පොළට ඉදිරිපත් කිරීමට අනුරාධපුර පුද්ගලයකු සමත් වී තිබේ.අනුරාධපුර පිහිටි පසු අස්වනු තාක්ෂණ ආයතනයේ පුහුණුව හා උපදෙස් අනුව අනුරාධපුර ගුවන් තොටුපල පාරේ පදිංචි චින්තක මුදලිගේ මහතා විසින් මේ ව්‍යාපෘතිය අරඹා තිබේ.ඉකුත් වසරේ දඹුල්ල ආර්ථික මධ්‍යස්ථානයෙන් තක්කාලි ටොන්ගණනක් ඉවතලීම, පළාතේ දෙහි, අඹ හා දිවුල් ආදී බොහෝ පලතුරු ගස් යට නිකරුණේ කුණුවී යාම ආදී සිද්ධීන් රැසක් සැලකිල්ලට ගෙන ඒවා ඇසුරුම් කිරීමේ තාක්ෂණය සොයායාමේ ප්‍රතිඵලයක් ලෙස පසු අස්වනු තාක්ෂණ ආයතනයේ අධ්‍යක්ෂිකා ස්වර්ණශිකා තිලකරත්න මහත්මිය ඇතුළු කාර්ය මණ්ඩලය මුදලිගේ මහතාට අවශ්‍ය උපදෙස් දී මඟ පෙන්වා ඇත.ජෑම්, කෝඩියෙල්, පලතුරු බීම, ලුණු මිරිස්, හතු මෝජු, නැවුම් දෙහි යුෂ හා හතු සහිත ලුණු මිරිස් ආදී නිෂ්පාදන රැසක් ඔහු ඇසුරුම් කරයි.දෙහි වාරයේ දී ගස් යට ඉදී විනාශ වන දෙහි අවාරයේ දී කිලෝවක් රුපියල් පන්සීය දක්වා ඉහළයන අයුරු පසුගියදා අනුරාධපුරයෙන් අත්දකිනට හැකි විය.චින්තක හඳුන්වා දී ඇති දෙහි යුෂ බෝතලය තෙමසක් කල්තබා ගත හැකිය.මිලක් නැති රජරට ඵලදාවට, ගොවියාට මිලක් දෙන ගමන් පාරිභෝගිකයාට ද සහන මිලකට ඒවා භුක්ති විඳීමට අවස්ථාව ලබාදීම තම අරමුණ බව චින්තක පවසයි.හෙතෙම මෙසේ කීවේය.“මා මුලින් සේවය කළේ මෙවැනි නිෂ්පාදන කරන සමාගමක, ඒත් මෙය යථාර්තවාදීව කරන්න මට ලොකු ආශාවක් තිබුණා.මේ තුළින් පළාතේ එළවළු පලතුරුවලට හොඳ මිලක් දෙමින් කාලීනව වටිනා ස්වයංරැකියාවක් කිරීමෙන් මට ලොකු ආත්ම තෘප්තියක් ලැබෙනවා.ඒ වගේමයි අනවශ්‍ය ප්‍රවාහන වියදම් හා ඉන්ධන නාස්තියක් නොකර ප්‍රදේශය තුළම නිෂ්පාදනයක් කරන නිසා එහි ලාභයේ කොටසක් පළාතේ පාරිභෝගිකයාටත්, වෙළෙන්දාටත් ලැබෙනවා. අපේ පළාත දියුණු කරන්න නම් කළ යුතු වන්නේ මෙවැනි දේශීය නිෂ්පාදන වැඩිකිරීම..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201203</link>
    <topic>මාතර සෞඛ්‍ය පහසුකම් නංවන්න රුපියල් ලක්ෂ 182ක රෝහල් උපකරණ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>නිරෝගීමත් සෞඛ්‍ය සම්පන්න ජනතාවක් බිහිකිරීමේ අරමුණ ඇතිව මාතර දිස්ත්‍රික්කයේ රෝහල් පහසුකම් වැඩිදියුණු කිරීමට දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා පියවර ගෙන ඇත.පසුගිය වර්ෂයේ සිදුවූ අඩුපාඩු අතපසුවීම් මේ වර්ෂයේ සිට නිවැරැදි කර ගනිමින් සෞඛ්‍ය සේවාවන් නඟාසිටුවීමට රුපියල් ලක්ෂ 182ක වටිනාකමකින් යුත් වෛද්‍ය උපකරණ, රෝහල් උපකරණ, බෝ නොවන රෝග පාලනය කිරීම සඳහා ජංගම රසායනාගාර බස් රථයක්, මාතර දිසාවට ලැබී තිබේ.මාතර දිසාවේ ඇති රෝහල් වැඩිදියුණු කිරීමත් සමඟ එම රෝහල්වලින් බාහිර ප්‍රතිකාර ලබා ගැනීම නේවාසික ප්‍රතිකාර ලබා ගැනීම ආදී ප්‍රතිකාර සඳහා ජනතාව ක්‍රමක් ක්‍රමයෙන් යොමුවීමත් සමඟ මාතර මූලික රෝහලට දැඩි පහසුවක් ලැබී ඇත.දකුණු පළාත් සභාව අරඹා ඇති නව වැඩපිළිවෙළ යටතේ පෞද්ගලික රෝහල්වල කටයුතු විධිමත් කිරීම සඳහා එම රෝහල්වල බලධාරීන් දැනුවත් කිරීමටත් විශේෂ ක්‍රමයක් හඳුන්වා දී ඇත.සායන සඳහා යන රෝගීන්ට වෛද්‍ය සටහන් තැබීමට ගෙනයන “ඇක්සයිස් පොත” වෙනුවට ළමා, මාතෘ කායික, ශෛල්‍ය යන රෝග කටයුතු සඳහා උපදෙස් මාලාවක් සහිතව පොත් 4ක් වෛද්‍ය සටහන් තැබීමට නොමිලේ ලබාදී තිබේ.එය දකුණු පළාත් සෞඛ්‍ය අමාත්‍යාංශය තබා ඇති තවත් සුවිශේෂ පියවරකි.පළාත් නිශ්චිත අරමුදල්වලින් මේ උපකරණ ලබාදීම මාතර දිස්ත්‍රික් සෞඛ්‍ය සේවා අධ්‍යක්ෂ කාර්යාලයේ දී දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා අතින් සිදුවුණි.දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා:- පසුගිය වසරේ දකුණු පළාතේ සෞඛ්‍ය සේවාවන් සඳහා රුපියල් මිලියන 190ක් වැය කළා.මේ වසරේ රුපියල් මිලියන 210ක් වෙන්කර තියෙනවා. සෞඛ්‍යයට වියදම් කරන අතිවිශාල මුදල් කන්දරාවේ ප්‍රමාණය මහජනතාව දන්නේ නෑ. මේ ලබාදෙන උපකරණවලට මිලක් නියම කිරීමට බැහැ.මේ උපකරණයකින් බේරගන්න ජීවිත දෙස බලනවිට ඒ උපකරණවලට මිල නියම කරන්න බැහැ.දකුණු පළාත් සෞඛ්‍ය ලේකම් යූ. ඒ. පී. වේලායුදන් මහතා ද කතා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201204</link>
    <topic>විවාහ යෝජනාවට අකැමැති වූ ‘වරදට’ ඇඟලුම් සේවිකාවට මහමඟදී පිහිපහර</topic>
    <author>කොච්චිකඩේ විශේෂ ඩී. මිහිදුකුල</author>
    <content>පවුලේ හැම කෙනාටම ඇඳුම් අරගෙන දුව සිංහල අවුරුද්දට එනවා ඇපල්, මුද්දරප්පලම්, එහෙම ගේනවා අපි නොකාපු පලතුරක් නැහැ. ඇයි දෙයියනේ මේ මිනිහා මගෙ රත්තරං දුවට මෙහෙම කළේ. ආයෙත් මට ඒ මුහුණ කවදාවත් දකින්නට ලැබෙන්නේ නැහැ.මෙලෙස තම දරුවන් පස් දෙනෙකුගෙන් යුත් පවුලේ හතරවෙනි දරුවා වූ හේරත් මුදියන්සේලාගේ තුලාරි ධම්මිකා හේරත්” නැමැති 26 හැවිරිදි තරුණියගේ ඝාතනය පිළිබඳ ඇයගේ පියා මීගමුව රෝහල් පරිශ්‍රයේදී හැඬූ කඳුලෙන් පැවසීය.ගල්ගමුවේ, නෑගම්පහ, ගල්මැටියාගමේ, කිතුනේගම, ගම්පියසේ පදිංචි හේරත් මුදියන්සේලාගේ රන්බණ්ඩා සහ විමලාවතී යුවළගේ හතරවැනි දරුවා වන තුලාරි ධම්මිකාට වැඩිමල් සහෝදරියන් දෙදෙනෙක්ද වැඩිමහල් සහෝදරයෙක්ද බාල සහෝදරයෙකුද සිටී.ඇයට පිහියෙන් ඇන මරා දමා තිබුණේ පසුගිය ජනවාරි 13 දා දහවල් 1.40ට පමණ කටුනායක, වලානෙ ලක්ෂ්මි විදුහලේ ක්‍රීඩා පිටිය පාරේදීය.එදින ඇය රැකියාවට යමින් සිටියදී මෙම අනතුරට මුහුණ පෑවාය. ඇයට මෙලෙස ශරීරයේ පස් හය පොලකට පිහියෙන් ඇන තිබුණේ ඇයව විවාහ කර ගැනීමේ අපේක්ෂාවෙන් විවාහ යෝජනා ඉදිරිපත් කළ අයෙකු විසිනි.ඇයට පිහිපහර එල්ලකිරීමෙන් පසු ඔහුද එම ස්ථානයේදීම වස පානයකර ඇත. කටුනායක පොලිසිය මඟින් ඔහු මීගමුව රෝහලට ඇතුළත් කර තිබේ.මියගිය තුලාරි ධම්මිකා තම මවුපියන්ටත් අක්කලා දෙන්නාටත් අයියාටත්, එලෙසම තම මල්ලීටත් දැඩි සේ ආදරය කළාය.සියඹලාන්ගමුව විද්‍යාලයෙන් හා නිකවැව විද්‍යාලයෙන්ද අධ්‍යාපනය ලැබූ තුලාරි අ.පො.ස (සාමාන්‍ය) පෙළ සමත් වී පාසල් ජීවිතය නිම කළේ පවුල් ඇති දරිද්‍රතාව හේතුකොට ගෙනය. ගොවිතැන් කර පියා උපයන දේ පවුලේ නඩත්තුවට ප්‍රමාණවත් නොවන බව ඇය තේරුම් ගෙන සිටියාය.වයස අවුරුදු 18 - 19 පමණ වන විටදී ඇයට අවශ්‍ය වූයේ කෙසේ හෝ රැකියාවක් කරමින් තම මව සහ පියාට පවුල ගොඩ නැඟීම අත්වැලක් වීමටය.එහෙයින් ඇය කටුනායකට රැකියාවට පැමිණියේ මීට වසර 08කට පමණ පෙරය. කටුනායක ආයෝජන ප්‍රවර්ධන කලාපයේ ඇගළුම් කම්හල් කීපයකම රැකියාව කර ඇති අතර මෙලෙස ඝාතනයට ලක්වන විට තුලාරි සේවය කරමින් සිටියේ කටුනායක බ්‍රෑන්ඩෙක්ස් ආයතනයේ කැපුම් අංශයේ සේවිකාවක් ලෙසය.ඇය එම ආයතනයට සේවයට ගොස් ගෙවී ගොස් තිබුණේ මාස 05ක් හෝ 06ක් පමණ කෙටි කාලයකි.තුලාරි ධම්මිකා රැකියාව කරමින් සිටි කාලයේ සිය ගම් පියසේ වූ නිවෙසට ගියේ මාස 2 කට 3කට වරෙකි. ඇය කටුනායක සිට ගමට යන විටත් ආපසු ගමේ සිට කටුනායකට පැමිණෙන විටත් කුරුණෑගල නගරයේ බස් නැවතුම්පොළ හරහා ගමන් කිරීම සාමාන්‍ය සිරිතකි. කුරුණෑගල නගරයේදී තුලාරිව දුටු 33 හැවිරිදි ප්‍රියශාන්ත නැමැත්තාට ඇය සමඟ ප්‍රේම සම්බන්ධයක් ඇති කර ගැනීමට උවමනා වී තිබුණි. ඒ පිළිබඳව විමසීමේදී ඇය පවසා තිබුණේ තම මවුපියන්ගෙන් අසන ලෙසයි. ඇයගේ පියා පවසන පරිදි ඇය ගමේදීවත් කිසිදු ප්‍රේමසම්බන්ධයක් ඇතිකරගෙන නොතිබූ බවත් ඇය සෑම විටම පවසා ඇත්තේ පියාගේත් මවගේත් කැමැත්ත මත තම විවාහය සිදුවන බවයි.මේ අනුව පසුගිය දෙසැම්බර් මාසයේදී දිනක තුලාරි සම්බන්ධයෙන් යෝජනාවක්ද රැගෙන ඇයව බලාපොරොත්තුවන ප්‍රියශාන්ත නැමැත්තා හා ඔහුගේ මව යැයි හැඳින්වූ කාන්තාවක්ද තුලාරිගේ මවුපියන් හමුවීමට ඇයගේ නිවෙසට ගොස් තිබේ. ඉතා හොඳීන් පිළිගෙන දිවා භෝජන සංග්‍රහයක්ද මේ දෙදෙනාට පිළිගන්වා ඇත. එහිදී ප්‍රියශාන්ත නැමැති අය හා ඔහුගේ මව විමසා සිටියේ තුලාරිව විවාහකරදීමට ඇති කැමැත්ත පිළිබඳවය. තුලාරිගෙ පියා පවසා ඇත්තේ කුඹුරුවැඩ අවසන්වූ පසු ඒ පිළිබඳව කල්පනා කර බලා තීරණයක් දෙන බවය.තුලාරිගේ පියා හැඬූ කඳුලෙන් යුතුව පැවසුවේ පසුගිය දෙසැම්බර් 11 දා තමාට තුලාරිව විවාහ කර ගැනීමට යෝජනාව ගෙන ආ ප්‍රියශාන්ත නැමැත්තාගෙන් දුරකතන ඇමතුමක් ලැබුණු බවයි. ප්‍රියශාන්ත නැමැත්තා තර්ජනාත්මකව පැවසුවේ “තුලාරිව මට දෙන්න බැරි නම් හෙට කටුනායකට ඇවිත් තුලාරිගේ මළ සිරුර අරගෙන යන ලෙසය. මෙලෙස තම දියණිය මරා දමන බවට දුරකතනයෙන් කළ තර්ජනයෙන් පසුව තුලාරිගේ පියා කළේ තම දියණියගේ ජංගම දුරකථනයට ඇමතීමයි. එහෙත් එම අවස්ථාවේ දුවගේ දුරකකථනය විසන්ධි කර තිබීම නිසා එම පණිවිඩය දුවට පැවසීමට නොහැකි වූ බව කඳුළු සලමින් පියා පවසන්නට විය.මගේ දුව නිතරම කිව්වේ තාත්තගෙයි අම්මගෙයි හිත රිදවලා කසාදයක් කවදාවත් නොකරන බවයි. මගේ දුවට ලොකු බලාපොරොත්තු තිබුණේ නැහැ. රැකියාව කරලා අම්මටයි තාත්තටයි සහෝදරයන්ටයි හොඳට සලකන්නයි ආසාව තිබුණේ. අනේ මගේ දුව කාටත් වරදක් කළ අයෙක් නෙමේ. මගේ ළමයව හරියට හොරු අරන් ගියා වගේ.අපේ ගෙදරට විවාහ යෝජනාව ගෙනාවට පස්සේ මම මේ තැනැත්තා ගැන සොයා බැලුවා. ඔහු බැඳපු කෙනෙක් බවත් දරුවෙක් සිටින තාත්තා කෙනෙක් බවත් ආරංචි වුණා. ඒ නිසා මේ විවාහයට විරුද්ධ වුණා. දුවට මේ ගැන කිව්වා. ඉන් පසු දුව මේ තැනැත්තාව මඟ හැරීමට පටන් ගෙන තියනවා යැයි පියා පැවසීය.තම දුප්පත්කමට යම්තම් හෝ යමක් සොයා ගන්නට ඈත පිටිසර ගමකින් පැමිණි තුලාරි ධම්මිකාට වූ ඉරණම ගැන නිකුත්තේගම නෑගම්පහ ජනතාව මහත් කම්පාවෙන් සිටිති. තම ජීවිතය ගැටගසා ගැනීමට පැමිණි මෙවැනි අහිංසක තරුණියක් අමානුෂික ලෙස ඝාතනය කිරීමට තරම් සමාජය දරුණු වී ඇත්තේ කාගේ වරදක්ද.කොට්ඨාස පොලිස් අධිකාරී චන්දන ගලප්පත්ති මහතාගේ හා කටුනායක පොලිසියේ ස්ථානාධිපති ප්‍රධාන පොලිස් පරීක්ෂක කමල් කිරිඇල්ල නිලධාරීන්ගේ උපදෙස් පිට අපරාධ අංශයේ ස්ථානාධිපති පොලිස් පරීක්ෂක සමන් ගමගේ, පොලිස් සැරයන්වරුන් වන අජිත් ජයසිංහ, වික්‍රමරත්න, යන නිලධාරීහු විමර්ශන කටයුතු මෙහෙයවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201205</link>
    <topic>පොලිසිය අසල කඩේකින් හොරට බඩු අරන් කට්ටි පනින්න හැදූ කොස්තාපල් අසීරුවේ</topic>
    <author>එම්.ඒ.ආර්. මනුකුලසූරිය හිරියාල සමූහ</author>
    <content>වයඹ පළාතේ පොලිස් ස්ථානයක් ඉදිරිපිට මුස්ලිම් වෙළෙන්දෙකු සතු කඩයක් තිබුණි.ස්ථාන මාරුවීමක් ලබා එම පොලිසියට පොලිස් කොස්තාපල්වරයෙක් පැමිණියේය.වැටුප් ලැබුණු පසු ගෙවන පොරොන්දුවට මෙම කඩයෙන් බඩු ණයට ගැනීමට ඔහු පුරුදු වූවේය.මාස තුනක් ගතවුවද, ලබා ගත් බඩු සඳහා මුදල් නොගෙවීම නිසා මුදලාලිට රාළහාමි පිළිබඳව දැඩි සැකයක් මෙන්ම කෝපයක්ද හට ගත්තේය.“රාළහාමි, දැන් මාස තුනයි. තවමත් පඩි ලැබුණේ නැද්ද ? දිනක් කඩයට පැමිණි රාළහාමිගෙන් මුදලාලි විමසුවේය.“නෑ මුදලාලි, ලැබුණා නම් නොගෙවා ඉන්නවද? මොකද අපි රට අත්හැරලා යනවාද ? රාළහාමි ඇසුවේය.මෙම වදන් අසා සිටි මුදලාලි පසුදිනම තමන් පෞද්ගලිකව දන්නා හඳුනන පොලිස් අධිකාරිවරයකු හමුවීමට ගියේය.කාලයක සිට දන්නා හඳුනන නිසා පොලිස් අධිකාරි මුදලාලිව උණුසුම් ලෙස පිළිගත්තේය.“සර්...සර්ලගෙ දෙපාර්තමේන්තුවෙ නිලධාරීන්ට වෙලාවට පඩි ගෙවන්නෙ නැද්ද ?” මුදලාලි ඇසුවේය.“ඇයි නැත්තෙ,? හැම මාසෙම 25 වැනිදාට ගෙවනවනෙ.ඇයි මුදලාලි මොකක්ද ප්‍රශ්නෙ..?” පොලිස් අධිකාරිවරයා විමතියෙන් මෙන් විමසුවේය.මුදලාලි සිද්ධිය පිළිබඳ තොරතුරු පොලිස් අධිකාරිවරයා වෙත කියා සිටියේය.“මුදලාලි යන්ඩ.මම ඔය ප්‍රශ්නය අදම විසඳලා දෙන්නම්.“හොඳමයි සර්....”මුදලාලි කාර්යාලයෙන් බැහැරව ගිය පසු පොලිස් අධිකාරි අදාල පොලිස් කොස්තාපල්වරයාට දුරකථනයෙන් කතා කොට දැඩි සේ අවවාද කළේය. මුදලාලි හමුවී සමාව ගෙන ණය සියල්ල ගෙවා දමන ලෙසට තදින් කියා සිටියේය.ඒ අනුව පසුදින පොලිස් කොස්තාපල්වරයා සිය හිතවත් කොස්තාපල්වරයකුද සමග මුදලාලි හමුවීමට ගියේය.“ඇයි මුදලාලි එස්.පී. මහත්තයා හම්බවෙන්ඩ ගියේ ? ඕක ගොඩින් බේරගන්න තිබුණනෙ....”මුදලාලි කට කොණකින් සිනාසුණා මිස කිසිවක් කීවේ නැත.“මට සමාවෙන්න මුදලාලි .මෙන්න සල්ලි.....”මුළු ණය මුදලම මේසය මත තැබූ රාළහාමි වහා කඩයෙන් පිටවී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=r1201206</link>
    <topic>කොන්දොස්තරගේ උප්පරවැට්ටියෙන් තරුණ යුවළට හීන් දාඩිය දාලා</topic>
    <author>මහනුවර දිසා සමූහ කේ. චන්ද්‍රරත්න</author>
    <content>පෞද්ගලික බස් රථයකට එක්වූ අලුත්ම කොන්දොස්තර මහතා හරිම කඩිසර ය. එමෙන්ම හොඳ උප්පරවැට්ටි දන්නා අයෙකි.බස්රථයේ ඇත්තේ සීට් 20 කි. ගොඩකරවා ගත හැකි මගීන් ප්‍රමාණය හතළිහකි. මහනුවරින් ගමන ආරම්භ කරන මේ බස් රථය කිලෝ මීටර් 13ක් මඟ ගෙවා ගමන නිමා කරන්නේ තරමක් දුෂ්කර ගම්මානයකිනි. අලුත් කොන්දොස්තර මහතා සෑම බස් නැවතුම් පොළකම බස් රථය නවත්වාගන මගීන් එක්රැස් කරයි.ඔහුගේ භාෂාවෙන් හා නගින්න, නගින්න සීට් තිබෙනවා නගින්න යයි කියයි.දිනක් මාර්ගයේ රැඳී සිටි අලුත විවාහපත් යුවළක් දැක එම ස්ථානයේ බස් රථය නවත්වා ගත් කොන්දොස්තර මහතා සීට් තියෙනවා නගින්න නගින්න යයි මේ යුවළට කීය. මේ යුවලද කඩිමුඩියේ බස් රථයට නැග ගත්තේ මහත් සතුටකිනි.බසයට නැග ගත් මේ යුවළ වාඩිවෙන්න තිබෙන සීට් එක කොහේ දැයි විපරම් කර බැලූහ.නමුත් ඉඳ ගන්නට සීට් එකක හෝ ඉඩක් නැත.යුවළ දැඩි කෝපයෙන් පුපුර පුපුර ගමන නිමාව දක්වාම ගමන් ගත්හ.බහින අය සල්ලි අතට ගන්න මාරු සල්ලි ගන්න යයි හඬ නගා කොන්දොස්තර මහතා කීය.යුවළ නියමිත තැනට ළඟා වූහ.බස් රථයේ සීනුව නාද කොට බස් රථයෙන් බැසීම සඳහා බස් රථයේ දොරටුව කරා ළඟා වූහ.සීට් තියෙනවා කියල අපව නග්ගා ගත්තා බහිනකන් හිටගන ආවේ යයි මනාල තරුණයා බස් ගාස්තු කොන්දොස්තර අතට දෙමින් කීය. කොන්දොස්තර මහතා හඬ අවදි කෙළේ ය. සීට් තියෙනවා හැබැයි ගැබිනි අයට හා ආබාධිත අයට.ඔයාල දෙන්නා ඒ කොට්ඨාස දෙකටම අයත් නෑ නේදැයි කොන්දොස්තර මහතා ප්‍රශ්න කෙළේ ය. තරමක අවඥාවෙන් යුතුව ය.නව යුවලට කර කියා ගන්න දෙයක් නැත. වස ලජ්ජාව. බස් රථයේ ගමන් ගන්නා පිරිසට හිනාය.නව යුවළ හීන් සීරුවෙන් අහක බලාගන පාරෙන් එහා පැත්තට පැන ගත්තේ ලජ්ජාවෙන් මිරිකෙමිනි.ඒ දෙස බලා සිටි කොන්දොස්තර මහතා කොහොම ද මගෙ වැඩ යයි කියා කමිස කොලර් එක එස වූයේ මහා වීරයකු මෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=s1201201</link>
    <topic>ශ්‍රී ලංකාව සිවුවැනි තරගයට අද මුහුණ දෙන්නේ කෙසේද ?</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>දකුණු අප්‍රිකානුවන් සමග පැවැත්වෙන තරග 5කින් සමන්විත එක්දින තරගාවලියේ තරග 3-0ක අන්ත පරාජයක් කරපින්නා ගත් ශ්‍රී ලංකාව අද (20) දකුණු අප්‍රිකාවේ කිම්බර්ලි නුවර දී දිවා රාත්‍රි සිවුවැනි එක්දින තරගයට සහභාගි වේ.දෙපිල අතර පාල් නුවර පැවැති පළමු එක්දින තරගයෙන් ලකුණු 258ක දරුණු පරාජයක් ලැබූ ශ්‍රී ලංකාව, ඊ්ස්ට් ලන්ඩන් නුවර පැවැති දෙවැනි තරගයෙන් කඩුලු 5ක පරාජයක් ලැබීය. බ්ලුම්ෆොන්ටේන් නුවර දී නිමාවට පත්වූ තුන්වැනි තරගය ඩක්වර්ත් – ලුවිස් ක්‍රමවේදය අනුව ලකුණු 4කින් පරාජයවීමට ශ්‍රී ලංකාවට සිදුවිය.ශ්‍රී ලංකාවට වාසිදායකව තිබූ තුන්වැනි එක්දින තරගය වර්ෂාව හේතුවෙන් ඩක්වර්ත් – ලුවිස් ක්‍රමවේදය අනුව දකුණු අප්‍රිකාවට වාසිදායකව තීරණය වීම එක් අතකින් අවාසනාවන්ත කරුණක් වූවත්, අනිත් අතට ඒ තරගයේ දී ශ්‍රී ලංකා පිලේ පන්දුරැකීම දුර්වල මට්ටමක නොතිබුණානම් ලකුණු 15-20ක් පමණ ආවරණය කරමින් තරගයේ ජයග්‍රහණයට මංවිවර කරගැනීමට ඉඩ තිබිණි.ටෙස්ට් තරගමාලාවේ දී මෙන්ම එක්දින තරගාවලියේ දීත් ලැබූ අන්ත පරාජයේ කටුක අත්දැකීම් සමග සිය කණ්ඩායම මෙහෙයවන නායක තිලකරත්න ඩිල්ෂාන්ට අද තරගයේ ජයග්‍රහණය යම් තරමක මානසික ඔසුවක් වනු නිසැකය. නමුත් ජයග්‍රහණය සඳහා නම් දකුණු අප්‍රිකාව හමුවේ තුන්ඉරියව්වෙන්ම පසුබැමකට ලක්වී සිටින ශ්‍රී ලංකා ක්‍රීඩකයන් මීට වඩා කැපවීමෙන් හා වගකීමෙන් යුතුව ක්‍රීඩා කළයුතුව ඇත.‘බැටිං ඕල්රවුන්ඩර්’ ලෙස ඩිල්ෂාන් හඳුන්වනු ලබන කෝසල කුලසේකර පිත්තෙන් මෙන්ම පන්දුයැවීමෙන් ද අසාර්ථකවෙද්දී ඔහු වෙනුවට තිසර පෙරේරා හෝ තුන්වැනි තරගයේ දී යොදා නොගැනීම විමතියට කරුණකි. කෝසල ‘බැටිං ඕල්රවුන්ඩර්’ ලෙස යොදාගත්තේ නම් ඔහු නුවන් කුලසේකරට පසුව පිටියට පැමිණෙන්නේ ඇයිදැයි යන්න ගැටළුවකි. අනිත් අතට පන්දුයවන්නකු ලෙස යොදාගත්තේ නම් පළමු තරගයේ දී ඕවර 6ක් පමණක් ද, දෙවැනි තරගයේ දී එක් ඕවරයක් පමණක් ද ලබා දීමට කටයුතු කිරීම ගැටළුවකි.කෙසේවෙතත් සමස්ත එක්දින තරගාවලිය පුරාවටම ශ්‍රී ලංකා ක්‍රීඩකයෝ සුපුරුදු දස්කම් අතරට පැමිණීමට අසමත්වීම ඉතා කණගාටුදායකය.ශ්‍රී ලංකා පිලට දැන් සිදුවී ඇත්තේ ශ්‍රී ලංකා එක්දින ක්‍රිකට් ඉතිහාසයේ පළමුවරට තරග 5කින් සමන්විත එක්දින තරගාවලියක් 5-0ක් ලෙස පරාජයවීමේ අපකීර්තියෙන් මිදීමටය. ඒ සඳහා තරග 2ක් (අද තරගය ද ඇතුළුව) ඉතිරිව ඇත.තුන්වැනි තරගයේ දී ඉක්මන් ලකුණක් කරාගිය මහේල ජයවර්ධන පාපැටලී ඇදවැටීමේ හේතුවෙන් ආබාධයකට ලක්වූ අතර ඔහු පෙරේදා එම්. අයි. ආර් . පරික්ෂණයකට යොමුකළ බව ශ්‍රී ලංකා පිලේ කළමනාකරු අනුර තෙන්නකෝන් මහතා පැවැසීය.ඒ අනුව අද තරගයේ දී මහේල වෙනුවට ළහිරු තිරිමාන්න හෝ සචිත්‍ර සේනානායක ක්‍රීඩා කරනු ඇත. එමෙන්ම තුන්ඉරියව් ක්‍රීඩක තිසර පෙරේරාට ද අද තරගයේදී අවස්ථාවක් හිමිවීමට බොහෝදුරට ඉඩකඩ ඇත.අද තරගයට දකුණු අප්‍රිකානු පිලේ ඩේල් ස්ටේන් සහභාගි නොවන අතර ඒ වෙනුවට එක්දින කණ්ඩායමට අළුතින් එක්වූ වේගපන්දුයවන වර්නන් ෆිලෙන්ඩර් ට අවස්ථාව හිමිවීමට බොහෝදුරට ඉඩ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=s1201202</link>
    <topic>ක්‍රිකට් තේරීම් කමිටු මුල් පුටුව අසන්තාට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිල දිගින් දිගටම ලබන පරාජයෙන් මුදා ගැනීම උදෙසා ශ්‍රී ලංකා ක්‍රිකට් තේරීම් කමිටු සභාපති ලෙස අසන්තා ද මෙල් මහතා පත්කිරීමට ක්‍රීඩා ඇමැති මහින්දානන්ද අළුත්ගමගේ මහතා ඊයේ පියවර ගත්තේය.මෙල් මහතා ලෝක කුසලාන තරගාවලියට පෙරද මේ තනතුරේ කටයුතු කළේය.වසර එකහමාරකට පසුව නැවැතත් අසන්තා ද මෙල් මහතාව ක්‍රිකට් තේරීම් කමිටු සභාපති තනතුරට පත් කිරිම විශේෂත්වයකි.අසන්තා ද මෙල් මහතා සමග නව තේරීම් කමිටු සාමාජිකයන් ලෙස අමල් සිල්වා, හේමන්ත වික්‍රමරත්න, දොන් අරුණසිරි යන මහත්වරු පත්ව සිටිති.මේ සියලු දෙනාම මෙයට පෙර ශ්‍රී ලංකා ක්‍රිකට් තේරීම් කමිටු සාමාජිකයන් ලෙස කටයුතු කිරීම විශේෂත්වයකි.හිටපු තේරීම් කමිටු සභාපති දුලිප් මෙන්ඩිස් මහතා ශ්‍රී ලංකා ක්‍රිකට් පිලේ ඉදිරි ඔස්ට්‍රේලියානු සංචාරයේදී කළමනාකරු ලෙස පත් කිරීමට යෝජනා වී ඇත.නව සභාපති අසන්තා ද මෙල් මහතා ඇතුළු ක්‍රිකට් තේරිම් කමිටුව ලබන මාසයේ ඔස්ට්‍රේලියාවේ සංචාරය කරන ශ්‍රී ලංකා පිල නම් කිරීම මේ සති අන්තයේ සිදු කිරීමට නියමිතය.මෙල් මහතා ශ්‍රී ලංකා පළමු ටෙස්ට් තරගයේ සිට ටෙස්ට් තරග 17කට හා එක්දින ජාත්‍යන්තර තරග 57කට ක්‍රීඩා කර ඇත. ඔහු අවස්ථා කිහිපයකදීම වරින්වර ක්‍රිකට් තේරීම් කමිටුවට පත්වූ අත්දැකීම් බහුල අයෙකි.මේ අතර ශ්‍රී ලංකා ක්‍රිකට් පුහුණුකරු තනතුරට යෝජනාවී ඇති දකුණු අප්‍රිකාවේ ග්‍රෙහැම් ෆෝඩ් මහතා එරට පුහුණුකරු තනතුර දැරූ ‘ඩොල්ෆින්’ ක්‍රීඩා සමාජයෙන් ඉල්ලා අස්වී තිබේ. ඔහු පවසන්නේ ජාත්‍යන්තර ක්‍රිකට් පිටියේ සේවය සඳහා ක්‍රීඩා සමාජ පුහුණුකරු තනතුරෙන් ඉල්ලා අස්වූ බවය.ග්‍රෙහැම් ෆෝඩ් මහතා දකුණු අප්‍රිකානු ක්‍රිකට් පිලේ හිටපු පුහුණුකරු වූ අතර කෙන්ට් ක්‍රීඩා සමාජයේ ක්‍රිකට් අධ්‍යක්ෂවරයා ද විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=s1201203</link>
    <topic>සනත්-මුරලි ලක්ෂ ගණනකට විකිණෙති</topic>
    <author/>
    <content>ප්‍රථම වතාවට පැවැත්වෙන බංග්ලාදේශ ප්‍රිමියර් ලීග් විස්සයි20 ක්‍රිකට් තරගාවලිය සඳහා ඊයේ පැවැත්වුනු වෙන්දේසියේදී සනත් ජයසූරිය ඩොලර් 110,000ක මුදලකටද (රාජ්ෂාහි) මුත්තයියා මුරලිදරන් ඩොලර් 100,000ක මුදලකටද (චිතගොං) අලෙවි විණි.වැඩිම මුදලකට අලෙවි වූයේ හිටපු පාකිස්තාන නායක ෂහිඩ් අෆ්රිඩි ය.පෙබරවාරි 10 සිට 28 දක්වා පැවැත්වෙන තරගාවලියේ අනුග්‍රාහකයින් හය දෙනාගෙන් පස් දෙනෙකු අතර පැවැති උණුසුම් ලන්සු තැබීමකින් පසුව අෆ්රිඩි ඩොලර් 700,000කට ඩකා කණ්ඩායමට අලෙවි කෙරිණි. කෙසේ වෙතත්, තුන් ඉරියව්වෙන්ම කැපී පෙනෙන ක්‍රීඩක අෆ්රිඩි ට ක්‍රීඩා කිරීමට හැකිවනුයේ තරගාවලියේ අවසන් දින දෙකේදී පමණි. ඔහු, එංගලන්තයට එරෙහිව එක්සත් අරාබි එමීර් රාජ්‍යයේ පැවැත්වෙන තරගාවලියේ පාකිස්තාන කණ්ඩායම නියෝජනය කරමින් සිටීම ඊට හේතුවයි.පෙබරවාරි 14 වැනිදා සිට තරගාවලියට සහභාගි වන බටහිර ඉන්දීය කොදෙව් පිතිකරු ක්‍රිස් ගේල් දෙවැනියට වැඩිම මුදලකට අලෙවි වූ ක්‍රීඩකයා විය. බැරිසල් කණ්ඩායම ඩොලර් 551,000ක මුදලකට ඔහුව මිලදී ගත්තේය. ගේල්ගේ සගයන් වන මාලන් සැමුවල්ස් හා කිරන් පොලාඩ් ඩොලර් 360,000 හා 300,000තට පිළිවෙලින් රාජ්ෂාහි හා ඩකා කණ්ඩායම් විසින් මිලදී ගනු ලැබිණි.පාකිස්තානයේ ෂොයිබ් මලික් (චිතගොං - ඩොලර් 150,000), කොදෙව් පිලේ ඩ්වේන් බ්‍රාවෝ (චිතගොං - 150,000), ඔස්ට්‍රේලියාවේ බ්‍රැඩ් හොග් (බැරිසල් - ඩොලර් 140,000) වැඩි මිලට විකිණුනු සෙසු ක්‍රීඩකයෝ වූහ.එංගලන්තයේ දඟ පන්දු යවන ක්‍රීඩක මොන්ටි පනීසාර් හා හිටපු දකුණු අප්‍රිකානු පිතිකරු හර්ෂල් ගිබ්ස් ට මේ වෙන්දේසියේදී ඉල්ලුමක් නොතිබිණි. කිසිම ඉන්දියානු ක්‍රීඩකයෙක් වෙන්දේසියට ඇතුළත් නොකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=s1201204</link>
    <topic>මලල ක්‍රීඩා සංගමයට අදට වයස 90යි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයට අදට වසර 90ක් සපිරෙයි ශ්‍රී ලංකාවට ඔලිම්පික් පදක්කම් 2ක් ඇතුළු පොදු රාජ්‍ය මණ්ඩල, ආසියානු පදක්කම් රැසක් මේ වකවානුව තුළ අත්කර දීමට මලල ක්‍රීඩා සංගමයට හැකිවී තිබේ.දැනට මේජර් ජෙනරාල් පාලිත ප්‍රනාන්දු මහතාගේ සභාපතිත්වයෙන් හා ජී.එල්.එස්. පෙරේරා මහතාගේ ලේකම් ධූරයෙන් ක්‍රියාත්මක වන මලල ක්‍රීඩා සංගමය 90වැනි වසර සපුරද්දී ආසියාතික කණිෂ්ඨ මලල ක්‍රීඩා සූරතාවලිය ශ්‍රී ලංකාවට ලැබී තිබීමද විශේෂත්වයකි. වත්මන් ජනාධිපති මහින්ද රාජපක්ෂ මහතා වසර 1997දී ශ්‍රී ලංකා මලල ක්‍රීඩා සංගමයේ සභාපති ධුරය දැරූ අතර 87-91 කාලයේදී හිටපු ඇමැති ලලිත් ඇතුලත්මුදලි මහතා සභාපති ලෙස කටයුතු කළේය.එයට අමතරව ඇමැති ජනක බණ්ඩාර තෙන්නකෝන් මහතා ද මලල ක්‍රීඩා මුල් පුටුව හෙබවීය. මේ දක්වා සභාපතිවරු 32ක් යටතේ පාලනයවූ ශ්‍රී ලංකා මලල ක්‍රීඩා සංගමයේ ප්‍රථම සභාපති ලෙස බ්‍රිතාන්‍ය ජාතික ටී.වයි.රයිට් මහතා ද ලේකම් ලෙස ආර්. ඩබ්ලිව් කැටට් මහතා ද කටයුතු කළහ. වසර 90ක් පිරෙන ශ්‍රී ලංකා මලල ක්‍රීඩා සංගමයේ 2012 වසරේ මුල්ම මහා සභා රැස්වීමද අද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=s1201205</link>
    <topic>දොන් බොස්කෝ ක්‍රීඩා සමාජයට දඩයක්</topic>
    <author>ප්‍රින්ස් ගුණසේකර</author>
    <content>දෙපිලම එකම වර්ණයක ඇඳුමෙන් සැරසී පාපන්දු පිටියට පැමිණීමෙන් ඇතිවූ ආරවුලක් දුරදිග යෑමෙන් නාවික හමුදාව සමග තරගය වර්ජනය කළ දොන් බොස්කෝ ක්‍රීඩා සමාජයට ශ්‍රී ලංකා පාපන්දු සම්මේලනයේ විනය කමිටුව දඬුවම් පනවා ඇත.දොන් බොස්කෝ පිලේ නායක මංජුල කුමාරට ඉදිරි තරග දෙකක් තහනම් කළ අතර ක්‍රීඩා සමාජයේ විනය විරෝධි හැසිරීමට රුපියල් 5000ක දඩයක් නියම කෙරුණි.ඒ සමගම දොන් බොස්කෝ පිලේ ක්‍රීඩකයන්ට, පුහුණුකරුට හා නිලධාරී පිරිසට දැඩි අවවාද කිරීමට ශ්‍රී ලංකා පාපන්දු විනය කමිටුව පියවර ගත්තේය.චැම්පියන් ලීග් පාපන්දු තරගාවලියේ දොන් බොස්කෝ හා නාවික හමුදාව අතර තරගය විනාඩි 25ක් පමණ ක්‍රීඩා කර වර්ජනය කර පිටව යෑම බලවත් වරදක් බව ශ්‍රී ලංකා පාපන්දු සම්මේලනයේ විනය කමිටු ප්‍රකාශකයෙකු ‘දිනමිණ’ට පැවැසීය.මෙය නරක පූර්වාදර්ශයක් වන හෙයින් මේ පිළිබඳ දැඩි ක්‍රියාමාර්ගයකට එළැඹීමට තීරණය කල බව එම ප්‍රකාශකයා වැඩි දුරටත් පැවැසීය.හෙත් තරග විනිසුරු හිතාමතා දොන් බොස්කෝ ක්‍රීඩකයන්ට රතු කාඩ්පත් පෙන්වීම පිළිබඳ ලිඛිතව කරුණු ඉදිරිපත් කළ ද ඒ සඳහා නිසි ක්‍රියාමාර්ග නොගත් බවට චෝදනාවක් ගොනු වී ඇත.දොන් බොස්කෝ ක්‍රීඩකයන් තරගයට නිල් හා සුදු ඇඳුමින් සැරසී පැමිණ සිටි අතර නාවික හමුදාව ද ඒ හා සමාන ඇඳුමකින් තරගයට පිවිසීමෙන් ආරවුල ආරම්භ විය. ‘හෝම් ග්‍රවුන්ඩ්’ ක්‍රීඩා සමාජයවූ නාවික හමුදා පිලට පාට වෙනස් ඇඳුමක් භාවිත කිරීමට උපදෙස් නොදී දොන් බොස්කෝ ක්‍රීඩකයන්ට ඇඳුම වෙනස් කිරීමට විනිසුරු බල කළ බව දොන් බොස්කෝ පිලේ විරෝධය ආරම්භ වීමට හේතුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=f1201201</link>
    <topic>අධි නීතිඥ ගෝමින් දයාසිරි</topic>
    <author/>
    <content>එල්. ටී. ටී. ඊ ත්‍රස්තවාදීන්ට එරෙහිව ශ්‍රී ලංකා හමුදාව දියත් කළ මානුෂික මෙහෙයුමේ දී සිදු වූවා යැයි කියන මානව හිමිකම් උල්ලංඝණය කිරීම් සම්බන්ධයෙන් අමරිකාවේ වෙසෙන කොටි හිතවාදී දෙමළ ඩයස් පෝරාව විසින් පසුගිය වසරේ දී ශ්‍රී ලංකා ජනපති මහින්ද රාජපක්ෂ මහතාට එරෙහිව කොළොම්බියානු අධිකරණයක චෝදනා ගොනු කෙරිණි. එහිදී දුන් තීන්දුවකට අනුව ශ්‍රී ලංකාවේ රාජ්‍ය නායකයාට විරුද්ධව අමරිකාවේ කිසිදු අධිකරණයක නඩු පැවරිය නොහැකි බවට එරට රාජ්‍ය දෙපාර්තමේන්තුව පසුගිය 13 වන දා ප්‍රකාශයට පත් කළේ ය. නීති විශාරදයකු වූ අධි නීතිඥ ගෝමින් දයාසිරි මහතාගෙන් අපි මේ පිළිබඳ සැබෑ තතු විමසුවෙමු. මේ ඒ පිළිබඳ ඔහු දැක් වූ අදහස් ය.නීතියේ සඳහන් වෙනවා ස්වෛරී රාජ්‍යයක කිසිදු නායකයකුට ලෝකයේ කිසිම අධිකරණයකින් කිසිදු චෝදනාවක් සඳහා නඩු පවරන්න බැහැ කියලා. ඒ අනුව අමෙරිකානු අධිකරණයට සිදු වුණා නීතියේ සඳහන් ඒ වගන්ති අනුව යමින් තම තීන්දුව ප්‍රකාශ කරන්න. ඒ නිසා කිසිදු අධිකරණයකින් ජනාධිපතිතුමාට එරෙහිව කිසිදු චෝදනාවක් යටතේ නඩු පැවරීමක් කිරීමේ හැකියාව ලෝකයේ කිසිදු අධිකරණයකට කරන්න බැහැ.මේක බොහෝම කල් යල්පැන ගිය නීතියක්. නීති පොතේ සඳහන් වන විධියට බොහෝ කලක් තිස්සේ බලපවත්වන දෙයක් මේක. අලුත් දෙයක් නොවේ.විශේෂයෙන්ම දෙමළ ඩයස් පෝරාව එය කළේ ලෝක අවධානය ක්ෂණිකව දිනාගෙන ඒ තුළින් කීර්තිය අත්කර ගන්න. ඔවුන් කෙරෙහි අවධානය දිනාගන්න. නමුත් පැරැණි නීතියක් ස්ථාපිතව තිබියදී එහි සැබෑ තත්ත්වය දැන දැනත් ලෝකයා හමුවේ ජනපි‍්‍රය වෙන්න ගිය දෙමළ ඩයස් පෝරාවට අන්තිමට මුහුණේ දැලි ගාගන්න සිදු වුණා. එය ඔවුනටම පාරා වළල්ලක් වුණා. ලෝක අපවාදයට ලක් වුණා. අධිකරණය හමුවට ගෙන්වූ අමරිකාවත් මේ සිද්ධියෙන් ලෝකයා හමුවේ පිළිකුලට ලක් වුණා.ලෝකයේ ඕනෑම පුද්ගලයකුට අධිකරණයකින් සිතාසියක් එවන්න පුළුවන්. ඒක ලොකුවට සැලකිය යුතු දෙයක් නොවේ. නමුත් නීතිඥයන් මාර්ගයෙන් ජනාධිපතිතුමා ශ්‍රී ලංකා රාජ්‍යයේ ස්වෛරී රාජ්‍ය නායකයා ලෙස අධිකරණයට කරුණු ඉදිරිපත් කළ වහාම, අධිකරණය තීන්දුව ප්‍රකාශයට පත් කළා, එතුමාට විරුද්ධව අමෙරිකාවේ කිසිදු අධිකරණයක නඩු පවරන්න බැහැ කියලා. අධිකරණයට කරුණු ඉදිරිපත් කළා එතුමා ශ්‍රී ලංකා ස්වෛරී රාජ්‍යයේ නායකයා බව. අධිකරණය එය පිළිගත්තා. මේ නිසා අමෙරිකාවේ වෙසෙන එල්. ටී. ටී. ඊ හිතවාදී දෙමළ ඩයස් පෝරාව එරට තුළම අපකීර්තියට පත් වුණා.ඔව්. එයින් ද සිදු වුණේ විදෙස් ගත දෙමළ සමාජය, රාජ්‍ය නායකයන් සහ එම රටවල පුරවැසියන් ඉදිරියේ අපකීර්තියට පත්වීම. මොකද තහනම් සංවිධානයක් වූ එල්. ටී. ටී. ඊ සංවිධානය එම රටවල ගෙන යන මෙවැනි අදූරදර්ශී ක්‍රියාවන් නිසා දෙමළ ඩයස් පෝරාවට කිසියම් හෝ හිතවත්කමක් යම් පිරිසකගේ ඇතිවුණා නම් එම පුද්ගලයන්ගේ පවා පිළිකුලට ලක්වීම. විශ්වාසය බිඳ වැටීම. කොටින්ම එල්.ටී.ටී.ඊ සංවිධානය ලැබූ තවත් විශාල පරාජයක් එය.චිලී රටේ පිනෝෂේ නම් ඒකාධිපති රාජ්‍ය නායකයාට විරුද්ධව එංගලන්තය උසාවියකින් මෙවැනි නඩු පැවරීමක් කරල තියෙනවා.විශේෂයෙන්ම ඊව්ඒ සංවිධානය ගෙන යන ක්‍රෝධය වෛරය පළිගැනීම ආදී අදහස් මුදුන් පමුණුවා ගැනීමට ප්‍රකාශ නිකුත් කරමින් නැවත ජාතිවාදී ප්‍රශ්න ඉස්මතු කර ජාතිවාදයක් රට තුළ ඇති කිරීමට ගන්නා උත්සාහය.ඇත්ත වශයෙන්ම ඊව්ඒ සංවිධානය උතුරේ දෙමළ ඡන්ද දිනාගැනීමේ අරමුණින් ජාතිවාදය පතුරුවා නැවත වරක් රට යුද්ධයකට තල්ලු කිරීමට යි මේ සැරසෙන්නේ. ඒ නිසා රජය ඊව්ඒ සංවිධානය සමඟ සාකච්ඡා මඟට එළැඹීම කොටින් සමඟ කළ සාකච්ඡා හා සමාන ප්‍රතිඵල ගෙන දෙන්නක් බව යි මගේ හැඟීම. කිසි දිනක ඔවුන් සමඟ විසඳුමක් ඇති කර ගැනීමක් ගැන අපට උප කල්පනයක් කරන්න බැහැ.උගත් පාඩම් කොමිසමේ නිර්දේශ ක්‍රියාත්මක කර හැකි ඉක්මනින් ද්‍රවිඩ ජනතාවගේ හදවත දිනාගැනිමට මධ්‍යම රජය ක්‍රියා කළ යුතුයි. එයයි මෙයට ඉදිරිපත් කළ හැකි ක්ෂණික වේගවත් හා ඉක්මන්ම වූ සාර්ථකම විසඳුම.රජය විසින්ම පත් කළ කොමිසම, සියලු පාර්ශ්ව සමඟ සාකච්ඡා කර රජයට ද චෝදනා එල්ල කරමින් මානව හිමිකම් උල්ලංඝණය කළ අවස්ථාවන් පවා පෙන්වා දෙමින්, ස්වාධීන පොලිස් කොමිසම පවා බලාත්මක කිරීමට නිර්දේ්ශ කරමින්, ඉදිරිපත් කළ වාර්තාව ක්‍රියාත්මක කිරීම, රටට ජාත්‍යන්තර වශයෙන් එල්ල කළ චෝදනාවල්වලට හොඳ පිළිතුරක්.ඒ වගේම මෙය රටට උදා වූ ස්වර්ණමය අවස්ථාවක්. මෙය මඟ හැර යාම තරම් අදූර දර්ශී පියවරක් තවත් නැහැ. ඒ නිසා දෙමළ ඩයස් පෝරාව වගේම සිංහල ඩයස් පෝරාවක්ද අද ක්‍රියාත්මක වෙනවා. මධ්‍යම රජය කළ යුතු ක්ෂණිකම කාර්යය වන්නේ විරෝධතා නොතකා උගත් පාඩම් කොමිසමේ නිර්දේශ ක්‍රියාත්මක කිරීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=f1201202</link>
    <topic>මම එක වගේ චිත්‍රපට දෙකක් හදන්නේ නැහැ</topic>
    <author/>
    <content>බුද්ධික කීර්තිසේන නිතරම අලුත් දෙයක් කිරීමට උත්සාහ කරන නිර්මාණකරුවෙක්. මහාචාර්ය ආරියරත්න ඇතුගලගේ තිර රචනයක් ආශ්‍රයෙන් ඔහු නිර්මාණය කළ ‘මාතා’ චිත්‍රපටය අද (20) දින ප්‍රදර්ශනය ඇරඹේ. මෙයට පෙර ඔහු නිර්මාණය කළ චිත්‍රපට ද්විත්වයටම වෙනස් තේමාවක් නව චිත්‍රපටය සඳහා තෝරා ගැනීම පිළිබඳ මාධ්‍ය මුල පුරා ඇති සංවාදය ගැන ඔහු අදහස් දැක්වූයේ මෙසේ ය.මම හැම විටම වෙනස් දෙයක් කරන කෙනෙක්. එය ‘සිහින දේශයෙන්’ හා ‘මිල්ලෙ සොයා’ සඳහා පමණක් නෙවෙයි ‘මාතා’ චිත්‍රපටයටත් අදාළයි. කවුරු හරි කියනව නම් ‘මාතා’ චිත්‍රපටයේ එහෙම වෙනසක් නැහැයි කියලා මට කියන්න තියෙන්නේ තව අවුරුදු දහයකින් ඔබට ඒ වෙනස පෙනේවි කියලා පමණයි.මගේ හැම චිත්‍රපටයක්ම එකිනෙකට වෙනස්. ඒ වගේම ඒවා අනිත් චිත්‍රපටවලට වඩා වෙනස්. දැනට ඇවිත් තිබෙන යුද චිත්‍රපට එක්ක බැලුවහම ‘මාතා’ වෙනම තැනක තිබෙනවා. මම චිත්‍රපට ප්‍රවනතාවයක් නිර්මාණය කළා ද කියන දේ සිනමාකරුවෙක් හැටියට මට කියන්න අමාරුයි. විචාරකයින් හෝ චිත්‍රපට රසවිඳින්නන් එය තීරණය කළ යුතුයි.ස්ටීවන් ස්පිල්බර්ග්, ඇලන් පාකර් වගේ අයගේ නිර්මාණ මට සිනමාව ගැන ආදරයක් ඇති කළා. ඒ අතර වසන්ත ඔබේසේකර, ධර්මසේන පතිරාජ, ලෙස්ටර් ජේම්ස් පීරිස් ගේ ‘නිධානය’, ධර්මසිරි බණ්ඩාරනායකගේ ‘තුන්වෙනියාමය’ පරාක්‍රම සිල්වාගේ ‘සෙවනැලි ඇද මිනිස්සු’ වගේ නිර්මාණ නැරඹූ පසු සිනමාව ඉගෙන ගත යුතු දෙයක් කියලා මට හිතුණා.වුඩි ඇලන්, බර්ග්මාන්, ඩේවිඩ් ලින්ච් වගේ අයගේ නිර්මාණ ඇසුරු කරන්න ලැබුණේ ඒ කාලයේදී. ඉගෙන ගෙන එළියට ආවයින් පස්සෙ ක්වින්ටන් ටැරන්ටිනෝ, මනිරත්නම්, ජොන් වු, ඩෙරික් ජාමන්, පීටර් ගි‍්‍රනවේ වගේ අයගේ නිර්මාණ මම නැරඹුවා. ඔවුන්ගේ ආභාෂය මට ලැබෙන්න ඇති. අපි කොයිතරම් කිව්වත් ඕනෑම කලා කෘතියක් අලුත් නැහැ. ඒවයේ මොකක් හෝ කොනක් ෂෙක්ස්පියර්ගේ වාක්‍ය ඛණ්ඩයක ගෑවිලා ඇති.හොඳම දේ දැන් කරන දෙයට වෙනස් දෙයක් ඊළඟට නිර්මාණය කිරීමයි. ඒක තමයි අභියෝගය. අද ‘සිහින දේශයෙන්’ කළා නම් මම හෙට කරන්නේ තවත් ‘සිහින දේශයෙන්’ චිත්‍රපටයක් නෙවෙයි. මම හෙට ආයිමත් තවත් ‘මාතා’ එකක් කරන්නේ නැහැ. ඒක ‘අවිගත්තෝ’ හෝ වෙනත් මොකක් හරි වෙන්න පුළුවන්.මේ ලෝකෙ එහෙම ස්ථීර මතවාදයක් ගැන නොහිතන කලාකාරයෝ කොට්ඨාසයක් ඉන්නවා. අපි අපේ ඥානය විභවයන් දියුණු වෙන අනුපාතය අනුව මතවාදත් වෙනස් කර ගන්නවා.බුද්ධාගමට අනුව බලනකොට මනුෂ්‍යයා නිතර වෙනස් විය යුතුයි. ඒ විදිහට මගේ සිතුම් පැතුම් පවා වෙනස් වීම සාධාරණයි. ඒ කියන්නේ ඊයේ මම ඔයත් සමඟ හොඳින් කතා කරලා අද අඳුනන්නේ නැහැ වගේ ඉන්නව කියන එක නෙමෙයි. නිර්මාණයන්ගේ අදහස් වෙනස් වෙනව කියන දෙයයි.මට ඒවා නැවත නරඹන විට එදා ඒ චිත්‍රපට ඇතුලේ නොදුටු දේවල් අද මට පෙනෙනවා. අද ‘මිල්ලෙ සොයා’ කළා නම් ඒ විදිහට නැවත කරන්නේ නැහැයි කියන්නේ ඒකයි.සමාජ දේශපාලන අවකාශය විතරක් නෙමෙයි ඒකට කියන්න බැරි තරම් සාධක බලපානවා. සමහර වෙලාවට කාලගුණය වගේ දේවල්. දැන් මෙතැනට තදින් අව්ව පායලා තිබුණ නම් මම මෙයට වඩා වෙනස් දෙයක් මේ ගැන කියයි. කෙටියෙන් කිව්වොත් චිත්‍රපටයක් බලනකොට ඒ අවස්ථාවෙ ස්වරූපයත් බලපානවා.අපි නිර්මාණකරුවෝ උප විඥානයෙන් කරන දේවල් තිබෙනවා. ඒවා අපිට වුණත් එකවරම පෙනෙන්නේ නැහැ. ‘මාතා’ දැන් බලන කොට මට එහෙම නොදැනුවත්වම වෙච්ච දේවල් පේන්න ගන්නවා.තිර රචනයෙන් අත්තිවාරමක් ලැබෙනවා. ඒක උඩ අපිට වුවමනා හැටියට කරනම් ගහන්න පුළුවන්. මම අත්හදා බැලීම්වලට යනවා. තිර රචනයේ කොතැනකවත් නොතිබුණු දේවල් සමහර වෙලාවට මම චිත්‍රපටයට ඇතුල් කරනවා.මට රුපියල් දහයක් වියදම් කරලා දාහක් වියදම් කළා වගේ පෙන්වන්න පුළුවන්. ‘මාතා’ චිත්‍රපටයේ පූර්ව ප්‍රචාරක පටය දැකපු මගේ අමෙරිකාවේ මිත්‍රයෝ ඩොලර් මිලියන 45 විතර වියදම් කරන්න ඇති කියලා හිතුවා. මිලියනයක්වත් අපිට වියදම් වුණේ නැහැ. ඒ දක්ෂතාවය එදා ඉඳන් මට තිබුණා. චිත්‍රපටය එක්තරා විදිහක මායාවක්නේ. එහෙම පෙනෙනව නම් ඒක හොඳයි.ඩොක්මා මගේ අදහසක් නෙවෙයි. මම කළේ ඒ අදහස ‘සත්‍ය’ ටෙලි නාට්‍යයට යොදා ගැනීම පමණයි. සම්පත් හිඟකමට ඩොක්මා අදහස හොඳ පිළිතුරක්. ආලෝකය හෝ සංගීතය වගේ දේවල් ගැන අවධානය යොමු නොකර නළුවන්ට හා පිටපතට වැඩි බරක් දීලා රූගත කිරීමයි ඩොක්මා විදිහට හඳුන්වන්නේ. මම ඒ රීති ඒ විදිහටම පිළි ගත්තේ නැහැ.තරුණයෝ මේ ප්‍රවණතාවය වැලඳ ගත්තා. සමහරුන්ට ඒ වෙනස තෙරුණේ නැහැ. සමහර නාලිකාවලටත් අත් කැමරාවක් යොදාගෙන නිර්මාණ කිරීම ඇල්ලුවෙ නැහැ. නමුත් දැන් මේ තත්ත්වය වෙනස්.ලංකාවෙ මුලින්ම ඩිජිටල් හෝ වීඩියෝග්‍රැපි මුලින්ම කළේ මම. ‘මිල්ලෙ සොයා’වලදි නාමාවලිය හා සමහර දර්ශන වීඩියෝ මාධ්‍යයෙන් රූගත කර පසුව එයට විශේෂ ප්‍රයෝග යොදා සිනමා මාධ්‍යයට පරිවර්තනය කළා.ඊළඟට එච්.ඩී.වී. තාක්ෂණයෙන් රූගත කර පසුව සිනමාවට හැරවීමත් ලංකාවේ මුලින්ම කළේ මම. ‘ මාතා’ චිත්‍රපටයේත් නව තාක්ෂණය භාවිතා කළා. කොහොමත් මම අලුත් වැඩක් කරන කොට මොකක් හරි අලුත් කෑල්ලක් එකතු කරනවා. නමුත් පසු කාලයකදි ඒක ලොකු දෙයක් වේවි. ඒක කළේ කවුද කියන එක පසු කාලයකදී අමතකව යාවි. ඒක ගැටලුවක් නෙවෙයි. විය යුත්තේත් එයයි.අද ලෝකයේ නිර්මාණය වෙන චිත්‍රපට සංඛ්‍යාවත් එක්ක බැලුවහම එහෙම වර්ගීකරණයක් කරන එක බලන ප්‍රේක්ෂකයාට පහසුයි. මම කැමතියි කියන එක නෙමෙයි. අපි හිතමු කෙනෙක්ට වාණිජ චිත්‍රපටයක් බලන්න හිතෙනව කියලා. එතකොට ඒක ඇතුලෙ කොයි තරම් නම් වර්ග තියෙනවද? විද්‍යා ප්‍රබන්ධ, රහස් පරීක්ෂක , හාස්‍ය කියලා වර්ග කළහම බලන අයට පහසුයි. ඒ ඇරුනහම චිත්‍රපට වර්ගීකරණය කිරීම ගැන මගේ කැමැත්තක් නැහැ.ඔව්. මට ලොකු ආශාවක් තිබුණා යුද චිත්‍රපටයක් කරන්න. යුද්ධය හොඳටම මේක ඇතුලේ තියෙනවා. අපි දැකපු යුද්ධය තමයි මේ චිත්‍රපටය ඇතුලේ තියෙන්නේ. අපි ආදරය බලාපොරොත්තු වෙනවා. ඒක විඳිනව. එහෙම කියලා අපි ආදර චිත්‍රපටි බලන එක නවත්තලා නැහැනේ. මට අලුත්ම එකක් කරන්න බැහැ. අපිට පුළුවන් බුද්ධ ධර්මයේ තිබෙන විදිහෙ සංස්කරණයක් කරන්න විතරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>20</day>
    </date>
    <link>http://www.dinamina.lk/2012/01/20/_art.asp?fn=f1201203</link>
    <topic>ලතා මඬුලු යටට ආයෙමත්...</topic>
    <author>පණ්ඩුක සමරසේකර</author>
    <content>රසික ප්‍රසාදය ඉහළින්ම දිනා ගත් ජනපි‍්‍රය ගායන ශිල්පියකු වූ පි‍්‍රයනාත් රත්නායක වසර නවයකට පසු යළිත් රසිකයන් අතරට පැමිණීමේ බලාපොරොත්තුවෙන් විදෙස් ගතව සිට පසුගියදා දිවයිනට පැමිණියා.පි‍්‍රයනාත් ශ්‍රී ලංකාව හැර ගියේ රටේ භීෂණය සමඟ කාලකණ්ණි යුද ගැටුමක් තිබුණ කාලයේ. ඒ කාලයේ වෘත්තීය මට්ටමේ කලාකරුවෙකුට ජීවත්වීමේ මහා අරගලයකට මුහුණ දෙන්න සිදු වුණා. රටේ තිබුණ වාතාවරණයටපත් ආරක්ෂාව සම්බන්ධයෙන් බොහෝ ගැටලු තිබුණා. සංගීත ප්‍රසංගයක්, උත්සව කටයුත්තක්, මගමග හෝ බස් පොළේ දුම්රියේ සෙනඟ ගැවසෙන තැනක සැකය සංකාව පිරි කුතුහලෙන් යුතු දිනයක් නෙවූයේ කොයි මොහොතක හෝ සැඟවුණු හෝ මිනිස් බෝම්බයකින් තම ජීවිතය උදුරා ගනීවි කියන භය කා අතරත් තිබුණා. සංගීත ප්‍රසංගවලට වාරණ පැනවුවා. ආරක්ෂාව ලබා දෙන්න තරම් ආරක්ෂක හමුදාවක් ඒ වෙනුවෙන් කැප කිරීම අසීරු වුණා. ඒ නිසා පි‍්‍රයනාත් රත්නායක වැනි කලාකරුවන් ආර්ථිකය ස්ථාවර කරගන්නට බැරිව විදෙස් ගත වුණා.පි‍්‍රයනාත් රත්නායක අබුඩාබිහි ඉදිකිරීම් ක්ෂේත්‍රයේ ඉංජිනේරුවකු හැටියට වැඩකරන්න ශ්‍රී ලංකාවෙන් පිට වුණා. ඒ දැනට වසර 9 කට පෙර. 2003 වසරේදී ඒ ගිය ගමන් තමන්ට විවේක පාඩු වෙලාවේදී සංගීතය පිළිබඳ එරට විවිධ වෘත්තිකයන් හමුවී විවිධ සංගීත සම්ප්‍රදායන් පිළිබඳ හැදෑරීමේ කරන්නට පටන් ගත්තා. එහිදී මානසිකවත් ශාරීරිකවත් සංගීතයෙන් හා ගීතයෙන් ලබා ගත හැකි ප්‍රයෝජන ඔහු අධ්‍යයනය කළා. ඔහු බටහිර සංගීත ආකෘතීන් අධ්‍යයනය කළා. ඉන් ලබා ගත හැකි ඵලය ඔහු විසින්ම අත්වින්දා. මේ ක්‍රමය අපේ රටට ගැලපෙන විදියට ප්‍රතිනිර්මාණය කරමින් සංගීතය හා ගීතයේ රසාස්වාදනය තුළින් නීරෝගී මානසික හා කායික වර්ධනයක් ඇතිකරගන්නේ කොහොමද කියන එක බාල මහළු වැඩිහිටි පිරිසට කිසිදු භේදයකින් තොරව උගන්වන්නට පි‍්‍රයානාත් සැලසුම් කළා.පි‍්‍රයනාත් රත්නායක වසර 12 කට පසු සිය නවතම සංගීත ඇල්බමය නිකුත් කරන්නටත් මේ දිනවල කටයුතු කරනවා. රටේ පැවැති අයහපත් වාතාවරණය හේතුවෙන් ආර්ථික වශයෙන් අසාර්ථක වූ බව පවසන පි‍්‍රයනාත් ඒ නිසාම විදෙස් ගත වෙලා උපයාගත් මුදලින් දැන් සිය නිර්මාණ දිවිය අලුතින් ආරම්භ කර තිබෙනවා. ඒ ගැන කතා කළ පි‍්‍රයනාත් අප සමඟ කීවේ මේ විදියට.“දැන් එදා වගේ නෙමෙයි එදා රටේ ප්‍රසංග තිබුණෙ නැහැ. තිබුණ ප්‍රසංග වලටත් වාරණ තිබුණා. ඉඳහිට ප්‍රසංගයක් තිබුණත් ඒක තිබුණෙ පැය 2 යි. 3 යි. බොහෝ වෙලාවට අපට ආපහු හැරිල යන්න සිදුවුනා. කල කිරීම එන්න එන්නම වැඩිවුණා. රටේ හිටපු නායකයෝ ගැන විශ්වාසය බිංදුවට වැටිලයි තිබුණෙ. කවදාවත් රට සාමයක් ලැබෙයි කියල එදා හිතුනෙ නැහැ. ත්‍රස්තවාදීන් එන්න එන්නම බලවත් වුණා.නමුත් වත්මන් ජනාධිපතිතුමා නැවත අපේ සිහින මල් ඵල ගැන්වූවා. එතුමා ඇතුළු සියලු රණවිරුවන්ට අපි කෘතවේදී වෙන්න ඕනෑ රටට මේ ලබා දුන්නු නිදහස ගැන. ඒ එක්කම ජනපතිතුමා අපට ආරාධනා කළා එන්න ඇවිත් මේ රටේ නිදහස භුක්ති විඳිමින් තමන්ගේ වෘත්තියේ නියැලෙන්න කියලා. ඇත්තමයි මට අද කොළඹ පාරවල් මාවත් හඳුනාගන්නවත් බැහැ. ඒ තරමට රට වෙනස් වෙලා. මේක මොනතරම් පුණ්‍ය භූමියක්ද කියල හිතෙන්නෙ පිට රටක ඉඳල අපේ මව්බිමට ආවම.දැන් රටේ හැම තැනම සංගීත ප්‍රසංගය තියෙනවා. ඒවාට මට ආරාධනා ලැබෙනවා. පරණ හිතවතුන් හමුවෙනවා. ඒ හැමෝටම මාව,මගේ ගීත හොදට මතකයි. අනෙක ගොඩක් දෙනෙකු දන්නෙත් නැහැ මම ලංකාවට ආව බව. ඒ දැනගත්තමත් ප්‍රසංග හරහා රටේ බොහෝ තැන්වලට යන්න ඒ අය හදුනාගන්න මට අවස්ථාව ලැබෙයි.ඒ එක්කම විශේෂයෙන්ම කියන්න ඕනෑ මා නැවත ලංකාවට එන විට ගීත පටිගත කිරීමේ ශ්‍රව්‍ය දෘෂ්‍ය උපකරණ කට්ටල රැගෙන ආවා. ඒ මගේ වෘත්තීයට අදාළව කටයුතු කරන්න අවශ්‍ය වන නිසා. ඉන් ගීත පටිගත කරන්නත් රූ ගත කරන්නත් හැකියාව තියෙනවා. ඒ එක්කම මම මගේ හැකියාවන් වගේම එම උපකරණ කට්ටල පන්සල් දහම් පාසල් වෙහෙර විහාරස්ථානවල පූජනීය සහ ආගමික කටයුතු වෙනුවෙන් නොමිලේ ලබාදීමේ පුණ්‍ය කටයුත්තක්ද කරනවා.ඉතින් මෙරට සිටින හැම දෙනෙකුටම මම කියනවා නැවත මම මගේ මව් රට හැර යන්නෙ නැහැ කියලා. ප්‍රසංග වේදිකාවෙනුත් විවිධ උත්සව සංවිධාන කටයුතු වලදීත් මා හමුවෙන්න පුළුවන්. විවිධ වෘත්තීයවේදීන් ද මා සමඟ බොහෝ කලක් ඇසුරු කරනවා. ඒ අයටත් ආරාධනා කරනවා. ගීත රසවින්දනය තුළින් මානසික සතුට ඇති කරගන්න මා සමඟ එකතු වෙන්න කියලත්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201211</link>
    <topic>මහින්ද රාජපක්ෂ බලයේ සිටින තාක්කල්</topic>
    <author>මහින්ද අලුත්ගෙදර</author>
    <content>වත්මන් රජය මේ රටේ නිදහස් අධ්‍යාපනයට හා නිදහස් සෞඛ්‍යයට කිසිවිටෙකත් අත නොතබන බව රජය අවධාරණය කරයි. ජනාධිපති මහින්ද රාජපක්ෂ මහතා බලයේ සිටිනතාක් එවැන්නක් සිදු නොවන අතර ඒ සඳහා කිසිඳු බියක් ඇතිකර ගත යුතු නැතැයිද ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ඒ මහතා මේ බව අවධාරණය කළේ “නෙළුම් කුලුන” බහු සම්ප්‍රේෂණ කුලුනේ ඉදිකිරීම් ආරම්භ කරමින් කොළඹ දී ඊයේ (20) පැවැති උත්සවයක් අමතමිනි.මේ රටේ සෑම ජන කොටසක්ම වසර 30ක කාලයක් අත්විඳි කනගාටුදායක තත්ත්වයෙන් ඉවත්ව මේ තරම් ඉහළින් සිටිය හැකි තත්ත්වයක් නිර්මාණය වූයේ මේ රටේ පැවැති නිදහස් අධ්‍යාපනය හා නිදහස් සෞඛ්‍ය හේතුවෙන් බවද ඒ මහතා පෙන්වා දුන්නේය.ජනාධිපති මහින්ද රාජපක්ෂ මහතා සෑම විටම එක් ප්‍රතිපත්තියක සිටින බවත් එය කිසි විටෙකත් වෙනස් නොවන බවත් සඳහන් කළ ඇමැතිවරයා ඒ නිසාම කිසිවිටෙකත් බිය වියයුතු නැතැයිද කියා සිටියේය.ජනාධිපති මහින්ද රාජපක්ෂ මහතා ප්‍රමුඛ රජය මේ රටේ නිදහස් අධ්‍යාපනය රකින බව පැවසූ ආර්ථික සංවර්ධන ඇමැතිවරයා එය ශ්‍රී ලංකාව දැනුමේ කේන්ද්‍රස්ථානයක් බවට පත් කිරීම සඳහා අතිශය වැදගත් වන බවද පැවසීය.මේ රටේ වත්මන් සංවර්ධන කටයුතු සම්බන්ධයෙන් දීර්ඝ ලෙස අදහස් පළකළ බැසිල් රාජපක්ෂ මහතා අපේ ජනතාව ආශ්චර්යමත් නොකර රට පමණක් ආසියාවේ ආශ්චර්්‍යය බවට පත්කර පලක් නොවන බවද පෙන්වා දුන්නේය.ඊට අමතරව ඒ මහතා සඳහන් කළේ මේ කාර්යය වෙනුවෙන් කළ හැකි සෑම දෙයක්ම ඉටු කිරීමට වත්මන් ජනාධිපති මහින්ද රාජපක්ෂ මහතාගේ රජය කටයුතු කරන බවයි.මේ අවස්ථාවට ජ්‍යෙෂ්ඨ ඇමැති ඒ.එච්.එම්. ෆවුසි,ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, තාක්ෂණ හා පර්යේෂණ ඇමැතිනී පවිත්‍රා වන්නිආරච්චි, මුදල් හා ක්‍රම සම්පාදන නියෝජ්‍ය ඇමති ගීතාංජන ගුණවර්ධන, ශ්‍රී ලංකාවේ චීන තානාපතිනි යංග් ෂියුපිං, ජනාධිපති ලේකම් ලලිත් වීරතුංග, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201212</link>
    <topic>අකුරට වැඩ තීරණයෙන්සංගම් 4ක් ඉවත් වෙති</topic>
    <author>චමීර ඇල්ලදෙණිය</author>
    <content>රජය ලබා දුන් සියයට 25 ක වැටුප් වර්ධකය ප්‍රමාණවත් නිසා ලංකා විදුලිබල මණ්ඩලයේ සේවකයන් අරඹා තිබෙන අකුරට වැඩ තීරණයෙන් සංගම් හතරක් ඉවත් වෙති.ඉදිරියේදී විදුලිය බාධාවකින් තොරව ලබාදීමට සහයෝගය ලබා දෙන බව එම සංගම්වල ප්‍රධානීහු පවසති. ශ්‍රී ලංකා නිදහස් සේවක සංගමය, ලංවිම තාක්ෂණික ඉංජිනේරු සංගමය, ඉංජිනේරුමය සංගමය, පළාත් පාලන කාර්මික නිලධාරී සංගමය මෙසේ අකුරට වැඩ කිරීමෙන් ඉවත්ව ඇත.විදුලිබල පද්ධතියේ තාක්‍ෂණික කිසිදු බිඳවැටීමක් ඇති නොවීමට කටයුතු කරන බව ලංවිම තාක්‍ෂණික ඉංජිනේරු සංගමයේ ලේකම් යූ. ආර්. කේ. සේනාරත්න මහතා පවසයි.දැනට රජය ලබාදී තිබෙන වැටුප් වර්ධකය ප්‍රමාණවත් නිසා වැඩ වර්ජනයෙන් ඉවත් වූ බවද සේනාරත්න මහතා කීවේය. ජාතික පුස්තකාල ශ්‍රවණාගාරයේදී ඊයේ (20) පැවති මාධ්‍ය හමුවේදී සේනාරත්න මහතා මේ බව ප්‍රකාශ කළේය.එස්. ඒ. ආනන්ද, කරුණා ගමගේ, ජේ. ඒ. කුමාරසිංහ යන මහත්ම මහත්මීහු මේ අවස්ථාවට සහභාගිවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201216</link>
    <topic>මිරිසවැටිය චෛත්‍ය අභියසදී ජනපති ප්‍රධානත්වයෙන්කිරි අම්මා දානය පැවැත්වෙයි</topic>
    <author>කිත්සිරි වනසිංහ සහ අනුරාධපුර විශේෂ සරත් මනුල වික්‍රම</author>
    <content>මහා සංඝරත්නයේ ආශිර්වාදයෙන් කිරි අම්මාවරුන් දහසක් උදෙසා පිරිනැමුණ ‘වාර්ෂික කිරි අම්මා දානය’ මිරිස වැටිය චෛත්‍ය අභියසදී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ඊයේ (20) අලුයම පැවැත්විණි.මිරිසවැටිය චෛත්‍යරාමාධිපති ඊතල්වැටුණවැව ඥානතිලක හිමිපාණන්ගේ අනුශාසකත්වයෙන් වාර්ෂිකව සංවිධානය කෙරෙන මෙම පිංකම අටමස්ථානාධිපති පල්ලේගම සිරිනිවාස නාහිමිපාණන්ගේ මූලිකත්වයෙන් සිදු කෙරුණි’ මෙවර පිංකමේ දායකත්වය උසුලනු ලැබූයේ ජනාධිපති කාර්ය මණ්ඩල ප්‍රධානී ගාමිණි සෙනරත් මහතා විසිනි.ප්‍රථමයෙන් මිරිසවැටිය චෛත්‍යරාමයට පැමිණි ජනාධිපතිතුමන් ඇතුළු පිරිස අටමස්ථානාධිපති හිමිපාණන් වෙත සිවුරු පිරිකර පූජා කළහ. ඉන් අනතුරුව පාර්ලිමේන්තු මන්ත්‍රී නාමල් රාජපක්ෂ මහතා විසින් පෙරහරින් සධාතුක කරඬුව මිරිසවැටිය සෑ මළුව වෙත වැඩම කරවූයේය. මිරිසවැටිය සෑ මළුවේ වූ විශේෂිත ආසනයක් මත කරඬුව තැන්පත් කිරීමෙන් අනතුරුව ජනාධිපතිතුමන් ප්‍රධාන මැති ඇමැතිවරු තෙල්, මල්, පහන් පුදා සෑ රදුන් වන්දනාමාන කළහ.මහා සංඝරත්නයේ ආගමික වතාවත් වලින් අනතුරුව කිරි අම්මාවරු විසින් පත්තිනි හෑල්ල කිය වූහ.අනතුරුව ජනාධිපතිතුමන් විසින් කිරි අම්මාවරුන් උදෙසා දානය පිළිගැන්වූහ. අනතුරුව මිරිසවැටිය සෑ මළුව පැදකුණු කළ ජනාධිපතිතුමන් පිංකමට පැමිණ සිටි බැතිමතුන් සමගද ඉතා සුහදශීලීව කතා කරනු දක්නට ලැබුණි.පාර්ලිමේන්තු මන්ත්‍රී නාමල් රාජපක්ෂ මහතා විසින් අටමස්ථානාධිපති පල්ලේගම සිරිනිවාස නාහිමිපාණන් වෙත සමරු තිළිණයක්ද පිළිගැන්විය.රුවන්වැලි චෛත්‍යරාමාධිපති පල්ලේගම හේමරතන, ජයන්ති විහාරාධිපති නුගේතැන්නේ පඤ්ඤානන්ද, ලංකාරාමාධිපති රලපනාවේ ධම්මජෝති යන නාහිමිවරුන් ප්‍රධාන මහා සංඝරත්නය මෙම පිංකමට වැඩම කර සිටියහ.උතුªරුමැද පළාත් ආණ්ඩුකාර කරුණාරත්න දිවුල්ගනේ, තිස්ස කරල්ලියද්ද, එස්. එම්. චන්ද්‍රසේන, රංජිත් සියඹලාපිටිය, බර්ටි ප්‍රේමලාල් දිසානායක, ඩබ්ලිව්. බී. ඒකනායක, දුමින්ද දිසානායක, එච්. බී. සේමසිංහ යන අමාත්‍යවරුන් සහ පාර්ලිමේන්තු මන්ත්‍රී ෂෙහාන් සේමසිංහ මහතා ඇතුළු මැති ඇමැතිවරු රැසක් මෙම අවස්ථාවට සහභාගී වූහ.යුද හමුදාපති මේජර් ජනරාල් ජගත් ජයසූරිය මහතා ඇතුළු ත්‍රිවිධ හමුදා සහ පොලිසියේ නිලධාරීන් රැසක්ද මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201213</link>
    <topic>හෙළ සිනමාවට 65යි</topic>
    <author/>
    <content>ශ්‍රී ලාංකීය සිනමාවට වසර 65ක් පිරීම නිමිතිකරගෙන මහාචාර්ය සුනිල් ආරියරත්නයන් නිර්මාණය කළ නවතම සිනමා පටය ‘කුස පබා’ විශේෂ දැක්මක් ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් අද (21) පෙරවරු 9.00ට ජාතික චිත්‍රපට සංස්ථාවේ තරංගනී සිනමා ශාලාවේදී පැවැත්වේ.‘කුස පබා’ රන්මිණිතැන්න මහින්ද රාජපක්ෂ ටෙලි සිනමා ගම්මානයේ රූපගත කළ එසේම තිරගතවන ප්‍රථම චිත්‍රපටයද වේ. ඒ සමගම සිංහල සිනමාවට අද (21) 65 වසරක් සපිරීම නිමිත්තෙන් අද (21) පස්වරු 4.00ට කොළඹ 07, සුදර්ශි ශාලාවේ දී සමරු මුද්දර 06ක් හා මුල්දින කවර නිකුත් කෙරේ.ආචාර්ය ගාමිණී ෆොන්සේකා, පාර්ලිමේන්තු මන්ත්‍රීනි ආචාර්ය මාලනී ෆොන්සේකා, ජෝ අබේවික්‍රම, සන්ධ්‍යා කුමාරි, එඩී ජයමාන්න හා ටයිටස් තොටවත්ත යන කලාකරුවන්ගේ ඡායාරූප මෙම සමරු මුද්දරවලට ඇතුළත් කර තිබේ.ජාතික චිත්‍රපට සංස්ථාව හා තැපැල් සේවා අමාත්‍යාංශ එක්ව සංවිධානය කරන මේ උත්සවයේ ප්‍රධාන ආරාධිත අමුත්තා ලෙස තැපැල් සේවා ඇමැති ජීවන් කුමාරතුංග මහතා සහභාගී වන අතර, කලාකරුවෝ රැසක් මේ අවස්ථාවට සහභාගීවීමට නියමිතය.මීට සමගාමීව සිරිසේන විමලවීර උපහාර චිත්‍රපට උලෙළක්ද චිත්‍රපට සංස්ථා සිනමා ශාලාවේදී මෙම 22 දා තිරගතකෙරේ. පිටිසර කෙල්ල, අසෝකා සහ මා ආලයකළ තරුණිය මෙදින තිරගත කරන අතර මෙදින සවස සිරිසේන විමලවීර උපහාර උලෙළ වෙනුවෙන් මහාචාර්ය සුනිල් ආරියරත්න මහතා විසින් විශේෂ සමරු දෙසුමක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201214</link>
    <topic>පෙරවරු 6.30 පෙර සේවයට පැමිණීමට දී ඇති නියෝගයෙන්</topic>
    <author>විජයානි එදිරිසිංහ</author>
    <content>වයඹ පළාතේ පොලිස් ස්ථානවල කාන්තා පොලිස් නිලධාරිනියන්ට පෙරවරු 6.30 ට පෙර සේවයට පැමිණීමට ලැබී ඇති නියෝගයක් නිසා ඔවුහු දැඩි අපහසුතාවට පත්වී සිටිති. පොලිස් ස්ථානවලට නුදුරුව පදිංචි වී සිටින කාන්තා පොලිස් නිලධාරිනියන්ට පමණක් පෙරවරු 6.30 ට පෙර සේවයට පැමිණෙන ලෙස පළාත් බාර ජ්‍යෙෂ්ඨ නියෝජ්‍ය පොලිස්පතිවරයා විසින් චක්‍ර ලේඛයක් යවා ඇත.දුර බැහැර පළාත්වල සිට සේවයට එන කාන්තා පොලිස් නිලධාරිනියන්ට එම නියෝගය අදාළ නොවන බව එම චක්‍ර ලේඛයේ සඳහන් වෙයි. එහෙත් ඇතැම් පොලිස් ස්ථානාධිපතිවරු දුර බැහැර පළාත්වල සිටින නිලධාරිනියන්ට පවා එම නියෝගය ක්‍රියාත්මක කරවයි.ඇතැම් පොලිස් නිලධාරිනියන් සේවයට පැමිණෙන්නේ පොලිස් ස්ථානයේ සිට සැතපුම් පහළොවක් විස්සක් දුර සිටය.එවැනි අයට දරුවන් පාසල් යවා පෙරවරු 6.30 ට පෙර පොලිසියට පැමිණීමට නොහැකිව ඇත.එහෙත් පෙරවරු 6.30 ට පෙර පැමිණීමට නොහැකි වෙන පොලිස් කාන්තාවන්ට ප්‍රමාදයට දඬුවම් වශයෙන් ස්ථානාධිපතිවරුන් ඔවුන් පස්වරු හය දක්වා සේවයේ රඳවා ගන්නා අවස්ථාද වාර්තා වෙයි.මේ අතර වයඹ පළාතේ බොහෝ පොලිස් ස්ථානවල කාන්තා පොලිස් නිලධාරිනියන්ට ඉරිදා දිනවත් නිවාඩුවක් නොලැබෙයි. ඔවුනට සතියේ දින හතම සේවය කිරීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201215</link>
    <topic>සේවයෙන් පහකළ තෙල් සංස්ථා සේවකයන්යළි ගන්නේ විනය පරීක්ෂණ තීන්දු මතයි</topic>
    <author/>
    <content>ලංකා ඛනිජ තෙල් නීතිගත සංස්ථාවේ සේවයෙන් පහ කර ඇති කිසිදු සේවකයකු විනය පරීක්ෂණ තීන්දු මත හැර වෙනත් කිසිම හේතුවක් මත යළි සේවයෙහි පිහිටුවන්නේ නැතැයි එම සංස්ථාව පවසයි. ඉන්ධන සම්බන්ධයෙන් වංචා දූෂණ සිදු කර ඇති සේවකයින්ට විනය පරීක්ෂණ තීරණ වලින් තොරව යළි සේවයට බඳවා නොගන්නා ලෙස ඛනිජ තෙල් කර්මාන්ත අමාත්‍යංශය සංස්ථාවට දී ඇති උපදෙස් අනුව මෙම තීන්දුව ගෙන ඇත.ඒ අනුව සංස්ථාවේ සේවයෙන් පහකර ඇති සේවකයින් නැවත සේවයෙහි පිහිටුවීමේ කටයුතු විනය පරීක්ෂණ තීරණය අනුව සිදු කිරීමට නියමිතය.ඉන්ධන හා සම්බන්ධ වංචා, දූෂණ හා අක්‍රමිකතාවන්ට සම්බන්ධ ඕනෑම සේවකයකුට එරෙහිව නීතිය තදින්ම ක්‍රියාත්මක කිරීමට ඛනිජ තෙල් කර්මාන්ත අමාත්‍යංශය හා සංස්ථාව පසුගිය කාල සීමාවේදී පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201217</link>
    <topic>සා/පෙ දෙවැනි අදියරේ ඇගැයීම්වලටපාසල් 21ක් ලබන සතියේ වහලා</topic>
    <author/>
    <content>අ.පො.ස.(සා.පෙළ) විභාගයේ දෙවැනි අදියරේ ඇගයීම් මධ්‍යස්ථාන වශයෙන් යොදා ගන්නා පාසල් 21 ක් ජනවාරි 23 (සඳුදා) සිට 29 දක්වා වසා තබන බව අධ්‍යාපන අමාත්‍යංශය නිවේදනය කරයි.එම පාසල් ජනවාරි මස 30 වැනිදා සිට නැවත ආරම්භ කරන බව ද දැනුම් දෙයි.එම පාසල් නාම ලේඛනය මෙසේ ය.1.ඉසිපතන විදුහල - කොළඹ 52.හින්දු රාමනාදන් කාන්තා විදුහල - කොළඹ 43.කළුතර බාලිකා විදුහල - කළුතර4.බප/ගම් අනුර මහා විදුහල - යක්කල5.හාලිඇල මධ්‍ය මහා විදුහල - හාලිඇල6.ආනන්ද මහා විදුහල - කිතුලම්පිටිය7.මාර / පඹුරණ සාරිපුත්ත මහා විදුහල - මාතර8.කු/මලියදේව බාලිකා විදුහල - කුරුණෑගල9.කු/මලියදේව ආදර්ශ විදුහල - කුරුණෑගල10.කුලි / සාරානාත් මහා විදුහල - කුලියාපිටිය11.කෑගල්ල මහා විදුහල - කෑගල්ල12.ඊරියගම පුෂ්පදාන මහා විදුහල - පේරාදෙණිය13.ශාන්ත අන්තෝනි බාලිකා විදුහල - මහනුවර14.ශාන්ත බොස්කෝ මහ විදුහල - හැටන්15.මධ්‍ය මහා විදුහල - අනුරාධපුර16.ශාන්ත සිසිලියා බාලිකා විදුහල - මඩකලපුව17.ශෛවප්‍රකාශ බාලිකා විදුහල - වව්නියාව18.හින්දු බාලිකා විදුහල - යාපනය19.ශ්‍රී ෂන්මුග හින්දු බාලිකා විදුහල - ත්‍රිකුණාමලය20. කාමෙල් බාලිකා විදුහල - කල්මුනේ21. මධ්‍ය මහා විදුහල - නෙල්ලිඅඩි.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201218</link>
    <topic>වසර 5ක දී කොරියාවේරැකියාවලට 15,500ක් ගිහින්</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>කොරියානු රැකියා සඳහා 2005 වසරේ සිට 2010 දක්වා ශ්‍රී ලාංකික ශ්‍රමිකයන් පහළොස් දහස් පන්සියයක් පිටත්ව ගොස් ඇතැයි විදේශ රැකියා ප්‍රවර්ධන ඇමැති ඩිලාන් පෙරේරා මහතා පාර්ලිමේන්තුවේදී ඊයේ (20) සහාගත කළ ලේඛනයක සඳහන් වේ.මේ පිරිස ශ්‍රී ලංකා විදේශ සේවා නියුක්ති කාර්යාංශයෙහි ලියාපදිංචි වී රැකියා සඳහා විදේශ ගත වී ඇති අතර මේ සියලු පිරිස නුපුහුණු ශ්‍රමිකයන් බවද එම පිළිතුරෙහි සඳහන් වේ.කොරියානු රැකියා සඳහා පිටව යන ශ්‍රී ලාංකිකයන්ගේ ගුවන් ටිකට්පත් සදහා වැයවන මුදල ශ්‍රමිකයන් විසින් දැරිය යුතු අතර ගුවන් ටිකට් පතක් සඳහා රුපියල් 44,380ක මුදලක් වැය කළ යුතු බවද එහි සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n1201219</link>
    <topic>ආර්ථික මධ්‍යස්ථානවලකප්පම් සිද්ධි සොයා බලන්න</topic>
    <author>ස්වර්ණා විජේකෝන් චමීර ඇල්ලදෙණිය සුභාෂිනි සේනානායක</author>
    <content>ආර්ථික මධ්‍යස්ථානවලින් කප්පම් ගන්නේ යැයි කියන සිද්ධිය සම්බන්ධයෙන් සොයා බලන්නැයි කථානායක චමල් රාජපක්ෂ මහතා සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාට පාර්ලිමේන්තුවේදී ඊයේ (20) ප්‍රකාශ කළේය.ඇතැම් ආර්ථික මධ්‍යස්ථාන වලින් කප්පම් ලබා ගන්නා බවට තමාටද තොරතුරු ලැබී ඇති බැවින් මේ පිළිබඳව සොයා බලා පියවර ගන්නැයිද කථානායකවරයා සඳහන් කළේය.කථානායක චමල් රාජපක්ෂ මහතා මේ බව සඳහන් කළේ මාතර දිස්ත්‍රික් පාර්ලිමේන්තු මන්ත්‍රී බුද්ධික පතිරණ මහතා ජොන්ස්ටන් ප්‍රනාන්දු මහතාගෙන් අසන ලද වාචික ප්‍රශ්නයක් අවස්ථාවේදීය.බුද්ධික පතිරණ මහතාඇමැතිතුමනි සමහර ආර්ථික මධ්‍යස්ථාන ආශ්‍රිතව කප්පම් ලබා ගන්නා බවට තොරතුරු තිබෙනවා. මේ පිළිබඳ විමර්ශන කණ්ඩායම් යවා සොයා බලනවද?ජොන්ස්ටන් ප්‍රනාන්දු මහතාකිසිදු ආර්ථික මධ්‍යස්ථානයක් ආශ්‍රිතව එහෙම සිදු වීම් සිදුවන්නේ නෑ.කථානායක වරයාඑවැනි ආකාරයට කප්පම් ලබා ගන්නා බවට මටත් ආරංචි තිබෙනවා. මේ ගැන සොයා බලන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n12012110</link>
    <topic>ශ්‍රී ලන්කන්-මිහින් ලංකාඒකාබද්ධ කිරීමට සැලසුම්</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>ශ්‍රී ලන්කන් ගුවන් සේවය සහ මිහින් එයාර් ගුවන් සේවය ඒකාබද්ධ කිරීමට ඇති හැකියාව පිළිබඳ සොයා බලන බව සිවිල් ගුවන්සේවා ඇමැති පියංකර ජයරත්න මහතා පාර්ලිමේන්තුවේදී ඊයේ (20) ප්‍රකාශ කළේය.මිහින් ලංකා ගුවන් සේවය ආරම්භ කළේ බජට් ගුවන් සේවයක් ලෙස බවත් එමගින් සේවාවක් ඉටුකිරීම අරමුණ බවත් ඇමැතිවරයා ප්‍රකාශ කළේය.මිහින් ලංකා ගුවන් සේවය සඳහා අලුතින් ගුවන් යානා දෙකක් මිලදී ගෙන ඇති අතර ශ්‍රී ලන්කන් ගුවන් සේවය රටට අහිමි මොහොතක මිහින් ලංකා ගුවන් සේවය ආරම්භ කළ බවත් එය ශ්‍රී ලාංකීය අනන්‍යතාව ආරක්ෂාකර ගැනීමේ අරමුණින් ආරම්භ කළ බවත් ඇමැතිවරයා පැවසීය.මිහින් ලංකා ගුවන් සේවය ගොඩනැගීම සඳහා රාජ් රාජරත්නම් ලබාදුන් මුදල් ටික රවි කරුණානායක මහතා ලබා දෙන්නේ නම් එය උදව්වක් බවද ඇමැතිවරයා සඳහන් කළේය.අමාත්‍යවරයා මේ බව සඳහන් කළේ කොළඹ දිස්ත්‍රික් මන්ත්‍රී රවී කරුණානායක මහතා අසන ලද වාචික ප්‍රශ්නයකට පිළිතුරු දෙමිනි. දැනටමත් එම ගුවන් යානා දෙක ගුවන් ගමන් සඳහා යොදවා ඇති බවද ඇමැතිවරයා කීය.මිහින් ලංකා ගුවන් සේවය ආරම්භයේ සිට 2011 වසර දක්වා මගීන් පන්ලක්ෂ අසූහය දහස් තුන්සිය තිස්හත් දෙනකු හා භාණ්ඩ ටොන් දෙදහස් අටසිය තිස්හතරක්ද ප්‍රවාහනය කර ඇති බවත් හෙතෙම ප්‍රකාශ කළේය. 2007 වසරේ අප්‍රේල් 24 වැනිදා ආරම්භ කළ මිහින් ලංකා ගුවන් සේවය වෙනුවෙන් ආරම්භක ප්‍රාග්ධනය ලෙස රුපියල් මිලියන දෙසිය පනහක් යොදවා ඇති අතර අදවනවිට රුපියල් මිලියන පන්දහස් පන්සිය හතළිස් හතක් මුළු ප්‍රාග්ධනය ලෙස යොදවා ඇති බවත් ජයරත්න මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n12012111</link>
    <topic>මාලිගාවත්තේ කලහ කළ පිරිසහඳුනා ගැනීමේ පෙරට්ටුව නවතයි</topic>
    <author>සිරන්ජනී කුමාරි</author>
    <content>මාලිගාවත්ත ප්‍රදේශයේ සිදුවූ කලහකාරී සිද්ධියේදී විමර්ශනයට ගිය පොලිස් නිලධාරීන්ට පහරදීම ඇතුළු චෝදනා කිහිපයක් සම්බන්ධයෙන් පැවැත්වීමට නියමිතව තිබූ හඳුනාගැනීමේ පෙරට්ටුව විත්තියේ විරෝධය මත කොළඹ අතිරේක මහේස්ත්‍රාත් වයි. ප්‍රනාන්දු මෙනවිය එය පැවැත්වීම ප්‍රතික්ෂේප කළාය.සැකකරුට සමානතාවයක් නැති පුද්ගලයන් පෙරට්ටුව සඳහා පොලිසිය ඉදිරිපත් කිරීම සැකකරුට සිදු වන අසාධාරණයක් යැයි සැකකරු වෙනුවෙන් පෙනී සිටි නීතිඥවරිය කරුණු දක්වමින් එය පැවැත්වීමට සිය විරෝධය එල්ල කළාය.අයුතු ජන රාශියක් ඇති කරමින් පුද්ගලික වාහනවලට ගින්නෙන් හා පුපුරණ ද්‍රව්‍ය වලින් හානි සිදු කර අනර්ථයක් සිදු කළ බවට පැමිණිල්ලේ සඳහන් වේ.ඉකුත් 3 වැනි දින මාලිගාවත්ත 211 වත්තට යතුරු පැදියකින් පැමිණි නාදුනන පුද්ගලයන් දෙදෙනකු රවුල්ඩීන් නැමැති අයට වෙඩි තබා පලා ගිය බවට මොහොමඩ් නවුෆර් නමැති අය පොලිසියට පැමිණිලි කර තිබිණි.කාන්තාවක් පෙරටුකරගත් විශාල පිරිසක් පොලිස් නිලධාරීන්ට පහරදී කලහකාරී ලෙස හැසිරී ඇති අතර තුවාල ලැබූ කොස්තාපල්වරයෙක් (70736) සිහිසුන්ව කොළඹ ජාතික රෝහලේ හදිසි අනතුරු ඒකකයට ප්‍රතිකාර සඳහා ඇතුළත් කර තිබිණ.සිද්ධියට අදාළ පෙරට්ටුව සඳහා පොලිස් නිලධාරීන් හත් දෙනෙකු සාක්කි ලෙස කොළඹ අපරාධ කොට්ඨාසය නම් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n12012112</link>
    <topic>යතුරුපැදිකරුට ඇසිඩ් ප්‍රහාරයක්</topic>
    <author>සීදූව සමූහ නිශ්ශංක පියරත්න ජාඇළ මධ්‍යම ලෙස්ලි පෙරේරා</author>
    <content>සීදූව කොටුගොඩ මාර්ගය අසල මූකලංගමුව හරස් පාරේදී ඊයේ (20) පාන්දර 4.30 ට පමණ යතුරුපැදියකින් පැමිණි අයෙක් තවත් යතුරුපැදියකින් යමින් සිටි අයකුගේ මුහුණට ඇසිඩ් ගසා පලා ගොස් ඇත.මෙම ඇසිඩ් ප්‍රහාරයට ලක්වී ඇත්තේ පලාපිලබදනගේ නිහාල් රංජිත් නම් 46 හැවිරිදි අයෙකි. ඔහුගේ මුහුණ දරුණු ලෙස පිළිස්සී ඇති අතර, මීගමුව දිස්ත්‍රික් මහ රෝහලේ ප්‍රතිකාර ලබයි.ඇසිඩ් ගැසූ අය කළු ඇඳුම් ඇඳගෙන මුහුණු ආවරණය වන පරිදි හිස් වැසුමක් දමා සිටීම නිසා හඳුනා ගැනීමට නොහැකි වී ඇත. සීදූව පොලිස් ස්ථානාධිපති ප්‍රධාන පොලිස් පරීක්ෂක චන්දන ලියනගේ මහතාගේ උපදෙස් මත අපරාධ විමර්ශන අංශයේ පොලිස් පරික්ෂක පී. එස්. එල්. පතිරාජසූරිය, පොලිස් කොස්තාපල් මදුසංඛ යන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n12012113</link>
    <topic>හොර මුදල් නෝට්ටු සමඟසැකකරුවෙක් කොටුවෙයි</topic>
    <author>කළුතර විශේෂ සැම්සන් ප්‍රේමසිරි කළුතර මධ්‍යම සමූහ</author>
    <content>ව්‍යාජ මුදල් නෝට්ටු තොගයක් සමග පුද්ගලයෙකු දකුණු කළුතර පොලිසිය මගින් අත්අඩංගුවට ගෙන තිබේ.කොළඹ සිට මාතර බලා ධාවනය වු බස් රථයක යමින් සිටි පුද්ගලයකු ඊයේ (19) සවස පරීක්ෂා කිරීමේදී මේ මුදල් නෝට්ටු සොයාගෙන ඇත.කොන්දොස්තරවරයකුට මේ පුද්ගලයා ටිකට් පතක් සඳහා රුපියල් සීයක මුදල් නෝට්ටුවක් ලබාදී තිබේ. ඒ ගැන සැක පහළ කළ කොන්දොස්තරවරයා පොලිසියට දැනුම්දීමෙන් පසුව මේ සිද්ධිය අනාවරණය වී තිබේ.රුපියල් දෙදහසේ නෝට්ටු නමයක්ද දහසේ නෝට්ටු විසි එකක් පන්සියයේ නෝට්ටු හතරක් හා රුපියල් සීයේ නෝට්ටු තිස් නමයක්ද පොලිසිය මගින් අත්අඩංගුවට ගෙන ඇත.සි්දධිය පිළිබඳව හික්කඩුව තෙල්වත්ත ප්‍රදේශයේ පුද්ගලයකු කළුතර මහේස්ත්‍රාත් අධිකරණයට ඉදිරිපත් කරන ලදුව මේ මස 30 වැනිදා දක්වා රක්ෂිත බන්ධනාගාර ගත කරන ලදී.කළුතර දකුණ මූලස්ථාන පොලිස් ස්ථානාධිපති සමන්ත වෙදගේ හා ප්‍රධාන පොලිස් පරීක්ෂක පරාක්‍රම උඩවත්ත යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=n12012114</link>
    <topic>මංගල සාදයේ ගුටි කෙළියක්</topic>
    <author>ප්‍රසාද් පූර්ණමාල් පුත්තලම් දිස්ත්‍රික් සමූහ</author>
    <content>කුලියාපිටිය බිබිලදෙණිය උත්සව ශාලාවකදී ඊයේ (20) ඇතිවූ ගැටුමකින් පසු උඩුබද්දාව ප්‍රාදේශීය සභාවේ සභාපති සිසිර කුමාර මහතා හා චන්ද්‍රාණි මධුරසිංහ නමැති බිබිලදෙණිය සමෘද්ධි නියාමකවරිය තුවාල ලබා දුලකදෙණිය රජයේ රෝහලට ඇතුලත් කර ඇත.උත්සව ශාලාවකදී පැවති මංගල උත්සවයකදී උඩුබද්දාව ප්‍රදේශයේ මාර්ගයක් සෑදීම සම්බන්ධ ආරවුලක් මේ තත්වයට හේතුව බව මෙතෙක් කළ පොලිස් පරීක්ෂණ වලින් හෙළිවී ඇත.තමන්ට ප්‍රාදේශීය සභාවේ සභාපතිවරයා පහරදුන් බව චන්ද්‍රානි මධුරසිංහ සමෘද්ධි නියාමකවරිය දිනමිණට පැවසුවාය. සභාපතිවරයා දුලකදෙණිය රෝහලට ඇතුළත් වී ඇත.දුම්මලසූරිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201211</link>
    <topic>හෝමාගම ඩිපෝවේ බස් රථ රැසක්නඩත්තු නොකිරීමෙන් ධාවනයෙන් ඉවතට</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම ඩිපෝවේ බස් රථ ක්‍රමවත් ලෙස නඩත්තු නොකිරීම නිසා බස් රථ විශාල සංඛ්‍යාවක් ධාවනයෙන් ඉවත් වීමත් සමඟ ආදායම් තත්ත්වය පසු බැසීමෙන් ඩිපෝව දැඩි ආර්ථික අර්බූදයකට පත්ව ඇතැයි සේවකයෝ පවසති.බස් රථ දෙසියකට ආසන්න සංඛ්‍යාවක් ඇති මෙම ඩිපෝවට මාර්ග හැට හතක් ඔස්සේ දිනකට බස් රථ එකසිය විසි පහක් ධාවනය කළ යුතුව ඇතත් වර්තමානයේ දිනකට බස් රථ හැට පහක් පමණ ධාවනය කරති.ඩිපෝවේ රියැදුරන්, කොන්දොස්තරවරුන් හා සෙසු සේවක පිරිස් මෙසේ පැවැසීය.පසුගිය කාලයේ මේ ඩිපෝවේ ක්‍රමවත් පාලනයක් තිබුණේ නැහැ. එම නිසා ඩිපෝවට මෑතක දී ලබා දුන් බස් රථ හැර සෙසු බස්රථවල නිසි නඩත්තුවක් කළේ නැහැ. මේ නිසා සුළු කාර්මික දෝෂයකට සාමාන්‍ය පරණ බස් රථයක් ගරාජයට දැමූ විට එහි හොඳ තත්ත්වයේ අමතර කොටස් ගලවා වෙනත් බස් රථවලට සවි කරනවා. පසුව සුළු කාර්මික දෝෂයකට දැමූ බස් රථය ගොඩ ගන්නට නොහැකි තත්ත්වයට පත් වී ඩිපෝ ගර්භිත බස් රථ ගොඩට එකතු කරනවා.එසේ සිදු වූ බස් රථ රැසක්ම ඩිපෝවේ තිබෙනවා. වර්තමාන ඩිපෝ පාලනය යහපත් වී ගෙන එනවා.එසේ වීමෙන් පමණයි ජනතාවට හොඳ මගී සේවාවක් ලබා දීමටත්, අපට නිසි වේලාවකට මාසික වැටුප ලබා ගැනීමටත් හැකි වන්නේ.නව ඩිපෝ කළමනාකාර එම්. එම්. ඩී. පද්මකුමාර පෙරේරා මහතා - මුල්‍යමය වශයෙන් වැටී තිබෙන ඩිපෝවක් හෝමාගම ඩිපෝව. වර්තමාන ප්‍රවාහන ඇමැතිතුමා හා ශ්‍රී ලංගම සභාපතිතුමා ලබා දෙන සහයෝගයෙන් ඩිපෝවේ ධාවනයෙන් ඉවත් කර තිබූ බස් රථ විසි එකක් අලුත්වැඩියා කිරීමේ වැඩ සටහන යටතේ මේ වන විට ඉන් බස් රථ තුනක් සාදා ධාවනයට එක් කිරීමට හැකි වුණා. එම වැඩසටහනට අමතරව, වසර ගණනාවක සිට ධාවනයෙන් ඉවත් කර තිබූ 62 කණ්ඩයේ බස් රථයක් සේවක කණ්ඩායම්වල කැපවීමෙන් රුපියල් තුන් ලක්‍ෂ පනස් දහසක පමණ මුදලක් වැය කර සුපිරි තත්ත්වයට බස් රථයක් සාදා පසුගිය 31 දා සිට ධාවනයට එක් කරවීමට හැකි වුණා.ඉදිරි දිනවල දී දැනට ඇණ හිට ඇති ග්‍රාමීය ප්‍රදේශ රැසක ධාවනය වූ කුඩා බස් රථ අලුත්වැඩියා කර යළි ධාවනයට එකතු කිරීමට පියවර ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201212</link>
    <topic>නිවෙසේ අප ජලය මහා මාර්ගයට යැවූකාන්තාවකට 3500ක දඩයක්</topic>
    <author>කොච්චිකඩේ විශේෂ ඩී. මිහිදුකුල</author>
    <content>නිවෙසේ භාවිතා කරන වැසිකිළියේ අප ජලය මහා මාර්ගයේ ජල කාණුවට බැස යෑමට සැලස්වී යැයි වරද පිළිගත් කාන්තාවකට මීගමුව අතිරේක මහේස්ත්‍රාත් ඩබ්ලිව්. කේ. දුලානි, එස්. වීරතුංග මහත්මිය රු. 3500 ක දඩයක් ගෙවන ලෙස නියෝග කළාය. දඩ නියම වූයේ කුයින්ටන් මාවත තලාදූව පදිංචි කාන්තාවකට ය.මීගමුව පොලිසියේ පාරිසරික ඒකකයේ පොලිස් සැරයන් 1117 බන්දුල මහතා සැකකාරිය අධිකරණයට ඉදිරිපත් කර පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201213</link>
    <topic>බසයේ දී අහුලාගත් පන්සීයේ නෝට්ටුවඅයිතිකරුට බාර දුන් මගියෙක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන ඩිපෝවට අයත් එන්. ඒ’ 4855 දරන ලංගම බස් රථය රඹුක්කන සිට ආරගොඩ හරහා කුරුණෑගල දක්වාත් කුරුණෑගල සිට ආපසු රඹුක්කන දක්වා දිනපතා ධාවනය කෙරෙන බස් රථයකි.සුපුරුදු පරිදි ගමන් ආරම්භ කළ මෙම බස් රථයට මගියකු ගොඩ වී රියැදුරු අසුන ආසන්නයේ වාඩි විය. ටික දුරක් ගිය පසු එම මගියා පොතුහැර ආසන්නයේ දී අසුනෙන් නැගී බැස යාමට ආසන්න වී රියැදුරු මහතා අමතා “ඩැයිවර් මහත්තයා මෙතැන කවුද වාඩිවෙලා හිටියේ... කව්රු හරි නැති වූ මුදලක් ගැන ඇහුවොත් මෙන්න මේ ටෙලිෆෝන් නම්බරය දෙන්න යැයි පවසා කොළ කැබැල්ලක් රියැදුරු මහතා අත තබා බසයෙන් බැස යන්නට විය.රියැදුරු මහතා ද එය අතට ගෙන බුලත් විටක රස බලමින් බස් රථය ධාවනය කරන්නට විය. ටික වේලාවක් ගිය පසු ගමනාන්තයේ දී බසයෙන් බැස තවත් විටක් හැපීම සඳහා සූදානම් වෙද්දී කොන්දොස්තර මහතා පැමිණ “කුමාර අයියා” මාර වැඩේ මගේ අලුත් රුපියල් පන්සීයේ නෝට්ටුවක් මම කලිසමේ පිටුපස සාක්කුවට දමා ගත්තා, ඒක තමයි වැටිලා තියෙන්නේ අර ටෙලිෆෝන් නොම්බරයට කථා කරලා බලන්න යැයි ඇවිටිලි කරන්නට විය.අතට ගත් බුලත් කොළ කීපය කටට දමා ගනිමින් තම දුරකථනය අතටගෙන මගියා ලබාදුන් කොළ කැබැල්ල ගෙන අංකය ගසා දුරකථන ඇමතුමක් ගන්නට විය. එහෙත් දුරකථනයට පැමිණ ඇත්තේ නිවසේ වෙනත් අයෙකි.අවස්ථා කීපයක්ම උත්සාහ කළද එම අවස්්ථාවේදී ද අවශ්‍ය පුද්ගලයා සම්බන්ධකර ගැනීමට නොහැකි විය. රියැදුරු මහතා කොන්දොස්තර අමතා ඔන්න ඔය පන්සීය ගැන අදහස අත්හැරපන් කීපාරක් ට්‍රයි කළා ද කීය. ලැබෙන්න තියනවා නම් කවදාහරි ලැබෙයි කියා කොන්දොස්තර මහතා නික්ම යන්නට විය.සිද්ධිය සිදුවී සති දෙකක් ඉක්ම ගිය පසු බස් රථ අසලට රැවුල වවාගත් මගියකු ඩැයිවර් මහත්තයා මුදල් නැති වුණා ද කියලා කව්රුත් ඇහුවාද ඇසීය, රියැදුරු මහතාට සිද්ධිය මතක් විය.අනේ කව්රුත් ආවේ නෑ. හැබැයි කොන්දොස්තර මහත්තයාගේ නම් අලුත් රුපියල් පන්සීයක් නෑ කියලා කිව්වා.... පැවසීය,හරි හරි අලුත් පන්සීයක් තමයි “මෙන්න පන්සීය කියා පන්සියෙ නෝට්ටුවක් අත තැබීය.රියැදුරු මහතා එය අතට ගනිමින් අදත් මේ වාගේ උතුම් මිනිසුන් ඉන්නවනේ කියා කොන්දොස්තර අත මුදල් තබමින් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201214</link>
    <topic>හෙරොයින් ප්‍රවාහනය කළ ත්‍රිරෝද රියක් සමඟ 3ක් දැලේ</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>පාදුක්ක පොලිසිය විසින් හෙරොයින් පැකට් 850ක් සහිත ත්‍රිරෝද රථයක් සමඟ සැකකරුවන් තිදෙනෙක් අත්අඩංගුවට ගෙන ඇත.පොලිසිය පවසන පරිදි ඉකුත් 12 වැනිදා සවස් යාමේ මීගොඩ මහා විද්‍යාලය ආසන්නයේ ජංගම රාජකාරියේ යෙදී සිටිය දී, අත්අඩංගුවට ගත් පුද්ගලයකුගේ ජංගම දුරකථනයක් ඇසුරෙන් සැකකරුවන් සහිත ත්‍රිරෝද රථයක්, එහි ආවරණයේ සඟවා තිබූ ග්රෑම් 17 යි, මිලි ග්‍රෑම් 740 ක් බර, රුපියල් ලක්‍ෂ හතරක් පමණ වටිනා හෙරොයින් තොගය අත්අඩංගුවට ගෙන ඇත.සැකකරුවන්, හෝමාගම, හබරකඩ, වටරැක පදිංචි කරුවෝ වෙති. මහරගම, හෝමාගම, මීගොඩ, හංවැල්ල, අවිස්සාවේල්ල ප්‍රදේශවලට හෙරොයින් බෙදා හැරීමේ ජාවාරමක මොවුන් යෙදී ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201215</link>
    <topic>පමුණුවිල මහ විදුහලේනවක සිසුන් පිළිගැනීමක්</topic>
    <author>ඡායාරූපය – කැලණිය විශේෂ ලයනල් පී. පෙරේරා</author>
    <content>නව වසරේ පාසල් වාරය සඳහා නවක සිසුන් භාරගැනීමේ උත්සවයක් පසුගිය 16 වැනිදා පමුණුවිල මහා විද්‍යාලයේ දී සිදුවිය. ඒ සඳහා පැමිණි බියගම ප්‍රාදේශීය සභා මන්ත්‍රීනි තිමල්කා පොත්තේවෙල මහත්මිය හා දළුගම දේවස්ථානයේ සුමල්කී කන්‍යා සොයුරිය නවක සිසුවියක් විසින් බුලත් හුරුල්ලක් දී පිළිගත් අයුරු. පසෙකින් විදුහල්පති සුගත් පි‍්‍රයන්ත මහතා ද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201216</link>
    <topic>කෝට්ටේ රාජධානියේ ඓතිහාසික ස්ථානසුරක්‍ෂිත කිරීමේ වැඩපිළිවෙළක්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ශ්‍රී ජයවර්ධනපුර කෝට්ටේ රාජධානියේ ඓතිහාසික ස්ථාන හා සැඟවි පවතින නටබුන් ස්ථාන සොයාබලා අනාගත පරපුර වෙනුවෙන් එම ස්ථාන සුරක්ෂිත කිරීමට හා ප්‍රතිනිර්මාණය කිරීමේ වැඩපිළිවෙළක් සැකැසේ.මානව විද්‍යාඥ පන්ඩුල ඈදගමගේ මහතා ප්‍රධාන විද්වත් මණ්ඩලයක් මේ සඳහා පත්කර ඇත. ජනාධිපතිතුමාගේ අනුග්‍රහයද මේ සඳහා ලැබී ඇති බව, කෝට්ටේ මහ නගර සභාවේ නගරාධිපති ජනක රණවක මහතා කියා සිටී." සිරිසර කෝට්ටේ " නමැති ව්‍යාපෘතිය යටතේ මේ සඳහා වෙනම කාර්යාලයක්ද, රාජගිරියේ පිහිටි නගර සභා ගොඩනැඟිල්ලේදී පසුගියදා විවෘත කරනු ලැබීය.මහාචාර්ය මාලිනි ඈදගමගේ හා පුරාවිද්‍යා ගවේෂණ ප්‍රසාද් පොන්සේකාගේ සංස්කාරකත්වයෙන් කෝට්ටේ ඓතිහාසික තොරතුරු ඇතුළත් ග්‍රන්ථයක්ද මේ වසරේ ඔක්තෝබර් මාසයේදී නිකුත් කිරීමට නියමිතයි.මේ වසර අවසානය පමණ වන විට දේශිය හා විදේශීය සංචාරකයන්ට කෝට්ටේ සිරිසර නැරැඹීමට හැකිවන සංචාරයන්ද මේ යටතේ සකස් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201217</link>
    <topic>හැඳල කෙරවලපිටිය මාර්ගයේජලනළ පද්ධතියේ කාන්දුවක්  </topic>
    <author> </author>
    <content>හැඳල කෙරවලපිටිය මාර්ගයේ ජලනළ ප්‍රතිසංස්කරණ කටයුතු කරනු ලැබුවේ වසරකට පමණ පෙරය. එම අලුත්වැඩියාවේදී හැඳල බැස්ටිස් පල්ලිය අසල ජල නළ පිරිද්දුම නිසි පරිදි තාක්ෂණයට අනුව නොකිරීම නිසා එතැනින් ජල කාන්දුවක් සිදුවේ. මේ නිසා නිකරුණේ වැයවන්නේ මහජන මුදල්ය. මේ මහජන මුදල් නාස්තිය නොපමාව වළක්වා ගැනීමට පියවර ගන්නා ලෙස ජල සම්පත් මණ්ඩලයේ බලධාරීන්ගෙන් ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201218</link>
    <topic>කුරුණෑගල නගර ආරක්‍ෂාවට කැමරා පද්ධතියක් සවිකිරීමට සැලසුම්</topic>
    <author>වයඹ පළාත් සංචාරක සේන ඉදිරිසිංහ</author>
    <content>ආරක්‍ෂක සැලැස්මක් ලෙස කුරුණෑගල නගරයේ කැමරා පද්්ධතියක් සවිකිරීමට බලාපොරොත්තු වන බව කුරුණෑගල නගරාධිපති ගාමිණී පෙරමුණගේ මහතා පැවැසීය.දැනට නගර සභාව ඇතුළත මෙවැනි කැමරා පද්ධතියක් සවි කොට තිබේ. නගරයේ පාසල් වලට පිට පෙදෙස් වලින් පාසල් දරුවන් රැගෙන එන වෑන් සහ කුරුණෑගල – නුවර පාරේ ධාවනය කරනු ලබන බස් රථ නවතා තැබීමට රථ ගාලක් ඇති කිරීමට ද බලාපොරොත්තු වන බව නගරාධිපතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r1201219</link>
    <topic>මහනුවර අඩු බර පාන් අලෙවි කළොත් දඩ</topic>
    <author>මහනුවර විශේෂ – ආරියවංශ ජයවිර</author>
    <content>මහනුවර නගරයේ බේකරිවල විදුලි බලයෙන් නිෂ්පාදනය කරන, නියමිත බර ප්‍රමාණය ඇති අමු පාන් ගෙඩියට සහ නගරයෙන් පිට බේකරිවල පැරැණි ක්‍රමයට දරවලින් නිෂ්පාදනය කරන නියමිත බර ප්‍රමාණයට වඩා අඩු තැටි පාන් ගෙඩියට මැදිවූ මිල පාලන නිලධාරීන් මහත් ගැටලුවකට මුහුණ දී ඇත. තැටි පාන් ගෙඩිය හොඳට කර වී ඇති නිසා පාරිභෝගික ජනතාව එම පාන් කෑමට පි‍්‍රය කරයි.එහෙත් ගුණාත්මක භාවය සහ රසය කෙසේ වෙතත් පාන් ගෙඩියේ නියමිත බර ප්‍රමාණය ග්‍රෑම් 450 ට අඩු නම් බේකරි හිමියන්ට විරුද්ධව නඩු පවරා රුපියල් 2500 දඩයක් නියම කෙරේ. පාරිභෝගික ජනතාවට සහ මිල පාලන නිලධාරීන්ට ප්‍රශ්නයක් වී ඇති මෙම පාන් ගැටලුව පිළිබඳ බලධාරීන් යම් සැලැසුමක් කළ යුතු බව මිල පාලන නිලධාරීන්ගේ මතයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r12012110</link>
    <topic>ක්‍රිකට් තරගයෙන් ලංකාව පරාදයි කියාගුවන් විදුලි යන්ත්‍රය පොළොවෙ ගහලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>අමරසිරි ක්‍රිකට් තරග අසන්නට පි‍්‍රය කරන අයෙකි. තම ජීවිතයට වඩා වැඩි ආදරයකින් ක්‍රිකට් සැලකූ ඔහු ඉකුත් දිනක සිය රැකියාවට ගොස් කල්වේලා ඇතිව නිවෙසට ගොඩ විය. ඔහු නිවෙසට පැමිණීම දුටු ඔහුගේ බිරිය “අද ඉතින් වෙන දෙයක් ඕනෑ නෑ. දැන් ඉතිං මැච් එක අහන්න ලෑස්ති වෙයි, යැයි කීවාය. එවිට මද සිනහවක් පෑ අමරසිරි නිවෙසේ පිටුපසට ගොස් ඇඟපත සෝදා තුවාය ද කරේ දමා ගෙන ගුවන් විදුලිය අසල වාඩි විය. නිවෙස තුළට දෙනෙත් යොමුකර ගුවන් විදුලිය ක්‍රියාත්මක කරමින් ඔරලෝසුව දෙස බැලීය.මැච් එක ආරම්භ කිරීමට තවත් විනාඩි 20 ක් තියෙනවා කියා එතැනින් නැගිට ගෙතුළට පිය මැන්නේ ය. ඒ බිරියගෙන් ලැබෙන තේ කෝප්පය ලබා ගැනීම සඳහා ය. එය ද සුපුරුදු පරිදි අමරසිරි අතට පත් විය. එම ස්ථානයේදීම තේ උගුරක් පානය කරමින් නැවතත් ගුවන් විදුලිය සමීපයේ වාඩි විය.ඔහු පුලපුලා බලා සිටි අවස්ථාව උදාවිය. තරගය ආරම්භ විය. ප්‍රථමයෙන් පන්දුවට පහරදීම දකුණු අපි‍්‍රකානු කණ්ඩායමට සතුවිය. අමරසිරි නැවත අසුනෙන් නැගිට නිවෙසේ එහා මෙහා යමින් තරගයට අවධානය යොමු කරමින් කල්ගත කරන්නට විය.අවසන් ප්‍රතිඵලය වූයේ දකුණු අපි‍්‍රකානු කණ්ඩායම ලකුණු තුන්සීයේ ඉලක්කය පසුකර යෑමයි. අමරසිරි සිය වේලුණු තොල් මෑත් කරමින් අද නම් අපිට අමාරු වෙයි වාගේ තමාට ම කියා ගන්නට විය.ටික වේලාවකින් පන්දුවට පහරදීමේ අවස්ථාව අපේ ක්‍රීඩකයන්ට හිමි විය. අමරසිරි දෑත් ලංකොට නළල වෙත දෑත් ලංකර නමස්කාර කර ආශීර්වාද කරන්නට විය. සිදුවූයේ වෙනත් දෙයකි. ලංකා කණ්ඩායමේ ප්‍රථම දෙවැනි තෙවැනි කඩුලු එක පෙළට ඇද වැටිනි. ගත වූයේ නිමේෂයකි.ලකුණු 40 ඉලක්කය පසු වෙද්දීම සිය ඉනිම අවසන් විය. අමරසිරි සිය ගුවන් විදුලිය අතට ගෙන පොළොවේ ගැසීය. තරහා පාලනය කරගත නොහැකිව එහා මෙහා යන්නට විය. ශබ්දය ඇසී ගේ තුළින් බිරිය එළියට විත් “මේ වාගේ මෝඩ මිනියෙක්. කවුරුත් මැච් ගහන්නේ. මට දෑවැද්දට කියා අම්ම අරන් දුන්නු ගුවන් විදුලි යන්ත්‍රය මේ මිනිහා කෑවා” කෝපයෙන් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=r12012111</link>
    <topic>ගම්පහ දිසාවේ සිසු සිසුවියන්ටපොත්පත් සහ පාසල් උපකරණ</topic>
    <author>වතුරුගම සමූහ කේ. කේ. එස්. ආරියදාස</author>
    <content>ගම්පහ දිස්ත්‍රික් පාර්ලිමේන්තු මන්ත්‍රීනි උපේක්‍ෂා ස්වර්ණමාලි මහත්මිය ප්‍රධාන “උපේක්‍ෂා ස්වර්ණමාලි පදනම” මගින් සංවිධානය කළ ගම්පහ දිස්ත්‍රික්කයේ පාසල් සිසු සිසුවියන්ට පොත් පත්, පාසල් උපකරණ පිරිනැමීමේ උත්සවයක් පස්යාලේදී පැවැත්විණි.පාර්ලිමේන්තු මන්ත්‍රීනි උපේක්‍ෂා ස්වර්ණමාලි මහත්මියගේ ප්‍රතිපාදන සහ ඩ්‍රීමා ලංකා ආයතන ඇතුළු පරිත්‍යාගශීලීන්ගේ ආධාරය මත මේ පාසල් පොත් උපකරණ පරිත්‍යාග කිරීමේ සමාජ සත්කාරක සේවාව සංවිධානය කර තිබුණි.එම අවස්ථාවට සහභාගි වූ රදාවඩුන්න මහ විදුහලේ විදුහල්පති රදාවඩුන්න ඥානවිමල හිමියෝ මෙසේද පැවැසූහ.අද පාසල් දරුවන්ට පොත්පත් අධ්‍යාපනය පමණක් ලබාදී මදි. සමාජය, යහගුණ, ගති පැවතුම්, වැඩිහිටියන්ට ගරුකිරීම් වැනි සිරිත් විරිත් ගැනද දරුවන් දැනුවත් විය යුතුයි.ගම්පහ දිස්ත්‍රික් පාර්ලිමේන්තු මන්ත්‍රීනි උපේක්‍ෂා ස්වර්ණමාලි මහත්මිය - පාසල් දරු දැරියන්ගේ අවශ්‍යතා හැකි පමණකින්, ලබාදෙන්න අප පාසල් පදනම ක්‍රියා කරගෙන යනවා. ඒ සඳහා අපට සහාය දෙන ආයතන පරිත්‍යාගශීලීන්, ඩ්‍රීමා ලංකා ආයතන වැනි පරිත්‍යාග ඉතා උසස් කොට සලකනවා.පසුගිය කාලසීමාව තුළ යම් යම් ප්‍රමාදවීම්, බාධක ඇතිවුණ නිසා ප්‍රජා සත්කාර සේවා කටයුතුවලට අවහිරතා මතු වුණා. එහෙත් ඉදිරියට මේ කටයුතු විධිමත්ව කරගෙන යාමට අප කටයුතු කරනවා.ගම්පහ දිස්ත්‍රික් පාර්ලිමේන්තු මන්ත්‍රී අධිනීතිඥ වසන්ත සේනානායක මහතාද කතා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201211</link>
    <topic>ශ්‍රී ලංකාවට ලකුණු 300ක දැවැන්ත ඉලක්කයක්</topic>
    <author>ෆවුස් මොහොමඩ් දකුණු අප්‍රිකාවේ...</author>
    <content>ශ්‍රී ලංකාව සහ දකුණු අප්‍රිකාව අතර ඊයේ (20 ) දකුණු අප්‍රිකාවේ කිම්බර්ලි නුවර පැවැති දිවාරාත්‍රී සිවුවැනි එක්දින තරගයේ පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 7කට ලකුණු 299ක් රැස් කිරීමට සමත්විය. වේගවත් පිතිහරඹයක නිරත වූ නායක ඒ බී ඩිවිලියර්ස් ලකුණු 96ක් රැස් කළේය. පන්දු 76කට මුහුණදුන් ඔහු හතරේ පහර 8ක් සහ හයේ පහර 3ක් එල්ල කළේය. මේ තරගාවලියේ පළමුවරට ලකුණු අතරට පැමිණි ආරම්භක පිතිකරු ග්‍රෙහැම් ස්මිත් ලකුණු ලකුණු 68ක් ලබා ගත්තේය.කාසියේ වාසිය දිනූ දකුණු අප්‍රිකානු නායක ඒ බී ඩිවිලියර්ස් පිතිකරුවන්ට වාසිදායක කිම්බර්ලි තණතීරුවේ පළමුව පන්දුවට පහරදීමට තීරණය කළ අතර එහි සාර්ථක ඵල නෙලාගත් දකුණු අප්‍රිකානු ආරම්භක පිතිකරුවන් වන ස්මිත් සහ ඇල්වීරෝ පීටර්සන් පළමු කඩුල්ල සඳහා ලකුණු 84ක සම්බන්ධතාවක් ගොඩනැගීමට සමත්වූහ.පළමු කඩුල්ලේ සම්බන්ධතාව බිඳවැටුණේ දකුණු අප්‍රිකානු ඉනිමේ 14 වැනි ඕවරය යැවීමට රංගන හේරත් පැමිණීමත් සමගය. හේරත්ගේ පළමු පන්දුවටම පීටර්සන් ඉහළින් එල්ල කළ පහර ඩීප් මිඩ්විකට් කලාපයේ සිටි උපුල් තරංග රැකගැනීමෙන් ඔහුගේ ඉනිම ලකුණු 37කින් අවසන් විය. පන්දු 39කට මුහුණදුන් පීටර්සන් හතරේ පහර 4ක් සහ හයේ පහරක් එල්ල කළේය.අසීරු දුවද්දි දැවීයාම් 2කින් කඩුල්ල රැකගත් ස්මිත් ඊයේ මේ තරගාවලියේ සිය පළමු අර්ධ ශතකය රැස් කිරීමට සමත්විය. තිලකරත්න ඩිල්ෂාන් විසින් යවන ලද 15වැනි ඕවරයේ දී වාර්තා වූ ස්මිත්ගේ එක්දින තරගදිවියේ 45වැනි අර්ධ ශතකයට හතරේ පහර 6ක් එක්වූ අතර ඊට වැය වී තිබුණේ පන්දු 45ක් පමණි.දකුණු අප්‍රිකානුවන් හේරත් යැවූ 22වැනි ඕවරයේදී ‘බැටිං පවර්ප්ලේ’ ගත් අතර එම ඕවරයේ දී ම නායක ඩිවිලියර්ස් හයේ පහරක් සහ හතරේ පහරක් එල්ලකරමින් ලකුණු ලබාගැනීමේ වේගය වැඩි කරන්නට විය.ඩිවිලියර්ස්ගේ එක්දින තරගදිවියේ 28වැනි අර්ධ ශතකය වාර්තා වූයේ පන්දු 31කින්ය. ඊට හයේ පහර 3ක් සහ හතරේ පහර 3ක් එක්විය. ස්මිත් හා ඩිවිලියර්ස් අතර 2වැනි කඩුල්ලේ සම්බන්ධතාව ලකුණු 87කි.දකුණු අප්‍රිකානු පිලේ ලකුණු සංඛ්‍යාව 171ක්ව තිබියදී ලකුණු 68ක් ලබාසිටි ස්මිත් දවාලීමට තරගයේ 24වැනි ඕවරය යැවූ ලසිත් මාලිංගට හැකිවිය. ඔහු දැවීගියේ ඩිල්ෂාන් අතට පහසු උඩපන්දුවක් ලබාදීමෙනි. ඩිවිලියර්ස් හා ජේන් පෝල් දුමිනි එක්ව සිවුවැනි කඩුල්ලට ලකුණු 70ක සම්බන්ධතාවක් ගොඩනැගූහ. තිසර පෙරේරා විසින් යවන ලද තරගයේ 39වැනි ඕවරයේ දී කඩුලු රකින කුමාර් සංගක්කාරට උඩපන්දුවක් දී දුමිනි ලකුණු 36කට දැවීයනවිට දකුණු අප්‍රිකානු පිලේ මුළු ලකුණු සංඛ්‍යාව 242ක් විය.ඒ වනවිට වැසි අඳුරින් අවට පරිසරය වැසීතිබූ අතර පිටියේ විදුලි ආලෝක පද්ධතිය ද ක්‍රියාත්මක කොට තිබිණි. අවට අහසේ සිසාරා දැඩිලෙස අකුණු ගැසීම් ද දක්නට ලැබිණි.ඩිවිලියර්ස් දැවීගියේ දකුණු අප්‍රිකානු ඉනිමේ ලකුණු සංඛ්‍යාව 250ව තිබියදීය. ඔහු දැවීගියේ තිසර පෙරේරා එවූ පන්දුවක් කෙලින්ම කඩුල්ලේ වැදීමෙනි. ඒ වනවිට ඕවරයකට ලකුණු 6කට ඉහළ දළ වේගයක් පවත්වාගෙන යමින් සිටි දකුණු අප්‍රිකාවේ ලකුණු ලබාගැනීමේ වේගය ඩිවිලියර්ස්ගේ දැවීයාමත් සමග පහළ වැටිණි.අනතුරුව ෆෆ් ඩියු ප්ලෙසිස්ගේ කඩුල්ල දවාලීමට හේරත් සමත්විය.ඔහු ලකුණු 5කට දැවීගියේ සංගක්කාරට උඩපන්දුවක් ලබාදීමෙනි.වේන් පානෙල් හා රොබින් පීටර්සන් එක්ව දකුණු අප්‍රිකානු ඉනිමට තවත් ලකුණු 37ක් එක්කිරීමට සමත්වූහ. පානෙල් දුවද්දී දැවීයනවිට ලකුණු 21ක් ලබා සිටියේය.පන්දුයැවීමේ දී තිසර පෙරේරා හා රංගන හේරත් කඩුලු 2 බැගින් දවාලූහ.ඊයේ තරගයේදී ශ්‍රී ලංකා පිලේ වෙනස්කම් 3ක් සිදුවී තිබිණි. ආබාධයකට ලක්වී සිටින මහේල ජයවර්ධන වෙනුවට ළහිරු තිරිමාන්නත්, කෝසල කුලසේකර වෙනුවට සචිත්‍ර සේනානායකත්, ධම්මික ප්‍රසාද් වෙනුවට තිසර පෙරේරාත් කණ්ඩායමට එක්වූහ. දකුණු අප්‍රිකානු පිලේ වෙනස්කම් 2ක් සිදුකොට තිබිණි. ඩේල් ස්ටේන් වෙනුවට වර්නන් ෆිලෙන්ඩර් ද, ඇල්බී මෝකල් වෙනුවට වේන් පානෙල් ද කණ්ඩායමට කැඳවා තිබිණි.දෙපිල අතර අවසන් එක්දින තරගය හෙට (22) ජොහැනස්බර්ග් නුවර දිවා තරගයක් ලෙස පැවැත්වේ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201212</link>
    <topic>නාවික-ගුවන් පාපන්දු ගැටුම හෙට බැද්දගානේදී</topic>
    <author>ප්‍රින්ස් ගුණසේකර</author>
    <content>චැම්පියන් ලීග් පාපන්දු තරගාවලියේ ශ්‍රී ලංකා නාවික හමුදාව හා ශ්‍රී ලංකා ගුවන් හමුදාව අතර තරගය හෙට (22) බැද්දගාන ක්‍රීඩා සංකීර්ණ ක්‍රීඩා පිටියේදී පැවැත්වේ.මෙතෙක් නිමාවූ තරග 16ක ප්‍රතිඵල මත නිකුත්වූ ලකුණු සටහනේ නාවික හමුදාව ලකුණු 2කින් ගුවන් හමුදාවට වඩා ඉදිරියෙන් සිටින හෙයින් තරග වඩාත් උණුසුම් මුහුණුවරක් ගනු ඇත. පසුගිය සතියේදී නාවික හමුදාවට දොන් බොස්කෝ තරගයේ ජය හිමිවීමත් සමග ගුවන් හමුදාව පසුකොට ලකුණු සටහනේ ඉදිරියට පැමිණීමට හැකියාව ලැබුණි.නාවික හමුදාව ප්‍රසාද ලකුණු 25ක් ද ගුවන් හමුදාව ප්‍රසාද ලකුණු 23ක් ද ලබා සිටී.මේ අතර ලකුණු සටහනේ පෙරමුණේම සිටින රත්නම් ක්‍රීඩා සමාජය හා වෙන්නප්පුව නිව්යංග්ස් අතර තරග හෙට සිටිලීග් පිටියේදී පැවැත්වීමට කටයුතු යොදා ඇත.මීගමුව දොන් බොස්කෝ පිලේ නායක මංජුල කුමාරට ඉදිරි තරග දෙකක තහනමක් ශ්‍රී ලංකා පාපන්දු සංගමය පනවා ඇති බැවින් සෝන්ඩර්ස් පිලට එරෙහි තරගයට ඔහුට සහභාගී විය නොහැකිය.අද (21)බ්ලුස්ටාර් – ජාවාලේන් කලුතරදීරිනවුන් - සිවිල් ආරක්ෂක සිටිලීග් පිටියේදීහෙට (22)යුද - පොලිස් රත්නපුරයේදීගුවන් – නාවික බැද්දගානේදීදොන් බොස්කෝ - සෝන්ඩර්ස් මීගමුවේදීරත්නම් – නිව්යංග්ස් සිටි ලීග් පිටියේදි.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201213</link>
    <topic>සැහැල්ලු පන්දු ක්‍රිකට් පුත්තලම් දිස්ත්‍රික්ක තරග 28 -29 දෙදින</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධාන කරනු ඕවර විස්සයි20 ක්‍රිකට් තරගාවලියේ පුත්තලම් දිස්ත්‍රික්කයේ තරග මේ මස 28 දින ආනමඩුවේදීත් 29 දින වෙන්නපුවේදීත් පැවැත්වේ. ආනමඩුව, හලාවත, පුත්තලම, නාත්තන්ඩිය මැතිවරණ කොට්ඨාස නියෝජනය කරමින් කණ්ඩායම් 33ක් මේ සඳහා තරග වැදුණු අතර දිස්ත්‍රික් තරගාවලිය සඳහා කණ්ඩායම් 10ක් සුදුසුකම් ලබා ඇත.ඕවර් විස්සයි20 තරග මාලාව නිමාවූ පසු පුත්තලම් දිස්ත්‍රික්ක ඕවර දහයයි10 ක්‍රිකට් තරගාවලිය ආරම්භ කරන බව ශ්‍රී ලංකා සැහැල්ලු පන්දු ක්‍රිකට් සම්මේලනයේ ප්‍රධාන විධායක ආර්. කුමාරනායක මහතා පවසයි.මීට අමතරව 2009/2010 වර්ෂයේ පැවැත්වූ ජාතික සූරතා ඕවර 30 ඩයලොග් තරගමාලාවේ දිස්ත්‍රික් ජයග්‍රාහකයන් තරග වදින අවසන් තරගය පෙබරවාරි 12 වන දින මීගමුව නගර සභා පිටියේදී පැවැත්වේ.මේ තරගාවලිය සඳහා දිස්ත්‍රික්ක 19ක කණ්ඩායම් තරග වැදි අතර අවසන් තරගයට කළුතර පොතුපිටිය යූත් ක්‍රීඩා සමාජය හා පුත්තලම කල්පිටිය ඉරෆ්සන් ක්‍රීඩා සමාජය සුදුසුකම් ලබා ඇත.මේ තරගාවලිය සඳහා සූරතා කුසලානයන් සමග මුදල් ත්‍යාග සඳහා අනුග්‍රාහකත්වය ක්‍රීඩා ඇමැති මහින්දානන්ද අළුත්ගමගේ මහතාගේ විශේෂ අනුග්‍රාහකත්වයෙන් ක්‍රීඩා අමාත්‍යාංශය මගින් සලසා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201214</link>
    <topic>ශිහාන් ප්‍රනාන්දු 153යි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>සාන්ත සෙබස්තියන් හා කොළඹ සාන්ත පීතර විදුහල් අතර මොරටුවේදී පැවැති අවුරුදු 19න් පහළ ක්‍රිකට් තරගය ජය පරාජයෙන් තොරව කෙළවර විය.පළමුව පන්දුවට මුහුණ දුන් සාන්ත පීතර විදුහල ලකුණු 123 කට දැවීගිය අතර සාන්ත සෙබස්තියන් විදුහල කඩුලු 8 කට ලකුණු 310ක් ලබා තිබියදී නැවතත් පන්දුවට මුහුණදීමේ වාරය සාන්ත පීතර විදුහලට ලබාදුනි. සාන්ත පීතර විදුහල සියල්ලන් දැවී ලකුණු 399ක් වාර්තා කළ අතර හතරේ පහරවල් 19ක් සහ හයේ පහරවල් 4ක් සමඟ ශිහාන් ප්‍රනාන්දු අගනා ලකුණු 153ක් රැස් කිරීමට සමත්විය.සාන්ත පීතර - 123 ශිහාන් ප්‍රනාන්දු 42, ළහිරු නිලන්ත 23, අමිල අපොන්සු 9/4, අනුක් ප්‍රනාන්දු 37/2, සචිත්‍ර ගුණවර්ධන 32/2 සහ දෙවන ඉනිම 399 ශිහාන් ප්‍රනාන්දු 153, ශෂාන් ප්‍රනාන්දු 46, දුශාන්ත හේමන්ත 35, ළහිරු මිලන්ත 22, අලිඛාන් නොදැවී 29, (සචිත්‍ර ගුණවර්ධන 66/4, අමිල අපොන්සු 50/2, ඉසුරු මෙන්ඩිස් 79/2,)සාන්ත සෙබස්තියන් විදුහල – 310/8 සනිත ද මෙල් 74, අවිස්ක ප්‍රනාන්දු 27, අනුක් ප්‍රනාන්දු 62, අමිල අපෝන්සු 35, අනුශ්ක පෙරේරා 28, අනුක් ප්‍රනාන්දු 74, ෂාන් ප්‍රානාන්දු නොදැවී 33, (දුශාන් හේමන්ත 70/5, අලිඛාන් 68/2).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201215</link>
    <topic>සිල්වෙස්තර අන්තෝනි තරගය විසදුමක් නෑ</topic>
    <author>මහනුවර ක්‍රීඩා විශේෂ</author>
    <content>මහනුවර සාන්ත සිල්වෙස්තර – කටුගස්තොට සාන්ත අන්තෝනි විදුහල් අතර ක්‍රිකට් තරගය ජය පරාජයෙන් තොරව නිමා විය.සාන්ත අන්තෝනි විදුහල පළමු ඉනිම කඩුලු 9 ට 150 - ටී. පුස්සැල්ලෑම 38, එස්. රාජගුරු 26, ආර්. පෙරේරා 30 (නිමේෂ මෙන්ඩිස් 24/4, සුමේධ දිසානායක 30/3) සහ දෙවැනි ඉනිම කඩුලු 8 කට ලකුණු 189 (ඕවර 70) - ඩබ්ලිව්. එම්. වූඩ්ස් නොදැවි 88, එස්. රාජගුරු 36, කේ. රණරාජ 50 (නිමේෂ මෙන්ඩිස් 70/4)සාන්ත සිල්වෙස්තර විදුහල ලකුණු 230 – නුවන්ත ඒකනායක 70, එස්. දිසානායක 35, එෆ්. අහමඩ් 50 (ටී. බුලත්සිංහල 33/3, එස්. රාජගුරු 55/3).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201216</link>
    <topic>සවි එසවීමේ ක්‍රීඩකයන් හා පුහුණුකරුවන් වෙනුවෙන් එක්දින පුහුණු වැඩමුළුව 24දා</topic>
    <author>වාද්දුව සමූහ එස්. රූපරත්න පියදාස</author>
    <content>ශ්‍රී ලංකා සවි එසවීමේ (පවර් ලිෆ්ටින්) සංගමය එම ක්‍රීඩක ක්‍රීඩිකාවන් සහ පුහුණුකරුවන්ට ‘කායික හා මානසික නිරෝගිතාවයකින් යුත් ක්‍රීඩක ක්‍රීඩිකාවන් සඳහා තහනම් උත්තේජකවලින් තොර සවි එසවීමේ ක්‍රීඩාවක් මැයෙන් එක් දින වැඩමුළුවක් මේ මස 24දා පෙරවරු 9.00ට ක්‍රීඩා සංවර්ධන දෙපාර්තමේන්තුවේ ක්‍රීඩා වෛද්‍ය ඒකක ශ්‍රවණාගාරයේදී පැවැත්වේ.ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා සහ දොස්තර සීවලි ජයවික්‍රම යන මහත්වරු දේශන පවත්වනු ලබන මේ වැඩමුළුව අවසානයේ සහභාගීවන්නන්ට වටිනා සහතික පත්‍රයක් ප්‍රදානය කෙරේ.වැඩමුළුවට සහභාගීවීමට කැමැත්තක් දක්වන ක්‍රීඩකයන් හා පුහුණුකරුවන් සවිඑසවීමේ සම්මේලනයේ ලේකම් අංක 42, මොරොන්තුඩුව පාර මැලදගම වාද්දුව ලිපිනයෙන් හෝ දුරකතන අංක 0723467041 විමසිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201217</link>
    <topic>දිගු-කෙටි දුර දිවීමපෙබරවාරියේ දියගමදී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන දිගු හා කෙටි දුර පරීක්ෂණ තරගාවලිය ලබන පෙබරවාරි මස 25 සහ 26 දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ. අයදුම්පත් බාර ගැනීම පෙබරවාරි මස 15 වන දිනෙන් අවසන් වන අතර අයදුම්පත් මෙසේ යොමු කළ හැකිය. පී.එල්.එස්. පෙරේරා, ලේකම්, ශ්‍රී ලංකා මලල ක්‍රීඩා සංගමය, නො. 281, මිරානියා වීදිය, කොළඹ 12..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=s1201218</link>
    <topic>අග්‍රාමාත්‍ය කාර්ය මණ්ඩල කණ්ඩායමට ජය</topic>
    <author/>
    <content>අග්‍රාමාත්‍ය කාර්ය මණ්ඩලය කලාකරුවන්ගේ ක්‍රීඩා කණ්ඩායම් අතර පැවැති සැහැල්ලු පන්දු තරගයේ දී ජය ගත් අග්‍රාමාත්‍ය කාර්ය මණ්ඩල කණ්ඩායමට හිමි කුසලානය කණ්ඩායම් නායක අමිල සුදේහ පියසිංහට අග්‍රාමාත්‍ය දි.මු. ජයරත්න මහතා ප්‍රදානය කළ අයුරු. තරගය පසුගියදා රාජගිරිය හෙක්ටර් කොබ්බෑකඩුව සංසද ක්‍රීඩා පිටියේදී පැවැත්විණි. අග්‍රාමාත්‍ය ලේකම් එස්. අමරසේකර සහ රංගන ශිල්පි මහේන්ද්‍ර පෙරේරා යන මහ්වුරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=f1201211</link>
    <topic>අපේ මුද්දරයත්සිනමාවට ‘සපෝට් එකක්’</topic>
    <author>සටහන චතුරිකා ගමගේ</author>
    <content>කඩවුණු පොරොන්දුව, සිනමා නිර්මාණයෙන් ඇරැඹි හෙළ සිනමා වංශකතාව සුවිශේෂී කඩඉම් රාශියක් පසු කරමින් අද වන විට වසර 65 ක් පමණ දීර්ඝ ගමනක් පැමිණ ඇත. දේශීය සිනමාවට වසර 65 ක් සපිරෙන මේ මොහොතේ ජාතික සිනමාවක් ගොඩනැඟීම වෙනුවෙන් තම රංග ප්‍රතිභාව කැප කළ ආදරණීය කලාකරුවන් අපට අමතක කළ නොහැකිය. විශේෂයෙන් අදට යෙදෙන ශ්‍රී ලාංකීය සිනමාවේ 65 වැනි සංවත්සර දිනය නිමිත්තෙන් සිංහල සිනමාව සඳහා අමරණීය මෙහෙවරක් ඉටු කරනු ලැබූ කලාකරුවන් හය දෙනකු වෙනුවෙන් සමරු මුද්දර හයක් නිකුත් කිරීමට තැපැල් සේවා අමාත්‍යාංශය පියවර ගෙන ඇත්තේ ඔවුන්ට උපහාරයක් වශයෙනි.මේ පිළිබඳ තැපැල් සේවා ඇමැති ජීවන් කුමාරතුංග මහතා දැක්වූ අදහස් මෙසේය.* මෙම මුද්දර නිකුතුව හරහා පිදෙන කලාකරුවන් කීප දෙනෙකු ගැන කතා කළොත් ?ගාමිණි ෆොන්සේකා පිළිබඳ කතා කිරීමේදී එදා මෙදා තුර ශ්‍රී ලාංකේය සිනමාවේ පහළ වූ අග්‍රගණ්‍ය රූපණවේදියා ඔහුයි. රේඛාව චිත්‍රපටියේ සහාය අධ්‍යක්‍ෂවරයකු ලෙසත් පසුව සුළු චරිතයකින් රංගන කලාවට එක්වු ගාමිණි දෛවයෝගය චිත්‍රපටියේ උප ප්‍රධාන චරිතයක් රඟපාමින් සිනමාවට එක් වුණා. සංදේශය, පිරිමියෙක් නිසා චිත්‍රපටවල රඟපෑ ගාමිණි ජනප්‍රියත්වයෙන් ඉහළටම නැඟුණේ ‘රන්මුතුදුව‘ චිත්‍රපටියෙන්. එසේම ගැටවරයෝ, චණ්ඩියා, ධීවරයෝ, සුරයන්ගෙත් සූරයා, සූර චෞරයා, ආත්ම පූජා චිත්‍රපටිවලින් ඔහු දේශීය සිනමාවේ ප්‍රථම සුපිරි නළුවා බව තහවුරු කළා. ගම්පෙරළිය, පරසතුමල්, වැලිකතර, හුලවාලි, සරුංගලේ, යුගාන්තය යන චිත්‍රපට තුළින් ඔහු කලාත්මක සිනමාවේද අග්‍රගණ්‍ය නළුවා බවට පත්වුණා.වයස අවුරුදු 29 දී අධ්‍යක්‍ෂණය කළ ප්‍රථම චිත්‍රපටිය ‘පරසතුමල්’ චිත්‍රපටියෙන් ඔහු සිය නිර්මාණාත්මක සිනමාවේ ප්‍රවීණතාවය පෙන්නුම් කළා. උතුමාණෙනි, රෑ මනමාලි, මයුරිගේ කතාව, සක්විති සුවය, කොටිවලිගය, නොමියන මිනිසුන් ඔහු අධ්‍යක්ෂණය කළ චිත්‍රපට අතර කැපී පෙනෙන නිර්මාණයන් කතා රචකයකු, ගීත රචකයකු, චිත්‍ර ශිල්පියකු ලෙසද ප්‍රතිභාව පෑ ගාමිණී තරම් රංගනයට සම්මාන ලැබූ රංගවේදියෙකු නැති තරම්. ගම්මන පටබැඳිගේ දොන් අබේවික්‍රම, නැතහොත් ජෝ අබේවික්‍රමයන් 1955 ‘දේව සුන්දරී’ චිත්‍රපටියේ සෙන්පතියකුගේ චරිතය තුළින් සිනමාවට එක් වුණා. ‘සරදම්’ චිත්‍රපටියේ කූඹි එකතු කරන සාජන්ට්වරයා ලෙස රඟපෑමෙන් ජනප්‍රියත්වයට පත් ඔහු ශ්‍රී 296, නළඟන, ගැහැනු ගැට, සිරිමලී, දරුවා කාගේද චිත්‍රපටවල විකට චරිත රඟපෑවේය.එසේම රන්මුතු දුව, ගැටවරයෝ, චණ්ඩියා වැනි චිත්‍රපටිවලින් ඔහු ජනප්‍රිය විකට නළුවකු ලෙස ප්‍රකට වුණා. සාරවිට චිත්‍රපටියෙන් චරිතාංග නළුවකු ලෙස සිය ප්‍රතිභාව ප්‍රකට කළ ජෝ සරසවි, ජනාධිපති, ඕසීඅයිසී, විචාරක, ස්වර්ණසංඛ, සම්මානවලින් පිදුම් ලැබුවෙක්. සැඩොල් කඳුළු, තුංමංහන්දිය, වැලිකතර, දෑස නිසා, බඹරු ඇවිත්, සිරිබෝ අයියා, බැද්දේගම, මලට නොඑන බඹරු ඇවිත්, සොල්දාදු උන්නැහේ, පූජා, මල්දෙනියේ සිමියොන්, පුරහද කළුවර වැනි භූමිකා ඔහුගේ මතු නොව දේශීය සිනමාවේ මං සලකුණු බඳු විශිෂ්ට චරිත නිරූපණයන්. සිංගප්පූරු අන්තර්ජාතික සම්මාන උළෙලේදී ‘පුරහඳ කළුවර’ චිත්‍රපටය සඳහා හොඳම නළුවා ලෙස සම්මාන ලැබු ජෝ ජගත් සම්මානයකින් පිදුම්ලත් එකම දේශීය නළුවාද වේ. නළුවෙකු, ටෙලිනාට්‍ය නළුවෙකු, ගීත රචකයකු, ටෙලිනාට්‍ය රචකයකුද වන ජෝ අග්‍රගණ්‍ය කලාකරුවෙකි.* මෙම මුද්දර නිකුතුවට නිළි රැජණ මාලිනි ෆොන්සේකා ද ඇතුළත්. ඇය පිළිබඳ සඳහනක් කළොත්?ජාතික සිනමා දිනය වෙනුවෙන් නිකුත් කරන මුද්දර හය අතර දැනට අප අතර සිටින කලාකාරිනියක ලෙස තෝරාගෙන ඇත්තේ මාලනී ෆොන්සේකා නමැති හෙළ සිනමාවේ නිලි රැජනයි. ඇය තෝරා ගෙන ඇත්තේ ලාංකික සිනමාව ජාත්‍යන්තරයට ගෙන ගිය අපේ කාලයේ සකලවිධ රංග ප්‍රතිභාවෙන් සන්නද්ධ රංගන වේදිනියක නිසාය. ඇය ‘පුංචි බබා’ චිත්‍රපටියෙන් සිනමාවට පිවිස හැටේ දශකයේ අග භාගයේදී ජනප්‍රිය සිනමාවේ හිණිපෙත්තට නැගුණාය. දැන් මතකද, හතර දෙනාම සූරයෝ, එදත් සූරයා අදත් සූරයා, තුෂාරා, ආවා සොයා ආදරේ, සංගීතා, මිහිදුම් සිහින චිත්‍රපටි තුළින් ඇය ජනප්‍රිය සිනමානුරූප සිනමාව ජය ගැනීමට සමත් විය.මාලනී ෆොන්සේකා කලාත්මක සිනමාවට පිවිසුණේ තම රංගනයේ මුල් අවධියේමය.අක්කර පහ සහ නිධානය තුළින් ඇරඹි එම ගමනේ මං සලකුණු වූයේ එයා දැන්ලොකු ළමයෙක්, සිරිපාල හා රංමැණිකා, බඹරු ඇවිත්, සොල්දාදු උන්නැහේ, බැද්දේගම ආදි චිත්‍රපටය. එසේම ජාත්‍යන්තර සම්මානයට පාත්‍ර වූ ප්‍රථම දේශීය නිළියද ඇයයි. මොස්කව් ජාත්‍යන්තර චිත්‍රපට උළෙලේදී ඇය මුල්වරට කුසලතා සම්මානයක් දිනූ අතර පසුකාලීනව ආකාස කුසුම් චිත්‍රපටිය සඳහා හොඳම නිළියට හිමි සම්මානය ඉන්දියානු ජාත්‍යන්තර චිත්‍රපටි උළෙලේදී දිනා ගත්තාය. සම්මාන රැසකින් පුද ලැබු මාලනී ටෙලි නාට්‍ය අධ්‍යක්‍ෂවරියක්ද වෙයි. පිටගම්කාරයෝ ටෙලි නාට්‍යයේ රඟපෑම වෙනුවෙන් හොඳම නිළිය ලෙස සුමති සම්මානය දිනා ගත්තාය. දකුණු ඉන්දියාවේ දැවැන්ත නළුවෙකු වු සිවාජි ගනේෂන් සමග පයිලට් ප්‍රේමනාත් චිත්‍රපටයේ රඟපෑ ඇය රංගන ප්‍රතිභාවත් ජනප්‍රියත්වයත් එකසේ ජයගත් ලාංකේය සිනමාවේ එදා මෙදා තුළ පහළ වූ අග්‍රගණ්‍ය නිළිය වූවාය.* මෙම මුද්දර නිකුතුව හරහා අපේක්ෂිත සමාජ කාර්යභාරය ඔබ සඳහන් කරන්නේ කෙසේද?කලාව වෙනුවෙන් හෙළ සිනමාව වෙනුවෙන් ඔවුන් සිදු කළ මෙහෙවර අගය කිරීමක් ලෙස මෙය සැලකිය හැකියි. සිංහල සිනමාවට වසර 65 සපිරෙන මේ මොහොතේ සිනමාව ගොඩනගන්න උරදුන් මෙවැනි කලාකරුවන්ට උපහාර පිදීම සමාජ වගකීමක් ලෙස සලකා මෙවැනි සමරු මුද්දර නිකුත් කිරීමක් සිදු කිරීම ඉතා වැදගත්. මෙම මුද්දර ලෝකය පුරා ව්‍යාප්ත තැපැල් සේවාව හරහා වගේම මුද්දර එකතු කරන්නන් මගින් ව්‍යාප්ත වනවා. එමගින් මෙම කලාකරුවන්ට ආදරය කරන පිරිසට මේ මුද්දර සිහිවටන වශයෙන් එකතු කර ගත හැකියි. කලාකරුවකු වශයෙන් එතුමාගේ මූලිකත්වයෙන් සිදු කෙරෙන මෙම සමාජ මෙහෙවර ශ්‍රීී ලංකාවේ කලාව සිනමා කර්මාන්තය සහ කලාකරුවන් නව මාවතකට ගෙන ඒමට ශක්තියක් වනු ඇතැයි මාගේ හැඟීමයි.* තැපැල් සේවයේ වර්තමාන තත්ත්වය පැහැදිලි කළොත්...?විධිමත් තැපැල් සේවාවක් මහජනතාවට ලබාදීමට අප ඇප කැපවී සිටිනවා. ඒ වෙනුවෙන් මගේ අමාත්‍යාංශයේ සියලුම දෙනා කැපවී සිටිනවා. ඉතා මෑතක දිනකදී ලෝක තැපැල් සේවාව සමග අපේ තැපැල් සේවාව ඒකාබද්ධව කටයුතු කිරීමට යොදා තිබෙනවා.ඒ ඔස්සේ තැපැල් සේවාව තාක්‍ෂණයේ අලුත් කඩඉම් කරා ගෙන යාමට අපට හැකිවේවි. අපේ සේවක සේවිකාවන්ට අලුත් තාක්‍ෂණයට සමීපවීමට පුළුවන් වෙනවා. අද මේ වන විට ඉබි ගමනේ ගිය තැපැල් සේවාව අප කාර්යක්ෂම කිරීමට කටයුතු යොදා තිබෙනවා. ලියුමක් ලැබීමට අද සුමාන ගණන් බලා සිටිය යුතු නෑ. එක දවසක් තුළ ජනතාවට ඒ සේවාව ලබාදීමට අප කටයුතු කර තිබෙනවා. කලකදී තැපැල් සේවාවෙන් ඉවත්වූ ජනතාව අද වැඩි වැඩියෙන් ඒ සේවාව ලබා ගැනීමත් පෙළඹී සිටිනවා. මේ සේවාව මහජන සේවාවක්. ඒ හැඟීම සෑම සේවකයකුටම අප ලබාදී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=f1201212</link>
    <topic>කිතුල් කර්මාන්තකරුවනටඅලුත් බලාපොරොත්තු</topic>
    <author>සටහන චින්තා රණසිංහ ඡායාරූප ලලිත් සී. ගමගේ</author>
    <content>විදේශයකට ගොස් ඉස්තරම් කිතුල් පැණි, හකුරු හෝ රස සොයන්නකුට එය පහසු කාර්යක් විය නොහැකිය. විදේශයකදී එවන් රසයක් දිවගට දැනුණේ නම් ඒ අපේ රටේ කිතුල් රසයෙන් නිෂ්පාදිත ආහාරයක් විය යුතුය. කිතුල් ගස හා කිතුල් මලේ සාරය අනුසාරයෙන් නිෂ්පාදනය කෙරෙන කිතුල් පැණි, රා සහ හකුරු එතරම්ම අපේ රටට ආවේණික සාම්ප්‍රදායික උරුමයකි.එම රසය නොනසා තත්ත්වයෙන්, ගුණාත්මක බවින් ඉහළ කිතුල් පැණි නිෂ්පාදනය කිරීම වෙනුවෙන් “ශිල්ප 2011” ප්‍රදර්ශනයේදී “කිතුල් හා තල් නිෂ්පාදන අංශයෙන්” පළාත් මට්ටමින් දෙවන ස්ථානය දිනා ගැනීමටත් ජාතික මට්ටමේ දෙවන ස්ථානයට හිමි රජත පදක්කම දිනා ගැනීමටත් සමත් වූ කේ.ඒ.සරත් ආනන්ද මහතා කිතුල් කර්මාන්තයට සම්පතකි.අත්වැල්තොට ගම්මානයට ගොඩවැදී ඔහුත් කිතුල් කර්මාන්තකරුවන්ගේ ජීවන තත්ත්වයත් දැක ගැනීමේ අපේක්ෂාවෙන් අපි එහි ගියෙමු.පෙනෙන තෙක් මානයක හරිත තුරු හිසින් වැසී ගිය කළුතර දිස්ත්‍රික්කයේ අත්වැල්තොට සුන්දර ගම්මානයට ප්‍රවේශ වන විට කිතුල් ගස් එක දෙක පෙනෙන්නට ඇත. ගම්මානයට යාබද වනරක්ෂිතයේ වටිනා තුරු සම්පත අතරින් ආසියාවේ අපට පමණක් උරුම කිතුල් තුරු හිස් රැසකි. අත්වැල්තොට කිතුල් ශාඛය බහුල ප්‍රදේශයකි.අත්වැල්තොට ග්‍රාමයේ උපත ලද සරත් ආනන්ද මහතා වසර දහඅටක් විදේශ රැකියාවක නියුතුව සිට මෙරටට පැමිණීමෙන් පසු තම පියාගේ අභාසයෙන් කිතුල් මල් මැදීමට යොමු විය.වෙනත් තරුණයන් මෙන් හෝ සිය මුතුන් මිත්තන්ගේ සාම්ප්‍රදායික කිතුල් මැදීමේ හා ආහාර නිෂ්පාදන ක්‍රියාවලියෙන් ඔබ්බට ගොස් ගුණාත්මක හා තත්ත්වයෙන් උසස් කිතුල් පැණි, හකුරු නිෂ්පාදනයට යොමු විය.අප සමඟ අදහස් දැක් වූ සරත් ආනන්ද මහතා, “ අපේ ගමේ පවුල් 350ක් පමණ ජීවත්වනවා. තේ, රබර් වැනි වැවිලි බෝග හැරුණු විට කිතුල් මල් මැදීමේ ක්‍රියාවලියට යොමු වූ පිරිසක් මේ අතර සිටිනවා. රක්ෂිතයේ කිතුල් ගස්වල මල් මැදීම රජයේ අවසරය සහිත බලපත්‍රයක් ලබා ගැනීමෙන් පසුව සිදු කරනවා”.“විදේශ රැකියාවෙන් පසුව මා මේ කර්මාන්තයේ යෙදුණා. මුලදී එය අපහසු කාර්යක් ලෙස දැනුණත් දැන් එය මගේ ජීවන වෘත්තීය වෙලා. කිතුල් මලක් පීදෙන්නට කාලයක් ගත වනවා. කිතුල් මල මැදීම ආරම්භ කොට තෙලිදිය වෑස්සීම අවසන් වන තුරු කාලය තුළ කිතුල් පැණි, හකුරු, රා නිෂ්පාදනය කිරීමට අවස්ථාව ලැබෙනවා. මැයි සිට සැප්තැම්බර් මාසය දක්වා මල් හට ගැනීමේ අඩුවක්ද ජනවාරි මාසයේ සිට මාර්තු දක්වා කාලයේත් කිතුල් මල් මැදීමේ අවස්ථාවද හිමි වනවා.”එවැනි මල් හතරක් පහක් එක කාලයට මැදිය හැකි වුවහොත් මාසයකට රුපියල් 60,000ක් පමණ ආදායමක් ලබා ගත හැකියි.“මට ඉදිරියට එන්න අත හිත දුන්නේ ලංකා කාර්මික සංවර්ධන මණ්ඩලයයි. නියෝජ්‍ය අධ්‍යක්ෂතුමා ප්‍රමුඛ නිලධාරීන් පියවරෙන් පියවර උසස් මට්මමේ නිෂ්පාදන ජාතික ශිල්ප ප්‍රදර්ශනවලට තැබීමට හැකි වන පරිදි නිෂ්පාදනය කිරීමට උපදෙස් ලබා දුන්නා. කිතුල් කර්මාන්තයේ යෙදෙන අපට ඇති ගැටලු බොහොමයකට දැන් පිළිතුරු ලැබිලා.”“මගේ උත්සාහය වන්නේ අපෙන් පසු අනාගත පරම්පරාවටත් මේ කර්මාන්තය නොනසා ඉදිරියට ගෙන යාමට හැකි තත්ත්වයක් උදා කරලීමටයි. තත්ත්වයෙන් උසස් පැණි ඇතුළු ආහාර නිෂ්පාදනය කිරීමත් ඒවා ඒ අයුරින්ම පාරිභෝගිකයන් අතට පත් කරවීමටත් අවස්ථාව සලසා දෙන ලෙස මා ඉල්ලා සිටිනවා.”ඩික්ස්මීටරයක් මිල දී ගෙන තෙලිදියේ අඩංගු පැණි ප්‍රමාණය මැන බැලීම, තෙලිදිය උණු කිරීම සඳහා විශේෂිත උඳුනක් මිලදී ගැනීම, පැණි බහාලීම සඳහා ජීවානුහරණය කළ බෝතල් සහ ආරක්ෂිත මූඩි යොදා ගැනීම වැනි සුවිශේෂී ක්‍රම හරහා ගුණාත්මක හා තත්ත්වයෙන් උසස් කිතුල් පැණි හා හකුරු නිෂ්පාදනය කිරීමට මට අත හිත දුන්නේ ලංකා කාර්මික මණ්ඩලයේ හා ජාතික කිතුල් සංවර්ධන වැඩසටහනේ නිලධාරීන්.අමාත්‍ය මණ්ඩල තීරණයකට අනුව 2007 වසරේදී ආරම්භ කෙරුණු කිතුල් නිෂ්පාදන සංවර්ධන ජාතික වැඩසටහන සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය, විද්‍යා හා තාක්ෂණ අමාත්‍යාංශය, මහා භාණ්ඩාගාරය හා ආයතන කිහිපයක දායකත්වයෙන්ද ලංකා කාර්මික මණ්ඩලය යටතේද ක්‍රියාවට නංවයි.අත්වැල්තොට ගැමියන් බොහෝ දෙනකු කිතුල් කර්මාන්තයේ් යෙදී සිටින්නෝ වෙති. සාම්ප්‍රදායිකව හා පාරම්පරිකව එම කර්මාන්තයේ නියැලෙන එම ගැමියන්ට පහසුකම් අවම වීම, ජීවිතාවදානම හා නිෂ්පාදනය කරන කිතුල් පැණි, හකුරු සහ රා අළෙවිකර ගැනීමේ අපහසුතා නිසා මැසිවිලි නඟති. මේ සම්බන්ධයෙන් ලංකා කාර්මික සංවර්ධන මණ්ඩලය දැඩි අවධානය යොමු කර ඇත.මහින්ද චින්තන ජාතික ප්‍රතිපත්තියේ සඳහන් සංවර්ධන වැඩපිළවෙළ ක්‍රියාවට නැංවීම සඳහා රජය ආරම්භ කළ විවිධ වැඩසටහන් යටතේ කිතුල් නිෂ්පාදන සංවර්ධන ජාතික වැඩසටහන වඩාත් හරවත් ලෙස ක්‍රියාත්මක කිරීමට ලංකා කාර්මික මණ්ඩලය කටයුතු යොදා තිබේ.කිතුල් නිෂ්පාදන කාර්මිකයන් හා ප්‍රාදේශීය නිලධාරීන් දැනුවත් කිරීම හා නව තාක්ෂණය හඳුන්වා දීම,කිතුල් තෙලිදිය ප්‍රවර්ධන ප්‍රතිකාරකය වන අඩු වියදම් සහිත කැස්පර් (KASPER) ප්‍රතිකාරකය හඳුන්වා දීම වැනි වැඩසටහන් ක්‍රියාත්මක කරයි. දිවයිනේ දැනට ඇති කිතුල් ගස් සංඛ්‍යාව 2,977,261කි. එයින් දැනට මල් මදින සංඛ්‍යාව 89,855කි. මල් මදින්නන්ගේ සංඛ්‍යාව 29,607කි. ඉන් ප්‍රයෝජනයට ගන්නා ගස් සංඛ්‍යාව මුලු ගස් සංඛ්‍යාවෙන් 3%කි. පීදුණු ගස් සංඛ්‍යාවෙන් 15.6%කි.කිතුල් වැඩසටහන ගණන් බලා අති පරිදි තෙලිදියවලින් ලබා ගන්නා මාසික ආදායම රුපියල් 10,000කි. පැණි හකුරු නිෂ්පාදනයෙන් රුපියල් 18,000කි. ගස් 90,000ක් මැදීමෙන් මාසිකව ලබා ගන්නා තෙලිදිය වටිනාකම රුපියල් මිලියන 900කි. පැණි හකුරු නිෂ්පාදනයෙන් රුපියල් මිලියන 1,620කි. එම ගණන වාර්ෂිකව පිළිවෙළින් රුපියල් මිලියන 10,800ක් හා රුපියල් මිලියන 19,440ක් වශයෙන් ගණන් බලා ඇත.විදේශ විනිමය ඉපැයුම් මාර්ගයක් ලෙස කිතුල් පැණි නිෂ්පාදනයෙන් රුපියල් මිලියන 10,346,494ක් ද කිතුල් හකුරු නිෂ්පාදනයෙන් රුපියල් මිලියන 10,788,948ක ආදායමක් ලබා තිබේ.සීනි සඳහා අදේශකයක් ලෙස රුපියල් මිලියන 40,554ක ආදායමක්ද ලබා තිබේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යංශයේ අතිරේක ලේකම් කේ. ආර්. සමරසිංහ මහතාජාතික කිතුල් සංවර්ධන ව්‍යාපෘතිය සඳහා මෙවර අය-වැයෙන් රුපියල් මිලියන 19ක් වෙන් වී තිබෙනවා. එය ගිය වර රුපියල් මිලියන 12 1/2 ක්.කිතුල් මල් මදින්නන්ගේ සංඛ්‍යාව පහළ යාම වළක්වා ගැනීම සඳහා එම මුදල් උපරිම ප්‍රයෝජනයට ගෙන කිතුල් ආශි‍්‍රත නිෂ්පාදන සඳහා හොඳ වෙළෙඳ පොළක් නිර්මාණය කර දීමට කටයුතු කිරීමට අපේක්ෂිතයි. සරත් ආනන්ද වැනි පුද්ගලයන් ග්‍රාමීය මට්ටමෙන් ඉදිරියට ගෙන ආ යුතුයි. ඝර්ම කලාපීය ආසියානු මහද්වීපයට අවේණික කිතුල් (caryota urens) ශාඛ දිවයින පුරා දිස්ත්‍රික්ක 17ක පමණ ව්‍යාප්තව තිබෙනවා.  කෑගල්ල, රත්නපුර, කළුතර, නුවරඑළිය, මහනුවර, මාතලේ, පොළොන්නරුව, මාතර, ගාල්ල, හම්බන්තොට හා බදුල්ල ඇතුලු දිස්ත්‍රික්ක ගණනාවක කිතුල් සංවර්ධන වැඩසටහන ක්‍රියාත්මක කිරීමට නියමිතය. කිතුල් කර්මාන්තකරුවන් මුහුණ පා ඇති ප්‍රධානතම ගැටලුවක් වන නිසි ප්‍රමිතියකින් තොර කිතුල් පැණි නිෂ්පාදනය සම්බන්ධයෙන් නීතිමය පියවර ගැනීමට අප කටයුතු කළා.ලංකා කාර්මික සංවර්ධන මණ්ඩලයේ කළුතර දිස්ත්‍රික් නියෝජ්‍ය අධ්‍යක්ෂ ප්‍රභාත් තේජ මහතා“අපි පාලින්ද නුවර, වලල්ලාවිට, බුලත්සිංහල, ඉංගිරිය හා අගලවත්ත යන ප්‍රාදේශීය ලේකම් කොට්ඨාස පහක් තුළ නව කැස්පර් තාක්ෂණය මඟින් සාර්ථකව තෙලිදිය ලබා ගැනීම සම්බන්ධ වැඩසටහන් විස්සක් ක්‍රියාත්මක කළා. ඒ සඳහා සහභාගි වූ ප්‍රතිලාභීන් ගණන 800ක්. එයට අමතරව අපි පැණි හකුරු ව්‍යාපෘති දහයක් ප්‍රතිලාභීන් 200කගේ සහභාගිත්වයෙන් පැවැත්වූවා. ඒවා සාර්ථකව ප්‍රගුණ කිරීමට ඔවුන්ට හැකි වුණා”.අපි ක්‍රියාත්මක කළ විශේෂිත වැඩසටහනක් වන්නේ කිතුල් මල් මැදීම සඳහා පුහුණු කළ විශේෂිත පුහුණකරුවන් යොදවා කිතුල් කර්මාන්තයට තවත් කර්මාන්තකරුවන් බිහි කරවීමේ ක්‍රියාවලියයි. මේ වැඩසටහන සඳහා දීමනාවක් ලබා දෙන අතර කර්මාන්තය අභාවයට යාම වැළැක්වීමටත් ගුණාත්මක නිෂ්පාදන පාරිභෝගිකයන්ට ලබා දීමටත් අවස්ථාව නිර්මාණය කිරීම අපේ අරමුණ වුණා. කළුතර දිස්ත්‍රික්කයේ මේ වන විට පුහුණුකරුවන් විසි දෙනකු බිහි කර තිබෙනවා.මේ අතර අප වැඩසටහන් හරහා කිතුල් මල් මදින්නන්ට ආරක්ෂිත ඇඳුම් කට්ටලයක් ලබා දීම ආරම්භ කර තිබෙනවා. කිතුල් කර්මාන්තයේ යෙදෙන්නන්ට නීතිමය ආරක්ෂාව ලබා දීම සඳහා හැඳුනුම්පතක් ලබා දීමද ආරම්භ කළා. කිතුල් කර්මාන්තය නඟා සිටුවීම වෙනුවෙන් රජය ආරම්භ කර ඇති වැඩපිළිවෙළ පිළිබඳ මෙහෙයුම් කටයුතු සිදු කෙරෙන්නේ ලංකා කාර්මික සංවර්ධන මණ්ඩලය මඟිනි. සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය ඒ සඳහා මඟ පෙන්වා දෙන අතර ස්වයං රැකියාවක් ලෙසද කුඩා කර්මාන්තයක් ලෙසද ලාබ ලබන ව්‍යාපාරයක් ලෙසද ආරම්භ කිරීමට රජය කටයුතු සලසා තිබේ. එය ජාතික ආර්ථික සංවර්ධනයට ද රුකුලකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>21</day>
    </date>
    <link>http://www.dinamina.lk/2012/01/21/_art.asp?fn=f1201213</link>
    <topic>සැත්තෑවන ජන්ම දිනයසමරන උපුල්දෙනියේ ශ්‍රී මේධානන්ද නායක හිමි</topic>
    <author>එස්. එම්. චන්ද්‍රසේන ගොවිජන සේවා හා වනජීවී අමාත්‍ය</author>
    <content>අනුරාධපුර දිස්ත්‍රික්කයේ අංක 38 තුලානයේ අතීතයේ “කයිනාට්ටම” නමින් හඳුන්වනු ලැබ වර්තමානයේ “උපුල්දෙනිය” නමින් හඳුන්වනු ලබන සුන්දර ගම්මානයේ වර්ෂ 1941ක් වූ දෙසැම්බර් මස 22 දින පින්වත් කුමරකු ලෙසින් ශ්‍රී මේධානන්ද නායක හිමියෝ ජන්ම ලාභය ලැබූහ.උපුල්දෙනිය මහා විද්‍යාලයේ මූලික අධ්‍යාපනය හැදෑරූ මෙම ගුණගරුක දරුවා පෙර ආත්මභවයන්ය හි පුරුදු පුහුණු කරන ලද පුණ්‍ය බල ඇත්තේ වර්ෂ 1951ක් වූ නොවැම්බර් මස 02 වැනි දින හිඹුටුගොල්ලෑවේ “ශ්‍රී සීලානන්දාභිධාන මාහිමිපාණන් වහන්සේගේ ආචාය්‍ය¡ත්වයෙන් පැවිදිව සසුන් ගත විය.ආගමික හා ශාසනික කටයුතු පුරුදු පුහුණු වීම සඳහා අවශ්‍ය දැනුම හා අවබෝධය වැඩි දියුණු කර ගැනීම් වස් වර්ෂ 1956 දී දොරණාගොඩ සදානන්ද මහා පිරිවෙනට ඇතුළත්ව විශ්වවිද්‍යාල ප්‍රවේශය දක්වා පිරිවෙන් අධ්‍යාපනය ලබමින් සිටින කාලයේදීම එනම් වර්ෂ 1961 ජූලි මස 10 වැනි දින මහනුවර මල්වතු මහා විහාරයේ දී පැවිදි ජීවිතයේ උපරිම සතුට ලැබීමට හේතු වන උපසම්පදාව ලබාගත්හ. අනතුරුව 1964 වර්ෂයේ දී කැලණිය විද්‍යාලංකාර විශ්වවිද්‍යාලයට ඇතුළත්ව 1968 වර්ෂයේ දී සාමාන්‍ය ශාස්ත්‍රවේදී උපාධිය ලබා ගත්හ.විශ්වවිද්‍යාල අධ්‍යාපනය නිමවීමත් සමඟම උන්වහන්සේගේ වාසනා ගුණ මහිමයට 1968 වර්ෂයේදීම නිට්ටඹුව නාපාගොඩ ත්‍රිපිටකෝදය මහ පිරිවෙනේ උප ගුරුවරයෙකු වශයෙන් ගුරු සේවයට ප්‍රවිෂ්ඨ වීමට ඉඩකඩ ලද්දාහ. අනතුරුව 1976 වර්ෂයේ දී නිල වශයෙන් රජයේ ගුරු පත්වීමක් ලැබ උපුල්දෙනිය මහා විද්‍යාලයේම උපගුරුවරයෙකු වශයෙන් සේවය ආරම්භ කොට ගලෙන්බිඳුණවැව මහා විද්‍යාලයේත් නිට්ටඹුව බෞද්ධ මහා විද්‍යාලයේත් සේවය කොට 1996 වර්ෂයේ දී රාජ්‍ය ගුරු සේවයෙන් ඉසිඹු ලද්දාහ.පිරිවෙන් ගුරුවරයකු වශයෙන් සේවා කටයුතුවල නිරතවන අතරතුරදීම වර්ෂ 1975 – 05 – 22 දින උපුල්දෙනිය විහාරස්ථානයේ ඉදිකිරීම් ආරම්භ කොට එම ස්ථානය බොදු බැතිමතුන්ට අවශ්‍ය සියලු පහසුකම් ඇති කොට, සංඝාවාසයක්, ධර්ම ශාලාවක්, බෝධිප්‍රාකාරයක් ඉදිකොට චෛත්‍ය රාජයාණන් වහන්සේ ද නිමකොට අංග සම්පූර්ණ බෞද්ධ පරිසරයක් ඇති කොට සසුන් වැඩ කළහ.1975 වර්ෂයේ දීම සීලානන්ද දහම් පාසල ආරම්භ කළ අතර පෙර පාසලක් ද ආරම්භ කළ හ. 1983 වර්ෂයේ දී ගලෙන්බිඳුණුවැව (හුරුළුවැව) ශාසනාරක්‍ෂක බල මණ්ඩලයේ ලේඛකාධිකාරී වශයෙන් ද 1993 වර්ෂයේදී හුරුළුවැව විහාරාධිපති සංගමය පිහිටුවා එහි ලේඛකාධිකාරී වශයෙන් කටයුතු කොට අනුරාධපුර මහා විහාර සංඝ සභාවේ ලේඛකාධිකාරී තනතුරේ ද වසර 05ක් සේවය කරමින් සිය සමාජ මෙහෙවර ද නොපිරිහෙලා ඉටු කරන ලදහ.මේ අයුරින් ආගමික සමාජ කටයුතු ඉෂ්ඨ සිද්ධ කරන අතරතුරේදී වර්ෂ 1996 දී හුරුළු පළාතේ උප ප්‍රධාන අධිකරණ සංඝනායක තනතුරද වර්ෂ 2002 දී හුරුළු පළාතේ ප්‍රධාන අධිකරණ සංඝනායක තනතුරින් ද සමාවිනිසුරු පදවියෙන්ද පිදුම් ලදහ.බුද්ධ ශාසනයේ චිරස්ථිතිය සඳහා ධර්මධර විනයධර පැවිදි ශිෂ්‍ය පරපුරක් ද උන්වහන්සේ ඇති කළහ. එයින් ද දීප්තිමත් පැවිදි ශිෂ්‍යයෝ ලෙස ගලෙන්බිඳුණුවැව මධ්‍ය මහා විද්‍යාලයේ විදුහල්පති ගලෙන්බිඳුණුවැව ගුණානන්ද ස්ථවිර, පෙරියකුලම ශ්‍රී අශෝකාරාමාධිකාරී නිවිතිගල සීලවංශ ස්ථවිර, වඩුවේගම සීලානන්ද හිමි, උල්පත්ගම ශ්‍රී ගංගාරාමාධිකාරී සීලතිලක හිමි ආදි වූ භික්‍ෂූන් වහන්සේලා ප්‍රමුඛ වන්නාහ. එමෙන්ම හිඹුටුගොල්ලෑව ශ්‍රී දේවානන්ද පුරාණ රජමහා විහාරය, පෙරියකුලම අශෝකාරාමය, කරවක්කුලම බෝධිමලු විහාරය උල්පත්ගම ශ්‍රී ගංගාරාමය, මහාකැලෑගම ශ්‍රී සුගතාරාමය, උපුල්දෙනිය ශ්‍රී උත්පලාරාමය යන විහාරස්ථානයන්හි අධිපතිධුරයද හොබවන්නාහ.උන්වහන්සේ සමඟ පැවිදි උපසම්පදා ලැබූ සහෝදර භික්‍ෂූන් වහන්සේලා අතුරින් දැනට ජීවමානව වැඩ සිටින්නේ මලව ඔරුගල්සෑය පුරාණ විහාරස්ථානයේ විහාරධිපතින් වහන්සේ වශයෙන් වැඩ වාසය කරනු ලබන කළාගම් පළාතේ විශේෂ අධිකරණ සමථබල සම්පන්න ප්‍රධාන සංඝනායක ධුරන්ධර කොක්මඩුවේ රතනජෝත්‍යාභිධාන නායක ස්වාමීන් වහන්සේ පමණි.වර්ෂ 2012 ක් වූ ජනවාරි මස 22 වැනි දිනට සැත්තෑවෙනි ජන්ම දිනය සමරණ උපුල්දෙනියේ ශ්‍රී මේධානන්ද නායක ස්වාමීන් වහන්සේට දීර්ඝායුෂ හා නිදුක් නීරෝගි සුව ලැබේවායි ත්‍රිවිධ රත්නයේ පිහිට ආරක්‍ෂාව ලැබේවායි ද ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201231</link>
    <topic>දැයට කිරුළ ගොඩනැඟිලි 3ක් ගොවි ජනතාවට තිළිණ කරයි</topic>
    <author>ජයසිරි මුණසිංහ</author>
    <content>දැයට කිරුළ ප්‍රදර්ශනයට ඔයාමඩුවේ ඉදිකරන ප්‍රධාන ගොඩනැගිලි තුනක් අංග සම්පූර්ණ වී ගබඩා ලෙස ගොවි ජනතාවට තිළිණ කරන බව සංවිධායක කමිටුව ප්‍රකාශ කරයි.ඊට අමතරව ජනාධිපති කාර්යාලය මඟින් ප්‍රදර්ශනයට ඉදිකරන ගොඩනැගිල්ල මහාවිලච්චිය ප්‍රාදේශීය ලේකම් කාර්යාලය ලෙස ජනතා අයිතියට පත් කරන බව සංවිධායක කමිටු සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේ ය. ප්‍රදර්ශනය පෙබරවාරි 04 සිට 10 වැනිදා දක්වා පැවැත්වේ. මෙය නැරැඹීමට නිල ඇඳුමින් පැමිණෙන පාසල් දූ දරුවන්ට ප්‍රවේශපත් ලබාගත යුතු නැත. ගුරුභවතුන්ටද නොමිලේ ප්‍රදර්ශනය නැරඹිය හැකිය.ප්‍රදර්ශනය නැරඹීමට පැමිණෙන සෑම අයෙක්ම රුපියල් දස ලක්ෂයක රක්ෂණාවරණයකට හිමිකම් කියන බව ද සියඹලාපිටිය මහතා කීය. අනුරාධපුරය දිස්ත්‍රික්කයේ ගොවි ජනතාවට දිගු කලක් තිස්සේ අවශ්‍යව පැවැති වී ගබඩා පහසුකම් මේ සමඟ හිමිවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201232</link>
    <topic>නුවරඑළියෙත් පාසල් වෑන් පරීක්‍ෂාවට</topic>
    <author>නුවරඑළිය මධ්‍යම සමූහ</author>
    <content>නුවරඑළිය දිස්ත්‍රික්කයේ පාසල් ළමුන් ප්‍රවාහනය කරන වෑන් රථ, බස් රථ හා ත්‍රීරෝද රථ පරීක්‍ෂාවට ලක් කෙරේ.එසේ පරීක්‍ෂා කොට ප්‍රමිතියෙන් තොර සියලු වාහන ඉවත් කිරීමට පියවර ගන්නා ලෙස නුවරඑළිය මහ දිසාපති ඩී. පී. ජී. කුමාරසිරි මහතා පොලිසියට සහ මෝටර් රථ පරීක්‍ෂකවරයාට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201233</link>
    <topic>හිරගෙදරට ආහාර හිරගෙදරදීම</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>වසර 2014 වන විට බන්ධනාගාර රැඳවියන්ට අවශ්‍ය ආහාර රැඳවියන් ලවාම නිෂ්පාදනය කිරීමට රජය තීරණය කර තිබේ.මේ වසරේදී බන්ධනාගාර රැඳවියන්ට ලබාදෙන ආහාරවලින් අඩක් නිෂ්පාදනය කිරීමට පියවර ගන්නා බව බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතා පැවසීය.2010 වසරේදී රැඳවියන් සඳහා රජය වැය කළ මුදල රුපියල් මිලියන 4000 කි. 2011 වසරේදී රුපියල් මිලියන 5000 ක් වැය කර තිබේ.2012 වසරේදී රැඳවියන්ගේ ආහාර සඳහා වැයකිරීමට වෙන්කළ මුදල රුපියල් මිලියන 6000 කි.ඉදිරියේදී රැඳවියන් සඳහා අවශ්‍ය සියලුම ආහාර භෝග රැඳවියන් ඇසුරින් නිපදවීමට මේ වන විටත් පියවර ගෙන තිබෙන බවත්, මේ වන විටත් රැඳවියන් මෙම භෝග වැවීමේ කටයුතු ආරම්භ කර තිබෙන බවත් බන්ධනාගාර කොමසාරිස් ජනරාල්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201234</link>
    <topic>ජනපති ආර්යා කටාර් යයි</topic>
    <author/>
    <content>ලොව පුරා සිටින විශේෂ අවශ්‍යතා ඇති දූ දරුවන් වෙනුවෙන් පවත්වන ජාත්‍යන්තර Shaffallah විශේෂ සමුළුවට සහභාගී වීම සඳහා ජනපති ආර්යා ශිරන්ති වික්‍රමසිංහ රාජපක්‍ෂ මැතිනිය (21) දින පස්වරුවේ ශ්‍රී ලන්කන් ගුවන් සමාගමට අයත් UL 217 දරන ගුවන් යානයෙන් කටාර් රාජ්‍ය බලා පිටත් වූවාය.ලොව පුරා සිටින බිලියනයකටත් අධික ආබාධිත හා විශේෂ අවශ්‍යතා ඇති දූ දරුවන් හා පුද්ගලයන්ගේ අනාගත සුරක්‍ෂිත භාවය හා අභිවෘද්ධිය උදෙසා රටවල් 15 රාජ්‍ය නායක ආර්යාවන් ගේ ප්‍රධානත්වයෙන් මෙම සමුළුව පැවැත්වෙන අතර එය සංවිධානය කරන ලද්දේ දෝහා කටාර් රාජ්‍යයේ ජාත්‍යන්තර shaffallah සංවිධානයයි.ශ්‍රී ලංකාවේ විශේෂ අවශ්‍යතා ඇති දූ දරුවන් වෙනුවෙන් ජනපති ආර්යාව කරන විශිෂ්ට මෙහෙවර ඇගයීම වෙනුවෙන් shaffallah සංවිධානයේ සභාපති Hassan Ali Bin මහතා විසින් මේ සමුළුවේ විශේෂ ආරාධිතයෙකු ලෙස සහභාගී වන ලෙස ජනපති ආර්යාවට විශේෂ ආරාධනයක් කර ඇත.මේ සමුළුව සඳහා දකුණු ආසියානු කලාපයම නියෝජනය කරමින් ජනපති ආර්යා ශිරන්ති වික්‍රමසිංහ රාජපක්‍ෂ මැතිනිය පමණක් සහභාගී වීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201235</link>
    <topic>මන්නාරමටත් දිවි නැඟුම</topic>
    <author>මහින්ද අලුත්ගෙදර</author>
    <content>දිවි නැඟුම” ජාතික වැඩ සටහන මන්නාරම දිස්ත්‍රික්කයේද ක්‍රියාත්මක කිරීමට රජය තීරණය කරයි.මේ යටතේ දිස්ත්‍රික්කයේ තෝරාගත් පවුල් 8000 ක් ගෘහ ආර්ථික ඒකක වැඩසටහන වෙනුවෙන් තෝරාගෙන ඇති අතර එම වැඩ සටහන ආරම්භ කිරීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මන්නාරමේ දී පෙරේදා (21) සිදු කෙරිණි. මෙම වැඩසටහන මන්නාරම දිස්ත්‍රික්කය සඳහා හඳුන්වාදීම වෙනුවෙන් ආර්ථික සංවර්ධන අමාත්‍යාංශය සංවිධාන කළ කර්මාන්ත තාක්ෂණික ප්‍රදර්ශනය මන්නාරම ශාන්ත ෂේවියර්ස් විද්‍යාලයේදී පැවැත්විණි.මෙලෙස ගෘහ ආර්ථික වැඩ සටහන වෙනුවෙන් තෝරාගත් පවුල් 8000 වාසනාවන්ත පවුල් වශයෙන් හඳුන්වා දුන් බැසිල් රාජපක්ෂ මහතා එම වාසනාව උදාකර ගැනීම සඳහා රජය පමණක් නොව තමා ද කැප කිරීමක් කළ යුතු බව සඳහන් කළේය.මෙම කර්මාන්ත තාක්ෂණික ප්‍රදර්ශනය ඒ සඳහා අතිශය වැදගත් බව සඳහන් කළ ආර්ථික සංවර්ධන ඇමැතිවරයා තමාට කළ හැකි කර්මාන්ත පමණක් මෙහිදී තෝරාගත යුතු බව ද, ඒ සඳහා සාමුහික කණ්ඩායමක් වශයෙන් හෝ තනි තනි වශයෙන් කටයුතු කළ හැකි බව ද පැවසීය.මෙවැන්නකින් තමා ආරම්භ කරන කර්මාන්තයන් පිළිබඳ මූලික අවබෝධයක් ලබාගත හැකි බව පෙන්වා දුන් ඒ මහතා, එය ඔවුන්ගේ අනාගතයට බෙහෙවින්ම ප්‍රයෝජනවත් වන බව ද ප්‍රකාශ කළේය.ගෘහය ආශි‍්‍රතව යම් කර්මාන්තයක නියැළෙමින් අතිරේක ආදායමක් ලබාදීම සඳහා මඟපෙන්වීම දිවි නැඟුම වැඩසටහනේ මූලික අරමුණ බව සඳහන් කළ ආර්ථික සංවර්ධන ඇමැතිවරයා, ඒ වෙනුවෙන් රට පුරා ගෘහ ආර්ථික ඒකක ලක්ෂ 25 ක් ස්ථාපිත කිරීම රජයේ අරමුණ වී තිබෙන බව ද අවධාරණය කළේය.ජ්‍යෙෂ්ඨ ඇමැති ඒ. එච්. එම් ෆවුසි, කර්මාන්ත හා වාණිජ කටයුතු ඇමැති රිෂාඩ් බදියුදීන්, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201236</link>
    <topic>ජාතියේ එකමුතුකමට තෛ‍්‍රභාෂික වසරක්</topic>
    <author/>
    <content>තෛ‍්‍රභාෂික ශ්‍රී ලංකාවක් සඳහා වූ දස අවුරුදු වැඩපිළිවෙල එළිදැක්වීම හා 2012 වසර ශ්‍රී ලංකාවේ තෛ‍්‍රභාෂික වසර ලෙස ප්‍රකාශයට පත්කිරීම ජනාධිපති මහින්ද රාජපක්ෂ මහතා සහ හිටපු ඉන්දීය ජනාධිපති ආචාර්ය අබ්දුල් කලාම් මහතාගේ ප්‍රධානත්වයෙන් අරලියගහ මන්දිරයේ දී පෙරේදා (21) සිදුකෙරිණි.ශ්‍රී ලාංකේය ජාතිය සිංහල, දෙමළ, ඉංගී‍්‍රසි යන භාෂා ත්‍රිත්වයෙන් සන්නද්ධ කිරීම මෙන්ම විවිධ ජන වර්ග අතර සහයෝගය හා එකමුතුකම ඇති කිරීමට මේ මඟින් හැකි වනු ඇත. ඉදිරියේදී ශ්‍රී ලංකාව ආසියාවේ ආශ්චර්යය බවට පත් කිරීමේ පියවර සඳහා විශාල පිටිවහලක් මේ නිසා අත්වනු ඇත.උත්සවයේ ප්‍රධාන ආරාධිත අමුත්තා වූ හිටපු ඉන්දීය ජනාධිපති ආචාර්ය අබ්දුල් කලාම් මහතා උත්සව සභාව අමතමින් කියා සිටියේ සමාජයේ උදාරත්වය රඳා පවතින සමහර ප්‍රායෝගික අංගයන් වන්නේ දිළිඳු බව, කුසගින්න හා ලෙඩ දුක් තුරන් කිරීම බවයි. මේ සඳහා ජාතියේ මූලික ශක්‍යතාවන් මත පදනම් වූ සංවර්ධන න්‍යාය පත්‍රයක් අවශ්‍ය බව ද ආචාර්ය කලාම් මහතා පෙන්වා දුන්නේය.ලොව පුරා සටන්, වෛරය හා ප්‍රචණ්ඩත්වය වැපිරීමට දරිද්‍රතාවය, නූගත්කම, විරැකියාව හා අහිමි කිරීම් හේතු වී ඇති බව පෙන්වා දුන් හිටපු ඉන්දීය ජනාධිපතිවරයා ජාතියක් ලෙස එකට බැඳී සිටීමට නම් සංවර්ධනයේ ප්‍රතිලාභ එම ජාතිය නිර්මාණය වී ඇති සියලු කොටස්වලට ලැබීම සහතික කිරීම අවශ්‍ය බව ද පැවසීය.ලොව පුරා අන්තවාදය වැපිරීමට ඉහත කරුණු බලපාන බව ද, ඒ සම්බන්ධව ?ශ්‍රී ලංකාවට මෙන්ම ඉන්දියාවට ද අත්දැකීම් ඇති බව ද කලාම් මහතා සඳහන් කළේය.උත්සවයේ පිළිගැනීමේ කථාව කළ ජනාධිපති ලේකම් ලලිත් වීරතුංග මහතා තෛ‍්‍රභාෂික ?ශ්‍රී ලංකාවක් පිළිබඳ සංකල්පය ජනාධිපති මහින්ද රාජපක්ෂ මහතා මුලින්ම සඳහන් කළේ 1971 දී බව පැවසීය. 1972 දී අධ්‍යාපන අමාත්‍යාංශ වැය ශීර්ෂය පිළිබඳ අයවැය විවාදයට එක්වෙමින් “දකුණේ දරුවන් දෙමළ හා උතුරේ දරුවන් සිංහල උගත යුතු බව“ එවකට පාර්ලිමේන්තු මන්ත්‍රීවරයෙකුව සිටි රාජපක්ෂ මහතා පැවසූ බව ද හෙතෙම සිහිපත් කළේය.2005 දී එළිදැක්වූ මහින්ද චින්තන ප්‍රතිපත්ති ප්‍රකාශයෙහි මෙන්ම 2010 මහින්ද චින්තන ඉදිරි දැක්මෙහි ද තෛ‍්‍රභාෂික ?ශ්‍රී ලංකාවක් පිළිබඳ සංකල්පය ගැබ්ව ඇති බව ද ලේකම්වරයා පැවසුවේය. පාලම් යොදාගන්නා සේ ජාතීන් අතර අන්‍යෝන්‍ය සහෝදරත්වය වර්ධනය කර ගැනීමට භාෂාව උපයෝගී කරගැනීම ජනාධිපති මහින්ද රාජපක්ෂ මහතාගේ අභිප්‍රාය බවද වීරතුංග මහතා පැවසීය.පේරාදෙණිය විශ්වවිද්‍යාලයේ සිංහල අංශ ප්‍රධානි මහාචාර්ය කේ. එන්. ඕ. ධර්මදාස මහතා සිංහල හා දෙමළ භාෂා සාහිත්‍යය අතර පවතින සම්බන්ධතාව පිළිබඳ දේශනයක් කළේය.සිංහල, දෙමළ, මුස්ලිම් හා බර්ගර් ජන කොටස් නියෝජනය කරමින් පාසල් සිසුන් පිරිසක් විසින් ඉදිරිපත් කළ සංස්කෘතික අංගයකින් උත්සව සභාව අලංකාර වූ අතර මුන්දලම දෙමළ විද්‍යාලයේ ආර්. සහනා සිසුවිය සිංහල භාෂාවෙන් ද, තෙල්දෙණිය මහා විද්‍යාලයේ ඩබ්ලිව්. ඒ. ලක්මාලි විජේසූරිය සිසුවිය දෙමළ භාෂාවෙන් ද අක්කරෙයිපත්තු මුස්ලිම් විද්‍යාලයේ ෆාතිමා ජෙමීමා සිසුවිය ඉංගී‍්‍රසි භාෂාවෙන් ද ස්තූති කථා පැවැත්වූහ.මෙම අවස්ථාවට ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර, විදේශ කටයුතු අමාත්‍ය ජී. එල්. පීරිස් ඇතුළු අමාත්‍යවරු, පළාත් ආණ්ඩුකාරවරු, විදේශ තානාපතිවරු ඇතුළු සම්භාවනීය පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201237</link>
    <topic>රූපවාහිනි රාජ්‍ය සම්මාන උළෙල</topic>
    <author>පණ්ඩුක සමරසේකර</author>
    <content>රූපවාහිනී රාජ්‍ය සම්මාන උළෙල 2010 හොඳම නළුවා ලෙස ජයලත් මනෝරත්න ත් හොඳම නිළිය ලෙස ජයනි සේනානායකත් සම්මානයන් පිදුම් ලැබූහ.සංස්කෘතික කටයුතු දෙපාර්තමේන්තුව සහ සංස්කෘතික හා කලා කටයුතු අමාත්‍යාංශය එක්ව සංවිධානය කළ මේ සම්මාන උළෙල පෙරේදා (20) කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී අති උත්කර්ෂවත් අන්දමින් පැවැත්විණි. මෙහි ප්‍රධාන ආරාධිත අමුත්තා ලෙස අග්‍රාමාත්‍ය දි. මු. ජයරත්න මහතා සහභාගී වූ අතර සංස්කෘතික කටයුතු ඇමැති ටී. බී. ඒකනායක, කම්කරු ඇමැති ගාමිණී ලොකුගේ, දේශීය වෛද්‍ය නියෝජ්‍ය අමාත්‍ය පණ්ඩු බණ්ඩාරනායක, පාර්ලිමේන්තු මන්ත්‍රීනි මාලනී ෆොන්සේකා, පාර්ලිමේන්තු මන්ත්‍රී තිලංග සුමතිපාල යන මහත්ම මහත්මීන් ගේ ප්‍රධානත්වයෙන් කලාකරුවන් විද්වතුන් ඇතුළු විශාල ජනකායක ගේ සහභාගීත්වයෙන් මෙම උළෙල පැවැත්විණි.ටෙලි නාට්‍ය ක්ෂේත්‍රයේ විවිධ අංශයන් ගෙන් දස්කම් පෑ නළු නිළියන්, අධ්‍යක්ෂවරුන්, වේශ නිරූපන ශිල්පීන්, පිටපත් රචකයන්, සංස්කාරකවරුන්, කැමරා ශිල්පීන්, නිෂ්පාදකවරුන් ඇතුළු ක්ෂේත්‍ර ගණනාවක විශිෂ්ටයෝ මේ සම්මාන උළෙලේ දී ඇගැයුමට ලක් වූහ.මෙම ටෙලි නාට්‍ය උළෙලේ දී විශිෂ්ටතා සම්මානය හිමි වූයේ ප්‍රවීණ නිළි අයිරාංගනී සේරසිංහට ය.සම්මාන උළෙලේ දී සම්මාන 13 ක් දිනා ගනිමින් ස්වාධීන රූපවාහිනිය විකාශය කළ අරුංගල් ටෙලි නාට්‍යය පෙරටම පැමිණියේ ය.රූපවාහිනි මාලා නාට්‍යයේ හොඳම ටෙලිනාට්‍යය ලෙස ස්වාධීන රූපවාහිනිය නිෂ්පාදනය කළ අරුංගල් නාට්‍යය ද, හොඳම අධ්‍යක්ෂණය ලෙස ලලිත් රත්නායක, අරුංගල් ටෙලිනාට්‍යයන් ද, හොඳම සහය නළුවා ලෙස වසන්ත විට්ටච්චි (අරුංගල්), හොඳම සහය නිළිය උමාලි තිලකරත්න (අරුංගල්), හොඳම තිර රචනය ලලිත් රත්නායක (අරුංගල්), හොඳම කැමරාකරණය ධම්මික දිසානායක (අරුංගල්), හොඳම සංස්කරණය (සියත ටී.වී නිෂ්පාදනය කළ) එස්. දේවපි‍්‍රය සහ ඉන්දික ප්‍රසාද් (සිනිදු පියාපත්), ;හාඳම සංගීත අධ්‍යක්ෂණය සරත් වික්‍රම (අරුංගල්), හොඳම අංග රචනය වසන්ත විට්ටච්චි (අරුංගල්), හොඳම කලා අධ්‍යක්ෂණය මංජුල අයගම (අරුංගල්), හොඳම ගායනය ඩී. ඩී. ගුණසේන (අරුංගල්), හොඳම ගී පද රචනය කුමාර ලියනගේ (අරුංගල්), හොඳම ශබ්ද පටිගත කිරීම හා ශබ්ද සංයෝජනය - යෙෂාන්ත නෙල්සන් සහ තරංග කුමාරසිංහ (අරුංගල්), සම්මාන ලැබූහ.ජූරියේ විශේෂ සම්මානය රංගනයෙන් රිචඩ් මානමුදලි (රිදී ඉට්ටංකරය) සහ කැමරාකරණයෙන් පාලිත පෙරේරා (සිනිදු පියාපත්) ට හිමි විය.රංගනය සඳහා කුසලතා සම්මානය නදීෂා හේමමාලි ට (සිනිදු පියාපත්) හිමි විය.හොඳම ඒකාංගික නාට්‍යය (සිංහල) ලෙස ආනන්ද අබේනායකගේ ස්නේහය ටෙලි නාට්‍යයට සම්මාන හිමි විය. මෙය ජාතික රූපවාහිනියේ විකාශය කෙරිණි.රංගනය සඳහා ජුරියේ විශේෂ සම්මානය නදී කම්මැල්ලවීරට හිමි විය.හොඳම රූපවාහිනී ප්‍රවෘත්ති නිවේදක ලෙස ජාතික රූපවාහිනියේ චමින්ද ගුණරත්න සම්මානයෙන් පිදුම් ලැබීය.වන්නි මානුෂික මෙහෙයුම ගෙන ආ සමන් කුමාර රාමවික්‍රමට (ජාතික රූපවාහිනිය) ජූරියේ විශේෂ සම්මානය පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201238</link>
    <topic>හිටපු නි. ඇමැති රත්න දේශප්‍රිය සේනානායක අභාවප්‍රාප්ත වෙයි</topic>
    <author/>
    <content>හිටපු ජ්‍යෙෂ්ඨ මාධ්‍යවේදියකු සහ නියෝජ්‍ය ඇමැතිවරයකු වූ රත්න දේශප්‍රිය සේනානායක මහතා අභාවප්‍රාප්ත විය.ඒ මහතා පැරැණි ලංකාදීප පුවත්පතේ ප්‍රවෘත්ති කර්තෘවරයා සහ කර්තෘවරයා වශයෙන් මෙන්ම දිනකර පුවත්පතේ උපදේශක කර්තෘ ලෙසද කටයුතු කර ඇත. 1970 දී මින්නේරිය පාර්ලිමේන්තු මන්ත්‍රීවරයා වශයෙන් පාර්ලිමේන්තුවට තේරී පත් විය.ක්‍රම සම්පාදන හා සැලසුම් ක්‍රියාත්මක කිරීමේ නියෝජ්‍ය ඇමැතිවරයා වශයෙන් කටයුතු කළේය. ඒ මහතා හිටපු ඇමැති ධර්මසිරි සේනානායක මහතාගේ වැඩිමහල් සොහොයුරා වෙයි.ඒ මහතාගේ දේහය පිළිබඳ අවසන් කටයුතු බොරැල්ල කනත්තේදී ඊයේ (22) සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n1201239</link>
    <topic>ගජමන් නෝනා ගිනස් පොතට</topic>
    <author>ගාල්ල දිසා විශේෂ ඩී. සිරිවර්ධන</author>
    <content>පුරා පැය විසිහතරක ඒකපුද්ගල කවි මඩුවක් පවත්වා ගිනස් වාර්තා පොතට ඇතුළත් කිරීමට ගාල්ල මහ නගර සභාව මගින් කටයුතු යොදා තිබේ.“ගජමන් නෝනා” ඒකපුද්ගල හිටිවන කවි මඩුව මෙසේ මෙහෙයවීමට නියමිතව ඇත්තේ අම්බලන්ගොඩ භික්ෂු විද්‍යාලයේ ජ්‍යෙෂ්ඨ කථිකාචාර්ය ජනපි‍්‍රය කිවිදියක් වන කනංකේ ලතා ද සිල්වා මහත්මිය විසිනි.හෙට (24) පෙරවරු 9.27ට මෙය අරඹා පසුදින එම වේලාවට නිමා කිරීමට නියමිතය. මෙහි සමාරම්හක උත්සවයට දකුණු පළාත් ප්‍රධාන අමාත්‍ය ෂාන් විජයලාල් ද සිල්වා, පළාත් ආණ්ඩුකාරිනි කුමාරි බාලසූරිය යන මහත්ම මහත්මීන් නගරාධිපති මෙත්සිරි ද සිල්වා මහතාගේ ආරාධනයෙන් ප්‍රධාන ආරාධිතයින් ලෙස සහභාගිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n12012310</link>
    <topic>මිනිස් සහාය පැතූ කුරුලු පවුලක්</topic>
    <author>පුත්තලම දිසා සමූහ ප්‍රසාද් පූර්ණමාල්</author>
    <content>තම දරු පැටවුන් බේරාගැනීම සඳහා මිනිස් ආරක්‍ෂාව පැතූ කුරුලු පවුලක කතාවක් වෙන්නප්පුව ලුණුවිල ග්‍රාමයෙන් වාර්තාවේ.දින දෙකක් හෝ තුනක් වයස ඇති කුරුලු පැටවුන් අටදෙනෙකු සමඟ පැමිණි මේ කුරුලු මාපියනට කාක්කන් හා වෙනත් සතුන්ගෙන් හානිවීමට ගිය අවස්ථාවේ මෙලෙස මිනිස් සහය පතා පැමිණ ඇති බව ප්‍රදේශවාසීහු කියති. පැටවුන් අටදෙනා මැදිකර ගනිමින් පැටවුනට ආරක්‍ෂාව දෙමින් කුරුලු මව සහ පියා ලුණුවිල ගම්මානයට පැමිණ ඇත්තේ ගම්මානය ආසන්නයේ වෙල්යායක සිටයි.මේ වන විට පැටවුන් දෙදෙනකු මියගොස් ඇති අතර ඉතිරි පැටවුන් 06 දෙනා සහ කුරුලු මව ලුණුවිල ගම්මානයේ නිවසක කූඩුවක ආරක්‍ෂාව ලබති. කුරුලු පියා අවස්ථා කීපයකදීම තම දරු පවුල බැලීම සඳහා පැමිණ ගොස් ඇත.මේ කුරුල්ලන් බැලීම සඳහා විශාල වශයෙන් ජනතාව පැමිණෙන අතර මෙතෙක් කිසිවෙකු මේ කුරුලු විශේෂය හඳුනාගෙන නොමැත.කුරුල්ලන් හඳුනාගෙන මේ කුරුලු පවුලේ ආරක්‍ෂාව තහවුරු කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n12012311</link>
    <topic>කාලි මෑණියන්ට දේශපාලන පූජාවක්</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>දේශපාලනඥයකු රැකගන්නා ලෙස ඉල්ලා වාහනයකින් ආ පිරිසක් කාලි මෑණියන් හට එළිච්චියක පූජා කළ බව මුන්නේශ්වරමේ කිහිප දෙනෙක් කීහ.වාහනයකින් පැමිණි කාන්තාවන් පිරිසක් හා පිරිමියෙක් එම පූජකවරුන් හමුවී කාලි මෑණියගේ උදහසට ලක්ව සිටින අයෙකුට මෑණියන්ගේ රැකවරණය ලබා ගැනීම පිණිස එළිච්චියක් පූජා කර පූජාවක් කළ යුතු බව පවසා ඇත.ඒ අනුව මෑණියන් හමුවට ගොස් යාතිකා පවත්වමින් මෑණියන්ගේ ආශිර්වාදය අවශ්‍ය පුද්ගලයාගේ නම සඳහන් කරන ලෙසට පූජකවරුන් කී විට දේශපාලඥයාගේ නම ඔවුන් කියා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n12012312</link>
    <topic>සංස්කෘතික කටයුතු දෙපාර්තමේන්තුවේ වෙබ් අඩවිය හෙට ඇරැඹේ</topic>
    <author>ජීවනී පතිරණ</author>
    <content>සංස්කෘතික කටයුතු දෙපාර්තමේන්තුවේ නිල වෙබ් අඩවිය ආරම්භ කිරීමේ උළෙල හෙට (24) පෙරවරු 10.00 ට සංස්කෘතික හා කලා කටයුතු ඇමැති ටී. බී. ඒකනායක මහතා ගේ ප්‍රධානත්වයෙන් කොළඹ 07, ජාතික කෞතුකාගාර දෙපාර්තමේන්තු ශ්‍රවණාගාරයේ දී පැවැත්වේ.මෙමඟින් දෙපාර්තමේන්තු ඉතිහාසය, සේවාවන්, හා එම සේවාවන් ලබාගත හැකි ආකාරය, දෙපාර්තමේන්තු මගින් ප්‍රකාශ කරනු ලබන ග්‍රන්ථ පිළිබඳ තොරතුරු හා දෙපාර්තමේන්තු ප්‍රවෘත්ති, ඡායාරූප යනාදි තොරතුරු වෙබ් අඩවියට පිවිසීමෙන් ලබාගත හැකිය.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) අනුග්‍රහයෙන් නිර්මාණය කර ඇති අතර, www.culturaldept.gov.lk  ලිපිනය ඔස්සේ මේ වෙබ් අඩවියට පිවිසිය හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=n12012313</link>
    <topic>මහජන චීනයේ අලුත් අවුරුද්ද අද</topic>
    <author/>
    <content>මහජන චීන සමූහාණ්ඩුවේ අවුරුදු දිනය අදට (23) යෙදී ඇත.අවුරුදු උදාව නිමිත්තෙන් චීන රජය සෑම වසරකම දින හතක නිවාඩු කාලයක් ප්‍රකාශයට පත් කරන අතර, චීන ජනතාව අවුරුදු චාරිත්‍ර ඉටු කරමින් දින හතක් තිස්සේ අවුරුද්ද සමරති.මේ දිනවල පවතින දැඩි ශීත කාලගුණය සහ හිම පතනය නොතකා චීන ජනතාව අවුරුද්ද සැමරීමට සූදානමින් සිටිති. “මකරා” මෙවර ඔවුන්ගේ අවුරුදු සංකේතය ලෙස ප්‍රකාශයට පත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=r1201231</link>
    <topic>පෞද්ගලික බසයක ගමන් කළ තරුණියක් ජංගම දුරකථනයකින් ඡායාරූපගත කරලා</topic>
    <author>පානදුර කපිල සෝමරත්න</author>
    <content>තරුණියක් බියවද්දා ඇයට ලිංගික අපරාධයක් සිදුකිරීමේ අරමුණින් එම තරුණිය පොළඹවා ගැනීමට තැත් කළේ යැයි චෝදනා ලැබූ සැකකරුවකුට එරෙහිව වාද්දුව පොලිසිය පැවරූ නඩුවක විභාගය පාණදුර මහේස්ත්‍රාත් ආර්. එස්. ඒ. දිසානායක මහතා විසින් කල් දමන ලදී.වාද්දුව ගාලු පාරේ ධාවනය වූ පෞද්ගලික බස්රියක සිටි තරුණියකගේ ඡායාරූපයක් කැමරාවක් සහිත ජංගම දුරකථනයකින් ඡායාරූපගත කර ඇය බියවද්දා අතවරයක් කිරීමට තැත් කළේ යැයි සැකකරු චෝදනා ලැබ සිටියේය.සැකකරු අත්අඩංගුවට ගෙන අධිකරණයට ඉදිරිපත් කළේ වාද්දුව පොලිසියේ සැරයන් සුගත් ප්‍රනාන්දු සහ කොස්තාපල් අනුරුද්ධ පලිහේන (77179) යන නිලධාරීන් විසිනි.රුපියල් 5000ක ශරීර ඇපයක් මත විත්තිකරු මුදා හැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=r1201232</link>
    <topic>මළ ගෙදරක ගොස් තනිවම නිවෙස බලා එද්දී සුමනදාසට මියගිය කෙනෙක් මුණ ගැහිලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>යහළුවන් තිදෙනකු සමඟ අල්ලපු ගමේ මළ ගෙදරකට ගිය සුමනදාස පැයක් පමණ මළ ගෙදර සිට ආපසු තම නිවෙසට ඒමට පිටත්ව යහළුවන්ට කථා කරන්නටවිය.ඒ වනවිට යහළුවන් කාඩ් සෙල්ලම් කරමින් පසුවිය. ඔවුන් තවත් පැයක් පමණ කාලයක් එහි රැඳීසිට පැමිණෙන බව සුමනදාසට කීහ. සුමනදාස යහළුවන්ගෙන් සමුගෙන බුලත් විටක්ද හපමින් ඉටිපන්දම දල්වා පාරට බැස්සේය. පසු පසින් පැමිණි අයෙකු ආ. සුමනේ අයියා ගෙදර යන්නවගේ යං මමත් එනවා කියමින් සුමනදාසට එක්විය.සුමනදාස මමත් තනියම යන නිසා ආ එක හොඳයි කියමින් දෙදෙනාම අල්ලාප සල්ලාප දොඩමින් ගමන් කළහ.විනාඩි විස්සක පමණ කාලයක් ඇවිද සුමනදාසගේ නිවෙස ආසන්නයේ දී එහෙනම් නිමල් මල්ලී යන්න මම ගෙදර යනවා මේ ඉටි පන්දමත් අරන් යන්න කියා ඉටිපන්දම නිමල් අත තැබීය. සුමනදාස නිවෙසට ගොඩවීමට පෙර නිවස ඉදිරිපිට වූ දෙහි ගසෙන් කොළයක් කඩා පොඩිකර හිසෙහි ගා ගත්තේය.සුමනදාස එනතෙක් නිදිවරාසිටි බිරිය එළියට පැමිණ මොකද ගිය පයින් කෝ අනෙක් අය ආවේ නැද්දැයි විමසීය. නෑ මම ආවා හෙට වැඩට යන්න තියෙන නිසා පහළ ගෙදර නිමල් මල්ලීත් ආවා යැයි සුමනදාස කීය.එවිට මොන නිමල් මල්ලීද යැයි බිරිය ඇසීය. ඇයි මේ පහළ ගෙදර කියා නැවත සැරයක් කීය. එවිට බිරිය සුමනදාස අසලට විත් තමුන් ඇවිත් තියෙන්නේ හොල්මනක් එක්ක.ඇයි නිමල් මල්ලී වාහනයකට හැප්පිලා මැරිලා දැන් මාස දහයක්වෙනවා. ගෙදර අය අව්රුද්දේ පිංකම ගන්නත් ලෑස්ති වෙනවා යැයි මතක්කර දුන්නාය.එවිට සුමනදාසට සැබෑ තත්ත්වය සිහියට ගැණිනි. ඒ .....ත...කොට ම....මම ඇවිත් තියෙන්නේ හොල්මනක් එක්කද, එතකොට මම හොල්මනටද ඉටිපන්දම දුන්නේ. සුමනදාසට කියන්නට හැකි වූයේ එපමණයි. බිම ඇද වැටුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=r1201233</link>
    <topic>ඉඩකඩ සීමිතයි: රාජකාරි කටයුතුවලට බාධා</topic>
    <author>ඉඳුරුව සමූහ ඇම්. පී. මුනිදාස</author>
    <content>ග්‍රාම සේවා වසම් 51ක් සඳහා සේවාවන් සපයන බෙන්තොට ප්‍රාදේශීය ලේකම් කාර්යාලය තම සේවාවන් සැපයීම සඳහා දැනට පවතින ගොඩනැඟිල්ලේ ඇති ඉඩ කඩ හිගය නිසා ප්‍රශ්න රැසකට මුහුණ පා ඇත.නිලධාරින් සියයකට ආසන්න ප්‍රමාණයක් සේවය කරන මේ කාර්යාලයේ මේස පේලි දෙකක් අතරින් යාමට ඇති ඉඩ කඩද සීමාසහිතය. පළාත් සභා සහ පාර්ලිමේන්තු මන්ත්‍රීවරුන්ගේ ප්‍රතිපාදන යටතේ ලබා දෙන පුටු මේස අල්මාරි කබඩ් ආදිය කාර්යාලයේ ඉඩ කඩ ඇති සෑම තැනකම ගොඩගසා ඇත. මේ නිසා කාර්යාලය තුළ පැවැති ප්‍රසන්නතාවයද ගිලිහී ගොස් තිබේ.නිලධාරීන් සිය දෙනකුට පමණ ආහාර ගැනීමට ඇති විවේකාගාරයේ පවා පුටු හා කබඩ් ආදිය ගොඩගසා ඇති අතර එහිද ප්‍රමාණවත් ඉඩ කඩ නැත.ග්‍රාම නිලධාරීවරු සමෘද්ධි නිලධාරීවරු ඇතුªළු ක්ෂේත්‍ර නිලධාරීන් පැමිණෙන රැස්වීම් පවතින දිනයන්හි කාර්යාලය තුළ දැඩි තදබදකාරී තත්ත්වයක් පවතී.මෙහි ශ්‍රවණාගාරයේ පවා ඉඩකඩ සිමිතය. සම්බන්ධීකරණ කමිටු රැස්වීම පවත්වා ගෙන යාමටද අපහසු වී ඇත. ශබ්ද විකාශන කට්ටල පවා නැත. ඒ අඩුව සපුරමින් නැවත පදිංචි කිරීමේ ඇමැති ගුණරත්න වීරකෝන් මහතා විසින් පසුගියදා රුපියල් ලක්ෂ පහක් පමණ වටිනා ශබ්ද විකාශන කට්ටලයක් පරිත්‍යාග කරන ලදී. ඒ නිසා රැස්වීම පැවැත්වීමේදී උද්ගත වූ ඇතැම් ප්‍රශ්නවලට විසඳුම් ලැබිණි.එහෙත් එම රැස්වීමට සහභාගී වූ සියලුම දෙනාට එම ශාලාවේ අසුන් ගැනීමට ඉඩ කඩ මදිවීම නිසා ශාලාවට ඇතුªළු වන කොරිඩෝරයේ පවා ඇතැමුන්ට හිට ගෙන සිටීමටද සිදු විය.මේ කාර්යාලයට මන්ත්‍රී ප්‍රතිපාදන යටතේ බෙදා දීමට ලැබෙන පුටු ආදිය විහාරස්ථානයක තබා ඇත්තේද ඉඩ පහසුකම් නැති නිසාය. කාර්යාල භූමියේ වාහන නතර කර තැබිමේ පහසුකම්ද සීමා සහිත නිසා රැස්වීම් පවතින අවස්ථාවන්හිදී නිලධාරීන් පැමිණෙන වාහන නතර කර තැබීමට සිදු වී ඇත්තේද ගාලු පාර දෙපසය.මෙවන් දුෂ්කරතා නිසා මේ කාර්යාලයෙන් සේවය ලබා ගැනීමට පැමිණෙන ජනතාව මෙන්ම සේවය සපයනු ලබන නිලධාරීන්ටද දැඩි අපහසුතාවයන්ට මුහුණ දීමට සිදුවී තිබේ. මේ පිළිබඳව අදාළ බලධාරීන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=r1201234</link>
    <topic>කතරගම බස් ඩිපෝවට මගීන්ගේ අප්‍රසාදය</topic>
    <author>හම්බන්තොට දිස්ත්‍රික්සමූහ පී. ඩබ්ලිව්. කොඩිතුවක්කු</author>
    <content>ශ්‍රී ලංකා ගමනාමන මණ්ඩලයේ කතරගම ඩිපෝවේ කතරගම බස් නැවතුම්පොළ රාත්‍රියේ මුළුමනින්ම දැඩි අඳුරේ පවතී. දැනට සති කීපයක සිටම බස් නැවතුම්පොළ අඳුරේ පැවැතීම නිසා මගීන්ට දැඩි අපහසුතාවලට මුහුණ පෑමට සිදු විය. කොළඹ කතරගම ප්‍රධාන බස් පාරේ අවසානයේ තිබෙන මේ බස් නැවතුම් පොළ මෙම වන විට දැඩි ලෙස අපවිත්‍රව ඇත. බස් නැවතුම් පොළ ආශ්‍රිතව ඇති ඔරලෝසු කණුවද දැනට බොහෝ කාලයක සිට අක්‍රියව පවතී.මේ අඩු පාඩුවලට පිළියම් යෙදීමට එම ඩිපෝවේ බලධාරින් උනන්දු නොවීම ගැන මගියෝ කනගාටුව පළ කර සිටිති. බස් නැවතුම්පොළේ රාත්‍රී කාලයේදී නොයෙකුත් අපචාර සිදු වෙන බවටද තොරතුරු ලැබී තිබේ. කතරගම පොලිසියද මේ පිළිබඳව කිසිම සෙවීමක් බැලීමක් සිදු නොකරයි. වෙනදා රාත්‍රියේදී බස් නැවතුම් පොළේ පොලිස් නිලධාරීන් සිටිනු දකින්න ලැබුණත් දැන්ඔවුන් දකින්නට නැත.දුගී මගී යාචකාදීන් සහ සුනඛයන්ගේ වාසස්ථානයක් බවට පත්වී තිබෙන කතරගම බස් නැවතුම් පොළ ඉතා දැඩි ලෙස අබලන් වී තිබීම නිසා මගීන්ට පමණක් නොව බස් රියැදුරන්ටද ගැටලු මතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=r1201235</link>
    <topic>විදේශ රැකියා දෙන මුවාවෙන් මුදල් වංචා කළ තිදෙනෙක් රිමාන්ඩ්</topic>
    <author>ගම්පහ සංචාරක නිමල් ජයසිංහ</author>
    <content>ඉතාලිය ඇතුළු විදේශ රටවල රැකියා ලබා දෙන්නේ යැයි තරුණ තරුණියන් ඇතුළු පුද්ගලයන් 45 දෙනකුගෙන් රුපියල් කෝටියකට ආසන්න මුදලක් වංචා කළ කාන්තාවක් ඇතුළු පුද්ගලයන් තිදෙනාට විරුද්ධව ඇති නඩුව පෙබරවාරි 03 වැනි දින පැවැත්වීමට ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය.පැමිණිල්ල වෙනුවෙන් සපුගස්කන්ද පොලිසිය සමග නීතිඥ චානක කපුරුබණ්ඩාර මහතා අධිකරණයට කරුණු දැක්වීය. සිද්ධිය සම්බන්ධයෙන් පොලිසිය පැවසුවේ දෙවැනි සැකකාරියට ඇප ලබාදී ඇතත් ඇප නියෝග පරිදි ඇය පොලිසියේ නියමිත දිනයන්හි වාර්තා නොකරන බවය.විත්තිය වෙනුවෙන් පෙනී සිටි නීතිඥ බර්නි අල්විස් මහත්මිය පැවැසුවේ ඇප දුන්නත් ඇය තාම රිමාන්ඩ් බාරයේ බවය.සැකකරුවන් තිදෙනාටම මුදල් ඇප සමග පුද්ගල ඇප නියම කර ඇතත් ඇප ගෙවා ගැනීමට නොහැකිව තාමත් රිමාන්ඩ් භාරයේ පසුවන බවද විත්තියෙන් පැවැසීය.දෙපාර්ශවයේම කරුණුවලට සවන්දුන් මහේස්ත්‍රාත්වරිය මෙම නඩුව පිළිබඳ විමසීම මහර අධිකරණයට යොමු කරන බවත් වැඩිදුර විමසීම පෙබරවාරි 03 දිනට කල් තබන බවත් පැවසුවාය.සිද්ධිය සම්බන්ධයෙන් සැකරුවන් වුයේ කිංස්ලි වර්නන් පෙරේරා නිමල්කා නදිෂි සහ සමන් මුදලිගේ යන අයයි.විදේශ රැකියා සදහා මුදල් දි රැකියා නොලැබුණු විශාල පිරිසක් අධිකරණ භූමියේ රැස්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=s1201231</link>
    <topic>අවසන් තරගයෙන් ශ්‍රී ලංකාවට තියුණු ජයක්</topic>
    <author>ෆවුස් මොහොමඩ් දකුණු අප්‍රිකාවේ සිට..</author>
    <content>කුමාර් සංගක්කාර ඇතුළු ශ්‍රී ලංකා පිලේ පිතිකරුවන්ගේ විශිෂ්ට දස්කම් හේතුවෙන් දකුණු අප්‍රිකාවට එරෙහිව ඊයේ (22) දකුණු අප්‍රිකාවේ ජොහැනස්බර්ග් නුවර වොන්ඩරර්ස් ක්‍රීඩාංගණයේ පැවැති 5 වැනි සහ අවසන් එක්දින තරගයේ එක් පන්දුවක් පමණක් ඉතිරිව තිබියදී කඩුළු 2ක උණුසුම් ජයක් වාර්තා කිරීමට ශ්‍රී ලංකාව සමත්විය.කුමාර් සංගක්කාර සිය එක්දින තරගදිවියේ 12වැනි ශතකය වාර්තා කිරීමට සමත්විය. පන්දු 96කදී වාර්තා වූ ඔහුගේ ශතකයට හතරේ පහර 10ක් ඇතුලත් විය. එය දකුණු අප්‍රිකාවට එරෙහිව ඔහු රැස්කළ පළමු එක්දින ශතකය විය.ශ්‍රී ලංකා ඉනිම ආරම්භ කරනවිට වොන්ඩරර්ස් ක්‍රීඩාංගණය අවට අහස පුරා වැසි වලාකුළු දක්නට ලැබුණු අතර වැසි අඳුර හේතුවෙන් විදුලි ආලෝක පද්ධතිය ද ක්‍රියාත්මක කොට තිබිණි. උපුල් තරංග සහ තිලකරත්න ඩිල්ෂාන් ඕවර 7.1 කදී ලකුණු 57ක සාර්ථක ආරම්භයක් ලබාගනිමින් සිටියදී වර්ෂාව පතිත වූ අතර තරගය පැයකට ආසන්න කාලයක් නතරකිරීමට සිදුවීය. ඒ වනවිට ලකුණු ලබාගැනීමේ දළවේගය 8ක් ලෙස සඳහන් වී තිබිණි. ඒ අනුව තරගයේ ජයපරාජය තීරණය කිරීමට අවම වශයෙන් යැවිය යුතුවූ ඕවර 20 තුලදී ශ්‍රී ලංකා පිලට අවශ්‍යව තිබුණේ ලකුණු 84ක් පමණි. නමුත් වර්ෂාව අඛණ්ඩව පැවැතියහොත් තරගය ජය පරාජයක් නොමැතිව අතහැර දැමීමට තීිරණය කෙරිණි. කෙසේවූව ද කාලගුණය යහපත් අතට හැරීමෙන් තරගය පැයකට ආසන්න කාලයකට පසුව යළි ආරම්භ විය. ඒ වනවිට තරගය නිමාවිය යුතු වේලාවට වඩා පැයකින් කාලය දීර්ඝ කිරීමට කටයුතු යොදා නියමිත ඕවර ප්‍රමාණය සම්පූර්ණ කිරීමට තීරණය විය.යළි තරගය ආරම්භ වීමෙන් අනතුරුව ශ්‍රී ලංකා ඉනිමට තවත් ලකුණු 15ක් එක්වෙද්දී දක්ෂ පිතිහරඹයක යෙදී සිටි උපුල් තරංග කවර් ප්‍රදේශය හරහා ඉහළින් එල්ලකළ පහර ඒ ප්‍රදේශයේ පන්දුරැකීමේ නිරතව සිටි ජේන් පෝල් දුමිනි විසින් හඹාගොස් ඩැහැ ගැනීමේ හේතුවෙන් ඔහු ලකුණු 46කට දැවී ගියේය. ඒ ශ්‍රී ලංකා පිලේ ලකුණු සංඛ්‍යාව 72ක්ව තිබියදීය.ලකුණු 41ක් ලබාසිටි ඩිල්ෂාන් දැවීගියේ කඩුලු රකින ඩිවිලියර්ස් වෙත උඩපන්දුවක් ලබාදීමෙනි. ශ්‍රී ලංකා පිලේ විශාලතම බලාපොරොත්තුවක් වූ ඩිල්ෂාන් දැවීයාමෙන් අනතුරුව ලකුණු ලබාගැනීමේ වේගය අඩාල වන්නට විය.ශ්‍රී ලංකා පිලේ ලකුණු සංඛ්‍යාව 175ක්ව තිබියදී ලකුණු 20ක් ලබා සිටි චන්දිමාල් පානෙල්ගේ පන්දුවකට ඩිවිලියර්ස් වෙත උඩපන්දුවක් දීමෙන් දැවීගියේය. ශ්‍රී ලංකා ඉනිමේ හොඳම සම්බන්ධතාව ගොඩනැගුණේ ඉන් අනතුරුවය. විශිෂ්ට පිතිහරඹයක නිරත වූ සංගක්කාර හා තිරිමාන්න ශ්‍රී ලංකා පිලේ ලකුණු තත්වය ඉහළ දැමීමට සමත්වූහ. සංගක්කාර සිවුවැනි කඩුල්ල ලෙස ලකුණු 102කට දැවීයනවිට ශ්‍රී ලංකා ඉනිමේ ලකුණු සංඛ්‍යාව 275ක් විය. ඒ අනුව සංගක්කාර හා තිරිමාන්න අතර සිවුවැනි කඩුල්ලට අනගි ලකුණු 100ක සම්බන්ධතාවක් ගොඩනැගිණි.එම ඕවරයේ දීම තිරිමාන්න සිය එක්දින තරගදිවියේ වැඩිම හා පළමු අර්ධ ශතකය වාර්තා කිරීමට සමත්විය. පන්දු 49කදී වාර්තා වූ ඔහුගේ අර්ධ ශතකයට හතරේ පහර 4ක් එක්විය.සංගක්කාරගේ දැවීයාමෙන් අනතුරුව ශ්‍රී ලංකා පිලේ සෙසු කඩුළු ඉක්මනින් බිඳ දැමීමට දකුණු අප්‍රිකානු පන්දු යවන්නන් සමත් වූ අතර අවසන් ඕවරය වනවිට ශ්‍රී ලංකා පිලට ජයග්‍රහණය සඳහා ලකුණු 6ක් අවශ්‍යවිය. ඒ සඳහා කඩුළු 4ක් ඉතිරිව තිබිණි.පීටර්සන්ගේ සිවුවැනි පන්දුවට ලකුණක් ලබාගැනීමට නවක පිතිකරු සචිත්‍ර සේනානායක අසමත්විය.ඉනිමේ අවසන් පන්දුව වනවිට ජයපැන් බීමට සූදානමින් සිටි දකුණු අප්‍රිකානුවන්ගේ බලාපොරොත්තු සුන්කරමින් මිඩ්විකට් හරහා දැවැන්ත හයේ පහරක් එල්ලකළ සචිත්‍ර තරගයේ ජයග්‍රහණය ශ්‍රී ලංකාවට අත්කර දුන්නේ එක් පන්දුවක් පමණක් ඉතිරිව තිබියදීය. ශ්‍රී ලංකා පිලේ ජයග්‍රහණයට මංවිවර කළ කුමාර් සංගක්කාර තරගයේ වීරයා සම්මානයට හිමිකම් කීෙවිය. තරගාවලියේ වීරයා සම්මානය එක්දින තරගාවලිය 3- 2ක් ලෙස ජයගත් දකුණු අප්‍රිකාවේ නායක ඒ බී ඩිවිලියර්ස්ට හිමිවිය.පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුළු 4කට ලකුණු 312ක් රැස් කිරීමට සමත්විය. කාසියේ වාසිය දිනූ ශ්‍රී ලංකා පිලේ නායක තිලකරත්න ඩිල්ෂාන්ගේ ඇරයුමෙන් ඉනිම ආරම්භ කළ දකුණු අප්‍රිකානුවන්ගේ පළමු කඩුල්ල ලකුණු 10දී බිඳදැමීමට ලසිත් මාලිංග සමත්විය. දැවීගිය පිතිකරු වූයේ පීටර්සන්ය. ඇන්ජෙලෝ මැතිව්ස් වෙත උඩපන්දුවක් ලබාදී ඔහු ලකුණු 6කට දැවීගියේ දකුණු අප්‍රිකානු ඉනිමේ 4වැනි ඕවරයේදීය. අනතුරුව ස්මිත් හා එක්වූ ෆෆ් ඩියු ප්ලෙසිස් 2වැනි කඩුල්ලට ලකුණු 60ක සම්බන්ධතාවක් ගොඩනැගීමට සමත්විය. සචිත්‍ර සේනානායකට පළමු එක්දින කඩුල්ල ලබාදෙමින් ප්ලෙසිස් ලකුණු 24කට දැවීගියේ දකුණු අප්‍රිකානුවන්ගේ ලකුණු සංඛ්‍යාව 70ව තිබියදීය. ඒ උඩපන්දුව රැකගනු ලැබුවේ ද මැතිව්ස් විසිනි.දකුණු අප්‍රිකාව ග්‍රෙහැම් ස්මිත් ඇ. චන්දිමාල් ප. මාලිංග 125 පීටර්සන් ඇ. මැතිව්ස් ප. මාලංග 6 ෆැෆ් ඩියු ප්ලෙසිස් ඇ. මැතිවස් ප. සචිත්‍ර 24 ඒ.බී. ඩිවිලියර්ස් නොදැවී 125 ඇල්බි මෝකල් දුවද්දි දැවී ගියා 18 ජේ.පී. ඩුමිනි නොදැවී 5 අතිරේක 9 එකතුව කඩුලු 4ක් දැවී (ඕවර 50) 312 කඩුලු බිඳ වැටීම : 1 - 10, 2 - 27, 3 - 256, 4 - 269 පන්දු යැවීම : නුවන් කුලසේකර 10–1–46-0, ලසිත් මාලිංග 10-0-79-2, ඇන්ජලෝ මැතිවිස් 3-1-16-0, තිසර පෙරේරා 7-0-64-0, සචිත්‍ර සේනානායක 9-0-5-1, තිලකරත්න ඩිල්ෂාන් 2-0-12-0, රංගන ෙ;හ්රත් 9-0-43-0  ශ්‍රී ලංකාව උපුල් තරංග ඇ. ඩුමිනි ප. සොට්සොබේ 46 තිලකරත්න ඩිල්ෂාන් ඇ. ඩිවිලියර්ස් ප. සොට්සොබේ 41 කුමාර සංගක්කර ඇ. පීටර්සන් ප. ඩුමිනි 102 දිනේෂ් චන්දිමාල් ඇ. ඩිවිලියර්ස් ප. පානෙල් 20 ළහිරු තිරිමාන්න ඇ. මෝකල් ප. පීටර්සන් 69 ඇන්ජලෝ මැතිව්ස් ඇ.පීටර්සන් ප. පානෙල් 6 තිසර පෙරේරා ඇ. ප්ලෙසිස් ප. ඩුමිනි 2 නුවන් කුලසේකර ප. පීටර්සන් 0 රංගන හේරත් නොදැවී 1 සචිත්‍ර පෙරේරා නොදැවී 6 අතිරේක 21 එකතුව කඩුලු 8ක් දැවී (ඕවර 49.5) 314 කඩුලු බිඳ වැටීම : 1-72, 2-119, 3-175, 4-275, 5-294, 6-307, 7- 307, 8-308 පන්දු යැවීම : මෝර්නි මෝකල් 9.1-0-49-0, සොට්සොබේ 7-0-542, ජේ.පී. ඩුමිනි 6.5-0-44-2, වේන් පානෙල් 10-0-51-2, ඇල්බි මෝකල් 10-0-66-0, රොබින් පීටර්සන් 6.5-0-38-2.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=s1201232</link>
    <topic>ක්‍රිකට් පුහුණුකරු ගෙදර යවයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පුහුණුකරු ඔස්ට්‍රේලියානු ජාතික ජෙෆ් මාෂ් මහතා ඊයේ නිමාවූ දකුණු අප්‍රිකානු සංචාරයෙන් පසු ඉවත් කොට ඇත. ඒ වෙනුවට තෝරා ගත් දකුණු අප්‍රිකාවේ ග්‍රෙහැම් ෆෝඩ් මහතා හා ශී‍්‍ර ලංකා ක්‍රිකට් අතර ගිවිසුම් අත්සන් කිරීම මේ සතියේදී සිදු කෙරේ. නව තනතුරේ වැඩ භාර ගැනීම පිණිස ශ්‍රී ලංකාවෙන් යැවූ ඊමේල් පණිවුඩයට ප්‍රතිචාර දැක්වූ ග්‍රෙහැම් ෆෝඩ් මහතා හෙට රාත්‍රියේ ශ්‍රී ලංකාවට පැමිණෙනු ඇත.ශ්‍රී ලංකා පිල මේ 28 වැනිදා තුන්කොන් තරගාවලියට ඔස්ට්‍රේලියාව බලා පිටත්වන හෙයින් ග්‍රෙහැම් ෆෝඩ් වැඩ භාර ගැනීමේ කටයුතු ඉක්මන් වී ඇත.ග්‍රෙහැම් ෆෝඩ් දකුණු අප්‍රිකාවේ හිටපු පුහුණුකරු බොබ් වුල්මර් මහතාගේ මරණයෙන් පසුව එම තනතුරට පත්විය. දකුණු අපි‍්‍රකාවේ ක්‍රිකට් පුහුණුකරු ලෙස 1999-2002 අතර කාලයේ ඔහු කටයුතු කළේය.දකුණු අපි‍්‍රකාවේ ‘ඩොල්ෆින්’ ක්‍රීඩා සමාජයේ පුහුණුකරු ලෙස කටයුතු කළ ෆෝඩ් මහතා එංගලන්ත කෙන්ට් ප්‍රාන්ත කණ්ඩායමේ ක්‍රිකට් අධ්‍යක්ෂද වෙයි.ලෝක කුසලාන ක්‍රිකට් තරගාවලියෙන් අනතුරුව ශ්‍රී ලංකා ක්‍රිකට් පිලේ පුහුණුකරුවන් ලෙස ට්‍රෙවර් බේලිස්, ස්ටුවට් ලෝ, රුමේෂ් රත්නායක හා ජෙෆ් මාෂ් කටයුතු කළේය.ජෙෆ් මාෂ් පුහුණුකරු ලෙස කටයුතු කිරීමත් සමග ක්‍රිකට් පිල දරුණු පරාජයන් රැසකට මුහුණ දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=s1201233</link>
    <topic>නායකත්වයේ කිරුළෙන් සිත අවුල් වූයේ නැත</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>කණ්ඩායමේ නායකත්වය දැරීමෙන් තමා සතුටට පත්වූවා මිස ඉන් කිසි විටකත් සිත අවුල්කර ගත්තේ නැතැයි ශ්‍රී ලංකා ක්‍රිකට් නායක තිලකරත්න ඩිල්ෂාන් පැවැසීය.‘මම මේ හැමදේම කළේ රට වෙනුවෙන්. කඩුලු රකින්න කිව්වා ඒක කළා. පන්දු යවන්න කිව්වා ඒක කළා. මැදපෙළ පිතිකරුවෙක් විදිහටත් සෙල්ලම් කළා. ඉනිම ආරම්භ කරන්න කිව්වා ඒකත් කළා.’ යැයි ඔහු කීවේය.ශ්‍රී ලංකා පිලේ නායකයා මේ බව සඳහන් කළේ පසුගිය සෙනසුරාදා (20) දකුණු අප්‍රිකාවට එරෙහිව කිම්බර්ලි නුවර පැවැති දිවාරාත්‍රී සිවුවැනි එක්දින තරගයෙන් ශ්‍රී ලංකා පිල කඩුලු 5ක විශිෂ්ට ජයග්‍රහණයක් අත්කර ගැනීමෙන් පසුව පැවැති මාධ්‍ය හමුව අතරතුරදීය.‘මම කණ්ඩායමේ නායකයා හැටියට නවක ක්‍රීඩකයන් බොහෝ පිරිසකට ඉදිරියට එන්නට අත දුන්නා. තිසර පෙරේරාලා, ළහිරු තිරිමාන්නලා වගේ තරුණ ක්‍රීඩකයෝ ඉදිරියට ගේන්න මට පුළුවන් වුණා.ඒ ගැන මම සතුටු වෙනවා. මාව කණ්ඩායමේ නායකයා හැටියට පත්කරලා තිබෙන්නේ මේ සංචාරය වනතුරු පමණයි. මේ සංචාරයෙන් පස්සේ තවදුරටත් නායකයා හැටියට මාව තියාගන්නවාද නැද්ද කියන එක තේරීම් කමිටුවට බාරයි.’ ඔහු පැවැසීය.පළමු එක්දින තරග 3ම පරාජයට පත්වූ ශ්‍රී ලංකා පිල සිවුවැනි තරගයේදී කණ්ඩායමක් හැටියට ඉතා හොඳින් ක්‍රීඩා කළ බව කී ඩිල්ෂාන්, තුන්වැනි තරගයේ දී වර්ෂාව හරස්වීමේ හේතුවෙන් පරාජයට පත්වූ බවත්, එසේ නොවුවානම් එක්දින තරගාවලියේ ජයග්‍රහණය පිළිබඳව බලාපොරොත්තු තබාගැනීමේ හැකියාව තිබූ බව ද සඳහන් කළේය.පළමුව පන්දුවට පහර දුන් දකුණු අප්‍රිකාව ඕවර 50 අවසානයේ කඩුලු 7 කට ලකුණු 299 ක් රැස්කළ අතර ජයග්‍රාහී ඉලක්කය ඕවර 48.4 කදී කඩුලු 5ක් පමණක් දැවී සපුරා ගැනීමට ශ්‍රී ලංකාවට හැකිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=s1201234</link>
    <topic>ක්‍රීඩක ක්‍රීඩිකාවන්ට අද සිට දිනපොතක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ක්‍රීඩක ක්‍රීඩිකාවන්ගේ ජීව විද්‍යාත්මක කාරණා ඇතුළත් ක්‍රීඩා දින පොතක් අද පස්වරු 2.00ට ක්‍රීඩා වෛද්‍ය ආයතනයේ දී හඳුන්වා දෙයි.ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ උපදෙස් මත වෛද්‍ය ලාල් ඒකනායක මහතා මේ කාර්යය සඳහා මුලිකත්වය ගෙන කටයුතු කළේය.ක්‍රීඩක ක්‍රීඩිකාවන්ට අදාළ සියලු මූලික ජීව විද්‍යාත්මක කාරණාවලට අමතරව ආහාර, පුහුණු ක්‍රම වේද, පුහුණු සැසි හා බෙහෙත් ක්‍රීඩා දින පොතේ සටහන් කළ යුතුය. එයට අමතරව තහනම් උත්තේජන බෙහෙත් ලැයිස්තුව ද එම දිනපොතේ ඇතුළත්වන හෙයින් ක්‍රීඩක ක්‍රීඩිකාවන් ඖෂධ භාවිතයේදී පූර්ව දැනුවත්කමක් ලබනු ඇතැයි බලාපොරොත්තු වේ.මලල ක්‍රීඩා සංගමයේ ජාතික සංචිතවල ක්‍රීඩක ක්‍රීඩිකාවන් ක්‍රීඩා දිනපොත පරිශීලනය පළමුව ආරම්භ කරන අතර පසුව සියලුම ජාතික සංචිතවලට මෙය අනිවාර්ය කෙරේ.ක්‍රීඩා දිනපොතක් නිසි පරිදි පරිශීලනය නොකරන ක්‍රීඩක ක්‍රීඩිකාවන් ජාත්‍යන්තර තරගවලට සහභාගී නොකරන ලෙස ඉදිරිකාලයේ ඉල්ලීමක් කරන බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා ‘දිනමිණ’ට පැවැසීය. මලල ක්‍රීඩිකා වූ දමයන්ති දර්ශා ක්‍රීඩා දිනපොත හඳුන්වාදීමේ අවස්ථාවට විශේෂ ආරාධිතයෙකු ලෙස එක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=s1201235</link>
    <topic>වේල්ස් කුමරුවෝ වසර 10කට පසු සා. පීතර කඩුලු 7කින් පරදවති</topic>
    <author/>
    <content>මොරටුව වේල්ස් කුමාර විදුහල් ක්‍රීඩකයෝ වසර 10කට පසුව බම්බලපිටිය සාන්ත පීතර විදුහල පරාජය කළේය.අන්තර් පාසල් ක්‍රිකට් තරගාවලියේ මොරටුවේ පැවැති තරගයේ දී වේල්ස් කුමාර විදුහල කඩුලු 7කින් ජය ගත්තේය.වසර 2002දී වේල්ස් කුමාර විදුහල අවසන් වරට සාන්ත පීතර පිල පරාජය කර තිබුණි.සාන්ත පීතර පළමු ඉනිම 151ළහිරු මිලන්ත 60, ශශීන් ප්‍රනාන්දු 33 (තිලාන් නිමේෂ් 28/4, ජයංග පීරිස් 42/2)දෙවැනි ඉනිම 243දුෂාන් හේමන්ත 82, කවින්ද තිසේරා 46, රනීත ලියනාරච්චි 34, දිනිත් හේවතන්ත්‍රි 23, ෂෙශාන් ප්‍රනාන්දු 23 (තිලාන් නිමේෂ් 98/5, ෂානුක දුලාජ් 45/3)වේල්ස් කුමාර විදුහල පළමු ඉනිම කඩුලු 7කට 311ශානුක දුලාජ් 81, කුෂල් මෙන්ඩිස් 52, සුචිර ප්‍රනාන්දු 43, තරිඳු දිල්ෂාන් 42, අශාන් මෙන්ඩිස් 35, කේෂාන් අපෝන්සු 25 (දුෂාන් හේමන්ත 79/3, ෂශීන් ප්‍රනාන්දු 46/2)දෙවැනි ඉනිම කඩුලු 3කට 85 කුෂල් මෙන්ඩිස් 58.සා. තෝමස්ටවෙස්ලි අභියෝගයකැම්බල් ක්‍රීඩා පිටියේ පැවැති සාන්ත තෝමස් - වෙස්ලි අතර තරගය තියුණු අවසානයකට එළැඹ ජය පරාජයෙන් තොරව නිමා විය.සා. තෝමස් විදුහල පළමු ඉනිම 131ෂනේෂ් ද මෙල් 37 (අශේල් කාරියවසම් 23/4, බසින් මුසාමිල් 34/3)දෙවැනි ඉනිම 182තිලක්ෂ සුමනසිරි 93, ආසිරි වික්‍රමනායක 34, රමිත් ගුණරත්න 27 (සචින් ජයවර්ධන 40/5, අශේල් කාරියවසම් 60/3)වෙස්ලි විදුහල පළමු ඉනිම 131 අශේල් කාරියවසම් 29, ශාරික එදිරිදීර 25, ළහිරු පෙරේරා 23, (මධුෂාන් රවිචන්ද්‍ර කුමාර් 51/4, ,අබ්දුල් කාදර් 33/2)දෙවැනි ඉනිම කඩුලු 8ට 162අශේල් කාරියවසම් 57, ළහිරු පෙරේරා 20, බසින් මුසාමිල් නොදැවී 29, (මධුෂාන් රවිචන්ද්‍ර කුමාර 51/4, දිලුම් ප්‍රනාන්දු 37/3)පසිඳු මධුෂාන්නොදැවී 100යිආනන්ද විදුහල් ක්‍රිකට් නායක පසිඳු මධුෂාන් රාජකීය විදුහලට එරෙහිව ශතකයක් වාර්තා කෙළේය. රාජකීය විදුහලේ ක්‍රිකට් නායකයා ඇතුළු ක්‍රීඩකයන් කිහිප දෙනෙකුම විනය විරෝධී හේතුමත තහනම් කර තිබිය දී වුවද ආනන්දයට හොඳ තරගයක් ලබාදුනි.රාජකීය විදුහල පළමු ඉනිම 221 රොනක අහංගම 52, ප්‍රම් අළුත්ගේ 33, ප්‍රභාත් සම්පත් 30,, නවීන් බණ්ඩාර 22, උදන්ත සුමතිපාල 21, චරිත් දේවසුරේන්ද්‍ර 20 (වෙනුක අශාන් 71/6, පසිදු මධුෂාන් 51/2)දෙවැනි ඉනිම කඩුලු 7කට150. චාමික කරුණාරත්න 53, අයි. අශාන් නොදැවී 56 (වෙනුක අශාන් 36/2, ටිරාන් විජේසූරිය 37/2)ආනන්ද විදුහල පළමු ඉනිම කඩුලු 6කට 323උෂාන් ගුණතිලක 74, දසුන් විජේසිංහ 44, ධනුක මධුෂාන් 40, ගිෂාන් විමලධර්ම 33, පසිදු මධුෂාන් නොදැවී 100 (ගිෂාන් පන්ඩිතරත්න 59/2, ප්‍රම් අළුත්ගේ 85/2රමිදුගෙන් ශතකයක්තර්ස්ටන් විදුහලේ රමිදු කුමාරසිංහ සාන්ත බෙනඩික්ට් විදුහලට එරෙහිව නොදැවී ලකුණු 104ක් වාර්තා කළේය. තරගය ජය පරායෙන් තොරව නිමා විය.සා. බෙනඩික්ට් විදුහල පළමු ඉනිම කඩුලු 8කට 311මධුර මධුසංඛ 79, ජනිදු කරුණාතිලක 68, සමීර සඳමාල් 44, හේෂාන් යසන්තික 26, දිලාන් ඇන්ජලෝ 23, සචිත් පීරිස් නොදැවී 30 (මන්හීජ් ජලාල් 76/3, රමිදු කුමාරසිංහ 86/3)තර්ස්ටන් විදුහල පළමු ඉනිම 91 නිශාන් මධුසංඛ 30 (යොහාන් සොයිසා 11/3, සචින් පීරිස් 32/3)දෙවැනි ඉනිම කඩුලු 7කට 255 දුලාන් චානුක 30, කවිදු කුලසේකර 30, සජීව සල්ගාදු 30, රමිදු කුමාරසිංහ නොදැවී 104 (යොහාන් සොයිසා 66/4).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=f1201231</link>
    <topic>රට රැකගන්න නම් ආණ්ඩුවත් රැකගත යුතුයි</topic>
    <author/>
    <content>ප්‍රශ්න, අර්බුද බවට පත් නොවීමට ඉඩහැරීමේ වැදගත්කම, විශ්වවිද්‍යාල ශිෂ්‍ය ප්‍රජාව සුළු පිරිස්වල වුවමනාවන්ට කොටුකර ගැනීමේ ප්‍රයත්නයක් හා සරසවි ආශි‍්‍රතව මතු වී ඇති තත්ත්වය නිවැරදිව තේරුම් ගැනීම, ජවිපෙ අර්බුදය, උගත් පාඩම් හා ප්‍රතිසන්ධානය සඳහා වූ ජනාධිපති කොමිෂමේ වාර්තාව හා “ජන සෙවණ” ජාතික නිවාස සංවර්ධන වැඩපිළිවෙළ පිළිබඳ ඉදිකිරීම්, ඉංජිනේරු සේවා, නිවාස සහ පොදු පහසුකම් අමාත්‍ය ජා. නි. පෙ. නායක විමල් වීරවංශ මහතා සමඟ කළ සංවාදයකි.ලෝකයේ කොහේවත් ඕනෑම ආණ්ඩුවක් කරන සෑම දෙයක්ම සාර්ථක දේවල් ලෙස පෙනෙන්නේ නෑ. අසාර්ථකවීම් වගේම අසීරු දෑත් සිදුවෙනවා. ඒ නිසා මේ සෑම සංසිද්ධියක්ම හිතාමතා රජය අසීරුවට ලක්කිරීමට කළ ඒවා ලෙස තේරුම් ගැනීම එතරම් නිවැරදි නෑ. හැබැයි මේ ආණ්ඩුවට එරෙහිව ප්‍රබල අන්තර්ජාතික විපක්‍ෂයක් නම් ක්‍රියාත්මක වෙනවා.ඔවුන්ට අවශ්‍ය ජනාධිපතිතුමා සහ ආණ්ඩුව ඉවත් කර තමන්ට අවනත රූකඩ පාලනයක් අටවා ගැනීමටයි. ඒ සඳහා තමයි මේ කියන අන්තර්ජාතික විපක්‍ෂය විසින් 2012 වර්ෂය අරගල වර්ෂය ලෙස නම් කරලා මෙහෙ සිටින විපක්‍ෂයට භාර දුන්නේ.ඒ අයට අරගල ඇතිකරන්න උඩගෙඩි දෙන වැඩ සමහර තැන්වලින් වෙනවාද කියන කාරණය ගැනත් සද්භාවයෙන් යුතුව අපට සිතන්න වෙනවා. අපි රටත් ආණ්ඩුවත් රැකගත යුතුයි. අපේ න්‍යාය පත්‍රයේ අංක 1 රට රැකීම. බටහිරට ගැති ආණ්ඩුවක් හැදුණොත් රට රකින්න බෑ. රට රැකගන්න නම් ආණ්ඩුවත් රැකගත යුතුයි.විශ්වවිද්‍යාල ශිෂ්‍යයන් අතර සිටින ඉතා සුළු පිරිසක් බාහිර දේශපාලන න්‍යාය පත්‍රයකට අනුව හැසිරෙමින් තිබීමයි මේ වෙන්නේ. පොදුවේ ගත්තාම සියලු සිසුන් එතැන නෑ. පරිපාලන දුර්වලතා නිසා පොදු සිසුනුත් හසුරුවමින් සිටින්නේ සුළු පිරිස විසින්. විය යුත්තේ පොදු සිසුන් සුළුතරය දෙසට තල්ලුවීමට ඉඩ හැරීම නොව ඔවුන් දිනාගැනීමයි.ඒක මර්දනයෙන් කරන්න බෑ. පසුගියදා වසර 5 කට පමණ පසු කොළඹ විශ්වවිද්‍යාලයෙත් ශිෂ්‍යයෝ සාමකාමී උද්ඝෝෂණයක් කළා. ඔවුන් අර සුළු පිරිසට සම්බන්ධ නෑ. හැබැයි, සුළුතරය දෙසට තල්ලු වීමට ඉඩ නොහැර ඔවුන් දිනාගැනීමේ ක්‍රමයක් ඒ සඳහා හැකියාවක් අවශ්‍යයයි. ශිෂ්‍ය ව්‍යාපාරය මර්දනයෙන් දිනාගත නොහැකි බව තේරුම් ගැනීමත් ඉතාම වැදගත්.ඇත්ත තත්ත්වය තමයි. පෞද්ගලික විශ්වවිද්‍යාල ඇතිකරනවා නම් ඒකට අලුත් පනතක් අවශ්‍ය නැති බව. දැනටමත්, 1985 දී විතර රාගම පෞද්ගලික වෛද්‍ය විද්‍යාලය ඇතිකිරීමට ගෙනා පනත තිබෙනවා. ඒ නිසා ආණ්ඩුවට අලුත් පනතක් ඒ සඳහා අවශ්‍ය කරන්නේ නෑ. විශ්වවිද්‍යාල ප්‍රතිපාදන කොමිෂම මගින් ක්‍රියාත්මක කරන නීති මාලාව තුළම එය කළ හැකියි.මේ නිසා අලුතෙන් හදන්න නෙවෙයි, දැනටමත් හදල තියෙන පෞද්ගලික මෙන්ම රාජ්‍ය විශ්වවිද්‍යාල නියාමනය, ඒවායේ වගවීම ආදී කාරණා සම්බන්ධයෙන් ක්‍රියාමාර්ග ගැනීමට යාම වැරැදි විදිහට අර්ථ නිරූපණය වෙමින් තිබෙනවා.එසේ නොකළ යුතුයි. ඇත්ත මේක වුණත් විනාශකාරී අරමුණු ඇති කණ්ඩායම් පොදු සිසුන් නොමඟ යැවීමේ ප්‍රයත්නයක යෙදී සිටිනවා. නියාමනයට අදාළව ගෙන ඒමට නියමිතව තිබූ ඇතැම් යෝජනා මගින් වුණත් රාජ්‍ය විශ්වවිද්‍යාලයට යම් හානිකර බලපෑමක් විය හැකිද යන කාරණය මත මේ ගැන සාකච්ඡාවක් සිදුකිරීමට අපි ජනාධිපතිතුමාට යෝජනා කළා. ඒ අනුව එම සාකච්ඡාව ඉදිරියේදී සිදුවෙනවා.කොහොම නමුත් පෞද්ගලික විශ්වවිද්‍යාල ඇතිකිරීම සඳහා පනතක් නොගෙනෙන බව ජනාධිපතිතුමා කැබිනට් මණ්ඩලයට දැනුම් දුන්නා. ඒ කියන්නේ වෙනත් මොකුත් අවශ්‍ය නෑ. තීරණය පැහැදිලියි. හැබැයි එසේ තිබියදීත් එහෙම පනතක් ගේන්න යන බව කියමින් හැසිරෙන අය කරන්නේ තමන්ගේ විරෝධතා සඳහා යම් හේතුවක්, නිමිත්තක් හඳුනාගැනීමයි.ඉතිහාසයේ පළමු වතාවට ජවිපෙ ශිෂ්‍ය ව්‍යාපාරය තුළ බලය අහිමි වුණා. ජවිපෙ දිසා ලේකම්වරු, මධ්‍යම කාරක සභිකයන් ආදී තනතුරුවලට ආවෙ ශිෂ්‍ය ව්‍යාපාරයෙන් බිහිවූ අයයි. හැබැයි ශිෂ්‍යයන්ට ආවේණික මනස හා අත්දැකීම් අල්ප වීම නිසා, ශිෂ්‍ය ව්‍යාපාරය ජවිපෙ සමඟ සිටීම ජවිපෙ පැවැත්මට මෙන්ම විනාශයටත් අදාළ වුණා. පැවැත්මට එය හේතුවක් වුණේ පෙරළා කිසිත් නොගෙන කැප වී ක්‍රියාකිරීම ඔවුන් තුළ තිබූ නිසා. විනාශයට හේතු වුණේ අත්දැකීම් අල්ප වීම නිසා තමන්ට පෙනෙන පුංචි ලෝකයක සිරවී ක්‍රියාකිරීමයි.මේ නිසා කැරැළිකාරීන් ජවිපෙ බලය අල්ලා ගැනීම ජවිපෙට කළ සේවයක් ලෙසයි මා දකින්නේ. හැබැයි මේක ජවිපෙ නායකයන්ට තේරෙන්නේ නෑ. ජවිපෙ, තරුණ කණ්ඩායම් අත නොහැසිරී උපාය මාර්ගික ඥානයෙන් උසස්, අත්දැකීම් බහුල කණ්ඩායමක් විසින් හසුරුවනවා නම් ඒක ජවිපෙ අනාගතයට හොඳයි. ඒත්. මේක වෙන්නෙ නෑ. හේතුව ඒ බව ජවිපෙ නායකයන්ට නොවැටහීම.මට පෙනෙන විදිහට ජවිපෙ ජාතිකවාදී පදනමෙන් ඉවත් කිරීමේ විදේශ වුවමනාවක් ක්‍රියාත්මක වුණා. එය තනි වාමාංශික රතු කමිස පමණක් අඳින ව්‍යාපාරයක් ලෙස තබාගැනීමත්, ඒ වුවමනාවේ එක් පියවරක්. ඒ සැලැස්මට අනුවම තමයි අපිව පක්‍ෂයෙන් එළියට දැම්මෙත්. ඒ මඟින් ගැහුවෙ පක්‍ෂයේ ජාතිකවාදී පදනමටයි. ජවිපෙ බලය අල්ලාගෙන, දෙමළ ජාතිවාදය පිළිගන්නා හා විජේවීර ජාතික ප්‍රශ්නය තේරුම් කරමින් ලියූ කෘතිය පසෙකට විසිකර දමන තැනකට ඒ පක්‍ෂය යොමු කිරීම මේ සැලැස්මේම කොටස්. හැබැයි පක්‍ෂයේ බලය අල්ලා ගන්න සෝමවංශ - ටිල්වින් දෙබෑයන් සමත් වුණා.කැරළිකාරීන් හදන්න යන්නෙ හිටපු එල්. ටී. ටී. ඊ. කාඩර්වරුන්ටත් එක්විය හැකි පක්‍ෂයක්. ඒ කියන්නෙ මේක දෙමළ බෙදුම්වාදය පිළිගන්නා පක්‍ෂයක්. වෙනත් පක්‍ෂ තිබියදී දෙමළ ඊළාම් සිහිනයට ඉඩ තියෙන තැන ලෙස ඔවුන් මෙය නිර්මාණය කරන්නේ අන්තර්ජාතික බලවේගවල වුවමනාවටත් එක්කයි.අන්තර් ජාතික බලවේගවලට අවශ්‍ය කරන්නේ දෙමළ ජාතිවාදයත් සමඟ එක පතේ වළඳන බවක්. මේ අධිරාජ්‍යවාදී අවශ්‍යතාව ඉටුකරගන්න ඉතිහාසයේදී ජවිපෙ කිසි විටෙකත් ඉඩ තැබුවේ නෑ. ලයනල් බෝපගේලා ජවිපෙ ඒ දෙසට ඇදගෙන යාමට වෑයම් කරද්දී විජේවීර සහෝදරය එය වළක්වා ගත්තා.අපිව එළවා ගත්තෙත් අධිරාජ්‍යවාදයට ඕන කරන ඒ වම හදන්න තමයි. එදා අපි ඒ බව කියද්දී පිළිගත්තෙ නැති ජවිපෙ නායකයන්ට තමන්ගෙ බෙල්ලත් යන තැනට ආවාම අද එය පිළිගන්න වෙලා.අද තියෙන්නෙ ජවිපෙ රූපකාය පමණයි. වීදි සටන් වම කියන්නෙ හරියට පයිනස් ගස් ටිකක් ගෙනැත් මෙහෙ හිටෙව්වා වගේවැඩක්. පොළවෙ තියෙන වතුර ටිකත් ඇදගන්න එක විතරයි වෙන්නෙ.මානුෂීය මෙහෙයුමේ අවසන් අදියරේ සිදුවූ දෑ සොයා බැලීමටයි මේ කොමිෂම පත්කළේ. එය ඇතිකළේ අන්තර්ජාතික වශයෙන් අපේ රටට මානව හිමිකම් චෝදනා, යුද අපරාධ චෝදනා එල්ල වෙමින් තිබියදී. යුද්ධයේ අවසන් අදියර පිළිබඳ සොයා බැලීමට පත්කළ කොමිෂමක් නිසා එහි වාර්තාවත් එම සීමාවට ගැළපෙන පරිදි වුණා නම් හොඳයි. නමුත් එය ඉන් එහාට ගිහින් තියෙනවා.කෙසේ හෝ සමස්තයක් ලෙස ගත්තාම මේ වාර්තාව ප්‍රතික්‍ෂේප කරන්නේ නෑ. ඒත් යම් විවේචන නම් තියෙනවා. තවත් කාරණයක් තමයි මේ වාර්තාව නිකුත් වීම නිසා මධ්‍යස්ථව සිටි රටවල සහාය අප වෙත දිනාගැනීමටත් හැකියාව ලැබෙනවා. ඔවුන් මෙවැන්නක් අපේක්‍ෂා කළා. මුලින් කී වැරැදිත් නිවැරැදි කරගෙන තමන් වෙත පැවරුණ මූලික කාර්ය භාරයට සීමා වූ වාර්තාවක් ලෙස මෙය නිකුත් වුණා නම් වඩාත් හොඳයි.”ජන සෙවණ” ජාතික නිවාස සංවර්ධන මෙහෙයුම ගරු ජනාධිපතිතුමාගේ නායකත්වයෙන් දියත් වෙනවා. අපේ අමාත්‍යාංශය මගින් ඉදිකරන නිවාසවලට අමතරව කොළඹ අගනාගරික ප්‍රදේශය තුළ නාගරික සංවර්ධන අධිකාරිය මගිනුත්, ඉන් පරිබාහිරව නැවත පදිංචි කිරීමේ අමාත්‍යාංශය හා ඉන්දීය රජය මගින් උතුරේත්, වෙනත් අමාත්‍යාංශ හා ආයතන විසිනුත් නිවාස ඉදිකරමින් සිටිනවා.ජාතික නිවාස සංවර්ධන අධිකාරිය යටතේ 2011 වසරේදී නිවාස 30,000 ක් පමණ හැදුවා. ඊට පෙර වසරවල එය තිබුණේ 7000 - 10,000 ක් තරම් මට්ටමකයි. රුපියල් බිලියන 5 කට වැඩි ආයෝජනයක් ජාතික නිවාස සංවර්ධන අධිකාරිය මගින් මේ සඳහා කරනු ලැබුවා. එය එහි ඉතිහාසයේ වැඩිම ආයෝජනයයි. එසේම මේ ආයතනය ඉතා කාර්යක්‍ෂම කළා.මේ සාර්ථකත්වය පිටුපස එම ආයතනයේ ඉහළ සිට පහළ දක්වා කවුරුත් සිටිනවා. කවුරුත් ඊට දායක වුණා. මේ වෙනකොට 2012 වසර සඳහා වන සැලැස්ම දිස්ත්‍රික් කළමනාකරුවන් වෙත ලබා දී අවසන්. මේ වර්ෂයේදී නිවාස අධිකාරිය මගින් පමණක් නිවාස 50,000 ක් හදයි කියලා සිතන්න පුළුවන්. අනෙකුත් ආයතනත් සමඟ එක්ව සැලකූ විට 2011 වසරේදී නිවාස 60,000 ක් පමණ ඉදිකෙරුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>23</day>
    </date>
    <link>http://www.dinamina.lk/2012/01/23/_art.asp?fn=f1201232</link>
    <topic>පුණ්‍යවන්ත විවාහයකට ශ්‍රද්ධා පොරොන්දමත් ගළපාගන්න</topic>
    <author/>
    <content>අලුත් වසරක ආරම්භය, අපේ ජීවිතවලට නව වෙනසක් ළඟා කර ගත හැකි හොඳම අවස්ථාවකි. උදාවූ 2012 නව වසර තුළදී ආගමානුකූලව අපේ ජීවිත හැඩගස්වා ගතයුතු ආකාරය පිළිබඳ කඳාන පොල්පිටිමූකලාන අශෝකාරාමවාසී පොල්පිටිමූකලානේ පඤ්ඤාසිරි හිමියන් සමඟ සිදුකළ සාකච්ඡාවකි මේ.නව වසරක ආරම්භය සෑම අංශයකම සංවර්ධනයට ඉතාමත් වැදගත් අවස්ථාවක්. විශේෂයෙන් සෑම අංශයකම නව දැක්මකින් කටයුතු කරන්න ඕනෑ. මෙහිදී ලෞකික මෙන්ම ලෝකෝත්තර අංශයත් ඉතාමත් වැදගත්. භෞතිකව කොතරම් විශාල සංවර්ධනයක් ලැබූවත් මිනිසාගේ ආධ්‍යාත්මික අංශය පිරිහිලා නම් ඒ සංවර්ධනයෙන් ඵලක් නැහැ.ඒ නිසා මේ අංශ දෙකම එක හා සමානව සංවර්ධනය විය යුතුයි. ලෞකික අංශය ගතහොත් අධ්‍යාපන, ආර්ථික, සාමාජීය, ආගමික, සංස්කෘතික යනාදී පැතිකඩ ගණනාවක් තිබෙනවා. මේ සෑම අංශයක්ම මානව හිතවාදී ලෙස පවත්වාගෙන යන්න නම් අපි ඒ හැම අංශයකම නව දැක්මකින් කටයුතු කළ යුතුයි.අධ්‍යාපනය කියන කාරණාවේදී ගුරු - සිසු දෙපාර්ශවයටම විශාල වගකීමක් පැවරෙනවා. බුදුරජාණන් වහන්සේ දේශනා කළ ආකාරයටබාහු සච්චංච සිප්පංච – විනයෝච සුසික්ඛිතෝ සුභාසිතාච යාවාචා - ඒතං මංගලමුත්තමංදරුවන් බොහෝ ශිල්ප ශාස්ත්‍ර හදාරන්න ඕනා. ඒ වගේම මනා හික්මීමකින්, විනයානුකූලව අධ්‍යාපනය හැදෑරිය යුතු බවත් බුද්ධ දේශනාවේ සඳහන් වෙනවා. හික්මීමක් නැති, විනයක් නැති අධ්‍යාපනය වැඩක් නැහැ. මානව දයාව, කරුණාව, සංහිදියාව නැති හිස් අධ්‍යාපඥයන් බිහිවීම සුදුසු නැහැ. ඒ නිසා නව වසර තුළදී විනයගරුකව අධ්‍යාපනය හැදෑරීමට සිසු දරුවන් හුරු කළ යුතුයි.අද උසස් අධ්‍යාපන ක්‍ෂේත්‍රයේ විශාල ගැටුම් නිර්මාණය වීමට එක හේතුවක් තමයි සිසුන් තුළින් විනයගරුකභාවය ගිලිහී යාම. ඒ නිසා විශ්වවිද්‍යාල පද්ධතියේ සිසු දරුවන් මෙන්ම පාසල් අධ්‍යාපනය ලබන සිසුන්ද බුදු වදන සිහියේ තබාගෙන අධ්‍යාපනය හදාරන්න ඕනා.අධ්‍යාපන ක්‍ෂේත්‍රයේදී ගුරුවරුන්ටත් විශාල වගකීමක් පැවරෙනවා. හොඳ සිසු පිරිසක් නිර්මාණය කිරීමේ හැකියාව තිබෙන්නේ ගුරුවරුන්ටයි. ගුරුවරු දරුවන්ට සමීපවෙලා දරුවන්ගේ මනස අවබෝධ කරගත යුතුයි. එවිට ගොඩාක් ප්‍රශ්න නිරාකරණය කරගන්න පුළුවන්. විශ්වවිද්‍යාල තුළදී සිසුන් මර්දනය කරලා ඔවුන් කරන කටයුතුවලට ප්‍රහාර එල්ල කරනවාට වඩා කල් ඇතිව සිසුන්ව අධ්‍යයනය කර ඔවුන්ගේ ගැටලු හඳුනාගන්න ඕනෑ.සිසුන්ගේ ගැටලුවලදී ආචාර්යවරු මැදිහත් විය යුතුයි. ශිෂ්‍යයෝ මැදිහත්වීමට පෙර උපකුලපතිවරු, අංශ ප්‍රධානවරු, අනෙකුත් ආචාර්යවරු, රාජ්‍ය තාන්ත්‍රිකව මැදිහත් වෙලා නිල මට්ටමින් අදාළ ගැටලු සාකච්ඡා කර ඒවාට විසඳුම් ගේනවා නම් විශ්වවිද්‍යාල ඇතුළත ප්‍රශ්න ඔය තරම් වියවුල් වෙන්නේ නැහැ.ඒ වගේම ගුරුවරයා තමාගේ වගකීම නිවැරැදිව අවබෝධ කරගෙන අවංක ලෙස, නිහතමානී හා ප්‍රඥාගෝචර ලෙස දරුවන්ට හොඳ අධ්‍යාපනයක් ලබාදීමට කැපවිය යුතුයි. ඒ වගේම ගුරුවරු ආදර්ශසම්පන්න විය යුතුයි. රැකියාවක්ය යන සංකල්පයෙන් බැහැරව හොඳ දැනුමින් පිරි වාසනාවන්ත දරු පිරිසක් නිර්මාණය කිරීම ගුරුවරයාගේ වගකීමක්.ගුරුවරු දරුවන්ගේ මනස මෙන්ම හදවතත් පෝෂණය කළ යුතුයි. ළදරු පාසලේ සිට උසස් අධ්‍යාපනය ලබන සිසුවා දක්වා අපේ රට, ජාතිය, ආගම, ආගමික සහනශීලීත්වය ආදී ගුණධර්ම වර්ධනය වන ආකාරයේ අධ්‍යාපනයක් ලබාදීමට ගුරුවරු කටයුතු කරන්න ඕනෑ. එසේම ගුරුවරු කිසිම බලපෑමකට යටත් විය යුතු නැහැ.එදා දිසාපාමොක් ආචාර්යවරයා රජ්ජුරුවන්ගේ පුතා සොරකමක් කළ අවස්ථාවේදී ඔහුට දඬුවම් කළා. ආචාර්යවරයා එහිදී බයවුණේ නැහැ. අවංකව, පක්ෂග්‍රාහී නොවී ඡන්දයෙන්, ද්වේශයෙන්, බයෙන්, මෝහයෙන් අගතියට නොගොස් කටයුතු කළ නිසා හොඳ රාජ්‍ය නායකයෙක් බිහිකරන්න එතුමාට හැකිවුණා.අද ආචාර්යවරුන්ටත් එය ආදර්ශයට ගන්න පුළුවන්. සිසුන්ගේ දැනුම වගේම ආකල්ප, කුසලතා වර්ධනයන් ගුරුවරයාගේ වගකීමක්. ඒ වගේම දරුවන්ට නිවැරැදි මාර්ගය පෙන්වා දෙන ගුරුවරු ශ්‍රද්ධාවන්ත පිරිසක් වෙන්න ඕනෑ. ආගම කේන්ද්‍රිය කරගෙන දරුවන් කුඩා කාලයේ සිට බුදුන් වදින්න පුරුදු කරන්න. ලෞකික දියුණුව වගේම මේ ආධ්‍යාත්මික දියුණුවත් ඔවුන්ට අවශ්‍යයි.ධනය, නිලය, බලය, කුලය, වංශය, ජනපි‍්‍රයකම්වලට පමණක් බරවුණු අධ්‍යාපනයක් හදලා වැඩක් නැහැ. මානව හිතවාදී, මානව දයාවෙන් සපිරි, සාමය, සමගිය, සමාදානය, සංහිදියාව, හැම ආගමකටම ගරු කරන්න, හැම ජාතියකටම හැම මනුෂ්‍යයෙකුටම ගරු කරන යහපත් දරුවෙක් නිර්මාණය කිරීමයි වැදගත් වෙන්නේ.සාමාජීය අංශයේදී මව්පිය දූදරු සබඳතාවය ඉතා වැදගත්. අද මවුපියන්ව තඹ සතයකට මායිම් නොකරන දරු පිරිසක් බිහි වෙමින් යනවා. මේ තත්ත්වය අපි නැති කරන්න ඕනා. කුඩා කල සිට දරුවන්ට මවුපියන්ගේ වටිනාකම කියා දිය යුතුයි. ඒ වගේම හොඳ දරු පිරිසක් නිර්මාණය වීමට නම් මවුපියන් ආදර්ශවත් වෙන්න ඕනෑ.මවුපියන්ගේ ක්‍රියාකලාපය නුසුදුසු නම් යහපත් දරුවන් නිර්මාණය වෙන්නේ නැහැ. මවුපියන් පංචශීල ප්‍රතිපදාව අනුගමනය කරනවා නම් දරුවනුත් ඉබේම එයට හුරු වෙනවා. අනෙකුත් පුද්ගලයන්ට හිරිහැරයක්, කරදරයක් නොවී ජීවත්වන ආකාරය දරුවන්ට කියා දිය යුතුයි. තමන්ගේ රටට, ජාතියට, ආගමට ආදරය කරන්න හුරුකරවන්න ඕනෑ. ඇතැම් පුද්ගලයන් තුළ ජාතිවාදී අදහස් තිබෙනවා. සෑම පුද්ගලයෙක්ම මනුෂ්‍යයෙක්ය යන ආකල්පයෙන් බැලිය හැකි ආකාරයට අපේ චින්තනය වෙනස් වෙන්න ඕනෑ.පවුල තුළදී ස්වාමි භාර්යා සම්බන්ධයත් ඉතා වැදගත්. සමාජයේ කුඩාම ඒකකය පවුල. පවුල යහපත් වුවහොත් පමණයි සමාජය යහපත් වන්නේ. ලෞකික තලයේ පොරොන්දම් ගලපනවා මෙන් බුදුන් වහන්සේත් විවාහ වන යුවළකගේ ගැලපිය යුතු කරුණු කිහිපයක් සඳහන් කර තිබෙනවා. සමානවූ ශ්‍රද්ධාවක්, සමාන වූ සීලයක්, සමාන ආකාරයට දාන දීමේ කැමැත්ත, සමාන ප්‍රඥාවක් ආදී කරුණු තිබේනම් පවුල් ජීවිතයක් සාර්ථකව ගෙන යා හැකි බව බුදුන්වහන්සේ දේශනා කර තිබෙනවා.ආයතනයක් ගතහොත් තමන් ලබන වැටුපට අනුව තමන්ගේ සේවය අදාළ ආයතනයට ලබාදිය යුතුයි. තමන් ලබන වැටුපට සරිලන සේවයක් නොකිරීම පවක්. ඊළඟ ආත්මභාවලදී තිරිසන් සතුන් වෙලා උපදින්න, නිරයට ගොස් කල්ප ගණන් දුක් විඳින්න ඒවා හේතුවෙනවා. ඒ නිසා ආයතනයකට තමාගෙන් සිදුවිය යුතු සේවය ලබාදීමත් වැදගත්.ආර්ථික දියුණුව රටකට අවශ්‍යමයි. බුදුන් වහන්සේ අත්ථි සුඛ ලෙස දේශනා කළේ ආර්ථික සැපය අවශ්‍ය බවයි. අපි තුන්වන ලෝකයේ රටක් යන සංකල්පයෙන් මිදෙන්න ඕනා. මධ්‍යස්ථව බලද්දී වර්තමාන රජය තුන්වන ලෝකයේ නාමයෙන් ඉවත්වීමේ වැඩ පිළිවෙළක ඉන්න එක පිළිබඳ අපි සතුටු වෙනවා. මේ වනවිට රටේ මාර්ග පද්ධතිය ශීඝ්‍රයෙන් දියුණු වෙනවා.ඒ වගේ අනෙකුත් සංවර්ධන කටයුතුත් සිදු කළ යුතුයි. පක්ෂ විපක්ෂ භේදයකින් තොරව අපි සංවර්ධන කටයුතු අගය කිරීම වැදගත්. මොන රජයෙන් සිදු කළත් ඒවායේ ප්‍රතිඵල ලැබෙන්නේ සමස්ත රටවැසියන්ටමයි. හොඳ දෙයක් කරනකොට මොන පුද්ගලයා කලත් අපි අගය කරන්න ඕනා. නරක දෙයක් කළොත් හෙළා දකින්න ඕනෑ.මහා පරාක්‍රමබාහු යුගයේ අපේ රට පෙරදිග ධාන්‍යාගාරය ලෙස හැඳින්වූවා. ඒ නම අපේ රටට පටබැදුණේ අපේ මුතුන් මිත්තන් අනලස්ව කටයුතු කළ නිසයි. අනලස්ව නිද්‍රාශීලි නොවී කටයුතු කළොත් අපේ රට තවත් ඉදිරියට ගෙන යා හැකියි. භේදභින්නතා, පටු චින්තන බැහැර කර එකාවන්ව කටයුතු කළහොත් අපේ රට නොබෝ දිනකදීම ආසියාවේ ආශ්චර්ය බවට පත් කළ හැකියි.ඒ වගේම ධාර්මික ආර්ථික ප්‍රතිපදාවක අපි ගමන් කළ යුතුයි. හිරෝෂිමා නාගසාකි වැනි ජපානයේ නගර විනාශ වූ පසු නැවත ගොඩනැඟුවේ ගස්වල කොළපොතු ආහාරයට අරගෙනයි. ඒ මිනිස්සු රට වෙනුවෙන් ඒ තරම් කැපවුණා. රට දියුණු කිරීමේදී අපිටත් යම් යම් කැපකිරීම් කිරීමට සිදුවේවි. ඒ සියල්ල රටේ සංවර්ධනය වෙනුවෙනුයි.දේශපාලනය අවංකව කළ යුතු කාර්යයක්. කොයි මොහොතකවත් අසත්‍ය පොරොන්දු දෙන්න හොඳ නැහැ. කරන දේවල් කියන්න ඕනෑ වගේම කියන දේවල් කරන්නත් ඕනෑ. ඒවගේම දේශපාලන නායකයින් දානය, පි‍්‍රයවචනය, අර්ථචර්යා, සමානාත්මතාවය යන සතර සංග්‍රවස්තුවෙන් රටවැසියා පෝෂණය කළ යුතු බව බුද්ධ දේශනාවේ සඳහන් වෙනවා.ඒවගේම දේශපාලඥයන් පටු දේශපාලන වාසි වෙනුවෙන් කටයුතු නොකළ යුතුයි. තමන් ගන්නා තීන්දු තීරණ රටේ යහපත වෙනුවෙන් ගන්නා තීරණවිය යුතුයි. එදා බුදුන් වහන්සේ දේශනා කළේ රාජ්‍ය පාලකයා දසරාජ ධර්මයෙන්, දස සක්විතිවත්වලින් රට පාලනය කළ යුතු බවයි. ඒ ආකාරයෙන් රට පාලනය කළ පෙරදිග පහළවූ හොඳම නායකයා වන්නේ ධර්මාශෝක රජතුමයි.අපේ රටේ දේශපාලන ක්‍ෂේත්‍රය තුළ නව දැක්මක් ඇතිවීම ඉතාම වැදගත්. විශේෂයෙන් දේශපාලන සමාජානුයෝජනය හොඳින් සිදුවීම වැදගත්. ප්‍රතිපත්තියට මුල්තැන ලබාදිය යුතුයි. කැපුවත් කොළ, කැපුවත් නිල්, කැපුවත් රතු යන මතවාදයන්ගෙන් මිදිලා දේශපාලඥයන් ප්‍රතිපත්තිවලට අනුව මානවහිතවාදීව කටයුතු කිරීම රටේ දියුණුවට වැදගත් වෙනවා.අද ලාංකික සංස්කෘතිය අපරදිගින් ආව හිස් දේවල්වලින් පිරිහෙමින් යනවා. ඇතැම් ඇඳුම් පැළදුම්, විලාසිතා අපේ රටට හැලපෙන්නේ නැහැ. තරුණ තරුණියන් සංකරවෙලා. තැනට සුදුසු විදිහට ඇඳුම් පැලදුම් තෝරාගන්න ජනතාව පුරුදු විය යුතුයි. ඇතැම් අයට පන්සලට අදින්න සුදුසු ඇඳුමක් තෝරගන්න තේරෙන්නෙත් නැහැ.ඒ වගේම බටහිරින් එන ඕනෑම දෙයක් බාරගන්න අපේ මිනිස්සු පෙළඹෙනවා. බටහිරින් ගතයුතු දේවල් තියෙනවා. බටහිර ජාතීන් තුළ හොඳ ආචාරශීලි බවක් තිබෙනවා. ඒවා ගත්තට කිසිම වැරැද්දක් නැහැ. නමුත් භාෂාව, ඇඳුම් පැළඳුම්, චාරිත්‍ර වාරිත්‍ර විධි අපිට ගැලපෙන ආකාරයට යොදාගත යුතුයි.අපිට හිස් සංස්කෘතික අංග අවශ්‍ය නැහැ. අපිට මිහිදු හාමුදුරුවන්ගෙන් ලැබුණු හොඳ බෞද්ධ සංස්කෘතියක් තිබෙනවා. අපේ රටේ සංස්කෘතිය රැක ගැනීමේදී මාධ්‍යයටත් විශාල වගකීමක් පැවරෙනවා. හොඳ නරක තෝරා බේරාගෙන අපේ රටට ගැලපෙන සංස්කෘතියකට අනුව මාධ්‍ය භාවිතය තුළින් අපේ ජනතාව යහපත් පැත්තට යොමුකරන්න මාධ්‍යයට පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201241</link>
    <topic>රටින් පැන්න මාධ්‍ය නඩයරටට එරෙහි කුමන්ත්‍රණයක</topic>
    <author>විජයානි එදිරිසිංහ</author>
    <content>රාජ්‍ය නොවන සංවිධානවලින් යැපෙන මාධ්‍ය නඩයක් මෙරට අපකීර්තියට පත්කිරීමේ අරමුණින් හෙට (25) කළු ජනවාරි දිනයක් සැමරීමට කටයුතු යොදා තිබේ. නිදහස් මාධ්‍ය ව්‍යාපාරය සහ ද්‍රවිඩ සහ මුස්ලිම් මාධ්‍ය කණ්ඩායමක් එම උද්ඝෝෂණ ව්‍යාපරය සංවිධාන කර ඇත.කොටි පරාජයත් සමඟ මෙරටින් පලා ගිය මාධ්‍ය කණ්ඩායම විදේශයන්හි සිට එම උද්ඝෝෂණය සංවිධානය කිරීමට අරමුදල් ලබා දී තිබේ.එම උද්ඝෝෂණයට තරුණ පිරිස් එකතු කර ගැනීම සඳහා මෙරට සිටින පිරිස මේ දිනවල වෙහෙසෙති. විශ්වවිද්‍යාල සිසුන්ට නිදහස් වෙළෙඳ කලාපීය තරුණ තරුණියන්ට මෙන්ම බොහෝ පිරිස්වලට මුදල් දී මෙම උද්ඝෝෂණයට සහභාගි කරවා ගැනීමට කටයුතු කරති. ප්‍රභාකරන්ගේ පියාගේ අවමඟුලට අතගැසූ එකම සිංහලයා වූ පුද්ගලයා ද මෙම උද්ඝෝෂණ ව්‍යාපාරයේ මූලිකත්වය ගෙන සිටියි.උද්ඝෝෂණ අවස්ථාවේ කෙසේ හෝ ආරක්‍ෂක අංශ ප්‍රහාරයක් සඳහා පොළඹවා ගැනීම ද මොවුන්ගේ සැලසුමේ එක් කොටසකි. එහි අරමුණ ලබන 28 වැනිදා ජිනීවා හිදී පැවැත්වෙන මානව හිමිකම් සමුළුවේදී මෙරට රජය මාධ්‍යවේදීන්ට හිරිහැර කරන්නේ යැයි ව්‍යාජ තොරතුරු ජාත්‍යන්තරයට පෙන්වා දීම වෙයි. උද්ඝෝෂණයට සහභාගි වන පිරිසට බෙදා දීමට කළු ටී ෂර්ට් විශාල තොගයක් ද සකස් කර තිබේ. කොටි හිතවාදී රාජ්‍ය නොවන සංවිධාන මෙම උද්ඝෝෂණයේ සියලු විය හියදම් දරන අතර මෙහෙයවන්නන්ට ලක්‍ෂ ගණනින් මුදල් ගෙවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201242</link>
    <topic>ඩොලර්වලට යටවන අයජනතාව හඳුනාගත යුතුයි</topic>
    <author>ස්වර්ණා විජේකෝන්</author>
    <content>නිදහස් මාධ්‍ය යැයි කියාගන්නා ඇතැම් පිරිස් රාජ්‍ය නොවන සංවිධාන හා ජාත්‍යන්තර බලවේගවලින් ලබාගන්නා ඩොලර්වලට සාධාරණයක් ඉටු කිරීම වෙනුවෙන් යම් යම් දේ සිදුකරන බව ප්‍රවෘත්ති හා ජනමාධ්‍ය අමාත්‍ය කෙහෙළිය රඹුක්වැල්ල මහතා පවසයි.ජනමාධ්‍යවේදීන් පිරිසක් එක්ව ඉදිරියේදී දැවැන්ත විරෝධතාවක් දක්වන බවට එක්තරා වෙබ් අඩවියක සඳහන් වූ බවත්, මොවුන් මෙම විරෝධතාව දක්වන්නේ කවර අරමුණු ඉටුකර ගැනීම වෙනුවෙන් ද යන්න ජනතාව අවබෝධ කර ගනීවි යැයි ද අමාත්‍යවරයා සඳහන් කළේය.යුද්ධය පැවැති වකවානුවේදී සිටම ඇතැම් පිරිස් රටක් ලෙස ශ්‍රී ලංකාව ජාත්‍යන්තරය හමුවේ අපහසුවට පත්කිරීමට උත්සාහ කළ අතර යුද අපරාධ චෝදනා පිටුපස ද මෙවැනි පිරිස් සිටින බව ඇමැතිවරයා පැවසීය.අමාත්‍ය කෙහෙළිය රඹුක්වැල්ල මහතා මේ බව සඳහන් කළේ කොළඹ දී ඊයේ (23) පැවැති විශේෂ ප්‍රවෘත්ති සාකච්ඡාවකට සහභාගි වෙමිනි. එහිදී වැඩිදුරටත් අදහස් දැක්වූ ඇමැතිවරයා සඳහන් කළේ පසුගිය කාලය තුළ ලෝකය පුරා මාධ්‍යවේදීන් 109 ක් වැනි පිරිසක් ඝාතනය වූ බවයි. එහෙත් ශ්‍රී ලංකාව තුළ මාධ්‍යවේදීන්ට එවැනි වටපිටාවක් නොමැති අතර මාධ්‍ය නිදහස පිළිබඳ කිසිදු ගැටලුවක් ද නැතැයි කීය.මෙරට තුළ මාධ්‍ය නිදහස නොමැති බව ද සඳහන් කරන මෙවැනි පිරිස්ම තම මාධ්‍ය ඔස්සේ දේශපාලකයන්ගේ සහ ප්‍රසිද්ධ පුද්ගලයන්ගේ දරුවන්ගේ පවා රෙදි ගැලවෙන ලෙස ලිපි පළකරන බවත් සඳහන් කළේය. යුද්ධය වකවානුවේ සිටම විවිධ පටු පරමාර්ථ වෙනුවෙන් විවිධ න්‍යාය පත්‍රයන්ට වැඩ කළ මෙවැනි මාධ්‍යවේදීන් සැබෑ මාධ්‍යවේදීන්ට පවා තර්ජනයක් බව ද හෙතෙම කීය.අපරාධයක් හෝ යම් සිදුවීමක් සිදු වී පැය විසිහතරක් තුළ නීතිය ක්‍රියාත්මක කරවීමේ හැකියාව නොමැති අතරම නීතිය හා සාධාරණය සමසේ සෑම පාර්ශ්වයකටම එක සේ ඉටුවිය යුතු බව රජයේ ස්ථාවරය බව ද අමාත්‍යවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201243</link>
    <topic>ඉන්දීය උපාධි සඳහා මෙරට සිසුන්ට අවස්ථාව</topic>
    <author>මහින්ද අලුත්ගෙදර</author>
    <content>වෛද්‍ය, ඉංජිනේරු හා ඖෂධවේදී උපාධි හැදෑරීම සඳහා ශ්‍රී ලාංකික ශිෂ්‍ය ශිෂ්‍යාවන්ගෙන් අයදුම්පත් කැඳවීමට ඉන්දියාව තීරණය කරයි. 2012 – 2013 අධ්‍යයන වර්ෂය වෙනුවෙන් මෙහිදී අයදුම්පත් කැඳවන අතර ඉන්දීය විදේශ කටයුතු අමාත්‍යාංශයේ ප්‍රතිපාදන මත එම පාඨමාලාවන් පවත්වන බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.මේ සඳහා අවශ්‍ය අයදුම්පත් නිකුත් කිරීමට දැනටමත් පියවර ගෙන තිබෙන අතර ඊට අදාළ අයදුම්පත්‍රය කොල්ලුපිටිය අංක 36 – 38 ස්ථානයේ පිහිටි ඉන්දීය මහ කොමසාරිස් කාර්යාලයේ අධ්‍යාපන අංශයෙන් සතියේ දිනයන්හිදී පස්වරු 2.00 – 4.00 කාලයේ දී ලබාගත හැකි වෙයි.මේ අතර ශ්‍රී ලංකාවේ පිහිටි ඉන්දීය මහ කොමසාරිස් කාර්යාලය ප්‍රකාශ කරන්නේ මෙම උපාධි හැදෑරීමට බලාපොරොත්තුවන ශිෂ්‍ය ශිෂ්‍යාවන් ශ්‍රී ලංකා විභාග දෙපාර්තමේන්තුව විසින් නිකුත් කරන සාමාන්‍ය පෙළ හා උසස් පෙළ සහතික පත් හෝ ලන්ඩන් සාමාන්‍ය පෙළ සහ උසස් පෙළ සහතිකපත් ඉදිරිපත් කළ යුතු බවයි.ඉන්දියාවේ අධ්‍යාපනය ලබන 10 + 2 විභාගයේ ප්‍රතිඵල අපේක්ෂාවෙන් සිටින ශිෂ්‍ය ශිෂ්‍යාවන්ටද මේ සඳහා අයදුම්පත් ඉදිරිපත් කළ හැකි අතර අදාළ අයදුම්පත්‍ර ලබන මාර්තු මස 30 දාට ප්‍රථම ශ්‍රී ලංකාවේ ඉන්දීය මහ කොමසාරිස් කාර්යාලය වෙත බාරදිය යුතු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201244</link>
    <topic>අතක් අහිමි එක් දරු මව තමාට හිමි එකම ඉඩමරණවිරු නිවාස ව්‍යාපෘතියට පරිත්‍යාග කරයි</topic>
    <author>විජයානි එදිරිසිංහ</author>
    <content>කඹුරුපිටිය ප්‍රදේශයේ අතක් අහිමි ආබාධිත එක්දරු මවක් ඇය සතුව තිබූ අක්කර තුන්කාලක එකම ඉඩම් කැබැල්ල අඟිමංසල රණවිරු නිවාස ව්‍යාපෘතියට පරිත්‍යාග කර තිබේ.මෙම නිහඩ පරිත්‍යාගය සිදු කර තිබුණේ කඹුරුපිටිය කිරිවෑගොඩහේන පදිංචි තිස්හැවිරිදි ක්‍රිෂාන්ති පි‍්‍රයංකා පොල්වත්තගේ මහත්මියයි. ඇය වයස අවුරුදු තුනහමාරක් වයසැති පුතකුගේ මවකි.පසුගියදා (20) අඟිමංසල දෙවැනි අදියර මාතර කඹුරුපිටිය ප්‍රදේශයේදී යුද හමුදාපති ලුතිනන් ජෙනරාල් ජගත් ජයසූරිය සහ යුද හමුදා සේවා වනිතා ඒකකයේ සභාපතිනි මංජුලිකා ජයසූරිය මහත්මියගේ ප්‍රධානත්වයෙන් ආරම්භ විය. එහිදී විවිධ කෝටිපති ව්‍යාපාරිකයන් රැසක් අඟිමංසල රණවිරු ව්‍යාපෘතියට ආධාර ලබාදී තිබුණි. ඒ අතර අතක් අහිමි ක්‍රිෂාන්ති පි‍්‍රයංකා මහත්මිය තම ඉඩම පරිත්‍යාග කර තිබූ බව කිසිවකුත් දැන සිටියේ නැත.මේ උත්සවය පැවැත්වෙන අවස්ථාවේ එය නැරඹීමට පැමිණ සිටි පිරිස අතර කුඩා දරුවකු වඩාගත් දකුණු අතේ කොටසක් නොමැති කාන්තාවක් සේවා වනිතා ඒකකයේ සභාපතිනි මංජුලිකා ජයසූරිය මහත්මිය දුටුවාය. ඇය එම කාන්තාව වෙත ගොස් අත අහිමිවීමට හේතුව විමසුවාය. 2006 වසරේ ඇය ත්‍රිරෝද රථයකින් ගමන් කරමින් සිටියදී සිදුවූ අනතුරකින් ඇගේ දකුණු අතේ යට කොටස අහිමිවී ඇත.ඇයට කෘතිම අතක් ලබාදීමට මංජුලිකා ජයසූරිය මහත්මිය යෝජනා කළාය. ලක්‍ෂ දෙකක පමණ මුදලක් ඒ සඳහා වියදම් වෙයි. කෘතිම අත ජර්මනියෙන් ගෙන්වා දීමට නියමිතය.මේ මව අඟිමංසලට තම ඉඩම, පරිත්‍යාග කර ඇති බව දැනගැනීමට ලැබුණේ එම අවස්ථාවේය. ඇගේ අහිංසක නිහඬ පරිත්‍යාගයේ ආරංචිය රැස්ව සිටි පිරිසගේ දෑසට කඳුළු නැඟීමට තරම් සමත් වූ සංවේදී සිද්ධියක් විය.ක්‍රිෂාන්ති මහත්මියගේ සොහොයුරාද යුද හමුදා සේවයේ යෙදී සිටියි. ඇය අගහිඟකම් පෙලුන කතක් වුවද ඇය ඉඩම පරිත්‍යාග කර තිබුණේ දෑත දෙපා නොමැති රට වෙනුවෙන් ජීවිතය පරිත්‍යාග කළ රණවිරුවන් වෙනුවෙන් උපන් අවංක ගෞරවය වෙනුවෙනි. එසේම ඇයත් අතක් නොමැති ආබාධිත කාන්තාවක් නම් දෑත දෙපා කිසිවක් නොමැති රණවිරුවන් කෙසේ නම් ජීවත් ;වන්නද? ඇය එවැන්නක්ද කල්පනා කර තිබුණි.අඟිමංසල ව්‍යාපෘතිය ඉදිවෙන්නේ යුද්ධයේදී දෑත දෙපා සියල්ල අහිමි පූර්ණ ආබාධිතයන් වෙනුවෙනි.එහි ප්‍රථම අදියර උතුරු මැද පළාතේ ක්‍රියාත්මක විය. කඹුරුපිටියේ ආරම්භ වූයේ දෙවැනි අදියරයි. තෙවැනි අදියර වයඹ පළාතේ ආරම්භ වීමට නියමිතව ඇත.රජයෙන් හෝ යුද හමුදාව සතු කිසිදු මුදලක් වියදම් නොකර දානපතියන්ගේ පරිත්‍යාග තුළින් පමණක් අඟිමංසල ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201245</link>
    <topic>මෙරට යුද හමුදාව හැම අතින්මශක්තිමත් පිරිපුන් හමුදාවක්</topic>
    <author>භක්ති ධර්මපි‍්‍රය මෙන්ඩිස් සහ මොණරාගල දිස්ත්‍රික් සමූහ බුත්තල සිට</author>
    <content>ශ්‍රී ලංකා යුද හමුදාව සෑම අතින්ම පිරිපුන්, ශක්තිමත් හමුදාවක් බවට පත්කිරීම රජයේ අරමුණ බව ජනාධිපති ලේකම් ලලිත් වීරතුංග මහතා පැවසීය.එලෙසම ඔවුන් නායකත්වය පිළිබඳ ලබා ඇති අත්දැකීම් සිවිල් සමාජයට ලබාදීම ඉතා වැදගත් බවත් ඒ හරහා සිවිල් සමාජය ශක්තිමත් කළ හැකි බවත් ලේකම් වරයා පෙන්වා දුන්නේ ය.ජනාධිපති මහින්ද රාජපක්‍ෂ, ආරක්ෂක ලේකම් ගෝඨාභය රාජපක්‍ෂ, යුද හමුදාපති ලුතිනන් ජනරාල් ජගත් ජයසුරිය මහත්වරුන් නිරන්තරයෙන් යුධ හමුදාව ගැන සොයා බලමින් නව විෂයන් ඔස්සේ ඔවුන්ගේ දැනුම ශක්තිය වැඩිකිරීමට කටයුතු කරන බවත් ඒ තුළින් නවලෝකයට අවශ්‍ය ශක්තිය ලබාදීමට පියවර ගෙන ඇති බවත් ලලිත වීරතුංග මහතා සඳහන් කරයි.බුත්තල පිහිටි නිලධාරි ප්‍රගමණ සංවර්ධන මධ්‍යස්ථානයේ ඊයේ (23) උදෑසන පැවැති උත්සවයකට සහභාගී වෙමින් ලලිත් වීරතුංග මහතා මෙම අදහස් පළකළේ ය. හමුදා නිලධාරීන් ගේ ප්‍රගමණ සංවර්ධන ප්‍රථම වැඩසටහන ආරම්භ කිරීම නිමිත්තෙන් මෙම උත්සවය පැවැත්විණි. ජනාධිපති ලේකම්වරයා එහිදී මෙසේ කීය.කුරිරු ත්‍රස්තවාදයේ අමිහිරි අත්දැකීම් වසර තිහක පමණ කාලයක් අප අත්විඳ තිබෙනවා. බස්රථයක ගමන් කිරීමට, මාර්ගයක ගමන් කිරීමට බිය වූ කාලයක් තිබුණා. අද ඒ කිසිවක් නැහැ. නිදහස් සාමකාමී පරිසරයක් අපට ලැබී තිබෙනවා. ඒ පරිසරය ලබා දෙන්න රණවිරුවන් මහත්සේ කැපකිරීම් සිදු කළා. ඔවුන්ගේ අසීමිත දක්ෂතාවයන් නිසා වසර තිහක යුද්ධය අප ජයග්‍රහණය කළා.මෙම ජයග්‍රහණය සඳහා හමුදා විරුවන්ගේ විනයගරුක බව, ක්‍රියාශීලි බව, කණ්ඩායම් හැඟීම, දරාගැනීමේ ශක්තිය, ඉවසීමේ ශක්තිය, විධිමත් ක්‍රමවත් පුහුණුව ඉතාමත්ම වැදගත් වුණා. මේ සියල්ල රණවිරුවන් තුළ තිබූ නිසා අප යුද්ධය ජයග්‍රහණය කළා.මේ වූ අත්දැකීම් සිවිල් සමාජයට ලබාදීම හරහා සිවිල් සමාජය ශක්තිමත් කළ හැකියි. එපමණක් නොව ලෝකයේ බොහෝ රටවල් අද අප හමුදාවන්ගේ අත්දැකීම් ලබාගනිමින් සිටිනවා.මෙවැනි ආයතන පිහිටුවීම හරහා අපගේ හමුදාවන් සිවිල් සමාජය තවදුරටත් ශක්තිමත් කළ හැකියි. මෙම අවස්ථාව සඳහා යුදහමුදාපති ලුතිනන් ජනරාල් ජගත් ජයසුරිය මහතා ප්‍රමුඛ උසස් හමුදා නිලධාරීන් රැසක් සහභාගී වූහ. මෙම කඳවුරු භූමිය තුළ පිහිටා ඇති නව පුස්තකාලය ලලිත් වීරතුංග මහතා අතින් විවෘත කෙරිණී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201246</link>
    <topic>මහ මඟ අපරාධවලටඅදින් පසු තිත</topic>
    <author>විජයානි එදිරිසිංහ සහ රක්‍ෂණ ශි‍්‍රයන්ත</author>
    <content>විවිධ අපරාධකරුවන් සහ රථවාහන වැරැදි කරන පුද්ගලයන් කොටුකර ගැනීමේ විශේෂ වාහන බළකායක් රට පුරා ක්‍රියාත්මක වෙයි.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කළේ මේ වාහන පද්ධතිය තුළින් වැරැදි කර පලා යන පුද්ගලයන් සියලු දෑ ක්‍ෂණිකව වීඩියෝ ගත වෙන බවයි. මේ වාහන බළකායට විශේෂයෙන් යෙදවු එම වාහන සමඟ විශේෂ මෙහෙයුම් කණ්ඩායමක්ද යොදවා තිබේ.අපරාධයක් වූ සැනින් පොලිසිය එම ස්ථානයට යාමටත් පෙර වාහන බළකාය ක්‍රියාත්මක වෙයි.රථවාහන වැරැදිකර පලා යන්නන් හඹාගොස් ඔවුන් කොටුකර ගැනේ.කොළඹ ඔටෝ වීඩියෝ ගත වෙන කැමරා පද්ධති ක්‍ෂණික පොලිස් හදිසි අවස්ථා පොලිස් මූලස්ථාන, අපරාධ මෙහෙයුම් කරන ස්ථාන ඇතුළු සෑම අංගයක් සමඟ මේ වාහන බළකාය සෘජුවම සම්බන්‍ධ වෙයි.අපරාධයක් කළ කිසිවකුටත් පලායාමට ඉඩනොදී කොටුකර ගැනීම මේ බළකාය යෙදවීමේ අරමුණ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201247</link>
    <topic>දකුණු ආසියාවේව්‍යාපාරික නිදහස වැඩිම රට ශ්‍රී ලංකාවයි</topic>
    <author>මහින්ද අලුත්ගෙදර</author>
    <content>දකුණු ආසියාවේ ඉහළම ව්‍යාපාරික නිදහස හිමි රට වශයෙන් ශ්‍රී ලංකාව නම්කර ඇත.වාණිජ කටයුතු සහ ව්‍යාපාරික කටයුතු සඳහා රට තුළ ඇති නිදහස හා පහසුකම් පිළිබඳ මෙම සමීක්ෂණයේ දී විශේෂ අවධානය යොමු කර තිබෙන අතර අමෙරිකාවේ හෙරිටේජ් පදනම සහ වෝල් ස්ට්‍රීට් ජර්නල් පුවත්පත ඒකාබද්ධව අදාළ සමීක්ෂණය සිදුකර තිබේ.සමීක්ෂණයට භාජනය වූ රටවල් 184ක් අතුරින් ශ්‍රී ලංකාව 97 වැනි ස්ථානයට පත්ව තිබෙන අතර ආසියා ශාන්තිකර කලාපීය රටවල් 41 ක් අතුරින් 16 වැනි ස්ථානය හිමිකරගෙන ඇත.මෙවර සමීක්ෂණයේදී ශ්‍රී ලංකාව පසුගිය වසරට වඩා ලකුණු 1.3 ක් ලබා තිබෙන අතර ඒ අනුව මේ වසරේ ශ්‍රී ලංකාව ලබා ඇති ලකුණු ප්‍රමාණය 58.3 ක් වෙයි. ඊට අමතරව භූතානය 56.6 ක්ද පාකිස්ථානය 54.7 ක්ද ඉන්දියාව 54.6 ක්ද ලබා තිබෙන අතර බංග්ලාදේශය ලබා ඇති ලකුණු සංඛ්‍යාව 53.2 ක් වෙයි.මේ අනුව ශ්‍රී ලංකාව වෙළඳ, ව්‍යාපාරික හා මුල්‍ය ක්ෂේත්‍රවල දකුණු ආසියාවේ සෙසු රටවලට වඩා ඉදිරියෙන් සිටින රාජ්‍යයක් බව අමෙරිකාවේ හෙරිටේජ් පදනම සහ වෝල් ස්ට්‍රීට් ජර්නල් පුවත්පත එක්ව සිදුකළ සමීක්ෂණයෙන් තහවුරු වී තිබේ.වත්මන් රජයේ ආර්ථික සංවර්ධන වැඩපිළිවෙළ මේ සඳහා හේතුවී තිබෙන අතර රැකියා විරහිතභාවය අවම වීම, උද්ධමනය පහත වැටීම, ආර්ථික සංවර්ධන වේගය ඉහළ යාම ආදිය සඳහා රටේ නිදහස හා සාමය බෙහෙවින්ම බලපා තිබේ. ශ්‍රී ලංකාවේ ව්‍යාපාර කටයුතු හා ආයෝජන කටයුතු සඳහා බෙහෙවින්ම හිතකර පරිසරයක් නිර්මාණය වී තිබීමත් සමඟ දෙස් විදෙස් ආයෝජකයන්ගේ පැමිණීම ඉහළ ගොස් තිබෙන අතර පසුගිය වසරේදී වාර්තාගත ආයෝජන අගයක් කරා යාමට හැකිවූ බව ආර්ථික සංවර්ධන අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201248</link>
    <topic>එස්.ඩී.ට96යි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා නිදහස් පක්ෂයේ ජ්‍යෙෂ්ඨතම සාමජිකයකු වන ගම්පහ ආසනයේ හිටපු පාර්ලිමේන්තු මන්ත්‍රී එස්. ඩී බණ්ඩාරනායක මහතාගේ සේවය ඇගයෙන ජන්ම ප්‍රසාදිනී උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (24) පැවැත්වේ.බණ්ඩාරනායක මහතාගේ සේවය අගයමින් විශේෂ උපහාර තිළිණය ජනාධිපතිවරයාගේ අතින් පිරිනැමීමට නියමිත අතර දේශපාලනයේ ආරම්භක සාමාජිකයන් ඇගයීමට ලක් කළ යුතුයි මැයෙන් උළෙලේ ප්‍රධාන දේශනය පවත්වනු ලබන්නේ පක්ෂයේ තවත් ජ්‍යෙෂ්ඨ සාමාජිකයකු වන පාර්ලිමේන්තු මන්ත්‍රී ජේ. ආර්. පී. සූරියප්පෙරුම මහතා විසිනි.අනූ හය වැනි ජන්ම දිනය සමරන එස්. ඩී. බණ්ඩාරනායක මහතා ශ්‍රී ලංකා නිදහස් පක්ෂයේ සාමාජිකයන් අතර දැනට ජීවතුන් අතර සිටින ජ්‍යෙෂ්ඨතම සාමාජිකයා වන අතර පක්ෂයේ හිටපු මහ ලේකම්වරයකු හා තරුණ සංවිධානයේ හිටපු සභාපතිවරයා ද වේ.වර්ෂ 1952 දී ප්‍රථම වරට පාර්ලිමේන්තුවට තේරී පත් වූ බණ්ඩාරනායක මහතා දීර්ඝ කාලයක් ගම්පහ ආසනය නියෝජනය කරමින් පක්ෂයටත් ජනතාවටත් මහඟු මෙහෙවරක් ඉටු කළ දේශපාලනඥයෙකි.අගමැති දි. මු ජයරත්න, ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහත්වරු හා දේශපාලන පක්ෂ නායකයෝ මැති ඇමැතිවරු ඇතුළු පිරිසක් ද මේ අවස්ථාවට එක් වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n1201249</link>
    <topic>ලංවිම වර්ජන තීරණය අතහරී</topic>
    <author>ස්වර්ණා විජේකෝන්, චමීර ඇල්ලදෙණිය සහ අනුර ප්‍රේමලාල්</author>
    <content>ලංවිම වෘත්තිය සමිති අතර අභ්‍යන්තර මත ගැටුම් මතුව ඇත.ලංවිම වෘත්තිය සමිති 33 ක් කොළඹට ඊයේ (23) පැමිණීමට නියමිතව තිබුණත් ඒ සඳහා පැමිණියේ වෘත්තිය සමිති 21 ක් පමණි.එම වෘත්තිය සමිති 21 සියයට 25 ක වැටුප් වර්ධනය ගැන කතා කරනවා වෙනුවට වෘත්තිය සමිතිවල සිදුවූ අක්‍රමිකතා ගැන කතා කර තිබේ. ඔවුන්ගේ මතය වී තිබෙන්නේ ඒකාබද්ධ වෘත්තිය සමිති ක්‍රියාමාර්ගයේදී ලංවිම සුළු සේවකයින්ට අගරුවන අයුරින් රංජන් ජයලාල් මහතා ඇතුළු ඔහුට හිතවත් පිරිස කටයුතු කළ බවය.කෙසේ වෙතත් ජනවාරි මාසයේ සිට සියයට 25 ක වැටුප් වර්ධකයක් ලබාදීමට විදුලිබල හා බලශක්ති අමාත්‍යාංශය තීරණය කර තිබේ. මේ අතර ලංකා විදුලිබල මණ්ඩලයේ වැඩවර්ජන තීන්දුව අත්හිටුවීමට ලංවිම වෘත්තිය සමිති ඒකාබද්ධ සන්ධානයේ විධායක සභා රැස්වීමේදී ඊයේ (23) තීරණය කර ඇත.රජය වැටුප් 25% කින් වැඩිකර තිබෙන අතර ඉතිරි 20% ලබන 2013 වසරේ ජනවාරි මාසයේ සිට හිඟ මුදල් ලෙස ලබාගැනීමට වෘත්තිය අරගල කරන බව ලංවිම වෘත්තිය සමිති ඒකාබද්ධ සන්ධානයේ මෙහෙයුම් කමිටු සාමාජික රන්ජන් ජයලාල් මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n12012410</link>
    <topic>මාරාන්තික ක්ෂයරෝගයට ශ්‍රී ලංකාව සීරුවෙන්</topic>
    <author>සන්ධ්‍යා කරුණාරත්න</author>
    <content>ඉන්දියාවේ මේ දිනවල පැතිර යන මාරාන්තික ක්ෂයරෝග කාරක විෂබීජය ශ්‍රී ලංකාවට පැමිණීමේ අවදානමක් පවතින නිසා රෝග මර්දනය සඳහා විශේෂ ක්‍රමවේදයක් සැලැසුම් කර ඇති බව ජාතික ක්ෂය රෝග මර්දන ඒකකයේ අධ්‍යක්ෂක වෛද්‍ය සුනිල් ද අල්විස් මහතා පවසයි.ඉන්දියාවේ සිට පැමිණෙන පුද්ගලයන් පදිංචි වන ප්‍රදේශයන්හි සෞඛ්‍ය වෛද්‍ය නිලධාරිවරයා එම පුද්ගලයන් පිළිබඳ විශේෂ සොයා බැලීමක් සිදු කළ යුතු ය.මේ සොයා බැලීමේදී ක්ෂය රෝගය වැළැඳීමේ යම් රෝග ලක්ෂණයක් පවතින්නෙක් වෙතොත් එම පුද්ගලයාගේ සෙම පටල පරීක්ෂා කිරීම සඳහා වහාම වෛද්‍ය මධ්‍යස්ථානයක් වෙත යොමු කරවීමට උපදෙස් ලබා දිය යුතු බව ද වෛද්‍ය අල්විස් මහතා කීය.ක්ෂය රෝග විෂබීජ කාරකය ශරීරගතව වසර කිහිපයක් ගත වන තෙක් රෝගය නොවැළැඳෙන නිසා එතරම් බිය විය යුතු නැතැයි ද රෝග ලක්ෂණ පහළ වූ සැණින් වෛද්‍ය පරීක්ෂණයන්ට යොමු වීම වහාම සිදු කළ යුතු යැයි ද හෙතෙම පැවැසීය. ක්ෂය රෝගයට ලබාදෙන ඖෂධය නොකඩවා ලබා නොගැනීමෙන් මෙවැනි බරපතළ තත්ත්වයන් ඇති වීම සිදු වන බවත්, ඒ නිසා ඖෂධ ප්‍රතිකාරයන් නිවැරැදිව ලබාගැනීම මඟින් රෝගය නිට්ටාවටම සුව කළ හැකි බවත් ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n12012411</link>
    <topic>සිරකරුවෝ2000කට නිදහස</topic>
    <author>බුද්ධිකා ඉඹුලාන</author>
    <content>මෙවර නිදහස් දිනය නිමිත්තෙන් සිරකරුවෝ 2000කට නිදහස ලබාදීමට යෝජනා වී ඇත. සුළු වැරැදි සම්බන්ධයෙන් වූ සිරකරුවන්, දඩ මුදල් ගෙවා ගැනීමට නොහැකිව බන්ධනාගාරගතවූවන්, ආබාධ සහිත සිරකරුවන් සහ අවුරුදු 70 ඉක්ම වූ සිරකරුවන් සඳහා පෙබරවාරි 4 දා (නිදහස් දිනයදා) නිදහස ලබාදීම සඳහා වූ නිර්දේශ ජනාධිපති මහින්ද රාජපක්ෂ මහතා වෙත ඉදිරිපත් කර ඇතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා ‘දිනමිණ’ට කීය.සුළු වැරැදි සම්බන්ධයෙන් බන්ධනාගාර ගතවූවන් 500කට ආසන්න පිරිසක් ද, දඩ මුදල් ගෙවා ගැනීමට නොහැකි වූවන් 1500කට ආසන්න පිරිසක් ද බන්ධනාගාර තුළ සිටියි. මේ පිරිස නිසා බන්ධනාගාර තුළ ඇති තදබදය තව තවත් වැඩිවී ඇති බව බන්ධනාගාර වාර්තා පෙන්වා දී තිබේ. ජනාධිපතිතුමන් එම නිර්දේශ සඳහා අවශ්‍ය අනුමැතිය ලබාදුන් වහාම නිදහස ලබන සිරකරුවන්ගේ නාම ලේඛන සකසන බවද දිසානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=n12012412</link>
    <topic>ශ්‍රී පාද වෙළෙඳ සල්වලදර භාවිතයෙන් අහර පිසීම තහනම්</topic>
    <author>අසේල කුරුළුවංශ</author>
    <content>ශ්‍රී පාද මාර්ගයේ නල්ලතන්නියේ සිට මහගිරිදඹ දක්වා ඇති වෙළෙඳ සල්වල ආහාර පිසීමේදී දර භාවිතය තහනම් කිරීමට නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පියවර ගෙන ඇත.දර වෙනුවට ආහාර පිසීමේදී ගෑස් පමණක් භාවිත කරන ලෙස කඩහිමියන් දැනුවත් කිරීමට දිස්ත්‍රික් ලේකම් කාර්යාලය පියවර ගෙන තිබේ. දර භාවිතයෙන් ආහාර පිසීමේදී සුළං සමඟ ඈතට ඇදී යන ගිනි පුළිඟු මගින් ශ්‍රී පාද රක්ෂිතයේ ගිනි ගැනීම් සැලකිල්ලට ගෙන මෙම පියවර ගත් බව දිස්ත්‍රික් ලේකම්වරයා පවසයි.මෙයට අමතරව ඇතැම් වෙළෙඳුන් රක්ෂිතයේ ඇති ගස්වල පොතු ඉවත්කර ගස ක්‍රමානුකූලව මියයන්නට සලස්වා ඊළඟ ශ්‍රී පාද වන්දනා සමයේ එහි දර ප්‍රයෝජනයට ගන්නා බවත් එම වන සංහාරය වැළක්වීමත් අදාළ ක්‍රියාමාර්ගය හරහා සිදුවන බවත් කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201241</link>
    <topic>පුද්ගලයකුට පිහියෙන් ඇන තුවාල සිදු කළැයිවිත්තිකරුට බරපතළ වැඩ සහිත දෙවසරක සිර දඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>වේයන්ගොඩ පොලිස් බල ප්‍රදේශයේ නයිවල දී පුද්ගලයකුට පිහියෙන් ඇන බරපතළ තුවාල සිදු කළ පුද්ගලයකුට වසර 2 ක බරපතළ වැඩ සහිත සිර දඬුවමක් නියම කළ ගම්පහ මහාධිකරණ විනිසුරු පියසීලි වික්‍රමසිංහ මහත්මිය එම සිර දඬුවම වසර 20කට අත්හිටුවීමට ද නියෝග කළාය.එයට අමතරව රුපියල් 7500ක දඩයක් ද නියම කළ අතර තුවාලකරුට වන්දියක් ලෙස රුපියල් 15000ක් ගෙවීමට ද නියෝග කළාය.දඩය හා වන්දිය නොගෙවන්නේ නම් මමාස 15ක බරපතළ වැඩ සහිත සිර දඬුවම් ද හිමි වන බවට නියෝග කළාය.2003 ජනවාරි 31 දින නයිවල දී යූ. කේ. රත්නසිරි යන අයට පිහියෙන් ඇන තුවාල කිරීම සම්බන්ධයෙන් නීතිපතිවරයා විසින් චුදිතට එරෙහිව මෙම නඩුව පවරා තිබුණි.පැමිණිල්ල වෙනුවෙන් රජයේ නීතිඥ දමින්දි ද සිල්වා මෙනවිය පෙනී සිටියාය. වේයන්ගොඩ පොලිසියේ පො. ප. සාගර ලියනගේ මහතා ද සාක්‍ෂි ගොනුකර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201242</link>
    <topic>මහනුවර ඉපැරැණි ඇළ මාර්ගයක් මතඅනවසර ගොඩනැඟිල්ලක් ඉදිකරලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>මහනුවර වැවට ජලය ගෙන එන ඉපැරැණි ජලපෝෂිත ඇළ මාර්ගයක් මත මහල් පහකින් යුතු අනවසර ගොඩනැඟිල්ලක් ඉදිකිරීම හේතුවෙන් තම නිවෙස අනතුරුදායක තත්ත්වයට හා වැසි කාලයට ජලයෙන් යටවන තත්ත්වයට පත්ව ඇත.මෙම අනතුරුදායක තත්ත්වය අවම කර ගැනීම පිණිස තමන් මහනුවර නගර සභාව, නාගරික සංවර්ධන අධිකාරිය වෙත පැමිණිලිකළත් එම ගොඩනැඟිල්ල ඉවත් කර නැති බව ප්‍රදේශවාසීහු කියති.අදාළ නීත්‍යානුකූල නොවන ඉදිකිරීම් කඩා හෝ වෙනස් කරන ලෙස රාජ්‍ය ආරක්‍ෂක අමාත්‍යාංශය, නාගරික සංවර්ධන අධිකාරිය, මධ්‍යම පළාත් කාර්යාලය, චූදිත පාර්ශවයට නියෝග කර ඇතත් එය තවමත් ක්‍රියාත්මක වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201243</link>
    <topic>කතුන් රවටා ලක්ෂ ගණන් වටිනා රන් බඩු සොරකම් කළ හිටපු කොස්තාපල් රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>ප්‍රදේශයෙන් ප්‍රදේශයට ගොස් කාන්තාවන් රවටාගෙන රුපියල් ලක්ෂ ගණනක් වටිනා රන් ආභරණ සාපරාධී ලෙස සොරකම් කළේ යැයි කියන පොලිස් කාර්ය බළකායේ හිටපු පොලිස් කොස්තාපල්වරයකු වූ එස්.කමල් මුණසිංහ නැමැත්තා මේ මස 30 වැනිදා දක්වා රක්ෂිත බන්ධනාගාර ගත කිරීමට පාණදුර මහේස්ත්‍රාත් ආර්.එස්.ඒ. දිසානායක මහතා විසින් නියෝග කරන ලදී.බන්ධනාගාර නිලධාරීන් විසින් ඔහුව පසුගිය 16 වැනිදා අධිකරණයට ඉදිරිපත් කෙරුණි. පාණදුර පොලිසියේ අපරාධ අංශයේ නිලධාරීන් විසින් අධිකරණයට කියා සිටියේ මෙම සැකකරු පාණදුරේ බෙක්කේගම ප්‍රදේශයේ කාන්තාවක ගෙන් රුපියල් ලක්ෂ අටකට වැඩි ප්‍රමාණයක් වටිනා රන් ආභරණ සොරකම් කර ඇති බවය.එම කාන්තාවද 6 වැනි දින අධිකරණයට පැමිණ සිටියාය. එහිදී මහේස්ත්‍රාත් වරයා විසින් ලක්ෂ අටක් වටිනා බැඳුම්කරයක් මත එම රන් භාණ්ඩ ඇයට බාරදෙන ලදී.සැකකරු ළඟ හුළං පිස්තොලයක්ද හමුවී ඇත. ඔහු විවාහ දෙකක් කර ගත් පුද්ගලයෙකි.අත්අඩංගුවට ගත්තේ පාණදුරේ බෙක්කේගම ප්‍රදේශයේ බිරියගේ නිවෙසේ සිටියදීය.මොරටුව සහ ගල්කිස්ස පොලිස් ස්ථානවල අපරාධ අංශයේ නිලධාරීන් දෙදෙනකු අධිකරණය හමුවට පැමිණ කියා සිටියේ මේ සැකකරු මොරටුව අධිකරණයට අවශ්‍ය සැකකරුවකු බවයි. ඔහුට විරුද්ධව නඩු ගණනාවක් පොලිසියේ පවරා ඇත. එහෙත් ඔහු අධිකරණය මගහැර ඇති අයෙකි.ඔහුව නුගේගොඩ සහ මොරටුව අධිකරණ වෙත ඉදිරිපත් කිරීමට කළුතර බන්ධනාගාර අධිකාරියට නියෝග කරන්නයැයි එම පොලිස් නිලධාරීන් දෙදෙනා අධිකරණයෙන් ඉල්ලා සිටියහ.එම ඉල්ලීමට අධිකරණය ඉඩ ලබා දුන්නේය. අදාළ දිනවලට සැකකරු නුගේගොඩ සහ මොරටුව අධිකරණවලට ඉදිරිපත් කිරීමට කළුතර බන්ධනාගාර අධිකාරියට නියෝග කළ මහේස්ත්‍රාත් වරයා සැකකරු මේ මස 30 දක්වා රක්ෂිත බන්ධනාගාර ගත කිරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201244</link>
    <topic>ඩෙංගු මදුරුවන් බෝවීමට ඉඩ සැලසූකතකට දඩය රු. 5000ක්</topic>
    <author>නිට්ටඹුව සමූහ ජෙනට් ජයසිංහ</author>
    <content>තම ගෙවත්තෙහි ඩෙංගු මදුරුවන්ට වාසභූමි සාදා ගැනීමට හැකිවන අන්දමට අපරීක්ෂාකාරී ලෙස රූපවාහිනි යන්ත්‍ර කොටස් විසුරුවා හැර තිබූ ගම්පහ නගර සභා බල ප්‍රදේශයේ ඉහළගම පදිංචි කාන්තාවකට එරෙහිව ගම්පහ මහ නගර සභාවේ මහජන සෞඛ්‍ය පරීක්ෂණ අංශය ගම්පහ මහේස්ත්‍රාත් අධිකරණයේ නඩු පැවරීමෙන් පසු රුපියල් 5000 ක දඩ නියම කර තිබේ.මේ කාන්තාවට හිමි නිවසෙහි රූපවාහිනි යන්ත්‍ර අලුත්වැඩියා කිරීමේ මධ්‍යස්ථානයක් පවත්වාගෙන යයි. එහි ඉතිරිවන කොටස් මදුරුවන්ට බෝවීමට හැකි වන පරිදි වතුර රැදෙන අන්දමට තැනතැන දමා තිබී ඇත.ගම්පහ මහ නගර සභාවේ ඩෙංගු මර්දන ව්‍යාපෘතිය යටතේ අදාළ බල ප්‍රදේශයේ ගෙවතු පරීක්ෂා කිරීමේදී මෙසේ දමා තිබූ එම කොටස් මදුරු කීට සහිතව ජලය රැඳී තිබී අසුවී ඇත.ඒ අනුව ගම්පහ මහේස්ත්‍රාත් ඉන්දික අත්තනායක මහතා මෙසේ දඩ නියම කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201245</link>
    <topic>වයඹ මාර්ග 94ක් කාපට් කරන්නදස ලක්‍ෂ 7000ක් වෙන් කරයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාතේ මාර්ග 94ක් කාපට් කිරීම සඳහා ආර්ථික සංවර්ධන කටයුතු අමාත්‍යාංශයෙන් රුපියල් දසලක්ෂ7000ක් වෙන් කොට ඇත.මේ යටතේ කුරුණෑගල දිස්ත්‍රික්කයේ මාර්ග කිලෝ මීටර් 420ක් ද පුත්තලම දිස්ත්‍රික්කයෙන් කිලෝ මීටර් 219ක් ද කාපට් දමා සංවර්ධනය කිරීමට ඉලක්ක කොට ඇත.සමස්ත මාර්ග පද්ධතියෙන් දැනට සියයට විසිපහක ප්‍රමාණයක් නිම කොට ඇති අතර 2012 මැයි අවසන් වීමට පෙර සියලු වැඩ කටයුතු අවසන් කිරීමට සැලසුම් කොට තිබෙන බැව් වයඹ පළාත් මාර්ග සංවර්ධන ඇමැති සනත් නිශාන්ත පෙරේරා මහතා පැවැසීය.ආර්ථික සංවර්ධන කටයුතු අමාත්‍යාංශයේ ප්‍රතිපාදන මත දැනට මාර්ග කිලෝ මීටර් 66ක් නිම කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201246</link>
    <topic>කඩුවෙලහෝටල් හා වෙළෙඳ සල් සෞඛ්‍යයට අහිතකර ලෙස පවත්වා ගෙන ගිය දොළොස් දෙනකුට දඩ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>මහජන සෞඛ්‍යයට අහිතකර අන්දමින් පවත්වාගෙන ගිය හෝටල් හා වෙළඳ සල් දොළහක අයිතිකරුවන්ට විරුද්ධව පවරා තිබූ නඩු දොළහක් විභාග කළ කඩුවෙල මහේස්ත්‍රාත් ලංකා ජයරත්න මහත්මිය කඩ හිමියන් දස දෙනකුට රුපියල් දස දහස බැගින්ද අනෙක් කඩ හිමියන් දෙදෙනාට රුපියල් පන්දහස බැගින්ද දඩ නියම කළේය. මේ නඩු දොළහෙන් රජයට ලැබුණ සම්පූර්ණ මුදල රුපියල් 110000 කි.කඩුවෙල මහ නගර සභාවට අයත් බත්තරමුල්ල උප කොට්ඨාස බල ප්‍රදේශයේ පවත්වාගෙන ගිය මේ හෝටල් හා වෙළඳ සල්වල ආහාර ද්‍රව්‍ය අසුරා තිබූ අන්දම ශරීර සෞඛ්‍යයට අහිතකර බැවින් පිරිසුදු අන්දමින් ඒවා තැබීමට සති දෙකක කාලයක් ලබාදී ඇත. එම උපදෙස් අනුව ක්‍රියා නොකළ නිසා මෙසේ අධිකරණයට යොමු කළ බව බත්තරමුල්ල සෞඛ්‍ය පරීක්ෂක අජිත් විතානගේ මහතා අධිකරණයට කියා සිටියේය.සෞඛ්‍ය පරීක්ෂකයන්ගේ උපදෙස් අනුව කටයුතු නොකිරීමටත් ආහාර ද්‍රව්‍ය පිරිසුදු ලෙස තබා නොගැනීමත් බලවත් වරදක් බවටත් තහවුරු වන බැවින් චූදිතයන් වරදකරුවන් වන බවට විනිසුරුවරිය කියා සිටියේය.කඩුවෙල සෞඛ්‍ය වෛද්‍ය නිලධාරී සුදත් සරණසිරි හා කඩුවෙල ප්‍රධාන සෞඛ්‍ය පරීක්ෂක ලයනල් පෙරේරා මහත්වරුන්ගේ අධීක්ෂණය යටතේ මෙම නඩු පවරා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=r1201247</link>
    <topic>බෝතලේ පහළගම කුඹල් කර්මාන්තකරුවන්ටමැටි සපයා ගැනීමේ ගැටලු</topic>
    <author>කොටදෙණියාව සමුහ එම්.පී.කුමාර</author>
    <content>වළං කර්මාන්තයට සුදුසු මැටි සපයා ගැනීමට හා ශ්‍රමයට සරිලන මිලකට තම නිෂ්පාදන විකුණා ගැනීමට මගක් හෝ රාජ්‍ය අනුග්‍රහයක් නැතිව මීරිගම බෝතලේ පහළගම පාරම්පරික වළං කාර්මිකයන් කනස්සල්ලෙන් පසුවන බව එම ගම්මානයේ කළ සංචාරයේදී දැනගත හැකිවිය. වසර තුන් හාරසියයකටත් වැඩි ඉතිහාසයක සිට මෙම ප්‍රදේශයේ ජනතාව සිය පාරම්පරික උරුමය ලෙස මේ රැකියාවේ යෙදී සිටිති. අද වන විටද පවුල් සියයකට වැඩි ප්‍රමාණයක ජීවනෝපාය මාර්ගය මෙය වේ.මේ පවුල්වල කුඩා දරුවා බහ තේරෙන වියේ සිටම මැටි අනන්නේ සෙල්ලමට නොවේ. අනාගත ජීවිකාව රැක ගන්නට ඔවුන්ට මේ අත හුරුව ඇවැසි නිසාමය.කලකට ඉහත මොවුන් මැටි සපයා ගත්තේ මේ ප්‍රදේශයෙන්මය. කාලීනව ඊට බාධා එල්ල වන්නට වූයෙන් ඔවුනට මැටි සොයා දුර බැහැර යාමට සිදුව ඇත. මේ වනවිට මොවුන් මැටි සපයා ගන්නේ වයඹ පළාතේ වැව් ආශ්‍රයෙනි.ඒ සඳහා ඇති බාධක කම්කටොලු අපමණය. පවුල් හත අටක් පමණක් මේ රැකියාවේ යෙදෙන ගම්මානවලට මැටි ඇඹරීමේ යන්ත්‍ර හා සකපෝරු ආදිය ලබාදී ඇතත් තවමත් මේ පාරම්පරික වැසියන්ට එවන් ආධාර උපකාර ආදිය ලැබී නැති බවත් තවමත් පාරම්පරික ක්‍රම පමණක් උපයෝගී කර ගනිමින් ජීවිකාව සරිකර ගනිති.මේ ගැන අදහස් දැක්වූ එස්. ඡානලතා මෙනෙවිය.මැටි හොයා ගන්න විදියක් නැහැ. වැල්ලව, කටුපොත පැත්තෙන් ගේන මැටි ගුලිය රුපියල් අසූවකට අරගෙනයි අපි වළං හදන්නේ.මැටි ගේන්න බලපත්‍ර දෙන්නෙත් නැහැ. ගේනකොට විවිධ දුෂ්කරතා. මේ හේතු නිසා අපේ රස්සාව අත හැර දාන්න වේවි කියා බයක් තියෙනවා. පොලිසිවලින් අල්ලා උසාවි දානවා. අන්තිමේ මැටි ටික ගල් වෙලා විනාශ වෙනවා. අපේ දුක කියන්න අහන්න කවුරුවත් නැහැ.එස්.අනුලාවතී මහත්මියඅපිට කලවම් මැටි හොයා ගන්න විදියක් නැහැ. දර මිලත් ඉහළයි. පොල්ලෙල්ලක් රුපියල් හතරයි. පොල් පිත්තක් රුපියල් තුනක් ;වනවා. දර යාරයක් අටසීයකට වැඩියි.මෙහෙම දුක් විඳලා හදා ගන්න අපේ නිෂ්පාදන විකුණන්න වෙන්නේ අපිට වටිනා මිලට නොවෙයි. මුදලාලිලා ඉල්ලන ගානට දෙන්න වෙනවා. සමහර විට අපේ වියදම ලැබෙන්නෙත් නැහැ.ජී.එන්.ජයතිස්ස මහතාමැටි ගේනන විදියක් නැහැ. පොලිසිවලින් අල්ලනවා. අතමිට මොලවලා ආවේ නැත්නම් මැටි ටික උසාවි පොලිසිවල ගල් වෙනවා. අපි මේ මැටි හොයාගෙන එන්නේ ජීවත්වෙන්න මිසක් රට අල්ලන්න නොවෙයි.ඒත් උළු මුදලාලිලාට මෙහෙම කරදර නැහැ. දුප්පත් අපිට විතරයි මේ හැම නීතියක්ම ක්‍රියාත්මක වෙන්නේ. අපිට මැටි ගන්න බලපත්‍ර ක්‍රමයක් හදා දුන්නොත් රජයට පින් සිදු වෙනවා.අජිත් පුෂ්පකුමාර මහතා 38 මෙසේ කීය.දුප්පත් අපිට මැටි නිධියක් හඳුන්වා දී ගේන්න පහසුකම සලසා දුන්නොත් අපේ පාරම්පරික කර්මාන්තය තවත් කාලයක් පවතීවි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201249</link>
    <topic>ඩිල්ෂාන් ඉල්ලා අස්වෙයිනව නායකයා මහේල</topic>
    <author>පි‍්‍රන්ස් ගුණසේකර</author>
    <content>ශ්‍රීලංකා ක්‍රිකට් නායක ටී. එම්. ඩිල්ෂාන් පෞද්ගලික හේතු මත නායකත්වයෙන් ඉල්ලා අස්වන බව ශ්‍රී ලංකා ක්‍රිකට් ආයතනයේ ප්‍රධාන විධායක වෙත ඊයේ දැනුම් දුන්නේය.ඩිල්ෂාන්ගේ ඉල්ලා අස්වීමෙන් ශ්‍රී ලංකා ක්‍රිකට් නායකත්වය මහේල ජයවර්ධනට ලබා දී ඇත. මහේල ජයවර්ධන මෙයට පෙර ද ශ්‍රී ලංකා ක්‍රිකට් පිලේ නායකයා ලෙස කටයුතු කළේය. ලබන මාසයේ ඔස්ට්‍රේලියාවේදී ආරම්භ වන තුන්කොන් ක්‍රිකට් තරගාවලියේ උප නායකයා ලෙස ඇන්ජලෝ මැතිව්ස් කටයුතු කරන අතර ටී. එම්. ඩිල්ෂාන් ආරම්භක පිතිකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201241</link>
    <topic>ක්‍රීඩක ක්‍රීඩිකාවන්ගේ නොදැනුවත්කමට ක්‍රීඩා වෛද්‍ය ආයතනය බෙහෙත් දෙයි</topic>
    <author>පි‍්‍රන්ස් ගුණසේකර</author>
    <content>ක්‍රීඩාවේදී තහනම් ශරීර උත්තේජක භාවිතා කළේ තමන් නොදැනුවත්ව යැයි පැවැසීමට නොහැකිවන පරිදි ක්‍රීඩා දින පොතක් ක්‍රීඩික ක්‍රීඩිකාවන් වෙත ඊයේ නිකුත් කළේය.එම ක්‍රීඩා දින පොතේ අඩංගුවන කරුණු අනුව වෛද්‍යවරුන්ට පවා තහනම් උත්තේජන ලබාදීමේ වරදින් ගැළවීමට නොහැකි වනු ඇත.ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා එළිදැක්වූ මේ ක්‍රීඩා දිනපොතේ තහනම් උත්තේජන සංඝටක අඩංගු ඖෂධ වට්ටෝරුවක් ද ඇතුලත්ව තිබේ. කිසියම් ක්‍රීඩකයෙකු හෝ ක්‍රීඩිකාවක ඕනෑම වෛද්‍යවරයෙකු අසනීපවලට බාහිර ප්‍රතිකාර සඳහා ගන්නා ඖෂධ ඊයේ නිකුත් කළ ක්‍රීඩා දිනපොතේ අදාල සටහන් තබා ගත යුතුව ඇත. එයට අමතරව ක්‍රීඩක ක්‍රීඩිකාවන් දෛනිකව ලබා ගන්නා ආහාරපාන හා ඒවායේ ප්‍රමාණයන්, එදිනෙදා පුහුණුවීම් හා එය දැනෙන ආකාරය, ආබාධ සඳහා ප්‍රතිකාර විස්තරාත්මකව සටහන් කළ යුතු වේ.ක්‍රීඩා දිනපොතේ ක්‍රීඩක ක්‍රීඩිකාවන්ගේ දෛනික සටහන් මාසිකව පුහුණුකරුට පෙන්වා අස්සන් තබා ගැනීමද අනිවාර්්‍ය වේ.ශ්‍රී ලංකා මලල ක්‍රීඩා සංගමය මගින් සංචිතගත කොට ඇති ක්‍රීඩක ක්‍රීඩිකාවන්ට ඊයේ ක්‍රීඩා දිනපොත මුල්වරට හඳුන්වාදුන් අතර ඉදිරි කාලයේදී අනෙකුත් ක්‍රීඩක ක්‍රීඩිකාවන්ටද එය ලබාදීමට කටයුතු යෙදේ.මේ අවස්ථාවට එක්වූ ප්‍රවීණ මලල ක්‍රීඩිකා දමයන්ති දර්ශා පැවැසුවේ මෙවැනි ක්‍රීඩා දිනපොතක් ක්‍රීඩක ක්‍රීඩිකාවන්ගේ දක්‍ෂතා වර්ධනයට අත්‍යාවශ්‍ය බවය. “ මා ක්‍රීඩා කරද්දී ක්‍රීඩාවට අදාළ එදිනෙදා සියලු දේ දිනපොතක සටහන් කළා. ඒ තුලින් මගේ තත්ත්වය මට හොඳින් අවබෝධ වුණා. අඩුපාඩු සකසා ගෙන ජයග්‍රාහී ඉලක්කයකට යන්න දින පොතේ සටහන් උපකාරී වුණා.” දර්ශා පැවැසීය.දමයන්ති දර්ශාගේ පුහුණුකරු ලෙස කටයුතු කළ සුනිල් ගුණවර්ධන මහතා පැරැණි දිනපොත් කිහිපයක් රැගෙන එම ආදර්ශ ක්‍රීඩක ක්‍රීඩිකාවන්ට ලබාදීම මෙහිදී කැපී පෙනුණි. “ අපේ කාලයේ මේ වගේ පහසුකම් තිබුණේ නෑ. අද ක්‍රීඩා ඇමැති තුමා හා වෛද්‍ය ඒකකය අලුතින් සිතා කටයුතු කිරීම අගය කරනවා” ගුණවර්ධන මහතා පැවැසීය.ක්‍රීඩා වෛද්‍ය ආයතනයේ කටයුතු පිළිබඳ ක්‍රීඩක ක්‍රීඩිකාවන් තුල විශ්වාසයක් ගොඩනැගීම අවශ්‍ය බව ක්‍රීඩා ඇමැති මහින්දානන්ද අළුත්ගමගේ මහතා අවධාරණය කළේය. සෞඛ්‍ය අමාත්‍යංශය සමග ඇතිකරගත් එකඟතාවක් අනුව කොළඹ මහ රෝහලේ වෙනම ක්‍රීඩා වෛද්‍ය ඒකකයක් ඇති කරන බවද ක්‍රීඩා ඇමැති මහින්දානන්ද අළුත්ගමගේ මහතා පැවැසීය.ක්‍රීඩා දිනපොත සම්පාදනය කිරීම වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ මඟ පෙන්වීම මත වෛද්‍ය ලාල් ඒකනායක මහතාගේ මූලිකත්වයෙන් සිදුකර ඇත.ක්‍රීඩා දිනපොත එළිදැක්වීමේ අවස්ථාවට ප්‍රවීණ මලල ක්‍රීඩක සුගත් තිලකරත්න, ක්‍රීඩිකා ශි‍්‍රයානි කුලවංශ හා මුල් පෙළේ ක්‍රීඩා පුහුණුකරුවන් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201242</link>
    <topic>මහරූෆ් යළි ශ්‍රී ලංකා පිලට</topic>
    <author>පි‍්‍රන්ස් ගුණසේකර</author>
    <content>ඔස්ට්‍රේලියාවේදී ලබන 8දා ආරම්භ වන තුන්කොන් ක්‍රිකට් තරගාවලියට එක්වන ශ්‍රී ලංකා කණ්ඩායමට තුන් ඉරියව් ක්‍රීඩක ෆර්විස් මහරූෆ් කැදවා ඇත.මහරූෆ් අවසන් වරට පසුගිය වසරේ පැවැති එංගලන්ත ටෙස්ට් තරගාවලියට එක්වූ අතර ශ්‍රී ලංකාව වෙනුවෙන් ටෙස්ට් තරග 22කට හා එක්දින තරග 94කට ක්‍රීඩා කළේය.නිමාවූ දකුණු අපි‍්‍රකානු තරගාවලියට අවසන් මොහොතේ එක්වූ සචිත්‍ර සේනානායකට ද ශ්‍රී ලංකා පිලේ අවස්ථාව තහවුරු වී ඇත.ඔස්ට්‍රේලියාවට යන ශ්‍රී ලංකා පිල මෙසේය. මහේල ජයවර්ධන (නායක), ඇන්ජලෝ මැතිව්ස් (උපනායක), උපුල් තරංග, ටී. එම්. ඩිල්ෂාන්, කුමාර සංගක්කාර, දිනේෂ් චන්දිමාල්, ළහිරු තිරිමාන්න, තිසර පෙරේරා, ෆර්විස් මහරූෆ්, රංගන හේරත්, සචිත්‍ර සේනානායක, ලසිත් මාලිංග, නුවන් කුලසේකර, චාමර වෙළගෙදර, ධම්මික ප්‍රසාද්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201243</link>
    <topic>තරුණ ක්‍රීඩකයන් ගැන සතුටුයි</topic>
    <author/>
    <content>විශේෂයෙන් දකුණු අපි‍්‍රකානු සංචාරය ඇතුළුව පසුගිය තරගමාලා කිහිපයේදීම තරුණ ක්‍රීඩකයන්ට ක්‍රීඩා කිරීමට තමා අවස්ථාව ලබා දුන් බවත්, ඔවුන් ශ්‍රී ලංකාව වෙනුවෙන් හොඳීන් ක්‍රීඩා කරනු අපට දක්නට ලැබුණු බවත්, දකුණු අපි‍්‍රකාවට එරෙහිව පස්වැනි හා අවසාන ජාත්‍යන්තර එක්දින ක්‍රිකට් තරගයේදී ජයග්‍රහණයෙන් පසුව ශ්‍රී ලංකා නායක තිලකරත්න ඩිල්ෂාන් පැවසීය.තරගයේ තවත් පන්දුවක් පමණක් ඉතිරිව තිබියදී කඩුලු 2 ක තියුණු ජයක් වාර්තා කිරීමට ශ්‍රී ලංකාව පෙරේදා ජොහැන්නස්බර්ග් හිදී සමත් විය.තරුණ ක්‍රීඩකයන්ට අවස්ථාව ලබා දීමට තමාට හැකිවීම පිළිබඳවත්, එම අවස්ථාව හොඳින් ග්‍රහණය කර ගනිමින් එම ක්‍රීඩකයන් පීඩනය යටතේ දක්‍ෂ ලෙස ක්‍රීඩා කිරීම පිළිබඳවත් තමා ඉතාමත් සතුටු වන බව ද ඩිල්ෂාන් කියා සිටියේය.”මම මගේ තරුණ ක්‍රීඩකයන් කෙරෙහි විශ්වාසය තබා තියෙනවා. ශ්‍රී ලංකාවේ අනාගතය එයයි.පළපුරුද්ද ලබාගැනීම සඳහා පිටිය මැද ක්‍රීඩා කිරීමේ අවස්ථාව වැඩි වැඩියෙන් ඔවුනට ලබා දීමට මට අවශ්‍යයි. සමහර විට ඉදිරි මාස තුන හතරට පසුව, වඩාත් පළපුරුදු ක්‍රීඩකයන් අපේ කණ්ඩායමේ සිටින්න ඉඩ තියෙනවා. ජාත්‍යන්තර අභියෝගයකට ඔවුන් සූදානම් බව තරුණ ක්‍රීඩකයන් පෙන්නුම් කරමින් සිටිනවා.”නායකත්වයේ තවදුරටත් රැඳී සිටින ලෙස තමන්ගෙන් ඉල්ලා සිටියොත් තමා එය ඉටු කරන බව ද, ඩිල්ෂාන් කීවේය. “ඔවුන් එය මට පිළිගැන්වුවහොත්, මා එය ගන්නවා. මොකද, මම මගේ නායකත්වයෙන් සතුටක් විඳින නිසයි.” පෙරේදා නිමාවට පත් වූ දකුණු අපි‍්‍රකානු සංචාරය තුළදී ටෙස්ට් තරගයක් ජය ගත් ශ්‍රී ලංකාව එක්දින තරග දෙකක් ද ජය ගත්තේය. තෙවැනි එක්දින තරගයේද ජයග්‍රහණය අභියසට පිවිසිය ද අවාසානයේ ඩක්වර්ත්/ ලුවිස් න්‍යාය හමුවේ පරාජයට පත් විය. ”අපි මෙහි එන්නට පෙර සියලු දෙනාම සිතුවේ අපි දුර්වල කණ්ඩායමක් කියලයි. නමුත්, විශේෂයෙන් එක්දින තරග බිමේ අපි ලොව සිටින දක්‍ෂතම කණ්ඩායම්වලින් එකක් බව අපි ඔප්පු කළා.අපේ මේ ක්‍රීඩාව මීළඟ සංචාරවලටත් ගෙන යාමට හැකිවනු ඇතැයි මා අපේක්‍ෂා කරනවා” යැයි ශ්‍රී ලංකා ක්‍රිකට් නායකයා වැඩිදුරටත් කියා සිටියේය. පෙරේදා පැවැති අවසාන එක්දින තරගයේ පළමුව පන්දුවට පහර දුන් දකුණු අප්‍රිකාව කඩුලු 4 කට ලකුණු 312 ක් වාර්තා කළ අතර ශ්‍රී ලංකාව ඕවර 49.5 කදී කඩුලු 8 ක් දැවී ලකුණු 314 ක් රැස්කර ගනිමින් තරගයේ ජය හිමිකර ගත්තේය. මෙහිදී කුමාර් සංගක්කාර ශතකයක් ද, ළහිරු තිරිමාන්න ලකුණු 69 ක් ද, ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201244</link>
    <topic>නිදහසේ කුසලානක්‍රිකට් පෙබ. 7දා</topic>
    <author>රත්තොට විශේෂ</author>
    <content>ජාතික නිදහස් දිනයට සමගාමීව රත්තොට ප්‍රාදේශීය මහලේකම් කාර්යාලයීය ඵලදායිතා ප්‍රවර්ධන ඒකකය හා ක්‍රීඩා අංශය සංවිධානය කරන “නිදහසේ කුසලානය” අන්තර් රාජ්‍ය සේවා සය සාමාජික සැහැල්ලු පන්දු ක්‍රිකට් තරගාවලිය පෙබරවාරි 07 දා පෙ. ව. 8.00 සිට රත්තොට නාගරික ක්‍රීඩාංගණයේ දී පැවැත්වේ.ජයග්‍රාහී කණ්ඩායමට නිදහසේ කුසලානය සමඟ මුදලින් රුපියල් 10000.00 ක් හා අනුශූරයින්ට රුපියල් 5000.00 ක්සමඟ නිදහසේ කුසලානය ද පිරිනැමේ. දක්‍ෂතම පිතිකරුවා, දක්‍ෂතම පන්දු යවන්නා, තරගාවලියේ වීරයා, අවසන් මහ තරගයේ වීරයා, දක්‍ෂතම පන්දු රකින්නා, හොඳම දිරිගන්වන්නා යන අයට ද මුදල් සහ කුසලාන, ත්‍යාග පිරිනැමේ.මෙම තරගාවලිය නරඹන ක්‍රිකට් ක්‍රීඩා ලෝලීන්ට ද තිළිණ පිරිනමන බව රත්තොට ප්‍රාදේශීය මහලේකම් බී. එම්. ජී. බී. විජේබණ්ඩාර මහත්මිය පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201245</link>
    <topic>ත්‍රිත්වසා. ජෝෂප්තරගයේ ශතක 3ක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා (21 වනදා) අස්ගිරියේ දී ජය පරාජයෙන් තොරව අවසන්වුණු මහනුවර ත්‍රිත්ව - කොළඹ සාන්ත ජෝසප් විදුහල් අතර ක්‍රිකට් තරගයේ දී සාන්ත ජෝසප් පිල වෙනුවෙන් සුපේක්ෂල ජයතිලක ලකුණු 108ක් වාර්තා කෙළේය. ත්‍රිත්ව විදුහල වෙනුවෙන් පසුගිය වර්ෂයේ ත්‍රිත්ව ක්‍රිකට් කණ්ඩායම් නායක අකිල ජයසුන්දර ලකුණු 131ක් සහ දිනුක් වික්‍රමනායක නොදැවී ලකුණු 150ක් වාර්තා කළේ මුළු තරගයේදීම ශතක තුනක් වාර්තා කරමිනි.සාන්ත ජෝසප් විදුහල පළමුවන ඉනිම ලකුණු 286යි.සුපේක්ෂල ජයතිලක 108, සදීප් සමරවික්‍රම 49, පැතුම් මදුසංක 74ජනිස්ක ප්‍රේමසිංහ 35ට 4යි, හේෂාන් වන්නියාරච්චි 21ට 3යි)ත්‍රිත්ව විදුහල පළමු ඉනිම ඕවර් 89 කදී කඩුලු 8ට ලකුණු 382යි. නිරෝෂන් දික්වැල්ල 38, අකිල ජයසුන්දර 131, දිනුක් වික්‍රමනායක නොදැවී 150, ඇල්ජන් ප්‍රනාන්දු නොදැවී 24සුපේක්ෂල ජයතිලක 31ට 4යි, ෂෙල්වින් ප්‍රනාන්දු 35ට 3යි.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201246</link>
    <topic>වෙරළ කබඩි තරගාවලියේසූරතා දෙකම නාවික හමුදාවට</topic>
    <author>මඩකළපුව සමූහ</author>
    <content>මඩකළපුව කල්ලඩි වෙරළ තීරයේ පැවැති පළමු වෙරළ කබඩි කාන්තා හා පිරිමි සූරතා දෙකම ශ්‍රී ලංකා නාවික හමුදාව දිනා ගත්තේ ය. ශ්‍රී ලංකා කබඩි සම්මේලනය හා මඩකළපුව කබඩි සම්මේලනය ඒකාබද්ධව සංවිධානය කළ මේ තරගාවලියේ අනු සුරතා දෙක ගුවන් හමුදාවට හිමිවිය.පිරිමි අවසන් තරගයේදී ගුවන් හමුදාව පරදවමින් නාවික හමුදාව ජය වාර්තා කළේ ලකුණු 46 - 40ක් ලෙසිනි. තෙවැනි සම ස්ථාන යුද හමුදාව හා දෙහිඅත්තකන්ඩිය කණ්ඩායම දිනා ගත්හ.කාන්තා අවසන් තරගයේදී නාවික හමුදාව ලකුණු 46 - 37 ක් ලෙස ගුවන් හමුදාව පරාජය කළේය. කාන්තා තෙවැනි ස්ථානය ගුවන් හමුදා ‘බී’ පිලේ ක්‍රීඩිකාවෝ දිනා ගත්හ.තරගාවලියේ දක්‍ෂතම ක්‍රීඩකයා නාවික හමුදාවේ සිනෝදරන් හා දක්‍ෂතම ක්‍රීඩිකාව නාවික හමුදාවේ ඩබ්ලිව්. සී. පී. පෙරේරා සම්මාන දිනා ගත්හ.ජය සංකේත ප්‍රදානය සබරගමුව මහ ඇමැති කබඩි සම්මේලන සභාපති මහිපාල හේරත්, මඩකළපුව නගරාධිපතිනි සිවගීතා ප්‍රභාකරන්, කෑගල්ල නගරාධිපති ජී. කේ. සමරසිංහ යන මහත්ම මහත්මීන් අතින් සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201247</link>
    <topic>ශ්‍රී ලංකා පිරිමි-කාන්තා බීච් වොලිබෝල්කණ්ඩායම් ඔලිම්පික් සුදුසුකම් වටයට එති</topic>
    <author/>
    <content>මීගමුව වෙරළ තීරයේ නිමාව දුටු මධ්‍යම ආසියානු බීච් වොලිබෝල් තරගාවලියේ කාන්තා අනු සූරතාව හා පිරිමි තෙවැනි ස්ථානය දිනාගත් ශ්‍රී ලංකා ක්‍රීඩක ක්‍රීඩිකාවෝ ඔලිම්පික් සුදුසුකම් ලැබීමේ අවසන් වටයට එක්වෙති. ජාත්‍යන්තර බීච් වොලිබෝල් ශ්‍රේණිගත කිරීමේ 54 වැනි ස්ථානයේ සිටින ප්‍රබල කසකස්තානය තරග වට 2 – 1 කින් පැරදවීමට ගීතිකා ගුණවර්ධන හා තක්ෂිලා නෙරංජලී සමත්වීම මේ තරගාවලියේ කැපීපෙනෙනම සිදුවීම විය. එවැනි දක්ෂතාවක් ශ්‍රී ලංකා ක්‍රීඩිකාවන් දැක්වීම බීච් වොලිබෝල් ඉතිහාසයේ නව පිටුවක් පෙරළීමකි.මේ තරගාවලියේ දී පිරිමි සූරතාව ඉරානය ද, අනු සූරතාව කසකස්තානය ද හිමිකර ගත්හ.තරගාවලියේ පළමු දිනයේ දී ශ්‍රී ලංකා පිරිමි කණ්ඩායම් දෙක කසකස්තාන කණ්ඩායම් දෙකට පරාජය විය. එහෙත් එක් තරග වටයක දී ශ්‍රී ලංකා ‘බී’ පිලේ පුබුදු ඒකනායක හා සම්පත් පීරිස් ප්‍රබල කසකස්තාන ක්‍රීඩකයන් පරාජය කිරීම කැපී පෙනුණි.පිරිමි ‘ඒ’ කණ්ඩායම මහේෂ් පෙරේරා හා වසන්ත රත්නපාල නියෝජනය කළහ.කාන්තා කණ්ඩායම් දෙකට ගීතිකා ගුණවර්ධන, තක්ෂිලා ගුණසිංහ, නිරෝෂා ගුරුගේ හා සාගරිකා ගුරුසිංහ එක්වූහ. ශ්‍රී ලංකා ක්‍රීඩිකාවෝ මාලදිවයින පහසුවෙන් පරාජය කළ අතර අවසන් දිනයේ දී ඉන්දියාව ද පරාජය කළහ.මේ තරගාවලියෙන් ජය ලැබූ කණ්ඩායම් 6ක් ආසියානු කළාපයේ තරග වටයට මේ වසරේ ජුනි මාසයේ දී එක්වෙති. පිරිමි අංශයෙන් ඉරානය, කසකස්තානය, ශ්‍රී ලංකාව, කාන්තා අංශයෙන් කසකස්තානය, ශ්‍රී ලංකාව හා ඉන්දියාව ආසියානු කළාපයේ තරග වටයට සුදුසුකම් ලැබූහ. වසර 2012 ලන්ඩන්හී පැවැත්වෙන ඔලිම්පික් ක්‍රීඩා උළෙලේ බීච් වොලිබෝල් තරගාවලියට රටවල් 24කින් කණ්ඩායම් එක්වේ. ජාත්‍යන්තර මට්ටමේ බීච් වොලිබෝල් තරගාවලියක් ශ්‍රී ලංකාවේ සංවිධානය කිරීමේ අභියෝගයට සාර්ථකව මුහුණදීමට ශ්‍රී ලංකා වොලිබෝල් සංගමයට හැකිවීම සුවිශාල ජයක් බව සම්මේලනයේ ලේකම් සුසිල් රණසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=s1201248</link>
    <topic>රිච්මන්ඩ් විදුහලට පිට පිට තෙවැනි වසරටත් බැඩ්මින්ටන් සූරතාව</topic>
    <author>ඡායාරූපය - ජයලාල් ජයවර්ධන ගාල්ල ඡායාරූප වාර්තාකරු</author>
    <content>අවුරුදු 12න් පහල ආනන්ද අලහකෝන් අනුස්මරණ අන්තර් පාසල් බැඩ්මින්ටන් කණ්ඩායම් තරගාවලියේ සුපිරි “ඒ” කාණ්ඩයේ බාලක සූරතාව දිනා ගැනීමට රිච්මන්ඩ් විද්‍යාලයීය කණ්ඩායම සමත් විය. මෙහිදී රිච්මන්ඩ් විද්‍යාලයීය කණ්ඩායම පිට පිට තෙවසරක් සූරතාව දිනා ගනිමින් තරග වාර්තාවක්ද පිහිටුවා ඇත. රිච්මන්ඩ් විද්‍යාලයීය කණ්ඩායම (වමේ සිට) චමත් ඩයස්, හසරංග ඩයස්, විනූ පතිරණ, තිලිණ, තිලිණ හංස ගෝණපිනුවල (නායක), මධූප ජයරත්න, චිරාත් ඉලේපෙරුම, ට්‍රමල්ෂ දිල්හාර, (ඉහල පෙළ වමේ සිට) පුහුණුකරු අශෝක වෙලගෙදර, ක්‍රීඩාභාර ආචාරිණී රේණුකා විමලසූරිය, පුහුණුකරු පවිත්‍ර අබේසිරි ගුණවර්ධන..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=f1201241</link>
    <topic>රටට දෙවන නිදහස දුන්නේ රාජපක්ෂ මහත්තයායි</topic>
    <author>සාකච්ඡා කෙළේ උදිත ගුණවර්ධන</author>
    <content>1952 මහ මැතිවරණයේ දී ශ්‍රීලනිපය නැමැති “අලුත් දේශපාලන පක්‍ෂයෙන්” තරග කර පාර්ලිමේන්තුවට පිවිසි එස්. ඩී. බණ්ඩාරනායක මහතා එතැන් සිට දේශපාලනයේ පෙරැළිකාර චරිතයක් ලෙස නොමැකෙන සටහන් රැසක් තැබූ දේශපාලඥයෙකි. ගම්පහ ආසනයේ පාර්ලිමේන්තු මන්ත්‍රීවරයා ලෙස දිගු කලක් කටයුතු කළ එස්. ඩී. බණ්ඩාරනායක මහතා අදද ජීවතුන් අතර සිටින ජ්‍යෙෂ්ඨතම ශ්‍රීලනිප මන්ත්‍රීවරයා ය. ජ්‍යෙෂ්ඨ ම දේශපාලඥයාය. අනූහය වෙනි විය සපුරන බණ්ඩාරනායක මහතා ගේ සේවය ඇගයීම සඳහා ‘ජන්ම ප්‍රසාදිනි’ උළෙල අද අරලියගහ මැදුරේ දී පැවැත්වේ. මේ එස්. ඩී. බණ්ඩාරනායක මහතාගේ අතීත දේශපාලන ස්මරණ පිළිබඳ සිදු කළ සාකච්ඡාවකි.* ඔබ ශ්‍රී ලංකා නිදහස් පක්‍ෂයේ ආරම්භක සාමාජිකයකු මෙන්ම ශ්‍රීලනිපය තරග කළ මුල් මහ මැතිවරණයේ දීත් ගම්පහ මන්ත්‍රීවරයා බවට ඔබ පත් වුණා. මේ දේශපාලන ඉතිහාසය ඔබට සිහිපත් කළ හැකිද?අපට එදා පුළුවන් වුණා බණ්ඩාරනායක අගමැතිතුමා සමඟ අලුත් පෙරළියකට සමාජ වෙනසකට මුල පුරන්න. මා බණ්ඩාරනායක මහතා එජාපයෙන් ඉවත් වූ පසු මාත් සුළු කලකට පසු එම පක්‍ෂය අතහැරිය. 1952 මහ මැතිවරණයේ දී මා ගම්පහට ශ්‍රී ලංකා නිදහස් පක්‍ෂයේ නියෝජිතයා විදියට තරග කර එම ආසනය ජය ගත්තා.එදා තිබුණේ අද වගේ තත්ත්වයක් නොවෙයි එජාපය අතිශය බලවත් තැනකයි තිබුණේ. වමේ පක්‍ෂ විශේෂයෙන්ම කොමියුනිස්ට් පක්‍ෂය වගේ දේශපාලන පක්‍ෂත් ගම්පහ දී බලවත්ව තිබුණා. මේ තත්ත්වය තුළ ශ්‍රීලනිපය වැනි අලුත් දේශපාලන පක්‍ෂයකින් තරග කිරීම අභියෝගාත්මක දෙයක්. එහෙත් මට පුළුවන් වුණා, ඒ අභියෝගය ජය ගැනීමට.එදා විශාල වැඩි ඡන්ද ප්‍රමාණයකින් ගම්පහ ජයගත්තා. එදා ශ්‍රීලනිපය මුළු රටෙන්ම ජය ගත්තේ ආසන නමයයි. ඒ ආසන නවය අතර මා සහ බණ්ඩාරනායක මහතාත් සිටියා. අද එදා පත්වූ මුල් මන්ත්‍රීවරු නව දෙනා අතරින් ජීවතුන් අතර සිටින්නේ මා විතරයි. මගේ දේශපාලන අතීතය සිහිපත් වෙද්දි අද පවා මා සතුටු වෙනවා. එදා අප තැබූ දේශපාලන පියවරේ ප්‍රතිඵල අදත් රටේ ජනතාව භුක්ති විඳිනවා. ඒ ගැන එදා දේශපාලන පෙරැළියට මුල් වූ පුද්ගලයකු විදියට ආත්ම තෘප්තියක් ලබනවා.* 1952 මහ මැතිවරණයෙන් පසු රට තුළ අලුත් දේශපාලන පෙරැළියකට අවශ්‍ය පසුබිම නිර්මාණය වුණා. මේ යුගය පිළිබඳ සිහිපත් කළ හැකි ද?1948 අප රට නාමික නිදහස ලැබුවත් දේශපාලන හා සමාජීය ලෙස නිදහසක් තිබුණේ නැහැ. කළු සුද්දන්ට සුද්දන් විසින් පාලනය භාරදීමක් පමණයි සිදු වුණේ. ඒ නිසා සමාජයේ වෙනසක් පිළිබඳ බලාපොරොත්තුවක් තිබුණා. ඒ බලාපොරොත්තුව තමයි 1956 වන විට සමාජ පෙරැළියක් බවට පත්වන්නේ. අධිරාජ්‍ය බැමි බිඳ වැටෙමින් රට අලුත් මාර්ගයකට යොමු වන්නේ මේ පෙරැළියත් සමඟයි.ඒ පෙළගැසීමට මුල් වන්නේ සමාජයේ එක් කොටසක් පමණක් නොවෙයි, එතෙක් කල් කොන්වෙලා සිටිය සමාජ කණ්ඩායම් මෙන්ම පාලන තන්ත්‍රයට ළං නොවූ කණ්ඩායම් ද අලුතින් බිහිවූ ශ්‍රීලනිපය මුල්කර ගත් මහජන එක්සත් පෙරමුණ වටා පෙළ ගැසුණා. ඒ විදිහේ පෙරැළියක් ඇති වුණේ මේ මහජන පෙළගැස්මට නායකත්වය ලබා දුන්නේ බණ්ඩාරනායක මැතිතුමා.එහි ප්‍රමුඛ පෙළේ සහායකයකු වීමට පුළුවන් වීම ගැන මා සතුටට පත් වෙනවා.ජනතාවට අවශ්‍ය වෙලා තිබුණේ දේශීය චින්තනයක් සහිත වැඩපිළිවෙළක්. ඒ අවශ්‍යතාව යථාර්ථයක් වුණේ 1956 පෙරැළියත් සමඟයි. එනිසා පුංචි මිනිහාට තැනක් ලැබුණේ පුංචි මිනිහාට පාලන තන්ත්‍රයත් එක්ක සම්බන්ධ වුණේ මේ යුගයේ දීයි.ශ්‍රී ලංකා නිදහස් පක්ෂය හැමදාමත් තෝරා ගත්තේ දේශීය චින්තනය හා මැද මාවතයි. එම ප්‍රතිපත්තිය නිසා තමයි ශ්‍රීලනිපය මෙතරම් දුර දේශපාලනය සිදු කළේ. එම ගමන සාර්ථකව ඉදිරියට ගියේ එම ප්‍රතිපත්තිය නිසයි.* 1956 පෙරැළියත් සමඟ සිංහල භාෂාව රාජ්‍ය භාෂාව බවට පත් වෙනවා. මේ පනතට ඔබත් සම්බන්ධ වුණා නේද?ඒ පනත ගෙන එන්න මාත් සම්බන්ධ වුණා. එමඟින් බණ්ඩාරනායක මැතිතුමා බලාපොරොත්තු වුණේ ඉංගිරිසි භාෂාවට පමණක් සීමාවෙලා තිබූ ඉහළ සමාජය දේශීය මිනිසුන්ටත් විවෘත වුණේ එමඟින්. ඒ නිසා තමයි අද ගමේ පුංචි මිනිසුන්ටත් ඔවුන්ගේ දූ පුතුන්ටත් සමාජයේ ඉහළ තැන්වලට යාමට පුළුවන් වුණේ ඒ නිසයි. ඒ නිසා සමාජයට වැදගත් අවස්ථාවක් විදිහට මේ සිංහල භාෂාව රාජ්‍ය භාෂාව බවට පත් කිරීම හඳුන්වන්න පුළුවන්.* 1956 පෙරැළියෙන් පසු බණ්ඩාරනායක අගමැතිතුමා ගේ යුගය පිළිබඳව එහි ප්‍රමුඛ සාමාජිකයකු විදිහට ඔබේ අදහස සහ මතය කුමක් ද?බණ්ඩාරනායක අගමැතිතුමා තමා පොදුජන යුගයක නිර්මාතෘ. ඒ තත්ත්වය තුළ මට පුළුවන් වුණා එම කාර්ය භාරයට සහයෝගය ලබා දීමට, එය මා ලැබූ භාග්‍යයක් විදිහට සලකන්න පුළුවන්. මටත් ගම වෙනුවෙන් රට වෙනුවෙන් විශාල කාර්යය ප්‍රමාණයක් ඉටු කිරීමට පුළුවන් වුණා.* බණ්ඩාරනායක මහතා ගේ ඝාතනයත් සමඟ රටේ දේශපාලනය පෙළ ගැසුණ ආකාරය පිළිබඳ ඔබට මතක ද?අවුරුදු පනහක් ගියත් මා වියපත් වුණත් ඒ අතීතය මට තාම මතකයි. බණ්ඩාරනායක මහතාගේ මරණයත් සමඟ අප හැමෝම දේශපාලන වශයෙන් අනාථ වුණා. අප පමණක් නොවෙයි රටත් අනාථ වුණා. මේ විදිහේ තත්ත්වයක් තුළ රටේ පාලනයක් නොමැති අරාජික තත්ත්වයක් ඇති වුණා. 1956 දී ආරම්භ වුණ ප්‍රගතිශීලි ගමනට විරාමයක් වැටුණා බණ්ඩාරනායක මහතා ගේ මරණයත් සමඟ. ඇත්තෙන්ම බණ්ඩාරනායක මහතාගේ ඝාතනය ප්‍රතිගාමින්ගේ කුමන්ත්‍රණයක්.* දශකයකට අධික කාලයක් ශ්‍රීලනිප නියෝජනය කළ ඔබ 1960 මැතිවරණයේ දී බෝසත් බණ්ඩාරනායක පක්‍ෂය නමින් අලුත් පක්‍ෂයක් නිර්මාණය කර තරග කර ජය ගන්නවා. මේ පිළිබඳ සිහිපත් කළ හැකි ද?1960 වෙද්දි බණ්ඩාරනායක මැතිනිය ප්‍රසිද්ධියේ ප්‍රකාශ කළා ශ්‍රීලනිපයේ ඇතුළතත් ලේ තැවරිලා කියලා. ඒ නිසා තමයි මට සිතුණේ මෙවර මා ශ්‍රීලනිපය මඟින් තරග කළ යුතු නැහැ මා අලුත් දේශපාලන පක්ෂයකින් තරග කළ යුතුයි කියලා. ඒ අනුව තමයි බෝසත් බණ්ඩාරනායක පක්ෂය යටතේ තරග කළේ. එම පක්ෂය ගම්පහට පමණයි තරග කළේ. එතැනදී මට විශාල ජයග්‍රහණයක් ලබා ගැනීමට පුළුවන් වුණා. එය තවත් සුවිශේෂ දෙයක් වන්නේ මා පිළිබඳව ගම්පහ ජනතාව තුළ තිබෙන බැඳීම මුළු රටටත් ලොවටත් තහවුරු වීමයි.* ඔබ අතීත දේශපාලනයේ ජයකෙහෙලි නැංවූ දේශපාලනඥයෙක්. එහෙත් ඔබ කිසිදාක මැති ඇමැති තනතුරක් භාර ගත්තේ නැහැ. ඒ විදිහේ තීරණයකට ඔබ එළඹෙන්නේ ඇයි?තනතුරු ගැන නොවෙයි මා කල්පනා කළේ. ජනතාවත් ඔවුනට සේවය ඉටු කරන විදිහ පිළිබඳවයි. ශ්‍රීලනිපය ඇතුළත තනතුරු භාර ගන්න කියලා එස්.ඩබ්ලිව්.ආර්.ඩී.බණ්ඩාරනායක අගමැතිතුමා ඇරියුම් කළා. මැති ඇමැතිකම් වුණත් එහෙමයි මා බලාපොරොත්තු වුණේ වරප්‍රසාද තනතුරු නොවෙයි. ජනතාව අතර සිට ගමේ මිනිස්සු අතර සිට ජනතාවට සේවය කිරීමයි. මගේ සේවය ඇගයීමක් විදිහට ගම්පහ මිනිස්සු උපකාර දැක්වූ අවස්ථාවක් තිබුණා. අදත් මගේ මිනිස්සු මගේ සේවය අගය කරනවා. ඒ දේ පමණක් වුණත් මගේ ජීවිතයට සතුටු වීමට හොඳටම ප්‍රමාණවත්. ඇමැති තනතුරුවලට වඩා මේ ගෞරවය වැදගත්.* 1971 කැරැල්ල නිසා ඔබටත් සිරගත වීමට සිදුවුණා. මේ කාලය ඔබට මතකද?ඇයි මට ඒක අමතක. මේ දේ සිදුවුණේ දේශපාලන හේතුවක් නිසා නොවෙයි පුද්ගලික කාරණයක් නිසා ඒ නිසා මම අවුරුදු තුනහමාරක් සිරගතව සිටීමට සිදුවුණා.* 1977 මහ මැතිවරණයේදී ඔබ යළිත් ශ්‍රීලනිපයෙන් තරග කරනවා. ඒ මැතිවරණයේදී ඔබේ අත්දැකීම් මොනවගේද?1977 රැල්ල හැමුවේ විරුද්ධ පැත්තට. මුළු රටේම ශ්‍රීලනිප බලකණු වමේ බලකණු බිඳ වැටුණා. ඒත් මට පුළුවන් වුණා ගම්පහ ආසනය රැක ගන්න. ගම්පහ ආසනය මා ජයගනිද්දී මැතිනිය අත්තනගල්ල ජයගත්තා. ශ්‍රීලනිප බල කොටු විදිහට තිබුණ අනෙක් හැම තැනම වැඩි ඡන්ද දහස් ගණන් ඡන්දවලින් එජාපය ජයගනිද්දී මම ගම්පහ රැක ගත්තා. මේ ජයග්‍රහණය ආශ්චර්යයක් විදිහටයි විචාරකයන් සිතුවේ.* තීරණාත්මක 1989 මහ මැතිවරණයේදී ඔබ තරග කරන්නේ ශ්‍රීලනිපයෙන් නොවෙයි. ශ්‍රීලංකා ප්‍රගතිශීලි පෙරමුණ නම් දේශපාලන පක්ෂයෙන්. මේ විදිහේ තීරණයක් ගත්තේ ඇයි?මා එදා කල්පනා කළා ශ්‍රීලනිපයේ සිට මගේ ප්‍රතිපත්ති අරගෙන යන්න බැහැ කියල. ඒ නිසා මා තීරණය කළා ප්‍රගතිශීලි පෙරමුණෙන් තරග කරන්න. මට වැදගත් වුණේ තනතුරු තානාන්තර නොවෙයි. දේශපාලන ප්‍රතිපත්ති හා න්‍යයාත්මක කරුණ පමණයි.* ශ්‍රීලනිපයේ ජ්‍යෙෂ්ඨතම සාමාජිකයා විදිහට වර්තමාන ආණ්ඩුව පිළිබඳ ඔබේ දේශපාලන මතවාදය මොනවගේද?රාජපක්ෂ මහතා රටට දෙවන නිදහස අරගෙන දුන්නා. ජනතාවට නිදහස ලබා දුන්නා. රටට අලුත් සංවර්ධන මාවතක් විවෘත කර දුන්නා. මා ජනාධිපතිතුමාගේ ගමන නිසි විදිහට යනවා කියලා කල්පනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>24</day>
    </date>
    <link>http://www.dinamina.lk/2012/01/24/_art.asp?fn=f1201242</link>
    <topic>මල් තුහින පාවඩ මතින්පුංචි එංගලන්තයට</topic>
    <author>සිරිසේන දේවපි‍්‍රය ඡායාරූප සිරිසේන දේවපි‍්‍රය ලේක්හවුස් පුස්තකාලය</author>
    <content>පුංචි එංගලන්තෙට මල් තුහින වැටුණෙ කවුරුත් නොහිතපු මොහොතක. ශරීරයට සියුම් ඉඳිකටුවලින් අනින සුවදායක සීතලක් සොයා පුංචි එංගලන්තයට යන සුවහසක් සංචාරකයන්ට අනවසරෙන් ආපු මල් තුහින කැන්දගෙන ආපු සංතුෂ්ටිය මෙතෙකැයි කියන්න බෑ. නිරන්තරයෙන් ම මීදුම් සළුවලින් තමන්ගෙ ගත වසා ගන්න නගරය එකපාරටම හිතුවෙ හිම වැටෙනවා නම් කොයි තරම් අගෙයිද කියලයි. ඒත් නුවරඑළියට හිම වැටෙන්න තරම් සීතලක් දෙන්න පරිසරය කැමති වුණේ නෑ.අවසාන එකඟතාව මල් තුහින ලබා දීමයි.සාමාන්‍යයෙන් නුවරඑළියෙ උෂ්ණත්වය රඳා පවතින්නෙ සෙල්සියස් අංශක 14කට ආසන්නවයි. නමුත් මේ සාමාන්‍ය තත්ත්වය නොසලකමින් පසුගිය දිනවල සෙල්සියස් අංශක 6 - 3 ත් අතර මට්ටමකට උෂ්ණත්වය පහළ වැටුණා. මීට වසර 20 - 25 කට පෙර නුවරඑළියට ජනවාරි මාසය මුල කඩා වැටෙන මල් තුහින කාලගුණ විපර්යාස නිසා වෙනස් වුණා. අවසන් වතාවට ඉතාමත් සිත් ගන්නා සුළු, මනරම් මල් තුහින වැස්සක් වැටුණෙ 2007 වසරෙදි. සිහින් සීනි ඇතිරූ ආකාරයට තෘණ පිට්ටනිවල මල් තුහින නිදාගෙන හිටියෙ හරිම කෝළ විදිහට.ආකර්ශනයනුවරඑළියට ලැබුණු අලුත් ආකර්ශනය නිසාම අපි වහ වහා මල් තුහින දෑසින් දැක ගන්න ගියා. නමුත් මේ ආරංචියෙන් වැඩියෙන්ම ආනන්දයට පත් වෙලා හිටියෙ විදේශීය සංචාරකයන්. ඔවුන් වැඩි වැඩියෙන් ජැකට්ටු ඇඟලාගෙන මල් තුහින විවිධ කෝණවලින් ඡායාරූපගත කර ගන්නෙ ඉවසිල්ලක් නැතිව. තවත් අය ආඩම්බරයෙන් මල් තුහින ඇඟලාගෙන ඉන්න කුඩා ගස් සොලවා සියුම් හිම කැබලි සොයන්න උත්සාහ කරනවා.නිවැසියන් තමන්ගේ නිවෙස් හි එළිමහනේ තැබුණු ජලය සහිත භාජන උදෑසනට දකින්නෙ අයිස් කුට්ටි විදිහටයි.නමුත් හිරු එළිය මල් තුහින එක්ක මහා අරියාදුවකින් පසු වෙන්නෙ. අලුයමින් පැය කිහිපයකට පසුව ඉර තමන්ගෙ බලය විහිදමින් මල් තුහින දිය කරලා දානවා. ඒ නිසාමයි මල් තුහින දකින්න අලුයමින්ම අපිට යන්න සිද්ධ වුණේ.සොඳුරු බව එක් පැත්තකින් වෙළා ගත්තත් මේ හදිසි මල් තුහින වැටීමෙන් නුවරඑළියෙ සාමාන්‍ය ජන ජීවිතයට සිහින් හානියක් සිද්ධ කළා. ගොවීන්ගේ වගාවන්ට මේ අරුමැසි මල් තුහින හතුරෙක් වුණා. වසන්ත උත්සව සමයට අලුතින් දළු, මල් දා පිපෙන ගස්වල නැවුම් බව සංචාරකයන්ගෙ හිත් හොරා ගන්නවා. මේ නිසාම අප්‍රේල්, මැයි මාස දෙක නුවරඑළිය සංචාරක රජ දහනක්. නුවරඑළියට පුංචි එංගලන්තෙ කියන්නෙ මෙන්න මේ අමුතු සීතල නිසයි. අනික් එක නුවරඑළිය සොයා ගත්තෙ එංගලන්ත ජාතිකයන් නිසාත් තමයි නුවරඑළිය පුංචි එංගලන්තෙ වුණේ. කබායක් පොරවන්න තියා හිතන්නවත් බැරි තරම් ගී‍්‍රෂ්ම මේ රටේ පැය කීපයක ගමනකින් කබා දෙක, තුනක් පොරවගෙනවත් සීතලෙන් මිදෙන්න බැරි නගරෙකට යන්න පුලුවන් වීම මහත් විස්මයක් ගෙන දෙන කාරණයක්. අවුරුද්දෙ එක කාලයකට පමණක් නැතිව මුළු අවුරුද්ද පුරාම නුවරඑළියෙ තියෙන සීතල හරිම පුදුමයි. ඒ වගේම ආශ්වාදජනකයි.වරු වැස්සඅප්‍රේල්, මැයි මාසවල ආවොත් නුවරඑළියට වසන්තය. ජූනි, ජූලි මාසවල ආවොත් ගස් කොළන් එකම පැත්තකට නවාගෙන හමන නිරිත දිග මෝසම් සුළඟ සමඟ වැස්ස. ඊට පස්සේ මාස තුනේ තදේටම වහින වරු වැස්ස. දෙසැම්බරයේ ආවොත් නත්තල් කුණාටුව. ඒ කියන්නෙ මද වශයෙන් හමන සුළඟ සමඟ මඳව වසින පිනි වැස්ස. මේ වැස්ස අතිශය සුන්දරයි. හරිම ප්‍රේමාන්විතයි. ජනවාරි මුල් සතියෙත් තවත් වැස්සක් හමනවා. ඇත්තටම ඒ දෙසතියක්. සාමාන්‍ය ව්‍යවහාරෙදි මේ වැස්ස හඳුන්වන්නෙ පොංගල් වැස්ස කියලයි.සෑම වසරකම ජනවාරි මාසෙන් පස්සෙ අදහා ගත නොහැකි තරම් වියළි කාලගුණයක් පවතිනවා. දහවල හම පිච්චෙන තරමේ රස්නයකින් යුක්තයි. නමුත් උදෑසනට පවතින්නෙ අධික සීතලක්.කොපමණ ඇඳුම් ඇන්දත් මදි කියලයි හිතෙන්නෙ. හැන්දෑවත් අයිති සීතලටමයි. රාත්‍රිය ඊටත් වඩා සීතලේ බලපුලුවන්කාරකමට යට වෙලා තියෙන්නෙ.දහවලට ගිනි රස්නෙට පායලා, උදේ, සවස ඇඟ ගැහෙන සීතලක් තිබුණත් මේ වසරෙ ජනවාරි මාසය සියල්ල වෙනස් කළා. තණ පිට්ටනි පුරාවට තුරුලතා වසාගෙන සුදෝ සුදු සේලයක් එලුවා මෙන් මල් තුහින පතිත වෙලා. සාමාන්‍යයෙන් නුවරඑළියෙ වැසියො මේකට මල් තුහිනවත්, හිමවත් කියන්නෙ නෑ. අපි කියන්නෙ අයිස් වැටෙනවා කියලයි.අපි නුවරඑළියට ළඟා වෙද්දිම කාලගුණයේ පැවතුණු වෙනස දැනුනා.සෙල්සියස් අංශක 2.5කට උෂ්ණත්වය පහළ වැටුණු මොහොතකයි අපි නුවරඑළියට ළඟා වුණේ. හිම මිදෙන්න තියෙන්න ඕනා උෂ්ණත්වය සෙල්සියස් අංශක 6 ක් පමණයි. හිම මිදෙන්න පමණක් නෙවෙයි මුළු නුවරඑළියම උහුලාගත නොහැකි සීතලකින් විස්මිත කරන්න මේ කාලගුණය සමත් වෙලා.එස්කිමෝවරුබැලූ බැලූ අත එස්කිමෝවරු වාගේ විසාල සීත කබා ඇඳ ගත්ත අය පමණයි අපි දුටුවේ. යාන්තමින් මුහුණ පමණක් විවර වෙලා. තමන්ගේ ශරීරයම මමියක් වාගේ ඇඳුම්වලින් ඔතා ගත්ත සංචාරකයො කොළ පාටට තියෙන්න ඕනා ගහ කොළ සුදු පාට ගාගෙන ඉන්න හැටි නරඹන්නෙ මහත් කුතුහලයකින්. ගස්වල මල් පිපෙන්න තාමත් පටන් අරන් නැති වුණාට ගස් උඩට වැටුණු සුදු මල් තුහින මල්වල අඩුව පුරවනවා.නිකමට වගේ මල් තුහින ස්පර්ශ කරන්න මගේ හිත මට බල කළා. දෙවරක් නොහිතාම කුඩා පැලෑටියක් සරසලා තිබ්බ මල් තුහිනෙකට මම අත තැබුවා. එක් වරම මාව පසුපසට වීසි වුණා. මගේ අත දැඩි රස්නෙකින් පිළිස්සුණා වාගෙයි දැනුනේ. පාවහන් නොමැතිව මල් තුහින උඩින් ගමන් කරන්න හිතෙනවා නම් දෙවරක්ම ඒ ගැන හිතන්න වෙනවා.ශරීරයට දැනෙන්නෙ හරිම අපහසුවක්. ඒ නිසාම මල් තුහින දෑසින් නරඹලා පමණක් පී‍්‍රති වෙන එක තමයි වඩාත් නුවණක්කාර.නුවරඑළියට පතිත වූ මල් තුහින ගැන විවිධාකාර කතාන්දර අසන්නට ලැබෙනවා. කාලගුණ විද්‍යා දෙපාර්තමේන්තුව නම් කියන්නෙ මල් තුහින පතිත වීමක් නෑ තණ බිස්සෙ, ගස් කොළන් මත තියෙන පිනි කැට අධික සීතල නිසා මිදිලා කියලයි. තවත් අය කියන්නෙ මේ හිමවල ළදරුම අවධිය කියලයි. කෙසේ වෙතත් කළු පැහැති උණුසුම් ඇඳුම් කට්ටලයක් ඇඳගෙන, කළු තොප්පියක් පැළඳගෙන අලුයම වෙලාවක නුවරඑළිය නගරයේ විනාඩි කිහිපයක් ගත කළොත් ඔබේ කළු ඇඳුම ක්‍රමයෙන් සුදු පාටට හැරෙනවා මැජික් එකක් වගේ. මේ තමයි මල් තුහින නැරඹීමෙන් ලබන්න පුලුවන් උපරිම සතුට.වසන්ත සැණකෙලියනුවරඑළියෙ ඇවිත් වික්ටෝරියා උද්‍යානය නැරඹුවෙ නැත්නම් පලක් නෑ ඇත්තටම. අපි ඊළඟට පිටත් වුණේ වික්ටෝරියා උද්‍යානයට. හරිත වර්ණ තුරු වදුළු, එංගලන්තයෙන් ගෙනැවිත් රෝපණය කළ ගස්,වැල්, ඉංගී‍්‍රසි සම්භවයක් ඇති මල් වර්ගවලින් පිරී ඉතිරිලා තියෙන වික්ටෝරියා උද්‍යානය විවේකයෙන්, විනෝදයෙන් කාලය ගත කරන්න කදිම නැවතුමක්. මේ වසරේ වසන්ත සැණකෙලියට නුවරඑළියේ සංචාරයක නිරත වෙන්න අදහසක් තියෙනවා නම් ඔබට හිතේ හැටියට විනෝද වෙන්න වික්ටෝරියා උද්‍යානය මේ දිනවල කඩිමුඩියෙ ලක ලෑස්ති වෙනවා. නවාංගයන් කිහිපයක්ම අලුතින්ම උද්‍යානයට එකතු වෙන්න නියමිතයි. එහි ළමා ක්‍රීඩාංගණයෙ පුංචි කෝච්චියක් ධාවනය කරවන්න හැකි ආකාරයේ කෝච්චි පාරක් තැනෙමින් පවතිනවා. එහි ධාවනය කිරීමට නියමිත පුංචි කෝච්චිය මේ වන විටත් උද්‍යානයට සැපත් වෙලා අවසානයි.ඔබට එහිදී කලක් නානු ඔය සිට නුවරඑළිය හරහා රාගල දක්වා ධාවනය වූ, සංචාරක ආකර්ෂණය දිනාගත් පුංචි කෝච්චිය මතකයට නැඟීම වැළැක්විය නොහැකිමය. ඒ පුංචි කෝච්චිය ධාවනය නතර කිරීමෙන් ඇතිව තිබූ හිඩැස පිරවීමට වික්ටෝරියා උද්‍යානයේ ධාවනය කිරීමට නියමිත පුංචි කෝච්චියට හැකි වන බවටනම් සැකයක් නැත.නුවරඑළිය නගරයේ අන්තය සටහන් කරමින් පිහිටා ඇති ගොල්ෆ් ක්‍රීඩා පිට්ටනිය ඔබ නෙත, සිත තදින්ම පැහැර ගන්නා තවත් ස්ථානයක්. ගොල්ෆ් වළවල් 18 න් සමන්විත පිට්ටනිය නැරඹීමට මොහොතක් හෝ පමා නොවන්න. ගොල්ෆ් ක්‍රීඩා පිට්ටනිය වටා ගමන් කිරීමට මෙන්ම අතොරක් ස්ථානයන්හී ගොල්ෆ්පිටිය මැදින් ගමන් කිරීමටත් ඔබට අවස්ථාව උදා වනු ඇත.වනාන්තරයක් තුළ සංචාරය කරමින් විනෝද වීමේ සිහිනයක් ඔබ තුළ තිබෙනවා නම් ඊට කදිම ස්ථානයක් නුවරඑළිය නගර සීමාවෙ පිහිටලා තිබෙනවා. ඒ ගැල්වේස් ලෑන්ඩ් අභය භූමිය. හරියටම නගරෙ සිට කිලෝ මීටරයක් දුරකින් තමයි මේ අභය භූමිය පිහිටලා තියෙන්නෙ. අපේ රටේ වෙනත් කිසිදු නගර සීමාවක අභය භූමියක් පිහිටලා නෑ. ඒ අතින් මේ අභය භූමිය අංක එක වෙනවා. අනිත් එක මේ තමයි අපේ රටේ තියෙන කුඩාම අභය භූමිය. 2007 වසරේදී ගැල්වේස් ලෑන්ඩ් මෙරට කුඩාම ජාතික වනෝද්‍යානය ලෙස නම් කළා. ඒ නිසාම ගැල්වේස් ලෑන්ඩ් ඉහළ කඳුකරයේ පිහිටවූ පළමු ජාතික වනෝද්‍යානය ලෙස ඉතිහාසයට එකතු වෙනවා. ඉහළ කඳුකර සදාහරිත තෙත් වනාන්තරවලදී පමණක් අත් විඳිය හැකි දුලබ අත්දැකීමක් මෙහිදී ඔබට ලබන්න පුලුවන්.සොහොන් ගැන මතක් කළොත් ඔබට ඇති වෙන්නෙ ටිකක් අමිහිරි හැඟීමක්. නමුත් නුවරඑළිය නගරය ආසන්නයේම ප්‍රකට සොහොනක් පිහිටලා තිබෙනවා. එය පවත්වාගෙන යන්නෙ ශුද්ධ ත්‍රිත්ව දේවස්ථානය මඟින්. නුවරඑළිය නගරයෙ මුල්ම පදිංචිකරුවන් වුණ නුවරඑළිය නගරය මිනිස් ජනාවාසයක් බවට පත් කළ ඉංගී‍්‍රසින්ගේ සොහොන් කොත් පවා මෙහි තිබෙනවා. එහි ඇති සොහොන් කොත් අතරින් සැමුවෙල් බේකර් පවුලේ සොහොන් කොත් අතිශය වැදගත්කමක් දරනවා.සැමුවෙල් බේකර් කියන්නෙ නුවරඑළියට එළවලු, පළතුරු, මල් වර්ග හඳුන්වා දෙමින් ප්‍රථම ගොවිපොළ ආරම්භ කරපු ඉංගී‍්‍රසි ජාතිකයා.ගොවිපොළ ඉදිකිරීමට ඔහුට සහයෝගය දුන් ඔහුගේ සහෝදර ජෝන් කාර්ලන්ඩ් බේකර්ගෙ වගේම බේකර් පවුලෙ තවත් කීප දෙනෙකුගේම සොහොන් කොත් එහි තිබෙනවා. සොහොනක් වුණත් නැරඹීමට සුදුසු ස්ථානයක් ලෙස ශුද්ධ ත්‍රිත්ව දේවස්ථානයේ සොහොන හඳුන්වා දෙන්නෙ මේ හේතු නිසයි.ලවර්ස් ලීප්නුවරඑළියට කිලෝ මීටර් තුනක් පමණ දුරින් කිකිළියාමාන කන්දේ පිහිටි ශාන්තිපුරය මෙරට මුහුදු මට්ටමේ සිට ඉහළින්ම පිහිටා පිහිටි ගම්මානයයි. උස මීටර 223 ක් වන මේ ගම්මානයේ විශේෂත්වය එහි මුදුනේ නුවරඑළිය නැරඹීමට නැරඹුම් ස්ථානයක් ඉදිකර තිබීමයි. එහි සිට බැලූ විට පිදුරුතලාගල කඳු මුදුන ඇත්තේත් අතේ දුරකින් මෙනි.නුවරඑළියේ සිට හාවාඑළියට යාමට ඔබ කාලය වෙන් කරන්න කැමති නම් ප්‍රකට ලවර්ස් ලීප් දිය ඇල්ලත් නැරඹිය හැකියි. පිදුරුතලාගල පර්වත ප්‍රාන්තයේ සිට ඇද හැළෙන මේ දිය ඇල්ල උසින් මීටර 30 ක් පමණ වෙනවා. පිනි වරුසාවකින් අවට පරිසරය තෙත් කරමින් ඇද හැළෙන දිය ඇල්ල ළඟටම ගොස් නරඹන්නත් දැන් පහසුකම් සලසලයි තියෙන්නෙ.සුප්‍රසිද්ධ ග්‍රෙගරි වැව රවුම වටේ ඇවිදිමින් කදිම සැහැල්ලුවක් අත් විඳින්නත් අමතක කරන්න එපා. දැන් ග්‍රෙගරි වැවට ‘සී ප්ලේන්’ ගොඩ බැස්සවීමේ පහසුකමත් ලබා දීලයි තියෙන්නෙ. ග්‍රෙගරි වැව වටේ බෝට්ටු සවාරියක යෙදෙන එකත් ඔබව ආනන්දයට පත් කරාවි.නුවරඑළියට අනෙක් පසින් පිහිටි කන්දේ ඇළ ජලාශය, කන්දේ ඇළ අධ්‍යාපනික වන උද්‍යානය, අඹේවල සත්ත්ව ගොවිපොළ, නවසීලන්ත ගොවිපොළ පමණක් නොවෙයි සුප්‍රසිද්ධ හෝර්ටන් තැන්න සහ ලෝකාන්තය සංචාරකයන් සනසන්නම මඟ බලා ඉන්නවා.ඉතිං මන්ද පමාවක්. මල් තුහින වැටෙන අතරම පුංචි එංගලන්තෙ සවාරියකට කදිම කාලය එළැඹිලා තියෙන්නෙ.විශේෂ ස්තූතිය - සේයාරූ ලබා ගැනීමට සහය වූ එස්. හෙට්ටිආරච්චිට.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201251</link>
    <topic>යාපනයේ ජන ජීවිතඅවුල් කරන්න එපා</topic>
    <author>විජයානි එදිරිසිංහ</author>
    <content>ජනතා විමුක්ති පෙරමුණේ අරගලය යාපනයට ගෙන එන්නට එපා යයි යාපනයේ ජනතාව ඉල්ලා සිටිති.ඒ මගින් යාපනය ජනතාවගේ ජන ජීවිතය අවුල් නොකරන ලෙස ඉල්ලමින් ඊයේ (24) උද්ඝෝෂණයක නියැළුණහ.යාපනයේ ස්ටැන්ලි වීදිය, පවර් හවුස් පාර හරහා වීදි සංචාරය කළ උද්ඝෝෂණ පෙළපාළිය බස් නැවතුම්පල අසලට රැස්වී එහිද පැය කිහිපයක් උද්ඝෝෂණයේ නිරත වූහ. යාපනයේ ධීවර සමිති, බස් සමිති ඇතුළු සමිති සමාගම් ගණනාවක් එම උද්ඝෝෂණය සංවිධානය කර තිබුණි.ඊයේ පෙරවරු 11.00ට පමණ ආරම්භ වූ උද්ඝෝෂණය දහවල් එකට පමණ අවසන් විය.ජනතා විමුක්ති පෙරමුණේ කැරලිකාර කණ්ඩායම් සාමාජිකයන් පසුගිය කාලය පුරා අවස්ථා ගණනාවකදී යාපනයේ ජනතාව පොළඹවා ගනිමින් රජයට එරෙහි උද්ඝෝෂණ සංවිධානය කර තිබුණි. ජාත්‍යන්තර කොටි ජාලයේ කොන්ත්‍රාත්තුවක් මත ජ. වි. පෙ. කැරලිකාර කණ්ඩායම් සාමාජිකයෝ උතුරේ තරුණ පිරිස් රජයට එරෙහිව පෙළගැසීමේ කුමන්ත්‍රණයක යෙදීමට උත්සාහ කරති. යාපනයේ ජනතාව එම තත්ත්වය තේරුම් ගෙන ජ. වි. පෙ. ට එරෙහිව මෙසේ උද්ඝෝෂණය කළහ.යාපනයේ ජනතාව දැන් ඉතා සන්සුන් ජීවිත ගතකරති. විශ්වවිද්‍යාල, පාසල් දරුවන් නිදහසේ ඔවුන්ගේ කටයුතුවල යෙදෙති. පුනරුත්ථාපනය වූ කොටි සාමාජිකයන්ද ස්වයං රැකියාවල යෙදෙන බව කියන යුද හමුදාව ජ. වි. පෙ. ඔවුන්ගේ ජීවිත අවුල් කිරීමට කරන උත්සාහයට එරෙහිව මෙසේ විරෝධතාවයක් පැවැත්වූ බවද කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201252</link>
    <topic>මෑතකදී පත්වීම් ලදවෛද්‍යවරු 72ක් නොදන්වාවිදේශ ගතවෙලා</topic>
    <author>සිතාරා සේනානි</author>
    <content>සෞඛ්‍ය අමාත්‍යංශය අවසන් වරට පත්වීම් ලබා දුන් වෛද්‍ය කණ්ඩායමට අයත් වෛද්‍යවරුන් හැත්තෑ දෙදෙනෙක් අමාත්‍යංශයටත් නොදන්වා විදේශගත වී ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.මෙසේ විදේශගත වන වෛද්‍යවරුන් ඇතැම් විට එම රටේම පදිංචි වී ජීවිත කාලයටම යළි ශ්‍රී ලංකාවට නොපැමිණෙන බවත් ඇමැතිවරයා පවසයි.මෙරට වෘත්තීයවේදීන්ගේ දැනුම හා හැකියාව විදේශ වෙළෙඳපොළට බෙහෙවින් වටිනා බව පෙන්වා දෙන ඇමැතිවරයා, එසේ වුවත් එම දැනුම විදේශවලට ලබා දිය යුත්තේ අපේ රටේ වැඩකටයුතු කඩාකප්පල් කරමින් නොවන බවත් කියයි. ක්‍රීඩා හා ශාරීරික ව්‍යායාම නිසා සිදුවන අනතුරු පිළිබඳ කරුණු සාකච්ඡා කිරීම සඳහා කොළඹ බෞද්ධ සංස්කෘතික මධ්‍යස්ථානයේ පෙරේදා (23) පැවැති වැඩමුළුවකදී ඇමැතිවරයා මේ බව පැවැසීය.වෛද්‍ය සිසුවකු එම්. බී. බී. එස්. උපාධිය සම්පූර්ණ කර විශ්ව විද්‍යාලයෙන් එළියට පැමිණ රටටත් නොකියා, සෞඛ්‍ය අමාත්‍යංශයටත් නොකියා, ඇතැම් විට ගෙදරටත් නොකියා පිටරටකට ගිය විට විශ්ව විද්‍යාලයේ අවුරුදු පහට අමතරව පළමුවැනි ශ්‍රේණියේ සිට පාසල් අධ්‍යාපනය අවසන් කරන තෙක් නිදහස් අධ්‍යාපනය ලබා දීමට මේ රටේ ජනතාව හා රජය කළ ආයෝජනයේ ප්‍රතිඵල රටට අත් නොවන බවත් ඇමැතිවරයා මෙහිදී පෙන්වා දුන්නේය.එකී ආයෝජනයේ ප්‍රතිඵල අනිවාර්යයයෙන්ම රටට අත්විය යුතු බව ද හෙතෙම අවධාරණය කෙළේය.මෙරට භෞත චිකිත්සකවේදීන් ගත්විට රටට අවශ්‍ය ප්‍රමාණය තවමත් බිහිවී නොමැති බව පෙන්වා දුන් ඇමැතිවරයා ඔවුන්ගේ විශාල අඩුවක් පවතින බවද පෙන්වා දෙයි. දැනුම වෙළෙඳපොළ හොඳින් හඳුනාගෙන ලොවට අවශ්‍ය උගතුන් බිහි කළ යුතු බව පෙන්වා දුන් ඇමැතිවරයා, එවිට රටට කීර්තිය හා විදේශ විනිමය ලැබෙන බව ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201253</link>
    <topic>වසර 5ක සේවා කාලයක් ඇති සියලුම හෙදියන්ට උතුරේ සේවය අනිවාර්යයි</topic>
    <author>සන්ධ්‍යා කරුණාරත්න</author>
    <content>උතුරු පළාතෙන් බැහැරව හෙද සේවාවේ වසර පහක සේවා කාලයක් සම්පූර්ණ කර ඇති සියලුම හෙද හෙදියන් උතුරු පළාතේ සේවයේ යෙදවීම අනිවාර්ය කිරීමට සෞඛ්‍ය අමාත්‍යාංශය තීරණය කර ඇත.එම ප්‍රදේශයේ රෝහල්වල පවතින හෙද හිඟය සැලකිල්ලට ගනිමින් සෞඛ්‍ය අමාත්‍යාංශය මේ තීරණය ගෙන තිබේ.විශේෂයෙන්ම උතුරු පළාතේ රෝහල්වල පවතින හෙද හිඟයට විසඳුමක් ලෙස හෙද පුහුණුව සඳහා උතුරු - නැඟෙනහිර පළාත්වලින් පමණක් විද්‍යා විෂය ධාරාව හදාරා උසස්පෙළ සමත්වූවන්ට අමතරව කලා හා වාණිජ විෂය ධාරාවන් හදාරා උසස්පෙළ සමත්වූවන්ද හෙද පුහුණුවට බඳවා ගැනීම පසුගිය කාලයේ දි සිදුකෙරිණ.සෞඛ්‍ය අමාත්‍යාංශයට එසේ කිරීමට සිදුවූයේ පසුගිය කාලයේ උතුරු නැඟෙනහිර පළාතේ පැවැති යුද ගැටුම් හේතුවෙන් එහි දරුවන්ට නිසි ලෙස අධ්‍යාපන කටයුතු හැදෑරීමට අවස්ථාවක් නොතිබූ නිසා ය. එම නිසා විද්‍යා විෂය ධාරාවෙන් පමණක් උසස්පෙළ සමත්වූවන් බඳවා ගැනීමෙන් පමණක් එම ප්‍රදේශවල පවතින හෙද හිඟය මඟ හැරීමට නොහැකි විය.මේ ප්‍රතිපත්තියට එක්තරා වෘත්තීය සමිතියක් විරෝධතා දැක්වීම නිසා විද්‍යා විෂය ධාරාව හැර වෙනත් විෂය ධාරාවලින් හෙද පුහුණුව සඳහා බඳවා නොගැනීමට අමාත්‍යාංශය තීරණය කරන ලදී. ඊට විකල්පයක් ලෙස දැනට උතුරු නැඟෙනහිර ප්‍රදේශවල පවතින හෙද හිඟය සැලකිල්ලට ගනිමින් හා එම ප්‍රදේශවල ජනතාවගේ සෞඛ්‍ය තත්ත්වයන් නංවාලීම රජයේ වගකීමක් බවත් අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201258</link>
    <topic>තැපැල්පති ඉල්ලා අස්වෙන්න තීරණය කරයි</topic>
    <author>උපාලි කරුණාරත්න</author>
    <content>රජය සහ විෂයභාර ඇමැතිවරයා අපහසුවට පත් නොකර තමා ඕනෑම මොහොතක තනතුරින් ඉවත් වීමට සූදානම් බව තැපැල්පති එම්. කේ. බී. දිසානායක මහතා ‘දිනමිණ’ට පැවැසීය. තමා මේ වනවිට වෙනත් තනතුරක් සඳහා ඉල්ලුම් කර ඇති බවද තැපැල්පතිවරයා කීය.උපවාස කරමින්, පොල් ගසමින් තමාට ඉවත්වන ලෙස බලකරමින් වෘත්තීය සමිති එකමුතුව කරන වැඩ සටහනින් රජය, ඇමැතිවරයා සහ තැපැල් සේවා අමාත්‍යාංශ ලේකම්වරයා අපහසුවට ලක් වන බැවින් තමා තැපැල්පති තනතුරින් ඉවත්වීමට තීරණය කළ බව එම්. කේ. බී. දිසානායක මහතා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201259</link>
    <topic>හිර ගෙදර ගැටුම ගැනපරීක්‍ෂණ පවත්වන්නට කමිටුවක්</topic>
    <author>බුද්ධිකා ඉඹුලාන සහ භක්ති මෙන්ඩිස්</author>
    <content>මැගසින් බන්ධනාගාරයේ රැඳවියන් සහ බන්ධනාගාර නිලධාරීන් අතර ඊයේ (24) ඇතිවූ ගැටුම පිළිබඳ පුළුල් පරීක්ෂණයක් ඇරැඹීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා කමිටුවක් පත් කර තිබේ.එම අමාත්‍යාංශයේ අතිරේක ලේකම් බී. කේ. එස්. රවින්ද්‍ර, නීති උපදේශක ලලිත් අන්ද්‍රාහන්දි මහත්වරුන්ගේ ප්‍රධානත්වයෙන් සහ බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහතාගේ අධීක්ෂණයෙන් යුත් මේ කමිටුව මගින් ඊයේ (24) සිදුවීම පිළිබඳව කඩිනම් වාර්තාවක් ඇමැතිවරයා වෙත භාර දීමට නියමිත ය.වෙඩි තැබීම සඳහා අවසර ලබාදීම, ගැටුම සමතයකට පත් කිරීමේ සැලසුම, දෙපාර්ශවයටම සිදුවූ තුවාල හා දේපළ හානි ඇතුළු කරුණු රැසක් පිළිබඳ සවිස්තර වාර්තාවක් ලබාදෙන්නැයි ඇමැතිවරයා මෙම කමිටුවට නියෝග කළ බව අමාත්‍යාංශ ලේකම් ඒ. දිසානායක මහතා ‘දිනමිණ’ ට කීය. මෙම කමිටුව සිද්ධිය පිළිබඳ අදාළ පාර්ශ්වයන් ගෙන් ප්‍රකාශ ලබා ගැනීමට ද නියමිතය.මේ අතර බන්ධනාගාර රැඳවියන්ගේ ඥාතීන් විසින් රැගෙන එන ආහාර පාන නව මැගසින් බන්ධනාගාරයට ගෙන ඒමට බන්ධනාගාර අධිකාරිවරයා විසින් අවස්ථාවක් ලබා නොදෙන බව බන්ධනාගාර රැඳවියන් පවසති. ඉරිදා දිනයේ සිය ඥාතීන් හමුවීමට අවසර ලබා නොදීමට ද නව අධිකාරිවරයා විසින් තීරණය කර ඇතැයි ද රැඳවියෝ පවසති. මෙම අධිකාරිවරයාගේ නීති රීති ඉතා දැඩි බැවින් ඔහුව මාරු කර හරින ලෙස තමන් රජයෙන් ඉල්ලා සිටින බවද ඔවුහු සඳහන් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201254</link>
    <topic>සැකකරුවන් උසාවියෙන් ගෙන යද්දීජනතාව පොල් ගසා ශාප කරති</topic>
    <author>බලපිටිය සමූහ – දිලිප් නිශ්ශංක</author>
    <content>කරන්දෙණිය රෝහලේ වෛද්‍ය ප්‍රියංක ප්‍රසාද් ජයසිංහ මහතාගේ ඝාතනය සම්බන්ධයෙන් රජයේ රස පරීක්‍ෂක වාර්තාව ඉදිරිපත් කිරීමෙන් පසුව වැඩිදුර වාර්තා ඉදිරිපත් කරන ලෙස නියෝග කරමින් වැඩිදුර විභාගය මේ මස 31 වැනි දින දක්වා කල් තබන ලෙස බලපිටිය මහේස්ත්‍රාත් අසංක බෝදරගම මහතා ඊයේ (24) නියෝග කෙළේය.මෙසේ යළි රිමාන්ඩ් බන්ධනාගාර ගතකරන ලද්දේ කරන්දෙණිය බොරකන්ද වෛද්‍ය රසායනාගාර හිමිකරු කේ. ඩී. චින්තන රුවන් ජයසේන, යුද හමුදා කපිතාන්වරයකු වන ඇල්පිටිය කුරුඳුගහහැතැප්මේ පදිංචි වයි. ඩී. චන්දන වික්‍රමසිංහ, යුද හමුදා කෝප්‍රල්වරුන් වන මීටියාගොඩ පදිංචි එස්. එච්. ශාන්ත ද සිල්වා, එස්. එම්. ජයලත් ද සිල්වා සහ ඔත්තුකරු බව කියන තුන්වැනි සැකකරු ඩී. විජිත් ආනන්ද ද සොයිසා නමැති සැකකරුවන් පස්දෙනාය.කරන්දෙණිය දිසා රෝහලේ වෛද්‍ය ප්‍රියංක ප්‍රසාද් ජයසිංහ මහතාගේ ඝාතනය සම්බන්ධයෙන් විභාගය ඊයේ (24) අටවන වරටත් පැවැත්වුණි.කළුතර බන්ධනාගාරයේ සිට වෙනදා වෑන් රථයකින් රැගෙන ආ සැකකරුවන් පස් දෙනා නිල් පැහැති බස් රථයකින් රැගෙන විත් බන්ධනාගාර නිලධාරීන්ගේ දැඩි රැකවල් මැද ඊයේ උදෑසන බලපිටිය අධිකරණයේ බන්ධනාගාර සිර මැදිරියේ රඳවා තැබීය.නඩු විභාගය දැක බලාගැනීම සඳහා කරන්දෙණිය ප්‍රදේශයෙන් පැමිණි ජනතාවට අධිකරණ භූමියට පැමිණීමට අවස්ථාව ලබා දී තිබුණි.ඊයේ පෙරවරු 9.30 ට පමණ බලපිටිය මහේස්ත්‍රාත් අධිකරණයේ කටයුතු ආරම්භ විය. දිනයට නියමිත බෙන්තර, අහුන්ගල්ල පොලිස් ස්ථානවල නඩු කිහිපයක් විභාගයට ගැනීමෙන් පසුව අධිකරණ භූමියේ තිබෙන සිර මැදිරියේ රඳවා සිටි කරන්දෙණිය වෛද්‍යවරයා ඝාතනයේ සැකකරුවන් පස් දෙනා මහේස්ත්‍රාත්වරයා ඉදිරියට පමුණුවන ලදී.වෛද්‍ය ජයසිංහ මහතාගේ නඩුව සහබන්ධයෙන් රහස් පොලිසියේ ජ්‍යෙෂ්ඨ නිලධාරියකු කියා සිටියේ අද දින රස පරීක්‍ෂක වාර්තාව ඉදිරිපත් කළ බවයි.වැඩිදුර වාර්තා ඉදිරිපත් නොකිරීම නිසා කරුණු සැලකිල්ලට ගත් බලපිටිය මහේස්ත්‍රාත් බෝදරගම මහතා වැඩිදුර විභාගය මේ මස 31 දා දක්වා කල් තැබීය. රන්දෙණිය ප්‍රදේශයේ සිට පැමිණ සිටි සියයකට ආසන්න පිරිසක් ගාලු පාරේ රැඳී සිට සැකකරුවන් කළුතර බන්ධනාගාරය වෙත රැගෙන යන අවස්ථාවේ පොල් ගසා ශාප කළේය.නීතිඥ ලෙස්ලි ජයසිංහ, මාධව ලොකුසූරිය යන මහත්වරු පැමිණිලි පාර්ශ්වය වෙනුවෙන් පෙනී සිටියහ. සැකකරුවන් වෙනුවෙන් කිසිදු නීතිඥයකු අධිකරණය හමුවේ පෙනී සිටියේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201255</link>
    <topic>කුරුණෑගල නළ ජලයේ කුඩා පණු විශේෂයක්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ජාතික ජල සම්පාදන හා ජලාපවහන මණ්ඩලය මගින් කුරුණෑගල නගරයට සපයනු ලබන පානීය ජලයෙහි ඇසට නොපෙනෙන කුඩා පණු විශේෂයක් රසායනාගාර පරීක්‍ෂණයකින් අනතුරුව සොයාගෙන ඇත.කුරුණෑගල රන්තලිය වැවේ ජල අපිරිසුදුතාව පිළිබඳව කරන ලද පැමිණිල්ලක් අනුව ජල සාම්පලයක් රසායනාගාර පරීක්‍ෂණයකට ලක්කිරීමෙන් පසු මේ ක්ෂුද්‍ර ජීවී විශේෂය සොයා ගෙන ඇත.කුරුණෑගල නගරයට ජලය සපයන ස්වභාවික ජල උල්පතක් වන තැන්පාන ජලාශය ඉස්මත්තේ ජල මූලාශ්‍ර සිඳී යාම නිසා ජල මණ්ඩලය මගින් වැව් ජලය උපයෝගි කර ගැනීමේ හේතුවෙන් පානීය ජලය මේ අයුරින් අපිරිසුදු වී ඇති බැව් කියති.කුරුණෑගල නගරය වටා ඇති කඳු මුදුන්වල ඇති ස්වභාවික ජල උල්පත් ප්‍රයෝජනයට ගැනීම කෙරෙහි මණ්ඩලයේ අවධානය යොමුවිය යුතු බැව් නගරවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201256</link>
    <topic>අනියම් සම්බන්ධයක් පවත්වන බවට බිරිය ගැන සැක සිතූ සැමියා</topic>
    <author>සිරන්ජනි කුමාරි</author>
    <content>අනියම් සබඳතාවක් පවත්වන බවට සැක සිතා සිය බිරියගේ රහස් ප්‍රදේශයට පෙට්‍රල් දමා ගිනි තැබීමේ සිද්ධියකට අධිකරණයට ඉදිරිපත් කළ සැකකරුවෙකු ලබන මස 08 වන දින දක්වා රක්‍ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් ප්‍රහර්ෂා වීරසිංහ මහත්මිය නියම කළාය.කොළඹ ප්‍රදේශයේ තරු පහේ හෝටලයක සේවය කරන සැකකරු ඉකුත් (12) වන දින සිය බිරියට මෙලෙස පෙට්‍රල් වත් කර ගිනි තබා තිබේ.මිනී මැරීමට තැත් කිරීමේ චෝදනාව යටතේ පොලිසිය අධිකරණයට කරුණු වාර්තා කර තිබිණි.බරපතල පිළිස්සීම් තුවාල ලැබූ බිරිය කොළඹ ජාතික රෝහලේ නේවාසිකව ප්‍රතිකාර ලබන බවට පොලිසිය අධිකරණයට දැන්විය.ඉකුත් 12 වන දින රාත්‍රි 7.00 ට පමණ නිවසට පැමිණි සැකකරු නිවසේ ප්‍රධාන ට්‍රිප් ස්විචය විසන්ධි කොට කාමරයක් තුළට බිරිය දමා ඇඳුම් ගලවා රහස් ප්‍රදේශයට පෙට්‍රල් වත්කර ලයිටරයෙන් ගිනි අව්ලා ඇත.පසුව බිරියගේ කෑ ගැසීමට රොක් වූ අවට පිරිස ඇය රෝහල් ගත කර තිබිණ.සැකකරු අත්අඩංගුවට ගන්නා අවස්ථාවේ දී තවත් පෙට්‍රල් පිර වූ කෑන් තිබූ බවත් ඇයට සැකකරු මෙසේ ගිනි තබා ඇත්තේ ඇය අනියම් ඇසුරක් පවත්වන බවට සැකයක් ඇති වීම නිසා යැයි පොලිසිය අධිකරණයට දැන් වීය.වැල්ලම්පිටිය පොලිසියේ පොලිස් පරීක්‍ෂක සමීර, 51910 සිසිර, 4414 චන්ද්‍රසිරි යන අය සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=n1201257</link>
    <topic>හන්තාන කඳු මුදුනේ ගිනි තැබීම් බහුල වෙලා</topic>
    <author>මහනුවර දකුණ විශේෂ ආර්. එම්. රත්නායක</author>
    <content>කන්ද උඩරට ප්‍රදේශවල මේ දිනවල පවතින දැඩි නියඟයත් සමඟ ඓතිහාසික හන්තාන කඳුවැටියේ කැළෑ රොදේ ජීවත්වන වැලිමුවන්, වල් ඌරන් වැනි සතුන් කොටුකර ගැනීමට දිනපතා ගිනිතැබීම් සිදු කිරීමට ඇතැම්හු මේ දිනවල නියැලී සිටිති.මේ ගිනිතැබීම් නිසා හන්තාන කඳු ශිඛරයේ සිට කඳු ප්‍රාන්තයේ ගම් බිම් මැදින් ගලා බස්නා ඇළ දොළවල්හි ජලය අන්තයටම හිඳෙන්නට පටන් ගෙන ඇති නිසා හිඟුල, ජානිංගමුව, කළුගමුව, දොළුව, ගනේගොඩ යන ප්‍රදේශවල ගොඩ මඩ ගොවිතැන්වලට ද බලවත් තර්ජනයක් වී ඇතැයි ගොවීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201251</link>
    <topic>හෙරොයින් ළඟ තබාගත් පකිස්තානු ජාතික සිවුදරු පියාට ජීවිතාන්තය දක්වා සිර දඬුවම්</topic>
    <author>මීගමුව විශේෂ එච්. ප්‍රනාන්දු</author>
    <content>හෙරොයින් ළඟ තබා ගැනීම ඇතුළු චෝදනා දෙකකට වරද පිළිගත් පකිස්තානු ජාතික සිවු දරු පියකුට මීගමුව මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා වූ සිර දඬුවම් නියම කෙළේය.පාකිස්තානයේ පදිංචි මොහොමඩ් අබ්දුල් ගතී (54) නැමැත්තාට මෙසේ දඬුවම් නියම විය.විත්තිකරු මේ හෙරොයින් සඟවා තිබුණේ පාවහන් යුගළ තුළයි. 2006 දෙසැම්බර් මස 19 වැනි දින හෝ ඊට ආසන්න දිනකදී මේ අධිකරණ බල සීමාවේදී එනම් කටුනායක ගුවන් තොටුපළින් හෙරොයින් ග්‍රෑම් 163ක් ළඟ තබාගන්නා ලදැයි ද, එදින හෙරොයින් ජාවාරම් කරන ලදැයිද විත්තිකරුට එරෙහිව නීතිපතිවරයා චෝදනා නගා තිබිණි.විත්තිකරු මේ හෙරොයින් ශ්‍රී ලංකාවට ගෙනැවිත් තිබුණේ පාකිස්තානයේ සිටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201252</link>
    <topic>නොමිලේ දෙන ඇස් කණ්ණාඩි ගැන ප්‍රවේශමෙන්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>වයඹ පළාතේ ජනතාවට රාජ්‍ය නොවන සංවිධාන ලබාදෙන ඇස් කණ්ණාඩි කල්පැන ගිය ඇස් කණ්ණාඩි හේතුවෙන් ගැටලුකාරී තත්වයක් පැන නැගී ඇති බව වයඹ පළාත් සමාජ සේවා හා සමාජ සුබසාධන ඇමැති ගුණදාස දෙහිගම මහතා පැවැසීය.පසුගිය වසරේ සිට මේ දක්වා සමාජ සේවා හා සමාජ සුබසාධන අමාත්‍යාංශය හරහා වයඹ පළාතේ 10000කට ආසන්න පිරිසකට ඇස් කණ්ණාඩි ලබාදී ඇත.ව්‍යාජ ආයතනවලින් ඇස් කණ්ණාඩි ලබාදීමේ හේතුවෙන් ඇස්වල අතුරු ආබාධ හටගන්නා බැව් පැවැසූ පළාත් ඇමැතිවරයා, මේ තත්වය අවම කිරීම සඳහා වැඩපිළිවෙළක් ආරම්භ කොට තිබෙන බවත් ඒ සඳහා නවීන අලුත්ම ඇස් කණ්ණාඩි ලබාදීමට කටයුතු සලසා තිබෙන බවද කීය.රාජ්‍ය නොවන සංවිධානවලින් පරීක්ෂාවට ලක් නොකර ලබාදෙන ඇස් කණ්ණාඩි ලබා ගැනීමෙන් වළකින ලෙසත් මේ සඳහා රජය රුපියල් ලක්ෂ 20ක් වැයකොට තිබෙන බවත් පළාත් ඇමැති ගුණදාස දෙහිගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201253</link>
    <topic>මරදාන දක්වා ධාවනය කෙරෙනශීඝ්‍රගාමී දුම්රිය ප්‍රමාදයි</topic>
    <author>කළුතර සමූහ දිවාකර මොහොට්ටි</author>
    <content>කළුතර සිට මරදාන දක්වා ධාවනය වන ශීඝ්‍රගාමී දුම්රිය ප්‍රමාද වී ධාවනය වන බව මගීහු කියති.මේ නිසා කාර්යාලීය සේවකයනට වේලාවට රාජකාරි සඳහා යෑමට නොහැකි වී තිබේ.මේ තත්ත්වය කඩිනමින් මගහැරවීමට දුම්රිය පාලක කොටස්වල අවධානය යොමු විය යුතු බව මගීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201254</link>
    <topic>ගලගෙදර - වැල්මිල්ල අධි බලැති විදුලි රැහැනින් මාරක අනතුරු</topic>
    <author>හොරණ සමූහ - බන්ධුල ආර්.ගුලවත්ත</author>
    <content>විධිමත්ව පවත්නා අධි බලැති විදුලි රැහැන් ගැටීමක් නිසා පසුගියදා තලගලකන්ද වත්තේ මුරගේ අබරන් නැමැති (80) අය මරණයට පත්ව ඇත.ගසක් කපා බිම දැමීමේදී අධි බලැති විදුලි රැහැන්වල ගැටීමෙන් මේ අනතුර සිදුවී ඇත.මියගිය අයගේ මරණය පිළිබඳ පරීක්ෂණය හොරණ හදිසි මරණ පරීක්ෂක සුමේධ ගුණවර්ධන මහතාගේ මෙහෙයවීමෙන් හොරණ දී පැවැත්විණි. විදුලි සර වැදීමක් නිසා මේ මරණය සිදුවූ බව අධිකරණ වෛද්‍ය නිලධාරි බන්ධුල මහතා පැවැසීය.පාදුක්ක ගලගෙදර මෙහෙයුම් මධ්‍යස්ථානයේ සිට වැල්මිල්ල දක්වා මේ අධි බලැති විදුලි රැහැන් ඇද ඇත. වෙල්යායේ දී අදින ලද උස ප්‍රමාණයට ම තලගල කන්දවත්ත ප්‍රදේශයේද විදුලි රැහැන් ඇද ඇතැයි ප්‍රදේශවාසීහු කියති.මේ සිද්ධිය වූ ප්‍රදේශය කඳු සහිත ඉඩමකි. අධි බලැති විදුලි රැහැන් අදින ලද මේ ප්‍රදේශය කැළෑබද පෙදෙසක්ව තිබුණු අතර දැනට එම ඉඩම් එළි පෙහෙළිකර ගොවිතැන් කර ඇත.ඒ ප්‍රදේශයේම තලගලකන්දවත්ත අතුරු මාර්ගයේ අධි බලැති විදුලි රැහැන්වලට සම්බන්ධ ට්‍රාන්ස්පෝමරය පිහිටා ඇත. ට්‍රාන්ස්පෝමරය වටා ආරක්ෂිත වැටක් ද නැත. එතැනින් නිතරම ප්‍රදේශවාසීහු එහා මෙහා ගමන් කරති. එම ස්ථානයේ ගවයන් ගැට ගසන අවස්ථාද ඇතැයි ප්‍රදේශවාසිහු පවසති.මේ ට්‍රාන්ස්පෝමරය වටා ආරක්ෂිත වැටක් ඉදිකරන්නට අදාළ බලධාරින්ගේ අවධානය යොමු කරන ලෙස මොරගහහේන පොලිසියට හොරණ හදිසි මරණ පරීක්ෂක සුමේධ ගුණවර්ධන මහතා උපදෙස් දී ඇත.තවත් අනතුරක් සිදුවන්නට මත්තෙන් මේ සම්බන්ධව අදාළ බලධාරින්ගේ අවධානය යොමු කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201255</link>
    <topic>උසාවියට නොගැලපෙන ඇඳුමින් පැමිණිගල්ගමුවේ කතකට විනිසුරුගෙන් අවවාද</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>අධිකරණය ටීටර් මඩුවක් නොවේ. නැවත උසාවියට පැමිණෙන විට තමාට සුදුසු (ගැලපෙන) ඇඳුමකින් සැරසී පැමිණිය යුතුයි. එසේ නොපැමිණියොත් අධිකරණය හෑල්ලුවට ලක් කිරීමේ චෝදනාව යටතේ තමා රිමාන්ඩ්බාරයේ තබන බැව් කුරණෑගල මහාධිකරණ විනිසුරුවරයා පැමිණිල්ලේ සාක්කි කාරියකට අවවාද කරමින් විවෘත අධිකරණයේදී කියා සිටියේය.අතවරයකට ලක්වූ 22 හැවිරිදි තරුණියක් තමාට සිදුවූ විපත සම්බන්ධයෙන් සාක්කි දීම සඳහා ඇයට නොගැලපෙන ඇඳුමකින් සැරසී සාක්කි කූඩුවේ පෙනී සිටි අවස්ථාවේදී එසේ කියා සිටියේය.ගල්ගමුව මහානාන්නේරියේ 22 හැවිරිදි තරුණියක් ගල්ගමුව පොලිසියේ පොලිස් නිලධාරියකුට එරෙහිව මේ නඩුව ගොණුකර තිබුණි.පැමිණිල්ල මෙහෙයවූ රජයේ නීතිඥ මහතා විසින් නගන ලද හරස් ප්‍රශ්නවලට උත්තර දුන් සාක්කිකාරිය මෙසේ කියා ඇත.විත්තිකරු තමාව විවාහ කර ගන්නවාය කියා කීප වතාවක්ම තමන් සමග අඹු සැමියන් ලෙස සිටි බවයි. පසුව ඔහු විවාහ වූ අයෙක් බව දැනගත් බවත් දැන් ඔහු වෙනත් ප්‍රදේශයකට ස්ථාන මාරුවක් ලබාගෙන ගොස් ඇති බවත් පැවැසුවාය.සාක්කි සටහන් කර ගැනීමෙන් අනතුරුව පැමිණිලි කාරිය ඇමතූ විනිසුරුවරයා නැවත අධිකරණයට පැමිණෙන විට උප්පැන්න සහතිකයේ පිටපතක් හා තමාට ගැලපෙන ඇඳුමකින් සැරසී අධිකරණයට පැමිණෙන ලෙසට උපදෙස් දෙමින් නඩුකරය වැඩිදුර පරීක්ෂණය සඳහා කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201256</link>
    <topic>ඉංගිරිය සිසුන්ට පාසල් උපකරණ  </topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>අඩු ආදායම්ලාභී පවුල් වල සිසුන්ට පාසල් පොත්, පාසල් බෑග් ඇතුළු පාසල් උපකරණ බෙදා දීමට ඉදිරිපත් වූ හිමි නමක් පිළිබඳ පුවතක් පසුගියදා ඉංගිරිය ප්‍රදේශයෙන් වාර්තා වේ.මේ පොත් බෙදාදීම සිදු කරන ලද්දේ ඉංගිරිය, සුදම්පාය ධර්මායතනාධිපති බෝකුන්දර කුසලධම්ම හිමියන් විසිනි.මේ සඳහා සංවිධානය කරන ලද උත්සවයක් ඉංගිරිය, සුදම්පාය විහාරස්ථානයේදී පසුගියදා පැවැත්වුණු අතර, එහි ප්‍රධාන ආරාධිත අමුත්තා වශයෙන්, යහපාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක, කළුතර දිස්ත්‍රික් පාර්ලිමේන්තු මන්ත්‍රි විදුර වික්‍රමනායක මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201257</link>
    <topic>අත්තනගල්ල-දඩගමුවවැව පාර අබලන්</topic>
    <author>අත්තනගල්ල විශේෂ ජයවීර සුගතපාල</author>
    <content>අවුරුදු 20කට අධික කාලයක් තිස්සේ කිසිදු ප්‍රතිසංස්කරණයකට භාජනය නොවූ බව කියන අත්තනගල්ල ප්‍රාදේශීය සභා බල ප්‍රදේශයේ දඩගමුව වැව පාර මේ වන විට දැඩි අබලන් තත්තවයක පවතී.කළගෙඩිහේන – වේයන්ගොඩ ප්‍රධාන මාර්ගයේ දඩගමුව මංසන්ධියෙන් සියනෑ අධ්‍යාපන පීඨය, විද්‍යාලෝක විද්‍යාලය අත්තනගල්ල දිසා අධිකරණය, මල්වත්ත ආයෝජන ප්‍රවර්ධන කලාපය සහ ආදාහනාගාරයට පිවිසීමට ඇති කෙටිම මාර්ගය වන මෙය තවදුරටත් කල්ගත නොකර ප්‍රතිසංස්කරණය කර දෙන ලෙස ප්‍රදේශයේ ජනතාව වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201258</link>
    <topic>මන්ද මානසික කතට අතවර කළ දෙදරු පියාට ඇප</topic>
    <author>මල්වාන සමූහ මහානාම විතානගේ</author>
    <content>පැපිලියවල ප්‍රදේශයේ මන්ද මානසික කාන්තාවකට අතවර සිදු කිරීම සම්බන්ධව චෝදනා ලැබූ දෙදරු පියෙකු රුපියල් පනස් දහසක ශරීර ඇපයක් හා රුපියල් දස දහසක මුදල් ඇපයක් මත මුදාහැරීමට පූගොඩ මහේස්ත්‍රාත් හා අතිරේක දිසා විනිසුරු ඩී. එල්. පි‍්‍රයන්ත මහතා නියම කළේය.පැපිලියවල ප්‍රදේශයේම පදිංචිකරුවකට මෙසේ මුදල් හා ශරීර ඇප නියම කෙරිණි.කිරිදිවැල පොලිසියේ සැරයන් වීරසිංහ මහතා පැමිණිල්ල මෙහෙයවූ අතර සැකකරු වෙනුවෙන් නීතීඥ සංජය රණතුංග මහතා පෙනී සිටියේය.වැඩිදුර විභාගය ලබන මාර්තු මස 24 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r1201259</link>
    <topic>සැමියාට කොස්සකින් පහරදීඝාතනය කළ කත රිමාන්ඩ්</topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>තම සැමියාට කොස්සකින් පහරදීම නිසා ඔහුගේ මරණය සිදු කරන ලද බවට චෝදනාවට සැකපිට අධිකරණය හමුවට පමුණුවන ලැබූ කාන්තාවක් රක්‍ෂිත බන්ධනාගාර ගත කරන ලෙසට හොරණ මහේස්ත්‍රාත් මහින්ද රණසිංහ මහතා විසින් නියම කළේය.විත්තිකාරිය සහ ඇයගේ සැමියා අතර ඇතිවූ බහින් බස් වීමක් දුරදිග ගොස් ඇතිවූ මෙම කොසු ප්‍රහාරයේදී එම පුද්ගලයා රෝහල්ගත කරන ලද බවට පොලිසියට සාක්‍ෂි ලැබී ඇති අතර ඒ අනුව ඔහුගේ මරණය මෙම කොසු පහර හේතුවෙන් සිදු වන්නට ඇති බවට පොලිසිය සැක කරයි.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි අපරාධ අංශයේ ස්ථානාධිපති කේ. ජී. විජේරත්න , පොලිස් පරීක්‍ෂක ටී. එන්. සිල්වා ඇතුළු නිලධාරීන් කණ්ඩායමක් විසින් සිද්ධියට අදාළ වැඩිදුර විමර්ශන කටයුතු සිදුකරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r12012510</link>
    <topic>මිනුවන්ගොඩ අත්තනගලු ඔය අසලහොර මත්පැන් තිප්පොළ වටලයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>මිනුවන්ගොඩ පොලිස් බල ප්‍රදේශයේ කලවාන ග්‍රාම සේවා වසමේ අත්තනගලු ඔයෙහි අතු ගංගාවක් ආශි‍්‍රතව කැලෑබද ප්‍රදේශයක කාලාන්තරයක් තිස්සේ ඉතා රහසිගතව මහා පරිමාණයෙන් පවත්වා ගෙන ගිය නීතිවිරෝධී මත්පැන් තිප්පොළක් වැටලූ ගම්පහ මූලස්ථාන පොලිසියේ නිලධාරීන් ගෝඩා මිලි ලීටර් එක්කෝටි හැට ලක්‍ෂයක් ස්පී‍්‍රතු මිලි ලීටර්11,81250 ක්, දඟර 19 ක් සහ බැරල් 130 ක් අත්අඩංගුවට ගෙන ඇත.ගම්පහ පොලිස් අධිකාරී 01 දිනේෂ් කරුණානායක මහතාට ලැබුණු තොරතුරක් අනුව, පොලිස් පරීක්‍ෂක රාජපක්‍ෂ සහ පොලිස් පරීක්‍ෂක රාජකරුණා නිලධාරීන් ඇතුළු විශේෂ පොලිස් කණ්ඩායමක් මෙම ස්ථානය වැටලීමේ මෙහෙයුම ක්‍රියාත්මක කර ඇති අතර අත්අඩංගුවට ගත් මත් පැන් තොගය විනාශකර දමා ඇත.මෙහිදී පොලිසිය මෙම ස්ථානය වටලද්දී සැකකරුවන් පලා ගොස් ඇති අතර ඔවුන් අත්අඩංගුවට ගැනීම සඳහා විශේෂ පොලිස් කණ්ඩායමක් යොදවා ඇති බව පොලිස් ආංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r12012511</link>
    <topic>වයඹ ආයුර්වේද රෝහල්වලහදිසි ප්‍රතිකාර ඒකක</topic>
    <author>කුරුණෑගල දකුණ සමූහ එම්. මහරුප්</author>
    <content>වයඹ පළාතේ සියලුම ආයුර්වේද රෝහල්වල හදිසි ප්‍රතිකාර ඒකක පිහිටුවීමට පියවර ගෙන තිබේ. ඒ වෙනුවෙන් විශේෂ වෛද්‍යවරුන් යෙදවීමටද පියවර ගෙන ඇත.දේශීය වෛද්‍ය ක්‍රමය පිළිබඳව විශ්වාසය තබා එමගින් ප්‍රතිකාර ලබා ගැනීමට පැමිණෙන ප්‍රමාණයද දැනට වැඩි වෙමින් පවතී. එයට අදාළව වෛද්‍ය ප්‍රතිකාර සේවාව හා රෝග වැළැක්වීමේ සේවාව වැඩි දියුණු කිරීමටද එහිදී පියවර ගනුඇත.වයඹ පළාත් සෞඛ්‍ය හා දේශීය වෛද්‍ය අමාත්‍යාංශයේ මෙහෙයවීම මත මේ වැඩපිළිවෙළ වයඹ පළාත පුරා ක්‍රියාත්මක වෙයි.වයඹ පළාතේ සමස්ත සෞඛ්‍ය අවශ්‍යතාවෙන් සියයට විසි පහක් මේ වන විටත් දේශීය වෛද්‍ය ක්‍රමය මගින් ආවරණය වන බවද සොයාගෙන තිබේ. ඒ අනුව දේශීය වෛද්‍ය ක්‍රමය දිරි ගැන්වීම සඳහා ප්‍රශස්ත වැඩපිළිවෙළක් ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=r12012512</link>
    <topic>මොළගොඩ ප්‍රාථමික විදුහල් භූමියේවිදුලි රැහැන් පද්ධතිය අනතුරුදායකයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>සිසුන් 520 ක් පමණ ඉගෙනුම ලබන මොළගොඩ ප්‍රාථමික විද්‍යාලයේ ගොඩනැඟිලි කීපයක් ඉහළින් දිවෙන අධි බලැති විදුලි රැහැන් පද්ධතිය එතැනින් ඉවත් කර දෙන්නැයි විදුහල්පති ඩබ්ලිව්. ඒ. හේරත් බණ්ඩා මහතා විසින් සබරගමුව පළාත් ප්‍රධාන ඇමැති මහීපාල හේරත් මහතාගෙන් ඉල්ලීමක් කර තිබේ.නව වසර සඳහා සිසුන් ඇතුළත් කර ගැනීම වෙනුවෙන් පැවති උත්සව අවස්ථාවේදී සිසුන්, මවුපියන්, ආරාධිතයන් ඇතුළු විශාල පිරිසක් ඉදිරියේ විදුහල්පතිවරයා මේ ඉල්ලීම කළේය.විද්‍යාලයේ ප්‍රධාන ගොඩනැඟිල්ල අසලින් එහි ප්‍රධාන විදුලි කණුවත්, ශාලාවට පිටුපසින් තවත් කණුවක් ද ඇත. මේ හරහා ඇද ඇති අධිබලැති විදුලි රැහැන් ගොඩනැඟිලි දෙකක් අතරින් ඇද තිබේ.ප්‍රධාන ඇමැතිවරයා එම ඉල්ලීම සැලකිල්ලට ගනිමින් අදාළ නිලධාරීන් සමඟ සාකච්ඡා කර අවශ්‍ය කටයුතු සිදුකරන බවට පොරොන්දු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201251</link>
    <topic>ශ්‍රී ලංකා ‘ඒ’-එංගලන්ත ‘ඒ’එක්දින සටනට සූදානම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ‘ඒ’ හා එංගලන්ත ‘ඒ’ කණ්ඩායම් අතර තරග 5කින් සමන්විත එක්දින ක්‍රිකට් තරගාවලිය මේ 27 වැනිදා දඹුල්ල ජාත්‍යන්තර ක්‍රිකට් තරගයෙන් ආරම්භ වේ. දඹුල්ලේදී තරග දෙකක්, කුරුණෑගල දී තරගයක් හා කොළඹ දී තරග දෙකක් දෙරට අතර පැවැත්වේ.ශ්‍රී ලංකා ක්‍රිකට් පිලේ හිටපු උපනායක තිළිණ කණ්ඩම්බි ශ්‍රී ලංකා ‘ඒ’ පිල මෙහෙයවන අතර එංගලන්ත ‘ඒ’ පිල එරට ජාතික ක්‍රිකට් පිල නියෝජනය කළ ජේම්ස් ටේලර් මෙහෙයවයි.ශ්‍රී ලංකා ‘ඒ’ පිලට මලින්ත වර්ණපුර, දිමුත් කරුණාරත්න, මහේල උඩවත්ත සීකුගේ ප්‍රසන්න, සුරාජ් රන්දීව්, මාලිංග බණ්ඩාර, නුවන් ප්‍රදීප්, කෝසල කුලසේකර, තිළිණ තුෂාර වැනි පළපුරුදු ක්‍රීඩකයන් ශ්‍රී ලංකා ‘ඒ’ පිලට ඇතුළත්ව සිටිති. එයට අමතරව පසුගියදා නිමා වූ දකුණු අප්‍රිකානු සංචාරයට කැදවූ කනිෂ්ක ඇල්විටිගල ද යොවුන් අශාන් ප්‍රියංජන, ධනුෂ්ක ගුණතිලක, කුෂල් ජනිත් ශ්‍රී ලංකා ‘ඒ’ පිලට කැඳවා ඇත.එංගලන්ත ‘ඒ’ ක්‍රිකට් පිලට එරට ජාතික පිල නියෝජනය කළ ක්‍රීඩකයන් අට දෙනෙකු එක්ව සිටිති. නායක ජේම්ස් ටේලර්, ජොනී බැරිස්ටොව්, ස්කොට් බොත්වික්ස්, ජැක් බෲක්, නෙතාන් බක්, ජේඩ් ඩැම්බැජ්, අලෙක්ස් හෝල්, ක්‍රෙග් කෙයිස්වෙටර්, ස්ටුවට් මේකර්, සමීට් පටෙල්, ක්‍රිස් වෝකර් එම ක්‍රීඩකයෝ වෙති. එයට අමතරව ඩැනී බ්‍රින්ස්, ජෝ රූට්, ජෝස් බටර් හා ජේම්ස් වින්ස් වැනි නවක ක්‍රීඩකයන් ද මේ සංචාරයට එක්ව සිටිති.ශ්‍රී ලංකාවට පැමිණි එංගලන්ත ‘ඒ’ කණ්ඩායමේ ක්‍රීඩකයන් කිහිපදෙනෙකු මේ සංචාරයෙන් අනතුරුව පාකිස්තානය සමග ඩුබායි හී පැවැත්වෙන එක්දින තරගාවලියට එක්වන බව පුහුණුකරු ඩේවිඩ් පාසන් මහතා පැවැසීය.ශ්‍රී ලංකා ක්‍රිකට් ලේකම් නිශාන්ත රණතුංග, උප සභාපති කේ. මතිවානන්, ‘ඒ’ කණ්ඩායමේ නායක තිළිණ කණ්ඩම්බි, එංගලන්ත ‘ඒ’ නායක ජේම්ස් ටේලර් හා ශ්‍රී ලංකා ‘ඒ’ පුහුණුකරු රොමේෂ් කළුවිතාරණ යන මහත්වරුන්ගේ සහභාගීත්වයෙන් ක්‍රිකට් මූලස්ථානයේ දී ඊයේ මාධ්‍ය හමුවක් පැවැත්වුණි.එහිදී ශ්‍රී ලංකා ‘ඒ’ පිලේ පුහුණුකරු රොමේෂ් කළුවිතාරණ මහතා පැවැසුවේ මීළග ලෝක කුසලාන තරගාවලියට සුදුසු ක්‍රීඩකයන් මේ තරගාවලියේදී සොයා දීම තම අරමුණ වන බවය. සමබර කණ්ඩායමක් ලැබී ඇති හෙයින් හොඳ තරගාවලියකට අවතීර්ණවීම තම බලාපොරොත්තුව බව නායක තිළිණ කණ්ඩම්බි මාධ්‍ය වෙත සඳහන් කළේය.ශ්‍රී ලංකා ‘ඒ’ කණ්ඩායමේ නායක තිළිණ කණ්ඩම්බි හා උප නායක දිමුත් කරුණාරත්න පළමු එක්දින තරග තුන සඳහා පමණක් නම් කළ බව ශ්‍රී ලංකා ක්‍රිකට් ආයතනය නිවේදනය කර ඇත. දක්ෂතා අනුව අවශ්‍ය වෙතොත් තවත් ක්‍රීඩකයන් ඉදිරියට ගැනීම අපේක්ෂාව බව මාධ්‍ය හමුවේදී අනාවරණය විය. සියලුම තරග දිවා කාලයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201252</link>
    <topic>නියම ගැම්මකට මෙන්න අලුත් ක්‍රීඩා වතුරක්</topic>
    <author>පි‍්‍රන්ස් ගුණසේකර</author>
    <content>ක්‍රීඩා පිටියේ දුව පැන ඇවිදින ක්‍රීඩක ක්‍රීඩිකාවන්ගේ විඩාව නිවා ගැනීමට ලොව හොඳම පානය ‘තැඹිලි වතුර’ බව ඔස්ට්‍රේලියාවේ විද්‍යාඥයින් පිරිසක් සොයා ගෙන ඇත.ක්‍රීඩා පිටියේදී මහන්සිය දුරු කර ගැනීමට ක්‍රීඩක ක්‍රිීඩිකාවන් විවිධ ශක්ති ජනක පානයන් භාවිත කළ ද ක්‍රීඩා පුහුණුවීම්වලදී ‘තැඹිලි වතුර’ තොල ගා ටිකින් ටික බීමෙන් (SIP) විඩාව සන්සිඳවෙන බව එම විද්‍යාඥයින්ගේ නවතම සොයා ගැනීම වේ.‘තැඹිලි වතුර’ ජීව ඖෂධාගාරයක් බව විද්‍යාඥයින්ගේ මතයවී ඇත. ශ්‍රී ලංකාවේ දේශීය ආනන්‍යතාවක් ඇති ඕනෑම නිවෙසක ගෙවත්තේ වගා කළ හැකි ‘තැඹිලි’ ක්‍රීඩක ක්‍රීඩිකාවන් වැඩි වශයෙන් භාවිතා කළ යුතු බවට වෛද්‍ය මතය වී ඇත. ග්ලුකෝස් හා ෆෘක්ටෝස් අඩංගු තැඹිලි වතුර ඉක්මණින්ම රුධිරයට උරා ගැනීමත්, ආහාර ජීර්ණය පහසු කරවීම හා මුත්‍රා පද්ධතියේ ක්‍රියාකාරිත්වය පහසු කරවන වර්ධනීය සංඝටකවලින් සමන්විතය.ක්‍රීඩා අමාත්‍යාංශයේ හිටපු අතිරේක අධ්‍යක්ෂවරයෙකු වූ දැනට ඔස්ට්‍රේලියාවේ පර්ත් නුවර පදිංචි ක්‍රීඩා විශේෂඥ හැලන් පෙරේරා මහතා ඇතුළු වෛද්‍යවරු පිරිසක් විසින් මේ පර්යේෂණය සිදු කළ බව ශ්‍රී ලංකාවේ ප්‍රවීණ මලල ක්‍රීඩා පුහුණුකරු සුනිල් ගුණවර්ධන මහතා ‘දිනමිණ’ට පැවැසීය. සුනිල් ගුණවර්ධන මහතා ආසියානු සූර දමයන්ති දර්ශා හා රොහාන් ප්‍රදීප් ඇතුළු මලල ක්‍රීඩක ක්‍රීඩිකාවන් රැසකගේ පුහුණුකරුවේ.“මා 1986 දී ජර්මනියට ගිය වෙලාවේදීත් තැඹිලි වතුර ගැන වෛද්‍යවරු පිරිසක් පර්යේෂණයක් කළා. මා ක්‍රීඩකයෙකු ලෙස ප්‍රායෝගිකව මෙය දැනගෙන සිටියා. මගෙන් පුහුණුව ලැබූ දර්ශා, රොහාන් ඇතුළු කිහිප දෙනෙකුටම ක්‍රීඩා පිටියේදී විඩාව නිවාගන්න දුන්නේ තැඹිලි වතුර. ඒක අද විද්‍යාත්මකව ඔප්පුවීම සතුටක්” ගුණවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201253</link>
    <topic>ක්ලාක් - පොන්ටින්ශතක ලබති</topic>
    <author/>
    <content>තරග තුනකින් සමන්විත ඉන්දියා - ඔස්ට්‍රේලියා ටෙස්ට් තරගමාලාවේ සිවුවැනි සහ අවසන් ටෙස්ට් තරගයේදී ඔස්ට්‍රේලියා පළමු ඉනිම ප්‍රබල තත්ත්වයකට ගෙන ඒමට නායක මයිකල් ක්ලාර්ක් සහ හිටපු නායක රිකි පොන්ටින් සමත්වූහ. පළමු දිනය නිමා වන විට ඔස්ට්‍රේලියාව කඩුලු 3ක් දැවී ලකුණු 335ක් රැස් කරගෙන සිටියේය.නායක මයිකල් ක්ලාර්ක් නොදැවී ලකුණු 140 ක් ද රිකී පොන්ටින් නොදැවී ලකුණු 137ක්ද ලබා ගනිමින් ඉනිම ශක්තිමත් කළහ. ක්ලාර්ක්ගෙ ඉනිම හතරේ පහර 19කින් හා එක් හයේ පහරකින් ශක්තිමත් වූ අතර පොන්ටින්ගේ ඉනිමට හතරේ පහර 13ක් ඇතුළත් විය.ඔස්ට්‍රේලියානු ඉනිමේ මුල් කඩුලු තුන අඩු ලකුණු සංඛ්‍යාවකට දැවී ගියේය.දැවී ගිය ක්‍රීඩකයන් වූයේ එඩි කොවාන් (30) ඩේවිඩ් වෝනර් (8) හා ෂොන් මාර්ස් (3) ය.පන්දු යැවීමේ දී රවි චන්ද්‍රන් අශ්වින් ලකුණු 52කට කඩුලු 2ක් ද සහීර් ඛාන් ලකුණු 52කට එක් කඩුල්ලක් දවා ගත්හ.මීට පෙර පැවැති ටෙස්ට් තරග දෙකම ජය ගත් ඔස්ටේ‍්‍රලියාව 2-0ක් ලෙස තරගාවලියේ පෙරමුණ ගෙන සිටි.ඔස්ටේ‍්‍රලියාව කඩුලු 3 ක් දැවී 335 (ඕවර 90)මයිකල් ක්ලාර්ක් (නොදැවී 140, රිකි පොන්ටිං (නොදැවී) 137, (රවිචන්ද්‍රන් අශ්වින් 52/1, සහීර් ඛාන් 52/1).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201254</link>
    <topic>මොරටු විදුහල – පානදුර රාජකීය තරගය ජය පැරදුමෙන් තොරයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් පානදුර රාජකීය විදුහලත් අතර මොරටු විදුහල් ක්‍රීඩාංගණයේදී පැවැති අන්තර් පාඨශාලාන්තර අවුරුදු 19න් පහළ ක්‍රිකට් තරගය ජය පරාජයෙන් තොරව කෙළවර විය.ප්‍රථමයෙන් පන්දුවට මුහුණදුන් මොරටු විදුහල ලකුණු 163කට දැවී ගිය අතර ධනුක ධනංජය ලකුණු 58කට කඩුලු 5ක් දවාලීමට සමත්විය.රාජකීය විදුහල පළමු ඉනිමේදී ලකුණු 281ක් වාර්තා කළ අතර දුමිඳු අශාන් ලකුනු 95ක් වාර්තා කළේය.දෙවන ඉනිමේදී මොරටු විදුහල ලකුණු 238ක් ලබා ගත් අතර තරගය නතර කරන විට රාජකීය විදුහල ලකුණු 94කට කඩුලු 6ක් දැවී ගොස් තිබුණි.මොරටු විදුහල 163 - සංඛ රමේෂ් 43, ජනිත නිමේෂ් 39, ඉශාන් පීරිස් 20 (තරිඳු අශාන් 65/4, ධනුක ධනංජය 58/5) සහ දෙවැනි ඉනිම 238 – ඉශාන් පිරීස් 55, උදිත හර්ෂන 38, දුශාන් සුලක්ෂණ 20, උශේන් තාරක 39 (තෙනුක ධනංජය 70/2, කවිඳු අශාන් 73/2, අසංක අල්විස් 15/2)රාජකීය විදුහල පානදුර 281 - අසංක අල්විස් 50, දුමිඳු අශාන් 95, කවිඳු අශාන් 57, දුලංජ චරිත් 48 (සංඛ රමේෂ් 103/4, සෆ්රාන් ෆ්‍රිනා 78/2) සහ 94/6 – දුලංජන චරිත් 25, දුලිප් ගයාන් 21 (ඉරේෂ් චාමර 43/5)ගුරුකුලයට කඩුලු 7ක ජයක්කොළඹ කේරි විදුහලත් කැලණිය ගුරුකුල විදුහලත් අතර පැවැති අන්තර් පාඨශාලාන්තර අවුරුදු 19න් පහළ ක්‍රිකට් තරගයෙන් ගුරුකුල විදුහලට කඩුලු 7ක ජයක් අත්විය.ප්‍රථමයෙන් පන්දුවට මුහුණදුන් කේරි විදුහල ලකුණු 135කට දැවී ගිය අතර නලීන් පෙරේරා ලකුණු 22කට කඩුලු 4ක් දවාලීමට සමත්විය. පිළිතුරු ඉනිම ක්‍රීඩා කළ ගුරුකුල විදුහල ලකුණු 118කට දැවී ගිය අතර දෙවන ඉනිමේදී කේරී විදුහල ලකුණු 90කට දවාලීමට ගුරුකුල ක්‍රීඩකයෝ සමත්වූහ. මෙහිදී ;රාෂාන් අනුරුද්ධ ලකුණු 16කට කඩුලු 4ක් දවාලීමට සමත්විය. ජයග්‍රහණය සඳහා ලකුණු 108ක ඉලක්කයක් සඳහා හඹාගිය ගුරුකුල විදුහල තිදෙනෙක් පමණක් දැවී ලකුණු 108 වාර්තා කළේය.කේරි විදුහල 135 – තාරක ධනංජය 31, චිරාත් මහාපටුන 32 (නලින් පෙරේරා 22/4, රොෂාන් අනුරුද්ධ 36/3, හෂාන් දුමින්ද 39/2) සහ 90 - තෙනුල සිල්වා 24, තෙනෝශ විජේබාහු 24 (රොෂාන් අනුරුද්ධ 16/4, නලින් පෙරේරා 40/3, හෂාන් දුමින්ද 11/3)ගුරුකුල විදුහල 118 - රොෂාන් අනුරුද්ධ 33, නිපුල් මධුක 27 (චරිත් රාජපක්ෂ 29/2, චිරාත් මහාපටුන 27/2, රවිඳු ලක්මාල් 24/2, කවින්ද බොන්ගාට් 38/2) සහ 108/3 – ලිසුල ලක්ෂාන් 47, හර්ෂ දුමින්ද 26, චමෝද් සුලක්ෂණ 21.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201259</link>
    <topic>ලේක්හවුස් ජාතික බෙදාහැරීම් අංශය සංවිධාන කළ සුහද ක්‍රිකට් තරගාවලිය</topic>
    <author/>
    <content>ලේක්හවුස් ජාතික බෙදාහැරීම් අංශය සංවිධාන කළ කේ.ජී.එස්. ගාමිණි අභියෝගතා කුසලාන සුහද ක්‍රිකට් තරගාවලිය පසුගියදා රත්මලාන දුම්රිය ක්‍රීඩාංගණයේදී පැවැත්විණි. එම තරගය ජයග්‍රහණය කළ කණ්ඩායම් නායක ඩී.එල්.එච්. ලක්ෂාන් නියෝජ්‍ය සාමාන්‍යාධිකාරි කේ.ජී.එස්. ගාමිණි මහතා අතින් සූරතා කුසලානය ලබා ගත් අයුරු. මේ අවස්ථාවට ලේක්හවුස් ජ්‍යෙෂ්ඨ මෙහෙයුම් කළමණාකරු මහේන්ද්‍ර රොඩ්රිගෝ, ජාතික බෙදාහැරීම් කළමනාකරු ජේ.එස්.සී. පෙරේරා සහ කළමණාකරු ටී.ඒ.ජී. සොයිසා යන මහත්වරු ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201255</link>
    <topic>දිප ව්‍යාප්ත සය සාමාජික ක්‍රිකට් තරගාවලිය පෙබරවාරි 16-18 දිනවලදී</topic>
    <author/>
    <content>දෙහිවල ගල්කිස්ස මහ නගර සභා පුස්තකාල ක්‍රීඩා සමාජය සංවිධාන කරනු ලබන පළාත් පාලන ආයතනවලට, රාජ්‍ය ආයතන හා වෙළෙඳ සේවා කණ්ඩායම්වලට පමණක් සීමා වූ දිප ව්‍යාප්ත සය සාමාජික ක්‍රිකට් තරගාවලිය මේ මස පෙබරවාරි මස 16 – 18 දිනවලදී දෙහිවල එස්. ද එස්. ජයසිංහ ක්‍රීඩාංගණයේදී පැවැත්වේ.තරගාවලියේ ජයග්‍රහණය කරනු ලබන කණ්ඩායමට නගරාධිපති කුසලානය සමග මුදලින් රුපියල් 30000ක් ද අනුසූරතාව දිනා ගන්නා කණ්ඩායමට උප නගරාධිපති කුසලානය සමගින් රුපියල් 20000ක් ද පිරිනැමේ. අවසන් තරගයේ දක්ෂතම ක්‍රීඩකයන්ට කුසලාන සමග මුදලින් ත්‍යාග පිරිනැමීමට ද සංවිධායක කමිටුව බලාපොරොත්තු වේ.තරගාවලියට සහභාගී වීමට කැමැති කණ්ඩායම් පෙබරවාරි මස 8 වැනිදාට පෙර ඉල්ලුම් පත් ලබා ගත යුතු අතර වැඩි විස්තර 0718233081/0775017749 දුරකතන අංකවලින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201256</link>
    <topic>උයන්වත්ත ක්‍රීඩාගාරයපිළිසකර කිරීමේ සූදානමක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>පසුගිය වසරේ ඇතිවූ අයහපත් කාලගුණ තත්ත්වයත් සමග ඇතිවූ සුළි සුළගින් විනාශ වූ විනාශ වූ මාතර උයන්වත්ත නවලෝක ක්‍රීඩාගාරය නවීකරණය කිරීමට හා නඩත්තු කිරීමට නවලෝක සමූහ ව්‍යාපාරය ඉදිරිපත් වී සිටී.මේ වන තෙක් ද මාතර දිස්ත්‍රික් ක්‍රිකට් සංගමය මේ ක්‍රීඩාගාරය පිළිකර කිරීමට ඉදිරපත් වී නොමැති අතර මේ පිළිබඳ පසුගිය දෙසැම්බර් මස 24 දින ‘මාතර ක්‍රිකට් සංගමයෙන් නවලෝක ක්‍රීඩා ගාරයට කුඩම්මාගේ සැළකිලි’ යනුවෙන් මේ තොරතුරු අනාවරණය කළ අතර පසුගියදා මාතර උයන්වත්ත ක්‍රීඩාගාරයට පැමිණි ශ්‍රී ලංකා ක්‍රිකට් සභාපති නවලෝක සමූහයේ අධ්‍යක්ෂ උපාලි ධර්මදාස මහතා ක්‍රීඩාගාරයේ නවීකරණ කටයුතු සඳහා නවලෝක සමූහයේ ආධාරය ලබා දෙන බව පවසා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201257</link>
    <topic>සහන් පිත්තෙන් දස්කම් දක්වයි</topic>
    <author/>
    <content>බදුරලිය ක්‍රීඩා සමාජයේ සහන් විජේරත්නට එන්.සී.සී. සමග පැවැති තරගයේ ඉනිම දෙකේදීම ශතක අහිමිව ගියේය. ඔහු පළමු ඉනිමේ ලකුණු 98ක් ද දෙවැනි ඉනිමේ ලකුණු 91ක් ද ලබා ගැනීමට සමත්විය.මෙවර අන්තර් සමාජ පළමු පෙළ ක්‍රිකට් තරගාවලියේදී බදුරලිය ක්‍රීඩා සමාජය එන්.සී.සී. පිලට එරෙහිව පළමු ඉනිමේ ජයක් වාර්තා කළ අතර බදුරලිය පිල වෙනුවෙන් ශාලික කරුණානායක ලකුණු 123ක් ද හාන්ස් ප්‍රනාන්දු ලකුණු 56ක් ලෙස ලකුණු පුවරුව ශක්තිමත් කළ අතර සොහාන් බොරලැස්ස ලකුණු 60කට කඩුලු 5ක් හා ෆර්විස් මහරූෆ් ලකුණු 72කට කඩුලු 4ක් ලෙස කඩුලු දවා ගත්හ.බදුරලිය පිල පළමු ඉනිම 349 - ශාලික කරුණානායක 123, සහන් විජේරත්න 98, හාන්ස් ප්‍රනාන්දු 56 (සොහාන් බොරලැස්ස 60/5, ෆර්වීස් මහරූෆ් 72/4) සහ දෙවැනි ඉනිම කඩුලු 7කට 251 – සහන් විජේරත්න 91, තිළිණ මාස්මුල්ල 89 (සොහාන් බොරලැස්ස 102/4) එන්.සී.සී. පිල 347 - ෆර්වීස් මහරූෆ් 74, ඇන්ජලෝ පෙරේරා 126, මුදිත ප්‍රනාන්දු 52, තිළිණ තුෂාර 31, දේමින්ද දහනායක 21 (රොෂාන් ලක්සිරි 61/5).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=s1201258</link>
    <topic>ගාල්ල ශ්‍රී හෘදය කන්‍යාරාමයට චෙස් සූරතාවක්</topic>
    <author>ගාල්ල ඡායාරූප වාර්තාකරු ජයලාල් ජයවර්ධන</author>
    <content>පාසල් චෙස් තරගාවලියේ ‘බී’ කාණ්ඩයේ සමස්ත ලංකා බාලිකා සූරතාව දිනාගත් ගාල්ල ශ්‍රී හෘදය කන්‍යාරාමයේ (අවු: 10 න් පහළ) කණ්ඩායම. ඉදිරිපෙළ වමේ සිට - ලාවන්‍යා පැහැසරණී, කේ. ගමගේ, ෆාතිමා ජෙස්ලා, බුත්මිහිමාරා විජේරත්න, සයුරි දිලන්‍යා රන්දිනි, හිමාෂා දුලන්ජි ජයසේකර, රශ්මි නිෂාන්ති කීඹියගේ, සවින්දි කෞශිකා පියරත්න. පසුපෙළ - දිස්නා මාදුගොඩ (චෙස් භාර ආචාරිනී), ස්වර්ණා අතුකෝරළ (චෙස් භාර ආචාරිනී) ප්‍රදීපිකා පෙරේරා කන්‍යා සොයුරිය (විදුහල්පතිනි) සුජිත් සුල්තානාගොඩ (පුහුණුකරු).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=f1201251</link>
    <topic>කළු ජනවාරියඑන්.ජී.ඕ. කුමන්ත්‍රණයක්</topic>
    <author>සාකච්ඡා කළේ චන්දන ජයවීර ඡායාරූප-චමින්ද නිරෝෂන්</author>
    <content>කළු ජනවාරිය නැමැති විරෝධතා ව්‍යාපාරය ජනමාධ්‍ය නිදහස උදෙසා සිදුකරන විරෝධතා ව්‍යාපාරයක් නොව අවස්ථාවාදී දේශපාලන අවශ්‍යතා වෙනුවෙන් සිදුකරන විරෝධයක් බවත් එමගින් ජනමාධ්‍ය ක්‍ෂේත්‍රයේ වර්ධනය හෝ මාධ්‍ය නිදහස වෙනුවෙන් කිසිදු පිටිවහලක් නොවන බව ලක්බිම නිව්ස් පුවත්පත් ප්‍රධාන කර්තෘ රාජ්පාල් අබේනායක මහතා පවසයි. එම කරුණු පිළිබඳ ඔහු සමඟ කළ සංවාදයකි මේ.* පසුගිය කාලයේදී මාධ්‍යයට එරෙහිව එල්ල වූවා යැයි කියන තර්ජන පැහැර ගැනීම් යනාදියට විරෝධය දක්වන්න මාධ්‍ය සංවිධාන ‘ කළු ජනවාරියක් ‘ ප්‍රකාශයට පත් කර තිබෙනවා. පුවත්පත් කතුවරයෙක් හැටියට මෙම ව්‍යපාරය ගැන ඔබේ අදහස කුමක්ද?මේක ඕපපාතික උද්ඝෝෂණයක්. කළු දිනයක් කියලා දෙයක් අපේ රටේ මෙතෙක් කාලයකට තිබුණේ නැහැ. කළු ජුලියක් නම් තිබුණා. ඒ ප්‍රශ්නය අමතක කරලා දැන් වෙනත් ප්‍රශ්නයක් ගැන කතා කරනවා.ඔවුන් දැන් කතා කරන්නේ 2006 සිට 2012 දක්වා කාලයේ සිදුවුණා යැයි කියන දේවල් ගැන පමණයි. මේකේ දේශපාලන ස්වරූපය ඒකෙන්ම පේනවා.යුද්ධය තිබුණ කාලයේදී මාධ්‍යයට කිසියම් පීඩනයක් තිබුණා. ඉන් පසුව 2011 - 2012 කාලය තුළදි මාධ්‍යට ඇතිවුණු පීඩනය මොකක්ද කියලා මම ඒ අයගෙන් දැන ගන්න කැමතියි. එහෙම කිසිම පීඩනයක් තිබුණේ නැහැ.යුද්ධ කාලයකදී අපිට සාමාන්‍ය වාතාවරණය බලාපොරොත්තු වෙන්න බැහැ. ඒක අපිටත් අදාළයි. බටහිරටත් එකයි. අපිට ප්‍රජාතන්ත්‍රවාදය ගැන බණ දේශනා කරන බ්‍රිතාන්‍යය අයි. ආර්. ඒ. සංවිධානය සමඟ යුද්ධය පැවැති අවස්ථාවේදී ඒක වාර්තා කිරීම පාලනය කළා.යුද්ධය නැති වෙනවත් එක්කම මේ ප්‍රශ්න නැතිවෙලා ගියා. ඒක කියන්නේ නැතිව මේ 2006 වෙච්ච දෙයක් හුදෙකලා කරලා ඒ ගැන කතා කරන එක තේරුමක් නැහැ.* මාධ්‍ය අයිතිවාසිකම් වෙනුවෙන් පෙනී සිටින ඔබ මෙම විරෝධතාවයට සහය නොදක්වන්නේ ඇයි?මාධ්‍ය වෙනුවෙන් හෝ වෙනත් ඕනෑම අයිතියක් වෙනුවෙන් ප්‍රජාතන්ත්‍රවාදී රටක තිබෙන උද්ඝෝෂණය කිරීමේ අයිතිය අපි කිසිම පැකිලීමකින් තොරව අනුමත කරනවා. නමුත් ඒ අයිතිය වෙනත් අයගේ පටු දේශපාලන වුවමනාවන් වෙනුවෙන් හෝ රටට එරෙහිව යොදා ගන්න සැරසෙනවා නම් අපි ඒකට එපමණටම විරුද්ධයි.මේ මාධ්‍යකරුවන්ගේ උද්ඝෝෂණය පිටුපස සිටින්නේ රාජ්‍ය නොවන සංවිධාන ඒවගේම වෙනත් රටවල මුදල් මත යැපෙන දේශපාලන කල්ලි කණ්ඩායම් ඔවුන් පිටුපස සිටිනවා. මේ බලලෝභී මාධ්‍යකරුවන් ක්‍රියාකරන්නේ ඔවුන්ගේ න්‍යාය පත්‍රයට අනුවයි. ඒ නිසා අපිට මෙම උද්ඝෝෂණය ගැන බලවත් සැකයක් ඇතිව තිබෙනවා.* විශ්වවිද්‍යාල හා අත්‍යවශය සේවා ස්ථානායන්හි ශිෂ්‍ය හා සේවක අයිතිවාසිකම් සටනක් ලෙස මතුව ඇති ක්‍රියාවලිය රජයට එරෙහි ව්‍යපාරයක් ලෙස සමහරු හඳුන්වනවා. දැන් මාධ්‍ය සංවිධාන උත්සාහ කරන්නේ එම සටන වෙනත් ක්ෂේත්‍රයක අවුළුවන්නද?ඔව්. ඒ ගැන සාධාරණ සැකයක් මාධ්‍යයකරුවන් හැටියට අපිට තිබෙනවා. මේ ඉල්ලීම් සමස්ත මාධ්‍යවේදීන්ගේ ඉල්ලීම් නෙවෙයි. මම නැවත නැවතත් ප්‍රශ්න කරන්නේ මේ මාධ්‍යවේදීන් ලෙස පෙනී සිටින උද්ඝෝෂණයන්ගේ ඉල්ලීම් කොයි තරම් දුරට සාධාරණ කියන ප්‍රශ්නයයි.යුද්ධය පැවති අවදියේදී මානව හිමිකම් චෝදනා රජයට එරෙහිව ඉදිරිපත් කළා. දැන් යුද්ධයක් නැති නිසා තවදුරටත් ඒ චෝදනා සඳහා වලංගුභාවයක් ලැබෙන්නේ නැහැ. මේ නිසා ඔවුන් නැවත වරක් වෙනත් ස්වරූපයකින් මතුවෙන්න උත්සාහ කරන බවක් පෙනෙනවා.යුද්ධය කාලයේදී මාධ්‍යවේදීන්ට පීඩනයක් තිබුණා. ඒ වගේම සමහර මාධ්‍යවේදීන් ඝාතනය වුණා.ඒ කාලයේදි මාධ්‍යවේදීන් පමණක් නෙවෙයි යුද්ධය කිසිම සම්බන්ධයක් නැති අසරණ සිවිල් ජනතාව දසදහස් ගණනක් ඝාතනය වුණා.තර්ජනයන්ට, පැහැර ගැනීම්වලට හා ඝාතනයන්ට මුහුණදුන් මාධ්‍යවේදින් ගැන සොයා බැලීම් කඩිනම් කළයුතුයි. ඒක වෙනුවෙන් අපිත් පෙනී සිටිනවා. එම ඉල්ලීම යම්තම් පැත්තකින් එල්ලගෙන ඔවුන් වෙනත් යටි උපක්‍රමයක් ගෙනයනවා. ඒකට අපි විරුද්ධයි.* මාධ්‍ය සංවිධාන පෙනී සිටින්නේ එක්තරා කුලකයක මාධ්‍යවේදීන් සඳහා පමණක්ය යන මතය ගැන ඔබේ අදහස කුමක්ද?ඔවුන් හඬ නඟන්නේ එක්තරා පක්‍ෂයකට හිතවත්, එහෙම නැත්නම් එක්තරා කණ්ඩායමකට අයිති මාධ්‍යවේදීන් සඳහා පමණයි.මේ ගැන අත්දැකීමක් මටත් තිබෙනවා. නීතිඥ සංගමයේ සාදයකදී එක්තරා පක්‍ෂයකට අයත් පිරිසක් මට පහර දුන්නා. මාධ්‍ය සංවිධාන ඒකට විරුද්ධව කතා නොකළා පමණක් නෙවෙයි, ඒ ගැන වෙනත් දේශපාලන අර්ථකථනයක් දුන්නා.පසුගිය කාලයේ යාපනයේ පළවන උදයන් පුවත්පතේ සේවය කරන සුළු සේවකයන් පිරිසකට පෞද්ගලික හේතුවක් මත අකරතැබ්බයකට මුහුණ දීමට සිදුවුණා. ඔවුන් ඒ ප්‍රශ්නය මාධ්‍යවේදීන්ගේ ප්‍රශ්නයක් හැටියට ඉදිරිපත් කළා. ඒ නිසා මේ අය මතු කරන ප්‍රශ්න අතරේ ඇත්තටම මාධ්‍යවේදීන්ගේ ගැටලු හොයන්න අමාරුයි.ඒ නිසා මට පෙනෙන හැටියට නම් ඔවුන්ට වුවමනාව තිබෙන්නේ මාධ්‍යවේදීන්ගේ ප්‍රශ්න ගැන කතා කරන්න නෙමෙයි. ඔවුන් බලන්නේ මේක රජයට විරුද්ධව පාවිච්චි කරන්න පුළුවන්ද කියලා පමණයි. සිරිකොතට පහරදීපු අවස්ථාවේ මාධ්‍යවේදීන්ටත් කරදර වුණා. ඒක වුණේ එ. ජ. පයෙන් නිසා මේ කවුරුවත් ඒ ගැන කතා කළේ නැහැ.* මෙම උද්ඝෝෂණ පිටුපස තිබෙන්නේ දේශපාලන අවස්ථාවාදයක් නම් එහි ස්වරූපය කුමක්ද?විපක්ෂයේ ප්‍රධාන පක්‍ෂ දෙකම අඩපණව තිබෙන නිසා රජයට විරුද්ධව අභියෝගයක් මතු කිරන්න හැකියාවක් නැහැ. ඒ නිසා රාජ්‍ය නොවන සංවිධාන කිහිපයක් මාධ්‍ය සංවිධාන කිහිපයක් කුලියට අරගෙන නැති ප්‍රශ්න ඇති කරන්න හදනවා. ඒකෙන් ඔවුන් බලන්නේ කීයක් හරි උපයා ගන්නයි. මේක අලුත් ස්වරූපයක යටත් විජිතවාදයක්.බටහිර රටවල් බලන්නේ මානව හිමිකම් චෝදනා නඟා අපේ රටවල් ඉදිරියට යන එක වළක්වන්නයි. මේ පිරිස් ඩොලර්වලට කෑදර කමින් ඒකට උදව් කරනවා.* වර්තමානයේ ශ්‍රී ලංකාවට ජාත්‍යන්තරය නඟන මානව හිමිකම් චෝදනාව හා යුද්ධය පැවති සමයේ මතු කළ අසමත් රාජ්‍ය චෝදනාව අතර ඔබ දකින පරස්පරය කුමක්ද?කිසිම පරස්පරයක් නැහැ. මේ චෝදනා දෙකම එකයි. යුද්ධය සාර්ථක ලෙස අවසන් කළ නිසා අසමත් රාජ්‍ය චෝදනාව තවදුරටත් නඟන්න හැකියාවක් නැහැ.දැන් ඔවුන්ම කියනවා සංචාරකයන්ට යන්න පුළුවන් හොඳම රට ලංකාව කියලා. එහෙම කියන්න වුණේ මේ රටේ හොඳ සාමකාමී වටපිටාවක් තිබුණ නිසයි. නමුත් මේ කුමන්ත්‍රණකරුවන් උත්සාහ කරන්නේ ඒ හොඳ නම නැති කරලා ලංකාව අර්බුදවලින් පිරුණු රටක් කියලා පෙන්වීමටයි. මෙලෙස වෙන ස්වරූපයකින් මතු වෙන්නේ ඒ චෝදනාම තමයි.රාජ්‍ය නොවන සංවිධානවල ප්‍රධාන ආදායම් මාර්ගය වුණේ යුද්ධයයි. එය අවසන් වීම නිසා මේ සංවිධාන සඳහා ලැබෙන අරමුදල් පසුගිය කාලයේදී නැතිව ගියා. ඒ නිසා ඔවුන් උත්සාහ කරන්නේ තමන්ගේ සුඛෝපභෝගී රැකියා ආරක්‍ෂා කර ගන්නයි.* වෙබ් අඩවි ලියාපදිංචි කිරීමේ වැඩ පිළිවෙළක් ඇරැඹීම, අදහස් ප්‍රකාශ කිරීමේ අයිතියට එල්ලවූ බලපෑමක් ලෙස සමහරු දක්වනවා. මේ ගැන ඔබේ මතය කුමක්ද?අදහස් ප්‍රකාශ කිරීමේ අයිතියට මුවාවෙලා අපහාස කරන්න හෝ අසත්‍ය තොරතුරු ප්‍රචාරය කරන්න ඉඩ දෙන්න බැහැ. මේ වෙබ් අඩවි ක්‍රියාත්මක වෙන්නේ කොහි සිටද? කවුද ඒවා ක්‍රියාත්මක කරන්නේ කියන දේ ප්‍රසිද්ධ විය යුතුයි. එක එක්කෙනාට හිතු මතේ පුද්ගලයන්ට අපහාස කරන්න ඉඩ දෙන්න බැහැ. ඒ නිසා මේක කල් ගිහින් හෝ කළ හොඳ වැඩක්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=f1201252</link>
    <topic/>
    <author>ශ්‍යාමා සමරසිංහ</author>
    <content>ඇය වෘත්තියෙන් මාධ්‍යවේදිනියක ලෙස කටයුතු කළාය. පුද්ගලික ආයතනයක පරිපාලන ලේකම් ධුරයක් හෙබවූවාය. 80 දශකයේදී ලේඛන කාර්යයට අත තැබූ ඈ මේ වනවිට ග්‍රන්ථ රාශියක කතුවරිය වී සිටින්නීය. බෙනාසීර් භූතෝ 1 – 2, මගේ කතාව-බිල් ක්ලින්ටන් සහ ඇගේ කතාව -හිලර් ක්ලින්ටන් නැමැති ප්‍රසිද්ධ පරිවර්තන ඇගේ නිර්මාණයන්ය. ‘අමාවක ගිහින්’ ඈ ලියූ දෙවැනි නවතම නවකතාවයි.ඊශ්වරීට ලක්සිරි නොමැතිව තද පාළුවක් දැනුණි. ඒ පාළුව ඈ තනිවම විද දරා ගත්තාය. කිසිවෙකුට ඒ ගැන කීවේ නැත. ලක්සිරි ගිය පසු ප්‍රභා, ඊශ්වරී බලන්නට පැමිණියේ එක් වරක් පමණි. ඒ ආ විටදී ලක්සිරි නැති නිසා තමාට තද පාළුවක් දැනෙන බව ඊශ්වරී ප්‍රභාට කීවාය. රාත්‍රීය උදාවත්ම මේ පාළුව උග්‍ර වෙයි. මුළු ලෝකයටම හොරා ලක්සිරි සමඟ ගත කළ සුන්දර හෝරා කිහිපය ඈ හිතින් අත්වින්දාය. ඒත් සමඟම ඇතුළු හදින් නැඟ එන වේදනාවෙන් ඈ පීඩා වින්දාය. ඈ තම සිත අමන්දානන්දයට පත් කළ ලක්සිරි දැන් කොහිද? ඔහු තමා සොයා නැවත ඒවිද? නොඒවිද? ඈ දහස්වර සිතින් තැවුණාය.පෙළුණාය. තල්වැට අද්දර හුදෙකලා ගමක ජීවත් වූ ඕ සොයනුයේ තම සිත සොරා ගත් සිය පේ‍්‍රමවන්තයාය.ජීවිතය ආරම්භ කළ තැනින් අවසන් කරන්නට නොහැකි බව ලක්සිරි තේරුම් ගත්තේය. ලක්සිරිගේ ජීවිත ගමන කෙළවර වන්නේ කොතැනින්ද? කිසිදා නොසිතූ දෙයක් දෛවය ඔවුන්ට ඉටුකරදෙයි. ඒ දෛවයද? නොඑසේ නම් යුද්දයෙන් තොර නිදහස් රටේ නිදහස් මානසික විපර්යාසයද? අපි ඊශ්වරී සොයා යමු. ඈ සොයන ලක්සිරි ඈට හමුවේද? සමන් පුෂ්පා ඔවුන් සොයා අස්සක් මුල්ලක් නෑර වසරක් පුරා ඇවිද්දාය. අවසන අපට ඈ මෙසේ හමුවිය.* ඔබ ලේඛන කාර්යයට ආගමනය වෙන්නේ කොහොමද?මම ඉස්කෝලේ ගියේ කොළඹ විශාකා විද්‍යාලයටයි. එහිදී අපේ අධ්‍යයන කටයුතුවලට අදාළ ඉංග්‍රීසි පොත පත පරිහරණය කරන්නට සිදුවුණා. එතැනදී මගේ ඉංග්‍රීසි දැනුම වගේම පොත පතට දක්වන ඇල්මත් වැඩිවුණා. අපට සිංහල විෂය ඉගැන්වුයේ කුසුම් දිසානායක ගුරුතුමිය. එයාගේ උගන්වන ශෛලියට අපි ඉතා ආසා කළා. සාකුන්තලය උගන්වනකොට පරිසරය, තුරුලතා ගැන ඉතාමත් ලගන්නා සුළු රසාස්වාදයක් අපට ලබා දුනනා. මගේ පොත පත නැඹුරුවීම තවත් වැඩිවුණා. මම කවි ලියන්න, පුංචි පුංචි කෙටි කතා ලියන්න පුරුදු වුණා. මම විශ්වවිද්‍යාල අධ්‍යාපන හදාරන වකවානුවෙත් මගේ විෂයයට පරිභාහිරව මම පොත පතට වැඩි ඉඩක් ලබා දුන්නා. මම 1984 දී ලිව්වා ‘අලුත් බලාපොරොත්තුවක්’ කියන කෙටිකතාව. එතැන් පටන් මම දිගටම ලේඛන කටයුතු කළා. මම පුවත්පත් සහ සඟරාවලටත් ලිපි සැපයුවා. ඒ වගේම මාධ්‍යවේදියෙකු වූ මගේ සැමියාගෙන් ද මගේ ලේඛන කලාවට ලොකු පිටුවහලක් සිදුවුණා.* ඔබ පරිවර්තන සාහිත්‍යයට මහත් සේවයක් කරන කෙනෙක්. පරිවර්තන සාහිත්‍ය පිළිබඳ ඔබේ ආකල්පය කුමක්ද?පරිවර්තනය මගේ ලේඛන කාර්යය හා ඉතා බද්ධව තියෙන දෙයක්. ඒ වගේම මගේ වැඩි කැමැත්තත් පරිවර්තන සාහිත්‍යයටයි. පරිවර්තන නිසා අපට බොහෝ අලුත් දෑ ඉගෙන ගන්න පුළුවන්. ඒ වගේම ළමුන්ට ඉතා හොඳ පණිවුඩ ලබාදෙන්නත් පුළුවන්.ඒ වගේම නවකතාවට වඩා හුඟක් ලොකු සේවාවක් කරන්නත් පුළුවන්. මම පරිවර්තනය කළ මගේ කතාව - බිල් ක්ලින්ටන් එහි ඔහුගේ චරිතයේ ඉතා හොඳ පැතිකඩ පාඨකයාට පෙන්වා දෙන්න මට පුළුවන් වුණා. එයා පොත පතට ගොඩක් නැඹුරු කෙනෙක්. පොත පතින් ඉගෙන ගන්නේ කොහොමද කියන එක ළමයින්ට හරි වැදගත් දෙයක්.විවිධාකාර උප සංස්කෘති, කාලගුණ විපර්යාස අපට නුපුරුදු අත්දැකීම් මේ සියල්ල යනාදී වශයෙන් බොහෝ අලුත් දෑ අපට හමුවෙනවා. ඒ වගේම ඒ ඒ චරිතයන් තුළ තියෙන අපුරු ගති ලක්ෂණ හා හැකියාවන් තමන් ආදර්ශවත් ළමයින්ට ලබාදිය යුතු පණිවුඩ වගේම පොදු පාඨකයන්ටත් ලබාදිය යුතු පණිවුඩ මේ පරිවර්තන සාහිත්‍ය තුළ තියෙනවා. ලෝකය හරිම පුළුල්. ඒ වගේම ඒ පුළුල් ලොව දැනුම අපට මේවායින් උකහා ගත හැකියි.* ඔබ ‘අමාවක ගිහින්’ ලියන්නේ ඇයි ?දශක තුනක් තිස්සේ මේ රට වෙලාගෙන පැවති යුද්ධය ගැන මම ලොකු අවධානයකයි හිටියේ. යුද්ධය පසුබිම් වූ තොරතුරු මම සියල්ලම නැරඹුවා. ඇහුවා. 80 දශකයේ යුද වාතාවරණය ගොඩනැගුණු කාලවකවානුවේ මම හිටියේ අම්පාරේ රැකියාව කරමින්. මම දැක්කා ද්‍රවිඩ තරුණයෝ කල්ලි ගැහෙන ආකාරය. ඒ වගේම ඒ අයගේ සංස්කෘතිය විනාශ වෙලා යන හැටිත් මම දැක්කා. ඒ පසුබිම් තොරතුරු සියල්ල මගේ ඔළුවේ තිබ්බා. මේ නවකතාවට පසුබිම් වෙලා තියෙන්නේ යාපනයේ මැදවච්චිය ප්‍රදේශයේ ගමක්. මෙහි ඇති සියලු දෑ සත්‍ය තොරතුරු හා සිදුවීම්. යුද්ධයේ හානිකර පැතිකඩ ඒ අය දැක්ක ආකාරය මෙහි ඇතුළත්. මම මේ රටේ පාලකයාට මහත් සේ ගරු කරනවා. මේ යුද්ධය නතර කළ එක ගැන. යුද්ධය හා පසුබිම් වූ සියලු තොරතුරු ඇතුළත් කරලා මට සාහිත්‍ය නිර්මාණයක් කරන්න හිතුණා. එහි සියලු ගෞරවය ජනාධිපතිතුමාට පිරිනමන්න ඕනෑ. මේ සියලු කාරණා නිසයි මම මේ ග්‍රන්ථය සම්පාදනය කළේ.* ‘ආමාවක ගිහින්’ යනුවෙන් නම්වත් කරන්නේ කුමක් හේතුකොටගෙනද?දෙපැත්තක කතා දෙකක් මෙහි තේමා වෙනවා. ඊශ්වරි නැමැති ද්‍රවිඩ තරුණිය හා හමුදා නිලධාරියෙක් අතර ආදර සම්බන්ධතාවයක් ගොඩ නැගෙනවා. හමුදා නිලධාරියා ගෙදර ගිහින් ආපහු නොඑයිදැයි ඇය බියෙන් පසු වෙනවා.අනපේක්ෂිත මොහොතක ඇගේ හද බිය දුරු කරවා ඔහු ඈ සොයා පැමිණෙයි. දැන් ඔයාගේ බය නැද්ද ඔහු ඇගෙන් විමසනවා. නෑ මගේ අමාවක දැන් ගිහින්. ඈ පවසනවා. ඒ වගේම පීඩාකාරී යුද්ධයෙන් හෙම්බත්ව සිටි අප සැමගේත් අමාවක යුද්ධයත් සමඟ ගිහින්. එයයි මෙහි අරුත.* ‘අමාවක ගිහින්’ හි අන්තර්ගතය අපේ සමාජයට බද්ධ වන ආකාරය පෙන්වා දෙන්න?දෙමළ ජන සමාජය කියන්නේ අලුත් දෙයක් නොවෙයි. ඒ වගේම සෑම දෙමළ ජාතිකයකුම ත්‍රස්තවාදියෙකුත් නොවෙයි. හැඟීම කියන්නේ කොයි කාටත් එකයි. එයට ජාති ආගම් භේදයක් නෑ. ජාති ආගම් භේදයකින් තොරව අපට පුරවැසියන් වශයෙන් හොඳ ගමනක් යා හැකියි. ඒ වගේම මිනිසුන්ගේ කාරුණිකභාවය මෙහි නිරූපිතය. ඒ වගේම විශ්වයේ සුන්දරතම බැඳීම ආදර සම්බන්ධතාවයයි. එහිදී රාගයට වඩා බැඳීම වටිනවය කියන එකත් මා පෙන්වා දෙනවා. මුලින්ම ගොඩ නැඟිය යුත්තේ ආදරයයි. එතැනින් පටන් ගත්තාම ගෞරවනීය, අධ්‍යාත්මික බැඳීමක් තහවුරු වෙනවා. එය හරි ස්ථිරසාර පවතින දෙයක්. එය අද සමාජයට ඉතාම අත්‍යවශ්‍ය කාරණයක්. ඒ ගැන මම මෙහි විග්‍රහ කර තිබෙනවා. මේ මානුෂික බැඳීම් කොතරම් අගනේද? ජීවත්වීමට එය කොතරම් අත්‍යවශ්‍යයද? ඒ වගේම ඔවුනොවුන්ගේ ජීවිත එමඟින් කොතරම් සාර්ථක මෙන්ම සුන්දර වන්නේද කියන කාරණාවන් මෙහි ඇතුළත්.* ඔබ මෙහි භාවිතා කර ඇති භාෂා ශෛලිය ගැන ඔබට සෑහීමකට පත්විය හැකිද?මෙහි භාෂාව හරිම සරලයි. ප්‍රබන්ධ භාෂා භාවිතාවක් කරන්න මට අවශ්‍ය වුණේ නෑ,, මේ ග්‍රන්ථය මේ සමාජයේ විවිධ පීඩාවල්වලට භාජනය වූ අය අතරට යැවිය හැකියි. ඔවුන් තවත් පීඩාවකට පත් නොකර පහසුවෙන් කියවන්න හැකි ආකාරයට ලබාදීමටයි මා උත්සාහ කළේ. ඒ වගේම කියවන්නාට තේරෙන්නත් ඕනේ. කියවන්නාට නොතේරුනොත් ඔවුන් එයින් ඈත් වෙනවා. මම ලොකු වචන දැන ගත්තාට ඒක පෙන්වන්න ඕනේ නෑ. මට ඕනේ ඉතා රසවත් ආකාරයට මෙය පාඨකයාට ගෙන යෑමයි. රසවත් බව දෙන්න ලෙහෙසි නෑ. අමාරුයි. පාඨකයා තමා ළඟ රඳවා තබා ගැනීම තමා ලේඛකයෙකුට ඇති අමාරුම දෙයයි. පාඨකයා රඳවා ගැනීම හරිම දුෂ්කරයි. ලංකාවේ ලේඛකයන්ට කරන්න බැරි දෙයක් තමයි ඒ දේ. හුඟක් පාඨකයෝ අතරමඟදී හැලිලා යනවා.ලේඛකයන් වුණාම අබින් කන්නා වගේ පොත් ලියන්න ආසයි. ඒ වගේම අනෙක් අය ලියනවාද? ඒ අය ලියන්නේ මොනවාද කියලා සොයන්න නරකයි. ඒක ලේඛකයන්ගේ හරි දුර්වල කමක්. තමන්ගේ ලෝකය තුළ සිට පාඩුවේ නිර්මාණ කළාම හොඳ නිර්මාණ බිහි වෙනවා. අපට අපේ වැඩිහිටි සමාජය හදන්න අමාරුයි. අපට හදන්න පුළුවන් ළමා ලෝකය. කියවන ළමයා කොහොමත් නොමඟ යන්නේ නෑ.* අද නිර්මාණකරණය වෙළෙඳපොළ ග්‍රහණයට ලක්වෙලා යැයි ඔබ නොහිතන්නේද?එය අද ව්‍යාපාරික මට්ටමකට ගිහින්. හැබැයි එහිදී පොතේ සාරවත් බව තියෙනවා දැයි කියන එක ගැටලුවක්. හොඳ පොත් තියෙනවා. පොත් අච්චු ගැහෙනවා. ඒත් කියවනවාද කියන එක නම් කියන්න බෑ. ඒ වගේම ලේඛකයන් අතරත් ලොකු තරගයක් තියෙනවා. හැම ලේඛකයකුම තව ලේඛකයකුට කැමැති නෑ. ඒ වගේම සම්මාන දීමේ රටාව හරි නෑ. ප්‍රාදේශීය මට්ටමේ නියෝජනයක් වෙන්නත් ඕනෑ. මොකද හොඳ සිතුවිලි පහළ වෙන්නේ කොළඹ ඉන්න අයට විතරක් නොවෙයි. සම්මාන කාලෙට බලු පොරයක් වගෙයි. කිසිම කෙනෙක් කියන්නේ නෑ එයාට දුන්නු එක හොඳයි කියලා. නුසුදුසු අයට දුන්නු එකත් ඇත්ත. ලේඛකයෝ කියන්නේ කලාකාරයන්ටයි. කලාකාරයෙකුට කරුණාවක් තිබිය යුතුයි. මේ කිසි කෙනෙකුට එවැනි ගුණාංග නෑ. ඒ වගේම කිසිකෙනෙකුට දොස් කියන්න අපට අයිතියක් නෑ. ඒ අයිතිය තියෙන්නේ මාධ්‍යකරුවාටයි. මාධ්‍යකරුවා ඒක කරන්නේ ක්ෂේත්‍රය හදන්නයි. නැතුව පුද්ගලික තරහකට නොවෙයි.කිසිදු මාධ්‍යකරුවෙක් ලේඛකයෙක් සමඟ පුද්ගලික තරහක් නෑ. යම් විවේචනයක් කළාම කම්පා වෙන්න නරකයි. ඔවුන් පෙන්වා දෙන අපේ අඩුපාඩු අපට හදාගන්න පුළුවන් මාර්ගයක් තමයි ඒ. එහෙම නැතුව මාධ්‍යකරුවා වෛරක්කාරයෙක් කර ගන්න නරකයි. මාධ්‍යකරුවා කරන්නේ අදාළ විෂය ක්ෂේත්‍රය පිළිබඳව මඟපෙන්වීමයි. ලේඛකයා නොදුටු දේ පෙන්වා දී නිවැරැදි මාවතට ඔහු යොමු කිරීමයි කර දෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>25</day>
    </date>
    <link>http://www.dinamina.lk/2012/01/25/_art.asp?fn=f1201253</link>
    <topic/>
    <author>රන්ජන් අමරරත්න</author>
    <content>හැන්දෑව නම් නවකතාව පරෙස්සමෙන් කියවා හමාර කරන; ගොරහැඩි පිරිමියකු වුව ටිකිරි මැණිකා වෙනුවෙන් කඳුළක් හෙලනු ඇත. උදුලාවතී වෙනුවෙන් සුසුමක් නඟනු ඇත. ස්ත්‍රියක නම් දිගින් – දිගටම හූල්ලනු ඇත. මේ කතාව ඉදිරියේ සංවේදී නොවන කෙනෙකු වෙතොත්; ඔහුට ඇත්තේ ගල්හිතකි. ගල් සසල කළ හැක්කේ කුළුගෙඩි පහරින් ය. සිත් සසල කළ හැක්කේ හැඟුම්බර වචනවලින් ය.ශාන්ති දිසානායක නම් වූ කතාකාරිය අව්‍යාජ ලෙස සිය චරිත හසුරවමින් ද, මනා රිද්මයක් පවත්වා ගනිමින් ද ශ්‍රී ලාංකේය කොලනි සංස්කෘතියෙහි ගැහැනියගේ ඛේදවාචකය ඉතා ආකර්ෂණීය ලෙස චිත්‍රණය කරයි. එක අතෙකින් මේ අත්දැකීම ග්‍රාමීය දිළිඳු පවුල නියෝජනය කරන පොදු ගැහැනියගේ ස්වාභාවය කියයි.එය අපට හොඳින් දැනෙයි. හොඳින් හැඟෙයි.වැඩවසම්, ධනපති, සමාජවාදී, ලිබරල්, නව ලිබරල් යන කුමන සමාජ ක්‍රමයක් යටතේ වුව ස්ත්‍රිය මුහුණදෙන – ඇය අත්විඳින සුවිශේෂ ගැටුම් සමුදායක් තිබේ. එහි ප්‍රතිඵලය ලෙස අප ඉදිරියෙහි ප්‍රති-නිර්මාණය වන්නේ දැවැන්ත ශෝකාන්තයක් ම ය. මේ තත්ත්වය පුරුෂයා විෂයයෙහි ද සාධාරණ යැයි කීම පට්ටපල් බොරුවකි. ව්‍යාජයෙකි. සරල නිදසුනක් ගතහොත්; දරුවන් වැදීමෙහි අති-මහත් වේදනාව පිරිමියා කිසිකලෙක අත්විඳින්නේ නැත. එය අදටත්, හෙටටත්, මතුමත්තටත් සාධාරණ එක ම සත්‍යය යි.ස්ත්‍රිය විෂයයෙහි අනන්‍ය වූ මේ සුවිශේෂය දකින්නට බොහෝ දෙනා කැමැති ය. ලෝක සාහිත්‍යය තුළ අභිමානවත් මහා ස්ත්‍රී චරිත ගොඩ නැගී ඇත්තේ ද එම සත්‍යය පදනම් කරගෙන ය. ශාන්ති දිසානායක එය සියුම් ව වටහාගෙන තිබේ.ඇගේ සමස්ත අවධානය යොමු ව ඇත්තේ කොලනියේ ගැහැනිය කෙරෙහි ය. එහෙත් එම ගැහැනිය තුළ ම පොදුත්වයක් ද තිබේ.ශ්‍රී ලාංකේය සමාජයෙහි අක්-මුල් පිහිට වූ අම්මා කෙනෙකු ස්වකීය දරුවන් වෙනුවෙන් දරන වේදනාව, උසුලන බර, විඳවන අරෝව අව්‍යාජ ලෙස නිරූපණය කිරීමට සමත් ලේඛිකාවන් අප අතර නැත. එක අතෙකින් සමාජ චින්තනය විසින්ම ස්ත්‍රියගේ අදෝනාව යට ගසනු ලැබේ. තව අතෙකින් මේ තත්ත්වයන් සියුම්ව විශ්ලේෂණය කොට යථාව මතු කරන්නට නවකතාකාරියන් ළඟ පවා ඇත්තේ නිකම් බස බසයක් පමණි. එම අඩුව පුරවන්නට ශාන්ති පැමිණ සිටින්නීය.“හැන්දෑව“ නව කතාවෙන් ප්‍රධාන චරිත දෙකක් ඉස්මතු කෙරේ. පළමු චරිතය ටිකිරි මැණිකා ය. දෙවන චරිතය උදුලාවතී ය. ටිකිරි මැණිකා මව වන අතර උදුලාවතී වැඩිමහල් දියණිය වන්නී ය.මේ දෙදෙනා ම පුරුෂාධිපත්‍යයෙන්, දුප්පත්කමින්, නූගත්කමින්, රාගයෙන්, බලහත්කාරයෙන්, හා සිරිත්- විරිත්වලින් ද අප්‍රමාණ ලෙස බැට කති. ඒවා නිමක් නො වන එක පිට එක කඩාවදින කරදර සේ සැලැකිය හැකි ය.ටිකිරි මැණිකා සිය ජීවිතයේ හොඳ ම කාලය දරුවන් උදෙසා ද, සැමියා උදෙසා ද දියකර හරී. සැමියා අනුකම්පා විරහිත ලෙස ඇය හා දරුවන් දමා පැන යයි. ටිකිරි මැණිකා ඉතිරි මුළු කාලය ම සැමියා එනතුරු බලා සිටී. කෙළවර ඇයගේ දෑස කණ වේ. ඉනික්බිති ඈ තම සැමියා දකින්නේ චිත්ත රූප මගින් ය. මහා සියඹලා වෘක්ෂය යට පිස්සුවෙන් මෙන් දොඩවමින් සැමියා එනතුරු බලා සිටින අසරණ මැහැල්ල මහත් ශෝකයෙන් ළය පැලී මිය යන්නී ය. එහෙත් ඇගේ බලාපොරොත්තුව ඉටුවී නැත.“මකුණෙක් කනව වගේ හීන් කැක්කුමක් අල්ලනවා. පපුවෙ මේ පැත්තේ. ඔව්, ඔව් ඔතන තමයි. තව ඩිංගක් හෙමින් අතගාන්ට දැන් හොඳයි... හරි සනීපයි...”“ඒ ඇගේ අවසන් වදන් විය යුතු ය. සියඹලා ගසට ඉන්පසු ඇගේ හඬ නො ඇසුණේ ය. ජීවිතයත් මරණයත් නිබඳ දකින මේ දැවැන්ත වෘක්ෂය, නිසලව නිහඬව ඇගේ මළසිරුරට බුහුමන් දැක් වී ය.(හැන්දෑව)ටිකිරි මැණිකාගේ ලොකු දුව උදුලාවතී දරුවකු නැති ශෝකයෙන් මුළු ජීවිත කාලයම ගෙවා දමයි. ඇයට ලැබෙන්නට සිටි අවජාතක දරුවා විනාශ කරනුයේ මව විසිනි. ඉක්බිති තළත්තෑනි වැන්දඹු පුරුෂයකු හා විවාහ වන ඇයට සිදුවන්නේ අනුන්ගේ දරුවන් බලා ගැනීමට ය. එම විවාහය ද අසාර්ථක වූ පසු ඇයට සිදුවන්නේ සිය නැඟනියගේ දරුවන් බලා ගැනීමට ය. කිසිකලෙක කිසි කෙනෙකුගෙන් හොඳක් නො අසන උදුලාවතී සියල්ල අතහැර කොලනියෙන් පිටවන්නේ ජීවිතය පිළිබඳ අරමුණක් ඉලක්කයක් නැති ව හිස් බැල්මෙන් ය.නවකතාවක් වුව ඕනෑම කලා කෘතියක් වුව සාර්ථක වනුයේ අවසානයේ මතුවන දාර්ශනික චින්තාවත් සමඟය.ශාන්ති දිසානායකගේ “හැන්දෑව“ කියවන බුද්ධිමත් පාඨකයා අවසානයේ යම් තෝන්තුවකට; කළකිරීමකට; ශෝකයකට පත්වනු ඇත. එහි ප්‍රතිඵලය වන්නේ පෙරළා ජීවිතය පිළිබඳ ප්‍රශ්න කිරීමකට පාඨකයා පෙලැඹීම ය. ජීවිතයේ නිස්සාරත්වය, ක්ෂණභංගුරභාවය, කාමයෙහි ඇති නිහීනතාවය, හුදෙකලාව යන සියල්ල දැන හෝ නොදැන ශාන්ති අප වෙත ළඟා කරයි. සාර්ථක නවකතාකාරයා හැමවිටම කිසියම් මට්ටමක හෝ දාර්ශනිකයෙකි. එම ගුණය අප ලේඛිකාවකට පිහිටා තිබේ.ශාන්තිගේ නවකතාකරණයෙහි කැපී පෙනෙන සාධනීය ලක්ෂණ ගණනාවක් තිබේ.(I) අව්‍යාජ චරිත නිරූපණය(II) දාර්ශනික චින්තාවකින් කතාව අවසන් කිරීම(III) සංවාද ඉතා ප්‍රබලවීම(IV) කුහුලෙන් යතු ආකර්ෂණීය කතාවක් ගෙතීම(V) අනුවේදනීය අවස්ථාවකින් කතාව කෙළවර කිරීමමෙහි පස්වන සාධකය හැර අන් සියලු සාධක නවකතාවක සාර්ථක ලක්ෂණ සේ සැලැකිය හැකි ය. වඩාත් කැපි පෙනෙන ලක්ෂණය චරිත නිරූපණය යි.“නවකතාවක් ලියන විට එහි රචකයා ජීවමාන මිනිසුන් නිර්මාණය කළ යුතුය. ජීවමාන මිනිසුන් යනු මහා චරිත නොවේ. ලේ මස් සහිත සැබෑ මිනිසුන් ය. එම මිනිසුන් හා ගැහැනුන් හුදු චරිත පමණක් නො විය යුතු ය. රචකයා තම නවකතාවේ චරිත සජීවී ලෙස නිර්මාණය කළහොත් එය සමස්ත - සාර්ථක කෘතියක් ලෙස පවතිනු ඇත. එය සැබෑ නවකතාවක් වනු ඇත.- අර්නස්ට් හෙමිං වේ.ශාන්ති ගේ චරිත ලෙයින් මසින් පිරුණු සැබෑ මිනිසුන් වේ. එම චරිත ඔස්සේ මනුෂ්‍යත්වය පිළිබඳ ගැඹුරු වැටහීමක් පාඨකයාට ලබාගත හැකි ය. ඒ සමගම ශාන්ති දිසානායක තම නිර්මාණ ජීවිතය දෙස විමර්ශනාත්මක දෘෂ්ටියක්ද හෙලිය යුතු ය. ඒ ඉදිරි ගමන සඳහාය. එම සාධක ඉතා කෙටියෙන් දක්වන්නට කැමැත්තෙමි.(I) කතුවරිය කොලනි ජීවිතයෙන් ඔබ්බට ගොස් සිය විෂය පථය පුළුල් කරගත යුතුය.(II) නවකතාවේ ආකෘතීන් පිළිබඳ මීට වැඩි අවධානයක් යොමු කළ යුතුය.(III) නිර්මාණාත්මක භාෂාව කෙරෙහි අවධානය යොමු කිරීම වැදගත්ය.(IV) පිරිමි චරිත නිරූපණයේදී මීට වැඩි වැටහීමක් ලබා ගත යුතු ය.ශාන්ති දිසානායක නම් නවකතාකාරිය සමාජ ප්‍රාග්ධනය අහිමි හුදකෙලා චරිතයකි. ඇය මහාචාර්යවරියක් නොවේ. ඇයට ප්‍රභූ පැළැන්තියේ සම්බන්ධතා නො තිබෙන්නට ද පුළුවන. එන්.ජී.ඕ. සමඟ සම්බන්ධ වී භාවනා නො කරනවා වන්නට ද පුළුවන. එහෙත් ඇයගේ කතා කලාව අතිශය ශක්තිමත් ය. සම්මාන නොලැබුණ ද ශාන්ති තරම් දක්ෂ නවකතාකාරියක් මේ කාලයේ දැකගත නො හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201261</link>
    <topic>සංවර්ධන ගමන් මඟේ දැවැන්ත ප්‍රගතියක්</topic>
    <author>විජයානි එදිරිසිංහ</author>
    <content>කෝටි දෙකකට ආසන්න මෙරට ජනතාව අතරින් එක්කෝටි අසූපන් ලක්‍ෂයක ජනතාවක් ජංගම දුරකථන භාවිතා කරති. නිවෙස්වල භාවිතා කරන ස්ථාවර දුරකථන ප්‍රමාණය ලක්‍ෂ පනහකට ආසන්නය. ජනාධිපති මහින්ද රාජපක්‍ෂ මහතා දෙවැනිවරට ජනාධිපති ධුරයට පත්වී අදට (26) වසර දෙකක් පමණවේ.එම වසර දෙකේදී රටේ ඇතිවී තිබෙන සංවර්ධනය කොපමණදැයි යන්න ඒ ඒ අංශ සංඛ්‍යාත්මකව පරීක්‍ෂා කිරීමේදී පෙන්නුම් කරයි. පසුගිය වසරේ මෙරට ලියාපදිංචි වූ නව වාහන ප්‍රමාණය ලක්‍ෂ පහ ඉක්මවා ගොස් තිබේ. වසර දෙකේම ලක්‍ෂ 9 ඉක්මවා තිබේ.උතුරු නැඟෙනහිර පළාත්ත්‍රස්තවාදයෙන් නිදහස් වීමෙන් පසු එම පළාත්වල ජනතාව යතුරු පැදි පාපැදි විශාල වශයෙන් ලබාගෙන තිබේ. ඒ අනුව යතුරු පැදි පමණක් පසුගිය වසරේ දෙලක්‍ෂ පනස් දහසකට වැඩි ප්‍රමාණයක් ලියාපදිංචි වී ඇත. අලෙවි වී ඇති පාපැදි ප්‍රමාණය ලක්‍ෂ දහයකට ආසන්නය. නිවාස පනස් දහසකට වැඩි ප්‍රමාණයක් නිවාස නොමැති පිරිසට ලබාදී තිබේ.වාරිමාර්ග සහ මහා මාර්ග පද්ධතියේ අති දැවැන්ත සංවර්ධනයක් මේ වසර දෙකදී සිදු කෙරිණි. දක්‍ෂිණ ලංකා අධිවේගී මාර්ගය විවෘත කෙරිණ. වල් වැසී ගොස් තිබූ වැව් අමුණු දහස් ගණනක් ප්‍රතිසංස්කරණය කෙරිණි. උතුරු නැගෙනහිරද ඇතුළුව කෘෂිකර්මාන්තයෙන් යැපෙන සෑම ප්‍රදේශයකටම ජලය ලබා දී ඇත.කොළඹ සිට ගාල්ල දක්වා යන අධිවේගී මාර්ගය ඇතුළුව එහි සෙසු කොටස් සියල්ලෙහි වැඩ අවසන් වෙමින් පවතී. සෑම ගමකටම කාපට් කළ හා කොන්ක්‍රීට් කළ මාර්ගයක් ලබාදීමට පියවර ගැනිණි. මේ වන විට දිවයිනේ විදුලිය නොමැති පවුල් දෙලක්‍ෂ විසිහතර දහසකට විදුලිය ලබාදී ඇත. යුද්ධයෙන් අවතැන්වූ ලක්‍ෂ තුනකට ආසන්න පිරිසක් නැවත පදිංචි කෙරිණි. කොටි සාමාජිකයන් දස දහසක් පුනරුත්ථාපනය කර ඔවුන්ට රැකියා ලබාදී තිබේ.කොටි ත්‍රස්තවාදීන් විසින් උතුරේ වළලා තිබූ බිම් බෝම්බ දහස් ගණනක් ඉවත් කර හමාරය.උපාධිධාරීන් වෛද්‍යවරු හෙද හෙදියන්, ගුරුවරු, ඇතුළු දහස් ගණනකට පත්වීම් පරිපාලන සේවයේ නියුතු පිරිස්, පොලිසියේ බොහෝ දෙනකුට උසස්වීම්ද ලබා දීමට ජනාධිපති මහින්ද රාජපක්‍ෂ මහතා පසුගිය දෙවසරදී පියවර ගත්තේය. පොලිසියේ පමණක් හයදහසකට අධික පිරිසකට පසුගිය වසරේ පමණක් උසස් වීම් ලබාදී ඇත.ත්‍රිවිධ හමුදාව හා පොලිසියේ නිලධාරින් විශාල ප්‍රමාණයකට විදේශීය පුහුණුවක් හයිටි රාජ්‍යයේ රැකියාවලටත් සම්බන්ධ වීමට අවස්ථාව උදාවිය.උතුරු නැගෙනහිරද ඇතුළු රට පුරා පොලිස් පද්ධතිය සංවර්ධනය කරමින් පොලිසි සංඛ්‍යාව 436 දක්වා වැඩි කර තිබේ.වසාදමා තිබූ සමූපකාර පද්ධතිය ගොඩනැඟීමද එම දැවැන්ත සංවර්ධනයේ තවත් වටිනා කාර්යයකි. මේ දැවැන්ත සංවර්ධනයත් සමග මෙරටට පැමිණෙන සංචාරකයන් සහ ආයෝජකයන් ගේ ප්‍රමාණය ලක්‍ෂ අට ඉක්මවයි.රට ආශ්චර්යය කරා යන ගමනේ වැදගත්ම සංවර්ධනය සිදුවූයේ ඉකුත් වසර දෙකේ දීය. ගොවියාට කෘෂිකර්මාන්තයට පොහොර සහනාධාරය නිසා වී අස්වැන්න වැඩිවී ඉතිහාසයේ ප්‍රථම වරට වී මෙට්ට්‍රික් ටොන් දෙලක්‍ෂයකට ආසන්න සංචිතයක් රැස් වූ අතර ඉන් කොටසක් විදේශයට අපනයනය කිරීමට හැකි විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201262</link>
    <topic>ජනපති ඉදිරි ගමනට මහා සංඝරත්නයේ ආශීර්වාදය</topic>
    <author/>
    <content>රට අභ්‍යන්තරයේ දීපව්‍යාප්තව දැවැන්ත සංවර්ධන සංග්‍රාමයක් දියත් කරමින්, සියළු ජාතීන්ට හා ආගම් වලට එක සේ ගරු කරමින් ස්වයං පෝෂිත දේශයක් කරා රට මෙහෙයවන ජනාධිපති මහින්ද රාජපක්‍ෂ මහතාට ගෞරවනීය මහා සංඝරත්නයේ ආශීර්වාදය පළ කිරීමක් ඊයේ (25) අරලියගහ මන්දිරයේ දී පැවැත්විණි.මහාචාර්ය කඹුරුගමුවේ වජිර නාහිමියන්ගේ ප්‍රධානත්වයෙන් වැඩමවා වදාළ තුන්සිය නමක් වූ මහා සංඝරත්නය ජනාධිපතිවරයාට මෙහිදී සෙත් පිරිත් සජ්ඣායනා කර ආශීර්වාදය පළ කළහ.2010 වසරේ ජනවාරි 26 වැනිදා පැවැති ජනාධිපතිවරණයේ දී අති විශිෂ්ට ජයග්‍රහණයක් ලබා ගනිමින් ජනාධිපති මහින්ද රාජපක්‍ෂ මහතා හයවන විධායක ජනාධිපතිවරයා වශයෙන් තේරී පත් වී හෙටට දෙවසරක් සපිරීම නිමිත්තෙන් මහා සංඝරත්නයේ ආශීර්වාදය මෙසේ පළ කළහ.මෙහිදී අනුශාසනාවක් කළ මහාචාර්ය කඹුරුගමුවේ වජිර නාහිමියන්, ජනාධිපතිතුමා ගෙනියන වැඩපිළිවෙළ මහත් සේ අගය කළ අතර, එතුමා යන අධිෂ්ඨානශීලී මාවත අවහිර නොකර ඊට අවශ්‍ය සහයෝගය දීම සෑම පාර්ශ්වයකගේම යුතුකම බව ද පෙන්වා දුන්හ.තිස් වසරක් මුළුල්ලේ පැවැති ත්‍රස්තවාදයෙන් නිදහස් කර ගත් උදාර මාතෘ භූමිය සශ්‍රීක කරවීමට ජනාධිපතිතුමාට හැකියාව පවතින බවත් අභියෝග ජයගනිමින් රටට කරනු ලබන මෙහෙවර විශිෂ්ට බවත් උන්වහන්සේ වැඩිදුරටත් පැවැසූහ.ඉදිරි ගමන් මඟ සාර්ථක කර ගැනීම සඳහා සෙත් පැතූ මහා සංඝරත්නය ත්‍රිවිධ රත්නයේ ආශීර්වාද මධ්‍යයේ රට සමෘද්ධිමත් කිරීමට ජනාධිපතිතුමාට අවශ්‍ය ශක්තිය හා ධෛර්ය ලැබේවා යි ද ප්‍රාර්ථනා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012613</link>
    <topic>මැගසින් හිරගෙදර ගැටුමකුඩුකාරයන් 100ක් එළියට ගන්න වෑයමක්</topic>
    <author>බුද්ධිකා ඉඹුලාන සහ භක්ති මෙන්ඩිස්</author>
    <content>මැගසින් බන්ධනාගාරයේ කලහකාරී තත්ත්වයක් ඇති කර ඒ මුවාවෙන් බන්ධනාගාරයෙන් පැන යාමට මත්ද්‍රව්‍ය ජාවාරම්කරුවන් සහ මත්ද්‍රව්‍ය භාවිතය පිළිබඳ චෝදනා ලැබූ සිරකරුවන් 100 දෙනකු උත්සහ දරා ඇති බවට බන්ධනාගාර දෙපාර්තමේන්තුව වෙත තොරතුරු ලැබී තිබේ.පැනයාමට සැලසුම් කළ සිරකරුවන් අතර මහා පරිමාණ මත්ද්‍රව්‍ය ජාවාරම්කරුවන් 10 දෙනකු වන බවත්, ඔවුනගේ මේ සැලසුමට බන්ධනාගාරයේ හිටපු නිලධාරීන්ගේ ද සහාය ලැබී ඇති බවටත් වූ තොරතුරු බන්ධනාගාර දෙපාර්තමේන්තුව අනාවරණය කරගෙන ඇත.මේ ගැටුම පිළිබඳ පරීක්ෂණ සිදුකරන විශේෂ කමිටුවද මේ පිළිබඳව දැඩි අවධානය යොමු කර තිබේ. බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි මහතාගේ අධීක්ෂණයෙන් පරීක්ෂණ පැවැත්වේ. මේ මෙහෙයුම සිදු කිරීමට පාතාල නායකයින් සහ බන්ධනාගාර නිලධාරීන් කිහිපදෙනෙකුද සම්බන්ධ බව පැවසේ.බන්ධනාගාරයේ සිටින රැඳවියන් ප්‍රකෝප කර ඔවුන් ප්‍රචණ්ඩකාරී පුද්ගලයන් බවට පත් කිරීමට ද නිලධාරීන් කිහිප දෙනකු උත්සහ ගෙන ඇති බව මූලික පරීක්ෂණවලින් අනාවරණය වී තිබේ.මැගසින් බන්ධනාගාරයේ සිටින රැඳවියන් ළඟ තිබූ ජංගම දුරකථන භාවිතා කරමින් මේ සැලසුම ක්‍රියාත්මක කිරීමට සැකකරුවන් පිරිස කටයුතු කර ඇති බවත් ඒ පිළිබඳව බන්ධනාගාර නිලධාරීන් විශේෂ පරීක්ෂණයක් ආරම්භ කර ඇති බවත් බන්ධනාගාර උසස් නිලධාරියෙක් දිනමිණ ට පැවසීය. මේ සැලසුමට එකඟ නොවූ රැඳවියන් කිහිපදෙනකුට තවත් රැඳවියන් ඛ්හිපදෙනකු පොලු වලින් පහර දී ඇතැයි ද කියති. මේ සම්බන්ධයෙන් බන්ධනාගාර නිලධාරී කණ්ඩායම් කිහිපයක් අංශ කිහිපයක් ඔස්සේ පරීක්ෂණ ආරම්භ කර තිබේ.නොයෙක් මත්ද්‍රව්‍ය ජාවාරම් සහ භාවිතා කිරීම් සම්බන්ධයෙන් නව මැගසින් බන්ධනාගාරයේ රැඳවියන් 1500 කට වැඩි පිරිසක් සිටින අතර එයින් දසදෙනකු මහා පරිමාන ජාවාරම්කරුවන් බව බන්ධනාගාර නිලධාරියෙකු පැවසීය.මේ බන්ධනාගාරය තුළට නොයෙක් ආකාරයෙන් දිනපතාම මත්ද්‍රව්‍ය ගෙන ගොස් ඇති අතර නව අධිකාරිවරයා පත්වීමෙන් පසු එම ජාවාරම සම්පූර්ණයෙන්ම නතර වී ඇතැයි බන්ධනාගාර ආරංචි මාර්ග අනාවරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201263</link>
    <topic>දේපළ හානියකෝටිය පනී</topic>
    <author>බුද්ධිකා ඉඹුලාන සහ භක්ති මෙන්ඩිස්</author>
    <content>කොළඹ නව මැගසින් බන්ධනාගාරයේ පෙරේදා (24) සිදුවූ ගැටුම නිසා එම බන්ධනාගාර දේපළවලට වූ හානිය රුපියල් කෝටිය ඉක්මවන බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය කියයි.මේ ගැටුම නිසා ඇතිවූ කලහකාරී තත්ත්වයෙන් මැගසින් බන්ධනාගාරයේ පුස්තකාල ගොඩනැගිල්ල, නඩු වාර්තා ඇති ගොඩනැගිල්ල, පාලන ශාඛාවට අයත් රැඳවියන් ලියාපදිංචි කිරීමේ අංශය (R. P. Branch) ට දැඩි අලාභහානි සිදුවී ඇති අතර එහි වූ ලිපි ලේඛන රාශියක් ගින්නෙන් විනාශ වී ඇති බව අමාත්‍යාංශයේ ලේකම් ඒ. දිසානායක මහතා “දිනමිණ” ට කීය.මැගසින් බන්ධනාගාරයේ ගැටුමට මුල්වී ප්‍රකෝපකාරී ලෙස හැසිරුණු සහ දේපළවලට අලාභහානි සිදු කළ රැඳවියන් මේ වන විට හඳුනාගෙන ඇති අතර ඔවුන්ට එරෙහිව බන්ධනාගාර විනිශ්චය මණ්ඩලය මගින් දඬුවම් පැනවෙන බව ද දිසානායක මහතා පැවැසීය.මේ බන්ධනාගාරයේ රැඳවියන් 1800 සිටින අතර එයින් 1500 දෙනා මත්ද්‍රව්‍ය සම්බන්ධව බන්ධනාගාර ගතවූවෝ වෙති. එම රැඳවියන් 1500 දෙනා අතරින් 10 දෙනකු මත්ද්‍රව්‍ය ව්‍යාපාරිකයන් වන අතර ඉතිරි අය මත්ද්‍රව්‍ය භාවිතා කිරීම නිසා බන්ධනාගාර රිමාන්ඩ් භාරයේ සිටින්නෝය.තවත් රැඳවියන්ගෙන් 180 ක් එල්. ටී. ටී. ඊ. සැකකරුවන් වන අතර 120 ක් විවිධ වැරැදි සම්බන්ධයෙන් සිරදඬුවම් විඳින අයවලුන්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201264</link>
    <topic>බන්ධනාගාර බුද්ධි අංශයඅමාත්‍යාංශය යටතට</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශය ඊයේ (25) සිට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය යටතට පවරාගෙන ඇත.ඇමැති චන්ද්‍රසිරි ගජදීර මහතාගේ නියෝගය මත මේ පියවර ගෙන ඇති අතර බන්ධනාගාර බුද්ධි අංශයේ කටයුතු වඩාත් කඩිනම් හා කාර්යක්ෂම කිරීම මෙහි අරමුණ වේ.මෙයට පෙර බන්ධානාගාර බුද්ධි අංශයේ තොරතුරු වාර්තා බන්ධනාගාර අධිකාරිවරයා වෙත බාරදී ඒ හරහා අමාත්‍යාංශය වෙත ලබාදීම සිදුකෙරුණු අතර එම ක්‍රමය ඉතා අකාර්යක්ෂම වූ බැවින් මේ පියවර ගැනීමට ඇමැතිවරයා තීරණය කර ඇත.බන්ධනාගාර බුද්ධි අංශයේ නිලධාරීන් (අධිකාරිවරයාද ඇතුළුව) නිලධාරීහු 81දෙනෙක් වෙති. බන්ධනාගාරයට නීති විරෝධි ද්‍රව්‍ය ඇතුළුවීම වැළැක්වීම සහ බන්ධනාගාර නිලධාරීන්ගේ විනය කටයුතු පිළිබඳව කටයුතු කිරීම බන්ධනාගාර බුද්ධි අංශයේ කාර්යභාරයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201265</link>
    <topic>කොළඹ වරායේ පුළුල් කිරීම්සියයට 95කින් අවසන්</topic>
    <author>සුභාෂිනී සේනානායක</author>
    <content>කොළඹ වරාය පුළුල් කිරීමේ ව්‍යාපෘතිය 95% කින් පමණ අවසන් කර ඇතැයි වරාය හා මහාමාර්ග අමාත්‍යාංශය පවසයි.පර්යන්තයේ ඉදිකිරීම් කටයුතු ද ආරම්භ කර තිබෙන බවත් මුහුදු පත්ලේ නළ මාර්ග නැවත එලීමේ කටයුතු සම්පූර්ණයෙන් අවසන් කර ඇති බවත් වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පවසයි.කොළඹ වරායේ පුළුල් කිරීමේ ව්‍යාපෘතියේ ප්‍රධාන දියකඩනය මීටර් 3.5ක් ප්‍රාථමික ආරක්ෂණ ආවරණ සහිතව මීටර් 4070 ක් ද ඉන් ඔබ්බට මීටර් 1070 ක් දිගින් ප්‍රාථමික ආරක්ෂණ රහිතව ද නිම කර තිබේ.ප්‍රධාන දියකඩනයේ ඉදිරිපස දම්වැල් දිග මීටර් 5140 ක් දක්වා වේ.ද්විතික දියකඩනයේ කටයුතු 50% කින් ද අවසන් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201266</link>
    <topic>ශ්‍රී ලංකා කොටස් වෙළෙඳපොළේආයෝජනයට එක්වන්න</topic>
    <author>මහින්ද අලුත්ගෙදර</author>
    <content>ආකර්ෂණීය ආර්ථික වර්ධනයක් ශ්‍රී ලංකාවේ පවතින අවස්ථාවක එයින් උපරිම ප්‍රයෝජන ලබා ගැනීම සඳහා ආයෝජනය කිරීමට එක්වන්නැයි බ්‍රිතාන්‍යයේ ලන්ඩන්හි කොටස් වෙළෙඳපොළ ප්‍රධානියා ජාත්‍යන්තර මට්ටමේ ව්‍යාපාරිකයන්ගෙන් ඉල්ලීමක් කර තිබේ.යුද ගැටුම් සාර්ථක ලෙස අවසන් කළ ශ්‍රී ලංකාවේ ආර්ථික වර්ධනය ශක්තිමත් හා ආකර්ෂණීය ලෙස වේගයෙන් ඉදිරියට පැමිණ තිබෙන බවද ලන්ඩන් කොටස් වෙළෙඳපොළේ ප්‍රධාන විධායක නිලධාරී ෂවියර් රෝලන් මහතා ප්‍රකාශ කර ඇත.ඒ මහතා මේ අදහස් ප්‍රකාශ කර ඇත්තේ ඩේලි ෆයිනෑන්ෂියල් ටයිම්ස් පුවත්පත සමඟ විශේෂ සාකච්ඡාවක් සඳහා සහභාගි වෙමිනි.ජාත්‍යන්තර වශයෙන් ප්‍රාග්ධනය ශ්‍රී ලංකාවට ඇද ගැනීම සඳහා ශ්‍රී ලාංකික ව්‍යාපාරිකයන් උනන්දුවෙන් හා උදේ‍යීගයෙන් කටයුතු කළ යුතු බවද රෝලස් මහතා අවධාරණය කර තිබේ.සාමකාමී පරිසරයක් තුළ ඉහළම ආර්ථික වර්ධනයක් අත්කර ගැනීමේ හැකියාව ශ්‍රී ලංකාව සතු බව පෙන්වා දෙන ලන්ඩන් කොටස් වෙළෙඳපොළ ප්‍රධානියා ඒ සඳහා යටිතල පහසුකම්, ප්‍රවාහන, ඉදිකිරීම් හා සංචාරක ඇතුළු ක්ෂේත්‍රයන්හි වර්ධනයක් ඇති කිරීමෙන් එම ඉලක්කය කරා ගමන්කළ හැකි බවද පෙන්වාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201267</link>
    <topic>අධිවේගී මඟටතවත් ලංගම බස් 2ක්</topic>
    <author>ශීලා උඩුවර</author>
    <content>දක්ෂිණ අධිවේගී මාර්ගයේ මතුගම සිට කොළඹ පිටකොටුව දක්වා තවත් අධි සුඛෝපභෝගි බස්රථ දෙකක් ධාවනයට යොදවන බව ශ්‍රී ලංගම සභාපති එම්.ඩී.බන්දුසේන මහතා පැවසීය.මතුගම බස් නැවතුම්පළෙන් දොඩංගොඩ පිවිසුමෙන් අධිවේගි මාර්ගයට පිවිස කොට්ටාව සිට පිටකොටුව දක්වා ධාවනය කෙරේ.දැනට මේ මාර්ගයේ සුඛෝපභෝගි බස්රථ 6 ක් ධාවනය කෙරෙන අතර මගීන් එම බස්රථ වලින් යාමට දැඩි උනන්දුවක් දක්වන බව සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201268</link>
    <topic>දුම්රිය වර්ජනය අත්හිටුවයි</topic>
    <author>ශීලා උඩුවර</author>
    <content>දුම්රිය ශ්‍රේණිගත සමිති එකමුතුව අද (26) උදේ සිට පැවැත්වීමට නියමිතව තිබූ පැය 48 ක වර්ජනය තාවකාලිකව අත්හිටුවා ඇත. සියලු ඉල්ලීම් පිළිබඳව ජනාධිපති මහින්ද රාජපක්ෂ මහතා හා ප්‍රවාහන ඇමැති කුමාර වෙල්ගම මහතා වෙත යොමු කළ බවද එම එකමුතුවේ කැඳවුම්කරු ඩබ්ලිව් ජානක ප්‍රනාන්දු මහතා පැවසීය.බඳවා ගැනීමේ පටිපාටිය නිවැරැදි කරන ලෙස කළ ඉල්ලීම් සඳහා පැවැත්වූ සාකච්ඡා මගින් මෙතෙක් විසඳුමක් නොලැබීම හා ශ්‍රේණින් හා නිසි වැටුප් තලයන්හි තබන ලෙස ඉල්ලමින් අද (26) උදේ 8 සිට පුරා පැය 48 ක් වර්ජනයක නිරත වීමට එම එකමුතුව සැලසුම් කර තිබිණි.දුම්රිය පාලකවරුන්, ස්ථානාධිපතිවරුන් ධාවනාගාර පෝමන්වරුන් නියාමකවරුන් හා ස්ථීර මාර්ග පරීක්ෂකවරුන් මීට අයත් වන අතර ඉල්ලීම් වලටද විසඳුමක් නොලැබුණහොත් මේ 30 වැනිදා සිට වෘත්තීය සමිති ක්‍රියා මාර්ගය අරඹන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n1201269</link>
    <topic>සේවකයෝ සිවුදෙනෙක්ක්ලෝරීන් විස වී රෝහලේ</topic>
    <author>ඇඹිලිපිටිය විශේෂ සිරිල් ජයවීර</author>
    <content>ඇඹිලිපිටිය ජල සම්පාදන හා ජලාපවහන මණ්ඩලයේ ටැංකිවල ක්ලෝරීන් විස වීමෙන් මණ්ඩලයේ සේවකයන් සිවු දෙනකු ඇඹිලිපිටිය මූලික රෝහලට ඇතුළු කර ඇත.ඉකුත් 24 දින රාත්‍රී 11.00 ට පමණ මේ සිදුවීම නිසා මණ්ඩලයේ දැනුම් දීම මත අවට ජනතාව වෙනත් ස්ථානවලට තාවකාලිකව පදිංචියට ගොස් ඇත. ජලය උතුරා යාමෙන් මේ සිද්ධිය වූ බව පැවසෙන අතර 25දා වනවිටද දුගඳ පැවැතිණි. මේ සිද්ධිය සමඟ පදිංචිය වෙනස් කළ ඇතැම් පිරිස් යළි තම නිවෙස් කරා පැමිණ නැත.ජල සම්පාදන මණ්ඩලය වෙත ඊයේ (25) පැමිණි නිලධාරීහු සිද්ධිය පිළිබඳව පරීක්ෂණ කටයුතු ආරම්භ කළහ. රෝහල් ගතකර සිටි සේවකයන් සිවු දෙනා සිය කැමැත්තෙන් රෝහලින් බැහැර වී ඇති බව ඇඹිලිපිටිය මූලික රෝහලේ සහකාර වෛද්‍ය අධිකාරී බන්දුල සරත් කුමාර මහතාගෙන් කළ විමසුමකදී පැවැසීය. ඔවුන්ගේ තත්ත්වය බරපතළ නොවන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012610</link>
    <topic>හොර රහසේ රෝහලෙන් පලා ගොස්උපන් හැටියේම බිලිදා හදාගන්න දීලා</topic>
    <author>අසේල කුරුළුවංශ</author>
    <content>මහනුවර මහ රෝහලේදී දරුවකු ප්‍රසූත කර හොර රහසේ රෝහලින් පිටවගොස් දරුවා වෙනත් අයෙකුට ලබාදුන් බව කියන දෙදරු මවක් මහනුවර කාන්තා හා ළමා කාර්යාංශය මගින් අත්අඩංගුවට ගෙන තිබේ.තම සැමියාගේ බල කිරීම මත තමන් මෙය කළ බව අදාළ කාන්තාව පොලීසියට පවසා ඇත.දරුවා ප්‍රසූත කර නොදන්වා රෝහලින් පිටව ගිය මව අධික රුධිර වහනය හේතුවෙන් මඩොල්කැලේ රෝහලට ඇතුළුව ප්‍රතිකාර ගෙන ඇති අතර එහි වෛද්‍යවරු දරුවා පිළිබඳ විමසූ අවස්ථාවේ දරුවා මියගිය බව ඇය පවසා තිබේ.මේ පිළිබඳව රෝහල මගින් පන්විල පොලීසියට කළ දැනුම් දීමක් අනුව මහනුවර කාන්තා හා ළමා කාර්යාංශය මගින් පරීක්ෂණයක් පවත්වා දරුවාගේ මව සහ ඇගේ සැමියාත් දරුවා ලබාගත් යුවළත් අත්අඩංගුවට ගෙන ඇත.අදාළ කාන්තාව විදේශගතව සිටියදී මේ දරුවා පිළිසිඳගෙන ඇති බැවින් ප්‍රසූත කළ දරුවා නිවසට රැගෙන නොඑන ලෙස සැමියා ඇයට තර්ජනය කැර ඇති බව පොලිස් පරීක්ෂණ මගින් අනාවරණය වී තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරි ජී.බී. පෙරමුණ මහතාගේ මෙහෙයවීමෙන් මහනුවර කාන්තා කාර්යාංශයේ ස්ථානාධිපති ප්‍රධාන පොලිස් පරීක්ෂක ජානකී සෙනවිරත්න මහත්මිය ඇතුළු කණ්ඩායමක් සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012611</link>
    <topic>කොළඹ-නුවර අධිවේගී මාර්ගයේඉදිකිරීම් කඩිනම් කරන්න</topic>
    <author/>
    <content>කොළඹ – නුවර අධිවේගී මාර්ගයේ ඉදිකිරීම් කටයුතු කඩිනම් කරන්නැයි ජනාධිපති මහින්ද රාජපක්‍ෂ මහතා අදාළ නිලධාරීන්ට උපදෙස් දෙයි.කොළඹ – මහනුවර අධිවේගී මාර්ගයේ ඉදිකිරීම් කටයුතු සම්බන්ධයෙන් පෙරේදා (24) පස්වරුවේ අරලියගහ මන්දිරයේ පැවැති සාකච්ඡාවකට එක්වෙමින් ජනාධිපතිවරයා මේ උපදෙස් දී ඇත.මිනිස් වාසස්ථාන අවම ප්‍රදේශවලින් ඉඩම් තෝරා ගනිමින් අවම පිරිවැයකින් හා උසස් ප්‍රමිතියකින් යුක්තව මේ අධිවේගී මාර්ගය තැනීමට රජය බලාපොරොත්තු වන බව මෙහිදී ජනාධිපතිවරයා අවධාරණය කර සිටියේය.රටක් සංවර්ධනය කරා යන ගමනේදී අධිවේගී මාර්ග පැවතීම ප්‍රධානතම යටිතල පහසුකම් සාධකය වශයෙන් ආයෝජකයන් පවා වැඩි අවධානයක් යොමු කරන බව පෙන්වා දුන් ජනාධිපතිවරයා ජන සෙත සළසමින් රටේ මහාමාර්ග පද්ධතිය විධිමත් කිරීම තම ඒකායන අරමුණ බව පැවැසීය.එමෙන්ම අධිවේගී මාර්ගයන් තැනීමෙන් ලක්වාසී සියලුම දෙනාටම යහපතක් සිදු වන බවත්, මාර්ග තදබදය අවම කරගනිමින් කෙටි කාලයක් තුළ දිගු දුරක් ගමන් කිරීමට හැකියාව ලැබීමත් සමඟම තම කාර්යයන් පහසු කර ගැනීමට ඉන් ජනතාවට අවස්ථාව උදා වන බවත් මෙහිදී පෙන්වා දුන්නේය. සංචාරක කර්මාන්තයේ දියුණුවක් අත් කර ගනිමින් සිටින මෙවන් මොහොතක ශ්‍රී ලංකාව කෙරෙහි සංචාරකයන්ගේ ආකර්ෂණය වඩාත් සමීපව ලබා ගැනීම සඳහා අධිවේගී මාර්ගයන් බෙහෙවින් මහෝපකාරී වේ.කිලෝමීටර් 98ක් පුරා දිවෙන මේ මාර්ගයේ ගමන් ගන්නා අතරවාරයේ විනාඩි 45ක් වැනි කෙටි කාල පරාසයක් තුළ කොළඹ සිට මහනුවරට ළඟා වීමේ හැකියාව ලැබෙන අතර, කොළඹ සිට මීරිගමටත්, මීරිගම සිට කුරුණෑගලටත්, එතැන් සිට මහනුවරටත් අදියර තුනක් යටතේ මෙහි ඉදිකිරීම් කටයුතු නිම කිරීමට නියමිතය.මේ අධිවේගී මාර්ගය තැනීමත් සමඟම උඩුගම්පොළ සිට ජා-ඇළටත්, කොළඹ – කටුනායක අධිවේගී මාර්ගයටත්, කටුනායක සිට වේයන්ගොඩ නගරයන් වෙතට කඩිනමින් ළඟා වීමේ හැකියාව පවතී.කොළඹ – මහනුවර මාර්ගයේ ගමන් ගන්නාවිට කෑගල්ල නගරයේදී අධික වාහන තදබදයකට මුහුණ පෑමට සිදු වන නිසා නගරයට ඇතුළුවීමට හා පිටවීමට ;වනත් විකල්ප මාර්ග සකස් කරන ලෙස ද ජනාධිපතිවරයා මෙහිදී නිලධාරීන්ට උපදෙස් ලබා දුන්නේය.පළමුව කොළඹ සිට මහනුවරට ඉදි කරනු ලබන අධිවේගී මාර්ගය යාපනය හා ත්‍රිකුණාමලය වෙත ඉදිරියේදී දීර්ඝ කිරීමට අදාළ කරුණු ද මෙහිදී සාකච්ඡාවට බඳුන් වූ අතර, ඒ සම්බන්ධයෙන් වූ මූලික අධ්‍යයන කටයුතු කඩිනමින් ආරම්භ කිරීමට ද තීරණය කෙරිණි.මෙරටට ක්‍රමවත් අධිවේගී මාර්ගයන්ගේ අවශ්‍යතාව, දියුණු රටවල ආභාෂයන් ද සමඟින් ගෙන හැර දක්වමින් මෙහිදී කරුණු සාකච්ඡා කෙරුණු අතර, රටේ සියලුම අධිවේගී මාර්ගයන් කොළඹ – පෑලියගොඩ කේන්ද්‍ර කර ගනිමින් විහිදුවා හැරීමටත් රජය බලාපොරොත්තු වේ.දේශීය මහාමාර්ග ක්‍ෂේත්‍රයට අලුත් මුහුණුවරක් එක් කරමින් ඉදිකරනු ලැබූ පළමු අධිවේගී මාර්ගය වූ දක්‍ෂිණ අධිවේගී මාර්ගයේ සාර්ථකත්වය සම්බන්ධයෙන් මේ සාකච්ඡාවේදී අදහස් පළ කරමින්, එම අධිවේගී මාර්ගයෙන් දිනකට රථවාහන 8000කට වඩා ධාවනය වන බව පෙන්වා දුන් අතර සති අන්තයේදී එම ප්‍රමාණය පහළොස් දහස ඉක්මවන බවද අනාවරණය විය.බැසිල් රාජපක්‍ෂ, අනුර පි‍්‍රයදර්ශන යාපා, කෙහෙළිය රඹුක්වැල්ල, මහින්දානන්ද අලුත්ගමගේ ඇමැතිවරුන් සමඟ ඉංජිනේරුවරුන් හා නිර්මාණකරුවන් ඇතුළු පිරිසක් ද මේ සාකච්ඡාව සඳහා එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012612</link>
    <topic>වර්ධනය වන ආර්ථික සහිත රටවල් අතරින්ශ්‍රී ලංකාව ලොව සිවුවැනි තැනට</topic>
    <author>මහින්ද අලුත්ගෙදර</author>
    <content>වර්ධනය වන ආර්ථිකයක් සහිත රටවල් අතර ශ්‍රී ලංකාව ලෝකයේ සිවුවැනි තැනට පැමිණ ඇතැයි රජය සඳහන් කරයි. ජාත්‍යන්තර මූල්‍ය අරමුදල මේ බව තහවුරු කර තිබෙන අතර ශ්‍රී ලංකාව කලාපයේ දෙවැනි තැනට පත්ව තිබෙන බවත් චීනය පෙරමුණ ගෙන සිටින බවත් ආර්ථික සංවර්ධන ඇමැති බැසිල් රාජපක්ෂ මහතා පවසයි.ලෝකයේ සෙසු සෑම රටවලම ආර්ථික වර්ධන වේගය පහළ මට්ටමක තිබෙන බව පෙන්වා දෙන ඇමැතිවරයා ඉන්දියාවේ ද ආර්ථික වර්ධන වේගය පහළ මට්ටමක තිබෙන බවත්, ලබන වසර වන විට ශ්‍රී ලංකාව ලෝකයෙන්ම දෙවැනි තැනට පැමිණෙනු ඇති බවත් විශ්වාසය පළ කරයි.ඒ මහතා මේ බව ප්‍රකාශ කළේ ආර්ථික සංවර්ධන අමාත්‍යාංශයේ දී ඊයේ (25) පැවැති මාධ්‍ය හමුවකට සහභාගි වෙමිනි.ශ්‍රී ලංකාවේ ආර්ථික වර්ධනය ඉහළ යාම, අපනයන වර්ධනය, උද්ධමනය පහත වැටීම, රැකියා වියුක්තිය අවම මට්ටමක පැවැතීම ආදිය මේ සඳහා බලපාන බව පෙන්වා දෙන බැසිල් රාජපක්ෂ මහතා සෑම ක්ෂේත්‍රයකම විශාල පිබිදීමක් දක්නට ලැබෙන බව ද පෙන්වා දුන්නේය.ලෝකයේ ඕනෑම ආයෝජකයකුට හිතකර පරිසරයක් ශ්‍රී ලංකාවේ පවතින බව කී ආර්ථික සංවර්ධන ඇමැතිවරයා වැඩි වැඩියෙන් ශ්‍රී ලංකාවට ආයෝජකයන් ගෙන්වා ගැනීමේ අරමුණින් පසුගිය වසරේදී බදු වර්ග රැසක් සංශෝධනය කළ බව කීය. පුද්ගලික බදු අයකිරීම පැත්තෙන් ගත් කළ ශ්‍රී ලංකාව ලෝකයේ අනෙකුත් රටවලට වඩා අවම බදු අගයක් අය කරන බවත් ඒ නිසාම ලෝක බැංකුව විසින් ශ්‍රී ලංකාව ඉහළට ගෙනැවිත් තිබෙන බවත් හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012614</link>
    <topic>නව තැපැල්පතිරෝහණ අබේරත්න</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>නව තැපැල්පතිවරයා වශයෙන් රෝහණ අබේරත්න මහතා පත්කර ඇත.හිටපු තැපැල්පති එම්. කේ. බී. දිසානායක මහතාගේ ඉල්ලා අස්වීමෙන්මේ නව පත්කිරීම සිදු කර තිබෙන අතර ඒ සඳහා ඇමැති මණ්ඩල අනුමැතිය ද හිමිව තිබේ.ජ්‍යෙෂ්ඨ පරිපාලන නිලධාරියකු වන රෝහණ අබේරත්න මහතා ලබන 01 වැනිදා සිට එම ධුරයේ කටයුතු කිරීමට නියමිතව ඇති අතර ඒ මහතා ආර්ථික සංවර්ධන අමාත්‍යාංශයේ ජ්‍යෙෂ්ඨ සහකාර ලේකම්වරයා වශයෙන්ද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012615</link>
    <topic>සරසවි සිසුන්ටණය දීමේ ක්‍රමයක්</topic>
    <author>සමන්මලී පි‍්‍රයශාන්ති</author>
    <content>පුද්ගල ඇපයක් මත සරසවි සිසුන්ට ණය ලබා දීමේ ක්‍රමයක් ආරම්භ කිරීමට උසස් අධ්‍යාපන අමාත්‍යාංශය සැලසුම් කර තිබේ.ඒ සඳහා මානව සම්පත් සංවර්ධන මුල්‍ය පනත යනුවෙන් කෙටුම්පතක් ළඟදීම පාර්ලිමේන්තුවට ඉදිරිපත් කරන බව උසස් අධ්‍යාපන ඇමැති එස්. බී. දිසානායක මහතා පවසයි. මේ යටතේ ණය ලබා ගන්නා සිසුන් උපාධියෙන් පසු රැකියාවක් කරන විට වාරික වශයෙන් ණය මුදල ගෙවිය යුතුය.සිසුන් ලෙස සිටිය දී ලබා ගන්නා ණය රැකියාවක් කරන විට නොගෙවා පැහැර හරින්නේ නම් මේ පනතේ විධිවිධාන අනුව ඔවුන්ගේ රැකියා ස්ථානවලට ද එරෙහිව ක්‍රියා කිරීමේ බලය බැංකු සතු වේ. විශ්වවිද්‍යාල සිසුන්ට ණය ලබා දීමේ වැඩපිළිවෙළ සම්බන්ධයෙන් මේ වන විට බැංකු සමඟ උසස් අධ්‍යාපන අමාත්‍යාංශය එකඟතාවක් ඇති කර ගෙන තිබේ.මේ ණය මුදල්වලින් සිසුන්ට ලැප්ටොප් වැනි තාක්ෂණික උපාංග මිලදී ගත හැකි ය.ුදුරේ දී ම විශ්වවිද්‍යාලවල සිසුන්ට තමා අධ්‍යාපනය ලබන පාඨමාලාවන් හැර සිමා, චාර්ටඩ්, ඉංගී‍්‍රසි වැනි පාඨමාලාවක් ද විශ්වවිද්‍යාලය තුළ හැදෑරීමට අවස්ථාව ලැබෙන අතර ඒ සඳහා ද මේ ණය මුදල ලබා ගැනීමට හැකියාව ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012616</link>
    <topic>මෙරට ආර්ථිකයේ හැරවුම් ලක්‍ෂය2010 ජනවාරි 26දා ඇරැඹුණා</topic>
    <author>සුභාෂිනී සේනානායක, නුවන් කොඩිකාර</author>
    <content>මෙරට ආර්ථිකයේ හැරවුම් ලක්‍ෂය 2010 ජනවාරි 26දා ආරම්භ වූ බව එක්සත් ජනතා නිදහස් සන්ධානයේ මහලේකම් සුසිල් පේ‍්‍රමජයන්ත් මහතා පවසයි.ජනාධිපති මහින්ද රාජපක්‍ෂ මහතාගේ දෙවැනි ජනපතිවරණ ජයග්‍රහණයෙන් පසුව පැවැති මහ මැතිවරණයේදී එක්සත් ජනතා නිදහස් සන්ධානය වැඩි ඡන්ද ලක්‍ෂ 18කට වඩා ලබමින් අතිවිශිෂ්ට ජයග්‍රහණයක් ලබාගෙන මේ වන විට පාර්ලිමේන්තුවේ තුනෙන් දෙකක බහුතර බලයක් ලබාගැනීමට හැකිවී තිබෙන බව ඇමැතිවරයා කියයි.පළාත් පාලන මැතිවරණවලදී හයෙන් පහක බහුතර බලයක් ලබාගැනීමට හැකිවූයේ ජනාධිපති මහින්ද රාජපක්‍ෂ මහතා ගෙනගිය සංවර්ධන වැඩපිළිවෙළ මේ රටේ ජනතාව අනුමත කළ නිසා යැයි ද මහ ලේකම්වරයා ප්‍රකාශ කළේය.ශ්‍රී ලාංකීය මිනිස් සම්පත අනෙකුත් රටවලට සාපේක්‍ෂව ඉතා සුවිශේෂී වේ. රටේ බහුතරයක් ජනතාව ආර්ථික සංවර්ධනයට දායක කර ගැනීමෙන් යුද්ධයෙන් අපට අහිමි වූ බොහෝ දේ ඉතා ඉක්මනින් ලබාගැනීමට හැකියාව ලැබෙනු ඇත.ශ්‍රී ලාංකීය උගත් බුද්ධිමත් පිරිස් ආර්ථික යන්ත්‍රයේ මැෂිම බවට පත්කර ගැනීමට ජනාධිපතිවරයා සමත්වී තිබෙන බවද පේ‍්‍රම්ජයන්ත මහතා කීය.ජනාධිපතිවරයාගේ දෙවැනි ජනාධිපතිවරණයේ දෙවැනි වර්ෂ පූර්ණය සමරන මේ අවස්ථාවේදී එතුමන් වෙත එක්සත් ජනතා නිදහස් සන්ධානයේ හෘදයාංගම සුබපැතුම් එක්කරන අතරම ජනාධිපතිතුමන් ඇරැඹූ මහින්ද චින්තන වැඩපිළිවෙළ තුළින් ශ්‍රී ලංකාව ආසියාවේ ආශ්චර්යය බවට මීළග වසර කිහිපය තුළදී පත්කර ගැනීම සඳහා එතුමන්ට ශක්තිය, ධෛර්යය, වාසනාව, නිදුක් නීරෝගී බව ලැබේවා යැයි ප්‍රාර්ථනා කරන බවද මහලේකම්වරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012617</link>
    <topic>රට පාවාදෙන මාධ්‍ය නඩයට එරෙහිවවෘත්තීය සමිති සාමාජිකයෝ වීථි බසිති</topic>
    <author>අනුර පේ‍්‍රමලාල්</author>
    <content>ඩොලර්වලට රට පාවාදෙන නිදහස් මාධ්‍ය ව්‍යාපාරය යයි කියා ගන්නා පිරිස්වලට විරෝධය පළ කිරීමට වෘත්තීය සමිති රැසක සාමාජික සාමාජිකාවෝ ඊයේ කොටුව දුම්රිය පොළ ඉදිරිපිට රැස්වූහ.නිදහස් මාධ්‍ය සංවිධානය මෙහෙයවූ මේ විරෝධතාවට වෘත්තීය සමිති රැසක පිරිස් එක්ව සිටියහ. ඩොලර්වලට රට පාවාදීම මාධ්‍ය නිදහස දැයි මේ විරෝධතාවට එක්වූ පිරිස් ප්‍රශ්න කළහ.විදේශීය රටවල විවිධ රාජ්‍ය නොවන සංවිධානවල ඕනෑ එපාකම් ඉටුකිරීමට ඩොලර් මිටි හමුවේ දණින් වැටුණු බඩගෝස්තරවාදීන් පිරිසක් මේ රටේ ඉදිරි සංවර්ධන ගමන වළක්වමින් මේ කුමන්ත්‍රණයේ නිරතවී සිටින බවට උද්ඝෝෂණකරුවෝ චෝදනා කළහ.මේ දේශද්‍රෝහී කාර්යයේ නියැලුණු මාධ්‍යවේදීන් කිහිප දෙනකු දැනට විදෙස්ගතවී ඊට උදව් කරනු ලබනු ඇතැයි උද්ඝෝෂණයට එක්වූ මාධ්‍යවේදීහු කියා සිටියහ.මේ දේශද්‍රෝහීන්ට විරෝධය පළකිරීම සඳහා තම බැනර් යටතේ පෙළ ගැසුණු මාධ්‍යවේදීන් හා වෘත්තීය සමිති නායකයන්, බහුජන සංවිධාන ප්‍රධානින් හා ඒ සංවිධානවල සාමාජික සාමාජිකාවන් දහස් ගණන් විරෝධතා පුවරු ඔසවාගෙන කොටුව දුම්රිය පොළට පැමිණියහ.ඩොලර් කොමිස් පිල්ලි, කොටි පදේට නටන සල්ලි, සැබෑ මාධ්‍ය රට දෙකඩ කිරීමට කටයුතු නොකරයි, එල්. ටී. ටී. ඊ. ත්‍රස්තවාදීන් යුද අපරාධ කළේ නැද්ද? රට බෙදන කුමන්ත්‍රණය පරදවමු. ආදී විරෝධතා පාඨ රැසක් මෙහිදී දක්නට ලැබිණි.මෙහිදී නිදහස් මාධ්‍ය සංවිධානයේ කැඳවුම්කරු සරත් කුමාර පෙරේරා උද්ඝෝෂණකරුවන් අමතමින් කීවේ ජනමාධ්‍යයට මුවාවී සිටි මේ ප්‍රෝඩාකාරීන් අද රට හමුවේ එළිදරව් වී ඇති බවයි.අමාත්‍ය මාධ්‍ය ලේකම් සංසදයේ ප්‍රධාන ලේකම් හර්ෂ බී. අබයකෝන් මහතා, එල්. ටී. ටී. ඊ. ත්‍රස්තවාදයට යුද්ධයෙන් ලබාගත නොහැකි ජයග්‍රහණ ලබාදීමට මේ කුමන්ත්‍රණකරුවන් කටයුතු කරන බවට චෝදනා කළහ.ස්වයංරැකියා නියුක්තිකයන්ගේ සම්මේලනයේ සභාපති කොළඹ නගර සභා නාගරික මන්ත්‍රී මහින්ද කහඳගම මහතා, මානව හිමිකම් අමුඅමුවේ උල්ලංඝනය කරන අධිරාජ්‍යවාදීන් සමඟ එක්වී රට ලැබූ ජයග්‍රහණය හෑල්ලු කිරීමට මේ අය ක්‍රියා කරන බව පැවැසීය.ශ්‍රී ලංකා නිදහස් සේවක සංගමයේ තෙල් සංස්ථාවේ සභාපති සමන් කුමාර හා වරාය ශාඛාවේ සභාපති එස්. කේ. වැලිගම ඇතුළු එම සංගමයට අනුබද්ධ ශාඛා නියෝජිතයන් හා බහුතර සංවිධාන ප්‍රධානීහු මෙහිදී අදහස් දැක්වූහ.මේ අවස්ථාවට ශ්‍රී ලංකා පාර්ලිමේන්තුවේ සභානායක ලේකම් අධිනීතිඥ සුමිත් විජේසිංහ හා ජනාධිපති සහකාර හේමසිරි ජයලත් මහත්වරු සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=n12012618</link>
    <topic>හෙරොයින් ග්‍රෑම් තුනට මරණ දඬුවම</topic>
    <author>රෝෂන් තුෂාර</author>
    <content>හෙරොයින් ග්රෑම් තුනයි දශම එකක් සන්තකයේ තබා ගැනීමේ චෝදනාවට වරදකරු වූ මරදානේ පුද්ගලයකුට මරණීය දණ්ඩනය නියම කිරීමට කොළඹ මහාධිකරණ විනිසුරු පී. පද්මන් සුරසේන මහතා ඊයේ (26) නියෝග කළේය. අන්තරායකර ඖෂධ පාලක පනතේ 54 අ (ඇ) වගන්ති උල්ලංඝනය කරමින් හෙරොයින් ළඟ තබාගත් මරදාන සීමන් පාරේ එම්. ඒ. ඩී. අයි. දර්ශකා නමැත්තාට මේ දඬුවම නියම කළේය.2002 ඔක්තෝබර් 17 දින පොලිස් මත්ද්‍රව්‍ය නාශක කාර්යාංශයට ලැබුණු තොරතුරක් මත කළ වැටලීමක දී මේ චූදිත අත්අඩංගුවට ගෙන තිබිණි.මහාධිකරණ නඩු විභාගයේ දී ප්‍රකාශයක් කර ඇති චූදිත අත්අඩංගුවට පත් හෙරොයින් මහළු කතකගේ බාල්දියේ තිබී අත්අඩංගුවට ගත් බවත්, ඇය රැගෙන යාමට පොලිස් නිලධාරීන් ක්‍රියා කරද්දී තමන් ඉදිරිපත් වූ බවත් සඳහන් කර ඇත.මහේස්ත්‍රාත් අධිකරණ නඩු විභාගයක දී හෝ ඉදිරිපත් නොකළ මේ ප්‍රකාශය අධිකරණයට පිළිගත නොහැකි බව විනිසුරුවරයා සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201261</link>
    <topic>මීගමුව මහ රෝහලේ වාට්ටුඩෙංගු රෝගීන්ගෙන් පිරෙයි</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව දිසා මහ රෝහලේ වාට්ටු ඩෙංගු උණ රෝගීන්ගෙන් පිරෙති.පසුගිය 15 දා රෝහලේ දැඩි සත්කාර ඒකකයේ සිටි ඩෙංගු රෝගීන් තිදෙනෙකු සමඟ ඩෙංගු උණ රෝගීන් 88 ක් රෝහලේ වාට්ටුවල වූහ. 16 දා වන විට දැඩි සත්කාර ඒකකයේ සිටි තිදෙනෙකු සමඟ රෝගීන්ට 98 දක්වා වැඩි වීඇත.වාට්ටුවල පවතින ඉඩ ප්‍රමාණය ප්‍රමාණවත් නොවන බැවින් ඇතැම් ඩෙංගු උණ රෝගීන් බිම වැතිරී සිටිති. එම රෝගීන්ට කිසිදු සුව පහසුවක් නැත. රෝගීන් වැඩි වන විට සිටිනා කාර්ය මණ්ඩලයට එහි සේවය කිරීමට මහත් පරිශ්‍රමයක් දැරීමට සිදුව ඇත.ඩෙංගු රෝගීන් රුධිර සාම්පල කෙටි කාලයකින් පරීක්ෂා කිරීම සඳහා සුදුසු ක්‍රම වේදයක් සැලැසුම් කර තිබෙන බවත්, කාර්ය මණ්ඩලය වැඩි කිරීමට අවශ්‍ය වැඩ පිළිවෙළ සාකච්ඡා වෙමින් පවතින බවත් රෝහලේ සහකාර වෛද්‍ය අධිකාරි වෛද්‍ය ලාල් අරුණසිරි මහතා පැවසීය.රෝහල් භූමිය තුළ තිබෙන කැඩී බිඳී ගිය ඇතැම් කාණුවල රඳා පවතින ජලයෙන් ඩෙංගු මදුරුවන් බෝවීමේ අවදානමක් පවතින බවද ජනතාව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201262</link>
    <topic>ගම්පහ පහළගම කොස්ඕවිටඩෙංගු මර්දන වැඩසටහන්</topic>
    <author>ගම්පහ සංචාරක - නිමල් ජයසිංහ</author>
    <content>ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් පරිදි ගම්පහ පොලිස් අධිකාරි ධ් දිනේෂ් කරුණානායක මහතාගේ මෙහෙයවීම යටතේ මූලස්ථාන පොලිස් පරීක්ෂක ප්‍රභාත් දයානන්ද මහතාගේ අධීක්ෂණය යටතේ ඩෙංගු මර්දන වැඩසටහනක්, ජනතාව දැනුවත් කිරීමේ පුළුල් වැඩසටහනක් ගම්පහ පහළගම කොස්ඕවිට ප්‍රදේශවල පැවැත්විණි.ගම්පහ පහළගම ග්‍රාමසේවා වසමේ පිහිටි සියලුම නිවාස වෙළෙඳසල් පොදු ජනතාව ගැවසෙන ප්‍රජා ශාලා ආදිය පුළුල් ලෙස පරීක්ෂා කරන ලදී.ඩෙංගු මදුරුවන්, මැලේරිය මදුරුවන් ආදී රෝග බෝකරන මදුරුවන් ඇතිවීමට හැකි පරිදි නිවාස අවට, වෙළෙඳ සැල් හිමි අය දැනුවත් කළ අතර, අවසාන නිවේදනයන්ද නිකුත් කරන ලදී.මේ වැඩපිළිවෙළට ගම්පහ මහ නගර සභාවේද පූර්ණ සහාය ලබාදී තිබූ අතර ධූමායනය සඳහා අවශ්‍ය උපකරණ ඇතුළු වාහන සහ සෞඛ්‍ය වෛද්‍ය නිලධාරීන්ද සහභාගිකරවා තිබුණි.ගම්පහ පොලිසියේ පරිසර අංශයේ ස්ථානාධිපති පොලිස් පරීක්ෂක බී. ඇම්. කරුණාරත්න, ප්‍රජා පොලිස් ඒකකයේ ස්ථානාධිපති කේ. ඒ. ඒ. කස්තුරිරත්න, මහජන සම්බන්ධතා නිලධාරි ඒ. සුනිල් යන නිලධාරීහු ද මෙම ඩෙංගු මර්දන වැඩසටහනට මනා දායකත්වයක් ලබාදුනි.ග්‍රාම නිලධාරි මහතා සියලු ස්වෙච්ඡා සමිති දැනුවත් කර තිබූ අතර, මේ වැඩපිළිවෙළට ගම්පහ ආරෝග්‍යා පෞද්ගලික හෙදි විදුහලේ හෙදි පුහුණු ශිෂ්‍යාවන් 31 දෙනෙකු ද සහභාගි වූහ.ගම්පහ නගර සභාවේ සෞඛ්‍ය පරීක්ෂක කෝසල මහතා සමඟ නාරාහේන්පිට ඩෙංගු හා මැලේරියා මදුරු මර්දන ව්‍යාපාරයේ මදුරු කීට පරීක්ෂණ අංශයේ නිලධාරි සුනිල් පෙරේරා යන අයද මනා දායකත්වයක් ලබාදුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201263</link>
    <topic>ගැටකොස්ගහහේනේ වසා දැමූ විදුහල නැවත විවෘත කරයි</topic>
    <author>ඉංගිරිය සමූහ - කුමාරි ගමගෙ</author>
    <content>දැනට වසර පනහකට පෙර ආරම්භ කර වසර 2002 දී ළමයින් ඇතුළත් නොවීම හේතුවෙන් මුළුමනින්ම වැසී ගිය හොරණ අධ්‍යාපන කොට්ඨාසයේ හඳපාන්ගොඩ ගැටකොස්ගහහේන ප්‍රාථමික විද්‍යාලය පසුගියදා යළි විවෘත කෙරිණි.සියලු භෞතික සම්පත් වලින් සම්පූර්ණ මනස්කාන්ත ගැමි පරිසරයක පිහිටි මේ විද්‍යාලය සඳහා පළමු වසරට ළමයින් 17 ක් ඉල්ලුම්පත් යොමු කර තිබුණි.ළමයින් 08 දෙනෙකු විවෘත කළ දිනයේ ඇතුළත් කර ගැනීමට කටයුතු කළේය. මේ අවස්ථාවට සහභාගි වූ යහපාලනය හා යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතා ළමයින් භාර ගන්නා අයුරු.පාර්ලිමේන්තු මන්ත්‍රී විදුර වික්‍රමනායක මහතා සහ විදුහලේ ගුරුවරිය හා විදුහල්පතිනි, සුනේත්‍රා ජයසිංහ, පානදුර ජ්‍යෙෂ්ඨ පොලිස් අධිකාරි එච්. එම්. ධර්මසේන මහත්ම මහත්මීහු ද මෙහි වෙති. ඡායාරූපය ඉංගිරිය සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201264</link>
    <topic>ගල්දෙණිය - ඇපලදෙණිය අවට ජනතාවටකුඩා ඔයෙන් එගොඩ වෙන්න පාලමක් ඕනෑ</topic>
    <author>කොටදෙණියාව සමූහ - එම්.පී.කුමාර</author>
    <content>මාඔයේ අතු ගංඟාවක් වන කුඩා ඔයෙන් එගොඩවී ගිරිඋල්ල නගරයට හා ගම්පහ කොළඹ පෙදෙස් කරා පහසුවෙන් ගමන් කරන්නට පාලමක් තැනීමට දෙවතාවකදී මුල්ගල් දෙකක් තැබුවත් ගල්දෙණිය ඇපලදෙණිය අවට ගම්වාසීන්ට තවමත් පිහිටට ඇත්තේ ලෑලි පාලම පමණි.බස්නාහිර පළාතට මායිම් වන වයඹ පළාතට අයත් තුඹුල්ල, නවතල්වත්ත,බෝගහවත්ත, මාවත, කනමීවල, තිරුවම්පොළ, ගල්දෙණිය ආදි ගම්මාන කිහිපයක දහස් ගණනක් ජනතාව කාලාන්තරයක් තිස්සේ කුඩා ඔයෙන් එතෙරව ඇපලදෙණිය ගම්මානය ඔස්සේ ගිරිඋල්ලට පැමිණ තම ගමන් පහසුව සලසා ගැනීමට පුරුදුව සිටියේ ය.මේ මාර්ගය භාවිතා නොකළහොත් මේ ජනතාවට බෝයවලාන හෝ මීරිගම අඹේපුස්ස ඔස්සේ ගිරිඋල්ලට යාම මෙන්ම දුම්රියෙන් ගමන් පහසුව සලසා ගත හැකි වුවත් ඒ සඳහා සැතපුම් හත අටකට වැඩි දුරක් යාමට සිදුව ඇත.මේ පිරිස් 1994 දක්වා කුඩා ඔයෙන් එතෙරවී ඇත්තේ ජීවිතයත් මරණයත් අතර සටනක යෙදෙමින් කම්බි දෙපොටක පිහිටෙනි. 1997 දී අලව්ව ප්‍රාදේශීය සභාවේ සභාපතිවරයා වූ ධර්මසිරි රත්නායක මහතාගේ මෙහෙයවීම මත ජනතාවගේ සහභාගිත්වයෙන් රේල්පීලී තුනක් මත සිල්පර කොට දමා අඩි තුනක් පළලින් යුතු අඩි හැත්තෑපහක් පමණ දිගැති ඒ දඬු පාලම ඉඳි කර ඇත.මේ කටයුත්ත ආරම්භ කරන අවස්ථාවේ ගල්දෙණිය පාසල පාරේ සිට මේ ස්ථානයට පාපැදියක්වත් ගමන් කිරීමේ පහසුව නොවූයෙන් පළමු සිමෙන්ති කොට්ටය ඔසවාගෙන ආයේ ද එම සභාපතිවරයා විසින්ම බව ගමේ පැරැන්නෝ සිහිපත් කරන්නේ ගෞරවය පෙරදැරිව ය.මෙලෙස ඉදිවූ මේ පාලම “ගල්දෙණිය - ඇපලදෙණිය කොලඅත්ත ලෑලි පාලම “ ලෙස නම් කර ඇත. අත්වැලක් හෝ නැතිව මෙයින් ගමන් පහසුව සැලසුනත් අවස්ථා කිහිපයකදී මෙහි පටු බව නිසාම පාපැදි යතුරු පැදි ආදිය පෙරැලී ඔයට වැටීමෙන් කිහිප දෙනකු තුවාල ලබා ඇති අතර එක් අයෙක් මිය ගොස් තිබේ.මෙහි සිල්පර කොටන් එකින් එක දිරා යද්දී ඝනකමින් අඩු ලෑලි කැබලි, උණ බම්බු, මෙන්ම වල් ගස්වලින් කපා ගත් අතු කැබිලිතිද මෙහි අතුරාගෙන තම ගමන් පහසුව සලසා ගැනීමට ජනතාව පුරුදුව සිටියහ.මෙසේ කල් ගත වෙද්දී 2009 දී මෙම ස්ථානයේ ස්ථීර පාලමක් තැනීමට මුල්ගලක් තබා ඇතත් එයින් පලක් වී නැත. අනතුරුව 2010 අප්‍රේල් මස හයවැනිදා පළමු මුල්ගල ගලවා ඉවත් කර එවකට මහාමාර්ග සංවර්ධන ඇමැති ටී.බී. ඒකනායක මහතාගේ සහභාගිත්වයෙන් අලුතින් තැබූ මුල්ගල එම විස්තර සහිතව අදත් දැකිය හැකිය.මේ පාලම තැනීමෙන් තමන්ට ගල්දෙණිය සිට ඉක්මන් ගමනින් විශේෂයෙන්ම දඹදෙණිය රෝහල ඇතුළු නගර ගම්දනව් කරා යාමේ පහසුව සැලසෙන බවත් මේ පිළිබඳව බලධාරීන්ගේ අවධානය යොමුවිය යුතු බවත් එම ප්‍රදේශවාසීහු පවසති. ඇපලදෙණියේ දරුවන් ගල්දෙණිය පාසලට එන්නේ ද මේ පාලමේ පිහිටෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201265</link>
    <topic>මහර ජනතාවට ව්‍යායාම කරන්න මං තීරුවක්</topic>
    <author/>
    <content>ව්‍යායාම කිරීම නිරෝගීභාවයට ශක්තියකි. මහර ජනතාවගේ සෞඛ්‍ය තත්ත්වය යහපත් කිරීමේ අරමුණ ඇතිව ව්‍යායාම සඳහා ඇවිදීමේ මංතීරුවක් ඉදි කෙරේ.මහර දළුපිටිය සිට කිරිබත්ගොඩ දක්වා දිවෙන මේ ඇවිදීමේ මංපෙත නිරීක්ෂණය කිරීමේ කටයුතු පසුගියදා සිදු කෙරිණි.ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතාගේ ආරාධනයෙන් එහි පැමිණි ආර්ථික සංවර්ධන ඇමැති බැසිල් රාජපක්ෂ සමාජ සේවා ඇමැති පිලික්ස් පෙරේරා ශ්‍රී ලංකාවේ මහජන චීන සමූහාණ්ඩු තානාපති යැං ෂියෝපිං (Yang Xiupin)  මහත්මිය ඇතුළු නිලධාරීන් අදාළ කටයුතු නිරීක්ෂණය කළ අයුරු. මහර ප්‍රාදේශීය සභා මන්ත්‍රී අමිත් ප්‍රියන්ත මහතාද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201266</link>
    <topic>ආබාධිත දැරිය සුවපත් කරන්නපින්වත් ඔබගේ නෙත් යොමන්න</topic>
    <author>ගලේවෙල මධ්‍යම සමූහ - පී.ජී.ගුණතිලක</author>
    <content>ගලේවෙල ඉහළ බම්බාව පාසල් මාවතේ පදිංචි ජයන්ති රාජපක්ෂ (43) මහත්මියගේ එකම දියණිය වන ජයමිනී රාජපක්ෂ (14) ආබාධිත දැරියකි. ශල්‍යකර්මයකින් පසු ඇයගේ ඉනෙන් පහළ අප්‍රානික වී තිබේ. මේ වනවිට ආයුර්වේද ප්‍රතිකාර ලබා දෙන බව ඇගේ මව පැවසුවා ය.ඊට අමතරව ඇයට විටින් විට වැළඳෙන සිහිමද ගතියට ප්‍රතිකාර ලබාගැනීමට මහනුවර රෝහලේ සායනයකට යෑම ද සිදුවී ඇත. ඇය මෙසේ ද පැවසුවාය. වයස අවුරුදු 7 දක්වා දුව පාසල් ගියා.කකුල්වල විලුඹේ ඇති වූ ආබාධයන් සඳහා ශල්‍යකර්මයක් කළ පසු තමයි මේ තත්ත්වය ඇතිවුණේ. එදා පටන් අද වනතුරු ලෙඩ ඇඳේ. දැන් ඒ සඳහා වැහැර වෙද මහතාගෙන් ආයුර්වේද ප්‍රතිකාර ලබාදෙනවා.තවම සුවයක් නෑ. ප්‍රතිකාර සඳහා මාසයකට රුපියල් 8000/- ක් විතර වැය වෙනවා. සැමියා ස්වීප් අලෙවිකර ලබා ගන්න මුදල් ජීවත් වෙන්නවත් මදි. ‘මාත් ආසයි මගේ දරුවා ඉස්කෝලේ ගිහින් ඉගෙන ගන්නවා දකින්න. ඒත් අද මට ඒ වාසනාව අහිමිවෙලා. ඒ නිසා කාරුණික ඔබගේ පිහිට මා නිරතුරුව පතනවා.මෙම අසරණ පවුල සඳහා නිවෙසක් හා වැසිකිළි වළක් තනා දීමට කටයුතු කර ඇතැයි ඉහළ බම්බාව ග්‍රාම නිලධාරිවරයා පැවසීය. මොවුන්ගේ දිවියට සවියක් වීමට ඔබත් දායක වන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201267</link>
    <topic>හොඳ පැණිවල තමයිපණුවෝ ඉන්නේ...</topic>
    <author>වෙන්නප්පුව විශේෂ - සුනිල් ප්‍රනාන්දුපුල්ලේ</author>
    <content>වයඹ පළාතට අයත් ප්‍රධාන පෙළේ පොල් පැණි ව්‍යාපාරිකයන් දෙදෙනකු නත්තල් උත්සවය ළඟාවීමට මසකට පමණ පෙර පොල්පැණි කෑන් 25 ක් පමණ වෑන් රථයක පටවාගෙන ප්‍රදේශ කීපයක් වෙත ගියේ නත්තලට කීයක් හෝ සොයාගෙන නත්තල සතුටින් ගත කිරීමටය.තමන් රැගෙන ගිය පැණි කෑන් 25 ට දින කීපයක් කල්ගතවූ හා නොයෙකුත් මිශ්‍රණ යොදා පිළියෙළ කරගත් කෘත්‍රිම පැණි තොගයක් බව ඔවුන් දැන නොසිටි අතර නත්තල ළඟ එන මොහොත වනවිට ඉතිරිව තිබූ පැණි කෑන් පහකම පණුවන් සෑදී තිබිණි.නරක් වූ පැණි කෑන් පහ විසි කිරීමට එක් ව්‍යාපාරිකයෙක් යෝජනා කළ ද සල්ලි වලට මිලට ගත් නිසා මිනිසුන් රවටා හෝ විකිණිය යුතු බව අනෙක් ව්‍යාපාරිකයාගේ අදහස විය.මේවා විකිණීමෙන් පාරිභෝගිකයන්ගෙන් ගුටි කෑමට පවා සිදුවන බව එක් ව්‍යාපාරිකයෙක් පැවසුව ද අනෙකා කෙසේ හෝ මෙය විකිණීමට දැඩි ප්‍රයත්නයක් දැරීය. රෑ බෝවීමෙන් පසු කෙසේ හෝ මෙම නරක් වූ පොල් පැණි කාගෙ හෝ ඇඟේ ගසා මුදල් කර ගැනීම ඔහුගේ එකම අභිප්‍රාය විය.පසුදා නත්තල් හෙයින් පැණිවල මිල තරමක් පහත දමා නරක් වූ පැණි ටික අලෙවි කරන්නට අදහස් කළ කපටි ව්‍යාපාරිකයා මහ රෑම අසල වූ වෙළඳ සලකට ගියේ එම වෙළඳ සල දොරගුළුලෑමට ආසන්න මොහොතක් බලා සිටයි.“මුදලාලි අපට ගෙදර යන්න හදිසියි. හෙට නත්තල් නිසා මේ පැණි බූලි පහම ලාබෙට අලෙවි කරන්න අපි අදහස් කළා. එක් ව්‍යාපාරිකයෙක් කියාගෙන කියාගෙන ගියත් අනෙක් ව්‍යාපාරිකයා ඔහුට කැමැත්තක් කරන්නටැයි කියා නිහඬව සිටින්නට විය.“බෝතලයක් රු. 250/- ට දුන් මේකෙ බෝතල් 500 ක් තියෙනවා. බෝතලයක් රු. 150/- ට ගන්න. මෙහෙම ලාභෙට අපි දෙන්නෙ දැන්ම ගෙදර යන්න හදිසි නිසයි. මේ වගේ චාන්ස් එකක් ඔහෙලට ලැබෙන්නෑ” වෙළඳසල් හිමියාගේ දැන් අදහස පැණි කෑන් පහ ලාභෙට මිලදීගෙන හෙට නත්තල්දාම ඒවා අලෙවි කර හොඳ ලාභයක් ලබා ගන්නටයි.“කලබලයට පත් වෙළඳසැල් හිමියා බෝතලයක් රු. 150/- බැගින් බෝතල් 500 ටම මුදල් අතට දුන් අතර, අලෙවිකරුවන් වහා පිටව යන්නට මොහොතක් තිබියදී ඔහු එක් පැණි බූලියක විවෘත කර බලන්නට විය.මේ පැණි නිකං දුන්නත් එපා. මේවා පණුවො ගහපුවනෙ. පැණි වෙළෙන්දාගෙන් ඊට නිසි ප්‍රතිචාරයක් ලැබිණි. හරි ඔය පැණි ටික ආපසු දෙන්න. ආ මේ සල්ලි ආපසු ගන්න ඔහෙ පැණි ගැන දන්නෑ වගේ. පැණි ගනිද්දී පණුවෝ ඉන්න පැණිය තෝරලා කඩේට ගන්න. පණුවො එන්නෙ හොඳම පැණියටයි.“හා හා එහෙනම් පැණි ටික තියා යන්න. මම පැණි ගැන එතරම් දන්නෑ - අදයි පණුවෝ හොඳම පැණි වලට එන බව දැන ගත්තෙ.වෙළඳසල් හිමියා රවටා මුදල් අතට ගෙන ව්‍යාපාරිකයන් දෙදෙනා පිටත්වූ අතර වෙළඳ සැල් හිමියා සතුටින් වෙළඳ සැල වසා නිවසට ගියේ පසුදා එනම් නත්තල් දා හොඳම පැණි ජනතාවට අලෙවි කර කීයක් හරි හොයා ගන්නයි.පසුදා උදේ සිට වෙළඳසලට පැමිණි සැමටම පැණි අලෙවි කළ අතර, ගම්මුන්ගෙන් ඔහු ගුටිනොකා බේරුණේ යාන්තමිනි.වෙළෙඳසල් හිමියාට පසුදාම කඩය වසා දැමීමට සිදු විය.මෙම සිද්ධියෙන් මහත් අපහසුතාවට පත් වූ පැණි වෙළෙඳුන් දෙදෙනා සමාව ගත් අතර පැණිවලට වැය වූ සියලුම මුදල් ආපසු දී අවුල නිරාකරණය කර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=r1201268</link>
    <topic>රජරට ගම් හැටපහකවී වගාව නව ක්‍රමයකට</topic>
    <author>එප්පාවල සමූහ</author>
    <content>රජරට කෘෂිකාර්මික සමුපකාර සමිති පවත්නා ගම්මාන 65ක ගොවීන් 1775 ක් සම්බන්ධ කර ගෙන අක්කර 1775 ක නව ක්‍රමයකට පොහොර යොදා වී වගා කිරීමේ නව සැලැස්මක් පළාත් කෘෂිකර්ම අමාත්‍යාංශය මගින් ආරම්භ කර තිබේ.මෙම වැඩපිළිවෙළ යටතේ දැනට යොදන රසායනික පොහොර ප්‍රමාණයෙන් 75 ක්ද ඉදිරියට කාබනික පොහොරද යොදා මෙම කුඹුරු වගා කෙරේ.කාබනික පොහොර නිෂ්පාදනය කර ගැනීම සඳහා සෑම ගොවි මහතෙකුටම උදලු තලයක් මුල්ලුවක් සහ පොස්පේට් කිලෝග්‍රෑම් පහක මල්ලක් නොමිලයේ ලබාදීමට අමාත්‍යාංශය පියවර ගෙන තිබේ.රසායනික පොහොරවලට ඇබ්බැහි වී සිටින ගොවි ජනතාව එයින් මුදා ගෙන කාබනික පොහොර වලට පුරුදු කිරීම සඳහා මෙම වැඩපිළිවෙළ යෙදු බව පළාත් කෘෂිකර්ම ඇමැති කේ. එච්. නන්දසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201261</link>
    <topic>ජාතික මට්ටමේ තරග28 – 29 දෙදින කහවත්තේදී</topic>
    <author/>
    <content>ජනාධිපති රන් කුසලාන වොලිබෝල් තරගමාලාවේ ජාතික මට්ටමේ තරග ලබන 28 හා 29 දිනවල කහවත්ත මහජන ක්‍රීඩාංගණයේදී පැවැත්වේ.ශ්‍රී ලංකා වොලිබෝල් සම්මේලනය හා ඩයලොග් ආසියාටා අනුග්‍රහයෙන් සංවිධානය කරනු ලබන මේ තරගමාලාවේ දිස්ත්‍රික් මට්ටමේ තරගවල දස්කම් දැක්වූ පිරිමි හා කාන්තා කණ්ඩායම් 48ක් ජාතික මට්ටමේ තරග සඳහා සුදුසුකම් ලබා සිටිති. රත්නපුර දිස්ත්‍රික් වොලිබෝල් සංගමය ජාතික මට්ටමේ තරග සංවිධානය කරයි.අවසාන මහා තරග සඳහා ප්‍රධාන ආරාධිත අමුත්තන් වශයෙන් ශ්‍රී ලංකා වොලිබෝල් සම්මේලනයේ සභාපති, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, සම්මේලනයේ උප සභාපති, සබරගමුව පළාත් සභා මන්ත්‍රී කාංචන ජයරත්න, ඩයලොග් ආයතනයේ ප්‍රධාන විධායක නවුෂාඩ් පෙරේරා හා සන්නම් කළමනාකරු රිස්වි ෆාරුක් යන මහත්වරු සහභාගි වීමට නියමිතය.පසුගිය වසරේ ජනාධිපති රන් කුසලාන වොලිබෝල් තරගමාලාවේ පිරිමි සූරතාව නාත්තන්ඩිය යුනයිටඩ් ක්‍රීඩා සමාජයද කාන්තා සූරතාව කොස්වාඩිය විජය ක්‍රීඩා සමාජයද දිනා ගන්නා ලදී.මෙවර තරගමාලාවේ ජාතික මට්ටමේ තරග සඳහා සුදුසුකම් ලැබූ කාන්තා හා පිරිමි කණ්ඩායම් මෙසේය.එකමුතු ක්‍රීඩා සමාජය-කොලොන්නාව හා බලරැස් ක්‍රීඩා සමාජය- බොරලැස්ගමුව (කොළඹ දිස්ත්‍රික්කය). ග්‍රැන්මා ක්‍රීඩා සමාජය- බෙක්කේගම හා ලකී සික්ස් ක්‍රීඩා සමාජය - පොතුපිටිය (කළුතර). ගෝල්ඩන් බර්ඩ්ස් ක්‍රීඩා සමාජය – රදාවාන හා සියනෑතරු ක්‍රීඩා සමාජය (ගම්පහ). විජය ක්‍රීඩා සමාජය – අළුත්වල හා සාගර ක්‍රීඩා සමාජය බෙන්තොට (ගාල්ල). ශාන්ත මැතිව් ක්‍රීඩා සමාජය - දෙනියාය හා සුහද ක්‍රීඩා සමාජය වැලිගම (මාතර).විජයබා ක්‍රීඩා සමාජය – හුංගම හා අරුණ ක්‍රීඩා සමාජය – තලගහමවාඩුව (හම්බන්තොට). ධර්මපාල ක්‍රීඩා සමාජය – ඇහැලියගොඩ හා වලව ක්‍රීඩා සමාජය – රත්නපුර (රත්නපුර). මායා ක්‍රීඩා සමාජය – කෑගල්ල හා රන්තරු ක්‍රීඩා සමාජය දෙබෑගම (කෑගල්ල) මිණිගමුව ක්‍රීඩා සමාජය – ගලගෙදර හා එකමුතු ක්‍රීඩා සමාජය – වත්තේගම (මහනුවර).මදුල්ලන්ස් ක්‍රීඩා සමාජය – හඟුරන්කෙත හා සංග්ස්ටා ක්‍රීඩා සමාජය – නුවරඑළිය (නුවරඑළිය). වීරකැප්පෙට්ටිපොළ ක්‍රීඩා සමාජය – අකුරන්බොඩ හා සුපර්ෂයින් ක්‍රීඩා සමාජය – රන්තොට (මාතලේ). මුදුනේගම ක්‍රීඩා සමාජය – තඹුත්තේගම හා සිංහ ක්‍රීඩා සමාජය – මැදවච්චිය (අනුරාධපුරය). නන්දිමිත්‍ර ක්‍රීඩා සමාජය - පොළොන්නරුව හා එස්.එස්.සී. ක්‍රීඩා සමාජය – කවුඩුල්ල (පොළොන්නරුව).මේමලේ ක්‍රීඩා සමාජය - ස්ප්‍රිංවැලි හා විවේකානන්ද ක්‍රීඩා සමාජය – බදුල්ල (බදුල්ල). නවෝද්‍යා ක්‍රීඩා සමාජය - සියඹලාණ්ඩුව හා එස්.එස්.සී. ක්‍රීඩා සමාජය - සියඹලාණ්ඩුව (මොනරාගල). විජය ක්‍රීඩා සමාජය - කොස්වාඩිය හා යුනයිටඩ් ක්‍රීඩා සමාජය – නාත්තන්ඩිය (පුත්තලම). කැෂුවල් ක්‍රීඩා සමාජය – මාවතේගම හා දීප්ති ක්‍රීඩා සමාජය – නාගොල්ලාගම (කුරුණෑගල). අරුණ ක්‍රීඩා සමාජය – බක්කිඇල්ල (අම්පාර). ෆාතිමා ක්‍රීඩා සමාජය – ත්‍රිකුණාමලය (ත්‍රිකුණාමලය).යුනිටඩ් ක්‍රීඩා සමාජය – කන්කසන්තුරේ හා හින්දු යුත් ක්‍රීඩා සමාජය – ආවරන්ගල (යාපනය). හෙළවිරු ක්‍රීඩා සමාජය – වව්නියාව හා එක්සත් තරුණ ක්‍රීඩා සමාජය – වව්නියාව (වව්නියාව). පූතියා භාරති ක්‍රීඩා සමාජය – කිළිනොච්චිය (කිළිනොච්චිය). සාන්ත මේරි ක්‍රීඩා සමාජය – මන්නාරම (මන්නාරම) මිනෝලි ක්‍රීඩා සමාජය – මාන්කුලම් හා තුනුක්කායි ක්‍රීඩා සමාජය – තුනුක්කායි (මුලතිව්).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201262</link>
    <topic>කාල්ටන් සුපර් ස්පෝර්ට්ස් තරගාවලියතිස්සමහාරාමයේදී හෙට ඇරැඹේ</topic>
    <author/>
    <content>රටපුරා විවිධ ක්‍රීඩා ඉසව් පවත්වන මුල්පෙළේ සංවිධානයක් වන ‘තාරුණ්‍යයට හෙටක්’ සංවිධානය කරනු ලබන කාල්ටන් සුපර් ස්පෝර්ට්ස් තරගාවලිය හෙට (27) සිට 29 දක්වා තිස්සමහාරාමයේදී පැවැත්වේ.නැවුම් මුහුණුවරකින් ජාත්‍යන්තර තලයේ ක්‍රීඩාවන් ජනප්‍රිය කර ගමට රැගෙන යෑමේ මූලික අරමුණ ඇතිව පවත්වනු ලබන මේ තරගාවලිය හෙට පෙරවරු 8.00ට මවුන්ටන් පාපැදි තරගාවලියෙන් ඇරැඹෙන අතර තරගාවලියේදී විවෘත තුන් ප්‍රයාම තරගය, යතුරු පැදි, මෝටර් රථ, ඔරු පැදීම, කඹ ඇදීම, ෆෝ බයි ෆෝ ජීප් තරග, වෙඩි තැබීමේ තරග, සුළං ඔරු හා රුවල් ඔරු තරග හා අලුතින්ම තරගාවලියට එක්කළ පැරා මෝටරින් සංදර්ශනය දින තුන පුරා පැවැත්වේ.තිස්ස වැව ආශ්‍රිතව හා තිස්සමහාරාම කාල්ටන් ධාවන පථයේ පැවැත්වෙන මේ තරගාවලිය 6 වැනි වරටත් සංවිධානය කෙරෙන අතර පසුගිය වසරවල මෙන්ම මෙවරත් ජනප්‍රිය ක්‍රිඩා ඉසව් කිහිපයක්ම සංවිධානය කර ඇත. මේ ක්‍රීඩා තරගාවලියට දෙස් - විදෙස් මුල් පෙළේ ක්‍රීඩක ක්‍රීඩිකාවන් එක්වීම විශේෂත්වයකි.ශ්‍රී ලංකා ගුවන් හමුදා නිල සුනඛ අංශය මගින් ඉදිරිපත් කරන සුනඛ සංදර්ශනය ක්‍රීඩා උළෙලට විචිත්‍රත්වය ගෙන දෙනු ඇතැයි අපේක්ෂා කෙරේ.ඉතාම ජනප්‍රිය ක්‍රීඩාවක් වන ‘ෆෝ බයි ෆෝ’ ජීප් රථ තරගාවලිය ආරම්භ කිරිමට පෙර ගාලු මුවදොර පිටිය අසල සිට ගාල්ල, මාතර, තංගල්ල හරහා තිස්සමහාරාමය දක්වා ජිප් රථ පෙළපාලියක් ගමන් කිරීමට කටයුතු යොදා ඇත. ‘ෆෝ බයි ෆෝ’ ජීප් රථ තරගාවලිය අතිශය නවීකරණය කරන ලද ජීප්, සාමාන්‍ය ඩබල් කැබ් රථ හා සෆාරි ජීප් ලෙසින් අංශ තුනකුත් පැවැත්වේ.ප්‍රායෝගික වෙඩි තැබීමේ අංශයට මෙවර කාන්තා ඉසව්වක් ද ඇතුළත්ය.තරගාවලිය සී.එස්.එන්. රූපවාහිනිය ඔස්සේ සජීව ලෙස විකාශය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201263</link>
    <topic>ක්ලාර්ක් සහ පොන්ටින්ද්විත්ව ශතක ලබති</topic>
    <author/>
    <content>ඔස්ට්‍රේලියානු ක්‍රිකට් නායක මයිකල් ක්ලාර්ක් සහ හිටපු නායක රිකි පොන්ටිං වාර්තාගත ලකුණු 386 ක සම්බන්ධතාව මත ඔස්ට්‍රේලියාවේ ඇඩිලේට් හි දී ඉන්දියාව සමග පැවැත්වෙන සිව්වැනි ටෙස්ට් තරගයේ දෙවැනි දිනයේදී කඩුලු 7ක් දැවී ලකුණු 604ක් රැස් කරගෙන සිටියදී ඉනිම අත් හිටුවා ඉන්දීය පිලට පන්දුවට පහරදීමේ අවස්ථාව ලබා දුන්නේය.තරගයේ දෙවැනි දිනය නිමා වන විට සිය පළමු ඉනිම වෙනුවෙන් පන්දුවට පහර දෙන ඉන්දිය පිල කඩුලු දෙකක් දැවී ලකුණු 61ක් රැස් කරගෙන සිටියේය. නොදැවී පන්දුවට පහර දෙන ගෞතම් ගම්භීර් ලකුණු 30ක් හා සචින් තෙන්ඩුල්කාර් ලකුණු 12ක් රැස් කරගෙන සිටියි.ක්ලාර්ක් සහ පොන්ටින් එක්ව ටෙස්ට් තරගයකදී සිව්වැනි කඩුල්ල වෙනුවෙන් වාර්තාගත පස්වැනි හොඳම සම්බන්ධතාවට හිමිකම් කීමට ඊයේ සමත්විය.ක්ලාර්ක් ලකුණු 210ක් ක් ලබා ගත් අතර ඔහුගේ ඉනිම හතරේ පහර 26කින් හා එක් හයේ පහරකින් ශක්තිමත් වූ අතර පොන්ටින ලකුණු 221ක් ලබා ගත්තේ හතරේ පහර 21ක් ද සමගිනි.ඔස්ට්‍රේලියාව වෙනුවෙන් බ්‍රැඩ් හැඩ්න් නොදැවී ලකුණු 42ක් හා රයන් හැරිස් නොදැවී ලකුණු 35ක් ද එක් කළහ.පන්දු යැවීමේදී රවිචන්ද්‍රන් අශ්වින් කඩුලු 3ක් හා සහීර් ඛාන් කඩුලු 2ක් බැගින් දවාගත්හ.ඔස්ට්‍රේලියාව - කඩුලු 7ක් දැවී (ඕවර 157) 604 – රිකි පොන්ටින් 221, මයිකල් ක්ලාර්ක් 210, බ්‍රැඩ් හැඩ්න් (නොදැවී) 42, රයන් හැරිස් (නොදැවී) 35 (රවිචන්ද්‍රන් අශ්වින් 194/3, සහීර් ඛාන් 96/2)ඉන්දියාව - කඩුලු 2ක් දැවී (ඕවර 21) 61 - ගෞතම් ගම්භීර් (නොදැවී) 30, සචින් තෙන්ඩුල්කාර් (නොදැවී) 12.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201264</link>
    <topic>‘යූත් 19’ පාසල් ක්‍රිකට් තරගාවලියේදෙවැනි වටයේ තරග මාර්තු 10 කොළඹදී</topic>
    <author/>
    <content>ඩයලොග් ‘යූත් 19’ කුසලානය වෙනුවෙන් වන ශ්‍රී ලංකාවේ ප්‍රමුඛතම පාසල් අතර පැවැත්වෙන ක්‍රිකට් තරගාවලියේ දෙවැනි වටයේ තරග ඩයලොග් ආසිආටා පී.එල්.සී. අනුග්‍රහයෙන් ලබන මාර්තු මස 10 වැනිදා කොළඹදී පැවැත්වීමට නියමිතය.මේ වසරේ කණ්ඩායම් 223ක් මේ සීමිත පන්දුවාර තරගාවලියට සහභාගි වෙති.මේ තරගාවලියට සහභාගි වන කණ්ඩායම් 223න් 32ක් දෙවැනි වටය සඳහා සුදුසුකම් ලබනු ඇත. අවසන් පූර්ව වටයේ තරග මාර්තු මාසයේදී පැවැත්වෙන අතර අවසන් මහා තරගය අප්‍රේල් මාසයේදී පැවැත්වීමට නියමිතය.ඩයලොග් ‘යූත් 19’ පාසල් ක්‍රිකට් තරගාවලියේ දක්ෂතම කණ්ඩායම් 32 ඩයලොග් ‘යූත් 19’ කුසලානය සඳහා තරග වදිනු ඇත. මේ තරගාවලිය ශ්‍රී ලංකා පාසල් ක්‍රිකට් සම්මේලනය සහ මාස්කොම් (පුද්ගලික) සමාගමේ සහයෝගීත්වයෙන් සංවිධාන කෙරේ.මේ සීමිත ඕවර 50 තරගාවලියට අමතරව පාසල් ක්‍රිකට් සඳහා නව මුහුණුවරක් ලබා දෙන විස්සයි20 තරගාවලිය සඳහා ඕවර 50 තරගාවලියේ දක්ෂතම කණ්ඩායම් 16ක් ආරාධනා ලබනු ඇත. ඕවර විස්සයි20 තරගාවලියේ අවසන් මහා තරගය අපේ‍්‍රල් 8 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201265</link>
    <topic>විවෘත මල්ලවපොර 28 – 29 දිනවලදී</topic>
    <author/>
    <content>ජා-ඇල යං චැඩෝස් මල්ලවපොර සමාජය සංවිධානය කරන දීප ව්‍යාප්ත විවෘත මල්ලවපොර තරගාවලිය මෙම 28, 29 දිනවල ජා-ඇල දෙහියාගාත කුඩා මඩු දේවස්ථාන භූමියේදී පැවැත්වේ.බර කිරීම මෙම 27 වැනි දින පස්වරු 2.00 සිට දෙහියාගාත හෝලි රෝසරි විදුහල් ශාලාවේදී පැවැත්වෙන බවත් එදින බර කිරීමට පෙර, දින තුනක් ඇතුලත ලබා ගත් පිලිගත් වෛද්‍ය වාර්තාවක් සියළුම ක්‍රීඩක ක්‍රීඩිකාවන් විසින් ඉදිරිපත් කළ යුතු බවත් සංවිධායකයෝ නිවේදනය කර සිටිති.කාන්තා (කිලෝග්‍රෑම්) 48, 55, 59, 67, 72 හා ඊට වැඩි වශයෙන්ද පිරිමි (කිලෝග්‍රෑම්) 21, 23, 25, 27, 29, 31, 34, 37, 40, 43, 46, 48, 50, 55, 60, 66, 74, 84, 96, 100 සහ ඊට වැඩි වශයෙන්ද බරපන්තීන් යටතේ තරග පැවැත්වෙන බව නිවේදනය කෙරේ.සියළුම අයැදුම් පත් මෙම 27 වැනි දිනට පෙර “යං චැඩෝස් මල්ලවපොර සමාජය, 240, දඩුගම, ජා-ඇල” යන ලිපිනයට එවිය යුතු යැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201266</link>
    <topic>‘බාමි ආමි’ ක්‍රීඩාලෝලීන්ටකමිස ගැලවීම තහනම්</topic>
    <author/>
    <content>එංගලන්ත ක්‍රිකට් කණ්ඩායම ක්‍රීඩා කරන්නේ ලොව කොතැනද, ඒ සෑම තැනකටම ඔවුන් උනන්දු කිරීම සඳහා යන ‘බාමි ආමි’ ක්‍රීඩාලෝලීන්ට පාකිස්තානයට එරෙහිව ඊයේ අබුඩාබි හි ආරම්භ වූ දෙවැනි ටෙස්ට් තරගය නරඹද්දී කමිස ගැලවීම තහනම් ය.“අපේ ඇඳුම් පිළිවෙත හරිම සරලයි. කරුණාකර ඔබ ඇඳුම් ඇඳගෙන ඉන්න” යනුවෙන් අවවාද කෙරුණු පුවරු ක්‍රීඩාංගණයට වට ප්‍රදර්ශනය කර තිබේ.එංගලන්තය හා පාකිස්තානය අතර එක්සත් අරාබි එමීර් රාජ්‍යයේ පැවැත්වෙන ත්‍රිත්ව ටෙස්ට් තරගමාලාව නරඹීම පිණිස ‘බාමි ආමි’ ක්‍රීඩාලෝලීන් 500ක් පමණ දැන් එහි ගොස් සිටිති. දෙපිල අතර ජාත්‍යන්තර එක්දින තරග 4 හා විස්සයි 20 තරග 3 ඩුබායි හා අබුඩාබිහි පැවැත්වෙද්දී මේ ක්‍රීඩාලෝලීන් සංඛ්‍යාව වැඩි වීමට ඉඩ තිබේ.අබුඩාබි හි දී ඇඳුම් පිළිවෙත පිළිපදින ලෙසට ‘බාමි ආමි’ කණ්ඩායමට එමිරේට්ස් ක්‍රිකට් මණ්ඩලයේ ප්‍රධාන විධායක ඩිලවාර් මැනි දන්වා තිබේ.“අබුඩාබියේදී අප සතුව ඇත්තේ දැඩි ඇඳුම් පිළිවෙළක්. එනිසා අපි බාමි ආමි කණ්ඩායමට කාරුණිකව කියනවා ජනතාව කමිස ඇඳගෙන ඉන්න බව...” මැනි කියයි.හිරු රශ්මිය විඳ ගැනීම පිණිස එංගලන්ත ක්‍රීඩාලෝලින් වැඩි දෙනෙක් ක්‍රීඩා පිටියේ දෙපස ගොඩැලි තැන් කලින් වෙන් කරවා ගෙන තිබේ. කෙසේවෙතත් නීති පිළිපැදීමට ‘බාමි ආමි’ එකඟ වී ඇත.මේ ඇඳුම් පිළිවෙත නිසා, ලොව අනෙක් ස්ථානවල කරනවාක් මෙන් තමන්ගේ කමිස ගලවා නොදමන බවට එංගලන්තලෝලීන් පොරොන්දු වී ඇත.එහෙත් පළමු ටෙස්ට් තරණය නැරඹීම සඳහා ඩුබායි රාජ්‍යයේ සිටිද්දී තත්ත්වය මීට වඩා වෙනස් විය.“ඩුබායි හි දී අපට කමිස ගලවා දැමීමට ඉඩ දුන්නා. ඒ, එහෙ තියෙන්නේ වෙනත් ඇඳුම් පිලිවෙතක් නිසා වෙන්න ඇති, යැයි ‘බාමි ආමි’ ක්‍රීඩාලෝලියෙක් පැවසීය.“නමුත් මෙහෙදි (අබුඩාබි) අපට ඇඳුම් පිළිවෙත පිළිපදින්න වෙනවා. කොහොමටත් මෙහෙ තියෙන සීතලේ හැටියට කමිස ගලවාගෙන ඉන්න අමාරුයි”.ඩුබායි හා අබුඩාබිවලට කලතුරකින් එළැඹෙන සුළං සහිත දේශගණයක් පැවතිණි. පසුගිය දින දෙකේදී එහි උෂ්ණත්වය අංශක 9 දක්වා පහත බැස තිබිණි.වර්නන් ගුණසේකරවිදෙස් පුවත් ඇසුරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=s1201267</link>
    <topic>ජී.බී. සේනානායක මහා විදුහල් ක්‍රීඩා උළෙල හෙට</topic>
    <author>මහනුවර ක්‍රීඩා විශේෂ</author>
    <content>ඒකල, ජී. බී. සේනානායක මහා විද්‍යාලයීය නිවාසාන්තර ක්‍රීඩා උත්සවය 27 වැනි සිකුරාදා ප.ව. 2.00 ට කොට්ඨාස අධ්‍යාපන අධ්‍යක්ෂ නිර්මලී පීරිස්, කලාප අධ්‍යාපන අධ්‍යක්ෂ (මීගමුව) පුෂ්පකුමාර කහගල්ල, සහකාර අධ්‍යාපන අධ්‍යක්ෂ (ක්‍රීඩා) ගාමිණී ප්‍රනාන්දු යන මහත්ම මහත්මීන්ගේ පූර්ණ අධීක්ෂණය යටතේ විදුහල්පති එච්. ජී. අනිල් වික්‍රමසිංහ මහතාගේ ප්‍රධානත්වයෙන් විදුහල් ක්‍රීඩාංගණයේදී පැවැත්වේ.මහනුවර මහමායා බාලිකා විදුහලේ වාර්ෂික ක්‍රීඩා උළෙල ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් මේ මස 28 දින පස්වරු 1.00 සිට මහනුවර බෝගම්බර ක්‍රීඩාංගණයේදී පැවැත්වේ.කුරුණෑගල වයඹ රාජකීය විද්‍යාලයේ ප්‍රථම වර්ණ ප්‍රදානෝත්සවය අද පස්වරු 4.30ට වයඹ පළාත් ශ්‍රවණාගාරයේදී වයඹ පළාත් ප්‍රධාන අමාත්‍ය අතුල විජේසිංහ මහතාගේ ප්‍රධානත්වයෙන් පැවැත්වේ. මෙදින ක්‍රීඩක ක්‍රීඩිකාවන් 200ක් පමණ වර්ණ ලැබීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=f1201261</link>
    <topic>රටේ සංවර්ධනයට අවශ්‍ය පසුබිමජනපති සැකැසුවා</topic>
    <author>සාකච්ඡා කළේ උදිත ගුණවර්ධන</author>
    <content>*ජනාධිපති මහින්ද රාජපක්‍ෂ මහතා 2010 ජනාධිපතිවරණයෙන් ජයග්‍රහණය කර අදට දෙවසරක් සපිරේ. මේ ජයග්‍රහණය සමඟ රටට ලැබුණ වාසි සහ එම ජයග්‍රහණයේ දේශපාලන වාසි හා වැදගත්කම් ගැන මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා සමඟ සිදුකළ සාකච්ඡාවකි මේ.ජනාධිපති මහින්ද රාජපක්‍ෂ මහතා දෙවන වරටත් ජනාධිපතිවරණය ජයග්‍රහණය කර අදට වසර දෙකක් සම්පුර්ණ වෙනවා. මේ ජයග්‍රහණය දේශපාලන හා සමාජීය විදිහට වැදගත් වෙන්නේ කොහොමද?2005 ජනාධිපතිවරණයට වඩා 2010 ජනාධිපතිවරණය දේශපාලන හා සමාජමය වශයෙන් විශාල වැදගත්කමක් ගන්නවා. 2010 දී එජාප අපේක්‍ෂකයෙක් තරඟ කළෙත් නැහැ. ජවිපෙ අපේක්‍ෂකයෙක් ඉදිරිපත් වුණෙත් නැහැ.ඒ වෙනුවට මිල්ටරි නායකත්වයකුයි ජනාධිපති ධුර අපේක්‍ෂකත්වයට විපක්‍ෂය පැත්තෙන් ඉදිරිපත් වුණේ. මිලිටරි ලීඩර් කෙනෙක් පත්වීම තුළ එක්සත් ජාතික පක්‍ෂය, ජ. වි. පෙ, දෙමළ ඩයස්පෝරාව, බටහිර රටවල්, රාජ්‍ය නොවන සංවිධාන, දෙමළ ජාතික සන්ධානයත් වක්‍ර විදිහට මිලිටරි නායකත්වයක් මේ රටේ ගොඩනැඟීමට උත්සාහ කළා.ඒ සියලු බලවේගවල මතවාද මෙන්ම න්‍යාය පත්‍රත් හරි අපූරුවට ගැලපුණා. එදා මා මාධ්‍ය හමුවකදී කීවා, මේ ඉදිරිපත්ව සිටින්නේ වොෂින්ටන් නුවර අපේක්‍ෂාවන්ට අනුකූල අපේක්‍ෂකයා කියලා. බටහිර රටවලට ඕනෑ කර තිබුණේ බලපෑමකින් තොරව මෙරටට පය ගැසීමට එන්. ජී. ඕ. වලට ඕනෑකර තිබුණේ තමන්ගේ ආදායම් මාර්ග නිසි විදිහට ක්‍රියාත්මක කිරීමයි.රට ඇතුළත ප්‍රතිගාමී බලවේගවලට ඕනෑකර තිබුණේ කෙසේ හෝ බලය අත්පත් කර ගැනීමයි. මේ සියල්ලන්ගේම න්‍යාය පත්‍ර එක හා සමාන වීම නිසයි ඔවුන් මිලිටරි නායකත්වය යටතේ හෝ එක්වුණේ එය එසේ වූවා නම් දේශපාලනයත් මිලිටරිකරණය වී විශාල විනාශයක් වීමට ඉඩ තිබුණා.ජනාධිපතිවරණයේදී ජනපති ලැබූ ඡන්ද ප්‍රතිශතය ඉහළ ගියා. මේ විදිහේ ඡන්ද ප්‍රතිඵල ඉහළ යාම එහි දේශපාලන වැදගත්කම පිළිබඳව ඔබේ අදහස මොන වගේද?මෙතැනදී සුවිශේෂ දෙයක් විදිහට මා දකින්නේ 2005 මැතිවරණයට වඩා 2010 දී ඡන්ද ප්‍රතිශතය ඉහළ යාමයි. 2005 ජනාධිපතිවරණයේදී ජනාධිපතිතුමා ලබාගත්තේ 50% අඩු ඡන්ද ප්‍රතිශතයක් පමණයි. ඒ ප්‍රතිශතය 2010 දී 57% දක්වා ඉහළ ගියා. මෙය අතිශය සුවිශේෂ තත්ත්වයක්. මෙයට පෙර මෙරටදී හෝ ජාත්‍යන්තරයේදී හෝ දෙවන වර ඡන්ද ප්‍රතිශතය ඉහළ යාමක් සිදු වුණේ නෑ. මා මෑත උදාහරණයක් පෙන්වන්නම්.1994 චන්ද්‍රිකා මැතිනිය 62% ඡන්ද ප්‍රතිශතයක් ලබා ගත්තා. 1999 දී එම ප්‍රතිශතය 51% තරම් පහළ ගියා. මෙමඟින් පෙන්නුම් කළ හැකියි ජනාධිපතිවරයා පිළිබඳව ජනතා විශ්වාසය ඉහළ ගොස් ඇති බව. ඒ වගේම 2010 දී ජනාධිපතිතුමා ජය ගත්තේ අතිශය අභියෝගාත්මක තත්ත්වයක් මතයි. ඒ නිසයි 2010 ජනාධිපතිවරණ ජයග්‍රහණය කළේ.ජනාධිපතිවරයාගෙ දෙවන ධුර කාලය තුළ මෙරට සංවර්ධනය සඳහා ගෙන ඇති පියවර පිළිබඳව ඔබේ මතය මොන වගේද?2005 වන විට බස්නාහිර පළාතට සීමා වූ සංවර්ධනයක් තිබුණේ. එය දුර බැහැර පළාත්වලට යොමු වූ සංවර්ධනයක් නොවෙයි. බස්නාහිර පළාත එදා 52% සංවර්ධන වේගයක් සටහන් කළා. සෙසු පළාත් අටම 48% ප්‍රතිශතය පමණයි වාර්තා කළේ. එහෙත් අද වන විට බස්නාහිර පළාත් සංවර්ධන වේගය 45% දක්වා වී තිබෙනවා. මෙමඟින් කියවෙන්නේ නැහැ බස්නාහිර සංවර්ධනය අඩාල වෙලා කියලා. සිදුව තිබෙන්නේ සෙසු පළාත්වලටත් සංවර්ධනය ගමන් කිරීමයි.දැන් සිදුවිය යුත්තේ ග්‍රාමීය පළාත්වලටත් ආර්ථික සංවර්ධනය ගලා යාමට සැලැසීමයි. එමඟින් පමණයි රටේ ඉදිරි ගමන තහවුරු කළ හැක්කේ.ජනපතිගේ දෙවැනි ධුර කාලය සමඟ රට ඉදිරියේ ඇති අභියෝගත් එය ජය ගැනීමට ඇති පියවර පිළිබඳවත් පැහැදිලි කිරීමට හැකියාවක් තිබෙනවාද?ඇති නැති පරතරය දුරැලීම සිදුකළ යුතුයි. එය තමයි සුවිශේෂ අභියෝගය විදිහට සලකන්න පුළුවන්. අද රට සංවර්ධනය සිදු කිරීමට අවශ්‍ය නම් මේ ඇති නැති පරතරය ද නැති කළ යුතුයි. ඒ සඳහා වූ බාධා ඉවත් කළ යුතුයි.1977 දී බණ්ඩාරනායක මහත්මිඩගේ රජය පරාජය වෙද්දී දළ දේශීය නිෂ්පාදනය 24% තරම් ඉහළ මට්ටමකයි තිබුණේ. එහෙත් එය 2010 වන විට එම වර්ධන වේගය 13% දක්වා පහළ ගියා. එය පසුගිය අවුරුදු දෙකේදී 2% තරම් අගයකින් ඉහළ ගියා.මෙමඟින් අපට තහවුරු කර ගැනීමට පුළුවන් ජනාධිපතිවරයාගේ අවුරුදු දෙකක් වූ දෙවන ධුර කාලයේදී රට යහපත් දිශාවකට සංවර්ධනාත්මක ප්‍රවේශයකට එළැඹ ඇති බවයි. ඒ ගැන සුබදායී තත්ත්වයක් තමයි දක්නට ඇත්තේ. හොඳ කළමනාකරණයක් හා මනා සහායක් තිබෙනවා මේ ගමන තවදුරටත් ශක්තිමත්ව ඉදිරියට ගෙන යාමට.රටේ භෞතික සංවර්ධනයත් වේගවත් වී තිබෙනවා. සංවර්ධනයේ සාක්‍ෂි අපට දැකගැනීමට පුළුවන් වෙලා තිබෙනවා. මේ සංවර්ධනය පිළිබඳවත් එහි ඉදිරිය පිළිබඳවත් ඔබට ඇත්තේ කුමන විදිහේ මතයක්ද?රටක් සංවර්ධනය වීමේදී භෞතික සංවර්ධනය ද අතිශය වැදගත් වෙනවා. භෞතික සංවර්ධනය නොමැති නම් රටක් සංවර්ධනය වූවා යැයි කියන්න බැහැ. මහාමාර්ග සංවර්ධනය වන්නේ නැතිනම්, අලුතින් ගොඩනැගිලි ඉදිනොවෙනවා නම් එම රටේ දියුණුවක් ගැන සිතන්න බැහැ.මෙරට අතිශය දියුණු මට්ටමකට පත්වීමේ මූලික ලක්‍ෂණ පැමිණ තිබෙන්නේ. ජනාධිපති රාජපක්‍ෂ මහතා බලයට පැමිණීමට පෙර රට පැවැති විදිහ අපට මතකයි.යුද්ධය පමණක් නොවෙයි ඌන සංවර්ධනයේ පීඩනයටත් මෙරට ජනතාව හසුවී තිබුණා. ජනාධිපතිවරයාට පුළුවන් වුණා මේ සියලු තත්ත්වයන් වෙනස් කිරීමට. ඒ නිසා තමයි මා සිතන්නේ රටේ සංවර්ධනයට අවශ්‍ය මඟ විවෘත කළේ ජනාධිපතිතුමා කියලා.ජනාධිපතිවරයාගේ දෙවන ධුර කාලයේදී වඩාත් වැදගත් කාර්යයක් බවට පත්ව ඇත්තේ ස්ථිරසාර සාමයක් හා ජාතික සමඟියට අවශ්‍ය පසුබිම නිර්මාණය කර ගැනීම යන කරුණුයි. මෙම කාර්යයේදී ජනාධිපතිවරයා කොතෙක් දුරට සමත්කම් දක්වා තිබෙනවාද?යුද්ධයෙන් පසු භූමිය වශයෙන් මෙරට එක්ව තිබුණත් ජනතාව තවමත් කණ්ඩායමක් විදිහට එක්වෙලා නැහැ. පසුගිය කාලය පුරාම අප දේශපාලන පක්‍ෂ විදිහට පාර්ශ්ව දෙකක් විදිහට සාකච්ඡා කළා.ඒත් එකඟතාවකට පත්වීමට පුළුවන් වුණේ නැහැ. හැමදාමත් අවසානයේදී ඉතිරි වුණේ ආරවුල් පමණක්මයි. ඒ නිසා ජාතීන් අතර තිබූ පරස්පරතා ගැටලු විසඳා ගැනීමට පුළුවන්කම ලැබුණේ නැහැ. මෙතැනදී දේශපාලනඥයන් ද තමන්ගේ පටු අරමුණු පසෙකට තබා පොදු අරමුණක් ඇතිව කටයුතු කළ යුතුයි.කිසියම් විසඳුමකට අපට සියයට සියයක් එකඟවීමට බැරිවෙන්න පුළුවන්. ඒත් උපරිම එකඟතාවකට පත්වීමට පුළුවන්කම තිබෙන්න ඕනේ. සියල්ලම මස් රාත්තලම ඉල්ලීමට කටයුතු නොකළ යුතුයි. සැම දෙනාම යම් පරිත්‍යාගයක් සිදුකළ යුතුයි.අප ඒ විදිහට පොදු එකඟතාවකට අනුව කටයුතු නොකළොත් ආරවුල් සහගත තත්ත්වයකට යළි ඇතිවුණහොත් අප වෙහෙස මහන්සියෙන් ලබාගත් ජයග්‍රහණයත් ආපසු හැරීමට ඉඩ තිබෙනවා. ඒ නිසා සියලු දේශපාලනඥයන් වගේම ජනතාවත් මැදිහත් සිතින් මේ ප්‍රශ්න දෙස බැලිය යුතුයි.විරැකියා තත්ත්වය පාලනය කිරීම ඇතුළු කටයුතු සඳහා ජනාධිපතිවරයාගේ ධුර කාලය තුළ සිදුවූ වර්ධනාත්මක ප්‍රවණතා පිළිබඳව අදහස් දැක්විය හැකිද?අදත් සාමාන්‍ය පෙළ, උසස් පෙළ සමත් වූ සියයට විස්සකට අධික පිරිසක් සිටිනවා. මේ තරුණ කොටස් පිළිබඳව අවධානය යොමු කළ යුතුයි. එහෙම නොවුණොත් තරුණ පාර්ශ්වය පැත්තෙන් අභියෝග එල්ල වෙනවා.කොහොමත් තරුණ පරපුර අරගලකාරීයි. ඉක්මනට කේන්ති යනවා. ඒ නිසා තරුණ පරපුරට තමන්ගේ ආර්ථික වටිනාකම් ඉහළ යන විදිහට කටයුතු කළ යුතුයි.උසස් පෙළ සහතිකය, සාමාන්‍ය පෙළ සහතිකය නොවෙයි උපාධි සහතිකය තිබුණත් වැඩක් නැහැ. අද බොහෝ තරුණ තරුණියන්ට තිබෙන්නේ මේ සහතික පමණයි. වෘත්තීමය පළපුරුද්දක් සහතිකයක් නැහැ.එවැනි තත්ත්වයකදී රැකියාවක් සාර්ථකව කරගෙන යන්න බැහැ. ඒ නිසා මූලිකවම කළ යුත්තේ විධිමත් අධ්‍යාපනය ලබන අතර වෘත්තීයමය අධ්‍යාපනයට අවශ්‍ය පසුබිමක් ද නිර්මාණය කළ යුතුයි. ජනාධිපතිතුමා මේ පිළිබඳව අවධානය යොමුකර සිටින්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=f1201262</link>
    <topic>දෙවසරක විජයග්‍රහණය</topic>
    <author/>
    <content>කුරිරු යුද සමයේ අවසානයෙන් පසු රට අභිමුව වූ අභියෝගය වූයේ ආර්ථික හා සංවර්ධන ඉලක්ක ජයගන්නේ කෙසේ ද යන්නය. ජනාධිපති මහින්ද රාජපක්ෂ මහතාගේ තේරීම වූයේ, ගෙවී ගිය දශක කිහිපය තුළ මෙරට විසූ පාලකයන් තෝරාගත් පිළුණු වූ ආර්ථික හා සංවර්ධන උපක්‍රම නොව, නැවුම් සුවඳ වූ සංවර්ධන වැඩපිළිවෙළකි. එනම් දේශීයත්වයට මුල් ස්ථානය දෙමින් කිසිදු රාජ්‍යයකට ගැති නොවූ පිළිවෙතකි.අද වනවිට මහින්ද රාජපක්ෂ ජනාධිපතිවරයාගේ ආර්ථික හා සංවර්ධන ප්‍රතිපත්ති මෙරට මෙන්ම ජාත්‍යන්තරය දක්වා විහිදෙමින් ස්ථාපිත වෙමින් තිබේ. වර්තමානයේ සිදුවෙමින් පවතින සංවර්ධන ක්‍රියාවලිය ශ්‍රී ලංකාවේ පාලිතයන්ට ශරීරයට හොඳට දැනෙන සංවර්ධනයකි. 2010 වසරේ සිට ඔවුන්ගේ ඒකායන ප්‍රාර්ථනය වූයේ එවන් තත්ත්වයකි.මනස්කාන්ත වූ නැවුම් වරාය, අධිවේගි මාර්ග පහසුකම්, ගුවන් තොටුපළ, මාර්ග සංවර්ධනය, වාරි මාර්ග සංවර්ධනය, නගර හා ගම් සංවර්ධනය ඇතුළු විවිධ මංපෙත් ඔස්සේ යමින් ජනාධිපති මහින්ද රාජපක්ෂයන්ගේ නොසැළෙන නායකත්වය යටතේ ඉතා සාර්ථක ලෙස එම සංවර්ධන මෙහෙයුම ඉදිරිය කරා ගමන් කරමින් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>26</day>
    </date>
    <link>http://www.dinamina.lk/2012/01/26/_art.asp?fn=f1201263</link>
    <topic>දෙවසරක විජයග්‍රහණය</topic>
    <author>ඡායාරූප- සුදත් සිල්වා</author>
    <content>මෙරට හයවන විධායක ජනාධිපතිවරයා තෝරා පත් කර ගැනීම සඳහා 2010 වසරේ ජනවාරි 26 වැනිදා පැවැති ජනාධිපතිවරණයෙන් ලක් ඉතිහාසයේ වැඩිම ජන්ද සංඛ්‍යාවක් හිමිකර ගත් ජනාධිපතිවරයා වශයෙන් ජනාධිපති මහින්ද රාජපක්ෂ වාර්තාවක් ද තබමින් තේරී පත්විය.බලයට පත් වූ එදා මෙදා තුර මහින්ද චින්තන ඉදිරි දැක්ම ඔස්සේ යමින්, දුන් පොරොන්දු එලෙසම ඉටු කරමින් රටේ සංවර්ධන ක්‍රියාවලීන් රැසක් දීප ව්‍යාප්තව සිදු කෙරුණු අතර, ඉන් ගෙවී ගිය දෙවසරේ මෙරට දැවැන්තම සංවර්ධන ක්‍රියාවලිය කැමරා කාචයේ සනිටුහන් වූ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201271</link>
    <topic>නැව්වලට තෙල් සැපයීම හරිහැටි නොකළ සමාගම් 6ක බලපත්‍ර අත්හිටුවීමට අවධානය</topic>
    <author>සුභාෂිනි සේනානායක, නුවන් කොඩිකාර</author>
    <content>නැව්වලට තෙල් සැපැයීම නිසිලෙස ක්‍රියාත්මක නොකළ සමාගම් හයක බලපත්‍ර අත්හිටුවීමට ඛනිජ තෙල් කර්මාන්ත අමාත්‍යාංශයේ අවධානය යොමු වී තිබේ. නැව් සඳහා තෙල් සැපයීමට බලපත්‍ර ලබාගත්තද පසුගිය කාලසීමාවේ එම කාර්යය නිසිලෙස ක්‍රියාත්මක නොකළ සමාගම් හයක බලපත්‍ර මෙලෙස අත්හිටුවීමට අමාත්‍යාංශය අවධානය යොමුකර තිබේ.මෙලෙස ඉන්ධන සැපයීම සඳහා 2010 අපේ‍්‍රල් මස 21 දිනට පෙර සමාගම් 10 කට බලපත්‍ර ලබාදී ඇතත් පසුගිය කාලය තුළ නැව්වලට ඉන්ධන ලබාදීමේ කාර්යය නිසිලෙස ක්‍රියාත්මක කර ඇත්තේ සමාගම් 4 ක් පමණි.මේ අතර 2008 වසරේදී ඛනිජ තෙල් සංස්ථාවෙන් ගිලිහුණු නැව්වලට ඉන්ධන සැපයීමේ ව්‍යාපාර කටයුතු නැවත ඇරඹීම සම්බන්ධයෙන් ශ්‍රී ලංකා වරාය අධිකාරියේ බලධාරින් සමඟ දැනටමත් සාකච්ඡා පවත්වා තිබේ. ඉදිරි කාලයේ දී ඒ සම්බන්ධව අවශ්‍ය තීරණ ගැනීමටද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201272</link>
    <topic>රිය අනතුරෙන් නි. ඇමැති චන්ද්‍රසිරි සූරියආරච්චිට තුවාල</topic>
    <author>සීගිරිය විශේෂ</author>
    <content>සමාජ සේවා නියෝජ්‍ය ඇමැති චන්ද්‍රසිරි සූරියආරච්චි මහතා ගමන් කරමින් තිබූ පැජරෝ රථය 26 අලුයම හබරණ හිරිවඩුන්න ප්‍රදේශයේදී මාර්ගයෙන් ඉවතට පැන පෙරළී යෑමෙන් ඇමැතිවරයා සහ තවත් අයෙක් තුවාල ලැබූහ.කොළඹ සිට පොළොන්නරුව බලා ධාවනය වෙද්දී මාර්ගයේ අලුතින් ඉදිකෙරෙන බෝක්කුවක ගැටී පැජරෝව පෙරළී ගොස් ඇත. තුවාල ලැබූ නියෝජ්‍ය ඇමැතිවරයා සහ ආනක් අය හබරණ රෝහලට ඇතුළත් කිරීමෙන් පසු පොළොන්නරුව රෝහලට මාරුකැර යවා තිබේ. ඇමැතිවරයාට බරපතළ තුවාල නොමැති බව රෝහල් ප්‍රකාශකයෙක් පැවසීය.අනතුර සිදුවන විට රථයේ පස් දෙනෙකු ගමන් කැර ඇතැයි පොලිසිය කියයි. අනතුරට හේතුව අනාවරණය වී නැති බවත් ඉදිරියෙන් පැමිණි වාහනයකට ඉඩ දීමට ගිය අවස්ථාවේදී බෝක්කුවේ වැදී පෙරළී ගිය බව රියදුරු පොලිසියට දැනුම් දී ඇතැයි පොලිසිය කියයි. අනතුර පිළිබඳ හබරණ පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201273</link>
    <topic>ශ්‍රී දන්ත ධාතු පූජා පිංකම් මාලාවේ තෙවැන්න හෙට</topic>
    <author/>
    <content>කුමාරිසිරි හෙට්ටිගේ පදනම මෙහෙයවන ශ්‍රී දන්ත ධාතු පූජා වන්දනා පිංකම් මාලාවේ තෙවැනි පිංකම මෙම 28 වනදා සිදු කෙරේ. ජනපතිඳුන්ට සහ රටට සෙත් පතා සිදුකරනු ලබන මෙම අසිරිමත් පිංකමට දුෂ්කර ප්‍රදේශවල වෙසෙන තෝරාගත් සැදැහැවතුන් හයසියයක (600) පමණ පිරිසක් මෙවර සහභාගී වෙති.දෙනියාය - කොටපොල ගැටබරුව රජමහා විහාරස්ථානයෙන් 28 වනදා අළුයම 2.00 ට පිරිස දළදා මාලිගාව බලා පිටත්වීමට නියමිතය. මෙම ශ්‍රී දන්ත ධාතු පූජාව ඉදිරියේදී දීප ව්‍යාප්තව සිදු කිරීමට කුමාරසිරි හෙට්ටිගේ පදනම කටයුතු යොදාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201274</link>
    <topic>මහනුවර ජනමාධ්‍ය සම්මන්ත්‍රණය හෙට</topic>
    <author/>
    <content>ජනමාධ්‍ය ක්ෂේත්‍රයට පිවිසීමට නිසි මඟ පෙන්වීම සඳහා දිවයින පුරා පවත්වන සම්මන්ත්‍රණ මාලාවේ මහනුවර සම්මන්ත්‍රණය හෙට (28) පෙරවරු 9.30 ට මහනුවර ස්වර්ණමාලි බාලිකා විද්‍යාලයීය ශ්‍රවණාගාරයේදී පැවැත්වේ.ලංකා වෘත්තීය ජනමාධ්‍යවේදී ආයතනය සංවිධානය කරන මෙම සම්මන්ත්‍රණය මධ්‍යම පළාත් මහ ඇමැති සරත් ඒකනායක මහතාගේ ප්‍රධානත්වයෙන් පැවැත්වෙනු ඇත.නාරද බක්මීවැව, නුවන් ලියනගේ, ප්‍රසන්න සංජීව තෙන්නකෝන්, අමිත්ත වීරසිංහ, ප්‍රියන්ත ප්‍රදීප් රණසිංහ අසංක නානායක්කාර යන මාධ්‍යවේදීහු ද සම්මන්ත්‍රණයට එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201275</link>
    <topic>ජනපති ආර්යා ශිරන්ති රාජපක්‍ෂ කටාර් හි ජාත්‍යන්තර පාසලේ ශ්‍රී ලාංකික දූ දරුවන් බැලීමට යයි</topic>
    <author/>
    <content>ජනාධිපති ආර්යා ශිරන්ති වික්‍රමසිංහ රාජපක්‍ෂ මහත්මිය කටාර් රාජ්‍යයේ දෝහා නුවර ස්ටැපර්ඩ් (Stafferd) ජාත්‍යන්තර පාසලේ විශේෂ සංචාරයක පෙරේදා (25) උදෑසන නිරත වූවාය.ලොව පුරා සිටින විශේෂ අවශ්‍යතා ඇති හා ආබාධිත දූ දරුවන්, වැඩිහිටියන් වෙනුවෙන් පවත්වන පස්වන ජාත්‍යන්තර ස්ටෑෆර්ඩ් විශේෂ සමුළුවට සහභාගි වීම සඳහා ජනපති ආර්යාව කටාර් රාජ්‍යයේ සංචාරයක නිරත විය.ජනපති ආර්යාව පිළිගැනීම සඳහා විද්‍යාලීය කාර්යය මණ්ඩලය හා සිසු දරු දැරියන් විසින් අලංකාර උත්සවයක් සංවිධානය කර තිබූ අතර, සිඟිති දරුවන්ගේ රැඟුම් වැයුම් සමඟින් රාජපක්‍ෂ මැතිනිය මහත් හරසරින් හා ඉමහත් ගෞරවයෙන් මෙහිදී පිළිගනු ලැබීය.2001 වර්ෂයේ ආරම්භ කරන ලද මෙම දෝහා නුවර ඉබචටටඥපඤ ජාත්‍යන්තර පාසලේ ශ්‍රී ලාංකික දූ දරුවන් පමණක් අධ්‍යාපනය ලැබීම විශේෂත්වයකි. ප්‍රාථමික අංශයේ සිට උසස් අධ්‍යාපනය දක්වා මෙහි අධ්‍යාපන කටයුතු සිදු කරන අතර, සිසු දරු දැරියන් 700 කට අධික පිරිසක් අධ්‍යාපනය ලබති.ශ්‍රී ලාංකීය පවුල් විසිදහසක් පමණ දෝහා නුවර රැකියාවල නිරත වන අතර, ඔවුන්ගේ දරුවන්ගේ අධ්‍යාපනය සඳහා මෙම පාසල විශිෂ්ට සේවයක් ඉටුකරනු ලබයි.මෙම විද්‍යාලයේ ආචාර්ය මණ්ඩලය හා කාර්ය මණ්ඩලයේ සියලුම දෙනා ශ්‍රී ලාංකිකයින් වන අතර ජාත්‍යන්තර ප්‍රමිතීන්ට අනුකූලව විෂය මාලා උගන්වනු ලබයි.මෙම විද්‍යාලය පාලනය වන්නේ දෝහා කටාර් රාජ්‍යයේ උසස් රැකියාවල නියුතු හා ව්‍යාපාර කටයුතු මෙහෙයවන ශ්‍රී ලාංකික අධ්‍යක්‍ෂ මණ්ඩලයක් විසිනි. එහි සභාපති කුමුදු ෆොන්සේකා මහතා සඳහන් කළේ ජනාධිපතිතුමාගේ මැදිහත්වීමෙන් කටාර් රජය මෙම පාසල සඳහා නව ඉඩමක් හා අවශ්‍ය ගොඩනැගිලි ලබා දීමට එකඟ වී ඇති බවයි.පාසල සඳහා අනුග්‍රාහකත්වය ලබා දෙනු ලබන්නේ කටාර් රාජ්‍යයේ ශ්‍රී ලංකා තානාපති කාර්යාලයයි.මෙම විද්‍යාලයට ජනපති ආර්යාවක් පැමිණි ප්‍රථම අවස්ථාව මෙය වන අතර, රාජපක්‍ෂ මැතිනියගේ පැමිණීම විද්‍යාලයේ දූ දරුවන්ට මහත් සැනසීමක් හා උද්දාමයට කරුණක් විය.ජනපති ආර්යාව අතින් විද්‍යාලයේ නව පරිගණක ඒකකය විවෘත කිරීම ද මෙහිදී සිදු විය.අනතුරුව විද්‍යාලයේ දක්‍ෂතා දැක්වූ සිසු දරු දැරියන්ට, විද්‍යාලයේ අභිවෘද්ධිය උදෙසා මහඟු සේවයක් ඉටුකළ ආචාර්යවරුන් හා අනුග්‍රහය දැක්වූ දානපතීන් සඳහා විශේෂ තිළිණ ප්‍රදානයක් ද ජනපති ආර්යාව අතින් සිදු විය.ශ්‍රී ලාංකික දූ දරුවන් වෙනුවෙන් ජනපති ආර්යාව ඉටුකරන විශිෂ්ට සේවය ඇගයීම උදෙසා විද්‍යාලයීය ආචාර්ය මණ්ඩලය විසින් රාජපක්‍ෂ මැතිනිය වෙත විශේෂ තිළිණයක් ද ප්‍රදානය කෙරිණි. මේ අවස්ථාවට කටාර් රාජ්‍යයේ ශ්‍රී ලංකා තානාපති ජයන්ත පලිපාන, විද්‍යාලයේ පරිපාලන හා මෙහෙයුම් අධ්‍යක්‍ෂ මණ්ඩලයේ සභාපති කුමුදු ෆොන්සේකා, විද්‍යාලයේ විදුහල්පතිනී අයේෂා රාහුමාන් මහත්ම මහත්මීහු ද, විද්‍යාලයේ ආචාර්ය මණ්ඩලය, සිසු දරු දැරියන් ඇතුළු විශාල පිරිසක් ද එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201276</link>
    <topic>ශිල්ප ප්‍රදර්ශනයේ දස්කම් පෑ ශිල්පීන්ට ඉන්දියාවේ සංචාරක වරම්</topic>
    <author>චින්තා රණසිංහ</author>
    <content>ජාතික හස්ත කර්මාන්ත “ශිල්ප” ප්‍රදර්ශනයේ ජයග්‍රාහී හස්ත කර්මාන්ත ශිල්පීන් ඉන්දියාවේ “සුරාජ් කුණ්ඩ් මේලා” දැවැන්ත සැණකෙළිය නැරඹීමේ අධ්‍යයන චාරිකාවක් සඳහා මේ මස 30 වැනි දින පිටත්කර හැරීමට ජාතික ශිල්ප සභාව කටයුතු යොදා තිබේ.2007 වසරේ සිට මේ අධ්‍යයන චාරිකාව සංවිධානය කෙරෙන අතර “2011 ශිල්ප ප්‍රදර්ශනයේ” ස්වර්ණ හා රජත සම්මානලාභී ශිල්පීන්ට ඉන්දියාවේ හස්ත කර්මාන්ත සම්බන්ධයෙන් දැනුම හා අත්දැකීම් ලබාදීමේ ප්‍රධාන අරමුණින් මෙය සංවිධාන කරන බව ජාතික ශිල්ප සභාවේ සභාපති බුද්ධි කීර්තිසේන මහතා පවසයි.ඉන්දියාවේ සෑම ප්‍රාන්තයකම හස්ත කර්මාන්ත නිෂ්පාදන සාර්ක් රටවල අත්කම් ශිල්පීන්ගේ නිර්මාණ ඇතුළත් වන මේ ප්‍රදර්ශනයෙන් අත්කම් නිෂ්පාදන අලෙවිය පිළිබඳවද දැනුම් සම්භාරයක් ලබා ගත හැකි යැයිද ඒ මහතා පවසයි.අක්කර 36ක් පුරා පැතිර ඇති අලෙවි කුටි රැසකින් සමන්විත “සුරාජ් කුණ්ඩ් මේලා” සැණකෙළිය දෙස් විදෙස් සංචාරකයන් රැසකගේ සහභාගීත්වයෙන් පැවැත්වෙන බවත් එය අධ්‍යාපනය මෙන්ම විනෝදයද ලබා ගත හැකි ස්ථානයක් බවත් සභාපතිවරයා කීය. ඒ අනුව ජනවාරි 30 වැනි දින ඉන්දියාව බලා පිටත්ව යාමට නියමිත ශිල්පීන් මෙසේය.බතික් නිර්මාණ – එස්.එම්. පුෂ්පකාන්ති, කෙඳි ආශි‍්‍රත කර්මාන්ත – එච්.එම්. දයාවතී, උණ හා බට කර්මාන්තය - කමනි දොඩංගොඩ, වෙස් මුහුණු – ආර්.එම්. ලොරෙෂ් රවින්ද්‍ර, ලෝහ ආශි‍්‍රත කර්මාන්තය - සුප්‍රමනියම් රත්නගෝපාල්, අත් කඩදාසි අංශය - එස්.එම් අමිල සමන් යන මහත්ම මහත්මීහු මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201277</link>
    <topic>ශ්‍රී ලන්කන් ගුවන්යානා බළඇණිය 21 දක්වා ඉහළ දමයි</topic>
    <author>සුභාෂිනි සේනානායක</author>
    <content>ශ්‍රී ලන්කන් ගුවන්යානා බළඇණිය 21 දක්වා ඉහළ දැමීමට සිවිල් ගුවන් සේවා අමාත්‍යාංශය පියවර ගෙන තිබේ.2011 වසර ආරම්භයේදී ගුවන්යානා 15 ක් තිබූ අතර වසර අවසාන වන විට තවත් ගුවන් යානා 7 ක් ගුවන් යානා බලඇණියට එක්වී තිබේ.ගුවන් සමාගමේ නවතම ඒ-320 ගුවන් යානය 2011 වසරේ නොවැම්බර් මාසයේ ඒ-330 ගුවන් යානය දෙසැම්බර් මස 09 වැනිදාත් ලියාපදිංචි කර තිබේ. මේ අනුව ශ්‍රී ලන්කන් ගුවන් යානා ඇණිය ඒ-320 ගුවන් යානා 7 ක්, ඒ-330 ගුවන් යානා හයක්, ඒ-340 ගුවන් යානා හයක් හා ඩී.හැඩිලන්ඩ් ද්විත්ව ගුවන් යානා දෙකකින් සමන්විත වේ.2011 වසර ශ්‍රී ලාංකීය ගුවන් සේවා ඉතිහාසයේ ස්වර්ණමය වසරක් බවත් එක් වසරක් තුළ ගුවන් යානා 7 ක් එක්වීමෙන් වාර්තාවක් පිහිටුවු බවත් සිවිල් ගුවන් සේවා ඇමැති පියංකර ජයරත්න මහතා දිනමිණට ප්‍රකාශ කළේය.මහින්ද චින්තන ඉදිරි දැක්මට අනුව ශ්‍රී ලංකාව ගුවන් කේන්ද්‍රස්ථානයක් බවට පත්කිරීම අරමුණ යැයිද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201278</link>
    <topic>සරසවිවලට සිසුන් ඇතුළත් කරන ප්‍රායෝගික පරීක්‍ෂණ එන වසරේ සිට නවතී</topic>
    <author>සමන්මලී පි‍්‍රයශාන්ති</author>
    <content>සෞන්දර්ය විශ්වවිද්‍යාලය ඇතුළු විශ්වවිද්‍යාල කිහිපයකට සිසුන් ඇතුළත් කර ගැනීමේදී පවත්වන ප්‍රායෝගික පරීක්‍ෂණ ලබන වසරේ සිට නවතා දැමීමට උසස් අධ්‍යාපන අමාත්‍යාංශය තීරණය කර තිබේ.මේ වන විටත් කටුබැද්ද, ඌව වෙල්ලස්ස විශ්වවිද්‍යාලවල පැවැති බඳවා ගැනීමේ ප්‍රායෝගික පරීක්‍ෂණ සියල්ල නතර කර තිබේ.ගිය වසරේ අ. පො. ස. උසස් පෙළ විභාගයෙන් විෂයන් තුනටම ‘ඒ’ සාමාර්ථ ලබාගත් සිසුන් 61 ක් දෙනකු සෞන්දර්ය විශ්වවිද්‍ය්‍යාලයේ ප්‍රායෝගික පරීක්‍ෂණයෙන් අසමත් වූ නිසා විශ්වවිද්‍යාල වරම් අහිමි වී තිබේ.මෙවරද ‘ඒ’ සාමාර්ථ 3 ක් සහිතව විෂයන් තුනම සමත් වූ සිසුන් 54 දෙනකුට විශ්වවිද්‍යාල වරම් අහිමි වී තිබේ. ඉන් වැඩි සිසුන් පිරිසක් සෞන්දර්ය විශ්වවිද්‍යාලයේ ප්‍රායෝගික පරීක්‍ෂණයෙන් අසමත් වූවෝ වෙති.මේ පිළිබඳව සැලකිල්ල යොමුකර ලබන වසරේ සිට සියලු විශ්වවිද්‍යාලවල ප්‍රායෝගික පරීක්‍ෂණ නැවැත්වීමට උසස් අධ්‍යාපන ඇමැති එස්. බී. දිසානායක මහතා පියවර ගෙන තිබේ.උසස් පෙළ විභාගයේ ප්‍රායෝගික පරීක්‍ෂණ පැවැත්වෙන දිනවලදී සෞන්දර්ය විශ්වවිද්‍යාලයේ ආචාර්යවරු, එම ස්ථානවලට අධීක්‍ෂණ පරීක්‍ෂකවරුන් ලෙස යොමු කර සෞන්දර්ය විශ්වවිද්‍යාලයට බඳවා ගැනීමේ ලකුණු ඒ අවස්ථාවේදීම දරුවන්ට ලබාදීමේ ක්‍රමයක් මේ අනුව ලබන වසරේ සිට ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n1201279</link>
    <topic>‘විදුනැණ’ සම්මන්ත්‍රණය හෙට දෙබරවැව ජාතික පාසලේ දී</topic>
    <author/>
    <content>ශිෂ්‍යත්ව විභාගය සඳහා සූදානම් වන දූ දරුවන් වෙනුවෙන් ලේක්හවුස් ආයතනය නිකුත් කරන ‘විදුනැණ’ පුවත්පත ජාතික අධ්‍යාපන ආයතනය සමඟ එක්ව පවත්වන “ශිෂ්‍යත්ව සම්මන්ත්‍රණය හා මවුපිය හමුව”හෙට (28) පෙ. ව. 9.00 ට දෙබරවැව ජාතික පාසලේදී පැවැත්වේ.කථානායක චමල් රාජපක්‍ෂ මහතාගේ ප්‍රධානත්වයෙන් පාර්ලිමේන්තු මන්ත්‍රී නාමල් රාජපක්‍ෂ මහතාගේ සහභාගිත්වයෙන් මෙය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n12012710</link>
    <topic>පාකිස්තාන දූත පිරිසක් මෙහි පැමිණෙති</topic>
    <author/>
    <content>එළවළු සහ පලතුරු නිෂ්පාදකයන් හා අපනයනකරුවන්ගෙන් සමන්විත වෙළෙඳ දූත පිරිසක් ශ්‍රී ලංකාවට පැමිණ සිටිති.ද්විපාර්ශ්වීය සාකච්ඡා සඳහා පැමිණි මේ නියෝජිත පිරිසට හය දෙනකු අඩංගු වන අතර සකීර් නුස්රත් හුසේන් නායකත්වය දරයි.තේ ක්ෂේත්‍රයේ අවස්ථා ගැනද සාකච්ඡා කරන මෙම පිරිස මහනුවර බලා යාමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=n12012711</link>
    <topic>බෝගම්බර රැඳවියන්ගේ දරුවන්ට ශිෂ්‍යත්ව ප්‍රදානයක්</topic>
    <author>ඉන්දික පොල්කොටුව</author>
    <content>බෝගම්බර බන්ධනාගාරය තුළ සිටින විවිධ අපරාධවලට සම්බන්ධ රැඳවියන්ගේ දූ දරුවන් වෙනුවෙන් ශිෂ්‍යත්ව හා පාසැල් පොත් ප්‍රදානය කිරීමේ උත්සවයක් අද (27) පෙරවරුවේ එම බන්ධනාගාරය තුළදී පැවැත්වේ.මෙහිදී රුපියල් 500 බැගින් මාස්පතා ලබාදෙන ශිෂ්‍යත්ව 46ක් හා තවත් 52 දෙදෙනෙකුට පාසැල් උපකරණ ලබාදීම බෝගම්බර බන්ධනාගාර අධිකාරී තිස්ස ජයසිංහ මහතාගේ ප්‍රධානත්වයෙන් සිදු කෙරේ.“පීඩ්ස්රෝ” ආයතනයේ අනුග්‍රහයෙන් ලබාදෙන මෙම ශිෂ්‍යත්ව හා පාසැල් උපකරණ ලබා දීම් 45ක් මරණීය දණ්ඩණයට ලක්වූ අයගේ පවුල්වල දූ දරුවන්ට ලබා දෙන අතර උග්‍රආර්ථික දුෂ්කරතාවලින් පෙළෙන දූ දරුවන්ට මෙම ප්‍රධානයන් සිදු කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201271</link>
    <topic>මහනුවර කොස්තාපල් ඝාතනයේ සුල මුල හෙළිවෙයි</topic>
    <author/>
    <content>මහනුවර පොලිසියේ විවිධ පැමිණිලි අංශයේ පොලිස් කොස්තාපල්වරයකු ඝාතනය කිරීමේ සිද්ධිය සම්බන්ධයෙන් පරීක්‍ෂණ පැවැත්වූ පොලීසිය එම ඝාතනයෙන් පැය 72ක් ඉක්ම යන්නට පෙර සැකකරුවන් අත්අඩංගුවට ගනු ලැබීය. ඝාතනයේ ප්‍රධාන සැකකරු ද පොලිස් කොස්තාපල්වරයකු වන අතර සැකකරුවන් අත්අඩංගුවට ගැනීම සඳහා සිදු කෙරෙන පොලිස් පරීක්‍ෂණ ඔස්සේ ලිපිය සකස් වී ඇත.නාඳුනන මළ සිරුරක් මහනුවර වාකර්වත්ත රක්ෂිතයේ රජපිහිල්ල ආසන්නයේ වන ලැහැබක ඇති බවට ඉකුත් 21දා දහවල් මහනුවර පොලිසියට දුරකතන ඇමතුමක් ලැබුණි. දුරකතන ඇමතුම ලබා දී තිබුණේ එම ප්‍රදේශය ආසන්නයේ පදිංචිකරුවකු විසිනි. තම ගවයින් දිගඑළි කරන්නට වන ලැහැබට ගිය අවස්ථාවේ මළ සිරුර තමන් දුටු බව ඔහු පොලිසියට කියා තිබුණි.පස්වරු 2.30ට පමණ ලැබුණු එම දුරකතන ඇමතුමත් සමඟ පොලිස් කණ්ඩායමක් පැයක් පමණ ඇතුළත එම ස්ථානයට ළඟා විණි. මළ සිරුර තිබූ ස්ථානය අසළින් වැටී තිබූ අඩි පාර මත තිබී පොලිස් නිලධාරීන් සඳහා එම දෙපාර්තමේන්තුව මගින් නිකුත් කරනු ලබන හැඳුනුම්පතක් පොලීසියට හමු විය. එය මහනුවර පොලිසියේ විවිධ පැමිණිලි අංශයේ සේවයේ නියුතු පොලිස් කොස්තාපල් ටී. ජී. අනුර බණ්ඩාරට අයත් හැඳුනුම්පත විය.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත අදාළ ස්ථානයට පරීක්‍ෂණ සඳහා ගිය මහනුවර පොලිසියේ අපරාධ විමර්ශන අංශයේ ස්ථානාධිපති පොලිස් පරීක්‍ෂක ඩබ්ලිව්. එස්. උවින්දසිරි මහතා ඇතුළු කණ්ඩායම අදාළ හැඳුනුම්පතේ හිමිකරු වන අනුරව හොඳීන් හඳුනති. ඒ ඔවුන් නිරතුරුව මහනුවර පොලිස් මූලස්ථානය තුළදී හමුවන බැවිනි. අනුරගේ හැඳුනුම්පත මෙම ස්ථානයට පැමිණියේ කෙසේද යන්න සිතන්නටත් පෙර මුනින් අතට වැටී තිබූ මළ සිරුර තම හිතවතාගේ බව පොලිස් කණ්ඩායමට පෙනී ගියේය.විවෘත තීන්දුවක්මළ සිරුර පිළිබඳ පශ්චාත් මරණ පරීක්‍ෂණය සිදු කළ මහනුවර මහ රෝහලේ අධිකරණ වෛද්‍ය විශේෂඥ ඒ. බී. සෙනෙවිරත්න මහතා හිසට බරපතල තුවාල සිදුවීමෙන් මරණය සිදුව තිබෙන බව නිගමනය කරමින් විවෘත තීන්දුවක් ලබා දුන්නේය.වෙනත් ස්ථානයකදී මේ ඝාතනය සිදු කර මෙම ස්ථානයට මළ සිරුර ගෙනවිත් දැමුවේද යන ප්‍රශ්නය පොලීසියට මුලින් පැන නැගුණි. එහෙත් තම අත්දැකීම් තුළින් උවින්දසිරි මහතා පැවසුවේ ඝාතනය මෙම ස්ථානයේදීම සිදුකර තිබෙන බවයි. කමිසය යට කර මේස් සපත්තු දමා සිටි මියගිය පුද්ගලයාගේ එම ඇඳුම් පැළඳුම් පිළිවෙළකට තිබීම තුළින් ඔහු මෙම ස්ථානයට ඝාතනය කැර රැගෙන ආ බවට අනුමාන කළ නොහැකිය යන ස්ථාවරයේ සිටි උවින්දසිරි මහතා එසේ වූයේ නම් කමිසය උඩට ඇදී සපත්තු ගැලවී තිබිය යුතු බව සිය සගයින්ට කීවේය.අරක්කු බෝතලයක්ප්ලාස්ටික් කෝප්ප තුනක් ද, ගිනි පෙට්ටියක් ද, බිඳී ගිය අරක්කු බෝතලයක කොටස් ද අදාළ ස්ථානයේ තිබී පොලීසිය සොයා ගත්තේය. මළ සිරුර තිබූ ස්ථානයට මද දුරකින් නිවී ගිය ගිනි මැලයක සුන්බුන් ද දැකගත හැකි විය. මේ ඝාතනය කුමක් හේතුවෙන් සිදුකළේද යන්න පොලීසියට උභතෝකෝටික ප්‍රශ්නයක් විය. ඝාතනයට ලකවූ අනුර බණ්ඩාර පොලිස් සේවයට එක්ව තිබුණේ 1993 වසරේදීය. විසි එක් වන වියේ පොලිස් සේවයට එක්ව මිය යන විට ඔහු වසර 19ක සේවා කාලයක් සම්පූර්ණ කැර තිබිණි. ත්‍රස්තවාදී ගැටුම් පැවති සමයේ බෝම්බ ප්‍රහාරයකින් තුවාල ලැබ සිටි ඔහු තරමක් ආබාධිත තත්ත්වයේ පසු විය. මේ නිසාම ඔහු පොලිස් නිල ඇඳුම වෙනුවට නිතරම සිවිල් ඇඳුමෙන් සැරසී සිටියේය. දෙදරු පියකු වන අනුර පදිංචිව සිටියේ කුණ්ඩසාලේ මහවත්තේය.ඉකුත් 19 දා පස්වරු 4.30 ට ඔහු සේවා මුරය අවසන් කැර පොලිිසියෙන් පිටව ගොස් තිබේ. එදින ඔහු ගෙදර ගොස් නොතිබුණි. පසුදිනද ඔහු නිවසට නොපැමිණීම හේතුවෙන් බිරිය බලගොල්ල පොලිසියට ඒ පිළිබඳ පැමිණිල්ලක් කැර ඇත.ඝාතනය සම්බන්ධ කිසියම් හෝඩුවාවක් සොයා ගැනීම සඳහා පොලීසිය උපරිම උත්සාහයක් ගත්තේය. පොලීසියේ මිනිහෙක් මරලත් පොලීසියට ඒක සොයාගන්න බැහැ කියන චෝදනාව කොයි මොහොතේ හෝ ජනතාවගෙන් එල්ල වීමට ඉඩක් ඇති බව පරීක්‍ෂක කණ්ඩායම දැන සිටියේය.’වාකර් වත්තේ රජපිහිල්ල ගාව පොලිසියෙ දෙන්නෙක් ගහගෙන’ කියන තොරතුර අපරාධ අංශයේ පොලිස් සැරයන් 4215 ජයන්ත බණ්ඩාර නවරත්නට ලැබුණේ මේ මොහොතේ දීය. නවරත්නට මෙම තොරතුර ඉඩෝරයට පොද වැස්සක් වැටුණාක් මෙන් විය. ඔහු වහා මෙම තොරතුර තම ප්‍රධානියා වන අපරාධ අංශ ස්ථානාධිපතිවරයාට ලබා දුන්නේය. එම තොරතුර ඔස්සේ හඹා ගිය පොලීසිය ගැටුම පිළිබඳව මුලින්ම ප්‍රකාශ කළ පුද්ගලයා අත්අඩංගුවට ගත්තේය. අනුර ඝාතනය හා ඔහු පැවසූ ගැටුම අතර සම්බන්ධයක් ඇති බව පොලීසිය ඔහුගෙන් අනාවරණය කරගත්තේය. එම පුද්ගලයා මහනුවර මධ්‍යම වෙළෙඳ පොළ ඉදිරිපිට ත්‍රිරෝද රථයක් පදවන්නෙකි.තම ඥාති සහෝදරයකු වන රංජිත් නමැති පොලිස් නිලධාරියාත් ඔහුගේ හිතවතකු වන මියගිය අනුරත් සමඟ තම ත්‍රිරෝද රථයෙන් 19 දා පස්වරුවේ රජපිහිල්ල අසලට ගිය බව ඔහු කීවේය. එහිදී මත්පැන් පානය කිරීමෙන් පසු රංජිත් හා අනුර අතර ගැටුමක් ඇතිවූ බවත් එය දුර දිග ගිය නිසා තමන් ඔවුන් දෙදෙනා එහි දමා ත්‍රිරෝද රථයෙන් ආපසු පැමිණි බවත් ඔහුගේ ප්‍රකාශ ලෙස පොලිස් පොතේ සටහන් විය.අනියම් සම්බන්ධයක්පොලිස් නිලධාරියකුගේ ඝාතනය සම්බන්ධයෙන් පොලිස් නිලධාරියකු අත්අඩංගුවට ගැනීම සඳහා වන පොලිස් පරීක්‍ෂණ එම තොරතුරු ඔස්සේ ඇරඹුණි. රංජිත් නැමැති සැකකාර පොලිස් නිලධාරියා පිළිබඳ පොලීසිය තොරතුරු එක්රැස් කළේය. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මධ්‍යම පළාත් නියෝජ්‍ය පොලිස්පති ආනන්ද විජේසූරිය, මහනුවර කොට්ඨාස ජ්‍යෙෂ්ඨ පොලිස් අධිකාරි ජී. බී. පෙරමුණ, පොලිස් අධිකාරි එච්. බී. මහගෙදර, මහනුවර පොලිස් මූලස්ථානාධිපති ප්‍රධාන පොලිස් පරීක්‍ෂක යූ. බී. පලිහවඩන යන මහත්වරුන්ගේ උපදෙස් හා අධීක්‍ෂණය යටතේ සිද්ධිය පිළිබඳ පුළුල් පරීක්‍ෂණ ඇරඹිණි.මහනුවර ශ්‍රී දළදා මාලිගාවේ පොලීසියටද අනුයුක්තව කලක් සේවය කැර පසුව යාපනය කයිට්ස් පොලිස් ස්ථානයට එයට දෙවසරකට පමණ ප්‍රථම සැකකාර පොලිස් කොස්තාපල්වරයා මාරුවී ගොස් ඇති බව පොලීසිය අනාවරණය කැර ගත්තේය. එක්දරු පියකු වන ඔහු 1992 වසරේදී පොලිස් සේවයට එක්ව ඇත. තම ඥාතියකුගේ මළ ගෙදරකට සහභාගි වීම සඳහා ඉකුත් 15 දා මහනුවරට පැමිණ ඇති ඔහු 21 දින යළි කයිට්ස් බලා ගොස් ඇති බව පොලිසිය තහවුරු කැර ගත්තේය.වහා ක්‍රියාත්මක වූ අපරාධ අංශ ස්ථානාධිපති පොලිස් පරීක්‍ෂක ඩබ්ලිව්. එස්. උවින්දසිරි මහතා පොලිස් පරීක්‍ෂකවරුන් වන ගුණසේකර, රාජපක්‍ෂ පොලිස් සැරයන් 4215 නවරත්න, පොලිස් සැරයන් 25597 ඒකනායක, පොලිස් කොස්තාපල්වරුන් වන 35411 හේරත්, 32870 ඉන්දික, 47236 චන්ද්‍රසේන, 39418 විතාරණ, පොලිස් සහායක සේවා 1055 බන්නැක යන අයත් සමඟ 22 දා රාත්‍රියේම යාපනය බලා පිටත්වූහ. සැකකරු කයිට්ස් සිට ප්‍රභූ ආරක්‍ෂක රාජකාරියක් සඳහා යාපනයට පැමිණ සිටියදී පොලීසිය අත්අඩංගුවට ගත්තේය. සැකකරු මහනුවරට 23දා පස්වරු 6.00ට පමණ රැගෙන එන විට පොලිස් කණ්ඩායම කිලෝ මීටර් 700ක පමණ දුරක් ගෙවා දමා තිබිණි.නිවාඩුවට සෙට් වෙලාඅනුර මගේ යාළුවෙක්. අපි නිවාඩු වෙලාවට එකට සෙට් වෙලා අඩියක් ගහනවා. පසුගිය 19 දා හවස අනුර ඕෆ් වුනාට පස්සේ අපි එළියෙදි හමු වෙලා බෝතලයකුත් අරන් මගේ ඥාාතියෙකුට අයත් ත්‍රිරෝද රථයෙන් රජපිහිල්ලට ගියා. පොලිස් ප්‍රශ්න කිරීම් හමුවේ රංජිත් කියාගෙන ගියේය. යන අතරමඟදී ප්ලාස්ටික් කෝප්ප තුනක්, බයිට් එකට කුකුල් කකුලක් හා ගිනි පෙට්ටියක්ද මොවුන් රැගෙන ගොස් තිබේ.අපි පැය කිහිපයක් එතන කතා කරමින් මත්පැන් පානය කළා. කළුවරත් මදුරුවනුත් නිසා අපි පොඩි ගිනි මැලයක් එතන ගහගත්තා. කාන්තාවන්ගෙන් අනුරට නිතර කෝල් ආවා. ඔහුට අනියම් සබඳතා කිහිපයක් තිබෙන බව කිව්වා. උඹට දරුවෝ ඉන්නවා නේද කියලා මම කිව්වම මිනිහට තරහ ගියා. මට බනින්න ගත්තම අපි යමු කියලා මම කිව්වා. එතකොට බෝතලේ අරක්කු කාලකට අඩුවෙන් ඉතුරු වෙලා තිබුණා. මම ඒක මගේ දකුණු අතට ගත්තා. අඩි පාර දිගේ පාරට එනකොට අනුර මගේ බෙල්ලෙන් අල්ල ගත්තා. මම අත ඇරපං කිව්වත් මිනිහා අත හැරියේ නැහැ. මම අතේ තිබූ බෝතලෙන් පාරක් අනුරගේ හිසට ගැහුවා. ඒකටත් එයා මෙල්ල නොවුණු නිසා වැර යොදලා තවත් පාරක් හිසට ගැහුවා. මම මිනිහව තල්ලු කරලා දාලා පයින්ම මහාමායා එක කිට්ටුවට ඇවිත් පේරාදෙණියේ පිහිටි මගේ ගෙදර ගියා.අනුරට තමා බෝතලයකින් පහර දුන් බවත් ඔහු මිය ගියේද නැද්ද යන්න ;නාදන්නා බවත් තම බිරිඳට පවසා ඇති රංජිත් පසුදින බිරියගේ ඥාතියකු වූ ත්‍රිරෝද රථ රියදුරා හමුවී සිද්ධිය පිළිබඳ කිසිවකුටත් නොපවසන ලෙස කියා 22 දා අලුයම සේවයට ගොස් තිබේ. තමන් එතෙක් කල් වවා තිබූ ඝන උඩු රැවුල මෙම ඝාතනයෙන් පසු කපා දැමීමට ද ඔහු පියවර ගෙන ඇත. මෙම පහරදීමෙන් අනුර මියගොස් ඇති බව රංජිත් දැගෙන ඇත්තේ බිරිය විසින් ලබාදුන් දුරකතන ඇමතුමකිනි.පොලිසියේ දෙදෙනෙක් රජපිහිල්ල ළඟ ගහගත් බව ත්‍රිරෝද රථ රියැදුරාගේ මුවින් නොගිලිහෙන්නට තවමත් අනුරගේ ඝාතනය අභිරහසක් වන්නට ඉඩ තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201272</link>
    <topic>දරුවා සමඟ ළිඳට පැන සියදිවි නසා ගැනීමට තැත් කළ කතට අත්හිට වූ සිර දඬුවම් සහ දඩ</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ පොලිස් බල ප්‍රදේශයේ බැන්ඩියමුල්ලේ පදිංචි කාන්තාවක් 2006 වර්ෂයේ නොවැම්බර් 23 දින හෝ ඊට ආසන්න දිනයකදී තමා පදිංචිව සිටි නිවසේදී සැමියාගේ හා සැමියාගේ මවගේ නොහොඳ නෝක්කාඩුවක් මත සිය මාස 09 වියැති සිඟිති දියණියද සමඟ නිවෙස අසල ළිඳට පැන දිවිනසා ගැනීමට තැත් කිරීම, එම ක්‍රියාවලියේදීම එම සිඟිති දියණිය මියයෑම යන චෝදනා මත එම කාන්තාවට එරෙහිව නීතිපතිවරයා විසින් නඩු පවරා තිබුණි.චෝදනාවට වරද පිළිගත් කාන්තාවටත්, අදාළ පවුලේ සැමටද මේ සිද්ධිය සම්බන්ධව යහපත් ගෘහජීවිතයක් ගෙනයාමට අදාළව දීර්ඝ අවවාදයක් කළ මහාධිකරණ විනිසුරුවරයා නිවාසවල වැඩිහිටියන්ද තම විවාහක දූදරුවන්ට නිදහස්ව, සාමයෙන්, පවුල් ජීවිතය ගෙනයෑමට අවශ්‍ය පසුබිම සකස්කර නොදුනහොත්, පවුල් අවුල් නිරතුරු ඇතිවීමට ඉඩ ඇති බවද පැවැසීය.චෝදනා ලැබූ තැනැත්තියගේ මානසික තත්ත්වය යහපත් අයුරු ගොඩනඟා ගැනීමට සහය දිය යුතු බවද පැවැසීය.චෝදනාවට වරද පිළිගත් කාන්තාවට වසර දෙකක සිර දඬුවම් නියම කළ මහාධිකරණ විනිසුරුවරයා එම දඬුවම වසර 10කට අත්හිටුවීමටද නියෝග කළේය. එයට අමතරව රුපියල් 2000/-ක දඩ මුදලක්ද නියම කළේය. පැමිණිල්ල වෙනුවෙන් රජයේ නීතිඥ චතුරංගි මහවඩුගේ මෙනෙවිය පෙනී සිටියාය. දඬුවම් නියම වුවේ ප්‍රියන්ති දිස්නා නැමැත්තියකටය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201273</link>
    <topic>බස්නාහිර පාසල් 14ක් ඉසුරු පාසල් ලෙස සංවර්ධනය කැරේ</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>මහින්ද චින්තන දස අවුරුදු සැලැස්මේ යෝජනා අනුව බස්නාහිර පළාත් පාසල් 14 ක් ඉසුරු පාසල් ව්‍යාපෘතිය යටතේ සංවර්ධනය කෙරේ. මේ ව්‍යාපෘතිය සඳහා ආසියා සංවර්ධන බැංකුව මඟින් ආධාර සැපයේ.බස්නාහිර පළාතේ පහළම දරිද්‍රතා දර්ශකයක් සහිත ප්‍රාදේශීය ලේකම් කොට්ඨාස මට්ටමින් තෝරාගත් පාසල් කිහිපයක මූලික භෞතික අවශ්‍යතා සපුරාලීම මෙහි අරමුණ බව ප්‍රධාන ඇමැති හා අධ්‍යාපන ඇමැති ප්‍රසන්න රණතුංග මහතා පවසයි.ජනාධිපතිවරයාගේ සංකල්පයක් අනුව ඇරඹි මේ ව්‍යාපෘතිය යටතේ සංවර්ධනය කෙරෙන මෙම පාසල් ද්විතීයික අධ්‍යාපනය දක්වා පුළුල් කෙරෙන බවද මෙම එක පාසලක් සඳහා රුපියල් මිලියන 35 ක මුදලක් වෙන්කර ඇති බවද ප්‍රධාන ඇමැතිවරයා කියයි.මේ යටතේ දියුණු කිරීම ඇරඹුණු දිවුලපිටිය ඥානෝදය මධ්‍ය මහා විද්‍යාලය එසේ සපයා දුන් මුදලින් අංග සම්පූර්ණ පාසලක් වශයෙන් සංවර්ධනය කිරීමේ වැඩ දැනටමත් අවසන් කොට ඇත. දෙකටන මධ්‍ය මහා විද්‍යාලය, පල්ලෙවෙල මහා විද්‍යාලය සහ දෙවලපොළ ආනන්ද මහා විද්‍යාලය පාසල්වල වැඩ නිමවෙමින් පවතින බවද ප්‍රධාන ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201274</link>
    <topic>සබරගමුවේ වසා දැමූ පාසල් නැවත විවෘත කැරේ</topic>
    <author>කෑගල්ල සමූහ පී.එම්.පී.පොල්වත්ත</author>
    <content>සබරගමුව පළාත තුළ දැනට වැසී ඇති ප්‍රාථමික පාසල් නැවත විවෘත කිරීමට කටයුතු කර ගෙන යන බව සබරගමුව පළාත් සභාවේ ප්‍රධාන ඇමැති මහීපාල හේරත් මහතා පැවසීය.ඒ මහතා එසේ ප්‍රකාශ කළේ කෑගල්ල දිස්ත්‍රික්කයේ වසා දමා තිබූ මතුර, උඩුවාගම ,මැටියගනේ , පාසල් නැවත විවෘත කිරීමෙන් පසුව පැවති උත්සව සභා රැස්වීම් වලදීය.තවදුරටත් කරුණු දැක්වූ මහීපාල හේරත් මහතා මහින්ද චින්තන වැඩ පිළිවෙළ අනුව ගම්බද පාසල් වැඩි දියුණු කිරීම තමාගේ එකම අරමුණ යැයි ද මේ අනුව නගර බබද පාසල් වලට සමානවම අවශ්‍ය සියලුම සම්පත් හා ගුරුවරුන් ලබා දෙමින් ගම්බද පාසල් නංවා ලීමට පියවර ගන්නා බව ද පැවසී ය.මේ වැඩ පිළිවෙළ අනුව කෑගල්ල හා රත්නපුරය යන දිස්ත්‍රික්ක දෙකේ දැනට වැසී ඇති පාසල් ජනපි‍්‍රය පාසල් වලට අනුයුක්ත කරමින් ඒවා නැවත විවෘත කරන බවද පැවසීය.මවුපියන් තම දූ දරුවන් නගරබද පාසල් වලට ඇතුළත් කිරීමට කටයුතු කිරීම නිසා ගම්බද පාසල් වැසී යෑමේ අවධානමක් පවතින බවත් එම නිසා එය අවම කිරීම සඳහා ජනපි‍්‍රය පාසල්වලට ගම්බද පාසල් අනුයුක්ත කිරීමෙන් මෙය මග හරවා ගැනීමට හැකිවන බවද පැවසීය.හෙට්ටිමුල්ල බණ්ඩාරනායක කනිෂ්ඨ විද්‍යාලයේ විදුහල්පති ඇතුළු තවත් කීප දෙනෙක්ම කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201275</link>
    <topic>මොනරාගල දිසා මහ රෝහලේ ගබඩා පහසුකම් නැතිව ඖෂධ තැන තැන ගොඩගහලා</topic>
    <author>මොනරාගල සමූහ කේ. බී. රත්නායක</author>
    <content>මොනරාග දිසා මහ රෝහලට රජයෙන් ලබා දෙන ඖෂධ වර්ග ගබඩා කර තැබීමට ප්‍රමාණවත් ගබඩා පහසුකම් නැති හෙයින් ඒවා රෝහලේ තැනින් තැන ගොඩගසා තැබීමට සිදුවී ඇත.මේ රෝහල දිස්ත්‍රික් මහ රෝහලක් වශයෙන් 2009 වර්ෂයේ උසස් කිරීමේ දී එයට අවශ්‍ය අංගසම්පූර්ණ ගබඩා පහසුකම් ලබා නොදීම නිසා මේ තත්ත්වය උදාවීමට හේතු වී ඇත.දැනට ඖෂධ ගබඩාව වශයෙන් භාවිතා කරනුයේ කුඩා දෙමහල් ගොඩනැගිල්ලක ඉහළ මාලයයි. එහි පහත මාලය පොදු ගබඩාව ලෙස භාවිතා කරයි.ඖෂධ ගබඩාව වශයෙන් භාවිතා කරන ගොඩනැගිල්ල මේ රෝහල උසස් කිරීමට පෙර භාවිතා කරන ලද්දකි. පසුගිය කාලයේ රෝහලට අවශ්‍ය ඖෂධ වර්ග ලබා ගත්තේ ඌව පළාත් සෞඛ්‍ය දෙපාර්තමේන්තුවට අයත් මොනරාගල ඖෂධ ගබඩාවෙන් හෙයින් මේ ගබඩාව ප්‍රමාණවත් විය.රෝහල වැඩිදියුණු කිරීමෙන් පසු කොළඹ ප්‍රධාන ගබඩාවෙන් ඖෂධ තොග ලැබීමට පටන් ගැනීමත් සම¼ඟ ගබඩා ඉඩ පහසුකම් ප්‍රමාණවත් නැත.මේ නිසා වටිනා ඖෂධ පමණක් ඉහළ මාලයේ තැන්පත් කර ඇති අතර සෙසු ඖෂධ වර්ග රෝහලේ වාට්ටුවල කොරිඩෝවල දමා තිබේ. ඖෂධවලට සුළං හා පින්න වැදීම නිසා නරක් වීමෙ තර්ජනයට බඳුන් වී ඇති අතර එසේ ගබඩා කර තිබූ ඖෂධ වර්ග සොරකම් කිරීමේ සිද්ධීන් ද වාර්තා වී ඇත.මේ ඖෂධ විනාශය මඟහැරවීමට මොනරාගල දිසා මහ රෝහලට ප්‍රමාණවත් අංගසම්පූර්ණ ඖෂධ ගබඩාවක් ලබා දීමට පියවර ගන්නා ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=r1201276</link>
    <topic>මිනිස් ජීවිත දෙකක් බේරාගත් පුංචි වීරවරියට පාපැදියක් ප්‍රදානය කරයි</topic>
    <author>මීගොඩ සමුහ - ඩබ්ලිව්. ඩී. ජයතිස්ස</author>
    <content>වල් අලියකුගෙන් යතුරුපැදිකරුගේ ජීවිතය බේරා දුන් එප්පාවල කරගහවැව විදුහලේ හත්වැනි ශ්‍රේණියේ ඉගෙනුම ලබන කෞශල්‍යාට, මීගොඩ දාම්පේ පන්සල පාරේ සෙනෙවිරත්න ආරච්චිගේ ලක්ෂ්මන් මහතා පාපැදියක් ප්‍රදානය කළේය.එප්පාවල කරගහවැව ප්‍රදේශයේ බොහෝ අවස්ථාවලදී අලි ඇතුන් ගැවසෙන ගම්මානයකි. නමුත් ප්‍රදේශවාසීන්ට මෙය ඉතා හොඳට හුරුපුරුදුය. වල් අලින්ගෙන් ජීවිත රැක ගැනීමට ඔවුහු විවිධ ක්‍රම භාවිතා කරති.පසුගිය වසරේ ලෝක ළමා දිනය සිදුවන ඔක්තෝබර් පළමුවන දිනට, පෙර දිනය වන සැප්තැම්බර් 30 වනදා, සුපුරුදු පරිදි කෞශල්‍යා නිවෙසේ සිට කිලෝ මීටර් දෙකක් දුර පිහිටි කරගහවැව විදුහලට පා පැදියකින් ගමන් කළාය. ටික දුරක් යන විට උදෑසන ම මිනීමරු වල් අලියා අලි වංගුවේ ප්‍රධාන පාර මැද බලා සිටියි. කෞශල්‍යා පා පැදියෙන් බැස වල් අලියා කැලයට යනතුරු බලා හිඳියි.ටික වේලාවකින් යතුරු පැදියකින් යුවළක් කෞශල්‍යා ඉදිරියට පැමිණෙයි. වංගුව නිසා ළඟට එනතුරු ඔවුන් අලියාව දුටුවේ නැත. යතුරු පැදිය නතර කරගත් ඔවුන්, ආපසු හැරී යෑමට උත්සාහ ගත්තත්, කලබලය නිසා යතුරු පැදිය සමඟ දෙදෙනාම ඇද වැටුණි. වහා නැගිට ගත් කාන්තාව ආපසු නොබලාම දුවන්නට වුවාය. යතුරු පැදිකරු යතුරු පැදියට යටවී, නැගිටීමට උත්සාහ දැරුවත්, ඊට අවස්ථාවක් ඔහුට නැති විය. වල් අලියා හොඬය කරකවමින්, යතුරු පැදිකරු වෙත ඇදී යන්නේ පාගා මරන්නට බව පුංචි කෞශල්‍යාට හැඟේ. ක්‍ෂණයකින් කෞශල්‍යාගේ යටිගිරියෙන් කෑගැසීම නිසා, යතුරු පැදිකරු පාගා දැමීමට අලියා එසවූ පාදය, වෙනතක තබා වේගයෙන් කැලයට ඇදුණි. මෙය හාස්කමකි.මේ පුංචි වීරවරිය පාපැදියට නැගී යතුරු පැදිකරු ළඟට ගොස්, ඔහුට නැගී සිටීමට උදව් කළාය. යතුරු පැදිකරු ද තම ජීවිතය බේරා දුන්, කෞශල්‍යාට ස්තුතිය පුද කළේය. කෞශල්‍යා කරගහවැව විදුහලට පිය මැනිණි. ඇයට මහත් සතුටක් දැනෙන්නේ, තමන් කළ වීර ක්‍රියාව නිසා, ජීවිතයක් බේරා දීමට පුංචි තමාට හැකිවීමයි. ඇය මේ පුවත පන්ති භාර ගුරුතුමියට පැවසුවාය. ගුරුතුමිය ඉතාමත් සතුටට පත්ව, මේ සිද්ධිය විදුහල්පති කේ. ආර්. ජයවර්ධන මහතාට පැවසුවාය. පසුදාට එළඹෙන ලෝක ළමා දිනයට මෙම සිද්ධිය උපහාරයක් ලෙස කෞශල්‍යා ඇගැයීමට ලක් කළේය. මේ සිද්ධිය ආරංචි වුණු මීගොඩ, දාම්පේ, පන්සල පාරේ සමාජ සේවක සෙනෙවිරත්න ආරච්චිගේ ලක්ෂ්මන් මහතා, මෙම දැරියගේ වීර ක්‍රියාව අගයමින් කරගහවැව විදුහලට ගොස්, විදුහල්පති හමුවී කෞශල්‍යාට පාපැදියක් තෑගි කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201271</link>
    <topic>අපට දේශපාලනයක් නෑ දේශපාලන ඇඟිලි ගැසීම් ඇත්තේත් නෑ</topic>
    <author>පි‍්‍රන්ස් ගුණසේකර</author>
    <content>දකුණු අපි‍්‍රකාව සමග පැවැති තරගාවලිය පරාජය වූයේ කණ්ඩාමේ ඇති අඩුපාඩු මත හෙයින් එම වරදින් ගැලවීමට වෙනත් ව්‍යාජ හේතු පෙන්වීමට සූදානම් නැතැයි ශ්‍රී ලංකා ක්‍රිකට් පිලේ හිටපු නායක තිලකරත්න ඩිල්ෂාන් හා නව නායක මහේල ජයවර්ධන කියා සිටිති.අපේ කණ්ඩායම තුළ දේශපාලන මතිමතාන්තර නොමැති සේම අපට කිසිදු දේශපාලන බලපෑමක්ද නොමැති බවට මුළු රටටම අවධාරණය කළ යුතු යැයි ඔවුහු පවසති.“ අපේ අඩුපාඩු වෙනත් දේවල් කියලා වහගන්න සූදානමක් නෑ. සිදුවු අඩුපාඩු හදා ගැනීමට සැලසුම් සකස් කිරීමයි දැන් කළ යුත්තේ. පරාජයේ වගකීම කාටවත් ඇඟිල්ල දිගුකර ඒ මත පටවන්න අප සූදානම් නෑ ‘’ යනුවෙන් මහේල හා ඩිල්ෂාන් පැවසූහ. මේ දෙදෙනා එසේ අදහස් ප්‍රකාශ කළේ ඊයේ ක්‍රිකට් මූලස්ථානයේ පැවැති මාධ්‍ය හමුවකදීය. ශ්‍රී ලංකා පිල අද දිනයේ තුන්කොන් ක්‍රිකට් තරඟාවලියට ඕස්ට්‍රේලියාව බලා යාමට පෙර මේ මාධ්‍ය හමුව සූදානම් කර තිබිණි. එහිදී හිටපු නායක ඩිල්ෂාන් පැවසුවේ, දකුණු අප්‍රිකානු සංචාරය දක්වා පමණක් නායකයකු වශයෙන් තමාගේ සේවය ශ්‍රී ලංකා ක්‍රිකට් බලාපොරොත්තු වූ හෙයින් සංචාරය නිමා වෙද්දීම ඉල්ලා අස්වීමට තීරණය කළ බවය.එහෙත් නැවත ඔස්ට්‍රේලියානු සංචාරයට නායකත්වය බාර කළේ නම් එම වගකීම ඉටු කිරීමට ද සූදානමින් සිටි බව හෙතෙම පැවසීය. අලුත් තේරීම් කමිටුවට එසේ අවශ්‍ය නොවූ හෙයින් ක්‍රීඩකයකු ලෙස තම උපරිමය ලබා දීමට තමා කල්පනා කළේ යැයි ඩිල්ෂාන් පැවසීය. “මාධ්‍ය මගින් විවිධ කතා පතුරුවා තිබුණා. ප්‍රශ්න ඇති නොවෙන්න කලින් ඉල්ලා අස්වෙන්න තීරණය කළේ ඒකයි. මා මාස 6කදී පුහුණුකරුවන් තිදෙනෙකු යටතේ කටයුතු කළා. පළපුරුදු ක්‍රීඩකයන් අඩු වෙලාවක නායකත්වය මට පැවරුණා.තරුණ ක්‍රීඩකයන් සමග අභියෝග ජය ගන්න මා උත්සාහ කළා” යනුවෙන් ඩිල්ෂාන් වැඩිදුරටත් පැවසීය. ඩිල්ෂාන්ගේ ඉල්ලා අස්වීමෙන් පසුව නායකත්වය බාර ගැනීමට මහේලට තේරීම් කමිටුව ආරාධනා කරද්දී දෙපාර්ශවය අතර විශේෂ එකඟතාවක් ඇති වූ බවද ඊයේ හෙළිවුණි. එනම්, ක්‍රිකට් නායකත්වය මහේල බාරගෙන ඇත්තේ වසරක් වැනි කෙටි කාලයකට බව ඔහු පැවැසීමය.එම අදහස මහේල ප්‍රකාශ කරද්දී ඩිල්ෂාන් ඊට බාධා කරමින් පැවසුවේ, එකඟතාවය කෙසේ වුවද මහේල වසර දෙකක් හෝ ඊට වැඩි කාලයක් නායකත්වයේ සිටිය යුතු බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201272</link>
    <topic>විද්‍යාර්ථ මාර්ග ධාවන තරගය අනිද්දා</topic>
    <author>ඉන්දික පොල්කොටුව</author>
    <content>මහනුවර විද්‍යාර්ථ විද්‍යාලයට වසර 70 ක් පිරීම නිමිත්තෙන් පවත්වනු ලබන 2012 විද්‍යාර්ථ සමස්ත ලංකා මාර්ග ධාවන තරගය අනිද්දා (29) පැවැත්වේ.මේ වයස අවුරුදු 20න් පහළ තරගය සඳහා මේ වන විට රට පුරා පාසල් 50කින් 250ක පමණ ක්‍රීඩකයන් පිරිසක් ඉල්ලුම් කැර ඇතැයි ආදි විද්‍යාර්ථ මලල ක්‍රීඩා සංගමයේ සභාපති රසික රත්නායක මහතා කීය.මහනුවර විද්‍යාර්ථ විද්‍යාලය අසලින් පෙරවරු 8.00 ට ආරම්භ කෙරෙන මාර්ග ධාවන තරගය විලියම් ගොපල්ලව මාවත ඔස්සේ ගැටඹේ ක්‍රීඩාංගණය අසලටත් ඉන් අනතුරුව එම ක්‍රීඩාංගණය අසලින් මහනුවර පේරාදෙණිය මාර්ගය ඔස්සේ මහනුවර නගරයේ හරහා විද්‍යාර්ථ විදුහල අසලටත් ළඟාවීමට නියමිතය.විද්‍යාර්ථ ආදි මලල ක්‍රීඩා සංගමය හා විද්‍යාර්ථ විද්‍යාලය සංවිධානය කරනු ලබන මෙම තරගයේ ප්‍රථම ස්ථානයට රුපියල් විසිදහසක මුදලක් හා සූරතා කුසලානයද, ජයග්‍රාහි දස දෙනෙකු සඳහා මුදල් ත්‍යාග ද පිරිනැමෙන බැව් සංවිධායක මණ්ඩලය පවසයි.මෙයට අමතර දක්ෂතම පාසල් කණ්ඩායම් සඳහා ද ත්‍යාග පිරිනැමීමට කටයුතු යොදා ඇත.විද්‍යාර්ථ විදුහල්පති පී. ඒ. එස්. අල්විස් මහතා ඇතුළු ආරාධිතයන් ගේ සහභාගිත්වයෙන් 29 වැනි දින පෙරවරු 11.00 ට ත්‍යාග පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201273</link>
    <topic>24 වැනි යෞවන ක්‍රීඩා උළෙලේ ප්‍රාදේශීය මූලික තරග ඇරැඹේ</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාව හා යෞවන කටයුතු හා නිපුණතා සංවර්ධන අමාත්‍යාංශය ඒකාබද්ධව සංවිධානය කරනු ලබන 24 වන යෞවන ක්‍රීඩා උළෙල 2012 මූලික ප්‍රාදේශීය තරගාවලිය ආරම්භ කෙරේ. යෝජිත වැඩසටහන අනුව 2012 මාර්තු 31 දිනට පෙර ප්‍රාදේශීය ලේකම් කොට්ඨාස තරග අවසන් කෙරේ.අන්තර් ලේකම් කොට්ඨාස දිස්ත්‍රික් තරග මැයි මස 15 දිනට පෙර අවසන් කිරීමට නියමිතය.ජාතික මට්ටමේ කණ්ඩායම් තරග මැයි මස 19 සිට ජූනි මස 30 දක්වා සෑම සති අන්තයකම මහරගම තරුණ මධ්‍යස්ථානයේදී පැවැත්වේ.ජාතික මට්ටමේ මැරතන් හා ඇවිදීමේ (පිරිමි/කාන්තා) තරග 2012 ජූනි මස 30 සහ ජූලි මස 01 වෙනි දිනයන්හි පැවැත්වීමට සැලසුම් කර ඇත. ජාතික මට්ටමේ (කාන්තා/පිරිමි) පාපැදි තරග ජූනි මස 7 සහ 8 යන දිනවල පැවැත්වේ.වෙන වසරවල වසර අවසානයේ පැවැති ජාතික යෞවන ක්‍රීඩා උළෙල මේ වසරේ ජූලි මාසයේ තෙවන සතියේදී පැවැත්වීමට නියමිතය.සෑම මලල ක්‍රීඩා ඉසව්වක්ම වසර 20 ට අඩු සහ 20 වැඩි වශයෙන් කොටස් දෙකකින් තරගාවලිය පැවැත්වේ.පෙර වසරවල තරග ඉසව්වලින් ප්‍රථම ස්ථානය හිමිකර ගත් ජයග්‍රාහක ජයග්‍රාහිකාවන්ට ද තරග සඳහා ඉදිරිපත් විය හැකිය.තරගයට ඉදිරිපත් වන සෑම ක්‍රීඩිකාවක්ම යෞවන සමාජයක සාමාජිකත්වය ලැබ සිටිය යුතු අතර, ඔවුන් ශ්‍රී ලංකා යෞවන සමාජ සම්මේලනයේ ලියාපදිංචි වීම අනිවාර්ය වේ.* පිරිමි මලල ක්‍රීඩා ඉසව්මීටර් 100, 200, 400, 800, 1500, 10,000, මීටර් 110 කඩුලු/ උස පැනීම/ දුර පැනීම/ තුන් පිම්ම/ යගුලිය/ කවපෙත්ත/ හෙල්ල/ මීටර් 10,000 ඇවිදීම/ 100 ය 4 සහ 400 ය 4 සහාය දිවීම.* කාන්තා මලල ක්‍රීඩා ඉසව්මීටර් 100, 200, 400, 800, 1500, 5000 දිවීම/ මීටර් 110 කඩුලු/ දුර පැනීම/ උස පැනීම/ තුන් පිම්ම/ කවපෙත්ත/ හෙල්ල/ යගුලිය/ මීටර් 5000 ඇවිදීම/ 100 ය 4 හා 400 ය 4 සහාය දිවීම.* කණ්ඩායම් තරගකණ්ඩායම් කාන්තා හා පිරිමි තරගවොලිබෝල්/ නෙට්බෝල්/ කබඩි/ එල්ලේ/ සැහැල්ලු පන්දු ක්‍රිකට්/ කැරම් ඒකල යුගල/ කඹ ඇදීම (බර කි. ග්‍රෑ. 640 (පිරිමි) කි. ග්‍රෑ. 560 (කාන්තා)* මැරතන් කාන්තා/ පිරිමිකාන්තා අර්ධ මැරතන් තරගය දුර ප්‍රමාණය කි. මී. 21.0975 කි. පිරිමි තරගය කි. මී. 42.195 කි. සෑම ක්‍රීඩක ක්‍රීඩිකාවක්ම 2012 දෙසැම්බර් 31 දිනට අවුරුදු 17 – 29 ත් අතර විය යුතුය.* පාපැදි කාන්තා/ පිරිමිපිරිමි තරගය දුර ප්‍රමාණය කි. මී. 120 කි. කාන්තා කි. මී. 40 කි. ස්ටෑන්ඩඩ් වර්ගයේ තරගයකි.* 2012 ජාතිකයෞවන ක්‍රීඩා උළෙල2012 ජූලි මාසයේ තෙවන සතියේදී පැවැත්වීමට අපේක්‍ෂා කෙරේ. නියමිත දිනය හා ස්ථානය පසුව දන්වනු ඇත. ප්‍රාදේශීය තරග පිළිබඳව සෑම ප්‍රාදේශීය ලේකම් කාර්යාලයකටම අනුයුක්තව සිටින තරුණ සේවා නිලධාරියාගෙන් සහ දිස්ත්‍රික් තරග පිළිබඳ දිස්ත්‍රික් සහකාර අධ්‍යක්‍ෂවරයාගෙන් සහ ජාතික තරග පිළිබඳව ජාතික තරුණ සේවා සභාවේ මහරගම ප්‍රධාන කාර්යාලයේ සහකාර අධ්‍යක්‍ෂ සමන් අබේවර්ධන මහතාගෙන් විමසිය යුතු යැයි නිවේදනය කෙරේ.(දුරකථන අංකය 2850986 දිගුව ක්‍රීඩා අංශය.).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201274</link>
    <topic>ඉන්දියාව ලකුණු 272කට දැවී යයි</topic>
    <author/>
    <content>ඔස්ට්‍රේලියාවේ ඇඩිලේඩ් හි දී ඉන්දියාව සමග පැවැත්වෙන සිව්වැනි ටෙස්ට් තරගයේ තෙවැනි දිනය නිමාවන විට සිය දෙවැනි ඉනිම ක්‍රීඩා කරන ඔස්ට්‍රේලියාවේ කඩුලු 3ක් ලකුණු 50කට බිඳ වැටී තිබිණි.නොදැවී පන්දුවට පහරදෙන රිකි පොන්ටිං ලකුණු 1ක් හා නායක මයිකල් ක්ලාක් ලකුණු 9ක් රැස් කරගෙන සිටියහ.මුල් කඩුලු තුනම අඩු ලකුණු සංඛ්‍යාවකට දැවී ගිය අතර ඩේවිඩ් වෝනර් ලකුණු 28කට ද එඩ් කොවාක් ලකුණු 10කට ද ෂොන් මාර්ෂ් ලකුණු නොලබාද දැවී ගියහ.පන්දු යැවීමේදී රවිචන්ද්‍රන් අශ්වින් ලකුණු 24කට කඩුලු 2ක් ද සහීර් ඛාන් ලකුණු 24කට එක් කඩුල්ලක් ද දවා ගත්හ.ඔස්ට්‍රේලියානුවන් සිය පළමු ඉනිමේදී ලබාගත් ලකුණු 604ට පිළිතුරු ලෙස පන්දුවට පහරදුන් ඉන්දීය පළමු ඉනිම ලකුණු 272 කට සීමා විය.ඉන්දීය ඉනිමේදී විරාත් කෝලි දක්ෂ පිතිහරඹයක නියැලෙමින් අගනා ලකුණු 116ක් රැස් කළ අතර ගෞතම් ගම්භීර් ලකුණු 34ක්ද ඩබ්ලිව්. පී. සහා ලකුණු 35ක්ද හා සචින් තෙන්ඩුල්කාර් ලකුණු 25ක්ද රැස් කළහ. පන්දු යැවීමේදී පීටර් සීඩ්ල් ලකුණු 49කට කඩුලු 5ක් ද බෙන් හිල්ෆෙන්හෝස් ලකුණු 62කට කඩුලු 2ක් ද දවාගත්හ.ඔස්ට්‍රේලියාව පළමු ඉනිම - කඩුලු 7ක් දැවී (ඕවර 157) 604 – රිකි පොන්ටින් 221, මයිකල් ක්ලාර්ක් 210, බ්‍රැඩ් හැඩ්න් (නොදැවී) 42, රයන් හැරිස් (නොදැවී) 35 (රවිචන්ද්‍රන් අශ්වින් 194/3, සහීර් ඛාන් 96/2) සහ දෙවැනි ඉනිම – කඩුලු 3ක් දැවී (ඕවර 14) 50ඉන්දියාව පළමු ඉනිම - සියලු දෙනා දැවී (ඕවර 95.1) 272 – විරාත් කෝලි 116, ගෞතම් ගම්භීර් 34, ඩබ්ලිව්. පී. සහා 35, සචින් තෙන්ඩුල්කාර් 25 (පීටර් සීඩ්ල් 49/5, බෙන් හිල්ෆෙන්හෝස් 62/2).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201275</link>
    <topic>සැහැල්ලු පන්දු ක්‍රිකට් පුත්තලම් දිස්ත්‍රික් තරග 28 -29 දිනවලදී</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධාන කරනු ඕවර විස්සයි20 ක්‍රිකට් තරගාවලියේ පුත්තලම් දිස්ත්‍රික්කයේ තරග මේ මස 28 දින ආනමඩුවේදීත් 29 දින වෙන්නපුවේදීත් පැවැත්වේ.ආනමඩුව, හලාවත, පුත්තලම, නාත්තන්ඩිය මැතිවරණ කොට්ඨාස නියෝජනය කරමින් කණ්ඩායම් 33ක් මේ සඳහා තරග වැදුණු අතර දිස්ත්‍රික් තරගාවලිය සඳහා කණ්ඩායම් 10ක් සුදුසුකම් ලබා ඇත.ඕවර් විස්සයි20 තරග මාලාව නිමාවූ පසු පුත්තලම් දිස්ත්‍රික්ක ඕවර දහයයි10 ක්‍රිකට් තරගාවලිය ආරම්භ කරන බව ශ්‍රී ලංකා සැහැල්ලු පන්දු ක්‍රිකට් සම්මේලනයේ ප්‍රධාන විධායක ආර්. කුමාරනායක මහතා පවසයි.මීට අමතරව 2009/2010 වර්ෂයේ පැවැත්වූ ජාතික සූරතා ඕවර 30 ඩයලොග් තරගමාලාවේ දිස්ත්‍රික් ජයග්‍රාහකයන් තරග වදින අවසන් තරගය පෙබරවාරි 12 වන දින මීගමුව නගර සභා පිටියේදී පැවැත්වේ.මේ තරගාවලිය සඳහා දිස්ත්‍රික්ක 19ක කණ්ඩායම් තරග වැදුණු අතර අවසන් තරගයට කළුතර පොතුපිටිය යූත් ක්‍රීඩා සමාජය හා පුත්තලම කල්පිටිය ඉරෆ්සන් ක්‍රීඩා සමාජය සුදුසුකම් ලබා ඇත.මේ තරගාවලිය සඳහා සූරතා කුසලානයන් සමග මුදල් ත්‍යාග සඳහා අනුග්‍රාහකත්වය ක්‍රීඩා ඇමැති මහින්දානන්ද අළුත්ගමගේ මහතාගේ විශේෂ අනුග්‍රාහකත්වයෙන් ක්‍රීඩා අමාත්‍යාංශය මගින් සලසා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=s1201276</link>
    <topic>පොල් වගා කිරීමේ මණ්ඩලයට ක්‍රිකට් සූරතාවක්</topic>
    <author>නිමල් රාජපක්ෂ</author>
    <content>සේවක සුහදතාව වර්ධනය කිරීම සඳහා පොල් සංවර්ධන හා ජනතා වතු සංවර්ධන අමාත්‍යාංශය පසුගියදා ලුණුවිල පොල් පර්යේෂණ ආයතන ක්‍රීඩාංගණයේදී පැවැත්වූ ක්‍රිකට් තරගාවලියේ ජය හිමි කර ගැනීමට පොල් වගා කිරීමේ මණ්ඩලය සමත්විය. අනුසූරතාව දිනා ගනු ලැබුවේ කුරුණෑගල වැවිලි සමාගම විසිනි.තරගාවලිය සඳහා කුරුණෑගල වැවිලි සමාගම, හලාවත වැවිලි සමාගම, පොල් සංවර්ධන හා ජනතා වතු සංවර්ධන අමාත්‍යාංශය, පොල් සංවර්ධන අධිකාරිය, පොල් පර්යේෂණ ආයතනය හා පොල් වගා කිරීමේ මණ්ඩලයේ ක්‍රීඩා කණ්ඩායම් ඉදිරිපත් වූහ.පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතාගේ ප්‍රධානත්වයෙන් පැවැති මේ තරගාවලියට සමගාමීව කාන්තා වොලිබෝල් තරගයක් ද පැවැත්වුණි. එම වොලිබෝල් තරගයේ ජය ලුණුවිල පර්යේෂණ ආයතනය කණ්ඩායම විසින් දිනා ගන්නා ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=f1201271</link>
    <topic>හුදකලා සටන්වල දේශපාලනය</topic>
    <author>රාමන්</author>
    <content>අඟහරුවාදා වැලිකඩ බන්ධනාගාරයේ කැරැල්ලක්, බදාදා මාධ්‍ය සංවිධාන කීපයක් පාරට බැස්සා. කොළඹ නගරය මුල් කර ගෙන විවිධ සිදුවීම් නිර්මාණය වෙනවා. සමහර රූපවාහිනී නාලිකා මේවා වාර්තා කරන්නේ විශේෂ ප්‍රවෘත්ති විදියට. රාත්‍රියේ සෑම නාලිකාවක්ම වාගේ මේ සිදුවීම් ගනසැරේට වාර්තා කරනවා. මේ විදියට කොළඹ නගරය හරහා යම් වාතාවරණයක් පවතින බවක් වාර්තා වෙනවා.එන පොට හොඳ නෑ. ආණ්ඩුවේ සමහරු හිතවතුන්ට රහසින් මුමුණමින් සිටිනවා. ඒත් පැහැදිලි දේශපාලන කතිකාවතක් නැහැ. ඒකත් ප්‍රශ්නයක් මෙතන දේශපාලනයක් තියෙනවා. ජනතාවටත් තේරෙනවා. ඒත් කියල දෙන්න කෙනෙක් නැහැ වගෙයි. එක් දිනක විශ්වවිද්‍යාල සිසුන්ගේ වීදි සටනක් තව දිනක වෘත්තීය සමිති එකමුතු ව වැඩි වැටුප් ඉල්ලා කරන තර්ජනයක්. මේ ගොඩට දැන් මාධ්‍ය සංවිධාන ද එකතු වෙලා. තව කී දෙනෙක් එකතුවේ ද කියල දන්නේ නෑ. අලුත් ම පිරිස බන්ධනාගාර රැඳවියන්. ගාල්ලේ බන්ධනාගාරයේ සිරකරුවන්ගේ පැනයාමට තැත් කළ දිනට පසු දින වැලිකඩ බන්ධනාගාරයේ සිදුවීම් වාර්තා වුණා. සටන ආහාර සම්බන්ධයෙන් වුණත් එහි සංවිධානාත්මක බවක් දක්නට ලැබුණා.මේ ආණ්ඩුව විධායක බලය, ව්‍යවස්ථාදායක බලය සහිතව පාර්ලිමේන්තුවේ ද තුනෙන් දෙකක බලයක් සහිතයි. සමානුපාතික මැතිවරණ ක්‍රමයක් යටතේ තුනෙන් දෙකක් පාර්ලිමේන්තුවක් ලැබී තිබෙන්නේ වත්මන් රජයට පමණයි. එය කිසිදා සිදු විය නොහැකි සිදුවීමක් ලෙසයි 1978 ව්‍යවස්ථාව සම්පාදකයන් දුටුවේ. නමුත් ඔවුන් නොසිතූ දේ සිදු වෙලා. එසේ ම පළාත් සභා හා ප්‍රාදේශීය සභාවල බලයත් රජය සතු වී තිබෙන්නේ ඉහළ මට්ටමින්. පළාත් පාලන ක්‍ෂේත්‍රයේ මෙතරම් දැවැන්ත බලයක් කිසිම ආණ්ඩුවකට ලැබී නැහැ.එසේ ම ආර්ථික හා සංවර්ධන ක්‍ෂේත්‍රයෙන්ද රජය ශක්තිමත්. එම ශක්තිමත්භාවය ලැබී තිබෙන්නේ සාර්ව ආර්ථික ඉලක්ක සම්පූර්ණ වීමෙන් පමණක් නොවෙයි. ශ්‍රී ලංකා ඉතිහාසයේ වැඩිම ආර්ථික වර්ධනය ද උදාකර ගනිමින්. දිගින් දිගටම පවතින 7%ක 9%ක ආර්ථික වර්ධනයක් වෙන කිසිමදාක දක්නට ලැබුණේ නැහැ.පොහොර සහනාධාරය හරහා ගොවියන්ගේ ආර්ථිකය ශක්තිමත් වෙලා, රටේ පැන නඟින ඕනෑම ප්‍රශ්නයක් සම්බන්ධයෙන් ජනාධිපතිවරයා හෝ මැදිහත් වීම සාධනීයයි. පසුගිය දිනක සිදු වූ පාසල් වෑන් රථ අනතුර සම්බන්ධයෙන් වුව ද ජනාධිපතිවරයා මැදිහත් වී ඒ පිළිබඳ සොයා බැලුවා එය සොයා බැලීමට පමණක් සීමා වුණේ නැහැ.මුළු දිවයින පුරාම ධාවනය වන පාසල් වෑන් රථවල ප්‍රමිතිය සම්බන්ධයෙන් වැඩ පිළිවෙළක් සැකසීම දක්වා එම සිදු වීම දුරදිග ගොස් තිබෙනවා. ඒ සම්බන්ධයෙන් කැබිනට් පත්‍රිකාවක් කැබිනට් මණ්ඩලයට ඉදිරිපත් වීමට නියමිතයි. එම සිදුවීම ජාතික මට්ටමේ අවධානයට ලක් වූයේ ජනාධිපතිවරයාගේ මැදිහත් වීම නිසා බව අමුතුවෙන් කිව යුතු නැහැ.එතුමා මැදිහත් වනතුරුම අදාළ අංශ ඒ සම්බන්ධයෙන් නිසි සොයා බැලීමක් කර නැහැ වගෙයි. මෙය එක් උදාහරණයක් පමණයි. නොසන්සුන්තාවක් ඇති වී තිබෙන අනෙක් ක්‍ෂෙත්‍රවල තත්ත්වයත් එයම වගෙයි. දේශපාලන වශයෙන් හා ආර්ථික අතින් ශක්තිමත් පසුබිමක් ඇතිව තිබිය දී හා රටේ සෑම ක්‍ෂේත්‍රයකම යම් සංවර්ධන කාර්යයක් සිදු වෙද්දී මෙවැනි නොසන්සුන්තාවයක් පැනනැගී තිබෙන්නේ ඇයි.එය කවුරුත් විසින් හෝ ඇති කරනු ලබනවා විය හැකියි. නැතිනම් අපේ අයගේ ම දුර්වලතා නිසා මතු වෙනවා විය හැකියි. මේ දෙකම නොවේ නම් රාජ්‍ය යන්ත්‍රණයේ හා ව්‍යවස්ථාපිත රාමුවේ යල් පැන ගිය ස්වරූපය නිසා ඇති වෙනවා විය හැකියි.සිසු සටන් සම්බන්ධයෙන් නම් සමහර බලධාරීන්ගේ දඩම්බර ක්‍රියා කලාපයන් හේතු වී තිබෙන බව පෙනෙනවා. ඔවුන් ගේ අධිකාරිවාදී ස්වරූපය සමහර තැනක ආණ්ඩුවේ පිළිවෙතට පටහැනි වගෙයි. ජනාධිපතිවරයාට නම්‍යශීලී විය හැකි නමුත් අදාල සමහර බලධාරීන් නම්‍යශීලි නැහැ. වෘත්තීය සටන් සම්බන්ධයෙන් ද දක්නට ලැබෙන්නේ එවැනි තත්ත්වයක්.අතැම් ක්‍ෂේත්‍ර සම්බන්ධයෙන් ඵලදායී හා නම්‍යශීලි සාකච්ඡාවක් නැහැ වගෙයි. මේ නිසා අවසානයේ ප්‍රශ්නය විසඳීමට සිදු වී තිබෙන්නේ ජනාධිපතිවරයාට, සමහර තැනක එක් නිලධාරියෙක් හෝ බලධාරියෙක් හෝ ඒ ගනයේ දෙතුන් දෙනෙක් නිසා මේ විදියට අපහසුතාවකට ලක් වූ ආණ්ඩුවක් නැති තරම්. ජනාධිපතිවරයා ජනපි‍්‍රය නොවන්නට ප්‍රශ්නය මීටත් වඩා දුර දිග යන්න තිබුණා. සමහර විට පාරට පැමිණි අය මැද පෙරදිග මෙන් පාරෙන් ඉවත් නොවන්නටත් ඉඩ තිබුණා.එහෙත් මෙහෙම ගියොත් එම දවස ඉදිරියේ උදාවෙන්නත් බැරි නැහැ. අපට එරෙහිව අවි අමෝරා ගෙන සිටින බටහිර ජාත්‍යන්තරයට අවශ්‍ය වී තිබෙන්නේ එම දවස උදාකර ගැනීමට වගෙයි. ඊට ආණ්ඩුවේ අපගේ සමහර අයගේ දරදඬු ක්‍රියා කලාපයන් ද හේතු විය හැකියි.වැලිකඩ බන්ධනාගාරයේ නොසන්සුන්තාවය මතු වන්නේ ආහාර ප්‍රශ්න මුල් කර ගනිමින්. කලහකාරී රැඳවියන්ගේ මතය ඔවුනට දෙනු ලබන ආහාර බන්ධනාගාරයේ ම අය සොරා කනු ලබන බවයි. සමහර විට එය මතු පිටින් ඉදිරිපත් කරන සාධකයක් විය හැකියි. කාගේ හරි පෙළඹවීමකට ඔවුනට ආරවුලක් ඇති කර ගැනීමට මෙය නිමිත්තක් විය හැකියි. එම පෙළඹවීම මඟින් බන්ධනාගාර හරහා මිනියක් දෙකක් එළියට ගැනීම සැලසුම්කරුවන්ගේ අරමුණ වී තිබේ දැයි කියන්න දන්නේ නැහැ. එම අරමුණ මගින් ආණ්ඩුව අස්ථාවර කිරීමේ දේශපාලනයෙන් කොටසක් බන්ධනාගාර හරහා ක්‍රියාත්මක කිරීමට මාන බලනවා විය හැකියි.බන්ධනාගාර රැඳවියන්ට ආහාර ප්‍රශ්නයක් ඇත්නම් ඒවා සොරා ගැනීමේ පිළිවෙතක් පවතින්නේ නම් එය අද ඊයේ ඇති වූවක් නොවෙයි. එය කාලාන්තරයක් තිස්සේ පවතින්නට ඇති. මේ මොහොතේ ඒවා එළියට එන්නේ ඇයි. එක් හේතුවක් විය හැක්කේ රජය අස්්ථාවර කිරීමේ සැලැස්මේ කොටසක් ලෙස. අනෙක අදාළ බන්ධනාගාර බලධාරීන් මේවා සම්බන්ධයෙන් සංවේදී නොවීම, නැතිනම් රැඳවියන්ට බලපාන එවන් ප්‍රශ්න නොසලකා හැරීම.අවසානයේ සමහර නිලධාරීන් හා බලධාරීන් රැඳවියන්ට බලපාන ආහාර ප්‍රශ්නය වැනි සංවේදී කාරණා නොවැදගත් ලෙස සැලකීම වුවද අනියමින් සේවය කරන්නේ ආණ්ඩුව අස්ථාවර කිරීමේ සැලැස්මකට දැයි කියන්න දන්නේ නැහැ. ඉන්න හිරකාරයොත් එළියට බැහැල බන්ධනාගාරය ගිනි ගන්නවා, විශ්වවිද්‍යාල සිසුන් මහපාරේ අරගල කරනවා. වෘත්තීය සමිති සටන්වල කෙළවරක් නැහැ මේ ආදී වශයෙන් රට නොසන්සුන් යන මතයක් ගොඩ නැඟීමට අවසානේ මේ සියල්ල හේතු විය හැකියි.මේ නිසා තම තමන්ගේ රාජකාරී සම්බන්ධයෙන් “ආවාට ගියාට” ආකල්පයෙන් මිදී කටයුතු කිරීමට විශේෂයෙන්ම සංවේදී අංශවල බලධාරීන්ට සිදු වෙනවා. මේ මොහොතේ ඇති විය හැකි උද්ඝෝෂණ හරහා ඔවුන් අනියමින් හෝ සේවය කරන්නේ රට නොසන්සුන් කිරීමට බලාපොරොත්තු වන බලවේගවලට. මේ සියල්ල හරහා ලබන මාර්තු මස පැවැත්වෙන ජිනීවා මානව හිමිකම් සැසිවාරය ඉලක්ක කරනවා වගෙයි.ආණ්ඩුවේ දේශපාලන නායකයනට මේවා නොතේරෙනවා නොවෙයි. ඔවුන් මේ දිනවල ඇතිවෙමින් පවතින සිදුවීම් සම්බන්ධයෙන් කල්පනා කරනවාත් ඇති. එහෙත් හුදකලා කල්පනාවලින් පලක් වන්නේ නැහැ. ඒවා සාහිත්‍යකාරයින්ට නව නිර්මාණ බිහි කිරීමට හොඳයි. විශේෂයෙන් ම ආණ්ඩුවේ දේශපාලන නායකයන් රටේ පැන නඟින අර්බූද සම්බන්ධයෙන් සක්‍රීය මැදිහත් වීමකට යා යුතුයි.එය සිදු වන්නේ කීපදෙනෙකුගෙන් බවයි බැලූ බැල්මට ආණ්ඩුවේ හිතවතුන්ට පෙනෙන්නෙ. එහෙත් රටට දැනෙන්නේ සමහර අය දැඩි නිශ්ශබ්දතාවයකින් පසුවන බවයි. එය කිසිසේත්ම හොඳක් වන්නේ නැහැ. ජනතාව මෙතරම් බල සම්පන්න බලයක් රජයට දි තිබෙන්නේ එය උපයෝගී කර ගනිමින් රට සංවර්ධනය කිරීමට හා ජනතා ප්‍රශ්න විසඳීමට පමණක් නොවෙයි.රජයට එල්ලවන ප්‍රහාරයන්ට සක්‍රීයව මුහුණ දීමට දේශපාලන වශයෙන් හෝ ජාත්‍යන්තර ක්‍ෂේත්‍රයෙන් තර්ජනයක් වෙත් නම් ඒ සම්බන්ධයෙන් ජනතාව දැනුවත් කරමින් අභ්‍යන්තරව ඇති වන ආරවුල් වියවුල් විසඳා ගැනීමත් ආණ්ඩුවේ වැඩ පිළිවෙලේම කොටසක්.මේ සඳහා සාමුහික මැදිහත් වීමක් අවශ්‍ය වෙනවා. සෑම කාරණයක් සම්බන්ධයෙන් ම ජනාධිපතිවරයා මැදිහත් වී විසඳන තැනට රටේ පාලනය තල්ලු කිරීම මොන අතින් බැලුවත් යහපත් වන්නේ නැහැ. විශේෂයෙන් ම ජාත්‍යන්තර වශයෙන් ප්‍රශ්නයක් පවතින විට කිසිසේත් ම යහපත් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=f1201272</link>
    <topic>කොත්තු ගහනවා වගේ ටෙලි නාට්‍ය කරන්න බැහැ</topic>
    <author>නිලුකා ඩී. තිලකරත්න</author>
    <content>වේදිකාවෙන් කලා ලෝකයට පා තැබූ සුදන්ත තිලක්සිරි සෝමලතා සුබසිංහයන්ගේ ශිෂ්‍යයෙකි. ප්‍රේමසිරි කේමදාසයන් ගේ මානස විල ඔපෙරාවට සිය රංගන දායකත්වය සැපයූ සුදත් ටෙලි නාට්‍ය නිෂ්පාදකයෙකි. අධ්‍යක්‍ෂවරයෙකි. මාලතී මලක්, ඉතින් අවසරයි, අඳුරු සෙවණැලි, මතට තිත ආදී ටෙලි නිර්මාණාවලියේ මීළඟ නවමු පියවර සිකුරු වසන්තයයි. මේ දිග හැරුම ඒ හා බැඳෙයි.‘සිකුරු’ කෙරෙන් අර්ථවත් කරන්නේ අනංගයායි. යම් බැඳීමක දකින දේට වඩා ගැඹුරක් තිබිය හැකියි. එය වරදවා වටහා ගැනීම නොව අවබෝධයෙන් යමක් පිළිබඳ කතා කිරීම වටිනවා. වයස් භේදයකින් තොරව ආදරයට ආදරය කරන සමාජයක් අප වටා ඇති බව සිකුරු වසන්තය නරඹන්නන්ට දැක්ක හැකියි. භද්‍ර යෞවනය, ඉන් ඔබ්බට, මැදි වයස ආදි කාල තුනක ඔස්සේ දිවෙන ආදර අන්දර තුනක් වටා සිකුරු වසන්තය වෙළී ඇත.විවෘත අර්ථ ක්‍රමයේ ආගමනය සමග මුළු සමාජයම විපර්යාසයන්ට බඳුන් වූවා. අපේ මවුවරු පවා එකී ප්‍රවාහයට නතු වුණා. එහෙත් වචනයේ පරිසමාප්ත අර්ථයෙන්ම ප්‍රවනතාවන්ට හසු නොවූ මවුවරු අදත් අපේ සමාජයේ දැක්ක හැකියි. සැමියා අහිමි මනතුංග හාමිනේ එවැනි මවක් බව සඳහන් කළ යුතුයි. රම්‍යා වනිගසේකර එම චරිතයට හැබෑ සාධාරණයක් ඉටු කළ බව සිකුරු වසන්තේ නරඹන විටදී දැකිය හැකියි.ජනවාරි 23 දා සිට එහෙත් සතියේ දින පහම මේ නාට්‍ය ජාතික රූපවාහිනියේ විකාශනය වෙනවා. මම කළේ මෙගා නාට්‍යයක් නොවේ. මෙය කොත්තු ගහනව වගේ පිටපත ලියල ගහපු නාට්‍යයක් නෙවේ. සැලසුම් සහගතව, විධිමත්ව, ගුණවත්බවින් යුතුව රසවිඳිය හැකි ආකාරයේ නාට්‍යයක් මම නිර්මාණය කළා. ගරිල්ලා මාර්කටිංකරණය වූ ටෙලි නාට්‍ය කලාව තුළ හොඳ දේට ඉඩක් නෑ. අද දක්ෂ නිර්මාණකරුවෝ ගෙදර. මේ නිසා වැඩ බැරි ටාසන්ලා නිතරඟයෙන් ඉහළට එනවා. මේ තත්ත්වයෙන් කලාව මුදාලන්න දක්ෂයෝ වැඩ ඇරඹිය යුතුයි.සිකුරු වසන්තය එවැනි තත්ත්වයක නෑ. බොහෝ විට ආදරය බොල් බොළඳ කතාවන්ට නගද්දී මා කලේ එහි ගැඹුරු අර්ථයන් සමාජය හා ඒකාබද්ධ වන ආකාරය කතා කිරීමයි. එහි රංගනයෙන් දායකත්වය සැපයුවේ රම්‍යා, රවින්ද්‍ර යසස්, දමිතා, අසංක, සරත් කුලාංග, කුසුම්, නිල්මිණි කෝට්ටේගොඩ, කසුන් චාමර, රොහානි වීරසිංහ, අයෝධ්‍යා දක්ෂිකා, යශෝධරා (ළමා), සුදන්ත, රංගන ප්‍රේමරත්න, ජනිත්, වසන්ති රංවල, සුදර්ශී, ප්‍රේමදාස, අංජලී, සුබෝධි, මහින්ද, අවන්ත, කවීෂායි.නිෂ්පාදනය සුමුදු තිලක්සිරි, ගීත රචනයෙන් සමන් දිසානායක, තිර රචනයෙන් ගාමිණී රත්නසිරි ආදීන් සහභාගි වුණා.පැහැදිලිවම ජනාධිපතිතුමාගේ පටන් ඒ අවකාශය පුළුල් කිරීමේ මා හැඟී දායකත්වය ලැබී තිබෙනවා. ඒ සඳහා කලාකරුවන් විනිවිද පෙනෙන මාවතකට එම අවස්ථාව යොදා ගත යුතුයි’.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=f1201273</link>
    <topic>ස්වර්ණමාලී දන්වැට</topic>
    <author/>
    <content>වසර දෙදහස් පන්සියයකට අධික වූ ප්‍රෞඩ ඉතිහාසයකට උරුමකම් කියන ශ්‍රී ලාංකේය ජාතික ආගන්තුක සත්කාරය අතින් ලොව ප්‍රමුඛස්ථානයෙහි සිටී. එවන් ශ්‍රේෂ්ඨ ජාතියක් වූ අප සාපිපාසාවෙන් පෙලෙන මනුෂ්‍යයෙකු තබා සත්වයෙකු හෝ සිටිත්නම් ඔවුනට පැන් පොදකින්, බත් මිටකින් පවා සංග්‍රහ කිරීමට නොපැකිළෙති.ලොව සියලු ආගම්හි දන්දීම උතුම් සත්ක්‍රියාවක්ම බැව් සඳහන් කර තිබේ. විශේෂයෙන් මෙහිදී බුදුදහමට අනුව ආයුෂ, වර්ණ, සැප, බල, ප්‍රඥා ආදී වූ පංචවිධ සම්පත් නොඅඩුව ප්‍රාර්ථනා කරන පුද්ගලයෙකු දන්දීම තම ජීවිතයේ කොටසක් කරගත යුතු බව පෙන්වා දී තිබේ.සාපිපාසාවෙන් පෙළෙන අයෙකුට මුලින්ම අවශ්‍ය වන්නේ එය සමනය කරගැනීම මිස ධර්මය හෝ වෙනයම් දෙයක් නොවන බව බුදුන්වහන්සේ පෙන්වා දී තිබේ. දස පාරමිතා අතර දාන පාරමිතාව මුලින්ම දක්වා තිබෙනුයේ ද එහි ඇති වැදගත්කම අනුවය.බුදුන්වහන්සේ දානපාරමිතාව පිරූ ආකාරය හා දන්දීමෙහි ආනිශංස පිළිබඳ අවබෝධ කරගත් තැනැත්තා තම පතෙන් ආහාර මිටක් හෝ අනෙකෙකුට නොදී අනුභව කිරීමේ පුරුද්දක් අප සතු නොවේ.සෑම පුද්ගලයෙකුටම එකහා සමානව දන්දීමේ සිත පහළ නොවේ. මනුෂ්‍ය ගුණධර්ම ඇත්තෝ දන්දීමට පෙළඹෙති. එවන් වූ ශ්‍රද්ධාසම්පන්න උතුම් මිනිස් ගුණදම් ඇති පිරිසක් අපේ කාලයේ ද සිටින බව පසක් කරමින් ඉතිහාසයේ නොවූ විරූ මහා දානමය පුණ්‍යකර්මයක් ආරම්භ කර තිබේ.“සිය සුවසෙත - සැම සත වෙත” යන උදාර සංකල්පය පෙරදැරිව ඇරඹි සිව්හෙළ බෞද්ධ පදනම මගින් අනුරාධපුර රුවන්වැලි චෛත්‍යරාජයාණන් ආසන්නයේ දී මහින්ද රාජපක්ෂ ජනපතිඳුන්ගේ හැටහය වන ජන්මදින සැමරුම හා දෙවන පදවි ප්‍රාප්තියට සමගාමීව ඉකුත් නොවැම්බර් 18 දින සිට ආරම්භ කළ දොළොස්මහේ ස්වර්ණමාලි මහා දන්වැට (දන්සැළ) සමස්ත ජාතියටම අපූර්වතම සොම්නස දනවන ආරංචියක් විය.ඇතැමෙක් මේ පුවතින් විමතියට පත්වූහ. එක් අතෙකට එය සාධාරණය. මන්දයත්? එක් දිනක්, දෙදිනක් නැතිනම් තෙදිනක් දන්සලක් පැවැත්වීම කෙතරම් උගහට වන්නේද? එසේ හෙයින් වසරක් පුරා දිනකට දෙදහසකට අධික පිරිසකට දිවා ආහාරය එකම තැනකින් ලබාදීමට සිව්හෙළ බෞද්ධ පදනම හා ලක්වාසී පරිත්‍යාගශීලීන් පෙළගැසී සිටීමේ ආශ්චර්යමත් පුවත අසා පුදුම නොවන්නේ නම් එය සැබෑවටම පුදුමයක්ම වේ.අටමස්ථානාධිපති ආචාර්ය පූජ්‍ය පල්ලේගම සිරිනිවාස නාහිමියන් හා රුවන්වැලි චෛත්‍යරාමාධිපති නුවරකලාවිය ප්‍රධාන සංඝනායක පූජ්‍ය පල්ලේගම සෝමරතන යන නාහිමිවරුන් ඇතුළු මහා සංඝරත්නයේ ආශිර්වාදයෙන් ඇරඹි ස්වර්ණමාලි දන්වැට යථාර්ථයක් බවට පත්කිරීමට එස්. එම්. චන්ද්‍රසේන පදනම හා ගොවිජන සේවා, වනජීවි අමාත්‍යාංශය සුවිශාල ශක්තියක් වී තිබේ.ජීවමාන බුදුන්වහන්සේ බඳුවූ උතුම් ජය ශ්‍රී මහ බෝධීන්වහන්සේ ඇතුළු අටමස්ථානය වැඳපුදා ගැනීමට පැමිණෙන දෙස් විදෙස් බැතිමතුන්ගේ කුසගින්දර නිවාදැමීමට දිනපතා අලුයම සිට නිදිවර්ජිතව ආහාර පිළියෙල කරමින් දන්වැට කාර්ය මණ්ඩලය සුවිශාල මෙහෙයක් සිදුකරනු ලබයි. එහෙත් දන්වැට වෙත පැමිණ සිය ගණනක් අසුන් මත හිඳ එකපෙළට ආහාර අනුභව කරන බැතිමතුන් දුටුවිට දන්දීම සඳහා නිසිලෙස දායක වූ සියලු දෙනාගේ වෙහෙස මහන්සිය ක්ෂණයකින් දුරුව යන්නේය.දන්දීම පූජා බුද්ධියෙන් එනම් ශ්‍රමණ බ්‍රාහ්මණාදීන් සඳහා මෙන්ම අනුග්‍රහබුද්ධියෙන් එනම් දුගී මගී ඇත්තන්ට හා ඥාති හිතමිත්‍රාදීන්ට වශයෙන් ප්‍රධාන ආහාර දෙකකට ලබාදිය හැකිය. ස්වර්ණමාලී දන්වැට මේ දෙයාකාරයම ආවරණය වන ලෙස දන්දීම සිදුකරනු ලබයි. දන්වැට දොර බැතිමතුනට විවෘත කිරීමට ප්‍රථමයෙන් බුදුන්වහන්සේ උදෙසා බුද්ධ පූජාව මෙන්ම මහා සංඝරත්නය සඳහා දහවල් දානය පූජා කිරීම නිතිපතා සිදු කෙරේ. ස්වර්ණමාලි දන්වැට වෙත සපැමිණ විවිධ වූ ජාති ආගම් ආදියට අයත් වූවෝ සියලු සත්වයනට පොදු වූ සාගිනි නිවා ගනිමින් පිංපෙත් දී සුපහන් සිතින් පිටව යති. ඇතැමුන් තම මිය පරලොව ගිය ඥාතීන් උදෙසා පිං පිණිස හෝ වෙනයම් කරුණක් නිමිති කැරගෙන දානයක් දීම සඳහා වඩාත් සුදුසු තැන මේ දන්වැටම බව අවබෝධ කරගෙන ඒ සඳහා අනුග්‍රහය දැක්වීමට දිනයක් වෙන්කර ගනී.යත්න පසීදසිතුස්ස දාතබ්බං යනුවෙන් බුදුන්වහන්සේ පෙන්වා දී තිබෙන්නේ “යම් තැනකටද, යමෙකුටද පහදින්නේ (පැහැදෙන්නේ) එතැනට දෙන්න” යනුවෙනුයි.ස්වර්ණමාලි දන්වැට කෙරෙහි පැහැදුන බොහෝ පිරිස් කිසිදු භේදයකින් තොරව දන්දීමට මේ දන්වැට වටා රොක්වෙති. නොබෝදා හොරොව්පොතාන ප්‍රදේශයේ ඉස්ලාම් භක්තිකයන් පිරිසක් උලමාවරුන්ගේ සංගමය වශයෙන් එක්ව මේ දන්වැට වෙත දානයක් පරිත්‍යාග කළහ. අන්‍යාගමික පිරිසක් වුවද දන්වැටෙහි සම්ප්‍රදාය අනුව යමින් එදින මහා සංඝරත්නය උදෙසා අටපිරිකර පූජා කිරීම සුවිශේෂ කරුණක්ම විය. මෙලෙස විවිධ වූ කරුණු නිමිති කරගෙන දන්වැට හරහා නොයෙකුත් සමාජ සත්කාරක වැඩසටහන් සිදුකෙරේ.ඒ අනුව ස්වර්ණමාලි දන්වැටට පසුගිය 17 වෙනිදා වනවිට පුරා දින හැටක් සපිරීමට සමගාමීව උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරී සෙනරත් පුෂ්පකුමාර මහතා විසින් සිය පුතු වන මනුද්‍ය තිළිණ සෙනරත් බණ්ඩාරගේ හයවන ජන්ම දිනය නිමිත්තෙන් ඔහුට ආශිර්වාද පතා එදින ස්වර්ණමාලි දන්වැට වෙත පැමිණි බැතිමතුන් දෙදහසකට අධික පිරිසකට දිවා ආහාරය ලබාදීම සඳහා බැතිබර දායකත්වය සැපයීය.මේ අතර දැඩි ලෙස රෝගාතුරුව සිටින ජ්‍යෙෂ්ඨ මාධ්‍යවේදි ආනන්ද පතිරාජ මහතාහට වෛද්‍ය ප්‍රතිකාර හා ඖෂධ මිලදී ගැනීම සඳහා මූල්‍යාධාර මෙන්ම පසුගිය දෙසැම්බර් 22දා ඉන්දියාවේ පැවති ආසියානු විවෘත කරාතේ ශූරතාව 2011 වසරේ වයස අවුරුදු හතෙන් පහළ තරගයේ ප්‍රථම ස්ථානය දිනාගත් කේ. එම්. ඒ. නදුන් කුලසේකර සිසු දරුවා වෙනුවෙන් ඔහුට අවශ්‍ය ක්‍රීඩා උපකරණ මෙන්ම අනෙකුත් අවශ්‍යතා සඳහා මූල්‍යාධාර පරිත්‍යාග කිරීමට ද සාමාන්‍යාධිකාරී සෙනරත් පුෂ්පකුමාර මහතා අනුග්‍රහ දැක්වීය.එමෙන්ම ස්වර්ණමාලි දන්වැට වෙත පැමිණෙන බැතිමතුන් හට අව්වෙන්, වැස්සෙන් ආරක්ෂාවීම සඳහා ද රුපියල් ලක්ෂ දෙකකට ආසන්න මුදලක් වැයකර අව්වැසි ආවරණයක් ඉදිකිරීමට සෙනරත් පුෂ්පකුමාර මහතා අනුග්‍රහ දැක්වීම පිළිබඳ ප්‍රශංසා කළ යුතුය.පුද්ගලයෙකු සතුව විශාල ධනයක් තිබීම වඩාත් පියකරු වන්නේ, අලංකාර වන්නේ නැතහොත් එහි වටිනාකම වැඩිවන්නේ ඔහු ඒ ධනයෙන් සිදුකරන ක්‍රියාව අනුවයි. එනම් ඒ ධනය යොදා රටට, දැයට සමාජයට යහපත් දෙයක් කරයි නම් පෙරකී ධනයේ මුදලේ අගය සියදහස් ගුණයකින් වැඩිවේ.දින්නං සුඛඵලං හෝතීනාදින්නා හෝති භික්ඛවේ යනුවෙන් බුදුදහමේ දක්වා ඇත්තේ දෙන්නාට සැප ලැබෙන බවත්, නොදෙන්නාට එසේ නොවන බවත් යන ධර්මතාව පෙන්වාදීමටයි. එමෙන්ම දන්දීම දෙව්ලොවට යන ඉණිමග නැතිනම් පහසුම මග ලෙසද ධර්මයේ සඳහන් වන්නේ දන්දීමේ වටිනාකම, අගය පහදාදීමටයි.එළැඹි නව වසරේ රටේ සියලු කටයුතු සර්වප්‍රකාරයෙන්ම සාර්ථක කරගැනීම උදෙසා අනුරාධපුරයට පැමිණ උතුම් වූ ජය ශ්‍රී මහ බෝධීන්වහන්සේගේ ආශිර්වාද ලබාගත් මහින්ද රාජපක්ෂ ජනපතිතුමන් නොබෝදා ස්වර්ණමාලි දන්වැට වෙත පැමිණ සිටි බැතිමතුනට ආහාර බෙදා සංග්‍රහ කළේය. රටේ නායකයාණන්ගේ ආශිර්වාදයෙන් පෙර රජ දවස මෙන් අදද මේ පිංබිමේ සැදැහැ සිතින් දන්දීම සිදුකරන බවට එයම වඩාත් ප්‍රායෝගික නිදර්ශනයකි.දිවයිනේ නන්දෙසින් ඓතිහාසිත අනුරපුර පූජා නගරය වෙත පැමිණෙන බැතිමතුන් බොහොමයක් දෙනා දන්වැට වෙත පැමිණෙති. මේ එලෙස පැමිණ පිරිස් අදහස් දැක්වූ අයුරුයි.උපමාලී සමරසේකර මහත්මිය – ගම්පහ, උඩුගම්පොළ“මේ රටේ යුධ බිය නැති කළ ජනාධිපතිතුමන්ට ආශිර්වාද පතමින් ආරම්භ කර තිබෙන මේ දන්සැළ ඉතාම වටිනා දෙයක්. හිතාගන්නත් බැහැ මෙහෙම දෙයක් කරන්නෙ කොහොමද කියලා. එක දවසක දන්සලක් දුන්නත් කොච්චර නම් අපහසුකම් තියෙනවද? අපිත් දන්සලෙන් කෑම කෑවා, රසයි, පිරිසිදුයි. සියලු දෙනාටම පිංදෙනවා.”කුලියාපිටිය, කොස්හේන – පී. එල්. ඩී. සිරිල් ප්‍රනාන්දු මහතා:-මේ රට යුද්ධයෙන් ගිනිගෙනයි තිබුණේ. එහෙම රටේ මේ වගේ පිංකම් කරන මිනිස්සු ඉන්නව දැක්කම සාදුකාර දෙනවා. බස් වියදම විතරක් එකතු කරගෙන පිනක් කරගන්න එන බැතිමතුන්ට මේ වගේ දන්සලක් තිබීම ජාතියේම වාසනාවක්.”ලෝභ සිත් දුරුකොට සැදැහැ සිතින් දෙනු ලබන දානය මහත්ඵල මහානිසංශ ලැබෙන පිංකමක් බැව් බුදුදහම හා බැඳි ජන සමාජය තුළ මුල්බැසගත් පිළිගැනීමයි. දන් දුන් තැනැත්තා හට එහි ආනිශංස නොපමාව ලැබෙන බව,“තුන්සිත පහදා ගෙනදුන් දානයඔහු ගිය ගිය තැන ලැබෙයි නිධානය”වැනි කියමන් තුළින් පැහැදිලි වේ. මේ ස්වර්ණමාලි දන්වැට ආරම්භයේ සිට දෙමසක් ගතවූ දිනට එක්ලක්ෂ හැටදහසක් පමණ වූ පිරිසක් ආහාර අනුභවකොට තම කුසගිනි නිවාගෙන තිබේ.මෙවන් වූ මහාර්ඝ පිංකමට දායකවීමට දැහැමි සිත් ඇති පිනට ලැදි ඔබට ද අවස්ථාව උදාකර දී තිබේ. ඒ සඳහා 0773457318 හෝ 0710153926 දුරකථන අංකයන්ට සිව්හෙළ බෞද්ධ පදනමේ ගරු ලේකම් තුමන් ඇමතීමෙන් අවශ්‍ය තොරතුරු ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>27</day>
    </date>
    <link>http://www.dinamina.lk/2012/01/27/_art.asp?fn=f1201274</link>
    <topic>සංචාරක කර්මාන්තය රටකට විදෙස් විනිමය ගලන උල්පතක්</topic>
    <author/>
    <content>යුද්ධයේ නිමාවත් සමඟම ශ්‍රී ලංකාව වෙත පැමිණෙන සංචාරකයන්ගේ සංඛ්‍යාව ශීඝ්‍රයෙන් ඉහළ ගොස් තිබේ. සංචාරක පාරාදිසයක් බවට පත්ව ඇති ශ්‍රී ලංකාවේ ස්වාභාවික සුන්දරත්වයට හා ඓතිහාසික උරුමයන් වෙත සංචාරකයන්ගේ ඇත්තේ දැඩි කැමැත්තකි. මෙසේ පැමිණෙන සංචාරකයන්ගෙන් වැඩි පිරිසක් සිය නවාතැන සඳහා තෝරා ගනු ලබන්නේ සුන්දර වෙරළ තීරයකට හිමිකම් කියන බෙන්තොට ප්‍රදේශයයි. බෙන්තොට නිකේතනය බෙන්තොටට පැමිණෙන සංචාරකයන් සඳහා පහසුකම් සැලසීමට පිහිටා ඇති එකම ජාතික නිවාඩු නිකේතනය වේ. ශ්‍රී ලංකාවේ ආර්ථිකයට ප්‍රබල දායකත්වයක් සපයන සංචාරක ව්‍යාපාරය පිළිබඳ, බෙන්තොට නිකේතන නිලධාරි සුනිල් තොටගමුවගේ මහතා අදහස් දැක්වූයේ මෙසේ යි.මේ වන විට ශ්‍රී ලංකාව තුළ පවතින සාමකාමී වටපිටාව තමයි මේ තත්ත්වය සඳහා බෙහෙවින් බලපා තිබෙන්නේ. කොටි ත්‍රස්තවාදය පරාජය කිරීමත් සමඟ ශ්‍රී ලංකාවේ පවතින සාමකාමී වටපිටාව නිසා විදෙස් රටවල සංචාරකයන් ශ්‍රී ලංකාවට පැමිණීමට වැඩි උනන්දුවක් දක්වනවා. නිදහස් වටපිටාවක් තුළ ලංකාවේ සුන්දරත්වය විඳ ගැනීමට අවස්ථාව හිමිව තිබීම නිසා දැන් ශ්‍රී ලංකාව සැබවින්ම සංචාරකයන්ගේ පාරාදීසයක් බවට පත්වී තිබෙනවා.අපේ රටට බහුල වශයෙන්ම පැමිණෙන්නේ යුරෝපීය ජාතිකයන්. ඒ අතරින් ජර්මානුවන්ගේ පැමිණීම ඉහළ මට්ටමක පවතිනවා. ඊට අමතරව ඉතාලි ප්‍රංශ, ඇමරිකානු, එංගලන්ත, ස්විස්ටලන්ත සංචාරකයන් ද පැමිණෙනවා. විශේෂයෙන්ම ඔවුන් ශ්‍රී ලංකාවේ පෞරාණික ස්ථාන, ස්වාභාවික ස්ථාන නැරඹීමට දක්වන්නේ දැඩි උනන්දුවක්. බෙන්තොට ගත්තොත්, මේ ප්‍රදේශය ආශි‍්‍රතව පෞරාණික පන්සල් 5ක් තියෙනවා. ඒ ස්ථාන නැරඹීමට වගේම බෙන්තොට ගඟේ බෝට්ටු ස්වාරි යන්නන් ඔවුන් ඉමහත් කැමැත්කක් දක්වනවා.අපේ රටේ සංචාරකයන් ගැටලු රැසකට මුහුණ පානවා. ඒ අතරින් ඔවුන් රැවටිලිකාර පුද්ගලයන්ට හසුවීමේ සම්භාවිතාව වැඩියි. සංචාරකයන් රවටාගෙන ඔවුන්ගේ මුදල් ගසා කෑම බහුලව සිදුවෙනවා. මෙම තත්ත්වය මඟහරවා සංචාරකයන්ට සුහදශීලි සේවාවක් සැපයිය හැකි වැඩසටහනක් දැන් පවත්වාගෙන යනවා. එම වැඩසටහන යටතේ හැම ගයිඩ් කෙනෙකුටම ඔවුන්ගේ විස්තර ඇතුළත් කරන ලද ටී-ෂර්ට් එකක් ලබා දීමට කටයුතු කරනවා. බෙන්තොට නිකේතනයට හෝටල් 7ක් අයිතියි. ඒ සියලු හෝටල්වල සිටින ගයිඩ්ලා කණ්ඩායම්වලට එක එක වර්ණවලින් යුත් ටී. ෂර්ට් ලබාදීමට කටයුතු කර තිබෙනවා. මේ නිසා යම් ගයිඩ් කෙනෙකුගෙන් සංචාරකයන්ට අපහසුතාවක් ඇති වුනහොත් ටී ෂර්ට් එකේ සඳහන් විස්තර පොලීසියට ලබා දී නීතිමය පිළිසරණ පතන්න සංචාරකයන්ට පුළුවන්. මෙවැනි වැඩ පිළිවෙළක් නිසා සංචාරකයන්ට ගයිඩ් සමඟ ඉතා විශ්වාසදායක බවකින් ගණුදෙනු කිරීමට හැකි වටපිටාවක් නිර්මාණය වී තිබෙනවා.එමෙන්ම සංචාරකයන් ලිංගික අතවරයන්ට ලක් වූ අවස්ථාවන් ද වාර්තා වී තිබෙනවා.තවමත් සංවර්ධනය වෙමින් පවතින රටක් නිසා වෙනත් රටවලට සාපේක්‍ක්‍ෂව අපේ රටේ සංචාරක කර්මාන්තය අවම මට්ටමක තමයි තියෙන්නේ. ශ්‍රී ලංකාවේ එක පළාතක්, තවත් පළාතකින් සෑහෙන්න වෙනස් වෙනවා. මේ පාරිසරික තත්ත්වය හා දේශගුණික තත්ත්වයත්, අපේ රටේ සුන්දරත්වයත් ගෙන බැලුවහම අපි අතින් රටවලට වඩා ඉහළින් සිටිනවා. දැනටමත් 7,50,000ක් පමණ වන සංචරකයන් පිරිසක් ශ්‍රී ලංකාවට ඇවිත් ඉන්නවා. බෙන්තොට සියලු හෝටල් ද මේ වන විට සංචාරකයින්ගෙන් පිරී අවසන්.සංචාරක කර්මාන්තය කියන්නෙ රටකට විදේශ විනිමය ගලා එන ධන උල්පතක්. දැනට විදේශ විනිමය ලැබීම අතින් ශ්‍රී ලංකාව සිටින්නෙ 4 වෙනි ස්ථානයේ. එයින් පළමු තැනට පැමිණීම තමයි බලාපොරොත්තු වෙන්නේ. දැනටමත් ලංකාවේ සුන්දර ස්ථාන ආශි‍්‍රතව හෝටල් රාශියක් ඉදිවෙමින් පවතිනවා. දක්‍ෂිණ අධිවේගී මාර්ගය විවෘත වීමත් සමඟ සංචාරකයන්ට සුවපහසු මාර්ග පද්ධතියක ගමන් කරමින් ශ්‍රී ලංකාවේ සුන්දරත්වය විඳ ගන්න පුළුවන්. මේ නිසා ඉදිරියේදී ශ්‍රී ලංකාවට පැමිණෙන සංචාරකයන්ගේ ගණන තවත් ඉහළ යා හැකියි.සංචාරක මණ්ඩලය රජයේ ආයතනයක් විදිහට සංචාරක ව්‍යාපාරය දියුණු කිරීම සඳහා විශාල කාර්යභාරයක් කරනවා. රටක සංවර්ධනයට දියුණු මහා මාර්ග පද්ධතියක් තිබීම අත්‍යවශ්‍යයි. අධිවේගී මාර්ග සංස්කෲතියක් අපේ රටට දායාද වීමත් සම¼ඟ සංචාරක කර්මාන්තයට ද එයින් මහත් පිටුවහලක් ලැබෙනවා. මේ ආකාරයේ දියුණු මාර්ග පද්ධති සකස් කිරීමෙන් වගේම, සංචාරකයන් වැඩි වශයෙන් ගැවසෙන ස්ථාන නවීකරණය කිරීම මගින් ද රජය රටේ සංචාරක කර්මාන්තය කෙරෙහි සුබවාදී ආකල්පයක් දක්වනවා. 2016 වන විට මිලියන 2.5ක සංචාරකයන් පිරිසක් ගෙන්වා ගැනීමේ රජයේ ඉලක්කය සපුරා ගන්න මේ නිසා හැකිවෙයි කියලා මට හිතෙනවා.සංචාරක කර්මාන්ත දියුණු කරන්න නම් අලුතින් හෝටල් ඉදිකිරීම වගේම දැනට පවතින හෝටල් වැඩි දියුණු කිරීමත් අවශ්‍ය වෙනවා. ප්‍රවාහන කටයුතු නැංවීම සිදු කළ යුතුයි. සංචාරකයන් ශ්‍රී ලංකාවට පැමිණීමෙන් පසු ඔවුන්ට හොඳ සේවාවක් සැපයීම අනිවාර්යයෙන් සිදු කළ යුතු වෙනවා. මේ නිසා ඔවුන් ශ්‍රී ලංකාව ගැන පැහැදී නැවත නැවතත් ශ්‍රී ලංකාවට පැමිණීමට පටන් ගන්නවා. මෙවන් තත්ත්වයක් නිර්මාණය කිරීම හරහා අපේ රටේ සංචාරක කර්මාන්තය දියුණුවට පත් කරන්න පුළුවන්.බෙන්තොට නිකේතනය තමයි බෙන්තොටට අයත් එකම ජාතික නිවාඩු නිකේතනය වෙන්නේ. අක්කර 102කට කිට්ටු භූමි භාගයක් මෙයට අයත් වෙනවා. ටුවරිස් කෙනෙකුට එකම තැනකදී පහසුකම් ගොඩක් ලබා ගත හැකි විදිහට තමයි මෙහි සැලසුම් සකස් කරල තියෙන්නේ. ඒ අනුව බැංකුවක්, විදුලි සංදේශ කාර්යාලයක්, පොලිසිය, තැපැල් කාර්යාලයක්, ස්ටේෂන් එකක්, රෙස්ටුරන්ට් ආදිය මේ ස්ථානයේ පවත්වාගෙන යනවා. බෙන්තොට නිකේතනය තුළ තරු පහේ හෝටලයේ සිට තරු දෙක හා තරු පංති අඩු එක දක්වා සම්පුර්ණ හෝටල් 7ක් පිහිටා තියෙනවා. සියලු කටයුතු රජයේ අධීක්‍ෂණය මත සංචාරක මණ්ඩලය විසින් පාලනය කිරීම සිදුවෙනවා.මෙය විදේශීයන් සඳහාම වෙන් වූ ආයතනයක් නෙවෙයි. ශ්‍රී ලාංකිකයන්ටත් තමන්ගේ උත්සව, පි‍්‍රය සම්භාෂණ ආදිය පැවැත්වීමටත් තමන්ගේ නිවාඩු දිනයන් බෙන්තොට නිකේතනයේ ගත කරන්නටත් අප ඉඩ ප්‍රස්ථාව සලසා දී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201281</link>
    <topic>ජනතාවට අහිමිවූ වරප්‍රසාද දෙනවිටසුපිරි පන්තියට දරාගන්න බෑ</topic>
    <author>මහින්ද අලුත්ගෙදර වෙල්ලස්සේ බණ්ඩාර ඌව පළාත් සමූහ මාපා බණ්ඩාර, ඌව වෙල්ලස්ස විශේෂ, මොනරාගල දිස්ත්‍රික් සමූහ</author>
    <content>ඉඩම් නොමැති සෑමදෙනාටම ඉඩම් අයිතිය ලබාදීමට රජය තීරණය කර ඇති බව ජනාධිපති මහින්ද රාජපක්ෂ මහතා පවසයි. ඒ අනුව මාතෘ භූමියේ සැබෑ උරුමක්කාරයන් වන ජනතාවට ඉඩම් ලබාදීම නොකඩවා සිදුකරන බව ජනාධිපතිතුමා අවධාරණය කරයි.තිස් අවුරුද්දක් තිස්සේ ත්‍රස්තවාදයෙන් පීඩා විඳි ජනතාවට වඩාත් හොඳ ජීවන තත්ත්වයක් උදාකරදීම රජයේ ප්‍රධාන අරමුණ බවද ජනාධිපතිවරයා කියා සිටී.ජනතාවට අහිමිව තිබූ ඇතැම් වරප්‍රසාද නැවත ලබාදෙන විට එම වරප්‍රසාද භුක්ති විඳින සුපිරි පන්තියට දරාගන්නට නොහැකි තත්ත්වයක් ඇතිවී තිබේ. ඒ නිසා ඔවුන් නොයෙකුත් මඩ ප්‍රචාර සහ බොරු වපුරමින් රජයේ ඉදිරි ගමන වැළැක්වීමට ක්‍රියාකරන බවද ජනාධිපතිවරයා ප්‍රකාශ කෙළේය.ඌව පළාතේ ඉඩම් හිමිකම් නොමැති ගොවි පවුල් දස දහසකට ඉඩම් ඔප්පු පිරිනැමීමේ වෙල්ලස්ස දෙරණාභිෂේක මහෝත්සවයට එක්වෙමින් ජනාධිපතිවරයා එම අදහස් පළ කෙළේය. මොනරාගල ප්‍රාදේශීය සභා ක්‍රීඩාංගණයේදී මේ උත්සවය පැවැත්වුණි.මාතෘභූමියට එරෙහිව ඩොලර්වලට සියල්ල පාවා දෙන පිටරට සිටින පිරිස කුමන කඩාකප්පල්කාරි වැඩපිළිවෙළක් ක්‍රියාත්මක කළත් ජනතාව වෙනුවෙන් සියලු වැඩසටහන් නොබියව ක්‍රියාත්මක කරන බවද රාජපක්ෂ මහතා කීය.2005 තමාට භාරදුන් ප්‍රථම ජනවරමින් රට දෙකඩ වීම රැකගත්තෙමි. දැන් ඇත්තේ රට සංවර්ධනය කිරීමයි. කෙසේ හෝ ගමේ රටේ සංවර්ධනය කල් දමන්නට නොහැකි යයිද ජනාධිපතිවරයා කීය.ජනාධිපතිතුමා මෙසේද කීය.රජය මෙතෙක් ක්‍රියාත්මක කළ සංවර්ධන වැඩසටහන්වල ප්‍රතිඵල අද දක්නට ලැබෙනවා.ජනතාව මා කෙරෙහි තැබූ විශ්වාසය අබමල් රේණුවකින් වත් කඩ කරන්නේ නැහැ.රට වෙනුවෙන් හා ජනතාව වෙනුවෙන් පැවැරෙන යුතුකම් හා වගකීම් මැනවින් ඉටුකරනවා.අද අප ගතකරන්නේ පරිගණක යුගයක්. ලෝකයේ නව තාක්ෂණය සමඟ ඉදිරියට යෑමට කුඩා දරුවාගේ සිට හුරු කිරීමට අප පියවර ගෙන තිබෙනවා.දරුවන්ට හොඳ අනාගතයක් උදාකරදීම සඳහා කුමන බාධක පැමිණුනත් ආරම්භ කර තිබෙන සංවර්ධන ගමන දිගටම ක්‍රියාවට නංවන බවට ජනාධිපතිවරයා මෙහිදී පොරොන්දුවක්ද දුන්නේය.ඌව පළාතේ ගොවි පවුල් 10000 කට ඉඩම් ඔප්පු ලබාදීමේ උත්සවයේදී පාර්ලිමේන්තු කටයුතු ඇමැතිනි සුමේධා ජී. ජයසේන, ඌව පළාත් ප්‍රධාන ඇමැති ශෂීන්ද්‍ර කුමාර රාජපක්ෂ, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, අධ්‍යාපන නියෝජ්‍ය ඇමැති විජයමුණි සොයිසා යන මහත්ම මහත්මීහුද අදහස් දැක්වුහ. ඌවවෙල්ලස්ස විශ්වවිද්‍යාලයේ කුලපති කිරිවෙහෙර මහා විහාරාධිපති, රුහුණු මාගම්පත්තුවේ ප්‍රධාන සංඝනායක, මහෝපාධ්‍යාය ආචාර්ය අලුත්වැව සෝරත නාහිමි ඇතුළු මහා සංඝරත්නය, ඌව පළාත් පාර්ලිමේන්තු හා පළාත් සභා මැති ඇමැතිවරුන් ඇතුළු අතිවිශාල පිරිසක් උත්සවයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201282</link>
    <topic>වවුනියාවේ සංවර්ධනයටමිලියන විසිතුන් දාහක්</topic>
    <author>වවුනියාව මධ්‍යම විශේෂ – බණ්ඩාර විපුලසේන</author>
    <content>2011 වර්ෂයේ වවුනියාව දිස්ත්‍රික්කය සංවර්ධනය සඳහා පමණක් රුපියල් මිලියන 3226 ක් වැයකර ඇති බව දිස්ත්‍රික් සංවර්ධන කමිටුවේ සභාපති කර්මාන්ත හා වාණිජ ඇමැති රිෂාර්ඩ් බදියුදීන් මහතා පැවැසීය.වවුනියාව දිස්ත්‍රික් ලේකම් කාර්යාලයේ පැවැති දිස්ත්‍රික් සංවර්ධන ප්‍රගති සමාලෝචන රැස්වීමට සහභාගි වෙමින් ඇමැතිවරයා මේ බව පැවැසීය.මේ මුදලින් චීන සමූහ ආණ්ඩුවේ ආධාර යටතේ මාර්ග සංවර්ධනය සඳහා වැය කළ අතර එය රුපියල් මිලියන 15330 කි. වර්ෂ තුනකින් මෙම වැඩ නිමකෙරේ. ජලසම්පාදනය සඳහා රුපියල් මිලියන 3690 ක් වැය කර ඇත. එමෙන්ම කෘෂිකර්ම, සෞඛ්‍ය, අධ්‍යාපන, නැවත පදිංචිය යන ක්ෂේත්‍ර සඳහා ද මේ මුදල් යොදවා ඇති බව පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201283</link>
    <topic>ගැරේජ් අංකයෙන් දුවනවාහන අද සිටඅල්ලයි</topic>
    <author>භක්ති ධර්මප්‍රිය මෙන්ඩිස්, පණ්ඩුක සමරසේකර</author>
    <content>නව රථවාහනවලට තාවකාලිකව ලබාදෙන ගැරේජ් අංක භාවිතා කරමින් මාර්ගවල ධාවනය කිරීමට නොහැකි බවත් එලෙස ධාවනය වන රථවාහන අද (28) සිට අත්අඩංගුවට ගැනීමට පියවර ගන්නා බවත් මෝටර් රථ ප්‍රවාහන දෙපාර්තමේන්තුව පවසයි.මේ සම්බන්ධයෙන් එම දෙපාර්තමේන්තුව පොලිස් දෙපාර්තමේන්තුවට දන්වා ඇති බවත් නීතිය අද සිට අකුරට ක්‍රියාත්මක කරන බවත් මෝටර් රථ ප්‍රවාහන දෙපාර්තමේන්තුවේ උසස් නිලධාරියකු දිනමිණට ඊයේ පැවැසීය.නව රථවාහනවලට මෙලෙස ගැරේජ් අංක දෙනු ලබන්නේ වරායේ සිට ගරාජ දක්වා ගමන් කිරීමට පමණක් බවත් පෙන්වාදෙන මෙම උසස් නිලධාරියා පවසා සිටියේ සාමාන්‍ය මාර්ගවල ගරාජ අංක සහිතව ධාවනය වන රථවාහන මින් ඉදිරියට අත්අඩංගුවට ගන්නා බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201284</link>
    <topic>හෘද රෝගීන් සඳහා වූපකිස්තාන ඖෂධයතාවකාලිකව භාවිතයෙන් ඉවතට</topic>
    <author/>
    <content>හෘද රෝගීන් සඳහා භාවිතා කරන පකිස්තානයේ නිෂ්පාදිත Isosobite mono nitrate mg 20 නැමැති ඖෂධය තාවකාලිකව ශ්‍රී ලංකාවේ භාවිතයෙන් ඉවත් කරයි.පෙරේදා (26) පකිස්තානයේ හෘද රෝගීන් 70 කට මරු කැඳවු ඖෂධ පිළිබඳව ඊයේ (27) ජාතික ඖෂධ අධිකාරිය විසින් එය ශ්‍රී ලංකාවේ භාවිතා වන්නේ ද යන්න සොයා බැලිණි.ඒ අනුව Isosobite mono nitrate – mg 20 නැමැති ඖෂධය පමණක් ශ්‍රී ලංකාවේ ලියාපදිංචි ඖෂධයක් වශයෙන් භාවිතා කෙරෙන අතර, පකිස්තානයෙන් වාර්තා වූ එම සිද්ධිය නිසා අදාළ ඖෂධය ශ්‍රී ලංකාවේ රෝහල්වල භාවිතා කිරීම හා පුද්ගලික ඔසුසැල්වල අලෙවි කිරීම තාවකාලිකව අත්හිටුවීමට තීරණය කළ බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මේ ඖෂධය පකිස්තානයේ ඖෂධ සමාගමක් වන Zefro නැමැති ඖෂධ සමාගම නිපදවයි. ඉහත කී ඖෂධය අත්හිටුවීම පිළිබඳව ජාතික ඖෂධ අධිකාරියේ අධ්‍යක්ෂවරයා සෞඛ්‍ය ඇමැති මෛත්‍රීපාල සිරිසේන මහතාට දැනුම් දුන් අතර, ඇමැතිවරයා මේ ඖෂධය සම්බන්ධව සිදුකරන පරීක්ෂණ අවසන් වන තෙක් එම ඖෂධය භාවිතා කිරීම සහ පුද්ගලික ඔසුසැල්වල අලෙවි කිරීම අත්හිටුවීමට කටයුතු කරන ලෙස උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201285</link>
    <topic>පොලිසියේ 5,000කටඋසස්වීම් ලබා දීලා</topic>
    <author>විජයානි එදිරිසිංහ</author>
    <content>පොලිස් සේවයේ යෙදී සිටින පන්දහසකට අධික පිරිසකට උසස්වීම් ලැබී තිබේ.පසුගිය වසර දෙකක කාලය තුළ එම උසස්වීම් ලබාදීම සිදු කෙරුණි.පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා ප්‍රකාශ කළ පරිදි සහකාර පොලිස් අධිකාරිවරු 107, ප්‍රධාන පොලිස් පරීක්ෂකවරු 535, පොලිස් පරීක්ෂකවරු 140, උප පොලිස් පරීක්ෂකවරු 1759, සැරයන්වරු 4000 ආදී වශයෙන් වෙයි.මින් ඉදිරියට පොලිස් නිලධාරීන්ට උසස්වීම් ලැබිය යුතු නියමිත කාලයට එම උසස්වීම් ලබා දීමට පොලිස්පති එන්. කේ. ඉලංගකෝන් මහතා තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201286</link>
    <topic>ශ්‍රී ලංකා ආණ්ඩුව ශක්තිමත්</topic>
    <author/>
    <content>ලෝකය පුරා බොහෝ රටවල් දේශපාලන අස්ථාවරත්වය නිසා අර්බුදවලට මැදිවී සිටියත් රට සංවර්ධනය කිරීමට අවශ්‍ය දේශපාලන ස්ථාවරත්වය සහිත ශක්තිමත් ආණ්ඩුවක් ශ්‍රී ලංකාව සතුව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි. පොළොන්නරුව මහවැලි බී සහ සී කලාපවලට අයත් කොට්ඨාස සම්බන්ධයෙන් පැවැති ප්‍රගති සමාලෝචන රැස්වීමේදී ඇමැතිවරයා මේ බව පැවැසීය. මනම්පිටිය ප්‍රතිභා ශාලාවේ පෙරේදා (26) මේ රැස්වීම පැවැත්විණි.ඇමැතිවරයා මෙසේද පැවැසීය.රටක් සංවර්ධනය කිරීම සඳහා දේශපාලන ස්ථාවරත්වයක් තිබිය යුතුයි. ලෝකයේ බොහෝ රටවල ආණ්ඩු එකපාරට කඩා වැටෙනවා. ආණ්ඩු ගෙනයන්න බැහැ. රාජ්‍ය නායකයන් ඉල්ලා අස්වෙනවා. පාර්ලිමේන්තු කඩාවැටෙනවා. ඒ දේශපාලන අස්ථාවරත්වය නිසයි. සංවර්ධනය වූ රටවල් ගත්තත්, ඉහළ ආර්ථිකයක් තිබෙන රටවල් ගත්තත් ඒ අස්ථාවරත්ව දේශපාලනය තමයි ලෝකයේ තිබෙන්නේ. රටක් සංවර්ධනය කිරීමට අවශ්‍ය සාමය රැඳී තිබෙන්නේ රටවල් අතලොස්සක පමණයි.අපේ රටේ නොසෙල්වෙන ආණ්ඩුවක් තිබෙනවා. ඒ වගේම සාමකාමී පරිසරයක් තිබෙනවා. යුද්ධයෙන් පසු රජය සිදුකළ සංවර්ධනයත් එක්ක ඇති වී තිබෙන වෙනස්කම් රටක් විදිහට කිසිම රටකට ලැබෙන දෙයක් නොවෙයි. දේශපාලන ස්ථාවරත්වය සහ සාමය කියන කරුණු දෙක මත අවස්ථාවක් ලැබුණාම රට දියුණු කිරීම සඳහා රටේ පුරවැසියන් ලෙස අපේ යුතුකම් සහ වගකීම් අප ඉටු කළ යුතුයි. වසර තුනක සංවර්ධනය පිළිබඳ අලුත්ම සමීක්ෂණ වාර්තාව පසුගිය මාසයේ එළිදැක්වූවා.එයට අනුව පසුගිය වසර තුනේදී ශ්‍රී ලංකාවේ සෑම දිස්ත්‍රික්කයක්ම සංවර්ධනයෙන් ඉදිරියට පැමිණ තිබෙනවා.ඒ අතරින් හම්බන්තොට සහ පොළොන්නරුව දිස්ත්‍රික්ක ඉහළම තැනකට පැමිණ තිබෙනවා. 2011 දී පොළොන්නරුව දිස්ත්‍රික්කයේ සංවර්ධනයට රජය රුපියල් කෝටි 850 ක් වැය කර තිබෙනවා. කෝටි 850 ක් කියන්නේ පොඩි මුදලක් නොවේ. මේ සංවර්ධන ප්‍රතිලාභ ජනතාවට ලැබී තිබෙන්නේ දේශපාලන ස්ථාවරත්වයත්, සාමයත් නිසයි.පොළොන්නරුව දිස්ත්‍රික්කය නියෝජනය කරමින් මැති ඇමැතිවරු රැසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201287</link>
    <topic>දක්ෂිණ අධිවේගී මඟී ප්‍රවාහනයට අධි සුඛෝපභෝගී පෞද්ගලික බස්</topic>
    <author>ශීලා උඩුවර</author>
    <content>දක්ෂිණ අධිවේගී මාර්ගයේ මගී ප්‍රවාහනය සඳහා අධි සුඛෝපභෝගී පුද්ගලික බස් රථ දෙකක් ඊයේ (27) ධාවනයට එක්විය.පුද්ගලික ප්‍රවාහන සේවා ඇමැති සී. බී. රත්නායක මහතාගේ ප්‍රධානත්වයෙන් කොට්ටාව පිවිසුමේදී ඊයේ උදේ මේ බස් රථ ධාවනය ඇරඹීනි.මහරගම සිට ගාල්ල දක්වා ධාවනය කරන මේ බස් රථ වායුසමනය ආසන පටි රූපවාහිනි නැරඹීම ඇතුළු අවශ්‍ය සියලු පහසුකම් වලින් සමන්විතය. උදේ 5.30 ට, 9 ට, 10.20 ට පස්වරු 2.30 ට 3.30 ට හා 6.30 ට මේ බස් රථ මහරගමින් ගමන් අරඹන අතර ගාල්ලෙන් උදේ 5.30 ට 7.30 ට පස්වරු 12.30 ට පස්වරු 1.30 ට 4.30 ට හා 6 ට ගමන් අරඹනු ලැබේ.මේ බස් රථයක මිල රුපියල් ලක්ෂ 95 ක් පමණ වේ. මේ බස් රථ පිළිබඳව සතියෙන් සතිය පරීක්ෂා කර බලන බවත් මගී ජනතාවට ඔවුන් බලාපොරොත්තු වන විදියේ සේවාවක් ලබාදීමට බලාපොරොත්තු වන බවත් පුද්ගලික ප්‍රවාහන සේවා ඇමැති සී. බී. රත්නායක මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201288</link>
    <topic>අනධ්‍යයන වැටුප් විසමතා ඉවත්කිරීමේ චක්‍රලේඛ දැනටමත් නිකුත් කරලා</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල අනධ්‍යයන සේවකයින්ගේ වැටුප් වැඩි විසමතා ඉවත් කිරීමේ බලය ඇත්තේ උසස් අධ්‍යාපන අමාත්‍යාංශයට හෝ විශ්වවිද්‍යාල ප්‍රතිපාදන කොමිසමට නොව වැටුප් හා සේවක සංඛ්‍යා දෙපාර්තමේන්තුවට බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කරයි.ඒ බව හොඳින් ම දන්නා ඇතැම් පිරිස් රජය අපහසුතාවයට පත්කිරීමේ තවත් පියවරක් ලෙස සමස්ත අනධ්‍යයන සේවකයින් වැඩ වර්ජනවලට පොළඹවන බවද හෙතෙම පැවැසීය.අනධ්‍යයන සේවකයින්ගේ වැටුප් විසමතා ඉවත් කර වැටුප් වැඩි කිරීමේ චක්‍රලේඛය මේ වනවිට නිකුත් කර තිබෙන බවත් උසස් අධ්‍යාපන ඇමැති එස්. බී. දිසානායක මහතා එම චක්‍රලේඛයේ පවතින වැරදි අඩුපාඩුකම් හා යෝජනා ඇත්නම් ඒ පිළිබඳව කරුණු දක්වන ලෙස වෘත්තීය සමිතිවලට දැනුම් දී තිබෙන බවත් සමරනායක මහතා කීවේය.එසේ තිබියදී වැඩ වර්ජන වැනි වෘත්තීය ක්‍රියාමාර්ගවලට යොමුවීමට අදහස් කළේ ඇතැම් දේශපාලන පක්ෂවල උවමනාව මත රජය අපහසුතාවයට පත් කිරීම සඳහා යැයි ද සභාපතිවරයා අවධාරණය කළේය.උපකුලපති, නියෝජ්‍ය උපකුලපති, මුල්‍යාධිකාරි, ලේඛකාධිකාරි, පුස්තකාලාධිපති හා පීඨාධිපතිවරු අනධ්‍යයන මණ්ඩලයට අයත්වන අතර විශ්වවිද්‍යාල කටයුතු අඩපණ නොකිරීම සඳහා මොවුන් ආචාර ධර්මයන්ට අනුකූලව වැඩ වර්ජන ආදියට සහභාගී නොවන නමුත් මෙවර මුල්‍යාධිකාරිවරුන් හා ලේඛකාධිකාරිවරුන් ද මේ වැඩ වර්ජනයට සහභාගී වී ඇතැයි ඒ මහතා ප්‍රකාශ කළේය.ඇතැම් අනධ්‍යයන සේවකයින් මේ වැඩ වර්ජනයට සහභාගි වී ඇත්තේ සංගම්වල ඉහළ නිලධාරින්ගේ බලපෑම මත බව කී ඒ මහතා මේ අනුව මේ වෘත්තීය ක්‍රියාමාර්ග මෙහෙයවන පුද්ගලයින්ගේ දේශපාලන උවමනාවන් මැනවින් ප්‍රදර්ශනය වන බවද කීය.විශ්වවිද්‍යාල ප්‍රතිපාදන කොමිසන් සභාවේ ඉහළ නිලධාරින්ගේ වැටුප් පමණක් වැඩි කරගෙන ඇති බවට මෙම පිරිස් අසත්‍ය තොරතුරු ප්‍රචාරය කරන බවත් මෙවර නිකුත් කර ඇති චක්‍රලේඛයේ සියලුම ශ්‍රේණිවල වැටුප් සාධාරණ ලෙස වැඩි කර තිබෙන බවත් ඒ මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n1201289</link>
    <topic>උසස් පෙළ ප්‍රතිඵල අහෝසි කරඅලුතින් නිකුත් කරන්න</topic>
    <author>නෙල්කා මැදගෙදර</author>
    <content>ඉකුත් වසරේ පැවැති අ. පො. ස. උසස් පෙළ විභාගයේ ප්‍රකාශිත ප්‍රතිඵල සහ ඉසෙඩ් අගයන් (ඛ – ඉජධපඥ) අවලංගු කර සියලු ප්‍රතිඵල අලුතින්ම නිකුත් කරන ලෙස විභාග කොමසාරිස්වරයා ඇතුළු බලධාරීන්ට නියෝග කරන ලෙස ඉල්ලා එම විභාගයට පෙනී සිටි සිසුන් පිරිසක් ශ්‍රේෂ්ඨාධිකරණයට ඊයේ (27) මූලික අයිතිවාසිකම් පෙත්සමක් ඉදිරිපත් කළහ. දැනට නිකුත් කර ඇති ප්‍රතිඵලවලට අනුව විශ්වවිද්‍යාලයට සිසුන් තෝරා ගැනීම ඇතුළු ඉදිරි පියවර ගැනීම වළක්වන අතුරු නියෝගයක් නිකුත් කරන්නැයි ද පෙත්සම්කරුවෝ එම පෙත්සම මගින් අධිකරණයෙන් ඉල්ලා සිටියහ.2011 වසරේ පැවැති අ. පො. ස. උසස් පෙළ විභාගයට පෙනී සිටි මාතර ප්‍රදේශයෙහි පදිංචි වී. බී. කවිරත්න සහ තවත් සිසුන් දහසය දෙනකු සහ ලංකා ගුරු සංගමය මෙහි පෙත්සම්කරුවෝ වෙති. විභාග කොමසාරිස් ඩබ්ලිව්. එම්. එන්. ජේ. පුෂ්පකුමාර, විශ්වවිද්‍යාල ප්‍රතිපාදන කොමිසම, අධ්‍යාපන ඇමැති බන්දුල ගුණවර්ධන, පේරාදෙණිය විශ්වවිද්‍යාලයෙහි මහාචාර්ය ආර්. ඕ. තටිල්, සහ නීතිපති මෙහි වගඋත්තරකරුවෝ වෙති.පත්සමෙහි දැක්වෙන පරිදි ඉකුත් වසරේ පැවැති අ: පො: ස: උසස් පෙළ විභාගයට සිසුන් දෙදහස් පන්සියයක් පමණ පෙනී සිට ඇත.එම පිරිස පැරණි නිර්දේශය සහ නව නිර්දේශය යටතේ ප්‍රශ්න පත්‍රවලට පිළිතුරු සැපයූවන්ගෙන් සමන්විත වේ.ප්‍රතිඵල නිකුත් කිරීම පිළිගත නොහැකි පරිදි ප්‍රමාද වීමකට ලක් විය. ප්‍රතිඵල නිකුත් කිරීම සම්බන්ධයෙන් සැක සහිත කරුණු මතු වෙමින් තිබියදී ජනාධිපතිතුමාගේ මැදිහත්වීම මත එම ප්‍රතිඵල 2011 දෙසැම්බර් මස විසිපස්වැනිදා නිකුත් කෙරිණි. ඒ සමඟ අන්තර්ජාලය ඔස්සේ ප්‍රසිද්ධ කළ ඉසෙඩ් අගය වැරැදි සහගත බව පවසමින් එය නැවත සකස් කෙරිණි. එහිදී දිස්ත්‍රික්ක මට්ටම සහ සමස්ත (දිවයින) ශ්‍රේණිගත කිරීම් මට්ටම අතර විශාල වෙනසක් සිදුව පැවැතිණි.කෙසේ වුවද මේ ප්‍රතිඵල පිළිගත නොහැකි මට්ටමක, ගැටලුකාරි ලෙස පැවැති අතර ඒ පිළිබඳ සොයා බැලීමට ජනාධිපති විශේෂ විද්වත් කමිටුවක්ද පත් කරන ලදී.මේ පැරණි සහ නව නිර්දේශ දෙකට පෙනී සිටි සිසුන් ගත් ලකුණු මට්ටම් සංඛ්‍යාන විද්‍යාවට අනුව මීට පෙර වෙන්වෙන්ව සළකා බලන ලදී. එහෙත් මෙවර මේ නිර්දේශයන් දෙකට පෙනී සිටි සිසුන් පොදු ගහනයක් ලෙස සළකා ගණනය කරමින් ඉසෙඩ් අගය සකස්කර තිබේ.එම ගණනය කිරීම්වලදී අඩුපාඩු සිදුවී ඇති බවට නව ගණන සූත්‍රය සකස් කළ මහාචාර්ය ආර්. ඕ. තටිල් මහතා ඇතුළු බලධාරීන්ද පිළිගෙන තිබේ.සිසුන්ට පිළිගත හැකි පරිදි සංඛ්‍යානමය ගණනය කිරීම්, සංඛ්‍යාන විද්‍යාවේ පිළිගත් ක්‍රමවේදයන්ට අනුව සිදු කිරීමට වගඋත්තරකරුවන් අපොහොසත්ව ඇති බව පෙත්සමෙහි සඳහන් වේ. එසේම වගකිවයුතු නිලධාරීන් ලෙස ඔවුන්ට පවරා ඇති වගකීම් ඉටු කිරීමට ඔවුන් අපොහොසත්ව සිටින බව පෙත්සමෙහි දැක්වේ.ප්‍රතිඵල සහ ඉසෙඩ් අගයන් ප්‍රකාශයට පත් කිරීමේදී මතුවී ඇති ගැටලුකාරී තත්ත්වයන් සහ සිදුව ඇති වැරැදීම් නිසා විභාගයට පෙනී සිටි සිසුන්ට පිරිමැසිය නොහැකි පාඩුවක් සිදුවී තිබෙන බව පෙත්සම්කරුවෝ පවසති.මේ නිසා පිළිගත් සහ පෙර පැවැති ක්‍රමවේදයට ඉසෙඩ් අගයන් ගණනය කරණු ඇති බවට අපේක්‍ෂාවෙන් සිටි සිසුන්ට විශාල අසාධාරණයක් සිදුව ඇතැයිද එමගින් මූලික අයිතිවාසිකම් උල්ලංඝනය වීමක් සිදුවී ඇතැයිද තීරණය කරන ලෙස පෙත්සම්කරුවෝ අධිකරණයෙන් ඉල්ලා සිටිති.ඒ වෙනුවෙන් වන්දි මුදල් අයකර දෙන ලෙසද ඔවුහු අධිකරණයෙන් ඉල්ලා සිටිති.නීතිඥ සංජීව කලුආරච්චි මහතා මගින් මේ පෙත්සම ගොනුකර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012810</link>
    <topic>භාවිත කළ අයගේවරදින් සිදුවූවක්</topic>
    <author>භක්ති ධර්මප්‍රිය මෙන්ඩිස් - පණ්ඩුක සමරසේකර</author>
    <content>කළුතර හොරණ පාරේ දියගම දී සිව් දෙනකු දවා හළු කළ වෑන් රථයේ ගින්න එය භාවිත කළ අයගේ වරදින් සිදුවූවක් බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි. වෑන් රථයේ එන්ජිම වටා ඇති ලෝහමය තහඩුව නිරාවරණය කරමින් නළයක් හරහා පිටතින් ලබාගත් ඉන්ධන වාෂ්පීකරණය වීමෙන් මේ වෑන් රථයට වහා ගිනි ඇවිලී සුළු මොහොතකින්ම එය සම්පූර්ණයෙන්ම ගින්නෙන් දැවී ගොස් ඇතැයි එම වාර්තාවේ සඳහන් වේ.මේ හදිසි ගිනි ගැනීමෙන් එකම පවුලේ 04 දෙනකු එතැනම මියගිය අඅතර තවත් 07 දෙනකු බරපතළ තත්ත්වයෙන් රෝහල් ගත කෙරිණි. මේ පිළිබඳ රස පරීක්ෂණය රජයේ රස පරීක්ෂක රොෂාන් ප්‍රනාන්දු මහතා ඊයේ (27) සවස පැවැත්වූ බව පොලිස් අධිකාරී අජිත් රෝහණ මහතා කීය. මේ අතර මහමඟ ධාවනය සඳහා තිබිය යුතු සියලුම තත්ත්වයන් සපුරා නොමැති රථවාහන වහාම අත්අඩංගුවට ගැනීමට රථවාහන පොලිසිය අද (28) සිට ම ක්‍රියාත්මක වේ.මේ නීතිය කලක සිටම පවතින නමුත් විශේෂයෙන්ම පාසල් වෑන් රථ හා කාර්යාල බස් රථ වැනි වාහන පරීක්‍ෂා කිරීමක් මෙතෙක් සිදු නොවුනේ ඉන් ඔවුන්ට සිදුවන බලවත් අපහසුතාවය නිසා බව පැවසූ ඒ මහතා, අත්අඩංගුවට ගන්නා වාහන මෝටර් රථ කොමසාරිස්වරයාට ඉදිරිපත් කර අධිකරණ නියෝගයක් මගින් මුළුමනින්ම ධාවනයෙන් ඉවත් කිරීමට කටයුතු කරන බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012814</link>
    <topic>දරුවන් පණපිටින් දැවෙන හැටි බලන්න තරම් අපි අවාසනාවන්ත වුණා</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>තමන්ගේ උපන් දිනය දාම යමෙකුට තමන්ගේ අවසන් ගමනත් යන්නට ලැබීම කෙතරම් දෛවෝපගත සිදුවීමක්දැයි කියා අමුතුවෙන් කිවයුතු නොවේ. ගිරංචිකන්ද, හදපාන්ගොඩ ගම්මානයේ විසූ ඉදුනිල් ඩිලාන් කුඩා දරුවා ඉකුත් 26 දින ඒ දෛවෝපගත අත්දැකීමට මුහුණ දුන්නේය. රුදුරු ගිනි රකුසා විසින් වෙලා ගත් රියක් තුළදී ඔහු සදහටම දෙනෙත් පියා ගත්තේ තනිවම නොවේ. ඔහුත් සමගින් ඔහුගේ සහෝදරයාත් තවත් දෙදෙනෙකුත් මාරාවේශ වූ ගිනි රකුසා විසින් සදහටම රැගෙන ගියේය.පසුගිය 25 වැනි දින සවස 4.30ට පමණ එකිනෙකට යාබද නිවෙස් දෙකක සාමාජික සාමාජිකාවන් පිරිසක් වෑන් රථයකින් පිටත්වී ඇත්තේ බේරුවල ප්‍රදේශයේ තිබූ ඔවුන්ගේ ඥාතියෙකුගේ මළ ගෙදරකට සහභාගි වීමට යාමටය. ඉහත සදහන් පුංචි පුතුත් සමගින් ගමනට එක්වූ මුළු ගණන එකොළොස් දෙනෙකි. නමුත් ඔවුන්ට බලාපොරොත්තු වූ පරිදි නිවෙස් වලට ඒමට නොලැබුණි.කළුතර - හොරණ ප්‍රධාන මාර්ගයේ කළුතර, ඇළමෝදර ප්‍රදේශයේදී ඔවුන් ගමන් ගත් වෑන් රථයේ හදිසියේ ඇතිවූ ගින්නකින් එහි ගමන් ගත් කුඩා දරුවන් දෙදෙනෙකු සහ කාන්තාවන් දෙදෙනෙකු එම ස්ථානයේදීම පිළිස්සී මිය ගිය අතර ඉතිරි හත් දෙනාම පිළිස්සුම් තුවාල සහිතව කළුතර, නාගොඩ මහ රෝහලට ඇතුළත් කරනු ලැබූහ.මෙම අවාසනාවන්ත සිදුවීමෙන් මිය ගොස් ඇත්තේ ජී. කුසුමලතා(56), ඇගේ දියණිය වන තිලංගනී දීපශිකා රත්නසේකර(35), ඇගේ(කුසුමලතාගේ) මුණුපුරන් වන ඉදුනිල් ඩිලාන්(11) සහ චමෝද් ආදිත්‍ය(6) යන සිවු දෙනාය. මින් කුසුමලතාගේ දියණිය වන තිලංගනී දීපශිකා රත්නසේකර පමණක් බටුගම්පල, හදපාන්ගොඩ ප්‍රදේශයේ පදිංචිව සිටින අතර ඉතිරි තිදෙනාම ගිරංචිකන්ද, හදපාන්ගොඩ ප්‍රදේශයේ යාබද නිවාස දෙකක පදිංචිකරුවන් වෙති.රෝහලට ඇතුළත් කරන ලද පිරිස අතරින් වාහනයේ රියදුරු වශයෙන් කටයුතු කළ ලසන්ත දීපාල් රත්නසේකර මහතාත්, ඔහුගේ බිරියත්, දරු තිදෙනාගෙන් දිවි ගැලවුණු ඔහුගේ එකම දියණියත් ඇතුළු තිදෙනෙක් දැනට ප්‍රතිකාර ලබා නිවෙස් වලට පැමිණ සිටිති.පාන්දර 1ට පමණ කෑලි කැපිය හැකි ඝණ අන්ධකාරයේ තමන් ආදරයෙන් දුකක් නොදී ඇති දැඩි කෙරූ තමන්ගේ කුඩා දරුවන් ගිනි ජාලාවක් මැද පණ පිටින් දැවී අළුවී යන දර්ශනයක් දෙනෙත් සහිත මවකට හෝ පියෙකුට බලා සිටීමට හැකි වේවිදැයි කියා ඔබට අමුතුවෙන් පැහැදිලි කළ යුතු නොවෙනු ඇත.නමුත් ඒ අවාසනාවන්ත අත්දැකීමට මුහුණ දුන් මෙම වාහනයේ රියදුරු වන ලසන්ත දීපාල් මහතාට කාත් කවුරුවත් නැති පාළු පාරක තම දරු සිගිත්තන් වෙනුවෙන් කළ හැකිව තිබුණේ උදවු ඉල්ලා විලාප නැගීම පමණි. මේ බිහිසුණු අත්දැකීම පිළිබදව ඔහු අපට විස්තර කළේ මෙලෙසිනි.“අපි මළ ගෙදර යන්න කළින් කළුතර බෝධියට ගිහින් පැය දෙකක් විතර ඉදලයි මළ ගෙදර ගියේ. ආපහු එද්දි අධිවේගෙ ළගදි දරුවන්ට අධිවේගී පාරත් පෙන්නුවා. ඒ පෙන්නලා මීටර් 200ක් වත් එන්න ලැබුණේ නෑ. මුලින් පොඩි ගිනි දැල්ලක් මතුවෙද්දී මම අතින් ගහලා නිවන්න හැදුවා.ඒත් එක්කම ගින්න මගේ සීට් එකට ඇවිලුණා. මම ඒ ගමන හයියෙන් කෑ ගැහුවා ඇතුළේ කට්ටියට එළියට පැන ගන්න කියලා. ඉස්සරහ සීට් එකේ හිටපු අය දොරවල් ඇරලා ඉක්මනට එළියට පැන ගත්තත් පිටි පස්සේ සීට් එකේ හිටපු අයට එළියට එන්න අමාරු වුණා. මට වාවන්න බැරි මම ළග ඉදගෙන හිටපු ලොකු පුතා(අප කතාව ආරම්භයේදී සදහන් කළ දරුවා) ගින්න ඇවිලෙද්දී වෑන් එකේ පිටිපස්සට පැන්නා ඉස්සරහ ඉඳලා. එයාට මොන දේ උණත් ආච්චි නැතුව බෑ. එදා උණෙත් ඒකම තමා. ඒකෙන් උණේ මගේ පුතා ආච්චිත් එක්කම සදහටම අපිව දාලා ගිය එකයි.ඉස්සරහ ඇරපු දොරවල් වලින් ආපු ගිනි දැල් ඔක්කොම එළියට ගියේ පිටිපස්සේ ජනේලෙන්. මගේ ඇස් දෙක ඉස්සරහම මගේ දරුවො, මගේ අම්මා, මගේ සහෝදරී පිච්චිලා යන එක බලා ඉන්න මට සිද්ධ වුණා. මම කොහොමද මේක ඉවස ගන්නේ” යනුවෙන් වේදනාවෙන් පැවසීය.මේ බිහිසුණු දර්ශනය බලා සිටීමට නොහැකි වූ ලසන්තගේ බිරිය මහ පාරේ පෙරළෙමින් දුක වාවා ගත නොහැකිව විලාප දී ඇති අතර ඇගේ මුවින් පිට වන වදන් අසා සිටීමට පවා අසීරුය.“මල්ලිවයි නංගිවයි බලාගෙන හිටපු මගේ රත්තරන් ලොකු පුතේ, ඇයි නංගිව තනි කරලා යන්න ගියේ. දැන් නංගි සෙල්ලම් කරන්නේ කාත් එක්කද රත්තරනේ. ඕගොල්ලො දෙන්න යද්දි ඇයි මාවත් එක්ක ගියේ නැත්තේ. දැන් මගෙන් උදේට ඇවිත් කිරි ඉල්ලගෙන බොන්නේ කවුද දෙයියනේ, මාව ආයිත් ඇවිල්ලා ඉඹින්නේ කවුද වස්තුවේ, දැන් මම කොහොමද ඔය දෙන්නා නැතුව තනියෙන් ජීවත් වෙන්නේ, අනේ දෙයියනේ ඇයි මෙහෙම දෙයක් කළේ මට, මම පවු කරන කෙනෙක් නෙමෙයි. මම දරුවන්ට පුදුම තරම් ආදරෙයි. එහෙවු මට මෙහෙම දුකක් දුන්නේ ඇයි, හැමදාම නාවලා කවලා පොවලා රෝස මල් දෙකක් වගේ හදපු මගේ ළමයි දෙන්නව දැන් පින්තූරෙකින් විතරක් දැකලා හිත හදාගන්නේ කොහොමද කියන්න ”ඇගේ විලාපය අසා සිටි අපේ දෙනෙත්වලටද කඳුළු පිරුණේ ඉබේටමය. තමන්ගේ අතින් කවා පොවා සීරීමක් හෝ වන්නට නොදී රැක බලා ගත් තම දරුවන් තමන්ගේ ඇස් ඉදිරිපිටදීම මරු වසඟයට යන දසුනක් බලා සිටිය හැකි වන්නේ කුමන මවකටද?මියගිය දරුවන් දෙදෙනා ඇතුළු සියලු දෙනාගේම සිරුරු හදුනා ගැනීමට හෝ නොහැකි තරමට පිළිස්සී තිබුණු නිසා ඒවා නිවෙස් වලට ගෙනෙන ලද්දේ සීල් කරන ලද පෙට්ටි තුළය. නිවසේ එකම කාමරයක එක පෙළට තැබූ පෙට්ටි හතරක් තුළ ඔවුන් තිදෙනා සැතපී සිටියේ සදහටම දෙනෙත් පියා ගෙනය.මෙම වෑන් රථයේ තිබූ අනාරක්ෂිත ඉන්ධන ගැලුමකට ගිනි ඇවිලීම නිසා මෙම අනතුර සිදු වන්නට ඇති බවට දැනට කරුණූ අනාවරණය කරගෙන ඇති බව වාර්තා විණි. එම ඉන්ධන ඇසිරුමට අමතරව රථය තුළ පිටුපස කොටසේ තවත් අමතර ඉන්ධන බදුනක් තිබී ඇති බව දැන් හෙළිවී ඇති අතර කරුණු එසේ වීම නිසා ගිනි රකුසාට තම ආධිපත්‍යය පැතිරවීමට පහසු වන්නට ඇත.කරුණු කාරණා කෙසේ සිදු වුවද පුංචි මල් කැකුළු දෙකක් ඇතුළුව අහිංසක මිනිස් ජීවිත හතරක් දැන් සදහටම සමුගෙන හමාරය.තමන් තාවකාලිකව පිළියමක් ලෙස යොදා තිබූ ඉන්ධන ඇසිරුම මෙවන් වූ විපතක් කරයි යැයි රියදුරු ලසන්ත කිසි විටෙක නොසිතන්නට ඇත.නමුත් ඇසිල්ලකින් ලබන සුළු ඉඩකඩ පවා මාරයාට ප්‍රමාණවත්ය. උදෑසනම තම නිවසට විත් හෙට දවස අරඹන්නට දහසක් බලාපොරොත්තු පොදි බැද ගෙන පැමිණි හතර දෙනෙකුට ආපසු ඒමට සිදු වූයේ සීල් කරන ලද ලී පෙට්ටි හතරක් තුළය.දෑසින් නැරඹීමට අපහසු ඒ අවාසනාවන්ත දසුන සහ දෙසවනින් ඇසීමට අපහසු ඒ දුක් අදෝනා අසන දකින ඕනෑම අයෙකුට ජීවිතය යනු කෙතරම් අවිනිශ්චිත දෙයක්දැයි වටහා ගැනීමට ඉතා පහසුවෙන් හැකිවනු නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012815</link>
    <topic>ජිනා මැඩම්ට ඊයෙත් ඇප නෑ</topic>
    <author>කුමුදු හෙට්ටිආරච්චි</author>
    <content>දේශීය හා විදේශීය තරුණයන් දස දෙනකු ගණිකාවන් බවට පත්කිරීම හා ඊට ආධාර අනුබල දීම සම්බන්ධයෙන් වන නඩුවේ පළමු චූදිත වන රෝස්මරී පෙරේරා (ජිනා මැඩම්) නමැත්තියට ඇප නියම කිරීම ඊයේ (27) ප්‍රතික්ෂේප කළ කොළඹ මහාධිකරණ විනිසුරු සුනිල් රාජපක්ෂ මහතා සෙසු චූදිතයන් තිදෙනා රුපියල් පනස් දහස බැගින් වූ මුදල් හා රුපියල් දස ලක්ෂය බැගින් වන ශරීර ඇප දෙකක් මත මුදා හැරීමට නියෝග කෙළේය.ෆ්‍රැන්සිස් මර්වින් පෙරේරා හා සුමිත් කුමාර කරුණාරත්න හා එච්. ඒ. රිෂී යන චූදිතයනට එසේ ඇප නියම වුණි.2009 ජනවාරි මස 24 වැනිදා කොල්ලුපිටියේදී තරුණියන් ගණිකාවන් බවට පත්කිරීමට කුට්ටනය කිරීමට කුමන්ත්‍රණය කිරීම ඒ අනුව ශ්‍රී ලාංකික හා විදේශීය කාන්තාවන් දස දෙනකු ගණිකාවන් බවට පත්කිරීම සම්බන්ධව නීතිපතිවරයා විසින් පළමු චූදිත වන රෝස්මරී ෆිලීෂිය පෙරේරා (ජිනා මැඩම්) ට විරුද්ධව නඩුපවරා ඇති අතර සෙසු චූදිතයන් තිදෙනාට විරුද්ධව ඊට ආධාර අනුබල දීම සම්බන්ධව චෝදනා නගා ඇත.පළමු චූදිත ලබන මස 03 වැනිදා තෙක් රක්ෂිත බාරයේ රඳවා තැබීමට විනිසුරුවරයා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012811</link>
    <topic>සෝමාවතියේ රන්වැට විවෘත කිරීම ජනපති අතින්</topic>
    <author>බණ්ඩාර පිලවල</author>
    <content>පොළොන්නරුව ඓතිහාසික සෝමාවතී රාජමහ විහාරස්ථානයේ අභිනවයෙන් ඉදිකළ රන් වැට ඇතුළු නව සංඝාවාස ගොඩනැගිල්ල විවෘත කිරීම හෙට (29) පෙරවරු 10 ට මහින්ද රාජපක්ෂ මහතා අතින් සිදු කෙරේ.රන්වැට කඩුවෙල මහ නගර සභාවේ උප නගරාධිපති බුද්ධි ජයවිලාල් මහතාගේ දායකත්වයෙන් රුපියල් ලක්ෂ තිහක මුදලක් වැය කැර ඉදිකර ඇත.මේ පුණ්‍යමහෝත්සවයට සියම් මහ නිකායේ මල්වතු විහාර පාර්ශවයේ අනුශාසක දිඹුල්කුඹුරේ ශ්‍රී සරණංකර විමලධම්මාභිධාන අනුනායක නාහිමියෝ ප්‍රමුඛ ප්‍රදේශවාසී මහ සංඝරත්නයද සෞඛ්‍ය ඇමැති මෛත්‍රීපාල සිරිසේන මහතාද ඊට අමතරව එයට සුවිශේෂ දායක්වය දැක්වූ බස්නාහිර පළාතේ හිටපු පොලිස්පති කේ. පී. වී. පතිරණ, කඩුවෙල කොරතොට පියසේන ජයසිරි මහත්වරුද සහභාගි වෙති.සෝමාවතී රාජමහ විහාරාධිපති සියම් මහ නිකායේ මල්වතු විහාර පාර්ශවයේ නියෝජ්‍ය ලේඛකාධිකාරී පහමුණේ ශ්‍රී සුමංගල නාහිමියන්ගේ අවවාද අනුශාසනා පරිදි සෝමාවතී චෛත්‍ය වර්ධන සමිතිය හා සෙසු දායක කාරකාදීන්ගේ සංවිධායකත්වයෙන් සියලු පින්කම් සිදුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012812</link>
    <topic>ජාතික ගමනා ගමන කොමිසමේසභාපති රොෂාන් ගුණවර්ධන</topic>
    <author>ශීලා උඩුවර</author>
    <content>ජාතික ගමනා ගමන කොමිෂන් සභාවේ නව සභාපතිවරයා ලෙස රොෂාන් ගුණවර්ධන මහතා පත්ව සිටී.පුද්ගලික ප්‍රවාහන සේවා ඇමැති සී. බී. රත්නායක මහතාගේ සම්බන්ධීකරණ ලේකම්වරයාව සිටි ඒ මහතා ජාතික බැඩ්මින්ටන් සංගමයේ සභාපතිවරයා වශයෙන් ද ජාතික කිරි මණ්ඩලයේ උප සභාපතිවරයා ලෙසද සේවය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=n12012816</link>
    <topic>රාගම වැව ප්‍රතිසංස්කරණයේ දීදුම්රිය සංඥා කේබල් කැඩිලාදුම්රිය ගමන් අඩාලයි</topic>
    <author>නිමල් රාජපක්ෂ</author>
    <content>රාගම වැව අසල බැකෝ යන්ත්‍රයකින් පොළොව හාරද්දී දුම්රිය සංඥා කේබල් කැඩීම නිසා එම බැකෝ යන්ත්‍ර රියදුරු දුම්රිය ආරක්ෂක හමුදාව මගින් අත්අඩංගුවට ගෙන ඇත.අදාළ සිද්ධිය නිසා රාගම සිට පල්ලේවෙල දක්වා දුම්රිය සංඥා පද්ධති ඊයේ (27) සවස 4.30 සිට අක්‍රීය වී ඇතැයි පැවසෙයි.පැය කිහිපයකට පසු කේබල් පද්ධතිය යළි සකස් කොට සංඥා පද්ධතිය සකස් කිරීම හේතුවෙන් පැය තුනක් පමණ දුම්රිය ප්‍රමාදයක් සිදුවී තිබේ. සැකකරු වැඩිදුර පරීක්ෂණ සඳහා රාගම පොලිසිය වෙත බාර දී තිබේ.සැකකාර බැකෝ යන්ත්‍රකරු රාගම වැව ප්‍රතිසංස්කරණය සඳහා බිම හාරද්දී දුම්රිය කේබල් කඩා ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහන මහතා පවසයි.සැකකරු පෙබ. 12 වැනි දින මීගමුව මහේස්ත්‍රාත් අධිකරණය වෙත ඉදිරිපත් කිරීමට නියමිතය.සිද්ධිය සම්බන්ධ රාගම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201281</link>
    <topic>වේයන්ගොඩ නිවෙස් තුනකට ඇතුළු වීරන් භාණ්ඩ සහ මුදල් සොරාගත් අයකුට ඇප</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ මාලිගාතැන්නේ නිවාස තුනකට ඇතුළු වී රු. ලක්‍ෂ හතර හමාරක් පමණ වටිනා රන් භාණ්ඩ සහ මුදල් සොරා ගැනීමේ චෝදනාවට වරද පිළිගත් මුදල් පොලියට දෙන්නෙක් යැයි කියන පුද්ගලයකුට දඬුවම් නියම කිරීම ලබන මස 15 වැනි දිනට කල් තැබූ අත්තනගල්ල අතිරේක දිසා විනිසුරු බී. ඩී. ආර්. සිසිර කුමාර මහතා විත්තිකරු රු. පන්දහසක මුදල් ඇප හා රු. පනස් දහසක ශරීර ඇප මත මුදා හැරීමට නියෝග කළේය.මෙහි විත්තිකරු වූයේ වේයන්ගොඩ මාලිගාතැන්නේ පදිංචි අයෙකි.මෙම ගෙවල් බිඳුම් සියල්ල තනිවම සිදුකර ඇති බවද, සොරාගත් රන් භාණ්ඩ බොහොමයක් ස්වර්ණාභරණ වෙළෙඳ සල්වලට උකස් කර තිබියදී සොයා ගත් බවද එම භාණ්ඩ අධිකරණයට ඉදිරිපත් කරමින් වේයන්ගොඩ පොලිසියේ අපරාධ විමර්ශන අංශයේ සැරයන් 3789 කුමාරසිරි මහතා පැවැසීය.2009 සහ 2010 වසර වලදී මාලිගාතැන්නේ නිවාස 3කට ඇතුළු වී රන් අබරණ හා මුදල් සොරාගන්නා ලදැයි විත්තිකරු මෙම නඩුවෙන් චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201282</link>
    <topic>ඉංගිරියේ තුන් නිවුන් දැරියන්ටඔබේ උපකාරය ඕනෑ</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉංගිරිය පහළ ඌරුගල පදිංචි 23 හැවිරිදි ඩී. උදේශා කල්හාරි මහත්මිය තුන් නිවුන් දරු උපතකට හිමිකම් කියා ඇත.කාසල් වීදිය කාන්තා රෝහලේදී උපත ලද මෙම දරුවන් තිදෙනාම ගැහැණු දරුවෝ වෙති.හසදි හංසනා, හසලි හංසනා සහ හරින්දි හංසනා නැමැති මෙම නිවුන් දරුවන් ඉපදී සති දෙකක් පමණ කාලයක් යන තෙක් නොමේරූ ළදරු ඒකකයේ ප්‍රතිකාර ලබා ඇත. පසුව රෝහලෙන් ලත් වෙනත් මූලික ප්‍රතිකාර වලින් පසු නොබෝදා නිවසට රැගෙන විත් ඇති මෙම සිඟිත්තියන් තිදෙනාම දැන් යහපත් සෞඛ්‍ය තත්ත්වයෙන් පසුවෙති.උදේශා මහත්මියගේ සැමියා වන 23 හැවිරිදි බී. මංජුල නිශාන්ත මහතා බොරළුගොඩ ප්‍රදේශයේ පිහිටි පෞද්ගලික ආයතනයක සේවයේ නිරත වන අතර ඔහු ලබන වැටුපෙන් මෙම දැරියන් තිදෙනාද ඇතුළුව අට දෙනෙකුගෙන් සමන්විත තම පවුලේ කටයුතු කරගෙන යෑම අසීරු බව උදේශා මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201283</link>
    <topic>අළුබෝමුල්ලේ නිවෙසකින් මුදල් සොරාගත් පාසල් සිසුවකු දෙවසරක් පරිවාසයේ</topic>
    <author>පාණදුර සමූහ – කපිල සෝමරත්න</author>
    <content>පාණදුර අළුබෝමුල්ලේ අසල්වැසි නිවෙසකින් රුපියල් පන්දහසක මුදල් සොරකම් කිරීමේ සිද්ධියක් ගැන චෝදනා ලැබූ බාල වයස්කාර පාසල් ශිෂ්‍යයකු බැදුම්කරයක් මත ඔවුන්ගේ මවුපියන්ට පාණදුර මහේස්ත්‍රාත් ආර්. එස්. ඒ. දිසානායක මහතා විසින් බාර දෙන ලදී.ඊට අමතරව මෙම ශිෂ්‍යයා අවුරුදු දෙකක් පරිවාස භාරයේ සිටිය යුතු බවට ද නියම කෙරිණි.පාණදුර පොලිසිය පරීක්‍ෂණ වාර්තාව අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201284</link>
    <topic>මිනිස් ජීවිත දෙකක් බේරාගත්පුංචි වීරවරියට පාපැදියක් ප්‍රදානය කරයි</topic>
    <author>මීගොඩ සමුහ - ඩබ්ලිව්. ඩී. ජයතිස්ස</author>
    <content>වල් අලියකුගෙන් යතුරුපැදිකරුගේ ජීවිතය බේරා දුන් එප්පාවල කරගහවැව විදුහලේ හත්වැනි ශ්‍රේණියේ ඉගෙනුම ලබන කෞශල්‍යාට, මීගොඩ දාම්පේ පන්සල පාරේ සෙනෙවිරත්න ආරච්චිගේ ලක්ෂ්මන් මහතා පාපැදියක් ප්‍රදානය කළේය.එප්පාවල කරගහවැව ප්‍රදේශයේ බොහෝ අවස්ථාවලදී අලි ඇතුන් ගැවසෙන ගම්මානයකි. නමුත් ප්‍රදේශවාසීන්ට මෙය ඉතා හොඳට හුරුපුරුදුය. වල් අලින්ගෙන් ජීවිත රැක ගැනීමට ඔවුහු විවිධ ක්‍රම භාවිතා කරති.පසුගිය වසරේ ලෝක ළමා දිනය සිදුවන ඔක්තෝබර් පළමුවන දිනට, පෙර දිනය වන සැප්තැම්බර් 30 වනදා, සුපුරුදු පරිදි කෞශල්‍යා නිවෙසේ සිට කිලෝ මීටර් දෙකක් දුර පිහිටි කරගහවැව විදුහලට පා පැදියකින් ගමන් කළාය. ටික දුරක් යන විට උදෑසන ම මිනීමරු වල් අලියා අලි වංගුවේ ප්‍රධාන පාර මැද බලා සිටියි. කෞශල්‍යා පා පැදියෙන් බැස වල් අලියා කැලයට යනතුරු බලා හිඳියි.ටික වේලාවකින් යතුරු පැදියකින් යුවළක් කෞශල්‍යා ඉදිරියට පැමිණෙයි. වංගුව නිසා ළඟට එනතුරු ඔවුන් අලියාව දුටුවේ නැත. යතුරු පැදිය නතර කරගත් ඔවුන්, ආපසු හැරී යෑමට උත්සාහ ගත්තත්, කලබලය නිසා යතුරු පැදිය සමඟ දෙදෙනාම ඇද වැටුණි. වහා නැගිට ගත් කාන්තාව ආපසු නොබලාම දුවන්නට වුවාය. යතුරු පැදිකරු යතුරු පැදියට යටවී, නැගිටීමට උත්සාහ දැරුවත්, ඊට අවස්ථාවක් ඔහුට නැති විය. වල් අලියා හොඬය කරකවමින්, යතුරු පැදිකරු වෙත ඇදී යන්නේ පාගා මරන්නට බව පුංචි කෞශල්‍යාට හැඟේ.ක්‍ෂණයකින් කෞශල්‍යාගේ යටිගිරියෙන් කෑගැසීම නිසා, යතුරු පැදිකරු පාගා දැමීමට අලියා එසවූ පාදය, වෙනතක තබා වේගයෙන් කැලයට ඇදුණි. මෙය හාස්කමකි.මේ පුංචි වීරවරිය පාපැදියට නැගී යතුරු පැදිකරු ළඟට ගොස්, ඔහුට නැගී සිටීමට උදව් කළාය. යතුරු පැදිකරු ද තම ජීවිතය බේරා දුන්, කෞශල්‍යාට ස්තුතිය පුද කළේය. කෞශල්‍යා කරගහවැව විදුහලට පිය මැනිණි. ඇයට මහත් සතුටක් දැනෙන්නේ, තමන් කළ වීර ක්‍රියාව නිසා, ජීවිතයක් බේරා දීමට පුංචි තමාට හැකිවීමයි. ඇය මේ පුවත පන්ති භාර ගුරුතුමියට පැවසුවාය.ගුරුතුමිය ඉතාමත් සතුටට පත්ව, මේ සිද්ධිය විදුහල්පති කේ. ආර්. ජයවර්ධන මහතාට පැවසුවාය. පසුදාට එළඹෙන ලෝක ළමා දිනයට මෙම සිද්ධිය උපහාරයක් ලෙස කෞශල්‍යා ඇගැයීමට ලක් කළේය. මේ සිද්ධිය ආරංචි වුණු මීගොඩ, දාම්පේ, පන්සල පාරේ සමාජ සේවක සෙනෙවිරත්න ආරච්චිගේ ලක්ෂ්මන් මහතා, මෙම දැරියගේ වීර ක්‍රියාව අගයමින් කරගහවැව විදුහලට ගොස්, විදුහල්පති හමුවී කෞශල්‍යාට පාපැදියක් තෑගි කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201285</link>
    <topic>බාලවයස්කාර දැරියක් අපයෝජනය කළහොරණ පුද්ගලයකුට දෑ අවුරුදු සිර දඬුවම්</topic>
    <author>පානදුර සමූහ කපිල සෝමරත්න</author>
    <content>බාලවයස්කාර දැරියක් ලිංගික අපයෝජනයට ලක් කිරීමේ සිද්ධියක් ගැන වරද පිළිගත් හොරණ පදිංචිව සිටි පුද්ගලයකුට බරපතළ වැඩ ඇතිව මාස 24ක සිර දඬුවමක් සහ රුපියල් පන්දහසක දඩයක් ගෙවන ලෙස පාණදුර පළාත්බද මහාධිකරණ විනිසුරු කුසලා සජෝජනී වීරවර්ධන මහත්මිය නියම කළාය.එම දඬුවමට අමතරව රුපියල් දසදාහක වන්දි මුදලක් පැමිණිලිකාර දැරිය වෙත ගෙවන ලෙසටද විත්තිකරුට විනිසුරුවරිය නියෝග කළාය. මෙලෙස දඬුවම් නියම වූයේ හොරණ පදිංචිකරුවකුටය.ඔහු අධි චෝදනා ලබා සිටියේ වර්ෂ 2006 මැයි 10 වැනිදා හොරණ ප්‍රදේශයේදී 10 හැවිරිදි පාසල් දැරියක් ලිංගික අපයෝජනයකට ලක් කිරීමේ සිද්ධියක් සම්බන්ධයෙනි.විත්තිකරු රක්ෂිත බන්ධනාගාරගතවී සිටි කාලයද දඬුවම් නියම කිරීමේදී සැලකිල්ලට භාජනය කළ බව විනිසුරුවරිය කීවාය.නීතිපතිවරයා වෙනුවෙන් නඩුවේ පැමිණිල්ල රජයේ නීතිඥ දිස්නා වර්ණකුල මහත්මිය විසින් ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201286</link>
    <topic>පිරිත් ගෙදර හොරා කැමරාවෙන් අල්ලයි</topic>
    <author>බර්ටි ලයනල් උඩුගම්පොළ</author>
    <content>එම ප්‍රදේශයේ සිටි නොතාරිස් රාළහාමි පරලෝ සැපත් වී වසරක් ගත විය. බිරිය දරු මුනුපුරන් එකතු වී ඒ දිනය නිමිත්තෙන් සර්වරාත්‍රික පරිත්‍රාණ ධර්ම දේශණයක් පවත්වා පසුදින සැට නමක් විෂයෙහි සංඝගත දක්ෂිණාවක් පිරිනැමීමට කටයුතු සංවිධාන කළහ.පිංකම පැවැති නිවෙස දිගු කලෙකින් අලුත්වැඩියා නොකළ නිසා පිංකමට පෙර තීන්ත ආලේපනයද සිදුවුණි.හෙළ හැඟුමින් පිබිදුනු ගොක් කලාවෙන් ඔප් නැංවුනු පිරිත් මංඩපයක්ද, නිර්මාණය විය. මඟුල් බෙර , හේවිසි හොරණෑ වාදක කණ්ඩායමකට ද ආරාධනා කළේ ය.පිරිත ආරම්භ කිරීමට පෙර නොතාරිස් රාළහාමිගේ වැඩිමල් පුතු නිවසේ එක් කොටසක් හේවිසි කණ්ඩායම සඳහා වෙන් කළේ ය. එසේම නිවසේ ඇතුළත හා පිටත තැනින් තැන විශේෂ ආරක්ෂක කැමරා පද්ධතියකින් ආවරණය කර තිබිණි. මෙය කිසිවකු දැන සිටියේ නැත.පිරිත් පිංකම හා දානමය පුණ්‍යකර්මය සර්ව ප්‍රකාරයෙන්ම සාර්ථක විය. නොතාරිස් රාළහාමිගේ වැඩිමල් පුතු අතුලසිරි ඉඩ ලද හැම අවස්ථාවකදීම කැමරා පද්ධතිය කෙරෙහි අවධානය යොමු කිරීමටද අමතක නොකළේ ය.දානමය පිංකම සඳහා ගෙන්වා ගන්නා ලද හේවිසි කණ්ඩායමේ එක් අයකු කාටත්හොරා කුඩා ගුවන් විදුලි යන්ත්‍රයක් හා මේසය මත තබන ඔරලෝසුවක් සොරකම් කර තමාගේ බෑගයේ සඟවා ගන්නා අයුරු කැමරා පද්ධතියේ සටහන් වී තිබුනි. නමුත් අතුලසිරි පිංකම අවසාන වෙනතුරු කලබල වූයේ නැත.වැඩ කටයුතු අවසානයේ අතුලසිරි අබියසට පැමිණි හේවිසි කණ්ඩායම තමන්ගේ සේවය වෙනුවෙන් අයවිය යුත මුදල ඉල්ලා සිටියහ. එහිදී ඔවුන් සමගම ආරක්ෂක කැමරා පද්ධතිය අබියසට ගොස් එහි සටහන් වී ඇති සියල්ල පෙන්වීමට අතුලසිරි කටයුතු කළේ ය. එහි දර්ශන එකිනෙක වෙනස් වී යද්දී කිසිවෙකුට කතා කරගත නොහැකි විය. සොරකම සිදුවෙන අයුරු රූගත වූ දර්ශනය නවතා "මේ මොකක්ද? කව්ද? මොකද? වෙන්නෙ මොකද කරන්නේ බලන්න හොඳට'යි කියමින් සිනහවක් පෑවේ ය.පිරිස එකිනෙකාගේ මුහුණ බලා ගත්හ.මෙවැනි පිංකමක් අවසානයේදී සිදු වූ මේ සොරකම ගැන තමා දැඩි ලෙස කනගාටු වෙන බව ඔවුනට පැහැදිලි කර දුන්නේ ය. පිරිස ලජ්ජාවට පත්වූවෝ ය. කෙසේ වෙතත් සොරකම් කළ පුද්ගලයා අතුලසිරි ඉදිරියේ දනින් වැටී සමාව ඉල්ලමින් මේ සිද්ධිය කිසිවෙකුට නොකියන ලෙසට අයද සිටියේ ය. අතුලසිරි ඔහුට සමාව දී ගාස්තුවත් ලබාදී ඔහුව පිටත් කර යැව්වේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201287</link>
    <topic>ඊරියගොල්ල මිරිස්හේන පාලමේ ඉදිකිරීම්මුල්ගලට පමණක් සීමාවෙලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ඊරියගොල්ල, මිරිස්හේන ගඟේකුඹුර යා කරමින් මීට වසර හතරකට ඉහත මුල්ගල තබමින් වැඩ ආරම්භ කළ පාලමේ ඉදිකිරීම් කටයුතු මුල්ගලට පමණක්ම සීමාව තිබේ.මේ මුල්ගල තබා ඇත්තේ 2008 වර්ෂයේ පෙබරවාරි 12 දිනය. මේ සඳහා ගෙනවිත් ඇති යකඩ දිරාපත් වී තිබේ.එබැවින් මේ පාලම ඉදිකිරීමේ කටයුතු හැකි ඉක්මණින් ආරම්භ කරන්නැයි ගම්වැසියෝ අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=r1201288</link>
    <topic>බණ්ඩාරගම වැසුණු පාසල් හතරක්නව වසරේදී යළි විවෘත කරලා</topic>
    <author>අළුබෝමුල්ල සමූහ</author>
    <content>බණ්ඩාරගම ආසනයේ වසර ගණනාවක සිට වසා දමා තිබූ පාසල් හතරක් මේ මාසයේ 16 වැනි දින සිට නැවත ආරම්භ කරන ලදී.2012 වසරට පළමු වැනි ශ්‍රේණියට ළමයින් ඇතුලත් කර ගැනීමෙන් මේ පාසල් යළි විවෘත කෙරිණි.මෙසේ නැවත ආරම්භ කරන ලද්දේ ලෝකපිල ලක්‍ෂ්මි විදුහල, බටගොඩ ප්‍රාථමික විදුහල, ඉඹුලහේන ප්‍රාථමික විදුහල සහ කැටගොඩ ප්‍රාථමික විදුහලයි.මේ පාසල් වසා දැමීමෙන් අසීරුවට පත් ජනතාව ගැන කිහිප විටකදීම ජනමාධ්‍ය මඟින් කරුණු හෙළි කළ නිසා එහි ප්‍රතිඵලයක් ලෙස මේ පාසල් යළි විවෘත කිරීමට හැකි වී ඇත.මේ පාසල් විවෘත කිරීමට පළාත් සභා මන්ත්‍රී නිමල් චÁද්‍රරත්න මහතා මූලිකව පියවර ගැනීම ගැන ප්‍රදේශවාසීහු ප්‍රසාදය පළ කර සිටිති.ඒ වාගේම මේ සඳහා පූර්ණ සහයෝගය දැක්වූ බස්නාහිර පළාතේ ප්‍රධාන ඇමැති ප්‍රසන්න රණතුංග මහතාටත්, අධ්‍යාපන ක්‍ෂේත්‍රයේ ඒ පිළිබඳව සහයෝගය දැක්වූ නිලධාරීන්ටත් ප්‍රදේශවාසීහු ප්‍රසාදය පළ කර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201281</link>
    <topic>මවුන්ටන් පාපැදි සූරතා 2ම ගුවන් හමුදාවට</topic>
    <author>ජගත් ගුණවර්ධන ප්‍රියාන් ද සිල්වා මාතර ක්‍රීඩා තිස්සමහාරාමයේ සිට</author>
    <content>‘තරුණ්‍යයට හෙටක්’ සංවිධානය 6 වැනි වරටත් සංවිධානය කළ කාල්ටන් සුපර් ස්පෝට්ස් තරගාවලියේ මවුන්ටන් පාපැදි විවෘත කාන්තා හා පිරිමි ඉසව් දෙකින්ම ජය ගැනීමට ගුවන් හමුදාව සමත් විය.පිරිමි අංශයේදී ගුවන් හමුදාවේ අමල් සුරංග පළමු ස්ථානය දිනාගත් අතර යුද හමුදාවේ ඒ. ජී. එල්. සංජීව දෙවැනි ස්ථානයටත් කිරිමැටියේ අමල් සුසන්ත තෙවැනි ස්ථානයටත් පත්වූහ.විවෘත කාන්තා අංශයේ ජය ශ්‍රී ලංකා ගුවන් හමුදාවේ සුදාරිකා ප්‍රියදර්ශනීට තියුණු තරගයකින් හිමි වූවාය.තරගයේ මුල් වටයේ සිටම පෙරමුණ ගෙන සිටි සුහද ක්‍රීඩා සමාජයේ එරංගා රෂිලා දුලක්ෂි අවසාන මොහොතේ දෙවැනි ස්ථානයට පත්වූ අතර තෙවැනි ස්ථානය දෙහිවල ගල්කිස්ස ක්‍රීඩා සමාජයේ ඊ. ඒ. නිලුකා ශ්‍යාමලීට හිමි වූවාය.බාධක සහිත ප්‍රධාන ධාවන පථයේ ධාවනය ඉතා අසීරු හා අභියෝගාත්මක වූ අතර තරගකරුවන් අතර කැපීපෙනෙන උද්යෝගයක් දැකගත හැකි විය.වයස් කාණ්ඩ අතර තරගයන්හිදී දෙබරවැව ජාතික පාසලේ ක්‍රීඩක ක්‍රීඩිකාවන්ගේ දක්ෂතා කැපී පෙනුණි.තරගකරුවන් හා තරගකාරියන් 350 කට අධික පිරිසක් සහභාගී වු මේ මවුන්ටන් පාපැදි තරග සඳහා විවෘත කාන්තා පිරිමි දෙඅංශය සඳහා දිවයිනේ දක්ෂතම ක්‍රීඩක ක්‍රීඩිකාවන් එක්වී සිටීම විශේෂත්වයකි.විවෘත පිරිමි තරගය කාල්ටන් ප්‍රධාන ධාවන පථයේ වට 5 කින් සමන්විත වූ අතර කාන්තා තරගය වට 2 කින් යුක්ත විය.විවෘත පිරිමි තරගය ජාත්‍යන්තර තරග නීතිරීති අනුව ජාත්‍යන්තර විනිසුරු එන්. කරුණාරත්න මහතාගේ අධීක්ෂණය යටතේ ආරම්භ වූ අතර එය දේශීය තරගකරුවන්ට මෙන්ම පේ‍්‍රක්ෂකයන්ට ජාත්‍යන්තර තරග අත්දැකීමක් ලබා ගැනීමේ අවස්ථාවක් උදාවීමක් විය.මවුන්ටන් පාපැදි තරගාවලියේ ප්‍රතිඵලඅවුරුදු 10 න් පහළ බාලක1. කේ. පී. අදීප උදන්ත (ජනාධිපති විද්‍යාලය - දෙබරවැව), ජේ. ඒ. පූර්ණ කවිඳු සම්පත් (දෙබරවැව ජාතික පාසල), 3. එන්. ජී. ගයාන් මධුෂංක (මද්දුමබණ්ඩාර විදුහල – හම්බන්තොට)අවුරුදු 10 න් පහළ බාලිකා1. ඒ. එම්. සිතාරි චාතුර්යා (ජනාධිපති විද්‍යාලය - දෙබරවැව), 2. එම්. ජී. එම්. දිල්මි ශෂිප්‍රභා (මහසෙන්පුර මධ්‍ය මහ විදුහල)අවුරුදු 13 න් පහළ බාලක1. කේශාන් ශාමික සේනාධීර (ට්‍රැෆඩ් පාසල – නුවරඑළිය), 2. යූ. ආර්. රසිදු ගිම්හාන (දෙබරවැව ජාතික පාසල), 3. ඒ. ජී. ශක්ති ආධිත්‍යයඅවුරුදු 13 න් පහළ බාලිකා1. ජේ. ඒ. නදීකා දිල්රුක්ෂි (රන්මිහිතැන්න කනිටු විදුහල), 2. එල්. පී. ඉමල්ෂා රෝෂිණි (හුංගම විජයබා ජාතික පාසල), 3. කේ. එච්. නත්මි මේඝවර්ණ (දෙබරවැව ජාතික පාසල)අවුරුදු 16 න් පහළ බාලක1. ජේ. ඒ. සුපුන් තාරක (රන්මිහිතැන්න කනිටු විදුහල), 2. විශ්ව මාධව ගමගේ (දෙබරවැව ජාතික පාසල), 3. කසුන් ෂෙහාන් සේනාධීර (ගාමිණි ජාතික පාසල)අවුරුදු 16 න් පහළ බාලිකා1. ඩබ්ලිව්. පී. ඉෂානි චතුරිකා (දෙබරවැව ජාතික පාසල), 2. ඩබ්ලිව්. පී. උෂානි චතුරිකා (දෙබරවැව ජාතික පාසල), 3. ඒ. එම්. වීණා මධුරංගි (දෙබරවැව ජාතික පාසල)අවුරුදු 19න් පහළ බාලක1. එම්. නිදුෂ් නිරන්ත ප්‍රනාන්දු (සාන්ත සෙබස්ටියන් විදුහල කටුනේරිය), 2. එච්. එල්. සචින් දුලංජන (ජී. ද. එස්. කුලරත්න මහ විදුහල ගාල්ල), 3. රුවන් තිළිණ සේනාධීර (ගාමිණී ජාතික පාසල හම්බන්තොට)අවුරුදු 19න් පහළ බාලිකා1. ඩබ්ලිව්. පී. ඒ. පවිත්‍රා ප්‍රබෝධනී (දෙබරවැව ජාතික පාසල), 2. එල්. ජී. පවිත්‍රා සංදීපනි (දෙබරවැව ජාතික පාසල), 3. ජේ. ඒ. දිලිනි චතුරිකා (රන්මිහිතැන්න කනිටුවිදුහල)විවෘත කාන්තා1. සුදාරිකා පි‍්‍රයදර්ශනි (ශ්‍රී ලංකා ගුවන් හමුදාව), 2. ඩබ්ලිව්. පී. එරංගා රෂිලා දුලක්ෂි (සුහද ක්‍රීඩා සමාජය), 3. ඊ. ඒ. නිලූකා ශ්‍යාමලි (දෙහිවල – ගල්කිස්ස ක්‍රීඩා සමාජය)විවෘත පිරිමි1. අමල් සුරංග (ගුවන් හමුදාව), 2. ඒ. ජී. එල්. සංජීව (යුද හමුදාව), 3. අමල් සුසන්ත (කිරිමැටිය).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201282</link>
    <topic>ඉන්දියාව නැවතත් පරාජයේ අබියස</topic>
    <author>ඇඩිලේඩ් (ඒ. එෆ්. පී.)</author>
    <content>පිතිකරු පෙලේ යළි කඩා වැටීමකින් පසුව ඇඩිලේඩ් හි ඔස්ට්‍රේලියාවට එරෙහිව පැවැත්වෙන සිවුවැනි ටෙස්ට් තරගයේ ඊයේ සිව්වැනි දිනය අවසන් වන විට ඉන්දියාව තරගයේ පරාජය හා තරගමාලාවේ 4 – 0 ක පරාජයක් කරා යමින් සිටියේය.ලකුණු 500 ක ජයග්‍රාහී ඉලක්කයක් හඹා යමින් සිටින ඉන්දියා පිල ඔවුන්ගේ මේ අසාර්ථක සංචාරයේ ප්‍රථම වතාවට ටෙස්ට් තරගයක් පස්වැනි දිනය දක්වා ගෙනැවිත් තිබිණි. එහෙත් ඔවුන් එය කළේ සචින් ටෙන්ඩුල්කාර් ද ඇතුªළුව ප්‍රධාන පිතිකරුවන් හය දෙනෙකුම අහිමි කර ගෙනය.වී. වී. එස්. ලක්ෂ්මන් හා පළමු ඉනිමේ ශතකලාභී විරාට් කෝලි ඔස්ට්‍රේලියාවේ ඉදිරි ගමන මිනිත්තු 90 කට පමණ පමා කළද ඊයේ තරගය අවසන් වීමට තවත් ඕවර 2 ක් ඉතිරිව තිබියදී ලක්ෂ්මන් (35) දැවී ගියේය. දිනයේ අවසන් ඕවරයට පෙර ඕවරයේදී කෝලි (22) දැවී ගියේය. සිවුවැනි දින තරගය නතර කරන විට ඉන්දියාව ලකුණු 166 කට කඩුලු 6 ක් දැවී ඔස්ට්‍රේලියාවට වඩා ලකුණු 333 කින් පසුපසින් සිටියේය. නේදන් ලියොන් ඕවර 19 ක් ඇතුළත ලකුණු 57 කට කඩුලු 3 ක් ලබා ගෙන සිටියේය.ඊයේ දිවා ආහාරයෙන් මද වේලාවකට පසුව ඔස්ට්‍රේලියාව කඩුලු 5 කට ලකුණු 167 ක් වාර්තා කොට ඔවුන්ගේ දෙවැනි ඉනිම නතර කළේය. අනතුරුව ගෞතම් ගම්භීර් ලකුණු 13 කටද විරේන්ද්‍ර සෙවාග් හතරේ පහර 12 ක් සමග පන්දු 53 කින් ලකුණු 62 ක් ලබා ගෙනද රාහුල් ඩ්‍රාවිඩ් ලකුණු 25 කටද ටෙන්ඩුල්කාර් ලකුණු 13 කටද දැවී ගියහ.ඔස්ට්‍රේලියාව සිය දෙවැනි ඉනිම නතර කරන විට රිකී පොන්ටිං නොදැවී ලකුණු 60 ක් රැස් කර ගෙන සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201283</link>
    <topic>එංගලන්තය ලයන්ස්පළමු තරගයෙන් ජයගනී</topic>
    <author/>
    <content>ශ්‍රී ලංකා ‘ඒ’ හා එංගලන්ත ලයන්ස් පිල අතර පැවැත්වෙන එක්දින තරගාවලියේදී පළමු තරගයෙන් එංගලන්ත ලයන්ස් පිලට ලකුණු 68 ක ජයක් හිමිවිය.රංගිරි දඹුලු ක්‍රීඩාංගණයේ පැවැති මේ තරගයේදී එංගලන්ත ලයන්ස් පිල කඩුලු 5 ක් දැවී ලකුණු 335 ක් ලැබූ අතර ශ්‍රී ලංකා ඒ පිල සියලුදෙනා දැවී ලකුණු 267 ක් ලබා ගත්තේය.එංගලන්ත ලයන්ස් පිල වෙනුවෙන් පිත්තෙන් දස්කම් දැක්වු ජෝස් බට්ලර් නොදැවී ලකුණු 102 ක් ලබා කැපී පෙනෙන පිතිකරු බවට පත්විය.එම ලකුණු 102 පන්දු 56 කදී හතරේ පහර 13 ක් හා හයේ පහර 5 ක් සමඟ ලබා ගත්තේය. එයට අමතරව නායක ඇලෙක්ස් හේල්ස් ලකුණු 94 ක්ද ක්‍රෙග් කොයිස්වෙටර් ලකුණු 53 ක්ද ලබාගත්හ.ශ්‍රී ලංකා ‘ඒ’ පිලේ ආරම්භක වේග පන්දු යැවූ තිලාන් තුෂාර ලකුණු 72 කට කඩුලු 3 ක් බිඳහෙලීය.පිළිතුර ඉනිම හඹාගිය ශ්‍රී ලංකා පිලේ සාර්ථක පිතිකරු වුයේ නායක තිළිණි කණ්ඩම්බිය. ඔහු පන්දු 73 කදී හතරේ පහර 5 ක් සමඟ ලකුණු 54 ක් ලබා ගත්තේය.එංගලන්ත ලයන්ස් පිල කඩුලු 5 කට ලකුණු 335ඇලෙක්ස් හේල්ස් 94, ක්‍රෙග් ක්‍රෙයිස්වේටර් 53, ජෝස් බට්ලර් නොදැවී 102 (කෝසල කුලසේකර 59/1, තිලාන් තුෂාර 72/3, සිකුගේ ප්‍රසන්න 74/1)ශ්‍රී ලංකා ‘ඒ’ පිල සියලු දෙනා දැවී ලකුණු 267මලින්න වර්ණපුර 29, භානුක රාජපක්ෂ 44, තිළිණ කණ්ඩම්බි 54, කනිෂ්ක ඇල්විටිගල 32, සුරාජ් රන්දිව් 33, (ඩර්ස් බැජ් 60/2, බක් 39/4, පටෙල් 52/3).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201284</link>
    <topic>මොරටු විදුහලට කඩුලු 7ක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් කෝට්ටේ සාන්ත තෝමස් විදුහලත් අතර මොරටුවේදී පැවති අන්තර් පාඨශාලීය වයස අවුරුදු 19 න් පහළ ක්‍රිකට් තරගයෙන් මොරටු විදුහලට කඩුළු 7 ක ජයක් හිමි විය.පළමුවෙන් පන්දුවට මුහුණදුන් ශාන්ත තෝමස් විදුහල ලකුණු 172 කට දැවී ගිය අතර පිළිවෙලින් මලිදු රුක්ෂාන් සහ ජූඩ් කරුණාරත්න ලකුණු 66 ක් සහ 56 ක් වාර්තා කළහ. මොරටු විදුහලේ නායක සංඛ රමේෂ් ලකුණු 72 කට කඩුළු 6 ක් බිඳ හෙලීමට සමත් විය.පිළිතුරු ඉනිම ක්‍රීඩා කළ මොරටු විදුහල ලකුණු 224 ක් ලබා ගත් අතර සනේෂ් චාමික ලකුණු 69 ක්ද සංඛ රමේෂ් ලකුණු 46 ක්ද ලබාගත්හ. දෙවැනි ඉනිමේදී සාන්ත තෝමස් විදුහල ලකුණු 92 කට දැවී ගිය අතර සංඛ රමේෂ් ලකුණු 20 කට කඩුළු 6 ක් ලබාගනිමින් මුළු තරගයේදී ලකුණු 92 කට කඩුළු 12 ක් බිඳ හෙලීමට සමත් විය. ජයග්‍රහණය සදහා අවශ්‍ය ලකුණු ප්‍රමාණය කඩුළු 3 ක් පමණක්දැවී වාර්තා කිරීමට මොරටු විදුහල සමත් විය.ශාන්ත තෝමස් කෝට්ටේ : 172 – මලිඳු රුක්ෂාන් 66, ජූඩ් කරුණාරත්න 56, දසුන් සිල්වා 28 (සංඛ රමේෂ් 6 / 72, සුලක්ෂණ ප්‍රනාන්දු 2 / 24, තාරුක ප්‍රනාන්දු 2 / 25) සහ 92 - යොහාන් කුලතුංග 25, මලිඳු රුක්ෂාන්25, ජූඩ් කරුණාරත්න 20 (සංඛ රමේෂ් 6 / 20, හර්ෂ ප්‍රනාන්දු 4 / 30)මොරටු විදුහල 224 සනේෂ් චාමික 69, සංඛ රමේෂ් 46, ජනිඳු නිමේෂ් 28, තිලාන් කවිෂ්ක 28 (සොහාන් සෙව්මින 2 / 51, ඩැරල් ඊබට් 3 / 48 දසුන් සිල්වා 4 / 41) සහ 41 / 3.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201285</link>
    <topic>වේල්ස් කුමර - සා. අන්තෝනිජය පැරදුමක් නෑ</topic>
    <author>ඩිල්වින් මෙන්දිස් මොරටුව ක්‍රීඩා</author>
    <content>මොරටුව වේල්ස් කුමර විදුහලත් මහනුවර ශාන්ත අන්තෝනි විදුහලත් අතර මොරටුවේදී පැවති අන්තර් පාඨශාලීය වයස අවුරුදු 19 න් පහළ ක්‍රිකට් තරගය ජය පරාජයෙන් තොරව කෙළවර විය.පළමුවෙන් පන්දුවට මුහුණ දුන් ශාන්ත අන්තෝනි විදුහල කඩුළු 9 කට ලකුණු 276 ක් ලබා තිබියදී පන්දුවට පහරදීමේ අවස්ථාව වේල්ස් කුමාර විදුහලට ලබා දුනි. ශාන්ත අන්තෝනි පිල වෙනුවෙන් මනෝජ් සරත්චන්ද්‍ර හතරේ පහරවල් 12 ක් සහ හයේ පහරවල් 4 ක් සමග ලකුණු 119 ක් රැස් කිරීමට සමත් විය.ෂනුක දුලාජ් සහ නිමේෂ් කුමාර පිළිවෙළින් ලකුණු 91 කට කඩුළු 4 ක්ද ලකුණු 93 කට කඩුළු 4 ක්ද බිඳ හෙළීමට සමත් විය.පිළිතුරු ඉනිම ක්‍රීඩා කළ වේල්ස් කුමාර විදුහල ලකුණු 150 කට දැවී ගිය අතර කුසල් මෙන්ඩිස් ලකුණු 79 ක් වාර්තා කළේය. නායක යු. කේ. බී. රණරාජා ලකුණු 22 කට කඩුළු 5 ක් බිඳ හෙළීය. දෙවැනි ඉනිමේදී තරමක් හොඳින් ක්‍රීඩා කළ වේල්ස් කුමර විදුහල ලකුණු 210 ක් රැස් කිරීමට සමත් වූ අතර එහිදී කුසල් මෙන්ඩිස් හතරේ පහරවල් 22 ක් සමග ලකුණු 112 ක් වාර්තා කළේය. සාරංග රාජගුරු ලකුණු 59 කට කඩුළු 6 ක් දවාලීමට සමත් විය. දෙවැනි ඉනිමේදී තරගය නතර කරන විට ශාන්ත අන්තෝනි පිල කඩුළු 3 කට ලකුණු 56 ක් ලබා තිබුණි.ශාන්ත අන්තෝනි 276 / 9 මනෝජ් සරත්චන්ද්‍ර 119 සාරංග රාජගුරු 34 රුමේෂ් මෙක්වින් නොදැවී 34 (ෂානුක දුලාජ 4 / 91 නිමේෂ් කුමාර 4 / 93) සහ 56 / 3වේල්ස් කුමාර 150 කුසල් මෙන්ඩිස් 79, හෂාන් ප්‍රනාන්දු 25, (යු. කේ. බි. රණරාජා 5 / 22, නිමේෂ් මුණසිංහ 3 / 41) සහ 210 කුසල් මෙන්ඩිස් 112, සුචිර ප්‍රනාන්දු 28, ෂනුක දුලාජ් 27, ක්‍රිෂේන් අපෝන්සු 20 (සාරංග රාජගුරු 6 / 59, රොෂේන් චෙක්වින් 2 / 15).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201286</link>
    <topic>නාවික-යුද පාපන්දු ගැටුම අද</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ශ්‍රී ලංකා නාවික හා ශ්‍රී ලංකා යුද හමුදාව අතර තරගය අද කොළඹ සිටිලීග් පිටියේදී පැවැත්වේ.මේ සති අන්තයේ පැවැත්වෙන තරගවලට අමතරව චැම්පියන් ලීග් පානන්දු තරගාවලියේ සෑම කණ්ඩායමකටම තවත් තරග 4 බැගින් ඉතිරිව ඇත. මේ තත්ත්වය මත ප්‍රධානතම පාපන්දු තරගාවලියේ උණුසුම ක්‍රමයෙන් වැඩිවෙමින් පවතී.දැනට රත්නම් ක්‍රීඩා සමාජය ලකුණු 38ක් ලබා ඉදිරියෙන්ම සිටින අතර යුද හමුදාව ලකුණු 33ක්, නාවික හමුදාව ලකුණු 28ක් හා රිනවුන් ලකුණු 27ක් ලබා ඇත. නාවික – යුද තරගයෙන් නාවික හමුදාව ජයගත හොත් තවදුරටත් ඉදිරියට පැමිණීමේ බලාපොරොත්තු ඇති කර ගැනීමේ හැකියාව ලැබෙනු ඇත. එසේම යුද හමුදාව වැඩි වාසි අත්කරගෙන තරගය නිමා කළහොත් පළමු ස්ථානයේ සිටින රත්නම් පිලට ඉදිරියේදී අභියෝගයක් එල්ල කිරීමේ ඉගි පළකිරීමේ අවස්ථාව උදාකර ගනී.හෙට පැවැත්වෙන රත්නම් - පොලිස් අතර තරගය මේ සති අන්තයේ වැඩි දෙනකුගේ අවධානය දිනා ගැනීම නිසැකය. පොලිස් ක්‍රීඩාංගණයේදී මේ තරගය පැවැත්වෙන හෙයින් රත්නම් ක්‍රීඩා සමාජයට පීඩනය වැඩි වේ.අද පැවැත්වෙන සෝන්ඩර්ස් ගුවන් හමුදාව අතර තරගයේදී සෝන්ඩර්ස් පිල ජය වාර්තා කිරීමට සමත් වුවහොත් ගුවන් හමුදාව පසුකොට ලකුණු සටහනේ ඉදිරියට පැමිණීමට සෝන්ඩර්ස් පිලට හැකිවනු ඇත. දැනට ගුවන් හමුදාව ලකුණු 23ක් ලබා හයවැනි ස්ථානයේත්, සෝන්ඩර්ස් ලකුණු 20ක් ලබා 8 වැනි ස්ථානයේත් පසුවේ.මේ සති අන්තයේ පැවැත්වෙන තරගඅදසෝන්ඩර්ස් - ගුවන් හමුදාව කැලණියේදී,නාවික – යුද සිටිලීග් පිටියේදීහෙටපොලිස් - රත්නම් පොලිස් පිටියේදී,නිව්යංග්ස් - රිනවුන් වෙන්නප්පුවේදී,සිවිල් ආරක්‍ෂක – බ්ලූස්ටාර් කැලණියේදී,ජාවාලේන් - දොන් බොස්කෝ සිටිලීග් පිටියේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201287</link>
    <topic>පානදුර අගමැති බාලිකා නිවාසාන්තර ක්‍රීඩා 31දා</topic>
    <author>එච්.එල්. සුනිල් ශාන්ත කළුතර ඩේලි නිවුස්</author>
    <content>පානදුර අගමැති බාලිකා මහා විද්‍යාලයේ වාර්ෂික නිවාසාන්තර මළල ක්‍රීඩා උළෙල හා ජය සංකේත ප්‍රදානය ජනවාරි 31 වැනි දින ප.ව. 1.00 ට පානදුර මහජන ක්‍රීඩාංගණයේදී පැවැත්වේ.මෙම අවස්ථාවට ප්‍රධාන අමුත්තන් වශයෙන් සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ, බස්නාහිර පළාත් සෞඛ්‍ය හා ළමාරක්ෂක කාන්තා හා සුභ සාධක කටයුතු පිළිබඳ ඇමැති ජගත් අංගගේ යන මහත්වරු සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201288</link>
    <topic>අනුරපුර විස්සයි 20 ක්‍රිකට්අවසාන තරග පෙබරවාරි 28 දා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය මගින් සංවිධානය කර පවත්වනු ලබන ඕවර් විස්සයි 20 ක්‍රිකට් තරගාවලියේ අනුරාධපුර දිස්ත්‍රික්කයේ අවසන් මහා තරගාවලිය පෙබරවාරි මස 28 වැනි දින පෙ.ව. 8.00 ට ප්‍රගති හා සිරි මෙවන් ක්‍රීඩාංගණවලදී පැවැත් වේ.අනුරාධපුර දිස්ත්‍රික් ඕවර් විස්සයි 20 ක්‍රිකට් තරගාවලිය සඳහා බටහිර අනුරාධපුර කලාවැව නැගෙනහිර අනුරාධපුරය, මිහින්තලය, හොරොව්පතාන, මැදවච්චිය, කැකිරාව නැගෙනහිර අනුරාධපුර මැතිවරණ කොට්ඨාස නියෝජනය කරමින් කණ්ඩායම් 38 ක් සහභාගි වූ අතර අවසන් මහා තරගයට පිවිසීම සඳහා මැතිවරණ කොට්ඨාස 07 නියෝජනය කරමින් කණ්ඩායම් 14 ක් තරග වදිනු ඇත.මෙම තරගමාලාවේ ජය සංකේත ප්‍රදාන උළෙල අනුරාධපුර දිස්ත්‍රික් සම්මේලනයේ සභාපති එම්. ඒ. නිශාන්ත මහතාගේ ආරාධනයෙන් අනුරාධපුර දිස්ත්‍රික් පාර්ලිමේන්තු මන්ත්‍රී, යෞවන කටයුතු හා නිපුනතා සංවර්ධන නියෝජ්‍ය අමාත්‍ය දුමින්ද දිසානායක, ශ්‍රී ලංකා සැහැල්ලු පන්දු ක්‍රිකට් සම්මේලනයේ උප සභාපති එච්. ඩී. එල්. ඉන්ද්‍රජිත් හා ප්‍රධාන ක්‍රිකට් විධායක ආර්. කුමාරනායක යන මහත්වරුන්ගේ ප්‍රධානත්වයෙන් ප.ව. 6.00 ට පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=s1201289</link>
    <topic>රාජ්‍ය සේවා පාපන්දුඅවසාන තරගය 30දා</topic>
    <author>එන්. පී. රාජදොරේ රත්නපුර විශේෂ</author>
    <content>සමස්ත ලංකා රාජ්‍ය සේවා 2011 පාපන්දු තරගාවලියේ අවසන් මහ තරඟය ලබන 30 දා පස්වරු 3.00 ට රත්නපුර ප්‍රසිද්ධ ක්‍රීඩාංගණයේදී පැවැත්වේ. සමස්ත ලංකා රාජ්‍ය සේවා පාපන්දු සංගමය මගින් මෙම පාපන්දු තරඟාවලිය සංවිධානය කරනු ලබන අතර මීට පෙර වර්ෂවලදී පවත්වන ලද මෙම තරගාවලිවලදී රත්නපුර සහ කොළඹ මහ නගර සභා කණ්ඩායම් දෙකම ශූරතා දිනාගෙන ඇත.මෙම අවසන් මහ තරගය සඳහා රත්නපුර මහ නගර සභා කණ්ඩායම, කුරුණෑගල සහ නුවර මහ නගර සභා කණ්ඩායම් පරදවමින්ද කොළඹ මහ නගර සභා කණ්ඩායම, ගාල්ල මහ නගර සභා කණ්ඩායම සහ රාජ්‍ය මුද්‍රණ දෙපාර්තමේන්තු කණ්ඩායම පරදවමින්ද සුදුසුකම් ලබා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>28</day>
    </date>
    <link>http://www.dinamina.lk/2012/01/28/_art.asp?fn=f1201281</link>
    <topic>දැයට කිරුළ අනුරාධපුරයට කිරුළක්මයි</topic>
    <author>සාකච්ඡා කළේ චූල බණ්ඩාර කුලසේකර ඡායාරූප කිත්සිරි වනසිංහ</author>
    <content>මෙවර අනුරාධපුරයේදී පැවැත්වෙන දැයට කිරුළ ජාතික සංවර්ධන ප්‍රදර්ශනය සහ 64 වැනි නිදහස් දිනය පිළිබඳ අනුරාධපුර මහ දිසාපති මහින්ද සෙනෙවිරත්න මහතා සමඟ කළ සාකච්ඡාවකි.* අනුරාධපුර ඔයාමඩුව පැවැත්වෙන දැයට කිරුළ ජාතික සංවර්ධනය ප්‍රදර්ශනයේ මේ වන විට තත්ත්වය කෙබඳුදැයි පැහැදිලි කිරීමක් කරන්න හැකි ද?ප්‍රදර්ශනය පැවැත්වීමට අවශ්‍ය සියලු කටයුතු සූදානම්. මේ වන විට දැයට කිරුළ භූමියේ වැඩ කටයුතු සම්පූර්ණයෙන් අවසන් වෙමින් පවතිනවා. මාර්ගවල අවසන් කිරීම්ද මේ දිනවල සිදු වෙනවා. දැයට කිරුළ ආරම්භ වන දිනයේදී අවශ්‍ය පහසුකම් සියල්ල සූදානම්. මේ සඳහා ජනාධිපතිතුමාගේ මඟ පෙන්වීම මත දේශපාලන අධිකාරියේ දායකත්වය අපට ලොකු ශක්තියක් ආශිර්වාදයක් වෙලා තියෙනවා. මේ අවස්ථාව දැක බලා ගන්න එන්න කියලා මම සමස්ත ලක්වැසි සැමගෙන් ඉල්ලා සිටිනවා. ලංකාවේ ඕනෑම ප්‍රදේශයක කෙනෙකුට දැයට කිරුළ භූමියට පැමිණ ආපසු යෑමට අවශ්‍ය දුම්රිය හා බස් ප්‍රවාහන සේවා යොදවා තිබෙනවා.* දැයට කිරුළට සමගාමිව ජාතික නිදහස් දිනයද අනුරාධපුරයේදී පැවැත්වෙනවා. ඒ සඳහා ඔබ තුමාගේ මැදිහත්වීම කෙබඳුද?දැයට කිරුළ ප්‍රදර්ශනය මෙන්ම නිදහස් දිනයට අවශ්‍ය උත්සවයේ වැඩ කටයුතු සියල්ල සූදානම්. අනුරාධපුරයේදී නිදහස් උත්සවයක් පැවැත්වෙන්නේ 1980 දීයි. එදා ගුවන් හමුදා කඳවුරේ පැවැති නිදහස් උත්සවය මෙවර ශ්‍රී සම්බුද්ධ ජයන්ති මාවතේදී නිදහස්ව ජනතාව සමඟ එක්ව ජනාධිපතිතුමා පවත්වනවා. හමුදා පොලිස් උත්තමාචාර මෙන්ම රජරටට අනන්‍ය වූ විවිධ සංස්කෘතික නිර්මාණයන්ගෙන් සමන්විත ව මේ උත්සවය පැවැත්වීම සුවිශේෂියි.මේ නිදහස සුවිශේෂියි ඒ සඳහා හේතුවක් තියෙනවා. එදා අපේ සමාජය ගොඩනැඟී තිබුණේ වැවයි දාගැබයි සංකල්පය මතයි. එදා ඔවුන් සතුව සතුට තිබුණා. ඒකට හේතුව වූයේ සමාජය තුළ පැවැති සාමයයි. සතුට හා සාමය කියන වචනය අපේ ජන සමාජයෙන් ඈත් වූ කාලයක් තිබුණා.නමුත් ඒ තත්ත්වය මහින්ද රාජපක්ෂ නැමැති ශ්‍රී ලාංකීය ජනනායකයා ඉවත් කර නැවත ශ්‍රී ලංකාවේ සාමය හා සතුට ළඟා කර දුන්නා.අවුරුදු ගණනකට පසු අනුරාධපුරයේ පවත්වන්නේ නිදහස් උත්සවයම පමණක් නොවෙයි. නිදහස් වූ රටේ නිදහසේ නිදහස් උත්සවයයි. ඒ යුතුකම වෙනුවෙන් අවුරුදු ගණනාවකින් විය යුතු දැවැන්ත සංවර්ධනයක් අනුරාධපුරයේ සිදු වෙනවා. දැයට කිරුළ තුළින් පෙර රජ සමයේ අනුරාධපුරයේ තිබූ අතීත ශ්‍රී විභූතිය නැවත ගොඩනැඟීමක් සිදු වෙනවා. ශ්‍රී ලංකාවේ මුල්ම රාජධානිය අනුරාධපුරයයි. මහ දිසාපතිවරයා වශයෙන් අද මම විශාල තෘප්තියක් ලබනවා, අනුරාධපුරයේ සිදුවන සංවර්ධන දැකීමෙන්. ජනතාව ලබන සතුට වගේම අපිත් රාජ්‍ය නිලධාරින් වශයෙන් විශාල සතුටක් ලබනවා.මට මේ සඳහා රාජ්‍ය නිලධාරින් ලබා දෙන සහය පැසසිය යුතුයි.දැයට කිරුළ සමඟ සංස්කෘතික ප්‍රබෝධය සාහිත්‍ය කලාවේ පිබිදීම, ආර්ථික සශ්‍රීකත්වය, දේශපාලන හා පරිපාලනය ශක්තිමත්ව ස්ථාපිත වීම, සමාජ සංස්ථාව ගුණාත්මක බවෙන් පරිපූර්ණ වීම යන කරුණු අනුරාධපුරයේ ස්ථාපිත වෙනවා. මේ තුළයි අතීත ශ්‍රී විභූතිය අපට ලැබෙන්නේ.* දැයට කිරුළ කියන්නේ ප්‍රදර්ශනයක් පමණක් බවට ඇතැමුන් පෙන්වා දීමට උත්සාහ කරනවා. දැයට කිරුළේ දිස්ත්‍රික් ප්‍රධානියා වශයෙන් මේ ගැන ඔබගේ අදහස කුමක් ද?දැයට කිරුළ කියන්නේ එක් පැත්තකින් මානුෂික මෙහෙයුමක්. තවත් පැත්තකින් ජනතාවගේ සියලු යටිතල පහසුකම් ලබා දීමක්. ප්‍රදර්ශන භූමිය තියෙන්නේ අනුරාධපුර ඔයාමඩුවේ. නමුත් මේ කටයුතු සිදුවන්නේ දිස්ත්‍රික්කය පුරා. එය අවබෝධ කර ගත යුතුයි.අද වන අනුරාධපුරයේ සංවර්ධන සඳහා රුපියල් මිලියන විසි එක් දහසක්(21000) වෙන් කර තිබෙනවා. සෞඛ්‍ය ක්‍ෂෙත්‍රයේ සිදුවන සංවර්ධනය අති දැවැන්තයි. ජන ජීවිතයට අවශ්‍ය සියලු සෞඛ්‍ය පහසුකම් ලැබෙනවා. උදාහරණ කිහිපයක් පමණක් ලබා දෙනවා නම් ග්‍රාමීය මාතෘ සායන ස්ථාන ස්ථාපනය සඳහා පමණක් මිලියන එකසිය අනූ එකක් (191) වෙන් කර තිබෙනවා. ජීව වෛද්‍ය උපකරණ සඳහා මිලියන අනූපහක් (95) දේශීය වෛද්‍ය ක්‍රමයට ප්‍රජා සෞඛ්‍ය කටයුතු සඳහා මිලියන හැත්තෑවක් මේ ආදි වශයෙන් විශාල උදාහරණ සංඛ්‍යාවක් පෙන්වා දිය හැකියි. අධ්‍යාපනය එහෙමම තමයි. එය පරීක්ෂා කිරීමෙන් බලාගත හැකියි. පාසල් පරිගණක ඒකක සහ විද්‍යාගාර ආදි පහසුකම් නැංවීම සඳහා රුපියල් මිලියන දාහක් (1000) වෙන්කර තිබෙනවා.රජරට විශ්වවිද්‍යාලය සඳහා රුපියල් මිලියන හාරසියක් (400) වෙන් කර තිබෙනවා. ස්ථීර නිවසක් නැති අයට නිවසක්, සියලු දෙනාට ගමන් කළ හැකි කිසිදා නොවූ කිසිදා නොදුටු මාර්ග පද්ධතියක් ආදිය උරුම කර දී තිබෙනවා. ලක්ෂ පහ දක්වා නිවාස ණය ලබා දෙනවා. මේවා අධ්‍යනය කර කතා කළ යුතුයි. දැයට කිරුළ කල් ගියා කියලා කොතරම් කට කතා යැවුවාද? එහෙම පිරිස් අපේ සමාජයේ ඉන්නවා. ජන විඥානය අඩු අය එවැනි වගකීමක් නැති වැඩ කරනවා.මෙවැනි දැවැන්ත සංවර්ධනය තුළින් සිදුවන්නේ මේ ජනතාවගේ දරිද්‍රතාව නැති වීමයි. සමස්ත සමාජ දර්ශකයන්ගේ අගය ඉහළ වර්ධනයක් පෙන්නුම් කරනවා. මේ වැඩ පිළිවෙළ නිසා සමස්ත පළාත් දළ දේශීය ඒක පුද්ගල ආදායම ඉහළ යනවා. ඒක ගැන සෑම දෙනාම සතුටු විය යුතුයි. මෙවැනි අවස්ථාවක් ලැබීම ගැනයි කතා කළ යුත්තේ. ඒ සඳහා අපෙන් මොනවාද වෙන්න ඕනෑ කියලයි සොයා බැලිය යුත්තේ.දැයට කිරුළ සමඟ සැමට විදුලිය ලැබෙනවා. ජලය, විදුලිය, මාර්ග යන අංශ ශක්තිමත් නම් ඒ ජනතාව ශක්තිමත් වෙනවා. වාරි පද්ධතිය ශක්තිමත් නම් මෙවැනි ප්‍රදේශයක ජනතාවට තවත් අවශ්‍ය දෙයක් නෑ. මේ ප්‍රදේශයේ ජනතාව අනුන් මත යැපෙන්න බලාපොරොත්තු වන ජනතාවක් නෙවෙයි. ඔවුන්ට අවශ්‍ය වන්නේ යටිතල පහසුකම්. නමුත් රජය ජනතාව වෙනුවෙන් යටිතල පහසුකම්වලට අමතරව ඔවුන්ගේ සුඛ විහරණය සඳහා විශාල මුදලක් ලබා දී තිබෙනවා.මේ සංවර්ධනයට අමතරව අනුරාධපුර දිස්ත්‍රික්කයේ සෑම ග්‍රාම නිලධාරි වසමකටම රුපියල් මිලියන දෙකක් (2) ගමේ මූලික අවශ්‍යතා සපුරා ගැනීමට මුදල් වෙන්කර තිබෙනවා. ප්‍රවාහන, තැපැල්, ප්‍රාදේශීය ලේකම් කාර්යාල පහසුකම්, පුරාවිද්‍යා ස්ථාන සංරක්ෂණය උපතින් අඩු පහසුකම් භුක්ති විඳින ශ්‍රව්‍ය දෘෂ්‍ය පහසුකම් වැඩි දියුණු කිරීම ආදි විශාල වැඩකොටසක් මේ හරහා කෙරෙනවා. මේ දිස්ත්‍රික්කය කෘෂිකාර්මික දිස්ත්‍රික්කයක්.ඒ අනුව දිවි නැඟුම, කෘෂි සංවර්ධනය, ගොවි ජනතාව නඟා සිටුවීම, කිරි ගම්මාන ඇති කිරීම, ජලාශ මත්ස්‍ය සම්පත වැඩි කිරීම, කජු වගාව ව්‍යාප්ත කිරීම ආදි කෘෂි කාර්මික දියුණුවක් ඇති කරනවා. දැයට කිරුළ අනුරාධපුරයට කිරුළක්ම තමයි.ගොවි ජනතාවගේ නිෂ්පාදනය සඳහා ආර්ථික වටිනාකම ඇති කිරීම සඳහා වෙළෙඳ පොළ සූදානම වෙනුවෙන් වටිනාම දේ සිදු වෙනවා. ඔයාමඩුවේ වර්ග අඩි එක් ලක්ෂ විසි පන්දහසක (125000) අති දැවැන්ත වී ගබඩාවක් ඉදි කරනවා. මේක අනුරාධපුරයේ ගොවි ජනතාව ලැබූ ජයග්‍රහණයක්. මේ සියලු කරුණු කාරණා පිටුපස ජනාධිපතිතුමාගේ උපදෙස් මත බැසිල් රාජපක්ෂ, එස්.එම්.චන්ද්‍රසේන , තිස්ස කරල්ලියද්ද , බර්ටි ප්‍රේමලාල් දිසානායක , ඩබ්ලිව්. බී.ඒකනායක, නාමල් රාජපක්ෂ යන මැති ඇමැතිවරුන්ගේ දායකත්වය මිල කළ නොහැකියි. දැයට කිරුළ කමිටු සභාපති රංජිත් සියඹලාපිටිය ඇමැතිතුමාගේ මෙහෙය වෙනුවෙන් රජරට අපි ස්තූති කළ යුතුමයි.එමෙන්ම ජනාධිපති ලේකම් ලලිත් වීරතුංග මුදල් අමාත්‍යාංශයේ ලේකම් පී.බී. ජයසුන්දර, අගමැති ලේකම් සිරිසේන අමරසේකර යන නිලධාරින් දිනපතා මා සමඟ දැයට කිරුළේ ප්‍රගතිය කතා කළාම මේ දිහා බලපුහාම මට හිතෙන්නේ අනුරාධපුරය ජනතාවගේ කේන්දරේ ඉදිරිය බොහොම සුබ බවයි.මේ රටේ වාසනාවට බිහි වූ රාජ්‍ය නායකයකු ලෙසයි මම මහින්ද රාජපක්ෂ ජනපතිතුමන් දකින්නේ. එය දේශපාලන දෘෂ්ඨියක් නොවෙයි. ප්ලේටෝ නැමැති මහා දාර්ශනිකයා සඳහන් කර තිබෙනවා පාලකයා දාර්ශනිකයකු විය යුතුයි. දාර්ශනිකයා පාලකයකු විය යුතුයි කියා. ඒ කියමන මහින්ද රාජපක්ෂ චරිතයට හොඳට ගැළපෙනවා.* සියලු අංශ පිළිබඳ ඔබ කතා කළා. රජරට කියන්නේ කලාවේ තෝතැන්නක්. ඒ වෙනුවෙන් දැයට කිරුළ හරහා කිසිවක් සිදු වන්නේ නැතිද?කලාව වෙනුවෙන් විශාල වැඩ කොටසක් සිදු වෙනවා. රුපියල් මිලියන දෙදහසක (2000) වියදමින් රංග ශාලාවක් ඉදි වෙනවා. ඒ සඳහා දැනට රුපියල් මිලියන හාරසියයක් (400) වෙන් කර තිබෙනවා. දැයට කිරුළ සමඟ අනුරාධපුරයටත් නෙළුම් පොකුණක් ඉදි වෙනවා. මේ වගේ කතා කරන්න නොහැකි තවත් ගොඩාක් දේ තිබෙනවා. මහජන ක්‍රීඩාංගණය අංග සම්පූර්ණ වෙනවා. වෘත්තිය පුහුණුව දියුණු කරනවා. වනජීවීන් හා වන සංරක්ෂණය ඇති කරනවා. ජෛව විවිධත්වයන් ඒ සඳහා පියවර ගෙන තිබෙනවා.සෞන්දර්යාත්මක මිනිසකු බිහි කරන්නේ සොබා දහමයි. සොබා දහමේ රිද්මය ඔවුන්ගේ හදවතේ රිද්මයට හොඳට ගැලපෙනවා. අතීතයෙන් අපට ඒ සදහා උදාහරණ පෙන්වනවා. මහා වැව්, දාගැබ් , ගොඩනැඟිලි විශ්මිත නිර්මාණ මේ හා බැඳුණු දේයි. ලීල් ගුණසේකරයන්ගේ අස්සන, පෙත්සම වැනි නිර්මාණ, මහින්ද දිසානායක , මහින්ද චන්ද්‍රසේකර, කරුණාරත්න දිවුල්ගනේ, ශාන්ති දිසානායක ආදි ගීත රචකයන්, ගායකයන් , ලේඛකයන් ජාතික තලය ජය ගත්තේ මේ පොළොවේ පය ගසමිනුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201303</link>
    <topic>ගංවතුරෙන් පීඩා විඳි පිලිපීනයට ශ්‍රී ලංකා රජයෙන් ඇ. ඩොලර් 50000ක්</topic>
    <author>මහින්ද අලුත්ගෙදර සහ රක්ෂණ ශි‍්‍රයන්ත</author>
    <content>ගංවතුර තර්ජනයෙන් ආපදාවට පත් පිලිපීන ජනතාවට සහන සැලසීම සඳහා ඇමෙරිකානු ඩොලර් 50000 ක (රුපියල් ලක්ෂ 55) මුදලක් පරිත්‍යාග කිරීමට ශ්‍රී ලංකා රජය තීරණය කර තිබේ.මේ ආධාර මුදල පිලිපීනයේ ශ්‍රී ලංකා තානාපති නාවලගේ බෙනට් කුරේ මහතා විසින් එරට විදේශ කටයුතු ඇමැති ඇල්බට් එෆ් ඩෙල් රොසාරියෝ මහතා වෙත බාරදුන් බව ශ්‍රී ලංකා විදේශ කටයුතු අමාත්‍යාංශය පවසයි.පසුගිය දෙසැම්බර් මාසයේ දී පිලිපීනයේ ඇතිවූ ගංවතුර තත්ත්වය හේතුවෙන් එරට සාමාන්‍ය වැසියන් 1080 දෙනෙකු පමණ මරණයට පත්වූ බවත් තවත් පුද්ගලයින් 338000 ක් පමණ විපතට පත්වූ බවත් වාර්තා විය. මේ අතර හානියට පත් නිවාස සංඛ්‍යාව 10000 ක් පමණ විය. ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි මෙම ආධාරය පිලිපීනයට පිරිනමා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201304</link>
    <topic>සෝමාවතී බෝ සමිඳු වටා රන් වැට ජනපති අතින් විවෘත වෙයි</topic>
    <author>ධනුෂ්ක ගොඩකුඹුර පොළොන්නරුව සිට</author>
    <content>ඓතිහාසික සෝමාවතී රජ මහා විහාරස්ථානයේ බෝ සමිඳුන් වටා අභිනවයෙන් ඉදිකෙරුණු රන් වැට ජනාධිපති මහින්ද රාජපක්ෂ මහතාගේ අතින් ඊයේ (29) විවෘත කෙරිණ.පූජනීය ස්ථානයක් වශයෙන් බෞද්ධයන්ගේ ඉමහත් ගෞරවාදරයට පත් සෝමාවතී රජ මහා විහාරස්ථානය වෙත පැමිණි ජනාධිපතිවරයා මහත් හරසරින් පිළිගැනිණි.විහාරාධිපති සියම් මහා නිකායේ මල්වතු පාර්ශ්වයේ නියෝජ්‍ය ලේඛකාධිකාරී පහමුණේ ශ්‍රී සුමංගල හිමියන් ප්‍රමුඛ මහා සංඝරත්නයේ ආශිර්වාද ලබා ගත් ජනාධිපතිතුමා ඵෙතිහාසික සෝමාවතී චෛත්‍ය රාජයාණන් වහන්සේ වැඳ පුදා ගෙන ශ්‍රී දකුණු දළදා වහන්සේ උදෙසා රාජකීය මහා මුළුතැන් බුද්ධ පූජාව පූජා කළේය.අනතුරුව ජනාධිපතිවරයා මහා සංඝරත්නයේ පිරිත් සජ්ඣායනා මධ්‍යයේ බෝධීන් වහන්සේගේ රන් වැට නිරාවරණය කළේය.රන් වැට විවෘත කරමින් සමරු ඵලකය නිරාවරණය කළ ජනාධිපතිවරයා බෝධීන් වහන්සේ වැඳ පුදා ගෙන ආශීර්වාද ලබා ගත්තේය. රන් වැට ඉදිකිරීම සඳහා වැය කර ඇති මුදල රුපියල් ලක්ෂ තිහකි.සෝමාවතී විහාරස්ථානයේ සංඝාවාසය ද ජනාධිපතිවරයාගේ අතින් විවෘත කෙරිණි. ජනාධිපතිවරයා එවකට අගමැතිවරයාව සිටියදී 2004 වසරේ පොසොන් පෝ දින මේ සංඝාවාසය ඉදිකිරීම සඳහා මුල් ගල් තබා ඇත.මහා සංඝරත්නය පනස් නමක් විෂයයෙහි පවත්වන ලද දානමය පිංකමට ද ජනාධිපතිවරයා එක් විය. ප්‍රදේශවාසීන් හා සැදැහැවතුන් විශාල පිරිසක් ජනාධිපතිවරයා දැක බලා ගන්නට මඟ දෙපස රැස්ව සිටියහ.පසුගිය යුද සමයේ කොටි ත්‍රස්තවාදීන්ගේ තර්ජන මධ්‍යයේ ඉතා දුෂ්කර අඩියකට පත් ව තිබූ සෝමාවතී විහාරස්ථානය දැන් නව පිබිදීමක් ලබා ඇත.පොළොන්නරුව සිට විහාරස්ථානය දක්වා දිවෙන මාර්ගය දැන් ප්‍රතිසංස්කරණය කෙරෙමින් පවතින අතර ඒ සඳහා මුලපුරා ඇත්තේ ජනාධිපතිවරයා එවකට අගමැතිවරයාව සිටියදී වීම සුවිශේෂී කරුණකි.විහාරස්ථානය අවට ප්‍රදේශය වෙත විදුලි පහසුකම් ලබා දී ඇත්තේ ද ජනාධිපතිවරයාගේ මැදිහත් වීමෙනි. ඒ 2007 වසරේ ජූනි මසදීය.ඇමැතිවරුන් වන මෛත්‍රීපාල සිරිසේන, දිනේෂ් ගුණවර්ධන, ෆීලික්ස් පෙරේරා, විමල් වීරවංශ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201306</link>
    <topic>චෛත්‍ය දෙසින් බුදුරැස් විහිදේ</topic>
    <author>ගාමිණි ඔබේසේකර පොළොන්නරුව විශේෂ</author>
    <content>ජනාධිපති මහින්ද රාජපක්ෂ මහතා පොළොන්නරුවේ ඓතිහාසික සෝමාවතිය චෛත්‍යය අබියස බෝධීන් වහන්සේට ආරක්ෂිත රන්වැට පූජාකරන අවස්ථාවේ සැදැහැවතුන්ගේ සාධුකාර මධ්‍යයේ චෛත්‍යය දෙසින් බුද්ධ රශ්මි මාලාවන් විහිදෙන්නට විය.ඊයේ (29 වැනිදා) පෙරවරු 11 ට පමණ සෝමාවතිය පුදබිමට පැමිණි ජනාධිපති මහින්ද රාජපක්ෂ මහතා සෝමාවතිය රජමහා විහාරාධිපති ආචාර්ය පහමුණේ සුමංගල හිමියන් ප්‍රමුඛ මහා සංඝරත්නය විසින් පිළිගනු ලැබීය. ජනාධිපතිතුමා සෝමාවතිය චෛත්‍යය වෙත බුද්ධ පූජාව පිළිගැන්විය.අනතුරුව චෛත්‍යය අබියස පිහිටි බෝධීන් වහන්සේගේ ආරක්ෂාව හා අලංකාරය පිණිස ඉදිකරනු ලැබූ ස්වර්ණමය වැට ජනාධිපතිතුමන් විසින් මහා සංඝරත්නයේ සෙත්පිරිත් මධ්‍යයේ පූජා කරනු ලැබීය.මේ පුණ්‍ය උත්සවයට, සෝමාවතිය රජමහා විහාරාධිපති ආචාර්ය පහමුණේ සුමංගල, කැලණිය රජමහා විහාරාධිපති කොල්ලුපිටියේ මහින්ද සංඝරක්ඛිත, වටිනාපහ සෝමානන්ද හිමිවරුන්ද ඇතුළු මහා සංඝරත්නයද, සෞඛ්‍ය ඇමැති මෛත්‍රීපාල සිරිසේන, ජලසම්පාදන හා ජලාපවහන ඇමැති දිනේෂ් ගුණවර්ධන, නිවාස හා ඉදිකිරීම් අමාත්‍ය විමල් වීරවංශ, ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත්, පොළොන්නරුව දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහත්වරු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201302</link>
    <topic>දැයට කිරුළ බලන්න එන්න විශේෂ බස්රථ හැටක්</topic>
    <author>අමිල ප්‍රභාත් වනසිංහ</author>
    <content>දැයට කිරුළ ජාතික ප්‍රදර්ශනය නැරඹීමට දිවයිනේ නන්දෙසින් පැමිණෙන මහජනතාවට ගමන් පහසුකම් සලසමින් විශේෂ බස්රථ හැටක් (60) අනුරාධපුර සිට ඔයාමඩුව දක්වා ධාවනය කෙරේ.මේ සඳහා ලංකා ගමනාගමන මණ්ඩලය මගින් බස්රථ විස්සක් (20) හා උතුරු මැද පළාත් මාර්ගස්ථ මගී ප්‍රවාහන අධිකාරිය මගින් බස්රථ හතළිහක් (40) යොදවන බව උතුරු මැද පළාත් මාර්ගස්ථ මගී ප්‍රවාහන අධිකාරියේ සාමාන්‍යාධිකාරී අයි. බී. ඕ. කරුණා බණ්ඩාර මහතා සඳහන් කරයි.මේ අනුව පෙබරවාරි හතරවන (04) දින සිට දහවන (10) දින දක්වා පැය විසිහතර පුරාම අනුරාධපුර පැරණි බස් නැවතුම්පළේ සිට බස්රථ ධාවනය කෙරෙන බවද කියා සිටී.තවද අනුරාධපුර දිස්ත්‍රික්කයේ කැබතිගොල්ලෑව, පදවිය, කැකිරාව, හබරණ ආදි දුර ප්‍රදේශවල සිටම ඔයාමඩුව දක්වා බස්රථ ධාවනයද සිදුවේ. එසේම කොළඹ සිට විශේෂ බස්රථ දෙකක් පුත්තලම් (04) මාර්ගයේ හා මරදන්කඩවල (15) මාර්ගයේ ධාවනය කෙරේ.දුම්රිය මගින් පැමිණෙන මගීන් සඳහා අනුරාධපුර ප්‍රධාන දුම්රිය ස්ථානයේ සිට ඔයාමඩුව දක්වා ගමන් කිරීමටද පහසුකම් සලසා තිබේ.ඔයාමඩුව දැයට කිරුළ ප්‍රදර්ශනය නැරඹීමට ගමන් ගන්නා ජනතාවට ‘2012 දැයට කිරුළ විශේෂ බස්රථ සේවාව’ යනුවෙන් සඳහන් කර ස්ටිකර් ඇලවූ බස්රථවල පමණක් ගමන් කරන ලෙසත්, අනුරාධපුර සිට ඔයාමඩුව දක්වා එක් මගියකු හට අය කරනු ලබන්නේ රුපියල් හතළිහක (40) මුදලක් බවද උතුරු මැද පළාත් මාර්ගස්ථ මගී ප්‍රවාහන අධිකාරියේ සාමාන්‍යාධිකාරී අයි. බී. ඕ. කරුණා බණ්ඩාර මහතා කියා සිටී.ඔයාමඩුව ප්‍රදේශයේ ද විශේෂ බස් නැවතුම්පළක් ඉදිකර තිබේ.මෙම ප්‍රවාහන සේවාවට අමතරව මගීන්ගේ අවශ්‍යතාව උදෙසා තවත් බස්රථ යෙදවීමට කටයුතු කරන අතර මහජනතාවට ප්‍රවාහන සේවය පිළිබඳ ගැටලු හෝ තොරතුරු දැන ගැනීමට අවශ්‍ය නම් (උතුරු මැද පළාත් මර්ගස්ථ මගී ප්‍රවාහන අධිකාරියේ) සභාපති 077-3076257 ට හෝ සාමාන්‍යාධිකාරි 071- 8309326 යන දුරකථන අමතන ලෙසද වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201305</link>
    <topic>සෙල්ල කතරගම වන්දනාකරුවන්ගේ මධ්‍යස්ථානය ජනාධිපති අතින් ජනතා අයිතියට</topic>
    <author>මහින්ද අලුත්ගෙදර සහ කතරගම විශේෂ ඊ. එච්. සෝමපාල</author>
    <content>රුපියල් මිලියන 300 ක වියදමින් සෙල්ල කතරගම නගරයේ ඉදිකළ වන්දනා කරුවන්ගේ පහසුකම් මධ්‍යස්ථානය සහ වෙළඳ සංකීර්ණය ජනතා අයිතියට පත්කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (28) සිදු කෙරිණි.සෙල්ල කතරගම නගරයේ අක්කර 05 ක භූමි භාගයක මේ පහසුකම් මධ්‍යස්ථානය සහ වෙළඳ සංකීර්ණය ඉදිකර තිබෙන අතර එය කඩ කාමර 160 කින් සමන්විතයි. එක් කඩ කාමරයක වටිනාකම රුපියල් ලක්ෂ 22 ක් වන නමුත් කඩ හිමියෙකුට ලබා දී ඇත්තේ රුපියල් ලක්ෂ නවයක සහන මිලකට වීම විශේෂත්වයකි.මේ කඩකාමර සංකීර්ණයට යාබදව අක්කර 02ක භූමි ප්‍රදේශයක බැතිමතුන්ගේ පහසුව පිණිස රථ ගාලක්ද ඉදිකර තිබේ. වසර 25 කට වැඩි කාලයක් මෙම ප්‍රදේශයේ වෙළඳාම් අවිධිමත් ලෙස සිදුවූ අතර පූජා භූමිය වෙත පැමිණෙන බැතිමතුන්ට ද විවිධාකාරයේ අවහිරතා සිදු විය.මේ පහසුකම් මධ්‍යස්ථානය සහ වෙළඳ සංකීර්ණය ඉදිකිරීමත් සමඟ වෙළඳූන්ට මෙන්ම බැතිමතුන්ටද මහත් පහසුවක් ඇති වී තිබෙන අතර එහි කඩකාමර මෙතෙක් වෙළඳාමේ යෙදුණු වෙළඳූන්ට මෙන්ම අනවසර වෙළඳාමේ යෙදුණු අයටද ඉඩම් අත්පත් කරගැනීමේදී භූමිය අහිමි වූ අයටද බෙදා දීමට පියවර ගෙන තිබේ.මෙහිදී සෙල්ල කතරගම කඩ හිමියන් විසින් තමන්ට මුහුණ දීමට සිදුවී තිබෙන ගැටලු පිළිබඳව ජනාධිපති මහින්ද රාජපක්ෂ මහතා දැනුවත් කිරීමෙන් අනතුරුව අදාළ බලධාරින් වෙත අවධානය යොමුකර එම ගැටලුවලට විසඳුම් ලබා දෙන ලෙස උපදෙස් දී තිබේ.ඌව පළාත් ප්‍රධාන ඇමැති ශෂින්ද්‍ර රාජපක්ෂ මහතාගේ මැදිහත්වීමෙන් නාගරික සංවර්ධන අධිකාරිය මඟිින් මෙහි ඉදිකිරීම් සිදුකර ඇති අතර ඒ සඳහා කතරගම ප්‍රාදේශීය සභාවේද දායකත්වය ලැබී ඇත.පහසුකම් මධ්‍යස්ථානය සහ වෙළඳ සංකීර්ණය ඉදිකරමින් දැක්වූ සහයෝගය වෙනුවෙන් ජනාධිපති මහින්ද රාජපක්ෂ මහතා වෙත සිය කෘතවේදීත්වය පළ කරනු වස් පදික වෙළඳුන් එක්ව ඒ මහතාගේ රූපයක් (ගොක් කොළ භාවිතා කරමින්) එහි නිර්මාණය කර තිබිණි.මේ අතර සෙල්ලකතරගම මහා විද්‍යාලයේ අධ්‍යාපනය ලබන සියම් භාග්‍යා දැරිය විසින් ජනාධිපතිවරයා වෙත ත්‍යාගයක් වශයෙන් බුදු පිළිමයක් පිරිනැමුවාය. ඉන් අනතුරුව පූජා භූමිය වෙත පැමිණ සිටි බැතිමතුන් සමඟද ඒ මහතා සුහද පිළිසඳරක නිරත විය.ඌව පළාත් ප්‍රධාන ඇමැති ශෂින්ද්‍ර රාජපක්ෂ, ඇමැතිවරුන් වන සුමේධා ජී. ජයසේන, ජගත් පුෂ්පකුමාර, පාර්ලිමේන්තු මන්ත්‍රීවරුන් වන නාමල් රාජපක්ෂ, උදිත ලොකුබණ්ඩාර මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201307</link>
    <topic>නිදහස් දිනය දා රටපුරා මතට වැට</topic>
    <author>නිමල් රාජපක්‍ෂ</author>
    <content>පෙබරවාරි 4 වැනිදාට යෙදෙන නිදහස් දිනය දා දිවයින පුරා ඇති සියලුම සුරා සල් වසා දැමීමට සුරාබදු දෙපාර්තමේන්තුව තීරණය කොට ඇත.බලපත්‍ර කොන්දේසි කඩකරමින් එදින මත්පැන් අලෙවි කළහොත් ඔවුන්ගේ බලපත්‍රය අවලංගු කිරීමට හෝ දැඩි දඬුවම් පැමිණවීමට සුරාබදු කොමසාරිස් ජෙනරාල් වසන්ත හපුආරච්චි මහතා තීරණය කොට ඇත.නිදහස් දින මත්පැන් ජාවාරම්කරුවන් නීතියේ රැහැනට ගැනීම සඳහා විශේෂ සුරාබදු නිලධාරීන් කණ්ඩායම් සීරුවෙන් සිටිනු ඇතැයි සුරාබදු මාධ්‍ය ප්‍රකාශක ප්‍රභාත් ජයවික්‍රම මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201308</link>
    <topic>ජනපති කුමාරවත්ත ගමට හදිසියේම ඇවිත්</topic>
    <author/>
    <content>මොනරාගල දිස්ත්‍රික්කයේ අවම පහසුකම් සහිත ඉතා දුෂ්කර ගම්මානයක් වූ කුමාරවත්ත ගම්මානයට (27) පස්වරුවේ හදිසියේ පැමිණි ජනාධිපති මහින්ද රාජපක්‍ෂ මහතා එහි සංචාරයක නිරතව ගම්මානයේ වෙසෙන ජනතාවගේ අවශ්‍යතා විමසා බැලීය.මොනරාගල නගරයට කිලෝමීටර් 06 ක් පමණ දුරින් පිහිටි කුමාරවත්ත ගම්මානය දිස්ත්‍රික්කයේ වඩාත් උසින්ම පිහිටි ගම්මානය ද වේ. මෙම කුමාරවත්ත ගම්මානයේ දෙමළ පවුල් 800ක් පමණ තේ දළු නෙළීම තම ජීවිකාව කරගනිමින් වාසය කරති. ගම්මානයේ ජනතාව හමුවූ ජනාධිපතිතුමා ඔවුන්ගේ අවශ්‍යතා මෙන්ම යටිතල පහසුකම් හා අඩුපාඩු සම්බන්ධයෙන් ද අවධානය යොමු කළ අතර එක් එක් ස්ථානයන් කරා ගොස් ඒ පිළිබඳ පෞද්ගලිකවම සොයා බැලුවේය.එම ජනතාව සමඟ සුහද සාමීචියේ යෙදුණු ජනාධිපතිතුමා ඔවුනගේ ජීවන තත්ත්වය සම්බන්ධයෙන් හා ඔවුන් මුහුණපා සිටින ගැටලු පිළිබඳ විමසීය. එහිදී ගම්මානයේ විදුලිය හා පානීය ජල හිඟය පිළිබඳ ගම්මු පත්ව ඇති දුෂ්කරතාවය ජනාධිපතිතුමා වෙත මෙහිදී සැළකර සිටි අතර, ගම්මානයට පිවිසීමට ඇති අබලන් මාර්ග පද්ධතිය සම්බන්ධයෙන් පැන නැඟී ඇති දුෂ්කරතා පිළිබඳ ද ජනාධිපතිතුමා වෙත පෙන්වා දුන්හ.මෙම අඩුපාඩු පිළිබඳව විධිමත්ව සොයා බලා කඩිනමින් සකස් කර දෙන ලෙස එහිදී ජනාධිපතිතුමා තමන් සමඟ මෙම ගම්මානය වෙත ගිය ඌව පළාත් ප්‍රධාන අමාත්‍ය ශෂීන්ද්‍ර රාජපක්‍ෂ මහතා ඇතුළු අදාළ බලධාරීන්ට මෙහිදී අවශ්‍ය උපදෙස් ලබා දුන්නේය.මොනරාගල මරගල දෙමළ විද්‍යාලයේ ඉගෙනුම ලබන ශිෂ්‍යයෙකු එහිදී ජනාධිපතිතුමා සමඟ කතාබහක නිරත වූ අවස්ථාවේදී සිය පාසලේ සාමාන්‍ය පෙළ විභාගයට මෙවර පෙනී සිටි ශිෂ්‍ය ශිෂ්‍යාවන් 17 දෙනෙකුගෙන් 11 දෙනෙකු සමත්ව ඇති බව මහත් උද්දාමයකින් පැවසූ අතර, වැඩිදුර අධ්‍යාපන කටයුතු හැදෑරීම සඳහා සිය පාසලේ පහසුකම් වැඩි කර දෙන ලෙස ජනාධිපතිතුමාගෙන් කාරුණික ඉල්ලීමක් කළේය. විද්‍යාලයේ අධ්‍යාපන තත්ත්වය සම්බන්ධයෙන් සතුට පළ කළ ජනාධිපතිතුමා විද්‍යාලයේ පහසුකම් වැඩි කිරීම සඳහා අවශ්‍ය උපදෙස් ද ලබා දුන්නේය.නොසිතූ මොහොතක ජනාධිපතිතුමන් තම දුප්පත් ගමට පැමිණීම කුමාරවත්ත ගම්මානයේ වැසියන්ගේ මහත් අස්වැසිල්ලකට හේතු වූ අතර ඒ වෙනුවෙන් ඔවුන්ගේ සතුට මෙහිදී ජනාධිපතිතුමන් වෙත පිරිනැමූහ. මෙම ගම්මානයට රාජ්‍ය නායකයෙකු ප්‍රථම වරට පැමිණීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n1201309</link>
    <topic>චිත්‍ර තරගයකට තිසා වැව් බැම්මට ආ සිසු සිසුවියෝ හත්දාහක් අමාරුවේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර තිසාවැව ප්‍රදේශයේ අධ්‍යාපන අමාත්‍යාංශය මගින් පැවැත්වීමට නියමිතව තිබූ සමස්ත ලංකා 2011 පාසල් චිත්‍ර තරගය හරි ආකාරයෙන් සංවිධානය නොකිරීමෙන් එම තරගයට සහභාගි වූ සිසු දරු දැරියන් හා ගුරු දෙගුරුන් පෙරේදා (28) දැඩි අපහසුතාවට පත්වූහ.2012 දැයට කිරුළ ප්‍රදර්ශනයට සමගාමීව මෙම චිත්‍ර ප්‍රදර්ශනය පෙරේදා (28) අනුරාධපුර තිසා වැවේ වැව් බැම්ම අභියසදී පැවැත්වීමට අධ්‍යාපන අමාත්‍යාංශය කටයුතු යොදා තිබුණත් අධ්‍යාපන අමාත්‍යාංශය නියෝජනය කරමින් එක් නිලධාරියකු හැරෙන්නට කිසිවෙකුත් පැමිණ නොසිටියේය. මේ හේතුවෙන් චිත්‍ර තරගවලට පැමිණි දරුවන්ට ප්‍රශ්න රැසකට මුහුණ දෙන්නට සිදු වූ අතර ඔවුන්ගේ මවුපියවරු ද දැඩි නොසන්සුන්කාරී තත්ත්වයකට පත්ව සිටියහ.අනුරාධපුර දිස්ත්‍රික්කයේ හා දිවයිනේ දුර බැහැර පාසල්වල ප්‍රාථමික, කනිෂ්ඨ හා ජ්‍යෙෂ්ඨ අංශයෙන් චිත්‍ර ඇඳීම සඳහා සිසු සිසුවියන් හත්දාහකට ආසන්න පිරිසක් තිසා වැව වැව් බැම්මට පැමිණි අතර ඔවුන්ට චිත්‍ර ඇඳීමට අවශ්‍ය කිසිදු පහසුකමක් ලබාදීමට අධ්‍යාපන අමාත්‍යාංශයේ බලධාරීන්ට නොහැකි විය.පෞද්ගලික ආයතන කිහිපයක් චිත්‍ර තරගයට අනුග්‍රහය දක්වා තිබූ අතර දරු දැරියන්ට චිත්‍ර ඇඳීම සඳහා අවශ්‍ය උපකරණ බෙදා දීමටවත්, කිසිවෙකුත් නොසිටියහ. මේ නිසා කලබලයට පත් මවුපියන් කලහකාරී ලෙස හැසිරෙමින් එම උපකරණ දරුවන් දෙසට වීසි කළ අතර හැකි සිසු සිසුවියෝ පොරකමින් උපකරණ අහුලා ගත්හ.උදෑසන 7.30 සිට දහවල් 10.30 පමණ වනතුරු ප්‍රදේශය නොසන්සුන්ව පැවති අතර චිත්‍ර තරගය සඳහා දරුවන් රැගෙන පැමිණ සිටි මවුපියන් කියා සිටියේ තමන් ගාල්ල, මාතර, අම්පාර, රත්නපුර, කුරුවිට, ගම්පහ, කොළඹ සිට පැමිණි බවත්, 28 දිනයේ පැවැත්වීමට නියමිතව තිබූ සමස්ත ලංකා චිත්‍ර තරගය සඳහා පෙර දිනයේ අනුරාධපුරයට පැමිණි බවත්ය.මේ සඳහා දරුවන් වෙනුවෙන් විශාල මුදලක් වියදම් කිරීමට සිදුවූ බව ද ඔවුහු පැවසූහ. නිසි ආකාරව අධ්‍යාපන අමාත්‍යාංශය චිත්‍ර තරගය සංවිධානය නොකිරීම නිසා දරුවන්ගේත්, මව්පියන්ගේත් වටිනා කාලය නිකරුණේ අපතේ ගිය බවත්, වගකිවයුතු රාජ්‍ය ආයතනයක් වන අධ්‍යාපන අමාත්‍යාංශය මෙසේ කටයුතු කිරීමෙන් නිරන්තරයෙන් අපකීර්තියට ලක්වන බව ද ඔවුහු පැවසූහ.මේ සම්බන්ධයෙන් උතුරුමැද පළාතේ වගකිවයුතු අධ්‍යාපන බලධාරියකුගෙන් කළ විමසීමකදී කියා සිටියේ උතුරු මැද අධ්‍යාපන අමාත්‍යාංශය මෙම සිද්ධියට කිසිදු අයුරකින් සම්බන්ධ නැති බවත්, නිසි ලෙස කළමනාකරණය නොකිරීම හේතුවෙන් දෙදහසක් පමණ පැමිණිය යුතු ස්ථානයට හත්දහසක් පමණ සිසු දරුවන් පැමිණි බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n12013010</link>
    <topic> ශ්‍රී ලංකාවේ මුල්ම පොලිස් සංචාරක තොරතුරු මධ්‍යස්ථානය පොතුවිල්හි</topic>
    <author>නුවන් කොඩිකාර</author>
    <content>ශ්‍රී ලංකාවේ ප්‍රථම පොලිස් සංචාරක තොරතුරු මධ්‍යස්ථානය අම්පාර පොතුවිල් ප්‍රදේශයේ දී ස්ථාපිත කෙරේ.සංචාරකයින්ට අවශ්‍ය තොරතුරු තෛ‍්‍රභාෂිකව ලබාදීම මේ මධ්‍යස්ථානයේ අරමුණ වී තිබේ.ඒ අනුව ප්‍රදේශයේ නැරඹිය හැකි ස්ථාන, හෝටල් සහ එහි දුරකථන අංක, මාර්ගෝපදේශන, සැලකිල්ලට ගතයුතු කරුණු, පෞරාණික හා වැදගත් ස්ථානවල තොරතුරු මේ මඟින් ලබාගත හැකිය.පොතුවිල් සහකාර පොලිස් අධිකාරි සරත් ප්‍රේමලාල් සහ අම්පාර කොට්ඨාශ භාර පොලිස් අධිකාරි ප්‍රේමලාල් රණගල මහත්වරුන්ගේ මඟපෙන්වීම යටතේ නව මධ්‍යස්ථානය ඉදිකර තිබේ.ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක තෛ‍්‍රභාෂික වැඩසටහනේ එක් පියවරක් ලෙස මෙම මධ්‍යස්ථානය ආරම්භ කළ බවත්, මෙවැනි මධ්‍යස්ථාන සෑම සංචාරක කලාපයන්හිම ස්ථාපිත කිරීමට ඉදිරියේදී පියවර ගන්නා බවත් අම්පාර කොට්ඨාශ භාර පොලිස් අධිකාරි ප්‍රේමලාල් රණගල මහතා පැවැසීය.අම්පාර දිස්ත්‍රික්කයට පැමිණෙන සංචාරකයින් සඳහා අවශ්‍ය ආරක්ෂාව සියයට සියයක් තහවුරු කර ඇති බවත් හෙතෙම “දිනමිණ” ට ප්‍රකාශ කළේය. ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රී සරත් වීරසේකර මහත්වරුන් අතින් ඉකුත්දා නව මධ්‍යස්ථානය විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n12013014</link>
    <topic>රාජ්‍ය සේවා එක්සත් හෙද සංගමයේ සාමාජිකයන් හෙට විරෝධතාවට නැහැ</topic>
    <author>සන්ධ්‍යා කරුණාරත්න</author>
    <content>හෙද ගැටලු විසඳීම සඳහා ලබන මස 8 වැනිදා දක්වා රජයට කල් දී ඇති නිසා හෙට (31) පැවැත්වෙන හෙද විරෝධතා ව්‍යාපාරයට රාජ්‍ය සේවා එක්සත් හෙද සංගමයේ සාමාජිකයන් සහභාගි නොවන බව එම සංගමයේ සභාපති මුරුත්තෙට්ටුවේ ආනන්ද හිමියෝ දැනුම් දෙති.හෙද සේවා ගැටලු කිහිපයක් පිළිබඳ ජනාධිපති මහින්ද රාජපක්ෂ හා සෞඛ්‍ය ඇමැති මෛත්‍රීපාල සිරිසේන මහත්වරු සමඟ සාකච්ඡා පැවැත්වූ බවත් එම සාකච්ඡාවලින් පසුව කිසියම් සහනයක් හෙද හෙදියන්ට ලබාදෙනු ඇතැයි තම සංගමය බලාපොරොත්තු වන බවත් උන්වහන්සේ පැවැසූහ.හෙද ඉල්ලීම් ලබන මස 8 වැනිදා තෙක් ලබාදීම සිදු නොකළොත් 10 වැනිදා රට පුරා රෝහල්වල හෙද හෙදියන්ගේ අඛණ්ඩ විරෝධතා ව්‍යාපාරයක් ක්‍රියාත්මක කිරීමට සංගමයේ විධායක මණ්ඩලය තීරණය කර ඇත.නව හෙද ව්‍යවස්ථාවෙන් හෙද කාර්ය මණ්ඩලයට ලබාදිය යුතු වසර 12 ක සේවාවෙන් පසු උසස්වීම් ඇතුළු විසමතා කිහිපයක් ඉවත් කරලීමටත්, රාජ්‍ය පරිපාලන අමාත්‍යාංශයේ හා කළමනාකරණ සේවා දෙපාර්තමේන්තුවේ අනුමැතිය ලබාගෙන නිල ඇඳුම් දීමනා හා අමතර සේවා දීමනා වැඩි කර ගැනීමටත් අවශ්‍ය පියවර වර්තමානය වන විට ගෙන ඇති බව ද උන්වහන්සේ ප්‍රකාශ කළහ.අදාළ චක්‍රලේඛ නිකුත් කිරීමෙන් පසු හෙද ගැටලුවලට කිසියම් විසඳුමක් ලබාදීමේ හැකියාවක් පවතින්නේ යැයි ද උන්වහන්සේ පැවැසූහ.තම සංගමය දැනට ගෙන යන සාකච්ඡාවලින් ලැබෙන ප්‍රතිඵල දැන දැන ඒවා තම උද්ඝෝෂණය තුළින් ලබාගත් ඒවා යැයි ප්‍රචාරය කර හැරීමට ඇතැම් වෘත්තීය සමිති උද්ඝෝෂණ ව්‍යාපාර සංවිධානය කර ඇති බව ද මුරුත්තෙට්ටුවේ ආනන්ද හිමියෝ ප්‍රකාශ කරති.ඒ නිසා තම වෘත්තීය සමිතිය කිසිම උද්ඝෝෂණයකට සහභාගි නොවන බවත් එම උද්ඝෝෂණ ව්‍යාපාරවලට තම සාමාජිකයන්ට සහභාගි නොවන ලෙසට දැනුම් දෙන බවත් උන්වහන්සේ පවසති.රාජ්‍ය සේවා එක්සත් හෙද සංගමය උද්ඝෝෂණවලින් තොරව සාකච්ඡා මඟින් දිනා ඇති ඉල්ලීම් ක්‍රියාත්මක කිරීමට අදාළ චක්‍රලේඛ සැකසෙමින් පවතින අවස්ථාවක වෙනත් වෘත්තීය සමිති උද්ඝෝෂණ පැවැත්වීමට කටයුතු කරන්නේ තමන් ලැබූ ජයග්‍රහණ සේ හෙද කාර්ය මණ්ඩලයට පෙන්වාදීමට බවත් බොරු උද්ඝෝෂණවලට තම සංගමයේ කිසිදු සාමාජිකයකු සහභාගි නොවන බවත් උන්වහන්සේ සඳහන් කරති.රට පුරා පවතින හෙද සේවා හිඟය මඟ හැරීම සඳහා හෙද පුහුණුවට නව සිසුන් බඳවා ගන්නා ලෙසටත්, එම හෙද හිඟයට තාවකාලික විසඳුමක් ලෙස සේවයේ නියුතු හෙද කාර්ය මණ්ඩලයේ සේවා කාලය වසර 63 දක්වා දීර්ඝ කිරීමට හා විශ්‍රාම ගොස් ඇති හෙද නිලධාරින් නැවත සේවයට බඳවා ගැනීමට කටයුතු කරන ලෙසටත් තම සංගමය අමාත්‍යාංශයට කළ යෝජනා සැලකිල්ලට ගෙන ක්‍රියාත්මක කිරීමට කටයුතු කර ඇති බව ද උන්වහන්සේ දැනුම් දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n12013011</link>
    <topic>සිවිල් ආරක්‍ෂක දෙපාර්තමේන්තුව වගා කළ බඩඉරිඟු අස්වනු නෙළීම අරඹයි</topic>
    <author>රක්ෂණ ශි‍්‍රයන්ත සහ දිගාමඩුල්ල සමූහ චන්දන ලියනාරච්චි</author>
    <content>සිවිල් ආරක්‍ෂක දෙපාර්තමේන්තුව සතු ගොවිපොළවල බඩඉරිඟු අස්වැන්න නෙළීම ආරම්භ කරයි. මේ වන විට අම්පාර බෝගමුයාය හා මඩකළපු දිස්ත්‍රික්කයේ මංගලගම යන ගොවිපොළවල අස්වැන්න නෙළීම අරඹා ඇත. අපේක්‍ෂිත අස්වැන්න බඩඉරිඟු කිලෝ ලක්‍ෂ අටක් පමණ වේ. ආරක්‍ෂක ලේකම් ගෝඨාභය රාජපක්‍ෂ මහතාගේ උපදෙස් පරිදි සිවිල් ආරක්‍ෂක දෙපාර්තමේන්තුවේ භට පිරිස් ඵලදායි ලෙස රටේ සංවර්ධනයට යෙදවීමේ එක් ඵලදායි පියවරක් ගෙස මෙය පෙන්වා දෙන බව මෙම ගොවිපොළවල අස්වැන්න නෙළීමේ උත්සවයට පසුගියදා (27) සහභාගි වූ අධ්‍යක්‍ෂ ජනරාල් රියර් අද්මිරාල් ආනන්ද පීරිස් මහතා “දිනමිණ” ට පැවසීය.බෝගමුවයාය ගොවිපොළේ අක්කර දෙසීයක් ද, මංගලගම ගොවිපොළේ අක්කර දෙසිය හතළිහක් ද බඩඉරිඟු වගාකර ඇත. මීට අමතරව මේ ගොවිපොළවල වී සහ කෙසෙල් වගා ද සිදුකර ඇත. ගියවර මෙම ගොවිපොළ දෙකෙන් රුපියල් මිලියන හැත්තෑ පහක පමණ ආදායමක් ලබා ඇත. වර්ෂාව වැඩිවීම නිසා අස්වැන්න ගියවර අඩු වී ඇත.මෙවර හොඳ අස්වැන්නක් නෙළාගත හැකි වෙතැයි අපේක්‍ෂා කෙරේ. ගියවර ලැබූ ආදායමෙන් අවශ්‍ය උපකරණ හා ට්‍රැක්ටර් දෙකක් ද, බීජ හා පොහොර ද මිලදී ගෙන ඇත.අස්වැන්න විකුණා ලැබෙන සමස්ත ආදායමෙන් සියයට විස්සක පමණ කොටසක් ඒ සඳහා දායක වන සිවිල් ආරක්‍ෂක සේවා සෙබළුන්ට බෙදාදීම සිදු කෙරේ. මෙම පළමු අස්වැන්න නෙළීමේ අවස්ථාව සඳහා සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් රියාර් අද්මිරාල් ආනන්ද පීරිස්, සේවා වනිතා දෙපාර්තමේන්තුවේ සභාපතිනි කුමුදුනී පීරිස්, මේජර් ප්‍රජාත් විජේසිංහ, මහඔය පළාත් භාර නිලධාරි මේජර් කමල් ජයවීර, බක්කිඇල්ල දිස්ත්‍රික් අණ භාර නිලධාරි ජී. මුණසිංහ, මහඔය දිස්ත්‍රික් අණ භාර නිලධාරී ඩබ්ලිව්. ජී. සිරිවර්ධන මහත්වරු ඇතුළු උසස් නිලධාරීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n12013012</link>
    <topic>දියර කිරි භාවිතය ප්‍රචලිත කිරීමට කඩිනම් වැඩපිළිවෙළක් යොදන්න</topic>
    <author/>
    <content>ගුණාත්මක බවින් පිරිපුන් දියර කිරි භාවිතය රට පුරා ප්‍රචලිත කිරීම සඳහා නිසි වැඩපිළිවෙළක් කඩිනමින් ක්‍රියාවට යොදවන ලෙස ජනාධිපති මහින්ද රාජපක්ෂ මහතා අදාළ බලධාරීන්ට අවශ්‍ය උපදෙස් ලබා දුන්නේය.කිරිපිටි ආනයනය කිරීම දිගින් දිගටම සිදු කරනවා වෙනුවට, දේශීය කිරි ගොවියා නගා සිටුවීමේ තවත් එක් ක්‍රියාමාර්ගයක් වශයෙන් පාරිභෝගිකයන් අතර දියර කිරි භාවිතය ප්‍රචලිත කිරීම වඩාත් යෝග්‍ය බවයි ජනාධිපතිතුමා පෙන්වා දෙනු ලැබුවේ.ජනාධිපතිවරයා මේ උපදෙස් දෙනු ලැබුවේ ඊයේ (29) පෙරවරුවේ පොළොන්නරුව මිල්කෝ කර්මාන්ත ශාලා පරිශ්‍රයේ හදිසි නිරීක්ෂණ චාරිකාවකට එක්වෙමිනි.රට තුළ දියර කිරි පරිභෝජනය වැඩි කිරීම මෙන්ම දියර කිරි අලෙවිය දිරි ගැන්වීමද රජයේ මහින්ද චින්තන වැඩපිළිවෙළේ එක් අංගයකි.වාර්ෂිකව මෙරටට ආනයනය කරනු ලබන කිරිපිටි ප්‍රමාණය මෙට්‍රික් ටොන් 75,000 කටත් අධික වේ. ඒ වෙනුවෙන් ඩොලර් මිලියන 400කට ආසන්න මුදලක් වසරක් පාසා විදේශයන් වෙත ගලා යයි. මෙතරම් විශාල විදේශ විනිමයක් විදේශයන් වෙත වියදම් නොකර රට අභ්‍යන්තරයේ ඉතිරි කර ගනිමින් එම මුදල් සංවර්ධන කර්තව්‍යයක් වෙනුවෙන් යොදා ගත හැකි බව මෙහිදී පෙන්වා දුන් ජනාධිපතිවරයා දියර කිරි ආශි‍්‍රත නිෂ්පාදනයන් ද පොදු මහජනතාව වෙත වඩාත් සමීප කරවන ලෙස දැනුම් දුන්නේය.පොළොන්නරුව මිල්කෝ කර්මාන්ත ශාලාවෙන් උකු කිරි හා ප්‍රථම වරට කල්කිරි නිෂ්පාදනයන් ද සිදු කරනු ලබන අතර, නිෂ්පාදන ධාරිතාව වැඩි කර ගැනීම සඳහා පසුගියදා පින්ලන්තයෙන් ආනයනය කරන ලද රුපියල් මිලියන 315ක් වටිනා නව යන්ත්‍රය ද ජනාධිපතිවරයාගේ නිරීක්ෂණයට ලක් විය.දියර කිරි නිෂ්පාදනයන් වැඩි කිරීම සඳහා ජාතික පශු සම්පත් මණ්ඩලයේ පොළොන්නරුව ගොවිපළේ අක්කර 2500 ක භූමි භාගයක කිරි දෙනුන් 2500ක් යොදවා දිනක දියර කිරි ධාරිතාව 40,000ක් දක්වා වැඩි කර ගැනීම වෙනුවෙන් වූ යෝජනාවකට මේ වන විටත් කැබිනට් අනුමැතිය හිමිව ඇති අතර ඉදිරියේ දී එය කඩිනමින් ක්‍රියාවට නැංවීමට ද නියමිතය.පශු සම්පත් හා ග්‍රාමීය ප්‍රජා සංවර්ධන නියෝජ්‍ය්‍ය ඇමැති එච්. ආර්. මිත්‍රපාල, මිල්කෝ සමාගමේ සභාපති සුනිල් වික්‍රමසිංහ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=n12013013</link>
    <topic>සත්‍ය තොරතුරු සමාජයට ලබාදීම මාධ්‍යවේදියකුගේ යුතුකම හා වගකීමයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ප්‍රවෘත්තියක් වාර්තා කරන මාධ්‍යවේදියාට මනුස්සකමක් තිබිය යුතු බවට මා දැඩිසේ විශ්වාස කරනවා. එසේ වුවහොත් එම ප්‍රවෘත්තියෙන් මනුස්සකම මතු වී සමාජයටත්, පොදුවේ රටටත් යහපතක් සිදුවන බව, ස්වාධීන රූපවාහිනී සේවයේ හිටපු සභාපති හා පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් අනුර සිරිවර්ධන මහතා පැවසීය.ස්වාධීන රූපවාහිනී සේවයේ ප්‍රාදේශීය මාධ්‍යවේදීන්ගේ සුබසාධන සංගමය මඟින් සංවිධානය කරන ලද ‘’ස්වරූ අභිනන්දන’’ සම්මාන ප්‍රදානය කිරීමේ උත්සවයේ දී සිරිවර්ධන මහතා එසේ පැවසීය.කොළඹ විශ්වවිද්‍යාලීය සෞන්දර්ය නිකේතන ශාලාවේදී මේ උත්සවය පැවැත්විණි.අනුර සිරිවර්ධන මහතා තවදුරටත් මෙසේ ද කීය.මාධ්‍යවේදියකුට උකුස්සෙකුගේ වගේ ඇස් දෙකක් මෙන්ම, බල්ලෙකුගේ වගේ ඉවකුත් තිබිය යුතු බවටද කතාවක් තිබෙනවා. ඒ කොහොම වෙතත් මනුස්සකම ඊට වඩා ඉදිරියෙන් තබාගෙන ප්‍රවෘත්තිය වාර්තා කිරීමට වගබලා ගත යුතු වෙනවා. කිසිවිටෙකත් සමාජයට බලපෑමක් ඇති කිරීමට කටයුතු නොකළ යුතුයි. සත්‍ය ප්‍රවෘත්තිය ජනතාවට ලබාදිය යුතු වෙනවා. එවිට ජනතාව එම ප්‍රවෘත්ති සේවය වටා එකතු වෙනවා.රටේ යුද්ධය පැවැති අවස්ථාවේ අපේ ප්‍රාදේශීය මාධ්‍යවේදීන් යුද බිමටම ගොස් යුද්ධය නිසි ලෙස වාර්තා කළා. ඒ නිසා රටේ ජනතාව එම වකවානුවේදී තමන්ගේ සෙසු වැඩ පසෙක තබා රාත්‍රි 7 ට ස්වාධීන රූපවාහිනි ප්‍රවෘත්ති නැරඹීමට එකතු වුණා. රටේ ප්‍රේක්ෂක ජනතාව අදත් ස්වාධීන රූපවාහිනී වටා එක් වී සිටින්නේ ඒ නිසයි. ප්‍රාදේශීය මාධ්‍යවේදීන්ගේ කැපවීම අදත් පැවතීම නිසා දවසින් දවස ස්වාධීන රූපවාහිනි ජාලය ඉදිරියට පැමිණීම එහි හිටපු ප්‍රධානියෙක් ලෙසට මා සතුටු වෙනවා.ස්වාධීන රූපවාහිනි ජාලයේ නියෝජ්‍ය සාමාන්‍යාධිකාරි සුදර්මන් රදලියගොඩ මහතා - යුද පුවත් වාර්තා කිරීමට ගිය අපගේ සහෝදර මාධ්‍යවේදීන් කිහිප දෙනෙක්ම සතුරු වෙඩි පහරවලින් තුවාල වුණා. ඒ අවස්ථාවලදී එම සහෝදර මාධ්‍යවේදීන් වෙනුවෙන් හිටපු සභාපතිතුමා කටයුතු කළ ආකාරය ගැන මා අදත් සතුටු වෙනවා.දිනමිණ ප්‍රධාන කර්තෘ මහින්ද අබේසුන්දර මහතා - ස්වාධීන රූපවාහිනි ජාලය අංක එකේ ප්‍රවෘත්ති සපයන්නා බවට පත්වීමට එහි ප්‍රාදේශීය මාධ්‍යවේදීන් ඉටුකර ඇති සේවයට උපහාර දැක්වීම පිළිබඳව මා සතුටු වෙනවා.ස්වාධීන රූපවාහිනි සේවයේ මාධ්‍යවේදීන් වන සංජීව එදිරිමාන්න, නජිත් මාතරගේ හා ඉෂාරා දේවේන්ද්‍ර යන අයද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201301</link>
    <topic>මාළු ටැංකියට ඇතිවූ හබය වලල්ලාවිට දෙදරු මවට මරු කැඳවු හැටි</topic>
    <author>මතුගම සංචාරක</author>
    <content>‘මමත් අම්මත් මල්ලිත් නිවෙස තුළ නිදාගන්න සූදානමින් කතා බහ කරමින් සිටින විට එකවරම ජනේලය කඩන ශබ්දයක් ඇසුණා. අපේ බාප්පා එකවරම ජනේලයෙන් පැනලා ඇවිත් අම්මත් එක්ක බහින් බස් වෙලා අම්මගේ කෙස් වල්ලෙන් අල්ලා ගෙන අතේ තිබුණ පිහියෙන් ඇනගෙන ඇනගෙන ගියා. මම අම්මට පිහියෙන් අනින්න එපා කියද්දී මාවත් පැත්තකට තල්ලු කර දැම්මා.’තම අම්මාට පිහියෙන් ඇන මැරීමේ ඛේදවාචකය සියැසින් දුටු දියණිය වන කේ. කේ. චමෝද්‍යා පිවිනි දියණිය ඇඬූ කඳුලින් අප සමග පැවසුවේය.වලල්ලාවිට ප්‍රාදේශීය ලේකම් කොට්ඨාසයේ බෝතලාවේ පදිංචිව සිටි විසිනව වන වියේ පසුවූ රසිකා දමයන්ති වීරසිංහ වන කාන්තාව තම මස්සිනා විසින් පිහියෙන් ඇන ඉතාමත් අමානුෂික ලෙස කරන ලද ඝාතනයෙන් මුළු ප්‍රදේශයම මහත් කම්පාවට පත්ව තිබේ. චමෝද්‍යා දියණිය මෙසේද කීවාය. මිය ගොස් සිටින්නේ මගේ අම්මා. අම්මාගේ දැඩි උත්සාහයෙන් අපි ගෙවල් දොරවල් හදාගෙන ජීවත් වෙනවා.ටික දවසක ඉඳලා අපේ අම්ම එක්ක හොඳ නැහැ. නිතර නිවසේ අඩ දබර තිබුණා. බාප්පලා දෙන්නෙක් ඉන්නවා. පසුගිය කාලේ ඒ අය අම්මත් එක්ක හොඳින් සිටියා. අප ගේ හදලා හොඳීන් ඉන්නවට කැමති නැහැ වගේ පස්සේ පස්සේ නිවෙසට ආවට පස්සේ ඔවුන් අම්මට බනිනවා. තර්ජනය කරනවා. අම්මත් හිතුමතේ වැඩ කරනවා. පසුගිය සතියේ අපේ අම්මා රුපියල් තිස්දාහක් විතර වැය කරල අපේ නිවෙස මැද තියන්න විශාල මාළු ටැංකියක් ගෙනාවා. මේක ගෙනාවට පස්සේ මේවා අපේ ගෙදරට වැඩක් නැහැ කියලා තාත්තා අම්ම එක්ක රණ්ඩු කරන්න පටන් ගත්තා. බාප්පත් එයට දොස් කියලා බැන වැදුණා.අම්මා මේක ඉවසන්න බැරුව මීගහතැන්න පොලිසියට ගිහින් පැමිණිලි කළා. මේ වන විට අම්මාට සෑහෙන්න තරහ ගිහිල්ලා හිටියේ. බාප්පටත් විරුද්ධව පැමිණිලි කළා.මේ පැමිණිලි කිරීමෙන් පස්සේ අම්මා නිවෙසට ඇවිත් මාවත් මල්ලිවත් අරන් අම්මා යතුරු පැදිය පදවාගෙන ආච්චි අම්මලැ ගෙදරට ගියා. එහේ අපි සතියක් විතර ගත කරන අතරේ තාත්තා අම්මට දුරකථන ඇමතුමක් දීලා ප්‍රශ්නයක් නැහැ ගෙදරට එන්න කීවා. මේ බව ආච්චි අම්මටත් කියලා අම්මා අපිවත් අරන් ගෙදරට ආවා. ඒ එන විට සවස හයට විතර ඇති. අපි උයා පිහාගෙන කාලා රාත්‍රි නින්දට සූදානම් වී සිටියද ඒ අතරේ තමයි මේ අපරාධය සිදු වුණේ. දැන් ඉතින් මගේ අම්මා නැතුව මමත් මල්ලිත් කොහොම ජීවත් වන්නද අපට කිසිම පිළිසරණක් නැහැ.දෙදරු මවක් වූ දමයන්තිගේ උපන් ගම වන්නේ පිටිගල පොරෝගම දුවගොඩයි. දරුවන් සිවු දෙනකුගෙන් යුත් පවුලේ වැඩිමහල් දියණිය වන්නේ ඇයයි.ඇය මූලික අධ්‍යාපනය හැදෑරුවේ පොරෝගම විදුහලිනි. අධ්‍යාපනය අවසන් කර කල් ගෙවන අතරේ මැහුම් ගෙතුම්වල යෙදෙමින් ජීවන මග ගෙව්වේය.ඇය ගමේ ජීවත්වන අතරේ ගමේ පදිංචිව සිටි ලී ඉරීමේ යෙදුන පුද්ගලයකු සමග හිතවත්කමක් ඇතිවී එය ආදරයක් බවට පෙරලුණි.දමයන්ති රංගන සමග ඇතිවූ ප්‍රේම සම්බන්ධය කෙමෙන් කෙමෙන් වර්ධනය වී අවසානයේ විවාහ වන බවට කතිකා කර ගත්තේය. මේ බව දමයන්ති තම මවුපියන්ට දැනුන් දුන්නත් ඔවුන් එයට තරයේම විරුද්ධත්වය ප්‍රකාශ කර සිටියේය.එහෙත් මවුපියන් විරුද්ධ වූවත් දමයන්තිව කෙසේ හෝ විවාහ කර ගන්නවා යන අදහස රංගනගේ සිත තුළ පහළ විය. ඔහු දමයන්තිව හොර රහසේම රැගෙන පලා ගියේය. ඔහුගේ ගම වන යට්ටපාන ප්‍රදේශයට කැටුව ගොස් මාස ගණනක් එහි ගත කළේය. පසුව මීගහතැන්නේ බෝතලාව ප්‍රදේශයෙන් ඉඩමක් මිලට ගෙන කුඩා නිවෙසක් තනා ජීවත්වූයේ මහත් බලාපොරොත්තු ඇතුවයි.මෙසේ සාර්ථක ලෙස විවාහ ජීවිතය ගත කරන අතරේ චමෝද්‍යා හා ආධිත්‍ය යන දරුවන් දෙදෙනෙකුද උපන්නේය. ඔවුන් දෙදෙනා අධ්‍යාපන කටයුතු සඳහා යොමු කිරීම සිදු වූයේ දමයන්ති අතින්ය.රංගනගේ ජීවනෝපාය වූයේ අත් ට්‍රැක්ටරයේ ලී ඉරන මෝලක් සවිකර ලී ඉරීමයි. ඇය එයට පූර්ණ සහාය ලබා දුන්නේය.දමයන්ති කාන්තාවක් වුවත් ලී ඉරීම, යතුරු පැදි පැදීම, ලොරි පැදවීම ආදි පිරිමින් සතු කාර්යයන් කිරීමේ හැකියාවක් ඇති එඩිතර ධෛර්යවන්ත කාන්තාවකි.කුඩා නිවසක ජීවත්වන අතරේ නව නිවෙසක් තනා ගැනීමේ සිහිනය සැබෑ කර ගත්තේ ඇගේ මහත් කැපවීම නිසයි.රංගන හා දමයන්ති ගෙවල් දොරවල් හදා ගෙන වාහන මිලදී ගෙන දිනෙන් දින දියුණුව කරා යොමුවන අයුරු රංගනගේ බාල සහෝදරයන් එතරම් කැමැත්තක් දැක්වූයේ නැත. ආදරයෙන් වෙලී සාර්ථක විවාහ ජීවිතයක් ගත කරන අතරේ පසුගිය වකවානුවේ අඹුසැමි යුවළ අතරේ නිතර නිතර බහින් බස් වීම් ඇති විය. රංගනගේ බාල සොහොයුරන් දෙදෙනාද නිතරම වාගේ නිවසට පැමිණෙන හෙයින් පවුල් ආරවුලට ඔවුන්ද මැදිහත් වන්නට විය.සැමියා සමග සහෝදරයන් දෙදෙනාත් දමයන්තිට බැණ වදිමින් තර්ජන කරන්නට විය. විවිධ චෝදනා සහිත කටකතා ඇගේ සැමියාගේ සිතට ඇතුළත් කරන්නටද පටන් ගත්තේය. ඇය තරුණ කාන්තාවක් නිසා සැමියා ඒ තොරතුරු පිළිබඳවත් සැකයෙන් බලන්නට විය.මේ සිද්ධිය වන්නට ආසන්න දිනවල පවුලේ ආරවුල් උස්සන්න තත්ත්වයට පත්විය. ඇගේ මස්සිනාද බැණ වදින්නට විය.දමයන්තිට දිගින් දිගටම එන සිදුවීම් ඉවසා ගත නොහැකිව මිගහතැන්න පොලිසියට පැමිණ සැමියාටත් මස්සිනාටත් විරුද්ධව පැමිණිලි කළේය. ඇය ඒ මගින් දික්කසාද වීමට මුල පිරීමටද බලාපොරොත්තු විය. ඉන් අනතුරුව දරු දෙදෙනා සමග තම මවගේ නිවෙස බලා පිටත්ව ගියාය.ඝාතනය කරන ලද කාන්තාවගේ මව වන එස්. කේ. රංජනී (48) මහත්මියඇඬූ කඳුලින් තම දියණිය ගැන අප සමග මෙසේ කීවාය. මිය ගොස් ඇත්තේ මගේ වැඩිමහල් දියණියයි. අපි ජීවත්වන්නේ පොරෝගමයි. මේ විවාහයට අපි කැමති වුණේ නැහැ. රංගන බෑණා දුවව බලෙන් අරන් ආවේ. මගේ අනෙක් දරුවොත් සෑහෙන විරුද්ධ වුණා. කාලයක් යනතුරු අපි සමග සම්බන්ධ වුණේ නැහැ.පසුව දුව අපේ නිවසට ආවා. විවාහ වු කාලේ මේ දෙන්නා හොඳීන් සිටියද පස්සේ මෑතක ඉඳලා මේ දෙන්නා අතරේ පවුල් ආරවුල් විශාල වශයෙන් ඇති වුණා. මම අවස්ථා කීපයකදීම කීවා ඉන්න බැරි නම් දික්කසාද නඩුවක් දාලා ගෙදර එන්න කියලා.මේ දෙන්නා හොඳින් ඉන්නවාට බෑණාගේ බාල සහෝදරයෝ කැමති නැහැ. මගේ දුවව එළවගන්න පසුගිය දිනවල සෑහෙන උත්සාහයක් දරුවා. ඔවුන් කීප අවස්ථාවකදීම නිවෙසට ඇවිත් දුවට බැන වැදිලා තියෙනවා.මෙවර දුව පොලිසියේ පැමිණිලි දාලා තමයි අපේ නිවෙසට ඇවිත් හිටියේ. මම කීවා කරදර කරනවා නම් යන්න එපා කියලා. මගේ දුව තව දින කීපයකින් විදේශගත වන්නට හිටියේ මැද පෙරදිග රැකියාවක් ලබා ගන්න ඒජන්සියකට මුදල් ගෙවලා තිබෙනවා. පසුගිය සතියේ මගේ බාල දුව ළඟ තිබුණ මුදල් වලින් රුපියල් ලක්ෂ දෙකක් ඇගේ ගිණුමට දැම්මා. මාත් එක්ක කීවා. තව දින දෙකකින් විදේශගත වනවා කියලා. දුව විදේශ ගත වන බව ඇගේ සැමියා දැනගෙන හිටියා. ඒ අතරේ බෑණාගේ බාල සහෝදරයා මේ වගේ හදිසියේම මගේ දුව මරා දැමුවේ මොකද කියලා මට හරිම ප්‍රශ්නයක්. මේ ආරංචිය ලැබිලා නිවසට ආවට පස්සේ මේක කොහොම වුණාද කියලා මට හිතාගන්න බැහැ. මේ අපරාධය මම කෙසේ ඉවසා ගන්නද? මගේ වැඩිමහල් දුව මට අහිමි වුණා. මේ දරු දෙදෙනාට යන කල දසාව මොකක්ද?මතුගම මහේස්ත්‍රාත් දමින්ද රාමනායක වැලිගොඩපිටිය මහතා බෝතලාවට ගොස් මහේස්ත්‍රාත් පරීක්ෂණය පැවැත්විණි. මීගහතැන්න රෝහලට ගොස් මළ සිරුර පරීක්ෂා කොට පශ්චාත් මරණ පරීක්ෂණය සඳහා මළ සිරුර නාගොඩ මහ රෝහල වෙත ගෙන එන ලදී. සැකකරු මිනීමැරුම සිදු කිරීමෙන් පසු පලා ගොස් ඇත. ඉතාමත් කඩිනමින් අත්අඩංගුවට ගන්නා බව පොලිසිය කියයි. මීගහතැන්න පොලිස් ස්ථානාධිපති හිමාල රාජපක්ෂ, අපරාධ අංශයේ ස්ථානාධිපති ලක්ෂිත වීරසිංහ, උප පොලිස් පරීක්ෂක ගාමිණි රණවීර මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201302</link>
    <topic>යටියන්තොට ඇඟලුම් කම්හලක් වහලා: සේවක සේවිකාවනට දීමනා කිසිවක් ගෙවා නෑ</topic>
    <author>යටියන්තොට සමූහ කුමාරසිංහ ගුණදාස</author>
    <content>යටියන්තොට ඇඟලුම් කම්හල පසුගිය ඔක්තෝබර් මාසයේ සිට වසා දමා ඇත. මෙමගින් සේවක සේවිකාවන් රැසක් ගැටලු රැසකට මුහුණ පා සිටිති. මොවුන්ගෙන් 611 දෙනෙක් වසර පහක් පමණ සේවය කළ අයවේ.මේ පිළිබඳ අදහස් දැක්වූ කම්කරු කාර්යාලීය ස්ථානාධිපති එච්. ඇස්. පී. සේනාතිලක මහතා, දැනට සේවක අර්ථසාධක මුදල් රුපියල් කෝටි 1 1/2ක් ගෙවීමට තිබෙන බව අනාවරණය වුණා. මේ අයිතිකරුවන්ට ගෙවීමට ඇති මුදල ගණනය කර දී තිබෙනවා. අපේ උත්සාහය කෙසේ හෝ සේවකයින්ට ලැබිය යුතු දීමනා ලබාදීමටය.මෙහි සේවිකාවක වූ ඉන්ද්‍රාණි මල්කාන්ති - මම මේ ආයතනයේ අවුරුදු 18 ක් සේවය කළා. කිසිම දීමනාවක් නැතිව අස් කළා. අර්ථ සාධකය ගන්න අවශ්‍ය ලියකියවිලි සකස් කර දුන්නත් ඒවා බැංකුවට යවලා නෑ. අපි දැන් හරිම අසහනයෙන් ජීවත් වන්නේ. ප්‍රාදේශීයව සභා මන්ත්‍රී දිනේෂ් සේනානායක -මේ ඇඟලුම් කම්හල අයිතිකරුවන් බැංකුවට තබා ණය අරන් තියනවා. ආදායමට වඩා වාරිකය ගෙවන්න වෙනවා. මෙය වැසීමෙන් ප්‍රදේශයට විශාල පාඩුවක් යැයි පැවසීය.ප්‍රාදේශීය සභා මන්ත්‍රී නන්දසේන විජේසූරිය -මෙය වැසීම ආරංචි වූ විට සේවකයින් කැඳවා සාකච්ඡා කළා. එයට මහාචාර්ය අධීක්ෂණ අමාත්‍ය තිස්ස විතාරන මහතාද සහභාගි වුණා. මේ ආයතනවල වෘත්තීය සමිති නෑ. ඒ නිසා අලුතින් ගොඩනගා කටයුතු කරන්න සිද්ධ වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201303</link>
    <topic>පිටබැද්දර ළාබාල පෙම් යුවළ හොර රහසේම පැන ගිහින්</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>ජනෙල් කවුළු දෙකෙන් පැන ගිය ළාබාල පෙම්වතුන් දෙදෙනකු සොයා ගැනීමට පිටබැද්දර පොලිසිය පරීක්‍ෂණ අරඹා ඇත.”නිලූකා” තවම පාසල් යන 15 හැවිරිදි දැරියකි. “සමන්ත” ද යාන්තමට අවුරුදු 17 සපිරිමින් සිටින තරුණයෙකි. පාසල් දිවියේදී ඇතිවූ ආදර සිතිවිලි නිසා මොවුන් දෙදෙනා පෙම්වතුන් වීමට වැඩි කාලයක් ගත නොවීය.එකම ගමේ ජීවත්වූ මොවුන් මඟතොටේදී, පාසලේදී හමුවීම නිසා ඔවුන්ගේ ආදරය දිනෙන් දින අලුත් කර ගැනීමට සමත් විය.කෙසේ හෝ මොවුන් හොරෙන් පැන යාමට තීරණය කළහ. දෙදෙනාගේම කැමැත්ත මත නිවෙස්වලට හොර රහසේ ඔවුහු පලා ගියහ.පසුගියදා මොවුන් පෙර සේ නින්දට ගොස් ඇත. එහිදී නිලූකාගේ මව ඇයට උදෑසන තේ කෝප්පය දීමට පැමිණෙන විට ඇය කාමරය තුළ නැති බව දැක විපරම් කර බලන විට කාමරයේ ජනේලය විවර කර එය ළඟ පුටුවක් තබා ඇය පැනගොස් ඇති බව හෙළිවිය.ඇය යහළු වී සිටි “සමන්ත ගැන සොයා බලන විට සමන්තගේ මාමා පවසා ඇත්තේ ද “සමන්ත” නිදා සිටි කාමරයේ ජනේලය විවර කර පුටුවක් තබා එයින් පැනගොස් ඇති බවයි.දෙදෙනාම රාත්‍රී 11.30 ට පමණ ආදර කැදැල්ලේ එකට ජීවත්වීමට පිටව ගොස් ඇත.මේ සම්බන්ධයෙන් පිටබැද්දර පොලිස් පොතේ සටහන් වීමත් සමඟ ලාබාල දැරියක් අපයෝජනය කිරීම යටතේ තරුණයාට චෝදනාව එල්ල වී ඇති අතර මොවුන් අත්අඩංගුවට ගැනීමට පොලිස් පරීක්‍ෂණ ආරම්භ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201304</link>
    <topic>වැසිකිළි ගාස්තු වැඩි කරලා රන්බණ්ඩාට තරු පෙනිලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රන්බණ්ඩා නගරයේ ලොතරැයි අලෙවි නියෝජිත මහතෙකි. ඉකුත් දිනක අසල වෙළෙඳ සලකින් වඩේ එකක් කා කහට කෝප්පයක රස බලා නගරයේ පොදු වැසිකිළියකට ගොඩවිය.රුපියල් 20ක නෝට්ටුවක් ගෙන එයින් තේ කඩයේ බිල ගෙවා ඉතිරිවූ රුපියල් පහද ගෙන වැසිකිළියට ගිය රන්බණ්ඩා සිය අවශ්‍යතාවය ඉටුකර ආපසු එන අතරතුරේ වැසිකිළියේ සේවකයා අතට රුපියල් පහ දිගු කෙළේ ය.ඒ දෙස මහත් ඕනෑකමින් බලා මේ මහත්තයා මෙච්චරකල් පහට ගියා ඇති දැන් ගණන වැඩි කරලා තියෙන්නේ ඒ නිසා තව පහක් දෙන්න යැයි ඇවිටිලි කරන්නට විය. එවිට රණ්බණ්ඩා “මම වැසිකිළියට ගියේ හිටගෙන කරන්න ඉදගෙන කළේ නෑ. ඒ නිසා පහක් ඇති යැයි කීය.සේවකයාද රුපියල් පහක් ගැනීම අත්නොහලේය. නෑ..නෑ.. මට තව පහක් ඕනෑ යැයි කෑගසන්ට විය. රණ්බණ්ඩාද හඩනගා නෑ දෙන්නේම නෑ. මමත් මේ ටවුන් එකේ ඉන්නේ හැමදාම එන එකේ පහක් ඇති කියා හඩනගා කියන්නට විය.මේ කෑ කෝ ගැසීම ඇසුණු අවට ජනයා ඒ දෙසට රොක්විය. විනාඩි පහක් සිද්ධිය දෙස බලා සිටි අය අතරින් තරුණයකු ඉදිරිපත්ව මහත්තයෝ අපි වාගේ හිටගෙන කරන්න හරි ඉදගෙන කරන්න හරි ආන්න අර පොල්වත්තට ගියා නම් ඉවරයිනේ. එතකොට ඔයාගේ පහත් ඉතිරියි කීය.එවිට රන්බණ්ඩා ඒක තමයි ආයේ තමුසේ ළඟට එන්නේ නෑ මේන් තියාගන්නව පහ කියා රුපියල් පහක් නැවත දී යන්නට ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201305</link>
    <topic>අම්පාර-නවගම්පුර නිවාස 50ක් විනාශයේ</topic>
    <author>අම්පාර දිසා විශේෂ - එල්. දෙහිගොල්ල</author>
    <content>අම්පාර “නවගම්පුර” ප්‍රදේශයේ සිංහ සමාජ විසින් සාදා නිමකර ඇති නිවාස 50 ක් විනාශ වෙමින් පවතින බව අවට වැසියෝ පවසති.නගර සභා සීමාවේ විශාල පිරිසකට ඉඩමක් හෝ නිවාසයක් නොමැතිව පැල්පත්වල වාසය කළත් මේ නිවාස ඔවුනට ලබාදීම දිගින් දිගටම අතපසුකර තිබේ. සුනාමියෙන් අවතැන්වූ ජනතාව සඳහා මේ නිවාස ඉදිකරණු ලැබුවේ 2008 වර්ෂයේය. එක් ඉඩමක වටිනාකම ලක්ෂ 15ක් පමණ වන අතර අද වන විට හරකුන්, බල්ලන් හා බේබද්දන්ගේ රජදහනක් වී ඇති බවත් අපචාර මේ නිවෙස්වල සිදුවන බව නගර වැසියෝ පවසති.ඇතැම් නිවෙස්වල දොරවල් කඩා ඇති අතර ප්‍රධාන විදුලි පුවරු පවා කපාගෙන ගොස් තිබේ.වීරසේකර මහතා.මම ඉල්ලුවේ මේ සිංහ සමාජයේ ගෙයක්. මට ගේකුත් නෑ. ඉන්නෙත් පැල්පතක. ඒත් මේ සැරේ මගේ නම තියෙන්නේ 58 වෙනියට.ගෙවල් 50 යි තියෙන්නේ. මට මේ ඉඩම අවශ්‍ය නෑ ගෙයක් දෙනවා නම්. ගංවතුර ආධාර කියලා රුපියල් 20,000ක දුන්නා ගේ හදන්න.රුපියල් විසිදහසෙන් ගෙවල් හදන්න බෑ. අපිට මේ පැලේ වතුර නෑ. විදුලිය නෑ.ඩබ්ලිව්. පී. රීටා ස්වර්ණමාල මහත්මිය.සිංහ සමාජයෙන් නිවාස දෙන්න අප තේරුණා. අපි ඊට පස්සේ නිවාසවල පදිංචි වුණා.අපිට නඩු දාලා ගෙවල්වලින් එළියට දැම්මා. ආපසු ඉඩම් කච්චේරියක් තිබුණා. ඒ ලේඛනයේ තුන්වෙනියාට මගේ නම තියනවා.අපිට ඇත්තටම යන්න තැනක් නෑ. ඒ නිසා තමයි කර්මාන්ත පුරයේ මේ කැඩුණ ගොඩනැගිල්ලක ඉන්නේ. වහිනකොට මේක ඔක්කොම තෙමෙනවා. මාස 9 ක් මේ දුක අපි විඳිනවා.ඩබ්ලිව්. එම්. කාන්ති මහත්මිය.මහත්තයාට ස්ථිර රස්සාවක් නෑ. කුලීවැඩ තමා කරන්නේ. කුලියට ගෙයක් ගන්නත් අපිට ක්‍රමයක් නෑ. ඒ නිසා කර්මාන්ත පුරේ අතහැරලා දාපු ගොඩනැගිල්ලකට ආවා.අම්පාර වැඩ බලන ප්‍රාදේශීය ලේකම් අනුරුද්ධ පියදාස මහතා.මේ නිවාස ව්‍යාපෘතිය සැලසුම් සහගතව බෙදීමක් කරලා නෑ. ඒ නිසා දිගින් දිගටම ගැටලු ඇති වුණා. මේ නිවාස 50 බෙදන්න මේ වන විට ඉඩම් කච්චේරියක් පවත්වලා නාම ලේඛණයක් නිකුත් කළා විරෝධතාවලට. ඒ එක්කම දිසාපතිතුමාගේ මූලිකත්වයෙන් මේ යෝජනා ක්‍රමයට කමිටුවක් පත් කරලා තියෙනවා. අපිට පුළුවන් වෙයි ඉක්මණින් තීරණයක් ගන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=r1201306</link>
    <topic>මවුබිමට කීර්තියක් ගෙන දුන් මලල ක්‍රීඩිකා කලණිට ගමෙන් උපහාර</topic>
    <author>මාතර සංචාරක සිරි වාව්වගේ</author>
    <content>ඉන්දියාවේ චෙන්නායි නුවර ජවහල්ලාල්නේරු ක්‍රීඩාංගණයේ පැවති ඉන්දු – ශ්‍රී ලංකා මලල ක්‍රීඩා තරගයේදී මව්බිමට කීර්තියක් ගෙන දුන් එච්. ඩී. කලණි වසුන්දරා ක්‍රීඩිකාවට ඇය උපන්ගමේ ජනතාව පසුගියදා උපහාරයක් පැවැත්වූහ.මාතර දිස්ත්‍රික්කයේ අති දුෂ්කර ගමක්වූ කිතලගම උපන් ඇය එවැනිම දුෂ්කර පාසලක් වූ කිතලගම බටහිර මහ විදුහලෙන් ඉගෙනුම ලබන 13 හැවිරිදි වියේ පසුවන සිසුවියකි.ඇය ඉන්දු ශ්‍රී ලංකා දිත්ව මලල ක්‍රීඩා තරගයේදී 14 න් පහළ මීටර් 200 දිවීමේ තරගයෙන් 2 වනස්ථානය ලබාගෙන රිදී පදක්කමක් දිනා ගත්තාය. මීටර් 100 දිවීම තරගයෙන් තෙවන ස්ථානය ලබමින් ඒ සඳහා ලෝකඩ පදක්කම ද ලබාගත් අතර එම තරගයේ දීම මීටර් 100 ය 4 දිවීම තරගයෙන් ප්‍රථම ස්ථානයද මීටර් 400 ය 4 විවෘත තරගයෙන් තුන්වන ස්ථානයද හිමි කර ගත්තාය.ඇයගේ පියා එච්. ඩී. ලාල්සිරි එදිනෙදා කුලී වැඩ කර සිය පවුල ජීවත් කරවන්නෙකි. වසුන්දරගේ පවුලේ සාමාජික සංඛ්‍යාව හතරකි. ඇය වැඩිමහල් දරුවා වේ’ මව 32 හැවිරිදි පී. ජී. තලතා නන්දනීය.දිළිඳු කමේ අන්තිම ප්‍රපාතයට වැටී සිටින ඇයට ගම්වැසියන්ගෙන් ලැබුණු සහාය හා විදුහල්පති ඇතුළු ආචාර්ය මණ්ඩලයෙන්ද පඤ්ඤාදස්සි පදනමෙන්ද ලැබුණු ආර්ථික සහයෝගය ගැන වසුන්දරා මුළු හදින්ම කෘතඥතාව පළ කර සිටින්නීය.නාගරුක්ඛාරාමාධිපති අංගුන්නබදුල්ලේ ඥානදස්සි හිමියෝ ඇය ජීවත්වන අතුපැල උළු ගෙයක් බවට පත්කිරීමට කටයුතු කරන බව පැවසුහ.ඒ අනුව දැනටමත් ඒ හිමියෝ පන්සල් භූමියෙන් පරිත්‍යාග කළ ඉඩමක ඇය සඳහා නිවසක් ඉදි කෙරමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=s1201301</link>
    <topic>සිංහයෝ කැන්ගරු දේශයට පිටත්ව යති</topic>
    <author>පි‍්‍රන්ස් ගුණසේකර</author>
    <content>ලෝක එක්දින ක්‍රිකට් සූර ඉන්දියාව හා හිටපු ලෝක සූර ඕස්ට්‍රේලියාව සමඟ පැවැත්වෙන තුන්කොන් ක්‍රිකට් තරගාවලියට සහභාගි වන ශ්‍රී ලංකා ක්‍රිකට් පිල ඕස්ට්‍රේලියාව බලා පෙරේදා පිටත්විය.දකුණු අපි‍්‍රකාවේදී පැවැති ටෙස්ට් හා එක්දින තරගාවලියේ ලැබූ පරාජය අමතක කොට දමා ඕස්ට්‍රේලියානු තුන්කොන් එක්දින තරගාවලියට මුහුණදීමේ අපේක්‍ෂාවෙන් මහේල ජයවර්ධනගේ නායකත්වයෙන් යුත් ශ්‍රී ලංකා පිල මේ සංචාරයට එක්විය.තරග 15 කින් සමන්විත තුන්කොන් ක්‍රිකට් තරගාවලිය පෙබරවාරි 5 වැනිදා ඕස්ට්‍රේලියාව හා ඉන්දියාව අතර තරගයෙන් ආරම්භ වන අතර 8 වැනිදා ශ්‍රී ලංකාව සහභාගි වන පළමු තරගය ඉන්දියාවට එරෙහිව පර්ත්හිදී පැවැත්වේ. සියලුම තරග දිවා - රාත්‍රී ලෙස පැවැත්වෙන අතර මාර්තු 8 වැනිදා තරගාවලිය නිමාවට පත්වේ.වසර 2006 දී ඕස්ට්‍රේලියාවේ තුන්කොන් තරගාවලියට සහභාගි වූ ශ්‍රී ලංකා පිල අවසන් තරග තුනට පිවිස ඕස්ට්‍රේලියාව වෙතින් 2 – 1 ක පරාජයක් ලැබීය.එම සංචාරයේදී වත්මන් ශ්‍රී ලංකා ක්‍රිකට් නායක මහේල ජයවර්ධන තරග 11 කදී අර්ධ ශතක 6 ක් ලබාගැනීමට සමත් විය. 2006 දී ඕස්ට්‍රේලියාවේ තුන්කොන් තරගාවලියට සහභාගි වූ උපුල් තරංග, කුමාර සංගක්කාර, ටී. එම්. ඩිල්ෂාන්, නුවන් කුලසේකර මෙවරද ශ්‍රී ලංකා පිලට ඇතුළත්ව සිටිති.ශ්‍රී ලංකා පිල අවසන් වරට ඕස්ට්‍රේලියාවේදී සංචාරය කළේ 2010 නොවැම්බර් මාසයේදී වන අතර එහිදී තරග 2 – 1 ක ඓතිහාසික එක්දින ක්‍රිකට් ජයක් සංගක්කාරගේ නායකත්වයෙන් යුත් ශ්‍රී ලංකා පිලට හිමිවිය.එය ශ්‍රී ලංකාව ඕස්ට්‍රේලියාවේදී ලැබූ පළමු එක්දින තරගාවලි ජය ලෙස සටහන් විය. එම සංචාරයේදී දක්‍ෂතා දැක්වූ ඇන්ජලෝ මැතිව්ස්, ලසිත් මාලිංග හා තිසර පෙරේරා ද මෙවර තරගාවලියට එක්ව සිටිති. එයට අමතරව දිනේෂ් චන්දිමාල්, රංගන හේරත්, ෆර්විස් මහරූෆ්, ධම්මික ප්‍රසාද්, සචිත්‍ර සේනානායක, ළහිරු තිරිමාන්න, චානක වෙලගෙදර ඕස්ට්‍රේලියාව බලා පෙරේදා පිටත්වූහ.තුන්කොන් ක්‍රිකට් තරගාවලියට සහභාගි වන ශ්‍රී ලංකා පිල අත්දැකීම් බහුල හා නවක ක්‍රීඩකයන්ගෙන් සැදුම්ලත් සමබර කණ්ඩායමක් බව ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය.”අපි අවසන් වරට දකුණු අපි‍්‍රකාවේ සහභාගි වූ එක්දින තරග දෙකම හොඳින් ක්‍රීඩා කර ජයග්‍රහණ කළා.අඩුපාඩු සකසාගෙන අප ඉදිරියට ආවා. මේ තරගාවලිය අපට පහසුවෙන් තක්සේරු කළ නොහැකියි. අපට තරග කරන්න තියෙන්නේ ලොව හොඳම කණ්ඩායම් දෙකක් සමඟයි” ජයවර්ධන පැවැසීය.”අපට තරගාවලියට පෙර පුහුණු එක්දින තරග දෙකක් තිබෙනවා. ප්‍රතිවාදීන්ට අභියෝගයක් දිය හැකි ලෙස අපේ සැලසුම් සකස් කරනවා” ජයවර්ධන වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=s1201302</link>
    <topic>අමිත් - මනෝමි තුන් ප්‍රයාම ජය ගනිති</topic>
    <author>ජගත් ගුණවර්ධන සහ ප්‍රියාන් ද සිල්වා තිස්සමහාරාමයේ සිට...</author>
    <content>ශ්‍රී ලංකා ක්‍රීඩා ක්ෂේත්‍රයට නැවුම් අත්දැකීමක් එක්කරලමින් තාරුණ්‍යයට හෙටක් සංවිධානය විසින් කාල්ටන් සුපර් ස්පෝර්ට් ක්‍රීඩා උළෙලට ගියවර හඳුන්වාදුන් තුන් ප්‍රයාම තරගයට මෙවර ක්‍රීඩක ක්‍රීඩිකාවන් සීයක් සහභාගි වූහ.මෙහි පිරිමි අංශයේ ජය හිමිකර ගැනීමට යුද හමුදාවේ ආධුනික සෙබල බී.කේ. අමිත් උදය කුමාර සමත්විය. ඔහුට ගතවූ කාලය පැය 1කුත් මිනිත්තු 4ක් සහ තත්පර 49කි. පැය 1කුත් මිනිත්තු 5ක් සහ තත්පර 32ක කාලයක් ගත කළ අම්බලන්තොට දිල්ෂ අශේන් දෙවැනි ස්ථානයට පත්වූ අතර යුද හමුදාවෙහිම ආර්. පී. ලලින්ද කුමාර පැය 1කුත් මිනිත්තු 6ක් සහ තත්පර 1කින් තරගය නිමාකර තුන්වැනි ස්ථානයට පත්විය.කාන්තා අංශයේ ජය හිමිකර ගැනීමට දෙහිඅත්තකණ්ඩියේ ළිහිණි ක්‍රීඩා සමාජය නියෝජනය කළ ජී.ජී. මනෝමි කුමාරි සමත්වූයේ පැය 1කුත් මිනිත්තු 14ක් සහ තත්පර 25ක කාලයක් ගතකරමිනි.දෙවැනි හා තෙවැනි ස්ථාන දිනාගැනීමට සමත්වූයේ සිවිල් ආරක්ෂක බලකායේ ඒ. ජී. ඉෂාරා නිල්මිණි ( පැය 1කුත් මිනිත්තු 28ක් සහ තත්පර 26 යි ) සහ එම්. ආර්. එම්. රූපවතී ( පැය 1කුත් මිනිත්තු 30ක් සහ තත්පර 24 යි ) විසිනි.කාල්ටන් සුපර් ස්පෝර්ට් තරගාවලියේ අතිශය ජනප්‍රිය අංගය වූ තුන්ප්‍රයාම තරගාවලියට දෙස් විදෙස් ක්‍රීඩක ක්‍රීඩිකාවන්ගේ සහභාගිත්වය කැපී පෙනුණු අතර පළමුව මීටර් 750ක් තිිස්ස වැවේ පිහිනා ඇවිත් කිලෝ මීටර් 20ක දුරක් පාපැදියෙන් ගමන්කර අනතුරුව කිලෝමීටර් 5ක දුරක් මාර්ග ධාවනයේ යෙදිය යුතුවිය.ත්‍රිවිධ හමුදාවේ මෙන්ම සිවිල් ආරක්ෂක බලකායේ ක්‍රීඩක ක්‍රීඩිකාවෝ රැසක් මෙවර තරගය සඳහා ඉදිරිපත් වී සිටි අතර ජයග්‍රාහකයන්ට ත්‍යාග ප්‍රදානය ජනාධිපති මහින්ද රාජපක්ෂ මහතා අතින් සිදුකෙරිණි.ඔරු පැදීමේ ගෞරවමියුසියස් විදුහලටමෙවරද ගියවර මෙන්ම ඔරු පැදීමේ තරගයේ කාන්තා අංශයේ ඉසව් 3හිම ප්‍රථම ස්ථාන දිනාගැනීමට කොළඹ මියුසියස් විද්‍යාලයීය ක්‍රීඩිකාවෝ සමත්වූහ. කොළඹ ඔරු පැදීමේ සංගමයේ ක්‍රීඩිකාවෝ ඉසව් 3 හිම අනුසූරියන් බවට පත්වූහ.ඔරු පැදීමේ අංශයේ දී නාවික හමුදා පිරිමි කණ්ඩායමට ප්‍රථම ස්ථාන 2ක් හා දෙවැනි ස්ථානයක් හිමිවූ අතර කොළඹ ඔරු පැදීමේ සංගමයට ප්‍රථම ස්ථානයක් හා දෙවැනි ස්ථාන 2ක් හිමිවිය.පිරිමි ඔරු පැදීමේ කේවල තරගය ජය ගැනීමට කොළඹ ඔරු පැදීමේ සංගමය සමත්වූ අතර අනෙක් ඉසව් දෙකෙහිම ජය නාවික හමුදා කණ්ඩායමට අත්විය.රුවල් ඔරු සහ සුළං ඔරු ජය නාවිකයන්ටමෙවර තිස්ස වැවේ දී පැවැති සුළං ඔරු සහ රුවල් ඔරු පැදීමේ අංශයේ සියළු ගෞරව දිනාගැනීමට නාවික හමුදා ක්‍රීඩකයෝ සමත්වූහ.සුළං ඔරු අංශයෙන් ද නාවික හමුදාවේ චමීර ගුණවර්ධන හා පැතුම් නිශාන්ත පිළිවෙළින් පළමු හා දෙවැනි ස්ථාන දිනාගත් අතර සන්ෂයින් ජල ක්‍රීඩා සමාජයේ ප්‍රියන්ත ගුණවර්ධන තෙවැනි ස්ථානයට පත්විය.රුවල් ඔරු තරගයේ දී පළමු, දෙවැනි හා තෙවැනි ස්ථාන 3ම දිනාගැනීමට නාවික හමුදා ක්‍රීඩකයෝ සමත්වූ අතර පළමු ස්ථානය ඩබ්. ඒ. ආර්. නිශාන්ත හා එන්. ජී. එම්. යූ. ගුණවර්ධන ද, දෙවැනි ස්ථානය ඩබ්. එම්. සී. මාරඹේ හා බී. එම්. එම්. බණ්ඩාර ද, තෙවැනි ස්ථානය ජේ.එච්.ටී.සී. අප්පුහාමි හා කේ. සී. සොයිසා විසින් ද දිනාගනු ලැබීය.කඹ ඇදීමේ ජය යුද හමුදාවටකාල්ටන් ක්‍රීඩා උළෙලේදී කඹ ඇදීමේ තරගයේ ජය ශ්‍රී ලංකා යුද හමුදා ‘ඒ’ කණ්ඩායම දිනාගත් අතර ජනාධිපති ආරක්ෂක ‘බී’ හා යුද හමුදා බී කණ්ඩායම් පිළිවෙළින් දෙවන හා තෙවන ස්ථාන දිනාගනු ලැබීය.කාල්ටන් ධාවන පථයේ පැවැති ආකර්ශණීයම ඉසව්ව වූයේ යතුරු පැදි ධාවන තරගයි. ශ්‍රී ලංකා සුපිරි යතුරු පැදි ධාවකයන් රැසකගේ සහභාගීත්ව ලැබූ තරගාවලියේදී සුපිරි ධාවන සූර ගයාන් සඳරුවන්ගේ දස්කම් කැපී පෙනුණි. කසුන් තාරක, ෂෙහාන් අධිකාරි හා ගයාන් සඳරුවන් කාල්ටන් ධාවන පථයේ දැක් වූ සුවිශේෂ දක්ෂතා හේතුවෙන් විදේශ ගමන් වාරයකට ගුවන් ටිකට් පත බැගින් දිනාගනු ලැබීය.යතුරු පැදි තරග ප්‍රතිපල1. ගයාන් සඳරුවන්, 2. ෂෙහාන් අධිකාරි, 3. ඉමාල් මංචනායකස්ට්‍රීම් ට්‍රේල් 1251. ෂිවා මාරප්පන්, 2. අනුර කීර්ති, 3. එස්. රූපසිංහඅවුරුදු 13 න් පහළ රේසිං අශ්ව බල 85(Racing Up To 85 Under 13)1. බිනුර කිතලගම, 2. හසිදු ගුණසේකර, 3. ඉඳුවර සේනාධීරරේසිං 125(Racing 125 (Two Stroke)1. ෂෙහාන් අධිකාරි, 2. ඉමාල් මංචනායක,3. දේශාන් සොලංකිකුඩා දරුවන්ගේ තරගය(Kids Up To 50cc)1. කල්හාර ඩී.එම්.ඩී., 2. ලකිඳු ගුණසේකර, 3. මොවිඳු තිමෝද් පෙරමුණගේස්ට්‍රීම් ට්‍රේල් අප්ටු 250 සීසීStreel Trail Up To 250 cc1. සම්පත් කුමාර, 2. ශිවා මාරප්පන්, 3. ශාමික රොෂාන්රේසිං අප්ටු 80 සීසීRacing Up To 85cc Under 161. ඉවෝන් ගුරුසිංහ, 2. කසුන් තාරක, 3. බිනුල කිතලගමරේසිං 250 මොටෝ1. ගයාන් සඳරුවන්, 2. ෂෙහාන් අධිකාරි, 3. දේශාන් සොලංකි16 පහළ අශ්ව බල 851. ජැකොස් ගුණවර්ධන,2. අශාන් නෙත්තිකුමාරසුපර් මොටෝ අශ්ව බල 2501. සුදීප් විදර්ශක, 2. උද්දික ශ්‍රීමාල් මලවිගේ, 3. ඩබ්ලිව්. එල්. ඒ. කුමාර..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=s1201303</link>
    <topic>ශ්‍රී ලංකා ‘ඒ’ පිල ලකුණු 67කින් පරදී</topic>
    <author/>
    <content>ශ්‍රී ලංකා ‘ඒ’ කණ්ඩායම හා එංගලන්ත ‘ලයන්ස්’ පිල අතර ඊයේ (29) දඹුල්ල ජාත්‍යන්තර ක්‍රීඩාංගණයේ දී පැවැති දෙවැනි එක්දින තරගයෙන් ලකුණු 67ක ජයක් අත්කර ගැනීමට එංගලන්ත ‘ලයන්ස්’ පිල සමත්විය.පළමුව පන්දුවට පහරදුන් එංගලන්ත ‘ලයන්ස්’ පිල ඕවර 50 අවසානයේ කඩුලු 9ක් දැවී ලකුණු 293ක් රැස් කිරීමට සමත්විය. ක්‍රෙග් කීස්වෙටර් නොදැවී ලකුණු 112ක් ලබාගත්තේය. පන්දු යැවීමේ දී කෝසල කුලසේකර, තිළිණ තුෂාර, මාලිංග බණ්ඩාර හා සුරාජ් රන්දීව් අතර කඩුලු 2 බැගින් දවාලූහ.පිළිතුර ඉනිම ක්‍රීඩාකළ ශ්‍රී ලංකා ‘ඒ’ පිල ඕවර 46.1කදී ලකුණු 226කට දැවීගියේය.කෞෂාල් ජනිත් පෙරේරා ලකුණු 59ක් රැස්කළ අතර මහේල උඩවත්ත ලකුණු 40ක් සහ කෝසල කුලසේකර ලකුණු 26ක් ලබාගත්හ. පන්දු යැවීමේ දී ඩැනී බ්‍රිග්ස් සහ සමිට් පටේල් අතර කඩුලු 3 බැගින් බෙදී ගියේය.එංගලන්ත ‘ලයන්ස් ‘ පිල – 293/9 ( ඕවර 50) ක්‍රෙග් කීස්වෙටර් නොදැවී 112 ( කෝසල කුලසේකර 52/2, තිළිණ තුෂාර 48/2, මාලිංග බණ්ඩාර 56/2, සුරාජ් රන්දීව් 78/2)ශ්‍රී ලංකා ‘ඒ’ පිල – 226 (ඕවර 46.1) කෞෂාල් ජනිත් පෙරේරා 59, මහේල උඩවත්ත 40 ( ඩැනී බ්‍රිග්ස් 31/3, සමිට් පටේල් 55/3)..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=s1201304</link>
    <topic>පාකිස්තානය 2-0කින් එංගලන්තය පරදවයි</topic>
    <author>අබුඩාබි ඒ. එෆ්. පී.</author>
    <content>පාකිස්තානු පිලේ වමත් දඟපන්දු යවන්නා වන අබ්දුල් රෙහ්මාන් සිය ටෙස්ට් දිවියේ හොඳම පන්දු යැවීම වාර්තා කරමින් එංගලන්තයට එරෙහි එක්සත් අරාබි එමීර් රාජ්‍යයේ අබුඩාබි නුවර දෙපිල අතර පැවැති දෙවැනි ටෙස්ට් තරගයෙන් ලකුණු 72ක ජයක් සිය කණ්ඩායමට ලබාදීමට සමත් විය. තරගය සිවුවැනි දිනයේ දීම නිමාවට පත්විය.මේ අනුව තරග 3කින් සමන්විත ටෙස්ට් තරගමාලාව 2 – 0ක් ලෙස ජය ගනිමින් පාකිස්තානය පෙරමුණේ පසුවෙයි. එංගලන්තය 2009 වසරෙන් පසුව ටෙස්ට් තරගමාලාවක් පරාජය වූ පළමු අවස්ථාව මෙය වේ. පාකිස්තානය ලබාදුන් ලකුණු 145ක ඉලක්කය හඹා ගිය එංගලන්තය දෙවැනි ඉනිමට රැස් කරනු ලැබුවේ ලකුණු 72ක් පමණි. විශිෂ්ට පන්දු යැවීමක නිරත වූ රෙහ්මාන් ලකුණු 25 කට කඩුලු 6ක් දවාලූ අතර ෂයිඩ් අජ්මාල් ලකුණු 22කට කඩුලු 3ක් දවාලීය.එංගලන්තය විසින් දෙවැනි ඉනිමට රැස්කරනු ලැබූ ලකුණු 72 පාකිස්තානයට එරෙහිව ටෙස්ට් ඉනිමක එංගලන්තය පිල ලැබූ අඩුම ලකුණු සංඛ්‍යාව ද වේ.2009 වසරේ බටහිර ඉන්දීය කොදෙව් පිලට පරාජය වීමෙන් පසුව ටෙස්ට් තරගමාලා 9ක දීම අපරාජිතව සිටිමින් පසුගිය වසරේ අගෝස්තු මාසය වනවිට ටෙස්ට් රටවල් ශෙ‍්‍ර්ණිගත කිරීමේ ලැයිස්තුවේ අංක 1 ස්ථානයට පත් එංගලන්තය මේ තරගමාලාවේ පරාජයත් සමඟ පහළට ඇද වැටිණි.දෙපිල අතර අවසන් ටෙස්ට් තරගය පෙබරවාරි 3දා ඩුබායි හීදී ඇරැඹේ.පාකිස්තානය පළමු ඉනිම – 257 – මිස්බා උල්හක් 84, අසාඩ් ෂෆීක් 58 (ස්ටුවර්ට් බ්‍රෝඩ් 47/4, ග්‍රෙහැම් ස්වාන් 52/3) සහ දෙවැනි ඉනිම 214 – අසාර් අලි 68 (මොන්ටි පනීසාර් 62/6)එංගලන්තය පළමු ඉනිම – 327 – ඇලිස්ටෙයාර් කුක් 94, ස්ටුවර්ට් බ්‍රෝඩ් නොදැවී 58 (සයිඩ් අජ්මාල් 108/4, මොහම්මඩ් හෆීස් 54/3) සහ දෙවැනි ඉනිම 72 – ඇන්ඩෘ ස්ට්‍රවුස් 32 (අබ්දුල් රෙහ්මාන් 25/6, ෂයිඩ් අජ්මාල් 22/3)..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=s1201305</link>
    <topic>ජාතික රට හරහා දිවීමේ ජය සමරජීවට හා අබේරත්නට</topic>
    <author>කළුතර විශේෂ සැම්සන් ප්‍රේමසිරි දොඩම්ගොඩ විශේෂ දයා විජේරත්න</author>
    <content>විසිතුන්වැනි ජාතික රට හරහා දිවීමේ තරගයේ පිරිමි අංශයේ ප්‍රථම ස්ථානය මධ්‍යම පළාතේ ඩී. ලයනල් සමරජීව විසින් දිනාගන්නා ලදී.කිලෝමීටර් 12ක් දුරැති මේ තරගයෙන් ජය ගැනීමට ඔහුට ගතවූයේ විනාඩි 40.29කි.තරගයේ දෙවන ස්ථානය ඌව පළාතේ කේ. ජී. ආර්. සමන්කුමාර දිනාගත් අතර තුන්වන ස්ථානය දිනාගන්නා ලද්දේ දකුණු පළාතේ උපුල් විතාන කුමාර විසිනි.කිලෝමීටර් 6 ක්වූ කාන්තා රට හරහා දිවීම තරගයෙන් දකුණු පළාතේ ජී. ටී. ඒ. අබේරත්න ප්‍රථම ස්ථානය හිමිකර ගත්තාය. දෙවන ස්ථානය බස්නාහිර පළාතේ එන්. ජී. රාජසේකරට ද තුන්වන ස්ථානය දකුණු පළාතේ ඩබ්ලිව්. කේ. එල්. ඒ. නිමාලී ටද හිමිවිය.දොඩම්ගොඩ ක්‍රීඩාංගණයෙන් තරගය ආරම්භ කෙරිණ. තරගකරුවන් එකසිය තිහකට වැඩි පිරිසක් ඊට සහභාගී වූහ.ජය සංකේත ප්‍රදානය ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් රංජනී ජයකොඩි, කළුතර අතිරේක දිසාපතිනි බී. ජී. එස්. ගුණතිලක, මලල ක්‍රීඩා සංගමයේ සභාපතිනි මේජර් ජනරාල් පාලිත ප්‍රනාන්දු යන මහත්ම මහත්මීන් අතින් සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=f1201301</link>
    <topic>ඔයාමඩුවට ආවොත්; දැයට කිරුළ දැනෙයි</topic>
    <author/>
    <content>2012 දැයට කිරුළ ප්‍රදර්ශනය හරහා සිදුවන සංවර්ධනය තුළින් පිබිදෙන අනුරාධපුරය පිළිබඳවත්, දිනෙන් දින වර්ධනය වන ළමා අපයෝජනය හා කාන්තා හිංසනයන් පිළිබඳවත් ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා සමඟ කළ සාකච්ඡාවකි මේ.වසර තිහක් පමණ යුද්ධයෙන් ගිනිගෙන තිබුණ මේ රටට මහින්ද රාජපක්‍ෂ ජනාධිපතිතුමා සාමය ගෙනෙන තුරුම අනුරාධපුර දිස්ත්‍රික්කයේ ජනතාවත් භයානක කටුක අත්දැකීම්වලට මුහුණ දුන්නා.යුද්ධයෙන් එදා තමන්ගේ සමීපතමයන් මිය ගියත් මේ අහිංසක ජනතාව ගම්බිම් හැර ගියේ නෑ. එදා ඒ මිනිස් පවුරක් ලෙස හිඳිමින් රට ආරක්‍ෂා කිරීමටත්, රටට බත සපයමින් කළ උදාර මෙහෙයටත් උපහාර තිළිණයක් ලෙස මෙවර දැයට කිරුළ ලබාදීමට ජනාධිපතිතුමා තීරණය කළා.ඔව්, විශේෂත්වයන් කීපයක්ම තිබෙනවා. කොළඹ දී තුන් වරක් මේ ප්‍රදර්ශනය පවත්වා, ප්‍රථම වතාවට කොළඹින් බැහැරව මහනුවර හා මොණරාගල දිස්ත්‍රික්කවල පැවැත්වුවා. කොළඹින් බැහැරව පවත්වපු ඒ අවස්ථා දෙකේදීම ඒ සඳහා වෙන්කෙරුණේ රුපියල් මිලියන දසදහස බැගිනුයි. නමුත් මෙවර පැවැත්වෙන දැයට කිරුළ ප්‍රදර්ශනය හා අනෙකුත් සංවර්ධන කටයුතු සඳහා අතිගරු ජනාධිපතිතුමාගේ ආශීර්වාදයෙන් රුපියල් මිලියන විසිඑක්දහසක් ලබා දී තිබෙනවා.අනෙක් කරුණ තමයි අනුරාධපුර දිස්ත්‍රික්කයේ මානව සම්පත් හා යටිතල පහසුකම් නැංවීමට යෝග්‍ය වන අයුරින් ප්‍රදර්ශනය දෙවන තැනටත්, සංවර්ධනය පළමු තැනටත් වන ලෙස නව අරුතකින් මෙවර දැයට කිරුළ වැඩසටහන පැවැත්වීම.ඒ වගේම මෙවර ප්‍රදර්ශනය වෙනුවෙන් සිදුකෙරෙන ඉදිකිරීම්වලත් විශේෂත්වයක් තිබෙනවා. මීට පෙර දැයට කිරුළ ප්‍රදර්ශන සඳහා කළ ඇතැම් ඉදිකිරීම් ප්‍රදර්ශනයෙන් පසුව ඉවත් කළා. එසේ නැත්නම් මීට පෙර ප්‍රදර්ශනය සඳහා තෝරාගත්තේ ඉදිකිරීම් සහිත ප්‍රදේශ. නමුත් මෙවර කිසිදු ඉදිකිරීමක් නැති ඔයාමඩුව ප්‍රදේශය ඒ සඳහා තෝරාගෙන ප්‍රදර්ශන කුටි සඳහා එහි ඉදිකෙරෙන ඉදිකිරීම්, ස්ථිර ගොඩනැගිලි ලෙස නැවතත් ඒ ඒ අමාත්‍යාංශ හා ආයතන මට්ටමින් භාවිතා කළ හැකි ලෙස ඉදිකිරීමට පියවර ගෙන තිබීමත් විශේෂත්වයක්.ඇයි නැත්තේ, මේ සියලු සංවර්ධනයන් කරන්නේ ඔවුන් වෙනුවෙන් තමයි. බලන්න දැන් අනුරාධපුර – ත්‍රිකුණාමලය මාර්ගය, අනුරාධපුරය – දඹුල්ල මාර්ගය, මැදවච්චිය සිට සෙට්ටිකුලම හරහා ඔයාමඩුව දක්වා මාර්ගය, ඔයාමඩුව සිට නොච්චියාගම දක්වා මාර්ගය ඔයාමඩුව සිට කජුවත්ත හරහා මන්නාරම දක්වා මාර්ග වගේම දිස්ත්‍රික්කයේ සියලුම ග්‍රාමීය මාර්ග නවීකරණය කරනවා.පාර හදන එක දවසින් දෙකෙන් කරන්න බැහැ. මේ මාර්ග හැදුනහම ඒකේ වාසිය තිබෙන්නේ ගොවියාට තමයි. තමන්ගෙ අස්වනු පහසුවෙන් අඩු වියදමින් වෙළෙඳපොළට රැගෙන යන්න පුළුවන්.මේ ආකාරයට මාර්ග, විදුලිය, සුළු හා මහා වාරිමාර්ග ඇතුළු වැව් අමුණු සංවර්ධනය සඳහා පමණක් රුපියල් මිලියන එකළොස්දහසක් පමණ වෙන්කර තිබෙනවා.ප්‍රධාන ඉලක්කය තමයි ජනතාවට ඉහළ ජීවන තත්ත්වයක් ලබාදීමට අවශ්‍ය සියලු පහසුකම් වැඩිදියුණු කිරීම. ප්‍රගතිය ගත්තොත් කඩිනමින් කළ හැකි ව්‍යාපෘතිවල වැඩ අවසන් අදියරේ තිබෙනවා. ඒ වගේම දීර්ඝ කාලීන සංවර්ධන ව්‍යාපෘති නිසි දින වකවානු තුළ නිමාකිරීමේ අපේක්‍ෂාවෙන් ආරම්භ කර තිබෙනවා.ඔයාමඩුව, මහවිලච්චිය, තන්තිරිමලය යන ප්‍රදේශවලට ගිහින් බලන්න ඕනෑ මාර්ග සංවර්ධනය සිදු වී ඇති ආකාරය. මීට කලින් හවස පහෙන් හයෙන් පස්සේ ඒ පැත්තට බස් ධාවනය අඩුයි. නමුත් දැයට කිරුළ නිසා දැන් රෑ අටටත් බස් යනවා. ඒවා දැයට කිරුළට පසුව නවත්වන්නෙ නැහැ. බස් රථ 50 ක් ලබාදීමටත් පියවර ගෙන තිබෙනවා.කෘෂිකාර්මික පහසුකම් වැඩිදියුණු කිරීම් හැටියට තමයි මිලියන දෙසිය පනහක් වැය කරලා වී මෙට්‍රික් ටොන් 40000 ක් ගබඩා කරන්න පුළුවන් වර්ග අඩි 45000 ක විශාල ප්‍රමාණයේ වී ගබඩා තුනක් ඔයාමඩුවේ ඉදිකර තිබෙන්නේ.දැයට කිරුළට සමගාමීව ජාතික නිවාස සංවර්ධන අධිකාරිය පමණක් නිවාස දෙදහසක් පමණ ඉදිකරනවා. ඒ වගේම යුද්ධයෙන් ඉතාම පීඩාවට පත්වූ පදවිය ප්‍රදේශයේ ඌරෑව, ඕමාරකඩ, කම්බිලියාව, වෙහෙරවැව හා කැබිතිගොල්ලෑව, වාහල්කඩ ආදී ප්‍රදේශවල ජනතාවට ජන සෙවණ ප්‍රණාම ව්‍යාපෘතිය නමින් රුපියල් මිලියන 25 ක වියදමින් නව නිවාස 165 ක් ඉදිකර දෙනවා.ඒ වගේම මෙතෙක් කිසිම රජයකින්, කිසිම නායකයෙක්, ලංකාවේ කිසිම දිස්ත්‍රික්කයක ආරම්භ කර නැති වැඩසටහනක් වශයෙන් ස්ථිර වහලක් නැති සෑම පවුලකටම සෙවිලි උළු දහසක් ලබා දෙනවා.පිදුරු, පොල්අතු නිවාස නැවත මේ දිස්ත්‍රික්කයේ දකින්න නැති වෙනවා. එවැනි පවුල් 50000 ක් සඳහා මේ ආධාර ලබා දීමට රජය රුපියල් මිලියන 1500 ක් වැය කරනවා.ඔව්, මේ වකුගඩු රෝගය ඇතිවීමට නියම හේතුවක් තවම සොයාගෙන නැහැ. නමුත් මේ පිළිබඳ වෛද්‍ය විශේෂඥයෝ ආදී ක්ෂේත්‍රයට අදාළ පිරිස් කළ පරීක්‍ෂණ අනුව පිරිසිදු ජලය භාවිතා කළ යුතු බවට නිර්දේශ කර තිබෙනවා.ඒ අනුව සෑම ප්‍රාදේශීය ලේකම් කොට්ඨාසයක්ම ආවරණය වන පරිදි නව ජල යෝජනා ක්‍රම ඉදිකෙරෙනවා.මේ මගින් දිස්ත්‍රික්කයේ පවුල් තිස්දහසකට පිරිසිදු පානීය ජල සැපයීමට පියවර ගෙන තිබෙනවා. ඒ සඳහා ද රජය මිලියන 700 මුදලක් වැය කරනවා.ඒ අනුව දැනටමත් ඔයාමඩුව, අනුරාධපුර පූජා නගරය, තන්තිරිමලය ජල යෝජනා ක්‍රම ආරම්භ කර අවසන්.ඒ පිළිබඳවත් විශේෂ අවධානය යොමුකර තිබෙන නිසා තමයි පාසල් පරිගණක මධ්‍යස්ථාන 100 ක් ඉදිකරන්නේ. මාතෘ සායන 50 ක් දිස්ත්‍රික්කය පුරා ඉදිකෙරෙන්නේ. මීට අමතරව ජනාධිපති ලේකම් කාර්යාලය හරහා පාසල් පුස්තකාල 49 ක් පමණ පිහිටුවා තිබෙනවා. ඒ වගේම අධ්‍යාපන, සෞඛ්‍ය ආදී ක්ෂේත්‍රයන්ට අවශ්‍ය මානව සම්පත් වැඩිදියුණු කිරීමටත් කටයුතු කරනවා.ඒ විතරක් නෙවෙයි. දක්‍ෂතා තිබෙන තරුණ තරුණියන්ගේ ප්‍රයෝජනය සඳහා ජාත්‍යන්තර මට්ටමේ රංගන ශාලාවක් ඉදිකෙරෙනවා. මේ සඳහාත් රුපියල් මිලියන දෙදහසකට අධික මුදලක් රජය වෙන්කර දී තිබෙනවා. ඒ වගේම ප්‍රදේශයේ දරුවන්ට විශාල අඩුපාඩුවක්ව පැවැති නවීන පහසුකම්වලින් සමන්විත ක්‍රීඩා සංකීර්ණයක් ඉදිවෙනවා. මේ වගේ පහසුකම් රැසක් දැයට කිරුළ සමඟ මේ ප්‍රදේශවල දරුවන්ට ලැබී තිබෙනවා.ළමා සංවර්ධන හා කාන්තා කටයුතු අමාත්‍යාංශය මගින් මුල් ළමාවිය සංවර්ධනය හා රැකවරණය සඳහා වන ආදර්ශ ගම්මාන පිහිටුවීමට රුපියල් මිලියන 47 ක් ලබා දී තිබෙනවා. ඒ වගේම සාලියපුර ප්‍රදේශයේ “සුරැකි පියස” නමින් මධ්‍යස්ථානයක් ආරම්භ කිරීමට ජාතික ළමාරක්‍ෂක අධිකාරිය මගින් පියවර ගෙන තිබෙනවා.මීට අමතරව ආර්ථික සංවර්ධන අමාත්‍යාංශය හා එක්ව දිස්ත්‍රික්කයේ පෙර පාසල් 50 ක් සංවර්ධනය කිරීමටත්, ඒ සඳහා රුපියල් මිලියන 40 ක් වෙන්කර තිබෙනවා. ඒ වගේම ඔයාමඩුව දැයට කිරුළ භූමියේ ළමයින්ට සතුට හා දැනුම ලබාගත හැකි වටිනා ප්‍රදර්ශන කුටියක් ඉදිකරනවා.දරුවන්ට හා කාන්තාවන්ට සිදුවන හිංසනයන් අවම කිරීමට දැනට තිබෙන නීති සංශෝධනය කළ යුතුයි. පැරැණි නීති සංශෝධනය කර දැඩි නීතිරීති පැනවීමට අවධානය යොමුකර තිබෙනවා. විශේෂයෙන් දරුවන්ට සිදුවන හිංසනයන් පිළිබඳ දැනුම් දීමට පැය විසිහතර පුරා ක්‍රියාත්මක 1929 දුරකථන අංකයට දිනකට විශාල පැමිණිලි ගණනක් ගලා එනවා. ඒ පණිවුඩ ලද සැනින් අදාළ කටයුතු කිරීමට විශේෂ පොලිස් ඒකකයක් තිබෙනවා.ජාතික ළමාරක්‍ෂක අධිකාරිය, ළමා ලේකම් කාර්යාලය, පරිවාස හා ළමාරක්‍ෂක දෙපාර්තමේන්තුව, ශ්‍රී ලංකා කාන්තා කාර්යංශය, ජාතික කාන්තා කමිටුව වැනි ආයතන ප්‍රායෝගික වැඩසටහන් රාශියක් මෙම ළමා අපයෝජන හා කාන්තා හිංසනයන් පිටුදැකීම වෙනුවෙන් ආරම්භ කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=f1201302</link>
    <topic>දරන්න බැරි බර දරුවන්ට පටවන්න එපා</topic>
    <author/>
    <content>වත්මන් සමාජයේ ළමා පරපුර අතරින් යහපත් ගුණධර්ම ආකල්ප ගිලිහී යමින් පවතින අතර ඒ සඳහා බොහෝ කරුණු හේතු පාදක වේ. අද ධර්ම සභාවේදී කොළඹ නාලන්ද විද්‍යාලයේ කලා / වාණිජ අංශයේ සහකාර විදුහල්පති වේවැල්පනාව සුදර්ශනාරාමාධිපති බෝපේ ඉන්ද්‍රජෝති හිමියන් සමග සාකච්ඡා කරන්නේ ඒ පිළිබඳවයි.අපි පෙරදිග රටක්. ඒ නිසා මවුපිය උපස්ථානය, වැඩිහිටිය්ට සැලකීම වැනි පෙරදිග රටවලට උරුම වු සංස්කෘතික හර පද්ධතියක් අපේ රටේ තිබුණා. ඒ වගේම අපේ රට බෞද්ධ රටක් හේතුවෙන් යහපත් ගුණ ධර්ම ආරක්ෂා වුණා. නමුත් ගෙවී ගිය වකවානුවේ සිදුවුණු බටහිර ආක්‍රමණ නිසා අපේ රටේ බරපතල සංස්කෘතික සෝදා පාළුවක් ඇති වුණා. මේ හේතුවෙන් ඇති වුණු සිදුවීම් සමග අපේ රටේ සංස්කෘතික හරපද්ධතීන් වලට දැඩි හානි සිදු වුණා. මවුපිය දූ දරු සම්බන්ධතාවය බිඳ වැටීමට මේ තත්ත්වය බලපෑවා.අතීතයේ දරුවන් තුළ වැඩිහිටියන්ට ගෞරවයක් මුසු බියක් තිබුණා. විශේෂයෙන් ගෙදරක තාත්තාට පුදුම ගෞරවයක් භක්තියක් තිබුණා. ඒ වගේම එදා මවුපියන් දරුවන්ට සඟවාගත් ආදරයක් ප්‍රකාශ කළා. නමුත් අද ඒ සම්බන්ධතාව ක්‍රමයෙන් ගිලිහී යමින් පවතිනවා. වර්තමාන සමාජය තුළදී දරුවන් විවිධ සංකීර්ණ අත්දැකීම් ලබන නිසා මවුපියෝ දරුවන්ට වඩාත් සමීප විය යුතුයි.මවුපියන් දරුවන්ට යහළුවෙකු මෙන් සමීප වීම ඉතාමත් වැදගත්. එදා මවුපියන් සගවාගෙන සිටි ආදරය අද විශේෂයෙන් යෞවන වියේ පසුවන දරුවන්ට එළිපිට ප්‍රකාශ කළ යුතු වෙනවා. ඒ තුළින් දරුවන් වැරැදි ක්‍රියාවලට යොමු වීම වළක්වා ගන්න පුළුවන්.අද මවුපියන් දරුවන් මතට විශාල බරක් පටවලා. ඒ සංකීර්ණ වැඩ කන්දරාව දරුවන්ට දරාගන්න බැරි තරම්. ඒ නිසා අද දරුවන්ට කුඩා කාලයේ අත්දැකීම් ලබාගන්න ක්‍රමයක් නැහැ. එදා වෙල් දෙනිවල දුව පැන ඇවිදින්න, සෙල්ලම් කරන්න කුඩා දරුවන්ට කාලය තිබුණා. නමුත් අද පවතින සංකීර්ණ අධ්‍යාපන රටාව තුළ දරුවා පොත පතට පමණක් කොටු වෙලා.දරුවන්ට හොද අධ්‍යාපනයක් ලබාදීමේ අරමුණින් ඇතැම් මවුපියෝ උදේ සිට රාත්‍රියවන තුරු දරුවන් උපකාරක පන්තිවලට යවනවා. ඔවුන් හිතාගෙන ඉන්නේ උපකාරක පන්ති කියන්නේ සියලු දේ කරන ආඥාදායකයෙක් කියලයි. එහෙම නැහැ. නමුත් ඒ දේ ඔවුන් හරියට අවබෝධ කරගෙන නැහැ. පාසල් යාම, උපකාරක පන්තිවලට සහභාගී වීම ආදී නොයෙකුත් ක්‍රියාකාරකම් නිසා දරුවන් දවස පුරා දැඩි පීඩනයකට පත් වෙනවා.දරුවන් වින්දනයක් ලබන්නේ රූපවාහිනිය, පරිගණකය, අන්තර්ජාලය යනාදී විද්්‍යුත් මාධ්‍යයන්හි තිබෙන විවිධාකාර විෂමාචාරයන් නැරඹීමෙනුයි. දරුවන්ගේ මනසට ලැබෙන මේ විෂමාචාරයන් ඔවුන් අනුගමනය කරන්න යනවා. විශේෂයෙන් දරුවන් පන්ති කාමරයේදී අරගල කරනවා. අනෙකුත් සිසුන්ට හිංසා පීඩා කරන්න යොමු වෙනවා.ඒ වගේම අද දරුවන් ක්‍රීඩා කරන්නේ නැහැ. ඒ තුළ ඔවුන්ට යමක් කල්පනා කරන්න සිදු වෙන්නේ නැහැ. ඒ තුළින් දරුවන්ගේ නිර්මාණශීලීත්වය සිතීමේ හැකියාව යනාදී සියල්ල හීන වෙනවා. යන්ත්‍ර සූත්‍ර සමග නිරන්තරයෙන් හැසිරෙන දරුවන්ට එම යන්ත්‍රවල තිබෙන කර්කශ බව ඇතිවෙලා.ඉක්මනින් කේන්ති ගන්නවා. විද්්‍යුත් මාධ්‍යයන්ගෙන් සිදු කරන්නේ දරුවාගේ හැඟීම්, දැනීම්, සංවේදනා හීන කිරීමයි. අපේ දරුවා අපිත් සමග කතා කරන්නේ නැහැ කියලා ඇතැම් මවුපියෝ මැසිවිලි නගනවා. නමුත් දරුවන් එවැනි තත්ත්වයන්ට පත් කරන්නේ ඔවුන්මයි. එහි වගකීම මවුපියෝ භාර ගත යුතුයි.නූතන අධ්‍යාපනඥයන් අධ්‍යාපනයෙන් මූලික අරමුණු තුනක් අපේක්ෂා කරනවා. ඒ අනුව අධ්‍යාපනයේ පරමාර්ථයන් වෙන්නේ හදවතත් හිසත් දෑතත් පෝෂණය කිරීමයි. නමුත් අද හිස පමණයි පෝෂණය කරන්නේ.හදවත පෝෂණය කරන්නේ නැහැ. ඒ නිසා දරුවන්ගේ ආධ්‍යාත්මය පිරිහිලා. එය අද මවුපියන්ටත්, දරුවන්ටත්, අප ජීවත්වන මිහිතලයටත් අහිතකර තත්වයක් බවට පත් වෙලා. එදා දරුවන් සාහිත්‍ය පොත පත පරිශීලනය කළා. ඔවන්ට හොඳ රස වින්දන ශක්තියක් තිබුණා.නමුත් අද අපේ දරුවන් තුළ විචාරය නැහැ. ඒ වගේම රස වින්දනය අද දරුවන් තුළින් ඈත් වෙලා. අද ගීත සාහිත්‍යය, කවිය, නවකතාව ගත්තත් ඒවයේ තිබෙන්නේ බොළඳ හරසුන් අත්දැකීම් අද දරුවන්ට තිබෙන කාර්යබහුල බව නිසා ගීතයක්, කවියක් රස විඳින්න ඔවුන්ට වෙලාවක් නැහැ. නොපෙනෙන තාවකාලික අරමුණු සාක්ෂාත් කර ගැනීමට අධිවේගයකින් ගමන් කිරීම නිසා දරුවන්ගේ ආධ්‍යාත්මය බිඳ වැටිලා.ආදරය, කරුණාව, දයාව, මෛත්‍රීය දැවිලා අළුවෙලා ගිහින්. දරුවන් මවුපියන්ට වෛර කරන සමාජයක් අද නිර්මාණය වෙලා තිබෙනවා. අද දරුවන්ට මවුපියන්ගේ කිසිදු වටිනාකමක් නැති වෙලා. මේ බෞද්ධ රටේ සෑම ප්‍රදේශයක් පාසාම වැඩිහිටි නිවාස ආරම්භ වී තිබෙන්නේ දරුවන් තුළ මව්පිය සෙනෙහෙස අහිමිවීමේ ප්‍රතිඵලයක් ලෙසයි.දරුවන් දහම් පාසලට යොමු කිරීම ඉතාමත් වැදගත් කාරණාවක්. දහම් පාසලේ ඉගෙන ගන්නා දරුවා සමාජයට මහා විශාල වටිනාකමක් එක් කරනවා. දහම් අධ්‍යාපනය ලබන දරුවා කවදාවත් අම්මා තාත්තා අමතක කරන්නේ නැහැ.ඒ වගේම ඔහු තමන්ගේ වැඩිහිටියන්, රට, ජාතිය, ආගම අමතක කරන්නෙත් නැහැ. දහම් පාසල තුළින් හොඳ යහපත් දරු පිරිසක් නිර්මාණය කරනවා. ගමේ පාසලෙන් ඉගෙන ගන්නා දරුවාත් සුපිරි පාසලෙන් ඉගෙන ගන්නා දරුවාත් එකට අධ්‍යාපනය ලබන ස්ථානය දහම් පාසලයි.දහම් පාසල ආධ්‍යාත්මික වර්ධනයට සේම දරුවන්ගේ සැඟවුණු දක්ෂතා ඔප් නංවා ගැනීමටත් හොඳ ස්ථානයක් එහිදී දරුවා විෂය බාහිර ක්‍රියාකාරකම් සදහාත් යොමුකරනවා. ඒ අත්දැකීම සෑම දරුවෙකුම ලැබිය යුතුයි. දරුවාගේ පෞරුෂ වර්ධනයට නායකත්ව කුසලතා වර්ධනයට දහම් පාසල කදිම ස්ථානයක්.අද පවතින සංකීර්ණ සමාජ රටාව තුළ දරුවන් ආධ්‍යාත්මික අංශයට යොමු කිරීම ඉතාමත් වැදගත්. මවුපියන් දරුවන් පිළිබඳ හීන මාලිගා මවාගෙන සිටිනවා. ඒ හීන මාලිගා වඩාත් දැකුම්කළු කර ගැනීමට නම් දරුවන් තුළ ආධ්‍යාත්මික ගුණ වගාව ඇති කළ යුතුමයි.ගුරුවරයා දරුවාට දෙවි කෙනෙක් හා සමානයි. ගුණ ගරුක දරුවකු නිර්මාණය කිරීමේ වගකීම මවුපියන්ට සේම ගුරුවරයාටත් පැවරෙනවා. ගුරුවරුන් දරුවන්ට ආදර්ශ සම්පන්න විය යුතුයි.තාත්තාට අනුව පුතා, අම්මාට අනුව දුව හැදෙන්නා වාගේම දරුවන් ගුරුවරුන්වත් අනුකරණය කරනවා. ඒ නිසා ගුරුවරුන් දරුවන්ට සදාදරණීය ගුරු පියෙක්, ගුරු මවක් විය යුතුයි. ගුරුවරයා දරුවාට යහළුවෙක් නොවෙයි. ඉන් එහාට ගිය ගෞරවණීය බැඳීමක් ගුරුවරු හා දරුවන් තුළ තිබිය යුතුයි කියලයි මම හිතන්නේ. යහළුවන් වශයෙන් ඇසුරු කරන්න යාමෙන් දරුවන් තුළින් ගුරු ගෞරවය නැතිවී යාමට පුළුවන්.ඒ නිසා මවක් පියෙක් හා සමාන බැඳීමක් ගුරුවරයා දරුවා සමග පවත්වාගෙන යාම සුදුසුයි. විෂය දැනුමට අමතරව දරුවා තුළ යහපත් ගුණධර්ම ඇති කිරීමත් ගුරුවරයාගේ වගකීමක්. විශේෂයෙන් පාසල තුළින් විනයගරුක යහපත් දරු පරපුපක් නිර්මාණය කිරීමේ මූලික වගකීම පැවරෙන්නේ ගුරුවරයාටයි.රට ජාතිය ආගම පිළිබඳ දරුවන්ට අසන්න දකින්න තිබෙන අවස්ථාවන් අද අඩු වෙලා තිබෙනවා. ඒ නිසා දරුවන් තුළින් ඒ පිළිබඳ හැගීමක් නැති වෙලා. අපට ප්‍රෞඪ ඉතිහාසයක් තිබෙනවා. ඒ නිසා ඒ ඉතිහාසය ආදර්ශයට ගෙන අනාගතය ගොඩනැගීමට අවශ්‍ය පෞරුෂය දරුවන් තුළ ඇති කිරීමට අපි කටයුතු කළ යුතුයි. අපේ රටේ අධ්‍යාපනය තුළ ඉතිහාසය විෂයය අනිවාර්ය කර අපේ මාතෘභූමිය, ජාතිය, ආගම, අපේ මුතුන් මිත්තන් සහ ඔවුන්ගේ ක්‍රියාකාරකම් පිළිබඳ දරුවාට හොඳ අධ්‍යාපනයක් ලබාදීම වැදගත්.අද රටේ පවතින ආර්ථික තත්ත්වයත් සමග සෑම නිවසකම පාහේ අම්මා තාත්තා දෙන්නම රැකියාවන් කරනවා. බොහෝ විට දරුවන්ට රැකවරණය ලැබෙන්නේ ආයා අම්මාගෙන්. ඒ නිසා දරුවන්ට කුඩා කාලයේ සිට එන්නේ ඔවුන්ගේ ගති සිරිත්. දරුවන්ට අම්මා තාත්තා සමග කතා කරන්න වෙලාවක් නැහැ. අම්මා තාත්තගේ රැකවරණය නොමැති නිසා අද දරුවන්ට විශාල නිදහසක් තිබෙනවා. ඒ නිදහස නිසා දරුවන් විවිධ යහළුවන්, වැඩිහිටියන් ඇසුරු කිරීමට යොමු වෙනවා. ඒ තුළින් විවිධ අත්දැකීම් දරුවා ලබනවා. දරුවාට මවුපියන්ගේ රැකවරණය අහිමි වීමෙන් විෂමාචාරයන්ට ලක් වෙන්න පුළුවන්. ඒ නිසා තමන්ගේ දරුවන් අන් අයගේ අතකොළුවක් බවට පත් වෙන්න මවුපියන් ඉඩ දිය යුතු නැහැ. සෑම අවස්ථාවකම දරුවන් පිළිබඳ සොයා බැලිය යුතුයි. ඒ වගේම ඔවුන්ට ආදරය සෙනෙහස නොඅඩුව ලබාදීමත් වැදගත්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=f1201303</link>
    <topic/>
    <author>අනුසාර මාහිංගොඩ</author>
    <content>ඔහු ලංකා සමසමාජ පක්‍ෂයට අනුබද්ධ ලංකා ශිෂ්‍ය සම්මේලනය ප්‍රථම වරට හැව්ලොක් ටවුන් ලුම්බිණි විද්‍යාලයේ ආරම්භ කිරීමෙහිලා පුරෝගාමීව කටයුතු කළේය. 1970 වසරේ පාර්ලිමේන්තු මැතිවරණයෙන් කොට්ටාව ආසනයට ඉදිරිපත් වූ ලංකා සමසමාජ පක්‍ෂයේ සාමාජික චන්ද්‍රා ගුණසේකරයන්ට සහයෝගය දෙමින් හේ දේශපාලන ව්‍යාපාරයට ආරම්භයක් ලබා ගනියි.වැඩබිම් අරගල, කම්කරු සටන් හා විරෝධතා ව්‍යාපාරවලදී පෙරමුණ ගත් දම්පහළගේ දොන් සෝමවීර චන්ද්‍රසිරි මහතා “වානේ හඬ” නමින් ප්‍රකට වූයේය. වර්තමානයේ ආයුර්වේද ඖෂධ සංස්ථාවේ සභාපති ධුරය හොබවන ඔහු හා කෙරුණු සොඳුරු කතාබහින් මෙම පිටුව හැඩවේ.දම්පහලගේ දියස් අප්පුහාමි, හේවාගම් කෝරළයේ කඩුවෙල ආසනයේ වල්ගම ග්‍රාමයේ විසුවෙකි. හේ රත්මලානේ පිහිටි ප්‍රසිද්ධ වැඩ දෙපාර්තමේන්තුවේ රැකියාව කළේය. ඔහු එහි මුරකරුය. දියස් අප්පුහාමි රැකියාවට ගියේ පාපැදියෙනි. හේ සේවය සඳහා දිනපතා වල්ගම සිට කොට්ටාව හරහා කැස්බෑවට ගොස් එතැනින් රත්මලානට ගියේය.මේ යන අතරමගදී ඔහු එක්තරා තැනකදී නතරවන්නට පුරුදුව සිටියේය. ඒ විශ්ව කලා හන්දියේ පිහිටි සුදුආප්ප කඩපොළ අසලය. මෙම ක්‍රියාව දිනපතා සිදුවන අතර එහිදී දියස් අප්පුහාමි උදෑසන ආහාරය පිණිස සුදු ආප්ප සමඟ කට්ට සම්බලයක රස බැලීය. නැවතත් පාපැදියේ නැඟී රැකියාවට පිටත්ව යයි.දම්පහලගේ දියස් අප්පුහාමි දිනපතා ආප්ප කඩපොළේදී අමුත්තකු මුණගැසේ. ඔවුහු සිනහවෙති. කතා නොකරති. අමුත්තා කවි ගායනාවට දක්ෂයෙකි. චතුර කථිකයෙකි.දියස් අප්පුහාමි ඔහුගේ මෙම දක්ෂතාවන්ට වශීකෘත වේ. හේ කැස්බෑව ආසනයේ මන්ත්‍රීවරයෙකි. නමින් සෝමවීර චන්ද්‍රසිරි වේ. සිනහවෙන් පටන්ගන්නා මේ දෙපළගේ සුහදත්වය කුළුපග මිත්‍රත්වයක් දක්වා පැතිරේ.ඔහු - ඔව්, මම එහෙම හිතනවා.මගේ තාත්තා, ඔහුට ගොඩාක් ළෙංගතුයි. ඒ ළෙංගතුකම නිසා තමයි මටත් සෝමවීර චන්ද්‍රසිරි කියන නම තියන්නේ කියලා මට හිතෙනවා. පසු කාලයේ දී උත්සව කටයුතුවලදී කතා පවත්වන්නත්, කවි ගායනා කරන්නත් මාව පොළඹවනවා. අද මට හිතෙනවා මගේ තාත්තා මාව සෝමවීර චන්ද්‍රසිරි වගේ චරිතයක් කරන්න උනන්දු කරන්න ඇති කියලා.1957 වසරේ ජනවාරි මස 22 වැනි පසළොස්වක පෝයදා දහවල් 2 ට පමණ මලවිගේ දෝන දයාවතීටත් දම්පහලගේ දියස් අප්පුහාමිටත් දාව පුත් කුමරකුගේ උපත සිදුවේ. ඔහු දම්පලගේ දොන් සෝමවීර චන්ද්‍රසිරිය.හේවාගම් කෝරළයේ කඩුවෙල ආසනයේ වල්ගම ග්‍රාමයේ ගැමි නිවසෙහි හේ බහතෝරන්නට පටන් ගනියි. කළුගල් හා ඔට්ටුවන කම්කරුවන්ගේ දහදිය මුසුවුණු සුළගේත් ගොවිතැන් බතින් සරු වු පරිසරයේත් සෝමවීර චන්ද්‍රසිරිගේ ළමා කාලය ගෙවී යයි.ඔහු ප්‍රාථමික අධ්‍යාපනය හැදැරීම සඳහා වල්ගම ගුණසේකර කනිෂ්ඨ විද්‍යාලයට ඇතුලත් වේ. එහිදී හේ පස්වැනි ශ්‍රේණිය දක්වා අධ්‍යාපනය හදාරයි. ද්විතික අධ්‍යාපන හැදෑරීම සඳහා සෝමවීර චන්ද්‍රසිරි සිසුවා මහරගම මධ්‍ය මහා විද්‍යාලයට ඇතුළු වේ. ඔහු එහිදී දක්ෂ ලෙස අධ්‍යාපන කටයුතු කරන අතර විද්‍යාලයීය සිංහල සාහිත්‍ය සංගමයේ සභාපති ලෙසත්, බෞද්ධ සංගමයේ සභාපති ලෙසත් වානිජ විද්‍යා ශිෂ්‍ය සංගමයේ සභාපති ලෙසත් කටයුතු කරයි. හේ ශිෂ්‍ය භට කණ්ඩායමේ සාමාජිකයෙකි. මහරගම මධ්‍ය මහා විද්‍යාලයේ වසර තුනක් ශිෂ්‍ය නායකත්වයද දැරීය.සෝමවීර චන්ද්‍රසිරි මහතා සුදු කමිස මතකයට ඉව අල්ලයි. හේ එහි වන සුවඳ දිග ගමන් කරමින් සිටියි. පංති කාමරයකදී කළ දඟකාර කොලුකමටත් සිංහල භාෂාවට වැඩි ලකුණු ලබාගත් දිනෙක සිංහල භාෂා ගුරුවරියගෙන් ලත් පැසසුම් අතරත් ඔහු හුදෙකලා වේ.ඔහු - ඔව්, ගොඩාක් ආදරයෙන්.මේ මතකය තමයි මගේ පුංචිම පුංචි කලේ ගැන ඉතිරිවෙලා තියෙන එකම මතකය. එවකට මා හිටියේ පළමුවැනි ශ්‍රේණියේ. අපේ පන්තිය භාරව සිටියේ ඇරැව්වල ඉස්කෝලේ හාමිනේ. මම එතුමියගේ ඔසරි පොටේ එල්ලිලා එයා යන පන්ති කාමරයක් කාමරයක් ගානෙම යනවා.ඔහු - එවකට මගේ වයස අවුරුදු 7 ක් 8 ක් විතර ඇති. තාත්තා මට හැමදාම නාන්න කියනවා. අපි නාන්නේ වත්තේ ළිඳෙන්. එදා සීතල දවසක්. මම නාන්න ‘බෑ’ කිව්වා. තාත්තා කෝටුවක් අරගෙන මට ගහන්න ආවා. මම ගේ වටේ දිව්වා.සෝමවීර චන්ද්‍රසිරි සිසුවා ප්‍රජාචාරයට, අංක ගණිතයට, බුද්ධාගම විෂයට, සාහිත්‍ය විෂයට දක්ෂතා ඇත්තෙකි. පාසල් කවි මඩුුවේදී කවි ගායනා කොට ගුරුවරුන්ගෙන් පැසසුම් ලැබීය. හේ වැඩ හතයි සම්මාන පහක් සහිතව අධ්‍යයන පොදු සහතික පත්‍ර (සා.පෙළ) විභාගය සමත්විය. අනතුරුව හැව්ලොක් ටවුන්හි පිහිටි ලුම්බිණි මහා විද්‍යාලයට ඇතුළත්ව වානිජ අංශයෙන් අධ්‍යාපනය ලැබීය. එහිදී වාණිජ විද්‍යා සංගමයේ සභාපති වශයෙන් කටයුතු කළේය. එසේම විවාද කණ්ඩායමේ නායකයා ලෙසත්, දේශපාලන විද්‍යා ශිෂ්‍ය සංගමයේ සභාපති ලෙසත්, බෞද්ධ සංගමයේ ලේකම් ලෙසත් පත් වුයේය. 1969 වසරේදී ලුම්බිණි මහා විද්‍යාලයේ ප්‍රධාන ශිෂ්‍ය නායක ධූරයද දැරීය.ලංකා සම සමාජ පක්ෂයට අනුබද්ධ ලංකා ශිෂ්‍ය සම්මේලනයේ ප්‍රථම ශාඛාව ලුම්බිනි විද්‍යාලයේදී පිහිටුවිය. එය ආරම්භ කිරීමෙහිලා පුරෝගාමියකු වූ සෝමවීර චන්ද්‍රසිරි සිසුවා එහි සභාපතිවරයා ද වූයේය. හේ අධ්‍යාපන කටයුතු කරන අතරතුර ‘සම්පත’ නමින් පුවත්පතක්ද සංස්කරණය කළේය. එය වාණිජ විද්‍යා අධ්‍යාපනය වෙනුවෙන් පළ කළ එකකි. සම්පත එම විෂය වෙනුවෙන් ශ්‍රී ලංකාවේ ආරම්භ කළ ප්‍රථම පුවත්පතයි.වාණිජ අංශයේ අධ්‍යාපනය ලබන කාලයේදී එනම් 1971 වසරේදී හේ වල්ගම ග්‍රාමයේ තරුණයන් හා එක්ව සමාජ සේවා කටයුතු සංවිධානය කළේය. මරණාධාර සමිති, ක්‍රීඩා සමිති ආරම්භ කළේය. එවැනි සමිතිවල නායකත්වය දැරීය.ඔහු - නෑ.ඔහු - චේ ගුවේරා සංවිධානය කියන්නේ, ජනතා විමුක්ති පෙරමුණට එවකට ගම්වල මිනිස්සු පට බැන්ද නමක්. 1971 වසරේදී චේ ගුවේරා සංවිධානයේ කීර්ති කියන එක් සාමාජිකයෙක් මට කියනවා තරුණයන් දහයක් පහළොවක් විතර රැස් කරලා දෙන්න කියලා රැස්වීමක් පවත්වන්න. මම තරුණයන් විස්සක් රැස් කරලා දුන්නා. මාත් පළමුවෙනි රැස්වීමට සහභාගී වුණා. එය පැවැත්වුණේ ප්‍රේමසිරි නැමැති තරුණයකුගේ ගෙදරකයි. මේ රැස්වීම ගැන මට වැඩි පැහැදීමක් ඇතිවුණේ නෑ. මෙයට මා වැඩි අවධානයක් යොමු කළෙත් නෑ. ඒ නිසා මම මෙහි දෙවැනි රැස්වීමට සහභාගී නොවෙන්න තීරණය කළා. මේ රැස්වීම චේ ගුවේරා සංවිධානයේ පළමුවෙනි පන්තිය කියලා මා දැනගන්නේ පසුවයි.ඔහු - නෑ. එය වෙන්නේ මෙහෙමයි. 1971 වසරේ අප්‍රේල් 04 වැනිදා අතුරුගිරිය ප්‍රමුඛ ලංකාවේ පොලිසිවලට බෝම්බ ගහනවා. ඉන් සුමානෙකට පසු තරුණයන් අල්ලා ගන්නවා. අල්ලා ගත්ත තරුණයන් කියා සිටියේ මා ඔවුන්ගේ නායකයා බවයි. අතුරුගිරියේ පොලිසියේ ස්ථානාධිපති ගුණසිංහ මහත්තයා මා ගැන දන්නවා. ඔහු අපේ ගෙදරට ඇවිත් කිව්වා තාත්තට මාව පරිස්සම් කරගන්න කියලා.මම – ඔබ කැලේ පැන්නේ?ඔහු - බයට. දවල්ට මම හිටියේ ගේ පිටුපස්සේ තියෙන ලඳු කැලෑවේ. වෙරලු ගහක් යටට වෙලා. අම්මා දවල්ට කෑම ගේනවා. රෑට මම ගෙදර එනවා. තාත්තා එළිවෙනකල් ඇහැරලා. ගමට ට්‍රක් එකක් එනවිට තාත්තා මට ඇවිත් කියනවා අන්න පොලිසියෙන් එනව කියලා. මම එතකොට කැලේට දුවනවා. මාස හයක් මම කැලේ හිටියා. ඒ කාලේ තාත්තා ටිකෙන් ටික ලෙඩවෙන්න පටන් ගන්නවා.ඔහු - අලුත් අවුරුද්ද දවසේ මම ගමේ කැටපොළේ සෙල්ලම් කර කර ඉන්නවා ගමේ තරුණයන් එක්ක. එදා ගමට පොලිසියේ ට්‍රක් රථ දහයක් විතර ආවා මාව අල්ලන්න. හේතුව ඒ වෙන කොට මම චේ ගුවේරා නායකයෙක් විදිහට ප්‍රචාරය වෙලා තිබුණේ. ගෙදර වත්ත වටේ කාලතුවක්කු හතරක් හයි කරලා. මම එදා කැලෑවට පැන්නේ නෑ. කැලෑවත් ඒ වෙනකොට පොලිසියෙන් සෝදිසි කරනවා. මම හන්දියට ගිහින් ඥාති ගෙදරක හැංගුනා.සෝමවීර චන්ද්‍රසිරි නම් සිසුවා අධ්‍යාපන පොදු සහතික පත්‍ර (උ. පෙළ) විභාගය සමත්වීමෙන් පසු 1972 වසරේදී මරදාන ලංකා කාර්මික විද්‍යාලයේ වාණිජ විද්‍යා ඩිප්ලෝමා පාඨමාලාවට ඇතුළත් වේ. ඔහු එම වසරේදීම විද්‍යෝදය විශ්ව විද්‍යාලයටද තේරී පත් වන්නේය. ඒ තක්සේරු විද්‍යා උපාධිය හැදෑරීම සඳහාය.ඔහු කාර්මික විද්‍යාලයේ දෙවැනි වසර මුලදී කාර්මික විද්‍යාලයේ ලංකා ශිෂ්‍ය සම්මේලනය ආරම්භ කරයි. පසු කාලයකදී සෝමවීර චන්ද්‍රසිරි සිසුවා ශ්‍රී ලංකාවේ පිහිටි ලංකා කාර්මික විද්‍යාල විසි දෙක එකතු කර අන්තර් කාර්මික විද්‍යාල බල මණ්ඩලය පිහිටුවයි. ඔහු එහි සභාපති ධුරයට පත්වේ. එහිදී හේ සමස්ත කාර්මික විද්‍යාලවල ශිෂ්‍යයන් පෙළන ගැටලු ගැන සාකච්ඡා කළේය. ඒවාට විසඳුම් ලබා දෙන්නටද ප්‍රමුඛ විය.සෝමවීර චන්ද්‍රසිරි සිසුවා විද්‍යෝදය විශ්වවිද්‍යාලයට පය තබන්නේ අන්තර්කාර්මික විද්‍යාල බල මණ්ඩලයේ සභාපතිකම සමගය. ‘ටෙක් එකේ සභාපති එනවා’ යනුවෙන් විශ්වවිද්‍යාල සිසුන් අතර පැතිර යන රාවය නිසා ඔවුන් තමාව කුමන විදිහට පිළිගනීද යන්න ගැන සිතමින් ඔහු විශ්වවිද්‍යාල භූමියට ඇතුල් වන්නේ දෙගිඩියාවෙනි.ඔහු - විශ්වවිද්‍යාලයට පය තියන කොටම ‘රැග්’ එක ලැබුණා. සුමංගල හාමුදුරුවන්ගෙ පිළිරුවට වඳින්න කිව්වා. ඊට පස්සේ වම දකුණ කියමින් පන්තියට යන්න කිව්වා. මම ඇතුළට ගියේ බයෙන්.මා එහි යන විට විද්‍යෝදය විශ්වවිද්‍යාලයේ මහා ශිෂ්‍ය සංගමයේ ප්‍රධාන සභාපති වෙලා හිටියේ වත්මන් උසස් අධ්‍යාපන ඇමැතිතුමා වන ඇස්. බී. දිසානායකයි. විශ්වවිද්‍යාල ජීවිතයේ අවුරුද්දක් ගිය තැන මහා ශිෂ්‍ය සංගමයේ නිලවරණය ආවා. ලංකා ශිෂ්‍ය සම්මේලනයෙන් මාව දැම්මා සභාපති තරගයට.ඔහු - බැරි වුණා. ඡන්ද 131 කින් මම පැරදුනා.සෝමවීර චන්ද්‍රසිරි මහතාගෙන් මට අසා දැනගත යුතු පැනයක් වේ. මේ එළැඹ ඇත්තේ ඒ සඳහා සුදුසුම හෝරාවයි. මම ඒ සඳහා සූදානම් විය යුතුය. එහෙත් මා සූදානම් වන්නේ කුමන ආකාරයටද යන්න ගැන මට අදහසක් නැත. මම අකුරින් අකුර ගොනු කරමි.ඔහු සිනාසේ. එහෙත් පිළිතුරක් නැත. ප්‍රේමයෙන් ගැලවී ගන්නට මෙන් හේ වට පිට බලයි. මම පිළිතුරක් බලාපොරොත්තුවෙන් පසුවන්නෙමි.ඔහු - හිත ගිය කෙනෙක් හිටියා. කාර්මික විද්‍යාලයේ. පොත් තැබීමේ පාඨමාලාව හදාරපු ඈ ගැන මගේ පැහැදීමක් තිබුණා. මතු වූ වයස ප්‍රශ්නයක් නිසාත් මගේ දේශපාලන වැඩ කටයුතු නිසාත් එච්චර දුර දිග ගිය ප්‍රේම සම්බන්ධයක් වුණේ නෑ.සෝමවීර චන්ද්‍රසිරි මහතා දේශපාලනයට ප්‍රවේශ වන්නේ ශිෂ්‍යයෙකුව සිටියදීය. ඒ 1971 වසරේදීය. මෙම වසරේදී කොට්ටාව ආසනයෙන් පාර්ලිමේන්තු මැතිවරණයට සමගි පෙරමුණ රජයෙන් ඉදිරිපත් වූ චන්ද්‍රා ගුණසේකරට සහයෝගය දෙනුවස්ඔහු ලංකා ශිෂ්‍ය සංමගයේ සාමාජිකයකු ලෙස උපකාර කළේය.1972 වසරේදී හේ ලංකා සම සමාජ පක්ෂයට බැදේ. 1977 වසරේදී එහි ක්‍රියාකාරී සාමාජිකයකු ලෙස තරුණ සම්මේලනයට එක්වේ. එම පක්ෂයේ භට හමුදාවේ ක්‍රියාකාරියකු වෙමින් සියයක් තරම් වූ භට පිරිසට නායකත්වය සපයයි.1974 වසරේදී ඔහුට මුදල් අමාත්‍යාංශයේ ආයතන අංශයේ ලිපිකරු පත්වීමක් ලැබිණි. ඒ රුපියල් 367 ක ආරම්භක වැටුපකටය. එවකට මුදල් ඇමැතිවරයා වූයේ ඇන්. ඇම්. පෙරේරායි.ඔහු - රජයේ ලිපිකරු සේවා සංගමය වර්ජනයක් දියත් කළා. ඒ එක දවසක් මුදල් අමාත්‍යාංශයට හා භාණ්ඩාගාරයට වතුර නැතිව ගියා. වතුර ප්‍රශ්නය ඇතුළු තවත් ප්‍රශ්න ගණනාවකට විරෝධතාවක් දියත් කළා.මේ විරෝධතාවය මෙහෙයවූ පිරිසේ එක් කෙනෙක් විදිහට මාව අදුනගෙන එදා පරිපාලනය මාව යාපනයට මාරු කළා.රජයේ ලිපිකරු සේවා සංගමයේ ලේකම්වරයා වන ෂර්ලි මහතාගේ මැදිහත්වීමෙන් මගේ මාරුකිරීම අවලංගු කළා.එතැනින් මාව ශ්‍රී ජයවර්ධනපුර විශ්වවිද්‍යාලයේ රජයේ විගණන අංශයට මාරුවීමක් ලැබුණා. එහි මම විගණන නිලධාරියෙක් විදිහට කටයුතු කළා.1978 වසරේදී මම විවාහ වෙනවා.ඔහු - එවකට ඇය නීති විද්‍යාලයේ තුන්වැනි වසරේ අධ්‍යාපනය ලබමින් හිටියේ. විජයන්තිලගේ නිවසක් නාවින්නේ දේවානන්ද පාරේ ඉදිවෙමින් තිබුණා.එවකට මගේ තාත්තා ගොඩනැගිලි ද්‍රව්‍ය සපයන ව්‍යාපාරිකයෙක්. මේ නිවස හදන්නට අවශ්‍ය කරන කළුගල් ගෙනාවේ මගේ තාත්තා. වල්ගම ඉදලා තාත්තගේ ලොරියෙන්. දවසක් තාත්තා කළු ගල් ගෙනියපු එක් අවස්ථාවකදී විජයන්තිගේ අම්මා කිව්වලු මගේ දියණියට සුදුසු සහකරුවෙක් හොයා දෙන්න කියලා. තාත්තා එයට කැමැති වෙලා ඇගේ හදහන ඉල්ලගෙන ඇවිත්.තාත්තා විජයන්තිගේ හදහනයි මගේ හදහනයි ගලපලා බලලා තියෙනවා. හදහන් දෙක හොඳට ගැලපිලා. ඒ විදිහට තමයි මගේ බිරිය මට මුණ ගැසෙන්නේ.ඔහු - අහිංසකයි. ගෙදරටම වෙලා හැදිච්චි ළමයෙක්. යමක් තේරුම් ගන්න පුළුවන් අවබෝධයක් ඈට තිබුණා.1978 වසේදී අපි විවාහ වෙනවා.දවස් තුනක් මඟුල් කෑවා.ඔහු - පුතාලා දෙන්නෙක් ඉන්නවා. ලොකු පුතා මමෝජ් දිල්රුක්. කළුබෝවිල රෝහලේ වෛද්‍යවරයෙක්. ලේලිය සචිත්‍රාත් වෛද්‍යවරියක්. එයාලට සිනෙති දසන්යා කියලා දූ පැටියෙක් ඉන්නවා. පොඩි පුතා චමත් මධුසංක දැනට ‘ස්ලිට්’ ආයතනයේ පරිගණක පිළිබඳ උපාධියක් හදාරනවා.ඔහු - ඒ පැත්තට තාම මම යොමු කළේ නෑ. පළවෙනියාගේ එහෙම නැඹුරුවක් නෑ. දෙවෙනියාට දේශපාලනයට උවමනාවක් තිබෙන බව පෙනෙනවා.1977 වසරේදී එක්සත් ජාතික පක්ෂ රජය බලයට පත්විය. බල කාමයෙන් ඔවුන් සිදු කරන ලද දේශපාලන පළිගැනීම්, කම්කරු විරෝධී ක්‍රියාමාර්ගවලට හා 1980 වසරේ මහා වැඩ වර්ජනයට සේවකයන් රැකියා ආයතන වලින් එළියට ඇද දැමීමට එරෙහිව ඔහු වැඩබිම් ආයතනවල සහෝදර සේවක පිරිස ඒකරාශී කරගත්තේය. අරගල කළේය. විරෝධතා සටන්වල නියැලුණේය.1984 වසරේ ජනාධිපතිවරණයේදී හෙක්ටර් කොබ්බෑකඩුව පොදු අපේක්ෂකයාට විරුද්ධව ලංකා සම සමාජ පක්ෂයේ කොල්වින් ආර් ද සිල්වා තරග කිරීම හේතුවෙන් ඇති වූ මත ගැටුම් මුල්කොට ගෙන සෝමවීර චන්ද්‍රසිරි මහතා පක්ෂයෙන් ඉවත් විය. හේ ඉවත් වූයේ අනිල් මුණසිංහ මහතා සමඟය. ඔහු හා විජය කුමාරතුංගයන් සමග රට වටා ගොස් හෙක්ටර් කොබ්බෑකඩුව මහතාගේ දේශපාලන රැස්වීම් හා ක්‍රියාකාරකම්වලට සහාය පළ කළේය.ඔහු - 1992 වසරේදී එක්සත් ජාතික පක්ෂ රජය ලංකා වානේ සංස්ථාව කොරියාවට විකුණන්න තීරණය කරනවා. කඩුවෙල මහජන එක්සත් පෙරමුණේ සංවිධායක හැටියට වෘත්තීය සටන් නායකයා හැටියට එම ක්‍රියාවට විරුද්ධව මම ජාතික සටනක් පටන් ගන්නවා.එය අවසානයේ මුළු රටේම ජාතික සම්පත් විකිණීමට එරෙහි ව්‍යාපාරයක් හැටියට සංවිධානය වෙලා ජාතික සම්පත් විකිණීමට එරෙහි ජාතික ව්‍යාපාරය හැදෙනවා. මා එහි කැදවුම්කරු හැටියට පත් වනවා. දිනේෂ් ගුණවර්ධන මහතා එයට නායකත්වය දෙනවා.ඔහු - ඔව් ජයගත්තා. වානේ සංස්ථාව පුද්ගලිකරණය කරන්න මග පෑදු පර්ක් පනතට විරුද්ධව උසාවියට ඉදිරිපත් කළ පෙත්සමේ වගන්ති කිහිපයක් වෙනස් කිරීමට හැකි වුණා. වානේ සංස්ථාව විකිණීමට එරෙහිව උසාවි ගිහින් තහනම් නියෝගයක් අරගත්තා.ඔහු - අම්මා කළේ ඕනෑම වෙලාවක කෑම හදන එකයි. කෑම කන වෙලාවට කවුරු ආවත් උයලා කන්න දෙනවා.ඔහු - මම පුංචි සන්දියේ අම්ම මාව පුටුවක ඉන්දවලා කජු පුච්චලා තලලා කන්න දෙනවා.ඔහු - රටට ආදරය කරන රටක දියුණුව වෙනුවෙන් පෙනී සිටින එවැනි චරිත මගේ ජීවිතයට පරමාදර්ශයක් කරගන්නවා.ඔහු - මගේ තාත්තාගේ වියෝවඔහු බලාපොරොත්තු වුණා මම දේශපාලනඥයෙක් හැටියට යම් තැනකට යනවාට. මම ප්‍රාදේශීය මන්ත්‍රීවරයෙක් වුණා. ඒත් තාත්තා එදා හිටියේ නෑ. ඒ ගැන මම අදටත් කණගාටු වෙනවා.ඔහු - ලොකු පුතා ඉපදුණු දවස. මට අද වගේ මතකයි. මගේ ලොකු පුතා ඉපදෙන කල් මම බයෙන් හිටියේ. ඔහු ඉපදෙන තෙක් පෞද්ගලික රෝහලේ තියටර් එකේ දොරට කන තියාගෙන හිටියා.ඔහු - මගේ මිනිපිරීය එක්ක ගත කරන්න කැමැතියි.දම්පහලගේ දොන් සෝමවීර චන්ද්‍රසිරි මහතා අතීත මතක එකින් එක අවුස්සා දමයි. බොහෝ ඒවා සුන්දරය. ප්‍රීතිමත්ය. සමහර ඒවා දුක්බරය. මම එකින් එක බෝල් පොයින්ට් තීන්තෙන් සටහන් පොතෙහි රූල් මත පෙළ ගැස්විමි. ඔහුගේමතක සියල්ල පෙළ ගස්වන්නට තරම් සටහන් පොතෙහි පිටු මදකමින් මා අසරණ වේ. මෙවැනි පොත්ගණනාවක් තිබුණද සෝමවීර චන්ද්‍රසිරි මහතාගේ අතීත මතක රදවන්නට අපොහොසත්ය.මම මගේ ලියැවිල්ල මෙතැනින් අවසන් කරමි. එය අකමැත්තෙන් වුව කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>30</day>
    </date>
    <link>http://www.dinamina.lk/2012/01/30/_art.asp?fn=f1201304</link>
    <topic/>
    <author/>
    <content>අන්ද්‍රා ප්‍රදේශ් සංචාරයේ දී නාගර්ජුන්කොණ්ඩා දැකගත් අපි සැඳෑ වරුව වෙන් ක‍ළේ එතිපොතලාහි සුන්දර නිවුන් දිය ඇලි නැරඹීමටයි. නාගර්ජුන් සාගර් නගරයේ සිට කිලෝ මීටර් 11ක් පමණ දුරකින් එතිපොතලා නගරය පිහිටා ඇත.මේ දිය ඇලි පිහිටා ඇති ස්ථානය ආසන්නයේ අන්ද්‍රා ප්‍රදේශ් සංචාරක දෙපාර්තමේන්තුව මඟින් පාලනය වන මනරම් සංචාරක නිකේතනයක් ඇත.දිය ඇල්ලේ පහස විඳින්නට යන කොයි කවුරුත් මේ සංචාරක නිකේතන භූමියට පිවිස ඒ ඔස්සේ දිය ඇලි කරා යායුතු වෙයි.විවේකී දවසක් ගෙවන්නට මෙතැන කදිම ස්ථානයකි. අලංකාර ගෙවත්තේ ඇවිද යමින් අපි දිය ඇල්ලේ නැරෑඹුම් පීඨිකාව වෙතට පිවිසුනෙමු.මනස්කාන්ත දසුනකි අප ඉදිරියේ දැන්..... අප සිටින පීඨිකාවට පහළින් නිවුන් දිය ඇලි සොයුරියෝ කඩා හැලෙත් අඩි සිය ගණනක් පහළ පිහිටි තටාකයට ජලකඳ මහ ඝෝෂාවක් නඟමින් කඩා හැලේ.මහත් පුදුමයකි අප සිටින්නේ දිය ඇල්ලට ඉහළිනි. මහ ජල කඳක් කඩා හැලේ. එහෙත් කඩා හැලෙන්නට ජලය ගලා එන ඉසව්වක් නම් නොපෙනේ. එතිපොතලා නිවුන් දිය ඇල්ලේ විශේෂත්වය ද එයයි.සංචාරක මඟ පෙන්වන්නා අපේ සිත් කියෙව්වා සේ සිත් තුළ හට ගත් කුහුල නිවා දැම්මේය. ඈතින් හරිත පැහැ කඳුකරයක් දිස්වෙයි.ඒ නල්ලමලේ කඳුකරයයි. මේ කඳුකරය හරහා උමං ගංගාවක් ඔස්සේ එන මහ ජල කඳක් එක් වරම දිය ඇලි දෙකක් බවට පත් වෙයි. අනතුරුව මේ ජල කඳ නිසොල්මනේ ගලා බසින්නේ ක්‍රිෂ්ණා ගංගාවටයි.දෙපසකින් කඩා හැලෙන මේ දිය ඇලි සොයුරියෝ සූර්යවංක හා චන්ද්‍රවංක ලෙසින් හැඳින් වෙයි.මෙහි සුන්දරත්වය නිසි ලෙස විඳගන්නට නම් රාත්‍රිය ද මෙහි ගතකළ යුතුමය.ඒ මන්ද යත් නවීන තාක්ෂණයෙන් යුතු වර්ණාවලියකින් සූර්යවංක හා චන්ද්‍රවංක දෙසොහොයුරියෝ සළු පැළඳගන්නේ රාත්‍රියට බැවිනි. එය අපට අලුත් අද්දැකීමකි. අන්ද්‍රා ප්‍රදේශ් සංචාරක ව්‍යාපාරයට කදිම උත්තේජනයකි.දිය දහර කඩාවැටෙන ජල තඩාකය තවත් ආකර්ශනීය ස්ථානයකි. එහි කිඹුලන් බෝකරන මධ්‍යස්ථානයකි.දිය ඇලි නැරැඹිමට එන සංචාරකයෝ මෙහි දී කිඹුලන්ට කෑම දීම සිරිතකි. බලධාරීන් නියමකරන ආහාර වර්ග මෙහි දි කිඹුලන්ට ලබා දෙමින් ජනතාව මහත් විනෝදයක් ලබති.මිහිර රිසි සේ විඳි අප එතැනින් සමුගත්තේ යළිත් නාගර්ජුන් සාගර් හි පිහිටුවා ඇති බුද්ධවනම් බෞද්ධ උද්‍යානයට යාමටයි. එය තෙළිගු අධිරාජ්‍යයක ස්ථාපිත කළ බෞද්ධ ගම්මානයක් වැනිය.බුදු දහම පැතිරී ඇති ලොව සියලුම රටවල වන්දනීය පූජාබිම් ඒ අයුරින්ම මෙම උද්‍යානයේ ස්ථාපිත කිරීමට බළධාරීන් කටයුතු යොදා ඇත.සුප්‍රකට අමරාවතී චෛත්‍යෙයේ අනුරුවක් එම ප්‍රමාණයටම මෙම උද්‍යානයේ ඉදිවෙමින් පවතී.ලොව වෙසෙන ඕනෑම බෞද්ධයෙකුට මෙහි පැමිණ ආගම හදාරන්නට ආගමික වැඩසටහන් ක්‍රියාවට නංවන්න අවස්ථාව ඇතැයි ඔවුහු අප හා පැවසූහ.මෙහි ඉදිකෙරෙන නිර්මාණ ඒ ඒ බෞද්ධ රටවල් මඟින්ම බරපැන දරා ඉදි කරනු ලබයි. ශ්‍රී ලංකා රජය මඟින්ද මෙහි ථූපාරාම චෛත්‍යෙයේ අනුරුවක් ඉදිකරමින් පවතී.එයට අමතරව මෙම භූමියේ ලොව බුදු දහම ප්‍රචලිත රටවල් 10ක චෛත්‍යයන්ගේ අනුරුවන් ද ඉදිවෙමින් පවතී. මෙම උද්‍යානය අක්කර 355ක් පුරා පැතිරී පවතී.මෙහි තවත් පසෙක බුද්ධ චරිතයේ විවිධ අවස්ථාවන් නිරූපණය කෙරෙන ස්මාරක සමූහයකි. මෙවන් උද්‍යනයක් ඇතිකිරීම මඟින් අන්ද්‍රා ප්‍රදේශ් රජය බලාපොරොත්තුවන්නේ ලෝකයේම පවතින බුදු දහම පිළිබඳව එකම ස්ථානයක සිට දැකගන්නට අවස්ථාව උදාකර දීමයි.මේ වසර නිමාවට පත්වන්නට පෙර බුද්ධවනම් උද්‍යානයේ වැඩ නිම කරන බව එහි බලධාරීහු අප හා පැවසූහ.අන්ද්‍රා ප්‍රදේශ් හි සංචාරක කර්මාන්තයට අදාළ සියලු කටයුතු සිදුවන්නේ එහි රජයේ පූර්ණ අනුග්‍රහය ඇතිවයි. නවාතැන් පහසුකම් , ප්‍රවාහන පහසුකම්, සංචාරක මඟපෙන්වන්නන්මෙන්ම සියලුම සංචාරක ආකර්ශනය දිනාගත් ස්ථාන ප්‍රාන්ත රජයේ අධීක්ෂණය යටතේ ක්‍රියාත්මක වෙයි.එය සංචාරකයාගේ ආරක්ෂාව වෙනුවෙන් ගත් ප්‍රශංසනීය මෙහෙවරකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201311</link>
    <topic>වෙනම රාජ්‍ය සංකල්පය බෑ</topic>
    <author>මහින්ද අබේසුන්දර</author>
    <content>ජාතික ගැටලුවට විසඳුම් සෙවීමට අවශ්‍ය නම් වෙනම රාජ්‍ය සංකල්පයෙන් ඈත් විය යුතු බව ජනාධිපති මහින්ද රාජපක්ෂ මහතා අවධාරණය කර සිටී. වෙනම රාජ්‍යයක් ලබා ගැනීමට දරන උත්සාහය නොකෙරෙන වෙදකමට කෝඳුරු තෙල් හත්පට්ටයකුත් ටිකක් අවශ්‍ය යයි කියන කතාවට සමාන බවද ජනාධිපතිතුමා කියා සිටියේ ය.ඊයේ (30) උදේ අරලියගහ මන්දිරයේ දී පැවැති මාධ්‍ය ප්‍රධානී හමුවේදී මාධ්‍ය ප්‍රධානීන් 13+ ගැනත් ඉඩම් හා පොලිස් බලතල ගැනත් දිගින් දිගට ප්‍රශ්න කළ අවස්ථාවේදී අදහස් දැක්වූ ජනාධිපතිතුමා පොලිස් බලතල දුන්නොත් මට බෙන්තර ගඟින් එහාට යන්න ලැබෙන්නේ නැතැයි කීවේ ය.ජාතික ප්‍රශ්නයට විසඳුමක් දීම සඳහා ජනවරමක් ලැබී ඇත. මහින්ද චින්තනයේද ඒ ගැන පැහැදිලි කර තිබේ. මේ සඳහා සියලු පක්ෂ වලින් සමන්විත පාර්ලිමේන්තු තේරීම් කාරක සභාවක් පත් කර තිබෙන්නේ පාර්ලිමේන්තු ප්‍රජාතන්ත්‍රවාදය අනුව බවද රාජපක්ෂ මහතා කීය.13+ අලුත් දෙයක් නෙවෙයි. මා ඒ ගැන කතා කළේ අද ඊයේ නොවෙයි. ඒ ගැන ක්‍රියා කරන්න තමයි පාර්ලිමේන්තු කාරක සභාවක් පත් කළේ. ඒ නිසා කරුණාකර ඒ කමිටුවට නියෝජිතයන් නම් කරන්න කියල මං දෙමළ ජාතික සන්ධානයෙන්, එක්සත් ජාතික පක්ෂයෙන් සහ ජනතා විමුක්ති පෙරමුණෙන් ඉල්ලා සිටිනවා. යැයිද ජනාධිපතිතුමා කීය. දෙමළ ජාතික සන්ධානය තවමත් නියෝජනය කරන්නේ එල්.ටී.ටී.ඊ. යයි. සමහරු කෙළින්ම එල්.ටී.ටී.ඊ. ඔවුන් තාමත් ඉන්නේ වෙනම රාජ්‍යයක් ලබා ගැනීමේ අදහසිනුයි. රාජපක්ෂ මහතා කීය. ජනාධිපතිතුමාට විසඳුමක් නැද්දැයි මාධ්‍යවේදියකු ප්‍රශ්න කළ වෙලේ ඒ මහතා කියා සිටියේ තනි කැමැත්ත මත තීරණ ගතයුතු නැති බවයි.13+ ද සෙනෙට් සභාවද යන්න ගැන තීරණයක් ගැනීමට තේරීම් කාරක සභාවට පැමිණිය යුතු බවද ජනාධිපතිතුමා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201312</link>
    <topic>ලොතරැයි මණ්ඩලයේ 2011 ආදායම රුපියල් කෝටි දහසක්</topic>
    <author>විජයානී එදිරිසිංහ</author>
    <content>රුපියල් කෝටි දහසකට වැඩි ආදායමක් උපයා ඇති ජාතික ලොතරැයි මණ්ඩලය රටේ සංවර්ධන කටයුතු සඳහා කෝටි 135 ක පමණ මුදලක් යොදවා තිබේ. ජාතික ලොතරැයි මණ්ඩලය 2011 වර්ෂයේදී මෙවැනි විශාල ආදායමක් උපයා තිබේ.රටේ සංවර්ධන දායකත්වයට අමතරව විවිධ ක්ෂේත්‍රවල ප්‍රජා සංවර්ධන කටයුතු සඳහා විශාල මුදලක් වැය කෙරේ. ඒ අතර කෝටිපතියන් 21, විසිලක්ෂ සහ දස ලක්ෂපතියන් 435 ලක්ෂපතියන් 2425 ක් බිහි කිරීමටද ජාතික ලොතරැයි මණ්ඩලයට හැකිවූයේ 2011 වර්ෂයේ දී ය. 2011 වර්ෂයේදී ලොතරැයි මණ්ඩලයේ ඉලක්කය වූයේ බිලියන අටකි (කෝටි 800). එහෙත් කෝටි දහසක ආදායමක් ඉපයීමට හැකි වී ඇත.2012 වර්ෂයේදී ලොතරැයි මණ්ඩලයේ ඉලක්කය බිලියන 12 ක ආදායමක් ලබා ගැනීමයි. වසර තිහක මෙරට පැවැති යුද්ධයෙන් පසු රජය කරගෙන යන මහා පරිමාණ සංවර්ධන වැඩපිළිවෙළට ජාතික ලොතරැයි මණ්ඩලය විශේෂ දායකත්වයක් ලබා දිය යුතු බවට ජනාධිපති මහින්ද රාජපක්ෂ මහතා උපදෙස් දී තිබුණි.ඒ අනුව ජාතික ලොතරැයි මණ්ඩලයේ සභාපති චමින්ද අතලුවගේ , සාමාන්‍යාධිකාරී එම්.එස්. කරුණාරත්න ප්‍රමුඛ අධ්‍යක්ෂ මණ්ඩලය ලොතරැයි අලෙවිය වැඩිකර ගැනීම සඳහා සුවිශේෂී සැලසුමක් සකස් කළහ. සතියේ දින හත තුළම මහජන සම්පත, ගොවිසෙත , ජාතික සම්පත, සුපිරි වාසනා සම්පත ලොතරැයි පත් අලෙවි කෙරේ.තිස්හත් ලක්ෂයකට ආසන්න ටිකට්පත් අලෙවි වී ඇත්තේ මහජන සම්පතයි. මහජන සම්පත පමණක් ඉරිදා අඟහරුවාදා සහ සිකුරාදා යන දින තුනේම දිනුම් අදිනු ලබයි.ලොතරැයි මණ්ඩලය යටතේ දිස්ත්‍රික් අලෙවි නියෝජිතයන් 67 ක් අලෙවි නියෝජිතයන් දෙදාස් හත්සීයක් අලෙවිකරුවන් අටදහසක් සිටිති. උතුරු ,නැඟෙනහිර පළාත්වලට අලුතින් නියෝජිතයන් සහ නිලධාරීන් බඳවාගෙන තිබේ. මේ අතර මෙම 2012 ජනවාරි මාසය තුළ පමණක් මේ වනවිට කෝටිපතියන් සිවු දෙනෙක් බිහිවී ඇත.2514 වැනි මහජන සම්පත ලොතරැයි ටිකට්පත මේ වනවිට වෙළෙඳපළට දමා ඇත. එම ටිකට්පතට ලැබෙන සාමාන්‍ය තෑගිවලට අමතර ලක්ෂ 50 කට වැඩි වටිනාකමකින් යුත් මෝටර් රථයක් දිනා ගැනීමට අවස්ථාව සලසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201313</link>
    <topic>සාක්‍ෂරතාව අතින් ශ්‍රී ලංකාව ඉදිරියෙන්ම</topic>
    <author>මහින්ද අලුත්ගෙදර</author>
    <content>සාක්ෂරතාව අතින් ශ්‍රී ලංකාව ලෝකයේ සෙසු රටවල් අභිබවා ඉදිරියෙන්ම සිටින බව එක්සත් ජාතීන්ගේ සංවිධානය අවධාරණය කරයි.ඉතාම අපහසු කාලවලදී පවා ශ්‍රී ලංකාවේ අනාගත පරපුරේ අධ්‍යාපන කටයුතු වෙනුවෙන් ප්‍රමුඛත්වය දී තිබෙන බවද එම සංවිධානයේ මෙරට නේවාසික නියෝජිත සුබිනෙයි නන්දි මහතා ප්‍රකාශ කරයි. ඒ මහතා මේ බව සඳහන් කළේ අරලියගහ මන්දිරයේදී ඊයේ (30) පැවැති උත්සවයක් සඳහා සහභාගි වෙමිනි. ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවති මෙහිදී සාමය සහ තිරසාර සංවර්ධනය සඳහා වන අධ්‍යාපනය පිළිබඳ ජාතික ක්‍රියාකාරී සැලසුම එළිදැක්විණි.අධ්‍යාපන, පාරිසරික, සෞඛ්‍ය, ආර්ථික සංවර්ධන හා සමාජ සේවා අමාත්‍යාංශ සමඟ එක්සත් ජාතීන්ගේ අධ්‍යාපනික, විද්‍යාත්මක හා සංස්කෘතික සංවිධානය (යුනෙස්කෝ) එක්ව මෙම වැඩසටහන ක්‍රියාවට නංවයි. ශ්‍රී ලංකාව සුබවාදී දෙසට යොමුවී සිටීම සම්බන්ධයෙන් සතුටුවන බව සඳහන් කළ ඒ මහතා මෙම නව වැඩපිළිවෙළ ශ්‍රී ලංකාවේ සංවර්ධනය හා සමෘද්ධිය වේගවත් කිරීමට මඟපාදනු ඇතැයිද ප්‍රකාශ කළේය.ඊට අමතරව ජාතීන් අතර ගෞරවාන්විතව ජීවත් වීමටද මෙය බෙහෙවින්ම ප්‍රයෝජනවත්වනු ඇති බවද කියා සිටියේය. මේ අතර ඒ මහතා අවධාරණය කළේ සාමය සහ තිරසාර සංවර්ධනය සඳහා වන අධ්‍යාපනය පිළිබඳ ජාතික ක්‍රියාකාරී සැලසුම එකිනෙකා අතර සහයෝගීතාව වර්ධනය කිරීමටද ඉවහල්වනු ඇති බවයි.ඊට අමතරව මෙම වැඩපිළිවෙළ එක්සත් ජාතීන්ගේ සංවිධානය විසින් ක්‍රියාත්මක කර තිබෙන 2013 – 2017 වැඩපිළිවෙළට අනුව ඉදිරියට යන්නක් බවද හෙතෙම සඳහන් කළේය. ජ්‍යෙෂ්ඨ ඇමැතිවරුන් වන මහාචාර්ය තිස්ස විතාරණ, ඒ.එච්.එම් ෆවුසි, සෞඛ්‍ය ඇමැති මෛත්‍රීපාල සිරිසේන, අධ්‍යාපන ඇමැති බන්දුල ගුණවර්ධන, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ සෙනෙවිරත්න, පරිසර ඇමැති අනුර පි‍්‍රයදර්ශන යාපා, බස්නාහිර පළාත් ප්‍රධාන ඇමැති ප්‍රසන්න ගුණවර්ධන, පාර්ලිමේන්තු මන්ත්‍රී මොහාන් ලාල් ග්‍රේරු, ජනාධිපති ලේකම් ලලිත් වීරතුංග, එක්සත් ජාතීන්ගේ මෙරට නේවාසික ඬ;යීජිත සුබිනෙයි නන්දි, යුනෙස්කෝ සංවිධානයේ සහකාර සාමාන්‍යාධිකාරී කියු ටංග් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201314</link>
    <topic>බෝගම්බර රැඳවියන් අතරජංගම දුරකථන 171ක්</topic>
    <author>ඉන්දික පොල්කොටුව</author>
    <content>මරණීය දණ්ඩනය නියම වු පුද්ගලයන් ඇතුළු දරුණු අපරාධවලට සම්බන්ධ රැඳවියන් සතුව තිබූ ජංගම දුරකථන 171ක් පසුගිය වසරේ බෝගම්බර බන්ධනාගාරයෙන් සොයාගෙන ඇත.මේ අතර මෙම වසරේ ගතවූ සති කිහිපය තුළ තවත් ජංගම දුරකථන 13 ක් බෝගම්බර බන්ධනාගාරය තුළ තිබී සොයා ගැණිනි.මහිදී සොයා ගැණුනු ජංගම දුරකථන අතුරින් 21 ක් මරණීය දණ්ඩනයට ලක්වූ අය අතර තිබී සොයාගෙන තිබේ.මිනීමරුම්, මංකොල්ලකෑම්, පැහැගැනීම්, මත්ද්‍රව්‍ය ජාවාරම්, ස්ත්‍රී දූෂණ ඇතුළු දරුණු ගණයේ අපරාධවලට සම්බන්ධ පිරිස් සතුව තිබී මෙම ජංගම දුරකථන සොයා ගෙන ඇති අතර එම දුරකථන අතරින් වටිනා කැමරා දුරකථනද තිබී ඇත. බෝගම්බර බන්ධනාගාර අධිකාරි තිස්ස ජයසිංහ මහතාගේ මෙහෙයවීමෙන් ක්‍රියාත්මක වූ විශේෂ සෝදිසි මෙහෙයුම යටතේ මෙම වැටලීම් සිදු කෙරුණු අතර බන්ධනාගාරයෙන් පිට විවිධ අපරාධ හා ජාවාරම්කරුවන් අතර සබඳතා පැවැත්වීම සඳහා මොවුන් මෙලෙස ජංගම දුරකථන භාවිතා කැර ඇති බැව් අනාවරණය වේ. මේ අතර ගංජා හා හෙරොයින් ජාවාරමට සම්බන්ධ බන්ධනාගාර රැඳවියන් 21 දෙනෙකු ද ගත වූ වසරේ බෝගම්බර බන්ධනාගාරය තුළින් අත්අඩංගුවට ගෙන ඇති අතර මෙයට අමතරව විවිධ ජාවාරම් සඳහා යොදාගැණුුන රුපියල් හැටදහසක පමණ මුදලක් ද රැඳවියන් සතුව තිබී සොයා ගැණිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201315</link>
    <topic>කැලණියේ දැන් කප්පම් නෑ</topic>
    <author>මහින්ද අබේසුන්දර</author>
    <content>කැලණියේ කප්පම් ගැනීම් දැන් නතර වී ඇති බව ආර්ථික සංවර්ධන ඇමැති බැසිල් රාජපක්ෂ මහතා කියයි. දිස්ත්‍රික් අධිකාරිය ලෙස තමා කැලණියේ සංවිධායක සහ ප්‍රාදේශීය සභාපති ඇතුළු පිරිස හමුවී සාකච්ඡා කළ බව ඒ මහතා කීය.ඒ ඒ පාර්ශ්ව විසින් පොලිසියට කර ඇති පැමිණිලි ගැන දැන් විභාග වන නිසා කප්පම් ගැනීම නතර වී ඇති බවද බැසිල් රාජපක්ෂ මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201316</link>
    <topic>හිරගෙදර සිද්ධියේවිමර්ශන වාර්තාව ඇමැති ගජධීරට</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>නව මැගසින් බන්ධනාගාරයේ සිදුවූ ප්‍රකෝපකාරී සිදුවීම පිළිබඳ සොයා බැලීමට පත් කළ කමිටුවේ විමර්ශන වාර්තාව හෙට (01) පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා වෙත ලබාදීමට නියමිතය.එම ගැටුමට මුල්වූ හේතු, රැඳවියන් පිළිබඳ විස්තර එයට සම්බන්ධ නිලධාරීන් වේ නම් එම තොරතුරු අලාභහානි තක්සේරුව ඇතුළු කරුණු රැසක් මේ වාර්තාව මගින් අනාවරණය වනු ඇතැයි වාර්තාවේ. එසේ නම් කරන පුද්ගලයන්ට එරෙහිව රටේ අපරාධ නීතිය අනුවත් බන්ධනාගාර දෙපාර්තමේන්තුවේ නීතිය අනුවත් දඬුවම් පමුණුවනු ඇත.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ අතිරේක ලේකම් බී. කේ. එස්. රවින්ද්‍ර, නීති උපදේශක ලලිත් අන්ද්‍රාහන්දි මහත්වරුන්ගේ මූලිකත්වයෙන් මේ කමිටුව කි‍්‍රයාත්මක වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201317</link>
    <topic>මැගසින් බන්ධනාගාරයට මසකට ලක්ෂ 30ක මත්ද්‍රව්‍ය ලැබිලා</topic>
    <author>බුද්ධික ඉඹුලාන සහ භක්ති ධර්මප්‍රිය මෙන්ඩිස්</author>
    <content>නව මැගසින් බන්ධනාගාරයේ සිටින රැඳවියන්ට මසකට රුපියල් ලක්ෂ තිහකට වැඩි වටිනාකමකින් යුත් මත්ද්‍රව්‍ය නොයෙක් ක්‍රම මගින් ලැබෙන බව අනාවරණය වී තිබේ.නව අධිකාරිවරයෙකු පත් කිරීමෙන් පසු බන්ධනාගාරය තුළට මත්ද්‍රව්‍ය ගෙන යාම සම්පූර්ණයෙන්ම නතර වී ඇතැයි බන්ධනාගාර අභ්‍යන්තර ආරංචි මාර්ග පවසයි. බන්ධනාගාරයේ ගැටුම්කාරි තත්ත්වයක් ඇති වීමට ප්‍රධානතම හේතුව මෙය බව මේ වන විට ඒ සම්බන්ධව පරීක්ෂණ පවත්වන පොලිස් සහ බන්ධනාගාර නිලධාරී කණ්ඩායම් අනාවරණය කරගෙන තිබේ. ‘ටෙනිස් බෝල’ තුළට හෙරොයින් සහ ගංජා බහා එම බෝල නව මැගසින් බන්ධනාගාරය තුළට විසිකිරීම හරහා වැඩි වශයෙන් මත්ද්‍රව්‍ය බන්ධනාගාරය තුළට යැවීම සිදු කර තිබේ.කෑම පාර්සල් තුළට මත්ද්‍රව්‍ය දමා ඒවා බන්ධනාගාරයට යවති.මෙම මත්ද්‍රව්‍යවලට මුදල් ගෙවීම ජංගම දුරකථන හරහා සිදු කර ඇති බව පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201318</link>
    <topic>සරසවිවලට බඳවා ගන්නඅයැදුම්පත් කැඳවයි</topic>
    <author>සමන්මලී ප්‍රියශාන්ති</author>
    <content>අ.පො.ස. උසස් පෙළ 2011 විභාග ප්‍රතිඵල මත විශ්වවිද්‍යාලවලට බඳවා ගැනීම සඳහා සිසු සිසුවියන්ගෙන් අයැදුම්පත් කැඳවේ.විශ්වවිද්‍යාලවලට නවක සිසුන් බඳවා ගැනීම සඳහා වූ ප්‍රවේශ අත්පොත මේ වන විට වෙළෙඳපොළට නිකුත් කර ඇතැයි විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා පවසයි. විශ්වවිද්‍යාල සඳහා ඉල්ලුම් කිරීමේදී ප්‍රවේශ අත්පොත හොඳින් කියවා තමා විභාගයට මුහුණ දුන් විෂය යටතේ විශ්වවිද්‍යාලයට ඉල්ලුම් කළ හැකි සියලු පාඨමාලා සඳහා කැමැති අනුපිළිවෙළට ඉල්ලුම් කරන ලෙස ඒ මහතා සිසු සිසුවියන්ට දැනුම් දෙයි.වෛද්‍ය විද්‍යාව හැදෑරූ ඇතැම් සිසුන් විශ්වවිද්‍යාලවලට ඉල්ලුම් කිරීමේ දී එක් විෂයයකට පමණක් ඉල්ලුම් කරන බවත් ඉල්ලුම් කළ විෂයයට ඔහු හෝ ඇය නොතේරුණොත් වෙනත් අමතර විෂයයක් ඉල්ලුම් කර නැති නිසා විශ්වවිද්‍යාල වරම් අහිමි වන බවත් සභාපතිවරයා කියයි. මේ නිසා තමන් කැමැති විෂයය පළමුවත් දන්ත වෛද්‍ය, පශු වෛද්‍ය වැනි වෙනත් වෛද්‍ය විෂයයන්ද කැමැති පිළිවෙළට ඉල්ලුම් කරන ලෙස ද හෙතෙම ප්‍රකාශ කරයි.එමඟින් අභියාචනා ඉදිරිපත් කරමින් සිසුන්ට පසුතැවිලිවීමට සිදු නොවන බවද සමරනායක මහතා පවසයි. සියලු සිසුන් තම අයැදුම් පත් පෙබරවාරි 21 වැනි දිනට පෙර විශ්වවිද්‍යාල ප්‍රතිපාදන කොමිෂන් සභාවට ඉදිරිපත් කළ යුතු යැයි ද ඒ මහතා අවධාරණය කරයි. සියලු සිසුන් විශ්වවිද්‍යාල ප්‍රවේශය සඳහා ඉල්ලුම් කළ පසු සහ විභාග දෙපාර්තමේන්තුව නැවත සමීක්ෂණ ප්‍රතිඵල නිකුත් කළ පසු විශ්වවිද්‍යාල කඩඉම් ලකුණු නිකුත් කරන බවද සමරනායක මහතා වැඩි දුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n1201319</link>
    <topic>චීනයෙන් අපට ආධාර ගොඩක්</topic>
    <author/>
    <content>චීන භීතිකාව ගැන එජාපයේ ඇතැම් මන්ත්‍රීවරුන් කරන ප්‍රකාශ ඇමැති බැසිල් රාජපක්ෂ මහතා කියා සිටී. චීනයෙන් ලබාගෙන ඇත්තේ ණය පමණක් බවට එජාප මන්ත්‍රීවරයකු කළ ප්‍රකාශය ආර්ථික සංවර්ධන ඇමැතිවරයා ප්‍රතික්ෂේප කළේය.ශ්‍රී ලංකා ව්‍යාපෘති රැසකට චීනය හා ඉන්දියාව ආධාර ලබාදී ඇති බව කී ඇමැතිවරයා චීනය දැන් ලෝකයේ බලවත්ම ආර්ථිකයෙන් ඉහළ රටක් ලෙස පිළිගැනෙන බව ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n12013110</link>
    <topic>උගත් පාඩම් නිර්දේශවේගයෙන් ඉදිරියට</topic>
    <author/>
    <content>උගත් පාඩම් හා සංහිඳියා කොමිසමේ නිර්දේශ ක්‍රියාත්මක කරන්නට අන්තර් අමාත්‍යාංශ කමිටුවක් පත්කර තිබේ. නායකත්වයට මහාචාර්ය ජී. එල්. පීරිස් මහතා පත්වී සිටී. ඇතැම් චෝදනා ගැන අධිකරණය හරහා ක්‍රියාකිරීමට නීතිපතිවරිය කරුණු අධ්‍යයන කරමින් සිටී.අධිකරණය මඟින් චෝදනා විභාග කිරීමට සාක්කි ඉදිරිපත් විය යුතු බවද අධීක්ෂණ මන්ත්‍රී සජින් වාස් ගුණවර්ධන මහතා ඊයේ මාධ්‍ය ප්‍රධානීන් හමුවේ කීය.“24ක් මරාපු එක ගැන ක්‍රියා කරන්නට ඇමෙරිකාවට වසර 7ක් ගතවුණා” යයි ජනාධිපති මෙහිදී පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n12013111</link>
    <topic>ජාතිවාදය එපා !</topic>
    <author/>
    <content>ජාතික ගැටලුවට දේශපාලන විසඳුමක් ලබා දෙන ප්‍රශ්නය මාධ්‍ය හරහා ලෝකයට නිවැරැදි මතයක් ගෙන යන ලෙස ජනාධිපති මහින්ද රාජපක්ෂ මහතා ඊයේ (30) මාධ්‍යවේදීන් ගෙන් ඉල්ලා සිටියේය. සමහර මාධ්‍ය ජාතිවාදී අදහස් පතුරුවන බව කී ජනාධිපතිවරයා වසර 30ක් දුක් විඳි ජනතාවට තවත් දුක් විඳින්නට නොහැකි බව පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n12013112</link>
    <topic>ආණ්ඩුව පෙරළන්න කාසියට වැඩ</topic>
    <author/>
    <content>වෘත්තීය සමිති – විශ්වවිද්‍යාල දැන් නිතර උද්ඝෝෂණවල නියැළීම ඊයේ මාධ්‍ය ප්‍රධානීන් ජනාධිපතිතුමාට දැනුම් දුන්නේය. ඇතැම් තානාපතිකාර්යාල සහ රාජ්‍ය නොවන සංවිධාන අප්‍රේල් වලට කලින් ආණ්ඩු පෙරළන බවට ප්‍රකාශ කරන බවද මාධ්‍ය ප්‍රධානියෙක් දැනුම් දුන්නේය.උද්ඝෝෂණ ගැන දන්නේ ඒවා කරන අය තමයි. උද්ඝෝෂණ තියෙන එකත් හොඳයි නේද? ආණ්ඩුව පෙරළන්න ඕන නම් ඒක ඡන්දයෙන් කරන්න ඕන. හැබැයි ජනතාව කැමති වෙන්නත් එපායැ” ජනාධිපති දුන් පිළිතුර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=n12013113</link>
    <topic>ව්‍යාජ වෛද්‍යවරුන්ට සිර දඬුවම් ලබාදීමේනීති කෙටුම්පත් සැකසෙයි</topic>
    <author>සන්ධ්‍යා කරුණාරත්න</author>
    <content>වෛද්‍යවරුන් ලෙස පෙනීසිටින වංචනික පුද්ගලයන්ට (ව්‍යාජ වෛද්‍යවරුන්ට) එරෙහිව සිර දඬුවම් නියම කිරීමට අවශ්‍ය නීති කෙටුම්පත් සකස් කිරීමේ කටයුතු සෞඛ්‍ය අමාත්‍යාංශය මඟින් මේ වන විට සකස් කරමින් පවතියි. වෛද්‍යවරුන් ලෙස පෙනීසිටින වංචනික පුද්ගලයන්ට එරෙහිව ක්‍රියාත්මක වන්නේ සුළු දඩයක් නිසා එම පුද්ගලයන් දඩය ගෙවා ගොස් නැවතත් ව්‍යාජ වෛද්‍ය ප්‍රතිකාර කටයුතුවල නිරත වන බවට වාර්තා වන්නේ යැයි රජයේ වෛද්‍ය නිලධාරින්ගේ සංගමයේ සභාපති වෛද්‍ය අනුරුද්ධ පාදෙනිය මහතා පවසයි.මේ පුද්ගලයන්ට එරෙහිව පවතින නීතිවල ලිහිල්භාවය නිසා මෙසේ ව්‍යාජ වෛද්‍ය ප්‍රතිකාරවල යෙදීමට ඔවුහු කටයුතු කරති.මෙවැනි ව්‍යාජ වෛද්‍යවරුන් 40,000 ක් පමණ මෙරට සිටින බවත් ඔවුන්ට එරෙහිව නීතිය ක්‍රියාත්මක වීමේ යම් ගැටලුවක් පවතින බවත් පැවැසූ ඒ මහතා මෙසේ සිරදඬුවම් නියම කිරීම මඟින් මෙරට සිටින ව්‍යාජ වෛද්‍යවරු ඉවත් කළ හැකි බවත් පැවැසීය.රෝගී ප්‍රතිකාර සේවයේ යෙදෙන මෙවැනි වංචනික පුද්ගලයන් නීතියේ රැහැනට හසුකර ගෙන ඔවුන්ට දඬුවම් ලබාදීමේ ක්‍රමවේදයක් වසර 2007 දී ආරම්භ කළත් එය වර්තමානය වන විට ක්‍රියාත්මක වීමේ අඩුවක් පවතින්නේ යැයි ද වෛද්‍ය පාදෙනිය මහතා කීය.සෞඛ්‍ය අමාත්‍යාංශය, පොලිසිය, නීතිපති දෙපාර්තමේන්තුව එක්ව මේ පුද්ගලන්ට එරෙහිව සිර දඬුවම් නියම කිරීමේ කටයුතුවලට පියවර ගත යුතු යැයි ද වෛද්‍ය පාදෙනිය මහතා ප්‍රකාශ කළේය.සෑම පොලිස් කොට්ඨාසයකම රෝගී ප්‍රතිකාර සේවයේ යෙදී සිටින වෛද්‍යවරුන්ගේ තොරතුරු ගෙන සංගණනය කිරීම මඟින් ව්‍යාජ වෛද්‍යවරුන් කවුදැයි සොයා ගත හැකිය.බටහිර වෛද්‍යවරු, ආයුර්වේද වෛද්‍යවරු, හෝමියෝපති වෛද්‍යවරු ලෙස නීති්‍යානුකූලව සේවයේ යෙදෙන වෛද්‍යවරු කොට්ඨාසයක් සිටිති. මෙසේ නීති්‍යානුකූලව ලියාපදිංචිව නොමැති පුද්ගලයන් ව්‍යාජ වෛද්‍යවරුන් ලෙස හඳුනාගන්නා අතර ඔවුන්ගෙන් මේ සමාජයට විශාල අහිතකර බලපෑමක් සිදු වන බව ද ඒ මහතා ප්‍රකාශ කරයි.රෝගීන්ගේ ජීවිත අවදානම් මට්ටමකට පත්කිරීම මේ පුද්ගලයන් නිසා සිදු වන අතර මොවුන් සෞඛ්‍ය ප්‍රතිපත්ති ක්‍රියාත්මක කිරීමට හා රටේ ආර්ථික සංවර්ධන ක්‍රියාවලියට බලපෑමක් සිදු කරන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=r1201311</link>
    <topic>අතුරුගිරිය මිලේනියම් සිටි නිවාස සංකීර්ණයේපොදු කාණු පද්ධතිය අපිරිසුදුයි</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරිය මිලේනියම්සිටි නිවාස ව්‍යාපෘතියේ කොන්ක්‍රීට් කාණු පද්ධතියේ බොහෝ ස්ථානවල අපද්‍රව්‍යය එක්රැස්ව ඇති අතර ඒවායේ මදුරු කීටයන්ද බහුලව සිටිති.මේ නිවාස සංකීර්ණයේ ඇති නිවාස අංක 01, 02, 03, 04, 05, 06 ආදි වශයෙන් කලාපවලට බෙදා ඇත. ඒ අනුව නිවාස සඳහා ඇති පහසුකම්ද අඩු වැඩි වී පවතී. පර්චස් හය හත වැනි කුඩා ඉඩම් කොටස් වල මේ නිවාස ඉදි කර තිබේ. මේ නිවෙස්වලින් බැහැර කරන වැසි ජලය බැස යෑමට මේ කොන්ක්‍රීට් කාණු පද්ධතිය සාදා ඇත. මේ නිවාස බොහෝමයක මුළුතැන් ගෙයි හා නාන කාමරවලින් බැහර කෙරෙන අප ජලය එක් රැස් වෙන්නේත් මේ කාණු පද්ධතියටය.ඇතැම් ආපන ශාලා සහ වෙළඳ සල් වලින් ඉවත දමන අපද්‍රව්‍යද මේ නිවාස සංකීර්්ණය අවට ඇති පොදු කාණු පද්ධති වලට මුදා හරින නිසා ඒවායේ ජලය බැස යාමත් හරිහැටි සිදු නොවේ.අතුරුගිරිය පොලිස් ස්ථානාධිපති කපිල සේනානායක මහතගේ උපදෙස් පරිදි ප්‍රජා පොලිස් හා පරිසර ස්ථානාධිපති උප පොලිස් පරීක්ෂක බර්ටි වීරසිංහ සැරයන් බෝගහවත්ත ප්‍රජා පොලිස් නිලධාරී පුංචිහේවා සහ තවත් විවිධ ක්ෂේත්‍රවල නිලධාරීන්ගේ සහභාගීත්වයෙන් ඩෙංගු මර්දන සහ පරිසරය සුරැකීමේ වැඩසටහනක් පසුගියදා පැවැත්විණි.එහිදී එම නිවාස සංකීර්ණය අවට ඇති මේ අපිරිසුදු කාණු පද්ධති ගැන එම නිලධාරීන්ගේ අවධානය යොමු විය.පොදු කාණු පද්ධතියට මෙසේ ඉඳුල් අපද්‍රව්‍ය හා ජලය එක්කරන අයට එමනිලධාරීහු අවවාද ලබාදුන් අතර ඒ සඳහා යෝග්‍ය විසඳුම් ද පෙන්වා දුන්හ.එහිදී පරිසරයට හානිකර අන්දමින් හෝටල් සහ නිවාස වලින් අපද්‍රව්‍ය බැහැර කර තිබු දෙදෙනෙකුට නීතිමය පියවරද ගනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=r1201312</link>
    <topic>නගර සංවර්ධනයටවෙන් කළ ඉඩම් කැලෑවට ගිහින්</topic>
    <author>හෝමාගම විශේෂ – ජිනදාස ගමගේ</author>
    <content>ලක්ෂ 39ක් වැයකර හෝමාගම නගර සංවර්ධනය සඳහා පවරා ගත් ඉඩමේ කොටස් කිහිපයක් නාගරික සංවර්ධන අධිකාරියේ බලධාරීන් විසින් විකුණනු ලැබුවා යැයි ද ඒ හැර නගරය සංවර්ධන සඳහා කිසිදු පියවරක් ගත්තේ නැතැයි ද හෝමාගම ප්‍රාදේශීය සභාවේ හිටපු සභාපති හා වත්මන් ප්‍රාදේශීය සභා මන්ත්‍රී සුනිල් පෙරුම්බුලි මහතා පැවැසීය.ඒ මහතා එසේ කීවේ හෝමාගම නගර සංවර්ධනයට පවරාගත් ඉඩම සම්බන්ධයෙන් මාධ්‍යයට අදහස් දක්වමිනි.හෙතෙම මෙසේද කීය.හෝමාගම ප්‍රාදේශීය සභාවේ සභාපති ලෙසට මා පත්වූ විට ජනතාවගේ ඉල්ලීමක් වූයේ නගරය සංවර්ධනය කරන ලෙසයි.ඒ අනුව නගරයට ආසන්නව තිබුණු කුඹුරු ඉඩම (මඩවගුර) ප්‍රාදේශීය සභාවේ මුදල් රුපියල් ලක්ෂ 39ක් වැය කර පවරා ගත්තා එහි ප්‍රමාණය අක්කර 12ක්.පුස්තකාල ගොඩනැඟිල්ලක්, පොදු වෙළෙඳපොළක් ඇතිකිරීම අපේ අරමුණ වී තිබුණා. එහෙත් ඒවා ඉටුකිරීමට ප්‍රථම ප්‍රාදේශීය සභාවේ බලය එක්සත් ජාතික පක්‍ෂයට හිමිවුණා.ඔවුන් ඇවිත් නගරය සංවර්ධනය සඳහා කිසිදු වැඩ පිළිවෙළක් සකස් කළේ නෑ. පවරාගත් ඉඩමේ කුණු කසළ බැහැර කිරීම පමණයි සිදු කළේ. අදටත් හෝමාගම නගරය කිසිදු සැලැස්මකට නොමැතිව ඉබාගාතේ වල් වැදී තිබෙනවා.ලක්ෂ 39ක් ගෙවා ඉඩම ගත්තේ ප්‍රාදේශීය සභාව නගරය සංවර්ධනය කරන්න සැලසුම් කරගෙන නාගරික සංවර්ධන අධිකාරිය ඉඩම කළමනාකරණයට කියා කොටස් කීපයක් විකුණා දැම්මා.ගොඩගම නගරය සංවර්ධනය කරන්නන් මා පවරාගත් අක්කර 6 ඉඩමත් නාගරික සංවර්ධන අධිකාරිය කොටස් කීපයක් විකුණුවා. අදත් ගොඩගම සංවර්ධයක් නෑ. ඒ පවරාගත් ඉඩම කොටසක් සහ හෝමාගම පවරාගත් ඉඩමෙන් කොටසක් වල් බිහිවෙලා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=r1201313</link>
    <topic>මාවනැල්ල කිරිංගදෙණියේමැණික් කොල්ලයේ සුල මුල හෙළි වූ හැටි</topic>
    <author>සබරගමුව සමූහ – ජී. ඩබ්ලිව්. ගාමිණි</author>
    <content>විදේශයකට යැවීමට වටිනා මැණික් මිලට ගන්නා කෝටිපති ව්‍යාපාරිකයෙක් සැරිසරන බවට ලැබුණු තොරතුරක් මත කෑගල්ල පොලිස් කොට්ඨාසයේ මාවනැල්ල කිරිංගදෙණිය ගම්මානයේ මුස්ලිම් ජාතික ව්‍යාපාරිකයකුගේ නිවසේ ද වටිනා මැණික් ගල් එකතුවක් සිදු වුණේ ඔහුට අලෙවි කිරීම අරමුණු කරමිනි.මේ මුස්ලිම් ව්‍යාපාරිකයා එම ගණුදෙනු සඳහා දන්නා හඳුනන තැරැව්කරුවන් දෙදෙනකු ද සම්බන්ධ කර ගත්තේය. එම ගණුදෙණුව සිදු කිරීමට නියමව තිබුණේ පසුගිය (23) දා පස්වරුවේ දීය. කාලය ගෙවී යද්දී ප්‍රධාන ගැනුම්කරුගේ නොපැමිණීම තිදෙනා තුළම නොසතුටක් ඇතිකර තිබුණි. ඒ ගැන වැඩි පුරම දොස් පැවරුණේ සිංහල තැරැව්කරු වෙතිනි.මේ අතර රාජකාරි හැඳුනුම් පතක් පෙන්වමින් ගිනි අවියක් ද සහිතව නිවෙසට ඇතුළු වූ රහස් පොලිස් නිලධාරීන් යයි කියා ගත් පස් දෙනෙක් නිධානයක තිබූ ඉපැරැණි පුරා වස්තුවක් සොයා පරීක්‍ෂණ ඇරැඹීය.නිවෙසේ සේප්පුවක් තුළ ඉතා ආරක්‍ෂිතව තිබූ වටිනා මැණික් ගල් 13ක් එළියට ගෙන සූක්‍ෂම අයුරින් ඒවා පරීක්‍ෂා කරමින් අත්අඩංගුවට ගැනීමටත් ඔවුහු සමත් වූහ.මම මේ වටිනා මැණික් බේරුවල මගේ හිතවත් මැණික් ව්‍යාපාරිකයන් ගෙන් විශ්වාසය මත රැගෙන ආ ඒවා බවත් ඒ පිළිබඳව බලපත් හා මැණික් ගැරූ පතල් පිළිබඳ තොරතුරුත් තිබෙනවා.මාවනැල්ල කිරිංගදෙණිය නිවෙසේ ව්‍යාපාරිකයා ඉදිරිපත් කළ ආයාචනා ප්‍රතිඵල රහිත විය.අවසානයේ ව්‍යාපාරිකයාට කිසියම් සහනයක් ලබා දීමට එකඟ වූ රහස් පරීක්‍ෂක නිලධාරීන් ව්‍යාපාරිකයාත් ඔහුගේ මුස්ලිම් ජාතික තැරැව්කරු ද සම¼ඟ එක ත්‍රිරෝද රථයක නැඟී මාවනැල්ල පොලිසිය කරා යාමට පිටත් වූහ.එහෙත් නිවෙසේ සිට කිලෝ මීටර් දෙකක පමණ දුරක් පැමිණි පසු අතර ම¼ඟ නතර කළ ත්‍රිරෝද රථයේ සිටි රහස් පොලිස් නිලධාරීන් දෙදෙනා ඔවුන් අතවූ පිස්තෝලයක් කිරිංගදෙණිය මැණික් ව්‍යාපාරිකයාගේ හිසට එල්ල කර මංකොල්ලකරුවන් බවට පරිවර්තනය වුණේ ඔහු විස්මයට පත් කරවමිනි.දස අත ඝන අඳුර රජවූ (23) දා රාත්‍රි පලාගිය මෙම ත්‍රිරෝද රථයේ අංකය මතකයේ තබාගෙන සිටි මුස්ලිම් තැරැව්කරු සිද්ධිය වී පැය කීපයකට පසු මාවනැල්ල පොලිසියට දුරකථනයෙන් පැමිණිලි කළේ ය. මාවනැල්ල පොලිසියේ ස්ථානාධිපති මූලස්ථාන පොලිස් පරීක්‍ෂක අතුල අමරසිංහ සහ අපරාධ අංශයේ ස්ථානාධිපති පො. ප. ලසන්ත කළුආරච්චි යන මහත්වරුන් එම රාත්‍රියේම කිරිංගදෙණිය නිවෙස වෙත ගියේ කෑගල්ල කොට්ඨාස පොලිස් අධිකාරි පි‍්‍රයලාල් දසනායක හා සහකාර පොලිස් අධිකාරිධ්ධ් චාමික ප්‍රේමසිරි යන මහත්වරුන් ද දැනුවත් කරමිනි.මේ මංකොල්ලයේ දී පැහැර ගැනීමට සිදුවූ මැණික් වල වටිනාකම රුපියල් තුන් කෝටි හැත්තෑ එක් ලක්‍ෂයක් පමණ වන බව පොලිසියට පැමිණිලි කළ මාවනැල්ල – කිරිංගදෙණියේ පදිංචි අබ්දුල් කාදර් මොහොමඩ් නිහාර් නම් ව්‍යාපාරිකයාගේ පැමිණිල්ලේ සඳහන්ව තිබුණි.පසු දින පහන් වන විට සිද්ධියට එක්වූ ත්‍රිරෝද රථය හඳුනා ගැනීමටත් එහි රියැදුරු හඳුනා ගැනීමටත් මාවනැල්ල පොලිසියේ නිලධාරීන් සමත් විය.මාවනැල්ල පොලිස් ස්ථානයට ගිය පොලිස් අධිකාරී පියලාල් දසනායක, සහකාර පොලිස් අධිකාරි චාමික ප්‍රේමසිරි යන මහත්වරු පරීක්‍ෂණ පුළුල් කිරීමට දැක්වූ සහාය මාවනැල්ල පොලිසිය අපරාධ අංශයේ නිලධාරීන් දිරිමත් කර තිබුණි.හඳුනාගත් ත්‍රිරෝද රථ රියදුරු පැවසුවේ ත්‍රිරෝද රථයක් අතරමග කැඩී ඇති නිසා මට එහි එන ලෙස දුරකථන පණිවිඩයක් ලැබුණා. ඒ අනුව මම මේ ගමනට එක්වුණා. එහි සිටි කැඩුණු ත්‍රිරෝද රථයේ රියැදුරු පැවැසුවේ මට පසුගිය (23) දා සවස හෙම්මාතගම පොලිසියට එන්න කියා නාමල් පණිවිඩයක් කීවා (කිරිංගදෙණිය මැණික් ව්‍යාපාරිකයාගේ නිවසේ සිටි සිංහල තැරැව්කරු). ඒ අනුව මම හෙම්මාතගම පොලිසියට ගියා.වෙනදටත් පොලිස් නිලධාරීන්ට ගමන් යන්න මෙම ත්‍රිවිල් එක ඉල්ලා ගන්නවා. ඒ නිසා මම එය විශේෂයක් කර හිතුවේ නෑ. පොලිස් නිලධාරීන් මගේ ත්‍රිවිල් එක පදවාගන ගියා යනුවෙනි.“හැමදාම මෙහෙම ඉඳල ඔලුව උස්සන්න බෑ. ඒ සඳහා වැදගත් වැඩක් කරමු යයි හෙම්මාතගම පොලිසියේ නිලධාරීන්ට යෝජනා කර මේ මහා මැණික් මංකොල්ලයේ මොළකරු විසි දෙවෙනි වියේ පසුවූ සිංහල තැරැව්කරු වූ නාමල් බව මුස්ලිම් තැරැව්කරු හෙළිකර මින් සිටි අතර නාමල් පැවසුවේ කිරිංගදෙණිය මැණික් ව්‍යාපාරිකයාගේ මුස්ලිම් තැරැව්කරුවා මොහොමඩ් සුල්පිකාර් ගේ අවශ්‍යතාව මත මෙය සැලසුම් කළ බවත් ය.මේ අනුව සැලසුම් කළ මැණික් මංකොල්ලයට හෙම්මාතගම පොලිසියේ නිලධාරීන් පස් දෙනෙක් සහභාගි වී ඇත. රැගෙන ආ මැණික් ගල් හෙම්මාතගම පොලිසිය වෙත රැගෙන විත් එහි සිටි නිලධාරියාට ද පෙන්වා පසු දින ගැනීමේ බලාපොරොත්තුවෙන් තැන්පත් කර තැබීමට ද සහභාගි වුවන් තීරණය කළ බවද අනාවරණය වී තිබුණි.මංකොල්ල කන ලද නිල් මැණික් (5) ක් ආර්නුල් වර්ගයේ මැණික් ගල් 8 ක් ද එකතුව මැණික් ගල් 13ක් අරණායක ප්‍රදේශයේ පදිංචි හෙම්මාතගම පොලිසියේ කොස්තාපල්වරයකුගේ නිවසේ සහ සිංහල තැරැව්කරු වූ නාමල් සතුව තිබී පොලිසිය විසින් සොයා ගනු ලැබූ අතර ඊට යොදාගත් මිලි මීටර් 9.9 ප්‍රමාණයේ ගිනි අවියක් ද ජංගම දුරකථන තුනක් ද පොලිස් අත්අඩංගුවට පත්විය.මාවනැල්ල – කිරිංගදෙණිය මැණික් මංකොල්ලය සම්බන්ධයෙන් හෙම්මාතගම පොලිසියේ පොලිස් පරීක්‍ෂක වරයෙක්, පොලිස් කොස්තාපල් වරුන් දෙදෙනෙක් ත්‍රිවිල් රථ දෙකෙහි රියදුරන් දෙදෙනා ද මැණික් ව්‍යාපාරිකයාගේ සිංහල හා මුස්ලිම් තැරැව්කරුවන් දෙදෙනා ද යතුරු පැදියකින් පණිවිඩ රැගෙන යමින් උදව් කළ අයෙක් ද ඇතුළු අට දෙනෙක් අත්අඩංගුවට ගෙන මාවනැල්ල මහේස්ත්‍රාත් ශ්‍රීනාත් විජේසේකර මහතා වෙත ඉදිරිපත් කිරීමෙන් පසු ලබන පෙබරවාරි 8 දක්වා රක්‍ෂිත බන්ධනාගාර ගත කිරීමට ද නියම කර ඇත.සිද්ධියට දායක වූ තවත් පොලිස් සැරයන් වරයෙක් හා කොස්තාපල් වරුන් දෙදෙනෙක් අත්අඩංගුවට ගැනීමට නියමිතව තිබෙන බව ද පැවසේ.මේ අතර සිද්ධිය පිළිබඳ පරීක්‍ෂණ වල යෙදී සිටින උසස් පොලිස් නිලධාරියෙක් පැවැසුවේ චෝදනා ලැබූ හෙම්මාතගම පොලිසියේ නිලධාරීන් 6 දෙනාගේම රාජකාරිය වහාම ක්‍රියාත්මක වන පරිදි අත්හිටුවීමට පොලිස්පතිතුමා ගෙන් නියෝග ලැබී ඇති බවත් ය.මේ පිළිබඳ වැඩිදුර පරීක්‍ෂණ කටයුතු කෑගල්ල කොට්ඨාස පොලිස් අධිකාරී පි‍්‍රයලාල් දසනායක, සහකාර පොලිස් අධිකාරි චාමික ප්‍රේමසිරි යන මහත්වරුන්ගේ අධීක්‍ෂණය මත මාවනැල්ල පොලිසියේ ස්ථානාධිපති මු.පො.ප අතුල අමරසිංහ, අපරාධ අංශයේ ස්ථානාධිපති පො. ප. ලසන්ත කළුආරච්චි, පො. සැ. ජයසූරිය, පො.කො. ජයරත්න, පො. කො. බණ්ඩාර යන නිලධාරීන් ප්‍රධාන කණ්ඩායමක් විසින් සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=r1201314</link>
    <topic>නිවෙසින් අතුරුදන් වූ දියණියවිවාහක සැමියා සමග පොලිසි ඇවිත්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>පසුගිය දිනෙක කටුපොත පොලිස් ස්ථානයට තරුණියකගේ හදිසි අතුරුදන්වීමක් සම්බන්ධයෙන් පැමිණිල්ලක් ලැබුණි. අතුරුදන්ව සිටියේ අවුරුදු 20ක තරුණියක් වූ අතර ඇයගේ මවුපියන් විසින් පැමිණිල්ල ඉදිරිපත් කරනු ලැබ තිබුණි.සිද්ධිය සිදු වී දින දහයක් පමණ ගත වුණද මෙම තරුණිය ගැන කිසිදු හෝඩුවාවක් සොයා ගත නොහැකි විය.නමුත් ඇයගේ මවුපියන්ට තම දියණිය විසින් එවන ලද එස්. එම්. එස්. පණිවිඩ කිහිපයක් ලැබුණු අතර ඒවා ඇයගේ ජංගම දුරකථනයෙන්ම එවන ලද ඒවා විණි. නමුත් කිසිදු විටෙක ඇය සමග දුරකථනයෙන් කතා කිරීමට නොහැකි වූයේ සෑම විටම ඇයගේ ජංගම දුරකථනය ක්‍රියා විරහිත කර තිබු නිසාවෙනි.මේ නිසා තම දියණිය කිසිවකු විසින් සිරගත කර තබාගෙන ඇතැයි මවුපියෝ සැක කළ අතර ඔවුන්ට අසුවේයැයි යන බිය නිසා ඇය කෙටි පණිවිඩ පමණක් එවන බව ඔවුන්ගේ අදහස විය.එහෙත් පොලිසිය විසින් මෙම තරුණියගේ නමින් කුලියාපිටිය ප්‍රදේශයේ බැංකුවක තැන්පත් කර තිබූ බැංකු ගිණුම පරීක්ෂා කළවිට දැන ගැනීමට හැකි වූයේ එම ගිණුමෙන් කිසිවකු විසින් මුදල් රැගෙන වෙනත් ගිණුමක තැන්පත් කර ඇති බවයි. නව බැංකු ගිණුමේ ලිපිනය ලෙස සදහන් වූයේ ඉංගිරිය ඇදුරගල ප්‍රදේශයේ ලිපිනයකි. ඒ අනුව ඉංගිරිය පොලිසිය විසින් පරීක්ෂණ කටයුතු අරඹන ලදී.එහිදී හෙළිවූයේ අපූරු කරුණකි. අතුරුදන් වූයේ යැයි කී තරුණිය අවුරුදු 23 ක තරුණයකුද සමග ඇදුරගල ප්‍රදේශයේ නිවෙසක සිටියාය. ප්‍රශ්න කිරීම් වලදී හෙළිවූයේ ඇය සිය කැමැත්තෙන්ම මෙම තරුණයා හා විවාහ වු බවත් ඔවුන් දැන් ඉතා ප්‍රීතියෙන් කල් ගෙවන බවත්ය.තම අතුරුදන් දියණිය නැවත නිවෙසට රැගෙන යෑමට දහසක් බලාපොරොත්තු පොදි බැඳ ගෙන පැමිණි ඇයගේ මවුපියන් සුසුම් හෙළමින් ඉංගිරිය පොලිසියෙන් පිටව ගිය අතර ඔවුන්ගේ දියණිය තම අලුත බැඳපු මනමාලයාද සමගින් ඔවුන්ගේ අලුත් කැදැල්ලට ඉමහත් ප්‍රීතියෙන් අත්වැල් ද පටලාගෙන පිටත්ව ගියාය.මෙම සිද්ධිය බලා සිටිය බොහෝ දෙනකුට ‘අනේ අනිච්චං මෙහෙමත් ලෝකයක්’ යැයි ඉබේටම කියවුණු අතර එහිදී පොලිස් නිලධාරියෙකු විසින් ‘කාට කාටත් ඕවා හොඳ පාඩම්’ යැයි පවසනුද අසන්නට ලැබුණි.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි පොලිස් කොස්තාපල් 56378 මංජු සහ පොලිස් ආරක්ෂක 309 ශ්‍රීමාල් යන නිලධාරීහු පරීක්ෂණ මෙහෙයවනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=r1201315</link>
    <topic>යටිනුවර විවාහක කාන්තාවකටගමේ තරුණයකුගෙන් නිතර කරදර</topic>
    <author>කඩුගන්නාව සමූහ</author>
    <content>යටිනුවර ප්‍රදේශයේ සියඹලාගොඩ පදිංචි විවාහක කාන්තාවකට එම ප්‍රදේශයේම පදිංචි අවිවාහක තරුණයකුගෙන් නිතර නිතර හිරිහැරයකට මුහුණ පාන්නට සිදු විය. එනම් ඔහු සමග අනියම් සම්බන්ධයක් පවත්වන්නැයි කියමින් එම කාන්තාවට බල කිරීමය. ඇය ඒ කිසිවක් නොතැකූ නිසා එයින් උරණ වූ තරුණයා නිතර නිතර ඇයට දුරකථන මගින් මරණ තර්ජන ද එල්ල කරන්නට පටන්ගෙන තිබේ.තත්තවය කොයි අතට පෙරලේදෝ සැක සංකා උපදවාගත් මේ කාන්තාව සියලු සිද්ධීන් තම සැමියාට පවසා සැමියා සමග කඩුගන්නාව පොලිසියට ගොස් ආරක්ෂාව පතා පැමිණිලි කර තිබේ. මේ කාන්තාව යන එන ගමන් බිමන් පිළිබඳව නිතර විමසිල්ලෙන් සිටි තරුණයාද ඔවුන් පසුපස පොලිසියට ගොස් තිබේ. එහිදී තරුණයා විසින් සිය නිරුවත පෙන්වීමට උත්සාහ දරා ඇත. පොලිස් නිලධාරීන් වහා ඔහු අත්අඩංගුවට ගෙන මහනුවර අධිකරණය වෙත ඉදිරිපත් කිරීමට කටයුතු යොදා තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201311</link>
    <topic>වැඩිම ජය ලබා සිටි රත්නම් පිලපොලිසිය හමුවේ පසු බසියි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන චැම්පියන් ලීග් පාපන්දු තරගාවලියේ රත්නම් හා ශ්‍රී ලංකා පොලිස් ක්‍රීඩා සමාජ අතර පැවැති තරගයෙන් පොලිස් පිල ගෝල් 3 – 0 ක විශිෂ්ට ජයක් වාර්තා කළේය.පොලිස් ක්‍රීඩාංගණයේ පැවැති මේ තරගය නැරැඹීමට විශාල ප්‍රේක්‍ෂක පිරිසක් පැමිණ සිටි අතර ආරම්භයේ සිටම තරගය උණුසුම් මුහුණුවරක් ගත්තේය.දිගින් දිගටම තරග ජයග්‍රහණ ලබා ලකුණු සටහනේ පෙරමුණේම සිටින රත්නම් පිල පොලිස් ක්‍රීඩා සමාජය හමුවේ ලැබූ පරාජය සති අන්තයේ කාගේත් දැඩි අවධානයට ලක්වූ සිදුවීමකි. තරගයේ පළමු භාගයේදී පොලිස් පිලේ එම්. එච්. එම්. නවුෂාඩ් ගෝලයක් ලබාගත් අතර දෙවැනි භාගයේදී ඊ. වී. එන්. චරක හා නුවන්ත චරක ගෝල් ලබා ගත්හ.ඇල්බට් ඇෆ්. ක්‍රීඩාංගණයේ නිමාවූ නිව්යංග්ස් - රිනවුන් අතර තරගයෙන් නිව්යංග්ස් පිලට ගෝල් 3 – 0 ක ජයක් හිමිවිය. නිව්යංග්ස් ක්‍රීඩා සමාජයේ එල්. ඊ. ඉනර්සන්ට් ගෝල් දෙකක් හා ඩබ්ලිව්. එස්. එච්. තිසර ගෝලයක් වාර්තා කළහ.කැලණිය පාපන්දු සංකීර්ණ ක්‍රීඩා පිටියේ පැවැති සිවිල් ආරක්‍ෂක හා බ්ලූ ස්ටාර් අතර තරගයෙන් ගෝල් 5 – 2 ක ජයක් සිවිල් ආරක්‍ෂක පිලට හිමිවිය. එම දැවැන්ත ජයග්‍රහණයට සිවිල් ආරක්‍ෂක පිලේ නුවන් පි‍්‍රයංකරගේ දක්‍ෂතා ඉවහල් විය. පි‍්‍රයංකර ගෝල් 4 ක් ලබා කැපී පෙනෙන ක්‍රීඩා විලාශයක් බ්ලූස්ටාර් පිලට එරෙහිව දැක්වීය. බ්ලූස්ටාර් පිල වෙනුවෙන් එච්. ඒ. මනෝජ් හා මොහොමඩ් ෆර්සීන් ගෝල් වාර්තා කළහ.මීගමුව දොන් බොස්කෝ හා ජාවාලේන් අතර සිටිලීග් පිටියේ පැවැති තරගයෙන් ගෝල් 2 – 1 ක ජයක් දොන් බොස්කෝ පිලට හිමිවිය. තරගයේ පළමු භාගයේදී ජාවාලේන් පිලේ මොහොමඩ් නජිබ්ඩීන් ලබාගත් ගෝලයත් සමඟ ඉදිරියෙන් සිටියද දෙවැනි භාගයේදී දොන් බොස්කෝ පිල ගෝල් ;දකක් වාර්තා කළේය.දොන් බොස්කෝ පිලේ කේ. ආර්. පී. ප්‍රනාන්දු 48 වැනි හා 83 වැනි මිනිත්තුවලදී ගෝල වාර්තා කළේය.සති අන්තයේ පැවැති සෝන්ඩර්ස් - ගුවන් හමුදාව අතර තරගයත්, නාවික – යුද හමුදා අතර තරගයත් ජය පරාජයෙන් තොරව නිමාවට පත්විය. මේ තරග දෙකේදීම ගෝල් වාර්තා නොවීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201312</link>
    <topic>ජනපති හෙවිවේට් බොක්සිං සූරයාගේ කන අල්ලයි</topic>
    <author>ඡායාරූපය - සුදත් සිල්වා</author>
    <content>සංචාරයක් සඳහා ශ්‍රී ලංකාවට පැමිණි හෙවිවේට් බොක්සිං සූර එවැන්ඩර් හොලිෆීල්ඩ් හා ඇමෙරිකා එක්සත් ජනපදයේ ක්‍රිස්තියානි දේශක කේ. ඒ. පෝල් මහත්වරු අරලියගහ මන්දිරයේදී ඊයේ (30) ජනාධිපති මහින්ද රාජපක්‍ෂ මහතා හමුවූහ. 1997 වසරේ පැවැති හෙවිවේට් බොක්සිං සූරතා තරගාවලියේදී මයික් ටයිසන් විසින් සපා කන ලද කන හොලිෆීල්ඩ් විසින් ජනාධිපතිවරයාට පෙන්වන අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201313</link>
    <topic>‘මිස්ටර් ශ්‍රී ලංකා’ ජාතික සූරතාවලිය පෙබ.11දා</topic>
    <author/>
    <content>මිස්ටර් ශ්‍රී ලංකා ජාතික සූරතාවය 63 වැනි වරටත් කොළඹ ආනන්ද විද්‍යාලීය කුලරත්න ශාලාවේදී පෙබරවාරි 11 වැනිදා පැවැත්වීමට ශ්‍රී ලංකා කායවර්ධන ශාරීරික ක්‍රීඩා සම්මේලනය කටයුතු යොදා ඇත.මෙහි මූලික තරග එම දිනයේදී පෙරවරු 8 සිට ආරම්භ වේ.මෙම අවස්ථාවට ක්‍රීඩා ඇමැති මහින්දානන්ද අලුත්ගමගේ මහතා ප්‍රධාන ආරාධිතයා ලෙස සහභාගි වන අතර එදින විශේෂ අමුත්තන් ලෙස නැවත පදිංචි කිරීමේ අමාත්‍ය විනයාගමුර්ති මුරලිදරන්, දෙහිවල නගරාධිපති ධනසිරි අමරතුංග, කොළඹ පුරපති එච්. එම්. මුසාමිල්, බස්නාහිර පළාත් ප්‍රධාන ඇමැති ප්‍රසන්න රණතුංග, බස්නාහිර පළාත් ක්‍රීඩා ඇමැති උපාලි කොඩිකාර මහතා ඇතුළු ආරාධිත අමුත්තන් විශාල පිරිසක් සහභාගි වීමට නියමිතය.මෙම තරග මාලාව සඳහා මේ වන විටත් අයැදුම්කරුවන් 135 ක් අයැදුම් කැර ඇති අතර බර පංති කිලෝග්‍රෑම් 55 සිට 90 දක්වාත්, 90 ට වැඩි බර පංතිය වශයෙන් ද, වයස 45 ට ඉහළ මාස්ටර් තරගය ද පැවැත්වීමට සංවිධායකවරු කටයුතු යොදා ඇත.මිස්ටර් ශ්‍රී ලංකා සූරතාවය හිමිකැර ගන්නා ජයග්‍රාහකයාට මුදලින් රුපියල් 50,000 ක් සමඟින් ගුවන් ටිකට්පතක් ද, සෑම බර පංතියකින්ම ප්‍රථම, දෙවන හා තෙවන ස්ථාන ලබාගන්නා ජයග්‍රාහකයනට නේචර් සික්‍රට් ත්‍යාග හා සහතික ලබා දීමට කටයුතු සම්පාදනය කැර තිබේ.වත්මන් එම සංගමයේ වැඩබලන සභාපති හා ප්‍රධාන ලේකම් කපිල කුමාර මහතා පැවැසුවේ මෙම තරගමාලාව 2011 වසරේ පැවැත්වීමට තිබූ තරගයක් වුවත් ආධුනික ක්‍රීඩකයනට වන අසාධාරණය මඟහැරවීමට මේ වසරේ (2012) 2011 තරග මාලාව පැවැත්වීමට තීරණය කළ බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201314</link>
    <topic>ජීප් රථ තරගවල පෙරමුණට රවීන්ද්‍ර - බුද්ධි - උපුල්</topic>
    <author>ජගත් ගුණවර්ධන</author>
    <content>කාල්ටන් සුපර් ස්පෝර්ට්ස් තරගාවලියේ 4 ය 4 ජීප් රථ තරග අංශයන්හි පෙරමුණ ගැනීමට රවීන්ද්‍ර රත්නසිරි, බුද්ධි කුලසේකර හා එම්.ඒ.උපුල් නිශාන්ත සමත් වූහ.4 ය 4 එක්ස්ට්‍රීම් අංශය ජයගත් රවීන්ද්‍ර ලකුණු 500 ක් ලබා ගත් අතර බී. චමින්ද (404), රන්ජන් ප්‍රනාන්දු (352), සමන් අප්පුහාමි (349) හා නිශාන්ත ප්‍රනාන්දු (332) පිළිවෙළින් දෙවැනි, තෙවැනි, සිව්වැනි හා පස්වැනි ස්ථාන දිනා ගනු ලැබූහ.ස්ටෑන්ඩර්ඩ් අංශයේ පෙරමුණ ගත් බුද්ධි කුලසේකරට ඒ.බී. දමිත් නිසල්, චාමික ප්‍රනාන්දු, යසිත ශාරුක හා උෂාන් වෑකඩපොලගෙන් ප්‍රබල අභියෝගයක් එල්ල විණි.සෆාරි අංශයේදී එච්.ඒ.උපුල් පි‍්‍රයන්ත පළමු ස්ථානයට පත්වූ අතර පිළිවෙළින් දෙවැනි, තෙවනි, සිව්වැනි හා පස්වැනි ස්ථාන දිනා ගැනීමට ඉන්දික නිශාන්, තනුර හසන්ත, කේ.එච්.නන්දසේන හා නිලංක චතුරංග සමත් වූහ.විශ්‍රාමික ලුතිනන් කර්නල් ජානක රිටිගම්පල මෙවර කාල්ටන් සුපර් ස්පෝර්ට්ස් තරගාවලියේ දක්ෂතම වෙඩි තබන්නා ලෙස සම්මානයට පාත්‍ර වූ අතර විවෘත අංශයේ දක්ෂතම වෙඩි තබන්නා ලෙස කාල්ටන් වෙඩි තැබීමේ ක්‍රීඩා සමාජයේ හරිත පිලපිටිය තේරී පත්විය. පිස්ටල් වෙඩි තැබීමේදී ටොප් සීනියර් අවශ්‍ය ජය ගැනීමට ශ්‍රී ලංකා පොලිසියේ එම්. දිවුල්වැව සමත් විය. ටොප් ජූනියර් අංශයේ ජය කාල්ටන් වෙඩි තැබීමේ ක්‍රීඩා සමාජයේ හරිත පිලපිටියට හිමි විය. ටොප් ලේඩිස් අංශයේදී නාවික හමුදාවේ ඩබ්ලිව්. සී.එස්. පි‍්‍රයදර්ශනීට ජය හිමි වූවා ය.විවෘත කණ්ඩායම් අංශයේදී ශ්‍රී ලංකා පොලිසිය පළමු ස්ථානය දිනාගත් අතර ගුවන් හමුදාව හා කාල්ටන් වෙඩි තැබීමේ ක්‍රීඩා සමාජය පිළිවෙළින් දෙවැනි හා තෙවැනි ස්ථාන හිමිකර ගනු ලැබූහ. කාන්තා කණ්ඩායම් අංශයේදී ශ්‍රී ලංකා නාවික හමුදාව පළමු ස්ථානයට පත් වූ අතර ශ්‍රී ලංකා පොලිසිය හා ශ්‍රී ලංකා වෙඩි තැබීමේ සංගමය පිළිවෙළින් දෙවැනි හා තෙවැනි ස්ථාන දිනා ගනු ලැබූහ.ෂොට් ගන් ස්ටෑන්ඩර්ඩ් අංශයේ ජය විශ්‍රාමික ලුතිනන් ජානක රිටිගම්පොළ දිනාගත් අතර දෙවැනි ස්ථානය ශ්‍රී ලංකන් රුවන් වෙඩිතැබීමේ ක්‍රීඩා සමාජයේ නොයෙල් රොද්‍රිගු ද තෙවැනි ස්ථානය නාවික හමුදාවේ ආර්.ටී.එන්. පි‍්‍රයශාන්ත ද දිනා ගත්හ.ෂොට් ගන් විවෘත අංශයේ ජය හිමිකර ගැනීමට කාල්ටන් වෙඩි තැබීමේ ක්‍රීඩා සමාජයේ හරිත පිලපිටිය සමත් වූ අතර පිළිවෙළින් දෙවැනි හා තෙවැනි ස්ථාන පොලිසියේ ඒ.එස්.පී. වෝල්ටර් හා ගුවන් හමුදාවේ අනුෂ ප්‍රසාදික හිමිකර ගත්හ.හෑන්ඩ් ගන් ස්ටෑන්ඩර්ඩ් අංශයේ ජය ලුතිනන් යෝෂිත රාජපක්ෂට හිමිවූ අතර දෙවැනි ස්ථානය ගුවන් හමුදාවේ දුමින්ද බණ්ඩාර හා තෙවන ස්ථානය විශ්‍රාමික ලුතිනන් කර්නල් ජානක රිටිගම්පල දිනා ගත්හ.හෑන්ඩ් ගන් විවෘත අංශයේදී කාල්ටන් වෙඩි තැබීමේ ක්‍රීඩා සමාජයේ හරිත පිලපිටිය ප්‍රථම ස්ථානයද, පොලිසියේ අසේල පේ‍්‍රමරත්න දෙවැනි ස්ථානයද, යුද හමුදාවේ බ්‍රිගේඩියර් පුරක සෙනෙවිරත්න තෙවැනි ස්ථානයද දිනා ගනු ලැබූහ.මෝටර් රථ ධාවන තරගාවලියේදී සුපිරි මෝටර් රථ ධාවන සූරයන් වන උපුල්වන් සේරසිංහ, පසිදු පීරිස් හා අශාන් සිල්වා බැංකොක් ගුවන් සවාරියකට ගුවන් ටිකට් පත් දිනා ගත්හ.සුපිරි මෝටර් රථ ධාවන සූර උපුල්වන් සේරසිංහ Ford laser /Mazda 1500cc අංශයේදී හා Ford laser / Mazda 3231300 cc අංශයේදී ප්‍රථම ස්ථාන දිනාගත් අතර SLH - 1600 අංශයේදී දෙවන ස්ථානයට පත්විය.අශාන් සිල්වා SLH -1600 අංශයේදී හා SLN - 1000cc අංශයන්හි ප්‍රථම ස්ථානය දිනා ගන්නා ලදී. පසිඳු පීරිස් SLGT අංශයේදී ප්‍රථම ස්ථානය දිනා ගත්තේ ය.SLGT1.පසිඳු පීරිස්, 2.දිනේෂ් දෙහෙරගොඩ, 3.රිස්වි ෆාරුක් SLH -16001.අශාන් සිල්වා, 2.උපුල්වන් සේරසිංහ, 3.ශෂික ලක්මාල්Ford Laser-Mazda1500 cc1.උපුල්වන් සේරසිංහ, 2.චමින්ද වීරසූරිය , 3.රොහාන් විජේරත්නMini Seven1.ශෂික ලක්මාල්, 2.ඩබ්ලිව්. එම්.කේ.වික්‍රමසිංහ, 3.කේ.බාලසිංහම්Subaru Legacy-2200 cc1. ශාන්ත සුරවීර, 2.හෂාන් පීරිස්, 3.සන්ජන සේදර සෙනරත්මෝටර් රථ ප්‍රතිඵලඑස්. එල්. එන්. 1000 සී. සී.1. අශාන් සිල්වා, 2. රෝහිත රාජපක්ෂ, 3. ළහිරු ගමගේටී ඇන්ඩ් ජේ. විවෘත1. දිනේෂ් සේනානායක, 2. ඉෂාක් වහබ්, 3.නොයෙල් රොද්‍රිගුෆෝර්ඩ් ලේසර්, මැස්ඩා 323 අශ්වබල 1300 කාණ්ඩය1. උපුල්වන් සේරසිංහ, 2. ලලිත් කිරින්ද, 3. ජනිත් කුමාර ගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201315</link>
    <topic>අන්තර් සමාජ ක්‍රිකට්</topic>
    <author>ෆවුස් මොහොමඩ්</author>
    <content>කෞෂාල් ලොකුආරච්චිගේ විශිෂ්ට තුන්ඉරියව් දස්කම් හේතුවෙන් අන්තර් සමාජ තුන්දින ක්‍රිකට් තරගාවලියේ ‘ඒ’ කොටස යටතේ ලංකන් ක්‍රීඩා සමාජයට එරෙහිව කඩුලු 7ක ජයක් අත්කර ගැනීමට එස්. එස්. සී. පිල සමත්විය.පන්දු යැවීමේ දී තරගය පුරා කඩුලු 5ක් බිඳදැමූ කෞෂාල් ලකුණු 260ක ඉලක්කයක් හඹාගිය එස්.එස්.සී. දෙවැනි ඉනිමේ දී නොදැවී ලකුණු 108ක් රැස් කිරීමට සමත්විය.ලංකන් පළමු ඉනිම- 118 (සියළුදෙනා දැවී) අෂේන් සිල්වා 39 (අමිල් ප්‍රසාද් 32/4, කෞෂාල් ලොකුආරච්චි 15/3) සහ දෙවැනි ඉනිම-340/6 (ඉනිම අත්හිටුවන ලදි)අෂේන් සිල්වා නොදැවී 113, ශෂ්රික පුස්සෙගොල්ල 66, සාලිය සමන් ජීවන්ත 63(චන්දිම බණ්ඩාර 65/2, කෞෂාල් ලොකුආරච්චි 67/2)එස්.එස්.සී. පළමු ඉනිම-199 (සියළුදෙනා දැවී) කෞෂාල් සිල්වා 100 (සාලිය සමන් ජීවන්ත 53/4, සුජීව ද සිල්වා 39/3) සහ දෙවැනි ඉනිම - 260/3 - කෞෂාල් ලොකුආරච්චි නොදැවී 108, තිලාන් සමරවීර නොදැවී 69, ගීත් අල්විස් 40ද්‍රවිඩ සංගම් පිලට ඉනිමක ජයක්ද්‍රවිඩ සංගම් පිල හා බදුරලිය පිල අතර සරවනමුත්තු පිටියේ පැවැති තරගය ඉනිමකින් හා ලකුණු 70කින් ජයගැනීමට ද්‍රවිඩ සංගම් පිල සමත්විය. ද්‍රවිඩ සංගම් පිලේ පළමු ඉනිමේ දී අගනා ශතකයක් වාර්තා කිරීිමට සචිත්‍ර සේරසිංහ සමත්විය.ද්‍රවිඩ සංගම් පළමු ඉනිම-420/9 (ඉනිම අත්හිටුවන ලදි) සචිත්‍ර සේරසිංහ 154, ඉසුරු උදාන නොදැවී 109, කිත්රුවන් විතානගේ 53 (අසංක සිල්වා 84/4)බදුරලිය පළමු ඉනිම- 217 (සියළුදෙනා දැවී) ෂාලික කරුණානායක 89, තිලකරත්න සම්පත් 33 (චතුර රන්දුනු 61/5) සහ දෙවැනි ඉනිම – 133 (සියළුදෙනා දැවී) සචිත්‍ර සේරසිංහ 32/3, චතුර රන්දුනු 27/2යුද හමුදාව අපරාජිතව ඉදිරියටබී.ආර්.සී. පිල කඩුලු 6කින් පරාජය කරමින් මෙවර තරගාවලියේ දෙවැනි ජයත් වාර්තා කිරීමට යුද හමුදාව සමත්විය.බී.ආර්.සී. පළමු ඉනිම- 136 (සියළුදෙනා දැවී) ෂෆ්රාස් ෆාරුක් නොදැවී 29 (ජනිත් සිල්වා 50/6) සහ දෙවැනි ඉනිම - 263 (සියළුදෙනා දැවී) වින්දික චන්ද්‍රසිරි 47 (රවීන්ද්‍ර පල්ලෙගුරුගේ 59/5,රොෂාන් ජයතිස්ස 69/3)යුද හමුදාව පළමු ඉනිම- 246 (සියළුදෙනා දැවී) සුලාන් ජයවර්ධන 67, අසේල ගුණරත්න 44 ( ඇන්ඩි සොලමන්ස් 31/3, සුවන්ජි මදනායක 58/3) සහ දෙවැනි ඉනිම – 154/4- සුලාන් ජයවර්ධන 49, අසේල ගුණරත්න නොදැවී 43අකිල – බුද්ධික ගුවන් හමුදාවට ජයගෙනෙතිගුවන් හමුදා පිලේ අකිල ඉසංකගේ හා බුද්ධික සඳරුවන්ගේ විශිෂ්ට පන්දුයැවීමේ හේතුවෙන් වරාය අධිකාරි පිලට එරෙහිව කඩුලු 3ක ජයක් හිමිකරගැනීමට ගුවන් හමුදාව සමත්විය.වරාය පළමු ඉනිම-379 (සියළුදෙනා දැවී) ෂානුක දිසානායක 131, දිනූෂ ප්‍රනාන්දු 95 (අකිල ඉසංක 127/5, බුද්ධික සඳරුවන් 85/3) සහ දෙවැනි ඉනිම- 148(සියළුදෙනා දැවී) ශාන්ත කලවිටිගොඩ 44(අකිල ඉසංක 69/5, බුද්ධික සඳරුවන් 62/5)ගුවන් හමුදාව පළමු ඉනිම- 274(සියළුදෙනා දැවී) ඇන්ජෙලෝ එමානුවෙල් 70, ටී. නදීර 49 (චානක කොමසාරු 53/4) සහ දෙවැනි ඉනිම- 256/7-රාජු ගයේෂාන් නොදැවී 54 ඇන්ජෙලෝ එමානුවෙල් 52.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201316</link>
    <topic>සත් සාමාජික දිවා-රාත්‍රී පාපන්දුපෙබ.4 මුල්ලේරියාවේ දී</topic>
    <author/>
    <content>ප්‍රසන්න ගුණසිංහ සෝලංගආරච්චි අභියෝගතා සත් සාමාජික දිවා - රාත්‍රී පාපන්දු තරගාවලිය පෙබරවාරි 4 වැනිදා මුල්ලේරියාව එදිරිවීර සරත්චන්ද්‍ර විද්‍යාලීය ක්‍රීඩාංගණයේදී පැවැත්වේ.දීප ව්‍යාප්තව පැවැත්වෙන මෙම සත් සාමාජික පාපන්දු තරගාවලිය මුල්ලේරියාව තරුණ සංගමය සංවිධානය කරනු ලබයි. මෙම තරගමාලාවේදී පළමු ත්‍යාගය මුදලින් රුපියල් 30,000 ක් සමඟ කුසලානය ද, දෙවන ත්‍යාගය මුදලින් රු. 20,000 ක් සමඟ කුසලානය ද, තෙවන ස්ථානය මුදලින් රුපියල් 7500 ක් සමඟ කුසලාන ද, දක්‍ෂතම ක්‍රීඩකයා සහ දක්‍ෂතම දැල් රකින්නාට ත්‍යාග පිරිනැමීමට සංවිධායකවරු කටයුතු යොදා ඇත.මෙම සියලුම තරඟමාලාව සඳහා දුරකථන අංක 0779619010 හා 0772445205 වලින් විමසීම් කළ හැකි බව සංවිධායකවරු දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201317</link>
    <topic>තුන්කොන් තරගාවලියටඕස්ට්‍රේලියානු පිල නම් කරයි</topic>
    <author/>
    <content>ශ්‍රී ලංකාව සහ ඉන්දියාව සමඟ පැවැත්වීමට නියමිත තුන්කොන් එක්දින තරගාවලිය සඳහා නම් කළ 14 දෙනෙකුගෙන් යුත් ඕස්ට්‍රේලියානු එක්දින කණ්ඩායමෙන් ආරම්භක පිතිකරු ෂෝන් මාෂ් ඉවත් කොට ඇති අතර කඩුලු රකින ක්‍රීඩක බ්‍රැඩ් හැඩින් විවේක ගන්වා තිබේ.ෂෝන් මාෂ් වෙනුවට එරට දේශීය විස්සයි 20 තරග බිමේ සහ ෂෙෆීල්ඩ් පළිහ තරගමාලාවේ දස්කම් දැක්වූ පීටර් ෆොරෙස්ට් ද, හැඩින් වෙනුවට නවක කඩුලු රකින ක්‍රීඩක මැතිව් වේඩ් ද කණ්ඩායමට ඇතුළත්ව සිටිති.මයිකල් ක්ලාක් (නායක), ඩැන් ක්‍රිස්ටියන්, ශේපියර් ඩොහර්ති, පීටර් ෆොරෙස්ට්, රයන් හැරිස්, ඩේවිඩ් හසී, මයික් හසී, බ්‍රෙට් ලී, මිචෙල් මාෂ්, ක්ලින්ව් මැකේ, රිකී පොන්ටින්, මිචේල් ස්ටැක්, මැතිව් වේඩ් සහ ඩේවිඩි වෝනර්.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201318</link>
    <topic>දික්වැල්ලගේ ද්විත්ව ශතකයෙන් ත්‍රිත්ව විදුහලට ඉනිමක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල විසින් ගාල්ලේ මහින්ද විදුහල පරදවා ඉනිමක සහ ලකුණු 132ක දැවැන්ත ජයක් වාර්තා කළේය. මෙම තරගයේ දී ත්‍රිත්ව නායක නිරෝෂන් දික්වැල්ල ලබාගත් ද්විත්ව ශතකය ජයග්‍රහණයට ප්‍රබල දායකත්වයක් ලබාදුණි.මහින්ද විදුහල පළමු ඉනිම ලකුණු 130 ඉන්දික ගාල්ලගේ 33, අෂාන් කුමුදිත 21 (ජනිස්ක ප්‍රේමසිංහ 25ට 5යි)ත්‍රිත්ව විදුහල පළමු ඉනිම කඩුලු 4ට 332 නිරෝෂන් දික්වැල්ල 212, හේෂාන් වන්නිආරච්චි 44 (චලන ද සිල්වා 9ට 3යි)මහින්ද විදුහල දෙවන ඉනිම ලකුණු 61 චලන ද සිල්වා නොදැවී 38 (අම්රිත් ශ්‍රීමෝහන් 23ට 7යි, අකිල ජයසුන්දර 25ට 2යි).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=s1201319</link>
    <topic>සියනෑ නිවාස ක්‍රීඩා පෙබ.3දා</topic>
    <author/>
    <content>දොම්පේ සියනෑ ජාතික පාසලේ වාර්ෂික නිවාස ක්‍රීඩා උළෙල පෙබරවාරි 3 වැනි දින පස්වරු 2.00ට විදුහල් ක්‍රීඩාපිටියේදී පැවැත්වෙයි. දොම්පේ ශ්‍රී ලංකා නිදහස් පක්‍ෂ ප්‍රධාන සංවිධායක උපාලි ගුණරත්න මහතා විශේෂ අමුත්තා වශයෙන් සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=f1201311</link>
    <topic>උණ බලනවා වගේසංවර්ධනය මනින්න බෑ</topic>
    <author>සටහන මහින්ද අලුත්ගෙදර</author>
    <content>පසුගිය වසරේ භාණ්ඩ මිල ගණන් සහ මේ වසරේ භාණ්ඩ මිල ගණන් සැසැඳීම තුළින් කොයි තරම් වෙනසක් සිදු වී තිබෙනවාද කියා අපිට අවබෝධ කරගන්න පුළුවන්. පොල් ගෙඩිය රුපියල් 80 ට ගියත් අද මිල ගණන් බොහෝ පහත වැටී තිබෙනවා. හාල් මිල අඩු වී තිබෙනවා. ඒ ආකාරයටම එදිනෙදා භාවිතා කරන භාණ්ඩ රැසක මිල ගණන් අඩු වී තිබෙනවා.ගිය වසරේ නත්තල් සමයට වඩා භාණ්ඩවල මිල ගණන් මෙවර නත්තල් සමයේදී අඩු වී තිබෙනවා. හතර දෙනකු සිටින පවුලක එක් දිනක වියදමින් සාමාන්‍යයෙන් රුපියල් 200 ක් 300 ක් අතර ප්‍රමාණයක් ඉතිරි කරගන්න පුළුවන් වී තිබෙනවා.මීට පෙර සහල් පිටරටින් ගෙන්වූවා. ඒත් දැන් සහල් අතිරික්තයක් අපට තිබෙනවා. ඒ වගේම ජනාධිපති මහින්ද රාජපක්ෂ මහතා අපේ රටින් සහල් ටොන් 7500 ක් සෝමාලියාවට පරිත්‍යාගකර තිබෙනවා.ශ්‍රී ලංකාව පසුගිය කාලය තුළ සීඝ්‍ර ආර්ථික සංවර්ධනයක් ලබා ගත්තා. පසුගිය 2010 හා 2011 වසර දෙක තුළම සියයට අටකට වැඩි ආර්ථික වර්ධන වේගයක් අත්පත් කරගෙන තිබෙනවා. මෑත කාලයේ ලෝකයේ දියුණු රටවල් මුහුණ දී සිටින ආර්ථීක අර්බුද පිළිබඳ සළකා බලන විට ශ්‍රී ලංකාව ලබාගෙන තිබෙන ප්‍රගතිය විශේෂයෙන් කැපී පෙනෙනවා.ලෝකයේ අනෙකුත් දියුණු රටවල් පවා විශාල ලෙස ආර්ථික අතින් අර්බුද රැසකට මුහුණ දුන්නා. නමුත් ශ්‍රී ලංකා රජය කල්තියා එවැනි තත්ත්වයක් පිළිබඳව අවධානයෙන් සිටි නිසා සාර්ථකව ඊට මුහුණ දුන්න බව සඳහන් කරන්න කැමතියි. වත්මන් ජනාධිපති මහින්ද රාජපක්ෂ මහතාගේ රජය සැළසුමකට අනුව ඉදිරියට ගමන් කරනවා.පසුගිය දිනවල ජාත්‍යන්තර මූල්‍ය අරමුදල ලෝක ආර්ථිකය සම්බන්ධයෙන් තමන් විසින් මීට පෙර ප්‍රකාශයට පත්කර කර තිබූ ආර්ථික පුරෝකතන පිළිබඳව වෙනසක් සිදු කළා. ඒ අනුව බොහෝ රටවල් මීට පෙර ප්‍රකාශ කළ ආකාරයේ ආර්ථික වර්ධන වේගයක් අත්කර නොගන්නා බව ඒ මඟින් ප්‍රකාශයට පත් කළා. එහෙත් ශ්‍රී ලංකාව සම්බන්ධයෙන් මීට පෙර ඉදිරිපත් කරපු ආර්ථීක වර්ධන වේගය පිළිබඳ ඉලක්ක වෙනස් කර නැහැ. ශ්‍රී ලංකාව හැර ආසියාවේ තවත් එක් රටක පමණයි ඉලක්කගත ආකාරයට වර්ධනයක් ඇතිවන්නේ.ජාත්‍යන්තර මූල්‍ය අරමුදලේ නවතම වාර්තාවකට අනුව ලෝකයේ රටවල් අතරින් වර්ධනය වන ආර්ථිකයක් සහිත රටවල් කාණ්ඩයේ සිවුවන ස්ථානය ශ්‍රී ලංකාවට හිමි වී තිබෙනවා. කලාපයේ රටවල් අතරින් ශ්‍රී ලංකාව දෙවැනි ස්ථානය හිමිකරගෙන තිබෙන බව සතුටින් කියන්න කැමතියි. ශ්‍රී ලංකාවට වඩා ඉදිරියෙන් සිටින්නේ චීනයයි. නමුත් ලබන වසර පමණ වනවිට ශ්‍රී ලංකාව මීට වඩා ඉදිරියට පැමිණෙනු ඇතැයි අපේක්ෂා කරනවා.රටක ආර්ථික සංවර්ධනය මනින දර්ශක බොහෝ ගණනක් තිබෙන්න පුළුවන්. හරියට උණ රෝගියෙකුගේ උණ මනිනවා වාගේ වැඩක් තමයි ඒක. සමහරු එය උණ කට්ටෙන් මනිනවා. තවත් සමහරු ඇඟට අත තබලා උණ තිබෙනවාද කියලා බලනවා. ඒ ඒ අයට දැනෙන මට්ටමේ වෙනස්වීම් තිබෙනවා.රටේ ආර්ථිකයේ සිදුව තිබෙන වෙනස්කම් අප විසින් හො¼දින් තේරුම්ගත යුතුයි. මේ රජය සෑම විටම ආරක්ෂා කරන ගොවීන්, ධීවරයන්, ස්වයං රැකියා කරන්නන් ආදීන්ගේ ආදායම් මට්ටමේ වෙනස්වීම් ඇති වී තිබෙනවා. ඒ වගේම අතිවිශාල වශයෙන් ජනතාවට විදුලිය හා ජලය වැනි පහසුකම් ලැබී තිබෙනවා. දුරකථන ප්‍රමාණය, බැංකු පහසුකම්, දොස්තරවරුන්ගේ ප්‍රමාණය, හෙදියන්ගේ ප්‍රමාණය, විශ්ව විද්‍යාලවලට ඇතුළු වන ප්‍රමාණය ආදිය වැඩි වී තිබෙනවා. මහජනතාවගේ ජීවිතය පහසුවන ආකාරයට ආර්ථික සංවර්ධනය ගොඩනැඟීම අපගේ මූලික බලාපොරොත්තුවයි.එක් පුවත්පතක තිබෙනවා සංචාරකයන් බරබාගවල යනවා කියලා. තවත් පුවත්පතක තිබුණා සංචාරකයින් රොටී කනවා කියලා. අපට අවශ්‍ය වී තිබෙන්නේ සංචාරක ව්‍යාපාරයේ ප්‍රතිලාභ එක් පිරිසකට පමණක් නොව රටේ පහළම කොටස් වලටත් බුක්ති වීදීමට ඉඩ සැලසීමයි. බරබාග හෝ රොටී වලින් ආදායම ලැබෙන්නේ මේ. රටේ පහළම කොටස්වලට බව අමතක කළ යුතු නැහැ.අත්කම් භාණ්ඩ හා විසිතුරු භාණ්ඩ, ආයුර්වේදය, පේෂ කර්මාන්තය, කලාත්මක භාණ්ඩ, රේන්ද, ආහාර පාන ආදියට පැවති ඉල්ලුම විශාල ලෙස ඉහළ ගොස් තිබෙනවා. ඇත්තටම මේ ආදායම ඇදී යන්නේ අපේ රටේ සාමාන්‍ය මහජනතාවටයි.අපේ රටේ සංචාරක කර්මාන්තය අද වනවිට විශාල වශයෙන් දියුණුවක් ලබා තිබෙනවා. සැළසුම් සහගත ලෙස අපේ සංචාරක කර්මාන්තය ඉදිරියට ගෙන යන්නට වැඩපිළිවෙළක් සකස්කර තිබෙනවා. ශ්‍රී ලංකා සංචාරක ඉතිහාසයේ වාර්තාවක් තබමින් පසුගිය 2011 වර්ෂය අවසන් වනවිට විදේශීය සංචාරකයන් 850000 කට වැඩි පිරිසක් ගෙන්වා ගැනීමට හැකියාව ලැබුණා.ඇත්තටම මෙය ශ්‍රී ලංකාව ලැබූ විශාල ජයග්‍රහණයක් වෙනවා. ලෝකයේ ඕනෑම සංචාරකයෙකුට හිතකර පරිසරයක් නිර්මාණය වී තිබීම මෙන්ම සංචාරක ක්ෂේත්‍රයේ යටිතල පහසුකම් දියුණු කිරීම ආදිය මෙහිදී වැදගත් වෙනවා.ලබන 2016 වනවිට අපේ ඉලක්කය වී තිබෙන්නේ ශ්‍රී ලංකාවට විදේශීය සංචාරකයන් ලක්ෂ 25 ක් ගෙන්වා ගැනීමයි. ඒ වෙනුවෙන් හෝටල් කාමර 40000 ක් ඉදිකිරීමට පියවර ගන්නවා. පසුගිය වසරේදී මේ රටේ සංචාරක ව්‍යාපාරය වෙනුවෙන් ඇමෙරිකානු ඩොලර් බිලියනයක පමණ ආයෝජන සිදුකර තිබෙනවා. එය ඉතාම වැදගත්.සංචාරක කර්මාන්තයේ සීඝ්‍ර දියුණුවක් අපේක්ෂාවෙන් ශ්‍රී ලංකාවේ සංචාරක කලාප තුනක් හඳුන්වාදී තිබෙනවා. කල්පිටිය, කුච්චවේලි සහ පාසිකුඩා එම සංචාරක කලාපයන් වෙනවා. ඊට අමතරව සංචාරක සංවර්ධන අධිකාරියක් පිහිටුවීමටද තීරණය කර තිබෙනවා. අපි එය පිහිටුවීමට බලාපොරොත්තු වන්නේ ශ්‍රී ලංකා සංචාරක ප්‍රවර්ධන අධිකාරිය, ශ්‍රී ලංකා ප්‍රදර්ශන මධ්‍යස්ථානය හා ශ්‍රී ලංකා සංචාරක සංවර්ධන අධිකාරිය යන ආයතන ඒකාබද්ධ කරලයි. එය මේ වනවිට නීති කෙටුම්පත් දෙපාර්තමේන්තුව වෙත ඉදිරිපත් කර තිබෙනවා.දශක තුනක කාලයක් මේ රටේ පැවැති ත්‍රස්තවාදය සම්පූර්ණයෙන්ම අවසන් කිරීමේ ප්‍රතිලාභ හැම දෙනාටම ලැබී තිබෙනවා කියන්න පුළුවන්. මිනිසුන්ට වැඩියෙන්ම අවශ්‍ය වුණේ ජීවිත ආරක්ෂාවයි. සිතේ සැනසිල්ලෙන් ජීවත් වීමටත් රැකියා කිරීමටත් ගමන් කිරීමටත් ඔවුන්ට පහසුකම් ලැබී තිබෙනවා. ඒ සඳහා පරිසරය නිර්මාණය වී තිබෙනවා.අපේ මහින්ද චින්තන ඉදිරි දැක්මේ මේ පිළිබදව පැහැදිලිව සඳහන් කරල තියනවා. ජනාධිපති මහින්ද රාජපක්ෂ මහතා මේ රටේ රාජ්‍ය නායකයා හැටියටත් එක්සත් ජනතා නිදහස් සන්ධානයේ නායකයා හැටියටත් අපේ පක්ෂයේ නායකයා හැටියටත් එතුමාගේ ස්ථාවරය විටින් විට පැහැදිලි කර තිබෙනවා. මෙතනදි ඒ මහතාත් රජයත් අප පිළිගත් දෙයක් තමයි පාර්ලිමේන්තුව වැනි උත්තරීතර ආයතනයක් විසින් පත්කරපු තේරීම් කාරක සභාවක් විසින් මේ ගැන සොයා බැලිය යුතුයි යන්න.ඉතින් ඒක සාර්ථකව නිම කරන්න සියලුම දෙනාගේ සියලුම පක්ෂවල සහයෝගය අවශ්‍ය වෙනවා. බලය බෙදාහැරීම පිළිබඳව මගේ පුද්ගලික හැඟීමත් ප්‍රකාශ කළ යුතු වෙනවා. ඒකට මට නිදහස තිබෙනවා කියලයි මම හිතන්නේ. මම බොහෝ කාලයක් උතුරේ සහ නැගෙනහිර ජනතාව එක්ක හිටපු නිසා විශේෂයෙන්ම උතුරේ පසුගිය අවුරුදු දෙක හමාර තුළ ඔවුන්ගේ නැවත පදිංචි කිරීම ඔවුන් අසරණ වෙලා ඉන්නකොට – ත්‍රස්ත ග්‍රහණයේ ඉන්නකොට - ඔවුන්ට බෙහෙත් ආහාර යවපු දේවල්වලට මැදිහත් වෙච්ච කෙනෙක් හැටියට උතුරේ ජනතාවගේ සිතුම් පැතුම් සහ අපේක්ෂාවන් පිළිබඳව මට අවබෝධයක් තිබෙනවා. උතුරේ ජනතාව ඉල්ලන්නෙ ඉඩම් බලය නොවේ. ඔවුන් ඉල්ලන්නේ ඉඩම් නැති අයට ඉඩම් ලබා දෙන්න කියලයි.මම හිතන්නෙ ජනාධිපති මහින්ද රාජපක්ෂ මහතා හා රජය ඒක දෙන්න සූදානමින් සිටිනවා. ඉඩම් නැති අයට ඉඩම් දෙන්න සූදානම් වගේම ඔවුන් ඉල්ලන්නේ පොලිස් බලය නොව ඔවුන්ට අවශ්‍ය පොලිස් ආරක්ෂාවයි. නැත්තම් කප්පම්වලින් තොරව ත්‍රස්තවාදයෙන් තොරව නිදහසේ ජීවත්වන එකට ආරක්ෂාවයි. ඉතින් රජයට ඔවුන්ගේ ආරක්ෂාව තහවුරු කරන්න පුළුවන් බවයි මගේ අදහස.අපේ ප්‍රධානම ඉලක්කය මේ රටේ ඉන්නා සෑම පුද්ගලයෙක්ම පවුලක්ම ස්ව ශක්තියෙන් නැගී සිටින්නට අවශ්‍ය ශක්තිය ලබාදීමයි. ශක්තිමත් තත්ත්වයකට පත් කිරීමත් පැදුරට වී හාමතේ නිදා ගන්නේ නැතිව පෝෂණ ගුණයෙන් යුතු හොඳ ආහාර වේලක් තුන්වේල සඳහා ලබාගන්නා හොඳට උළු සෙවිලිකළ බිමට සිමෙන්ති යෙදූ ගෙයක විදුලිය පානීය ජල පහසුකම් ලැබෙන ජීවිතයක් අවම වශයෙන් සමාජයේ සියලුදෙනාටම ලබාදීමත් අපේ අරමුණු වෙනවා.අපේ ආර්ථික සංවර්ධන ප්‍රතිපත්තියේ පදනම එයයි. අපේ ඉලක්කය පුද්ගලයා පවුල සහ ගම පදනම්කර ගනිමින් ශ්‍රී ලංකාව දියුණු කිරීමයි. ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි අපි මේ සියලු කටයුතු ක්‍රියාත්මක කර තිබෙනවා.විශේෂයෙන් අපේ අමාත්‍යාංශයට අයත් කාර්යභාරයන් විශිෂ්ට මට්මටකින් ඉටු කරමින් රටේ ආර්ථික සංවර්ධනය ඉහළ මට්ටමකට ගෙන ඒම අපගේ තවත් බලාපොරොත්තුවක් වෙනවා. දරිද්‍රතාවය පිටු දැකීම අමාත්‍යාංශය වෙත පැවරී ඇති මූලික කාර්යභාරයක්. නිදහසින් පසු දරිද්‍රතා මට්ටම ඉතාමත් අවම මට්ටමකට ගෙන ඒමට අපට හැකි වී තිබෙනවා. ඒ වගේම තවත් කාරයභාරයක් වන ආයෝජන ප්‍රවර්ධනය සම්බන්ධයෙනුත් විශිෂ්ට ප්‍රතිඵල අප විසින් ලබාගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=f1201312</link>
    <topic>ත්‍රිපෝෂ නිෂ්පාදනවල ප්‍රමිතිය ගැන සැකයක් නෑ</topic>
    <author>සංවාද සටහන උදිත ගුණවර්ධන</author>
    <content>ශ්‍රී ලංකාවේ අනාගත සෞඛ්‍ය තත්ත්වය ඉහළ තැබීමටත්, ළමා පරපුරේ සෞඛ්‍ය තත්ත්වය ඉහළ නැංවීම ආදී දේ තමයි ත්‍රිපෝෂ වැනි ආහාරයක් මගින් සිදුවෙනු ලබන්නේ. ත්‍රිපෝෂ ලබා දීම සිදු කරන්නේ දශක තුනක සිටයි. එම ලබාදීම සැමදා සිදු කළේ රජයේ අනුග්‍රහය ඇතිවයි. ත්‍රිපෝෂ වැනි පෝෂ්‍යදායි ආහාරයක් මගින් මන්දපෝෂණ තත්ත්වය ඇතුළු දරුවන් හා මවුවරු මුහුණ දෙන ගැටලු මඟහරින්න පුළුවන්.පවුල් සෞඛ්‍ය නිලධාරීන් හරහා එම ක්ෂේත්‍රයේ නිලධාරීන් හරහා තමයි මේ ත්‍රිපෝෂ බෙදාහැරීම් සිදුකරන්නේ. මෙහිදී අප අවධානය යොමුකරන්නේ ගර්භිණී මව්වරු හා කිරි දරුවන්වයි. මේ ත්‍රිපෝෂ වැඩපිළිවෙළ 1979 සිටයි ක්‍රියාත්මක කළේ. එහෙත් ඒ වැඩපිළිවෙළේ විවිධ අඩුපාඩු තිබුණා. ඒ නිසා විවිධ බෙදාහැරීම් හා නිෂ්පාදන දුර්වලතා සිදු වුණා. අපගේ අද අරමුණ වෙලා තිබෙන්නේ මේ දුර්වලතා මඟහරිමින් කටයුතු කිරීමයි.1979 සිට මේ කටයුතු සිදු වුණේ ටෙන්ඩර් කැඳවීමකින් දුම්කොළ සමාගම මගිනුයි. එහෙත් කල් යද්දි දුම්කොළ සමාගමේ ප්‍රතිපත්ති හා රාජ්‍ය ප්‍රතිපත්ති අතර වෙනස්කම් තිබුණා. මේ නොගැළපීම් නිසා අවසානයේදී සිදු වුණා රජය මගින් ත්‍රිපෝෂ සමාගමේ කාර්යභාරය ඉෂ්ට කිරීමට. ඒ අනුව 2010 දී පමණ ත්‍රිපෝෂ සමාගමේ සියලු කටයුතු රජය මගින් සිදු කිරීමට තීරණය කළා.එහිදී තමයි එහි සභාපති ධුරයට පත් වුණේ. එතැන් සිට තමයි ත්‍රිපෝෂ සමාගමේ දියුණුව සඳහා කටයුතු සැලැසුම් කළේ. අද වෙද්දි අපට පුළුවන් වෙලා තිබෙනවා පුද්ගලික අංශයේ තිබූ මේ ආයතනය දියුණු කිරීමට. එහි ප්‍රතිඵලයක් විදිහට සේවකයන්ගේ සහයෝගය ඇතිව ත්‍රිපෝෂ සමාගමේ කටයුතු ජනතාවගේ යහපත සඳහා යොදා ගත්තේ. අප සමාගම භාර ගනිද්දි නිෂ්පාදනය වුණේ ත්‍රිපෝෂ පැකට් සුළු ප්‍රමාණයක් පමණයි. අද වන විට ත්‍රිපෝෂ සමාගමට පුළුවන් වෙලා තිබෙනවා එම නිෂ්පාදන ප්‍රමාණය දෙගුණයක් දක්වා ඉහළ දැමීමට.එදා ත්‍රිපෝෂ සමාගමේ නිෂ්පාදන ප්‍රමාණය නිසි විදිහට සිදුවුණේ නැහැ. බෙදාහැරීම් නිසි විදිහට සිදු වුණේ නැහැ. සේවකයන් හරියට වැඩ කළේ නැහැ. මේ හැම දෙයක් ම නිසා තමයි ත්‍රිපෝෂ හිඟයක් ඇතිවුණේ. එහෙත් නිවැරැදි ක්‍රියාමාර්ග ගැනීමත් සමඟ අපට මේ තත්ත්වය වෙනස් කිරීමට පුළුවන්කම ලැබී තිබෙනවා. අද අවශ්‍ය කරන සියලු සමාජ කණ්ඩායම්වලට මේ ත්‍රිපෝෂ ලබාදීමට පුළුවන්කම ලැබී තිබෙනවා. මෙය තමයි අපේ ත්‍රිපෝෂ සමාගමේ පරමාර්ථය බවට පත්ව තිබෙන්නේ. මේ අවුරුද්දේ දී ඉලක්ක සම්පූර්ණ කර ගැනීමට බලාපොරොත්තු වෙනවා.දේශීය ගොවියාගේ හා නිෂ්පාදකයාගෙන් ලබාගැනීමටයි කටයුතු කර තිබෙන්නේ. එමඟින් මෙරට දේශීය ගොවියන්ගේ ආර්ථික තත්ත්වය ශක්තිමත් කිරීමට පුළුවන්කම තිබෙනවා. ත්‍රිපෝෂ සමාගමේ අරමුණ හා ප්‍රතිපත්ති බවට පත්ව තිබෙන්නේ දේශීය දූ පුතුන් ගේ හා මවුවරුන්ගේ සෞඛ්‍ය තත්ත්වය ශක්තිමත් කරන අතර දේශීය ගොවියා හා නිෂ්පාදකයන් ශක්තිමත් කිරීමයි.එදා ත්‍රිපෝෂ නිෂ්පාදනය වුණේ පුද්ගලික අංශයේ අධීක්‍ෂණය යටතේ. හැම දෙයක් ම පුද්ගලික අංශය තුළිනුයි ක්‍රියාත්මක වුණේ. ඒත් අද එහෙම නොවෙයි හැම දෙයක්ම ප්‍රමිතියට අනුකූලවත් රාජ්‍ය මැදිහත්වීම යටතේයි සිදුවන්නේ. ඒ නිසා අද වන විට ත්‍රිපෝෂ නිෂ්පාදනවල ප්‍රමිතිය පිළිබඳව සැකයක් තබාගත යුතු නැහැ.අපට පුළුවන් වෙලා තිබෙනවා ත්‍රිපෝෂ සමාගමේ සේවකයන් හා පාලන අධිකාරිය අතර සහයෝගයක්, සංහිඳියාවක් ඇතිකිරීමටත්, ඒ අනුව කටයුතු කරගෙන යාමටත්. රජයේ පාලනයට නතුවීමට පෙර ත්‍රිපෝෂ සමාගමේ සේවකයන් වර්ෂයක් ඇතුළත අති විශාල නිවාඩු ප්‍රමාණයක් ගත්තා වගේ ම වර්ජන තර්ජනවලටත් මුහුණ දීමටත් සිදු වුණා. එහෙත් අද තත්ත්වය එයට වඩා හාත්පසින්ම වෙනස්. අද සේවකයන් තුළ ආයතනය පිළිබඳවත් එහි දියුණුව ගැනත් විශාල උනන්දුවක් ඇතිවෙලා තිබෙනවා. ඒ නිසා ත්‍රිපෝෂ නිෂ්පාදන ප්‍රමාණය විශාල ලෙස ඉහළ නැංවීමට පුළුවන්කම ලැබී තිබෙනවා.යුදමය තත්ත්වය තුළ සමාජය ඉතාමත් බියකින් හා පැකිලීමකින් ජීවත් වුණේ. එහෙත් අද තත්ත්වය ඊට වඩා හාත්පසින්ම වෙනස්. මේ අලුත් සමාජ තත්ත්වය පිළිබඳ මනා වැටහීමක් ඇතිකර ගත යුතුයි. ඒ අනුව කටයුතු කිරීමත් සමඟ තමයි රජයේ නිලධාරීන් හා ලේකම්වරුන්ට රටේ අනාගතය වෙනුවෙන් කටයුතු කිරීමට පුළුවන්කම ලැබෙන්නේ.පශ්චාත් යුද සමයේදී රට අලුත් ගමනක් ආරම්භ කර තිබෙනවා වගේම ඒ සඳහා අවශ්‍ය සහයෝගය වගේම ක්‍රියාකාරීත්වය ලබාදිය යුතුයි. එමඟින් මෙරට ජනතාවටත් අවශ්‍ය කරන මාර්ගය පෙන්වා දීමට පුළුවන්කම ලැබිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=f1201313</link>
    <topic>පියාපත් ලැබුණුරියැදුරු දෑත්වල රැඳීසමනල ජීවිත</topic>
    <author>චතුරිකා ගමගේ</author>
    <content>නවතම සමීක්‍ෂණ වාර්තාවලට අනුව අපේ රටේ වැඩිම රිය අනතුරු ප්‍රමාණයක් සිදුවී ඇත්තේ පසුගිය දින කිහිපයේදී ය. සාමාන්‍යයෙන් දිනකට වාර්තා වූ පහක්, හයක් පමණ වූ රිය අනතුරු ප්‍රමාණය පහළොවක් වැනි විශාල සංඛ්‍යාවක් දක්වා ඉහළ යාම විස්මයට කරුණකි. එක් අතකින් ඒ පිළිබඳ පුදුම විය යුතුද නැත. පසුගිය දිනවල බොහෝ අනතුරු සිදු වූයේ රියදුරන්ගේ බීමත්කම සහ නොසැලකිල්ල හේතුවෙනි.“රියදුරු දෑතට දෙවි පිහිටයි” යනුවෙන් රියදුරු අසුන ඉදිරිපිට සටහන් කර තිබුණද ඇතැම් රියදුරන් සිදුකරන නොමනා ක්‍රියාවන්වල දී දෙවියන්වත් පිහිටට එන්නේ නැත. පසුගිය දිනක දෙහිවලදී පාසල් දරුවන් ප්‍රවාහනය කරමින් තිබූ වෑන් රථයක් බස් රථයක ගැටෙද්දී දෙවියන්ටවත් එය නැවැත්විය නොහැකි වූයේ රියදුරාගේ අමනෝඥ රිය පැදවීම නිසා ය.වාහනයක් අතට ගත් පමණින් සෑම දෙනාටම රියදුරන් විය නොහැකිය. රියදුරු බලපත්‍රය වාහනයක් පැදවීමට සුදුසු බව හඟවන ප්‍රධාන ලියවිල්ලකි. නමුත් ඇතැම් රියදුරන්යැයි කියා ගන්නා කොටස් රියදුරු බලපත්‍රයක්වත් නොමැතිව වාහන පදවන්නේ නීතියේ දැස්වලටද වහංගු වීගෙනය. නීතිය සහ නීති ක්‍රියාත්මක කරන්නන්ද දෑස් පියාගෙන සිටීම මෙවැනි රියදුරන්ට තවත් අනුබල දීමකි.පසුගියදා අනතුරට පත් පාසල් වෑන් රථය පැදවූ රියදුරාට තිබුණේ ද තාවකාලික රියදුරු බලපත්‍රයකි. ඔහු වාහනය පැදවූයේ තාවකාලික රියදුරු බලපත්‍රයකින් බව දැනගැනීමටවත් ලැබුණේ සිදු වූ අනතුර නිසාය. නැතිනම් ඔහු තවමත් නිදහසේ රිය පදවන්නෙකි. පරීක්‍ෂණයක් සිදු කරන්නේ නම් මෙවන් රියදුරන් දිවයිනෙන් බොහෝ ගණනක් සොයා ගැනීමට හැකි වනු ඇත.සුදුසු රියදුරු බලපත්‍රයක් නොතිබුණා පමණක් නොව තවත් එවැනි පාසල් දරුවන් ප්‍රවාහනය කරමින් තිබූ වෑන් රථයක් සමඟ තරඟයට වාහනය පැදවීමට ඔහුක්‍රියා කළේ තමන්ට තිබෙන වගකීම තඹ සතේකට මායිම් නොකරමින්ය. මල් වැනි කුඩා දරු පැටවුන් මවුපියන් විසින් පාසල් වෑන් රථයකට නංවන්නේ වාහනයේ රියදුරා පිළිබඳව උපරිම විශ්වාසයකින් හා වගකීමකින්ය. ඒ විශ්වාසය හා වගකීම පමණක් නොව තමන්ගේ ආරක්ෂාව පිළිබඳවත් යම් හෝ හැඟීමක් තිබුණේ නම් එදා එතරම් නොසැලකිල්ලෙන් රිය පදවන්නේ නැත. වාසනාවකට මෙන් එදින වෑන් රථයේ සිටි දරුවන්ට ජීවිත හානියක් නොවුවද සිදු වූ තුවාලවල වේදනාවෙන් මෙන්ම තැති ගැන්මෙන් ඔවුන්ගේ මුහුණු මැලවී තිබිණි. වෙනදා මෙන්ම ඉතාමත් සන්තෝසයෙන් පාසල වෙත යාමට වෑන් රථයට ගොඩවූ ඔවුන්ට හදිසියේම සිදුවූ මේ අනතුර දරා ගැනීම වඩාත් අපහසු විය.දරුවන්ට පමණක් නොව මවුපියන්ටද එය අදහාගත නොහැකි සිද්ධියකි. කුඩා දරුවන් කිහිපදෙනෙකුගේ ජීවිත රැදී තිබුණේ වාහන රියදුරාගේ දෑතේය. නමුත් ඔහුට නම් එහි කිසිදු වගක් තිබූ බව අපට නම් හැඟෙන්නේ නැත. සුළු හෝ හැඟීමක් තිබුණේ නම් මෙවන් අනතුරක් සිදු නොවන්න ට තිබුණි. පාසල් දරුවන් ප්‍රවාහනයේදී රියදුරන් මීට වඩා විචාරශීලි විය යුතුය. ඔවුන් හික්මීමකින් සංයමකින් රිය පැදවීමට පුරුදු පුහුණු වන්නේ නම් මැනවි. රැකියාවකට වඩා වගකීමක් ලෙස සිතා කටයුතු කරන්නේ නම් එය වඩාත් උචිතය.වාහනයක් පැදවීමට අපට දෑතම අවශ්‍යය. නමුත් තනි අතක් පාවිච්චි කරමින් පාසල් වෑන් රථයක් ධාවනය කරන්නකු හමුවූයේ ඉහත අනතුර සිදු වී දින කිහිපයක් ගතවන්නටත් මත්තෙන්ය. තනි අතින් වාහනය ධාවනය කිරීම අදාළ රියදුරාට කොතරම් විශ්වාසවන්ත කටයුත්තක් වුවද එහි ඇති අවදානමද ඒ හා සමානය. නීති රීති කොපමණ ක්‍රියාත්මක වුවද මෙවන් අනාරක්ෂිත රිය පැදවීම් අපේ රටේ කොතෙකුත් සිදු වේ. දිනෙන් දින ඉහළ යන රිය අනතුරු ප්‍රමාණය එයට කදිම සාක්ෂියකි.අගනුවර මෙන්ම අගනුවරින් බැහැරවද දිනකට රථ වාහන විශාල ප්‍රමාණයක පාසල් දරුවන් ප්‍රවාහනය සිදු කෙරේ. නමුත් මෙතෙක් ඒවාට කිසිදු නීතිමය රාමුවක් හෝ ප්‍රතිපත්තියක් නොතිබීම විශාල අඩුවකි. පසුගියදා සිදු වූ රිය අනතුරින් පසුව හෝ රජය මැදිහත් වී නීති රීති පද්ධතියක් සකස් කිරීමට කටයුතු කිරීම අගය කළ යුතුය. නීති රීති සකස් කිරීම පමණක් ප්‍රමාණවත් වන්නේ නැත. නීති රීති නම් අපේ රටේ කොතෙකුත් තිබේ. නමුත් ගැටලුව වන්නේ ඒවා නිසි පරිදි ක්‍රියාත්මක වන්නේ ද යන්නයි. පාසල් දරුවන් ප්‍රවාහනයේ තිබෙන වගකීම රියදුරන්ට හඟවන්නට නම් අදාළ නීති ඒ ආකාරයෙන් ක්‍රියාත්මක කළ යුතුමය. එසේම අදාළ නීති කඩකරන්නන්ට දඬුවම් පැමිණවීමෙන් ද රියදුරන්ගේ අත්තනෝමතික රිය පැදවීම් වළක්වා ගැනීම පහසු වේ. මෙම නීති දවසකට දෙකකට පමණක් සීමා නොවිය යුතුය. එසේම ඒවා පොත්පත්වලට පමණක් සීමා නොකොට ප්‍රායෝගිකව ක්‍රියාත්මක කිරීමටද අදාළ බලධාරීන් කටයුතු කිරීම වැදගත් වේ.මෙහිදී මවුපියන්ටද විශාල වගකීමක් පැවරේ. තමන්ගේ දරුවා පාසලට යැවීම සඳහා පාසල් වෑන් රථයක් තෝරා ගැනීමේදී එහි රියදුරා සහ ඔහුගේ රිය පැදවීම් පිළිබඳව ද සොයා බැලීම මවුපියන්ගේද යුතු කමකි. තමන්ගේ දරුවා කුමන හෝ වාහනයකට නංවා තම වගකිමෙන් ගැලවෙනවා වෙනුවට දරුවා ගමන් කරන්නේ කුමන ආකාරයේ වාහනයකද යන්න පිළිබඳව ද සොයා බැලිය යුතුය.කුඩා දරුවන් යනු රටේ අනාගතයයි. ඔවුන් ආරක්ෂා කර ගැනීම අප සැමගේ යුතුකම වන්නේ ය. පාසල් වෑන් රථ රියදුරන් මෙය වඩාත් හොඳින් අවබෝධ කර ගත යුතුය. මාර්ග නීති කඩ කරමින් මහපාර තමන්ගේ රාජ්‍යයයි සිතා කටයුතු කිරීම තමන්ගේ මෙන්ම අනුන්ගේද අයහපතට හේතු වෙයි. ඔබත් වාහන රියදුරෙක් නම් වාහනයට නැඟීමට පෙර ඒ පිළිබඳ නැවත වරක් සිතා බලන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>31</day>
    </date>
    <link>http://www.dinamina.lk/2012/01/31/_art.asp?fn=f1201314</link>
    <topic>මිනිසාගේහොඳම මිතුරාගේ ඉරණම</topic>
    <author>මධුරංග ප්‍රසාද් විජයවර්ධන</author>
    <content>නූතනයේ කරළියට පැමිණ ඇති සංවේදීතම ප්‍රශ්නයක් බවට සුනඛ ගහණය වැඩිවීම පෙන්වා දිය හැකිය. එහි වැඩිම බලපෑම නිදැල්ලේ හැසිරෙන සුනඛයන් ගෙනි. සුනඛයන්ගේ වාසභූමිය වනාන්තරයයි. සුනඛයන් නිදාගන්නා විට වට තුනක් කැරකෙන්නේ ඒ නිසාවෙනි. කැලයේ ගස් පොඩි වන්නට එසේ වට තුනක් කැරකෙන බව අතීතයේ සිට ජනප්‍රවාදයේ එයි. වනයේ හැසිරෙන බල්ලන් ‘වල්බල්ලන්’ යැයි ව්‍යවහාර කළ හැකි වුවත් දඩාවතේ යන බල්ලන් යැයි ව්‍යවහාර කළ නොහැකි ය. එහෙත් මිනිසාගේ ප්‍රයෝජනය සදහාත් ඔවුන්ගෙන් ලැබෙන ආරක්ෂාව නිසාත් ගෘහ ආශි‍්‍රතව ජීවියකු වී හමාර ය. මිනිසාගේ මිතුරෙකු බවට පත්කර ගෙන ඇති සුනඛයන් වර්තමානයේ මිනිසා විසින්ම සතුරකු බවට පත්කර ගෙන හමාර ය.වර්තමානයේ සිදුවන සුනඛ සපාකෑම්වල සිට මාරාන්තික ජල භීතිකාව දක්වාම වගකිව යුත්තේ සුනඛයන් යැයි බොහෝ දෙනා සිතති. එහෙත් සිතන්න මේ තත්ත්වයට වගකිව යුත්තේ සුනඛයන් ද නැතහොත් සුනඛයන් තරම්වත් මොළයක් නැති අඥාන මිනිසුන් ද,? හුරතලයට හදා ගන්නා සුනඛ ධේනුවක විසින් බිහි කරණු ලබන පැටවුන් මහා මාර්ග අසලට පන්සල් ඉදිරිපිටට ගෙනගොස් දමන්නේ කවුද? වඩාත් දියුණු යැයි කියාගන්නා මිනිසුන් විසින්ම නොවේද?මේ සඳහා ගතහැකි ක්‍රියා මාර්ග කිහිපයකි. මූලික වශයෙන්ම දඩාවතේ යන සුනඛයන් ඔවුන්ගේ කිසිදු වරදක් නොමැතිව අතිශය කෲර ලෙස මරාදැමූ අයුරු. ඔබටත් මතක ඇත. ඇතැම්හු සිත්පිත් නොමැත්තවුන් ලෙසට සතුටු වූහ. සමහරු ඉතා සංවේදී අයුරින් දුක්වූහ. මා දන්නා පරිදි බලු වෑන් එන විට තම නිවාසවලට දමාගෙන සුනඛ ජීවිත බේරා ගත්හ. දැන් බලු වෑන් එන්නේ නැත.එහෙත් ගැටලුව නිමා වී නැත.දඩාවතේ යන බලු ගහනය පාලනය සඳහා සුනඛයන් වන්ධ්‍යාකරණය කිරීම සහ එන්නත් කිරිම සිදු වේ. ජල භීතිකාව වැළැක්වීමට රජය විශාල මුදල් ප්‍රමාණයක් වසරකට වියදම් කරනු ඇත. එහෙත් ප්‍රතිඵලය අවම ය. ඒ හේතුවෙන් සුනඛයන්ව මරා දැමිය යුතු යයි යෝජනාවක් වර්තමානයේ මතුව ඇත. දඩාවතේ යන බල්ලන් මැරුවාට ප්‍රශ්නය විසඳෙන්නේ නැත. අකාරුණික මිනිස්සු ඇස් අරින්නටත් පෙර සුනඛයන් පාරවල්වල දමා යති. එයට විරුද්ධව ගන්නා තීතියක් ඇත්දැයි නොදනිමි. එහෙත් එසේ නීති ක්‍රියාත්මක වූවා යැයි අසන්නට ලැබී නැත. එසේනම් සුනඛයින් මරන්නට යැයි ඉල්ලීම් කරන මිනිසුන්ටත් මරා දමන්නට එපායැයි ඉල්ලීම් කරන සංවේදී ඳඬසුන්ටත් එකඟ විය හැකි යමක් රජයට කළ හැකිය. මම එය මෙසේ යෝජනා කරමි.සුනඛ සුරැකුම් මධ්‍යස්ථාන ස්ථාපිත කළ හැකි නම් ප්‍රදේශයේ නිදැල්ලේ හැසිරෙන සුනඛයන් එහි එක්තැන් කළ හැකි ය. එයට පාලකවරයෙකු පත්කළ හැකි නම් පශු වෛද්‍යවරයෙකුගේ අවධානය යොමුකළ හැකි නම් සත්ව හිංසනය පිටුදකින සංවිධාන හා රාජ්‍ය නොවන හා දේශීය විදේශීය සංවිධානවල ආධාර ඇතිව සුනඛ ගහනය පාලනයෙන් පාරිසරික හා මිනිසාට වන හානි වළක්වා ගත හැකි ය. අකාරුණික ලෙස සුනඛයන් මහමගට දමා යන්නන්ට දැඩි නීතිමය පියවරක් ගන්නේ නම් මිනිසාගේ මිතුරා සැමදා මිනිසාගේ මිතුරෙක් වනු ඇත. බටහිර රටවල ඉතා සාර්ථක ලෙස මෙවැනි මධ්‍යස්ථාන ක්‍රියාත්මක වේ.දියුණු රටවල් ගණයට අයත් වන්නේ නම් අපද එවැනි වැඩසටහන් වෙත යා යුතු ම ය.මා ඔබගෙන් අවසාන වශයෙන් ඉල්ලා සිටින්නේ නිදැල්ලේ හැසිරෙන සුනඛයන් දුටුවිට ගල්වලින් පහර දෙන්නට සිතන්නවත් එපා. රජයක් වශයෙන් සංවේදීව එවන් සුනඛ මධ්‍යස්ථාන ඇති කිරීමට සිත් පහළ වේවා. බලධාරීන්ගෙන් එවන් ඉල්ලීම් හා ප්‍රාර්ථනා කිරීමට සංවේදී ඔබත් එක්වන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202011</link>
    <topic>ජිනීවා මානව හිමිකම් සැසියේදීඕනෑම අභියෝගයකට සූදානම්</topic>
    <author>මහින්ද අලුත්ගෙදර</author>
    <content>ජිනීවා නුවර දී ආරම්භ වීමට නියමිත ජාත්‍යන්තර මානව හිමිකම් කවුන්සල සැසියේ දී ශ්‍රී ලංකාවට එරෙහිව එල්ල වන ඕනෑම අභියෝගයක් වෙනුවෙන් සාර්ථකව ප්‍රතිචාර දක්වන බව රජය අවධාරණය කරයි.මේ මානව හිමිකම් කවුන්සල සැසිවාරය මේ මස 27 දා ස්විස්ටර්ලන්තයේ ජිනීවා නුවරදී ආරම්භවීමට නියමිත ය. ඒ සඳහා ශ්‍රී ලංකා රජයේ නියෝජිත කණ්ඩායම හොඳ සූදානමකින් පසුවන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා “දිනමිණ” ට පැවසීය.එළඹෙන මානව හිමිකම් සැසියේ දී අමෙරිකා එක්සත් ජනපද රජය ප්‍රමුඛ යුරෝපා රටවල් කිහිපයක් ශ්‍රී ලංකාවේ මානව හිමිකම් සම්බන්ධයෙන් යෝජනාවක් ගෙන ඒමේ සූදානමකින් සිටින බවට අමෙරිකානු රාජ්‍ය ලේකම් හිලරි ක්ලින්ටන් ප්‍රකාශ කර ඇත.කෙසේ වුවද විදේශ කටයුතු අමාත්‍යාංශ ලේකම්වරයා පෙන්වා දෙන්නේ මෙලෙස යෝජනාවක් ගෙන එන්නේ නම් ඒ සඳහා නිසි පිළිතුරු ලබා දෙන බවත් ලෝකයේ කුමන රටකට හෝ සංවිධානයකට වුවද නොබියව ප්‍රතිචාර දක්වන බවත්ය.දශක තුනක කාලයක් ශ්‍රී ලංකාවේ පැවැති ත්‍රස්තවාදය අතිසාර්ථක ලෙස නිමාවට පත් කරමින් සමස්ත ලෝකයාටම ආදර්ශයක් ලබාදී තිබෙන බව සිහිපත් කළ අමුණුගම මහතා ත්‍රස්තවාදය නිමාවට පත් කිරීම වරදක් නොවන බවත් එය කාගේත් ඇගයීමට ලක්විය යුතු කරුණක් බවත් පෙන්වා දුන්නේය.මේ මානව හිමිකම් සැසියේදී අවශ්‍ය තැන්හි සියලු සංඛ්‍යා ලේඛන සහිතව අවශ්‍ය පිළිතුරු ලබාදෙන බවද ඒ මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202012</link>
    <topic>අධිවේගී මඟේ දෙමසක ආදායම කෝටි 15යි</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>දක්ෂිණ අධිවේගී මාර්ගයේ ඉකුත් දෙ මාසයේ ආදායම රුපියල් කෝටි පහළොව ඉක්මවා ඇත.එම කාලය ඇතුළත මේ මාර්ගයේ සිදුවූ රිය අනතුරු ප්‍රමාණය හැට පහක් බවත්, මාර්ගයට රියදුරන් හුරුවීමත් සමග අනතුරු අඩුවීමේ ප්‍රවණතාවක් ඇති බවත්, දක්ෂිණ අධිවේගී මාර්ගයේ නඩත්තු හා මෙහෙයුම් අධ්‍යක්ෂ බී. ඩී. කේ. බණ්ඩාර මහතා පැවසීය.අධිවේගී මාර්ගය තුළ සතියේ දිනවල දිනකට රථවාහන හත් දහසේ සිට හත්දහස් පන්සීය දක්වා ධාවනය කෙරෙන බවත්, සති අන්තයේදී රථවාහන දිනකට නවදහසකට අධික ප්‍රමාණයක් ධාවනය වන බවත් බණ්ඩාර මහතා අනාවරණය කළේය.ආසන පටි සහිත ලොරි රථ වලටද අධිවේගී මාර්ගයේ ධාවනය කිරීම සඳහා අවසර ලබාදී ඇති බවත් මාර්ග නීති රීති අනුගමනය කරන ලෙස රියදුරන්ගෙන් නැවත නැවත ඉල්ලා සිටින බවත් මෙහෙයුම් අධ්‍යක්ෂවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202013</link>
    <topic>දැයට කිරුළට කෝටි 50ක රක්ෂණාවරණයක්</topic>
    <author>චින්තා රණසිංහ</author>
    <content>අනුරාධපුර දිස්ත්‍රික්කයේ ඔයාමඩුවේ පැවැත්වීමට නියමිත “දැයට කිරුළ” ජාතික ප්‍රදර්ශනය නැරඹීමට පැමිණෙන ජනතාව, ප්‍රදර්ශන කුටි හා භූමිය රුපියල් කෝටි 50 ක රක්ෂණාවරණයක් යටතට පත් කිරීමට ජාතික රක්ෂණ භාර අරමුදල කටයුතු කර තිබේ.ජනාධිපති මහින්ද රාජපක්ෂ මහතාගේ උපදෙස් මත මේ රක්ෂණාවරණය ලබාදෙන බව අරමුදලේ සභාපති සේනක අබේගුණසේකර මහතා පැවැසීය.මේ රක්ෂණය යටතේ හදිසි අනතුරු මරණයකදී රුපියල් දස ලක්ෂයක්ද සාමාන්‍ය මරණයකදී රුපියල් පනස් දහසක්ද ලබාදීමට නියමිතය. දැයට කිරුළ නරඹන අතරවාරයේ කිසියම් ආපදාවක් වුවහොත් සැනෙකින් 0114-892616 දුරකතන අංකය ඇමැතිය හැකි බව සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020111</link>
    <topic>ඉරාක තානාපති කාර්යාලයවහා යළි විවෘත කරන්න</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>වහාම ක්‍රියාත්මක වන පරිදි ඉරාකයේ බැග්ඩෑඩ් නුවර පිහිටි ශ්‍රී ලංකා තානාපති කාර්යාලය යළි විවෘත කරන ලෙස ජනාධිපති මහින්ද රාජපක්ෂ මහතා විදේශ කටයුතු අමාත්‍යංශයට උපදෙස් දී තිබේ.ජනාධිපති මහින්ද රාජපක්ෂ මහතා සහ විදේශීය මාධ්‍යවේදීන් අතර අරලියගහ මන්දිරයේ දී ඊයේ (31) පැවැති විශේෂ මාධ්‍ය හමුවකදී ඒ මහතා මෙසේ සඳහන් කළ බව ජනාධිපති මාධ්‍ය ප්‍රකාශක බන්දුල ජයසේකර මහතා පවසයි.ඉරාකය සහ ඇමෙරිකාව අතර පැවැති යුද ගැටුම් හේතුවෙන් එම තානාපති කාර්යාලය තාවකාලිකව වසා දැමීමට ශ්‍රී ලංකා රජය පියවර ගන්නා ලද අතර දෙරටේ රාජ්‍යතාන්ත්‍රික සබඳතා තවදුරටත් ශක්තිමත් කර ගනිමින් එම තානාපති කාර්යාලය යළි විවෘත කිරීමට ජනාධිපතිවරයා උපදෙස් දුන් බව විදේශ කටයුතු අමාත්‍යාංශය අවධාරණය කරයි.ඉරාකයේ බැග්ඩෑඩ්හි පිහිටි ශ්‍රී ලංකා තානාපති කාර්යාලය තාවකාලිකව වසා දැමීමට රජය පියවර ගැනීමත් සමඟ ශ්‍රී ලංකාව හා ඉරාකය අතර තානාපති සබඳතා ලෙබනනයේ පිහිටි ශ්‍රී ලංකා තානාපති කාර්යාලය හරහා සිදු කෙරුණු බවද විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා ප්‍රකාශ කළේය.2012.02.02ඉරාක තානාපති කාර්යාලය වහා යළි විවෘත කරන්න, ජනපතිගෙන් විදෙස් අමාත්‍යාංශයට උපදෙස් සිරස්තලය යටතේ දිනමිණ පුවත්පතේ ඊයේ (01) පළ වූ වාර්තාවේ එම උපදෙස ලබාදී ඇත්තේ විදෙස් මාධ්‍යවේදීන් සමඟ පැවැති සාකච්ඡාවකදී බව පළවී ඇත්තේ ප්‍රමාද දෝෂයකිනි.එය ජනාධිපතිවරයා සහ ශ්‍රී ලංකාවේ ඉරාක තානාපතිවරයා අතර පැවැති සාකච්ඡාවකදී ප්‍රකාශ කෙරුණු බවට නිවැරැදි විය යුතු අතර ප්‍රකාශය ලබා දුන්නේ ජනාධිපති මාධ්‍ය ප්‍රකාශක බන්දුල ජයසේකර මහතා යන්න ජනාධිපති ප්‍රකාශක බන්දුල ජයසේකර මහතා යනුවෙන්ද නිවැරැදි විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020112</link>
    <topic>කොළඹ සංඝමිත්තා බාලිකාවටඅයි.එස්.ඕ. 9001 ජාත්‍යන්තර සහතිකය</topic>
    <author/>
    <content>කොළඹ ශ්‍රී සංඝමිත්තා බාලිකා විද්‍යාලයට අයි.එස්.ඕ. 9001 (ISO – 9001) ජාත්‍යන්තර තත්ත්ව සහතිකය මේ වර්ෂයේ දීද (2012) හිමිවී තිබේ. ශ්‍රී සංඝමිත්තා බාලිකාවට අයි.එස්.ඕ. 9001 සහතිකය මුල්වරට හිමිවුයේ 2008 වසරේදී ය.ඉන්දියාවේ පිහිටි අයි.සී.එස්. (International Certificate of Standerd) ආයතනය මගින් මෙම තත්ත්ව සහතිකය පිරිනමන අතර වර්ෂය පුරා එම ආයතනය මගින් සිදුකරන නිරීක්ෂණවලින් අනතුරුව මෙම තත්ත්ව සහතිකය බලපැවැත්වෙන කාලය දීර්ඝ කරනු ලැබේ.මාස 09 ක කාලයකට මෙම සහතිකය බලපැවැත්වේ.කොළඹ ශ්‍රී සංඝමිත්තා බාලිකා විද්‍යාලය අයි.එස්.ඕ. 9001 ජාත්‍යන්තර තත්ත්ව සහතිකය දිනාගත් මෙරට ප්‍රථම හා එකම පාසල වේ.විද්‍යාලයට මෙම ජාත්‍යන්තර සහතිකය දිනා ගැනීමට විද්‍යාලයේ නියෝජ්‍ය, සහකාර විදුහල්පතිනියත් ප්‍රමුඛ ආචාර්ය මණ්ඩලයේ සහ පාසල් සංවර්ධන, ආදිශිෂ්‍ය සංගම්වල කැපවීම හේතු වූ බව ද විද්‍යාලයීය අයි.එස්.ඕ. කළමනාකරණ කමිටුවේ සම්බන්ධිකාරිකා නීලිකා හේවාවසම් මහත්මියගේ කැපවීම විශේෂයෙන් අගය කරන බවද විදුහල්පතිනිය තුෂාරි ද සිල්වා මහත්මිය “දිනමිණ”ට පැවැසුවාය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020113</link>
    <topic>මෙරට දිනෙක හෙරොයින් පාවිච්චිය කිලෝ ග්‍රෑම් 2ක්</topic>
    <author>ඩබ්ලිව්. විදානපතිරණ නුගේගොඩ සමූහ</author>
    <content>අන්තරාය ඖෂධ පාලක මණ්ඩලය මගින් කරන ලද පරීක්ෂණයකට අනුව ශ්‍රී ලංකාවේ හෙරොයින්වලට ඇබ්බැහි වුවන් වර්ෂයකට හෙරොයින් කිලෝ 763 ක් පමණ භාවිතයට ගන්නා බව හෙළිවී තිබේ.අධිකාරිය මගින් කරන ලද මෙම පරීක්ෂණයේදී ලංකාවේ දිනකදී පාවිච්චියට ගන්නා හෙරොයින් ප්‍රමාණය කිලෝ 2 කට වැඩි බවත් වීදි ආශ්‍රිතව හෙරොයින් භාවිතා කරන්නන් හතලිස් පන්දාහක් පමණ සිටින බවත් අධිකාරිය වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020114</link>
    <topic>ගෑස් මිල ඩොලර් 151කින් ඉහළට</topic>
    <author/>
    <content>ගෑස් ටොන් එකක මිල ලෝක ඉතිහාසයේ ප්‍රථම වතාවට ඩොලර් 151 කින් වැඩි වී ඇත.ඩොලර් 880 ට තිබූ ගෑස් ටොන් එකක නව මිල ඩොලර් 1031 දක්වා වැඩි වී තිබේ. මෙලෙස ගෑස් මිල වැඩිවීමක් සිදුව ඇත්තේ ඉතිහාසයේ ප්‍රථම වතාවටය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020115</link>
    <topic>ශ්‍රී ලංකාවට කුරුළු උණ අවදානමක්?</topic>
    <author/>
    <content>බිංගිරිය ප්‍රදේශයේ කුකුළු ගොවිපොළක කුකුළන් විශාල පිරිසක් එකවර මිය යාම සම්බන්ධයෙන් පශු සම්පත් හා සත්ත්ව නිෂ්පාදන දෙපාර්තමේන්තුව පවත්වන පරීක්‍ෂණයේදී ඉන් එක් කුකුළකු මියගොස් ඇත්තේ කුරුළු උණට සමාන රෝග ලක්‍ෂණවලින් යැයි සෞඛ්‍ය අමාත්‍යාංශය කියා සිටියි.ඊයේ රාත්‍රී සෞඛ්‍ය අමාත්‍යාංශය විශේෂ නිවේදනයක් නිකුත් කරමින් මේ බව කියා සිටියේය.එහි මෙසේ ද සඳහන් වේ. කුරුණෑගල දිස්ත්‍රික්කයේ බිංගිරිය ප්‍රදේශයේ කුකුළු ගොවිපළක කුකුළන් සෑහෙන ප්‍රමාණයක් එක්වර මිය යාම සම්බන්ධයෙන් පශු සම්පත් හා සත්ව නිෂ්පාදන දෙපාර්තමේන්තුව විසින් පරීක්‍ෂණ පවත්වා තිබේ.මේ පිළිබඳ සෞඛ්‍ය අමාත්‍ය මෛත්‍රීපාල සිරිසේන මහතාගේ උපදෙස් පරිදි ඊයේ (31) පස්වරුවේ සෞඛ්‍ය අමාත්‍යාංශයේ දී විශේෂ සාකච්ඡාවක් අතිරේක ලේකම් වෛද්‍ය පාලිත මහීපාල මහතාගේ ප්‍රධානත්වයෙන් පැවැත්විණි.මේ සාකච්ඡාවට වයඹ පළාත් සෞඛ්‍ය නිලධාරීන්, වසංගත රෝග විද්‍යා අංශයේ නිලධාරීන්, වෛද්‍ය පර්යේෂණායතනය, ආපදා කළමනාකරණ අමාත්‍යාංශයේ නිලධාරීන් වෛද්‍ය සැපයීම් අංශයේ හා ලෝක සෞඛ්‍ය සංවිධානයේ ද ඇතුළු පිරිසක් සහභාගි වී සිටියහ.ඒ අනුව මේ වන විටත් සෞඛ්‍ය අමාත්‍යාංශයේ උපදෙස් පරිදි පූර්ව සූදානමක් වශයෙන් බිංගිරිය හලාවත හා හෙට්ටිපොළ රෝහල්වලට අදාළ සෞඛ්‍ය කාර්ය මණ්ඩල දැනුම්වත් කිරීම සඳහා වයඹ පළාත් සෞඛ්‍ය අමාත්‍යාංශය විසින් පියවර ගෙන තිබෙන අතර, මේ තත්ත්වය පිළිබඳ තවදුරටත් සොයා බැලීම සඳහා වසංගත රෝග විද්‍යා අංශයේ විශේසඥ වෛද්‍ය කණ්ඩායම් 02 ක් හෙට දින බිංගිරිය හා අවට රෝහල්වලට යාමට නියමිතය.රෝගය පැතිරීම වැළැක්වීම හා ප්‍රතිකාර සම්බන්ධයෙන් අවශ්‍ය වුවහොත් ගත යුතු සියලුම ක්‍රියාමාර්ග ලෝක සෞඛ්‍ය සංවිධානයේ මාර්ගෝපදේශන අනුව ක්‍රියාත්මක කිරීමට සෞඛ්‍ය අමාත්‍යාංශය අවශ්‍ය පියවර අද දින ගනු ලැබීය.එමෙන්ම මේ පිළිබඳව දිනපතා සමාලෝචනය කිරීමට ද ඒ සඳහා සියලුම අංශවල සහභාගිත්වයෙන් එම සමාලෝචනය පැවැත්වීමට ද පියවර ගෙන ඇත.මියගිය කුකුළන් අතරින් එක් කුකුළෙක් මිය ගිය රෝග ලක්‍ෂණ කුරුළු උණ රෝග ලක්‍ෂණවලට සමාන වුවද එය කුරුළු උණ බවට මෙතෙක් පරීක්‍ෂණවලින් තහවුරු වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202014</link>
    <topic>ජල භීතිකා මරණක්‍රමයෙන් පහළට</topic>
    <author>සන්ධ්‍යා කරුණාරත්න</author>
    <content>ජලභීතිකා රෝගීන්ගේ මරණ සංඛ්‍යාව ශීඝ්‍රයෙන් පහළ ගොස් ඇති බව ජාතික ජලභීතිකා මර්දන ඒකකයේ අධ්‍යක්ෂ වෛද්‍ය පී.ඒ.එල්. හරිස්චන්ද්‍ර මහතා පවසයි.ජලභීතිකා රෝගය මර්දනය කිරීමේ සාර්ථක වැඩසටහන් නිසා මේ රෝගය මෙරටින් තුරන් කිරීම මඟින් වාර්ෂිකව රජයට රුපියල් මිලියන 500 ක පමණ මුදලක් ඉතිරි කර ගැනීමට හැකි බව ද ඒ මහතා ප්‍රකාශ කරයි.වසර 2009 දි ජලභීතිකා මරණ 58 ක් ද, 2010 දි ජලභීතිකා මරණ 49 ක් ද වාර්තා වූ අතර පසුගිය වසරේදි වාර්තා වූයේ මරණ 42 කි. මෙසේ ජලභීතිකා මරණ සංඛ්‍යාවේ පවතින අඩු ප්‍රවණතාව දිගටම පවත්වාගෙන යාම තුළින් වසර 2016 දි මෙරටින් ජලභීතිකා රෝගය තුරන් කිරීමේ රජයේ ඉලක්කය සාර්ථක කර ගැනීමට හැකි බව ද හෙතෙම කීය.වාර්ෂිකව තුන් ලක්ෂ පනස්දහසක් පමණ ජනතාව සුනඛ සපා කෑම්වලට ලක් වන බවත් ඔවුන්ට ප්‍රතිකාර කිරීම සඳහා වසරකට රුපියල් මිලියන 300 ක් සෞඛ්‍ය අමාත්‍යාංශය මඟින් වැය කරන බවත් වෛද්‍ය හරිස්චන්ද්‍ර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202015</link>
    <topic>රටපුරා රජයේ රෝහල්වලටඩිජිටල් එක්ස්-රේ යන්ත්‍ර</topic>
    <author>සන්ධ්‍යා කරුණාරත්න</author>
    <content>රට පුරා පිහිටි රජයේ රෝහල්වල ඩිජිටල් එක්ස් රේ යන්ත්‍ර Digital x - Ray Machine  සවි කිරීමට සෞඛ්‍ය අමාත්‍යාංශය තීරණය කර තිබේ.එහි ප්‍රථම පියවර කොළඹ ජාතික රෝහලෙන් ආරම්භ කිරීමට යෝජනා වී ඇති බව සෞඛ්‍ය අමාත්‍යාංශය ප්‍රකාශ කරයි. පසුගිය සති දෙක තුළ රජයේ රෝහල්වල එක්ස් රේ සේයාපටල හිඟයක් පැවැති බවත් එම සේයාපටල නිෂ්පාදනය කරන සමාගම් මඟින් මේ සේයාපටල නිෂ්පාදන කිරීම අඩු කර ඇති නිසා මෙසේ හිඟයක් ඇති වූ බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.මේ එක්ස් රේ සේයාපටල හිඟය පිළිබඳ පැවැති සාකච්ඡාවකට සහභාගි වෙමින් ඇමැතිවරයා ඇතුළු නිලධාරින් තීරණය කර තිබෙන්නේ පියවරෙන් පියවර ඉදිරියට ගොස් රජයේ රෝහල්වල ඩිජිටල් එක්ස් - රේ යන්ත්‍ර ස්ථාපිත කිරීමටය.පසුගිය සතිවල රෝහල්වල පැවැති එක්ස් - රේ සේයාපටල හිඟය අදින් පසුව අවසන් වන බවත් ඉදිරි මාස එක හමාරකට පමණ අවශ්‍ය වන මේ සේයාපටල තොගයක් එම නිෂ්පාදන සමාගම් මඟින් සෞඛ්‍ය අමාත්‍යාංශයට ලබාදී ඇති බවත් ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202016</link>
    <topic>යුද්ධයෙන් ආබාධිත රණවිරුවන්රටේ දියුණුවට හවුල්කර ගනී</topic>
    <author>විජයානි එදිරිසිංහ</author>
    <content>තිස් වසරක යුද්ධයේදී ආබාධිත තත්ත්වයට පත්වී සිටින තිස්දහසක් පමණ වූ රණවිරුවන් සහ ඔවුන්ගේ පවුල්වල ඥාාතීන් දැයේ සංවර්ධනයට හවුල්කර ගැනීමේ දැවැන්ත වැඩපිළිවෙළක් ආරම්භ කෙරේ.ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ, ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහත්වරුන් සහ රණවිරු සේවා අධිකාරිය එක්ව එම වැඩපිළිවෙළ සකස් කොට තිබේ.ජනාධිපතිවරයා ඒ සඳහා අවශ්‍ය මුදල් වෙන් කර තිබේ.ආබාධිත සෑම රණවිරුවකු සහ ඔවුන්ගේ ඥාාතීන්ගේ සහාය රටේ සංවර්ධනයට යොමු කරවාගැනීම මෙහි ප්‍රධාන අරමුණ වෙයි.ඊට අවශ්‍ය මූල්‍ය ආධාර, කෘෂි උපකරණ, ස්වයං රැකියා උපකරණ, ප්‍රවාහන භාණ්ඩ ඇතුළු සියලු දෑ රජයෙන් හිමි වෙයි.දැනට ආබාධිත රණවිරුවන් ලබන වැටුපට අමතරව මෙමගින් ඔවුන්ට අමතර ආදායමක් හිමි වෙයි.ඔවුන්ගේ ජීවිතයේ ඒකාකාරීභාවයද නැතිවී ජීවිතයේ අලුත් බලාපොරොත්තුවක් කරා යාමට මෙම වැඩපිළිවෙළින් මග සැලසෙයි.කෘෂිකාර්මික උපකරණ, ත්‍රිරෝද රථ, යතුරු පැදි, ටිපර් රථ, හාල් මෝල්, වී මෝල්, අත්යන්ත්‍ර මැෂින්, කුඩා වෙළෙඳ සල්, ඇතුළු බොහෝ දේවල් මේ සඳහා ඔවුන්ට හිමි වෙයි.විශේෂයෙන් ගෙවතු වගාව සහ ස්වයංරැකියා සඳහා විශේෂ අවධානයක් යොමු කෙරේ. ආබාධිත තත්ත්වයට පත් බොහෝ රණවිරුවන්ගේ වැටුප් වටිනා කාලය නිකරුණේ නාස්ති වෙයි.එම නිසා ඔවුන් රටේ සංවර්ධනයේ කොටස්කරුවන් බවට පත් කර ගනිමින් මෙම වැඩපිළිවෙළ පුළුල්ව කරගෙන යන බව රණවිරු සේවා අධිකාරියේ සභාපතිනි පත්මා වෑත්තෑව මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020116</link>
    <topic>‘විදුනැණ’ සම්මන්ත්‍රණයටඅමුත්තෙක් ඇවිත්</topic>
    <author/>
    <content>විදුනැණ පුවත්පත මගින් පවත්වන ශිෂ්‍යත්ව සම්මන්ත්‍රණ මාලාවේ 2012 ප්‍රථම සම්මන්ත්‍රණය පසුගියදා දෙබරවැව ජාතික පාසලේදී පැවැත්වුණි.සම්මන්ත්‍රණය අතරතුර එකවරම හෙලිකොප්ටර් දෙකක් පාසල් ක්‍රීඩාංගණයට ගොඩබැස්සේය.සම්මන්ත්‍රණ ශාලාවේ රැඳී සිටි සිසු දරු දැරියන් සියලු දෙනා එකවර ක්‍රීඩා පිටිය වෙත දිවගියේ කිසිදු අවසරයකින් තොරවය. ආරක්‍ෂක රථයකින් බැසගත් අමුත්තෙක් හෙලිකොප්ටරයකට ගොඩවීමට පැමිණෙමින් සිටින අයුරු ක්‍රීඩා පිටියේ එහා කෙළවරින් දිස්විය.රැස්ව සිටි දරු දැරියන් මේ අමුත්තා හඳුනාගෙන ආචාර කරමින් ජයඝෝෂා පවත්වන්නට වූයේ සෙනෙහසින් යුතු තමන්ට සමීප පවුලේ කෙනෙකු පැමිණි අයුරිනි. පැමිණි අමුත්තා ද තම කාර්යය මඳකට අමතක කර මේ පුංචි දරු දැරියන්ට ආචාර කළේ සෙනෙහසින් සපිරි පියකු ලෙසිනි. හදිසියේ ආ මේ අමුත්තා ජනාධිපති මහින්ද රාජපක්‍ෂ මැතිතුමාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202017</link>
    <topic>ශ්‍රී ලාංකික ධීවරයෝ 4ක් තූත්තුකුඩිය වරායේ</topic>
    <author>ප්‍රසාද් පූර්ණමාල් පුත්තලම දිස්ත්‍රික් සමුහ</author>
    <content>මුහුදේ අතරමංව සිටි ශ්‍රී ලාංකික ධීවරයන් හතර දෙනකු ඉන්දියානු ධීවරයන් විසින් බේරා ගනු ලැබ තූත්තුකුඩිය වරායට රැගෙන ගොස් ඇත. මේ ධීවරයන් ගමන් කළ බෝට්ටුව ජාත්‍යන්තර මුහුදේදී ක්‍රියා විරහිත වී තිබේ. එහිදී ඉන්දියානු ධීවරයන් රැගත් යාත්‍රාවක් ශ්‍රී ලාංකික ධීවරයන් බේරා ගෙන ඇති බව ලෝක ධීවර සම්මේලනයේ ඉන්දියාවේ විශේෂ නියෝජිත තෝමස් කොච්චෙරි පියතුමා දිනමිණ ට පැවසීය.මෙලෙස බේරා ගෙන ඇත්තේ පසුගිය ජනවාරි 9 වැනි දින වාලච්චේන ප්‍රදේශයෙන් මුහුදුගිය අම්පාර සයින්දමරුදු ග්‍රාමයේ පදිංචිකරුවන් වන අබ්දුල් රහිම් (58) මෙහොමඩ් ස්මයිල් (50) මොහිදින් පිච්චේ (36) එස්. බෂීර් (40) යන ධීවරයෝය.තම යාත්‍රාවේ ගමන්කළ ධීවරයන් ඉන්දියාවේ ධීවරයන් විසින් බේරා ගෙන ඇති බව තමනට වාර්තා වූ බව බෝට්ටු හිමිකරු අබ්දුල් කරීම් පාරුක් පැවසීය. මේ ධීවරයන් ඉක්මනින් ගෙන්වා දෙන ලෙස පවුල් වල ඥාාතීහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202018</link>
    <topic>රැකියා ගැළපුම් මධ්‍යස්ථානය4දා ඇරේ</topic>
    <author>චමීර ඇල්ලදෙණිය</author>
    <content>මෙරට තරුණ තරුණියන්ට රැකියා අවස්ථා ලබාදීමේ අරමුණින් ජාතික රැකියා ගැළපුම් මධ්‍යස්ථානය අනුරාධපුර දැයට කිරුළ භූමියේදී ජනාධිපති මහින්ද රාජපක්‍ෂ මහතා අතින් මේ මස 04 වැනිදා විවෘත වීමට නියමිතය. යෞවන කටයුතු අමාත්‍යාංශය මගින් ක්‍රියාත්මක කරන මේ ව්‍යාපෘතියෙන් තරුණ තරුණියන්ට රැකියා අවස්ථා ලබාදීමට රජය අපේක්‍ෂා කරයි.J positive නැමැති වෙබ් අඩවියට පිවිසීමෙන් රැකියා සොයන්නකුට හා රැකියා ලබා දෙන ආයතනයකට ලියාපදිංචි විය හැකිය.සියලු පෞද්ගලික තොරතුරු ඉතා ආරක්‍ෂිතව තැබීමට තාක්ෂණික ක්‍රම භාවිතා කර මේ වෙබ් අඩවිය නිර්මාණය කර ඇත.මෙහිදී ලියාපදිංචි වන තරුණයකුට තමන්ට අවශ්‍ය රැකියා සොයා ගැනීමට ඒ ආයතනවල තිබෙන පුරප්පාඩු දැන ගැනීමටත් හැකියාව තිබේ.නගරයේ මෙන්ම ගම්වල සිටින තරුණ තරුණියන්ට පවා මේ වෙබ් අඩවියට පිවිස පහසුවෙන් තොරතුරු ලබා ගැනීමට හැකියාව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n1202019</link>
    <topic>පොඩි මැණිකේ පීලි පනී....</topic>
    <author>ඡායාරූප - සොරනාතොට සමූහ - සී.ගමගේ</author>
    <content>කොළඹ සිට බදුල්ලට පැමිණි පොඩි මැණිකේ දුම්රියේ සුඛෝපභෝගි දුම්රිය මැදිරියක් බදුල්ල දුම්රිය ස්ථානයේදී පීලි පැනීමට ලක්ව තිබුණේ මෙසේ යි. පෙරේදා (30) පස්වරුවේ මෙසේ දුම්රිය පීලි පැනීම නිසා බදුල්ල එළදළුව මාර්ගයේ රථවාහන ධාවනයටද බාධා ඇති වී තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=n12020110</link>
    <topic>සැකකාර දුමින්ද සිල්වා වෙනුවෙන්නීතිඥ පෙනී සිටීමක් කරන්න බෑ</topic>
    <author>සිරන්ජනි කුමාරි</author>
    <content>පාර්ලිමේන්තු මන්ත්‍රී දුමින්ද සිල්වා මහතාට වෙඩි තැබීමේ සිද්ධිය සම්බන්ධයෙන් නීතිඥ පෙනී සිටීමක් කළ හැකි වුවත් භාරත ලක්‍ෂ්මන් මහතා ඝාතනයට අදාළව සැකකාර දුමින්ද සිල්වා මහතා වෙනුවෙන් නීතිඥ පෙනී සිටීමක් සිදු කළ නොහැකි බවට කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (31) නියෝගයක් නිකුත් කරමින් සඳහන් කළේය.මේ අනුව සිද්ධීන් දෙක වෙන වෙනම නඩු දෙකක් යටතේ ගෙන යාමට පියවර ගන්නා ලෙසට අපරාධ පරීක්‍ෂණ දෙපාර්තමේන්තුවට නියම කළ මහේස්ත්‍රාත්වරයා එමඟින් පැහැදිලි තත්ත්වයක් ඇති කර ගත හැකි බව පැවැසීය.මෙහිදී වැඩිදුරටත් නියෝගයේ කරුණු දැක්වූ මහේස්ත්‍රාත්වරයා මෙසේ ද පැවැසීය.දුමින්ද සිල්වා මහතාට නිසි මානසිකත්වයක් නොමැති බවට විශේෂඥ වෛද්‍ය වාර්තා 2011/11/31 දින අධිකරණයට ඉදිරිපත් වීම මගින් තහවුරු වෙනවා.එම වාර්තා අනුව ඔහුට නිසි මතකයක් එනම් සෙමි කොන්සස් තත්ත්වය අනුව නීතිඥ උපදෙස් දෙන්න මතකයක් නැහැ. 2011/11/22 පසු ඔහුගේ මානසිකත්වය පිළිබඳ හෝ සෞඛ්‍ය තත්ත්වය සම්බන්ධව කිසිදු වාර්තාවක් අධිකරණයට ඉදිරිපත් වී නැහැ.නිසි මානසිකත්වයෙන් බැහැර නිසා ඊට අදාළව ගත යුතු ක්‍රියාමාර්ග සම්බන්ධ අපරාධ නඩු විධාන යටතේ 31 වැනි වගන්තියේ පැහැදිලිව සඳහන් වෙනවා. එම පියවර ගෙන අධිකරණයේ ඉල්ලීමක් කළ හැකියි.තවද සැකකරුගේ ලිඛිත අවසරය නොමැතිව නීතිඥ පෙනී සිටීමක් වුවහොත් එය සැකකරුට අගතියක් විය හැකියි. එනිසා මේ අවස්ථාවේදී දුමින්ද සිල්වා මහතා වෙනුවෙන් පෙනී සිටි ජනාධිපති නීතිඥ හේමන්ත වර්ණකුලසූරිය මහතාට ඉල්ලීම් සටහන් කිරීමට අයිතිය නැති බව පවසමින් මහේස්ත්‍රාත්වරයා නීතිඥවරයාගේ පෙනී සිටීම ප්‍රතික්‍ෂේප කළේය.දුමින්ද සිල්වා මහතා අත්අඩංගුවට ගැනීම, නඩු දෙකක් පවත්වාගෙන යාම ආදී කරුණු කිහිපයක් සම්බන්ධව උධෘත ඉකුත් (27) අතිරේක සොලිසිටර් ජනරාල් ජයන්ත ජයසූරිය මහතා වෙත බාර දුන් බවට රහස් පොලිසිය අධිකරණයට දැන්වීය.මෙහිදී සුරංග ප්‍රේමලාල් නමැති සැකකරු වෙනුවෙන් පෙනී සිටි නීතිඥවරයා පැවැසුවේ අධිකරණය මගින් සැකකරු අධිකරණ වෛද්‍යවරයාට ඉදිරිපත් කිරීම නියෝග කර තිබුණද තම සේවාදායකයා මෙතෙක් ඉදිරිපත් කර නොමැති බවයි.ගිය නඩු වාරයේදී සැකකරුට පහරදීම පිළිබඳ අධිකරණය දැනුවත් කළද පැනඩොල් පෙත්තක් පමණක් ප්‍රතිකාර ලෙස ලබා දී ඇති බන්ධනාගාර නිලධාරීන් ඔහුට නිසි ප්‍රතිකාර ලබා දී නැති බව පැවැසීය.සැකකරු අධිකරණ වෛද්‍යවරයාට ඉදිරිපත් කළාදැයි මෙහිදී මහේස්ත්‍රාත්වරයා බන්ධනාගාර නිලධාරීන්ගෙන් ප්‍රශ්න කළේය.බන්ධනාගාර නිලධාරීන් එම අවස්ථාවේදී නිරුත්තරව මුනිවත රැක්කේය.ආර්. ගාමිණි සැකකරු වෙනුවෙන් පෙනී සිටි නීතිඥ ජගත් අබේනායක මහතා අධිකරණයේදී මෙසේ පැවැසීය.ඝාතනයට ලක්වූ භාරත ලක්‍ෂ්මන් ප්‍රේමචන්ද්‍ර මහතාගේ පුද්ගලික ආරක්‍ෂක ලෙස ගාමිණි සේවය කළා. ප්‍රතිවිරුද්ධ පාර්ශ්වයේ පැමිණි උණ්ඩ මගින් ඔහුගේ ඇසට සම්පූර්ණයෙන් තුවාල වුණා. හිස් කබලේ කොටසක් ඉවත් කර තිබෙනවා. අතේ වැලමිට ශරීරය පුරා සුව නොවූ තුවාල තිබෙනවා. මේවාට තවමත් නිසි ප්‍රතිකාර ලැබී නැහැ.තවද මොහු ආරක්‍ෂාව ලබා දුන් තැනැත්තා කිසි විටෙක මොහු අතින් ඝාතනය වන්නට බැහැ. මොහුට එල්ල කළ හැකි චෝදනාව නම් මිනී මැරීමට තැත් කිරීමයි. ඔහු සතු තිබුණේ සේවා පිස්තෝලයයි. සිද්ධියෙන් දින කිහිපයකට පසු එය වෙනත් පුද්ගලයකු සතුව තිබී පොලිසිය අත්අඩංගුවට ගෙන තිබෙනවා. ඔහුගේ තුවක්කුවෙන් උණ්ඩ දෙකක් නිකුත් වූ බවට විමර්ශන නිලධාරීන් අධිකරණයට කරුණු දක්වා තිබෙනවා. එහෙත් ජෝශප් චාල්ස් ඇන්තනි දිවුරුම් ප්‍රකාශයක් මගින් එසේ ප්‍රකාශ නොකළ බවට සඳහන් කර තිබෙනවා.මේ කරුණු අනුව ඇප ලබා දීමට අධිකරණයට බලය තිබෙනවා. විමර්ශන අවසන් බවට පොලිසිය වාර්තා කර තිබෙනවා. තවද සැකකරුට නිදා ගැනීමට අපහසුයි. හිසට ප්ලාස්ටික් සැත්කමක් කිරීමට අපේක්‍ෂා කරනවා.ඔහු සිව්දරු පියෙක්. දරුවන් ආනන්ද විද්‍යාලයෙන් ඉවත් කර බිරියගේ ගමේ පාසලට යොමු කර තිබෙනවා. මේ කරුණු සලකා බලා ඇප මත මුදාහරින ලෙසට මා අධිකරණයේ ඉල්ලීමක් කරනවා යැයි නීතිඥවරයා පැවැසීය.ජනාධිපති නීතිඥ හේමන්ත වර්ණකුලසූරිය මහතා - ස්වාමිනි, මොහුට ඇප දීමට මා විරෝධය දක්වනවා. මේ සිද්ධියට වගකිවයුත්තේ ;මාහුයි මොහු වෙඩි තැබුවේ නැත්නම් මෙවැනි ඝාතනයක් සිදු නොවන්න ඉඩ තිබුණා. පුද්ගලයන් සිවුදෙනාම මොහුඅතින් ඝාතනය කළාද යන්න පිළිබඳ අපට සැකයක් මතු වී තිබෙනවා.භාරත ලක්‍ෂ්මන් මහතාගේ අයිතිවාසිකම් වෙනුවෙන් පෙනී සිටි උපුල් කුමාරපෙරුම මහතා - මුලින් රහස් පොලිසිය පැවැසුවේ ගාමිණි යන අයගෙන් ප්‍රකාශයක් ලබා ගන්නා බවයි. පසුව ඔහු අත්අඩංගුවට ගෙන ඉදිරිපත් කළ බවයි.රහස් පොලිසියේ සහකාර පොලිස් අධිකාරි ශාන් අබේසේකර මහතා - මේ සිද්ධිය මම බලාගෙන හිටියේ නැහැ. පර්යේෂණ හා විමර්ශන සාක්කි මත සැකකරු අත්අඩංගුවට ගත්තා. මම කාගේ පැත්තක්වත් ගත්තේ නැහැ. විමර්ශනවලට අනුව ක්‍රියා කළා. ඉදිරිපත්ව ඇති චෝදනා 1996 අංක 22 ගිනි අවි හා ජ උපලේඛනය වරදවල් සම්බන්ධයෙන් වන බවත්, මරණීය දණ්ඩනය හෝ ජීවිතාන්තය දක්වා සිරදඬුවම් ලබාදිය හැකි බවත් පැවැසූ මහේස්ත්‍රාත්වරයා, ඇප ලබාදීමේ අයිතිය තමාට නොමැති බව දන්වමින් ඉල්ලීම මහාධිකරණයෙන් කරන ලෙසට දැනුම් දුන්නේය.අදාළ සියලු කරුණු සලකා බලමින් සිද්ධිය සම්බන්ධයෙන් දැනට රක්ෂිත බාරයේ සිටින සැකකරුවන් 16 දෙනා ලබන මස 14 වැනි දින දක්වා තවදුරටත් රක්ෂිත බාරයේ තබන ලෙසට නියම කළේය.ඊට අමතරව පාර්ලිමේන්තු මන්ත්‍රී දුමින්ද සිල්වා මහතා වෙනුවෙන් අධිකරණයේ ඉල්ලීම් කිරීමට ජනාධිපති නීතිඥ හේමන්ත වර්ණකුලසූරිය මහතාට අයිතියක් නොමැති බව පැවැසූ මහේස්ත්‍රාත්වරයා ඒ සම්බන්ධව ක්‍රියා කළ යුතු නිසි ක්‍රියාමාර්ග ගෙන අධිකරණයෙන් ඉල්ලීමක් කරන ලෙසට දැන්වීය.අපරාධ පරීක්‍ෂණ දෙපාර්තමේන්තුව වෙනුවෙන් සහකාර පොලිස් අධිකාරි ශාන් අබේසේකර, පොලිස් පරීක්‍ෂක මෙරිල් පුංචිහේවා නිලධාරීන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202011</link>
    <topic>නාවික හමුදා නිලධාරියකු ලෙස පෙනී සිටිමින් වාද්දුවේ කතකගෙන් රු.12000ක් වංචා කරලා</topic>
    <author>පාණදුර සමූහ – කපිල සෝමරත්න</author>
    <content>නාවික හමුදාවේ සේවය කරන බව පවසා කාන්තාවකගෙන් මුදල් වංචා කළ පුද්ගලයකු එම කාන්තාව විසින්ම වාද්දුව පොලිසියට බාර දී තිබේ.සැකකරු මොරටුව රාවතාවත්තේ පදිංචි අයෙකි.මොහු වාද්දුව ප්‍රදේශයේ වසන්තාරාම පාරේ නිවෙසකට පැමිණ නාවික හමුදාවේ නිලධාරියකු බව නිවැසියන්ට පවසා ඇත. වාද්දුව ප්‍රදේශයේ මහා මුහුදේ නාවික අභ්‍යාසයක යෙදෙන නාවිකයන්ට බත් පාර්සල් 50 ක් පිළියෙල කර දෙන්නට පුළුවන් දැයි ඒ නිවැසියන්ගෙන් අසා තිබේ.එම නිවසේ බත් කඩයක් පවත්වාගෙන යන කාන්තාව ඔහුගේ ඉල්ලීම ඉටුකර දෙන්නට කැමැති වී ඒ වෙනුවෙන් මුදල් අත්තිකාරමක් ඉල්ලා ඇත.එවිට සැකකරු රුපියල් 39000ක චෙක් පතක් පෙන්වා එය මාරු කර මුදල් දෙන්නම් යැයි පවසා එම කාන්තාව සමඟ වාද්දුවේ බැංකුවක් වෙත ගොස් තිබුණි.චෙක්පත මාරු කරන්න පැය බාගයක් විතර යනවා. ඔහේ ළඟ තියෙනවානම් රුපියල් දහ දාහක් විතර දෙන්න. චෙක්පත මාරු කලාම ඔක්කොම දෙන්නම් යැයි සැකකරු කාන්තාවට පැවසුවේය.ඇය රුපියල් 12000ක් මේ පුද්ගලයාට දුන්විට තේ එකක් බීලා එන්නම් යැයි පවසා පිටව ගොස් ඇත. බොහෝ වේලා බලා සිටියත් ඔහු නොපැමිණි නිසා කාන්තාව වාද්දුව පොලිසියට සිද්ධිය පැමිණිලි කළාය.ඊට සතියකට පමණ පසු මේ පුද්ගලයා වාද්දුව වසන්තාරාම පාරේ තේ කඩයකට පැමිණ පෙරකී කාන්තාව රැවැට්ටු කතාවම කියා යළිත් එවැනිම මුදල් වංචාවක් කිරීමට සූදානම් විය.ඔහුව හඳුනාගත් අයෙක් රුපියල් 12000 රැගෙන පලාගිය පුද්ගලයා කඩේට ආ බව එම කාන්තාවට දන්වා ඇත. පසුව ඇය එහි ගොස් සැකකරු අල්ලා ගෙන ගුටි පූජාවක්දී වාද්දුව පොලිසියට භාර දුන්නාය.තරුණයා අධිකරණයට ඉදිරිපත් කළ විට මුදල් වංචා කිරීමේ වරද පිළිගත්තේය. පෙර වැරදි වාර්තාව කැඳවූ මහේස්ත්‍රාත්වරයා සැකකරුට දඬුවම් නියම කිරීම සඳහා පෙබරවාරි 03 දක්වා රක්‍ෂිත බන්ධනාගාර ගත කෙරුණි. සැරයන් සුගත් ප්‍රනාන්දු සහ කොස්තාපල් අනුරුද්ධ පලිහන සැකකරු අධිකරණයට ඉදිරිපත් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202012</link>
    <topic>මහනුවර නගරයේ පැරැණිම ගොඩනැඟිල්ල දිනෙන් දින විනාශයට</topic>
    <author/>
    <content>මහනුවර නගරයේ ඉදිකොට ඇති පැරැණිතම ගොඩනැඟිල්ල එක් පැත්තක් යටිනුවර විදියටත් අනෙක් පැත්ත කොළඹ වීදියටත් මුහුණලා පිහිටා ඇත.ලෝක උරුම ලාංඡනය ගසා ඇති නිසා ලෝක උරුම කාර්යාලයේ අවසරයක් නොමැතිව මෙහි කිසිදු අලුත්වැඩියා කිරීමක් කළ නොහැකි නිසා මේ ගොඩනැඟිල්ල දැඩි අබලන් තත්ත්වයට පත්ව ඇත.815 ඉංග්‍රීසි පාලනයටත් පෙර ඉදි කළ පැරැණි ප්‍රභූවරුන්ගේ ප්‍රාසාද වශයෙන් තිබූ මෙවැනි ස්ථාන රැසක් අබලන් තත්ත්වයෙන් මහනුවර නගරයේ තැනින් තැන ඇත. නගර අලංකාරණය පිණිස හා එවැනි ස්ථාන පිළිසකර කිරීමට නගර සභාවේ අදාළ අංශ පියවර නොගන්නේ මන්දැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202013</link>
    <topic>රට රැකියාවකට යන්න ගත් ණය ගෙවීම පැහැර හැරලා</topic>
    <author>ගම්පහ සංචාරක නිමල් ජයසිංහ</author>
    <content>විදේශ රටක රැකියාවකට යාමට පුද්ගලයකුගෙන් ණයක් ගෙන එම ණය මුදලින් අඩක් පමණක් ආපසු ගෙවීම ගැන ගම්පහ අධිකරණයේ පැවැති නඩු විභාගයේදී හිඟ මුදල වූ රපියල් ලක්‍ෂ තුන මාස 06 ක් ඇතුලත අධිකරණයේ තැන්පත් කරන ලෙසට ගම්පහ ප්‍රධාන දිසා විනිසුරු ඩබ්. ආර්. එන්. වතුපොළ මහතා නියෝග කළේය.මේ නඩුවේ පැමිණිලිකරුවුයේ රාගම බටුවත්තේ පදිංචි ඊ. ඒ. ඩී. සේමන් ජේතුංග නැමැත්තෙකි. ඔහු ඉතාලියේ රැකියාවක යෙදී සිටි 2006. 9.5 කාලයේදී මේ ගනු දෙනුව සිදුවී ඇත.ඔහු විසින් රාගම පොලිසියට කරන ලද පැමිණිල්ලක් මත රාගම බටුවත්ත ප්‍රදේශයේම පදිංචිකරුවකුට එරෙහිව මේ නඩුව පවරා ඇත.පැමිණිල්ලෙන් කියවූනේ 2006.9. 5 දින වගඋත්තරකරුව ඉතාලියේ රැකියාවකට ගෙන්වා ගත් බවය. වගඋත්තරකරුට ඉතාලියේ රැකියාවකට යාමට අවශ්‍ය පාස්පෝට්, ගුවන් ටිකට් පත්, ආදිය ගැනීමට යුරෝ මුදල් 4871 ක් විටින් විට වගඋත්තරකරුගේ ශ්‍රී ලංකාවේ බැංකු ගිණුමට එවූ බවය. මුදල් එවූ අයුරු දින, වකවානු සහිතව පැමිණිලිකරු ඉදිරිපත් කර තිබුණි.කලක් ගිය පසු වගඋත්තරුකරු එම මුදලින් අඩක් පමණක් ගෙවා නිහඬව සිටීමත් ඉතිරි මුදල ගෙවීමට උනන්දු නොවීමත් නිසා අධිකරණයේ පිහිට පැතූ බව කීය.අධිකරණයේදී වගඋත්තරකරු ණය මුදලක් ගෙවීමට ඇති බව පිළිගත් අතර රුපියල් ලක්‍ෂ 05ක් වෙනුවට රුපියල් ලක්‍ෂ තුනක් ගෙවීමටත් එකඟවිය.දෙපාර්ශ්වයේම නීතීඥවරුන්ගේ කරුණුවලට සවන් දුන් දිසා විනිසුරුවරයා ජනවාරි 24 දා සිට මාස 06 ක් ඇතුළත රුපියල් ලක්‍ෂ තුනක මුදලක් එකවර අධිකරණයේ තැන්පත් කරන ලෙසට වගඋත්තරකරුට නියෝග කළේ ය.පැමිණිල්ල වෙනුවෙන් ජ්‍යෙෂ්ඨ නීතීඥ එස්. ගුණවර්ධන මහතා සමඟ කනිෂ්ඨ නීතීඥ සුලානි වන්නිආරච්චි මෙනවිය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202014</link>
    <topic>පුද්ගලයකුට ආයුධයකින් කෙටීම:වැරැදිකරුට දඬුවම් නියම කිරීම කල්යයි</topic>
    <author>මල්වාන සමූහ මහානාම විතානගේ</author>
    <content>පුද්ගලයකුට තියුණු ආයුධයකින් කොටා බරපතළ තුවාල සිදුකිරීම සම්බන්ධව වරද පිළිගත් අයකු හඳුනාගැනීම හා දඬුවම් නියම කිරීම පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා විසින් ලබන පෙබරවාරි 13 වැනිදාට කල් තැබීය.වරදකරු පල්ලේගම ප්‍රදේශයේ පදිංචිකරුවෙකිකිරිඳිවැල පොලිසියේ සැරයන් වීරසිංහ මහතා (18608) පැමිණිල්ල මෙහෙය වූ අතර විත්තිකරු වෙනුවෙන් නීතිඥ සංජය රණතුංග මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202015</link>
    <topic>ලොතරැයිපත් විකුණන සිරිදාසට හිටිහැටියේ ‘දරු ඵල වාසනාවක්’ උදාවෙලා</topic>
    <author>රන්න සමූහ - බන්දුල සේනානායක</author>
    <content>සිරිදාස ගේ රැකියාව වූයේ ලොතරැයි අලෙවි කිරීමයි. ඔහු තම මෑණියන් සමඟ දිවි රැක ගත්තේ ලොතරැයි අලෙවියෙන් ලද මුදලිනි. ලැබූ ආදායම ඉතා ස්වල්ප වුවත් සිරිදාස තම මෑණියන් සමඟ සතුටින් ජීවත් විය.පතිනායක මුදලාලිගේ කඩෙන් උදෑසන ලොතරැයිපත් ලබා ගන්නා සිරිදාස සවස් වන තුරුම බස් නැවතුම් පොළේ ලොතරැයි අලෙවි කරන්නේ ය.දිනක් බස් නැවතුම් පොළේ මහා කලබලයකි. මිනිසුන් රැස්ව ඒ දෙස බලා සිටියේ විමතියෙනි. තරුණ අඹුසැමි යුවළක් කිරි කැටි ළඳරුවෙකු වෙනුවෙන් ආරවුලකි. “උඹට ඕන මඟුලක් කර ගනින්. මං යනව යන්න. එහෙම කොහොමද මේ දරුව ඔයාගෙ. ඔයා කියන්නෙ මං ගමෙන් එනකොට ළමයි ගෙනාව කියලද? මං කොහොමද ළමයි හදන්නෙ. ළමයි හදාගන්න ඕන අම්ම. කිරි කැටි - සිඟිත්තා මේ කිසිවක් නොදැන නොනවත්වාම හඬයි.“අනේ මේ අයට මේ දරුව එපා නම් මට ඉල්ල ගත්තොත් “ සිරිදාසට සිතුනේය. ඔහු මුදලාලි ළඟට ගොස් මේ සිද්ධිය හා ඔහුගේ අදහස මුදලාලිට කීවේ ය. “ උඹට පිස්සු ද බං ඕවට මැදිහත් වෙන්න. ඔන්න ඕව අතෑරල උඹේ වැඩක් බලා ගනින්. ඕවට කර ගහන්න ගිහිල්ල උඹටත් වෙන්නෙ හිරේ විලංගුවෙ වැටෙන්න” මුදලාලි කීවේ ය. එහෙත් ඔහුට පෙනෙන්නේ අර හඬන කිරි කැටියාගේ මූණ යි. ඔහු ලොතරැයි ලෑල්ල කඩේ තබා ගෙදරට දිව්වෙ මේ වග අම්මාට කියන්නට ය. ඔහු අම්මාට සිද්ධිය විස්තර කළේ ය.දරුවා ගැන ඔහුගේ අදහස ද කීවේ ය. අම්මා මුලින් ඔහුට හරස් විය. එහෙත් සිරිදාස ගේ බලවත් ඇවිටිල්ල නිසා අම්මා කැමැති වූවා ය. සිරිදාස අම්මා සමඟ දරුවා සොයා බස් නැවතුම් පොළට ගියේ ය. දරුවා එපා වූ මව හා පියාගේ අරගලය තවමත් අවසන් නැත. සිරිදාස තමාගේ අපේක්ෂාව එම දෙපළට කීවේ ය. ඔවුහු කැමැති වූහ. ඔහු ඔවුන්ද දරුවා ද සමග පොලිසිය වෙත ගියේ ය. සිරිදාස හඳුනන පොලිස් රාළහාමි කෙනෙක් එහි සිටියේ ය. ඔහු රාළහාමිට මේ බව කීවේ ය. පොලිස් ස්ථානාධිපති ළඟ ගිවිසුම අස්සන් කැරිණි.සිරිදාස, මුදලාලි හමු වී මුදලක් ලබාගෙන දරුවාට අවශ්‍ය සියලු දෑ මිලට ගත්තේ ය. එදින රාත්‍රී ඒ නිවසේ සතුට දෝරේ ගලන්නට විය. ගෙදරම එළිය වැටුණේ ය. සිරිදාස පසුදා තම රැකියාවට ගියේ මහත් ප්‍රබෝධයකිනි. පුදුමයකි දරුවා එපා වූ මව බස් පොළේ සිටියා ය. සිරිදාසගේ හිතට බියක් ඇතිවිය. ඇයගේ සිරුර වැහැරී ඇත. සිරිදාස දුටු ඇය ඔහු ළඟට දිව ආවා ය. “අනේ මහත්තය මගේ දරුව මට දෙන්න” මට දරුව නැතුව ඉන්න බැහැ.සිරිදාස ගේ හදවත උණුවිය. ඔහු ඇය සමග ගෙදර ගියේ ය. සිරිදාසගේ මව දරුවා නළවමින් සිටියා ය. ඊයේ තමාට දරුවා දුන් තැනැත්තිය දුටු අම්මා පුදුම විය.“ඇයි මේ ළමය” අම්මා ඇසුවා ය. අම්මෙ මෙයාට දරුව ආපසු ඕනලු. ඕක නෙව මං උඹට කිව්වෙ. කාන්තාව දරුවා වඩා ගත්තේ කඳුලු පිරි දෙනෙතිනි. සිඟිත්තා සිය මවට තුරුළු විය.“මං යනව රස්සාවට ඔයා ටිකක් ඉඳල දරුව එක්ක යන්න.” සිරිදාස එදා සවස ගෙදර ආවේ දරුවා ගැන සිතමිනි. පුදුමයකි දරුවාත් මවත් තවම තම නිවසේ ය.සිරිදාස ගේ මව ඉදිරියට ආවා ය. පුතේ මං කෙල්ලට කිව්ව යන්න එපා කියල. මං කිව්ව දරුවා හදාගෙන මෙහේම හිටපන් කියලා. පුතේ උඹ කැමති නම් ඒ කෙල්ලයි දරුවයි හැමදාමත් මෙහේ උන්නට මගේ අකමැත්තක් නැහැ.” සිරිදාස මහත් සෙනෙහසින් දරුවා වඩා ගත්තේ ය.සත්‍ය කතාවක් ඇසුරෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202016</link>
    <topic>බීමතින් අපරීක්ෂාකාරි ලෙස රිය පැදවූරියැදුරන් 60කට විරුද්ධව නඩු පවරයි</topic>
    <author>පාණදුර සමූහ - කපිල සෝමරත්න</author>
    <content>බීමතින් අපරීක්ෂාකාරි ි ලෙස පාණදුර ගාලු පාරේ මෝටර් රථ, ත්‍රීරෝද රථ ලොරි, වෑන් සහ පෞද්ගලික බස්රථ ධාවනය කළ රියැදුරන් හැම දෙනෙකුට රුපියල් 7000.00 බැගින් දඩ සහ අවුරුදු පහකට අත්හිටවූ මාස තුන බැගින් සිරදඬුවම් පාණදුර මහේස්ත්‍රාත් ආර්.එස්.ඒ. දිසානායක මහතා තෙදිනක් තුළ නියම කළේ ය.එකතු වූ දඩ මුදල රුපියල් හාර ලක්ෂ විසි දාහකි.ඔවුන් චෝදනාවලට වරද පිළිගත්හ.රියැදුරු බලපත්‍රය රක්ෂණ සහතිකය සහ ආදායම් බලපත්‍රය නොමැතිව පෞද්ගලික බස්රථ සහ ත්‍රීරෝද රථ පැදවූ රියදුරන් පස් දෙනෙකු වරද පිළිගත්විට රුපියල් දහදාහ බැගින් දඩ මහේස්ත්‍රාත්වරයා නියම කෙළේ ය.මෙම රියදුරන් අත්අඩංගුවට ගෙන අධිකරණයට ඉදිරිපත් කළේ පාණදුර සහ වාද්දූව පොලිස් ස්ථානවල රථ වාහන පොලිස් නිලධාරින් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202017</link>
    <topic>ඉංගිරිය හොරෙන් මැණික් ගැරූ 3කට දඩ</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>බලපත්‍ර රහිතව අනවසරයෙන් මැණික් ගැරීමේ චෝදනාව යටතේ ඉංගිරිය පොලිසිය මගින් අධිකරණය හමුවට පමුණුවන ලද පුද්ගලයන් තිදෙනෙකුට එක් අයෙකුට රුපියල් 20,000 බැගින් තිදෙනා හටම රුපියල් 60,000 ක දඩයක් හොරණ වැඩබලන මහේස්ත්‍රාත් පුෂ්පා කන්නන්ගර මහත්මිය විසින් නියම කළාය.ඉංගිරිය, නම්බපාන, උඩහ ඌරුගල ප්‍රදේශයේදී අත්අඩංගුවට පත්වූ මේ විත්තිකරුවන් වූයේ පිළිවෙළින් එච්. රූපසිංහ, බී. නන්දසිරි සහ ඒ. නිශාන්ත නම් තිදෙනෙකි.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි පොලිස් පරීක්‍ෂක නලින් සංජීව, උප පොලිස් පරීක්‍ෂක සංජය, පොලිස් සැරයන් 27827 රූපසේන සහ කොස්තාපල් 38835 ජගත් වීරතුංග යන නිලධාරීන් විසින් මොවුන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202018</link>
    <topic>මරණයෙන් මුදාගත්ගවයා හොරු අරන්</topic>
    <author>හෙනරත්ගොඩ සමූහ</author>
    <content>ඕපාත - කොටුගොඩ ශ්‍රී ජිනේන්දාරාමාධිපති මූකලන්ගමුවේ පඤ්ඤානන්ද හිමියන්ගේ උපන් දිනය වෙනුවෙන් විහාරස්ථානයේ දායක දායිකාවන් එකතු වී මුදල් එකතු කර මරණයෙන් ගලවා නිදහස් කළ ගවයකු විහාරස්ථාන භූමියේ සිටියදී සොරුන් විසින් රැගෙන ගොස් ඇත.උන්වහන්සේගේ උපන්දිනය නිමිත්තෙන් ගව ඝාතකාගාරයේ සිට රැගෙන එන ලද ගව පැටියාගේ හිසේ පොරෝ පහරක් ද දක්නට ලැබුණු බවත්, ගවයාගේ වලිගය කරකවා කඩා තිබුණ බවද උන්වහන්සේ කීහ.එම තුවාල වලට ද ප්‍රතිකාර කර සනීප කිරීමෙන් පසුව පන්සල් භූමියේ වසර ගණනක් සිටි ගවයා පසුගිය 17 දින පන්සල් භූමිය වටා ඇති කම්බි වැටවල් ද කපා රැගෙන ගොස් ඇති බව උන් වහන්සේ පැවසූහ.ගම්පහ දිස්ත්‍රික්කයේ ගව සොරකම ශීඝ්‍රයෙන් වර්ධනය වී ඇති බවත්, ජනවාරි මස තුන් වැනි සතියේ පමණක් ගම්පහ හා මිනුවන්ගොඩ කොට්ඨාසවල පාරම්පරික ගොවීන්ට හා කරත්ත කරුවන්ට අයත් ගවයන් 17 දෙනෙකු සොරකම් කර ඇතැයි පොලිසිය පවසයි.ප්‍රදේශයේ ගව සොරුන් වැටලීම සඳහා විශේෂ වැඩපිළිවෙළක් ආරම්භ කර ඇතැයි ගම්පහ පොලිස් අධිකාරී දිනේෂ් කරුණානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r1202019</link>
    <topic>පාණදුර-නිව්ඩාව බසයධාවනය වෙන පාරකින්</topic>
    <author>අළුබෝමුල්ල සමූහ</author>
    <content>පාණදුර ලංගම ඩිපෝව මගින් ධාවනය කරන මාර්ග අංක 451 පාණදුර – නිව්ඩාව බස්රථය රාත්‍රි 8.00 න් පසු නිව්ඩාව සිට පාණදුර දක්වා ගමන් කරන ගමන් වාර එම මාර්ගයෙන් පොපැමිණ මාර්ග අංක 452 රුක්ගහ පාරේ පැමිණීම නිසා මගීන්ට මහත් දුෂ්කරතාවන්ට මුහුණ පෑමට සිදු වී තිබේ.මෙම බස් රථ නොපැමිණීම නිසා අරුග්ගොඩ, ජනපදය, කිරිබේරිය, මාලමුල්ල, වඳුරාමුල්ල, පිංවල යන ප්‍රදේශවල මගීන්ට ප්‍රවාහන පහසුකම් ලබාගැනීමේදී නොයෙකුත් දුෂ්කරතාවලට මුහුණ පෑමට සිදුවී ඇත.මේ පිළිබඳව පානදුර ලංගම ඩිපෝවේ නිලධාරීන්ට දැනුම් දුන්නත් කිසිම ප්‍රයෝජනයක් සිදුවී නැතැයි ප්‍රදේශවාසීහු කියා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=r12020110</link>
    <topic>රඹුක්කන දැලිවල ගොවීන්ට බෙදා දෙන්න ගෙනාකුරුඳු පැළ විනාශ වෙලා</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන දැලිවල ගොවිජන සේවා බල ප්‍රදේශයට අයත් ගොඩගන්දෙණිය ග්‍රාම නිලධාරි මසමේ ගොවීන්ට බෙදා දීම සඳහා ගෙනෙන ලද කුරුඳු පැළ තුන්සීයකට අධික සංඛ්‍යාවක් මැරී විනාශ වී තිබෙන අයුරු දැකගැනීමට ලැබිණි.ගොඩගන්දෙණිය ප්‍රදේශයේ නිවෙසක මිදුලේ තබා ඇති බඳුන් සහිත පැළ ගොවීන්ට බෙදා නොදී එකතැන දමා තිබේ.පවතින දැඩි අව්වට ලක්වෙමින් පැළ තුන්සීයකට ආසන්න සංඛ්‍යාවක් විනාශ වෙන තෙක් වගකිවයුත්තන් ඒ ගැන අවධානයක් යොමු නොකළ බව ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202011</link>
    <topic>ශ්‍රී ලංකා-ඉන්දියා එක්දින ක්‍රිකට් තරගමාලාව ජූලි මාසයේ</topic>
    <author>ප්‍රින්ස් ගුණසේකර</author>
    <content>ජගත් ක්‍රිකට් කවුන්සිලයේ වාර්ෂික ක්‍රිකට් කැලැන්ඩරයට ඇතුළත් නොවූ ශ්‍රි ලංකා - ඉන්දියා එක්දින ක්‍රිකට් තරගමාලාව මේ වසරේ ජූලි මාසයේදී ශ්‍රී ලංකාවේදී පැවැත්වීමට කටයුතු යොදා ඇත.ශ්‍රී ලංකා - ඉන්දියා ක්‍රිකට් ආයතනවල ප්‍රධානීන් අතර ඇතිවූ එකඟතාව මත විස්සයි20 ලෝක කුසලාන තරගාවලියට පෙර මේ එක්දින තරගමාලාවේ දින තීරණය විය.එක්දින තරග 5කින් හා විස්සයි20 තරගයකින් සමන්විත ශ්‍රී ලංකා - ඉන්දියා ක්‍රිකට් තරගමාලාවෙන් ශ්‍රී ලංකාවට අමෙරිකානු ඩොලර් මිලියන 8ක් 9ක් අතර මුදලක් ලැබෙනු ඇතැයි විශ්වාසය වී තිබේ.ඉන්දීය ක්‍රිකට් කණ්ඩායම ජූලි 19 වැනිදා ශ්‍රී ලංකාවට පැමිණේ. පළමු එක්දින තරගය හා දෙවැනි එක්දින තරගය ජූලි 22 හා 24 දිනවලදී හම්බන්තොට සූරියවැව මහින්ද රාජපක්ෂ ක්‍රීඩාංගණයේදී පැවැත්වේ. 28 වැනිදා රංගිරි දඹුලු ක්‍රීඩාංගණයේදී තෙවැනි එක්දින තරගය, 31 වැනිදා පල්ලේකැලේ ජාත්‍යන්තර ක්‍රීඩාංගණයේදී සිවුවැනි එක්දින තරගය ද පැවැත්වේ.අගෝස්තු 4 වැනිදා පස්වැනි එක්දින තරගය හා අගෝස්තු 7 වැනිදා විස්සයි20 ක්‍රිකට් තරගය කොළඹ ආර්. පේ‍්‍රමදාස ක්‍රීඩාංගණයේදී පැවැත්වේ.මේ මාසයේ ඔස්ට්‍රේලියාවේ පැවැත්වෙන තුන්කොන් ක්‍රිකට් තරගාවලියෙන් අනතුරුව මාර්තු මාසයේදී බංග්ලාදේශයේ පැවැත්වෙන ආසියානු කුසලාන ක්‍රිකට් තරගාවලියට ශ්‍රී ලංකා පිල එක්වේ.අනතුරුව ශ්‍රී ලංකාව හා එංගලන්තය අතර ටෙස්ට් තරග දෙකක් මාර්තු – අප්‍රේල් අතර ශ්‍රී ලංකාවේදී පැවැත්වේ.මැයි මාසයේදී පාකිස්තාන පිල ශ්‍රී ලංකාවට පැමිණ ටෙස්ට් තරග 3ක් එක්දින තරග 5ක් හා විස්සයි20 තරග දෙකකට සහභාගී වේ. අනතුරුව සැප්තැම්බර් – ඔක්තෝබර් අතර කාලයේදී විස්සයි20 ලෝක කුසලාන තරගාවලිය ශ්‍රී ලංකාවේදී පැවැත්වේ.මේ වසරේ නොවැම්බර් - දෙසැම්බර් අතරතුරදී නවසීලන්ත පිල ශ්‍රී ලංකාවට පැමිණ ටෙස්ට් තරග දෙකකට, එක්දින තරග 5කට හා විස්සයි20 තරගයකට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202012</link>
    <topic>හැඩ්න් කණ්ඩායමෙන් ඉවතට</topic>
    <author/>
    <content>ශ්‍රී ලංකාව සහ ඉන්දියාව සමග පැවැත්වෙන තුන්කොන් එක්දින තරගාවලියට නම් කළ ඔස්ට්‍රේලියානු එක්දින කණ්ඩායමෙන් තමා ඉවත් කළා මිස විවේක නොගැන්වූ බව ඔස්ට්‍රේලියානු පිලේ කඩුලු රකින්නා වන බ්‍රැඩ් හැඩ්න් ප්‍රකාශ කළේය.මේ අනුව තමාට යළි කණ්ඩායමේ ස්ථානයක් අත්කර ගැනීම දුෂ්කර කාර්යයක් වනු ඇති බව ද 34 හැවිරිදි හැඩ්න් කියා සිටියේය.“කණ්ඩායමෙන් ඉවත් කළා කියන්නේ තවත් සගයකුට ඔබේ ස්ථානය ලබා දීමක්. ඉන්පසුව නැවත කණ්ඩායමට එක්වීම ඉතා දුෂ්කර ක්‍රියාවක්” ස්කයි ස්පෝර්ට්ස් ගුවන් විදුලියට හැඩ්න් ප්‍රකාශ කළේය.හැඩ්න්ගේ ස්ථානය අත්කරගත් මැතිව් වේඩ් ඔහුට වඩා අවුරුදු 10 කින් බාල ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202013</link>
    <topic>වෝන්ට එරෙහිව නඩුවක්</topic>
    <author/>
    <content>ඔස්ට්‍රේලියාවේ හිටපු සුපිරි දඟපන්දු යවන්නා වූ ෂේන් වෝන් විසින් පදවනු ලැබූ නවීන පන්නයේ මෝටර් රථය පාපැදියක ගැටීමෙන් එම පාපැදියට සිදුවූ අලාභහානි ඉල්ලා මෙල්බෝර්න් උසාවියේ නඩු පවරා ඇත. පාපැදිකරුවූ 28 හැවිරිදි වෙබ් අඩවි නිර්මාණ ශිල්පියෙකු වූ මැතිව් හොලිංස්වර්ත් විසින් මේ නඩුව පවරනු ලැබීය.සිය පාපැදිය අලුත්වැඩියා කරගැනීම සඳහා වියදම හා නඩු ගාස්තු ඇතුළුව ඔස්ට්‍රේලියානු ඩොලර් 1575ක වන්දියක් ලබා දෙන ලෙස ඔහු ඉල්ලා සිටියේය.මාර්ගයේ ඇතිවූ අධික වාහන තදබදය හේතුවෙන් කෝපයට පත්ව සිටි වෝන් තමා සමග ද උණුසුම් වචන හුවමාරුවක පැටලුණු බවත් ඉන් අනතුරුව සිය මෝටර්රථය වුවමනාවෙන්ම තමා වෙතට පදවා අනතුරට ලක් කළ බවත් පාපැදිකරු උසාවියේදී වැඩිදුරටත් ප්‍රකාශ කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202014</link>
    <topic>විනිසුරු ක්‍රීඩා ලෝලියෙකුට පහර දෙයි</topic>
    <author/>
    <content>ක්‍රිකට් තරගයක් අතරතුර තරග විනිසුරු විසින් ක්‍රීඩා ලෝලියකුට පිත්තෙන් පහර දෙනු ලැබීමෙන් ඒ ක්‍රීඩා ලෝලියා ජීවිතක්ෂයට පත් වූ බව බංග්ලාදේශ පොලිසිය ප්‍රකාශ කළේය.බංග්ලාදේශයේ උතුරු දිස්ත්‍රික්කයේ වූ කිෂෝරෙගාන් හී පැවැති ක්‍රිකට් තරගයක් අතරතුර 15 හැවිරිදි හස්රුල් ඉස්ලාම් නමැති මේ ක්‍රීඩා ලෝලියා තරගයේ විනිසුරුගේ තීරණයකට විරෝධය පාමින් පිටියට කඩා වැදී ඇත.දෙදෙනා අතර සිදුවූ බහින්බස් වීම දුර දිග යද්දී පිතිකරුවකු අත තිබූ පිත්ත උදුරා ගත් එම විනිසුරු ක්‍රීඩා ලෝලියාගේ හිසට පහර දී ඇතැයි පොලිසිය පැවැසීය.පහර දීමෙන් සිදුවූ අභ්‍යන්තර ලේ ගැලීමේ හේතුවෙන් එම ක්‍රීඩා ලෝලියා ජීවිතක්ෂයට පත්වූ බව එරට පොලිසිය වැඩිදුරටත් සඳහන් කළේය.කෙසේ වෙතත් පහරදීමෙන් අනතුරුව එම ක්‍රිකට් විනිසුරු පලාගොස් ඇති බවත් ඔහු අත්අඩංගුව ගැනීමට පියවර ගෙන ඇති බවත් බංග්ලාදේශ පොලිසියේ ප්‍රධානී මෂාරෆ් හොසේන් ඒ.එෆ්.පී. පුවත් සේවයට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202015</link>
    <topic>ශ්‍රී ලංකා ‘ඒ’ පිලටකඩුලු 6ක ජයක්</topic>
    <author/>
    <content>ශ්‍රී ලංකා ‘ඒ’ කණ්ඩායම සහ එංගලන්ත ලයන්ස් කණ්ඩායම අතර ඊයේ (31) කුරුණෑගල වෙලගෙදර ක්‍රීඩාංගණයේ පැවැති තුන්වැනි එක්දින තරගයෙන් කඩුලු 6ක ජයක් අත් කර ගැනීමට ශ්‍රී ලංකා ‘ඒ’ කණ්ඩායම කණ්ඩායම සමත්විය.මේ තරගාවලියේ ශ්‍රී ලංකාව ලැබූ ප්‍රථම ජයග්‍රහණය මෙය වේ. ඒ අනුව තරග 5 කින් සමන්විත එක්දින තරගාවලිය තරග 2-1 ක් ලෙස තවමත් එංගලන්තය පෙරමුණේ පසුවෙයි.පළමුව පන්දුවට පහර දුන් එංගලන්ත ලයන්ස් පිල ඕවර 50 අවසානයේ කඩුලු 9 කට ලකුණු 258 ක් රැස් කිරීමට සමත්විය. විශිෂ්ට පිතිහරඹයක යෙදුණු ජොස් බට්ලර් තරගාවලියේ දෙවැනි ශතකය රැස් කිරීමට ඊයේ සමත්විය. ඔහු රැස් කළ ලකුණු 119 ට හතරේ පහර 11ක් සහ හයේ පහරක් ඇතුළත් විය. පන්දු යැවීමේදී සීකුගේ ප්‍රසන්න කඩුලු 3 ක් හා ධනුෂ්ක ගුණතිලක කඩුලු 2 ක් දවාලීය.ශ්‍රී ලංකාව ජයග්‍රහණය සඳහා වු ඉලක්කය පන්දු 15 ක් ඉතිරිව තිබියදී පසු කිරීමට සමත්විය.ශ්‍රී ලංකා පිලේ ආරම්භක පිතිකරු ධනුෂ්ක ගුණතිලක මුල්ම පන්දුවේදී කඩුල්ල මුවාකිරීමේ වරදට හසුව දැවී ගියේය. අනෙක් ආරම්භක පිතිකරු මහේල උඩවත්තට ඊයේ දිනය එතරම් යහපත් නොවු අතර ඔහු ලකුණු 11 කට දැවී ගියේය.යොවුන් ක්‍රීඩකයන් වු දිමුත් කරුණාරත්න හා භානුක රාජපක්ෂ විඳ වැටී තිබුණු ශ්‍රී ලංකා ඉනිමට ශක්තියක් වෙමින් තෙවැනි කඩුල්ලට ලකුණු 132 ක සම්බන්ධතාවක් ගොඩනැගීම ජයග්‍රහණය පහසු කිරීමේ ප්‍රධාන සාධකයක් විය.භානුක පන්දු 72 කදී හතරේ පහර 11 ක්ද සහිතව ලකුණු 72 ක් ලබාගත් අතර දිමුත් කරුණාරත්න පන්දු 119 කදී හයේ පහරක් හා හතරේ පහර 6 ක් සමඟ ලකුණු 94 ක් ලබා ගත්තේය.නායක තිළිණ කණ්ඩම්බි පන්දු 64 කදී හයේ පහරක් හා හතරේ පහර 4 ක් සමඟ නොදැවී ලකුණු 55 ක් ලබා ගත්තේය.මේ අනුව තරග 5 කින් සමන්විත එක්දින තරගාවලිය තරග 2 – 1 ක් ලෙස එංගන්තය පෙරමුණේ පසුවෙයි.එංගලන්ත ලයන්ස් පිල - 258/9 (ඕවර 50) - ජොස් බට්ලර් 119, ජෝන් බෙයාර්ස්ටව් 31 (සීකුගේ ප්‍රසන්න 32/3, ධනුෂ්ක ගුණතිලක 46/2)ශ්‍රී ලංකා ‘ඒ’ පිල කඩුලු 4 කට ලකුණු 263 (47.3) - දිමුත් කරුණාරත්න 94, භානුක රාජපක්ෂ 72, තිළිණ කණ්ඩම්බි නොදැවී 55 (ඩර්න් බෑඩ් 42/1, බෲක්ස් 381/1, බ්‍රිග්ස් 46/1, පටෙල් 49/1).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202016</link>
    <topic>දැයට කිරුළ පාපැදි සවාරිය අද ඇරැඹේ</topic>
    <author/>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව පැවැත්වෙන පාපැදි තරගය අද (01) තංගල්ල කාල්ටන් නිවස අසලින් පෙරවරු 8.00ට විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය හා පාර්ලිමේන්තු මන්ත්‍රී නාමල් රාජපක්ෂ මහත්වරුන්ගේ ප්‍රධානත්වයෙන් ආරම්භ වේ.අදියර තුනකින් සමන්විත වන මේ පාපැදි සවාරිය කිලෝ මීටර් 390කින් සමන්විත ය.පළමු අදියර තංගල්ලේ සිට අවිස්සාවේල්ල දක්වා කිලෝ මීටර් 160ක දුරකින් සමන්විත වන අතර දෙවන අදියර රුවන්වැල්ල නගරයේ සිට මාතලේ දක්වා කිලෝ මීටර් 115කින් සමන්විතය. තෙවන හා අවසන් අදියර මාතලේ සිට අනුරාධපුරය දක්වා කිලෝ මීටර් 116කින් යුක්තය. ඒ ඒ අදියර ජයගන්නා ක්‍රීඩකයන්ට මුදලින් ත්‍යාග පිරිනැමෙන අතර කාලය මැනිමේ කඩඉම් (ඵනපඪදබ) ජයගන්නා ක්‍රීඩකයන්ටද මුදලින් ත්‍යාග පිරිනැමීමට සංවිධායක කමිටුව බලාපොරොත්තු වේ.සමස්ත තරගයේ ජයග්‍රාහකයාට මුදලින් රුපියල් 200,000ක් පිරිනැමේ. දෙවන හා තෙවන ස්ථාන දිනාගන්නා ක්‍රීඩකයන්ට පිළිවෙළින් රුපියල් 175,000ක් හා රුපියල් 150,000ක් පිරිනැමේ.සිව්වැනි ස්ථානයට රුපියල් 100000ක් ද පස්වැනි ස්ථානයට රුපියල් 75000ක් ද පිරිනැමෙන අතර 6 - 10 දක්වා රුපියල් 35000 බැගින් ද, 11 – 15 දක්වා රුපියල් 25000 බැගින් ද, 16-25 දක්වා රුපියල් 15000 බැගින් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202017</link>
    <topic>කනිෂ්ඨ මලල ක්‍රීඩා මාර්තු මාසයේ දී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන කනිෂ්ඨ මලල ක්‍රීඩා ලීග් තරඟාවලිය ලබන මාර්තු මස 24 සහ 25 යන දිනයන්හිදී දියගම, මහින්ද රාජපක්‍ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ.මේ සඳහා වයස අවුරුදු 20න් පහළ ක්‍රීඩක ක්‍රීඩිකාවන්ට සහභාගි විය හැකි අතර මෙහිදී දක්‍ෂතා මට්ටම ඉක්මවන ක්‍රීඩක ක්‍රීඩිකාවන් මෙම වසරේ ජූනි මස 09 වන දින සිට 12 වන දින දක්වා කොළඹදී පැවැත්වීමට නියමිත 15 වන ආසියනු කනිෂ්ඨ මලල ක්‍රීඩා සූරතාවලිය සඳහා වන පුහුණු සංචිතය සඳහා තෝරා ගැනීමට නියමිතය.අයඳුම්පත් බාර ගැනීම මාර්තු මස 10 දා අවසන් වේ. අයඳුම්පත් මෙසේ යොමු කරන්න. ජී. එල්. එස්. පෙරේරා, ලේකම්, ශ්‍රී ලංකා මලල ක්‍රීඩා සංගමය, නො: 281, මිරානියා වීදිය, කොළඹ 12.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202018</link>
    <topic>වෙලගෙදර මැදි විදුහලේක්‍රීඩා උළෙල 6දා</topic>
    <author>කුරුණෑගල දිස්ත්‍රික් සංචාරක</author>
    <content>කුරුණෑගල, මල්කඩුවාව, ඩී.බී. වෙලගෙදර මධ්‍ය මහා විදුහලේ වාර්ෂික නිවාසාන්තර මලල ක්‍රීඩා උලෙළ පෙබරවාරි මස 6 වැනි දින ප.ව. 1.00 ට විද්‍යාලයීය ක්‍රීඩාංගණයේදී වාණිජ්‍ය හා අභ්‍යන්තර කටයුතු පිළිබඳ නියෝජ්‍ය ඇමැති ජයරත්න හේරත් මහතාගේ ප්‍රධානත්වයෙන් පැවැත්වේ.කොළඹ ආනන්ද විද්‍යාලයීය නිවාසාන්තර ක්‍රීඩා උත්සවය මේ මස 3දා පස්වරු 1.00ට විද්‍යාලයීය පාසල් ක්‍රීඩා පිටියේදී පැවැත්වේ. මෙදින ප්‍රධාන ආරාධිත අමුත්තන් ලෙස අධ්‍යාපන අමාත්‍යාංශයේ අධීක්ෂණ පාර්ලිමේන්තු මන්ත්‍රී මොහාන් ලාල් ග්‍රේරූ හා ආදී අනන්දීය, වෛද්‍ය ප්‍රසන්න ජයසේකර යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s1202019</link>
    <topic>බස්නාහිර පළාත් ක්‍රීඩා තරග ඇරැඹේ</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>38වන ජාතික මහා ක්‍රීඩා උළෙලට සමගාමීව බස්නාහිර පළාත් ක්‍රීඩා අමාත්‍යාංශයේ අනුග්‍රහයෙන් කොළඹ ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ ක්‍රීඩා උළෙල පහත සඳහන් දිනයන්හිදී පැවැත්වේ.එල්ලේ පිරිමි හා කාන්තා තරග පෙබරවාරි මස 06දා හේනමුල්ල ක්‍රීඩා පිටියේදී ද, පාපන්දු පිරිමි හා කාන්තා තරගපෙබරවාරි මස 12දා ගුණසිංහපුර ෆ්‍රයිස් පිටියේ දී ද වොලිබෝල් පිරිමි හා කාන්තා තරග පෙබරවාරි මස 18දා නවගම්පුර ක්‍රීඩා පිටියේදී ද, ක්‍රිකට් කාන්තා හා පිරිමි තරගපෙබරවාරි මස 26දා නවගම්පුර ක්‍රීඩා පිටියේදී ද පැවැත්වේ.මීට අමතරව අන්තර් සමාජ මලල ක්‍රීඩා උළෙල මාර්තු මස 11දා නවගම්පුර ක්‍රීඩා පිටියේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s12020110</link>
    <topic>සය සාමාජික සැහැල්ලු පන්දු ක්‍රිකට් 4 – 5 දිනවලදී</topic>
    <author/>
    <content>මණ්ඩාවල එක්සත් ක්‍රීඩා සමාජය සංවිධාන කරන නිදහස් කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 4 – 5 දිනවලදි මණ්ඩාවල මහා විද්‍යාලයීය ක්‍රීඩා පිටියේදි පැවැත්වේ. දොම්පේ ආසනයට පමණක් සීමා වූ මේ තරගාවලියේ ජයග්‍රාහක කණ්ඩායමට මිලාන් ජයතිලක අභියෝගතා කුසලානය සමගින් රුපියල් 10000ක් හිමිවෙන අතර අනුසූරයන්ට නිශාන්ත ලාල් අභියෝගතා කුසලානය සමග රුපියල් 5000 ක් හිමිවේ.වැඩි විස්තර 0728099341 හා 0714768519 දුරකතන අංකවලින් විමසිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s12020111</link>
    <topic>කොළඹ රාජ්‍ය සේවාමලල ක්‍රීඩා ඉල්ලුම්පත්</topic>
    <author>මැද කොළඹ සමූහ</author>
    <content>කොළඹ දිස්ත්‍රික් රාජ්‍ය සේවා මලල ක්‍රීඩා තරගාවලියට ඉල්ලුම් පත් දැන් භාර ගැනේ. රාජ්‍ය සේවයට අයත් කොළඹ දිස්ත්‍රික්කයේ සියලුම දෙපාර්තමේන්තු හා ආයතනවලට අයත් සේවක සේවිකාවන්ට මෙම තරගාවලියට සහභාගි විය හැකිය.මේ මස 24 හා 25 දිනවල පැවැත්වෙන මේ තරගාවලිය සඳහා ඉල්ලුම් පත් භාර ගැනීම පෙබරවාරි 10 වන දිනෙන් අවසන් වෙයි. දිස්ත්‍රික් ක්‍රීඩා නිලධාරි සුනිල් ප්‍රේමචන්ද්‍ර, දිස්ත්‍රික් ලේකම් කාර්යාලය, වේල්ල වීදිය, කොළඹ 12, ලිපිනයෙන් අයදුම්පත් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=s12020112</link>
    <topic>විද්‍යාර්ථ මැරතන් ජය මධුෂංකට</topic>
    <author>ඉන්දික පොල්කොටුව</author>
    <content>මහනුවර විද්‍යාර්ථ විද්‍යාලයට වසර 70ක් පිරීම නිමිත්තෙන් එව විද්‍යාලයීය ආදි මලල ක්‍රීඩා සංගමය සංවිධානය කළ ‘2012 විද්‍යාර්ථ සමස්ත ලංකා මාර්ග ධාවන තරගයේ ප්‍රථම ස්ථානය දුම්මලසූරිය ජේ.ආර්. ජයවර්ධන මහා විද්‍යාලයේ එම්.ජී. මධුෂංක ක්‍රීඩකයාට හිමිවිය.මේ අතර තරගයේ දෙවැනි ස්ථානය වැලිමඩ ලූණුවත්ත මහා විද්‍යාලයේ එම්.අයි.එස්. බස්නායක හා තෙවැනි ස්ථානය හොරණ තක්ෂිලා විද්‍යාලයේ ජේ.පී.කේ. අකිරංග යන ක්‍රීඩකයන්ට හිමිවිය.4වැනි ස්ථානය ඩබ්ලිව්. ඩබ්ලිව්. එම්.පී. තිලකරත්න (වැලිමඩ ලූණුවත්ත මහා විද්‍යාලය), 5වැනි ස්ථානය යූ.බී. රත්නායක (සාන්ත සිල්වෙස්තර විද්‍යාලය), 6වැනි ස්ථානය ඩී.පී. අබේකෝන් (කටුගස්තොට රාහුල විද්‍යාලය), 7වැනි ස්ථානය ජේ.එම්.ඒ. මහේෂ් (ලූණුවත්ත මහා විද්‍යාලය), 8වැනි ස්ථානය එම්. සුදුබණ්ඩා (ඔරුබැඳිවැව මහා විද්‍යාලය), 9වැනි ස්ථානය ටී.ටී. රණසිංහ (ගලහිටියාව මැදි විදුහල) හා 10වැනි ස්ථානය එම්.එස්. කුමාරසිංහ (අඹතැන්න පුෂ්පදාන විද්‍යාලය) ට හිමිවිය.මේ මාර්ග ධාවන තරගයේ පාසල් කණ්ඩායම් සූරතාව වැලිමඩ ලූණුවත්ත මහා විද්‍යාලයට හිමිවිය.විද්‍යාර්ථ විද්‍යාලයීය විදුහල්පති පී.ඒ.එස්. අල්විස් මහතාගේ ප්‍රධානත්වයෙන් ත්‍යාග හා සහතික පත් ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=f1202011</link>
    <topic>දැයට කිරුළ ප්‍රතිලාභ රජරට සැමටම ලැබෙනවා</topic>
    <author>සාකච්ඡා කෙළේ ජයසිරි මුණසිංහ</author>
    <content>දැයට කිරුළ ප්‍රදර්ශනය රජරට සංවර්ධනයට බලපාන ආකාරය රජරට ජනතාවට මෙම ප්‍රදර්ශනයෙන් ලැබෙන ප්‍රතිලාභ, උපාධිධාරින් ඇතුලු උගත් පරපුරට රැකියා අවස්ථා ලැබෙන ආකාරය ඇතුලු තවත් කාලීන හා සමාජීය කරුණු පිළිබඳව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා සමඟ සිදු කළ සාකච්ඡාවකි මේ.* මේ රටේ විශ්වවිද්‍යාලවලින් බිහිවන උපාධිධාරීන්ට රජයේ රැකියා ලබාදීමේදී නිසි, පිළිගත් ක්‍රමවේදයක් තිබෙනවාද?මේ රටේ විශ්වවිද්‍යාලවලින් බිහිවන උපාධිධාරින්ට පමණක් නොව, රැකියා ලබාගන්නා ඕනෑම අයෙකුට නිසි ක්‍රමවේදයක්, ඒ කියන්නේ තමා එකතු වන්නේ කුමන රැකියාවටද? රැකියාවේ නිල නාමය කුමක්ද? කුමන වැටුප් තලයකටද? උසස්වීම්, වැටුප් වැඩිවීම් සිදුවන්නේ කවරාකාරයෙන් ද? ඇතුළු තවත් කරුණු ගණනාවක් පිළිබඳව නිසි දැක්මක් තිබිය යුතුමයි.අපේ රටේ රාජ්‍ය සේවයට වැඩිම පිරිසක් එකතු කළ ආණ්ඩුවේ සාමාජිකයෙක් හැටියට මට අද ඉතාම සතුටුයි, අපි වසර 1997 දී උපාධිධාරීන් දස දහසක් , 2005 දී පනස් දහසක් උපාධිධාරින් බඳවා ගත්තා. නව ව්‍යවස්ථාව ස්ථාපිත කළායින් පස්සේ රාජ්‍ය සේවයට එකතු වන සියලු දෙනාටම සෙත සැලැසෙනවා.අපි තමයි වැඩිම පිරිසක් උපාධිධාරින් රජයේ සේවයට බඳවා ගත් ආණ්ඩුව වාගේම, බඳවා ගත් සැම දෙනාටම වඩාත් නිදහසේ, සිතේ සතුටින් සේවය කිරීමට හැකි පරිසරය නිර්මාණය කළේ. ඒ නිසා අපට සතුටුයි.* උපාධිධාරීන් රජයේ රැකියාවලට බඳවා ගැනීමේදී එම බඳවා ගැනීම් සිදුවූවේ කෙසේද?අපේ රටේ විශ්වවිද්‍යාලවලින් පිටවන තරුණ උපාධිධාරි පිරිසට මුළුමනින්ම රජයේ රැකියා ලබාදීමට සමත්කමක් කිසිම රජයකට නෑ. නමුත් මේ පිටවන අයගෙන් වැඩි පිරිසකට රැකියා අවස්ථා රජයෙන්ම ලබා දිය යුතුයි. ඊට අමතරව වක්‍රාකාරව වෙනත් රැකියා බිහිවන ලෙස රටේ ආර්ථික වටාපිටාව දියුණු කිරීමේ වගකීම රජයකට තිබෙනවා.අපි 1994 සිට මේ දක්වා ගත්තොත් ආණ්ඩු තුනක් තිබ්බා. වැඩිම පිරිසකට රැකියා ලබා දුන් ආණ්ඩුව අපි බවයි ඕනෑම කෙනෙකුගේ පිළිගැනීම.මේ අතරතුර කාලයේ 2001 සිට 2004 දක්වා කෙටි කාලයක් පැවැති එක්සත් ජාතික පෙරමුණ ආණ්ඩුව රාජ්‍ය සේවය, රාජ්‍ය සේවකයාට කළ සේවය, සලකපු ආකාරය ගැන අමුතුවෙන් කියන්න උවමනා නෑ. මේ රටේ බුද්ධිමත් ජනතාව ඒවා දන්නවා.වර්ෂ 2002 දී රාජ්‍ය සේවයේ යෙදී සිටින පිරිස ලක්ෂ අටක් වුණා. ඒ ප්‍රමාණය ලක්ෂ හයට අඩු කිරීමටයි රනිල් වික්‍රමසිංහ මහතා එදා අගමැතිතුමා වශයෙන් කටයුතු කළේ. එතුමා රාජ්‍ය සේවයට අලුතින් පියන් කෙනෙක්වත් බඳවා ගන්නට ඉඩ නොදුන් බව ඒ පක්ෂයේම අය කිව්ව ප්‍රසිද්ධ කථාවක්.එහෙම තත්ත්වයක් රටේ පැවැති විටයි, අපි රාජ්‍ය සේවයට උපාධිධාරීන් එක්කෙනෙක් දෙනේනෙක් නෙවෙයි, තොග ගණනින් බඳවා ගැනීමට ක්‍රියා කළේ. මේ වාගේ ඉතා විශාල පිරිසක් රාජ්‍ය සේවයට බඳවා ගැනීමේදී ඔවුන්ට නියමිත රාජකාරි නිල නාම ක්‍රමයක්, වැටුප් වර්ධක ක්‍රමයක්, උසස්වීම් ලැබෙන ක්‍රමවේදයක් විධිමත්ව ඇති කරන්නට එදා බැරිවුණා. එසේ වුණේ, පළමුව රැකියාව ලබාදීමට ප්‍රමුඛතාවදීම නිසායි. නමුත් අද වනවිට ස්ථාපිත වී තිබෙන උපාධිධාරි රාජ්‍ය සේවාවේ තත්ත්වය සලකා බලා, මින් ඉදිරියට උපාධිධාරින් රාජ්‍ය සේවයට එකතු වෙනවා නම්, ඔවුන්ට මුල කී ප්‍රශ්නවලින් තොර වෙන්න ඕනෑ. ඒ අනුවයි අපි අද කටයුතු කරමින් ඉන්නේ.* දහස් ගණනින් උපාධිධාරින් රජයේ රැකියාවලට ඇතුළත් කර ගැනීම පමණක්ම එදා පළමුව සැලැකූ ආණ්ඩුව, දැන් බඳවා ගන්නා උපාධිධාරීන්ට තම සේවය පිළිබඳව නිවැරැදි දැක්මක් ලබාදීමට කටයුතු කොට තිබෙනවා. ඒ අනුව නව සේවා ව්‍යවස්ථාවට අනුකූලව උපාධිධාරීන්ට රජයේ රැකියා ලැබෙන්නේ කවදාද?හොඳ ප්‍රශ්නයක් ඇහැව්වේ, අපි මුල දී සිදුවූ දේවල තිබූ වෙනස් විය යුතු දේ නොපැකිලිව ඉටු කිරීමට සූදානම් ආණ්ඩුවක්; ජනාධිපතිතුමා ඊට නායකත්වය ලබා දෙනවා. ඒ අනුව අපි උපාධිධාරි රැකියා ව්‍යවස්ථාවක් ඉදිරිපත් කළා. ඇමැති මණ්ඩලයේ අනුමැතිය ලැබුණා. අදින් පසු රාජ්‍ය සේවයට එකතු වන ඕනෑම උපාධිධාරියෙකු මේ සේවා ව්‍යවස්ථාවට අනුවයි ඊට එකතු වන්නේ. නව රැකියා ව්‍යවස්ථාවට අනුව උපාධිධාරින් පහළොස්දහසක් ඉතා ඉක්මනින් රාජ්‍ය සේවයට බඳවා ගැනීමට අපි කටයුතු කරනවා. ඒ අයට පෙබරවාරි ඉල්ලුම්පත් කැඳවනවා. ඉතා ම කෙටි කාලයකින් රැකියා ලබා දෙනවා. මේ ප්‍රමාණය විසි දහසක් දක්වා ඉල්ලුමේ හැටියට වැඩි කිරීමටත් ආණ්ඩුවක් හැටියට අපි සූදානම් බව කියන්නට ඕනෑ.* උපාධිධාරින්ට රජයේ රැකියා ලබාදීමට කටයුතු කරන අතර ජාතික විශ්වවිද්‍යාල පද්ධතියේ ව්‍යාකූලතා ඇතිවන ආකාරයේ යෝජනා ක්‍රියාමාර්ග රජය ගන්නා බව ඇතැම් දෙනා කියනවා චෝදනා කරනවාඇත්තටම ආණ්ඩුව බිඳ වැට්ටවීමටත් වඩා, ජනතාවගෙන් ඈත් කිරීමට ගන්නා බොළඳ උත්සාහයක් ලෙසයි මා දකින්නේ. අපි, ජනාධිපතිතුමා මහින්ද රාජපක්ෂ මහතා බලයේ සිටින තාක් මේ රටේ නිදහස් අධ්‍යාපනයටවත්, නිදහස් සෞඛ්‍ය සේවාවටවත් අත තබන්නේ නෑ. ඒ සහතිකය අපේ ආණ්ඩුව ජනතාවට ලබා දෙනවා.ආණ්ඩුවේ සම්පත් කුණු කොල්ලයට පෞද්ගලික අංශයට ඩැහැ ගැනීමට ඉඩකඩ ලබාදෙන ප්‍රතිපත්තියක් අපිට නෑ. ඒ තිබුණු අය අද ඉන්නේ ජනතාවගෙන් ඈත් වෙලා. අපි ඉන්නේ මේ රටේ ජීවත්වෙන ජනතාවත් සමඟයි. පිටරට වැසියෝ සමඟ නොවෙයි. ඔය චෝදනා නඟන අය දැනගත යුතුම දේ ඒකයි.* දැයට කිරුළ ජාතික සංවර්ධන ප්‍රදර්ශනයේ සංවිධාන කටයුතු කොහොමද?ඉතාම සාර්ථකව ඒ කටයුතු සිදුවෙනවා. ඊට අපිට ජනාධිපතිතුමා උපදෙස්, මඟපෙන්වීම් ලබාදෙනවා. දැන් පෙබරවාරි 04 වැනිදා ප්‍රදර්ශනය ඇරැඹීමට සියලු කටයුතු සංවිධානයකොට අවසන්. අනුරාධපුරය දිස්ත්‍රික්කයේ රුපියල් මිලියන 21000 මුදලක් රාජ්‍ය ආයෝජන ලෙස පමණක් එකතු වී තිබෙනවා.අපි අද දැයට කිරුළ ජාතික ප්‍රදර්ශනය ගැන කථා කරන්නේ බොහෝම ආඩම්බරයෙන්. ඒ මීට අවුරුදු හයකට පෙර රටේ පැවැති තත්ත්වය හා දැන් පවතින තත්ත්වය දිහා බලලයි. ඉතාම සුවිශේෂී වර්ධනයක්, දියුණුවක් සෑම අංශයකින්ම රටේ සිදුවෙලා තිබෙනවා.* දැයට කිරුළ ජාතික සංවර්ධන ප්‍රදර්ශනයේ ඉතිහාසය කෙටියෙන් පැහැදිලි කරන්න පුළුවන්ද?ශ්‍රී ලාංකික ජාතියට ඉතා ම ප්‍රෞඪ ඉතිහාසයක් තිබෙනවා. වසර 2500 කට වඩා ඉපැරැණි ලිඛිත ඉතිහාසයක් හිමි අපි මීට අවුරුදු හයකට, හතකට පෙර ලෝකයේ බටහිර රටවල් නම් කොට තිබුණේ අසමත් රාජ්‍යයක් හැටියටයි. එදා රටේ පළමු පුරවැසියා බවට පත් වූ ජනාධිපතිතුමා මුහුණ දුන් අභියෝග ගණනාවක් තිබ්බා. කුරිරු ත්‍රස්තවාදය , යුද්ධය පරාජයට පත් කිරීම, රට දියුණු කිරීම, සමාජ සුබසාධනය ඇති කිරීම. මේ ඔක්කෝටම වඩා අපි ප්‍රෞඪ ජාතියක් කියලා ලෝකයට නැවත ඔප්පු කර පෙන්වීම. ඒ අනුවයි අපි ජාතියක් හැටියට ‘නොහැක්කක් නොමැත’ යන දැක්ම ඔස්සේ එදා ජාතික ප්‍රදර්ශනය ආරම්භ කළේ. දැයට කිරුළ ආරම්භ කරන දවස්වල මේ රටේ යුද්ධය පැවැතුණා. අද නෑ. අපි කිව්වා අපි යුද්ධය දිනනවා කියලා.අද ඒක වෙලා තිබෙනවා. මේ ප්‍රදර්ශනය ශ්‍රී ලාංකීය ජාතියේ කථාවයි. අපිට ඕනෑම දෙයක් කරන්න පුළුවන් කියන එක ප්‍රදර්ශනයෙන් පැහැදිලිව ඔප්පු වුණා. ඒවාගේම බස්නාහිරට, කොළඹට සීමා වෙලා තිබෙන සම්පත් රටපුරා බෙදී යෑමටත් මෙය අවස්ථාවක් වුණා.අපි මෙවර දැයට කිරුළ ප්‍රදර්ශනයට ඉඳි කරන සෑම ඉඳිකිරීමක් ම, ගොඩනැඟිල්ලක්ම තිරසාර ලෙස ජනතාවට ප්‍රයෝජනයට ගන්න පුළුවන් වැඩවලටයි යොදා ගන්නේ. මෙහේ දැවැන්ත අංගසම්පූර්ණ වී ගබඩා තුනක් හැදෙනවා. විදුලිය, කාපට් මහා මාර්ග, පානීය ජලය ලැබෙනවා. රැකියා අවස්ථා බිහිවෙනවා.මේ නිසා අද අනුරාධපුරය වාගේම ඒ අවට ගම් නගර පිබිදිලා. එවන් පිබිදීමක් මුළු රටේ ම සිදු කිරීමයි මහින්ද චින්තනයේ වාගේම මහින්ද චින්තන ඉදිරි දැක්මේත් අරමුණ.* දැයට කිරුළ ජාතික ප්‍රදර්ශනයේ සාර්ථකත්වයේ රහස කුමක්ද?ඇත්තටම, මේ වැඩපිළිවෙලට ජනාධිපතිතුමාගේ සුවිශාල උනන්දුවක් ලැබී තිබීම, අදහස්, යෝජනා, උපදෙස් මඟපෙන්වීම් ලබාදීම ඉතා වැදගත්. ඒ වාගේම සැම මැති ඇමැතිවරයෙක්ම, මුළු ඇමැති මණ්ඩලයම මේ වැඩපිළිවෙලට උදවුදීම, රාජ්‍ය නිලධාරින්ගේ කැපවීම, විශේෂයෙන් මහජනතාව මෙය හා සම්බන්ධවීම මෙහි සාර්ථකත්වයේ රහස්. විශේෂයෙන් මේ රටේ ජනතාව මීට එක් කිරීමට ඔවුන්ගේ ම වැඩක් ලෙස මෙය හැඟවීමට ජනමාධ්‍යයෙන් ඉටු කරන සේවයත් අපි ඉතාම අගය කරනවා. ජනමාධ්‍යයේ සියලු දෙනාගේම එකමුතුව, කැපවීම මේ සාර්ථකත්වයේ ප්‍රබලම රහසක් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=f1202012</link>
    <topic/>
    <author>නිවන්ති තිලකරත්න</author>
    <content>යතිවරයකුගේ කටුසටහනෙහි විටෙක සටහන් වී තිබුණේ සරසවිය ගැනය. තවත් විටෙක මාධ්‍ය ගැනය. එසේත් නැතිනම් ගීතය ගැනය. එපමණක්ද නොව; මඟ තොට සිදුවීම් පවා යතිවරයකුගේ කටුසටහන්වලට පාදක වී තිබිණි. විශ්වවිද්‍යාල ආචාර්යවරයකු, ගීත රචකයකු, ලේඛකයකු ආදී වශයෙන් කේෂ්ත්‍ර ගණනාවක විශිෂ්ටතවයක් දැක්වූ මහාචාර්ය පාතේගම ඤාණිස්සර හිමියන්ගේ පෑන් තුඩින් ලියැවුණු යතිවරයකුගේ කටුසටහන් ලංකාදීප පුවත්පතේ නවරැල්ල පිටුවෙහි පළ විණි. මේ තීරු ලිපි ඇතුළත් යතිවරයකුගේ කටුසටහන් 1 කෘතිය මීට ඉහත දී පළවිණි. යතිවරයකුගේ කටුසටහන් 1 හා 2 කෘති ද්විත්වය එළිදැක්වීම නිමිත්තෙන් මහාචාර්ය පාතේගම ඤාණිස්සර හිමිහන් සමඟ කෙරුණු සාකච්ඡාවකි මේ.* යතිවරයකුගේ කටු සටහන්” තාරුණ්‍යය ඉලක්ක කර ගත් තීරු ලිපි එකතුවක්. ඔබවහන්සේ තරුණ පාඨකයා ඉලක්ක කරගෙන මේ ලිපි මාලාව රචනා කළේ ඇයි?”යතිවරයකුගේ කටු සටහන්” කියන නම මට හිතුණු නමක්. ඒත් ඒ යුගයේදී පුවත්පතකට මේ වගේ ලිපි පෙළක් එක දිගට ලියන්න අවස්ථාව ලබාගන්න එක හරි අපහසු දෙයක්. ඒත්, ලංකාදීප පුවත්පතේ “නවරැල්ල” පිටුව සංස්කාරක සමන්ත යහම්පත් මහතා මට ඒ අවස්ථාව ලබා දුන්නා. නව රැල්ල කියන්නේ අධ්‍යාපන වියේ පසුවන තරුණ ළමයි ඉලක්ක කරගත් පිටුවක්. තාරුණ්‍යය ඉලක්ක කරගෙන මේ ලිපි මාලාව රචනා කිරීමට එය එක් හේතුවක් වුණා.අනෙක් හේතුව තමයි තරුණ සිතුවිලි දෙස හාමුදුරු කෙනෙක් දකින දැක්ම අනුව ලිපි පෙළක් රචනා කිරීමේ අවශ්‍යතාව. මම මේ ලිපි මාලාව සාහිත්‍යය, සදාචාරය, යෞවනය සහ විචාරය යනුවෙන් නම් කළා. සාහිත්‍යය කිව්වම එතැන සදාචාරය තියනවා තමයි.නමුත් සාහිත්‍ය මිථ්‍යාචාරයේ යොදවන යුගයක අද අප සිටින්නේ. ඒකට හොඳම උදාහරණයක් තමයි “ෆේස්බුක් සාහිත්‍යය.” ඒ නිසා තාරුණ්‍යයට නිවැරදි දේ දෙන්න මම උත්සාහ කළා. සමාජයේ තිබෙන මේ ගැටලු දෙස විවිධ මට්ටම්වල සිටින අය දකින්නේ එක් එක් ආකාරවලටයි. හාමුදුරු කෙනෙක් ඒවා දකින්නේ බුදු දහමට අනුව. ඒ කියන්නේ හාමුදුරු කෙනෙක් හරි වැරැද්ද දකින්නේ ආත්මාර්ථයෙන් තොර පරාර්ථය ඉලක්ක කරගෙන. බොහෝ අය හොඳ නරක දකින්නේ තමන්ට ලැබෙන ලාබය අලාබය අනුවයි. ඒත් හාමුදුරු කෙනෙක් පුද්ගලත්වයට කොටු වෙන්නේ නෑ. හාමුදුරු කෙනෙක් හිතන්නේ සමාජය ගැන. ඒ නිසා තරුණයන්ට හොඳ නරක නිවැරැදිව දීමේ අරමුණ ඇතිව තමයි මේ ලිපි පෙළ රචනා කළේ.* අද සාහිත්‍ය මිථ්‍යාචාරයේ යොදවන යුගයක් බවත්, “ෆේස්බුක් සාහිත්‍ය” ඒ සඳහා උදාහරණයක් බවත් ඔබවහන්සේ පෙන්වා දුන්නා. මේ පිළිබඳ තවදුරටත් පැහැදිලි කළොත්...?සාහිත්‍ය සදාචාරාත්මකයි කියලා අමුතුවෙන් කියන්න දෙයක් නෑ. ඒකට හොඳම උදාහරණය තමයි පැරැණි සිංහල සාහිත්‍යය. සාහිත්‍ය යනු සදාචාරයයි. සාහිත්‍යයෙන් තොර සදාචාරයකුත් සදාචාරයෙන් තොර සාහිත්‍යයකුත් අපේ සමාජයේ තිබුණේ නෑ. එහෙත් අද සාහිත්‍ය මිථ්‍යාචාරයක් තිබෙනවා. එය ;හාඳින්ම දකින්න තිබෙන්නේ “ෆේස්බුක් සාහිත්‍යය” හා එස්. එම්. එස්. සාහිත්‍ය තුළ. මේ ක්‍රියාදාමයන් නිසා අපේ මිනිසුන්ගේ හිත්වලට මිථ්‍යාචාරය ඇතුළුවෙලා. එයින් ජීවිත අවුල් වෙනවා. තාරුණ්‍යයේ සිතුවිලි අවුල් වෙනවා.* මෙහිදී ගැටලුව වී තිබෙන්නේ නවීන තාක්ෂණය නිවැරදිව භාවිතා නොකිරීම නේද?ඒ ගැටලුව තමයි මෙතන තිබෙන්නේ. එදා පෑන අතට ගත්ත මිනිහට ශික්ෂණයක් තිබුණා. ඒ ශික්ෂණය තිබුණේ මනසේ. එයින් තමයි පෑනට ඒ ශික්ෂණය පැමිණියේ. “අත්වැඩ පරවැඩ සමව සිතන්නේ” කියලා ලෝවැඩ සඟරාවේ පැවසුවේ. පෑන හැසිරවීම කරන්න ඕන සමාජය යහපත පිණිස. එහෙම හිතන්න ශික්ෂණයක් තියෙන්න ඕන. ඒත් අද තරුණ පිරිස ෆේස්බුක් භාවිත කරන්නේ වඳුරට දැලි පිහිය අහුවුණා වගේ. මේ පිරිසට මේ වගේ නව මාධ්‍ය පරිශීලනය කරන්න ශික්ෂණයක් දෙන්න ඕන.* වත්මන් තරුණ පරපුර ගැන ඔබ වහන්සේගේ දැක්ම කෙබඳු ද?අද තරුණ පිරිස හොඳයි. නමුත් ඔවුන් ආවේගශීලීයි. ඒක සහජ ස්වභාවයක්. කෙනෙකුගේ මනසේ ආවේගශීලීකම ඇතිවෙන්නේ ජීවන අත්දැකීම් අඩු වුණාම. තරුණ අයට ජීවිත අත්දැකීම් අඩුයි. ඒ අයට තැන දෙන්න ඕන. ඒත්, ඒ තැන දිය යුත්තේ හරකා බෙල්ලෙන් ලිහලා දැම්ම විදිහට නෙමෙයි. ලණුව ගහක ගැටගහලා තමයි නිදහසේ හැසිරෙන්න දෙන්න ඕන. ඒ කියන්නේ වැඩිහිටියන්ගේ ජීවන අත්දැකීම් තරුණයන්ට දෙන්න ඕන. තරුණයන්ට වැඩ කරගෙන දීලා ඒ දෙස බලා සිටීම වැඩිහිටියන්ගේ අයිතියක්. ඒ අයිතිය නිවැරදි ලෙස යොදවා ගන්න ඕනෑ.* යතිවරයකුගේ කටු සටහන්වල බොහෝ අවස්ථාවන්හි සරසවි තාරුණ්‍යය ගැන සඳහන් වී තිබෙනවා. වර්තමානයේ සරසවිවල උද්ගත වී තිබෙන තත්ත්වය තුළ බොහෝ දෙනෙක් සරසවි තාරුණ්‍යය දෙස බලන්නේ සුබවාදී ඇසකින් නොවේ. සරසවි තාරුණ්‍යය පිළිබඳ ඔබවහන්සේගේ දැක්ම...?සරසවි තාරුණ්‍යයට නිදහස් දැක්මක් නෑ. වහල්බවින් පිරිලා. ඒ කියන්නේ ඔවුන් දේශපාලන පක්‍ෂවල වහලුන් වෙලා. ඔවුන් ඒ තුළ හිරවෙලා. ඔවුන් දේශපාලන න්‍යාය පත්‍ර පසුපස යනවා. සරසවි තාරුණ්‍යය ප්‍රඥාවේ වහලෙක් විය යුතුයි. එහෙත් අද ඔවුන් ප්‍රඥාවේ වහලුන් වෙනවා වෙනුවට දේශපාලන පක්‍ෂවල වහලුන් වෙලා. සරසවි තාරුණ්‍යයට කරන්න තිබෙන්නේ දේශපාලන න්‍යාය පත්‍ර පසුපස යාම නොවෙයි. රටේ දිශාව තීරණය කිරීමේ ප්‍රඥාවක් බලඅධිකාරියක් ඔවුන්ට තිබිය යුතුයි. මගේ තීරු ලිපිවලින් ඒවා විචාරයට ලක්කළා. සරසවිවල ඇති වී තිබෙන මේ තත්ත්වයට සරසවි ආචාර්යවරු හා පරිපාලනය වගකියන්න ඕන. ශිෂ්‍යයන් වැරදියි කියලා සරසවි ආචාර්යවරුන්ට නිකන් ඉන්න බෑ. අද සමහර සරසවි ආචාර්යවරුන් සමහර හෙදියන් වගේ භයානක තත්ත්වයට පත්වෙලා.* ඔබවහන්සේගේ තීරු ලිපි මාලාවට පාදක වුණු තවත් ප්‍රධාන ක්ෂේත්‍රයක් ලෙස මාධ්‍ය හඳුනාගන්න පුළුවන්. වර්තමානයේ මාධ්‍ය නිදහස පිළිබඳ විශාල හඬක් නැඟෙනවා. ඔබවහන්සේ මේ තත්ත්වයන් දකින්නේ කොහොමද?බුදුහාමුදුරුවන් දේශනා කරලා තිබෙන විදිහට මාධ්‍යකරුවන් තුන්දෙනෙක් සිටිනවා. අංගුත්තර නිකායේ ගූථභාණි සූත්‍රයේ ඒ පිළිබඳ සඳහන් වෙනවා. ගූථභාණි, පුප්ඵභාණි හා මධුභාණි යනුවෙන් මාධ්‍යකරුවන් තිදෙනා නම් කරලා තිබෙනවා. ගූථභාණි මාධ්‍යකරුවාගේ ස්වභාවය තමයි සමාජය තුළ අසත්‍ය වැපිරීම. අනෙක් අයගේ හිත් රිදෙන ලිපිවලින් පත්තරය පිරවීම. ඒ මාධ්‍යකරුවාගේ ලක්‍ෂණයක්. ඒ මාධ්‍යකරුවා සමාජයට දෙන්නේ සමාජය ගඳ ගස්සවන දේවල්.පුප්ඵභාණි මාධ්‍යකරුවා මල් සේ මනහර ස්වභාවයක් ගන්නවා. හැම විටම සත්‍ය දේ දෙනවා. ඒ, මාධ්‍යකරුවා ලියන දේවලින් මිනිසුන්ගේ දැනුම වැඩි වෙනවා. හිතන්න පෙළඹෙනවා. මධුභාණි මාධ්‍යකරුවා හොඳට හිතලා සමාජයට අවශ්‍ය දේ දෙන කෙනෙක්.බුදු හාමුදුරුවොත් දේශනා කරලා තියනවා සමහර දේවල් ගැන හොයන්න එපා කියලා. මිනිසුන් හට හැම දෙයක්ම අවශ්‍ය නෑ. මධුභාණි මාධ්‍යකරුවා මිනිසුන්ට අවශ්‍ය ඥානය ලබා දීමට පුරෝගාමී වෙනවා. මධුභාණි මාධ්‍යකරුවකු ලියන තීරු ලිපියකින් හිත නිවෙනවා.අපේ රටේ ගූථභාණි මාධ්‍යකරුවෝ වැඩියි. කවුරු හරි මගේ මේ ප්‍රකාශය විවේචනය කරනවා නම් අඩුම තරමින් ඒ ගැන සඳහන් වන සූත්‍රයවත් කියවලා තිබෙන්න ඕනෑ. එහෙම නැතිව කරන කිසිම විචාරයක් මම පිළිගන්නේ නෑ.මාධ්‍ය නිදහස කියන දේ මම දකින්නේ මාධ්‍යකරුවා තුළමයි. ඒ කියන්නේ වාරණයක් තිබිය යුත්තේ මාධ්‍යකරුවා තුළමයි. දහමින් පිට ගිය මාධ්‍යකරුවා සොයන්නේ වල්බූරු මාධ්‍ය නිදහසක්.* යතිවරයකුගේ කටු සටහන් 2 හා 3 ග්‍රන්ථ ද්විත්වය පාඨකයා අතට පත්කරන මේ අවස්ථාවේ ඔබවහන්සේට පැවසීමට විශේෂ යමක් තිබෙනවාද?මේ පොත් පෙළේ මම ලියා තිබෙන්නේ කටු සටහන්. මෙහිදී ලොකු සටහන ඉදිරියට එනවා. මගේ ඉදිරි නිර්මාණවලින් ඒවා නැවත ඉදිරිපත් කෙරෙනවා. තීරු ලිපි රචකයෙක් මිනිසුන්ගේ හිත නිවෙන දේවල් දෙන්න ඕන. යුද්ධයෙන් පසුව මතවාද ජය ගැනීම පිණිස ප්‍රඥාවේ ඇස තිබෙන අය අපට අවශ්‍ය වෙනවා. මේ ගැන තීරු ලිපි රචකයෙක් අවධානය යොමු කරන්න ඕනා.විචාරය පිළිබඳවත් මම යමක් කිව යුතුයි. සමාජය පිළිබඳ හොඳ විචාරකයාගේ ස්වභාවය තමයි උපේක්‍ෂා ගුණය. උපේක්‍ෂා ගුණය නැති තැන සිටින්නේ විචාරකයෙක් නෙමෙයි. කැති, පොලු අරගත් කෝලාහලකරුවෙක්. අද විචාරකයාගේ තැන්පත් බව යටපත් වෙලා කෝලාහලකරුවා මතුවෙලා. අද විචාරකයාගේ පුටුවේ විචාරකයා වෙනුවට කෝලාහලකරුවෙකු වාඩිවෙලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>01</day>
    </date>
    <link>http://www.dinamina.lk/2012/02/01/_art.asp?fn=f1202013</link>
    <topic/>
    <author>රන්ජන් අමරරත්න</author>
    <content>තිඹිරියාගම බණ්ඩාරගේ අභිනව කෘතිය “නොනිදන රැය” නම් වේ. එය නවකතාවක් ලු! නූතන සිංහල නව කතාවේ පොත් ගෙඩි, පතරංග, විච්චූර්ණ හා පොත් වහන්සේලා දෙස බලන සඳ; “නො නිදන රැය” කෘතියට හිමි විය යුත්තේ “පොත් පිංච” යන සම්මානය යි. එය ඉතා ලුහුඬු ය, බොහෝ රසවත් ය.* කුළු මීමා හා පොත් ගෙඩිසිංහල නව කතාව හසරක් නො මැතිව වල්මත් වූ කුළු මීමකුට සමාන ය. වරෙක ඌ පිම්මේ ගොස් කාට හෝ අනි යි. තව වරෙක ඌ මඩ ගොහොරුවල වැටී ඔහේ තප්පුල යි. එහෙත් මීමා තව ම තරුණ ය. ඌට මහා ජවයක් ද තිබේ. මීමාට වැස්සියක් නැත. ඌ මෙල්ල කළ හැකි දක්ෂ ගොපල්ලකු ද පෙනෙන තෙක් මානයක නැත.පළමුව ඌ මෙල්ල කළ යුතු ය. දෙවනුව ඌ කෙත්වතු කරා රැගෙන යා යුතු ය. තෙවනුව අස්වැන්න ලබා ගත හැකි ය.සිංහල නව කතාවට ශක්තිමත් පදනමක් ඇති කළේ මාර්ටින් වික්‍රමසිංහ මහතා ය. ඔහු ගේ කතා කලාව හා එහි දේශීය පදනම කේ. ජයතිලකයන් ගෙන් පසු අභාවයට ගියේ ය.අපේ කතා කලාවේ භාෂාව පොහොනි කළෝ මහාචාර්ය සරච්චන්ද්‍රයෝ ය. එතුමා ගේ පරලෝක’ප්‍රාප්තියෙන් පසු ප්‍රබන්ධ කථාවේ භාෂාව බිඳ වැටිණි. දේශීය ප්‍රබන්ධයට ගැම්මක් දුන්නේ සයිමන් නවගත්තේගම ය. ඔහු ගේ නාස්තියෙන් පසු මෝඩ ගැහැනුන් විසින් ද අභිමානවත් බක පණ්ඩිතයන් විසින් ද සිංහල නවකතාව අයිති කර ගන්නා ලදහ.එතැන් සිට නවකතාව කුළුමීමෙකි. දැන් ඌ වහා මෙල්ල කළ යුතුය. ඒ සඳහා ශක්තිමත් ගොපල්ලන් ද හොඳ කිරි දොවන්නියන් ද වුවමනා කර තිබේ. තිඹිරියාගම බණ්ඩාර ශක්තිමත් ගොපල්ලෙක් ද? ශාන්ති දිසානායක හොඳ කිරි දොවන්නියක් ද?* නින්ද නැති රැයේමම බුලත්විටක් ද සපමින් නින්ද නැති රැය කියවන්නට පටන් ගතිමි. කථාව පට – පට ගා ගලා යයි. 1970 ගණන්වල ද, 1980 ගණන්වල ද කාල පරාසයක් ඊට අයත් ය. හත් කෝරලය ද, වන්නි හත්පත්තුව ද එහි පසුබිම යි. සුනිල් බණ්ඩාර කථකයා වේ. නිරන්තරයෙන් පොළොව හා ගැටෙමින් ජීවිකාව සලසා ගන්නා සුනිල් බණ්ඩාරගේ පවුලේ සාමාජිකයෝ ද, ඔහුගේ ම දුප්පත් පාසල් සගයෝ ද සෙසු චරිත නිරූපණය කරති.මේ පවුල්වල දුප්පත්කම, අසරණකම, කුහකකම, ලිංගිකත්වය හා සාංස්කෘතික රටා තිඹිරියාගම අතින් කදිමෙට නිරූපණය වේ. භාෂාව ද රසවත් ය. එහෙත් මෙහි එන චරිතවල අභ්‍යන්තරයට කිමි දී ඔවුන් සූක්ෂ්ම ලෙස විවරණය කරන්නට කතුවරයා අසමත් ය.එමෙන් ම ඔහු තෝරා ගත් කාල පරාසයෙහි දේශපාලන විචල්‍යතා හා සමාජයීය ගැටුම් පවුල් සංස්ථාව කෙරෙහි බල පෑ ආකාරය ද තිඹිරි හිතා - මතා ම අමතක කරයි. තිඹිරි ඉතා දක්ෂ ලෙස කතාවක් ගොත යි. එහෙත් ඊට සමාජ අර්ථයක් හෝ දේශපාලන අර්ථයක් හෝ නැත.සාර්ථක නවකතාවක වැදගත් අර්ථයක් වන්නේ සමාජයට යමක් ඉතිරිකිරීම ය. අපි‍්‍රකානු ප්‍රබන්ධ කථාවේ පියා ලෙසින් පිදුම් ලබන චිනුවා අචෙබෙ වරක් මෙසේ ලියා තැබී ය. “අපි‍්‍රකානු නවකතාව යන්නෙන් මා අදහස් කරනුයේ සැබෑවට ම අපි‍්‍රකානුවන් වෙනුවෙන් සැබෑ අපි‍්‍රකානුවන් ලියන නවකතා ය. එම කතා මගින් අපි‍්‍රකානුවාට දැක්මක් ලබා දෙනු ඇත.”අචෙබේ ගේ අර්ථයෙන් ගත් කළ ප්‍රබන්ධ කථාව සාහිත්‍යයේ පෝෂණයට සේ ම ජනතාවගේ අර්ථවත් පැවැත්මට ද යමක් ඉටු කළ යුතු ය. කෙන්යාවේ තියාංගෝ මේ කාර්යය අකුරට ම ඉටු කළේ ය. ඔහුට නවකතා මාර්ගයක් පමණක් නො ව දේශපාලන මාර්ගයක් ද තිබිණි. තිඹිරිට නවකතා මාර්ගයක් ඇතත්; දේශපාලන මාර්ගයක් නැත. එහි එක් අර්ථයක් වන්නේ ඔහුට දැක්මක් නැති බව ය.* කතා පොජ්ජනො නිදන රැය කියවන කළ අලුත් ආරක කථා කලාවක් දිගේ අපේ සිත දුව යි. එය ටිකක් කියා හුඟාක් හඟවන සුලු ය. උද්වේගකර නොවන’ මුත් සංවේදී ය. ප්‍රධාන සිද්ධීන් මතු කරමින් ජවනිකා ලෙස රඟ දැක්වීම මේ ශෛලියේ විශේෂත්වය යි. අරුන්දතී රෝයි “ගොඩ් ඔෆ් ස්මෝල් තින්ග්ස්” රචනා කිරීමේ දී මෙබඳු කතා කලාවක් භාවිත කර තිබේ. ඇගේ වියමන වඩාත් ප්‍රබල වන්නේ සාධක දෙකක් නිසා ය, පළමු වන්න සිදුවීමට අදාළ ගැටුම ඉතා තීව්‍ර ලෙස නිරූපණය කිරීම ය, දෙවන්න ඉතා සියුම් ලෙස චරිත විදාරණය කිරීම ය. තිඹිරියාගම බණ්ඩාර ළඟ මේ දෙක ම නැත.අපි‍්‍රකානු කතා කලාවේ නව රැල්ල නියෝජනය කරන “ආමෝස් ටුටූලා” ද මෙබඳු කතා කලාවක් අනුගමනය කරමින් “ද පාම් වයින්” නව කතාව ලියා තිබේ. ඔහු අපි‍්‍රකානු ජන කතාවේ ද, මිථ්‍යා කතාවේ ද, යන්ත්‍ර - මන්ත්‍ර ඇතුළු ඇදහිලිවල ද ආභාසය ලබමින් එම ශෛලිය නිර්මාණය කර ගෙන තිබේ. “ඇන්ග්ලෝ - අපි‍්‍රකානු - මායා යථාර්ථය” ලෙස විචාරකයෝ ඔහුගේ ශෛලිය හඳුන්වති. ආමෝස් ටූටුලාගේ “ද පාම් වයින් ඩ්‍රන්කර්ස්” කෘතිය සේනාරත්න වීරසිංහ මහතා විසින් සිංහලයට නඟා තිබේ. ඔහුගේ කතාව සංක්ෂිප්ත ය. ප්‍රබල අවස්ථාවන් වෙන - වෙන ම ජවනිකා ලෙස මතු කරයි. කළු අපි‍්‍රකානුවන් අදටත් විඳින යටත් විජිතවාදයේ ශාපය, සූරාකෑම, ඉඩම් ප්‍රශ්න, මෝඩකම් හා රැවටීම් ආමෝස් උත්ප්‍රාසයකින් යුතුව නිරූපණය කරයි.ඒ අතර අපි‍්‍රකානුවන් ගේ සාම්ප්‍රදායික මිනිසා මතු කරයි. ඔහු ගේ කතා කලාවේ ප්‍රධාන විශේෂතා දෙකක් පවතී. පළමු වන්න කළු සමාජයේ සාම්ප්‍රදායක මිනිසා ගේ මෝඩකම්වලට සියුම් ලෙස පහරදීම ය. දෙවන්න කළු මිනිසාට නැඟී සිටීම සඳහා ජවයක් සැපයීම ය.අප්‍රිකා මහාද්වීපයෙන් පාඩම් දෙකක් උගත හැකි ය. එකක් පත්‍රකලාව සම්බන්ධයෙනි. අනෙක ප්‍රබන්ධ කථාව සම්බන්ධයෙනි. සමාජය සංවර්ධනය හා සාධාරණත්වය තකා සටන් කරන හොඳම සාංස්කෘතික පත්තර කලාව ඇත්තේ අප්‍රිකානු රාජ්‍යයන් තුළ ය. විශේෂයෙන් කළු අප්‍රිකානු සමාජ විද්‍යාව තුළය. ලෝක ප්‍රබන්ධ කතා කලාවේ ස්ථාවරත්වය, ගැඹුර හා විචිත්‍රත්වය ඇත්තේ ද අප්‍රිකානු ප්‍රබන්ධ කථාව තුළ ය. අවාසනාවකට මෙන් අපගේ අවධානය අඩුවෙන්ම යොමු වන්නේ ද අප්‍රිකාව වෙත ය.තිඹිරියාගම බණ්ඩාර ශ්‍රී ලංකාවේ පත්තර කලාවෙහි ඉතා ඉහළ අගයක් සහිත තීරුලිපි රචකයෙකි. ඔහුගේ අනන්‍යතාව හා විශේෂත්වය පිහිටා ඇත්තේ ග්‍රාමීය අත්දැකීම්, එම චරිත නිරූපණය හා නිර්මාණාත්මක භාෂාව නිසා ය.තිඹිරි, නවකතා රචකයකු යැයි මා හඳුනාගෙන සිටියේ නැත. මේ ඔහුගේ ප්‍රථම නවකතාව යැයි කියති. ප්‍රථම නවකතාව යැයි තිඹිරිට සමාවක් දිය නොහැකි ය. මන්ද යත්ත ඔහු අත්දැකීම් සහිත පත්තරකාරයකු හා උගතකු ද වන බැවිනි.සමස්තයක් ලෙස ගත් කල නොනිදන රැය වනා හී අලුත් ආරක් හා නිර්මාණාත්මක භාෂාවක් සිංහල ප්‍රබන්ධ කථාවට හඳුන්වා දුන් එහෙත් සමාජ අර්ථයක් නැති ව්‍යායාමයෙකි.තිඹිරි සිය පොතෙහි පිටකවරයෙහි ලා පහත සඳහන් ප්‍රකාශය සටහන් කර තිබේ.“හත් කෝරලයේ සහ වන්නි හත්පත්තුවේ කෘෂිකාර්මික ජන දිවියේ පරිවර්තනීය අවධියක අත්දැකීම් මේ නවකතාවට විෂය වේ.එම පරිසරයෙහි ඉපිද කුටුම්භගත සහ සමාජගත අභියෝග රැසකට මුහුණ දෙන යෞවනයකු තුරුණු විය කරා එළඹීමේ දී සුනු විසුනු වන මානව සබඳතා යළි තහවුරු කර ගැනීමට දරන උත්සාහය පිළිබඳ සංවේදනශීලී ගවේෂණයක යෙදීම කතුවරයාගේ අරමුණ වී තිබේ.”මේ පාඨය ලියන්නට ඇත්තේ ද තිඹිරිම ය. එහෙත් තිඹිරි කියන පණ්ඩිතකම් කිසිවක් කතාවෙන් ඉස්මතු නො වේ. ඔහු කියන සංස්කෘතික පුරුෂයකු ද එහි නැත.තිඹිරියාගම බණ්ඩාර; ගැටයා සන්දියේ හරක් පස්සේ ගියේ ය. හෙතෙම හරක්ගෙන් බොහෝ දේ උගත්තේ ය. උන්ට ළවල්ල දුන්නේ ය. හැන්දෑවට උන් ගාල් කළේ ය. එළදෙනගෙන් අමු කිරි උරා බීවේ ය. පසුව ඔහු කොළඹට ගාල් වුණේ ය. විස්ස විජ්ජාලේ ගියේ ය. පත්තර කන්තෝරුවලින් උගත්තේ ය. දැන් ඔහු පණ්ඩිතයෙකි. ඇතැම් විට බක පණ්ඩිතයෙකි. එහෙත් ඔහුට කුළුමීමා මෙල්ල කළ නො හැකි ය. එබඳු ක්‍රමවේදයක් ඔහු දන්නේ ද නැත. බලාගෙන ගිය විට කෙටි වැකියකින් මේ ලිපිය හමාර කළ හැකි ය.“අපේ තිඹිරිත් නො දිටි මොක්පුර!”.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202021</link>
    <topic>හොර දොස්තරලාවසර 5ක් හිරගෙට</topic>
    <author>සන්ධ්‍යා කරුණාරත්න</author>
    <content>වෛද්‍යවරුන් ලෙස පෙනීසිටින වංචනික පුද්ගලයන්ට (ව්‍යාජ වෛද්‍යවරුන්ට) එරෙහිව වසර පහක සිර දඬුවමක් නියම කිරීමට සෞඛ්‍ය අමාත්‍යාංශය තීරණය කර තිබේ.ඒ සඳහා අවශ්‍ය නීති කෙටුම්පත් සම්පාදනය කිරීමට අවශ්‍ය පියවර වහාම ගන්නා ලෙස සෞඛ්‍ය ඇමැතිවරයා අදාළ නිලධාරින්ට උපදෙස් ලබා දී ඇත.රජයේ වෛද්‍ය නිලධාරින්ගේ සංගමය සමඟ සෞඛ්‍ය ඇමැති මෛත්‍රීපාල සිරිසේන මහතා කළ සාකච්ඡාවේදී මේ තීරණය ගෙන තිබේ.වෛද්‍යවරුන් ලෙස පෙනීසිටින වංචනික පුද්ගලයන්ට එරෙහිව ක්‍රියාත්මක වන්නේ සුළු දඩයක් නිසා එම පුද්ගලයන් දඩය ගෙවා ගොස් නැවතත් ව්‍යාජ වෛද්‍ය ප්‍රතිකාර කටයුතුවල නිරත වන බවට වාර්තා වන්නේ යැයි රජයේ වෛද්‍ය නිලධාරින්ගේ සංගමයේ සභාපති වෛද්‍ය අනුරුද්ධ පාදෙනිය මහතා පවසයි.මේ පුද්ගලයන්ට එරෙහිව පවතින නීතිවල ලිහිල්භාවය නිසා මෙසේ ව්‍යාජ වෛද්‍ය ප්‍රතිකාරවල යෙදීමට ඔවුහු කටයුතු කරති.මෙසේ වසර පහක සිර දඬුවමක් නියම කිරීමෙන් මේ පුද්ගලයන්ට එරෙහිව ක්‍රියාත්මක වන නීතිය දැඩි වේ. එමඟින් රෝගීන්ට සිදු වන අසාධාරණය වළක්වාලීමට හැකි යැයි ද වෛද්‍ය පාදෙනිය මහතා කීය.මෙවැනි ව්‍යාජ වෛද්‍යවරුන් 40,000 ක් පමණ මෙරට සිටින බවත් ඔවුන්ට එරෙහිව නීතිය ක්‍රියාත්මක වීමේ යම් ගැටලුවක් පවතින බවත් පැවැසූ ඒ මහතා මෙසේ සිරදඬුවම් නියම කිරීම මඟින් මෙරට සිටින ව්‍යාජ වෛද්‍යවරු ඉවත් කළ හැකි බවත් පැවැසීය.සෑම පොලිස් කොට්ඨාසයකම රෝගී ප්‍රතිකාර සේවයේ යෙදී සිටින වෛද්‍යවරුන්ගේ තොරතුරු ගෙන සංගණනය කිරීම මඟින් ව්‍යාජ වෛද්‍යවරුන් කවුදැයි සොයා ගත හැකිය. බටහිර වෛද්‍යවරු, ආයුර්වේද වෛද්‍යවරු, හෝමියෝපති වෛද්‍යවරු ලෙස නීති්‍යානුකූලව සේවයේ යෙදෙන වෛද්‍යවරු කොට්ඨාසයක් සිටිති.මෙසේ නීති්‍යානුකූලව ලියාපදිංචිව නොමැති පුද්ගලයන් ව්‍යාජ වෛද්‍යවරුන් ලෙස හඳුනාගන්නා අතර ඔවුන්ගෙන් මේ සමාජයට විශාල අහිතකර බලපෑමක් සිදු වන බව ද ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202022</link>
    <topic>උද්ධමනය 3.8%ක්දක්වා පහතට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උද්ධමනය සියයට 3.8 දක්වා පහත වැටී තිබෙන බව ශ්‍රී ලංකා මහ බැංකුව අවධාරණය කරයි.ජන හා සංඛ්‍යාලේඛන දෙපාර්තමේන්තුව විසින් ගණනය කරන කොළඹ පාරිභෝගිකයන්ගේ මිල දර්ශකයට අනුව පසුගිය 2011 වසරේ දෙසැම්බර් මාසය අවසන් වනවිට ශ්‍රී ලංකාවේ උද්ධමන අගය සියයට 4.9 ක් වූ බවද මේ වසරේ ජනවාරි මාසය අවසන් වනවිට එය තවදුරටත් පහළ යමින් සියයට 3.8 දක්වා පහත වැටී තිබෙන බවද එම බැංකුව පෙන්වා දෙයි.ඒ අනුව පසුගිය වසරේ දෙසැම්බර් මාසය වනවිට පැවති සියයට 6.7ක්ව පැවැති වාර්ෂික සාමාන්‍ය උද්ධමනයද මේ වසරේ ජනවාරි මාසය වනවිට සියයට 6.5 දක්වා පහත වැටී තිබෙන බවද ශ්‍රී ලංකා මහ බැංකුව කියා සිටී.ඊට අමතරව සියයට 6.7ක අගයක් වාර්තා කළ ලක්ෂ්‍යමය මූලික උද්ධමනය සියයට 4.7 දක්වාද පහත වැටී තිබේ. මෙහිදී ශ්‍රී ලංකා මහ බැංකුව පෙන්වා දෙන්නේ පසුගිය වසරේ දෙසැම්බර් මාසයට සාපේක්ෂව මේ වසරේ ජනවාරි මාසයේ දී ආහාර හා මධ්‍යසාර නොවන පාන වර්ග අයත් උප කාණ්ඩයේ මිල ගණන්හි සියයට 0.3ක පහළ යාමක් සිදුවී තිබෙන බවත් ආහාර උප කාණ්ඩයේ ඇතුළත් ඇතැම් එළවළු වර්ග, අර්තාපල්, ලොකු ළුණු, දෙහි, අමුමිරිස්, වියලි මිරිස් හා සීනි ආදියෙහි මිල ගණන් සැපයුමෙහි සිදුවූ වර්ධනය හේතුවෙන් පහළ වැටුණු බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202023</link>
    <topic>ආපදාවක් නැත්නම්අමාත්‍යාංශයේ සම්පත්ඩෙංගු මර්දනයට</topic>
    <author>සන්ධ්‍යා කරුණාරත්න</author>
    <content>රටෙහි ආපදාවක් නොමැති අවස්ථාවන්හි දී ආපදා කළමනාකරණ අමාත්‍යාංශයේ වාහන හා මානව සම්පත් ඩෙංගු මර්දනය සඳහා යෙදවීමට ආපදා කළමනාකරණ ඇමැති මහින්ද අමරවීර මහතා තීරණය කර තිබේ.ඩෙංගු මර්දනය සඳහා රජය ගෙන යන වැඩපිළිවෙළට සහයෝගය ලබාදෙමින් රටෙහි ස්වාභාවික ආපදාවක් නොමැති අවස්ථාවක තම අමාත්‍යාංශය යටතේ හා එක් එක් දිස්ත්‍රික්කයන්හි පිහිටා තිබෙන ආපදා කළමනාකරණ මධ්‍යස්ථානවල පවතින සම්පත් ඩෙංගු මර්දන කටයුතුවලට යෙදවීමට ඇමැතිවරයා තීරණය කර ඇත. සෞඛ්‍ය ඇමැති මෛත්‍රීපාල සිරිසේන මහතා සමඟ කළ සාකච්ඡාවක දී ආපදා කළමනාකරණ ඇමැති මහින්ද අමරවීර මහතා මේ තීරණය ගෙන තිබේ.අනුව ආපදා කළමනාකරණ අමාත්‍යාංශය යටතේ හා එක් එක් දිස්ත්‍රික්කවල පිහිටා තිබෙන ආපදා කළමනාකරණ ඒකකවල පවතින වාහන හා මානව සම්පත් ඩෙංගු මර්දනය සඳහා යෙදවීම සිදුකෙරේ.මේ තීරණය ඊයේ (01) සිටම ක්‍රියාත්මක කිරීමට පියවර ගෙන ඇත. ඩෙංගු රෝගය ජාතික ආපදාවක් තරමටම ජන ජීවිතයට බලපා තිබෙන නිසා එයින් ජනතාව මුදා ගැනීමේ අරමුණෙන් සෞඛ්‍ය අමාත්‍යාංශය හා රජය ගෙන යන වැඩපිළිවෙළට සහාය දැක්වීමට තමන් කටයුතු කරන බව මහින්ද අමරවීර ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202024</link>
    <topic>සුදුසුකම් සපිරි පොලිස් නිලධාරීන්654කට උසස්වීම් දෙන්න</topic>
    <author>පණ්ඩුක සමරසේකර</author>
    <content>සුදුසුකම් සපුරා ඇති පොලිස් නිලධාරීන් 654කට උසස්වීම් ලබා දෙන ලෙස ශ්‍රේෂ්ඨාධිකරණය පොලිස්පති එම්. කේ. ඉලංගකෝන් මහතාට නියෝග කර ඇත.ඒ අනුව පොලිස් සැරයන් තනතුරේ සිටි පොලිස් නිලධාරීන් 654කට උප පොලිස් පරීක්‍ෂකවරුන් ලෙස උසස්වීම් හිමි වේ.පසුගිය වසරේ සුදුසුකම් ලත් පොලිස් නිලධාරීන් ගොනු කළ පෙත්සමක් විභාග කළ ශ්‍රේෂ්ඨාධිකරණය මේ නියෝගය නිකුත් කළේය. අගවිනිසුරු ශිරාණි බණ්ඩාරනායක මහත්මිය, විනිසුරු කේ. ශ්‍රී පවන් සහ විනිසුරු පී. ඒ. රත්නායක මහත්ම මහත්මීන්ගෙන් සමන්විත විනිසුරු මඩුල්ලක් පසුගියදා මේ නියෝගය නිකුත් කළ බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202025</link>
    <topic>කැනඩාවට හොරෙන් පනින්න ගිය 200ක් අපි‍්‍රකාවේ අතරමං කරලා</topic>
    <author>මහින්ද අලුත්ගෙදර</author>
    <content>නීති විරෝධී ලෙස සංක්‍රමණයවූ ශ්‍රී ලාංකිකයන් 200 දෙනෙකු බටහිර අපි‍්‍රකාවේ ටෝගෝ රාජ්‍යයේ අතරමංව සිටිති. කැනඩාව බලා පිටත්ව යාමට මේ ශ්‍රී ලාංකික පිරිස ජාවාරම්කරුවන් වෙත මුදල් ලබාදී තිබෙන අතර පසුව ඔවුන් පිරිස අතරමං කොට ජාවාරම්කරුවන් පිරිස පලාගොස් තිබෙන බවද වාර්තා වෙයි.මේ පිරිස මුලින්ම ඉන්දියාවේ මුම්බායි නගරය වෙත ගොස් තිබෙන අතර එතැන් සිට අපි‍්‍රකාවේ ඝානාව වෙත ගොස් මුහුදු මාර්ගයෙන් කැනඩාවට යාමට සැලැසුම් කර ඇති බව සඳහන් වෙයි.උතුරු හා නැඟෙනහිර ප්‍රදේශයන්හි පදිංචිකරුවන් පිරිසක් මෙලෙස අතරමංව ඇති බවට අනාවරණය කරගෙන ඇති අතර ඒ සම්බන්ධයෙන් තමා වෙත තොරතුරු වාර්තා වී ඇතැයි කැනේඩියානු මහජන ආරක්ෂක ඇමැති වික් ටෝස් ප්‍රකාශ කර තිබේ.කෙසේ වුවද මේ සරණාගතයන් යළි ශ්‍රී ලංකාව බලා පිටත්ව යාම බුද්ධිමත්ම ක්‍රියාව බවට එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202026</link>
    <topic>අලවි යළිත්ආණ්ඩුකාර ධුරයට</topic>
    <author>ජීවනී පතිරණ</author>
    <content>බස්නාහිර පළාත් ආණ්ඩුකාරවරයා ලෙස නැවත වරක් හිටපු ආණ්ඩුකාර අල්හාජ් අලවි මවුලානා මහතා පත් වී තිබේ.මවුලානා මහතා ඊයේ (1) පස්වරු 4.30 ට අරලියගහ මන්දිරයේ දී ජනාධිපති මහින්ද රාජපක්ෂ මහතා ඉදිරියේ ආණ්ඩුකාර ධුරයේ දිවුරුම් දුන්නේය.මෙරට ඉතිහාසයේ තෙවැනි වරටත් ආණ්ඩුකාරවරයෙක් ලෙස පත් වූ එකම පුද්ගලයා අලවි මවුලානා මහතා වන අතර, ඉදිරියට අවුරුදු පහක් හෙතෙම මෙම තනතුරේ සේවය කිරීමට නියමිතය.ඒ මහතාගේ සේවා කාලය පෙරේදා (01) අවසන් වූ අතර, ඉකුත් වසර 10ක් අඛණ්ඩව ආණ්ඩුකාර ධුරයේ කටයුතු කර තිබීම ද විශේෂත්වයකි.මවුලානා මහතා අද(02) පෙරවරු 10.30 ට බම්බලපිටිය යුනිටි ප්ලාසා හි පිහිටි ආණ්ඩුකාර කාර්යාලයේ දී නව තනතුරේ වැඩ භාරගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202027</link>
    <topic>‘පුර නැඟුම’ ඇරැඹෙයි</topic>
    <author>මහින්ද අලුත්ගෙදර</author>
    <content>පසුගාමී පළාත් පාලන ආයතන නඟාසිටුවීමේ අරමුණින් “පුර නැඟුම” වැඩසටහන ක්‍රියාත්මක කිරීමට රජය තීරණය කරයි.පළාත් පාලන ආයතන 108 ක් මේ සඳහා තෝරා ගෙන තිබෙන අතර ඒ යටතේ සංවර්ධන ව්‍යාපෘති රැසක් ක්‍රියාත්මක කිරීමට සැලැසුම්කර තිබෙන බව පළාත් පාලන හා පළාත් සභා අමාත්‍යාංශයේ ලේකම් වෛද්‍ය නිහාල් ජයතිලක මහතා පවසයි.ඒ මහතා මේ බව සඳහන් කළේ ජනාධිපති ලේකම් කාර්යාලයේ දී පැවැති විශේෂ සාකච්ඡාවක් සඳහා සහභාගී වෙමිනි. ඩෙංගු මර්දනය සඳහා වන ජනාධිපති කාර්ය සාධක බළකායේ වත්මන් ප්‍රගතිය හා ඉදිරි ක්‍රියාමාර්ග සම්බන්ධයෙන් සාකච්ඡා කිරීම සඳහා මෙය පැවැත්විණි.මේ යටතේ ව්‍යාපෘති කිහිපයක් ක්‍රියාත්මක කෙරෙන අතර ඝන අපද්‍රව්‍ය කළමනාකරණය, ජල සැපයුම, පුස්තකාල පහසුකම්, මාර්ග ආදිය ඒ අතර වන බව පළාත් සභා සහ පළාත් පාලන අමාත්‍යාංශය පවසයි.මහිදී ලේකම්වරයා සඳහන් කළේ ඝන අපද්‍රව්‍ය කළමනාකරණ වැඩසටහන ක්‍රියාත්මක කිරීමේ දී ඒ ඒ පළාත් පාලන ප්‍රධානීන් විසින් තම පළාත් පාලන ආයතනය තුළ හොඳ ඝන අපද්‍රව්‍ය කළමනාකරණ සැලැස්මක් ක්‍රියාත්මක කරන බවට පළාත් පාලන හා පළාත් සභා අමාත්‍යාංශය සමඟ අවබෝධතා ගිවිසුමකට පැමිණිය යුතු බවය.ඇතැම් පළාත් පාලන ආයතන මේ වැඩසටහන හොඳින් ක්‍රියාත්මක කරන බවත් එය ක්‍රියාත්මක කළයුතු ආයතන සඳහා ආධාර ලබාදෙන බවත් ඒ මහතා මෙහිදී ප්‍රකාශ කළේය.සෞඛ්‍ය ඇමැති මෛත්‍රීපාල සිරිසේන, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ආපදා කළමනාකරණ ඇමැති මහින්ද අමරවීර, පළාත් සභා සහ පළාත් පාලන ඇමැති ඒ.එල්.එම් අතාවුල්ලා, ජනාධිපති ලේකම් ලලිත් වීරතුංග මහත්වරු, අමාත්‍යාංශ ලේකම්වරු, නගරාධිපතිවරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202028</link>
    <topic>ග්‍රාමීය සංවර්ධනයේසැබෑ නියමුවා ජනපති</topic>
    <author>චමීර ඇල්ලදෙණිය</author>
    <content>ග්‍රාමීය සංවර්ධනයේ හැරවුම් ලක්ෂය ජනපති මහින්ද රාජපක්ෂ මහතා බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කළේය.මේ රටේ හිටපු සෑම නායකයෙක්ම නගරය ගැන කල්පනා කළා මිස ගම ගැන සිතුවේ නැති බවත්, මහින්ද රාජපක්ෂ මහතා ජනාධිපති නොවන්නට අද ගමේ මාර්ග කාපට් වෙන්නේ නැති බවත් ඩලස් අලහප්පෙරුම මහතා කීය.ඇමැතිවරයා මේ බව ප්‍රකාශ කළේ රුපියල් මිලියන 25ක වියදමින් දික්වැල්ල දඹගස්ආර ගම්මානයේ මාර්ග කාපට් කිරීම වෙනුවෙන් පැවති උත්සවයකට සහභාගිවෙමිනි.සපිරි ගමක් සුපිරි රටක් ගොඩනැගිම සඳහා මහින්ද චින්තනය ගෙන යන වැඩපිළිවෙළ යටතේ මේ රටේ සියළුම ගම්මාන සංවර්ධන වෙමින් පවතින බවත් අලහප්පෙරුම මහතා කීවේය. ග්‍රාමීය දරුවන්ගේ අධ්‍යාපනය නංවාලමින් ගම්මාන භෞතික සම්පත් සංවර්ධනය රජයේ වැඩපිළිවෙළ බවත් ඇමැතිවරයා සඳහන් කළේය. ගමේ දරුවන් අනාගත නායකයන් බවට පත් කිරීමේ පළමු වෙඩිමුරය රජය තබා ඇති බවත් ඩලස් අලහප්පෙරුම මහතා වැඩිදුරටත් කීය. දකුණු පළාත් අධ්‍යාපන ඇමැති චන්දිම රාසපුත්‍ර මහතාද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n1202029</link>
    <topic>කූඩා භාවිතාව75% සාර්ථකයි</topic>
    <author>විජයානී එදිරිසිංහ</author>
    <content>එළවළු සහ පලතුරු සඳහා කූඩ යොදා ගැනීමේ වැඩ පිළිවෙළ සියයට හැත්තෑපහක් සාර්ථක බව ඇමැති ජොන්ස්ටන් ප්‍රනාන්දු මහතා පවසයි.ආර්ථික මධ්‍යස්ථානවල සිට කොළඹට එළවළු පලතුරු ප්‍රවාහනය කරන ව්‍යාපාරිකයන් පමණක් නොව කූඩා ව්‍යාපාරිකයන්ද විශාල වශයෙන් කූඩ භාවිතයට හුරු වී තිබේ.ගොවිපළවල සිට ආර්ථික මධ්‍යස්ථාන වෙත එළවළු ගෙන එන ගොවීන්ට එළවළු කූඩ භාවිතය අත්‍යාවශ්‍ය නොවූවත් ඔවුන් ද කූඩ භාවිතයට යොමු වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n12020210</link>
    <topic>දුම්රිය වැඩ වර්ජනයෙන්මගීහු රැසක් අමාරුවේ</topic>
    <author>නිමල් රාජපක්ෂ</author>
    <content>දුම්රිය ස්ථානාධිපතිවරු හා නියාමකවරුන් ඊයේ සවස 4.00 ට දැනුම්දීමකින් තොරව ආරම්භ කළ දුම්රිය වැඩ වර්ජනය නිසා නිවෙස් බලා ගමන් ගන්නා මගීහු දහස් ගණනක් මහ මඟ රස්තියාදු වූහ. වර්ජනය ආරම්භ කිරීමත් සමඟ කොටුව දුම්රිය ස්ථානයේ ප්‍රවේශපත්‍ර දීම ද නතර කොට තිබිණි. දුම්රිය ස්ථානාධිපතිවරු, නියාමකවරු සහ දුම්රිය සංඥාකරුවන් වැඩ වර්ජනයේ නිරත වී ඇතැයි වාර්තා වේ.මේ අතර දුම්රිය ස්ථානාධිපතිවරු, නියාමකවරු සහ දුම්රිය පාලක මැදිරියේ නිලධාරීන් ප්‍රවාහන ඇමැති කුමාර වෙල්ගම මහතා සමඟ ඊයේ (01) සවස පැවැති සාකච්ඡාවකින් පසු ඇති වූ එකඟතාවක් මත දුම්රිය වැඩ වර්ජනය අත්හිටුවා ඇත.ඇමැතිවරයා සමඟ පැවැති එකඟතාවෙන් පසු දුම්රිය ධාවනය යළි යථා තත්ත්වයට පත් කොට ඇතැයි දුම්රිය සාමාන්‍යාධිකාරී ඩී. ඒ. පී. ආරියරත්න මහතා ‘දිනමිණ’ට පැවැසීය.ඒ අනුව ඊයේ රාතී‍්‍ර 8.45 පමණ වන විට දුම්රිය ධාවනය යළි යථා තත්ත්වයට පත් කිරීමට අදාළ බලධාරීන් ක්‍රියාකර තිබේ.වැඩ වර්ජනය ආරම්භ කිරීමත් සමඟ තැනින් තැන නතර කර තිබූ දුම්රියන් යළි ධාවනයට එක් කළ බව ආරියරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n12020211</link>
    <topic>මානසික රෝගීන්ට දෙන පෙතිමැගසින් හිරගෙදර කුඩ්ඩන්ට විකුණලා</topic>
    <author>බුද්ධිකා ඉඹුලාන</author>
    <content>මානසික ආබාධවලින් පෙළෙන්නන් සඳහා ලබාදෙන පෙති වර්ගයක්, මත්ද්‍රව්‍ය චෝදනා ලැබ මැගසින් බන්ධනාගාරයේ සිටින රැඳවියන්ට අළෙවි කිරීමේ ජාවරමක් ගැන මැගසින් බන්ධනාගාරයෙන් අනාවරණය වී ඇත.මේ පෙත්තක සාමාන්‍ය මිල රුපියලක් පමණ වන අතර එම බන්ධනාගාරයේ මේ පෙත්තක් ඉතා වැඩි මිලකට අළෙවි කර ඇතැයිද රැඳවියන් අතර පෙති තොග පිටින් තිබී ඇතැයි ද තොරතුරු අනාවරණය වී තිබේ.පසුගියදා මැගසින් බන්ධනාගාරයේ ඇතිවූ ගැටුමට සම්බන්ධ රැඳවියන්ද මේ ඖෂධය නියමිත මාත්‍රාව ඉක්මවා ගෙන කලහකාරී ලෙස හැසිරී ඇතැයිද පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය සිදු කරන පරික්ෂණවල දී අනාවරණය වී තිබේ.මැගසින් බන්ධනාගාරයේ නව අධිකාරිවරයා පැමිණීමෙන් පසුව බන්ධනාගාරයට මත්ද්‍රව්‍ය ලැබීම අඩපණවීමත් සමගම මේ පෙතිවර්ගය රැඳවියන් අතරේ ජනප්‍රිය කරවීම බන්ධනාගාරයේ සිටින මත්ද්‍රව්‍ය ජාවාරම්කරුවන් මෙන්ම ඇතැම් බන්ධනාගාර නිලධාරින්ද කටයුතු කර ඇති බවට තොරතුරු හෙළිවී ඇත.බන්ධනාගාරයේ ආදායම් උපයන මාර්ගයක් බවට පත්වි ඇති මේ ඹෟෂධ වර්ගය අළෙවියට බාහිර පුද්ගලයන්ගේ ද සහය ලැබී ඇත්ද යන්න පිළිබඳවද දැන් පරික්ෂණ අරඹා ඇත.මැගසින් බන්ධනාගාරයේ බෙහෙත් ශාලාවෙන් අදාළ ඖෂධය නීතිවිරෝධී ලෙස නිකුත්කර ඇති බවට ද තොරතුරු අනාවරණය වී ඇත. වෛද්‍යචරයකුගේ නිමයෙන් තොරව මේ ඖෂධය ඔසුහල්වලින් නිකුත් නොකරන අතර එම පෙති වැඩි වශයෙන් භාවිත කිරීමෙන් මරණය පවා සිදුවිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n12020212</link>
    <topic>මැතිවරණ මහ ලේකම් කාර්යාලයපක්‍ෂ තුනක් අවලංගු කරයි</topic>
    <author>අනුර ප්‍රේමලාල් සහ නුවන් කොඩිකාර</author>
    <content>ජාතික සමගි පෙරමුණ , විමුක්ති කොටි ජනතා පෙරමුණ , ඊලාම් ජාතික ප්‍රජාතන්ත්‍ර පෙරමුණ යන පක්ෂ තුනෙහි ලියාපදිංචිය මැතිවරණ මහ ලේකම් කාර්යාලය මඟින් අවලංගු කර තිබේ. පක්ෂ දේශපාලන ව්‍යවස්ථාව, වාර්ෂික ගිණුම් වාර්තාව පක්ෂ ව්‍යවස්ථාව හා නිලධාරි මණ්ඩලය ආදී වාර්තා මැතිවරණ මහ ලේකම් කාර්යාලයට ඉදිරිපත් නොකළ හෙයින් මේ අවලංගු කිරීම සිදු කළ බව මැතිවරණ කොමසාරිස් මහින්ද දේශපි‍්‍රය මහතා’ දිනමිණට” පැවැසීය.වසරකට වරක් දේශපාලන පක්ෂ මඟින් මේ වාර්තා ඉදිරිපත් කළ යුතු බවත්, මේ වසර සඳහා එම වාර්තා ඉදිරිපත් කිරීමට ජනවාරි 31 වැනි දින තෙක් කාලය ලබා දී තිබූ බවත් හෙතෙම කීවේය.එහෙත් මේ පක්ෂ තුන එම වාර්තා ඉදිරිපත් කිරීම සිදු නොකළ හෙයින් අවලංගු කිරීමට පියවරගත් බව ඒ මහතා සඳහන් කළේය.දේශපාලන පක්ෂ 67ක් මැතිවරණ මහ ලේකම් කාර්යාලයේ ලියාපදිංචි වී තිබෙන බවද දේශපි‍්‍රය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=n12020213</link>
    <topic>නිදහස් සතියේ උපදිනදරුවන්ට ‘ඉසුරු උදාන’</topic>
    <author/>
    <content>නිදහස් දිනය සමරමින් පෙබරවාරි 01 සිට 07 වැනිදා දක්වා සතිය තුළ මෙරට උපත ලබන සියලුම දූ පුතුන් වෙනුවෙන් මහජන බැංකුව රුපියල් 500/=ක් වටිනා “ඉසුරු උදාන” තිළිණපත් සහ ත්‍යාග පාර්සල් ප්‍රදානය කිරීමට කටයුතු යොදා තිබේ.දිවයින පුරා පිහිටි රජයේ හා පෞද්ගලික රෝහල් මෙන්ම සාත්තු නිවාස හා තම නිවෙස්වලද උපත ලබන සියලුම දරුවන් හමුවට ගොස් එම මවුපියන් වෙත මහජන බැංකුවේ කාර්ය මණ්ඩලය මේ “ඉසුරු උදාන” තිළිණපත් පිරිනමනු ඇත.දරුවන් වෙනුවෙන් පිරිනමන මෙම තිළිණපත් මහජන බැංකුවේ ඕනෑම ශාඛාවකට ඉදිරිපත් කර ඉසුරු උදාන ගිණුම විවෘත කරවා ගත හැකි අතර, ඉන්පසු ඕනෑම මුදල් ප්‍රමාණයක් තැන්පත් කර එම ගිණුම් ඉදිරියට පවත්වාගෙන යා හැකිය.ඉසුරු උදාන තිළිණපත් පිරිනැමීම වෙනුවෙන් පැවැත්වෙන ප්‍රධාන උත්සවය නිදහස් දින (04) මහජන බැංකුවේ ප්‍රධාන විධායක නිලධාරී හා සාමාන්‍යාධිකාරී එන්. වසන්ත කුමාර් මහතාගේ ප්‍රධානත්වයෙන් කොළඹ කාසල් වීදිය කාන්තා රෝහලේ දී පැවැත්වේ.මීට සමගාමීව කොළඹ ද සොයිසා කාන්තා රෝහලේ ද, දිවයින පුරා පිහිටි ප්‍රධාන රෝහල්වල ද විශේෂ උත්සව පැවැත්වේ.රට ගැන ආඩම්බරයක් මෙන්ම ගරුත්වයක් ඇති කිරීම මෙන්ම දරුවන්ගේ අනාගතය වෙනුවෙන් මවුපියන් තුළ කිසියම් ඉලක්කගත අරමුණක් ඇති කිරීමත් තේමාකර ගනිමින් මේ වැඩපිළිවෙළ ක්‍රියාවට නංවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=r1202021</link>
    <topic>ගම්පහ දිසාවේ කොහු ආශ්‍රිතකර්මාන්ත අඩපණ වෙලා</topic>
    <author>හෙනරත්ගොඩ සමූහ</author>
    <content>දැඩි පොල්ලෙලි හිඟය නිසා ගම්පහ දිස්ත්‍රික්කයේ කොහු ආශ්‍රිත කර්මාන්ත අඩාල වී ඇතැයි එම කර්මාන්තකරුවෝ පවසති.විශේෂයෙන්ම මෙරට නිපදවන කොහුබත්, පොල්කෙඳි, ආදිය සඳහා විදේශයන්හි දැඩි ඉල්ලුමක් පැවැතියද ඉල්ලුමට සරිලන සැපයුම ලබාදිය නොහැකිව කර්මාන්ත අඩපණ වී ඇති බවද පැවැසේ.මේ ක්ෂේත්‍රයේ විශාල පිරිසක් රැකියාවලද නිරතවී ඇති අතර ඔවුන්ගේ ජීවනෝපායටද මේ නිසා ගැටලු පැන නැග ඇත.කොහුවලින් නිපදවන පලස් නිපදවා කොරියාවට යවන ගම්පහ බෙම්මුල්ලේ පදිංචි ව්‍යාපාරිකයකු වන එම්. සාලිය චන්ද්‍රකුමාර මහතා අප හා කීවේ පොල්ලෙලි හිඟය නිසා කොරියාවට යැවිය යුතු ඇනවුම් සියල්ල සපුරාලිය නොහැකි තත්ත්වයක් උදාවී ඇති බවයි.කොරියාවේ ඇළමාර්ග, වැව් අමුණු, වාරිමාර්ග හා ගංඟා දෙපස ඛානය වැළැක්වීම සඳහා කොහු පලස් යොදාගනු ලබන අතර ඒවා නිපදවන්නේ චන්ද්‍රකුමාර මහතාය. එය මේ වනවිට මෙරටටද තමා හඳුන්වා දී ඇති බවද ඒ මහතා පවසයි.කොහුබත්, හා පොල්කෙඳි වර්ග යුරෝපය හා ශීත අධික රටවලට වැඩිවශයෙන් යවන්නේ අපේ රටෙනි. ඒ මගින් විශාල විදේශ විනිමයක් මෙම කර්මාන්තකරුවෝ උපයා දෙති.විශාල පොල්වතු වල පොහොර සඳහා යයි කියමින් නිකරුණේ වළලා හෝ විනාශ කර දමන පොල්ලෙලි අස්වැන්න තමන් වෙත අඛණ්ඩව ලබාදී මේ කර්මාන්ත රැක ගැනීමට උපකාර කරන ලෙස කොහු කර්මාන්ත කරුවෝ වගකිවයුත්තන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=r1202022</link>
    <topic>මිනිසුන් මුලා කළ කපුවා කපෝති</topic>
    <author>අම්පිටිය සමුහ</author>
    <content>මහනුවර ප්‍රදේශයේ එක්තරා ගමක සිදුවූ සත්‍ය සිද්ධියකි මේ’එක් ප්‍රසිද්ධ දේවාලයක කපු මහතකු සිය දේවාලයට පැමිණෙන බැතිමතුන් පුදුමයට පත් කරමින් බැතිමතා පැමිණි ගම ඔහුගේ නම පැමිණි කාරණය වාහනයක පැමිණියා නම් වාහනයේ අංකය පවා කීමට සමත්කම් දැක්වීය.මේ අතර දේවාලය අසලත් මහනුවර වෙළෙඳ සල් බස් නැවතුම් වල විවිධ ස්ථානවල මෙම දේවාලයේ ගුණ කීමට කණ්ඩායම් (තැරව්කරුවන්) යොදවා තිබෙන බැව් දැන ගැනීමට හැකි විය.මෙහි සත්‍ය අසත්‍යය හෙළි කර ගැනීම පිණිස එක්තරා මාධ්‍යවේදියකු බැතිමතෙකුගේ වේසය ගෙන දේවාලයට ගොස් පඬුරු ඔප්පු කොට එකත්පස්ව සිටියේය.මද වෙලාවකට පසු දේවාලයට පැමිණ සිටි බැතිමත් තරුණයකු අප මාධ්‍යවේදියා අසලට ළං විය.අංකල් වෙලාව කීයද මාධ්‍යවේදියා තරුණයාට සිය ඔරලෝසුවේ වේලාව පෙන්වීය.අපිට හරි කරදර තිබුණ. මේ දේවාලයට තුන් පාරයි ආවේ. ඔක්කොම ප්‍රශ්න ඉවරයි. දැන් කිරි උතුරන්න බිස්නස් අද බාරේ ඔප්පු කරන්න ආවේ යනුවෙන් මාධ්‍යවේදියා අමතා ස්වේච්ඡාවෙන්ම කියාගෙන ගියේය. මාධ්‍යවේදියාගේ සැකය හරිය. ටක්කෙටම මොහු තැරැව්කරුවකු විය යුතු යයි සිතන විටම තරුණයා යළිත් කථා කරමින් අංකල් කොහෙද මේ පළාතේ නෙවෙයිද යනුවෙන් ඇසීය.නෑ පුතා මම මාතලේ.ආ ඇත්තද ඇයි අංකල් මොකක්ද ප්‍රශ්නෙ. නැහැ පුතා මගේ වත්තේ බැඳල හිටිය එළදෙනව හොරෙන් දක්කල. දරුව වගේ හදපු සතා. මේ දේවාලේ ඒ වගේ දේවල් හොයල දෙනව කියල ආරංචි වුණු නිසයි ආවේ. යනුවෙන් බොරුවක් ගොතා කීවේය.තවත් තත්පර කිහිපයක් ගත විය. අර මාතලේ ඉඳල නැතිවුණ එළදෙනක් ගැන අහන්න ආපු නරය මෙහාට වර.මාධ්‍යවේදියා නිහඬව සිටියේය.අර එළදෙන ගැන අහන්න ආ එකා මෙතනට වර තෝ දරුව වගේ හදපු සතා නේද හොරු ගත්තේ. හිටු මම හොරු ටික අල්ලල දෙන්නම්.ආවතේවකරුවන්ට පැමිණ මහත්තය මහත්තයට නේද අඬගහන්නේ යන්න යන්න දෙවියන් ඉස්සරහට යන්න.දෙයියනේ මගේ එළදෙනෙක් නැතිවුණේ නැහැ. මම ආවෙත් මාතලේ ඉඳල නෙවෙයිනේ. මම ආවේ වෙන කාරණයකට ඒක පුළුවන්නම් කියන්න දෙයියනේ කීවිට කෝපයට පත් කපුවාතොගේ කට වැඩියි. තො අල්ලල පරසක්වල ගහනවා යයි කී විට ඒකට නම් ටිකක් වෙලා යයි දෙයියනේ. මගෙන් මේ බොරුව අහගන්න එකා පෙන්නුවානන් උගේ කලිසම ඔලුවෙන් ගලවනවා යයි කියමින් දේවාලයෙන් පිටවූ විට බැතිමත්හු වැඩි දෙනෙක් මාධ්‍යකරුවා පසු පස විත් විස්තර අසන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=r1202023</link>
    <topic>විශේෂ කාර්ය බළකා කොස්තාපල් රියැදුරෝ 65ක් විසිර යති</topic>
    <author>කළුතර මධ්‍යම සමූහ</author>
    <content>අප ඉදිරියට යා යුත්තේ විනය හා මනුස්සකම සමග යැයි පොලිස් විශේෂ කාර්ය බළකායේ අණදෙන නිලධාරී නියෝජ්‍ය පොලිස්පති ආර්. ඩබ්ලිව්. එම්. චන්ද්‍රසිරි රණවක මහතා ප්‍රකාශ කළේය.ඒ මහතා එසේ ප්‍රකාශ කළේ කළුතර කටුකුරුන්ද පොලිස් විශේෂ කාර්ය බළකා පුහුණු කඳවුරේ පුහුණුව අවසන් කළ පොලිස් කොස්තාපල් රියැදුරන් 65 දෙනකු විසිර යාම නිමිති කොට පැවැති උත්සවයේදීය.මෙහිදී තවදුරටත් අදහස් දැක්වූ ඒ මහතා මෙසේද පැවසීය.මෙය 38 වැනි පොලිස් කොස්තාපල් රියැදුරන්ගේ පුහුණු පාඨමාලාවයි. ඒ වගේම පොලිස් කොස්තාපල් රිඩැදුරන් පුහුණුව අවසන් කළ කණ්ඩායමක් වෙනුවෙන් පවත්වන පළමු විසිර යාමේ උත්සවයයි.අද මෙවැනි උත්සවයක් පවත්වන්නට තරම් හොඳ වාතාවරණයක් උදාවී තිබෙනවා. ත්‍රිවිධ හමුදාව, පොලිසිය හා සිවිල් ආරක්ෂක බළකාය එක්ව රටේ තිබූ ත්‍රස්තවාදය තුරන් කර තිබෙනවා.පොලිස් විශේෂ කාර්ය බළකාය විනය මූලික කරගෙන පවත්වාගෙන යන එකක්. ගුණාත්මකව දියුණු කරන ලද ශ්‍රී ලංකා පොලිසියේ විශිෂ්ටතම බළකාය ලෙස පොලිස් විශේෂ කාර්ය බළකාය කටයුතු කරනවා. ඉවසීම, දරා ගැනීමේ හැකියාව හා කැපවීම මත පොලිස් විශේෂ කාර්ය බළකාය කටයුතු කරනවා. එහෙත් ඇතැම් නිලධාරීන්ගේ විනය ගැන සෑහීමට පත් වන්නට බැහැ. විනය හා මනුස්සකම රැකගෙන කටයුතු කළහොත් ඉදිරියට යන්න පුළුවන්.පොලිස් විශේෂ කාර්ය බළකායේ කටුකුරුන්ද පුහුණු කඳවුරේ අධ්‍යක්‍ෂ ජ්‍යෙෂ්ඨ පොලිස් අධිකාරි ආනන්ද ගුණතිලක මහතා ද මෙහිදී කතා කළේය.මෙහිදී අතිදක්ෂ අතිශූර පොලිස් කොස්තාපල් රියැදුරු ලෙස (2350) එම්. පී. තුෂාර ප්‍රදීප් ද දක්ෂතම වෙඩික්කරු ලෙස (2847) ජී. එස්. එල්. එම්. ලියනගේ ද සම්මාන තිළිණ දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=r1202024</link>
    <topic>විශ්‍රාමික පොලිස් රාලහාමිගෙන්අපූරු ඡන්ද පොරොන්දුවක්</topic>
    <author>දකුණු පළාත් සංචාරක ඩේවිඩ් මිත්‍රසේන</author>
    <content>ගුණසිංහ පොලිස් නිලධාරියෙක් ලෙස වැඩි වශයෙන් සේවය කර ඇත්තේ ප්‍රභූ ආරක්ෂක කටයුතු වලය. මේ කාර්යයේදී දේශපාලන මැති ඇමැතිවරුන් සඳහා ඔහු දැරූ මහන්සිය හා ඒ අයගෙන් ලැබූ පන්නරය හේතුවෙන් ඔහුටද දේශපාලනයට ඒමට විශාල ඕනෑ කමක් ඇතිවිය. මේ නිසාම ඔහු පොලිස් සේවයෙන් විශ්‍රාම ගියේය.දැන් ඔහු තම නිවසේ සිටිමින් වතුපිටිවල වගා කටයුතු වල යෙදෙමින් කාලය ගත කරයි.මේ වන විට ඔහුගේ දේශපාලන පොරොන්දු සහිත ප්‍රතිපත්ති ප්‍රකාශය සකස් කර ඇත. එහි මෙසේ සඳහන් ව තිබේ.මගේ අසරණ දරුවන් දෙදෙනා කොළඹ සුපිරි පාසලකට ඇතුළත් කර ගැනීමට නම් මා මන්ත්‍රීවරයෙකු කළ යුතුය.මේ තාක් ගමන් කළේ පොදු ජනතා වාහන වලිනි. ඒ නිසා හොඳ වාහනයක් ලබා ගැනීමට මන්ත්‍රීවරයෙක් කරන්න.දරුවන් දෙදෙනා පාසල් යන්නේ පා පැදියෙනි. දරුවන්ගේ සැප පහසුව තකා මා මන්ත්‍රීවරයෙක් කරන්න.ගමේ සංවර්ධන කටයුතු වලදී ලැබෙන සන්තෝසමෙන් මගේ දුප්පත් කම අවමකර ගැනීමට මන්ත්‍රීවරයෙක් කරන්න.මන්ත්‍රීධූරය ලබා ගැනීමට ඔබගේ ඡන්දය ලැබීමෙන් මගේ පවුල මුලින්ම ගොඩ නැගෙන අතර ඒ මගින් මුළු ගමත් නගරයත් රටත් ගොඩ නැගීමට බලාපොරොත්තු වෙමි.මන්ත්‍රී ධූරය ලැබීමෙන් පසු පවුලේ සෞඛ්‍ය ගොඩ නැගෙන අතර එවිට රජයේ බෙහෙත් ගැනීම නතර වීමෙන් රටට බර අඩුවේ.ඔබ මේ ප්‍රතිපත්තිවලට එකහෙලා කැමැතිවනු ඇතැයි මගේ විශ්වාසයයි.මෙම් රටේ බොරු කියා මන්ත්‍රීකම් ලබාගත් මැති ඇමැතිවරු සිටින රටක් වන නිසාත් මා ඇත්තම කියා ඡන්දය ඉල්ලන නිසාවෙන් මේ වන විටත් මන්ත්‍රී ඇඳුම් කට්ටල තුනක් මසා ගෙදර පෙට්ටගමේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=r1202025</link>
    <topic>හොල්මනක් පසු පස යන්න හැදු අයකු බේරාගන්න මාස කීපයකට පෙර මියගිය මිතුරාගේ අවතාරය ඇවිත්</topic>
    <author>සිසිර ජයනාත් පීරිස් අම්පිටිය සමූහ</author>
    <content>අම්පිටියේ දලුග්ගොල්ලේ පදිංචි ජයන්ත තරමක් දඩබ්බර ප්‍රදේශයේ “අයියා” කෙනකු වශයෙන් සිටියත් කාගෙත් හිත දිනා සිටි තරුණයෙකි.කිසියම් උවමනාවකට හෙතම කොළඹ නගරයට ගොස් ආපසු පැමිණි බස්රථය අතරමඟදී නතර වූයෙන් වෙනත් බස් රථයකට මාරු වී මහනුවර ඔර්ලෝසු කණුව අසලින් බසින විට රාත්‍රි 1.00 පසුවී තිබිණි.අම්පිටියට යෑමට වෙනත් වාහනයක් හෝ බස් රථයක් මේ වෙලාවට නොමැති බව හොඳින් දන්නා ජයන්ත වැව රවුම දිගේ පයින්ම අම්පිටිය බලා පිටත් විය.වැව රවුම කෙළවර අම්පිටියට හැරෙන හන්දිය වන රතු බෝක්කුව හන්දියේ ළමයෙක් අතින් ගත් කාන්තාවක් හැඳිවත සකස්කර ගන්නා තුරු දරුවා වඩා ගැනීමට කියා වඩාගත් තැනැත්තා බය කිරීම, ලෙඩ කිරීම හෝ ජීවිතක්‍ෂයට පත් කිරීම වැනි කථා මහනුවර ප්‍රදේශයේ නොදන්නා කෙනෙකු නැති නිසා ජයන්ත මෙම ස්ථානය පසු කිරීමට මඳක් චකිත වුවත්, හිත දැඩි කරගෙන එම ස්ථානය පසු කළේ මෑතකදී එවැනි දෙයක් සිදු නොවූ බව මෙනෙහි කරමින්ය.රතු බෝක්කුවට නුදුරුව ඇත්තේ නුවරවෙලයි. එම ප්‍රදේශයේ කර්මාන්ත ශාලාවකින් යන්ත්‍රවල හඬ ඈතින් ඇසෙද්දී ජයන්ත එම ස්ථානයත් පසුකර මඳ දුරක් යනවිට තමාට ඉදිරියෙන් අවුරුදු 20 ක පමණ වයසැති තරුණියන් දෙදෙනකු ලොකු කථාවක යෙදෙමින් සිනාසෙමින් යනු ඇස ගැසිණි.රතු බෝක්කුව පිළිබඳ පැරැණි වෘත්තාන්තය හේතුවෙන් තරමක බියෙන් සිටි ජයන්තගේ සිතට තරුණියන් දෙදෙනා දැකීමෙන් මඳ අස්වැසිල්ලක් වූයෙන් ඉක්මන් ගමනින් ගොස් තරුණියන්ට ළං විය.කර්මාන්ත ශාලාවේ රාත්‍රි වැඩ මුරය අවසන් වන්නේ පාන්දර පහට බව ජයන්ත දනී. එහෙත් මේ වෙලාව රාත්‍රි 2ට ආසන්න වූ බැවින් තරුණියන් දෙදෙනා එම ආයතනයේ සේවිකාවන් විය නොහැක. රාත්‍රි අයාලේ යන තරුණියන් දෙදෙනෙකු වීමට බැරි නැතැයි සිතමින් ජයන්ත තරුණියන්ට තවත් ළංවී මේ නංගිලා මේ රෑ කොහේ යන ගමන්දැයි කරුණාබරව විමසීය.“අනේ බලන්නකෝ අයියේ” මේ මගේ යාළුවගේ ගෙදර හදිස්සියක් ;වලා ගෙදර යන්න ඕන වුණා. රෑ තනියම යන්න එපා කියල පැක්ටර්යෙන් කියද්දිත් මෙයා එන්න පිටත් වුණ නිසා මම මෙයාගේ තනියට ආවා යයි එක් තරුණියක් කීවාය.මම දළුග්ගොල්ලේ ඔයාලට ඔච්චර දුර තනියම යන්න පුලුවන්ද? බය නැද්ද විමසමින් ගමන් කරද්දී ජයන්ත පදිංචි ප්‍රදේශයට ළඟා වූයේ නිරායාසයෙනි.ජයන්තගේ නිවෙස පෙනෙන මානයට පැමිණි විට අර තියෙන්නේ මගේ ගෙදර ඔයාල අකමැත්තක් නැත්තං මම ඔයාල ගමට යනකං තනියට එන්නම් යනුවෙන් පවසන විටමජයන්ත යන්න එපා ඔයා යන්න හදන්නේ අවසන් ගමන මේ දෙන්නා මැරිලා හුඟක් කල් කියමින් තවත් අයෙක් ජයන්තගේ ඉදිරියට ආවේය. තරුණියන් දෙදෙන අතුරුදන්විය. තමාගේ හිතමිත්‍රයකු වූ සිරිල් ජයන්ත ඉදිරියේ සිටගෙන සිටියේ ය.තරමක කලබල ගතියෙන් සිටි ජයන්තට පියවි සිහිය එනවිට තමන් ඉදිරියේ සිටින සිරිල් මාස කිහිපයකට පෙර මියගිය මිත්‍රයා බව මතක් විය. ජයන්ත බියෙන් ගැහෙන්නට විය. ඔහු නිවෙස දෙසට දිව්වේ ය.පසුදා උදෑසන අවදිවන විට උණ ගැනී නන්දොඩවමින් සිටි ජයන්ත සුවපත් කිරීමට යකැදුරකුගේ පිහිට පතන්නට සිදුවිය. සුවවූ ජයන්තට පසුව දැනගන්නට ලැබුණේ, හමුවූ තරුණියන් දෙදෙන කලකට ඉහත මෙම මාර්ගයේ දී අනතුරකට ලක්ව මියගිය දෙදෙනකු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202021</link>
    <topic>ජාතික කනිෂ්ඨ බාලක විවෘතබොක්සිං තරගාවලිය 9දා ඇරැඹේ</topic>
    <author>ෆවුස් මොහොමඩ්</author>
    <content>මෙරට පාසල් බොක්සිං ක්‍රීඩකයන්ට ජාතික හා ජාත්‍යන්තර තරගබිමේ දොරටු විවර කෙරෙන ප්‍රධානතම තරගාවලිය ලෙස සැළකෙන ජාතික කනිෂ්ඨ බාලක විවෘත බොක්සිං තරගාවලිය මේ මස 9 වැනිදා සිට 12 දින දක්වා කොළඹ රාජකීය විදුහල් ක්‍රීඩා සංකීර්ණයේදී පැවැත්වේ.අවුරුදු 17-19 අතර වයස් සීමාව යටතේ බර පංති 10කින් යුතුව පැවැත්වෙන ජාතික කනිෂ්ඨ බාලක විවෘත බොක්සිං තරගාවලිය පාසල් මෙන්ම ක්‍රීඩා සමාජවලට ද විවෘතය. කිලෝ ග්‍රෑම් 49 බර පංතියේ සිට කිලෝ ග්‍රෑම් 91ට වැඩි බර පංතිය දක්වා මෙහි තරග පැවැත්වේ.ශ්‍රී ලංකා ආධුනික බොක්සිං සංගමය විසින් සංවිධාන කරනු ලබන මේ තරගාවලියේ සූරයන් හා අනුසූරයන් වන ක්‍රීඩකයන් ජාතික මට්ටමේ සූරතාවන් වන ‘ක්ලිෆර්ඩ්, ලේටන් හා ජාතික බොක්සිං සූරතාවලියට සුදුසුකම් ලබනු ඇත.යුනිචෙලා බොක්සිං සමාජය පසුගිය වසරේ ජාතික කනිෂ්ඨ බාලක බොක්සිං තරගාවලියේ සූරතාව දිනූ අතර එම ක්‍රීඩා සමාජයේ ඒ.එම්. අමිල නුවන් හොඳම ක්‍රීඩකයා ලෙසත් සී.එම්. අබේවික්‍රම හොඳම පරාජිතයා ලෙසත් සම්මාන දිනූහ.1957 වසරේදී ඇරැඹි මේ තරගාවලියේ පළමු සූරතාව අත්කර ගැනීමේ කීර්තිය මහනුවර සිල්වෙස්තර විදුහලට හිමිවිය.පසුගිය වසරේ මේ තරගාවලියට ක්‍රීඩා සමාජ හා පාසල් 28ක ක්‍රීඩකයන් 92ක් තරග වැදුණු අතර මෙවර ඊට වැඩි ක්‍රීඩකයන් සංඛ්‍යාවක් තරගාවලියට එක්වනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202022</link>
    <topic>ගම්පහ සියනෑ තරු - බොරලැස්ගමුව බලරැසකොස්වාඩිය විජය – රදාවාන ගෝල්ඩන් බර්ඩ්ස් පෙරමුණේ</topic>
    <author/>
    <content>ජනාධිපති රන් කුසලාන වොලිබෝල් තරගාවලියේ ජාතික මට්ටමේ තරග අවසානයේ ගම්පහ සියනෑ තරු හා බොරලැස්ගමුව බලරැස කණ්ඩායම් පිරිමි අංශයෙන්ද, කොස්වාඩිය විජය හා රදාවාන ගෝල්ඩන් බර්ඩ්ස් කාන්තා අංශයෙන්ද පෙරමුණට පිවිස සිටියහ.තරගාවලියේ අවසන් මහා තරග ඉදිරි දිනවලදී නිට්ටඹුවේදී පැවැත්වීමට නියමිතය. මේ අවසන් පූර්ව තරග සඳහා ඉහත කණ්ඩායම්වලට අමතරව නාත්තන්ඩිය යුනයිටඩ් හා දෙබෑගම රන්තරු පිරිමි කණ්ඩායම්ද, දෙනියාය ශාන්ත මැතිව්ස් හා ඇහැළියගොඩ ධර්මපාල කාන්තා කණ්ඩායම්ද සුදුසුකම් ලබා සිටිති.කහවත්ත මහජන ක්‍රීඩාංගණයේදී පසුගියදා පැවැති තරගාවලියේ ජාතික මට්ටමේ තරග වටයට උතුරු නැගෙනහිර පළාත්ද ඇතුළුව දිස්ත්‍රික්ක 25 ම නියෝජනය කරමින් කණ්ඩායම් 49ක් සහභාගි වීම විශේෂත්වයක් විය.තරගාවලිය සඳහා ඩයලොග් ආසියාටා සමාගම අනුග්‍රාහකත්වය දැක්වූ අතර කහවත්තේදී ජාතික මට්ටමේ තරග සඳහා සහභාගි වූ සියළු කණ්ඩායම් වෙනුවෙන් රුපියල් ලක්ෂ 18කට ආසන්න මුදලක් වැය කරමින් මුදල් ත්‍යාග සහ වොලිබෝල් ක්‍රීඩා උපකරණ ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202023</link>
    <topic>රාජ්‍ය සේවා පාපන්දු සූරතාව රත්නපුර මහ නගර සභාව දිනයි</topic>
    <author>එන්.පී. රාජදොරේරත්නපුර විශේෂ</author>
    <content>ශ්‍රී ලංකා රාජ්‍ය සේවා පාපන්දු සංගමය මගින් පැවැත්වූ රාජ්‍ය සේවා පාපන්දු තරගාවලියේදී කොළඹ මහ නගර සභා කණ්ඩායම පරදවා ගෝල 3-0 ක් ලෙස සූරතාව දිනාගැනීමට රත්නපුර මහ නගර සභා කණ්ඩායම සමත්විය.රත්නපුර ක්‍රීඩාංගණයේදී පැවැති අවසන් තරගයේදී රත්නපුර මහ නගර සභා කණ්ඩායම වෙනුවෙන් ඒ.ඒ. ශාන්ත ගෝල 2ක් හා කණ්ඩායම් නායක තුසිත මාධව සමරවික්‍රම ගෝලයක් ලබා ගත්හ.තරගයේ පළමු භාගයේදී ගෝල 3ම වාර්තා කරගනු ලැබූ රත්නපුර මහ නගර සභා කණ්ඩායමට අභියෝගයක් ගෙන දීමට කොළඹ මහ නගර සභා කණ්ඩායම අසමත් විය.කුසලාන සහ සහතික පත් ප්‍රදානය ශ්‍රී ලංකා රාජ්‍ය සේවා පාපන්දු සංගමයේ සභාපති කොළඹ මහ නගර සභාවේ නාගරික මන්ත්‍රී අසාර් සාලි, රත්නපුර මහ නගරාධිපති කපිල් වික්‍රමනාත් අබේරත්න, සබරගමු නියෝජ්‍ය පොලිස්පති ඩි. උපාලි කුමාර යන මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202024</link>
    <topic>මුරලි යළි එංගලන්තයට</topic>
    <author/>
    <content>හිටපු සුපිරි දඟ පන්දු යවන්නා වන මුත්තයියා මුරලිදරන් එංගලන්තයේ විස්සයි20 ප්‍රාන්ත තරගාවලියට සහභාගිවීම සඳහා යළිත් ග්ලොස්ටර්ෂයර් කණ්ඩායමට එක්වී සිටියි. මේ තරගාවලියේ පසුගිය තරගවාරයේදි කඩුලු 12ක් බිඳ දැමූ මුරලිදරන් එවර ග්ලොස්ටර්ෂයර් ප්‍රාන්ත පිලේ සාර්ථකම පන්දු යවන්නා විය.39 හැවිරිදි මුරලිදරන් නැවත සිය කණ්ඩායමට එක්වීම පිළිබඳ ග්ලොස්ටර්ෂයර් ප්‍රාන්ත පිලේ ක්‍රීඩකයෝ මෙන්ම කළමනාකාරීත්වයද ඉමහත් සතුටට පත්ව සිටිති.“මුරලි යළි අප අතරට පැමිණීම ගැන කණ්ඩායමක් ලෙස අප ඉමහත් සතුටට පත්වෙනවා. ඔහුගේ අත්දැකීම් පසුගිය වසරේදී අපට ඉතා වැදගත් වුණා” ග්ලොස්ටර්ෂයර් පිලේ ක්‍රිකට් අධ්‍යක්ෂ ජෝන් බ්‍රෙන්ටේල් පැවැසීය.මෑතකදී මුරලිදරන් නවසිලන්තයේ අන්තර් සමාජ විස්සයි20 තරගාවලියට ද සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202025</link>
    <topic>අජිත් – ලක්මිණි හොංකොංමැරතන් තරගයට</topic>
    <author/>
    <content>හොංකොං හී පැවැත්වෙන ‘ස්ටෑන්ඩර්ඩ් චාටර්ඩ්’ හොංකොං මැරතන් තරගය සඳහා ශ්‍රී ලංකාව නියෝජනය කිරීමට ඒ.එම්.අජිත් බණ්ඩාර සහ ක්‍රීඩිකා ලක්මිණි අනුරාධි බෝගහපත්ත තෝරාගෙන ඇත.මේ මස 5 වැනි දින පැවැත්වෙන මේ මැරතන් තරගය සඳහා සහභාගීවන ශ්‍රී ලංකා කණ්ඩායම් කළමණාකරු ලෙස කර්නල් එම්.පි. දිසානායක මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202026</link>
    <topic>පොලිසියේ සුධීරපළමු අදියර ජය ගනී</topic>
    <author/>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව පැවැත්වෙන පාපැදි තරගයේ මුල් අදියරේ ජය හිමි කර ගැනීමට ශ්‍රී ලංකා පොලිසියේ සුධීර නිලංග සමත් විය. ඔහු ඒ සඳහා ගත කළ කාලය පැය 4:03.16 කි.ගුවන් හමුදාවේ ශිරාන් නදීර (පැය 4:03.16) දෙවන ස්ථානයට හා යුද හමුදාවේ සමීර චතුරංග (පැය 4:03.16) තෙවන ස්ථානයට ද පත්විය.තංගල්ල කාල්ටන් නිවස අසලින් පෙරවරු 8.00ට විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය හා පාර්ලිමේන්තු මන්ත්‍රී නාමල් රාජපක්ෂ මහත්වරුන්ගේ ආරම්භක සංඥාවෙන් ඇරැඹි තරගය අවිස්සාවේල්ලෙන් නිමාවට වූයේ කිලෝ මීටර් 160ක් දුරක් ගෙවමිනි. මේ තරගයේ වේගය මැනීමේ කාල සීමා කඩඉම් (sprint) ජයගැනීමට යුද හමුදාවේ සමීර චතුරංග සමත්විය. තරගය සඳහා තරග කරුවන් 93ක් සහභාගී වූ අතර තරගයේ සාමාන්‍ය වේගය පැයට කිලෝ මීටර් 39.33කි.අදියර තුනකින් සමන්විත වන මේ පාපැදි සවාරියේ සම්පූර්ණ දුර ප්‍රමාණය කිලෝ මීටර් 390ක් වන අතර දෙවැනි අදියර අද රුවන්වැල්ල නගරයෙන් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් ආරම්භ වී මාතලෙන් අවසන් වීමට නියමිතය. දෙවැනි අදියර කිලෝ මීටර 115කින් සමන්විත වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202027</link>
    <topic>දැයට කිරුළ කාන්තා කබඩි අවසන් තරගය 5දා</topic>
    <author/>
    <content>දැයට කිරුළ සංවර්ධන ප්‍රදර්ශනයට සමගාමීව පැවැති කාන්තා කබඩි තරගාවලියේ අවසන් තරගයට කුරුණෑගල සහ ගම්පහ කාන්තා කණ්ඩායම් තේරී පත්විය. අවසන් තරගය 5 වැනිදා අනුරාධපුර ඔයාමඩුව දැයට කිරුළ ප්‍රදර්ශන භූමියේදී පැවැත්වේ.වසන් තරගය සඳහා සුදුසුකම් ලැබීමට පළාත් කාන්තා කබඩි කණ්ඩායම් රැසක් පසුගියදා රත්නපුර නවනගරයේ පිහිටි ගෘහස්ත ක්‍රීඩාගාරයේදී තරග වැදුණි. දිවයිනේ පළාත් නවය නියෝජනය කරමින් කාන්තා කබඩි කණ්ඩායම් නවයක් අර්ධ අවසාන තරගය සඳහා තරග වැදුණු අතර ගාල්ල සහ ගම්පහ අතරත් කුරුණෑගල සහ අනුරාධපුර දිස්ත්‍රික් කාන්තා කබඩි කණ්ඩායම් අතරත් අර්ධ අවසාන තරග පැවැත්විණි. එම අර්ධ අවසාන තරගාවලියේ ජය ලැබූ කුරුණෑගල සහ ගම්පහ කාන්තා කබඩි කණ්ඩායම් මෙසේ අවසන් තරගය සඳහා තේරී පත්විය.පළාත් මට්ටමින් පිරිමි කබඩි අර්ධ අවසන් තරග ඊයේ රත්නපුර නවනගර ගෘහස්ත ක්‍රීඩාගාරයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202028</link>
    <topic>ජනසතු සේවා පාපන්දු තරගාවලියේ ‘ඒ’ කාණ්ඩයේ සූරතාව වරාය අධිකාරියට</topic>
    <author/>
    <content>පිළිමළුන් පිටුදැකීමේ ක්‍රමයට පැවැති ජනසතු සේවා පාපන්දු තරගාවලියේ ‘ඒ’ කාණ්ඩයේ සූරතාව දිනාගැනීමට වරාය අධිකාරි කණ්ඩායම සමත්විය. මේ ජයග්‍රහණයත් සමග වරාය අධිකාරි කණ්ඩායම තරගාවලියේ පිට පිට තුන්වන වරටත් සූරතාව දිනාගැනීමට සමත්විය. බොරැල්ල එම්.එච්. මොහොමඩ් ක්‍රීඩාංගණයේදී පැවැති අවසන් තරගයේදී ගෝල් 3-1ක් ලෙස පරාජය වූ ඛනිජ තෙල් සංස්ථා පිල අනුසූරයන් බවට පත්විය. කණ්ඩායම් පුහුණුකරු සුනිල් හේරත් සහා ක්‍රීඩා ලේකම් ඩී.එස්. වීරසිංහ යන මහත්වරු සමග ජයග්‍රාහි කණ්ඩායම..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s1202029</link>
    <topic>‘උදාර’ අභියෝගතා වොලිබෝල් 4දා</topic>
    <author/>
    <content>දලුගම නිරෝෂන් දිසානායක පදනම සංවිධාන කරනු ලබන කැලණිය මහර සහ බියගම ප්‍රාදේශීය ලේකම් කොට්ඨාසවලට විවෘත වූ ‘උදාර’ අනුස්මරණ අභියෝගතා වොලිබෝල් තරගාවලිය මේ මස 4දා දවස පුරා කොහාල්විල චන්දරතන මහා විදුහල් ක්‍රීඩාංගණයේදී පැවැත්වේ.මෙහිදී සූරතාව සඳහා ‘උදාර’ අභියෝගතා කුසලානය සමග මුදලින් රුපියල් 10000 ක් ද අනුසූරතාව සඳහා රුපියල් 5000ක් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s12020210</link>
    <topic>ඩී.එස්. සේනානායක විදුහල් පිහිනුම් තරග 8දා</topic>
    <author/>
    <content>කොළඹ ඩී.එස්. සේනානායක විද්‍යාලයීය නිවාසාන්තර පිහිනුම් තරග මේ මස 8දා පෙරවරු 9.00 සිට පස්වරු 6.00 දක්වා විද්‍යාලයීය පිහිනුම් තටාකයේදී පැවැත්වේ. මෙදින ප්‍රධාන ආරාධිත අමුත්තා ලෙස ආදි ශිෂ්‍ය සංගමයේ හිටපු සභාපති නාලක සේනානායක මහතා සහභාගී වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s12020211</link>
    <topic>ජාතික ආධුනික මල්ලවපොර කිලෝ ග්‍රෑම් 51 බර පංතියෙන් ලෝකඩ පදක්කම පාසල් ක්‍රීඩිකාවට</topic>
    <author/>
    <content>ජාතික ආධුනික මල්ලවපොර තරගාවලියේදී තෙල්දෙණිය ජාතික පාසලේ ඒ.එම්.කේ.ජී. නිර්මලා පුෂ්පකාන්ති කුමාරි ඒකනායක ක්‍රීඩිකාව කිලෝ ග්‍රෑම් 51 බර පංතියෙන් ලෝකඩ පදක්කම දිනා ගැනීමට සමත් වූවාය. පාසල් ක්‍රීඩිකාවක් ආධුනික මල්ලව පොර තරගයකදී ජයග්‍රහණයක් ලැබූ පළමු අවස්ථාව ද මෙය වීම විශේෂත්වයකි. එම විදුහලේ විදුහල්පති කේ.ඩබ්ලිව්. සුනිල් බණ්ඩාර මහතා අතින් සහතිකය ලබා ගත් අයුරු . ඡායාරූපය - තෙල්දෙණිය සමූහ සේනක කොටන්දෙණිය.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=s12020212</link>
    <topic>නිවාසාන්තර ක්‍රීඩා</topic>
    <author/>
    <content>රත්තොට පොල්වත්තාකන්ද විද්‍යාලයේ වාර්ෂික නිවාසාන්තර ක්‍රීඩා උළෙල හෙට (03) පෙරවරු 9.00ට විද්‍යාලයීය ක්‍රීඩා පිටියේදී පැවැත්වේ.මාතලේ අලකොලමඩ විද්‍යාලයීය වාර්ෂික නිවාසාන්තර ක්‍රීඩා උළෙල හෙට (03) පෙරවරු 10.00ට විද්‍යාලයීය ක්‍රීඩාංගණයේදි උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, මධ්‍යම පළාත් ඇමැති බන්දුල යාලෙගම මහත්වරුන්ගේ ප්‍රධානත්වයෙන් පැවැත්වේ.මො/ මැදගම ජාතික පාසලේ නිවාසාන්තර ක්‍රීඩා උළෙල හෙට (03) පස්වරු 2.00ට අධ්‍යාපන නියෝජ්‍ය ඇමැති ගාමිණි විජිත් විජයමුණි සොයිසා හා පාර්ලිමේන්තු මන්ත්‍රී රංජිත් මද්දුම බණ්ඩාර යන මහත්වරුන්ගේ ප්‍රධානත්වයෙන් පැවැත්වේ.කැලණිය ගුරුකුල විද්‍යාලයීය ක්‍රීඩා උළෙල අද (2) පෙ.ව. 10.00 සිට 2.00 දක්වා බස්නාහිර පළාත් ක්‍රීඩා අධ්‍යක්ෂ උපාලි අමරතුංග මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=f1202021</link>
    <topic>ජාතික ගැටලුව ගැනකතා කරන්න ජවිපෙ තවම මෝරලා නෑ</topic>
    <author>චන්දන ජයවීර ඡායාරූප-ලලිත් සී.ගමගේ</author>
    <content>ශ්‍රී ලාංකික ජාතියක් බිහි කිරීම සඳහා සිංහල , දෙමළ ජනවර්ග අතර සමානත්මතාවයක් ඇති කළ යුතු බවත්, ඒ සඳහා ද්වි භාෂා ප්‍රතිපත්තිය ක්‍රියාත්මක කළ යුතු බවත් ආදී කරුණු කාරණා රැසක් පිළිබඳ ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා සමඟ කළ සාකච්ඡාවයි මේ.ඔව්. රාජ්‍ය පරිපාලන ක්ෂේත්‍රය සඳහා වගේම අනිකුත් ක්ෂේත්‍ර වෙතත් මෙම ආකල්පය ගෙනයන්න පසුගිය කාලය තුළදී අපිට හැකි වුණා. රාජ්‍ය හා පෞද්ගලික ආයතන වෙළෙඳ දැන්වීම් පවා භාෂා තුනෙන්ම ප්‍රදර්ශනය කිරීම වගේම එක ජාතියක් කියන හැඟීම දෙන ආකාරයට සකස් කර තිබීම අගය කළ යුතුයි.අපි එකම ජාතියක් විදිහට නැඟිටින්න නම් දැනුවත්ව හිතා මතා කටයුතු කළ යුතුයි. ඒක තමන්ගේ වපසරිය ඇතුළේ තම තමන්ට හැකි අයුරින් කරන්න පුළුවන්. හැම දෙනාම මේ ප්‍රශ්නය ගැන අවබෝධයක් හා උනන්දුවෙන් කටයුතු කළ යුතුයි.රාජ්‍ය පරිපාලන, පාසල් හා ජනතා යන ව්‍යූහයන් සමඟ අපි ගනුදෙනු කරනවා. මේ සෑම තැනකම අනෙක් භාෂා ඉගෙන ගන්න උපකාරී කරන වැඩපිළිවෙළක් සකස් කර තිබෙනවා. මේවාට සහභාගී විය යුත්තේ වැටුප් වර්ධක, උසස්වීම් හෝ සහතික ගොඩගහ ගන්න නෙවෙයි. ඒක දැනුවත්ව භාවිතා කළ යුතුයි.මෙහෙම යනකොට භාෂා දෙකම හැමෝම දන්න එක්තරා දවසක් එයි. ඒ තැන දක්වා මේ රට ගෙන යා යුතුයි. අපි එකම ජාතියක් කියන අදහස ප්‍රායෝගිකව දැනෙන්නේ එදාටයි.එක ජාතියක් කියන අදහස මඟින් ජනවර්ගයන්ගේ අනන්‍යතාවයට හානියක් වෙන්නේ නැහැ. අපි ඒවා ආරක්ෂා කිරීම හා පෝෂණය කිරීම කරනවා. මේක හැම ජනවර්ගයටම අදාළයි.එවිට හැම ජන වර්ගයකටම තමන්ගේ සහෝදර අනෙකුත් ජනවර්ගයන්ගේ ආවේණික සංස්කෘතික ලක්ෂණ ආරක්ෂා කර ගැනීමට හා පැවැත්ම පෝෂණය කරන බවට විශ්වාසයක් ඇති වෙනවා. අපි ජාතික සමගිය ගොඩනඟන්නේ මේ පදනම මතයි.දේශපාලනඥයන් අනිකුත් ආගමික සිද්ධස්ථාන සඳහා ගෞරව කිරීම වැදගත්. එතකොට අපි අතර හෘදයාංගම බැඳීම් වර්ධනය වෙනවා.භාෂා හැකියාව වගේම, ජනවර්ග අතර තිබෙන හෘදයාංගම බැඳීම සහ අනෙක් භාෂාවන්ට ගරු කිරීම කියන බාධක තුන ජය ගන්න පුළුවන් නම් අපිට බොහෝ අභියෝග ජය ගත හැකියි.ජාතිය ගොඩ නඟන්න ඉංගී‍්‍රසි භාෂාවට බැහැ. ඒක කරන්න පුළුවන් සිංහල, දෙමළ භාෂා දෙකටයි.බොහෝ තැන්වල ප්‍රායෝගිකව ඉංගී‍්‍රසි භාෂාව භාවිතා වෙනවා. ඒකට විරුද්ධව ක්‍රියා කිරීම අපේ අමාත්‍යංශය යටතේ තිබෙන භාෂා කොමිසමේ වගකීමක්. අපි ඒ වෙනුවෙන් වැඩ කරනවා. බැංකුවල ණය අයදුම්පත් භාෂා තුනෙන්ම නිකුත් කරන්න පමණක් නෙවෙයි. විභාග සහතික, හැඳුනුම්පත් යනාදියේ විස්තර භාෂා දෙකෙන්ම නිකුත් කරන්නත් අවශ්‍යය කටයුතු කරමින් සිටිනවා.කෙනෙක් මේ රටේ දේශපාලනයට එකතු වෙනවා නම් ඔහු සම්බන්ධවිය යුත්තේ මිනිසුන්ගේ ජීවන පැවැත්ම දැනට වඩා දියුණු කිරීමේ අදහසින්.ජනතාව මුහුණ දෙන දුෂ්කරතාවයන් ක්‍රමයෙන් අඩු කිරීම හා පහසුකම් වැඩි කිරීම එහි තවත් පරමාර්ථයක්. එක ජාතියක් හැටියට රට ගොඩනඟන්නේ නැතිව ඒක කරන්න බැහැ. දිවා රෑ නැතිව ජාතිය ගොඩනැඟීමට අපි වැඩ කරන්නේ ඒකයි.දේශපාලන විසඳුමක් අවශ්‍යයයි කියන කතාව වෙන එකක්. මම කියන්නේ ලංකාවේ ජීවත් වන සෑම ජන වර්ගයක් අතරම හෘදයාංගම බැඳීමක් ඇති කළ යුතුය යන්නයි. ඊළඟට ඔවුන්ට සමානාත්මතාවයෙන් කටයුතු කළ යුතුය කියලයි.දේශපාලන විසඳුම කියන්නේ රටේ ආණ්ඩු පාලනය ගෙන යායුතු විදිහ ගැනනේ. ඒකට අපි පළාත් සභා පිළිතුරක් හැටියට පිළිගෙන තිබෙනවා. ඒ නිසා උතුරු පළාත් සභාව ක්‍රියාත්මක කළ යුතුයි.දැනටත් ඉඩම් බලතල පළාත් සභාවට පැවරී තිබෙනවා. මධ්‍යම ආණ්ඩුව හා පළාත් සභාව එකඟවන ආකාරයට ජාතික කොමිසමක් මඟින් රජයේ ඉඩම් පරිහරණය කිරීම සිදුවෙනවා. ජන සංයුතිය වෙනස් වන ආකාරයට රජයේ ඉඩම් පරිහරණය කිරීම නොකළ යුතුය කියන ප්‍රබල කොන්දේසිය දෙගොල්ලොම පිළිගත යුතුයි.ඊළඟට තිබෙන්නේ පොලිස් බලතල ගැනනේ. පළාත්වල සාමය හා නීතිය ආරක්ෂා කිරීමේ පොලිස් බලතල දැනටත් තිබෙන්නෙ ජනාධිපතිවරයා පත් කරන නියෝජ්‍ය පොලිස්පතිවරයා යටතේයි. ඔහු පොලිස්පතිවරයා යටතේ සිටින නිලධාරියෙක්. පළාත් සභාවට පොලිස් බලතල ලැබෙන්නේ මධ්‍යම රජයේ පාලනයට යටත්වයි. මම කියන්නේ සියලුම පොලිස් බලතල පළාත් සභාවට දෙන්න කියල නෙමෙයි. සුළු වැරදි සඳහා හා සාමාන්‍ය තත්ත්වයන් යටතේ නීතිය හා සාමය ආරක්ෂා කිරීමේ බලතල පළාත් සභාවට දෙන්න කියලයි. එහි අත්දැකීම් අනුව මෙයට වඩා දෙන්න පුළුවන්ද කියලා බලන්න පුළුවන්.මේ සියල්ල එකවර කරන්න අවශ්‍යය නැහැ. සමහර බලතල පළාත් සභාවලට දෙන්න බැහැ. ඒ නිසා ඒක ඉල්ලලා වැඩක් නැහැ. දැනට තිබෙන බලතල අනුව සියලු බලතල කොහොමවත් දෙන්න බැහැ.ටී.එන්.ඒ. එක කියන්නේ ජාතීන් දෙකක් හැටියට අපි ජීවත් විය යුතු බවයි. අපි ඒ මතය පිළිගන්නේ නැහැ. මේ රට පැවතිය යුත්තේ ශ්‍රී ලාංකික ජාතියක් හැටියටයි.උතුරු නැඟෙනහිර පළාත්වල බහුතර මන්ත්‍රී ආසන සංඛ්‍යාවක් ලැබූ පමණින් ඒ ප්‍රදේශවල ජනතාව වෙනම රාජ්‍යය සංකල්පය අනුමත කළයි කියන්න බැහැ. ඔවුන් කියන්නේ ඒ පළාත්වල පාලන කටයුතු ගැන එම ජනතාවගේ නියෝජිතයන්ට බලතල ලබාගත යුතුය යන්නයි. ටී.එන්.ඒ. මේ ජනමතය විකෘති කරනවා. ඒ නිසා අපි දකුණේ යූ.ඇන්.පියට විරුද්ධව තරඟ කරන ලෙස උතුරේදී ටී.එන්.ඒ.පක්ෂයට විරුද්ධව තරඟ කළ යුතුයි.සම සමාජ පක්ෂය සංශෝධනවාදයට ගමන් කළ නිසා අපි විප්ලවකාරී පක්ෂයක් හදන්න එයින් ඉවත් වුණා. ඓතිහාසිකව බැලූ විට විප්ලවකාරී ක්‍රියා මාර්ගයකට යන්න පුළුවන් දේශපාලන වට පිටාවක් නැහැ.ඒ නිසා අපි නව සමසමාජය හදපු එක වැරැද්දක්. ජවිපෙ නව කණ්ඩායම අන්තගාමී දේශපාලනයකට යන එක නැවැත්විය යුතුයි. ප්‍රජාතන්ත්‍රවාදයට ගරු කළ යුතුයි. එයින් බැහැර වෙන්න කාටවත් පුළුවන් කමක් නැහැ.දැන් එක අන්තවාදී කණ්ඩායමක් වෙනුවට අන්තවාදී කණ්ඩායම් දෙකක් බිහිවෙලා තිබෙනවා. ඔවුන් එකම ජාතියක් ගැන කතා කළත් ජන වර්ග අතර තිබෙන සුවිශේෂත්වයන් ආරක්ෂා කිරීමේ වගකීම ඔවුන් ගන්නේ නැහැ. ඔවුන් මේ ප්‍රශ්නය දෙස බලන්නේ ආර්ථික දැක්මකින් පමණයි. ජාතික ප්‍රශ්නය ගැන කතා කරන්න තරම් ජ.වි.පෙ. තවම මෝරල නැහැ.ශ්‍රී ලාංකික ජාතියක් ගොඩනැඟීමේ සාකච්ඡාවේදී අලුත් කණ්ඩායම තරමක් ධනාත්මකයි. මේ දෙගොල්ලොම ප්‍රජාතන්ත්‍රවාදය ගරු කරන අය නෙමෙයි. ඔවුන් එන්නේ මධ්‍යගතවාදයකින්. ඒ නිසා ඔවුන්ට ප්‍රජාතන්ත්‍රවාදය බොහෝ ඈතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=f1202022</link>
    <topic>ජාතික ඇඳුම ඇන්දටපන්ති තහනම් කළා</topic>
    <author>සටහන සුරංජා සරෝජනී පතිරණ</author>
    <content>මගේ පියා 1896 වසරේ දී ඉපදී තිබෙන්නේ මතුගම වැලිපැන්න කෝපි වත්තේ වලව්වේදී. ඒ තාත්තාගේ අම්මගේ නිවසයි. තාත්තාගේ අම්මගේ නම ලූවිසා ජයවර්ධන. තාත්තාගේ ගම පිටිගල වැයිහේන ගමයි. ඈපා පංචාංග අයිති වන්නේ වැයිහේනේ ඈපා පරපුරටයි. තාත්තාත් ඒ පරපුරේ කෙනෙක්. තාත්තා, අම්මා සමඟ 1929 දී විවාහ වීමෙන් පසු පදිංචියට තෝරාගත්තේ අම්මගේ ගම වන බද්දේගම වැයිහේනයි.තාත්තාට මුලින්ම රැකියාව කර තිබෙන්නේ බද්දේගම වැයිහේන වතුයායේ යි. ඊට පසු සුදු ජාතිකයන්ට අයිතිව තිබූ බද්දේගම පිලගොඩ වතුයායේ ප්‍රධාන කොන්දොස්තරවරයා වශයෙන් පත් වෙලා. තාත්තා තේ, රබර් සහ කුරුඳු වගාවන් පිළිබඳව හොඳ පළපුරුද්දක් තිබුණා. ඒ නිසා වතු පාලකවරුන් තාත්තාට වරින් වර විශේෂ තෑගි ද පිරිනමා තිබෙනවා. තාත්තාගේ වතු වගාව දැනුම උපයෝගී කරගෙන වෙනත් අයගේ ඉඩම්වල වගාවන්ටද උදව් කරලා තියෙනවා. අපේ තාත්තා කවරදාකවත් රෝහල් ගත වී නැහැ. ප්‍රදේශයේ ජනතාවගේ බොහෝ ආදර ගෞරව ලබා ගෙන අවු. 87ක් පමණ ජීවත් වුණා.අපි ඉගෙන ගන්න කාලයේ බද්දේගමටවත් විදුලිය තිබුණේ නෑ. ඒ නිසා භූමිතෙල් ලාම්පු භාවිතා කරමින් තමයි ඉගෙන ගත්තේ. ලාම්පුවක් ඇඳ අසලින් තියාගෙන පාඩම් කරනවිට අපේ අම්මා ඒ ළඟ පුටුවක් තියාගෙන දැඩි සෝදිසියෙන් සිටියා. වරින් වර තේ හදාගෙන ඇවිත් බොන්න දුන්නා. නිදාගන්න ගියේ අම්මාගේ දැඩි පෙරැත්ත නිසයි.මා පළමුවෙන් අකුරු කරන්නට ගියේ 1943 වසරේ වැයිහේන විදුහලටයි. එතැනින් අට ශ්‍රේණිය සමත්ව 1952 අවුරුද්දේ ගා/සුදුවැලිපත විදුහලට ඇතුළත් වුණා. එහෙම අධ්‍යාපනය ලබන කාලයේ රට පුරා ජාතික හැඟීම අවදිව තිබුණා. ජී. ජී. මලලසේකර මහතා හා හෙළ හවුලේ නායකයන් වැඩි දෙනා ජාතික ඇඳුමට ප්‍රවේශවීම නිසා මගේ තාරුණ්‍ය ඒ දෙසට යොමු වුණා.ඒ අනුව 1954 වසරේ ජාතික ඇඳුම ඇඳගෙන මම පාසල් ගියා. බොහෝ සේ ඉංගී‍්‍රසියට බරවූ මේ විදුහලේ විදුහල්පතිතුමා මාව කාර්යාලයට ගෙන්වා ජාතික ඇඳුම ඇඳගෙන පාසල් නොඑන ලෙස තදින්ම අවවාද කොට සතියක පන්ති තහනමක්ද කළා. මේ සිද්ධිය මට කවරදාකවත් අමතක වෙන්නේ නෑ. 1954 වසරේ සාමාන්‍ය පෙළ සමත්වීමෙන් පසු වාණිජ අධ්‍යාපනය සඳහා පෞද්ගලික පාසල්වලට ගොස් වාණිජ විෂයන් ඉගෙනගෙන සමත් වුණා. ඒ අනුව 1956 වසරේ දී ගිණුම් ලිපිකරුවරයෙකු ලෙස සී/ස බද්දේගම විවිධසේවා සමුපකාර සමිතියට සේවයට ගියා. ඊට පසු 1961 වසරේ දී වාණිජ ගුරුවරයකු ලෙස ගා/වඳුරඹ මධ්‍යම විද්‍යාලයට පත්වීමක් ලැබුණා. මේ කාලය අතර ශ්‍රී/රතනසාර පිරිවෙනෙන් උසස් පෙළ හදාරා සමත් වුණා.1964 වසරේ මහරගම පුහුණු ගුරු විදුහලට ඇතුළත් වී වාණිජ පාඨමාලාව හැදෑරුවා. ඒ පාඨමාලාව හැදෑරීමට නතර වුණේ එහි නේවාසිකාගාරයේ. මේ ගුරු විදුහලේ නේවාසිකාගාරවල සිටින සිසුන් ආහාර ගැනීමේ දී හැඳි ගෑරුප්පු පාවිච්චි කළ යුතුයි. එසේ තිබියදී හැඳි ගෑරුප්පු අත හැර අතින් කන්නට ආරම්භ කළේ මම යැයි කීවොත් නිවැරදියි. එය මාගේ ජීවිතයේ අමතක නොවන සිද්ධියක්.තවත් වරක් ගුරු විදුහලේ ආගමික දේශනයක් සඳහා මහාචාර්ය බඹුරැන්දේ සිරි සීවලී නාහිමියන් හමු වී දේශනයකට ආරාධනා කරන්නට ගියා. ඒ වෙලාවේ හාමුදුරුවෝ විද්‍යාලංකාර පිරිවෙනේ තිබුණු වැලි පීල්ලේ ගමන් කරන්නට සූදානමින් සිටියා. නායක හාමුදුරුවෝ මටද පැමිණෙන ලෙස කීවා. එම ආරාධනාව ප්‍රතික්ෂේප කළ නොහැකි වූ මමද හාමුදුරුවන් පිටුපසින් වාර කීපයක් ගියා. හාමුදුරුවෝ ඉතා වේගයෙන් එහාට මෙහාට යනවා. බැරිම තැන මම නැවතුනා. මෙයද ජීවිතයේ අමතක නොවන සිද්ධියකි. ගුරු විදුහල් පුහුණුවෙන් පසු විශිෂ්ට ලෙස සමත් වී 1966 වසරේ කා/අගලවත්ත මධ්‍යම විද්‍යාලයට පත්වීමක් ලැබුණා.1969 වසරේ දී ගා/රිච්මන්ඩ් මහා විද්‍යාලයට පත්වීමක් ලැබූ මා 1972 වසරේදී නාවත ගා/වඳුරඹ මධ්‍ය විද්‍යාලයට පත්ව ආවා. මේ අතර 1975 වසරේ ගාල්ල බහු තාක්ෂණ ආයතනයට ඇතුළත් වී ගණකාධිකාරී ඩිප්ලෝමා පාඨමාලාව හැදෑරුවා. මේ වකවානුවේ 1978 වසරේදී ඇතිවූ දේශපාලන පෙරළිය නිසා දේශපාලන පලිගැනීමක් වශයෙන් මන්නාරම මඩු පාර විදුහලට පත්වීමක් ලැබුණා. එම පාසලේ ළමයින් 65ක් සිටි අතර ගුරුවරු 18ක් පමණ සිටියා. ඒ සියලු දෙනාම විවිධ පළාත්වල දඬුවම් මාරු ලැබූ අයයි.එම විදුහලේ වැඩි පිරිසක් දෙමළ ළමයි සිටි අතර ඉන් පසු ගා/අලුත්ගම මහා විද්‍යාලයට පත් වීමක් ලැබුණා. 1981 වසරේදී ගෝනපීනුවල මහා විද්‍යාලයට පත්වීමක් ලැබූ මා 1991 වසරේදී විශ්‍රාම යන තෙක් එම විදුහලේ සේවය කළා. ඒ කාලය තුළ එක්සත් ජාතික පක්ෂය මට ගම් පළාතට පත්වීමක් ලබා ගැනීමට ඉඩ දුන්නේ නැහැ. එජාප රජය මට කරන ලද අසාධාරණ පිළිබඳ සලකා බලා වර්තමාන රජය අධ්‍යාපන පරිපාලන සේවයේ දෙවෙනි ශ්‍රේණියේ තනතුර ප්‍රධානය කළා. නැවත බලයට පත් වූ එක්සත් ජාතික පක්ෂය එම තනතුර ප්‍රතික්ෂේප කළා. ඊට පසු ශ්‍රේෂ්ඨාධිකරණයේ මා ඇතුළු පිරිසක් නඩු පැවරුවා. ඒ අනුව 1991 සිට ක්‍රියාත්මක වන පරිදි අධ්‍යාපන සේවයේ දෙවන ශ්‍රේණියේ පත්වීමක් ලැබුණා.1956 වසරේ දී බද්දේගම නැඟෙනහිර සණස සමිතියට බැඳුනු මා එදිනම උපලේකම් තනතුරකට පත් වුණා. ඊට පසු 1960 දී එම සමිතියේ සභාපති තනතුර පිරිනැමුනා. එදා සිට මේ දක්වා නොකඩවා සභාපති තනතුර මෙහෙය වනවා. 1960 වසරේදී රු. 18,000.00ක් පමණ තිබුණු සමිතියේ වත්කම් කෝටි විසිපහකට අධිකව වැඩි දියුණු කර තිබෙනවා. ශ්‍රී ලංකාවේ සණස සමිති අතුරින් දෙවරක් ප්‍රමුඛස්ථානය ලබා තිබෙනවා. 1961 වසරේ සිට 2005 වසර දක්වා කාල පරාසය තුළ සී/ස ගාලු ගඟබඩ පත්තුව කුඩා තේ වතු හිමියන්ගේ සමිතියේ අධ්‍යක්‍ෂවරයකු හා සභාපති ලෙස කටයුතු කර තිබෙනවා. සමිතියේ කර්මාන්තශාලාව සහ කාර්යාලය මාගේ පරිපාලන කාලය තුළ ගොඩනැගූ ඒවායි.1990 වසරේ සිට වසර 15ට අධික කාලයක් බද්දේගම සමථ මූල මණ්ඩලයේ සාමාජිකයකු ලෙස කටයුතු කර තිබෙනවා. ගාල්ල දිස්ත්‍රික් සණස මණ්ඩලයේ 1978 වසරේ සිට මේ දක්වා උප සභාපතිවරයකු ලෙස සේවය කරනවා. ගාල්ල දිස්ත්‍රික් සමුපකාර මණ්ඩලයේ සභාපතිවරයකු ලෙස දැනට අධ්‍යක්‍ෂවරයකු ලෙසත් දීර්ඝ කාලීනව සේවය කරනවා. බද්දේගම විවිධ සේවා සමුපකාර සමිතියේ 1972 වසරේ දී උප සභාපති හා වැඩ බලන සභාපති ලෙස කටයුතු කර තිබෙනවා.1990 වසරේ සිට මේ දක්වා රුහුණු ප්‍රජා කේන්ද්‍රයේ උප සභාපති ලෙස සේවය කරනවා. එයින් දකුණු පළාතටම විවිධ සේවා ඉටු කර තිබෙනවා. එසේම බද්දේගම ඉඳුරුපත්විල විද්‍යානන්ද විහාරස්ථානයේ කාර්ය සාධක සමිතියේ උප සභාපතිවරයකු ලෙසද නිල්හේන සමාධි ආශ්‍රමයේ අනුශාසකවරයකු ලෙසද සේවය කරනවා. බද්දේගම නැඟෙනහිර ග්‍රාම සංවර්ධන සමිතියේ අනුශාසක ලෙසද, බද්දේගම නැඟෙනහිර අවමංගල්‍යාධාර සමිතියේ සභාපති ලෙසද වර්තමානයේ භාණ්ඩාගාරික ලෙසද කටයුතු කරනවා.සමුපකාර අමාත්‍යංශය හා සමුපකාර දෙපාර්තමේන්තුව ශ්‍රී ලංකා සමුපකාර මණ්ඩලය මෙහෙයවීමෙන් බණ්ඩාරනායක සම්මන්ත්‍රණ ශාලාවේ සිදු කළ සම්මාන ප්‍රදානයේ දී සමුපකාර ප්‍රසාදනී සම්මානයෙන් පිදුම් ලැබූවා.මා විවාහ වූයේ 1969 වසරේදීයි. මට පුතුන් දෙදෙනකු හා දියණියක සිටිනවා. එවකට මාගේ බිරිය මරදානේ කල්‍යාණ විද්‍යාලයේ විදුහල්පතිනිය ලෙසද, කොලොන්නාව දහම් පාසලේ ගුරුවරියක ලෙසද සේවය කර තිබෙනවා. දැන් මට වයස අවුරුදු 75ක් පමණ වෙනවා. තාමත් මට හොඳින් වැඩ කළ හැකියි. දැනටත් මා ආයතන 10ක පමණ විවිධ තනතුරු දරන අතර, ඒවායේ වැඩ කටයුතු හොඳින් කරනවා.සමුපකාර ප්‍රසාදිනි සම්මානයෙන් පිදුම් ලැබූ මම මේ වනවිටත් සමිති සමාගම් රාශියකම කටයුතු කරනවා. සී/ස බද්දේගම නැඟෙනහිර සණස සමිතියේ සභාපති වන මම ඉඳුරුපත්විල ශ්‍රී ශෛල බිම්බාරාම විහාරස්ථ කාර්ය සාධක සමිතියේ උප සභාපතිද, සී/ස ගාල්ල දිස්ත්‍රික් සමුපකාර මණ්ඩලයේ උප සභාපති ද, සී/ස ගාල්ල දිස්ත්‍රික් සණස සමිතියේ උප සභාපති ද, බද්දේගම රුහුණු ප්‍රජා කේන්ද්‍රයේ උප සභාපති ද ලෙස කටයුතු කරන මා ගාලු ගඟබඩපත්තුව දකුණ තේ වතු හිමියන්ගේ සමුපකාර සමිතියේ අධ්‍යක්‍ෂක ලෙසද, ගාල්ල දිස්ත්‍රික් තේ නිෂ්පාදන හා විවිධ කාර්යය සමුපකාර සමිති සංගමයේ අධ්‍යක්‍ෂක ලෙසද කටයුතු කරනවා.ගාල්ල දිස්ත්‍රික් සණස සංගමයේ මම අවුරුදු 31ක් එක දිගටම උප සභාපති කම දැරුවා. ඒ වගේම බද්දේගම නැඟෙනහිර සණස සමිතියේ අවු. 51ක් එක දිගට සභාපතිකමේ ඉන්නවා. මම හිතනවා ලංකාවේ ප්‍රථම වතාවට එක දිගටම නොකඩවා අවුරුදු 51ක් සභාපතිකමේ හිටපු කෙනෙක් ඉන්නේ. මේ කාලය තුළ මට හැකිවුනා කිසිම කෙනෙකුගෙන් ආධාර මුදල් නොමැතිව අපේ සමිතියේ ආදායමෙන් පමණක්ම ලංකාවේ දිගම සණස ගොඩනැගිල්ල ඉදිකිරීමට හැකිවුනා. එය දිගින් අඩි 195ක් වෙනවා. දැනට දිගම සණස ගොඩනැගිල්ල බද්දේගම සණස ගොඩනැගිල්ල වෙනවා.මට තාම මතකයි කියනකොට මට මගේ ජීවිතේ අමතක කරන්නම බැරි සිදුවීමක් තමා දේශපාලන මාරුවීමක් ලබලා මන්නාරමට ගිහින් දුක් විඳපු කාලය සමඟ කිසිම උසස්වීමක් නොදී මාව වසර ගණනාවක් තබා ගැනීම පස්සේ මම එවකට තිබූ ආණ්ඩුව සමඟ නඩු කියලා නඩුවෙන් දිනුවට පස්සේ 2003 වසරෙදි ඉහළ උසාවියේ මහේස්ත්‍රාත් නියෝගයක් මත විදුහල්පති තනතුරක් ලැබුණා. ඒ ලැබුණෙත් වසර 12ක විදුහල්පති හිඟ වැටුප් සහිතව. ඒක මම ජීවිතේ ලබපු ලොකුම ජයග්‍රහණයක්. මම හිතන්නෑ කෙනෙක් රජයක් එක්ක නඩු කියලා ඒ තරම් සුවිශේෂි ජයග්‍රහණ තමන්ගේ සේවය වෙනුවෙන් අත්කර ගන්න උනන්දු වෙනවා කියලා. මේ අත්දැකීම අන් අයටත් හොඳ ආදර්ශයක් වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>02</day>
    </date>
    <link>http://www.dinamina.lk/2012/02/02/_art.asp?fn=f1202023</link>
    <topic>අමද්‍යප ව්‍යාපාරය නිදහසට පදනම දැම්මා</topic>
    <author/>
    <content>1984 වසරේ පෙබරවාරි මස 04 වැනි සෙනසුරාදා පැවැති තිස්හය වැනි නිදහස් දිනයට දිනමිණ පුවත්පතේ නිදහස් සමරු අතිරේක සඳහා ලියූ ලිපියකි. මහා වංශ සම්පාදක මණ්ඩලයේ ලේකම් වෙ. වි. අභයගුණවර්ධන මෙම ලිපියෙහි රචකයාය.අවුරුදු දෙදහසකට වඩා පැරණි අඛණ්ඩ ඉතිහාසයක් ඇති ශ්‍රී ලංකාව ක්‍රි. ව. 1815 දී සුදු අධිරාජ්‍යවාදීන් ගේ ග්‍රහණයට හසු වැ තිබී ස්වාධීන රාජ්‍යයක් බවට යළි පත් වැ අදට අවුරුදු තිස් හයක් පිරෙයි.ආරම්භයේ සිට අප රට විවිධ මාදිළියේ සතුරු ආක්‍රමණයනට වරින් වර ගොදුරු වූ නමුදු සුදු අධිරාජ්‍යවාදීනට යට වැ පැවති අවුරුදු එකසිය තිස් තුනක කාල පරිච්ඡේදය තුළ තරම් අපේ සමාජය, සිතුම් පැතුම් හා ජීවිතය මහා පෙරැළියකට ගොදුරු වූ තවත් අවස්ථාවක් ගැන කිය නොහැක.සිංහල ජාතියත් බුදු දහමත් එකිනෙකින් වෙන් නොකළ හැකි තරමට බැඳී පවත්නා හෙයින් ඒ දෙක හුදු ඒකකයක් බවට පත් වැ ඇති බව නොරහසකි. එහි ප්‍රතිඵලයක් වශයෙන් බුදු දහම සිංහල ජාතියේ ජීවය බවට පත් වැ තිබිණි. අසිංහලයකුට වුවද බුදුනුවකු වී සිංහලයේ රජු වන්නට අවස්ථාව ලැබුණේ එහෙයිනි.මේ තතු ඉඳුරා දැන සිටි ඉංගිරිසි අධිරාජ්‍යවාදීහු ශ්‍රී ලංකාව යටත් විජිතයක් කරගත් දා සිටැ රටේ ජීවය වූ ‘බුදු දහම’ විවිධ උපක්‍රම මාර්ගයෙන් අඩපණ කැර ලන්නට නොදැරූ ප්‍රයත්නයෙක් නැත. ඒ මගින් සිංහළ ජාතිය ද අඩපණ විය.සිංහල ජාතියටත් බුදු දහමටත් එල්ල වූ මේ තර්ජනය ඉඳුරා දුටු මිගෙට්ටුවත්තේ ගුණානන්ද හිමියන් වැනි ජාතිය හා ආගමික හැඟීමෙන් පිබිදී ගිය එඩිතර භික්ෂූන් වහන්සේ අවංක එඩිතර ජනතාව ද සහාය කැර ගෙන අබෞද්ධයන් ගේ බුද්ධාගම් විරෝධ සටනට ප්‍රති ප්‍රහාරයක් එල්ල කළහ. මේ ජාතික සටන සාර්ථක කැරගන්නට නම් මේ දිවයින යළි නිදහස් කැර ගත යුතුªබව එදා කාගේත් පිළිගැනීම විය. මහා අධි රාජ්‍යයක් සමග එබඳු සටනක්කැර ජය ගැනීම පහසු කාර්යයක් නුවුවද ආරම්භයේ දී ජාතික හා ආගමික මුහුණුවරක් ගත් ඒ සටන පසුව දේශපාලන මුහුණුවරක් ගති.විසිවන ශත වර්ෂයේ මුල් භාගයේ දී පහළවූ මේ තත්ත්වයට එරෙහිව එකල ජාති හිතෛෂි බෞද්ධ නායකයෝ කිහිපදෙනෙක් ඉදිරිපත් වූහ. ඔවුගේ මේ සටන ‘අමද්‍යප ව්‍යාපාරය’ නමින් හැඳින්විණි. ආරම්භයේ දී අමද්‍යප ව්‍යාපාරය ජාතික හා ආගමික මුහුණු වරක් ගෙන තැබූ නමුදු පසුව ඒ දේ්ශපාලන මුහුණු වරක් ගත්තේ ය.ක්‍රි. ව. 1911 – 14 වර්ෂ වලදී අමද්‍යප සටන උච්ච අවස්ථාවකට පත් වෙමින් පැවැතිණි. අරක්කු තැබෑරුම් වස්වාලීම පමණක් නොව තැබෑරුම් සඳහා රජයෙන් අය කළ බදු ගැන ද විවිධ උද්ඝෝෂණ මතු වන්නට විය. මේ යුගයෙහි අමද්‍යප සටනේ පෙරමුණ ගෙන ක්‍රියා කළවුන් අතර ඇප්. ආර්. සේනානායක, ඩී. ඇස්. සේනානායක, ඩී. සී. සේනානායක ආදීහු වූහ. අරක්කු තැබෑරුම් විවෘත කිරීම නිසා සිංහල ජාතියත් සිංහල බෞද්ධ සංස්කෘතියත් විනාශ මුඛයට පත් විය හැකි බව මහ ජනයාට අවබෝධ කර දෙනු පිණිස විවිධ නගරවල හා ගම්වල විශාල මහජන රැස්වීම් පවත්වන්නට වූහ. මේ රැස්වීම්වලට ඇතැම් අවස්ථාවල දී විසි දහසකට අධික ජනකායක් පැමිණි බව කියනු ලැබේ.කලක් රටින් බැහැර ව සිටි මහා සටන් කාමියකු වූ අනගාරික ධර්මපාල තුමා මේ අවදියෙහි ලංකාවට අවුත් සේනානායක ජනනායකයන් සමඟ උරෙනුර ගැටී අමද්‍යප සටන මෙහෙය වන්නට විය.ධර්මපාල තුමා සුදු අධිරාජ්‍යවාදීන් ගෙන් ශ්‍රී ලංකාව මුදාගැනීම සඳහා ඍජු සටන් ව්‍යාපාරයක් මෙහෙයැවිය යුතුªබව මේ අවදියේ පළ කිරීම නිසා අමද්‍යප ව්‍යාපාරයේ ජාතික ආගමික මුහුණුවර කෙළින්ම දේ්ශපාලන ස්වරූපයක් ගත් බව පළ කළ යුතුය.දේශපාලන නිදහසක් නො ලබා හුදෙක් සංස්කෘතික ප්‍රශ්න ගැන සටන් කිරීමෙන් තම අපේක්ෂා සපුරා ඉටු කර ගත නොහැකි බව ධර්මපාල තුමා දැන සිටියේ ය.එහෙයින් ස්වරාජ්‍යය ලබා ගැනීම සඳහා අවශ්‍ය පසුබිම සකස් කිරීමේ කාර්යය ඉතා වැදගත් බව ඔහුගෙන් නොයෙක් වර පළ වන්නට විය. මෙහි ප්‍රතිඵලයක් වශයෙන් අමද්‍යප ව්‍යාපාරයේ කටයුතු ගැන එකල බ්‍රිතාන්‍ය රජය ඉතාමත් සැලැකිල්ලෙන් පසු විය.1915 වර්ෂයේ මේ රටේ ඇතිවූ ජාතික භේද වාදී කෝලාහලයේ පිටුපස අමද්‍යප සටනේ නායකයන් සිටිති යි බ්‍රිතාන්‍ය රජය සැක පහළ කළාය. ඒ සම්බන්ධයෙන් ඔවුන් විසින් සැක පිට හිරබාරයට ගත් පිරිස අතර ඇප්. ආර්. සේනානායක, ඩී. ඇස්. සේනානායක, ඩී. බී. ජයතිලක, ඩබ්ලිව්. ඒ. ද සිල්වා, සී. බවන්තුඩාවේ, සී. ඒ. හේවාවිතාරණ යන මහත්වරු ද වූහ.ඒ සමඟම මේ අවදියෙහි දුම්රිය වෘත්තීය සමිති කිහිපයක් සංවිධානය කරමින් රජයට එරෙහිව ක්‍රියා මාර්ගයක් ගෙන ගිය කම්කරු නායක ඒ. ඊ. ගුණසිංහ මහතා ඇතුළු දුම්රිය සේවකයන් කිහිපදෙනෙක් ද රජය මගින් හිරබාරයට ගන්නා ලදහ. මේ සටන් කාමී වීර පිරිස කොළඹ සිට නැගෙනහිර පළාතේ කඳවුරක් වෙත ගෙන ගොස් මුරකාවල් යොදා හිර බාරයේ තබන ලදහ.ජාතික භේදවාදී කෝලාහල සමථයකට පත් කරනු පිණිස රජය ගත් අදුරදර්ශී ක්‍රියා මාර්ගය ගැන සිංහල බෞද්ධයෝ සිය දැඩි විරෝධය පළ කළහ. අමද්‍යප ව්‍යාපාරය නමින් ඇරැඹි මේ ජාතික සටන මෙහෙයැ වූ ජනනායකයෝ පසුව දේශපාලන නිදහස ලබා ගැනීම සඳහා දිගින් දිගටම තම සටන් ව්‍යාපාරය මෙහෙයැ වූහ. 1931 වර්ෂයේ දී ශ්‍රී ලංකාවට ඩොනෝමෝර් ආණ්ඩු ක්‍රමයක් ලැබුණේ එහෙයිනි.ඉංගී‍්‍රසි අධිරාජ්‍යවාදීන් ගේ ග්‍රහණයට අසුවූදා සිට ගෙන ගිය නිදහස් සටන මෙහෙයැ වූ බෞද්ධ නායකයන් පමණක් නොව එයට තම දිවි පරදුවට තබා සටන් කළ වීර සිංහල බෞද්ධ ජනතාව ද ලංකාවට ස්වතන්ත්‍ර පාලනයක් ලැබී අවුරුදු තිස් හයක් පිරෙන 1984 පෙබරවාරි 04 වැනිදා හිස නමා ආචාර කොට ගෞරව දක්වා සැමරිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202031</link>
    <topic>වෙනම රාජ්‍ය සංකල්පයෙන් බැහැර වී සියලු පක්ෂ එක අරමුණින් ක්‍රියා කළ යුතුයි</topic>
    <author>ඉන්දික පොල්කොටුව</author>
    <content>ජාතිවාදී හැඟීම් මෙන්ම වෙනම රාජ්‍ය සංකල්පයෙන් බැහැර වී විවෘත මානසකින් යුක්තව කල්පනා කරමින් රටෙහි ජාතික ප්‍රශ්නයට විසඳුම් සෙවීමට සියලු දේශපාලන පක්ෂ හා කණ්ඩායම් එකම අරමුණකින් ක්‍රියා කළ යුතුව ඇතැයි මල්වතු පාර්ශ්වයේ අනුනායක නියංගොඩ ශ්‍රී විජිතසිරි හිමිපාණෝ පවසති.රටක් ලෙස ඉතිහාසය තුළ අප ලැබූ අත්දැකීම් මැනවින් අවබෝධයට ගෙන විසඳුම් සෙවීම වෙනුවට ඇතැම් කණ්ඩායම් පටු අරමුණු වෙනුවෙන් පමණක් ක්‍රියාත්මක වන්නේ නම් එය මේ රටේ සිංහල දෙමළ මුස්ලිම් ආදී සියලු ජන කොටස් වලට සිදු කරන බලවත් අසාධාරණයක් බවත් අනු නාහිමියෝ කීහ.රටේ ස්වෛරීත්වය, භෞමික අඛණ්ඩතාවයට හානියක් නොවන ලෙස බලය විමධ්‍යගත විය යුතුව ඇතැයිද මේ සඳහා ගැඹුරෙන් සාකච්ඡා කළ යුතු බවත් උන් වහන්සේ පැවසූහ.දශක තුනක් පුරා පැවති ත්‍රස්තවාදය සාර්ථකව නිමා කරමින් රටට ස්ථිර සාමය උදා කළා සේ ජාතික ප්‍රශ්නයටද ස්ථිරසාර විසඳුමක් ලබා ගැනීමට හැකි වනු ඇතැයිද විජිතසිරි අනුනාහිමියෝ කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202037</link>
    <topic>ලේක්හවුසියෙන් මිලියන 500ක් ඉල්ලූ කුමාර් රූපසිංහගේ නඩුව ඉවතට</topic>
    <author>රෝෂන් තුෂාර</author>
    <content>‘දිනමිණ’ පුවත්පතේ පළ වූ ලිපියකින් සිදු වූ කීර්තිහානියට රුපියල් මිලියන පන්සීයයක වන්දියක් ඉල්ලා සහ ජීවන පදනමේ සභාපති කුමාර් රූපසිංහ මහතා පැවැරූ නඩුව කොළඹ දිසා අධිකරණය ඊයේ (2) ගාස්තුවට යටත්ව නිෂ්ප්‍රභ කෙළේය.කුමාර් රූපසිංහ මහතාගේ නඩුව මෙසේ නිෂ්ප්‍රභ කෙළේ දෙවන වතාවටය.නඩුව පැවරූ පළමු අවස්ථාවේ දිසා අධිකරණය මගින් විභාග කරමින් සිටියදී රූපසිංහ මහතා අධිකරණයේ පෙනී නොසිටීම මත පළමුවර නිෂ්ප්‍රභ කළ අතර නිෂ්ප්‍රභ කිරීමේ නියෝගය අවලංගු කර නැවත විභාගයට ගන්නා ලෙස කළ ඉල්ලීම දෙවන වරට නිෂ්ප්‍රභ කෙළේය. කොළඹ ප්‍රධාන දිසා විනිසුරු ජී.ඒ.ඩී. ගනේපොළ මහතා මේ නියෝගය නිකුත් කරමින් නඩුව නිෂ්ප්‍රභ කළ අතර පැමිණිලිකරුගේ ඉල්ලීම ප්‍රතික්ෂේප කරන ලෙසට විත්තිකාර එක්සත් ප්‍රවෘත්ති පත්‍ර සමාගම කළ ඉල්ලීම පිළි ගත්තේය.2008 මැයි 23 දින ‘දිනමිණ’ පුවත්පතේ පළ වූ ලිපියකින් අපකීර්තියක් සිදු වූ බවත් ඊට වන්දි ලෙස දිනමිණ ප්‍රධාන කර්තෘ මහින්ද අබේසුන්දර මහතාගෙන් හා එක්සත් ප්‍රවෘත්ති පත්‍ර සමාගමෙන් රුපියල් මිලියන පන්සීයක් අයකර දෙන ලෙස ඉල්ලා මේ නඩුව පවරා තිබිණි.නඩුව විභාග වෙමින් පවතින අතරතුර පැමිණිලිකාර රූපසිංහ මහතා හෝ ඔහුගේ නීතිඥවරු අධිකරණයේ පෙනී නොසිටීම මත නඩුව 2010 ඔක්තෝබර් 27 දින දිසා අධිකරණය මගින් නිෂ්ප්‍රභ කෙරිණි.එසේ නිෂ්ප්‍රභ කිරීමේ නියෝගය අවලංගු කර නැවත නඩුව විභාගයට ගන්නා ලෙස රූපසිංහ මහතා මාස තුනකට පසුව අධිකරණයෙන් ඉල්ලා සිටියේය.පැමිණිලිකරු කර ඇති ඉල්ලීම සිවිල් නඩු විධාන සංග්‍රහ ප්‍රතිපාදනවලට පටහැනි බවත් ඉල්ලීම නියමිත කාලසීමාව ඉක්මවූ පසු කර ඇති බවත් නඩුව නිෂ්ප්‍රභ කර විත්තිකරුවන්ට පක්ෂව තීන්දුව නිකුත් කරන ලෙසත් ලේක්හවුස් සමාගම අධිකරණයෙන් ඉල්ලා සිටියේය.දෙපාර්ශවයේ කරුණු සලකා බැලූ විනිසුරුවරයා පැමිණිලිකාර රූපසිංහ මහතා සිය ඉල්ලීම මාස තුනකට පසුව අධිකරණයට ඉදිරිපත් කිරීම හා එසේ ප්‍රමාදවීමට සාධාරණ හේතු අධිකරණයට ඉදිරිපත් කර නොමැති බව පැවැසීය. විශේෂයෙන් එසේ ප්‍රමාද වී ඇත්තේ නඩුවේ පැමිණිලිකරු බව පෙන්වා දුන් විනිසුරුවරයා පැමිණිල්ලේ ඉල්ලීම ගාස්තුවට යටත්ව නිෂ්ප්‍රභ කර විත්තියේ ඉල්ලීම පිළිගත්තේය.පැමිණිලිකරු වෙනුවෙන් නීතිඥ සංජීවනී කස්තුරිආරච්චි මහත්මියගේ උපදෙස් පරිදි නීතිඥ ධම්මික අබේගුණවර්ධන හා මයුර ගුණවංශ මහතා පෙනී සිටියේය.විත්තිකාර එක්සත් ප්‍රවෘත්ති පත්‍ර සමාගම වෙනුවෙන් ජනාධිපති නීතිඥ පාලිත කුමාරසිංහ සමඟ අසිත් සිරිවර්ධන හා සුදර්ශී කාරියවසම් නීතිඥවරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202032</link>
    <topic>ඉරණමඩු වැව සංවර්ධනයට රු. කෝටි 244ක IFAD ආධාර</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ කෘෂිකාර්මික ක්ෂේත්‍රයේ සංවර්ධනය වෙනුවෙන් ඇමෙරිකානු ඩොලර් මිලියන 22.2 ක (රුපියල් කෝටි 244.2) ආධාරයක් ලබාදීමට කෘෂිකාර්මික සංවර්ධනය සඳහා වන අන්තර් ජාතික අරමුදල (IFAD) තීරණය කර ඇත.වාරිමාර්ග, යටිතල පහසුකම් ආදිය සංවර්ධනය කිරීම මෙන්ම භෝග විවිධාංගිකරණය, උතුරු පළාතේ කුඩා ගොවිබිම් හිමියන්ට නව වෙළෙඳපල අවස්ථා උදාකර දීම, ඉරණමඩු වැව ප්‍රතිසංස්කරණය, ගොවීන් වෙත ජලරක්ෂණ කළමනාකරණ ක්‍රමවේදයන් සම්බන්ධයෙන් පුහුණු කිරීම ආදිය මේ ව්‍යාපෘතිය යටතේ ක්‍රියාත්මක කෙරෙන බව ඉතාලියේ ශ්‍රී ලංකා තානාපති කාර්යාලය පවසයි.මේ කෘෂිකාර්මික සංවර්ධනය සඳහා වන අන්තර් ජාතික අරමුදල එක්සත් ජාතීන්ගේ සංවිධානයට සම්බන්ධ මූල්‍ය ආයතනයක් වන අතර මෙම ආධාරය ලබාදීමට අදාළ ගිවිසුම ඇතිකර ගැනීම ඉතාලියේ මිලානෝ නුවර පිහිටි කෘෂිකාර්මික සංවර්ධනය සඳහා වන අන්තර් ජාතික අරමුදල් මූලස්ථානයේදී සිදු කෙරිණි.“ඉරණමඩු වාරිමාර්ග සංවර්ධන ව්‍යාපෘතිය” යනුවෙන් නම්කර තිබෙන මේ ව්‍යාපෘතියට අදාළ ගිවිසුම සඳහා ඉතාලියේ ශ්‍රී ලංකා තානාපති අසිත පෙරේරා සහ කෘෂිකාර්මික සංවර්ධනය සඳහා වන අන්තර් ජාතික අරමුදලේ සභාපති කනායෝ එෆ්.න්වන්ස් මහත්වරු අත්සන් කළහ.ත්‍රස්ත ග්‍රහණයේ පැවත විනාශවී ගිය ඉරණමඩු වැව ප්‍රතිසංස්කරණය කිරීම මේ මඟින් ප්‍රධාන වශයෙන් සිදු කෙරෙන අතර ඒ හරහා කිලිනොච්චිය දිස්ත්‍රික්කයේ පවුල් 7000 කට පමණ ප්‍රතිලාභ අත්වන බව ඉතාලියේ ශ්‍රී ලංකා තානාපති කාර්යාලය ප්‍රකාශ කරයි.පසුගිය 1978 වසරේ සිට මේ දක්වා කාලය තුළ වැඩසටහන් 16 ක් වෙනුවෙන් කෘෂිකාර්මික සංවර්ධනය සඳහා වන අන්තර් ජාතික අරමුදල ඇමෙරිකානු ඩොලර් මිලියන 400 ක (රුපියල් කෝට් 4400) ආධාරයක් ශ්‍රී ලංකාවට ලබාදී තිබෙන අතර ඒ මඟින් පවුල් 500000 ට වැඩි ප්‍රමාණයකට ප්‍රතිලාභ හිමිව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202033</link>
    <topic>ද්විතීයික පාසල් සංවර්ධන උළෙල අද</topic>
    <author>අනුරාධපුර දී සුභාෂිනි සේනානායක</author>
    <content>ද්විතීයික පාසල් දහස සංවර්ධනය කිරීමේ සමාරම්භක උත්සවය අද (03) අනුරාධපුර වලිසිංහ හරිස්චන්ද්‍ර විදුහලේ දී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වේ.අනුරාධපුරයේ දී පැවැත්වෙන නිදහස් උළෙල සහ දැයට කිරුළට සමගාමීව මේ උත්සවය පැවැත්වෙන බවත්, ද්විතියික පාසල් දහස සංවර්ධනය කිරීම මේ මාසයේ දී ආරම්භ කරන බවත් අධ්‍යාපන ඇමැති බන්දුල ගුණවර්ධන මහතා ප්‍රකාශ කෙළේ ය.සුපිරි පාසල් සඳහා විශාල ඉල්ලුමක් පවතින බවත් සෑම පහසුකමක්ම සහිත 1 AB පාසල් තුනක් සෑම ප්‍රාදේශීය ලේකම් කොට්ඨාසයකම පිහිටුවන බවත් කී අධ්‍යාපන ඇමැතිවරයා ග්‍රාමීය දරුවන්ට පහසුකම් ලබාදීමත් ඔවුන්ට විෂය භාහිර ක්‍රීඩා සෞන්දර්ය වැනි ක්‍රියාකාරකම් සඳහා යෙදවීමත් මෙහි අරමුණ වන බවත් කීය.සුපිරි පාසල් වලට තිබෙන ඉල්ලුම, නවීන ගණිතාගාර, විද්‍යාගාර, භාෂාගාර වැනි පහසුකම් නැණසල මධ්‍යස්ථාන ඇති කිරීමත් මෙම පාසල් තුළ සිදු කෙරෙන බවද හෙතෙම වැඩිදුරටත් කීය.මේ අවස්ථාවට මැති ඇමැතිවරුන් ඇතුළු විශාල පිරිසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202034</link>
    <topic>දැයට කිරුළ නැරඹීමට එන්න මාර්ග 3ක්</topic>
    <author>අමිල ප්‍රභාත් වනසිංහ</author>
    <content>අනුරාධපුර ඔයා මඩුවේදී මෙවර පැවැත්වෙන දැයට කිරුළ ජාතික ප්‍රදර්ශනය නැරඹීමට පැමිණෙන ජනතාව සඳහා ප්‍රධාන මාර්ග තුනක් (3) ඔස්සේ පිවිසිය හැක.පුත්තලම අනුරාධපුරය මාර්ගයේ පැමිණෙන්නන්හට නොච්චියාගම ඔයාමඩුව මාර්ගයේ දැයට කිරුළ ප්‍රදර්ශන භූමියට පැමිණිය හැකි අතර එම මාර්ගයේ ධාවනය කෙරෙන රථ වාහන තුන්දහසක් (3000) පමණ ගාල් කර හැකි රථ ගාලක් ඉදි කර ඇත.එසේම අනුරාධපුර විලච්චිය මාර්ගයේ ඔයාමඩුවට පිවිසිය හැකි අතර පැමිණෙන රථ වාහන නැවැත්වීම සඳහා රථ වාහන පන්දහසක් (5000) පමණ නැවැත්විය හැකි පරිදි රථ ගාලක් ද ස්ථාපිත කර තිබේ.තන්තිරිමලයේ සිට පැමිණෙන ජනතාව හට තන්තිරිමලය විලච්චිය මාර්ගයේ ඔයාමඩුව දක්වාත් ගමන් කිරීමට පුළුවන. එම මාර්ගයේ පැමිණෙන රථ වාහන තුන්දහසක් (3000) පමණ ගාල් කර හැකි රථ ගාලක් ද දැයට කිරුළ ප්‍රදර්ශන භූමියේ ඉදි කර ඇත.බස් රථ වලින් ප්‍රදර්ශනය නැරඹීම සඳහා පැමිණෙන මගීන් හට ඔයාමඩුව ප්‍රදර්ශන භූමිය ආසන්නයේ විශේෂ බස් නැවතුම් පළක් ඉදි කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202035</link>
    <topic>අධිවේගී මෙඟ් කැඩුණු වාහන ඉවත් කරන්න ලක්‍ෂ 20ක් වැය කරලා</topic>
    <author>භක්ති ධර්මපි‍්‍රය මෙන්ඩිස්</author>
    <content>ආපදාවන්ට ලක්වූ රථවාහන අධිවේගී මාර්ගයෙන් ඉවත් කිරීම සඳහා රුපියල් ලක්ෂ විස්සකට ආසන්න මුදලක් වැය කර ඇත.දක්ෂිණ අධිවේගී මාර්ගයේ දී ඉකුත් මාස දෙක තුළ පමණක් නොයෙක් රථ වාහන එක්දහස් නවසීයක් පමණ ආපදාවන්ට ලක්වූ බවත් ඒවා පිවිසුම් මාර්ග වලින් ඉවතට ගැනීමට නඩත්තු අංශයට සිදු වූ බවත් දක්ෂිණ අධිවේගී මාර්ගයේ මෙහෙයුම් අධ්‍යක්ෂ බී. ඩී. කේ. බණ්ඩාර මහතා “දිනමිණ” ට ඊයේ (02) පැවසීය.ආපදාවන්ට ලක්වන එක් වාහනයක් මෙලෙස දක්ෂිණ අධිවේගී මාර්ගයෙන් ඉවත් කිරීමට රුපියල් දහසේ සිට එක් දහස් පන්සීය දක්වා මුදලක් වැය කිරීමට නඩත්තු අංශයට සිදු වන බව බණ්ඩාර මහතා පෙන්වා දෙයි.දක්ෂිණ අධිවේගී මාර්ගයට පිවිසෙන වාහන හොඳ තත්ත්වයෙන් පවත්වාගෙන එන ලෙස තමන් රියදුරන්ගෙන් ඉල්ලා සිටින බව මෙහෙයුම් අධ්‍යක්ෂවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202036</link>
    <topic>වසර සියයක් පැරැණි දොඹකර දෙකක්</topic>
    <author>ඉමදුව සමූහ ලංකින්ද නානායක්කාර</author>
    <content>පැය විසි හතරකින් පාලම් දෙකක් සාදා නිම කළ හැකි ද? හැකිය. ඒ සඳහා අධිෂ්ඨාන ශක්තිය ඇති පිරිසක් එක් වූහ. ඔවුනට අප්‍රමාණ ශක්තියක් ලබා දුන්නේ දොඹකර දෙකකි. විශේෂය වන්නේ එම දොඹකර මෙරට ඇති වසර සියයකටත් වඩා පැරැණි ඒවා වීමයි. අඟුරු කකා වතුර බිබී මේ දොඹකර ක්‍රියාත්මක වීම තවත් විශේෂත්වයකි.දුම්රිය දෙපාර්තමේන්තුවට අයත් දොඹකර දෙකක් හා එම දෙපාර්තමේන්තුවේ සේවකයන් එක්ව මෙම විස්මකර්ම කාර්යය නිම කර තිබේ. ඔවුන් විසින් එක් පාලමක් නිමවනු ලැබ ඇත්තේ මාතර නගරයට ආසන්න දුම්රිය මාර්ගයේ ය. එය අඩි හතළිහක් දිග පාලමකි. අනෙක ගාල්ල තල්පෙ දුම්රිය මඟෙහි නිමකර ඇති අඩි හැටක් දිග පාලමයි. මෙ පාලම් දෙක සවි කිරීමට ගතවී ඇත්තේ පැය 24 ක කාලයක් පමණි. ඉන්දියාවෙන් හෝ අන් රටකින් ඉංජිනේරුවන් හා කාර්මිකයන් ගෙන්වා මෙම පාලම් තනන්නට ගියේ නම් ඒ සඳහා වැය වන මුදල සුළු පටු වන්නේ නැත.අපේ මුදල් පිටරටකට නිකරුණේ ලබාදීමට අකමැති, අපේ මුදල් මේ රටේම රඳවා ගැනීමට කැමති දුම්රිය දෙපාර්තමේන්තුවේ පිරිසක් මේ කාර්යය සඳහා පෙරමුණ ගත්හ. ශ්‍රී ලංකා දුම්රිය දෙපාර්තමේන්තුවේ කාර්මික නිලධාරී ප්‍රධාන පාලම් පරීක්ෂක රංජිත් විජේසිරි තවත් 35 දෙනකු සමඟ මෙම පාලම් තැනිය යුතු වූ දක්ෂිණ මුහුදු බඩ දුම්රිය මඟ අදාළ ස්ථාන වෙත පැමිණියේ වසර 100 කට වඩා පැරැණි දොඹකර දෙකක්ද දුම්රියේ පටවාගෙනය.පාලම් සකස් කිරීමට පෙර ඒ සඳහා පූර්ව සූදානමක් සිදුවෙයි. පාලම් සැකසීම සඳහා අවශ්‍ය උපකරණ සූදානම් කර ගැනීම හා පාලම් කොටස් එකලස් කර ගැනීම. අවසානයේ කාර්යය නිම කිරීමට පැමිණෙන්නේ අප ඉහතින් සඳහන් කළ වසර සියයකට වඩා පැරැණි දොඹකර දෙකය. පැරැණි පාලම ගලවා ඉවත් කිරීමට හා නව පාලම සවි කිරීමට පාලම් දෙකෙළවර හිඳ මිනිසුන්ට අවශ්‍ය යෝධ ශක්තිය ලබා දුන්නේ එම දොඹකරයන්ය.“මේ දොඹකර සඳහා මහ ලොකු නඩත්තුවක් අවශ්‍ය වන්නේ නැහැ. මේවා ඉතා පහසුවෙන් මෙහෙයවීමට හැකිවීම අපට උපකාරයක්” රංජිත් විජේසිරි පවසයි. “මේ දොඹකර ක්‍රියාත්මක කිරීමට ඉන්ධන අවශ්‍ය නැහැ. අවශ්‍ය වන්නේ වතුරත් අඟුරුත් විතරයි.” දුම්රිය මාර්ගයෙන් ගලවා ඉවත් කළ සිල්පර කොට පළා දර ලබාගෙන ඒවා දොඹකර තුළ ඇති ළිපට දමා ඔවුන් අඟුරු සපයා ගෙන තිබිණි. එසේ අ¼ගුරු හා සිසිල් ජලය සපයන්නේ නම් දොඹකර එක දිගට පැය 24 ක් වුව ක්‍රියාත්මක වන බව රංජිත් විජේසිරි ප්‍රධාන පාලම් පරීක්ෂකවරයා පවසයි. මෙසේ අවම වියදමකින් උපරිම ප්‍රයෝජන ගන්නට දුම්රිය දෙපාර්තමේන්තුව ගන්නා තැත පැසසිය යුතුය. වසර සියයක් පැරැණි ද යන්න අදහා ගත නොහැකි ලෙස කුඩා යකඩ කැබැල්ලේ සිට ටොන් තිහක් දක්වා බර උසුලන එම දොඹකර පැය 24 ක් ඇතුළත දක්ෂිණ මුහුදු බඩ මාර්ගයේ පාලම් දෙකක් සවි කිරීමට අපේම උදවියට සහාය වූයේ ය.පුදුමයක් විය හැකි නමුත් මෙය අපේ කාලයේ සත්‍ය කතාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202038</link>
    <topic>හදිසි දුම්රිය වර්ජනය සංවිධානාත්මක වැඩක්</topic>
    <author>භක්ති ධර්මපි‍්‍රය මෙන්ඩිස්</author>
    <content>හදිසි දුම්රිය වර්ජනය සංවිධානාත්මක පිරිසක් විසින් සිදුකරන ලද කඩාකප්පල්කාරී ක්‍රියාවක් බව පවසයි. දුම්රිය දෙපාර්තමේන්තුව ඒ සම්බන්ධයෙන් ක්‍රියාකළ පුද්ගලයන්ට එරෙහිව දැඩි පියවර ගැනීමට දුම්රිය දෙපාර්තමේන්තුව තීරණය කර තිබේ.ඉල්ලීම් කීපයක් මුල්කර ගනිමින් දුම්රිය සේවකයන් පිරිසක් පෙරේදා (01) සවස ක්‍රියාත්මක කළ හදිසි වර්ජනය හේතුªවෙන් මගීන් දසදහස් ගණනක් දැඩි අපහසුතාවට පත්වූහ.විශේෂයෙන්ම කොළඹ නගරයට පැමිණ රැකියාවල නිරතව නැවත නිවෙස් බලා යන මගීන් මේ දුම්රිය වර්ජනය හේතුවෙන් මහත් සේ පීඩාවට පත් වූ බව මගීන් ප්‍රකාශ කළහ. හදිසි දුම්රිය වර්ජනය කඩාකප්පල්කාරී ක්‍රියාවක් බැවින් එම කඩාකප්පල්කාරී පුද්ගලයන්ට එරෙහිව විනය පියවර ගන්නා ලෙස ඇමැතිවරු රැසක් ජනාධිපති මහින්ද රාජපක්ෂ මහතාගෙන් ඉල්ලීමක් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n1202039</link>
    <topic>‘නිදහස සමරන්න ජාතික ධජය ඔසවන්න’</topic>
    <author>උදුලා පීරිස්</author>
    <content>64 වැනි ජාතික නිදහස් දින උත්සවය නිමිත්තෙන් අද (03) සිට සතියක් පුරා සියලු රජයේ ආයතනවල ජාතික කොඩිය ඔසවා තබන ලෙස රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. අබේකෝන් මහතා ඉල්ලීමක් කරයි.එසේම එම ආයතන රාත්‍රී කාලයේ විදුලි බුබුළුවලින් ආලෝකවත් කර තබන ලෙසද ලේකම්වරයා අදාළ බලධාරින්ට දන්වා තිබේ.ජාතියේ ප්‍රෞඪත්වය ආරක්ෂා වන පරිදි මෙවර පවත්වන 64 වැනි ජාතික නිදහස් උත්සවය අනුරාධපුරයේ දී පැවැත්වීමට රාජ්‍ය පරිපාලන හා ස්වදේශ කටයුතු අමාත්‍යාංශය සියලු සංවිධාන කටයුතු සිදුකර අවසන් බවද ලේකම්වරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=n12020310</link>
    <topic>නිවැරැදි කිරීමයි</topic>
    <author/>
    <content>ඊයේ (02) දිනමිණ පුවත්පතේ මුල් පිටුවෙහි “ස්වාධීන රූපවාහිනි මාධ්‍ය ජාලයේ ද්‍රවිඩ විකාශය වන වසන්තම් රූපවාහිනියේ මාධ්‍යවේදී සම්මාන ප්‍රදානය” යනුවෙන් පළවූ ඡායාරූප වාර්තාව “ස්වාධීන රූපවාහිනි මාධ්‍ය ජාලයේ ප්‍රාදේශීය මාධ්‍යවේදීන් ගේ සුබසාධන සංගමය සංවිධානය කළ මාධ්‍යවේදී සම්මාන ප්‍රදානයක්” යනුවෙන් නිවැරැදි විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202031</link>
    <topic>එප්පාවල මැඩියාවේ මහවැලි කඳවුරු භූමිය වල්බිහි වෙලා</topic>
    <author>එප්පාවල සමූහ - බණ්ඩාර ඒකනායක</author>
    <content>එප්පාවල නගරයේ සිට කිලෝ මීටරයක් පමණ දුරින් පිහිටි මැඩියාව ගම්මානයේ අක්කර පනහක භූමි භාගයකින් යුත් මහවැලි කඳවුර පාළුවට ගොස් ඇත.මෙම ඉඩමේ ගොඩනැඟිලි හතළිහක් - පනහක් ඉදිකර ඇත. ප්‍රයෝජනයට ගන්නා ගොඩනැගිලි කීපය හැරෙන්නට කෝටි ගණන් වටිනා ගොඩනැගිලි පාළුවට ගොස් දිරාපත්වී ගරා වැටෙමින් පවතී.ඉහළ මට්ටමේ නිලධාරීන්ගේ නිල නිවාස ලෙස ඉදිකරන ලදැයි සැලකිය හැකි ගොඩනැගිලිවල විදුලි පංකා, යතුරු තහඩු, වැසිකිළි කට්ටල, දොර ජනෙල් ආදිය අතුරුදන් වී ඇත.හැටේ දශකයේ මහවැලිය ඉදිකළ යුගයේ මැඩියාව මහවැලි කඳවුරේ ගොඩනැගිලි ඉදිකර ඇති අතර නඩත්තුවක් නැතිකමින් ගරා වැටෙමින් පවතී. ලෝක බැංකුවෙන් ණයට ගෙන මහවැලි ගොඩනැගිලි ඉදිකර ඇත.මහවැලි එච්. කලාපය භාරව හැටේ දශකයේ සිට මේ දක්වා නේවාසික ව්‍යාපාර කළමනාකාරවරු 15 දෙනකු වරින්වර පත්වී ඇත. නිලධාරීන් 400ක් කලාපයේ සේවයේ යෙදී සිටිති.අක්කර පනහක් තරම් වූ සුවිශාල ඉඩම වනගත වෙමින් පවතී. ඉඩම අලි ඇතුන්ගේ සහ කුළු හරකුන්ගේ තිප්පොළක් වනු ඇත.මැඩියාවේ ගම්වැසියෝ ඉඩමේ හරක් බඳිති. ප්‍රදේශයට කිරිහරක් බෙදාදෙන සත්ත්ව ගොවිපලක් හැටියට මේ ස්ථානය දියුණු කළ හැකි නම් ප්‍රදේශයට යහපතක් ය.එප්පාවල මහවැලි කොට්ඨාසයේ ගොවි සංවිධාන තිහක් පමණ පවතී. මේවා හවුල් කරගෙන මෙම ඉඩම සංවර්ධනය කොට ආදර්ශ ගොවිපොළක් සමග ගොවීන් ප්‍රායෝගිකව පුහුණු කරන මධ්‍යස්ථානයක් බවට මෙය පත් කළ හැකි නම් ප්‍රදේශයට ප්‍රයෝජනවත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202032</link>
    <topic>මාළු ලොරියක් සහ එහි අයිතිකරු පැහැර ගත්තා යැයි වරද පිළිගත් දෙදෙනකුට දඬුවම් නියම කිරීම කල් තබයි</topic>
    <author>පාණදුර සමූහ - කපිල සෝමරත්න</author>
    <content>රුපියල් ලක්ෂ පනහක් පමණ වටිනා මාළු ලොරියක් සහ එහි අයිතිකරු (මාළු මුදලාලී) පැහැරගෙන ගොස් ඔහු ළඟ තිබූ රුපියල් දෙලක්ෂ අසූ හතර දහසක මුදල් රැගෙන පලාගිය තිදෙනකුගෙන් දෙදෙනෙක්ට දඬුවම් නියම කිරීම පසුවට කල් තැබිණි. මේ තිදෙනාගෙන් දෙදෙනකු වරද පිළිගත් හෙයින් පාණදුර මහේස්ත්‍රාත් ආර්.එස්.ජී. දිසානායක මහතා විසින් එසේ දඬුවම් නියම කිරීම පසුවට කල් දමන ලදි.එදිනට ඔවුන්ගේ පෙර වැරැදි වාර්තාද අධිකරණය හමුවට කැඳවන ලෙස නියෝග කෙරිණි.පාණදුර පොලිසිය විසින් එම සැකකරුවන්අත්අඩංගුවට ගෙන 11 - 01 - 2012 දින අධිකරණයට ඉදිරිපත් කර තිබිණි.පාණදුර පොලිසියේ අපරාධ අංශයේ සැරයන් එදිරිසිංහ මහතා අධිකරණය හමුවේ සඳහන් කළේ විත්තිකරුවන් පැහැරගත් මාළු ලොරිය සහ මුදලාලි අතරමඟ දමාගොස් සිටියදී පොලිසිය සොයාගත් බවය.වෙනත් හොර කමක් ගැන සැකකරුවකුගෙන් ප්‍රශ්න කරද්දී මේ සැකකරුවන් තිදෙනා ගැන තොරතුරු සොයාගෙන ඔවුන්ව අත්අඩංගුවට ගත් බවද සැරයන්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202033</link>
    <topic>ඡ්‍යොතිෂය වැඩවලට ප්‍රසිද්ධියක් උසුලන පුංචි මහත්තයා ගෝලයා ලවා ජනතාව මුලාකරලා</topic>
    <author>වලස්ගල සමූහ - ලක්ෂ්මන් කුමාරසිංහ</author>
    <content>කවුරු කෙසේ කීවද ඡ්‍යොතිෂය විශ්වාස කරන පිරිස් අප අතර බහුලව සිටිති. යන්ත්‍ර මන්ත්‍ර තොවිල් පවිල් කේන්ද්‍ර බැලීම් දිනපතා සිදුවන බව නොරහසකි. දකුණු පළාත මේ සඳහා ඉමහත් ප්‍රසිද්ධියක් උසුලති.පුංචි මහත්තයා යන්ත්‍ර මන්ත්‍ර වැඩවලට මෙන්ම කේන්ද්‍ර බැලීමට ද ප්‍රසිද්ධ වූ දකුණේ අයෙකි. ඔහු මේ ශාස්ත්‍රය ඉගෙන ගත්තේ කෙසේදැයි කීමට කිසිවෙක් නොදනී. එහෙත් ඔහුගෙන් යම් යම් වැඩ කරවා ගත් අය බොහෝ වෙති. පුංචි මහත්තයා කරදුන් ඇතැම් ගුරුකම් වැරදුණු බවද දන්නෝ දනිති.ඒවා ප්‍රසිද්ධ වන්නේ නැත. ඒ පිළිබඳව ඔහුගෙන් විමසුවහොත් තම මුඛරි බවින් උපක්‍රමශීලීව ඒවා මඟ හැර යයි.පසුගිය දිනෙක ත්‍රිරෝද රථයකින් කාන්තාවන් දෙදෙනකු හා පිරිමින් දෙදෙනකු පුංචි මහත්තයා හමුවට පැමිණියේ තම තමන්ගේ ග්‍රහචාරය විමසා බැලීමටය. පැමිණි පිරිස අදාළ කාමරයට යොමු වූ අතර ත්‍රිරෝද රථ රියැදුරා ගෙමිදුලෙහි සක්මන් කරමින් කාලය ගතකරන්නට විය. හත් අට දෙනකු එහි සිටි අතර පුංචි මහත්මයා යුහුසුළුව තම රාජකාරී කටයුතු කරමින් සිටියේය.එක්වරම මේසය මත තිබූ දුරකථනය නාදවන්නට විය. තරමක නොරිස්සුම් ස්වභාවයකින් ඔහු දුරකථනය හා සම්බන්ධ විය.මේ මොහොතේ තමන් කාර්යය බහුල බවත් දුරකථනයෙන් එවැනි දෙයකට පිළිතුරු දිය නොහැකි බවත් වෙලාවක් වෙන්කරවාගෙන තමා හමුවන ලෙසත් ඒ සඳහා විශාල මුදලක් අයකරන බවත් දන්වා ඔහු දුරකථනය විසන්ධි කළේය.තමාට ලැබෙන වැඩ රාජකාරී ගැන උදම් අනමින් නැවතත් සුපුරුදු රාජකාරියේ නියැලෙන්නට විය.ටික වේලාවකින් නැවත දුරකථනය නාද වන්නට විය. පෙර මෙන්ම නොරිස්සුම් ස්වභාවයෙන් දුරකථන සංවාදයට එක් විය.තමා කාර්යය බහුල බවත්, ඔවැනි සුළු දේවල් තමා නොකරන බවත්, දුර බැහැර සිට පැමිණීම අනවශ්‍ය බවත්, තම ප්‍රදේශයේම කෙනෙකු ලවා එය කරගන්නා ලෙසත් දන්වමින් දුරකථනය විසන්ධි කළේය.ත්‍රිරෝද රථයෙන් පැමිණි පිරිසගේ වැඩ කටයුතු නිමාවෙමින් තිබූ අතර පුංචි මහත්තයාගේ දුරකථනය නැවතත් නාද විය.හේ සුපුරුදු නොරිස්සුම් ස්වභාවයෙන් දුරකථනය හා සම්බන්ධ විය.සුහදශීලී බවක් පළකරමින් සංවාදයට එක්වූ හෙතෙම තමා බාරගත් වැඩය ඊයේ රාත්‍රී අවසන් කළ බවත් හෙට උදෑසන 8.37 ට යෙදෙන සුබ මොහොතින් යන්තර පැළඳිය යුතු බවත් ඒ සඳහා තමාගේ සහායක යකැදුරු මහතා ද සූදානමින් සිටින බවත් නියමිත මුදල් ද රැගෙන, දිය නා, පිරිසුදු වී සුදුවතින් සැරසී, අදාළ අයගේ උසට සරිලනසේ සුදුමල් මාලාව බැගින් ද ගෙන එන ලෙසත් දන්වා ආගමානුකූලව සෙත්පතා දුරකථන සංවාදය නවතා දැමුවේය.සියල්ල අසා සිටි එම පිරිස මුදල් ගනු දෙනු හා ඉදිරි වැඩකටයුතු ගැන තීරණය කොට සතුටු සිතින් පැමිණ ත්‍රිරෝද රථයේ වාඩිවූයේ පුංචි මහත්තයාගේ විස්කම් සහ කාර්යය බහුල බව කථා බහ කරමිනි.එය අසා සිටි ත්‍රිරෝද රථ රියැදුරුගේ මුවඟට උපහාසාත්මක සිනහවක් නැගිණි.“ඔයාලට නම් පුංචි මහත්තයට ආපු දුරකථන ඇමතුම් ගැන පුදුම ඇති. ඒත් මට නම් පුදුම නැහැ. එයාගේ ගෝලයා තමයි ගේ පිළිකන්නෙ ඉඳගෙන එයත් එක්ක කථා කළේ. මම ඒක මුලින්ම දැක්කෙ ත්‍රීවීල් එකේ ඉන්නකොට. පස්සෙදි මම ගේ පිටිපස්සෙ තියෙන ලොකු කොස් ගහට මුවාවෙලා ඔක්කොම දේවල් අහගෙනයි හිටියේ.”එය ඇසූ අපේ කණ්ඩායමට දහවල් තරු පෙනුණි. සියල්ල ක්ෂණයකින් අවබෝධ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202034</link>
    <topic>පාණදුරේ ඇතැම් කම්හල්වලින් කෝටියක මුදලක් අර්ථසාධක අරමුදලට ලැබී නැතැයි පැමිණිලි</topic>
    <author>පාණදුර සමූහ – කපිල සෝමරත්න</author>
    <content>පාණදුර කර්මාන්තපුරයේ ඇඟලුම් කර්මාන්ත ශාලාවල සේවය කරන සේවක සේවිකාවන්ට මෙන්ම වෙනත් ප්‍රදේශවල ඇඟලුම් කර්මාන්ත ශාලාවල සේවක සේවිකාවන්ට අයත් රුපියල් කෝටියකට ආසන්න මුදලක් අර්ථසාධක අරමුදලට බැරකර නොමැති බව පාණදුර සහකාර කම්කරු කොමසාරිස් කාර්යාලයේ ජ්‍යෙෂ්ඨ නිලධාරියෙක් පැවසීය.ලැබුණු පැමිණිලි මත දැනටමත් පරීක්‍ෂණ පවත්වා අදාළ කර්මාන්තශාලාවල අධ්‍යක්‍ෂ මණ්ඩලවලට සහ කළමනාකාර අධ්‍යක්‍ෂවරුන්ට කම්කරු ආඥා පනත යටතේ නඩු පැවරීම ආරම්භ කර ඇත.එසේ පැවරූ නඩුවක වගඋත්තරකාර සමාගමට පාණදුර මහේස්ත්‍රාත් ආර්. එස්. ඒ. දිසානායක මහතා විසින් රුපියල් එක්ලක්‍ෂ විසිඑක්දහස් එකසියයක දඩයක් නියම කරන ලදී.බොහෝ ඇඟලුම් කර්මාන්ත ශාලාවල අධ්‍යක්‍ෂ මණ්ඩල අර්ථසාධක අරමුදල් ගෙවීමෙන් වැලකී සිටීමට අධ්‍යක්‍ෂ මණ්ඩල මාස හයෙන් හයට වෙනස් කරන බව පැවසූ මහේස්ත්‍රාත්වරයා අදාළ කර්මාන්ත ශාලාවලට ගොස් කම්කරු නිලධාරීන් දැඩි පරීක්‍ෂණයක් කර අදාළ අධ්‍යක්‍ෂ මණ්ඩලවලට නඩු පැවරිය යුතු බව අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202035</link>
    <topic>සුරතලයට ඇති කළ බැල්ලක කළ කලබලෙන් ‘සෙනෙහෙලතාගේ’ මඟුල් තුලාව එතැනින්ම ඉවරයි</topic>
    <author>බර්ටි ලයනල් - උඩුගම්පොළ</author>
    <content>සිරිවාස දෙදරු පියෙකි. ඔහුගේ බිරිය සීලවතී නම් විය. දරු දෙදෙනාගෙන් දියණිය සෙනෙහෙලතා ය. සිරිවාස කලක් දිළිඳු තත්ත්වයේ පසුවිය. ඔහු විවිධ වූ ව්‍යාපාර කරමින් ක්‍රම ක්‍රමයෙන් දියුණුව කරා පිය නැගීය.අතමිට මුදල් ගැවසෙන්නට විය. වීරියෙන් උපයාගත් මුදල් යොදවා ඉඩම් කැබැල්ලක් මිලදී ගෙන එහි අංගසම්පූර්ණ දෙමහල් නිවෙසක් ඉදි කළේය.දරුවන් එතරම් දුරට අධ්‍යාපනය ලබාගත්තේ නැත. විශේෂයෙන් සෙනෙහෙලතා වියතුන් සබා මැද සිටිය යුත්තේ කෙසේද වත් දැන සිටියේ නැත.නිවෙස නානකාමර සඳළුතල මැද මිදුල් වැනි දේවලින් අංගසම්පූර්ණ කර නවීන පන්නයේ ගෘහ භාණ්ඩ ආදියෙන් සම්පූර්ණ කිරීමට ද සිරිවාස මහත් පරිශ්‍රමයක් දැරීය.උසස් වර්ගයේ සුරතල් බල්ලන් ද ඇති කළේය. ඉඩම වටා බැඳි තාප්පයේ දොරටුව දුරස්ථ පාලකයකින් ක්‍රියා කරවීමේ පහසුකම් ද සලසා ඇත.මේ සියල්ලගෙන්ම අංගසම්පූර්ණ වූ මෙම නිවෙසෙහි සිටින සෙනෙහෙලතාගේ කල වයස ද ඉක්මයමින් සිටී. තමන්ගේ වත් පොහොසත්කම් අනුව ඉහළ පැලැන්තියේ මංගල යෝජනාවක් පිළිබඳව පියා සෝදිසියෙන් සිටියේය. සොයාගත් මංගල යෝජනාවක් අනුව සිරිවාස පිරිස කැඳවීමට තීරණය කළේය. දිනය උදාවිය. ආරාධනය ලැබූ පිරිස සුපිරි වාහනයකින් නිවෙසට ළඟා විය.සිරිවාසගේ නිවෙසේ ඇති නවීන පන්නයේ ගෘහ භාණ්ඩ දුටු අමුත්තන්ගේ සිත් සතුටින් පිරී ගියේය. ගතවූයේ ස්වල්ප වෙලාවකි. මනාලිය ඉදිරියට පැමිණියේ රසකැවිලිවලින් පිරි ට්‍රොලියක් තල්ලු කරමිනි. ඇය ඇඳ සිටි ඇඳුම කොට සායකින් අත් දිග බලවුසයකින් හා අඩි උස සෙරෙප්පු යුවළකින් සමන්විත විය. ඇගේ ඇඳුම දුටු අමුත්තන්ටද සිනා පහළ විය.සෙනෙහෙලතා කේක් ට්‍රොලිය පසෙකින් තබා එහි තිබූ කේක් තැටිය අතට ගෙන මනමාලයාට පිළිගැන්වූවාය. මනාලයා කේක් කෑල්ල අතට ගත්තේ මනාලිය දෙස හොරැහින් බලමිනි. කේක් කෑල්ල අතට ගත් සැණින් සුරතල් බල්ලා දුව විත් මනාලියගේ දණහිසට දෑත තබා ඉහළට නැග අත වූ කේක් කෑල්ල ඩැහැගත්තාය.ගෙට්ඩවුන් ට්‍රිකි ගෙට් ඩවුන් ට්‍රිකි කියමින් සෙනෙහෙලතා අත එළියට දිගුකරමින් බැල්ලට සැර වූවාය. ඌ එය ගණන් ගත්තේම නැත. කේක් කැබැල්ල වහා ගිලගත් පසු නැවත මනාලයාගේ පියා වෙතට දිවගියාය. පෙර ක්‍රියාවලියෙන්ම ඔහු අත වූ කේක් කැබැල්ල ද ඩැහැ ගත්තාය.දුවපිය බැල්ලි එළියට දුවපිය කියමින් සෙනෙහෙලතා බැල්ලට වේගයෙන් කෑ ගැසුවේ අඩි උස සෙරෙප්පු දමා දකුණු කකුලෙන් වේගවත් පහරක් එල්ල කරමිනි.අමුත්තන් තිගැස්සිණි. පා පහර කෑ බැල්ල ආලින්දය හරහා දුව ගියාය. පිරිස එකිනෙකාගේ මුහුණට මුහුණ බලා ගත්තෝය.කලබල නොවූ පිරිස තේ පානය කර “එහෙනම් අපි කියල එවන්නම්කෝ උත්තරයක්” කියමින් නැගිට සැමගෙන් සමුගත්හ.පසුදිනම අප ඉස්සරහ ඔබගේ දියණිය බැල්ලට දුන්න පා පහර ගැන අපි සතුටු වෙමු. ඒත් දුව අපට සැර වැඩියි. එයාට සමාජයේ වැදගත් කමට ඉන්න උගන්වන්න කියා පණිවිඩයක් ලැබුණේය.මඟුල් තුලාව එතැනින් හමාර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=r1202036</link>
    <topic>දැරියක් හොරෙන් පැහැරගෙන ගිය තරුණයකුට වසර දෙකක සිර දඬුවමක්</topic>
    <author>පාණදුර සමූහ කපිල සෝමරත්න</author>
    <content>බාල වයස්කාර දැරියක් ඇයගේ මවගේ භාරකත්වයෙන් පැහැර ගෙන යාමේ සිද්ධියක් සම්බන්ධයෙන් වරද පිළිගත් තරුණයකුට අවුරුදු දහයකට අත්හිටවූ බරපතළ වැඩ ඇතිව අවුරුදු දෙකක සිරදඬුවමක් සහ රුපියල් 50000 ක දඩයක් පාණදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.පාණදුර වේරවත්තේ පදිංචි පුද්ගලයකුට මේ දඬුවම නියම විය.රුපියල් 35000 ක වන්දි මුදලක් පැමිණිලිකාරිය වෙත ගෙවන ලෙසටද විත්තිකරුට නියෝග කෙරිණි.ඔහු අධිචෝදනා ලබා සිටියේ වර්ෂ 2001.04.08 දින බලවයස්කාර දැරියක් ඇයගේ මවගේ භාරකාරත්වයෙන් පැහැර ගෙන යාම සම්බන්ධයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202031</link>
    <topic>2017 ආසියානු යොවුන් ක්‍රීඩා උළෙල ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>වසර 2017දී පැවැත්වීමට නියමිත ආසියානු යොවුන් ක්‍රීඩා උළෙල ශ්‍රී ලංකාවට ලබා ගැනීම උදෙසා මෙරට දූත පිරිසක් සිංගප්පූරුවේදී ආසියානු ඔලිම්පික් කමිටු නිලධාරීන් සමග පැවැත්වූ සාකච්ඡා සාර්ථකවූ බව ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා පැවැසීය.වසර 2018 පොදු රාජ්‍ය මණ්ඩලීය ක්‍රීඩා උළෙල ලබා ගැනීමට ශ්‍රී ලංකාව තැබූ ලංසුවෙන් අභියෝග භාර ගැනීමට සූදානම් බව ලොව පුරා තවදුරටත් ප්‍රචලිතවූ හෙයින් ජනාධිපති මහින්ද රාජපක්ෂ මහතාගේ උපදෙස් මත ආසියානු යොවුන් ක්‍රීඩා උළෙල ලබා ගැනීමේ සාකච්ඡා ආරම්භ කළ බව හේමසිරි ප්‍රනාන්දු මහතා පැවැසීය.ජනාධිපතිතුමාට ඇති රාජ්‍ය තාන්ත්‍රික පිළිගැනීම හේතුවෙන් 2017 ආසියානු යොවුන් ක්‍රීඩා උළෙල ශ්‍රී ලංකාවට ලබා ගැනීමට අපහසු නොවනු ඇතැයි ප්‍රනාන්දු මහතා වැඩිදුරටත් ප්‍රකාශ කළේය.වසර 2017දී පැවැත්වෙන යොවුන් ආසියානු ක්‍රීඩා උළෙලේ සත්කාරකත්වය ලබා ගැනීමට මැලේසියාව හා වියට්නාමය ඉදිරිපත්ව සිටිති. එහෙත් ඊයේ පැවැති සාකච්ඡා අනුව ක්‍රීඩා උළෙලේ සත්කාරකත්වය නිතරගයෙන්ම ශ්‍රී ලංකාවට ලැබෙනු ඇතැයි වාර්තාවේ.එසේ සත්කාරකත්වය ලැබෙන ක්‍රීඩා උළෙල හම්බන්තොට සැළසුම් කර ඇති ක්‍රීඩා ගම්මානය කේන්ද්‍ර කොට පැවැත්වීමට බලාපොරොත්තු වේ.ආසියාවේ රටවල් 43ක සහභාගීත්වයෙන් පළමු ආසියානු ක්‍රීඩා උළෙල 2009දී සිංගප්පුරුවේ පැවැති අතර එරට අත්දැකීම් ද ශ්‍රී ලංකා දූත පිරිස ලබා ගැනීමට බලාපොරොත්තු වේ. ශ්‍රී ලංකා දූත පිරිසට ඔලිම්පික් කමිටු සභාපති හේමසිරි ප්‍රනාන්දු හා ලේකම් මැක්ස්වෙල්ද සිල්වා යන මහත්වරු ඇතුළු පිරිසක් එක්ව සිටිති.පළමු ආසියානු ක්‍රීඩා උළෙලේදී චීනය, රන්පදක්කම් 25ක් දිනා පළමු ස්ථානය ද දකුණු කොරියාව රන් පදක්කම් 20ක් දිනා දෙවැනි ස්ථානය ද තායිලන්තය රන් පදක්කම් 11ක් දිනා තෙවැනි ස්ථානයද දිනා ගත්හ.ශ්‍රී ලංකාව රිදී පදක්කමක් හා ලෝකඩ පදක්කම් දෙකක් දිනා ගැනීමට සමත්විය.වසර 2013දී පැවැත්වෙන යොවුන් ආසියානු ක්‍රීඩා උළෙලේ සත්කාරකත්වය චිනයේ නැන්ජිංග් නගරයේ පැවැත්වීමට ආසියානු ඔලිම්පික් කමිටුවේ අනුමැතිය ලැබී ඇත‍..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202032</link>
    <topic>ගුරුකුල විදුහල ප්‍රබල තත්ත්වයක</topic>
    <author>ප්‍රින්ස් ගුණසේකර</author>
    <content>කැලණිය ගුරුකුල විදුහලේ පන්දු බළඈණිය හමුවේ මීගමුව මාරිස්ටෙලා විදුහල ලකුණු 68කට දැවීයයි.අන්තර් පාසල් ක්‍රිකට් තරගාවලියේ මහර බන්ධනාගාර ක්‍රීඩා පිටියේ පැවැති තරගයේදී ඊයේ දිනය නිමාවෙද්දී ගුරුකුල විදුහල පළමු ඉනිමට කඩුලු 8ක් දැවී ලකුණු 202 ක් ලබා ප්‍රබල තත්වයක පසුවිය.ගුරුකුල විදුහලේ දුෂාන් ධනුෂ්ක හා ළහිරු මධුෂංඛ කඩුලු 3 බැගින් බිඳ හෙලීමට සමත්වූහ. ගුරුකුල විදුහල මේ වසරේ පැවැති තරග 5කින් ජය ලබා සිටී. ගුරුකුල වෙතින් පිලියන්දල සෙන්ට්‍රල් , බලපිටිය රේවත, කේරි, ගම්පහ බණ්ඩාරනායක හා රද්දොළුව විදුහල් පරාජයට පත්විය.මාරිස්ටෙලා පළමු ඉනිම 68 (ඕවර 26.1) ශෙහාන් දිලූෂ 15 (රොෂාන් අනුරුද්ධ 21/2, ළහිරු මධුසංඛ 26/3, නලීන් පෙරේරා 6/2, දුෂාන් ධනුෂ්ක 24/3)ගුරුකුල විදුහල පළමු ඉනිම කඩුලු 8ක‍ට 202 රොෂාන් අනුරුද්ධ 42, විසුර ලක්ෂෘන් 36, චමෝද් සුලක්ෂන 48, නිපුල මධුක නොදැවී 27 ( සතීර දිලීප 74/5).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202033</link>
    <topic>නිදහස් දින මැරතන් හෙට මහනුවරදී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර මහ නගර සභාවේ ක්‍රීඩා භූමි දෙපාර්තමේන්තුව මෙහෙයවන නිදහස් දින මැරතන් තරගය 30 වැනි වරටත් හෙට (4) මහනුවර නගර සභාව අසලින් ආරම්භ වේ.මෙවර මේ තරගය මහනුවර දිස්ත්‍රික්ක ප්‍රජා මණ්ඩලය, ක්‍රීඩා භූමි, කාන්තා ක්‍රීඩා සමාජ හා පාසල් අංශවල ක්‍රීඩක ක්‍රීඩිකාවන් 300කගේ පමණ සහභාගිත්වයෙන් මහනුවර නගර සභාව අසලින් පෙරවරු 8.00ට ආරම්භ වීමට නියමිතය.ජයග්‍රාහකයන්ට ත්‍යාග සහ සහතික පත් ප්‍රදානය මහනුවර පුරපති මහේන් රත්වත්ත මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202034</link>
    <topic>ආමීර් නිදහස ලබයි</topic>
    <author>ලන්ඩන් (ඒ‍.‍එෆ්.පී)</author>
    <content>මුද­ලට තරග පාවා­දීම හේතු­වෙන් මාස 6ක සිර දඩු­ව­මක් නිය­මවූ පාකි­ස්තානු ක්‍රිකට් පිලේ හිටපු වේග­පන්දු යව­න්නකු වන මොහො­මඩ් ආමීර් ඹහුගේ දඩු­වම් කාල­යෙන් මාස 3කට පසුව නිද­හස් කොට ඇත.සිර­ගෙ­යින් නිද­හස ලැබු­වද 19 හැවි­රිදි ආමිර්ට ජාත්‍ය­න්තර ක්‍රිකට් පිටි­යට පිවි­සී­මට නම් තවත් වසර 5ක කාල­යක් බලා සිටී­මට සිදු­වනු ඇත. ඒ ඔහුට ජාත්‍ය­න්තර ක්‍රිකට් කවු­න්ස­ලය මගින් වසර 5ක තරග තහ­න­මක් පනවා ඇති බැවිනි.“ඔහුට දැන් අව­ශ්‍යවී ඇත්තේ කෙසේ හෝ යළි ක්‍රිකට් බිමට පිවි­සී­ම­ටයි. ඒ නිසා ඔහු තව සති 2ක් පමණ එංග­ල­න්තයේ ගත කර­මින් ඹහුගේ වසර 5ක තරග තහ­න­ම­කට එරෙ­හිව අයි.සී.සී.යට අභි­යා­ච­න­යක් ඉදි­රි­පත් කරාවි” ආමීර්ගේ භාර­කරු ලෙස කට­යුතු කරන අසීන් බජ්වා පැවැ­සීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202035</link>
    <topic>මහේලට-ස්වෝන්ට වැඩි ආකර්ෂණයක්</topic>
    <author>නවදිල්ලිය ( ඒ.එෆ්.පී)</author>
    <content>ශ්‍රී ලංකා ක්‍රිකට් නායක මහේල ජයවර්ධන හා එංගලන්තයේ සුපිරි දඟපන්දු යවන්නා වන ග්‍රැහැම් ස්වෝන් හෙට (4) පැවැත්වෙන ඉන්දීය ප්‍රිමියර් ලීග් විස්සයි 20 ක්‍රිකට් තරගාවලි වෙන්දේසියේ වැඩිම ආකර්ෂණයක් දිනාගනු ලබන ජාත්‍යන්තර ක්‍රීඩකයන් අතර පෙරමුණේ පසුවෙති.දහස් ගණනින් ‍අමෙරිකානු ඩොලර් සංසරණය වන මේ තරගාවලියේ ඉන්දීය ක්‍රීඩකයන් මෙන්ම ජාත්‍යන්තර ක්‍රීඩකයන් ද 144 දෙනකු අලෙවි වනු ඇත.ඔස්‍ට්‍රේලියානු වේගපන්දු යවන්නන් වන මිචෙල් ජොන්සන් සහ පීටර් සිඩ්ල්, එංගලන්තයේ ජේම්ස් ඇන්ඩර්සන් හා ඉයන් බෙල් ද බැං‍ග්ලෝරයේ පැවැත්වෙන මේ වෙන්දේසියේ ආකර්ෂණීය ක්‍රීඩකයන් වනු ඇත.තරගාවලියට සහභාගිවන කණ්ඩායම් 9ක් අමෙරිකානු ඩොලර් මිලියන 2ක උපරිම මුදලකට යටත්ව හෙට සිය කණ්ඩායම ශක්තිමත් කර ගැනීම සඳහා දක්ෂතාවලින් පරිපූර්ණ ක්‍රීඩකයන් සොයා ලංසු තැබීමට නියමිතය. ලබන අප්‍රියෙල් මස 4 වැනිදා සිට මැයි මස 27වැනි දින දක්වා පැවැත්වෙන 5වැනි අයි.පී.එල්. තරගාවලිය ක්‍රීඩාලෝලීන් අතිවිශාල පිරිසක් විසින් නරඹනු ඇතැයි අපේක්ෂා කෙරේ. සති 7ක් පුරාවට පැවැත්වෙන අයි.පී.එල්. තරගාවලියට මෙවර තරග 76ක් ඇතුලත්ය.මේ වනවිට බ්‍රිතාන්‍ය ගුවන්ගමන් බලපත්‍රයකට හිමිකම් කියන පාකිස්තානු ක්‍රීඩක අසාර් මහමූද් මෙවර අයි.පී.එල්. හී වෙන්දේසියට ඉදිරිපත් වී සිටින එකම පාකිස්තානු ක්‍රීඩකයා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202036</link>
    <topic>පළාත් ක්‍රිකට් තරග වෙනුවට අන්තර් සමාජ සිවුදින ගැටුම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය දැන් ක්‍රියාත්මක කරන අන්තර් ක්‍රීඩා සමාජ පළමු පෙළ තුන්දින ක්‍රිකට් තරගාවලිය 2014 සිට සිවුදින තරගාවලියකට පරිවර්තනය කිරීමේ සැළසුම් සකස් වෙමින් පවතී.දැනට පළමු පෙළ ක්‍රිකට් තරගාවලියට ක්‍රීඩා සමාජ 10ක් ඇතුළත් වන අතර එය ක්‍රීඩා සමාජ 8ක් දක්වා අඩුකොට මේ සිවුදින තරගාවලිය ආරම්භ කෙරේ. මේ වසරේ හා ලබන වසරේදී පළමු පෙළ ‘ඒ’ කොටසේ තරගාවලියේ අවසන් තැනට පත්වන කණ්ඩායම් දෙක බැගින් ඉවත්කර ‘බී’ කොටසේ පළමු තැන ගන්නා කණ්ඩායම ‘ඒ’ කොටස දක්වා උසස් කිරීම තුළින් 2014 සිට කණ්ඩායම් අටකට ‘ඒ’ කොටස සීමාවේ.අන්තර් පළාත් සිවුදින ක්‍රිකට් තරගාවලිය දියුණු හා තරගකාරි මට්ටමක නොමැතිවීම හේතුවෙන් ‍එහ අහෝසි කළ යුතු බවට ක්‍රිකට් විධායක කමිටුවේ තීරණය වී ඇත.පළාත් මට්ටමේ ක්‍රිකට් තරගාවලිය පැවැත්වෙද්දි බොහෝ ‍ක්‍රීඩකයන් කොළඹ ජිවත් වෙමින්, තරගාවලියට පමණක් අදාළ පළාතට ක්‍රීඩා කිරීම ගැන විධායක කමිටුවේ අවධානය යොමුවිය.මේ තත්ත්වය මත පළාත් මට්ටමේ තරගාවලිය අහෝසි කර අන්තර් ක්‍රීඩා සමාජ තරගාවලිය පමණක් උසස් මට්ට‍මින් පැවැත්වීම ක්‍රිකට් විධායක කමිටුවේ අවසන් තීන්දුව විය.මේ වසරේ පැවැත්වෙන අන්තර් ක්‍රීඩා සමාජ තෙදින ක්‍රිකට් තරගාවලියට රාගම, එස්.එස්.සී, කෝල්ට්ස්, හලාවත, ටැමිල්යූනියන්, බදුරලිය, මුවර්ස්, බ්ලුම්ෆීල්ඩ්, ලන්කන් හා එන්.සී.සී. යන ක්‍රීඩා සමාජ එක්ව සිටිති. ඉදිරියේ ඇති නව සැළසුම අනුව මෙයින් අවසන් ස්ථානයට පත්වන කණ්ඩායම් දෙක ‘බී’ කොටස දක්වා පහතට වැටේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=s1202037</link>
    <topic>අහඹු ලෙස ගත් සේයාරුවෙන් ශ්‍රී ලංකාවට ජගත් සම්මානයක්</topic>
    <author>ප්‍රින්ස් ගුණසේකර</author>
    <content>‘සැමට වොලිබෝල් සැණකෙළිය’ ශ්‍රී ලංකාවේදී අති සාර්ථක ලෙස පැවැත්වූවාසේ ම හොඳම වොලිබෝල් ඡායාරූපය සටහන් වීම ද ලෝක අවධානයට ලක්ව තිබේ.ජාත්‍යන්තර වොලිබෝල් සම්මේලනයට අනුබද්ධ රටවල් 220ක ගියවසරේ මැයි 31 හා ජුනි 01 දිනවල සැමට වොලිබෝල් සැණකෙළිය පැවැති අතර 12න් පහළ ක්‍රීඩක ක්‍රීඩිකාවෝ දහස් ගණනක් එයට එක්ව සිටියහ. බදුල්ල හාලිඇල ජාතික පාසලේදී මේ පුහුණු කඳවුර පැවැති අතර පාසල් ගණනාවක 12න් පහළ ක්‍රීඩක ක්‍රීඩිකාවෝ පුහුණුවීම්වල යෙදී සිටින අතරතුරදී ලොව හොඳම වොලිබෝල් ඡායාරූපය අහඹු ලෙස සේයාපටයක සටහන්විය.“සම්මාන ගන්න හිතාගෙන ගත්ත ඡායාරූපයෙක් නොවෙයි. ඩිලාන් ඇමැතිතුමා වොලිබෝල් සම්මේලනයේ සභාපති නිසා බදුල්ලේ තිබුණු මාධ්‍ය ආවරණයකට ගියා. පුහුණු කඳවුර පටන් ගත්ත පසු ළමයි වොලිබෝලය එහා - මෙහා පාස් කළා.දුල්ලේ පුංචි දරුවන්ට මේක අලුත්ම අත්දැකීමක් නිසා ක්‍රීඩා කළේ සිනාමුසු මුහුණින් යුතුවයි.මම ඒ අයට නොපෙනෙන්ට මේ ඡායාරූපය ගත්තා” ප්‍රසාද් රශ්මික පැවැසීය. ප්‍රසාද් රශ්මිකගේ ඡායාරූප එකතුව ශ්‍රී ලංකා වොලිබෝල් සම්මේලනය මගින් ජාත්‍යන්තර සම්මේලනයට යවා ඇත. ජගත් වොලිබෝල් සම්මේලනයේ තාක්ෂණ ‍කමිටුව දැනුම් දී ඇත්තේ හොඳම වොලිබෝල් ඡායාරූපයට හිමි සම්මානය ‍අමෙරිකාවේ පැවැත්වෙන ජාත්‍යන්තර වොලිබෝල් සම්මේලන සමුළුවේදී පිරිනමන බවය.ශ්‍රී ලංකාවට වොලිබෝල් ක්‍රීඩාවෙන් ජගත් සම්මානයක් හිමිවූ පළමු අවස්ථාව මෙය ලෙස ඉතිහාසයට එක්වනු ඇත.ශ්‍රී ලංකාවේ පැවැති 12න් පහළ ක්‍රීඩක ක්‍රීඩිකාවන්ගේ වොලිබෝල් පුහුණු කදවුරට ඩී.එස්.අයි. අනුග්‍රයෙන් පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=f1202031</link>
    <topic>නිදහස් රටක් තුළ අපට ඇත්තේ අලුත් බලාපොරොත්තු</topic>
    <author/>
    <content>මෙරට දිනාගත් නිදහස රටේ සංවර්ධනයටත් ඉදිරි ගමනටත් යොදාගත හැකි ආකාරය, ජාතික ගැටලුවට අවශ්‍ය විසඳුම් හා තවත් දේශපාලන හා සමාජීය කරුණු පිළිබඳව ඇමැති ඩබ්ලිව්. ඩී. ජේ. සෙනෙවිරත්න මහතා සමඟ සිදු කළ සාකච්ඡාවකි මේ.තිස් අවුරුදු යුද්ධය නිසා මෙරට නිදහස් වටපිටාව හා මහජනතාවට තිබූ නිදහස සම්පූර්ණයෙන්ම හැකිලී ගොස් තිබුණේ. 1948 දී අප නිදහස ලැබුවත් එම නිදහස යුද්ධය නිසාත් ත්‍රස්තවාදය නිසාත් එදා ලැබු නිදහස සම්පූර්ණයෙන්ම ඇහිරී ගොස් තිබුණා. දේශපාලන සමාජීය නිදහස තබා රට තුළ ඔබ මොබ ඇවිදීමේ නිදහස පවා නැත්තටම නැතිවී ගොස් තිබුණේ. ඒ නිසා පසුගිය අවුරුදු තිහේදී 1948 දී ලැබු නිදහස සම්පූර්ණයෙන්ම නැතිවී තිබුණේ. මේ තත්ත්වය නිසා මුළු සමාජයම නිදහස සීමා කර ගත් එක් තැනකට කොටුවූ තත්ත්වයකයි තිබුණේ. එහෙත් අද වෙද්දී තත්ත්වය සම්පූර්ණයෙන්ම වෙනස්ව තිබෙන්නේ.1948 දී අප නිදහස ලබද්දී අප කලාපයේ තිබු බොහෝ රටවල් සිටියේ අපට වඩා බොහෝ පිටුපසින්. සිංගප්පූරුව ගනිමු. ඉන්දුනීසියාව බලමු. මැලේසියාව ඇතුළු බොහෝ රටවල් ඌණ සංවර්ධිත තත්ත්වයකයි එදා තිබුණේ. අප ආර්ථික හා සමාජීය වශයෙන් දියුණු තත්ත්වයකයි සිටියේ. එහෙත් අද තත්ත්වය බලන්න. සිංගප්පූරුව, ඉන්දුනීසියාව වැනි රටවල් සංවර්ධනයේ ඉදිරි පිමි කිහිපයක් පැනලා සිටින්නේ. එහෙත් අප එක තැන පල්වෙන තත්ත්වයකයි සිටියේ.මේ තත්ත්වය කෙතරම් දුරකට පහළ වැටුණාද කිව්වොත් 2000 2001 වර්ෂ වෙද්දි මේ රටේ ආර්ථික වර්ධන වේගය ඍණ අගයක් ගෙන තිබුණේ. මෙය මෙරට ආර්ථික නිදහසට විලංගු වැටීමක් විදිහට හඳුන්වන්න පුළුවන්. ඒ වගේම යුද්ධය නිසා මිල කළ නොහැකි මිනිස් ජීවිත විශාල ප්‍රමාණයක් විනාශ වුණා. මේ තත්ත්වය වෙනස් කර රට තුළ සාමකාමී තත්ත්වයක් ඇති කිරීමටත් 1948 දී ලැබු නිදහස නැවත ඇති කිරීමටත් පුළුවන්කම ලැබී තිබෙනවා. වෙනත් විදිහකට කියනවා නම් 1948 දී ඇතිවූ නිදහස යුද්ධය නිසා යටපත් වූ නිදහස යළිත් දිනා ගැනීමට පුළුවන්කම ලැබී තිබෙනවා.රටකට දේශපාලන නිදහස පමණක් තිබුණට ජනතාව සෑහීමකට පත් වෙන්නේ නැහැ. යටිතල පහසුකම් සංවර්ධනය වගේ පාර්ශව පිළිබදවත් අවධානය යොමු කළ යුතුයි. ඒ අනුව යුද්ධයෙන් පසු රටේ මාර්ග සංවර්ධනයද විදුලි බලාගාර සංවර්ධනය වරාය ඉදිකිරීම් ඇතුළු හැම අංශයක් පිළිබඳවම අවධානය යොමු කර තිබෙනවා. උතුරු නැගෙනහිර ප්‍රදේශවලදී යටිතල පහසුකම් සම්පූර්ණයෙන්ම බිඳ වැටී තිබුණේ. නැගෙනහිර උදානය, උතුරු වසන්තය වැනි ක්‍රියාමාර්ග ඔස්සේ මේ පළාත්වල පෙර නොවූ විරූ සංවර්ධනයක් ඇති කිරීමට පුළුවන් වුණා.එපමණක් නොවෙයි රටේ අනෙක් පළාත්වලත් විශාල සංවර්ධනයක් සිදු වෙලා තිබෙනවා. මාර්ග සංවර්ධනය, විදුලිය ලබාදීමද දැන් වේගයෙන් සිදු වෙමින් තිබෙනවා. මේ ගැන රටේ ජනතාව තුළ විශාල පිළිගැනීමක් ඇති වෙලා තිබෙනවා. රජයේ ඉලක්කය වී ඇත්තේ මහාමාර්ග, විදුලිය, ඇතුළු අත්‍යවශ්‍ය සේවා සියල්ලම ජනතාව වෙත ලබාදීමට. ඒ ගැන රජය කටයුතු කර තිබෙනවා. ඒ සියලු පහසුකම් නිසා ජනතාවට අලුත් නිදහස සමඟ අලුත් බලාපොරොත්තු ඇති වෙලා තිබෙනවා.රටක පාලනය ශක්තිමත් කරන්න නම් ප්‍රාදේශීය පරිපාලනයත් ශක්තිමත් කළ යුතුයි. ඒ තත්ත්වය නිසා අප අමාත්‍යාංශය ප්‍රබල ලෙස මැදහත්ව කටයුතු කරනවා.රාජ්‍ය පරිපාලන ක්‍ෂේත්‍රයේ පරිපාලන නිලධාරීන්ගේ හිඟයක් තිබුණා. මේ තත්ත්වය පාලනය කිරීමට නිලධාරීන් බඳවා ගැනීමට කටයුතු කර තිබෙනවා. අපගේ අරමුණ වී තිබෙන්නේ ප්‍රාදේශීය ලේකම් කොට්ඨාශ ජාලය ශක්තිමත් කිරීමටයි. ඒ සඳහා රාජ්‍ය පරිපාලන අමාත්‍යාංශය කටයුතු කර තිබෙනවා.රටේ ජීවන තත්ත්වය ඉහළ ගොස් තිබෙනවා. අද වන විට ජීවන තත්ත්වය හා සමාජීය තත්ත්වය විශාල ලෙස ඉහළ ගිහින් තිබෙන්නේ. එහෙත් දේශපාලන නිදහස, මාධ්‍ය නිදහස වැනි ක්‍ෂේත්‍ර පිළිබඳව අවලාද නගන අයට මේ තත්ත්වය පිළිබඳව අවබෝධයක් නැහැ වගේ කතා කරනවා. නැති නම් සිතේ ඇති දේශපාලන කුහකත්වය නිසා මේ යථාර්ථය නිසි විදිහට තේරුම් ගන්න බැරි වෙලා තිබෙනවා.එක්සත් ජාතික පක්ෂය හා ජනතා විමුක්ති පෙරමුණ දශක දෙකකට කිට්ටු කාලයක් පුරා එක දිගටම මැතිවරණ පරාජයට පත් වුණා. මෙහි ප්‍රතිඵලය වී ඇත්තේ මේ දේශපාලන පක්ෂ දෙකම ප්‍රබල විදිහට ජන සමාජයෙන් වියෝවී යාමයි. රටේ සමාජ ප්‍රශ්නවලට උත්තර දීමට නොහැකිව විපක්ෂය නිරුත්තර වෙලා සිටින්නේ. විපක්ෂයට අද සමාජය තුළ පිළිගැනීමක් නැහැ වගේම එම දේශපාලන පක්ෂ අතර වගේම ඔවුන්ගේ පක්ෂ අභ්‍යන්තරයේත් විශාල අසමගිකම් ඇතිවෙලා තිබෙන්නේ.දේශපාලන නිදහස පිළිබඳව කතා කරන විපක්ෂය ඔවුන්ට බලය තිබූ අවදියේ හා පෙර ක්‍රියාකාරකම් සලකා බලද්දී අද දේශපාලන නිදහස ගැන කතා කරන්නේ මේ අය කොහොමද කියන එක ප්‍රශ්නයක්. වෙනත් විදිහකට කියනවා නම් දේශපාලන නිදහස හොඳින් තහවුරු වී ඇති ප්‍රජාතන්ත්‍රවාදී තත්ත්වයක් තුළ දේශපාලන නිදහස නැතැයි විපක්ෂය නඟන චෝදනාව සම්පූර්ණ අසත්‍යයක් හා අතිශයෝක්තියක් විදිහට කියන්න පුළුවන්.ජනමාධ්‍ය නිදහස පිළිබඳවත් මට කියන්න තිබෙන්නේ එවැනි දෙයක්ම පමණයි. අද විශාල පුවත්පත් ප්‍රමාණයක් භාෂා තුනෙන්ම පළවෙනවා. එපමණක් නොවෙයි විද්්‍යුත් මාධ්‍යත් විශාල ප්‍රමාණයක් තිබෙනවා. ඔවුන් නිදහසේ තමන්ගේ මතය පළ කරනවා. ඔවුන්ට කිසිදු දේශපාලන හෝ රාජ්‍ය බලපෑමක් නැහැ. ඒ ගැන සමහරු කියනවා එක එක විදිහේ ප්‍රකාශ. එහෙත් ඒ ප්‍රකාශවල සත්‍යයක් නැහැ.අප රටේ ප්‍රජාතන්ත්‍රවාදය හා මාධ්‍ය නිදහස ඉතාමත් ඉහළින් ආරක්ෂිත වෙලා තිබෙනවා. මේ තත්ත්වය තුළ නිදහස නැහැ මාධ්‍ය මර්දනයක් දේශපාලන මර්දනයක් තිබෙනවා යැයි කවුරුන් හෝ කියනවා නම් එය අසත්‍යයක්.ඒ ප්‍රකාශය සම්පූර්ණයෙන්ම පදනම් විරහිත දෙයක්. රට 1948 දී නිදහස ලැබීමත් සමඟ යුද්ධයෙන් රට බේරාගත් පසු නිදහසක් මෙරටට ලැබුණා. එපමණක් නොවෙයි රටේ නිදහස් වාතාවරණය නිසා සමාජය ඇතුළත විශාල පිබිදීමක් ඇතිවෙලා තිබෙනවා. අද මා නිදහසේ ගමනක් යන්නේ, ඔබ නිදහසේ ගමනක් යන්නේ, අලුත් නිදහස නිසා. අප විදෙස් ජාතීන් හමුවේ පහත මට්ටමේ සිටින්නේ 1948 දී උදාකරගත් නිදහස නිසයි.ඒ නිසා මෙරටට රටේ ජනතාවට නිදහසේ ප්‍රතිලාභ නිසි විදිහට ලැබී නැතැයි කවුරුන් හෝ කියනවා නම් එය වැරැදි මතයක්, වැරැදි තක්සේරුවක් විදිහටයි සලකන්න පුළුවන්කම තිබෙන්නේ. අප හැම දෙයක් ගැනම දේශපාලන දෘෂ්ටියකින් නොබැලිය යුතුයි, නිදහසක් නැහැ. නිදහසේ ප්‍රතිලාභ ජනතාවට ලැබී නැතැයි කියන එක වැරැදියි.අප මේ සාමය උදාකර ගත්තේ විශාල කැප කිරීම් හා පරිත්‍යාගයක් කරලා. ඒ නිසා අප මේ ත්තත්වය දිගින් දිගටම ආරක්ෂා කර ගත යුතුයි. එම තත්ත්වය විනාශ වුවහොත් නැවතත් රට තුළ අරාජික තත්ත්වයක් ඇතිවීමට ඉඩ තිබෙනවා. එනිසා එවැනි තත්ත්වයක් ඇති නොවන විදිහට කටයුතු කිරීම අප සැමගේ වගකීමක් විදිහට සලකන්න ඕනෑ.ආණ්ඩුවේ ප්‍රධාන පාර්ශවකරුවෙකු විදිහට ශ්‍රීලනිපය විශාල වගකීමක් තිබෙනවා. වෙනත් පක්ෂවලට ජනතාව පිනායන විදිහේ ප්‍රකාශ සිදු කරන්න පුළුවන්. එහෙත් ශ්‍රීලනිප යට එහෙම බැහැ. අප ත්‍රස්තවාදය නැති කළා යුදමය වශයෙන්. එහෙත් මේ තත්ත්වය ඇති වීමට හේතු වූ කාරණා ගැන අවධානය යොමු කළ යුතුයි.ඒ අනුව අවශ්‍ය විසඳුම් සෙවිය යුතුයි’ අපට පටු දේශපාලන පරමාර්ථ මුල් කරගෙන ජනතාව ආකර්ෂණය කර ගැනීමට පමණක් ගැන කල්පනා කරන්න බැහැ. වගකිවයුතු දේශපාලන පක්ෂයක් විදිහට රටේ ප්‍රශ්න දෙස බැලිය යුතුයි. අනෙක ජාතික ප්‍රශ්නයක් සමඟ එහි විසඳුම් ගැන කල්මැරීමත් සිදු නොකළ යුතුයි. ජනතාව පුහු සතුටු කිරීමකින් නො නැවතී වගකීම් සහගතව අවශ්‍ය විසඳුම් ගැන සොයා බැලීම තමයි කළ යුත්තේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>03</day>
    </date>
    <link>http://www.dinamina.lk/2012/02/03/_art.asp?fn=f1202032</link>
    <topic>කුස පබා ඓතිහාසික රැල්ලේ චිත්‍රපටයක් නොවේ</topic>
    <author>සංලාපය - අනුසාර මාහිංගොඩ</author>
    <content>කුස ජාතකය මගේ හිතේ පැලපදියම්වෙලා අඩුම වශයෙන් අවුරුදු විස්සක් විසිපහක් ඇති.මම මුලින්ම යාපනයේ විශ්වවිද්‍යාලයේ සිංහල භාෂාව උගන්වන කාලේ අංශ ප්‍රධානකම දැරුවේ මහාචාර්ය සුරිත ගම්ලත් මහත්තයයි. ඔහු මට පැවරුවා සිංහල ශිෂ්‍යයන්ට කව්සිළුමිණ නැමැති සම්භාව්‍ය කාව්‍ය ග්‍රන්ථය උගන්වන්න. කව් සිළුමිණ 13 වැනි සියවසේ දෙවැනි පරාක්‍රමබාහු රජු කුස ජාතකය පදනම් කරගෙන ලියූ කෘතියක්. එය මේ සිංහල සාහිත්‍ය ඉතිහාසයේ බිහිවූ ශ්‍රේෂ්ඨතම මහා කාව්‍ය බවයි බොහෝ විචාරකයන්ගේ පිළිගැනීම.මේ කෘතිය උගන්වන කොට තමයි මට කුස ජාතකය පිළිබඳ විශාල ඇල්මක් ඇති වුණේ.කුස ජාතකය පිළිබඳ ඇති වූ ඇල්ම කොයි තරම් හිතේ මෝරා ආවාද කිව්වොත් මම මහාචාර්ය සුචරිත ගම්ලත් එක්ක එකතු වී කුස ජාතකේ සිනමා තිරනාටකයක් රචනා කරන්න පටන් ගත්තා.ඒ කාලේ මම මගේ ප්‍රථම චිත්‍රපටය වන ‘අනුපමා’ අධ්‍යක්ෂණය කරමිනුයි හිටියේ... යාපනය සරසවියේ උගන්වන ගමන් නිවාඩු දවස්වල කොළඹ ඇවිත් ‘අනුපමා’ කරනවා.ඒත් ඒ කාලයේදීම ඒ අදහස යටගියා. නැවත 2005 අවුරුද්දේ විතර ඒ අදහස මම ආචාර්ය තිස්ස අබේසේකරයන්ට කිව්වා. ඒ අනුව ඔහු තමාගේ වෘත්තීය කටයුතුවලින් මුදුණු මොහොතක මට දන්වා එව්වා දැන් ඔහුට කුස ජාතකය තිර නාටකය ලිවීමට අවකාශය ඇති බව. ඒ අනුව ඔහුට පැවරුණු වගකීම නිමාකර 2005 දී මම තිරනාටක පිටපත බාර දුන්නා.එතැන් සිට නිෂ්පාදකවරයකු සොයාගන්න නොහැකි වූ නිසා මා ළඟ ඒ පිටපත තිබුණා.උත්පලවන්නා චිත්‍රපටය වානිජමය සාර්ථකත්වයෙන් පසුව නිෂ්පාදකවරු කිහිප දෙනෙක් වෙනත් තිරනාටක පිටපත් අධ්‍යක්‍ෂණය කිරීම සඳහා මට ආරාධනා කළා. ඒත් මට දැඩි ලෙස අවශ්‍ය වී තිබුණේ උප්පලවන්නාගෙන් පසු මේ කුස පබා චිත්‍රපටය කිරීමයි.එහෙත් ඒ පිටපත නිෂ්පාදනය කිරීමට නිෂ්පාදකවරු පසු බෑවේ එයට ලොකු පිරිවැයක් යන බව ඔවුන්ට පෙනුණු නිසයි. අවසානයේ අනපේක්ෂිත විදිහට ශ්‍රී ලංකා සිනමා නිර්මාණ සංසදය (ජ්ර්ට්) ඒ සඳහා ඉදිරිපත් වුණා.ශ්‍රී ලංකා සිනමා නිර්මාණ සංසදයේ එක් පරමාර්ථයක් වුණේ සිනමාව පවත්වාගෙන යෑම සඳහා චිත්‍රපට නිෂ්පාදනය කිරීමයි. මේ අදහස සංගමයට ඉදිරිපත් කළේ චිත්‍රපට 50 කට අධික සංඛ්‍යාවක් නිෂ්පාදනය කර ඇති අපේ සාමාජිකයකු වන සුනිල් ටී. ප්‍රනාන්දු මහතායි. එසේ කරන්නාවූ පළමුවෙනි චිත්‍රපටය සඳහා සුදුසුම තිරනාටක පිටපත එහි සාමාජිකත්වය දරන මා ළඟ තිබූ කුස පබා පිටපත බව සංගමයට යෝජනා කළේ එහි සභාපතිවරයා වන ආචාර්ය සෝමරත්න දිසානායක සහ සම ලේකම්වරියක වන රේණුකා බාලසූරියයි. ධම්මික දිසානායක සහ උදයකාන්ත වර්ණසූරිය ඇතුළු සාමාජිකයන් ඒ යෝජනාව පිළිගත්තා. ඒ අනුවයි මා දශක ගණනාවක් දුටු සිහිනය සැබෑ වුණේ. ඒ සඳහා ලක්ෂ 850 ක මුදලක් පාස් කළා.කුස පබා යනු ප්‍රේම වෘත්තාන්තයක්. නමුත් ඒ ප්‍රේම වෘත්තාන්තයට පඩිපෙළක් තිබෙනවා. ඒ බෞද්ධ දර්ශනය, කර්ම සංකල්පයයි. මෙහිදී කුස රජ්ජුරුවන්ට දුක් දෙමින් ඔහුට දස පාරමිතා පුරන්නට අනුබල දෙන්නේ එම ආත්මයේදී පබාවතිය ලෙස උපදී සිටින සශෝදරා දේවියයි.ජාතක කතා අතර බෝසත්තුමන් විරූපී මිනිසකු බවට පත් කරන එකම ජාතක කතාව කුස ජාතකයයි. උන් වහන්සේ සිව් පා සතුන් ලෙස පවා ඉපදී තිබෙනවා. එහෙත් විරූපියකු ලෙස ඉපදී නැහැ.ඒවගේම බොහෝ ජාතක කතාවල සිටින දේවදත්තයා මෙහි නෑ. ඇත්තෙන් ම මෙහි දුෂ්ඨ චරිතයක් නෑ. කුස ජාතකයේ කුස රජ්ජුරුවන්ගේ සොහොයුරු ජයම්පතී ලෙස උපදී සිටින්නේ ආනන්ද හාමුදුරුවන්. කුදී ලෙස උපදී සිටින්නේ කුජ්ජුත්තරා නැමැති භික්ෂුනියයි. ඔක්කාක රජු හා සීලවතී බිසව ලෙස ඉපදී සිටින්නේ සුද්ධෝදන රජු හා මහාමායා දේවියයි.කුස ජාතකය ඒ ආකාරයෙන්ම රූපගත කරන්නට නම් නිර්මාණකරුවකු අවශ්‍ය නෑ. නිර්මාණයක් යනු අපුර්ව එනම් පෙර නො වූ විරූ දෙයක් විය යුතුයි. මහාචාර්ය එදිරිවීර සරච්චන්ද්‍ර ජාතක කතා ඇසුරින් නිර්මාණය කළ මනමේ, ලෝමහංස, කදාවළලු, බවකඩතුරාව, මහාසාර ආදී නාට්‍ය අපුර්ව නිර්මාණ බවට පත්වුණේ ඒවා හුදු ජාතක කතා ඒ ආකාරයෙන්ම වේදිකාවට නොගත් නිසයි.අප අනුගමනය කළෙත් ඒ පිළිවෙතයි.කුස ජාතකයේ එන බොහෝ අතාර්තික අභව්‍ය සිද්ධි අපි බැහැර කළා. ඒ වගේම ජාතක කතාවේ එන මුරණ්ඩු, අකෘතඥ, සහාසික පබාවතීයගේ චරිතයට අප මනුෂ්‍යත්වය ගෙන ආවා. ඒ වගේම ඉතා දීර්ඝ වුද සිද්ධි ගහන වූද කතාන්තරය පැය දෙකකට ලඝු කිරීම සදහා ශක්‍ර දෙවියන්ගේ චරිතය, පොතේ ගුරු චරිතයක් බවට පත් කළා. මේ සම්බන්ධයෙන් සම්පූර්ණ ගෞරවය හිමි වන්නේ ආචාර්ය තිස්ස අබේසේකරයන්ටයි.බොහෝ දෙනා හිතන්නේ කුස පබා චිත්‍රපටය අප කළේ ඓතිහාසික රැලේ වැටී යන චිත්‍රපටයක් හැටියටයි.මෙය රැලේ වැටීම ආරම්භ වුයේ ජැක්සන් ඇන්තනීගේ ‘අබා’ චිත්‍රපටයෙන් පසුවයි. නමුත් ජැක්සන් කුස පබා චිත්‍රපටයට සම්බන්ධයි. ඒ වගේම අබා චිත්‍රපට සේ නිෂ්පාදක ජෙස්ටින් බෙලගමගේත් සම්බන්ධයි. ඔවුන් දෙදෙනාම දන්නා කරුණක් තමයි ‘අබා’ කරන්න කලින් ‘කුසපබා’ තිර නාටකය රචනා වෙලා තිබ්බ බව. ඒ නිසා මෙය ‘අබා’ සාර්ථකත්වය නිසා ආරම්භ කළ චිත්‍රපටයක් නොවේ.මගේ චිත්‍රපට ගත්තොත් ඒ චිත්‍රපටවල කතා සාරයට අනුවයි ඒ ශෛලිය තීරණය වී තිබෙන්නේ. සරුංගලය, සිරිබෝ අයියා, සුදු සෙවණැලි, උප්පලවන්නා වැනි චිත්‍රපටවල ශෛලිය එකිනෙකට වෙනස්.‘කුස පබා’ තිර නාටකය රචනා කරන සමයේ ආචාර්ය තිස්ස අබේසේකරයන් දැරුවේ ඉන්දියානු ජනපි‍්‍රය සිනමාව පිළිබඳ මතයක්. ඒ කාලයේ වී, ශාන්තරාම් වැනි ජනපි‍්‍රය රැල්ලේ සංගීත චිත්‍රපට කළ අධ්‍යක්ෂවරුන් ගැන බෙහෙවින් කතා කළා. ඔහුට අවශ්‍ය වී තිබුණේ සංගීත, නැටුම්, සහිත ප්‍රාසංගික මට්ටමේ චිත්‍රපටයක සිට තිරනාටකය තුළින් දැන ගැනීමයි.මාත් ඒ අදහස සීයට සීයක් අනුමත කළා. මටත් එවැනි චිත්‍රපටයක් කිරීමේ ආසාව තිබුණා. මෙවැනි චිත්‍රපටයකින් සිනමා කර්මාන්තයක් ලෙස රැක ගැනීම සදහා මෙහෙයක් සිද්ධවෙතැයි මාත් අපේ සිනමා සංසදයත් අපේක්ෂා කරනවා.අපේ සිනමාව ජාත්‍යන්තරයට ගෙන යන අපි තාම ඉන්නේ බින්දුවේ. ජාත්‍යන්තර සම්මාන ලබාගත්ගත් අපට වානිජ වශයෙන් චිත්‍රපටයක් එතෙර තිරගත කිරීමට ලැබුණේ නෑ. ඒ සඳහා චිත්‍රපට සංස්ථාව මැදිහත්කරුවකු හැටියට පෙනී සිටින්නට වෙනවා. ඒ වගේම විදෙස් වෙළෙඳ පොළට යන්නට නම් සිනමා තාක්ෂණය දියුණු කරගත යුතුයි. අපි අනාගතයේ නුදුරේදීම ඩිජිටල් සිනමාවට එන බව සීයට සීයක් විශ්වාසයි.අපේ ප්‍රක්ෂේපණ යන්ත්‍රවලට, මිලි මීටර් තිස් පහේ දළ සේයාපටවලට නුදුරු කාලයේදීම විශ්‍රාම දෙන්න සිදුවේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202041</link>
    <topic>ශ්‍රී ලංකාවේ නිදහසට අත තියන්න එපා</topic>
    <author/>
    <content>ශ්‍රී ලංකාවේ නිදහස හා ස්වෛරීත්වය වෙනුවෙන් ඕනෑම අවස්ථාවක දී පෙනී සිටින බව ද හැටහතර වන නිදහස් උළෙලට සිය රාජ්‍යයන් සුබ පැතුම් එකතු කරන බව ද ආසියාතික, මැදපෙරදිග හා යුරෝපීය රටවල් රැසක් කියා සිටිති.මේ ආශිර්වාදය ශ්‍රී ලංකාව වෙත යොමු කර ඇත්තේ ජනාධිපති මහින්ද රාජපක්ෂ මහතාට හා අගමැති දි. මු. ජයරත්න මහතාට සිය මාතෘ භූමියේ නිදහස් සමරු උළෙල වෙනුවෙන් සුබ පැතුම් එක් කරමින් ය.මේ හැම සුබ පැතුම් පණිවිඩයකින්ම 64 වැනි නිදහස් දිනය නිමිත්තෙන් උණුසුම් සුබ පැතුම් පළ කර ඇති අතර ශ්‍රී ලංකාවේ සාමය සමෘද්ධිය සුරැකෙනු ඇතැයි අපේක්ෂා කරන බව ප්‍රකාශ කර ඇත.මෙහිදී සිංගප්පුරු ජනාධිපති ටෝනි ටැන් කෙන් යෑම්, මියන්මාර ජනාධිපති තියන් සෙන්, බහරේන් හි හමාද් බින් ඊසා අල් කලීෆා රජු, ඔස්ට්‍රියා ජනාධිපති හෙන්රි ෆිෂර් හා චෙක් ජනරජ ජනාධිපති වැක්ලේ ඉලෝස් යන අය මහින්ද රාජපක්ෂ ජනාධිපතිතුමා වෙත සිය සුබපැතුම් පණිවිඩ යොමුකර ඇති අතර ඉන්දීය අගමැති මන්මෝහන් සිං, පාකිස්තාන අගමැති සයිද් යුසුෆ් රසා ගිලානි, තායිලන්ත අගමැති යින්ලක් ෂිනවත්‍රා, කාම්බෝජ අගමැති හුන් සෙයි හා මැලේසියා අගමැති දාතෝ ශ්‍රී මෝඩ් නජිබ්, අගමැති දි. මු. ජයරත්න වෙත සිය සුබ පැතුම් යොමුකර තිබේ.මේ සෑම රාජ්‍ය නායකයකුම සිය රටේ ජනතාව වෙනුවෙන් ශ්‍රී ලංකා ජනතාවට ද උණුසුම් සුබ පැතුම් පළ කර තිබෙන්නේ ශ්‍රී ලංකා රාජ්‍ය නායකත්වයට දීර්ඝ කාලයක් ජනතාවට සේවය කරනු පිණිස යහපත් සෞඛ්‍ය තත්ත්වයක් පවතීවායි ද ප්‍රාර්ථනා කරමිනි.තවද මේ සෑම රාජ්‍ය නායකයෙකුම පාහේ ශ්‍රී ලංකාවත් තම රටත් අතර පවත්නා මිත්‍රශීලී සම්බන්ධය හා සහයෝගීතාව ඉදිරි කාලයේදී තව තවත් තහවුරු වී ශක්තිමත් වනු ඇතැයි අපේක්ෂා කර තිබේ. මෙහිදී විශේෂයෙන්ම ඉන්දියාව, පාකිස්තානය හා සිංගප්පූරුව ශ්‍රී ලංකාව සමඟ පවත්නා ඓතිහාසික සමාජයීය හා සංස්කෘතික බැඳීම් මෙනෙහි කරමින් ඉදිරි කාලයේදී අන්‍යොන්‍ය රටවල ජනතා සුබසෙත පිණිස ඒවා තවදුරටත් ශක්තිමත් වනු ඇතැයි විශ්වාසය පළකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202042</link>
    <topic>ජාතික සමඟිය සඳහාතීරණ ගන්නට පසුබට නොවෙමු</topic>
    <author/>
    <content>ජාත්‍යන්තරය සමඟ මිත්‍රශීලීව කටයුතු කරමින් ගොඩනඟා ගත් ඵලදායි ආර්ථික, දේශපාලන , ආරක්ෂක, වෙළෙඳ හා සංස්කෘතික සබඳතා පෙරටත් වඩා විචාරශීලීව , බුද්ධිමත්ව හා මාතෘභූමියට ආදරයෙන් රැකබලා ගැනීමට කටයුතු කරමු යැයි ජනාධිපති මහින්ද රාජපක්ෂ මහතා ජාතික නිදහස් දින පණිවිඩයෙන් කියා සිටියි.අපේම වූ ක්‍රියාදාමයක් ඔස්සේ ජාතික සමගිය සඳහා තීරණ ගැනීමට තවදුරටත් පසුබට නොවන බවද ජනාධිපතිතුමන් සිය නිදහස් දින පණිවිඩයේ සඳහන් කරයි.එම පණිවිඩයේ මෙසේ ද සඳහන් වෙයි.64 වන ජාතික නිදහස් දිනය නිදහස පිළිබඳ වූ සැබෑ අභිමානයෙන් යුතුව සැමරීමේ අවස්ථාව ජාතියට උදාවී තිබේ.අද ජාතික කොඩිය ලෙළදෙන්නේ අලුත් රටක් ගොඩනැඟෙන දිශානතියට අනුගතව ය. නිවහල් ආර්ථිකයට රටේ මග හෙළි පෙහෙළි වී තිබේ. ඉන් අටු කොටු පිරුණු හෙටක් පිළිබඳ ජාතියේ ප්‍රාර්ථනාව දිනෙන් දින බලගැන්වෙයි. බාහිර බලවේගයන්ට නොනැමී, රටත් ජාතියත් පිළිබඳ තීන්දු ගැනීමේ නිදහස ඉන් අප වෙත උදා වෙයි. එය ජාතිය අප හමුවේ තැබූ දැවැන්ත වගකීම බව මම දැඩිව විශ්වාස කරමි.උත්තරීතර නිදහස පියවරෙන් පියවර ජාතිය හමුවේ තහවුරු වනු දැකීම මහත් සතුටකි. රට ලබන ජයග්‍රහණ ආරක්ෂා වන්නේ සාමය, සහජීවනය සේම මිත්‍රශීලීව විසීමේ අවකාශ සමාජයේ පුළුල් වූ විටය. ඒ සඳහා මේ දක්වා අවංකව කළ කැප කිරීම් ඉදිරියටත් ආරක්ෂා කළ යුතුව ඇත. අපේ ම වූ ක්‍රියාදාමයක් ඔස්සේ ජාතික සමගිය සඳහා තීරණ ගැනීමට තවදුරටත් අපි පසුබට නොවෙමු. විවිධ වේශයෙන් රට දෙසට එල්ල වූ අභියෝග අප ජයගත්තේ ඉතා ඉවසීමෙන් යුතුව ය. ජාත්‍යන්තරය සමඟ මිත්‍රශීලීව කටයුතු කරමින් ඵලදායී ආර්ථික, දේශපාලන, ආරක්ෂක, වෙළඳ හා සංස්කෘතික සබඳතා ගොඩනගා තිබේ. පෙරටත් වඩා විචාරශීලීව, බුද්ධිමත්ව හා මාතෘ භූමියට ආදරයෙන් ක්‍රියාකරමින් මේ සියලු දෑ අප රැක ගත යුතු ය.එසේ ම අගනාකම් සරු කරමින් රට පෙරට ගත යුතු වන්නේ ය. නිදහස් සාමකාමී පරිසරයක සමෘද්ධිමත් ජීවිතයක් අපට උදාවන්නේ එවිට ය. උත්තරීතර නිදහස වෙනුවෙන් ජාතිය මුහුණ දුන් සියලු අභියෝග ජය ගැනීමට අතීතයේ සිට මේ දක්වා ජීවිත පරිත්‍යාගයෙන් කටයුතු කළ සියලු දෑ හිතකාමීන්ට ජාතියේ ගෞරවයත් උපහාරයත් පුද කළ යුතු ය. ඔබට සුබ අනාගතයක්!.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202043</link>
    <topic>සංවර්ධනය අඛණ්ඩව සිදුකරන්නසියලු ජනකොටස්වලසහයෝගය අත්‍යවශ්‍යයි</topic>
    <author/>
    <content>ඉදිරි සංවර්ධන කටයුතු අඛණ්ඩව සිදුකරගෙන යාම සඳහා සියලු ජන කොටස් වල සහයෝගය, උනන්දුව හා කැපවීම අත්‍යාවශ්‍ය බව අගමැති දි.මු. ජයරත්න මහතා 64 වන ජාතික නිදහස් දිනය නිමිත්තෙන් පණිවිඩයක් නිකුත් කරමින් කියා සිටියි.ඒ සඳහා රටේ සියළු ජාතීන් අතර සමගිය හා සහයෝගිතාව පෙරටත් වඩා ශක්තිමත් විය යුතු බවද එහි සඳහන් වෙයි. එම පණිවිඩයේ මෙසේ ද සඳහන් වේ. 2012 පෙබරවාරි මස 04 වන දිනට යෙදෙන ශ්‍රී ලංකාවේ 64 වන ජාතික නිදහස් දිනය සැමරීමට අප සැදී පැහැදී සිටිනුයේ අනාගත බලාපොරොත්තු රැසක් සිත් හී දරා ගෙනය.ජනාධිපති මහින්ද රාජපක්ෂ මැතිතුමාගේ දූරදර්ශී මගපෙන්වීම හා නායකත්වය නිසා ත්‍රස්තවාදය පරාජය කිරීමෙන් පසු, පීඩාවට පත්ව සිටි උතුරු හා නැගෙනහිර අප සහෝදර දමිළ ජනතාව ඇතුළු රටේ සාමාන්‍ය ජනතාවට බියෙන් තොරව ජීවත් වීමට අවස්ථාව උදා වී ඇත. උතුරු නැඟෙනහිර ප්‍රදේශයන්හි විනාශයට පත් වූ මංමාවත්, නිවාස, ගොඩනැගිලි, ආගමික ස්ථාන ආදිය ප්‍රතිසංස්කරණය කිරීම හා අළුතින් ගොඩනැඟීම, අවතැන්වූවන් නැවත පදිංචි කරලීම ආදී කටයුතු රැසක් රජය විසින් දැනටමත් සම්පූර්ණ කර ඇත. උතුරු නැගෙනහිර අඩපණව තිබූ ආර්ථිකය ගොඩනැඟීම සඳහා ව්‍යාපෘති රැසක් ක්‍රියාත්මක වෙමින් පවතී.දිවයින පුරා පෙර නොවූ විරූ ආර්ථික හා සාමාජයීය දියුණුවක් ඇති කරලීම සඳහා ජනාධිපති මහින්ද රාජපක්ෂ මැතිතුමාගේ නායකත්වයෙන් යුත් අප රජය යෝධ ව්‍යාපෘති රැසක් ආරම්භ කර ඇත. කලින් තිබූ රජයන් අතගැසීමට පවා බිය වූ ව්‍යාපෘතීන් වන නොරොච්චෝලේ තාප විදුලි බලාගාරය, ඉහළ කොත්මලේ ජල විදුලි යෝජනා ක්‍රමය හා හම්බන්තොට වරාය ආදී ව්‍යාපෘති රැසක් මේ වන විට නිම කර ඇත. මහින්ද චින්තන ඉදිරි දැක්ම අනුව යමින් සංචාරක කර්මාන්තය උසස් තත්ත්වයකට ගෙන ඒම සඳහා දිවයිනේ නොයෙක් ප්‍රදේශවල නිවාඩු නිකේතන, හෝටල් ආදිය ගොඩනැඟෙමින් පවතී. දක්ෂිණ අධිවේගී මාර්ගයේ කොටසක් දැනටමත් සම්පූර්ණ කර ජනතා අයිතියට පත් කර තිබේ. යෝජිත මත්තල ගුවන් තොටුපල, කොළඹ දකුණ වරාය, කොළඹ කටුනායක අධිවේගී මාර්ගය යන ව්‍යාපෘතීන් හී ඉදිකිරීම් ආරම්භ වී ඇත.කෘෂිකර්ම, ධීවර හා සංචාරක යන කර්මාන්තයන් පෙර නොවූ විරූ ලෙස සංවර්ධනය වෙමින් පවතී. විදේශ ආයෝජන ඉහළ ගොස් තිබේ. මේ වසර උදාවත් සමඟ රටේ ආර්ථික වර්ධන අනුපාතය 8% ඉක්මවා තිබීම අප කාටත් ආඩම්බරයකි. නාගරික සහ ග්‍රාමීය සංවර්ධනය ද ඇතුළුව සෑම අංශයකින්ම දියුණුව කරා පා නගන අප රට, ඉතා කෙටි කලකින් ආසියාවේ ආශ්චර්යය බවට පත් කර ගැනීම එතරම් දුෂ්කර නොවනු ඇත. දැනට අප ලබා ඇති ජයග්‍රහණයන් ස්ථාවරව පවත්වා ගෙන යාම ඉතා වැදගත්. රටේ ඉදිරි සංවර්ධන කටයුතු අඛණ්ඩව සිදුකරගෙන යෑම සඳහා සියලු ජනකොටස්වල සහයෝගය, උනන්දුව හා කැපවීම අත්‍යවශ්‍ය වේ. ඒ සඳහා රටේ විවිධ ජාතීන් අතර සමගිය හා සහයෝගීතාවය පෙරට වඩා ශක්තිමත් විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202044</link>
    <topic>ශ්‍රී ලංකාව දියුණු රටවල් අතරටඔසොවා තැබීමේ වගකීම ඉටු කරනවා</topic>
    <author/>
    <content>රටට නිදහස උදාකර දීමේදී කැපවූ පක්ෂයක් ලෙස, ලැබූ නිදහස ආරක්ෂා කර ගැනීමේ හා නිදහස් ශ්‍රී ලංකාව ලෝකයේ දියුණු රටවල් අතරට ඔසවා තැබීමේ වගකීම එක්සත් ජාතික පක්ෂය ඉටු කරන බව විපක්ෂ නායක රනිල් වික්‍රමසිංහ මහතා නිදහස් දිනය වෙනුවෙන් පණිවිඩයක් නිකුත් කරමින් කියා සිටියි.එම නිදහස් දින පණිවිඩය මෙසේ වෙයි.දේශයට නිදහස ලබා දීමේ ක්‍රියාවලියට නායකත්වය ලබා දුන්නේ මහාමාන්‍ය ඩී.එස්.සේනානායක මැතිතුමන් ප්‍රමුඛ එක්සත් ජාතික පක්ෂයයි. රටට නිදහස උදා කර දුන් පක්ෂය ලෙස, ලැබූ නිදහස ආරක්ෂා කර ගැනීමේ හා නිදහස් ශ්‍රී ලංකාව ලෝකයේ දියුණු රටවල් අතරට ඔසවා තැබීමේ වගකීම අප පක්ෂය වෙත පැවරී තිබේ.මීට වසර 64 කට පෙරාතුව රටට නිදහස උදා කර දෙමින් අප පක්ෂය ඉදිරිපත් කළ ප්‍රතිපත්ති ප්‍රකාශයේ පංච විධ නිදහසක් පිළිබඳ කරුණු ගෙනහැර දැක්වූයෙමු. ප්‍රජාතන්ත්‍රවාදී පාලනයක් යටතේ ජනතාවට ජීවත්වීමේ නිදහස, දුප්පත්කමින් නිදහස, විරැකියාවෙන් නිදහස, නොදැනුවත්කමින් නිදහස සහ රෝගී බවින් නිදහස ඒ පංච විධ නිදහසයි.කාලය ගෙවීමත් සමගම නිදහසේ තවත් විවිධ පැතිකඩ පිළිබඳව අවශ්‍යතා වර්තමානයේ මතුවී තිබේ.ඒ සියල්ලෙන් සපිරි සැබෑ නිදහස් ශ්‍රී ලංකාවක අවශ්‍යතාව අද වැඩි වැඩියෙන් අපට දැනෙනුයේ සෑම අංශයකින්ම ජනතාවට නිදහස ලබා දෙනු වෙනුවට ජනතාව විවිධාකාර බැමි හා සීමාවලින් සිර කරලීමේ ප්‍රවණතාවක් වර්ධනය වෙමින් පවතින බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202045</link>
    <topic>64වැනි නිදහස් දින සැමරුමඓතිහාසික අනුරපුරයේ දී</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>මුළු ලොවේම දිග් විජය පතා ප්‍රෞඩ ගමනක හිමිකාරිය බවට වර්තමානයේ දී ලක් මෑණියන් පත්කළ, ශ්‍රේෂ්ඨතම ලංකාපුත්‍ර ජනාධිපති මහින්ද රාජපක්ෂ මැතිඳුන්ගේ ප්‍රදානත්වයෙන් ඓතිහාසික අනුරපුර රාජධානියේදී අද (04) හැටහතර වැනි ජාතික නිදහස්දින සැමරුම් මහෝත්සවය පැවැත්වේ.ශ්‍රී ලාංකේයීයදේශය පරගැති යටත් විජිතයන්ගෙන් මිදී නිදහස් නිවහල් ජාතියක් බවට පත්කිරීමේහිලා එදා මෙදාතුර කැපවූ විරෝදාර ලංකා පුත්‍රයන්ගේ ගුණ සිහිකිරීම, අනාගත ශ්‍රී ලංකාවේ හැඩරුව ජාතිය හමුවේ එළිදැක්වීම අද නිදහස් සැමරුම් උළලේදී සිදු කැරේ.“මහින්ද චින්තනයත්” , “මහින්ද චින්තන ඉදිරි දැක්මත්” පෙරටු කොට ආසියාවේ ආශ්චර්ය බවට අප මව්බිම පරිවර්තනය කිරීමේ භාරදූර වගකීම ජාතියට පහදාදීමට මෙවර නිදහස් දිනය යොදා ගැනේ.ශ්‍රී ලාංකීය නිදහස හා ස්වෛරීත්වය උදුරාගත් සෑම මොහොතකම, එම අභාග්‍යසම්පන්න උවදුරුවලින් රට නිදහස් කරගැනීමට වීරවිකුම් පෑ හෙළ දරුදැරියෝ පෙරට ආහ. එවන් යුග අතර සදානුස්මරණීය ලෙස දෑ හිතකාමී ශ්‍රී ලාංකික දරු දැරියෝ පෙරටවිත් රට බේරාගත් අවස්ථාවක් ලෙස තිස් වසරක යුද්ධ නිමා කිරීම සඳහන් කළ හැකිය.කොටි ත්‍රස්තවාදීන්ගේ කුරිරු, ම්ලේච්ඡ ත්‍රස්තවාදයෙන් රට නිදහස් කරගත් රණවිරුවෝ පෙරටු කොට අභිමානවත් සහ හෙළ කලා විශ්කම් විද්‍යා දක්වන ඉදිරිපත් කිරීම් මැද නිදහස් උළෙල අද අනුරාධපුරයේ දී පැවැත්වේ.ජනපතිඳුන්ගේ පළමු පදවි ප්‍රාප්තියත් සමඟ ඇරඹි අලුත් ශ්‍රී ලංකාවක් බිහිකිරීමේ ගමන සාර්ථකව ඉදිරියට යෑමේදී ජාතිය ළඟාකරගත් සුවිශේෂ ජයග්‍රහණ රාශියකි. ඒ අතර, බස්නාහිරට, කොළඹට සීමා වී තිබූ සම්පත් රටපුරා සෑම ගම්දනව්වකටම බෙදා හැරීම ප්‍රධාන වේ. මේ නැවුම් වෙනසත් සමඟ ජාතික නිදහස් දින සැමැරුම් පවා කොළොම්තොටින් දුර බැහැර ෙඓතිහාසික පුරවල පැවැත්විණි. ඒ නිසා ෙඓතිහාසික සෙංකඩගල රාජධානියේ ද, ඌව වෙල්ලස්සේ උරුමයට ගරු කරමින් කතරගම පුරවරයේදී ද ගෙවුණු දෙවසරේ ජාතික නිදහස් දින උළෙල පිළිවෙලින් පැවැත්විණි.මෙවර එය වැව් බැඳි රාජ්‍යයේ නැතිනම් ශ්‍රී ලාංකේයීය ජාතියේ අභිමානවත් මහින්දාගමනය සිදුවූ ප්‍රදේශය අයත් අනුරාධපුරයේ දී පැවැත්වීම සුවිශේෂී කරුණකි. අනුබුදු මිහිඳු මහරහතන් වහන්සේගේ ලංකාගමනයත් සමඟ අප ජාතියේ පිබිදීම සිදුවිණි. ඒ පිබිඳුම විටින් විට දුර්වල වූ කාලවකවානු තිබුණි.“ශ්‍රී ලංකාද්වීපය අසමත්” රාජ්‍යයක් , මිනී කන්නන්ගේ දේශයක්” ලෙස ජාත්‍යන්තරයේ හැඳින්වූ කාල වකවානු තිබුණි. ඒ සියලු අමිහිරි මතකයන් මුළුමනින්ම නිමා කොට අභිමානවත්, ධෛර්යයවන්ත ජාතියක් ජීවත්වෙන සිංහල, දමිල, මුස්ලිම්. බර්ගර්, මැලේ ජාතිකත්වයෙන්ගේ සහෝදරත්වයේ රාජ්‍යයක් ලෙස සිටින බව ලොවට පසක් කරවමින් අද දින හැට හතර වැනි නිදහස් දින සැමැරුම සිදු කැරේ.සර්ව ආගමික නායකයින්ගේ ආශීර්වාදයත් විදේශීය රාජ්‍යවල උණුසුම් සුබපැතුම් ඇතුළු ජාතියේ ජීවනාලිය බඳු පාසල් දරු දැරියන් ප්‍රධාන ශ්‍රී ලාංකික පිරිසගේ සහභාගීත්වයෙත්, නිදහස් දින උළෙල වර්ණවත් කරනු ඇත. අග්‍රාමාත්‍ය දි.මු. ජයරත්න , රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න, ජනාධිපති ලේකම් ලලිත් වීරතුංග, උතුරුමැද පළාත් ආණ්ඩුකාර කරුණාරත්න දිවුල්ගනේ, පළාත් ප්‍රධාන ඇමැති බර්ටි ප්‍රේමලාල් දිසානායක, අනුරාධපුර දිස්ත්‍රික් ලේකම් මහින්ද සෙනෙවිරත්න සහ සම්භාවණීය පිරිස ප්‍රධාන සුවිශේෂී අමුත්තන් රැසකගේ ගෞරවණීය සහභාගීත්වය සහිතව මේ නිදහස් දින සැමරුම් මහෝත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202046</link>
    <topic>දැයට කිරුළ ටසියල්ල සූදානම්</topic>
    <author/>
    <content>ශ්‍රී ලාංකීය ජාතිය සතු ‘සශ්‍රීකත්වය’ සහ ‘ප්‍රෞඪත්වය’ නැවැත ළඟා කරගත් බව ලොවට හඬගා කියන ‘ආශ්චර්යයේ පුනරාගමනය’ තේමා කොට ගත් ‘දැයට කිරුළ’ ජාතික සංවර්ධන මහා ප්‍රදර්ශනය’ අද(04) සවස 4.00 ට ඓතිහාසික අනුරපුර ඔයාමඩුවේදී ජනාධිපති මහින්ද රාජපක්ෂ මැතිඳුන්ගේ ප්‍රධානත්වයෙන් ආරම්භ කෙරේ.වසර 2500 කට වඩා ඉපැරණි ප්‍රෞඪ ඉතිහාසයකට හිමිකම් කියන ශ්‍රී ලාංකීය ජාතියේ එදා මෙදා හා මතුදා සහ තුන්කල් දැක්ම එකම බිමකදී ලොවට ප්‍රදර්ශනය කෙරෙන මේ ප්‍රදර්ශනය හයවැනි දැයට කිරුළ දැක්ම වේ.පුරා වසර තිහක් කුරිරු ම්ලේච්ඡ ත්‍රස්තවාදී ග්‍රහණයෙන් බැට කෑ අප මව්බිම ඉන් නිදහස් කර ගත් අභීත රාජ්‍යනායක මහින්ද රාජපක්ෂ මහතාගේ පාලන සමයේ රට දිනු හැටි හා අනාගතය ජය ගන්නා අන්දම මෙයින් දැක බලා ගත හැකිය.අනුරාධපුරය, මහවිලච්චිය, ප්‍රාදේශීය ලේකම් කොට්ඨාශයට අයත් ඔයාමඩුව රජයේ ගොවිපළ භූමියේ අක්කර 500 ක් පුරා මේ ප්‍රදර්ශනය ස්ථානගත කොට ඇත.අනුරාධපුරය ප්‍රමුඛ මුළු ප්‍රාදේශීය ලේකම් කොට්ඨාශ 23 ටම දැවැන්ත සංවර්ධනයක් රැගෙන ආ දැයට කිරුළ ප්‍රදර්ශනය උතුරුමැදට ලබාදීම ගැන බෞද්ධ, හින්දු, කතෝලික හා ඉස්ලාම් ආගමික නායකයෝ ප්‍රධාන සියලු දෙනා අතිගරු ජනාධිපතිතුමන්ට රජයටත් කෘතඥතා පූර්ව ස්තුතිය පළ කර සිටිති.අක්කර 500 ක ප්‍රදර්ශන භූමියක්. ජනමාධ්‍ය අංශවල ඉහළම දායකත්වයක්.දැයට කිරුළ නැරඹීමට එන සියලු දෙනාටම අවශ්‍ය ප්‍රවාහන, නවාතැන්, ආරක්ෂක පිරිසිදු පානීය ජලය කෑම බීම ඇතුළු සියලු දේ ඉතාමත් ඉහළ මට්ටමකින් සංවිධානය කොට ඇත.දැයට කිරුළට සමගාමීව රුපියල් මිලියන 21000 ක සංවර්ධන වැඩ කටයුතු සිදු කෙරේ.පාසල් ළමුන්ට ගුරුවරුන්ට ඇතුල්වීම නොමිලේ.එක් අයෙකුට මිලියන 1 ක රක්ෂණාවරණයක්.ලේක්හවුස් ප්‍රදර්ශන කුටියේදී ජනතාවට නැවුම් අත්දැකීම්.වෙහෙර විහාරස්ථාන සංවර්ධනය කැරේ.ස්වයං රැකියාලාභීන්ට අතදීම්.කර්මාන්තකරුවන්ට බැංකු හා මූල්‍ය පහසුකම්.තොරතුරු තාක්‍ෂණයේ විප්ලවීය වෙනසක්.සෞඛ්‍ය, අධ්‍යාපන අංශ වල නවෝදයක්.සෑම නිවාසයකටම උළු වහලයක්. දැයට කිරුළට සමගාමී උතුරුමැද ජනතාවට ලැබෙන ප්‍රතිලාභ ප්‍රධාන වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202047</link>
    <topic>අනුරපුර වලිසිංහ හරිශ්චන්ද්‍ර විද්‍යාලයීය භාෂාගාරයට ජනපති අතින් මුල්ගල තැබෙයි</topic>
    <author>ජයසිරි මුණසිංහ, ධනුෂ්ක ගොඩකුඹුර සහ ගාමිණී ජයසිංහ, කිත්සිරි වනසිංහ, අමිල ප්‍රභාත් වනසිංහ, හිඳෙීගම සමූහ අනුරාධපුරය සිට</author>
    <content>ද්විතීක පාසල් දහසක් සංවර්ධනය කිරීමේ වැඩපිළිවෙළේ සමාරම්භය සනිටුහන් කරමින් අනුරාධපුර වලිසිංහ හරිශ්චන්ද්‍ර මහා විද්‍යාලයේ භාෂාගාරයට ජනාධිපති මහින්ද රාජපක්ෂ මහතාගේ අතින් ඊයේ (03) මුල් ගල් තැබිණ.ඵෙතිහාසික අනුරාධපුරය කේන්ද්‍ර කර ගනිමින් පැවැත්වෙන ජාතික නිදහස් උළෙල සහ දැයට කිරුළ ජාතික ප්‍රදර්ශනයට සමගාමීව මේ වැඩපිළිවෙළ අනුරාධපුරයේදී ඇරැඹිණ.අධ්‍යාපනයේ සමාන අවස්ථා සැමට ලබා දීම අරමුණු කර ගෙන අධ්‍යාපන අමාත්‍යාංශය විසින් රට පුරා ක්‍රියාත්මක මේ වැඩපිළිවෙළ සඳහා රජය වැය කරන මුදල රුපියල් බිලියන 60 කි. රුපියල් මිලියන 12ක වියදමින් ඉදි කෙරෙන භාෂාගාර ගොඩනැගිල්ල පරිගණක විද්‍යාගාරයකින්, ගණිතාගාරයකින් සමන්විතය. භාෂාගාරයට මුල් ගල් තැබූ ජනාධිපතිවරයා රැස්ව සිටි ගුරු දෙගුරුන් හා සිසු සිසුවියන් සමඟ සුහද කතා බහක ද නියැළුණේය.ඇමැතිවරුන් වන බන්දුල ගුණවර්ධන, තිස්ස කරලියැද්ද, එස්. එම්. චන්ද්‍රසේන, රංජිත් සියඹලාපිටිය නියෝජ්‍ය ඇමැති ඩබ්ලිව්. බී. ඒකනායක, අධ්‍යාපන අමාත්‍යාංශයේ අධීක්ෂණ මන්ත්‍රී මොහාන් ලාල් ග්‍රේරු මහත්වරු ඇතුළු පිරිසක් ද මේ අවස්ථාවට එක් වූහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020412</link>
    <topic>වලිසිංහ හරිස්චන්ද්‍ර ක්‍රීඩාංගණයටඑන්න කිසිදු බාධාවක් නෑ</topic>
    <author/>
    <content>අනුරාධපුරයේ අද (04) පැවැත්වෙන 64 වැනි නිදහස් සමරු උත්සවය නැරඹීම සඳහා මහජනතාවට කිසිදු බාධාවකින් තොරව වලිසිංහ හරිස්චන්ද්‍ර ක්‍රීඩාංගණයට පැමිණීමට පහසුකම් සලසා ඇතැයි රාජ්‍ය පරිපාලන අමාත්‍යාංශය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020413</link>
    <topic>රට පුරා මත් නිවාරනගම්මාන 300ක් පිහිටුවේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>මත්පැන් හා මත්ද්‍රව්‍ය භාවිතයෙන් ජනතාව මුදා ගැනීමේ අරමුණින් රටපුරා මත්ද්‍රව්‍ය නිවාරණ ගම්මාන 300ක් පිහිටුවන බව සුරාබදු කොමසාරිස් ජෙනරාල් වසන්ත හපුආරච්චි මහතා පැවැසීය. නීතිවිරෝධී මත්පැන් හා මත්ද්‍රව්‍ය වැටලීම් 45,000ක් පමණ ඉකුත් වසරේදී සිදු කර ඇති බවත් හෙතෙම කීය. හපුආරච්චි මහතා මේ අදහස් පළකළේ කුරුණෑගල සුරාබදු කොමසාරිස් කාර්යාලයේ පැවැති උත්සවයකට එක්වෙමිණි. සුරාබදු දෙපාර්තමේන්තුවට වසර 100ක් සම්පූර්ණවීම නිමිත්තෙන් මෙම උත්සවය පැවැත්විණි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202048</link>
    <topic>අනුරපුර කලායතනයන්ටරු: 26,50000ක්</topic>
    <author>ජීවනී පතිරණ</author>
    <content>අනුරාධපුර දිස්ත්‍රික්කයේ ඇති සියලුම කලායතන සදහා රුපියල් 2650000 ක් ලබා දීමට සංස්කෘතික හා කලා කටයුතු අමාත්‍යංශය පියවර ගෙන තිබේ.අනුරාධපුර දිස්ත්‍රික්කයේ පිහිටි සංස්කෘතික කටයුතු දෙපාර්තමේන්තුවේ ලියාපදිංචි කලායතන 53 කට මේ මුදල් පිරිනැමෙන අතර, එක් කලායතනයක් සදහා රුපියල් 50,000ක මුදලක් හිමි වෙයි.දැයට කිරුළ ප්‍රදර්ශනයට සමගාමීව අනුරාධපුර දිස්ත්‍රික්කයේ කලායතන නගා සිටුවීම සදහා විශේෂ වැඩ පිළිවෙළක් ක්‍රියාවට නංවා ඇති අතර, ග්‍රාමීය මට්ටමේ කලාකරුවන් ගේ නිෂ්පාදන මිලදීගැනීම තුළින් ඔවුන් බල ගැන්වීම මෙහි අරමුණ වේ.මේ අනුව කාර්යාල උපකරණ, සංගීත උපකරණ හා නර්තනය සදහා අවශ්‍ය බෙර,දවුල්, වෙස් කට්ටල ආදී උපකරණ ලබාදීම 06 වැනි දින පස්වරු 4.00 ට සංස්කෘතික හා කලා කටයුතු ඇමති ටී.බී. ඒකනායක මහතා ගේ ප්‍රධානත්වයෙන් දැයට කිරුළ උත්සව භූමියේ දී සිදු කෙරේ..</content>
  </post></root>