<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br8</link>
    <topic>ආහාර දුන් ආයතනයට තාවකාලිකව සීල් තැබේ</topic>
    <author>සිතාරා සේනානි සහ සන්ධ්‍යා කරුණාරත්න,</author>
    <content>නව වසර වෙනුවෙන් හොරණ ප්‍රදේශයේ ඇඟළුම් කම්හලක ඊයේ (2)පැවැති උත්සවයක දී ලබා දුන් ආහාර විසවීමෙන් සේවක සේවිකාවන් 350කට අධික ‍පිරිසක් ‍රෝහල්ගත කිරීමේ සිද්ධිය පිළිබඳ වහාම සොයා බලා එකී ආහාර සැපයූ ආයතනය තාවකාලිකව මුද්‍රා තැබීමටත්, ආහාරවල සාම්පල වැඩිදුර පරීක්ෂාව සඳහා රසායනාගාර වෙත යොමු කිරීමටත් පියවර ගත් බස්නාහිර පළාත් සෞඛ්‍ය සේවා අධ්‍යක්ෂ සහ සෞඛ්‍ය අමාත්‍යාංශයේ අතිරේක ලේකම් ‍වෛද්‍ය අමල් හර්ෂ ද සිල්වා මහතා පවසයි.‍මෙකී ආයතනය සැපයූ ආහාර විෂවීම නිසා රෝගී වූ සේවක සේවිකාවන් ප්‍රතිකාර සඳහා හොරණ, ‍හෝමාගම සහ පාදුක්ක රෝහල්වලට ඇතුළත් කැර තිබේ.මෙම ආයතනය මෙකී උත්සවය වෙනුවෙන් සපයා තිබූ කුකුළු මස්වල අඩංගුව තිබූ කිසියම් ක්ෂුද්‍ර ජීවීන් හෝ විෂ ද්‍රව්‍යයක් නිසා මෙසේ ආහාර විෂවී ඇතැයි අනුමාන කැරේ. ඊයේ දිනය වනවිට ආහාර විෂවී රෝගාතුර වූ සේවක සේවිකාවන් 200දෙනකු හොරණ රෝලේත්, 150දෙනකු හෝමාගම රෝහලේත්, තවත් කිහිපදෙනකු පාදුක්ක රෝහලේත් ප්‍රතිකාර ලබමින් පසු වූහ. ඔවුන්ගේ තත්ත්වය බරපතළ නොවන බව රෝහල් ආරංචි මාර්ග සඳහන් කරයි. ආහාර ගැනීමෙන් පසු මොවුන්ට කැරකිල්ල, වමනය සහ හිස කැක්කුම වැනි රෝග ලක්ෂණ පහළවී තිබේ.ආහාර විෂ වීමට හේතුව කුමක්දැයි ඒවායේ සාම්පල පරීක්ෂා කිරීමෙන් පසු ප්‍රකාශයට පත් කරන බවත්, රෝගී වූ පුද්ගලයන් සංඛ්‍යාව අනුව ගත් කල එය මහා පරිමාණ ආහාර විෂවීමක් ලෙස සැළකිය හැකි බවත් වෛද්‍ය අමල් හර්ෂ ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br7</link>
    <topic>වටවල රෝසැල්ල රක්ෂිතයේ ගින්නක්</topic>
    <author>අසේල කුරුළුවංශ</author>
    <content>වටවල රෝසැල්ල රක්ෂිතයේ ඊයේ (01 රාත්‍රි) ඇති වූ ගින්නකින් එම රක්ෂිතයේ අක්කර 20ක පමණ භූමි ප්‍රමාණයක් විනාශ වී ඇත.ඊයේ (01 රාත්‍රි) 700 ට පමණ ඇති වූ ගින්න පසුදීන අළුයම තෙක් පැවති බව පොලීසිය පවසයි.උඩරට ප්‍රදේශයේ පවතින වියළි කාලගුණික තත්වය හේතුවෙන් සුළුවට ඇතිවන ගින්නක් පවා සීඝ්‍රයෙන් පැතිර යන බවත් සතුන් දඩයම් කිරීම හෝ වෙනත් අරමුණු වෙනුවෙන් මෙසේ රක්ෂිත වලට ගිනි තබන පුද්ගලයින් වෙතොත් වහාම ඔවුන් පිළිබඳ තොරතුරු පොලීසියට දැනුම්දෙන ලෙස ජනතාවගෙන් ඉල්ලා සිටින බවත් නුවර එළිය දිස්ත්‍රික් ලේඛම් ඩී.ජී.ජී. කුමාරසිරි මහතා කීය.උඩරට දුම්රිය මාර්ගයේ වටවල සිට රොසැල්ල දක්වා වූ අක්කර 50කට ආසන්න භූමි භාගයක් පසුගියදා ගින්නෙන් විනාශ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br6</link>
    <topic>පාකිස්තානය ලකුණු 383කට දැවී යයි</topic>
    <author/>
    <content>ශ්‍රී ලංකාව හා පාකිස්තානය අතර එක්සත් අරාබි එමීර් රාජ්‍යයේ අබුඩාබි නුවර පැවත්වෙන ‍පළමු ටෙස්ට් තරගයේ තුන්වැනි දිනය වන අද දිවා ආහාරයට පෙර පාකිස්තාන පළමු ඉනිම ලකුණු 383කදී නිමා කිරීමට ශ්‍රී ලංකා පන්දු යවන්නන් සමත්වූහ.අවසන් කඩුල්ල ලෙස පාකිස්තාන පිලේ නායක මිස්බා උල් හක් ලකුණු 135කට දැවී යනවිට ඔවුන් ශ්‍රී ලංකා පළමු ඉනිමට වඩා ලකුණු 179ක් ඉදිරියෙන් සිටියේය. පන්දු යැවීමේ දී රංගන හේරත් සහ ෂමින්ද එරංග කඩුලු 3බැගින් දවාලූහ. සුරංග ලක්මාල් කඩුලු 2ක් බිඳ දැමුවේය.ශ්‍රී ලංකා පිල පළමු ඉනිමේ දී ලකුණු 204කට දැවී ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br5</link>
    <topic>ශ්‍රී පාද මළුවට නව දොළොස්මහේ පහනක්</topic>
    <author/>
    <content>7613kg ක බරින් යුත් නව දොළොස්මහේ පහනක් ස්ථාපිත කිරීමේ වැඩකටයුතු සිදුකරන බැවින් මෙම මස 05 දා තෙක් දිවා කාලයේ සිරිපා කරුණා කිරීමට අවස්ථාව නොදෙන බව ශ්‍රී පාදස්ථානාධිපති බෙංගමුවේ ධම්මදින්න හිමියෝ පවසති.ගුවන් හමුදාවේ සහය ඇතිව මෙම ශෛලමය දොළොස් මහ පහනේ කොටස් ඇතුළු සෙසු උපාංග හෙලිකොප්ටර් මගින් නල්ලතන්නියේ සිට මහමළුව දක්වා දිවා කළ රැගෙන යන බැවින් අදාළ තිරණය ගත් බව උන්වහන්සේ කීහ.මෙම ශෛලමය පහනේ ‍ෙකාටස් ගුවනින් රැගෙන යෑම අද පෙරවරුවේ ආරම්භ කෙරිණි. මෙයට අමතරව කිලෝ 9500 ක බරින් යුත් පිත්තලින් නිමකළ ඝන්ඨාර කුළුණක්ද ශ්‍රී පාද මළුවේ ස්ථාපිත කිරීමට නියමිත අතර එහි කොටස් ද රැගෙන යාම අද සිදු කෙරුනි. ගුවන් මඟින් ශ්‍රී පාද මළුවට භාණ්ඩ රැගෙන ගිය ප්‍රථම අවස්ථාව මෙයයි.අලුතින් සකස් කළ දැල් බහාලුමක් උපයෝගි කර ගනිමින්ගුවන් මඟින් මෙම ශෛලමය දොළොස් මහ පහනේ සහ පිත්තල ඝන්ඨාර කුළුණේ කොටස් ශ්‍රී පාද මළුව වෙත ගෙන යෑමේ පිංකම එම්.එස්.කේ. මහීපාල මහතා විසින් සිදුකරන ලදි.මෙම නව දොළොස් මහ පහන හා  ඝන්ඨාර කුළුණ කඩිනමින් ශ්‍රී පාද මළුවේ ස්ථාපිත කරන බවත් අදාළ භාණ්ඩ ගුවනේ ප්‍රවාහන කෙරෙන බැවින් මෙම මස 05 දා තෙක් පෙරවරු 600 සිට පස්වරු 600 තෙක් (සිරි පා කරුනා කිරීමට අවසර) ලබා දෙන බවත් ධම්මදින්න හිමියෝ කීහ.පස්වරු 600 සිට පෙරවරු 6.00 දක්වා කාලය තුළ සුපුරුදු පරිදි කිසිදු බාධාවකින් තොරව සිරි පා කරුනා කිරීමට අවඛාශ ඇති බවද නාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br4</link>
    <topic>ආහාර විෂ වී සේවක සේවිකාවන් 200 ක් රෝහලේ</topic>
    <author>මී ගොඩ සමුහ - ඩබ්ලිව්. ඩී. ජයතිස්ස</author>
    <content>පාදුක්ක ලියන්වල පිහිටි ස්ටයිලිෂ්ට් ඇඟළුම් කම්හලේ සේවක සේවිකාවෝ, ආහාර විෂ වීමෙන් 200කට වැඩි පිරිසක් රෝගී වී ඇති අතර , සියයකට වැඩි පිරිසක් පාදුක්ක මුළික රෝහලෙන් ප්‍රතිකාර ලබා ඇත. දැනට පනහකට (50) වැඩි පිරිසක් නේවාසිකව ප්‍රතිකාර ලබති.2014 ජනවාරි 01 වෙනි දින ආයතනය විසින් පිළිගැන්වූ දිවා ආහාරය මෙසේ විෂ වී ඇත්තේ කුකුල් මස් වලින් බව රෝගීහු පවසති. වමනය, බඩේ රුදාව සමඟ බඩේලිය යාම, ක්ලාන්තය වැනි රෝග ලක්ෂණ ඇත.පාදුක්ක රෝහලේ දිස්ත්‍රික් වෛද්‍ය නිලධාරි ක්ලිපර්ඩ් ගු‍ණතිලක මහතා පැවසුවේ, සියයකට වැඩි පිරිසක් ප්‍රතිකාර ලැබු බවත්, දැනට 50කට වැඩි පිරිසක් රෝහලේ නේවාසිකව ප්‍රතිකාර ලබන බවත්ය. ආහාර විෂවීමෙන් සිදු වී ඇති රෝග ලක්ෂණ වලට අදාල ප්‍රතිකාර තමා ඇතුළු රෝහල් කාර්ය මණ්ඩලය යුහුසුළුව ක්‍රියාත්මක කර ඇති අතර, අසාධ්‍යතත්වයක් නොමැති බවයි.ආයතනයට අනුයුක්ත හොරණ ආයතනයකටද මේ තත්වය ඇති වී තිබෙන බවත්, හොරණ රෝහලේ එම සේවකයින් ප්‍රතිකාර ලබන බවද වාර්තාවේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br2</link>
    <topic>රන් කිලෝ 4.5ක් රේගු අත්අඩංගුවට</topic>
    <author>සුභාෂීණී සේනානායක සහ කුමාරසිරි ප්‍රසාද් කටුණායක සමූහ.</author>
    <content>සුක්ෂම ලෙස යන්ත්‍ර කොටසක් තුළ සඟවා චෙන්නායි ගෙන යාමට තැත් කළ රුපියල් දෙකෝටී විසිලක්ෂයක් පමණ වටිනා රත්රන් කිලෝ 4.5ක් ඊයේ ‍ශ්‍රී ලංකා රේගුව මගින් අත්අඩංගුවට ගෙන තිබේ.මෙම රත්රන් ගමන් මළුවල සඟවා කාබන් කෙළ වල ඔතා සුක්ෂම අයුරින් රැගෙන යාමට තැත්කර ඇත්තේ කොළඹ බම්බලපිටිය ප්‍රදේශයේ පදිංචි 33 හැවිරිදි පුද්ගලයෙකි.‍එම පුද්ගලයා නිතර විදේශගතවන අයෙකු වන අතර ඔහුට මෙම යනුත්‍රය චෙන්නායිහි සිටින අයෙකුට ලබා දීමට යම් පුද්ගලයෙක් ලබා දුන් බව රේගුවට ප්‍රකාශ කර ඇත.එම යන්ත්‍රය හදුනාගත නොහැකි අයුරින් සකස් කළ එකක් වන අතර ඉතා අපහසුවෙන් යන්ත්‍ර කොටසේ තිබූ ඇණ ගලවා රත්රන් කැබලි පිටතට ගෙන ඇත.ස්පයිස් ජෙට් ගුවන් යානයෙන් මෙම රන් ගෙන යාමට තැත් තර ඇති අතර රේගුව මේ සම්බන්ධයෙන් වැඩිදුර පරීක්ෂන සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n140102_br1</link>
    <topic>බස් ටිපර් රථ ගැටුමෙන් ඇඟලුම් සේවිකාවන් නවයක් රෝහලේ</topic>
    <author>මල්වාන සමුහ මහානාම විතානගේ</author>
    <content>බියගම නිදහස් වෙළඳකලාපයේ ඇඟලුම් ආයතනයකට සේවකයින් ප්‍රවාහනය කරන පුද්ගලික බස් රථයක් හා වැලි පටවාගත් ටිපර් රථයක් අද උදෑසන බියගම බැලුම් මහර නව නුවර මාර්ගයේ සියඹලාපේ හන්දීයේදි එකිනෙක ගැටිමෙන් එම බස් රථය පාරේ පෙරළි ගොස් තිබේ.මෙහිදි එම බස් රථයේ ගමන් කල සේවක සේවිකාවන් නව දෙනෙක් (09) තුවාල ලැබුහ. මේ තුවාලකරුවන් බියගම රෝහලට ඇතුලත් කිරීමෙන් අනතුරුව ඉන් පස්දෙනෙක් (05) කොළඹ ජාතික රෝහලට මාරු කර යවනු ලැබුහ.මේ අවස්ථාවේ සියඹලාපේ හන්දියේ විදුලි සංඥා පුවරු ක්‍රියාත්මක කර නොතිබු අතර ඒවාටද හානි සිදු වී ඇත.බස් රථය කිරිබත්ගොඩ සිට බියගම නිදහස් වෙළඳකලාපය දෙසටත් ටිපර් රථය නව නුවර මාර්ගයේ බියගම දෙසටත් ධාවනය ‍ෙවමින් තිබු අතර එම වාහන දෙකටද දැඩි ලෙස හානි සිදු වී තිබේ.අනතුරට පත් වූ බස් රථයේ සේවක සේවිකාවන් 12 දෙනෙකු පමණ ගමන් කර ඇත.රියදුරන් දෙදෙනා අත් අඩංගුවට ගෙන තිබෙන අතර බියගම පොලිස් ස්ථානධිපති ප්‍රධාන පොලිස් පරික්ෂක පී. කවිරත්න හා රථ වාහන අංශයේ ස්ථානාධිපති උප පොලිස් පරික්ෂක මහින්ද සේනාරත්න යන නිලධාරිහු මේ සම්බන්ධයෙන් වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401021</link>
    <topic>වැල්ලම්පිටියේ OIC ට කුඩු දෙන්නේ කවුද?</topic>
    <author>සිරන්ජනි කුමාරි</author>
    <content>මත්ද්‍රව්‍ය චෝදනාවක් සම්බන්ධයෙන් අත්අඩංගුවට ගැණුනු වැල්ලම්පිටිය පොලිසියේ පොලිස් ස්ථානාධිපතිවරයා සතියක කාලයක් කොළඹ අපරාධ කොට්ඨාසයේ රඳවා ප්‍රශ්න කිරීමට කොළඹ අතිරේක මහෙස්ත්‍රාත් එම්. සහබ්දීන් මහතා ඊයේ (01) අපරාධ කොට්ඨාසයට අවසර ලබා දුන්නේය.වෙනත් පුද්ගලයකු විසින් ස්ථානාධිපතිවරයා වෙත හෙරොයින් සැපයෙන බවට මේවන විට පොලිසියට කරුණු අනාවරණය වුයේයැයි අපරාධ කොට්ඨාසය අධිකරණයට වෙත දැන්විය.ඉකුත් 31වන දින රාත්‍රි 7‍‍‍.00ට පමණ සිය නිල නිවසේ දී කොළඹ අපරාධ කොට්ඨාසය විසින් වැල්ලම්පිටිය පොලිස් ස්ථානාධිපති පොලිස් පරික්පරික්ෂක බණ්ඩාර මුණසිංහ මහතා මෙසේ අත්අඩංගුවට ගෙන තිබිණ.මේ සිද්ධිය සම්බන්ධයෙන් පොලිස් ස්ථානාධිපතිවරයාගේ බිරිය ද කොළඹ අපරාධ කොට්ඨාසය වෙත කැඳවා කටඋත්තර ගන්නා බවට අධිකරණයෙන් කරුණු අනාවරණය විය.සංවිධානාත්මක අපරාධ පිළිබඳ කොට්ඨාසය විසින් මත්ද්‍රව්‍ය සිද්ධින් සම්බන්ධයෙන් අත්අඩංගුව‍ට ගනු ලැබු මුස්ලිම් ජාතික සැකකරුවෙකුගෙන් හෙළි වු තොරතුරු අනුව වැල්ලම්පිටිය ස්ථානාධිපතිවරයා කොළඹ අපරාධ කොට්ඨාසය විසින් අත්අඩංගුවට ගෙන තිබේ.පොලිස් ස්ථානාධිපතිවරයා මේ සැකකරුවන් වෙත හෙරොයින් ලබා දෙන බවට කොළඹ අපරාධ කොට්ඨාසයට ලද තොරතුරු අනුව සැකකරු අත්අඩංගුවට ගෙන තිබේ. මේ සැකකරුවන් දෙදෙනා ද දැනට රැදවුම් නියෝග මත කොළඹ අපරාධ කොට්ඨාශයේ රඳවා ප්‍රශ්න කෙරෙන බවට පොලිසිය අධිකරණයට කරුණු වාර්තා කොට තිබිණ.ඉකුත් 31 වන දින දහවල් සිදු වු හෙරොයින් ගනුදෙනුවක රුපියල් 1,50,000ක මුදල සිය බිරියට ලබා දී ඇති පොලිස් ස්ථානාධිපතිවරයා සිය බිරියගේ අත්බෑගයේ තිබී හොරොයින් ග්‍රෑම් 26.5ක් වැටලීමට පැමිණි කොළඹ අපරාධ කොට්ඨාශය නිලධාරින් වෙත ලබා දුන් බවට අධිකරණයෙන් කරුණු අනාවරණය විය.හෙරොයින් දැනටමත් රජයේ රස පරික්ෂකවරයා වෙත වාර්තා කැඳවිම සදහා යොමු කොට ඇති බවට පොලිස් පරික්ෂක රාජපක්ෂ මහතා මහෙස්ත්‍රාත්වරයා වෙත දැනුම් දුන්නේය. සැකකරු වෙනුවෙන් අධිකරණය හමුවේ පෙනි සිටි නීතිඥ මංජුල ප්‍රතිරාජ හා රසික සංජිව යන අය පැවසුවේ කිසියම් පුද්ගලයෙකුගේ පළිගැනීමක් මත මෙම සිද්ධිය වු බවය.පොලිස් ස්ථානාධිපතිවරයාට හෙරොයින් ලබා දෙන්නේ කවුරුන්ද ? ඔහු කෙසේ මිල දී ගන්නේ ද? මෙහි සෙසු සැකකරුවන් ද කවුරුන් ද ? යන්න සම්බන්ධයෙන් වැඩිදුර පරික්ෂණ පැවැත්විම සඳහා සැකකරු රැදවුම් නියෝග මත කොළඹ අපරාධ කොට්ඨාසයේ රඳවා ප්‍රශ්න කිරීමට අවශ්‍ය බවට පොලිසිය අධිකරණයට කරුණු වාර්තා කොට තිබිණ.අදාළ කරුණු සලකා බැලු මහේස්ත්‍රාත්වරයා සැකකරු පොලිසියේ රඳවා ප්‍රශ්න කිරිමට අවසර ලබා දුන්නේය.කොළඹ අපරාධ කොට්ඨාසයේ අධ්‍යක්ෂක රුවන් වැදිසිංහ හා ස්ථානාධිපති නෙවිල් ද සිල්වා යන අය අධිකරණය වෙත කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401022</link>
    <topic>ආගම දහමෙන් දුරස්වීම රටේ ඉදිරි ගමනට අහිතකරයි</topic>
    <author>ධනුෂ්ක ගොඩකුඹුර</author>
    <content>පන්සලට, පල්ලියට, කෝවිලට සමීප වූ අනාගත පරපුරක් යළි රට තුළ ගොඩනැඟීමට සියලුදෙනා කැපවීමෙන් කටයුතු කළ යුතු බව ජනාධිපති මහින්ද රාජපක්ෂ මහතා පැවසීය.ආගමික ස්ථානවලින් රටේ තරුණ පරපුර ඈත්වීම රටක ඉදිරි ගමනට හිතකර නොවන බව පෙන්වා දුන් ජනාධිපතිතුමා රටේ භෞතික සංවර්ධනය මෙන්ම අධ්‍යාත්මික සංවර්ධනයද එක ලෙස පෙරට ගෙන යා යුතු බව කියා සිටියේ ය.වීරකැටිය ඓතිහාසික නයිගල රජමහා විහාරයේ විවෘත කිරීම් රැසකට පෙරේදා (31) එක්වෙමින් ජනාධිපතිවරයා මේ බව ප්‍රකාශ කළේය.පොහොය දිනය රජයේ නිවාඩු දිනයක් බවට පත් කළේ සියලුදෙනාට ආගමික කටයුතුවල නිරතවීමට බවත් දරුවන් සමඟ විහාරස්ථානයට ගොස් ආගමික වතාවත්වල නිරතවීමට වැඩිහිටියන් කටයුතු කළ යුතු බවත් ජනාධිපතිවරයා කියා සිටියේ ය.අවවාදයට වඩා ආදර්ශය වැදගත් බව පැවසූ ජනාධිපතිතුමා දැහැමි සමාජයක් ගොඩ නැඟීමේදී වැඩිහිටියන් පෙරමුණ ගත යුතු බව ප්‍රකාශ කළේය.දශක තුනක ත්‍රස්තවාදය නිමාකර රට සංවර්ධනයෙන් ඉදිරියට ගෙන යන මෙම අවස්ථාවේ සියලුදෙනා ඊට එක් විය යුතු බවත් උදා වන නව වසරේ සියලුදෙනාගේ ප්‍රාර්ථනය විය යුත්තේ සංවර්ධිත දැහැමි දේශයක් බවත් ජනාධිපතිතුමා පැවසීය. ඓතිහාසික නයිගල පුරාණ රජමහා විහාරයේ විහාර ප්‍රාකාරය සහ අභිනව වාහල්කඩ විවෘත කිරීම, සිව් බුද්ධ ප්‍රතිමා රන් වැට සහිත බෝධි දක්ෂිණ මළුව විවෘත කිරීම ජනාධිපතිතුමාගේ අතින් සිදුකෙරිණ.පුරාවිද්‍යා වටිනාකම් රැසකින් යුත් ඓතිහාසික නයිගල රජමහා විහාරයේ සංරක්ෂණ කටයුතු ආරම්භ කිරීමට එක් වූ ජනාධිපතිතුමා විහාරස්ථානයේ ඓතිහාසික නටඹුන් නිරීක්ෂණය කළේය.විහාරාධිපති බුද්ධියාගම ධම්මසිරි නායක හිමිපාණන් වහන්සේ බැහැ දුටු ජනාධිපතිතුමා උන්වහන්සේගේ ද සුව දුක් විමසා පිරිකර පූජා කළේය.දක්ෂිණ ලංකාවේ ප්‍රධාන සංඝනායක, රුහුණු විශ්ව විද්‍යාලයේ කුලපති පල්ලත්තර සුමනජෝති නාහිමියන්, දිවියාගහ යසස්සි හිමියන් ප්‍රමුඛ මහා සංඝරත්නයත් අමාත්‍යවරුන් වන ටී.බී. ඒකානායක, මහින්ද අමරවීර, පාර්ලිමේන්තු මන්ත්‍රීවරුන් වන නාමල් රාජපක්ෂ, වී.කේ. ඉන්දික, පළාත් අමාත්‍ය ඩී.වී. උපුල් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401023</link>
    <topic>රාජ්‍ය සේවයට අලුතින් 2683ක්</topic>
    <author>උදුලා පීරිස්</author>
    <content>රාජ්‍ය සේවයේ පවතින පුරප්පාඩු කඩිනමින් පිරවීම වෙනුවෙන් රාජ්‍ය කළමනාකරණ සහකාර සේවයේ 3වන පන්තිය සඳහා අලුතින් 2683 දෙනෙකු බඳවා ගැනීමට රජය තීරණය කරයි.මේ පත්වීම් ලිපි අද (02) ජනාධිපති මහින්ද රාජපක්ෂ මහතාගේ සුරතින් කොළඔ සුගතදාස ක්‍රීඩාංගණයේදී ප්‍රදානය කෙරේ.2011 වසරේදී රාජ්‍ය කළමනාකරණ සේවයට 4401ක් ද 2012 වසරේදී 568ක්ද බඳවා ගෙන ඇති බවත් මේ රජය බලයට පත්වූ පසු රාජ්‍ය කළමනාකරණය සඳහා බඳවා ගෙන ඇති ප්‍රමාණය 10628ක් බවත් රාජ්‍ය පරිපාලන හා ස්වදේශ කටයුතු අමාත්‍යාංශය අනාවරනය කරයි.මේ පත්වීම් ලබාදීමේ අවස්ථාවට රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න, නියෝජ්‍ය ඇමැති විජය දහනායක, අමාත්‍යාංශ ලේකම් පී. බී. අබේකෝන් ඇතුළු මැති ඇමැතිවරු රැසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401024</link>
    <topic>ශ්‍රී ලංකා රේගුවෙන්ආදායම් වාර්තාවක්</topic>
    <author>සුභාෂීණී සේනානායක සහ කුමාරසිරි ප්‍රසාද්</author>
    <content>2013 වර්ෂයේ දි රුපියල් බිලියන 480ක පමණ ආදායමක් ශ්‍රී ලංකා රේගුව රජයට අත්කර දී ඇත. මේ මුදල රේගු ඉතිහාසයේ ලත් වැඩිම ආදායම වේ.2013 වර්ෂයේ දි රුපියල් මිලියන 304ක් වටිනා හෙරොයින් වැටලීම් ද ශ්‍රී ලංකා රේගුව විසින් සිදුකර ඇති අතර ඉකුත් වසරේ දී ශ්‍රී ලංකාවට ආවේණික සතුන් සහ ශාඛ මෙරටින් බැහැරට ගෙන යාමට තැත් කිරීම් රැසක් ව්‍යාර්ථ කිරීමට රේගුව සමත් වී ඇත.රේගුවට සඟවමින් මෙරටින් පිටකිරීමට තැත් කළ සහ මෙරටට රැගෙන පැමිණී හෙරොයින්, දුම්වැටි, මත්ද්‍රව්‍ය, රත්රන් බිස්කට්, අනවසර සතුන් පැළෑටි, ගබ්සා කාරක එන්නත් පෙති වර්ග ඇතුළු විනාශකාරී ද්‍රව්‍ය රැසක් පසුගිය වසර තුළ රේගුව සිදු කළ වැටලීම් මගින් අත්අඩංගුවට ගැනීමට හැකි වූ බව පවසන රේගු අධ්‍යක්ෂ ජනරාල්වරයා රේගු නිලධාරීන්ගේ කැපවීම හා උනන්දුව අගය කරන බවද කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401025</link>
    <topic>දකුණු පළාත් එජාප මන්ත්‍රී ක්‍රිෂාන්ත ආණ්ඩුවට</topic>
    <author>ඉමදුව සමුහ සහ අහංගම සමූහ</author>
    <content>දකුණු පළාත් සභා එ.ජා.ප. මන්ත්‍රී ක්‍රිෂාන්ත පුෂ්පකුමාර මහතා ආණ්ඩුවට එක් වන බව නිල වශයෙන් ප්‍රකාශ කරන ලදී.ඒ ඊයේ 01 දින බටදුව ඒ මහතාගේ නිවසේ පැවති මාධ්‍ය හමුවක දීය. එහිදී අදහස් දැක් වු ඒ මහතා, රනිල් සජිත් මේ දෙන්නා හතුරුවෙලා ඉන්න තුරු කිසිම දිනක එ. ජා.ප යට දිනන්න බෑ. ඔවුන්ට දිනන්න ඕන කමකුත් නෑ. එක්සත් ජාතික පක්ෂයේ තියෙන්නේ එක එක තැනට එක එක නීති. නායකයාට කිට්ටුවෙන් ඉන්න අයට විතරක් සලකනවා. මම මගේ ලේ පවා එක්සත් ජාතික පක්ෂය වෙනුවෙන් හැලූවා.මීට කලින් දෙවියන්ට විතරයි මම ලේ හලලා තිබුණේ, රනිල් නායකත්වයේ ඉන්නතුරු එජාපයට ගොඩ යෑමක් නෑ. ඒ වගේම මේ දෙන්නා ගහගැනීම තුලත් එය සිදු වෙනවා. මම ලබන තුන් වෙනිදා නිල වශයෙන් ශ‍්‍රී ලංකා නිදහස් පක්ෂ සාමාජිකත්වය ලබා ගන්නාවා.ඒ වගේම ඉදිරි පළාත් සභා මැතිවරණයට එක්සත් ජනතා නිදහස් සංධානයෙන් ගාල්ලෙන් තරඟ කරනවා. දින දින ඡන්ද අඩුවෙන එජාපය මෙවර පළාත් සභා මැතිවරණයෙනුත් අන්ත පරාජයක් ලැබෙනවා. අද මේ රටේ විපක්ෂය රකින්න වෙලා තියෙන්නෙත් අතිගරු ජනාධිපතිතුමාටයි. මේ සියඵ සංවර්ධන වැඩ අස්සේ එතුමාට ඒක කරන්නත් වෙලා තියනවා. අද තියෙන එ.ජා.ප ය යලි නැගිට්ටවන්න පරණ නායකයින් වළවල් වලින් නැඟිටලා ආවත් බෑ. රනිල් ඒක කලා තියෙන්නේ.විජේදාස රාජපක්ෂ මහත්තයාලා කියනවා දැන් හොද තත්වෙට ඇවිල්ලා ආණ්ඩුව පෙරලන්න පුඵවන් කියලා. ඒවා එතුමා දකින දවල් හීන පමණයි. මේ ආණ්ඩුව වට්ටන්න බෑ. ආයිත් මේ කපේ දී එ.ජා.ප.යට බලයට එන්න ලැබෙන්නේ නෑ. එ.ජා.ප නායකයා දෙකෝටිතුන් ලක්ෂයකට නායක්ත්වය දෙන්නේ් කොහොම ද මේ ඉන්න මන්ත‍්‍රීවරු ටික රැක ගන්න බරුව.මේ ආණ්ඩුවේ එ.ජා.ප අය ඇතුඵ හැමෝම ඉන්නවා. ජනපතිතුමා එ.ජා.ප යෙන් ආවා කියලා වෙනසක් කරන්නේ නෑ. ඒක නිසා මම සියඵම එ.ජා.ප සමාජිකයන්ගෙන් ඉල්ලා සිටිනවා ඉදිරි මැතිවරණයේ දී රට බේරා ගත් නායකයා සමඟ එකතුවෙලා වැඩ කරන්න අපි සමඟ එක්වෙන්න කියලා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401026</link>
    <topic>OIC ගේ බිරිය අත්අඩංගුවට</topic>
    <author>විජයානි එදිරිසිංහ</author>
    <content>මත්කුඩු ජාවාරමකට සම්බන්ධ යැයි පෙරේදා විශේෂ පොලිස් කණ්ඩායමක් මඟින් අත්අඩංගුවට ගත් වැල්ලම්පිටිය පොලිස් ස්ථානාධිපතිවරයාගේ බිරිඳ ද ඊයේ (01) පෙරවරුවේ කොළඹ අපරාධ කොට්ඨාසය මඟින් අත්අඩංගුවට ගෙන තිබේ.තවද පොලිසියේ පොලිස් ස්ථානාධිපතිගේ නිල නිවස පරීක්ෂා කර ඇති අතර එහි තිබූ හෙරොයින් ග්‍රෑම් 42ක් සහ පෙරේදා අතරමැදියකුට කුඩු විකුණා ලබාගත් බවට සැක කෙරෙන රුපියල් එක්ලක්ෂ අසූදහසක මුදලක් ද අල්මාරියක තිබී සොයා ගැනීමට හැකිවී තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසුවේ වැල්ලම්පිටිය පොලිස් ස්ථානාධිපති ප්‍රධාන පොලිස් පරීක්ෂක බංඩාර මහතා කුඩු ජාවාරම්කරුවන් සමඟ සබඳතා පවත්වා ඇති බවට තොරතුරු ලැබී ඇති අතර මෙම ජාවාරමේ අතරමැදියකු ද අත්අඩංගුවට ගෙන ඇති බවයි.එම අතරමැදියා සහ දැනට අත්අඩංගුවේ සිටින කාන්තාවක් ඇතුළු සෙසු සැකකරුවන් මත්කුඩු ජාවාරමට සම්බන්ධ අය බවට විවිධ අවස්ථාවල චෝදනා ලැබූ අයද වෙති. සැකකාර පොලිස් ස්ථානාධිපතිවරයා ඉහත අතරමැදි කුඩු ජාවාරම්කරු සමඟ කාලයක් තිස්සේ හිතවත්ව සිටි බවටද තොරතුරු අනාවරණය වී තිබේ.සැකපිට අත්අඩංගුවට ගත් ඔහුගේ බිරිඳ පොලිස් සේවයේ යෙදී සිට ඉන් ඉවත්ව සිටින තැනැත්තියකි.අතරමැදි ජාවාරම්කරුවකු ස්ථානාධිපතිවරයාගෙන් හෙරොයින් ලබාගෙන එහි මුදල් රුපියල් එක්ලක්ෂ ගණන පොලිස් නිල නිවසට ගොස් බාර දී ඇත්තේ ඔහුගේ බිරිඳට බව හෙළිවී ඇත. ඒ අනුව ඇය එම ජාවාරමට සම්බන්ධ දැයි සොයා බැලීම සඳහා අත්අඩංගුවට ගෙන ඇත.තවද පොලිස් ස්ථානාධිපතිවරයාගේ නිවසේ තිබී සොයාගත් එම මත්කුඩු, මත්කුඩුවලට කලවම් කරන වෙනත් රසායනික ද්‍රව්‍යයක් බව පොලිස් ස්ථානාධිපතිවරයා ප්‍රකාශ කර ඇත. ඔහුට ඒවා ලැබුණේ මත්කුඩු වැටලීමකින් බවත් ප්‍රකාශ කර ඇති නිසා එම හෙරොයින් මිලි ග්‍රෑම් 42 රජයේ රස පරික්ෂකවරයා වෙත යවා ඇත.මේ වනවිට මෙම ජාවාරමට සම්බන්ධ යැයි සැකපිට පස්දෙනෙක් අත්අඩංගුවට ගෙන ඇත. පොලිස් ස්ථානාධිපතිවරයාගේ බිරිඳ සහ තවත් කාන්තාවක් ඒ අතර වෙති.‍පොලිසියට ලැබුණු තොරතුරක් මත මෙම සැකකාර ස්ථානාධිපතිවරයාගේ ජාවාරමේ සුලමුල සෙවීමට පොලිස්පති එන්. කේ. ඉලංගකෝන් මහතා පොලිසියට දුන් උපදෙස් මත සිදු කළ මෙහෙයුමේ ප්‍රතිඵලයක් වශයෙන් මෙම ජාවාරම සොයා ගැනීමට හැකිවිය.පොලිසියේ හෝ වේවා ඕනෑම තරාතිරමක පුද්ගලයෙක් මෙවැනි ජාවාරමකට සම්බන්ධනම් තරාතිරම නොබලා ඔවුන් අත්අඩංගුව ගෙන නීතිය තදින්ම ක්‍රියාත්මක කිරීමටද පොලිස්පතිවරයා උපදෙස් දී ඇති බවද අජිත් රෝහණ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401027</link>
    <topic>රට සංවර්ධනය කිරීමේඅභියෝගයට පෙරමුණ ගන්න</topic>
    <author/>
    <content>ඕනෑම අභියෝගයක් ජයගත හැකිය යන ආත්ම විශ්වාසය ගොඩනගාගෙන නව වසරේ රට සංවර්ධනය කිරීමේ දැවැන්ත අභියෝගය ජයගැනීමට පෙරමුණ ගන්නා ලෙස ජනමාධ්‍ය හා ප්‍රවෘත්ති අමාත්‍යාංශයේ කාර්ය මණ්ඩලය අමතමින් ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පැවසීය.ඇමැතිවරයා එම අදහස් පළ කළේ නව වසර ආරම්භ වීම නිමිතිකොට ගෙන ඊයේ (01) පෙරවරුවේ අමාත්‍යාංශ පරිශ්‍රයේ පැවැත්වූ සේවක මණ්ඩල හමුවේදීය. කිරුළපන ඇලන් මැතිනියාරාම විහාරවාසී පුහුල්වැල්ලේ ධම්මාරාම හිමි ප්‍රධාන මහා සංඝරත්නය සෙත් පිරිත් සජ්ඣායනා කළ අතර ආගමික පූජකවරුන් නව වසරට ‍ආසිරි පතා දේශනා පැවැත්වූහ.තවදුරටත් අදහස් දැක්වූ ඇමැතිවරයා 2013 ගෙවුණ වසරේ යහපත් රාජ්‍ය සේවාවක් වෙනුවෙන් සේවක මණ්ඩලය ලබාදුන් රජයේ ප්‍රතිඥාව සිහිපත් කළ ඇමැතිවරයා එහි සඳහන් පරිදි ගෙවුණු වසර තුළ තමා ඉටු කළ රාජකාරී පිළිබඳ ස්වයං තක්සේරුවකට එළඹ කළ සේවාව ගැන සතුටු විය හැකි නම් නිවැරැදිව රාජකාරිය ඉටු කළ අභිමානවත් හැඟීම ඔබ තුළ නිරායාසයෙන් ඇතිවන බව කීවේය.සමහර නිලධාරීන් තමාගේ රාජකාරියෙන් ඔබ්බට ගොස් පැවරී ඇති රාජකාරියට වඩා පුළුල්ව තම සේවාව කාර්යක්ෂමව ඉටු කරන අවස්ථා ඇති බව කී ඇමැතිවරයා පසුගිය වසරේ අමාත්‍යාංශ කාර්ය මණ්ඩලය ඉටු කළ සේවාවට ද ස්තූතිය පිරි නැමුවේය.නිදහස්ව කටයුතු කිරීමේ වාතාවරණයත්, ‍ශක්තිමත් පසුබිමක් ද රට තුළ නිර්මාණය වී ඇති මෙකල ආත්ම විශ්වාසයෙන් කටයුතු කිරීමෙන් ඕනෑම අභියෝගයක් සාර්ථකව ජයගත හැකි බව තමා විශ්වාස කරන බව රඹුක්වැල්ල මහතා ප්‍රකාශ කළේය.රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුගල මහතාසේවක මණ්ඩල අමතමින් ප්‍රකාශ කළේ මාධ්‍ය විසින් වත්මන් සමාජය තුළ ඇති කර ඇති තත්ත්වය නිවැරැදිව නිරීක්ෂණය කොට අලුතින් හිතාබලා කටයුතු කළ යුතු බවය. එමෙන්ම භෞතික සංවර්ධන ක්‍රියාදාමයේදී ආධ්‍යාත්මික සම්මිශ්‍රණය කෙසේ විය යුතුද යන්නත් ජනප්‍රිය සංස්කෘතිය තුළ සදාචාරය සහ මානව අවශ්‍යතා අවගමනය වීම ගැන අවධානය යොමු කිරීමත් සිදු කළ යුතු බව කීවේය.ජාතික සංවර්ධනයේ ප්‍රමුඛ හවුල්කරුවා ජනමාධ්‍ය හා ප්‍රවෘත්ති අමාත්‍යාංශය බව සිය කාර්ය මණ්ඩලයට සිහිපත් කළ අමාත්‍යාංශ ලේකම් ආචාර්ය චරිත හේරත් මහතා ඉදිරි වසර තුළ රූපවාහිනිය, චිත්‍රපට හා මුද්‍රණ යන අංශ ඩිජිටල්කරණයට ලක් කරන බව ප්‍රකාශ කළේය. තවද අමාත්‍යාංශයට අනුබද්ධ ආයතන රැසක නීතිමය තත්ත්වයන් ස්ථාපිත කිරීමට පියවර ගන්නා බවද අවධාරණය කළේය. මේ අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී මනුෂ නානායක්කාර මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401028</link>
    <topic>‘ශ්‍රී සිද්ධාර්ථ ගෞතම’දිනූ සම්මාන රැගෙන එයි</topic>
    <author>කුමාරසිරි ප්‍රසාද්</author>
    <content>දිල්ලි දෙවන ජාත්‍යන්තර සිනමා උළෙලේ දී ලොව හොඳම සිනමා පටයට හිමි සම්මානය දිනාගත් ශ්‍රී සිද්ධාර්ථ ගෞතම චිත්‍රපටයට හිමි සම්මානය රැගෙන ශ්‍රී සිද්ධාර්ථ ගෞතම නිෂ්පාදක නවීන් ගුණරත්න, ප්‍රධාන නළු ගගන් මලික් ඊයේ (01) මෙරටට පැමිණියහ.අන්තර් ජාතික සිනමා උළෙලකදී බෞද්ධ චිත්‍රපටයකට පළමු වරට ලොව හොඳම සිනමා පටයට හිමි සම්මනය ලැබීමත් එය මෙරටදී නිපදවීමත් නිසා මෙරට සිනමා වංශ කතාව 2014 වසරේ සිට නව ගමන් මගකට පිවිසෙනු ඇත. රැගෙන ආ සම්මාන පිළිගැනීමට ශ්‍රී සිද්ධාර්ථ ගෞතම අධ්‍යක්ෂක සමන් වීරමන්, ජාතික චිත්‍රපට සංස්ථාවේ සභාපති අශෝක සේරසිංහ මහත්වරු ගුවන් තොටුපොළ විශේෂ අමුත්තන්ගේ පර්යන්තයට පැමිණ සිටියහ.ඉතිහාසයේ පළමු වතාවට තම බෞද්ධ චිත්‍රපටියකට මෙවැනි සම්මානයක් ලැබෙන්නේ මෙය සිදුහත් කුමරුගේ චරිතාපදානය පදනම් කරගෙන නිපදවූ සිනමා සිත්තමක් නිසයි.මේ සම්මානය අපිට පමණක් නොවේ ලෝකවාසි සමස්ත බෞද්ධ ජනතාවටම ලැබුණු සම්මානයක් බව ශ්‍රී සිද්ධාර්ථ ගෞතම නිෂ්පාදක නවීන් ගුණරත්න මහතා පැවැසීය. චිත්‍රපටයේ ප්‍රධාන භූමිකාව නිරූපණය කළ ගගන් මලික්අදහස් දක්වමින්, මම ඇත්තෙන්ම ගොඩක් ආඩම්බර වෙනවා, සතුටු වෙනවා අපි ලබපු ජයග්‍රහණයට.අපේ කණ්ඩායමට හැකි වුණා සමස්ත ලෝකයටම ආමන්ත්‍රණය කරන්න. සිනමාපට 700 කින් පමණ 171 එහි ප්‍රදර්ශනය කළා. ඒ හැම පරදා අපි ජයග්‍රහණය කළා. ඒක සතුටක්. ඒ මහතා පැවැසීය.මම කියනවා ලංකාවේ හැමෝටම මේ ආරම්භයක් පමණයි අපි යනවා මුලු ලෝකයටම කරුණාව, දයාව, සාමය ආදරය රැගෙන යැයි ද ගගන් මලික් වැඩිදුරත් කීය.සම්මානය රැගත් ශ්‍රී සිද්ධාර්ථ ගෞතම චිත්‍රපට කණ්ඩායම කැලණි විහාරයට ගොස් ආගමික වතාවත්වලට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n1401029</link>
    <topic>පෞද්ගලික බස්වලින් කප්පම් ගත් අයෙක්පළාත් ඇමැති අතටම හසුවේ</topic>
    <author>හි‍ඳෝගම සමූහ - චිත්‍රාරත්න කළුආරච්චි</author>
    <content>අලුත් අවුරුදු සමරන්න කියා පෞද්ගලික බස් රථ වලින් රුපියල් පන්සීය බැගින් කප්පම් ලබා ගත් අයෙක් පළාත් ප්‍රවාහන ඇමැති එච්.බී. සේමසිංහ මහතාගේ අතටම අසුවී ඇත.උතුරුමැද පළාත් මාර්ගස්ථ මගී ප්‍රවාහන අධිකාරියේ සේවයේ නියුතු ධාවන පරීක්ෂකවරයෙකු පෞද්ගලික බස් රථ වලින් නව වසර සැමරීමට කියා රුපියල් 500 බැගින් අයුතු ලෙස ලබාගෙන ඇත. පළාත් ප්‍රවාහන ඇමැති එච්.බී. සේමසිංහ මහතාට ලැබුණු පැමිණිල්ලකට අනුව මේ වැටලීම කර ඇත.උතුරුමැද පළාත් මාර්ගස්ථ මගී ප්‍රවාහන අධිකාරියේ සාමාන්‍යාධිකාරීවරයාගෙන් මේ පිළිබඳ විමසීමේදී කියා සිටියේ දැනට ඔවුන්ගෙන් කටඋත්තර ලබා ගන්නා බවත් හඳුනාගැනීමේ පෙරට්ටුවක් ‍තබා හඳුනාගෙන ඉදිරියේදී සියලු විස්තර මාධ්‍යයට ලබා දෙන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010210</link>
    <topic>යාල වනෝද්‍යානය දිනක වැඩිම ආදායම උපයා වාර්තාවක් තබයි</topic>
    <author>නුවන් කොඩිකාර</author>
    <content>ශ්‍රී ලංකාවේ වනෝද්‍යානයක් මෙතෙක් ඉතිහාසය තුළ දිනකදී ලැබූ ඉහළම ආදායම වන රුපියල් තිස්හතර ලක්ෂ තිස්තුන්දහස් නවසීයක් පසුගිය 29 වැනි දින යාල ජාතික වනෝද්‍යානය උපයාගෙන තිබේ. යාල වනෝද්‍යාන ඉතිහාසය තුළ ලැබූ ඉහළම ආදායම ද මෙය වේ.එදින දේශීය සංචාරකයන් 2224 දෙනකු සහ විදේශීය සංචාරකයන් 1078 දෙ‍නෙකු  ද්‍යානයට පැමිණ ඇති බව වනජීවී සංරක්ෂණ දෙපාර්තමේන්තුව පවසයි.මොනරාගල සහ හම්බන්තොට දිස්ත්‍රික්ක දෙක පුරා විසිරී ඇති යාල වනෝද්‍යානයෙහි විශාලත්වය අක්කර 244,700කි.ලංකාව පුරා ජාතික වනෝද්‍යාන 22ක් ඇති අතර එයින් ලබන මුළු ආදායමෙන් අඩකට වඩා වැඩි ප්‍රමාණයක් ලැබෙන්නේ යාල වනෝද්‍යානයෙන් බවත්, එය විශාලත්වයෙන් දෙවැනි වන්නේ විල්පත්තුව වනෝද්‍යානයට පමණක් බවත් වනජීවී සංරක්ෂණ දෙපාර්තමේන්තුව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010211</link>
    <topic>ඔක්ටේන් 92 පෙට්‍රල් දිවයින පුරා අලෙවියට</topic>
    <author>නුවන් කොඩිකාර සහ තිළිණි අධිකාරී</author>
    <content>ජාත්‍යන්තර ප්‍රමිතියෙන් යුතු ඔක්ටේන් 92 වර්ගයේ පෙට්‍රල් දිවයිනපුරා අලෙවි කිරීම ඊයේ (01) සිට ආරම්භ කෙරිණි. කොළඹ චිත්තම්පලම් ඒ ගාඩිනර් මාවතේ පිහිටි සී.එෆ්. ද මෙල් සහ පුත්‍රයෝ පිරවුම් හලේදි නව ඔක්ටේන් 92ක පාරිභෝගිකයා වෙත නිල වශයෙන් බෙදා හැරීම ඛනිජ තෙල් කර්මාන්ත ඇමැති අනුර ප්‍රියදර්ශන යාපා, නියෝජ්‍ය ඇමැති සරණ ගුණවර්ධන මහත්වරුන්ගේ ප්‍රධානත්වයෙන් සිදුකළහ.කෙසේ වෙතත් ඉන්ධන මිලෙහි වෙනසක් සිදුනොකොට පැවති මිලටම ඔක්ටේන් 92 වර්ගයේ පෙට්‍රල් ද අලෙවි කරන බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.ඛනිජ තෙල් කර්මාන්ත අමාත්‍යාංශය හා අත්වැල් බැදගනිමින් ලංකා ඉන්දියන් ඔයිල් සමාගමද නව පෙට්‍රල් බෙදා හැරීමට එකඟ වු බවද හෙතෙම කීවේය.වාහන එන්ජිමේ ජීව කාලය වැඩිකිරීම, අධික රත්වීමවීමත් ඒ මඟින් එන්ජිම පලඳුවීමට ඇති අවධානම අවම කිරීමත්, එන්ජිම මෙන්ම අමතර කොටස් සඳහා වාර්ෂිකව වැයකෙරෙන විදේශ විනිමය යම් ප්‍රමාණයකින් අවම කිරීම, පරිසර දූෂණය අවම කිරීම ඇතුලු වාසි රැසක් ඔක්ටේන් 92 භාවිතයට ගැනීමෙන් අත්වේ.මේ වසර අවසන් වීමට පෙර අනෙකුත් ඉන්ධන වර්ගද ජාත්‍යන්තර ප්‍රමිතියට ගෙන එන බවත් ඒ මඟින් පාරිභෝගිකයාට ඉහළ තත්ත්වයේ ඉන්ධන භාවිතා කිරීමට අවස්ථාව හිමිවන බවත් ඒ මහතා කියා සිටියේය.මීට අමතරව ඛනිජ තෙල් කර්මාන්ත අමාත්‍යාංශයේ වෙනස් කම් රැසක් සිදුකරන බව පැවැසු ඇමැතිවරයා එය සේවකයාටත් පාරිභෝගිකයාටත් හිතකර වන අයුරින් සිදුකරන බව පැවැසීය.සපුගස්කන්ද පිරිපහදුවේ ඔක්ටේන් 92 කාණ්ඩය පෙට්‍රල් නිපදවීමේ හැකියාව හොදින් පැවතීමත්, ජාත්‍යන්තර වශයෙන් භාවිතා කිරීමත් හේතුවෙන් මේ තීරණයට පැමිණි බවද යාපා මහතා කීවේය.ඛනිජ තෙල් කර්මාන්ත අමාත්‍යාංශයේ ලේකම් ආර්. එච්. එස් සමරතුංග, ඛනිජ තෙල් සංස්ථාවේ සභාපති එස්. අමරසේකර, සී.එෆ්. ද මෙල් සහ පුත්‍රයෝ පිරවුම් හලේ අධ්‍යක්ෂ හරිත් ඩී. මෙල් මහත්වරුන් ඇතුලු නිලධාරීහූ වීශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010212</link>
    <topic>ජනපති කතරගම කිරි වෙහෙර පුද බිමේ</topic>
    <author>ඊ.එච්. සෝමපාල කතරගම විශේෂ</author>
    <content>ජනාධිපති මහින්ද රාජපක්ෂ මහතා දෙසැම්බර් මස 31 දින පස්වරුවේ කතරගම කිරි වෙහෙර රාජමහා විහාරස්ථානයට පැමිණ මල් පහන් ගිලන්පස චෛත්‍යයට පූජා කිරීම සිදු කරන ලදී.මේ අවස්ථාවේ ආගමික කටයුතු සිදු කරනු ලැබුවේ කතරගම කිරි වෙහෙර රාජමහා විහාරස්ථානයේ නව විහාරාධිපති කොබවක දම්මින්ද නාහිමියන් විසිනි.කිරි වෙහෙර රාජමහා විහාරාධිපති නාහිමියන් ප්‍රධාන මහා සංඝරත්නය විසින් සෙත්පිරිත් දේශනා කර තෙරුවන් සරණ ආශිර්වාද ප්‍රාර්ථනා කරමින් පිරිත් පැන්දී පිරිත් නූල් බැඳීම ජනාධිපතිතුමාට ජනාධිපති ආර්යාවට සිදු කරන ලදී.අනතුරුව දිවංගත අගමැතිවරුන් වන එස්.ඩබ්.ආර්.ඩී. බණ්ඩාරනායක, සිරිමාවෝ බණ්ඩාරනායක යන දෙපළ වෙනුවෙන් රුහුණු කතරගම මහා දේවාලය අසල විශේෂ පිරිත් මණ්ඩපයේ රුහුණු කතරගම මහා දේවාලයේ හිටපු බස්නායක නිලමේ ලලිත් ගමගේ මහතා විසින් වාර්ෂිකව පවත්වනු ලබන සර්වරාත්‍රික පරිත්‍රාණ ධර්ම දේශනාවටද ජනාධිපතිතුමා සහභාගී විය. කතරගම අෂ්ඨඵල බෝධීන් වහන්සේ වෙතට පැමිණ විශේෂ බෝධිපූජාවකටද ජනාධිපතිතුමා සහභාගී වූහ.2014 ජනවාරි මස 01 දින අලුයම නව වසර වෙනුවෙන් රුහුණු කතරගම මහා දේවාලයේ විශේෂ දේව පූජාවකට හා කතරගම පුදබිමේ ප්‍රධාන දේවාලවල පූජාවන්ටද ජනාධිපතිතුමා සහභාගී විය.ජනාධිපතිතුමාගේ ජන්ම දිනය වෙනුවෙන් ශ්‍රී ලංකා ගමනාගමන මණ්ඩලය විසින් අසූහාර දහසේ පහන් පින්කමක් ජනාධිපතිතුමාට ආශිර්වාද පතා කිරිවෙහෙර චෛත්‍ය සමීපයේ පවත්වන ලදී.මේ පූජා අවස්ථාවන්ට කථානායක චමල් රාජපක්ෂ, රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ, නිමල් සිරිපාල ද සිල්වා, ජගත් පුෂ්පකුමාර, රෝහණ දිසානායක මැති ඇමැතිවරුන් ප්‍රධාන පළාත් සභා ප්‍රාදේශීය සභා මන්ත්‍රීවරුන් ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010213</link>
    <topic>බමන මතින් රිය පැදවූ 2139ක් පොලිස් දැලේ</topic>
    <author>පණ්ඩුක සමරසේකර</author>
    <content>උත්සව සමය තුළ පොලිස් රථ වාහන අංශය මඟින් සිදු කරන ලද බීමත් රියැදුරන් අත්අඩංගුවට ගැනීමේ මෙහෙයුම් යටතේ බීමතින් රිය ධාවනය කරන ලද රියැදුරන් 2139 දෙනෙක් අත්අඩංගුවට ගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ‘දිනමිණ’ට පැවැසීය.ඉකුත් නත්තල්දා සිට පුරා දින 7ක් තිස්සේ දිවයින පුරා කරන ලද සෝදිසි මෙහෙයුමේදී මෙම පිරිස අත්අඩංගුවට ගත් බව පොලිස් මාධ්‍ය ප්‍රකාශකවරයා පැවැසීය.මෙම වැටලීම්වලදී යතුරු පැදි ධාවකයන් 1084 දෙනෙක්, ත්‍රිරෝද රථ රියැදුරන් 802ක්, මෝටර් රථ රියැදුරන් 245 දෙනෙක් ද අත්අඩංගුවට ගෙන ඇත.මේ අතර මගී ප්‍රවාහන පෞද්ගලික බස් රියැදුරන් 08 දෙනෙක් සිටි බව පොලිස් මාධ්‍ය ප්‍රකාශකවරයා හෙළි කළේය.මෙම රියැදුරන් සියලුම දෙනාට නීති මගින් ක්‍රියා කොට දඬුවම් පැමිණවීමට පොලිස් රථවාහනඅංශය ක්‍රියා කර ඇති බව ද අජිත් රෝහණ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010214</link>
    <topic>පොලිසිය මානව හිමිකම් කඩනවා දැයි සොයන්න පොලිස්පතිගෙන් පරීක්ෂණ</topic>
    <author>විජයානි එදිරිසිංහ</author>
    <content>මානව හිමිකම් වැඩි වශයෙන් උල්ලංඝනය කරන්නේ පොලිසිය බවට මානව හිමිකම් කොමිසම කර ඇති ප්‍රකාශය සම්බන්ධයෙන් සොයා බැලීම සඳහා පොලිස්පති එන්. කේ. ඉලංගකෝන් මහතාගේ උපදෙස් මත පරීක්ෂණයක් ආරම්භ කෙරේ.මානව හිමිකම් කොමිසමේ සාමාජික ආචාර්ය ප්‍රතිභා මහානාම මහතා විසින් පවසා ඇත්තේ මානව හිමිකම් උල්ලංඝනය කරන්නේ පොලිසිය බවයි.මහානාම මහතාගේ මෙම ප්‍රකාශය සම්බන්ධව අදහස් දක්වන පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා ප්‍රකාශ කළේ පොලිසිය වෙත මානව හිමිකම් චෝදනා එල්ලවීම පුදුමයට කරුණක් නොවන බවයි. ඊට හේතුව මානව හිමිකම් සමඟ සමීපයෙන්ම ගමන් කරන ප්‍රධානම පුරුක වෙන්නේ පොලිසියයි. මානව හිමිකම් චෝදනා වැඩියෙන්ම පොලිසිය වෙත එල්ල විය හැකිය. එහෙත් එම චෝදනා එල්ල වූ තරමට පොලිසිය එම චෝදනාවලට වැරදිකරු නොවන බවද අජිත් රෝහණ මහතා පෙන්වා දෙයි.මහජනතාව බොහෝවිට සිවිල් ප්‍රශ්න සඳහා පොලිසියෙන් විසැඳුම් බලාපොරොත්තු වෙයි. එහෙත් පොලිසියට මහජනතාවගේ සිවිල් ප්‍රශ්න විසැඳීමේ බලයක් නොමැත. සිවිල් ප්‍රශ්න අතරට යම් අපරාධ සිදුවීමක් එක්වෙයි නම් එම ප්‍රශ්නය විසඳීමට පමණක් පොලිසියට මැදිහත් විය හැකි බවද අජිත් රෝහණ මහතා පෙන්වා දුන්නේ ඊයේ (01) පොලිස් මූලස්ථානයේ පැවැති මාධ්‍ය හමුවේ දීය.මේ අතර 2014 වර්ෂයේ සිට අපරාධ විසඳීමේ ශීඝ්‍රතාව සියයට හැටකින් වැඩි කිරීමට පොලිස්පති එන්. කේ. ඉලංගකෝන් මහතා පියවර ගෙන තිබේ.ඒ අනුව සිදුවන අපරාධ සිදුවීම්වලට අදාළ පරීක්ෂණ කටයුතු කඩිනම් කර ඒ සමඟ අදාළ අපරාධයට සම්බන්ධ පුද්ගලයන්ට එරෙහිව ඉතා කෙටි කාලසීමාවක් තුළ නඩු පැවරීමටත් කටයුතු කෙරෙන බව පොලිස්පති මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.ඒ අතර මත්ද්‍රව්‍ය වැටලීම් අඛණ්ඩව සිදුකිරීමටත් මත්ද්‍රව්‍ය ජාවාරම්වල යෙදී සිටින පුද්ගලයන් හා ඔවුන් සම්බන්ධ මත්කුඩු ජාලයන් හඳුනාගෙන ඒවා විනාශ කිරීමට පියවර ගැනීමටත් මෙම ශීඝ්‍රතාව කඩිනම් කිරීම හරහා සිදුවෙයි.තවද රටපුරා සිදුවෙන රිය අනතුරු අවම කරගැනීම සඳහා මාර්ග නීති අනුගමනය නොකරමින් වැරදි ලෙස රිය පදවන රියැදුරන් කොටුකරගෙන උපරිම දඬුවම් ලබාදීමත් සිදුකෙරේ.මේ සඳහා මහා මාර්ගවලට රථවාහන පොලිස් නිලධාරින් වැඩි වශයෙන් යෙදවීමද සිදුවෙයි. මේ වනවිට දිනකට බීමත් රියැදුරන් 250ක් පමණ අත්අඩංගුවට පත්වන බවද අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010215</link>
    <topic>පත්තර මහ ගෙදරට ගරහන අයටසොබා දහම පවා සාප කරාවි !</topic>
    <author>සමන්මලී ප්‍රියශාන්ති</author>
    <content>සේවක සේවිකාවන්ගේ මෙන්ම ඔවු‍න්ගේ පවුල්වල සුභසිද්ධියට නිරතුරු කටයුතු කරන ලේක්හවුස් ආයතනයට ද්‍රෝහිකම් කරන්නන්ට ෙසාබාදහම පවා සාප කරනු ඇති බව ලේක්හවුස් සභාපති හා කළමනාකාර අධ්‍යක්ෂ, ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රකාශ කරයි.සේවක සේවිකාවන්ගේ දරු පවුල් රැක දෙන මේ ගෞරවනීය ආයතනයට ද්‍රෝහිකම් කොට සැන්දෑවේ ගෙදර ගොස් මවගේ, දරුවන්ගේ, බිරිඳගේ මුහුණ බලන්නට හැකිදැයි ද්‍රෝහිකම් කරන්නන් තමන්ගේ හෘද සාක්ෂියෙන් විමසා බැලිය යුතු බවත් ඒ මහතා පැවසීය.නව වසරේ ලේක්හවුස් ආයතනයේ වැඩ කටයුතු ආරම්භ කිරීම නිමිත්තෙන් පැවැති උත්සවයේදී සභාපතිවරයා මේ අදහස් පළ කළේය.එහිදී සේවක සේවිකාවන් අමතමින් සභාපතිවරයා ප්‍රකාශ කළේ වෙනදා මෙන් නොව ලේක්හවුස් ආයතනයට ගරු කරන, ආදරය කරන, ඔවුන්ගේ ජීවිතය හා පවුල ආලෝකමත් කරන පහන්වැට ‍ලේක්හවුස් ආයතනය බව වටහා ගත් සේවක පිරිස ආයතනයට මහත් ආඩම්බරයක් බවයි.නව වසරේදී ලේක්හවුස් සේවක සේවිකාවන්ගේ වේතනයට මාසිකව රුපියල් 1200 ක දීමනාවක් ලබාදීමට අධ්‍යක්ෂ මණ්ඩලය තීරණය කළ බවත් හෙතෙම මෙහිදී කියා සිටියේය.මෙම උත්සවයේදී වැඩිදුරටත් අදහස් පළ කළ ඒ මහතා මෙසේද කීවේය.ලේක්හවුස් ආයතනයේ අධ්‍යක්ෂ මණ්ඩලය වෙනුවෙන් මා ඔබ අමතන්නේ හද පිරි සතුටින්. එයට හේතු කිහිපයක්ම තිබෙනවා. 2012 වසර මෙන්ම 2013 වසරද අප අවසන් කළේ ආයතන ගිණුම් වාර්තාවේ මිලියන 72 ක ලාභයක් පෙන්නුම් කරමිනුයි.මේ ලාභය ලබා ගැනීමට පසුගිය වසරේ මිලියන 3710 ක ආදායමක් ලබා ගන්නට අපට හැකි වුණා. එම ආදායම ඉපැයු ලේක්හවුස් ආයතනයේ ආදරණීය සේවක සේවිකාවන්ට, කළමනාකරුවන්ට හා විධායක නිලධාරීන්ට මගේත් අධ්‍යක්ෂ මණ්ඩලයේත් හෘදයාංගම ස්තූතිය පුද කරනවා.ඔබ අතරින් බහුතරයක්ම ආයතනයෙන් ලබන වේතනයට, වරප්‍රසාද හා ගෞරවනීය තත්ත්වයට සරිලන දායකත්වයක් පෙරලා ආයතනයට ලබා දෙන්නට යටත් වී තිබෙනවා. මා හැම විටම ඉල්ලා සිටින්නේ ඔබ ලබා ගන්නා වේතනයට හා වරප්‍රසාදවලට සරිලන්නට නොහැකි නම් එම වේතනයෙන් අඩකට හෝ සරිලන දායකත්වයක් පෙරලා ආයතනයට ලබා දෙන ලෙසයි. එය ඔබගේ මනුස්සකම වෙනවා. බොහෝ දෙනෙක් ඒ සීමාව ඉක්මවා තිබෙනවා. ඒ පිරිස ආයතනයට තමන් ණය නැති බව ඔප්පු කරන්නට සමත් වි ඇති බව පෙන්වා දෙන්න කැමැතියි.ඔවුන් සියලු දෙනාටම අපේ කෘතවේදීත්වය පළ කරනු වස් මේ වසරේ ඔබගේ වේතනයට මාසිකව රුපියල් 1200 ක දීමනාවක් ලබා දෙන්නට අධ්‍යක්ෂ මණ්ඩලය තීරණය කර තිබෙනවා.දැන් අපගේ සේවක සංඛ්‍යාව 1900 ක් වෙනවා. ඔවුන් අතරින් ඒ-7 සිට ඒ-5 දක්වා ශ්‍රේණිවල සේවකයින් 1519 දෙනකුගේ වැ‍ටුප් වර්ධක ඉහළ දැමෙනවා. මේ වැඩි කිරීම විශේෂයෙන්ම පහළ ශ්‍රේණිවල සේවකයන් දිරිමත් කිරිමක් වෙනවා. මීට පෙර අවසාන වතාවට වැටුප් වර්ධක සංශෝධනය කොට ඇත්තේ 2006 දීයි. ඒ රුපියල් 85 වැටුප් වර්ධකය රුපියල් සියය දක්වා වැඩි කිරීමක්.මේ වැටුප් වැඩි කිරීමට පමණක් මේ වසරේදී අපට දරන්නට සිදු වන වියදම රුපියල් මිලියන 37 ක් පමණ වන බව මේ අවස්ථාවේදි පෙන්වා දිය යුතුයි.පසුගිය වසරේදී අප ලැබු ආදායමෙන් මිලියන 2251 ක්ම ලැබුණේ වෙළෙඳ දැන්වීම් මගිනුයි. පුවත්පත් විකිණීමෙන් ලද ආදායම රුපියල් මිලියන 705 ක් වෙනවා. වෙළඳ මුද්‍රණ අංශයෙන් උපු‍ටා ගත් ආදායම මිලියන 619 ක් වෙනවා.ආදායමෙන් සියයට 36 ක් ම එනම්, මිලියන 1334 ක්ම සේවක සුභ සාධනය සඳහා වෙන් කළා. වේතන සඳහා මිලියන 671 ක්ද, ජීවන වියදම් දීමනාව සදහා මිලියන 304 ක්ද, වෙන් කර තිබෙනවා.බෝනස් සඳහා මිලියන 188 ක් වැය වුණා. අතිකාල දීමනා සඳහා මිලියන 72 ක් වැය කර තිබෙනවා. ආහාර දීමනාව සඳහා මිලියන 35 ක්ද, සේවක දරු දැරියන්ට පොත් ලබා දීම සඳහා මිලියන 6 ක් ද වැය කර තිබෙනවා. සාහිත්‍ය මාසයේ පොත් මිලදී ගැනීම සඳහා රුපියල් මිලියන 5 ක් වැය වුණා. පසුගිය වසරේ නැවත ආරම්භ කරනු ලැබු දෙපාර්තමේන්තු විනෝද චාරිකා සඳහා මිලියන 1.6 ක් ද වැය වුණා.විශේෂයෙන්ම ජීවන වයදම් දීමනාව ගැන කතා කළ යුතුයි. මසකට රුපියල් 13500 ගණනේ ඔබට ලැබෙන මේ දීමනාව සඳහා මිලියන 304 ක් වැනි දැවැන්ත මුදලක් වැය වෙනවා. එය ලංකාවේ රාජ්‍ය ආයතනයක ගෙවන ඉහළම ජීවන වියදම් දීමනාවයි.ලේක්හවුස් ආයතනය බංකොළොත් කළ යුතු යැයි සිතන හිටපු දුෂ්ට සේවකයෙක් දැනටමත් මේ පිළිබඳව නඩුවක් පවරා තිබෙනවා. නඩුව අවසන් වන තෙක් ජීවන වියදම් දීමනා ගැන කතා කිරීමෙන් පළක් නැහැ. නඩු තීන්දුව ලැබුණු පසු නිසි පියවර ගන්නා බව පැහැදිලිව කියන්න කැමැතියි.ආයතනයේම කෙනෙක් දෙන්නෙක් ජීවන වියදම් දීමනාව ගැන කියමින් අහිංසක සේවක සේවිකාවන් නොමඟ යවන්නට වෑයම් කරන බවක් අපට වාර්තා වෙනවා. එසේ කිරීමෙන් වැළකී සිටින ලෙස ඔවුන්ට තරයේ අවවාද කරනවා. මින් පෙර ලේක්හවුස් ආයතනයේ කඩාකප්පල්කාරීන්ට අත් වු ඉරණම ඔවුන් සිහි තබා ගත යුතුයි.මේ සියලු දත්ත පෙන්වා දෙමින් මා කියා සිටින්නේ සේවක සුභ සාධනය උදෙසා ගත යුතු පියවර ‍හෝ සේවක රැකියා සුරක්ෂිතභාවය ගැන අපට කඩාකප්පල්කාරීන්ගේ හෝ සංවිධානවල උපදෙස් අවශ්‍ය නැති බවයි. අපි සියලු සේවක අයිතීන් ලබා දෙනවා. ඔවුන් ලේක්හවුස් මාතාවගේ දරුවන් සේ රැක ගන්නවා. ලේක්හවුස් ආයතනයෙන් ගිලිහී යන පාඨක පිරිස රැක ගන්නට අප ගත් පියවර එනම්, වාර ප්‍රකාශන හා සඟරා ආරම්භ කිරීම සාර්ථක ප්‍රතිඵල ගෙන දී තිබෙනවා.මෑතකදී ආරම්භ කරන ලද සමහර වාර ප්‍රකාශන පිටපත් පනස්දහසද ඉක්මවන බව කියන්නට කැමැතියි. කුඩා ඒකක ලෙස කටයුතු කරන අලුත් වාර ප්‍රකාශන හා සඟරාවල කර්තෘවරුන් ඒවා උසස් මට්ටමක පවත්වා ගෙන යෑම සඳහා දරන වෙහෙස අපගේ ප්‍රශංසාවට හේතු වෙනවා.මේ වාර ප්‍රකාශනවලින් පමණක් පසුගිය ජනවාරීයේ සිට ඔක්තොම්බර් මාසය දක්වා උපයා ගත් මුදල රුපියල් මිලියන 93 ක් වෙනවා. මේ වසරේදී තවත් වාර ප්‍රකාශන කිහිපයක්ම ආරම්භ කිරීමට සැලසුම් කර තිබෙනවා. අද සිට මේ ආයතනයේ සේවක සේවිකාවන්ට මේ වාර ප්‍රකාශන සියයට 40 ක වට්ටමකින් යුතුව ලබා ගත හැකි බව දන්වා සිටිනවා.තවත් මෙවැනි ප්‍රශංසනාත්මක කටයුත්තක් වන දිනමිණ පුවත්පත සමඟ නොමිලයේ බෙදා හරින අමාත්‍යාංශ අතිරේක හදුන්වා දිය හැකිය. නිර්මාණ සැලසුම්, අතිරේක අංශ ප්‍රධානී සමන්ත කරුණාසේකරගේ ප්‍රධානත්වයෙන් ප්‍රකාශයට පත් වන මේ ප්‍රකාශ සංඛ්‍යාව 29 ක් වෙනවා. අපට මිලියන 45 ක ආදායමක් උපයා දුන් මේ ක්‍රියාවලිය නිසා මැති ඇමැතිවරුන් හා අමාත්‍යාංශවල ප්‍රසාදය අපට හිමි වුණා. ඔහුට ප්‍රශංසා කිරීමට මෙය අවස්ථාවක් කර ගන්නවා.ජ්‍යෙෂ්ඨ නියෝජ්‍ය සාමාන්‍යාධිකාරී කමල් විජේසුරිය මහතාගේ ප්‍රධානත්වයෙන්, වාණිජ අංශය 2012 වසරේදී මෙන්ම 2013 වසරේදීත් අත්කර ගත්තේ විශිෂ්ඨ ප්‍රගතියක්. පාසල් පොත් හා අනෙකුත් වාණිජ මුද්‍රණ කටයුතු වලින් රුපියල් මිලියන 675 ක් උපයා ගන්නට එම අංශයට හැකි වුණා. ශ්‍රී ලංකා දුරකතන නාමාවලියෙන් සියයට 60 ක් මුද්‍රණය කරන්නේ අපි බව ඔබ සමහරුන් නොදන්නවා විය හැකිය. එයින් පමණක් වාණිජ මුද්‍රණ අංශය ලැබු ආදායම මිලියන 158 ක් වෙනවා.ආයතනය, සංනිවේදන අංශයෙන් ලබා ගෙන ඇති ප්‍රගතිය ද අපේ සතුටට හේතු වෙනවා. "1949" ක්ෂණික ඇමැතුම් ක්‍රමය, ජංගම දුරකතන භාවිතයෙන් දැන්වීම් ලබාගැනීම ආදියත් මෘදුකාංග ලබා ගැනීම නිසා ලබා ඇති දියුණුවත් ඉතාමත් වැදගත්.කර්තෘ මණ්ඩලයට හඳුන්වා දුන් ලිබර්ටි මෘදුකාංගය පුවත්පත් නිර්මාණ සැලසුම් කිරීමේ පැහැදිලි වෙනසක් සිදු කර තිබෙනවා. අද කර්තෘ මාණ්ඩලිකයන් වැඩි දෙනෙක් පමණක් නොව ප්‍රාදේශීය වාර්තාකරුවන් පවා පරිගණක ඔස්සේ මාධ්‍ය කටයුතුවල යෙදෙනවා.දැන්වීම් අංශයේ කාර්ය ශූරතාවයත්, පෙර නිෂ්පාදන අංශයේ උනන්දුවත්, මුද්‍රණ අංශයේ බෙදාහැරිමේ අංශයේ, ඩිස්පැච් (පත්‍ර පිට කිරීමේ අංශය) අංශයේ ‍කැපවීමත් පසු ගිය වසරේ මනාව පැහැදිලි වුණා. මා විසින් සදහන් කළ හා නොකළ වෙනත් අංශවල දායකත්වය පසුගිය වසරේ අපගේ ජයග්‍රහණයන්ට අත්වැලක් වු බව කිව යුතුයි.ආයතනයේ කළමනාකාරීත්වය, ආයතනයේ දියුණුවට ලබා දෙන ශක්තිය අති මහත්. ඔවුන්ට අප අධ්‍යක්ෂ මණ්ඩලයේ විශේෂ ස්තූතිය හිමි වෙනවා.ඒ අතර ආයතනයටත් ඔබටත් ද්‍රෝහිකම් කරන කෙනෙක් දෙන්නෙක් ඉන්නවා. ගයන්ත කරුණාතිලක නම් එජාප මන්ත්‍රීවරයා පසුගිය වසරේදී මෙන්ම මේ වසරේදීද පාර්ලිමේන්තු අයවැය විවාදයේදී එල්ල ‍කොට ගත්තේ ලේක්හවුස් ආයතනයයි. මංගල දැන්වීම් අතරේ, වාහනයක් විකිණීමේ දැන්වීමක් අත්වැරැද්දකින් පළ වීම වැනි මොන්ටිසෝරී කරුණු උපුටා දක්වමින් ඔහු ලේක්හවුස් ආයතනය අගාධයකට වැටී ඇතැයි කියා පෑවා.ඔහුගේ කතාව සඳට බිරීමක් ‍වැනියි. එම කතාවේදි ඔහු අපගේ පුවත්පත්වල වැරදි සංඛ්‍යා ලේඛන ඉදිරිපත් කරමින් තමන් මේ තොරතුරු ලබා ගත්තේ ලේක්හවුස් ආයතනයෙන්ම බව ප්‍රකාශ කළා.ඔහුගේ එකම පරමාර්ථය වුණේ අපේ පුවත්පත් නොවිකිණෙන බව ප්‍රකාශ කර අපට වෙළෙඳ දැන්වීම් ලැබීම වැළැක්වීම බව පැහැදිලියි. එම කතාව ඇත්තක් නම්, ලේක්හවුස් ආයතනය පිළිබඳ වැරදි තොරතුරු ලබාදුන් සේවකයා හෝ දෙතුන් දෙනා දුෂ්ට, නිර්ලජ්ජ මිනිසුන් බව සඳහන් කරන්න කැමැතියි.2014 වසරේ ඉටු කරන්නට බොහෝ දේවල් තිබෙනවා. දිනාගත යුතු අභියෝග රැසක් තිබෙනවා. සංනිවේදනය හා මාධ්‍යයේ අනාගතය අන්තර්ජාලයයි. ලේක්හවුස් ආයතනය ඒ දිශාවට නැඹුරු කල යුතුව තිබෙනවා. නව යන්ත්‍ර සුත්‍ර ගෙන්වීම, මෘදුකාංග හඳුන්වාදීම, ශිල්පීය අංශයෙන් ආයතනය ශක්තිමත් කිරීම 2014 ට පැවරෙන රාජකාරි‍ වෙනවා.ඒ අතරම සේවක සුරක්ෂිතභාවය තවත් සවිමත් කිරීමද අපගේ බලාපොරොත්තුවයි. වී.ආර්.එස්. ක්‍රමයෙන් සේවකයන් විශාල පිරිසකට සමු දෙන්නට හැකි වුවද ආයතනයේ අනුමත කළ සේවක සංඛ්‍යාව අනුව තවමත් සේවක අතිරික්තයක් පවතිනවා.එයට විකල්පයක් සෙවීම 2014 ප්‍රධාන කටයුත්තක් වෙනවා.ගිය වසරේ ජනවාරී 2 වැනිදා ඔබ හැම ‍අමතමින් 2013 දී බිලියන 4 ක ආදායමක් ලබා ගැනීම අපගේ අධිෂ්ඨානය බව මා කිව්වා. ඒ අසලටම අපේ ආදායම පැමිණි මුත් ඉලක්කය පසු කර ගැන්මට අපට නොහැකි වුණා.එහෙත් මේ වසරේ එම ඉලක්කය දිනා ගත යුතුව තිබෙනවා. එය කළ හැකියි. එය කළ යුතුයි. ඔබට පමණක් නොව ඔබේ දයාබර දරුපවුලටද ජීවිතය දෙන මේ ආයතනය පත්තර මහගෙදර පමණක් නොවේ ජාතික සම්පතක් බව සලකා එය තව තවත් දියුණු කරන්නට මේ ජනවාරි පළමුවැනිදා අධිෂ්ඨාන කර ගත යුතු යැයි කීවේය.ලේක්හවුස් ආයතනයේ සුභ සිද්ධිය වෙනුවෙන් කැපවීමෙන් කටයුතු කළ සේවක සේවිකාවන් ඇඟයීම සඳහා මෙහිදී විශිෂ්ඨතා ඇඟයීම් හා විශේෂ ඇඟයීම් පිරිනැමීමට කටයුතු කර තිබිණි.ජ්‍යෙෂ්ඨ නියෝජ්‍ය සාමාන්‍යාධිකාරි කමල් විජේසුරිය, අලෙවි නියෝජ්‍ය සමාන්‍යාධිකාරී වරුණ මල්ලවආරච්චි, නිර්මාණ සැලසුම්, අතිරේක අංශ ප්‍රධානී සමන්ත කරුණාසේකර යන මහත්වරු 2012 වසර සඳහා සභාපතිවරයා අතින් විශිෂ්ඨතා ඇඟයීම් ලැබුහ.2013 වසර සඳහා වු විශිෂ්ටතා ඇඟයීම් මාංචු පුවත්පතේ ප්‍රධාන සංස්කාරක කීර්ති මෙන්ඩිස්, පෙර මුද්‍රණ අංශයේ නියෝජ්‍ය සාමාන්‍යාධිකාරී ඔස්මන් ජයා, මුද්‍රණ අංශ ප්‍රධානී ආර්.පී. ජයතිලක මහත්වරුන්ට පිරි නැමිණි.යාන්ත්‍රික අධිකාරී බී.ආර්.එස්.පෙරේරා, සහකාර යාන්ත්‍රික අධිකාරී කේ. එච්.එල්. පුෂ්පකුමාර,යාන්ත්‍රික අධිකාරී ආර්.පී.එල්. දිසානායක, යාන්ත්‍රික නඩත්තු අංශයේ සහකාර අධිකාරි එම්.ජේ.එස්. සිල්වා මහත්වරු විශේෂ ඇඟයීම් ලැබුහ.මේ අවස්ථාවට මෙහෙයුම් අධ්‍යක්ෂ උපුල් දිසානායක, නීති හා පරිපාලන අධ්‍යක්ෂ රසාංග හරිස්චන්ද්‍ර, කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස, සමාගම් ලේකම් කුමුදු ගුණවර්ධන මහත්ම මහත්මීහු ඇතුලු ආයතනයේ අධ්‍යක්ෂ මණ්ඩලය හා පරිපාලන නිලධාරින්, සියලු පුවත්පත්වල ප්‍රධාන කතුවරුන් සහ සේවක සේවිකාවන් විශාල පිරිසක් එක්වුහ.සභාපති ‍ඇතුළු අධ්‍යක්ෂ මණ්ඩලයේ නිවැරදි මගපෙන්වීමත් නව දැක්මත් යටතේ ලේක්හවුස් ආයතනය සාර්ථක ඉදිරිගමනක් කරා යන බව කොටුව සම්බුද්ධාලෝක විහාරවාසී කොළඹ දිස්ත්‍රික් පිරිවෙන් පරීක්ෂක ශාස්ත්‍රපති විතාරන්දෙනියේ මේධානන්ද හිමියෝ පැවසූහ.ලේක්හවුස් ආයතනයේ ප්‍රධාන පුවත්පත් තුළින් රාජ්‍ය හා පෞද්ගලික ආයතනවල වංචා හා දූෂණ හෙළිකරමින් ජනතාවට හරිමග පෙන්වාදීම පසුගිය වසරේ අප දුටු, අගය කළ යුතු ලක්ෂණයක් බවද උන්වහන්සේ අවධාරණය කළහ.ශාස්ත්‍රපති විතාරන්දෙනියේ මේධානන්ද හිමියෝ මේ බව පැවසූවේ ඊයේ(01) උදේ ලේක්හවුස් ආයතනයේ වැඩකටයුතු නව වසර වෙනුවෙන් ආරම්භ කිරීමේ ආශිර්වාද පින්කමේදීය.එහිදී වැඩිදුරටත් අදහස් දැක්වූ මේධානන්ද හිමියෝ, නිවැරදි දැක්මක් යටතේ සාර්ථක ඉදිරිගමනක් කරා යන ලේක්හවුස් ආතනය ආර්ය අෂ්ඨාංගික මාර්ගයේ ගමන්කොට සාර්ථකත්වයේ ඉහළටම ගමන් කළ හැකියි.මේ වනවිට සභාපති ‍ජ්‍යේෂ්ඨ මාධ්‍යවේදී බන්දුල පද්මකුමාර මහතා යටතේ ලේක්හවුස් සියලුම ප්‍රකාශන සාර්ථක ගමනක් කරා යමින් තිබෙනවා. පසුගිය ව‍සරේ නිකුත් කළ සියලු ප්‍රකාශන තුළින් රාජ්‍ය මාධ්‍ය ආයතනයක් ලෙස ඉටු කරන සමාජ වගකීම මැනවින් පෙනීයනවා.උදාවූ නව වසරේ මේ සාර්ථක ඉදිරිගමන යමින් ජයග්‍රහණ කරා යන්නට ත්‍රිවිධ රත්නයේ ආශිර්වාදය අප ප්‍රාර්ථනා කරනවා.මේ අවස්ථාවට ලේක්හවුස් ආයතනයේ සභාපති ‍ජ්‍යේෂ්ඨ මාධ්‍යවේදී බන්දුල පද්මකුමාර, මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර මහතා ඇතුලු අධ්‍යක්ෂ මණ්ඩලය, සාමාන්‍යාධිකාරී අභය අමරදාස මහතා, සමාගම් ලේකම් කුමුදු ගුණවර්ධන මහත්මිය, පුවත්පත් කතුවරුන්, උසස් නිලධාරින් හා සේවක මඩුල්ල එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010216</link>
    <topic>ලේක්හවුස් ආයතනයේ අති නවීන ඩිජිටල් ශ්‍රවණාගාරය  . . . .</topic>
    <author>ඡායාරූපය - සුමනචන්ද්‍ර ආරියවංශ</author>
    <content>ලේක්හවුස් ආයතනයේ අති නවීන ඩිජිටල් ශ්‍රවණාගාරය විවෘත කිරීම ලේක්හවුස් සභාපති හා කළමනාකාර අධ්‍යක්ෂ බන්දුල පද්මකුමාර මහතා අතින් සිදු කළ අවස්ථාවයි මේ. මෙහෙයුම් අධ්‍යක්ෂ උපුල් දිසානායක කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010217</link>
    <topic>පැල්පත්වාසී යන වදන අනාගත ශ්‍රී ලංකාවේ ශබ්ද කෝෂයෙන් ඉවත්වෙමින් යනවා</topic>
    <author>චන්දිමා එදිරිමාන්න</author>
    <content>පැල්පත්වාසී යන වදන අනාගත ශ්‍රී ලංකාවේ ශබ්ද කෝෂයෙන් ඉවත්වෙමින් යනු ඇතැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.එසේම කොළඹ නගරයේ භූමිය බදාගෙන තිරස් අතට විහිදුණු ජනාවාස සිරස් අතට ගොඩනැඟෙන යුගය අද උදාවී ඇති බවද හෙතෙම අවධාරණය කළේය.ඇමැතිවරයා මේ අදහස් පළ කළේ කොලොන්නාව ප්‍රාදේශීය ලේකම් කොට්ඨාසයේ අඩු ආදායම්ලාභී පවුලක් වෙනුවෙන් රුපියල් ලක්ෂ 6 ½ ක මුදලක් වැයකොට ඉදිකරන ලද නව නිවස එම පවුල වෙත භාරදීමේ උත්සවයට සහභාගී වෙමිණි.මෙම උත්සවය පසුගියදා කොටිකාවත්ත දහම්වෙල ග්‍රාමයේ දී පැවැති අවස්ථාවේ එහි පදිංචි නව නිවාසලාභී ශ්‍රීයානි සිරිවර්ධන මහත්මිය කියා සිටියේ සිය දරුවන් දෙ‍දෙනා හා වකුගඩු රෝගයෙන් පෙළෙන සැමියා සමඟ ජීවත්වීමට සුදුසු නිවසක් නොමැතිව තමන් හා තම පවුලේ සාමාජිකයන් හට විවිධ දුෂ්කරතාවන්ට මුහුණපෑමට සිදුවූ බවත් සුදුසු නිවසක් තමන් වෙත ලබාදීමට කටයුතු කරන ලද සියලු දෙනා වෙත සිය ස්තූතිය පුදකරන බවත්ය.“ ලක්මව දියණියෝ ” කාන්තා සංවිධානයේ කුඩාබුත්ගමුව ශාඛාවේ මෙහෙයවීමෙන් මේ නව නිවස ඉදිකරන ලදී. මේ සඳහා විමල් වීරවංශ ඇමැතිවරයාගේ උපදෙස් පරිදි ක්‍රියාත්මක වන ජනසෙවණ“ සසුණෙන් සෙවණ ” නිවාස ආධාර මුදලට අමතරව ප්‍රදේශයේ ජනතාවගේ මූල්‍යමය අනුග්‍රහය සහ ශ්‍රම දායකත්වය ද ලැබී ඇත. නව නිවස ඉදිකිරීම සඳහා අවශ්‍ය කරන ඉඩම පරිත්‍යාග කරන ලද්දේ ලක්ෂාන් එන්ටර්ප්‍රයිසස් ආයතනයේ අධිපති ඩී.පී. රණසිංහ මහතා විසිනි.විමල් වීරවංශ මහතා මෙසේද කීයයම් පවුලකට නිවසක් ලැබුණයි කියලා කියන්නේ ඒ පවුලේ මූලික පදනම නිර්මාණය වුනා හා සමාන වෙනවා. අපි මේ වගේම නිවසක් ඉදිකරලා දුන්නා මහරගම ප්‍රාදේශයේ පවුලක් වෙනුවෙන්. ඒ ගෙදර තාත්තා බීමත්කමට ඇබ්බැහිවෙලා හිටපු පුද්ගලයෙක්. අපි ඒ පවුලේ අසරණකම දැකලා ප්‍රදේශයේ ජනතාවගේ සහයෝගයෙන් මේ විදිහට නව නිවසක් ඉදිකරලා දුන්නට පස්සේ ඒ තාත්තා බීමත්කම අතහැරලා යහපත් පවුල් ජීවිතයක් ගත කරන්න පටන් ගත්තා.ඒ වගේම ප්‍රවීණ චිත්‍රපට අධ්‍යක්ෂවරයකුගේ ඉල්ලීම පරිදි සිනමා කෘතිවල රගපාන, කලාකාමී, තරුණ දරුවකුට අපි සිංහපුර මහල් නිවාස සංකීර්ණයෙන් නව නිවසක් ලබාදුන්නා. ඒ දරුවා තම ආච්චි ළඟ ජීවත්වෙලා හිටියේ. මොකද ඒ දරුවාගේ මවයි පියයි දෙන්නම දරුවව අතහැරලා ගිහිල්ලා හිටපු නිසා. අපි දරුවාට ජීවත්වෙන්න ගෙයක් ලබාදුන්නට පස්සේ දරුවව දාලා ගිය අම්මා ආවේ නැති වුණාට ඒ දරුවගේ තාත්තා නැවත ආවා දරුවා එක්ක ජීවත්වෙන්න. දැන් ඒ පවුලේ උදවිය බොහොම සතුටින් ඒ ගෙදරට වෙලා ජීවත්වෙනවා. නිවසක් කියලා කියන්නේ මනුෂ්‍ය ජීවිතයේ විශාල පරිවර්තනයකට හේතු සාධක වන දෙයක්. ඒකෙන් වෙන බලපෑම මෙච්චරයි කියලා අපිට ප්‍රකාශ කරන්න බැහැ. ඒක දන්නේ සුදුසු නිවසක් නැතිව දුක්විඳින මිනිස්සු.සුදුසු නිවසක්, සුදුසු ජනාවාසයක්, සුදුසු පරිසරයක් එකී සුදුසු පරිසරය නැහැ කියලා දුක්වෙනවා වෙනුවට ඒ පරිසරය ඇති කරන්න උත්සාහ කිරීම වැදගත් වෙනවා.ජාතික නිවාස සංවර්ධන අධිකාරිය හරහා මිනිසුන් තුළ තිබෙන මේ සාමූහික බව, අන් අය වෙනුවෙන් කැපවීම යනාදී හැකියාවන් එකතු කරලා මේ රටේ විධිමත් නිවසක් නොමැතිව ගමින් ගම ඉන්න ජනතාව වෙනුවෙන් තනි නිවසක් ලෙස ඒ භූමි ප්‍රදේශවලම නව නිවාස ඉදිකරලා දෙන්න. ඒ වැඩසටහන අපි සසුණෙන් සෙවණ කියලා නම් කළා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010218</link>
    <topic>දරුවන්ගේ අනාගතය ගොඩනැංවීමටඅමාත්‍යාංශයට න්‍යාය පත්‍රයක් තිබෙනවා</topic>
    <author>සුභාෂීණී සේනානායක</author>
    <content>මේ රටේ ජීවිතය ඉල්ලා සිටින බහුතර දරුවන්ට ජීවිතය ලබාදීම මහින්ද චින්තනයේ ප්‍රධාන අරමුණ බවත් පෞද්ගලික න්‍යාය පත්‍ර ඔස්සේ කටයුතු කරන සුළු පිරිසක් සිටින බවත් අධ්‍යාපන ඇමැති බන්දුල ගුණවර්ධන මහතා පවසයි.මේ රටේ දරුවන්ට සිය අනාගතය ගොඩනඟාලීම සඳහා අධ්‍යාපන අමාත්‍යාංශයට ජාතික න්‍යාය පත්‍රයක් තිබෙන බවත් ඇමැතිවරයා අවධාරණය කළේය.අධ්‍යාපන අමාත්‍යාංශය සර්ව ආගමික වතාවත් සිදු කරමින් 2014 නව වසරේ වැඩ ආරම්භ කිරීම අද (01) පෙරවරුවේ අධ්‍යාපන අමාත්‍යාංශ පරිශ්‍රයේ දී සිදු වූ අතර එහිදී ඇමැතිවරයා මේ බව සඳහන් කළේය.ජනප්‍රිය පාසල් දහසක ඉදිකිරීම් ආරම්භ කිරීම හා ඉන් 409ක ඉදිකිරීම් අවසන් කිරීම, ළමා මිතුරු පාසල් 5000ක් සංවර්ධනය කිරීමට රුපියල් ලක්ෂ 25000ක් ලබාදීම, උතුරු නැගෙනහිර ළමා මිතුරු පාසල් 1500ක් සංවර්ධනය කිරීම, වැසී තිබුණු පාසල් 397ක් යළි විවෘත කිරීම, සිසුන් 50ට අඩු පාසල් 1552ක් ජනාධිපති ලේකම් කාර්යාලය යටතේ සංවර්ධනය කිරීම යනාදිය සිදු කරමින් 2013 වසරේ අධ්‍යාපනයේ නව මුද්‍රාවක් තැබීමට හැකි වූ බවත් එහිදී නොයෙක් විවේචන මැද කටයුතු කිරීමට සිදු වූ බවත් ගුණවර්ධන මහතා මෙහිදී සඳහන් කළේය.උසස් පෙළ විෂය ධාරාවන් අතරට තාක්ෂණවේදී විෂය ධාරාව පාසල් 250ක ආරම්භ කිරීමට 2013 වසරේ දී හැකි වූ අතර ප්‍රථම වරට තාක්ෂණවේදී විෂය ධාරාව හැදෑරීම සඳහා සිසුන් 14000ක් පමණ එක් වී සිටින බව ප්‍රකාශ කළ ඇමැතිවරයා දකුණු ආසියාවේ ගුරු පුහුණු මධ්‍යස්ථානය හා ව්‍යවසායකත්ව හා කළමනාකරණ පීඨයක වැඩ කටයුතු ආරම්භ කිරීමට හැකි වූ බව පෙන්වා දුන්නේය.අධ්‍යාපනය දුප්පතුන්ගේ නිත්‍ය උරුමයක් බවට පත් කිරීමේ ජාතික වැඩසටහන අභියෝගාත්මකව ආරම්භ කර තිබෙන බවත් 2016 වන විට අධ්‍යාපනයේ ඉලක්ක සපුරා ගත් ඉතිහාසයක් සැමරීමට හැකි වන බවත් ඇමැතිවරයා කීය.තමා වෙත පැවැරෙන කාර්යභාරය කාර්යක්ෂමව, සඵලදායීව, තිර අදිටනින් යුතුව, උපරීම කැපවීමෙන්, අවංක භාවයෙන් හා මහජනතාවට පක්ෂපාතීව සපුරා ඉටු කරන බවට වූ රාජ්‍ය සේවයේ ප්‍රතිඥාව/දිවුරුම් දීම අමාත්‍යාංශයේ සියලු ම දෙනා එක්ව සිදු කළහ.අධ්‍යාපන නියෝජ්‍ය අමාත්‍ය මොහාන් ලාල් ග්‍රේරු මැතිතුමා, අධ්‍යාපන අමාත්‍යාංශයේ ලේකම් අනුර දිසානායක මහතා, අමාත්‍යාංශයේ අතිරේක ලේකම්වරුන් ඇතුළු අමාත්‍යාංශයේ සියලුම දෙනා මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010219</link>
    <topic>ජනාධිපති කාර්යාලයේ කාර්ය මණ්ඩලය 2014 නව වසරේ  . . .</topic>
    <author/>
    <content>ජනාධිපති කාර්යාලයේ කාර්ය මණ්ඩලය 2014 නව වසරේ රාජකාරි ආරම්භ කිරීමේ උත්සවය ජනාධිපති ලේකම් ලලිත් විරතුංග මහතාගේ ප්‍රධානත්වයෙන් ජනාධිපති කාර්යාලයේදී ඊයේ (01) පැවැත්විණි. එහිදී වීරතුංග මහතා අදහස් දක්වමින්. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010220</link>
    <topic>ඕනෑම රාජ්‍ය සේවකයෙක් තම සේවාස්ථානයපූජනීය තත්ත්වයට පත්කර ගත යුතුයි</topic>
    <author/>
    <content>ඕනෑම රාජ්‍ය සේවකයෙක් තමන්ගේ සේවා ස්ථානය පූජනීය තත්ත්වයට පත්කරගත යුතුයි. බෞද්ධයින් ලුම්බිණියට, කිතුනුවන් වතිකානුවට, හින්දුන් තිරුපතිවලට මෙන්ම ඉස්ලාම් භක්තිකයන් මක්කමට යෑමේදී තම සිත් තුළ ඇති වන භක්තිය රාජ්‍ය සේවකයන් තමන්ගේ සේවා ස්ථානවලට ගමන් කිරීමේදීත් ඇතිවිය යුතු බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ඊයේ (1) ප්‍රකාශ කළේය.ජාතීන් අතර සමඟිය සහෝදරත්වය ඇතිවන ආකාරයෙන් කටයුතු කිරීමත් අන් අයගේ ජාතික, ආගමික, දේශපාලනික හෝ ඕනෑම වෙනස් මතයක් ඉවසීමේ ගුණයද අප අමාත්‍යාංශයේ සේවකයන් තුළ තිබිය යුතු බවද මෙහිදී ඇමැතිවරයා අවධාරණය කළේය.2014 වසරේ යෞවන කටයුතු හා නිපුණතා සංවර්ධන අමාත්‍යාංශයේ සේවකයින් රාජකාරි ආරම්භ කිරීම වෙනුවෙන් වූ ආගමික වතාවත් සහ රාජ්‍ය සේවක ප්‍රතිඥාව ලබාදීමෙන් අනතුරුව ඔවුන් අමතමින් අලහප්පෙරුම මහතා මේ බව ප්‍රකාශ කළේය.ඇමැති ඩලස් අලහප්පෙරුම මහතා මෙසේද කීය.අද (01) දවසේ එකිනෙකා මුණගැසී නව වසරට සුබ පතා ගන්නවා වගේම රාජ්‍ය සේවකයන් ලෙස අප අපගේ වගකීම් පිළිබඳ කල්පනා කළ යුතුයි. අප අමාත්‍යාංශයට ජාතික මට්ටමින් අභියෝගයන් තිබෙනවා. අපේ අමාත්‍යාංශය ජාතික සංහිඳියාව වෙනුවෙන් කටයුතු කරන අමාත්‍යාංශයක් බව අමතක නොකළ යුතුයි.යෞවන කටයුතු අමාත්‍යාංශ දෙකක් රටේ නෑ. මේ අමාත්‍යාංශයට එන සියලුදෙනාම යෞවනයන් ලෙස පිළිගන්න අපට හැකිවිය යුතුයි. ඔබ විවාහකයෙක් නම් පැමිණෙන සියලුදෙනාට දරුවන්මෙන් සැලකිය යුතුයි. අවිවාහකයෙක් නම් සියලු දෙනා සහෝදර සහෝදරයින් සේ පිළිගන්න ඕන. තාරුණ්‍යය අපට වඩා බුද්ධියෙන් මෙන්ම තාක්ෂණයෙන් ඉහළයි.අපිට කටයුතු කරන්න සිදුවන්නේ නූතන තාක්ෂණයෙන් සන්නද්ධ වූ තරුණයන් සමඟයි. මගේ අමාත්‍යාංශය වෙලාවට වැඩ කරන, මුදල්, මත්පැන්, තෑගි පාර්සල්වලට යට නොවන අමාත්‍යාංශයක් ලෙස ජාතික අවශ්‍යතාවය වෙනුවෙන් ඉදිරියට ගෙන යෑමට සියලුදෙනා නව වසරේ (2014) අදිටන් කර ගත යුතුයි.යෞවන කටයුතු හා නිපුණතා සංවර්ධන අමාත්‍යාංශයේ ලේකම්, පී. විජයරත්න, අතිරේක ලේකම්වරුන් වන ඩබ්. ඒ. ජයවික්‍රම, ඒ. ආර්. දේශප්‍රිය, නිලන්ති සුගතදාස, ශ්‍රී ලංකා වෘත්තීය පුහුණු අධිකාරියේ සභාපති කර්නල් දර්ශන රත්නායක, ශ්‍රී ලංකා මානව සම්පත් සංවර්ධන සභාවේ සභාපති, විජය වික්‍රමරත්න, කුඩා ව්‍යාපාර අංශයේ අධ්‍යක්ෂ සුධීර ජයරත්න මහත්ම මහත්මීන් ඇතුළු අමාත්‍යාංශයේ සේවක සේවිකාවන් රැසක් මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010221</link>
    <topic>රටේ අනාගත අභියෝග ජයගැනීමට රාජ්‍ය සේවයේ වගකීම ඉතා ප්‍රබලයි</topic>
    <author>චමීර ඇල්ලදෙණිය</author>
    <content>කොටි ත්‍රස්තවාදයෙන් රට නිදහස් කළ නායකයෙකුගේ සෙවණ යටතේ,රටේ අනාගත අභියෝග ජයගැනීම සඳහා රාජ්‍ය සේවය සතු වගකීම ඉතා ප්‍රබල බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය අවධාරණය කළාය.ජනාධිපති මහින්ද රාජපක්ෂ මැතිතුමා ජීවිතය පරදුවට තබා,කුරිරු ත්‍රස්තවාදයෙන් බේරාගත් රට, ඉදිරියට ගෙනයාමේදී අප සියලු දෙනාටද ජාතික වගකීමක් පැවරී ඇති බවයි. විදුලිබල හා බලශක්ති අමාත්‍යාංශයේ 2014 නව වසරේ නිල රාජකාරි ඇරැඹීම සඳහා ඊයේ (1) පෙරවරුවේ පැවැති උත්සව අවස්ථාවට සහභාගී වෙමින් ඒ මහත්මිය මේ බව සඳහන් කළාය. ජනාධිපති මහින්ද රාජපක්ෂ මහතා නායකත්වයට පත් 2005 වසරේ සිට රාජ්‍ය සේවාව තුළ පැහැදිළි වෙනසක් පවතින බවත්, එය පැහැබර අනාගතයක පළමු පියවරවූ බවත් පැවසුවාය.ජාතික ධජය ඔසවා, ජාතික ගීය ගායනාකර ජාතියට උත්තමාචාර දැක්වූ ඇමැතිනී නීතිඥ පවිත්‍රා වන්නිආරච්චි , ප්‍රමුඛව අමාත්‍යාංශ නිලධාරීන් දේශය ආරක්ෂා කරගැනීම සඳහා දිවිහිමියෙන් ක්‍රියාකළ රණවිරුවන් සිහිකර විනාඩි දෙකක නිශ්ශබ්දතාවයක්ද ආරක්ෂා ක‍ළහ.ඉන් අනතුරුව සියලුදෙනා රාජ්‍ය සේවා ප්‍රතිඥාව දුන්හ.උත්සව සභාව ඇමතූ අමාත්‍ය නීතීඥ පවිත්‍රා වන්නිආරච්චි මහත්මිය......"අපි හැමෝම මහජන සේවකයෝ හැටියට, රටේ සංවර්ධන කාර්යය පිළිබඳ විශාල වගකීමකට උරදීලා තියෙනවා. මහජන සේවකයෝ කිව්වම මට මතක් වෙන්නේ,අපේ තාත්තා ඒ දවස්වල ලියුම්වල අග අත්සන් කරද්දි ලියපු හැටි.තාත්තා ලියුම් අවසන් ‍කළේ, මෙයට ඔබේ මහජන සේවක ධර්මදාස වන්නිආරච්චි කියලා. එදා මැතිඇමැතිවරුන්ගේ ඉඳලා සෑම රාජ්‍ය සේවකයෙකුගේම ඔළුවේ තිබුනේ අපි මහජන සේවයට කැපවූ පිරිසක් කියලා. නමුත් මීට දශක ගනනාවකට පෙර තිබුන ඒ සංකල්පය ටිකෙන් ටික වෙනස්කම් වලට පරිවර්තනය වුණා.හැබැයි නැවතත් අපේ ජනාධිපතිතුමා ඒ තත්ත්වය වෙනස් කරලා, පෙර පැවති තත්ත්වයටම පත් කරන්න පියවර අරන් තියෙන්නේ. ඒ එතුමා ජන මූලයන්ගෙන් නැගිට්ට නායකයෙක් විදිහට,රටේ සමස්ත ජනතාවට පියෙක් වගේ ආදරෙන් ඉන්න නායකයෙක් නිසායි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010222</link>
    <topic>වයඹ උපාධිධාරීන් 329කටනව ගුරු පත්වීම්</topic>
    <author/>
    <content>2014 වර්ෂයේ වයඹ පළාත් සභාවේ ප්‍රථම කාර්යය වශයෙන් උපාධිධාරීන් 329 දෙනෙකු සඳහා ගුරු පත්වීම් ප්‍රදානය කිරීම ඊයේ (01දා) සිදු ‍ෙකරිණ. විද්‍යා, ගණිත, ඉංග්‍රීසි සංගීතය හා සෞන්දර්යය පත්වීම් එයට ඇතුළත්විය.සංගීත විෂයය සඳහා පනස් දෙනෙකුටම පත්වීම් හිමිවිය. වයඹ පළත් සභා නව ශ්‍රවණාගාරයේ මේ උත්සවය පැවැත්වුණේ වයඹ ප්‍රධාන අමාත්‍ය දයාසිරි ජයසේකර මහතාගේ ප්‍රධානත්වයෙනි. පත්වීම් ලද සියලු ගුරු භවතුන් කුරුණෑගල හා පුත්තලම දිස්ත්‍රික්කයේ ගුරු හිඟය පවතින පාසල්වලට අනුයුක්ත කරනු ලැබීය.(එම්. මහරුෆ් කුරුණෑගල දකුණ සමූහ සහ කුරුණෑගල දිස්ත්‍රික් සංචාරක).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010223</link>
    <topic>‘මිහිඳුසෙන්පුර’ දෙවැනි අදියරේ ඉදිකිරීම්අදට යෙදෙන සුබ මොහොතින් ඇරැඹේ</topic>
    <author>චන්ද්‍රිකා පෙරේරා</author>
    <content>අඩුආදායම්ලාභීන්ට නිවාස තනාදීමේ "මිහිඳුසෙන්පුර"දෙවන අදියරේ ඉදිකිරීම් අද (2)උදේ 9.15ට යෙදෙන සුබ මොහොතින් අරඹන බව ආරක්ෂක හා නාගරික අමාත්‍යංශය සඳහන්කරයි.කොළඹ හා තදාසන්න ප්‍රදේශවල පදිංචි අඩුපහසුකම් සහිත අනවසර පදිංචිකරුවන් වෙත හිතකාමී පරිසරයක ස්ථිර නිවාස ලබාදීම මහින්ද චින්තන වැඩපිළිවෙළ අනුව නාගරික සංවර්ධන අධිකාරිය නිවාස ඉදිකිරීමේ කටයුතු සිදුකරයි‍.නිවාස ඒකක හැත්තැදහසක් ලබාදීමේ සැළසුම මත මෙය ක්‍රියාත්මක වන අතර අද නිවාස ඒකක600ක මහල් නිවාස සංකීර්ණයක් සඳහා මුල්ගල තබන බව නාගරික සංවර්ධන අධිකාරිය කීය.මිහිඳු සෙන්පුර පළමු අදියරේ නිවාස ඒකක 500ක් ඉදිකර අවසන් කර ඉකුත් නොවැම්බර් 18දා ජනාධිපති මහින්ද රාජපක්ෂ මහතා අතින් දෙමටගොඩ ප්‍රදේශයේ අඩුපහසුකම් යටතේ පදිංචිව සිටි පවුල් ඒකක 500ක් වෙත පරිත්‍යාග කරනු ලැබිය.මෙරට ප්‍රධාන වානිජ නගරය වන කොළඹ පදිංචිකරුවන්ගෙන් සියයට පනහක්ම අඩුපහසුකම් සහිත අනවසර පදිංචිකරුවන් බැවින් පැල්පත් හා වතු සංස්කෘතියක් බිහි වී තිබේ.මේ නිසා ඉදිකිරීම් ද අක්‍රමවත්ව ඇති බව රාජ්‍ය ආරක්ෂක අමාත්‍යංශය පෙන්වා දෙයි.වතු සංස්කෘතිතයක් ඇති කරමින් මේ අය අත්පත් කරගෙන ඇති භූමි ප්‍රදේශ ඉහළ වාණිජ ව‍ටිනාකමකින් යුතු මෙන්ම පාරිසරික සංවේදීතාවෙන් යුතු ස්ථාන වන ඇළ මාර්ග, ගංගා ඉවුරු ආශ්‍රිත ප්‍රදේශ බවට හඳුනාගෙන ඇත.ඒ ස්ථානවලට පදිංචිකරුවන් විසින්ම ඉවතලන අපද්‍රව්‍ය හේතුවෙන් පරිසරය විනාශ වෙමින් පවතින අතර පදිංචිකරුවන් විවිධ ලෙඩ රෝගවලට හා අපචාර වලට ගොදුරු වීමේ ප්‍රවණතාව වැඩි බවට හඳුනාගැනීමෙන් පසු මේ අයට සුදුසු ස්ථාන ලබාදීමේ කටයුතු යුද්ධය අවසන් කිරීමත් සමඟම රජය ආරම්භ කරන ලදී.කොළඹ උතුර ප්‍රදේශයේ නව නිවාස ඒකක 30 000ක් කොළඹ නැඟෙනහිර 30 000ක් හා කොළඹ දකුණේ නිවාස ඒකක 10 000ක් වශයෙන් නිවාස හැත්තැදහසක් ඉදිකිරීමට මේ අනුව ‍සැලසුම් කර ඇත.මහල් නිවාස සංකීර්ණ ලෙස ඉදිකෙරෙන මේ නිවාස ව්‍යාපෘතියේ මේවන විට නිවාස 15264ක් ඉදිකිරීමේ කටයුතු අරඹා අවසානය. මයුර පෙදෙස නිවාස 120ක්, දෙමටගොඩ නිවාස 500ක්, සාලමුල්ල නිවාස 1008ක්, පනස් හතර හා හැටහය වතුවල නිවාස 1152ක්, හේනමුල්ල පළමු හා දෙවසපඅදියර නිවාස 1637ක් මාළිගාවත්ත පළමු අදියර යටතේ නිවාස 768ක්, දෙවන අදියර 1388ක්, අලුත් මාවත 1248ක්, කොළොන්නාව 696ක් සිරිල් සී.පෙරේරා මාවත 366ක්, ෆර්ගියුසන් පාර 872ක්, එදිරිසිංහ වත්ත 546ක්,ප්‍රදීපා මාවත 266ක් කොළඹගේ මාවත 1777ක්, කාලිංග මාවත 816ක්,31වත්ත 36ක්, තාච්චිවත්ත 66ක්, ඔරුගොඩවත්ත නිවාස 1500ක් හා අංගොඩ නිවාස ඒකක 500ක් මේ අනුව ඉදිවේ.මේ නිවාස හිමියන්ගේ කැමැත්ත පරිදි නව නිවාස ඔවුන් පදිංචිව සිටි ස්ථාන ආසන්න ප්‍රදේශයේම ඉදිකර දෙන අතර එම මහල් නිවාසවල පදිංචිකරුවන්ගේ පහසුව හා ගොඩනැගිල්ලේ ඉදිරි නඩත්තු කටයුතු කරගෙනයාමට අවශ්‍ය මුල්‍ය ප්‍රතිපාදන එක්රැස්කර ගැනීමේ මූලික අරමුණ ඇතිව එම නිවාස සංකීර්ණවල පහත මාලය වාණිජ කටයුතු වෙනුවෙන් වෙන්කර තිබෙන බව ආරක්ෂක අමාත්‍යාංශය පෙන්වා දෙයි.මේ පිරිස කලක් පදිංචිව සිටි ප්‍රදේශවල ඇළ මාර්ග, ගංගා නිසි ලෙස ප්‍රතිසංස්කරණය කර පවිත්‍ර තත්ත්වයෙන් පරිසර හිතකාමී ලෙස පවත්වාගෙන යාමට ත් වැසි ජලය නිසිලෙස ගලායාමට මාර්ග එළිපෙහෙළි කිරීමත් මේ වන විට සිදු කරයි.ගමනාගමනය සඳහා මාර්ග, අලංකාර උද්‍යාන, ව්‍යායාම මංතීරු, ක්‍රීඩාංගණ ආදී අලංකාර හා නගර සංවර්ධනට අවශ්‍ය සියලු ඉදිකිරීම් මීට සමගාමීව සිදුකරයි.අඩුආදායම් ලාභී ජනාවාස පුනස්ථාපනය කිරීමේ මේ වැඩපිළිවෙළ යටතේ හඳුනා ගෙන ඇති නව නිවාස ලාභී පවුල් 70000ක් වෙත නිවෙස ඉදිකර ‍‍දීමට සැළසුම් කර ඇත.මේ අය වර්ග අඩි 200හෝ 300ක ඉඩ ප්‍රමාණයක නිවාස ඉදිකරගෙන ජීවත් වූහ. එම වර්ග අඩි ප්‍රමාණය සහිත නිවසක පුද්ගලයන් අටක් හෝ නවයක් ජීවත් වූ බවට හඳුනාගෙන තිබේ. අපිරිසිදු වාතාශ්‍රයක් සහිතව අවම ඉඩක සිටි මේ පවුල් පිරිසිදු වාතාශ්‍රය ඇති සුදුසු ඉඩ සහිත ස්ථානවල පදිංචි කරවීම මෙහි අරමුණු අතර ප්‍රධාන වේ. මෙසේ පදිංචිවන්නන්ගේ දරුවන්ට නිසි අධ්‍යපනයක් ලබාගැනීමට සුදුසු පාසල් ද ඒ ආසන්න ප්‍රදේශයේ ම පිහිටා තිබීම මෙහි ඇති තවත් විශේෂත්වයකි.ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ මෙහෙයවීමෙන් එම අධිකාරියේ අධ්‍යක්ෂ ජෙනරාල් නිහාල් ප්‍රනාන්දු හා පුනස්ථාපන ව්‍යාපෘතියේ අධ්‍යක්ෂ බ්‍රිගේඩියර් එස්.ඒ‍.ඒ.ආර්. සමරසිංහ මහත්වරුන්ගේ අධීක්ෂණය මත නිවාස ඉදිකිරීම් කටයුතු සිදු කරයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=n14010224</link>
    <topic>පාඩු ලැබූ සී-නෝර් ආයතනය මිලියන 1.3ක ලාභයක් අත්කරගෙන</topic>
    <author>බුද්ධිකා ඉඹුලාන</author>
    <content>වසර 2010 දී රුපියල් මිලියන 33ක් පාඩු ලැබූ සී-නෝර් ආයතනය අද වන විට රුපියල් මිලියන 1.3ක ලාභයක් අත්කරගෙන ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.ආයතන පාඩු ලබන්නේ යැයි කියමින් වසා දැමීම නොව තම අරමුණ වන්නේ ඒවා නව සැලසුම් මගින් ලාභ ලබන තත්ත්වයට ගෙන ඒම බවද ඇමැතිවරයා කීය.ඇමැතිවරයා මේ බව පැවැසුවේ මට්ටක්කුලියේ පිහිටි ,'සී-නෝර් ධීවර යාත්‍රා අලුත්වැඩියා කිරීමේ මධ්‍යස්ථානය සහ යාත්‍රාංගනය'ජනතා අයිතියට පත් කිරීමේ උත්සවයේදීය.ධීවර ඇමැතිවරයාගේ උපදෙස් පරිදී මෙම යාත්‍රාංගනය නවීන තාක්ෂණය අලුත් වැඩියා කර ඇති අතර ඒ සඳහා රුපියල් මිලියන 230 ක් වැය කර තිබේ. මෙම යාත්‍රාංගනය සහ ධීවර යාත්‍රා අලුත්වැඩියා කිරීමේ මධ්‍යස්ථානය උපයෝගී කර ගෙන ඕනෑම ධීවර යාත්‍රාවක් අලුත් වැඩියා කිරීම මෙන්ම නිෂ්පාදනයටද පහසුකම් සැලසී ඇත. එහිදී ඇමැතිවරයා මෙසේද අදහස් පළ කළේය.මම ඇමැතිවරයාව සිටි සෑම අමාත්‍යංශයක්ම උපරිම ලාභ ලබන තත්ත්වයට පත් කරනු ලැබුවා.ඒ ආයතන මා භාර ගන්නා විට වසා දමන තත්ත්වයට පත්වෙලා තිබුණා.නමුත් එම ආයතන හා සේවකයන්ද ආරක්ෂා කර ගෙන ලාභ ලබන තත්ත්වයට පත් කිරීමට මට හැකි වුණා. සී-නෝර් ආයතනයද එසේ මිලියන 33ක පාඩුවකට මා භාර ගත් ආයතනයක්. අද වන විට එය මිලියන 1.3ක ලාභයක් උපයාගෙන තිබෙනවා.මම මෙතැනට පැමිණී පළමු දිනයේ දැක්කේ සුන්බුන් - රොඩු ගොඩක්. මා නවසීලන්ත ජාතිකයෙකු ට මේ ස්ථානය පෙන්වා එහි යම් ආයෝජන කටයුත්තකට ආරාධනා කළා. නමුත් මෙහි සුන් බුන් දුටු ඔහු ඒ සඳහා යළි ආෙව නැහැ.අද ෙබාෙහා් දෙනා කයිවාරු ගහනවා අරවා කළා මේවා කළා කියලා . මම අසන්නට කැමැතියි එසේ කෑගසන අය කළේ මොනවදෙ කියා. මම කැමැතියි අපේ ජනාධිපති තුමන් මේ සී-නෝර් යාත්‍රාංගනය සහ ධීවර යාත්‍රා අලුත්වැඩියා කිරීමේ මධ්‍යස්ථානය එදා සහ අද තිබෙන තත්ත්වය සියැසින් දැක ගන්නේ නම් මේ ආයතන දියුණු කරන විට යම් යම් නීති හරස් වනවා.අපි නීතිවලට බය නැහැ. ඒවා කඩ කරන්නෙත් නැහැ. නීතියට වැඩ කරමින් ආයතන දියුණු කරනවා.අමාත්‍යංශයක ආයතනයක් භාරව ඇමැතිවරයකු පත් කරන්නේ අවශ්‍ය තීන්දු තීරණ ගැනීමටයි. එහිදී ඇමැතිවරයා නිවැරදී තීන්දු තීරණ ගතයුතුයි.බොහෝ රාජ්‍ය ආයතන කඩා වැටුණේ එම නිලධාරීන්ගේ දුර්වලතා නිසායි. ලාභ ලබන මේ ආයතන යළිත් කඩා නොවැටීමට මෙම නිලධාරීන් සේවකයන් වග බලා ගත යුතුයි' යැයි කීය.මේ අවස්ථාවට ධීවර නියෝජ්‍ය ඇමැති සරත් කුමාර ගුණරත්න,අමාත්‍යංශ ලේකම් ආචාර්ය ආර්.එම් .ඩී.බී.දිසානායක,සී-නෝර් සභාපති සරත් කුමාර ද සිල්වා, කළමණාකාර අධ්‍යක්ෂ උජිත් අනුරාධ,සාමාන්‍යාධීකාරී බන්ධුල අෙබ්ගුණවර්ධන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401021</link>
    <topic>රුපියල් දසලක්ෂ 38ක් වැය කර බස්නාහිරඅධ්‍යාපන කාර්යාල නවීකරණයට පියවර</topic>
    <author>මැදකොළඹ සමූහ - වයිමන් හෙට්ටිආරච්චි සහ නිරුෂි විමලවීර</author>
    <content>පළාතේ කොට්ඨාස අධ්‍යාපන කාර්යාල 38 වෙත එක් කාර්යාලයකට රුපියල් මිලියනය බැගින් ලබාදී එම කාර්යාල ගොඩනැගිලිවල සුළු අලුත්වැඩියා කිරීම් සහ අනෙකුත් අඩුපාඩු සම්පූර්ණකර නවීකරණය කිරීමේ වැඩසටහනක් බස්නාහිර පළාත් අධ්‍යාපන අමාත්‍යංශය මගින් ක්‍රියාත්මක කරයි.මේ යටතේ සෑම කොට්ඨාස අධ්‍යාපන අධ්‍යක්ෂවරයකුටම අන්තර්ජාල පහසුකම් විද්යුත් තැපැල් පහසුකම් සමඟ ලැප්ටොප් පරිගණකයක් බැගින් දැනටමත් ලබාදී ඇත.අධ්‍යාපන කොට්ඨාස සවිබල ගැන්වීමේ වැඩසටහන යටතේ එම අධ්‍යාපන අධ්‍යක්ෂවරුන්ට දැනට වඩා බලතල ලබාදීමට ද ඒ ඒ අධ්‍යාපන කොට්ඨාස තුළ ගුරු තුලනය කිරීමේ කාර්යය ඔවුන් වෙත ලබාදීමටද පළාත් අධ්‍යාපන ඇමැති සහ මහ ඇමැති ප්‍රසන්න රණතුංග මහතා පියවර ගෙන ඇත.මෙම කටයුතු කෙරෙන්නේ අධ්‍යාපන පරිපාලන බලය තවදුරටත් විමධ්‍යගත කිරීම තහවුරු කිරීම සඳහා බවද රණතුංග මහතා පවසයි. එම කොට්ඨාස කාර්යාලවල මානව හා භෞතික සම්පත් වර්ධනය කර එම කාර්යාලවලින් ඉටුවන සේවාවන් දැනට වඩා කාර්යක්ෂමව සහ විධිමත්ව සමස්ත අධ්‍යාපන පද්ධතියේ උන්නතිය ඇතිකිරීම ප්‍රධාන ඇමතිවරයාගේ අරමුණ වී තිබේ.ඒ හැර මෙම අධ්‍යාපන කලාප කාර්යාලවලට ආරක්ෂක කැමරා පද්ධති හදිසි ආපදා තත්ත්ව ඇඟවීමේ සංඥා වැනි නවීන තාක්ෂණික මෙවලම් මගින් නිලධාරීන්ගේ සහ සේවා ලාභීන්ගේ ආරක්ෂාව තහවුරු කිරීමටද පියවර ගෙන ඇත. සියලු කලාප කාර්යාල සඳහා නව වාහන ලබාදීමට ද ක්‍රියා කර ඇත.මෙම වැඩපිළිවෙළ යටතේ මිනුවන්ගොඩ සහ පිළියන්දල කලාප අධ්‍යාපන කාර්යාල සඳහා නව කාර්යාල පරිශ්‍ර දෙකක් ඉදිවෙමින් හා කොළඹ, හෝමාගම, ගම්පහ, කැලණිය කලාප අධ්‍යාපන කාර්යාල නවීකරණය වෙමින් පවතී. සියලු කලාප අධ්‍යාපන කාර්යාල සඳහා පරිගණක හා කාර්යාලයීය උපකරණ ලබාදී ඇති බවද මහ ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401022</link>
    <topic>පෞද්ගලික බස්වලවීඩියෝ දර්ශන බෑ</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල රත්නපුර දිසා බල ප්‍රදේශවල සබරගමුව පළාත් සභා සීමාවේ මාර්ගවල ධාවනය කරන සියලු පෞද්ගලික බස්රථවල සහ පාසල් සිසු සිසුවියන් ගෙන යනු ලබන බස්රථවල රූපවාහිනී දර්ශන විකාශනය කිරීම තහනම් කිරීමට මාර්ගස්ථ මගී ප්‍රඥප්තියට සංශෝධනයක් ගෙන ඒමට වහාම පියවර ගන්නා ලෙසට සබරගමුව පළාත් ආණ්ඩුකාර වි. ජ. මු. ලොකුබණ්ඩාර මහතා නියෝගයක් කැර තිබේ.බස් රථවල ප්‍රදර්ශනය කෙරෙන වීඩියෝ දර්ශනවල පාසල් දරුවන්ගේ සහ බස් රථවල ගමන් කරන මගීන්ගේ සිත් සතන් තුළට අසභ්‍ය දර්ශන තුළින් හා විවිධ ශබ්ද සහිත දර්ශනවලින් අසීරුතාවන් ඇතිවන තත්ත්වය මත මෙම තහනම් කිරීම සිදු කරන ලෙසට පළාත් ආණ්ඩුකාර වි. ජ. මු. ලොකුබණ්ඩාර මහතා කැර ඇති නියෝගය පිළිබඳව අදහස් පළ කළ මාවනැල්ල කලාප අධ්‍යාපන අධ්‍යක්ෂ දේ. අනෝමදස්සි හිමියෝ මෙම නියෝගය තුළින් පෞද්ගලික බස්රථවල මඟීන්ට හා පාසල් දරු දැරියන්ට විඳින්නට සිදුව ඇති මානසික අසහන තත්ත්වය දුරුවන බවද මෙවන් නියෝගයක් ලබාදීමට ආණ්ඩුකාරතුමා ගත් පියවර මගින් මවුපියන් හා ගුරු පිරිස් ද බලවත් සතුටට පත්ව තිබේ.අවශ්‍යම නම් ගුවන් විදුලි මාධ්‍යයන් විසින් ප්‍රචාරය කරනු ලබන යහපත් වැඩසටහන්ද උපුටා දර්ශනය කිරීමටද මගී ප්‍රවාහන ප්‍රඥප්තියට සංශෝධනයක් ඇතුළත් කැර එම අවසරය බස් හිමියන්ට ලබාදෙන්න පියවරක් ගන්නා ලෙසටද ආණ්ඩුකාරවරයා වැඩිදුරටත් දන්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401023</link>
    <topic>විද්‍යාසෝභිත තිසරණ පදනමෙන්අඩු ආදායම්ලාභී දරුවන්ට පාසල් උපකරණ</topic>
    <author>කැලණිය විශේෂලයනල් පී. පෙරේරා</author>
    <content>දරුවකු පාසලකට ඇතුළත් කරගැනීමට වර්ථමානයේ දී මව්වරු විසින් ඇතැම් විදුහල්පති වරුනට ලිංගික අල්ලස් ලබාදීමට අවන්හල් කරා යායුතුව ඇති බවත්, එවන් දුරාචාරයන් සඳහා ක්‍රියා කරන මිනිසුන් සිටිනා රටක, දරුවන් වෙනුවෙන් කැපකිරීම් කරනා මව්වරු සේම විවිධ සංවිධානද බිහිවී තිබීම සතුටට කරුණක් බැව් ඇඹිලිපිටිය නගරාධිපති වේවැල්දූවේ ඥානප්‍රභා හිමියෝ පැවසූහ.උන්වහන්සේ එසේ පැවසුවේ කැලණිය ප්‍රදේශයේ අඩු ආදායම්ලාභී පවුල්වල දරුවන් 110 දෙනකුට පාසල් උපකරණ බෙදාදීමේ උත්සවයක දීය.කැලණිය වේවැල්දූව ශ්‍රී ඡානවිමලාරාමාධීව සිට අපවත්වී වදාළ අධ්‍යාපනවේදී උයන්වත්තේ ඥානාලෝක හිමියන්ගේ 66 වැනි ජන්ම දිනය නිමිතිකොටගෙන ‘විද්‍යාසෝභිත තිසරණ පදනම මඟින් එම විහාරස්ථානයේදී මේ වැඩසටහන පැවැත්විණි. උන්වහන්සේ මෙසේද පැවසූහ.තිසරණ සරණ පදනම මේ සිදුකරනුයේ වියළි කර්කෂ මහ පොළොවට වැටෙනා පිනිබිඳු සේ අති වටිනා ක්‍රියාවකි.දිළිඳු දරුවන් උදෙසා සිදු කරනු ලබන සත් ක්‍රියාවනට ඥානවිමලාරාමයට උපකාර කරනා දානපතියන් බොහෝ සිටී. මේ වනවිට අධ්‍යාපනය උදෙසා සමාජගත වන දරුවනට ඒ වෙනුවෙන් අධික වියදම් දැරීමට සිදුව ඇත. මේ නිසා මව්පියන් ද දැඩි අසහනකාරී තත්ත්වයකට පත්ව සිටී. මෙය රටක අවාසනාවන්ත තත්ත්වයකි. මේ බරින්ද මව්පියන් සැහැල්ලු භාවයට පත්කළ යුතුයි. මෙවන් පරිත්‍යාගද ඒ සඳහා සැහැල්ලු වක් වනු ඇත.අ.පො.ස. සාමාන්‍යපෙළ විභාගයට 20,84000ක් දරුවන් පෙනීසිටී. එයින් හරි අඩක් දරුවෝ අයහපත් ප්‍රතිඵල හේතුවෙන් හිස් අතින් ගෙදර යති. පවතින අධ්‍යාපන රටාව තුළ කුමක් හෝ වරදක් ඇත. මේවා සොයා බලා නිවැරැදි කළ යුතුය. දැයට යහපත් දූ දරු පරපුරක් බිහිකිරීමට අධ්‍යාපන ක්‍රමයේ බාධාවන් ඉවත් කළ යුතුය. යහපත් සමාජයක් නිර්මාණය කර ගැනීමට දරුවන් උගත් කමින් පෝෂිත කළ යුතුය.මෙහිදී මීගමුවේ වෙළෙඳ ව්‍යාපාරික ඒ වර්ණකුල මහතාද කථා කළ අතර, තිසරණ සරණ පදනමේ සභාපති දළුගම සමිතඥාන , කොක්ගල්ලේ තිලකඥාන හිමිවරු ඇතුළු මහා සංඝරත්නයද, එම පදනමේ ප්‍රධාන සංවිධායක කුලතිලක ගමගේ මහතා ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401024</link>
    <topic>ශ්‍රී ලංකා නිදහස් වෘත්තීයවේදීන්ගේ කළුතර සමාජ සත්කාරක වැඩසටහන දා</topic>
    <author> නාගොඩ විශේෂ එන්. විජේරත්න</author>
    <content>ජනපති ජන්ම දිනය සහ පදවිප්‍රාප්තිය සමරා සමාජ සත්කාරක වැඩසටහනක් ශ්‍රී ලංකා නිදහස් වෘත්තීයවේදීන්ගේ සංවිධානයේ මෙහෙයවීමෙන් කළුතර දිස්ත්‍රික් ලේකම් කාර්යාලීය ශ්‍රවණාගාරයේදී පැවැත්විණි.මෙහිදී කළුතර දිස්ත්‍රික්කයේ අඩු ආදායම්ලාභී පවුල්වල පාසල් දරුවන්ට අභ්‍යාස පොත් සහ පාසල් උපකරණ ප්‍රදානය කිරීම සිදු කැරිණි.මෙම උත්සවය බ. පළාත් ආණ්ඩුකාර එස්. අලවි මවුලානා මහතාගේ මූලිකත්වයෙන් පැවැති අතර, ධීවර හා ජලජ සම්පත් සංවර්ධන ඇමැති රාජිත සේනාරත්න මහතා ඇතුළු ආරාධිතයෝ, පාසල් සිසු සිසුවියන් හා මවුපියෝ විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401025</link>
    <topic>ශ්‍රීලනිප ජ්‍යෙෂ්ඨසාමාජිකයන්ට තිළිණ</topic>
    <author/>
    <content>කළුතර දිස්ත්‍රික් බේරුවල ආසනයේ ශ්‍රී ලංකා නිදහස් පක්ෂ ජ්‍යෙෂ්ඨ සාමාජික සාමාජිකාවන් රැසකට රාජිත සේනාරත්න පදනමෙන් ප්‍රජා සත්කාර සේවා ඇගයීමක් වශයෙන් හැඳුනුම් පතක්, පදක්කමක් හා වටිනා ත්‍යාගයක් ලබාදෙන ලදී.බේරුවල ආරියවංශ විදුහල් ශාලාවේදී පැවැති මෙම උත්සවයේදී පැරණි ශ්‍රී ලංකා නිදහස් පක්ෂ ක්‍රියාකාරී සාමාජික මහත්ම මහත්මීන් 450ක් පමණ මෙම ඇගයීමට ලක්වූහ.එහිදී බේරුවල ආසනයේ පැරණිතම ජ්‍යෙෂ්ඨ පාක්ෂික සාමාජිකයකු ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතාගේ පෞද්ගලික ලේකම් විශේෂඥ වෛද්‍ය සුජාතා සේනාරත්න මහත්මිය අතින් එම ඇගයීම් ත්‍යාගයක් හා හැඳුනුම්පත ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401026</link>
    <topic>මීටරය වෙනස්කරහොරෙන් විදුලිය අරන්</topic>
    <author>කොච්චිකඩේ විශේෂ ඩී. මිහිදුකුල</author>
    <content>විදුලිය භාවිතා කළ විදුලි ඒකක ගණන සටහන් වන මනුවේ ද්වේශ සහගත ලෙස මනුකවරය සිදුරුකර එය තුළින් විටින් විට කම්බිකූරක් දමා කරකැවෙන තැටියේ වේගය අඩාල කොට වංචනික ලෙස විදුලිය ලබාගත්තේ යැයි කියන සිද්ධියක් සම්බන්ධයෙන් චෝදනා ලැබ වරද පිළිගත් අයකුට රු. 10000ක දඩයක් ගෙවන ලෙස මීගමුව අතිරේක මහේස්ත්‍රාත් දුලානි එස්.වීරතුංග මහත්මිය නියෝග කර භාවිතා කළ විදුලි ඒකක ගණනට නියමිත මුදල ගෙවීමටද නියම කළාය.මෙලෙස නියෝග ලැබුවේ විහාර මාවත තේවත්ත, රාගම පදිංචි පුද්ගලයකුටය. භාවිතා කළ විදුලි ඒකක ගණන වෙනුවෙන් රු. 90875.38ක් ගෙවීමට නියම විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401027</link>
    <topic>බස්නාහිර සෞඛ්‍ය ප්‍රධානීන්ටවිදත් අත්සන් ලබාදීමට පියවර</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>තම අමාත්‍යාංශය යටතේ ක්‍රියාත්මක වන සියලු දෙපාර්තමේන්තු ප්‍රධානීන් හා එම කාර්යාලවල තීරණ ගැනීමේ ක්‍රියාවලියේ නිරත නිලධාරීන්ට ද විද්‍යුත් අත්සන් ලබාදීම හා ප්‍රගුණ කිරීම දැන් සිදුවෙමින් පවතින බව බස්නාහිර පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා පවසයි.මේ නව වසරේදී අමාත්‍යාංශය හා දොපාර්තමේන්තු අතර විද්‍යුත් ලේඛන හුවමාරුවේදී මේ විද්‍යුත් අත්සන් භාවිතය යොදා ගැනීමට සැලසුම් කර ඇති බවත් අවම සම්පත් හා කාලය භාවිතයෙන් ක්ෂණිකව ලේඛන හුවමාරුවට ඉඩ සැලසීමෙන් සේවා සම්පාදන ඵලදායිතාව ඉහළ නැංවෙන බවත් හෙතෙම කීය.අමාත්‍යාංශය හා ඒ යටතේ ඇති දෙපාර්තමේන්තුවල ක්‍රියාකාරීත්වය පිළිබඳ ජනතාව දැනුවත් කිරීම්ද දිගටම සිදුවෙයි.මේ සඳහා “දිනමිණ” පත්‍රය සමඟ “උත්තම පූජා” නමින් පුවත්පත් අති‍රේකයක් නිකුත් කිරීමට අමාත්‍යාංශය කටයුතු කර ඇත. ත්‍රෛමාසිකව නිකුත් කරනු ලබන මෙම පුවත්පත් අතිරේකය මඟින් අමාත්‍යාංශයේ හා දෙපාර්තමේන්තුවල අරමුණු ක්‍රියාකාරකම් හා ඉදිරි සැලසුම් ආදිය පිළිබඳව ජනතාව දැනුවත් කිරීම සිදු කරනු ලැබේ.එමෙන්ම කාර්ය මණ්ඩලවල නිර්මාණාත්මක කුසලතා ඉදිරිපත් කිරීමේ මාධ්‍යයක් ලෙස මෙන්ම ජනතාව වෙත සේවා සැපයීමේදී ඔවුන් මුහුණදෙන විවිධ අත්දැකීම් ප්‍රකාශ කිරීමේ මාධ්‍යයක් ලෙසද උත්තම පූජා පුවත්පත ක්‍රියා කරන බවද පළාත් ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401028</link>
    <topic>කෑගල්ල විකල්ප මාර්ගයතව මාස හයකින් නිම කරන සැලසුම්</topic>
    <author>මාවනැල්ල සමූහ පී. සෙනෙවිරත්න</author>
    <content>කොළඹ මහනුවර මාර්ගයේ කෑගල්ල නගරය ආශ්‍රිතව පවතින තදබදයට පිළියම් ලෙස ඉදිකෙරෙන විකල්ප මාර්ගයේ ඉදිකිරීම් සඳහා රුපියල් මිලියන 3000ක් පමණ වැය කැර ඇත. මෙහි මුළු දිග ප්‍රමාණය කි.මී. 4.5කි. ඉන් පළමුවැනි අදියර රංවල සිට වැලිමන්නාතොට හන්දියටත්, දෙවන අදියර වැලිමන්නාතොට සිට කෑගල්ල බාලිකා විදුහල අසලටත් දැනට සකස් කර අවසානය.මේ මාර්ගයේ තුන්වන අදියර කි.මී. 2.4කි. මෙහි තෙවැනි අදියර ගිරිදුර්ග, කඳු ශිඛර පසුකර යායුතුව පවතී. ඊළඟ කොටස් කෑගල්ල බාලිකා විදුහල අසල සිට මීපිටිය දක්වා වැටී ඇත. එම කොටස සඳහා රුපියල් මිලියන 1680ක් වියදම් වන බවට මේ වනවිට ගණනය කර ඇත.නව ඉදිකිරීමේදී ගුවන් පාලමක් ද සැකසේ. එහි දිගුව මීටර් 68කි. උස ප්‍රමාණය මීටර් 55කි. වියදම මිලියන 30කි. එම මාර්ගය මාස හයකින් නිමා කිරීමට ද සැලසුම් කැර ඇත. මේ මාර්ග ඉදිකිරීම සඳහා යටවූ ඉඩම්වල අයිතිකරුවන්ට මේ වනවිට ඉඩම් කොටස් සඳහා රුපියල් ලක්ෂ 15ක් වැයකර නිවෙස්ද සකසා දී ඇත.‍මේ මාර්ග පද්ධති මංතීරු දෙකකින් නිමා කිරීම නිසා වාහන ධාවනයට පහසුය. නගරයේ වාහන තදබදය ද නිමාවෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r1401029</link>
    <topic>මාර්ග නවයක් සංවර්ධනය කරන්නැයි ඉල්ලීමක්</topic>
    <author>වාද්දූව සමූහ එස්. ආර්. පියදාස</author>
    <content>පානදුර නගරයේ පටු මාර්ග නවයක් සහ තවත් මාර්ග දෙකක් නගර සභාවට පවරාගෙන සංවර්ධනය කරදෙන ලෙස යෝජනාවක් ඉදිරිපත් වී තිබේ.එම යෝජනාව ඉදිරිපත් කර ඇත්තේ එජනිස නගර සභික ගාමිණී කොස්තා මහතා විසිනි.එසේ පවරාගෙන සංවර්ධනය කරදෙන ලෙස යෝජනා කර ඇත්තේ කුලතුංග පාරේ සිට සමඟි මාවතට පිවිසෙන මාර්ගය, කුරුප්පුමුල්ල නීතිඥ රණවක මහතාගේ නිවස අසළින් තිබෙන පටුමග, එම පටුමගට නැ‍ඟෙනහිරින් තිබෙන පටුමග, කුරුප්පුමුල්ල රංජන් කුරුප්පු මහතාගේ නිවස අසළින් තිබෙන පටුමග, කුරුප්පුමුල්ල වලපල පාරේ වම්පසින් ඇති පළමු පටුමග, සහ වම්පස දෙවන පටුමග, දකුණුපස ඇති පළමු පටුමග, කුරුප්පුමුල්ල චන්ද්‍රසේන කුරුප්පු මහතාගේ නිවෙස අසළින් දිවෙන පටුමග සහ වලාන මනරම් පෙදෙස ඉතිරි කොටස යන පාරවල්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=r14010210</link>
    <topic>කුරුණෑගල ප්‍රධාන තැපැල්හලේසේවකයින්ට වැහි කබා නැතිලු</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල ප්‍රධාන තැපැල් කාර්යාලයේ දිනපතා ලිපි බෙදීමේ නිරත සේවක පිරිසට වැසි දිනවල ප්‍රයෝජනයට ගැනීමට වැහිකබා සහ හිස් වැසුම් සපයා නැති නිසා වැසි දිනවල ලියුම් බෙදීමේ කටයුතු සම්පූර්ණයෙන්ම වාගේ අඩපණවන තත්ත්වයක් ඇති වී තිබේ.වැහි කබා හා හිස් වැසුම් අඩුපාඩුව බොහෝ කලක සිට පැවතියත් මේ දක්වාත් එයට විසඳුම් ලැබී නැති බව තැපැල් සේවක පිරිස පවසති.දැනට වැසි කාලය ද පැමිණ තිබෙන හෙයින් මෙම අවශ්‍යතා වහා සම්පූර්ණ කර දෙන ලෙස ඔව්හු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401021</link>
    <topic>යූනුස් - මිස්බා ශතක සබඳතාවක</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකා පන්දු යවන්නන්ට ආයාසයකින් තොරව මුහණ දෙමින් ශතක වාර්තා කළ යූනුස් ඛාන් හා මිස්බා උල්-හක් සිවුවැනි කඩුල්ල වෙනුවෙන් පිහිටුවූ ලකුණු 218ක සබඳතාව මත පාකිස්තානය අබුඩාබි හි පැවැත්වෙන පළමු ටෙස්ට් ක්‍රිකට් තරගයේ ඊයේ දෙවැනි දිනය නිමා වන විට කඩුලු 4ක් පමණක් දැවී ලකුණු 327ක් ලබා ගෙන සිටියේ නව වසරේ පළමු දිනය සුභදායී එකක් බවට පත්කර ගනිමිණි.මේ අනුව පාකිස්තානය තරගයේ පළමු ඉනිමේදී ශ්‍රී ලංකාවට වඩා ලකුණු 123ක් ඉදිරියෙන් සිටී. ඒ, තවත් කඩුලු හයක් අතැතිවය.අගනා පිතිකරණයක නියැළුනු යූනුස් ඛාන් ලකුණු 136ක් ලබා ගත්තේය. ඊයේ තරගය නතර කරන විට නායක මිස්බා උල්-හක් පන්දු 250කින් නොදැවී ලකුණු 105ක් රැස්කර ගෙන සිටියේ හතරේ පහර 13ක්ද එල්ල කරමිණි. නොදැවුනු අනෙක් පිතිකරු අසාඩ් ෂෆික් ලකුණු 12ක් ලබා ගෙන සිටියේය.ඕවර 80ක් අවසානයේ මුළු ලකුණු සංඛ්‍යාව කඩුලු 3 ට 251ක්ව තිබියදී ශ්‍රී ලංකාව නව පන්දුව ලබා ගත් අතර එහි 17 වැනි යැවීමෙන් හිමිවිය යුතු කඩුල්ලක් පිටියේ තරග විනිසුරුගෙන් නොලැබිණි. සුරංග ලක්මාල් යැවූ ඒ පන්දුව ට මිස්බා කඩුල්ල මුවා කළ බව රූපවාහිනී පුනරූපනවලින් දිස්විය. ඒ වන විට පිතිකරු ලකුණු 76ක් ලබා ගෙන සිටියේය. ශ්‍රී ලංකා කණ්ඩායම එය තෙවැනි විනිසුරු වෙත යොමු කළා නම් වාසිදායක ප්‍රතිඵලයක් ලැබෙන්නට ඉඩ තිබිණි.විශේෂයෙන්, ජගත් ක්‍රිකට් කවුන්සලයේ නව නීතිවලට අනුව ඕවර 80කින් පසුව තෙවැනි විනිසුරු ට යොමු කිරීමේ අවස්ථාවන් අළුත් වන බැවින් ශ්‍රී ලංකාව විසින් එම ඉල්ලීම කළ යුතුව තිබිණි.පැය තුනකට ආසන්න (මිනිත්තු 293) යූනුස් ඛාන් ඉනිම නව පන්දුවේ 15 වැනි ඕවරය අවසානයේදී නිමාවට පත්විය. ඒ වන විට යූනුස් හා මිස්බා අතර සිවුවැනි කඩුලු සබඳතාව ලකුණු 218 ක් (ඕවර 64.4) වී තිබිණි. ඒ සබඳතාවට තිත තැබුවේ ශමින්ද එරංග ය. ඔහුගේ පන්දුව යූනුස් ගේ පිත්ත පරදවමින් කෙළින් ම කඩුල්ලේ ගැටෙන විට යූනුස් ලකුණු 136ක් ලබා ගෙන සිටියේය. ඒ, පන්දු 198කිනි. හතරේ පහර 19ක් සහ හයේ පහරකින් යූනුස් ඉනිම පොහොසත්ව තිබිණි.තරගයේ 106 වැනි ඕවරයේදී මිස්බා උල්-හක් ඔහුගේ 5 වැනි ටෙස්ට් ශතකය ලබා ගත්තේය. පන්දු 241කින් වාර්තා වූ ඒ ශතකයට හතරේ පහර 12ක් ඇතුළත්ව තිබිණි. ලකුණු අතර සිටින මොහමඩ් හෆීස් ඇතුළුව කඩුලු දෙකක් ඊයේ තරගයේ පළමු පැය ඇතුළත දවා ගැනීමට ශ්‍රී ලංකාව සමත් වූවද දෙවැනි පැයේදී ශ්‍රී ලංකා පන්දු යවන්නන්ට යටත් නොවී සිටීමට යූනුස් ඛාන් හා මිස්බා උල්-හක් සමත් වූහ.උදය වරුවේ තරගයේදී පාකිස්තානය ලකුණු 75ක් රැස්කර ගත් අතර දිවා ආහාරය සඳහා තරගය නතර කරන විට ඔවුනු කඩුලු 3කට ලකුණු 121ක් ලබා ගෙන සිටියේය. මේ කඩුලු දෙක ම බිඳ වැටුණේ ශ්‍රී ලංකා පන්දු රකින්නන්ගේ අති විශිෂ්ට දස්කම් හමුවේය. ශ්‍රී ලංකාව ට එරෙහිව පෙර පැවැති එක්දින තරගමාලාවේ පෑ දස්කම්වලින් ප්‍රාණවත්ව සිටි මොහමඩ් හෆීස් හතරේ පහර දෙකක් එල්ල කරමින් පිතිකරණයේ නියැළුනද ඊයේ තරගයේ සිවුවැනි ඕවරයේදී (තරගයේ 22 වැනි ඕවරය) සුරංග ලක්මාල්ගේ පන්දුවට උඩ පන්දුවක් දීමෙන් දැවී ගියේය.‘කවර්’ ස්ථානයේ පන්දු රකිමින් සිටි කෞශල් සිල්වා ඒ උඩ පන්දුව අල්ලා ගත්තේ ඔහුගේ වම් පැත්තට ගුවනේ පාවෙමිණි. සිල්වා කඩුලු රකින්නෙකුද වන හෙයින් ඒ හපන්කම ඔහුගේ ඇඟේ තිබිණි. ඒ අති දක්ෂ හැකියාවෙන් හෆීස් පුදුමයට පත්ව සිටිනු දක්නට ලැබිණි. පන්දු 18කට පමණක් මුහුණ දුන් හෆීස් ලකුණු 11කට දැවී ගියේය.ශ්‍රී ලංකාවපළමු ඉනිම සියල්ලන් දැවී 204 (ඕවර 65) ඇන්ජලෝ මැතිව්ස් 91, දිමුත් කරුණාරත්න 38 (ජුනයිඩ් ඛාන් 58/5, බිලාවල් භාටි 65/3)  හෆීස් කඩුල්ලේ සිටි කෙටි කාලය තුළ හොඳින් පන්දුවට මුහුණ දුන්නද අනෙක් අන්තයේ අහමඩ් ෂෙසාඩ් ට ක්‍රීඩාව එතරම් පහසු වූයේ නැත. ඊයේ උදය වරුවේ ඔහු මුහුණ දුන් පන්දු 31 දී සිය හතරේ පහර සංඛ්‍යාව ඉහළට ගෙන ඒමට අසමත් වූ ෂෙසාඩ් රැස්කර ගත්තේ ලකුණු 13ක් පමණි.ඊයේ තරගයේ 13 වැනි ඕවරයේදී ශමින්ද එරංග ගේ පන්දුවට ‘බැක්වර්ඩ් ස්කුවෙයාර් ලෙග්’ හි දිමුත් කරුණාරත්න අත ට උඩ පන්දුවක් දෙමින් ෂෙසාඩ් දැවී ගියේය. පන්දු 83ක් හා ලකුණු 38ක ඔහුගේ ඉනිමට හතරේ පහර 3ක් ඇතුළත්ව තිබිණි. තරගයේ 71 වැනි ඕවරයේ මුළු ලකුණු සංඛ්‍යාව 234ක්ව තිබියදී කඩුල්ලක් ලබා ගැනීමට තිබූ හොඳ අවස්ථාවක් ශ්‍රී ලංකාව ට අහිමිව ගියේය.ඒ වන විට යූනුස් හා මිස්බා සිවුවැනි කඩුල්ල වෙනුවෙන් ලකුණු 151ක සබඳතාවක් ගොඩනගමින් සිටියහ.රංගන හේරත් ගේ පන්දුවට මිස්බා හබල්ගාන්නාක් මෙන් පිත්ත ක්‍රියාත්මක කළ අතර ඉන් නික්ම ආවේ උඩ පන්දුවකි. මහේල පළමු ‘ස්ලිප්’ හි සිට ‘ලෙග් ස්ලිප්’ ස්ථානය ට දිව යමින් පන්දුව අල්ලා ගැනීමට උත්සාහ කළද එය අසාර්ථක විය.ඒ වන විට මිස්බා ලකුණු 69ක් රැස්කර ගෙන සිටියේය. ඒ උඩ පන්දුව රැක ගත්තා නම් එය ශ්‍රී ලංකා කණ්ඩායමට තීරණාත්මක කඩඉමක් වන්නට ඉඩ තිබිණි. 77 වැනි ඕවරයේ හේරත් ගේ පන්දුව ට හතරේ පහරක් එල්ල කරමින්යූනුස් ඛාන් ඔහුගේ 23 වැනි ටෙස්ට් ශතකය ලබා ගත්තේය.සවස තේ පානය සඳහා තරගය නතර කරන විට පාකිස්තානය කඩුලු 3කට ලකුණු 251ක් රැස්කර ගෙන ශ්‍රී ලංකාව ට වඩා ලකුණු 47කින් පළමු ඉනිමේ ඉදිරියෙන් සිටියේය. දිවා ආහාරයත් සවස තේ පානයත් අතර ක්‍රීඩාවේදී පාකිස්තානය එක ම කඩුල්ලක් හෝ අහිමි කර නොගෙන ලකුණු 130ක් රැස්කර ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401022</link>
    <topic>ජාතික නෙට්බෝල් පුහුණුකාරිනී තනතුරටතිලකා-සොමිතා-දීප්ති-යමුනා ඉල්ලති</topic>
    <author>ප්‍රින්ස් ගුණසේකර</author>
    <content>ජාතික නෙට්බෝල් පුහුණුකාරිනී තනතුරට තිලකා ජිනදාස, සොමිතා ද අල්විස්, දීප්ති අල්විස් හා යමුනා සඳමාලි යන මහත්මීන් අයැදුම්පත් යොමු කොට ඇත. එමෙන්ම සහාය පුහුණුකාරිනී තනතුරටද අයැදුම්පත් හතරක් ඇති අතර කුමාරි ගමගේ, යමුනා සඳමාලි, කාංචනා ද සිල්වා හා කුමාරිහාමී යන මහත්මීන් යොමුකර ඇතැයි වාර්තා වේ.මේ වසරේ සිංගප්පූරුවේ පැවැත්වෙන ආසියානු නෙට්බෝල් ශූරතාවලියට සහභාගීවන ශ්‍රී ලංකා පිල පුහුණුකිරීමේ වගකීම පුහුණුකාරිනියට හා සහාය පුහුණුකාරිනියට පැවැරේ.සිංගප්පූරු ආසියානු නෙට්බෝල් ශූරතාවලියට පෙර පෙබරවාරි මාසයේ හොංකොංහි පැවැත්වෙන තුන්කොන් නෙට්බෝල් ශූරතාවලිය හා වසර මැදදී පැවැත්වෙන පැපුවා නිව්ගිනියා සමග තරගාවලියද නව පුහුණුකාරිනියට භාර කෙරේ. තුන්කොන් තරගාවලියට ශ්‍රී ලංකාව, මැලේසියාව හා හොංකොං යන රටවල් සහභාගී වෙති.ජාතික නෙට්බෝල් පුහුණුකාරිනී තනතුරට අයැදුම් කළ තිලකා ජිනදාස මහත්මිය දැනට බෲනායි නෙට්බෝල් පුහුණුකාරිනිය ලෙස කටයුතු කරයි. නෙට්බෝල් පුහුණුකාරිනී තනතුර වෙනුවෙන් පැවැත්වෙන සම්මුඛ පරීක්ෂණයට ඇය ශ්‍රී ලංකාවට පැමිණෙනු ඇතැයි අපේක්ෂා කෙරේ. සොමිතා ද අල්විස් මහත්මිය නිමාවු සිංගප්පූරු නේෂන් කුසලාන නෙට්බෝල් තරගාවලියේ ශ්‍රී ලංකා පුහුණුකාරිනියවු අතර ජාතික කනිෂ්ඨ පිලේද පුහුණුකාරිනිය වුවාය.දීප්ති ද අල්විස් මහත්මිය පසුගිය වසරේ කොළඹ පැවැති ආසියානු ශූරතාවලියේදී ශ්‍රී ලංකා පිලේ සහාය පුහුණුකාරිනියවු අතර ශ්‍රී ලංකා පිල සමග බොහෝ කලක් කටයුතු කර අත්දැකීම් බහුල අයෙකි.යමුනා සඳමාලි මහත්මිය ශ්‍රී ලංකාවේ පැවැති මුල් පෙළේ තරගාවලි කිහිපයකදීම පුහුණුකාරිනියක් ලෙස දස්කම් පෙන්වා ඇති අතර ඇය සහාය පුහුණුකාරිනියක් ලෙසද මෙවර අයැදුම්කර තිබීම විශේෂත්වයකි.මේ මාසයේදී නව නෙට්බෝල් පුහුණුකාරිනිය තෝරා ගන්නා අතර ගැනීමෙන් පසුව පුහුණුකාරිනිය හා නෙට්බෝල් සම්මේලනය අතර අව‍බෝධතා ගිවිසුමක් අස්සන් කිරීමට සුදානම් බවද වාර්තා වේ. එම ගිවිසුමේදී මුදල් ගෙවීම හා පුහුණු කාලය පිළිබඳ එකඟතාවක් ඇති කර ගැනීමට අපේක්ෂා කෙරේ.බොහෝ අවස්ථාවලදී ජාතික නෙට්බෝල් පුහුණුකාරිනියන් තරගාවලිය නිමාවීමෙන් අනතුරුව තමාගේ නිදහස උදෙසා සම්මේලනයට විවේචන ඉදිරිපත් කිරීම සිදුවන හෙයින් මේ මූලික එකඟතා අන්තර්ගත අවබෝධතා ගිවිසුම අත්‍යවශ්‍ය බව නෙට්බෝල් සභාපති වික්ටෝරියා ලක්ෂ්මි මහත්මියගේ ස්ථාවරයවී ඇතැයි වාර්තා‍ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401023</link>
    <topic>වේගවත්ම එක්දින ශතකය නවසීලන්තයෙන්</topic>
    <author/>
    <content>නවසීලන්තයේ තුන් ඉරියව් ක්‍රීඩක කොරී අන්ඩර්සන් එක්දින තරගබිමේ වේගවත්ම ශතකය වාර්තා කිරීමට සමත්විය. සංචාරක බටහිර ඉන්දියා කොදෙව් පිල සමග තුන්වැනි එක්දින තරගයේ දී ඔහු මේ දස්කම දැක්වීය. එම තරගයේ දී නොදැවී ලකුණු 131ක් රැස් කළ ඇන්ඩර්සන් සිය ශතකය වාර්තා කළේ පන්දු 36කදීය.ඊට හතරේ පහර 4ක් සහ හයේ පහර 12ක් ඇතුලත්විය. ඔහු විසින් බිඳ හෙලනු ලැබුවේ මීට වසර 17කට පෙර එනම් 1996දී පාකිස්තානයේ ෂහීඩ් අෆ්රිඩි ශ්‍රී ලංකාවට එරෙහිව පන්දු 37කදී ශතකයක් වාර්තා කරමින් තැබූ ලෝක වාර්තාවය. ඇන්ඩර්සන් සිය අර්ධ ශතකය රැස් කළේ පන්දු 20කදීය.වර්ෂාව හේතුවෙන් එක් පිලකට ඕවර 21ක් බැගින් සීමාවූ මේ තරගයේ පළමුව පන්දුවට පහරදුන් නවසීලන්තය කඩුලු 4ක් දැවී ලකුණු 283ක් රැස් කළේය.ඇන්ඩර්සන්ට අනගි සහයක් ලබාදුන්‍ ජෙසී රයිඩර් පන්දු 51කදී ලකුණු 104ක් රැස් කළ අතර එය වේගවත්ම එක්දින තරග ශතක අතර 6වැනි තැනට පත්විය. දෙදෙනා අතර සිවුවැනි කඩුල්ලට ලකුණු 191ක සම්බන්ධතාවක් ගොඩනැගුණි. තරගයෙන් නවසීලන්තයට ලකුණු 159ක ජයක් හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401024</link>
    <topic>අන්තර් විද්‍යාල මුහුදු පිහිනුම් 19දා අම්බලන්ගොඩ දී</topic>
    <author/>
    <content>අම්බලන්ගොඩ මාදම්පා මධ්‍ය මහා විද්‍යාලයීය ක්‍රීඩා මණ්ඩලය, ජල ක්‍රීඩා සංගමය හා ආදි ශිෂ්‍ය සංගමය එක්ව තෙවැනි වරට සංවිධාන කරන අන්තර් විද්‍යාල කි.මී.2 මුහුදු පිහිනුම් තරගාවලිය මේ මස 19 වැනිදා අම්බලන්ගොඩ මාදම්පාගම උස්මුදුලාව මංසන්ධිය අසල මුහුදු තීරයේදී පැවැත්වේ.අධ්‍යාපන අමාත්‍යාංශයේ අනුමැතියෙන් පැවැත්වෙන තරගාවලිය ශ්‍රී ලංකා ජල ක්‍රීඩා සංගමය, ශ්‍රී ලංකා පාසල් ජල ක්‍රීඩා සංගමය, ශ්‍රී ලංකා පොලිසිය හා ශ්‍රී ලංකා නාවික හමුදාවේ අධීක්ෂණය හා ආරක්ෂාව යටතේ පැවැත්වේ.පාසල් ළමුන් සඳහා වන තරගාවලියට ක්‍රීඩා සමාජ නියෝජනය කරමින් පාසල් ක්‍රීඩක ක්‍රීඩිකාවන්ට එක්වීමේ අවස්ථාව හිමිවේ. තරගාවලියේ පිරිමි/කාන්තා ප්‍රථම, දෙවැනි හා තෙවැනි ස්ථාන සඳහා මෙන්ම ලාබාලතම ක්‍රීඩකයා/ක්‍රීඩිකාවට කුසලාන පිරිනැමෙන අතර පිරිමි කණ්ඩායම ශූරතාව සඳහා පී.ගුණසේන ද සිල්වා අනුස්මරණ කුසලානය හා කාන්තා කණ්ඩායම් ශූරතාවට ගර්ලි ජෝතිරත්න අනුස්මරණ කුසලානය පිරිනැමේ.තරගාවලියට එක්වන පාසල් හා ක්‍රීඩා සමාජ අයැදුම්පත් මේ මස 10 වැනිදා පෙර ලේකම්, ක්‍රීඩා මණ්ඩලය, ගා/මාදම්පා මධ්‍ය මහා විද්‍යාලය, කුලීගොඩ, අම්බලන්ගොඩ ලිපිනයට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401025</link>
    <topic>තේරීම් කමිටුවට විරෝධය පාජ්‍යෙෂ්ඨ ක්‍රීඩිකා‍වෝ ඉනිම අවසන් කරති</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් කණ්ඩායමේ ප්‍රවීණතම තුන්ඉරියව් ක්‍රීඩිකාවන් වන චමනී සෙනෙවිරත්න හා සඳමාලී දොලවත්ත ක්‍රිකට් පිටියෙන් සමුගත්හ. පුහුණුකරු හා තේරීම් කමිටු‍ව පක්ෂග්‍රාහීව හා අත්තනෝමතිකව කටයුතු කිරීමේ හේතුවෙන් මෙසේ ක්‍රීඩාවෙන් සමුගත් බව ඔවූහූ ප්‍රකාශ කරති. මේ මස 14දා ඇරැඹෙන ශ්‍රී ලංකා පිලේ ඉන්දියා සංචාරය සඳහා කණ්ඩායම තෝරා ගැනීමේ දී තේරීම් කමිටුවේ නිලධාරීන් තම දස්කම් උවමනාවෙන්ම නොසලකා හැර ඇතැයි ද ඔවූහූ චෝදනා කරති.සිය ඉල්ලා අස්වීමේ ලිපි පසුගියදා ශ්‍රී ලංකා ක්‍රිකට් ‍ආයතනයේ ප්‍රධාන විධායක ඈෂ්ලි ද සිල්වා මහතාට බාර දුන් බව ඔවූහූ පැවසූහ. එහි පිටපත් කාන්තා ක්‍රිකට් පිලේ කළමනාකරුට හා තේරීම් කමිටු ප්‍රධානී ජයන්ත අමරසිංහ මහතාට විද්යුත් තැපෑලෙන් යොමුකොට තිබේ.ලබන මාර්තු මස පැවැත්වෙන විස්සයි20 ලෝක කුසලාන තරගාවලිය වනතුරු කණ්ඩායම නියෝජනය කිරීමේ බලාපොරොත්තුවෙන් පසුවූ තමාට ඒ අවස්ථාව අහිමි කරමින් කාන්තා ක්‍රිකට් ‍තේරීම් කමිටු නිලධාරීන් විවිධ කෙනෙහිලිකම් සිදුකළ බව 'දිනමිණ' කළ විමසුමකදී චමනී සෙනෙවිරත්න කීවාය.'ඉන්දියා සංචාරයේ විස්සයි20 තරගවලට ‍‍තෝරගන්න තරම් මගේ දස්කම් ප්‍රමාණවත් මදි කියලා ක්‍රීඩිකාවන් ‍තෝරාගැනීමේ පුහුණු තරගවලදී ‍තේරීම් කමිටු නිලධාරීන් මට කිව්වා. ඒත් පුහුණු තරගවලදී මම ඉතා හොඳින් දස්කම් පෙන්වූවා. මගේ ක්‍රීඩා වාර්තා අරන් බැලුවත් මම වැඩියෙන්ම සාර්ථක දස්කම් දක්වා තියෙන්නෙත් විස්සයි20 තරගවලදියි. ඒත් පසුගිය 28වැනිදා පැවැති පුහුණු තරගයට මාව නොගෙන ඔවුන් 18දෙනාගේ සංචිතය ‍තෝරාගත්තා. අවුරුදු 12ක් ජාතික කණ්ඩායමට ක්‍රීඩා කළ මට අන්තිමට එහෙමයි සැලකුවේ' ඇය කියා සිටියාය.අත්දැකීම් බහුල ක්‍රීඩිකාවක් ලෙස පසුබිමක් ගොඩනගා ගැනීමට වසර 10ක් පමණ ගතවන බවත්, තමා ඉතා කැපවීමෙන් යුතුව ජාතික කණ්ඩායමේ ජයග්‍රහණ රැසකදී සිය දායකත්වය ලබාදී ඇති බවත් කී චමනී, ඒ සියලු කැපවීම් මෙලෙස නොසලකා හැරීම කනගාටුවට කරුණක් බවත් කීවාය.'මේක මා එක්ක තියෙන ‍තරහකට කළ දෙයක්. ඔවුන් කියන විදිහට මගේ දස්කම් ප්‍රමාණවත් නැත්නම් මට වඩා හොඳ ක්‍රීඩිකාවන් කණ්ඩායමේ සිටිය යුතුයි. ඒත් මම පැහැදිලිවම කියනවා මට වඩා දස්කම්වලින් පහළ මට්ටමේ ක්‍රීඩිකාවන් මේ සංචිතයේ ඉන්නවා කියලා. මම දන්නවා මේ විදිහට මට තවදුරටත් ක්‍රීඩාවේ රැඳී ඉන්න බැරි බව. තමන්ට එරෙහිව කටයුතු කරන අයට පන්න පන්නා පහරදෙන පිරිසක් කාන්තා ක්‍රිකට් ක්‍රීඩාවේ ඉන්නවා. ඒ නිසා මම තීරණය කළා ක්‍රීඩාවෙන් සමුගන්න' ඇය සඳහන් කළාය.මේ පිළිබඳ සඳමාලී දොලවත්තගෙන් දිනමිණ කළ විමසුමකදී ඇය කියා සිටියේ වසර 12ක කාලයක් ජාතික කණ්ඩායමට ක්‍රීඩා කළ තමාට අවසානයේ මෙවැනි සමුගැනීමක් උරුමවීම අතිශය කනගාටුදායක කරුණක් බවය.'ඉන්දියා සංචාරයට ක්‍රීඩිකාවන් තෝරගන්නා අවසන් පුහුණු තරගයටවත් මම එක්වුණේ නෑ. ඊට කළින්ම මම තීරණය කළා ක්‍රීඩාවෙන් ඉවත්වෙන්න. හොඳින් දස්කම් පෙන්වා තිබියදීත් ඊට කළින් තිබුණු දකුණු අප්‍රිකා සංචාරයටත් මාව තෝරගත්තේ නෑ. එහෙම තිබියදී මේ සංචාරයට මාව තෝරා ගනීවි කියලා මට බලාපොරොත්තු තියාගන්න බෑ. මම මුලින් හිතාගෙන හිටියේ විස්සයි20 ලෝක කුසලාන තරගමාලාවට ක්‍රීඩා කරලා ලස්සනට සමුගන්නයි. ඒත් අවුරුදු 12ක් ජාතික කණ්ඩායමට ක්‍රීඩා කරලා අන්තිමට මට ඉතු‍රුවුණේ වේදනාත්මක සමුගැනීමක්'ඇය කීවාය.ඉන්දියා සංචාරයට එක්දින තරග තුනක් හා විස්සයි20 තරග තුනක් ඇතුලත් වන අතර ඒ සඳහා කණ්ඩායම තෝරාගැනීමේ ක්‍රමවේදය සම්බන්ධව පුහුණුවීම්වලට සහභාගිවූ කිසිදු ක්‍රීඩිකාවක් පැහැදීමකින් නොසිටි බව ඇය පැවැසුවාය.'යොවුන් ක්‍රීඩිකාවන්ට අත්දැකීම් ලබා දෙන්න කියලා තේරීම් කමිටුව ජ්‍යෙෂ්ඨ ක්‍රිඩිකාවන්ට අවස්ථාව දෙන්නේ නෑ. මාව දකුණු අප්‍රිකා සංචාරයෙන් ඉවත් කරලා අලුත් ක්‍රීඩිකාවන් ටිකක් රට පෙන්වන්න එක්කරගෙන ගියා. අවසානයේ ඒ යොවුන් ක්‍රීඩිකාවන්වත් මේ ඉන්දියා සංචාරයේ සංචිතයට ඇතුළත් වෙලා නෑ. තේරීම් කමිටුව එක ප්‍රතිපත්තියක නෑ.පුහුණුකරුගේ අවශ්‍යතාව අනුවයි ඔවුන් කණ්ඩායම තෝරාගන්නේ. තේරීම් කමිටුව කටයුතු කරන්නේ ක්‍රිකට් ගැන දැනුමක් ‍නොමැති පිරිසක් වගෙයි. එහෙමත් නැත්නම් ඔවුන්ට අවශ්‍යවී ඇත්තේ ලංකාවේ කාන්තා ක්‍රිකට් ක්‍රීඩාවේ තත්ත්වය පහළට දමන්නයි. මටත්, චමනී සෙනෙවිරත්නටත් වගේම හෙට අනිද්දා ශ්‍රීපාලී වීරක්කොඩිටත් මේ ඉරණම අත්වේවි' ඇය කියා සිටියේ‍ය.අන්තර් ජාතික කාන්තා එක්දින තරග ශ්‍රේණිගත කිරීම්වල පළමු වරට පස්වැනි තැන දක්වා ඉහළට ගිය ශ්‍රි ලංකාවට ඒ සඳහා දායකත්වය ලබාදුන් සඳමාලී දොලවත්ත, චමනී සෙනෙවිරත්න වැනි ක්‍රීඩිකාවන්ට තේරීම් කමිටුව හා පුහුණුකරු විසින් කුඩම්මාගේ සැලකිලි දක්වනු ලැබීම හිටපු හා වත්මන් ක්‍රීඩිකාවන් රැසකගේ විමතියටත්, කළකිරීමටත් කරුණක් වී ඇත. විස්සයි20 ලෝක කුසලාන ක්‍රිකට් තරගාවලිය පැවැත්වීමට ආසන්නව තිබියදී තේරීම් කමිටුව මෙලෙස ජ්‍යෙෂ්ඨ ක්‍රීඩිකාවන් කණ්ඩායමෙන් ඉවත් කිරීමට කටයුතු කිරීම සිදු නොවිය යුත්තක් බව ඔවූහූ පවසති. තවත් ජ්‍යෙෂ්ඨ ක්‍රිඩිකාවන් කිහිපදෙනකු මෙසේ තේරීම් කමිටුවේ නොසලකා හැරීමේ අවදානමට මුහුණපා සිටින බවත් කාන්තා ක්‍රිකට් ක‍්ෂේත්‍රයෙන් වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=s1401026</link>
    <topic>බෝල්ට්-සෙරීනාට සම්මාන</topic>
    <author/>
    <content>ජැමෙයිකාවේ කෙටි දුර ධාවන ශූර උසේන් බෝල්ට් හා අමෙරිකාවේ ටෙනිස් රැජන සෙරීනා විලියම්ස් අන්තර්ජාතික ක්‍රීඩා මාධ්‍යවේදීන්ගේ සංගමයේ වසරේ ක්‍රීඩක ක්‍රීඩිකා සම්මාන දෙවැනි වරටත් දිනා ගැනීමට සමත්වූහ.6වරක් ඔලිම්පික් ශූරතා හා 8වරක් ලෝක ශූරතා දිනූ බෝල්ට් රටවල් 96ක් නියෝජනය කළ ක්‍රීඩා මාධ්‍යවේදීන්ගේ ඡන්ද 1282ක් ලබාගත් අතර ෆෝමියුලා අංක එකේ මෝටර් රථ ධාවන ශූර සෙබස්තියන් වෙටල් ඡන්ද 499ක් හා පාපන්දු ක්‍රීඩක ක්‍රිස්ටියානෝ රොනල‍්ඩෝ ඡන්ද 437ක් ලබාගත්තේය.මේ අතර ලොව අංක එකේ ටෙනිස් ශූරිය වන සෙරීනා ඡන්ද 915ක් දිනා ගැනීමට සමත්වූවාය.රුසියාවේ රිටි පැනීමේ ශූරිය වන යෙලීනා ඉසින්බයේවා ඡන්ද 644ක් ලබාගත් අතර ජැමෙයිකාවේ ෂෙලී ඈන් ෆ්‍රේසර් ඡන්ද 551ක් ලබා ගත්තාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=f1401021</link>
    <topic>කොළඹ එජාප බලකොටුවබි‍ෙඳන දවස ළගයි</topic>
    <author>සාකච්ඡා කෙළේඋදිත ගුණවර්ධන</author>
    <content>වර්තමාන දේශපාලන හා යහපත් වාතාවරණය, ආයෝජන ප්‍රවර්ධන අමාත්‍යාංශයේ කාර්යාභාරය හා තවත් කාලීන , සමාජ කරුණු පිළිබඳ නියෝජ්‍ය ඇමැති ෆයිසර් මුස්තාෆා මහතා සමඟ සිදුකළ සාකච්ඡාවකි මේ.මහනුවර දිස්ත්‍රික්කයේ දේශපාලනය කළ ඔබ මැද කොළඹ දේශපාලනයට පැමිණීමට හේතු වූ කරුණු පැහැදිලි කළ හැකිද?මම මුලින්ම කොළඹ දේශපාලනයට සම්බන්ධ වුණේ පසුගිය මහ නගර සභා මැතිවරණයේදීයි. එතැනදි අපට පුළුවන් වුණා කොළඹ ජනතාව සමඟ සමීප සබඳතා ගොඩනැගීමට. එහි ප්‍රතිඵලයක් ලෙස කොළඹ ඡන්ද ප්‍රමාණය එක්සත් ජනතා නිදහස් සන්ධානය ‍ෙවත වැඩිකර ගැනීමට පුළුවන් වුණා.එහි ප්‍රතිඵලයක් විදිහට තමයි මැද කොළඹ එජාපය ලැබූ වැඩි ඡන්ද ප්‍රමාණය 12000දක්වා පහළ හෙළීමට අපට පුළුවන් වුණේ. සමස්ත කොළඹ නගරයේ වැඩි ඡන්ද ප්‍රමාණය 21000 දක්වා පහළ හෙළීමට පුළුවන් වුණා.සාමාන්‍ය තත්ත්වය තුළ මැද කොළඹ ආසනය එක්සත් ජාතික පක්ෂය ජයග්‍රහණය කරන්නේ වැඩි ඡන්ද 50000 තරම් ප්‍රමාණයකින්.මේ ඡන්ද ප්‍රමාණය පහත හෙළීමට හෝ කොළඹ මහ නගර සභාව ජයග්‍රහණය කිරීමට අපට පුළුවන් කම තිබුණා. එහෙත් ඇතැම් අපේම අය කකුලෙන් ඇඳීම නිසා තමයි මේ ජයග්‍රහණය අපට ලැබාගැනීමට නොහැකි වුණේ. ඒත් එක්සත් ජනතා නිදහස් සන්ධානයේ ඡන්ද ප්‍රතිශතය ඉහළ දමා ගැනීමට පුළුවන් වුණා.මේ සියල්ල නිරීක්ෂණය කරමින් ජනාධිපතිතුමා අප වෙත මේ වගකීම භාරදුන්නා. එතුමාට විශාල විශ්වාසයක් තිබෙනවා මට පුළුවන්කම ඇතැයි කියා. කොළඹ නගරය ජයග්‍රහණය වෙත මෙහෙයවීමට. එතුමාගේ ඒ විශ්වාසය උපරිමයෙන් ආරක්ෂා කිරීමට මා පසුබට වෙන්නේ නෑ.එහෙත් කොළඹ නගරය කියන්නේ එක්සත් ජාතික පක්ෂයේ සම්ප්‍රදායික බලකොටුවක්. මේ බලකොටුව ජයග්‍රහණය කිරීමට එක්සත් ජනතා නිදහස් සන්ධානයට පුළුවන් කම තිබෙනවාද?එහෙම බලකොටු කියලා විශේෂිත ප්‍රදේශ දේශපාලනය තුළ නැහැ. ජනතාවගේ කැමැත්ත ඇතිවන විදියට කැමැත්ත ඉහළ යන විදියට අපට කටයුතු කළ හැකිනම් බලකොටු සංකල්පයෙන් බැහැර වී අපට කටයුතු කළ හැකිනම් ඒක තමයි නියම දේශපාලනය බවට පත්කර ගැනීමට පුළුවන් වෙන්නේ. කොළඹ නගරය තුළ අප ජනතාවාදී දේශපාලනයක් ඉටු කරනවා.එදා කොළඹ නගරය තුළ තිබුණේ සෝමාලියා වතු, කොරියා වතු, ඒත් ජනාධිපතිතුමාගේ මඟපෙන්වීම හා ආරක්ෂක ලේකම්තුමාගේ මෙහෙයවීම තුළ මූලික පහසුකම්වත් නොමැතිව සිටි වතු ජනතාවගේ පහසුකම් ඉහළ නංවා ඔවුන්ට අලුතින් නිවාස ඒකක ලබාදීමට කටයුතු කර තිබෙනවා.අප කොළඹ ජනතාවගේ පහසුකම් ඉහළ නැංවීමට කටයුතු කර තිබෙනවා. මේ තත්ත්වය තුළ කොළඹ එජාප බල කොටුවක්යැයි කියන සංකල්පය බිඳවැටෙන දිනය වැඩි ඈතක නොවෙයි.මේ නිසා තමයි එක්සත් ජාතික පක්ෂය විවිධ මතවාද පළකරන්නේ, ජනතාව මුලා කිරීමට උත්සාහ කළත් ඒ අදහස් සපල කර ගැනීමට එජාපයට පුළුවන් කමක් නැහැ.මේ අඩු පහසුකම් තත්ත්ව තුළ මේ ප්‍රදේශවල ජීවත්වන තරුණ දරුවන් පවා දුෂ්කරතාවට පත්වුණා. ඔවුන් විවාහයක් වෙද්දි පවා මේ සමාජ පසුබිම ප්‍රබල ලෙස බලපෑවා.ඒත් මේ තත්ත්වය වෙනස් කිරීම මත අපට පුළුවන් වුණා කොළඹ පීඩිත ජනතාවගේ ආර්ථික හා සමාජ තත්ත්වය ඉහළ නැංවීමට. මෙය අප ආණ්ඩුව ලැබූ ජයග්‍රහණයක් විදිහට හඳුන්වන්න පුළුවන්.බස්නාහිර දකුණ පළාත් සභා මැතිවරණ නුදුරේදීම පැවැත්වීමට නියමිතයි. මේ මැතිවරණ සඳහා මුහුණදීමට ආණ්ඩුවේ සැලැසුම් ක්‍රියාමාර්ග පිළිබඳ පැහැදිලි කිරීමක් කළ හැකිද?එල්.ටී.ටී.ඊ. ය පරාජය කළ ආණ්ඩුවකට ජනමතය ගැන කිසි සැකයක් නැහැ. ජනතාවට විශාල කාර්යභාරයක් ඉටු කළ ආණ්ඩුවක් විදිහට අපට ජයග්‍රහණය පිළිබඳ සැකයක් නැහැ.බස්නාහිර පළාත තුළ ගම්පහ, කළුතර දිස්ත්‍රික්ක මෙන්ම කොළඹ දිස්ත්‍රික්කයේ පිට ආසන අපට පහසුවෙන් ජයග්‍රහණය කිරීමට පුළුවන්. නගරයේ ඇති ආසනත් අපට ජයග්‍රහණය කිරීමට පුළුවන්. ඒ නිසා මේ පළාත් සභා දෙකම ජයග්‍රහණය කිරීමට හැකියාව තිබෙනවා.අද අපට අවශ්‍යවෙලා තිබෙන්නේ ලබන්නාවූ ජයග්‍රහණය විජයග්‍රහණයක් බවට පත්කිරීම පමණයි. ඒ සඳහා එක්සත් ජනතා නිදහස් සන්ධානය අවශ්‍ය දේශපාලන සුදුසුකම් සියල්ල සපුරා තිබෙන්නේ.ඒත් මේ ජයග්‍රහණය අපට අතපය බැඳගෙන සිටියාට ලබාගැනීමට බැහැ. සියලු දෙනා එකමුතු විය යුතුයි, සමගි විය යුතුයි. සහෝදරත්වයෙන් කටයුතු කළ යුතුයි. එහෙම වුණොත් තමයි එක්සත් ජනතා නිදහස් සන්ධානයට දේශපාලන වශයෙන් සාර්ථක ගමනක් තවදුරටත් යාමට පුළුවන්කම ලැබෙන්නේ.ආයෝජන ප්‍රවර්ධන අමාත්‍යාංශයේ කාර්යභාරය හා ආයෝජන ප්‍රවර්ධන විෂය සංවර්ධනය කිරීමට අමාත්‍යාංශයේ සැලැසුම් පිළිබඳ පැහැදිලි කිරීමක් කළ හැකිද?ආයෝජන ප්‍රවර්ධන විෂය කියන්නේ ශ්‍රී ලංකාව වැනි රටකට විශාල ශක්තියක් වගේම රට සංවර්ධනය කිරීමටත් ආයෝජන ක්ෂේත්‍රය වැඩි වර්ධනය කිරීමටත් පුළුවන්කම ලැබෙන අංශයක්.ලක්ෂ්මන් යාපා අබේවර්ධන ඇමැතිතුමාගේ මගපෙන්වීම තුළ මේ විෂය ඉහළ තලයකට පත් කිරීමයි අරමුණ. යුද්ධයෙන් පසු මෙරට දියුණු කිරීමට අවශ්‍ය පසුබිම නිර්මාණය කර තිබෙනවා. යටිතල පහසුකම් ඉහළ නැංවීමත් වරාය, ගුවන්තොටුපළ වැනි අංශ දියුණු කිරීමත් ආයෝජන ප්‍රවර්ධනයන් ඉහළ නැංවීමට ගත් ක්‍රියාමාර්ග විදිහට හඳුන්වන්න පුළුවන්.කොහොමත් පසුගිය අවුරුදු හතර තුළ ආයෝජන ප්‍රවර්ධන කටයුතු විශාල ලෙස ඉහළ නැංවීමට රජයට පුළුවන් වෙලා තිබෙනවා.ආයෝජකයන් ආකර්ෂණය කර ගැනීම මගින් මෙරට ආර්ථිකයේ ශක්තිමත් භාවයක් ගොඩනගා ගැනීම ගැන අපට විශාල විශ්වාසයක් තිබෙනවා. රටේ සාමකාමී පරිසරය තවදුරටත් ඉහළයාම තුළ ආයෝජන ක්ෂේත්‍රය විශාල වර්ධනයක් බලාපොරොත්තුවෙන්න පුළුවන්.ආයෝජකයන්ගේ පැමිණීම ගැන ඔබ සඳහන් කළත්, රටේ විපක්ෂය කියන්නේ ප්‍රජාතන්ත්‍රවාදය, යහ පාලනය ගිලිහී යාම වැනි කරුණු නිසා ආයෝජකයන්ගේ ආකර්ෂණය ගැටලු සහගත වී ඇති බවයි. මේ මතය පිළිබඳව ඔබේ අදහස පැහැදිලි කළ හැකිද?මේ දේවල් සම්පූර්ණයෙන්ම ද්වේෂයෙන් හා ක්‍රෝධයෙන් කරන ප්‍රකාශ. ඒ හැර මේ කතාවල කිසිම හරයක් හෝ යථාර්ථයක් නැහැ. යහ පාලනයක් නැහැ. ප්‍රජාතන්ත්‍රවාදයක් නැහැ කියලා මේ අය කියන්නේ කො‍ෙහාමද කියලා ගැටලුවක්. අප රට තමයි මේ කලාපයේ දීර්ඝ කාලීන ප්‍රජාතන්ත්‍රවාදී අතීතයකට උරුමකම් කියන රට.ඒ විදිහේ රටකට යහ පාලනය ප්‍රජාතන්ත්‍රවාදය ගැන අමුතුවෙන් කියන්න දෙයක් නෑ. අප රටක් විදිහට ඉතාමත් හොඳ තැනක සිටින්නේ. ඒ ගැන ඇගැයීම් පවා අන්තර්ජාතික වශයෙන් ලැබී තිබෙනවා. ඒ නිසා විපක්ෂය කියන මේ කතා රටේ ජනතාව හෝ අන්තර්ජාතික ප්‍රජාවගේ පිළිගැනීමට ලක්වෙන්නේ නැහැ.ජාතීන් අතර සමගිය ගොඩනැගීම පිළිබඳ ඔබේ අදහස පැහැදිලි කළ හැකිද?අවුරුදු තිහක යුද්ධය නිමාවීමෙන් පසු ප්‍රමුඛව මතුව එන කරුණක් වන්නේ සංහිඳියාවක් ජාතින් අතර ගොඩනඟා ගැනීමයි. සිංහල අපි මුස්ලිම් අපි දෙමළ අපි කියලා සිතා කටයුතු කිරීම නොවෙයි විය යුත්තේ. අප සැවොම ශ්‍රී ලාංකික අය කියන මතයේ සිට කටයුතු කිරීමයි සිදුවිය යුත්තේ. අප සියලු දෙනාටම මේ ගැන විශාල වගකීමක් හා බැඳීමක් තිබෙනවා. අප සියල්ලම රට ගැන සිතා රටේ න්‍යාය පත්‍රයට අනුව කටයුතු කළ යුතුයි.ඇතැම් අන්තවාදී බලවේග සිංහල, මුස්ලිම් සමගිය, දෙමළ සමගිය බිඳ දැමීමට කටයුතු කරනවා. මෙතන තිබෙන්නේ අන්තර්ජාතික තලයේ කුමන්ත්‍රණයක්. මේ කුමන්ත්‍රණවලින් ජාතික සමගිය බිඳ දැමීම සුදුසු දෙයක් නොවෙයි. මුස්ලිම් රටවල් අපට දීර්ඝ කාලයක සිට උදව් කරනවා.ජිනීවා මානව හිමිකම් සමුළුවේදී පවා අපට සහයට ආවේ මේ මුස්ලිම් රටවල්. ඒ ගැන කල්පනා කර බුද්ධිමත්ව මේ වාතාවරණය තේරුම් ගන්න ඕනෑ. අද අප රටට අවශ්‍ය වෙලා තිබෙන්නේ භේදවීම, ගහ මරා ගැනීම නොවෙයි. සමගිවීමත් එකමුතුවීමත් යන කරුණුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=f1401022</link>
    <topic>'සිතුවම් දහසින්' චිත්‍ර දෙදහසක් බලන්න</topic>
    <author>- චතුරිකා ගමගේ</author>
    <content>චිත්‍ර කලා අධ්‍යාපන වෘත්තිකයන්ගේ සංගමය, සොයිලියස් මැන්දිස් චිත්‍ර කලා පදනම සහ ස්ලයිඩා ආට් ගැලරි යන ආයතන ත්‍රිත්වය එකතුව සංවිධානය කරන “සිතුවම් දහස” මහා චිත්‍රකලා මංගල්‍යය ජනවාරි 3, 4, 5 යන දිනවලදී කැන්ඩි සිටි සෙන්ටර් හිදී පැවැත්වේ. මේ ඒ පිළිබඳ එම සංගම් ත්‍රිත්වයේ සභාපති චාල්ස් දයානන්ද මහතා සමඟ කළ සංවාදයකි.“සිතුවම් දහස” චිත්‍ර ප්‍රදර්ශනයේ විශේෂත්වය කුමක්ද?”මෙතෙක් ලංකාවේ පවත්වන විශාලම චිත්‍ර ප්‍රදර්ශනය මෙයයි. එයට චිත්‍ර ශිල්පීන් සියයක් පමණ සහභාගී වෙනවා. ඒවගේම මේ චිත්‍ර ප්‍රදර්ශනයේ දී චිත්‍ර දෙදහසක් පමණ එකම වහලක් යටදී නැරැඹීමේ අවස්ථාව ප්‍රේක්ෂකයන්ට උදාවෙනවා. එය කලාතුරකින් ලැබෙන අවස්ථාවක්.දින තුනක් පුරා පැවැත්වෙන මේ චිත්‍ර ප්‍රදර්ශනය සැලසුම් කර තිබෙන්නේ කුමන ආකාරයට ද?මේ දින පුරා “සිතුවම් දහස” මහා චිත්‍ර දැක්මට අමතරව චිත්‍ර කලා පොළ, චිත්‍ර කලා නිර්මාණ කඳවුර, මනෝසායනික චිත්‍ර කලා අසපුව, ළමා චිත්‍ර කලා නිර්මාණ කඳවුර, සොයිලියස් මැන්දිස් චිත්‍ර තරගයේ ජයග්‍රාහී ළමා චිත්‍ර දැක්ම ආදී විශේෂ වැඩසටහන් රාශියක් පැවැත්වෙනවා.චිත්‍ර කලා නිර්මාණ කඳවුර ‍ වෙන්වන්නේ නවක නිර්මාණ ශිල්පීන්ටද?චිත්‍ර කලාව පිළිබඳ දැනුම ඇති නැති ඕනෑම කෙනෙකුට මේ සඳහා සහභාගි වෙන්න පුළුවන්. එය මෙහෙයවන්නේ චිත්‍ර කලාව පිළිබඳ ප්‍රවීණ ශිල්පීන් සහ විශ්වවිද්‍යාල කථිකාචාර්යවරුන්.එහිදී සිදු කරන්නේ චිත්‍ර ඇඳීමට පුහුණුවක් ලබාදීම ද?චිත්‍ර කලා අධ්‍යාපන වෘත්තිකයන්ගේ අලුත්ම ප්‍රවණතාවය චිත්‍ර ඇඳීම වගේම නිර්මාණය කිරීම. එහෙත් චිත්‍ර ඇඳීම කියන්නේ ඇසේ දක්ෂතාවය. නිර්මාණය ඊට වෙනස්. නිර්මාණයක් කිරීමට නම් සිතීමේ හැකියාවක් තිබෙන්න ඕනෑ. චිත්‍රයක් කියන්නේ ස්වභාවදහම පිටපත් කිරීම නොවෙයි. යම් පුද්ගලයෙක් තුළ ශිල්පීය දක්ෂතාවය ඇතිවන්නේ අභ්‍යාසයෙන්. මෙන්න මෙවැනි කරුණු කාරණා පිළිබඳ චිත්‍ර කලා නිර්මාණ කඳවුරේදී දැනුවත් කරනවා.මේ චිත්‍ර ප්‍රදර්ශනයේ තේමාවේත් විශේෂත්වයක් තිබෙනවා. ඒ පිළිබඳ කතා කළොත්?ඔව්, අපි මේ චිත්‍ර ප්‍රදර්ශනයේ තේමාව ලෙස යොදාගෙන තිබෙන්නේ “චිත්‍ර කලාවයි ජීවිතයයි” යන්නයි. මෙවැනි තේමාවක් යොදාගන්නට හේතු වුණෙත් චිත්‍ර කලාව කියන්නේ ජීවිතයට බැඳුණු කලාවක්. තමාගේම ප්‍රතිරූපයේ සිට මුළුමහත් සමාජයේම තිබෙන්නේ වර්ණ සහ හැඩ. කිසියම් කෙනෙක් තමන්ගේ හිතේ තිබෙන දෙය වර්ණ සහ හැඩ භාවිත කරමින් ප්‍රකාශ කරනවානම් එය තමයි චිත්‍ර කලාව වන්නේ. සැබෑ නිර්මාණකරුවා චිත්‍රයක් අඳිද්දි සමාජගත වෙනවා.බාහිර ලෝකයෙන් මිදිලා වර්ණ සහ හැඩවලට පිවිසෙනවා. යම් කෙනෙකුට චිත්‍ර ඇඳීමේ හැකියාවක් නැති වෙන්න පුළුවන්.ඒත් ඒ පුද්ගලයාට වුණත් අභ්‍යාසයේ යෙදුනහොත් හොඳ නිර්මාණයක් කිරීමේ හැකියාව තිබෙනවා.මනෝ සායනික චිත්‍ර කලා අසපුව යන්නෙන් අදහස් කරන්නේ කුමක්ද?චිත්‍ර කලාව මානසික සහනය සඳහා විශේෂයෙන් හේතු වෙනවා. සියලුම මානසික ආතතීන්වලට චිත්‍ර කලාවෙන් සුවය ලබාදෙන්න පුළුවන්. මනෝ සායනික චිත්‍ර කලා අසපුවෙදිත් කරන්නෙත් එවැනි කාර්යයක්. අපි 2008 වසරේදී මහරගම පිළිකා රෝහලේ ළමයි සියදෙනෙක් සමඟ චිත්‍ර කලා අභ්‍යාස සිදු කළා. ඕනෑම රෝගියෙකුගේ මානසිකත්වය යහපත් නැතිනම් රෝගය සුව කරන්න බැහැ.රෝගීන්ගේ මානසිකත්වය දුර්වල වූ විට හදවතේ රුධිර ගමනාගමනය දුර්වල වෙනවා. ඒ නිසා රෝගියෙකුට දිය හැකි හොඳම ප්‍රතිකාරය වන්නේ මානසික සතුටයි. උදාහරණයක් ලෙස අධි රුධිර පීඩනය ඇති පුද්ගලයෙක් චිත්‍ර ඇන්දොත් රුධිර පීඩනය යහපත් වෙනවා.ඒ බව අද විද්‍යාත්මකවත් ලෝකයේම පිළිගෙන තිබෙනවා. ඒ නිසා අපි මේ ප්‍රදර්ශනය අතරතුර අපේ රටේ ජනතාවට දෙන්න උත්සාහ කරන්නේ මේ පණිවිඩයයි.ළමා චිත්‍ර කලා නිර්මාණ කඳවුර ළමයින් වෙනුවෙන්ම වෙන් වූවක්ද?ඔව්, මේ සඳහා ඕනෑම ප්‍රදේශයක ළමයෙකුට සහභාගී වෙන්න පුළුවන්. මෙහිදි, ළමයින්ගේ විවිධ නිර්මාණාත්මක කුසලතා එළිදැක්වීමට අපි පහසුකම් සලසා දෙනවා. ඒවගේ ළමයින්ගේ නිර්මාණාත්මක හැකියාවන් අගය කරමින් අපි එහිදී ළමයින්ට සහතික පත් පිරිනමන්නත් සූදානම් කර තිබෙනවා.ළමා චිත්‍ර කලා නිර්මාණ කඳවුර මෙහෙයවන්නෙත් අපේ සංගමයේ සිටින කථිකාචාර්ය, මහාචාර්යවරු සහ අනෙකුත් ගුරුවරු. ඔවුන් කරන්නේ මඟපෙන්වීම ලබාදීම පමණයි. වැඩසටහන ක්‍රියාත්මක කරගෙන යායුත්තේ ළමයි.මෙ මඟින් ළමයින්ගේ විවිධ දක්ෂතා කුසලතාවයන් වැඩිදියුණු වෙනවා. අපේ ආදර්ශ පාඨය වන්නේත් කලාව සමාජ යහපත උදෙසා යන්නයි. මුදල් ඉපයීමට වඩා අපි මේ දේවල් කරන්නේ සමාජ යහපත උදෙසායි. මෙවර ප්‍රදර්ශනය නැරඹීමට එන්න කියලා අපි සියලු දෙනාටම ආරාධනා කරනවා. ඒ වගේම ‍ එහිදී වැඩිහිටියන්ගේ වගේම ළමයින්ගේ චිත්‍ර නිර්මාණත් දැකබලා ගැනීමට අවස්ථාව උදාවෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=f1401023</link>
    <topic>මම ‘ඇක්ෂන්-කට්’ කියනඅධ්‍යක්‍ෂිකාවක් නොවෙයි</topic>
    <author>- සමදරා ජයසිංහ</author>
    <content>ඇයගේ රංගනය අති විශිෂ්ට ය. ඒ පිළිබඳ පුන පුනා කීමට ඇවැසි නැත. ඒ මන්ද චරිතාංග රංගන ශිල්පිනියක් ලෙස පළමු රූපණයේ සිටම, ඇයගේ රංගන විලාසය සැවෝම සිත් ඇඳ බැඳ ගත් නිසාවෙනි. ඇයගේ ඇසින් කඳුළු වැටෙන විට ප්‍රේක්ෂකයන් ද හඬයි. ඇයගේ හඬ බිඳෙන විට ප්‍රේක්ෂකයන් ගේ මුව ද ගොළු වෙයි. ඒ තරමට ඇයගේ රූපණය සංවේදීය. වසර 31 ක් වූ සිය කලා දිවියේ සුවිශේෂි කඩඉමක් සනිටුහන් කරමින් සසර සරණි හරහා කුළුඳුල් අධ්‍යක්ෂණයට මං පෙත් විවර කර ගත් ඇය දමිතා අබේරත්න ය. මේ දිනවල ජාතික රූපවාහිනියෙන් සෑම සතියේ දිනකම රාත්‍රි 8.30 ට විකාශය වන සසර සරණි සමඟ දමිතා අබේරත්න අද රස මංජරියට මෙසේ එක් විය.‘සසර සරණි’ ඔබේ පළමු අධ්‍යක්ෂණය, කතා කරමු ඒ ගැන.මෙය මගේ සිතේ තිබුණු ලොකු හීනයක්. ටෙලි නාට්‍යයක් අධ්‍යක්ෂණය කිරීම ලෙහෙසි පහසු දෙයක් නොවෙයි. ඒත් ඒ අභියෝගය ජයගන්න මට වුවමනා වුණා. මගේ රංගන ජීවිතයට වසර 31 ක් උදා වුණා. ඒ නිසා මම හිතුවා මෙය තමයි සුදුසුම කාලය ටෙලි නාට්‍යයක් අධ්‍යක්ෂණය කිරීමට කියලා. 2008 දී රූපගත කිරීම් කර වසර 5කට පසුවයි මගේ මේ සිහිනය සැබෑ වන්නේ.‘සසර සරණි’ විකාශය ආරම්භ වුණා. මේ වනවිට ලැබෙන ප්‍රතිචාර කොහොම ද?දැනටම යහපත් ප්‍රතිචාර ලැබෙනවා. මගේ පළමු නිෂ්පාදනය වන දේදුන්නෙන් පාට අරං නාට්‍ය විකාශය වූයේ ජාතික රූපවාහිනියෙන්. අධ්‍යක්‍ෂිකාවක් ලෙස කළ පළමු නිර්මාණය විකාශය වන්නෙත් ජාතික රූපවාහිනියෙන්. ඒ පිළිබඳ මට විශාල අභිමානයක් තිබෙනවා. මාගේ කුළුඳුල් අධ්‍යක්‍ෂණය ප්‍රේක්ෂකයන් අතරට ගෙන යාමට මා හට අතහිත දුන් සියලු දෙනාටත් ජාතික රූපවාහිනි නාලිකාවේ සභාපතිතුමන් ඇතුළු සියලුම කාර්ය මණ්ඩලයට මගේ හදවතින්ම ගෞරවය පුදකරනවා.මෙහි තේමාව පිළිබඳ කතා කළහොත්?මෙය සත්‍ය කතාවක්. තිර රචනය – වෛද්‍ය දයානාත් රණතුංග ගෙන්. ඒඩ්ස් නැමැති අති භයානක රෝගය ලෝකය පුරාම වේගයෙන් පැතිරෙනවා. ශ්‍රී ලංකාව තුළත් ඒඩ්ස් රෝගීන් විශාල සංඛ්‍යාවක් සිටිනවා. ඇතැමුන් වෙනත් අයගේ වැරදි නිසා ඒඩ්ස් ආසාධිතයන් බවට පත්වෙලා.අසරණ වෙලා. විශේෂයෙන්ම කුඩා දරුවන්. මේ අය සමාජයෙන් කොන් වනවා. කායිකව රෝගි වූ ඔවුනට සමාජයෙන් මානසිකවත් වද දෙනවා. මගේ නිර්මාණයට තේමාව වූයේ එයයි. බුදු දහම තමයි මේ සංසාර සාගරයෙන් අපව එගොඩ කරවන එකම දහම. සසර සරණි නාට්‍ය අවසානයේ සමාජයට දීමට මම බලාපොරොත්තු වන්නේ එයයි. සමාජයේ තවත් පැතිකඩකට බුදු දහම ආදේශ කර ගනිමින් තමයි මේ නිර්මාණය කළේ. මෙය මට ලැබුණු හොඳ තිර පිටපතක්.කුළුඳුල් අධ්‍යක්‍ෂිකාවක් ලෙස මේ අභියෝග ජයගන්නේ කොහොම ද?මම ඇක්ෂන්, කට් කියන අධ්‍යක්ෂිකාවක් නොවෙයි. මට අවශ්‍ය වුණේ පුටුවෙන් බැහැලා ප්‍රායෝගික අධ්‍යක්ෂවරියක් වෙන්න. නළු නිළියන් මෙහෙයවමින් පමණක් කැමරා ශිල්පියාගෙන් ගොඩ එන අධ්‍යක්ෂවරු මම දැක තිබෙනවා. ඒ අතරේ විශාල කැපවීමක් කරලා රංගන ශිල්පීන් සමඟ නිර්මාණය සාර්ථක වන තුරු හරි හරියට වගකීමෙන් වැඩ කරන ප්‍රවීණ හා නවක අධ්‍යක්‍ෂවරු මට මුණගැසී තිබෙනවා. මට ඕනේ වුණේ මගේ නිර්මාණය රූපගත කර නිම වන තුරු ඒ තුළ රැඳී සිටින්න.එයට විශාල සහයෝගයක් ලැබුණේ ප්‍රභාත්ගෙන්. ප්‍රභාත් හොඳ කැමරා ශිල්පියෙක්. අපි දෙන්නා ක්ෂේත්‍රයට ආවේ එකම කාලේ. ඔහුගෙන් ලද සහයෝගය ඉතා විශාලයි.ඔබ සම්මාන බලාපොරොත්තුව නිර්මාණ කරණයේ යෙදෙන බවට මා කිව්වොත් එකඟ වෙනවා ද?සම්මාන ගැන සිතමින් රඟපාන්නේ වත් නිර්මාණ කරන්නේවත් නැහැ. ඒත් කලා ශිල්පිනියකට මානසිකව සුවය ලැබෙන අවසාන තැන තමයි සම්මාන කියන්නේ. මේ වනවිට හොඳම නිළිය ඇතුළු සම්මාන රැසක් මා ලැබුවා. අධ්‍යක්ෂවරියක් ලෙස සම්මානයට පාත්‍ර වීමට ලැබෙනවා නම් එය මගේ භාග්‍යයක්. මගේ අධ්‍යක්ෂණයට පුංචි හරි ඇගැයීමක් ලැබුණොත් එය මට විශාල සතුටක්.අධ්‍යක්‍ෂණයට යොමුවීමෙන් පසු රංගනයෙන් ඉවත් වෙනවාද?රංගනය කියන්නේ මගේ වෘත්තිය. එය කවදාවත් වෙනස් වන්නේ නැහැ. හොඳ පිටපතක් ලැබිලා හොඳ නිර්මාණ කරන්න ලැබුණොත් ඉදිරියටත් අධ්‍යක්ෂණයේ නියැළෙන්න බලාපොරොත්තු වනවා.‘සසර සරණි’ රංගන ශිල්පීන් අතර නවකයන්ට අවස්ථාවක් ලබා දුන්නේ නැතිද?ගොඩක් ආසයි නවකයන් සමඟ වැඩ කරන්න. ඒත් ඇතැම් නවකයන් තමන්ගේ පළමු නිර්මාණයෙන්ම තමන් ප්‍රවීණයන් යැයි සිතලා ප්‍රවීණයන්ට සලකන්නේ නෑ. එහෙම දේවල් දැක්කාම පොඩි කලකිරීමක් ඇති වනවා. පොඩි දරුවකුගෙන් හරි ඉගෙන ගන්න දේවල් අපට තිබෙනවා.රංගනයේ තමන් විතරක් සාර්ථක වෙලා බැහැ. සමස්ත නිර්මාණයම සාර්ථක වීමට නම් වීමට නම් අනෙකාට උදව් කළ යුතුයි. අනික් චරිතය ගොඩනඟන්න ඒ රංගන ශිල්පියා ඉදිරිපිට අපිට හිටගෙන ඉන්න වෙනවා. එවිටයි ඔහුට හෝ ඇයට තාත්විකව ඒ අවස්ථාව රඟපාන්න හැකි වන්නේ. අද නවකයන් ආත්මාර්ථකාමියි. ඔවුන් තමන්ගේ කාලය තව කෙනෙකු වෙනුවෙන් කැප කරන්නේ නැහැ.සසර සරණි සඳහා මාත් සමඟ එකතු වුණේ අද ඉන්න දක්ෂ රංගන ශිල්පීන්. නිල්මිණි තෙන්නකෝන්, දර්ශන ධර්මරාජ, සුසිලා කොට්ටගේ, රොෂාන් පිලපිටිය, සුරංගි රුවන්මාලි, ලියොනි කොතලාවල, ග්‍රේස් අරියවිමල්, දයා තෙන්නකෝන්, බුද්ධි වික්‍රම, මානෙල් වානගුරු, ලූෂන් බුලත්සිංහල ඇතුළු බොහෝ පිරිසක්.මේ සියලු දෙනාගෙන්ම මට ලැබුණු සහයෝගය අති විශාලයි. මේ නිර්මාණය වෙනුවෙන් ඇප කැප වූ මගේ ආදරණීය රංගන ශිල්ප ශිල්පිනියන් හට මගේ ගෞරවය හා ප්‍රණාමය පුද කරනවා.ඒ වගේම මෙහි තේමා ගීතය අධ්‍යක්ෂණය කළේ ප්‍රේමසිරි කේමදාස සූරීන්. එතුමා සංගීත අධ්‍යක්ෂණය කළ අවසාන ගීතය මෙය යි. එතුමාව ගෞරවයෙන් සිහිපත් කළ යුතුයි. තේමා ගීත රචනය ලූෂන් බුලත්සිංහලයන්ගෙන්, ගායනා කරන්නේ ඉන්දිකා උපමාලි සොහොයුරිය.ඉදිරියේ රංගනයෙන් එක්වන නිර්මාණ ගැනත් කියමු.ජුලි හතයි චිත්‍රපටය, නීටා ප්‍රනාන්දු මහත්මියගේ ස්වර නිර්මාණ ඇතුළු චිත්‍රපට 5ක් හා ටෙලි නාට්‍ය 6කින් ඉදිරියේ දී මගේ රංගනය දැක බලා ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>02</day>
    </date>
    <link>http://www.dinamina.lk/2014/01/02/_art.asp?fn=f1401024</link>
    <topic>'ආරියන්ස් ගී නද' ගෙනඑන නිවේදක ලලිත්</topic>
    <author>ජයසිරි මුණසිංහ</author>
    <content>දේශපාලන වේදිකාවත් - එළිමහන් සංගීත ප්‍රසංග වේදිකාවත් එකසේ ජයගත් ප්‍රතිභාපූර්ණ නිවේදක ලලිත් උදේෂ මධුභානුගේ වෘත්තීය ජීවිතයට වසර විසිහතරක් පිරීම නිමිත්තෙන් මේ මස 04 වැනිදා “ආරියන්ස් ගී නද” නමින් දැවැන්ත සංගීත ප්‍රසංගයක් රාජගිරිය ඔබේසේකරපුර මහජන ක්‍රීඩාංගණයේ දී පැවැත්වේ.ජනප්‍රිය සිනමා ගී තරු රැසක් ගී ගයන මේ දැවැන්ත සුපිරි සංගීත ප්‍රසංගය අතරතුර මල්වෙඩි සංදර්ශනයක් ද පැවැත්වෙන බව අප සමඟ විශේෂ පිළිසඳරකට එක්වෙමින් ලලිත් උදේශ මධුභානු ප්‍රකාශ කෙළේය.නිවේදකයෙකු ලෙස කලා ක්ෂේත්‍රයට පැමිණ දශක දෙකහමාරකට කිට්ටු කාලයක් ගතවූ මොහොතේ, තමා හැදුණු වැඩුණු රාජගිරිය, මොරගස්මුල්ල, ගෝතමීපුර, බණ්ඩාරනායකපුර, ඔබේසේකරපුර, වනාතමුල්ල, නාවල ආදී ප්‍රදේශවල රසික රසිකාවියන්ට පිදෙන තිළිණයක් ලෙස මේ ප්‍රසංගය සංවිධානය කරන බවද ඔහු කීය.“මගේ හොඳම යාළුවෙක් හිටියා මීගමුවේ ගාමිණී බියන්විල කියලා. එතුමාට “නිගම්බු සිනෙරා” නමින් සංගීත කණ්ඩායමක් තිබුණා. ඔහු විදේශගත වුණා. මම ඒ සංගීත කණ්ඩායම ඉදිරියට ගෙන යන්න කටයුතු පිළියෙල කළා. මම මේ සංගීත කණ්ඩායම “ආරියන්ස්”නමින් අලුත් කරලා ප්‍රසංග පවත්වනවා.”ජනාධිපතිතුමන්ගේ දේශපාලන ගමන් මඟට පුංචි හෝ ශක්තියක් ලබාදෙන්න මම දේශපාලන වේදිකාවල නිවේදන කටයුතු සිදු කළා. ඊට අමතරව දිවංගත භාරත ලක්ෂ්මන් ප්‍රේමචන්ද්‍ර මහතාගේ වේදිකාවල නිවේදන කටයුතු සිදු කළා. මම නිවේදන කාර්යයේ දී ගුරුකොට ගත්තේ, නෙල්සන් අබේකෝන් ගුරුතුමායි.ආරියන්ස් ප්‍රසංගය රසික ජනතාවට නැවුම් අත්දැකීමක් ගෙන දෙන්නක් කරන්නයි සූදානම. මේ සඳහා ශ්‍රී ජයවර්ධනපුර කෝට්ටේ මහ නගර සභාවේ නගරාධිපති ජනක රණවක මැතිතුමා ප්‍රධාන විශාල පිරිසකගේ සහාය ලැබී තිබෙනවා.“මම ඉතාම දුක් දිනා ඉදිරියට ආ කලාකරුවෙක්. නිවේදන ශිල්පියෙක්. කතරගම ඉපදුණු මාගේ ළමාවිය බොහෝ දුක් සොම්නස්වලින් පිරී තිබුණා. තාත්තා මම පුංචි කාලයේදීම නැතිවුණා. කොළඹ ඇවිත් මම රාජගිරිය, මොරගහමුල්ල ශ්‍රී සෝභිත ප්‍රාථමික විදුහල, රාජගිරිය හේවාවිතාරණ පාසලට ගියා. ගංගාරාම පිරිවෙනට ගියා. කලා ක්ෂේත්‍රයේ කටයුතු කරන ගමන් රට වෙනුවෙන් කලාකරුවෝ සංසදයේ ජාතික සංවිධායකවරයා ලෙස කටයුතු කරනවා.සමන්ද සිල්වා, නාමල් උඩුගම, නිහාල් නෙල්සන් වාගේ ජනකාන්ත ජනප්‍රිය ගී තරු රැසක් සමඟ සිරස පොඩ්ඩන්ට පුළුවන් වැඩසටහනේ සරිත් - සුරත් දෙදෙනාත් ගී ගයනවා. අනාගතයේදී ආරියන්ස් ගී 16 නමින් සී. ඩී. සංයුක්ත තැටියක් එළිදැක්වීමට සූදානමක් තිබෙනවා. නවකයින්ට අතහිත දෙන්නත් සූදානම්. මම දන්න දෙයක් රටේ රසික පිරිසගේ යහපතට ලබාදීමට සූදානම් ලලිත් උදේශ මධුභානු අවසාන වශයෙන් කීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br9</link>
    <topic>බෝගම්බර රැඳවියන් නිදහස ඉල්ලා විසිහත් දෙනෙකු උපවාසයක</topic>
    <author>සමන්ති වීරසේකර</author>
    <content>මරණීය දණ්ඩනය සහ ජිවිතාන්තය දක්වා නියම වූ බෝගම්බර බන්ධනාගාරයේ රැඳවියන් විසිහත් දෙනෙකු ඔවුන් නිදහස් කරන ලෙස ඉල්ලා වහලය මත නැගී උපවාසයක් ආරම්භ කර ඇත.අද (03) උදේ 10.00 ට පමණ බෝගම්බර බන්ධනාගාරයේ වහලය මත නැගුණු එම රැඳවියන් මේවන තුරුද උපවාසය අත්හැර නොතිබිණ.මේ පිළිබඳව ප්‍රකාශයක් කළ බෝගම්බර බන්ධනාගාර අධිකාරී තිස්ස ජයසිංහ මහතා ප්‍රකාශ කළේ සිරකරුවන් නිදහස් කරන ක්‍රමවේදයක් පවතින බැවින් ඒ අනුව ඔවුනට නිදහස ලබාදෙනවා මිස වහල මත නැගීමෙන් නිදහස ලබාදිය නොහැකි බවයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br8</link>
    <topic>හලාවත වැල්ලේ දුර්ලභ ගණයේ නයෙක්</topic>
    <author>සටහන හා ඡායාරූප ප්‍රසාද් පූර්ණමාල්</author>
    <content>මුහුදු ගිය හලාවත වැල්ල ග්‍රාමයේ තරුණයෙකුගේ දැලට ඉතා දුර්ලභ ගණයේ මුහුදු නයෙකු අසුවී ඇත.මේ මුහුදු නයාගේ දිග අඩි 07ක් පමණ වේ.ඌ දැක බලා ගැනීම සඳහා විශාල පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br7</link>
    <topic>ගිනිඅවියක් සමඟ සැකකරුවෙකු අත්අඩංගුවට</topic>
    <author>රවිදු ලසිත දීයගහගේ අහංගම සමූහ</author>
    <content>මෙරට නිෂ්පාදිත ගිනිඅවියක් සමඟ සැකකරුවෙකු ගාල්ල කනම්පිටිය තෙන්කල්ලගොඩදී ඊයේ (02) අත්අඩංගුවට ගත්බව ගාල්ල පොලීසිය පවසයි.තිස්අට වර්ගයේ උණ්ඩ පහක් එකවර මෙම ගිනිඅවියට යෙදිය හැකි බව පරීක්ෂණවලදී අනාවරණය වී තිබේ. සැකකරු අද අධිකරණය වෙත ඉදිරිපත් කිරීමට නියමිතයි.ගාල්ල පොලීසිය මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br6</link>
    <topic>හෙරොයින් ගෙනා දෙදෙනකු පොලිස් දැලේ</topic>
    <author>රවිදු ලසිත දීයගහගේ අහංගම සමූහ</author>
    <content>හෙරොයින් ග්‍රෑම් දෙකයි මිලිග්‍රෑම් අසූවක් සමඟ ත්‍රීරෝද රථයකින් ගමන් කරමින් සිටි පුද්ගලයින් දෙදෙනෙකු ඊයේ (02) රත්ගම පොලිසිය විසින් බූස්ස දැව ගබඩාව අසළදී අත්අඩංගුවට ගෙන ඇත.රත්ගම හන්දියේ ජංගම මුර සංචාරයේ යෙදී සිටි පොලිස් නිළධාරීන් මෙම ත්‍රීරෝද රථය නතර කිරීමට අණකළ විට එය නොනවත්වා ගමන් කර තිබේ. එවිට ත්‍රීරෝද රථය පසු පසහඹාගිය පොලිස් නිළධාරීන් බූස්ස දැව ගබඩාව අසළදී ත්‍රීරෝද රථය නතරකර කර පරීක්ෂා කර බලනවිට එහි ගමන් ගත් පුද්ගලයා ළඟ තිබී මෙම හෙරොයින් සොයාගෙන ඇත.ත්‍රීරෝද රථ රියදුරුද ගංජා ජාවාරමට සම්බන්ධ බව පොලිසිය පවසයි. සැකකරුවන් අද (03) අධිකරණය වෙත ඉදිරිපත් කිරීමට නියමිතව තිබුණි. රත්ගම පොලිසිය මේ පිළිබඳවැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br5</link>
    <topic>හබරාදූව හෝටලයකදී සිදුවූ පිහියා ඇනුමකින් දෙදෙනෙකු රෝහලේ</topic>
    <author>රවිදු ලසිත දීයගහගේ අහංගම සමූහ</author>
    <content>හබරාදූව මාගල්තොට ප්‍රදේශයේ හෝටලයකදී ඊයේ (02) සිදුවූ පිහියා ඇනුමකින් සිදුවූ තුවාල ලැබූ දෙදෙනෙකු කරාපිටිය රෝහලට ඇතුලු කර ඇත.හෝටලයේ කෑම පිළිබද ඇතිවූ ආරවුලක් දුරදිග ගොස් සිදුවූ පිහියා ඇනුමෙන් තුවාල ලබා ඇත්තේ හෝටල් හිමිකරුගේ සොහොයුරෙකු සහ ඔහුගේ මිතුරෙකි. මේ අතර පිහියෙන් ඇන ඇත්තේ එම හෝටලයේම සේවකයෙකුගේ සොහොයුරෙකු බවද පොලිස් පරීක්ෂණවලදී අනවරණය වී ඇත.හබරාදූව පොලිසිය මේ පිළිබද පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br4</link>
    <topic>බන්දු රණවක දකූණු පළාත් සභා මන්ත්‍රීවරයෙකු ලෙස දිව්රුම්දෙයි</topic>
    <author>ගාල්ල දිසා සමූහ, නන්දසිරි වැලිගමගේ</author>
    <content>දෙනියාය පිටබැද්දර දෙහිගස්පේ පදිංචි බන්දු රණවක මහතා ඊයේ දකණු පළාත් ආණ්ඩුකාර කුමාරි බාලසූරිය මැතිණිය ඉදිරියේ දකුණු පළාත් සභා මන්ත්‍රීවරයෙකු ලෙස දිවුරුම් දුන්නේය.හිටපු පළාත් සභා මන්ත්‍රී ඩී.ඩබ්. ප්‍රතාපසිංහ මහතා මන්ත්‍රීදූරයෙන් ඉල්ලා අස්වීමෙන් ඇතිවූ පුරප්පාඩුව සඳහා එක්සත් ජනතා නිදහස් සන්ධානයේ ලේකම්වරයාගේ උපදෙස් මත මැතිවරණ කොමසාරිස්වරයා විසින් අදාල පත්කිරිම සිදුකර තිබුණි.ඉකුත් දකුණු පළාත් සභා මැතිවරණයේදී රණවක මහතා මනාප චන්ද 18,016 ලබා තිබුණි. ඵ් මහතා අඛණ්ඩව වසර 18 ක් දෙනියාය කොටපොල විවිධ සේවා සමූපාකාර සමිතියේ සභාපතිවරයා ලෙස කටයුතු කරඇති අතර වසර හතරක් ජාතික සමූකාර මණ්ඩලයේ අධ්‍යක්ෂකවරයෙකු ලෙසද කටයුතුකර ඇත.බන්දු රණවක මහතා සිය පත්වීම් ලිපිය දකණු පළාත් ආණ්ඩුකාරවර කුමාරි බාලසූරිය මහත්මිය අතින් ලබාගත් අවස්ථාව ඡායාරූපයෙන් දැක්වේ. දකුණු පළාත් මහ ඇමති ෂාන් විජයලාල් ද සිල්වා , ආණුඩුකාර ලේකම් ලාල් සමරනායක හා පළාත් සභා ලේකම් කේ.ඵල්. දයානන්ද යන මහත්වරුද ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br3</link>
    <topic>පස්යාල සතිපොල අසල හෝටලයක ගින්නක්</topic>
    <author>කොට‍ෙදනියාව සමූහ ඒම්.පී. කුමාර</author>
    <content>කොළඹ මහනුවර මහාමාර්ගය අයිනේ පස්යාල සතිපොල අසල පිහිටි හෝටලයක් පෙෙර්දා 2 රාත්‍රී ඇතිවු හදිසි ගින්නකින් සම්පුර්ණයෙන්ම විනාශ විය.රාත්‍රී අටට පමණ ගින්න හටගෙන ඇති අතර ගැස් සිලින්ඩරයක්ද පුපුරා ගොස් ඇත.එහි හිමිකරු ඒ ආසන්නයේ පිහිටි වෙනත් වෙලෙදහලකට ගිය අතර දි ගින්න හටගෙන ඇතැයි හෙලිවී ඇතැයි පොලිසිය කියයි.ප්‍රදේශවසීන් ගින්න නිවීමට වෙහෙසී ඇතත් පලකවී නැත. මෙම ගින්න නිසා නුවර පාරේ ගමනාගමනයටද බාධා සිදුවිය.කිසිවෙකුටවත් හානියක් සිදු වි නැත.නිට්ටඹුව පොලිසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br2</link>
    <topic>අපූරු කෙසෙල් කැනක්</topic>
    <author/>
    <content>﻿දීප්තිගම,ගල්කඩවල,අනුරාධපුර කෞශල්‍යා කුමාරි ඤාණරත්න මහත්මියගේ ගෙවත්තේ මේ අපූරු කෙසෙල් කැන පීදිලා තිබුණා. එහි විශේෂත්වය වන්නේ කඳ මැදින් කෙසෙල් කැන පීදී තිබීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n140103_br1</link>
    <topic>විදෙස් රටක නිෂ්පාදිත ගිනි අවි සමග කාන්තාවක් අත්අඩංගුවට</topic>
    <author/>
    <content>දිය යට කිමිද වෙඩි තබන ගිනි අවියක් ඇතුළු ගිනි අවි 2ක් පතොරොම් තිස්නවයක් (39) සමඟ කිරිමැටියාන නිවසකදී කාන්තාවක් අත්අඩංගුවට ගැනීමට කොස්වත්ත පොලීසිය සමත් විණි. ඊයේ රාත්‍රී (02) සිදුකළ සෝදිසි මෙහෙයුමකදී මේ කාන්තාවට අමතරව නීති විරෝධී මත්පැන් හා ගෝඩා ළඟ තබාගත් පුද්ගලයන් පස්දෙනෙකුද අත්අඩංගුවට ගෙන ඇත.අත්අඩංගුවට ගෙන ඇති සැකකාරියට වයස අවුරුදු 37 ක් වන තිදරු (03) දරු මවකි. තම සැමියා ඉතාලියේ සේවය කරන බව ඇය පොලීසියට පවසා ඇත. මෙම කාන්තාවගේ නිවසේ ගිනි අවි තිබෙන බවට කොස්වත්ත පොලීසියේ බුද්ධි අංශයට තොරතුරක් ලැබීමෙන් පසු ඒ පිළිබඳ පරීක්ෂණ සිදු කර ඇති පොලීසිය පසුව සැකපිට කාන්තාව අත්අඩංගුවට ගෙන ප්‍රශ්ණ කර ඇති බව සඳහන්ය. එහිදී අනාවරණය වු තොරතුරු අනුව ඇය පදිංචි නිවසේ බිම ඇති සිමෙන්තිය බිඳ සකස් කරන ලද කුටියක සඟවා තිබු ආයුධ සහ ජීව උණ්ඩ සොයා ගැනීමට පොලීසියට හැකිවී ඇත. මෙම ගිනි අවි කුමන හේතුවක් සදහා තමන් සන්තකයේ තබා ගෙන සිටියාද යන්න සැකකාරිය මෙතෙක් හෙළි කර නැත. ඇතැම් ගිනි අවි තම සැමියා ඉතාලියෙන් ගෙන ආ බව ඇය පිළිගෙන ඇති බව පොලීසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401031</link>
    <topic>මායිම් ගම්මාන - ක්ලේමෝ බෝම්බ - සටන් විරාමය - දුෂ්කර ගම්මාන ප්‍රතිප්‍රහාර වචන ශබ්ද කෝෂයෙන් ඉවත් කළ අයුරින්ම</topic>
    <author>ධනුෂ්ක ගොඩකුඹුර</author>
    <content>මායිම් ගම්මාන, ක්ලේමෝ බෝම්බ, සටන් විරාමය, දුෂ්කර ගම්මාන, ප්‍රතිප්‍රහාර යන වචන ශබ්ද කෝෂයෙන් ඉවත් කළ අයුරින්ම තරුණ අසහනය යන වචනයත් ශබ්ද කෝෂයෙන් ක්‍රමානුකූලව ඉවත් කරමින් සිටින බව ජනාධිපති මහින්ද රාජපක්ෂ මහතා පැවසීය.එදා උතුරේ මෙන්ම දකුණේත් කැරලිවලට මේ තරුණ අසහනය හේතු වූ බව පැවසූ ජනාධිපතිවරයා තරුණ අසහනයට මූලික හේතුවක් වූ විරැකියාව තුරන් කිරීමත් සමඟ එම වචනයත් ශබ්ද කෝෂයෙන් ඉවත් වන බව ප්‍රකාශ කළේය. ජනාධිපතිවරයා මේ අදහස් පළ කළේ රාජ්‍ය කළමනාකරණ සහකාර සේවයේ පත්වීම් 2683ක් ප්‍රදානය කිරීමේ අවස්ථාවට කොළඹ, සුගතදාස ගෘහස්ථ ක්‍රීඩාංගණයේ දී ඊයේ (2) එක්වෙමිනි.රාජ්‍ය සේවය කප්පාදු කිරීම කලින් පැවැති ආණ්ඩුවල ප්‍රතිපත්තිය වී තිබුණත් වත්මන් රජයේ ප්‍රතිපත්තිය වී තිබෙන්නේ රාජ්‍ය සේවය ශක්තිමත් කරමින් රටේ සංවර්ධනයට දායක කර ගැනීම බවත් ජනාධිපතිවරයා ප්‍රකාශ කළේය.සාමාන්‍ය පෙළ, උසස් පෙළ, උපාධිය සමත් වුවත් රජයේ රැකියාවකට යාමට එදා තිබුණු අපහසුතාවට හේතු වුණේ එදා පැවැති රජයන් රාජ්‍ය සේවය කප්පාදු කරන්නට කටයුතු කිරීම බවත් ජනාධිපතිවරයා පෙන්වා දුන්නේය. මේ රටේ කාන්තාවන් රැකගැනීමේ වගකීම සමාජය සතු වන බව සිහිපත් කළ ජනාධිපතිවරයා රාජ්‍ය සේවයට එකතු වන කාන්තාවන් රාජකාරී අවස්ථාවේ ආරක්ෂා කර ගැනීම ඉහළ නිලධාරීන් සතු වන බවත් පැවසීය. රාජ්‍ය සේවකයන්ගේ යුතුකම වන්නේ ජනතාවට උපරිම සේවය ලබා දීම බව පැවසූ ජනාධිපතිවරයා තිබෙන තරමක් නිවාඩු සියල්ල නොගෙන ජනතා සේවය හරිහැටි ඉටු කොට තමාගෙන් රටට විය යුතු සේවය කළ බවට සතුටු වීමට රාජ්‍ය සේවකයන්ට හැකි විය යුතු බව වැඩිදුරටත් පැවසීය.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති විජය දහනායක, පාර්ලිමේන්තු මන්ත්‍රී ජානක පියන්ත බණ්ඩාර, අමාත්‍යාංශ ලේකම් පී. බී. අබේකෝන් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401032</link>
    <topic>ශ්‍රී පාද මළුවට කිලෝ 7613ක සෙල් මුවා දොළොස් මහ පහනක්</topic>
    <author>අසේල කුරුළුවංශ</author>
    <content>ශ්‍රී පාද මළුවේ දැනට පවතින දොළොස්මහේ පහන වෙනුවට කිලෝග්‍රෑම් 7613ක බරින් යුත් ශෛලමය දොළොස් මහේ පහනක් ස්ථාපිත කිරීමේ වැඩකටයුතු සිදු කෙරෙන බැවින් මේ මස 5දා තෙක් දිවා කාලයේ සිරිපා කරුණා කිරීමට අවසර නොදෙන බව ශ්‍රී පාදස්ථානාධිපති සබරගමුවේ ප්‍රධාන සංඝනායක ඌව වෙල්ලස්ස විශ්වවිද්‍යාලයේ කුලපති බෙංගමුවේ ධම්මදින්න හිමියෝ පැවසූහ.ගුවන් හමුදාවේ සහාය ඇතිව මේ ශෛලමය දොළොස් මහේ පහන කොටස් ඇතුළු සෙසු උපාංග හෙලිකොප්ටර් මගින් නල්ලතන්නියේ සිට මහමළුව දක්වා දිවා කාලයේ රැගෙන යන බැවින් අදාළ තීරණය ගත් බව උන්වහන්සේ කීය.මේ ශෛලමය පහනේ කොටස් ගුවනින් රැගෙන යෑම ඊයේ (02) පෙරවරුවේ ආරම්භ කෙරිණි. මීට අමතරව කිලෝ 9500ක බරින් යුත් පිත්තලින් නිමකල ඝණ්ඨාර කුලුනක්ද ශ්‍රීපාද මළුවේ ස්ථාපිත කිරීමට නියමිත අතර එහි කොටස්ද රැගෙන යෑම ඊයේ (02) සිදු කෙරුණි. ගුවන් මඟින් ශ්‍රී පාද මළුවට භාණ්ඩ රැගෙන ගිය ප්‍රථම අවස්ථාව මෙයයි.‍අලුතින් සකස් කළ දැල් බහාලුමක් උපයෝගී කැර ගනිමින් ගුවන් මගින් මේ‍ ශෛලමය දොළොස්මහ පහනේ හා පිත්තල ඝණ්ඨාර කුලුනේ කොටස් ශ්‍රී පාද මළුව වෙත ගෙන යෑම වින් කමාන්ඩර් එච්.එස්.කේ. මහීපාල මහතා සිදු කරයි.මේ නව දොළොස් මහේ පහන හා ඝණ්ඨාර කුලුන කඩිනමින් ශ්‍රීපාද මළුවේ ස්ථාපිත කරන බවත් අදාළ භාණ්ඩ ගුවනින් ප්‍රවාහනය කෙරෙන බැවින් මේ මස 5දා පෙරවරු 6.00 සිට පස්වරු 6.00තෙක් සිරිපා කරුණා කිරීමට අවසර ලබා නොදෙන බවත් ධම්මදින්න හිමියෝ කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401033</link>
    <topic>ආනයනික ඉන්ධන පරීක්‍ෂාවට නවීන පර්යේෂණාගාරයක්</topic>
    <author>නුවන් කොඩිකාර</author>
    <content>ශ්‍රී ලංකාවට ආනයනය කරනු ලබන ඉන්ධන පිරිවිතර පරීක්‍ෂා කිරීමට නවීන උපකරණවලින් සමන්විත නව පර්යේෂණාගාරයක් ස්ථාපිත කිරීමට රජය තීරණය කර තිබේ.මෙම වසරේ දී එය පිහිටුවීමට කටයුතු සැළසුම් කරමින් සිටින බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.කෙසේ නමුත් දැනට ඉන්ධන පිරිවිතර පරීක්‍ෂාව ද අන්තර්ජාතික ප්‍රමිතීන්ට යටත්ව ශ්‍රී ලංකාව සිදු කරනු බව හෙතෙම කියා සිටියේය.දිවයිනට තෙල් තොග ආනයනය කිරීමේ දී ඒවා පරීක්‍ෂණ අවස්ථා 16ක් යටතේ පරික්‍ෂාවට ලක් කරන අතර එහි දී ඇතැම් අවස්ථාවල දී එක් පිරිවිතරයක පරීක්‍ෂණ අවස්ථාවක් අසමත් වූ විට ඒවා නැවත හරවා යැවීම සිදු කෙරෙන බව කීවේය.ශ්‍රී ලංකාවට දිනකට පෙට්‍රල් මෙට්‍රික්ටොන් 2000ක් සහ ඩීසල් මෙට්‍රික්ටොන් 5000ක් අවශ්‍ය වන බව පැවැසු ඒ මහතා කෙසේ නමුත් ඉන්ධන අලෙවිය තුළින් ලංකා ඛනිජ තෙල් නීතගත සංස්ථාව දිනකට රුපියල් මිලියන 16ක පාඩුවක් ලබන බව අනුර ප්‍රියදර්ශන යාපා මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401034</link>
    <topic>චෙන්නායි ගෙනියන්න හැදූ රත්තරන් කිලෝ 4½ක් රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ.</author>
    <content>සුක්ෂම ලෙස යන්ත්‍ර කොටසක සඟවා චෙන්නායි ගෙන යාමට තැත් කළ රුපියල් දෙකෝටී විසිලක්ෂයක් පමණ වටිනා රත්රන් කිලෝ 4.5ක් ඊයේ ‍ශ්‍රී ලංකා රේගුව මගින් අත්අඩංගුවට ගෙන තිබේ.මෙම රත්රන් ගමන් මළුවල සඟවා කාබන් කොළ වල ඔතා සුක්ෂම අයුරින් රැගෙන යාමට තැත්කර ඇත්තේ කොළඹ බම්බලපිටිය ප්‍රදේශයේ පදිංචි 33හැවිරිදි පුද්ගලයෙකි.‍එම පුද්ගලයා නිතර විදේශ ගත වන අයකු වන අතර ඔහුට මෙම යනුත්‍රය චෙන්නායිහිසිටින අයෙකුට ලබා දීමට යම් පුද්ගලයෙක් ලබා දුන් බව රේගුවට ප්‍රකාශ කර ඇත. එම යන්ත්‍රය හඳුනාගත නොහැකි අයුරින් සකස් කළ එකක් වන අතර ඉතා අපහසුවෙන් යන්ත්‍ර කොටසේ තිබූ ඇණ ගලවා රත්රන් කැබලි පිටතට ගෙන ඇත.ස්පයිස් ජෙට් ගුවන් යානයෙන් මෙම රන් ගෙන යාමට තැත් කර ඇති අතර රේගුව මේ සම්බන්ධයෙන් වැඩිදුර පරීක්ෂණ සිදු කරයි.නියෝජ්‍ය රේගු අධ්‍යක්ෂ ඩී. එන්. හෙට්ටිආරච්චි මහතා පරීක්ෂණයෙන් අනතුරුව මෙම පුද්ගලයාට රුපියල් මිලියනයක දඩ මුදලක් නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401035</link>
    <topic>දිවි නැඟුම ගැසට් පත්‍රයට ඇමැති බැසිල් අද අස්සන් තබයි</topic>
    <author>මහින්ද අලුත්ගෙදර</author>
    <content>පවුල් ලක්ෂ 18ක ජනතාවගේ ජීවන තත්ත්වය සවිමත් කරමින් ලක්ෂ 50ක ජනතාවට සෙත සලසන ආර්ථික සංවර්ධන අමාත්‍යාංශය යටතේ අලුතින් පිහිටුවන ලද දිවි නැඟුම සංවර්ධන දෙපාර්තමේන්තුව නීත්‍යනුකූල බවට පත් කරන ගැසට් නිවේදනයට ආර්ථික සංවර්ධන ඇමැති බැසිල් රාජපක්ෂ මහතා අද ( 3) පෙරවරු 10ට යෙදෙන සුබ මොහොතින් අස්සන් තබමින් එය නිත්‍යනුකූල බවට පත් කෙරේ. වසර 2016 දී දිළිදුකමින් තොර ශ්‍රී ලංකාවක් බිහි කිරීමේ ප්‍රධාන අරමුණ යටතේ ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම අනුව පිහිට වූ දිවිනැඟුම දෙපාර්තමේන්තුව ක්‍රියාත්මකවීම නිමිත්තෙන් අද (3) රට පුරා දිස්ත්‍රික්ක 25ක පිහිටා ඇති සමෘද්ධි දිස්ත්‍රික් මහා සංගම් 332ක සහ සමෘද්ධි බැංකු 1,074ක ආගමික වතාවන්ට මුල්තැන දෙමින් උත්සව පැවැත්වේ. ග්‍රාම සේවා වසම් 14,011ක ජීවත්වන සමෘද්ධි සහ දිවිනැඟුම ප්‍රතිලාභි පවුල්වල ප්‍රතිලාභීන් ලක්ෂ සංඛ්‍යාත පිරිසක් එයට එක්වනු ඇත.ශ්‍රේෂ්ඨාධිකරණය ලබා දුන් නි‍ර්දේශ ද සහිතව පාර්ලිමේන්තුවේ දී වැඩි ඡන්ද 117කින් ඉකුත් වසරේ ජනවාරි 8වැනි දා සම්මත වූ දිවි නැඟුම පනතට අනුව සමෘද්ධි අධිකාරියේ සේවකයන් 24,082ක් ඇතුළු ආයතන 5ක සේවකයන් 26,000කට ආසන්න පිරිසක් විශ්‍රාම වැටුප් මෙන්ම රාජ්‍ය සේවකයකු සතු සියලු වරප්‍රසාද සහිතව අන්තර්ග්‍රහනය කෙරේ.දිළිදුබව තුරන් කිරීම සහ සමාජ සාධාරණත්වය සහතික කරන සමාජයක් බිහි කිරීමය අවශ්‍යවන සංවර්ධන කටයුතු ක්‍රියාත්මක කරමින් ජාතික සංවර්ධනය වේගවත් කිරීමට ජනතාව සවිබල ගැන්වීම ඇතුළු පරමාර්ථයන් උදෙසා දිවි නැඟුම සංවර්ධන දෙපාර්තමේන්තුව ස්ථාපනය කර ඇත.දිවි නැඟුම සංවර්ධන දෙපාර්තමේන්තුව අධ්‍යක්ෂ ජනරාල්වරයෙකුගේ මෙහෙයවීමෙන් සහ කලාප පහක අතිරේක අධ්‍යක්ෂ ජනරාල්වරුන් යටතේ දිස්ත්‍රික් කාර්යාල 25ක නියෝජ්‍ය අධ්‍යක්ෂකවරුන්ගේ සහාය ඇතිව ක්‍රියාත්මක වේ. දිවි නැඟු ම ප්‍රජාමූල්‍ය සංවිධාන, දිවි නැඟුම බැංකු, දිවි නැඟුම වැඩසටහන් ඒ යටතේ ක්‍රියාත්මකවන අතර 26දෙනෙකුගෙන් සමන්විත දිවි නැඟුම ජාතික සභාවේ සහාය එයට හිමිවේ.මෙම දෙපාර්තමේන්තුවේ ‍විශේෂත්වය වන්නේ මෙ‍තෙක් සමෘද්ධිය හිමි වූ ප්‍රතිලාභීන්ට පමණක් නොව ජාතික නිෂ්පාදනයට දායකවන ඕනෑම දිවි නැඟුම ප්‍රතිලාභියකුට එයට එක්වීමට ඇති හැකියාවය. සමෘද්ධිලාභීන්ගේ ප්‍රතිලාභ වඩාත් කාර්යක්ෂම සහ විධිමත්ව ලාබදීම ද එමගින් සිදුවේ.ලක්ෂ 50ක ජනතාවට සෙත සලසන දිවි නැඟුම මගින් එම ප්‍රතිලාභීන්, ප්‍රජා මූල්‍ය සංවිධාන, ප්‍රාදේශීය සංවිධාන, දිස්ත්‍රික් කමිටුව හරහා ජාතික සම්මේලනයක් මගින් ඒකාබද්ධ වනු ඇත. එමෙන්ම දිවි නැඟුම ප්‍රජාමූල බැංකු මහා සංගමය මගින් දිවි නැඟුම ව්‍යාපාරයේ තිරසාරභාවය සහ කලමනාකරණය වඩාත් ඔප් නංවනු ඇත.දිවි නැඟුම සංවර්ධන දෙපාර්තමේන්තුව පිහිටුවා ඇත්තේ සමෘද්ධි කොමසාරිස් ජනරාල් දෙපාර්තමේන්තුව, උඩරට ගැමි පුනරුත්ථාපන දෙපාර්තමේන්තුව යන රජයේ දෙපාර්තමේන්තුව සහ ශ්‍රී ලංකා සමෘද්ධි අධිකාරිය, ශ්‍රී ලංකා දක්ෂිණ සංවර්ධන අධිකාරිය, ශ්‍රී ලංකා උඩරට සංවර්ධන අධිකාරිය යන ව්‍යාවස්ථාපිත මණ්ඩල තුනෙහි ක්‍රියාකාරකම් අන්තර්ග්‍රහනය කිරීමෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401036</link>
    <topic>ලංකා සතොසට ඉකුත් වසරේ කෝටි 2,500ක වාර්තාගත ආදායමක්</topic>
    <author>විජයානි එදිරිසිංහ</author>
    <content>ලංකා සතොස ඉකුත් වසරේ දී (2013) රුපියල් ‍කෝටි 2500ක වාර්තාගත ආදායමක් ඉපයීමට සමත් වී තිබේ. ජනාධිපති මහින්ද රාජපක්ෂ මහතාගේ මහින්ද චින්තන වැඩපිළිවෙළ යටතේ පාරිභෝගිකයාට සහන මිලට භාණ්ඩ ලබාදීමේ අරමුණින් ලංකා සතොස පිහිටුවා දැනට වසර කිහිපයක් ගතවී ඇත.එක්සත් ජාතික පක්ෂ සමයේ වසා දැමුණු සමුපකාර තොග වෙළෙඳ සංස්ථාවට (සතොස) අමතරව පිහිට වූ මේ ලක් සතොසින් පෞද්ගලික වෙළෙඳ පළේ ඒකාධිකාරිය බිඳ දමා මිල තීරණය කිරීමේ බලධාරියා බවට පත්වී පාරිභෝගිකයාට අත්‍යාවශ්‍ය භාණ්ඩ සහන හා සාධාරණ මිලට ලබාදෙමින් මේ වාර්තාගත ආදායම ලැබීම විශේෂත්වයකි.සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා 2010 වසරේ එම අමාත්‍යාංශය භාරගන්නා විට එම අමාත්‍යාංශයට අනුබද්ධ ආයතනවල වාර්ෂික ආදායම වූයේ මිලියන දහතුන්දහස් එකසිය අසූ දෙකකි (13,182) මේ වසරේදී එය විසිපන්දහස් එකසිය හතළිහ දක්වා වැඩිවී තිබේ. ලංකා ස.තො.ස. මේ වන විට පාරිභෝගිකයාට අත්‍යාවශ්‍ය භාණ්ඩ සෑම එකක්ම ඉතා සහන මිලට ලබාදීමේ යෙදී සිටියි. එම නිසා පෞද්ගලික වෙළෙඳුන්ට මෙම මිලට වඩා වැඩියෙන් අලෙවි කිරීමට හෝ පාරිභෝගිකයා ගසාකෑමට හැකියාවක් ‍නැත.තවද උත්සව සමයේදී අත්‍යාවශ්‍ය භාණ්ඩ සෑම එකක්ම පාරිභෝගිකයාට සැපයෙන අතර පෞද්ගලික වෙළෙඳ පළට භාණ්ඩ සැඟවීම ආදිය කළ නොහැකි අතර ලක් සතොස දැනට ලෝකයේ රටවල් ගණනාවකින් අත්‍යාවශ්‍ය භාණ්ඩ ආනයනය කිරීමේ යෙදී සිටියි.පසුගිය වසර තුනක උත්සව සමයේදී කිසිදු හිඟයකින් හා මිල වැඩි කිරීමකින් තොරව පාරිභෝගිකයාට භාණ්ඩ ලබාදීමට හැකිවී තිබීමද ලක් ස.තො.සෙන් සිදුවූ සුවිශේෂී සේවාවකි.මේ වන විට උතුරු නැඟෙනහිර ඇතුළු සෑම ප්‍රදේශයකම ලක් ස‍.‍තො.ස. ගබඩා පිහිටුවා ඇති අතර ලක්ෂ සියයකට වැඩි පාරිභෝගික පිරිසක් ලක් සතොස සමඟ ගනුදෙනු කරති. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401037</link>
    <topic>2016 දී ශ්‍රී ලංකා ආර්ථිකය බිලියන සියය ඉක්මවනවා</topic>
    <author>ජයසිරි මුණසිංහ</author>
    <content>වසර 2016 දී බිලියන සියය ඉක්මවන සුවිසල් ආර්ථිකයක්, ඒක පුද්ගල ආදායම ඩොලර් 4000ක් සහ නිදහසින් පසු වාර්තා කළ සියයට 8.5ක ඉහළම ආර්ථික වර්ධනයක් සිදුවන බව මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කෙළේය.වසර 2014 ආර්ථිකයේ “මාර්ගසිතියම” එළිදැක්වීමේ විශේෂ වියත් සභාව ඊයේ (02) උදේ කොළඹ මහ බැංකු මූලස්ථානයේ පැවැති අවස්ථාව අමතා අදහස් දක්වමින් අධිපතිවරයා මේ කරුණු අවධාරණය කෙළේය.ආර්ථික වර්ධනය ඉහළ, උද්ධමනය අඩු සීමාවක තැබූ වාර්තාගත අවුරුදු හතරක් සනිටුහන් කිරීමට 2009න් පසු හැකියාව ලැබුණු බවද අධිපතිවරයා කීය.ජනාධිපති මහින්ද රාජපක්ෂ මහතාගේ නායකත්වය නිසා තිස්වසරක මහා විනාශකාරී යුද්ධයෙන් රට මුදා ගැනීමට හැකිවූ බවත් 2009 සිට 2013 දක්වා ගත වූ වසර හතර ලංකා ඉතිහාසයේ සුවිශේෂීම කාලපරිච්ඡේදය බවත් අධිපතිවරයා සඳහන් කෙළේය.විරැකියාව සියයට පහ මට්ටමට අඩුවෙන් තබා ගැනීමට හැකිවීම ලද ජයග්‍රහණ අතර කැපී පෙනෙන්නකි.රජයේ ණය බර වැඩිවීම, රාජ්‍ය බැංකු බංකොළොත්වීම, සංඛ්‍යාලේන වැරදි ලෙස ඉදිරිපත් කිරීම වැනි විපක්ෂය නඟන චෝදනා සියල්ල ප්‍රතික්ෂේප කරන බවද අධිපතිවරයා කියා සිටියේය. වසර 2014 රටට, සුබඵලදායි වැඩ කටයුතු රාශියක් සිදු කළ බව සිහිපත් කළ අධිපතිවරයා සංචාරක ඉපැයිම්, විදේශ ආයෝජන ගලා ඒම්, රට රැකියාවලන් ලැබෙන ආදායම් ඉතා විශාල ලෙස ඉහලයෑම් හේතුකොට ඉදරි කාලය සෞභාග්‍යමත් යුගයක් වනු ඇතැයිද සඳහන් කෙළේය.නිදහසින් පසු ගත වූ කාලපරිච්ඡේදයේ අප රටේ ආර්ථිකය හැසිරුණු අහිතකර ආකාරය පැහැදිලි කළ අධිපතිවරයා විටෙක උද්ධමනය වැඩියි, ආර්ථික වර්ධන වේගය වැඩියි යැයි කීය. තව විටෙක උද්ධමනය අඩුයි. ආර්ථික වර්ධන වේගය අඩුයි කීය.තවත් වරෙක උද්ධමනය වැඩියි, ආර්ථික වර්ධන වේගය අඩුයි කීය. මෙවන් අහිතකර තත්ත්වයන්ගෙන් මිදී උද්ධමනය අඩු, ආර්ථික වර්ධන වේගය වැඩි සාර්ථකම කාලපරිච්ඡේදය 2009 – 2013 කාලපරිච්ඡේදය බව කීය.මේ අවස්ථාවට ශ්‍රී ලංකා මහ බැංකුවේ නියෝජ්‍ය අධිපතිවරු, බැංකු හා මූල්‍ය ආයතනවල සභාපතිවරු, සාමාන්‍යාධිකාරිවරු ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401038</link>
    <topic>‍කුකුළු මස් විස වී ඇඟලුම් සේවකයෝ 200ක් ලෙඩ වෙති</topic>
    <author>මීගොඩ සමූහ ඩබ්ලිව්. ඩී. ජයතිස්සනිරුෂි විමලවීර</author>
    <content>ආහාර විසවීමෙන් පාදුක්ක ලියන්වල ස්ටයිලිෂ්ට් ඇඟලුම් කම්හලේ සේවක සේවිකාවෝ 200ක් පමණ පරිසක් රෝගාතුර වී ඇත. සියයකට වැඩි පිරිසක් පාදුක්ක මූලික රෝහලෙන් ප්‍රතිකාර ලබා ඇති අතර පනහකට වැඩි පිරිසක් නේවාසිකව ප්‍රතිකාර ලබති.ජනවාරි පළමු දින ආයතනය පිළිගැන්වූ දිවා ආහාරයට දුන් කුකුළු මස් ව්‍යාංජනයෙන් මේ පිරිස මෙසේ රෝගාතුර වී ඇත.වමනය, බඩේ රුදාව, සමඟ බඩේලිය යාම, ක්ලාන්තය වැනි රෝග ලක්ෂණ හට ගෙන තිබේ. මේ ආයතනයට අනුයුක්ත හොරණ ආයතනයක ද මේ තත්ත්වය ඇති වී තිබෙන බවද වාර්තා වෙයි.හෝමාගම හා හොරණ පිහිටි ඇඟලුම් සේවකයන් 175 දෙනකුට අසාත්මිකතා ඇතිවීමට හේතුවූයේ යැයි සැකකරන කුකුළු මස් සැපයූ කොට්ටාව මත්තේගොඩ පදිංචිකරුවකු ඊයේ (02) හෝමාගම පොලිසිය විසින් අත්අඩංගුවට ගත්තේය. සැකකාර පුද්ගලයා ඇඟලුම් කම්හල් දෙක සඳහා මස් සපයන්නා බවට සහතික වී ඇති බවත්, ඔහු අද හෝමාගම මහේස්ත්‍රාත් අධිකරණයට ඉදිරිපත් කිරීමට නියමිත බවත්, පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n1401039</link>
    <topic>ආහාර දුන් ආයතනයට තාවකාලිකව සීල් තැබේ</topic>
    <author>සිතාරා සේනානි සහ සන්ධ්‍යා කරුණාරත්න,</author>
    <content>හොරණ ප්‍රදේශයේ ඇඟලුම් කම්හලක පැවැති උත්සවයක දී ලබා දුන් ආහාර විසවීමෙන් සේවක සේවිකාවන් 350කට අධික ‍පිරිසක් ‍රෝහල්ගත කිරීමේ සිද්ධිය පිළිබඳ වහාම සොයා බලා එකී ආහාර සැපයූ ආයතනය තාවකාලිකව මුද්‍රා තැබීමටත්, ආහාරවල සාම්පල වැඩි දුර පරීක්ෂාව සඳහා රසායනාගාර වෙත යොමු කිරීමටත් පියවර ගත් බස්නාහිර පළාත් සෞඛ්‍ය සේවා අධ්‍යක්ෂ සහ සෞඛ්‍ය අමාත්‍යාංශයේ අතිරේක ලේකම් ‍වෛද්‍ය අමල් හර්ෂ ද සිල්වා මහතා පවසයි. ‍මෙකී ආයතනය සැපයූ ආහාර විෂවීම නිසා රෝගී වූ සේවක සේවිකාවන් ප්‍රතිකාර සඳහා හොරණ, ‍හෝමාගම සහ පාදුක්ක රෝහල්වලට ඇතුළත් කැර තිබේ. මෙම ආයතනය මෙකී උත්සවය වෙනුවෙන් සපයා තිබූ කුකුළු මස්වල අඩංගුව තිබූ කිසියම් ක්ෂුද්‍ර ජීවීන් හෝ විෂ ද්‍රව්‍යයක් නිසා මෙසේ ආහාර විෂවී ඇතැයි අනුමාන කැරේ. ඊයේ දිනය වනවිට ආහාර විෂවී රෝගාතුර වූ සේවක සේවිකාවන් 200දෙනකු හොරණ රෝලේත්, 150දෙනකු හෝමාගම රෝහලේත්, තවත් කිහිපදෙනකු පාදුක්ක රෝහලේත් ප්‍රතිකාර ලබමින් පසු වූහ. ඔවුන්ගේ තත්ත්වය බරපතළ නොවන බව රෝහල් ආරංචි මාර්ග සඳහන් කරයි. ආහාර ගැනීමෙන් පසු මොවුන්ට කැරකිල්ල, වමනය සහ හිස කැක්කුම වැනි රෝග ලක්ෂණ පහළවී තිබේ.ආහාර විෂ වීමට හේතුව කුමක්දැයි ඒවායේ සාම්පල පරීක්ෂා කිරීමෙන් පසු ප්‍රකාශයට පත් කරන බවත්, රෝගී වූ පුද්ගලයන් සංඛ්‍යාව අනුව ගත් කල එය මහා පරිමාණ ආහාර විෂවීමක් ලෙස සැළකිය හැකි බවත් වෛද්‍ය අමල් හර්ෂ ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010310</link>
    <topic>සිරුරේ සඟවා ගෙනා යූරෝ 14000ක් දැලේ</topic>
    <author>සුභාෂීණි සේනානායක සහ කුමාරසිරි ප්‍රසාද් කටුනායක සමූහ</author>
    <content>මුම්බායී සිට ගුදමාර්ගයේ සඟවා මෙරටට ගෙනා රුපියල් ලක්ෂ 25ක් පමණ වටිනා යූරෝ 14000ක් ඊයේ (2)රේගුව මඟින් අත්අඩංගුවට ගෙන ඇත.පොලිස් මත්ද්‍රව්‍ය නාශක අංශය මගින් මෙම පුද්ගලයා අත්අඩංගුවට ගෙන රේගුවට භාර දී ඇතැයි රේගු මාධ්‍යප්‍රකාශක ලෙස්ලි ගාමිණි මහතා ප්‍රකාශ කළේය. කල්මුණේ ප්‍රදේශයේ පදිංචි මෙම පුද්ගලයා පස් වතාවක් පමණ මෙමලෙස මුදල් රැගෙන විත් ඇතැයි රේගුව ප්‍රකාශ කොට ඇති අතර මෙම මුදල් ව්‍යාපාරිකයකුට රැගෙන විත් දෙන බවත් ඔහු ඒ සඳහා රුපියල් 25000ක මුදලක් මෙම පුද්ගලයාට ලබා දෙන බවටත් රේගවට ප්‍රකාශ කර ඇත. මෙම මුදල් සඟවමින් රැගෙන ඒමේ කිසුදු අවශ්‍යතාවයක් නැති බව පවසන ලෙස්ලි ගාමිණි මහතා මෙලෙස රැගෙන ඒමට හේතුව මෙම පුද්ගලයා මේ වන තෙක් අනාවරණය කර නැතැයිද කීවේය.මේ සම්බන්ධයේන නියෝජ්‍ය රේගු අධ්‍යක්ෂ විරාජිත් මහේන්ද්‍ර මහතා පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010311</link>
    <topic>පසුගිය වසරේ රේගු වැටලීම්වලින් කෝටි 15ක රන් අත්අඩංගුවට</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>ගත වූ වසර තුළ කටුනායක ගුවන් තොටුපොළේ සිදු කළ වැටලීම්වලින් රුපියල් කෝටි 15කට අධික රත්‍රං ශ්‍රී ලංකා රේගු භාරයට ගෙන තිබේ.වසර තුළ රත්‍රං සම්බන්ධ වැටලීම් 93ක් සිදු කර ඇති බව රේගු මාධ්‍ය ප්‍රකාශක ලෙස්ලි ගාමිණි මහතා සඳහන් කළ අතර එහිදි රත්‍රං කිලෝග්‍රෑම් 24යි ග්‍රෑම් 800ක් රේගු භාරයට ගෙන තිබේන බවද කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010312</link>
    <topic>දැව-නිදන් හොරු අල්ලන්න රහස් මෙහෙයුම්</topic>
    <author>චන්ද්‍රිකා පෙරේරා</author>
    <content>රක්ෂිත වනාත්තර විනාශ කරමින් ගස් කපා විකිණීමේ ජාවාරමේ යෙදෙන දැව හොරු සහ නිදන් හාරන්නන් අත්අඩංගුවට ගැනීමේ රහසිගත මෙහෙයුමක් විශේෂ කාර්ය බළකාය මගින් රට පුරා දියත් කරයි.බුද්ධි අංශය තව දුරටත් වඩාත් සක්‍රීය කරමින් නව වසරේ ආරම්භයත් සමඟම මෙහෙයුම වඩාත් පුළුල්ව ක්‍රියාත්මක කර ඇති බව විශේෂ කාර්ය බලකාය සඳහන් කරයි‍.රක්ෂිත වනාත්තර මෙන්ම පුරාවස්තු ආරක්ෂා කිරීමේ රජයේ වැඩපිළිවෙළ මත රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ විශේෂ උපදෙස් අනුව මෙහෙයුම ආරම්භ කර ඇත.නිදන් සොයා විවිධ ස්ථාන පිළිබඳ විපරම් කරන පුද්ගලයන් සහ කණ්ඩායම් සැරිසරන බවට හඳුනා ගෙන ඇති අතර ඔවුන්ගෙන් පුරා වස්තු බේරා ගැනීමටත් රක්ෂිත වනාත්තර වලින් රහසේ දැව කපන කල්ලිවලින් වනාන්තර බේරා ගැනීමටත් විශේෂ කාර්ය බළකායට මෙසේ වැඩි කාර්ය භාරයක් පවරා ඇත.දැව ජාවාරම වැඩිවශයෙන් සිදුවන්නේ නැඟෙනහිර අවට ප්‍රදේශවල හා උතුරු මැද පළාතේ බවට මේ වනවිට හෙළිව ඇති අතර පසුගිය දා එම ප්‍රදේශවල කළ අවසන් වැටලීමේ දී පමණක් රුපියල් ලක්ෂ දෙකහමාරකට වැඩි වටිනාකමකින් යුතු බුරුත, දවුල, පලු හා වෙලන් ආදී දැව කඳන් ‍තොගයක් ප්‍රවාහන කරමින් සිටි ලොරි රථයක්, ට්‍රැක්ටර් දෙකක්, දැව කපන ස්වයංක්‍රීය මැෂින් ඇතුළු භාණ්ඩ තොගයක් අත්අඩංගුවට ගත් බව විශේෂ කාර්ය බළකාය කීය.විශේෂ කාර්ය බළකායේ අණදෙන නිලධාරී නියෝජ්‍ය පොලිස්පති චන්ද්‍රසිරි රණවන මහතාගේ මෙහෙයවීම මත වැටලීම් සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010313</link>
    <topic>නාවුක-ඉංජිනේරු පාඨමාලාව අවසන් කරන සාගර විශ්වවිද්‍යාල සිසුන්ට ප්‍රායෝගික පුහුණුවක්</topic>
    <author>ධනුෂ්ක ගොඩකුඹුර</author>
    <content>සාගර විශ්වවිද්‍යාලයේ නාවුක හා ඉංජිනේරු පාඨමාලාව සාර්ථකව අවසන් කරන සිසුන්ට ජනාධිපති මහින්ද රාජපක්ෂ මහතාගේ උපදෙස් මත රැකියා ඉලක්ක කර ගත් ප්‍රායෝගික පුහුණුවක් ලබාදීමට පියවර ගැනේ.මේ යටතේ ප්‍රායෝගික නාවුක පුහුණුව ලැබූ ප්‍රථම සිසුන් කණ්ඩායමට සහතික පත් පිරිනැමීම ජනාධිපතිතුමාගේ සුරතින් අරලියගහ මන්දිරයේදී ඊයේ (02) සිදු කෙරිණ.සිසුන්ට මෙම ප්‍රායෝගික පුහුණුව ලබාදීම සඳහා ජනාධිපතිතුමාගේ ඉල්ලීම මත ඇවෙන්ට් ග්‍රේඩ් මැරිටිම් ආයතනය, මර්චන්ට් ෂිපින් ආයතනය සහ ලන්කා මැරිටිම් ආයතනය එක්ව කටයුතු කරන අතර සමාජ සත්කාරක වැඩසටහනක් ලෙස ඔවුන් මෙය සිදුකරයි.වසරකට සිසුන් 50 දෙනකු සඳහා පුහුණුව ලබාදීමට නියමිත අතර සාර්ථකව පුහුණුව අවසන් කළ සිසුන් 25 දෙනෙකුට එම ආයතන තුළම රැකියා අවස්ථා හිමිවීම විශේෂත්වයකි.වසරකට මෙම පුහුණු කටයුතු සඳහා මිලියන 70 ක් පමණ වැය වන මෙම වැඩසටහන සමාජ සත්කාරක සේවාවක් ලෙස එම ආයතන විසින් ක්‍රියාත්මක කර ඇති අතර පුහුණුව ලබන සිසුන්ට අවශ්‍ය නිල ඇඳුම්, පාවහන් ආහාරපාන ඇතුළු සියලු අවශ්‍යතා මේ යටතේ ලබා දේ.ආසියාවේ නාවුක කේන්ද්‍රස්ථානයක් ලෙස ශ්‍රී ලංකාව ගොඩනැඟීමට අවශ්‍ය මානව සම්පත් උත්පාදනය අරමුණු කර ගනිමින් ජනාධිපති මහින්ද රාජපක්ෂ මහතා ධීවර අමාත්‍යවරයාව කටයුතු කරද්දී ඒ මහතාගේ සංකල්පයක් මත සාගර විශ්වවිද්‍යාලය ආරම්භ කරන ලදී.උසස් අධ්‍යාපන අමාත්‍යාංශය මඟින් පිළිගත් උපාධි ප්‍රධාන ආයතනයක් වශයෙන් පත් කරනු ලැබූ සාගර විශ්වවිද්‍යාලය රටේ තරුණ තරුණියන්ට ධීවර හා නාවික ක්ෂේත්‍රයේ උපාධි, ඩිප්ලෝමා හා සහතික පත්‍ර පාඨමාලා හැදෑරීමෙන් ලොව පිළිගත් රැකියාවක නිරත වෙමින් ජීවිතය ජය ගැනීමට හැකි මහඟු අත්වැලකි. මේ වන විට එය යෞවන කටයුතු හා නිපුණතා සංවර්ධන අමාත්‍යාංශය යටතේ කි‍්‍රයාත්මක වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010314</link>
    <topic>ජනතාවගේ සිත් සුවපත් කිරීම රාජ්‍ය සේවකයාගේ වගකීමයි</topic>
    <author/>
    <content>රාජ්‍ය නිලධාරියා මහජනතාවගේ මුදලින් වැටුප් ලබන අයකු බැවින් තමන් වෙත පැමිණෙන මහජනතාවට අවශ්‍ය සේවාවන් ලබා දීමට ඔවුන් බැඳී සිටින බවත්, කඳුළු පිරි දෑසින් පැමිණෙන ජනතාවගේ සිත සුවපත් කිරීම රාජ්‍ය සේවකයාගේ වගකීම බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.නව වසර වෙනුවෙන් සෞඛ්‍ය අමාත්‍යාංශයේ රාජකාරි ඇරැඹීම නිමිත්තෙන් ඊයේ (2) පැවැති හමුවකදී ඇමැතිවරයාමේ බව පැවැසීය.සෞඛ්‍ය නියෝජ්‍ය ඇමැති ලලිත් දිසාසායක, සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරුන්ගේ සහභාගීත්වයෙන් මෙම හමුව පැවැත්විණි. ආගමික වතාවත් සර්ව ආගමික පූජකවරුන් විසින් ඉටුකරනු ලැබූහ. ඇමැතිවරයා එහිදී මෙසේද පැවැසීය.2014 වසර සෑමදෙනාටම සුබ නව වසරක් වේවායි පතනවා. පසුගිය වසරේ අප විසින් සිදුකරන ලද සේවාවන්හි අඩුපාඩු හා මඟහැරුණු තැන් ඇත්නම් ඒවා සොයා බලා මේ වසරේ ඒවා සකස් කළ යුතුව තිබෙනවා.නිදහස් සෞඛ්‍ය සේවාව පිළිබඳ රටේ ජනතාවගේත්, රජයේත්, ජනාධිපතිතුමාගේත් ආශීර්වාදය තිබෙනවා. ඒ අරමුණ ඉටු කැර ගැනීම ඔබ අප සියල්ල කටයුතු කරන බව මා දැඩි ලෙස විශ්වාස කරනවා. අපේ සෞඛ්‍ය සේවාවට 10,000ක් බඳවා ගැනීම සඳහා මීට දින කිහිපයකට පෙර සුගතදාස ගෘහස්ථ ක්‍රීඩාංගණයේ පැවැති උත්සවයේදී ජනාධිපතිතුමා ප්‍රකාශ කළේ අපේ රටේ සෞඛ්‍ය සේවයේ ස්වර්ණමය යුගය අදයි කියලයි. මා විශ්වාස කරනවා එහි සියලු ගෞරවය අපේ රෝහල්වල සේවය කරන වෛද්‍යවරු, හෙද හෙදියන්,පරිපූරක හා අතුරු වෛද්‍ය සේවාවල නිලධාරීන් මෙන්ම කණිෂ්ඨ කාර්ය මණ්ඩලවල නිලධාරීන්ට හිමි විය යුතුයි.සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති ලලිත් දිසානායක මහත්වරු සුබ නැකතින් කිරි උතුරුවා රාජකාරි කටයුතු ආරම්භ කළහ. නාරාහේන්පිට අභයාරාමාධිපති මුරුත්තෙට්ටුවේ ආනන්ද නාහිමියෝ මෙහිදී බෞද්ධාගමික කටයුතු සිදුකළහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010315</link>
    <topic>නව රැකියා අවස්ථා දස දහසක් මේ වසරේ දී</topic>
    <author>නුවන් කොඩිකාර</author>
    <content>නව රැකියා අවස්ථා දස දහසක් මේ වසරේදී උත්පාදනය කර ගැනීමට අපේක්ෂා කරන බව ආයෝජන මණ්ඩලය පවසයි.දැනට ක්‍රියාත්මක වෙමින් පවතින ව්‍යාපෘති සහ උපාය මාර්ගික සංවර්ධන ව්‍යාපෘති මඟින් මෙම රැකියා ලබා ගැනීම අපේකෂා කරන බවද එම මණ්ඩලය ප්‍රකාශ කරයි.සංචාරක, හෝටල්, තොරතුරු තාක්ෂණය, මහා මාර්ග, විදුලි බල ඇතුලු කේෂ්ත්‍ර රැසක් රැකියා උත්පාදනය වන බවත් මේ මඟින් ඉහළ වැටුප් ලබාගත හැකි බවත් ආයෝජන මණ්ඩලය කියයි.2014 වසරේදී ආයෝජන මණ්ඩලයෙන් අනුමත කළ ව්‍යාපෘති මඟින් ඇමෙරිකානු ඩොලර් බිලියන 8.8 ක අපනයන ආදායමක් ඉපැයීමට අපේක්ෂා කරන බව ද මණ්ඩලය කියා සිටියේය.පෞද්ගලික අංශයන්හි විශාල රැකියා අවස්ථා තිබෙන බවත් ඊට අවශ්‍ය සුදුසුකම් නොමැතිවීම ගැටලුවක් වී ඇති බව ආයෝජන ප්‍රවර්ධන ඇමැති ලක්ෂ්මන් යාපා අ‍බේවර්ධන මහතා පැවැසීය.එහෙත් මෙරට ඇති රැකියාවලට ගැලපෙන අයුරින් අධ්‍යාපනයන් හා පුහුණුවීම් ලබාදීමට අවශ්‍ය වැඩපිළිවල් කඩිනමින් ඇරඹීටද රජය තීරණය කර ඇති බවද ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010316</link>
    <topic>පාදුක්ක පොලිසියේ හිටපු ස්ථානාධිපති අල්ලස් චෝදනාවෙන් නිදහස්</topic>
    <author># කුමුදු හෙට්ටිආරච්චි</author>
    <content>බලපත්‍ර නොමැතිව මත්පැන් අලෙවි කළ චීන අවන්හල් හිමියෙකුට නඩු නොපරවා සිටීමට රුපියල් 4000ක මුදලක් අල්ලස් ලෙස ලබාගත් බවට චෝදනා ලැබ සිටි පාදුක්ක පොලිසියේ හිටපු ස්ථානාධිපති ආනන්ද ප්‍රදීප් වික්‍රමරත්න මහතා නිදොස් කොට නිදහස් කිරීමට කොළඹ මහාධිකරණ විනිසුරු දේවිකා තෙන්නකෝන් මහත්මිය නියෝග කළාය.නඩුවේ පැමිණිල්ලේ පැවැති පරස්පරතාවන් හේතුකොට විත්තිවාචකයක් නොකැඳවාම විත්තිකරු නිදහස් කිරීමට විනිසුරුවරිය එසේ නියෝග කළාය.2005 නොවැම්බර් මස 11 වැනිදා හෝ ඊට ආසන්න දිනකදී පාදුක්කේදී බලපත්‍ර නොමැතිව රජයේ මත්පැන් විකිණූ ලලිත් ප්‍රේම කුමාර සේනාධීර යන අයට නඩු නොපවරවා සිටීමට පෙළඹවීමක් හෝ ත්‍යාගයක් ලෙස එම මුදල ලබාගත් බවට අල්ලස් හෝ දූෂණ විමර්ශන කොමිසම විසින් විත්තිකරුට එරෙහිව චෝදනා නඟා තිබුණි.නඩුවේ පැමිණිලිකරු හා උපාය දූතයා ලෙස කටයුතු කළ පොලිස් නිලධාරියා ලබාදුන් සාක්කි වල පරස්පරතාවන් ඇති බව සිය තීන්දුවෙන් පෙන්වාදුන් විනිසුරුවරිය විත්තිකරු නිදොස් කොට නිදහස් කිරීමට එසේ නියෝග කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010317</link>
    <topic>රජයේ වෛද්‍යවරුන්ට දෙන දීමනා අපටත් දෙන්න</topic>
    <author>මානෙල් පුෂ්ප කුමාරි</author>
    <content>රජයේ අනෙකුත් වෛද්‍යවරුන්ට ලබා දෙන දීමනා ආයුර්වේද වෛද්‍යවරුන්ටත් ලබා දෙන ලෙස රජයේ ආයුර්වේද වෛද්‍ය නිලධාරීන්ගේ සංගමය ඉල්ලා සිටියි.මේ අනුව රජයේ ප්‍රසිද්ධ නිවාඩු දිනවල රාජකාරී කිරීම වෙනුවෙන් ගෙවන දීමනාව ,අමතර රාජකාරී දීමනා, ප්‍රවාහන සහ දුරකතන දීමනා ලබා දෙන ලෙස එම සංගමයේ ලේකම් වෛද්‍ය පී. හේවාගමගේ මහතා ප්‍රකාශ කරයි. පිළිකාව,දියවැඩියාව වැනි බෝ නොවන රෝග වළක්වා ගැනීම සම්බන්ධයෙන් එකම විසඳුමක් ඇත්තේ දේශීය වෙදකමටයි. තවද ප්‍රජා සෞඛ්‍ය සේවාවද ඉතා ඉහළ මට්ටමකින් කර ගෙන යන බවත් ඒ මහතා පවසයි.මෙම ඉල්ලීම් කෙරෙහි අවධානය යොමු නොකරන්නේ නම් ජනවාරි මස අගවන විටදී වෘත්තීය ක්‍රියාමාර්ගයක් ගන්නා බවත් හේවාගමගේ මහතා කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010318</link>
    <topic>රණබිම රාජකීය විදුහලේ ප්‍රශ්න පත්‍ර පිටකිරීමේ සිද්ධිය කාර්යාල කාර්ය සහායක වස බී නසී</topic>
    <author>අසේල කුරුළුවංශ</author>
    <content>මහනුවර රණබිම රාජකීය විදුහලේ හයවන ශ්‍රේණියට 2014 වසර සඳහා සිසුන් බඳවා ගැනීම වෙනුවෙන් පවත්වන තරග විභාගයේ ප්‍රශ්න පත්‍ර විභාගයට පෙර පිටකිරීමේ සිද්ධියට සම්බන්ධ මධ්‍යම පළාත් අධ්‍යාපන දෙපාර්තමේන්තුවේ කාර්යාල කාර්ය සහායක වස පානය කැර බරපතළ තත්ත්වයෙන් පේරාදෙණිය රෝහලේ ප්‍රතිකාර ලබමින් සිටියදී පෙරේදා (1) මියගොස් ඇත.අදාළ පුද්ගලයා දැනට සති දෙකකට පමණ ඉහතදී වස පානය කැර තිබූ අතර ඒ හේතුවෙන් මිය යනතුරුම පොලිසියට ඔහුගෙන් කටඋත්තරයක් ද ලබාගැනීමට නොහැකි වී තිබිණි. මෙසේ මියගොස් ඇත්තේ මතුරට ප්‍රදේශයේ පදිංචි ‍සාලිය මීගස්වත්ත නැමැති පළාත් අධ්‍යාපන දෙපාර්තමේන්තුවේ කාර්යාල කාර්ය සහායකයෙකි.අදාළ විභාග ප්‍රශ්න පත්‍ර කලින් පිටකර රුපියල් 20,000ක මුදලකට අලෙවි කරද්දී පොලිසිය විසින් පුද්ගලයකු අත්අඩංගුවට ගෙන ප්‍රශ්න කිරීමෙන් පසු මධ්‍යම පළාත් අධ්‍යාපන දෙපාර්තමේන්තුවේ භාෂා පරිවර්තකයකු, කාර්යාල කාර්ය සේවකයින් දෙදෙනකු හා රියැදුරකු පොලිසිය විසින් අත්අඩංගුවට ගනු ලැබීය.පේරාදෙණිය පොලිසියේ වැඩබලන ස්ථානාධිපති පොලිස් පරීක්ෂක එස්. බී. ගන්නෑව මහතාගේ උපදෙස් මත උප ‍පොලිස් පරීක්ෂක රංජන බණ්ඩාර මහතා ඇතුළු කණ්ඩායමක් සිද්ධිය පිළිබඳ පරීක්ෂණ පවත්වයි.මෙම ප්‍රශ්න පත්‍ර සොරකම සම්බන්ධයෙන් මධ්‍යම පළාත් අධ්‍යාපන දෙපාර්තමේන්තුවේ තවත් කාර්යාල කාර්ය සහායකයින් දෙදෙනකුගෙන් පොලිසිය ඊයේ (2) ප්‍රකාශ සටහන් කැරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010319</link>
    <topic>පළාත් සෞඛ්‍ය සමුළුවට විපක්ෂ මන්ත්‍රීන්ටත් ආරාධනා</topic>
    <author># සන්ධ්‍යා කරුණාරත්න</author>
    <content>මෙවර පවත්වන පළාත් සෞඛ්‍ය අමාත්‍ය සමුළුව සඳහා විපක්ෂයේ මන්ත්‍රීවරුන්ටත් ආරාධනා කරන ලෙස සෞඛ්‍ය ඇමැති මෛත්‍රීපාල සිරිසේන මහතා අදාළ නිලධාරීන්ට උපදෙස් ලබා දී ඇත.මේ මස 10 වැනිදා පළාත් සෞඛ්‍ය සමුළුව පැවැත්වේ. පළාත් සභාවලට අයත් රෝහල් ඇතුළු සෞඛ්‍ය ආයතනවල පවතින ගැටලු සාකච්ඡා කර විසඳුම් සෙවීම මෙහිදී සිදු වන බව සෞඛ්‍ය අමාත්‍යාංශය පවසයි.පළාත් සභා රෝහල්වල පසුගිය කාලයේ ඇති වූ ඇතැම් ගැටලුවලදී එම ගැටලු විසඳා ගන්නා ආකාරය පිළිබඳ යෝජනා ඉදිරිපත් කිරීමට විපක්ෂයේ මන්ත්‍රීවරුන් සමත් වූ බවත් එසේ විසඳුම් ලබාදුන් මන්ත්‍රීවරුන් මෙවර පළාත් සෞඛ්‍ය අමාත්‍ය සමුළුවට ගෙන්වා ගැනීමට කටයුතු කරන බවත් ඇමැතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010320</link>
    <topic>සංඝයා දේශපාලනයෙන් තොරව පාලකයන්ට උපදෙස් දෙන තත්ත්වයෙන් කටයුතු කළ යුතුයි</topic>
    <author> නුවන් කොඩිකාර</author>
    <content>බුද්ධශාසනයේ චිරස්ථිතිය සඳහා සම්පාදනය කර ඇති කතිකාවත් පනත, විහාර දේවාලගම් පනත ඇතුලු පනත් පහක් පාර්ලිමේන්තුවට ඉදිරිපත් කිරීම ප්‍රමාද වන්නේ ඊට සම්බන්ධ නිළධාරීන්ගේ නොසැලකිල්ල නිසා නම් ඒ පිළිබඳ සොයා බලා ඔවුන්ට එරෙහිව අවශ්‍ය පියවර ගන්නා බව අගමැති, බුද්ධශාසන හා ආගමික කටයුතු ඇමැති ආචාර්ය දි.මු. ජයරත්න මහතා පැවැසීය.නව වසර ආරම්භයේ ආශිර්වාද ලබා ගැනීම සඳහා මල්වතු පාර්ශවයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගලාභිධාන මහානායකහිමියන් බැහැ දැකීමට අගමැතිවරයා උන්වහණ්සේගේ නිළ ආරාමයට ගිය අවස්ථාවේ එසේ ප්‍රකාශ කෙළේය.බුද්ධශාසනයේ චිරස්ථිතිය සඳහා සම්පාදනය කල පනත් සඳහා දීර්ඝ කාලයක් ගත වී ඇතත් මේ දක්වා පාර්ලිමේන්තුවට ඉදිරිපත් කර ගැනීමට නොහැකි වී ඇති බැවින් තමන් වහන්සේ ද ඇතුලු මහා සංඝරත්නය අප්‍රසාදයෙන් පසු වන බව මහනාහිමියෝ කීහ.ඇතැම් පනත් සම්පාදනය කරලා අවුරුදු 04 කටත් වැඩි බවත් කතිකාවත් පනත සිරිමාවෝ බණ්ඩාරනායක අගමැතිවරියගේ පාලන කාලයේදීත් ඉදිරිපත් කරලා සම්මත කර ගන්න අපගේ හිටපු මහානායක හිමිවරු උත්සාහ කළ බවත් අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගලාභිධාන මහානායකහිමියෝ ප්‍රකාශ කළහ.තමන් මහනායක හිමිපාණන් වහන්සේලා ගේ අනුමැතිය ලබා ගෙන සංඝාධිකරණයක් පිහිටුවීමට උත්සාහ කළ බවත් මහ සංඝරත්නය පක්ෂ දේශපාලනයෙන් තොරව රාජ්‍ය පාලකයින්ට උපදෙස් දෙන උත්තරීතර තත්වයෙන් කටයුතු කළ යුතු බව සඳහන් පනතක් ඉදිරිපත් කිරීමට උත්සාහ කළ බවත් සඳහන් කළ අගමැතිවරයා විවිධ විරෝධතා නිසා ඒවා ක්‍රියාත්මක කිරීමට නොහැකි වූ බවද කීවේය.කෙසේ නමුත් ඒවාට විරුද්ධ වූ පිරිසම අද තමන්ට අසත්‍ය චෝදනා ගෙනහැර අපහාස කරන බවද තමන් වැරදි නම් අගමැති උනත් එල්ලා මැරීම සුදුසු යැයි ද හෙතෙම ප්‍රකාශ කෙළේය.හරි වැරැද්ද සොයා නොබලා පුද්ගලයන්ට චෝදනා කිරීම හොඳ නැති බවත් කවුරු මොන දේ කීවත් අගමැතිතුමා ගැන අප හොඳින් දන්නා හෙයින් හිත කලබල කර නොගෙන ධූරයේ කටයුතු පෙරටත් වඩා හොඳින් සිදු කල යුතු බව මහනාහිමියෝ පැවැසුහ.අස්ගිරි පාර්ශවයේ මහානායක අතිපූජ්‍ය උඩුගම බුද්ධරක්ඛිතාභිධාන මහ නාහිමියෝ.ඇතැම් පුවත්පත් තමන්ගේ ප්‍රකාශයන් ද වැරදි ලෙස පළකර තිබෙනවා. තමන් වහන්සේ කෑගල්ලේ පැවති උත්සවයක දී අගමැතිතුමා දෝෂාරෝපණය කළේ හෝ අගමැතිතුමා ඊට තමන් වහන්සේගෙන් සමාව ගත්තේ හෝ නැති බවද වේලාවට වැඩ නොකිරීම ගැන තමන් වහන්සේ එහිදී සඳහන් කළේ පොදුවේ බවද කීහ.මල්වතු පාර්ශවයේ අනුනායක අතිපූජ්‍ය නියංගොඩ විජිතසිරි අභිධාන නාමිපාණන්වහන්සේ.මාර්තු මාසයේ දී අපේ රටට එරෙහිව මානව හිමිකම් කඩ කිරීමේ චෝදනාවක් එල්ල කරන්න ජාත්‍යන්තරය බලාගෙන ඉන්නවා. මෙවැනි අවස්ථාවල අප රට ඇතුලේවත් දේශපාලන පක්ෂ එකතු වී රට වෙනුවෙන් පෙනී සිටිය යුතුයි. අපේ රට ඇතුලේ ප්‍රශ්න විසඳා ගන්න අපට පුළුවන්. කිසිඳූ සොයා බැලීමක් නොකර රටේ පාලකයන්ට චෝදනා එල්ල කර ඔවුන් ගේ චරිත ඝාතනය කිරීමෙන් බලාපොරෙත්තු වන්නේ මොනවාද එහෙම බරපතල ගැටළු තියෙනවා නම් මහා සංඝරත්නයට පුළුවන් රජයේ පාලකයින් තවත් ලඟට කැඳවාගෙන ඒ වැරදි ගැන තොරතුරු විමසා බලන්න. එහෙම නැතුව පුද්ගල චරිත ඝාතනය කරමින් අපි භික්ෂුන් වහන්සේලා විදියට මාධ්‍ය සංදර්ශන පැවැත්වීමෙන් අප රට ජාතිය ආගම මේ සියල්ල විනාශ වෙනවා.මල්වතු පාර්ශවයේ අනුනායක අති පූජ්‍ය ගෞරව ශාස්ත්‍රවේදී දිඹුල්කුඹුරේ ශ්‍රී සරණංකර විමලධම්මාභිධාන නාහිමි, අතිපූජ්‍ය ගෞරව ශාස්ත්‍රවේදී නියංගොඩ ධම්ම කීර්ති ශ්‍රී සංඝරක්ඛිත විජිතසිරි අභිධාන අනුනායක හිමි, අස්ගිරි පාර්ශවයේ අනුනායක අතිපූජ්‍ය ගලගම ධම්මසිද්ධි ශ්‍රී ධම්මානන්ද අත්තදස්ස්‍යාභිධාන නාහිමි බැහැදැක ආශිර්වාද ලබා ගැනීමට ද අගමැතිවරයා ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010321</link>
    <topic>පහ ශිෂ්‍යත්ව විභාගයේ අඩුපාඩු තිබේනම් කළ යුත්තේ ඒවා නිසි පරිදි සකස් කිරීමයි</topic>
    <author>උපාලි කරුණාරත්න</author>
    <content>මෙරට විභාග ක්‍රමය පිළිබඳ ජනතාව තුළ ලොකු විශ්වාසයක් තිබෙන බව ජාතික හෙළ උරුමයේ නියෝජ්‍ය ලේකම් බස්නාහිර පළාත් සභා ඇමැති උදය ගම්මන්පිල මහතා කියා සිටී.පහ ශිෂ්‍යත්ව විභාගය තුළ අඩුපාඩු තිබේනම් කළ යුත්තේ එහි අඩුපාඩු සකස් කිරීම යැයි ද ඒ මහතා කීය.ශිෂ්‍යත්ව විභාගය අහෝසි කිරීමක් පිළිබඳ තොරතුරු පැතිරීමත් සමඟ විවිධ මත පළ වීමට පටන් ගත්තා. එම විභාගයේ වටිනාකම් පිළිබඳ හෙළ උරුමය ඕනෑම තර්කයකට සුදානම්. අපේ මතය තමයි පහ ශිෂ්‍යත්ව විභාගය තිබෙන්න ඕනෙ කියන එක. මවුපියන් ශිෂ්‍යත්ව විභාගයට තම දරුවන් සුදානම් කරන්නෙ ජනප්‍රිය පාසැලකට දරුවාව ඇතුළත් කර ගැනීමටයි. පහ ශිෂ්‍යත්ව විභාගයේ බුද්ධියට තැනක් දෙන්න කියලා අපි ඉල්ලනවා.ශිෂ්‍යත්ව විභාගය තියෙන දිනයක දරුවෙකුට අසනීපයක් හැඳුනොත් නැවත ජීවිත කාලයේදී එම විභාගයට ලියන්න නොලැබෙනවා. ඒ නිසා අපි යෝජනා කරනවා‍ වාර තුනකදි හෝ දෙකකදි ශිෂ්‍යත්ව විභාග දෙකක් හෝ තුනක් පැවැත්විය යුතු බව.එම සියලු විභාගයන්හි ලකුණු සලකා බලා දරුවාගේ සමත් අසමත් භාවය තීරණය කරන්න පුලුවන්. එවිට පළමු විභාගයට පෙනී සිටිමට නොහැකි වූ දරුවෙකුට නැවත ශිෂ්‍යත්ව විභාගයට පෙනී සිටිය හැකියි.අනාගතය පිළිබඳව පේන කීමට අමාරු බවද ගම්මන්පිල මහතා කිය.ජාතික හෙළ උරුමයේ ජාතික සංවිධායක නිශාන්ත ශ්‍රී වර්ණසිංහ මහතා- පාසලක් හෞතික වශයෙන් සංවර්ධනය කළ පමණින් ඒ පාසැලට ක්ෂණික පිළිගැනිමක් ලැබෙන්නෙ නැහැ. පාසැල් සංවර්ධනය කිරීමේ වැඩ පිළිවෙළට හෙළ උරුමය සම්පූර්ණ සහයෝගය ලබා දෙනවා. මහින්ද චින්තන ඉදිරි දැක්ම පෙරට ගෙන යන්නයි අපි උත්සාහ කරන්නෙ.මේ අවුරුද්ද සුබ කර ගන්න සියලු දෙනාම උත්සාහ ගන්න ඕනෙ.එහෙම නැතිවුණොත් වසර අසුබ ‍වෙනවා.ශිෂ්‍යත්ව විභාගය වැනි ඉතාමත් වැදගත් දෙයක් පිළිබඳව තිරණයක් ගන්නවා නම් රට තුළ ඉතා පුලුල් සංවාදයක් ඇතිවිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010322</link>
    <topic>ජනප්‍රිය පාසලකට නොගිය විට දරුවන්ට ජීවිතයක් නැති බව කීම වැරදි මතයක්</topic>
    <author>සුභාෂීණී සේනානායක</author>
    <content>පසුගිය කිසිම ආණ්ඩුවක් ගමේ පාසලකට පරිගණක 50ක් 60ක් ලබා දුන්නේ නැති බවත් ජනප්‍රිය යැයි සම්මත පාසලකට නොගිය විට තම දරුවාට ජීවිතයක් නැති බව කීම වැරදි මතයක් බවත් අධ්‍යාපන අමාත්‍ය බන්දුල ගුණවර්ධන මහතා පවසයි.ගමේ සිටින අතිමහත් බහුතර දරුවන්ට ගමේ ඉදලා අධ්‍යාපනය ජයග්‍රහනය කිරීමට හැකි බව මේ රටේ ගමේ දරුවෝ ඔප්පු කර තිබෙන බවත් ඒ සඳහා නිදහස් අධ්‍යාපනය සකස් කර තිබෙන බවත්ඇමතිවයා පෙන්වා දුන්නේය. 2014 නව පාසල් වාරය ආරම්භ කිරීමේ උත්සවයක් කොළඹ ලුම්බිණි විද්‍යාලයේ ඊයේ (02) පැවති අතර එහිදී අමාත්‍යවරයා මේ බව සඳහන් කළේය.ගමේ මව්පියෝ දරුවන් මේ රටේ කොතැනක සිටියත් දරුවන්ට විශ්වයේ ඕනෑම අභියෝගයක් ජයග්‍රහණය කිරීමට හැකි දරුවෝ සිටින බවත් දරුවන්ගේ ජීවිතවලට හරස් කපන බලවේග වැඩි බවත් අමාත්‍යවරයා පෙන්වා දුන් ගුණවර්ධන මහතා ගමේ දරුවන්ට දිය හැකි සෑම දෙයක්ම ලබාදීම මහින්ද චින්තනයේ අරමුණ බව වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010323</link>
    <topic>දිවි නැඟුම දෙපාර්තමේන්තුව පිහිටුවීම ශ්‍රී ලාංකික ජනතාව ලබාගත් විශිෂ්ට ජයග්‍රහණයක්</topic>
    <author/>
    <content>විදේශීය යටත්විජිතවාදයෙන් නිදහස් වූ අප දසක ගණනාවක්ම දිළිඳුකමේ රකුසාට උරුමකර තිබිණ. එම වකවානුවලදී ශ්‍රී ලාංකික ආර්ථිකයේ බලවත්ම උත්සාහය වූයේ රටේ දිළිඳුකම පිටුදැකීම සඳහා වූ ප්‍රවේශයන් හඳුනාගනිමින් ඒ මත විදේශ ආධාර ඉල්ලා ජාත්‍යන්තරයට අත පා ජීවත් වීමයි. මෙය හුදෙක් සහනාධාර මලුවලට ශ්‍රී ලාංකීය ජනතාව සිඟමන් යදින්නන් බවට පත් කළේය. මෙම මානසිකත්වය තුළ පාලකයින් මෙන්ම බලවත්තුද තම අභිමතාර්ථයන් ඉටුකර ගත්හ.ඉල්ලන් කෑම සමහරක් දේශපාලන පක්ෂ බිහිවීමට ද යොදා ගත් බව අපට පැහැදිලිව පෙනේ. සහනාධාර දියව්, බඩු මිල අඩු කරනු, රැකියා දියව්, වැටුප් වැඩි කරනු යනුවෙන් සටන් පාඨ පෙන්වමින් පෙළපාලි ගියද ප්‍රායෝගිකව ප්‍රශ්නවලට පිළිතුරු සොයා ගනිමින් විකල්ප ක්‍රමවේද යෝජනා වූයේ නැත.මෙම සටන් පාඨ හරහා ජාත්‍යන්තර සංවිධාන සතුටු කරවමින් මුදල් ගැරූ සංවිධාන දේශීය වශයෙන් බිහි වූයේ දශක ගණනාවක පටන්ය. මෙයින් පැහැදිලිවන්නේ ශ්‍රී ලාංකිකයින් ලෙස ස්ව ශක්තියෙන් ගොඩනැගීමට කිසිම සැලැස්මක් හෝ වැඩ පිළිවෙළක් හඳුනා දී නොතිබීමයි. ඒ නිසාම අප රට ජාත්‍යන්තරය ඉදිරියේ දිළිඳු රටක් බවට අප විසින්ම හංවඩු ගසා ගනු ලැබිණි.සාමය“අප මව් බිම සරුසාරය - පල බරය එම නිසා අප සිඟමන් යැදිය යුතු නැත. අදිටනින් යුතුව උත්සාහ කළ යුතුය” යන අදහස ඔස්සේ පසුගිය දශක ගණනාවක ලද අත්දැකීම් හා අප ජනතාවගේ හදගැස්ම හඳුනාගත් ජනාධිපති මහින්ද රාජපක්ෂ මහතාගේ තම ප්‍රථම ජනාධිපතිවරණයේදී ජනතාව වෙත ඉදිරිපත් කළ මහින්ද චින්තන ඉදිරි දැක්ම වැඩසටහනේ ප්‍රධානතම පරිච්ඡේදයේ සනිටුහන් කළේ “අප මව් බිමෙන් දිළිඳුකම තුරන් කර ඉහළ ආදායම් ඇති ප්‍රජාවක් බිහිකිරීම කළ යුතු බවයි”.දශක ගණනාවක් අප අඳුරු අගාධයකට ඇද දමා තිබූ ත්‍රස්තවාදය නැමති කුරිරු රකුසා පරාජය කරමින් මේ රටේ ජනතාවට නිදහස, සාමය, ප්‍රජාතන්ත්‍රවාදය හඳුන්වා දුන් මෙතුමාගේ ඊළඟ ඉලක්කය වූයේ මෙරට ජනතාවගේ ජීවන තත්ත්වය ඉහළනංවා දේශීය ආර්ථිකය ශක්තිමත් කොට ඉහළ ආදායම් ලබන රටක් බවට ශ්‍රී ලංකාව ලෝකය ඉදිරියේ ඔසවා තැබීමයි. මෙම උත්සාහය සියලු අභියෝග හමුවේ මෙරට සියලු ජනයාගේ ජීවන තත්ත්වය ඉහළ දැමීමට ගන්නා අතිමහත් ප්‍රයත්නයකි.වර්ෂ 2014 අප-වැය කථාවේදී මෙන්ම පොදුරාජ්‍ය මණ්ඩල සමුළුවේදී එහි නව සභාපතිවරයා ලෙස ප්‍රකාශ කළේ දිළිඳුකම පිටුදැකීම උදෙසා ජීවනෝපාය සංවර්ධනය ළඟා කර දියයුතු බවයි. මෙය ජාත්‍යන්තරය විසින් හඳුන්වා දී තිබූ සහනාධාර මත යැපුම් සංකල්පය වෙනුවට නව සංකල්පය වියයුත්තේ ජීවනෝපාය සංවර්ධනය ප්‍රවේශය තුළින් ප්‍රජාවගේ ජීවන තත්ත්වය උසස්කර දිළිඳුකම පිටු දැකිය හැකිය යන සංකල්පයයි. මෙහිදී අධ්‍යාපනය, සමාජීය සංවර්ධනය, සමාජ ආර්ථික පසුබිම ගොඩනැගීම, ව්‍යවසායක සංවර්ධය, සමස්ත යටිතල පහසුකම් ගොඩනැගීම (විදුලිය, ජලය, වරාය, ගුවන්, මාර්ග) සෞඛ්‍ය පහසුකම් වැඩිදියුණු කිරීම සඳහා අවධානය යොමු කොට ක්‍රියාත්මක වෙමින් පවතී.යුද්ධය අවසන් වීමත් සමඟම සෑම ක්ෂේත්‍රයකම ඇති වූ දැවැන්ත සංවර්ධන වැඩසටහන්වල ප්‍රතිඵලයක් ලෙස 12.5%ක තිබූ දුප්පත්කම ඉතා කෙටි කලක් තුළ 6.5% ප්‍රමාණයටත් වඩා අඩුකර ගැනීමට මේ වනවිට හැකි වී ඇත. මෙය රටක් ලෙස අප ලද විශිෂ්ට ජයග්‍රහණයකි.ජාතික අවශ්‍යතාවඅද වන විට මධ්‍ය ආදායම් ලාභීන්ගේ ප්‍රතිශතය ශීඝ්‍රයෙන් ඉහළ යමින් පවතී. ඒ සඳහා විශේෂ වැඩපිළිවෙළක් අවශ්‍ය වී ඇති වකවානුවක ජාතික අවශ්‍යතාව හඳුනාගනිමින් මෙම දේශීය සංකල්පය දිවි නැඟුම ලෙස ආර්ථික සංවර්ධන අමාත්‍යාංශය යටතේ දෙපාර්තමේන්තුවක් ලෙස කලඑළිදැකීම මෙරට ආර්ථික සංවර්ධනයේ ප්‍රධානතම හැරවුම් ලක්ෂය ලෙස අප හඳුනාගනිමු. එකම ක්ෂේත්‍රයන් ඔස්සේ සේවාවන් ලබාදුන් ආයතන 05 ඒකරාශි කරමින් නිර්මාණය වන මෙම දැවැන්ත දෙපාර්තමේන්තුව මෙරට ජනතාවගේ අනාගත ඉලක්ක සපුරා ගැනීමට මෙන්ම සුරක්ෂිතභාවය ගොඩනගා ගැනීමට මහත් සේ ඉවහල් වනු ඇත. සහනාධාර මානසිකත්වය තුළ ගොඩනැගී තිබූ යැපුම් මානසිකත්වය වෙනුවට තම අභිමතය පරිදි තම පවුල සඳහා ජීවනෝපාය වැඩපිළිවෙළක් මගින් ස්වයංව නැගීසිටීමට අවස්ථාව උදාකර දී ඇත. අඩු ආදායම්ලාභීන් සඳහා මෙතෙක් ක්‍රියාත්මක වූ සංවර්ධන වැඩසටහන් හී අඩු ආදායම් ප්‍රතිලාභීන්ට මෙන්ම මධ්‍ය ආදායම් ලබන අප රට බහුතර ප්‍රජාවට දිවි නැඟුම ප්‍රජාමූල බැංකුව මගින් මූල්‍ය පහසුකම් ලබාගැනීමට අවස්ථාව ලබාදී තිබීම විශේෂ කරුණකි. එමෙන්ම නව ව්‍යාපාර ආරම්භ කිරීමට, පවතින ව්‍යාපාර පුළුල් කිරීමට මෙන්ම දේශීය හා ජාත්‍යන්තර වෙළඳපළ අවස්ථා උදාකරදීම මෙමගින් සිදුකෙරෙනු ඇත.නෛතික බලයමේ වනවිට සමිති ලෙස ක්‍රියාත්මක වූ සමෘද්ධි බැංකු සංගම් නීතිය ඉදිරියේ පෙනී සිටිය හැකි නෛතික බලයක් ඇති ශක්තිමත් ආයතන බවට පත්වනු ඇත. එම නිසා මෙම බැංකු සංගම් හි හිමිකරුවන් වන කොටස් හිමියන්ගේ මෙන්ම ගනුදෙනුකරුවන්ගේ තැම්පතු සඳහා ද ඉහළ සුරක්ෂිතතාවක් ලැබෙනු ඇත. දිවි නැඟුම ප්‍රජාමූල බැංකුව ප්‍රජාවගේ බැංකුව ලෙස දායාද කිරීම මෙම දෙපාර්තමේන්තුව මගින් සිදුකරනු ලබයි. එවිට තම බැංකුව පිළිබඳ තීරණ ගැනීම, නිවැරදිව ක්‍රියාත්මක කිරීමේ වගකීම ප්‍රජාවට ලබාදී ඇත. ප්‍රාදේශීය මට්ටමින් පිහිටුවනු ලබන ප්‍රජාමූල සංවිධානය ඉතා ශක්තිමත් මෙන්ම නීත්‍යානුකූල සංවිධානයක් බවට පත්වීම තුළ ප්‍රජාව සවිබල ගැන්වීමෙන් ප්‍රජා අයිතින් සුරැකෙනු ඇත. සුළු පරිමාණ හා මධ්‍ය පරිමාණ ණය අවශ්‍යතාවයන් ප්‍රදේශයේ දිවි නැඟුම බැංකුව මගින් ඉතා අඩු පොලියකට ලබාගැනීමට හැකිවීම මෙතෙක් ශ්‍රී ලාංකීය ප්‍රජාව නොලද ජයග්‍රහණයකි. මේ අනුව ගමේ නගරයේ සියලුදෙනාගේ සුළු මූල්‍ය අවශ්‍යතාවයන් හා සුළු හා මධ්‍ය පරිමාණ ණය අවශ්‍යතා සපුරාලීමට හැකිවනු ඇත. දිවි නැඟුම ප්‍රජාමූල බැංකු මගින් ණය ලබාදීමේ හැකියාව වැඩිවීම මත බැංකුවේ හිමිකරුවන් හට වාර්ෂිකව ලබාගත හැකි ලාභාංශ ප්‍රමාණයද ඉහළ යන බව නොඅනුමානය. මෙමගින් කොටස්හිමියා ශක්තිමත් වනවා සේම ඔහුට සමාජ තලයේ වැදගත් තැනක් හිමිවීම, අභිමානයට ලක්වීම සිහිනයක් නොවනු අත. මෙලෙස ශක්තිමත් වන ගමේ නගරයේ කුඩා මිනිසා රටේ දැයේ ඇති හැකි පුරවැසියෙක් වනු නියතය.බැංකු ණය පහසුකම් ලබාදීම පමණක් මගින් අංගසම්පූර්ණ පුරවැසියකු බිහි කළ නොහැක. එබැවින් සමාජ සංවර්ධන ප්‍රවේශය ඉතා වැදගත් වනු ඇත. මෙමගින් ළමා, තරුණ වැඩිහිටි සමාජ කොටස් සඳහා විශේෂ වූ වැඩසටහන් ක්‍රියාත්මක කෙරෙනු ඇත. ඒ අනුව දිවි නැඟුම සංවර්ධන වැඩසටහන යටතේ අභියෝග ජයගත හැකි වෘත්තීය අධ්‍යාපනයක් සහිත පුරවැසියෙක් නිර්මාණය කිරීම ද එක් ඉලක්කයක් වනු ඇත. මේ සඳහා ඊට සම්බන්ධ සියලු රාජ්‍ය හා රාජ්‍ය නොවන ආයතන සමඟ එකිනෙකට සම්බන්ධ වැඩසටහන් අඛණ්ඩව ක්‍රියාත්මක වේ. සාම්ප්‍රදායික මානසිකත්වයෙන් මිදී නවීන තාක්ෂණය දේශීයව ‍ගළපා ගනිමින් ඉතා ඉහළ කුසලතාවයන්ගෙන් හෙබි නිර්මාණකරුවන් බිහිකිරීම තුළින් ජාත්‍යන්තරය ජයගැනීමට අප දේශීයව ශක්තිමත් විය යුතුමය.සාම්ප්‍රදායික මෙන්ම නවීන තාක්ෂණය මත නිෂ්පාදනය වන භාණ්ඩ හා සේවාවන් සඳහා අති විශාල ඉල්ලුමක් දෙස් විදෙස් වෙ‍ළඳපළ තුළ දක්නට ඇත. දිවි නැඟුම සංවර්ධන දෙපාර්තමේන්තුවේ මූලික අරමුණු අතර ජීවනෝපාය ව්‍යාපෘති මගින් ගුණාත්මක ව්‍යවසායකයින් බිහි කිරීම මෙන්ම ගුණාත්මක භාණ්ඩ හා සේවාවන් වෙළෙඳපොළ වෙත ඉදිරිපත් කිරීම ප්‍රධාන වේ. නූතන වෙළෙඳපළ තුළ කාබනික පොහොර භාවිතයෙන් කරනු ලබන නිෂ්පාදන සඳහා අතිවිශාල ඉල්ලුමක් ඇතිවා සේම පශු නිෂ්පාදන, ධීවර හා වෙනත් ආශ්‍රිත කර්මාන්ත සඳහා ද විශාල ඉල්ලුමක් පවතී.වස විසෙන් තොර ආහාරවස විසෙන් තොර ආහාර ද්‍රව්‍ය නිෂ්පාදනය කිරීම ජාතික අවශ්‍යතාවක් වී ඇති නිසා ගමේ ජීවත්වන අපේ ප්‍රජාවට ලබා ගත හැකි ඉතා වැදගත් ප්‍රවේශයක් වේ. එමෙන්ම දේශීයව නිෂ්පාදනය කරනු ලබන කෘෂි ආර්ථික භෝග සඳහා ද දෙස් විදෙස් ඉල්ලුම ඉතා ඉහළ මට්ටමක පවතී. එම නිසා ප්‍රමිතියෙන් යුතු භාණ්ඩ ආකර්ෂණීය ඇසුරුම් භාවිතා කරමින් වෙළෙඳපොළට ඉදිරිපත් කරන්නේ නම් ඉහළ මිලක් ලබාගත හැකි වේ. ඒ අනුව දිවි නැඟුම සංවර්ධන දෙපාර්තමේන්තුව සාර්ව ආර්ථිකයේ සියලු ක්ෂේත්‍රයන් සඳහා කාර්යක්ෂම සේවාවන් ලබාදීමට නියමිතය.දිවි නැඟුම සංවර්ධන දෙපාර්තමේන්තුවේ සේවයේ නියැළීමට අපේක්ෂිත සේවකයින් හටද මහත් පහසුකම් රැසක් මෙම ආයතනය මඟින් ලබාදීමට කටයුතු යොදා ඇත. විශේෂයෙන්ම සේවා සුරක්ෂිතතාවය ඇතිකිරීම සඳහා රාජ්‍ය විශ්‍රාම වැටුප් ක්‍රමයට දායක කර ගැනීමට කටයුතු කර ඇත. එමඟින් මෙම බැංකු හා ආශ්‍රිත අනෙකුත් ආයතන ව්‍යුහය තුළ සේවයට යොදා ගනු ලබන සේවකයින්ගේ සමාජ පිළිගැනීම, සේවා අභිමානය හා තම පවුලේ සාමාජිකයින්ගේ සුරක්ෂිතභාවය තහවුරු කෙරෙනු ඇත. එමෙන්ම මෙම නිලධාරින් සඳහා රාජ්‍ය ආයතන සම්බන්ධ කර ගනිමින් වෘත්තීය මට්ටමින් විශේෂ පුහුණු ලබාදීමට පියවර ගෙන ඇත. එමඟින් තම සුදුසුකම් මත දිවි නැඟුම සංවර්ධන දෙපාර්තමේන්තුවේ තනතුරු සඳහා යොමුවීමට ඔවුන්ට හැකියාව ලැබෙනු ඇත. එමෙන්ම රාජ්‍ය සේවයේ නියුතු අනෙකුත් රාජ්‍ය සේවකයන්ට ලැබෙන සියලු පහසුකම්, වරප්‍රසාද මෙම සේවකයින්ට දිවිනැඟුම සංවර්ධන දෙපාර්තමේන්තු පනත මඟින් ලබාදීමට ආර්ථික සංවර්ධන අමාත්‍ය ගරු බැසිල් රාජපක්ෂ මහතා කටයුතු කර තිබීම සුවිශේෂි වැදගත් කරුණකි.විවිධ දේශීය හා ජාත්‍යන්තර බලවේග හමුවේ පාර්ලිමේන්තුවේ තුනෙන් දෙකක අතිබහුතර බලයකින් මෙම පනත සම්මත කරගැනීමට හැකිවීම මෙරට ජනතාව ලත් සුවිශාල ජයග්‍රහණයකි. ජනාධිපතිතුමා ශ්‍රී ලාංකික ජනතාවගේ අභිවෘද්ධිය තකා කළ මෙම අතිවිශිෂ්ට ක්‍රියාවට අපගේ සුබ පැතුම්යථාර්ථයට සීමාමායිම් නැත. සැමදා ජය ගනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=n14010324</link>
    <topic>කඩුවෙල ප්‍රා. ලේකම්වරිය මාරුකිරීමට එරෙහිව විරෝධතාවක්</topic>
    <author>සමන්ති මීරියගල්ලකඩුවෙල සමූහ</author>
    <content>කඩුවෙල ප්‍රාදේශීය ලේකම් මාලිකා සූරියප්පෙරුම මහත්මියට ජන. 01 දින සිට මහරගම ප්‍රාදේශීය ලේකම් කාර්යාලය වෙත ස්ථාන මාරුවක් ලබාදීමට විරෝධය දක්වමින් කඩුවෙල නගරාධිපති ජී. එච්. බුද්ධදාස මහතා ප්‍රමුඛ පළාත් සභා මන්ත්‍රීන්, කඩුවෙල නාගරික මන්ත්‍රීවරුන්, සංඝරත්නය ඇතුළු දෙදහසකට අධික ජනතාවක් ඊයේ (ජනවාරි 02) දින මාලබේ නගර මංසන්ධියේදී විරෝධතා පාගමනක නිරත වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401031</link>
    <topic>මහනුවර ශික්ෂණ රෝහලට අධිසත්කාර ඒකකයක්</topic>
    <author>මහනුවර උතුර විශේෂ - මහානාම ගලහිටියාව</author>
    <content>වසර 150කට අධික ඉතිහාසයක් ඇති මහනුවර ශික්ෂණ රෝහලට තිබූ විශාල අඩුපාඩුවක් සපුරාලමින් “අධිසත්කාර ඒකකයක්” පසුගියදා උත්සවාකාරයෙන් විවෘත කෙරිණි.මහනුවර ශික්ෂණ රෝහලේ ප්‍රසව හා නාරිවේද විශේෂඥ වෛද්‍ය දේශබන්ධු කපිල ගුණවර්ධන, ප්‍රසව හා නාරිවේද විශේෂඥ වෛද්‍ය සර්ධා හේමප්‍රිය මහත්වරුන්ගේ සහ ප්‍රදේශවාසී ධානපතින්ගේ පෞද්ගලික ධන පරිත්‍යාගයෙන් හා කාර්ය මණ්ඩලයේ ශ්‍රම දායකත්වයෙන් රෝහලේ 7 වැනි වාට්ටු සංකීර්ණයේ ස්ථාපිත කරන ලද මෙම අධිසත්කාර ඒකකය විවෘත කරන ලද්දේ සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතාගේ ප්‍රධානත්වයෙනි.මෙහිදී අදහස් දැක්වු සෞඛ්‍ය සේවා අධ්‍යක්ෂ ජනරාල්වරයා, ශ්‍රී ලංකාවේ සෞඛ්‍ය සේවාව තරම් කාර්යක්ෂම සෞඛ්‍ය සේවාවක් ලෝකයේ අන් කිසිදු රටක නොමැති බවට ලෝක බැංකුවේ පැවැති සංවාදයකදී පිළිගෙන ඇති බව අවධාරණය කළේය.ශ්‍රී ලංකාවේ විශේෂඥ වෛද්‍යවරයෙක් කරන ශල්‍යකර්ම ප්‍රමාණය කිසිම රටක එක වෛද්‍යවරයෙක් නොකරන බවත්, වෛද්‍යවරයෙක් කරන වැඩ ප්‍රමාණය, හෙද හෙදියන් කරන වැඩ ප්‍රමාණය, කාර්ය මණ්ඩලය කරන වැඩ ප්‍රමාණය බැලුවොත් ලොව කිසිම රටක ඒ හා සමාන වැඩ කොටසක් නොකෙරෙන අතර, යම් යම් අ‍ඩුපාඩු ගැටලු තිබුණත් අපේ රටේ විශිෂ්ට සෞඛ්‍ය සේවාවක් සිදුකෙරෙන බවත් කීය.නියෝජ්‍ය සෞඛ්‍ය සේවා අධ්‍යක්ෂ ජනරාල් වෛද්‍ය ආනන්ද ගුණසේකර, මහනුවර ශික්ෂණ රෝහලේ අධ්‍යක්ෂ වෛද්‍ය ආර්. එම්. එස්. කේ. රත්නායක, නියෝජ්‍ය අධ්‍යක්ෂ වෛද්‍ය සුසිල් සිරිවර්ධන, ප්‍රසව හා නාරිවේද විශේෂඥ වෛද්‍යවරුන් වන ඩබ්ලිව්. අබේකෝන්, කපිල ගුණවර්ධන, සර්ධා හේමප්‍රිය මහත්වරු ඇතුළු විශේෂඥ වෛද්‍යවරුන්, අංශ භාර වෛද්‍යවරුන් සහ හෙද සොයුරි පී. අඹගස්පිටිය මහත්මිය ඇතුළු කාර්ය මණ්ඩලයේ නිලධාරීහු රැසක්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401032</link>
    <topic>දේවාහුව ජනපදයේ කුඹුරු අක්කර 2300කට වතුර නෑ</topic>
    <author>ඡායාරූපය - කන්තලේ සමූහ</author>
    <content>ඒ.ඩබ්ලිව්.ඩබ්ලිව්. විල්ප්‍රඩ් බංඩාර - මම කුඹුරු අක්කර 2 1/2ක වී වගා කළා. දේවාහුව ජලාශයේ තව ඇත්තේ වතුර මුර 3කට ප්‍රමාණවත් ජල ප්‍රමාණයක්. තව වතුර මුර හතක් පමණ අවශ්‍යයි. වී වපුරලා යන්තම් මාසයයි. අලුත්වැඩියාවට කියා හිටි හැටියේ නාලන්ද ජලාශයේ ජලය හිස් කිරීම නිසා මේ තත්ත්වය උදාවෙලා.පී.ජී. තිලකරත්න - දේවාහුව ජනපදයේ වී වගා කළා. කුඹුරු පැහෙන්න මාස 3 ½ක් යනවා. නමුත් වතුර මදි. නිලධාරීන් දුර දිග නොබලා ගන්නා තීරණ තීන්දු නිසා අපේ දරුපවුල්වලට බඩගින්නේ ඉන්න වෙන්නේ.ආර්.ඩී. කරුණාරත්න - මම අඳයට වී බුසලක් වගා කළා. කවදාවත් නැතිව මෙවර මාස් කන්නයේ වී වගාවට ජලය මදිවෙලා. නාලන්ද ජලාශයේ අලුත්වැඩියාව නිසා තිබුණ වතුර පිට කළා කියලයි ආරංචි. ඒ නිසයි දේවාහුව ජලාශයට වතුර නැහැ. නිලධාරීන් ගොවීන්ගෙන් නොවිමසා ගන්නා තීරණ නිසා අපි අපහසුතාවට පත්වෙලා.ජී‍.ජී.ගුණපාල - බෙදුම්ඇළ යාය 4 ගොවි සංවිධානයේ සභාපති - ගොවි ජනපදයේ වී වගාව සාර්ථකයි. අඩු වශයෙන් තව වතුර මුර 5ක්වත් ඕනෑ. ඒත් තිබෙන්නේ 2-3 විතරයි. දේවාහුව ඉදිරියේදී ජනපද ගොවීන් අන්ත අසරණ වෙනවා.මාස් කන්නයට දේවාහුව ගොවිජනපදයේ ගොවීන්ගේ කුඹුරුවලට ජලය ලබාදීමට තිබියදී අලුත්වැඩියා කිරීමට නාලන්ද ජලාශය හිස්කිරීම අනුමත කළ නොහැකියි. වාරිමාර්ග නිලධාරීන් එය සිදුකර ඇත්තේ වැසි ජලය බලාපොරොත්තුවෙන් නම් එයද වරදක්.මධ්‍යම පළාත් වාරිමාර්ග ඉංජින්රු එස්.ඩී. මැදිවක මහතා. 2013 ජුලි අගෝස්තු මාසවලදී දේවාහුව හා වෑමැඩිල්ල ජලාශවලට අක්කර අඩි 2500ක් පමණ ජලය නිකුත් කළා. ඊට පසු වර්ෂාව නොලැබීම නිසා එම ජලාශවලට ජලය නිකුත් කිරීමට හැකිවුණේ නෑ.දේවාහුව ජලාශයේ ජල මට්ටම බැස්සේ ඒ නිසයි. නාලන්ද ජලාශය ප්‍රතිසංස්කරණය කිරීමට ජලය හිස් කිරීම නිසා දේවාහුව ජලාශයේ ජල මට්ටම අඩුවුණා කියන කථාව තරයේ ප්‍රතික්ෂේප කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401033</link>
    <topic>අනුරපුරට නිවාස 10,000ක්</topic>
    <author>@ අනුරාධපුර උතුර විශේෂ</author>
    <content>හිසට සෙවණක් නොමැතිව අනුරාධපුර දිස්‍ත්‍රික්කය තුළ ජීවත්වන පවුල් අතරින් 1277කට 2013 වසර අවසාන වන විට නව නිවාස ඉදිකර ගැනීම සදහා ප්‍රතිලාභ ප්‍රදානය කිරිමට හැකි වී යැයි නිවාස සංවර්ධන අධිකාරියේ දිස්ත්‍රික් කළමනාකාර ආර්. එම්. පියතිස්ස මහතා පැවැසීය.මහින්ද චින්තන ඉදිරි දැක්මට අනුව, ඉදිකිරීම් ඉංජිනේරු සේවා, නිවාස සංවර්ධන සහ පොදු පහසුකම් ඇමැති විමල් වීරවංශ මහතාගේ සංකල්පය මත විසිරි ණය වැඩසටහන යටතේ නිවාස ඒකක 995ක්ද සසුනෙන් සෙවනට යටතේ 39ක් සහ නව නිවාස වැඩසටහන යටතේ නිවාස 243ක්ද වශයෙන් එම ප්‍රතිලාභ පවුල් 1277ක් වර්ගීකරණය වී ඇත.දිස්‍ත්‍රික්කය තුළ නිවාස 10,000ක් ඉදිකිරිමේ සැලසුම මත 2014 වසරේදීද නව නිවාස වැඩි සංඛ්‍යාවක් එම වැඩසටහන් යටතේ ඉදිකිරීමට බලාපොරොත්තු වන බවත්, මෙහිදී පූර්ණ දායකත්වය දරන සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක උතුරු මැද පළාත් සභා මන්ත්‍රී පී. බී. කුමාර සහ නියෝජ්‍ය ඇමැති සම්බන්ධීකරණ ලේකම් නිලන්ත ලලිත් කුමාර යන මහත්වරුන්ට කෘතඥතාව හිමිවන බවත් හෙතෙම වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401034</link>
    <topic>යක්කල - කෙසෙල්වතුගොඩ වැසියෝ පාලමක් නැතිව අසීරු ගමනක</topic>
    <author>ගම්පහ සංචාරක - නිමල් ජයසිංහ</author>
    <content>යක්කල, කෙසෙල්වතුගොඩ ගම්මානයේ පදිංචි ගොවීන්ට වසර ගණනාවක් තිස්සේ බලපා ඇති ගැටලුවක් වී ඇත්තේ ගම්මානය කෙළවර පිහිටා ඇති අත්තනගලු ඔයෙන් එහා වෙල් යායට යාහැකි පාලමක් නොමැති වීමයි.කෙසෙල්වතුගොඩ ග්‍රාමයේ ගොවීහු මේ අත්තනගලු ඔයෙන් එහා වෙල් යායේ වී වගාකරති.ඔවුන්ගේ කුඹුරුවලට අවශ්‍ය පොහොර, බිත්තරවී ගෙනයෑමටත්, අස්වැන්න නෙළා නිවාසවලට ගෙනඒමටත් නිසි පාලමක් නොමැතිකම ගැටලුවකි.දැනට උණබම්බු යෙදූ අනාරක්ෂිත පාලමක් ඇති අතර එහි ගමන් කිරීම ජීවිතයත් මරණයත් අතර සටනක් බව ගොවීහු පවසති.මේ පිළිබඳව අදහස් දැක්වූ ගම්පහ මහනගර සභාවේ හිටපු නාගරික මන්ත්‍රී ජී. ඒ. ගුණරත්න මහතා, පාලමක් ඉදිකරදෙන්නේනම් කරණායකමුල්ල, බදුවතුගොඩ, අලුත්ගම්ගොඩ, බොරලියවත ආදි ගම්මානවලට යන්න ඉතා පහසුයි.ගම්පහ සැලසුම් අධ්‍යක්ෂ අංශයේ නිලධාරින්ද මේ ස්ථානය පරීක්ෂාවට පැමිණියද මෙතෙක් වැඩක් වූයේ නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401035</link>
    <topic>මහත්තයා නං මැරිලා තමයි... ඒත් මං තාම මැරිලා නෑනේ සර්</topic>
    <author>අත්තනගල්ල විශේෂජයවීර සුගතපාල</author>
    <content>රංජනීගේ සැමියා මීට තෙවසරකට පෙර හදිසි අනතුරකින් මියැදුනේය. ඒ වනවිට ඇය තිස්එක් වැනි වියට එළැඹ දරුවන් තිදෙනකුගේ මවකව සිටියාය.සැමියා මියයාමත් සමඟ රංජනීටත්, දරු තිදෙනාටත් ජීවත්වීමට ආදායම් මාර්ගයක් නොවීය.මන රංජන රූ සිරියෙන් යුත් රංජනී කුලී වැඩක් සොයා ඉබාගාතේ ගියාය.හිමිදිරියේ නිවසින් පිටවන ඇය කුලී වැඩක් ලැබුණා හෝ නොලැබුණා හෝ ගොම්මන් අඳුරද සමඟ නිවෙසට පැමිණෙන්නේ දරුවන්ට කන්නට මොනවා හෝ රැගෙනය.නව හැවිරිදි වැඩිමල් දියණිය දරු දෙදෙනකුගේ මව මෙන් සියලු කාර්යයන් ඉටු කළාය. කලක් ගත විය. රංජනි විඳින දුක ගැන අනුකම්පා කළ ගමේ ග්‍රාම සේවක ඇයට සහනාධාරයක් ලබාදීමට සිතුවේය. ඒ අනුව ග්‍රාම සේවකගේ නිර්දේශයද ඇතුව ලිපියක් ලියාගෙන ඇය ප්‍රාදේශීය ලේකම්වරයා හමුවීමට ගියාය.“මම නිලධාරියෙක් එවනවා ඔබේ ගෙදරට. විස්තර හොයල බලලා තමයි මේක අනුමත කරන්න වෙන්නෙ” ප්‍රාදේශීය ලේකම්වරයා පැවැසීය.දින දෙක තුනකට පසු එකී නිලධාරියා රංජනීගේ නිවසට එනවිට ඇය සිටියේ අතදරුවකු සුරතල් කරමිනි. තම අත තිබූ රංජනීගේ ඉල්ලුම්පත දෙස විමසුම් නෙත යැවූ ඔහු සෝපහාසයෙන් යුතුව මෙසේ පැවසීය.“සැමියා අවුරුදු තුනකට පෙර මැරුණා කියලයි මේකෙ සඳහන් කරලා තියෙන්නේ. නමුත් දැන් ඉන්නව අත දරුවෙක් තුරුලට අරන්.”“මගෙ මනුස්සයා නිට්ටඹුවෙදි බස් එකක හැප්පිලා මැරිලා අවුරුදු තුනක් වෙනව තමයි. ඒත් මහත්තයෝ මම තාමත් මැරිලා නැහැනේ”රංජනී උත්තර දුන්නාය.නම් ගම් මන:කල්පිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401036</link>
    <topic>කුණ්ඩසාලේ සමුපකාර සමිතිය මුල්තැනට ගෙන එනවා</topic>
    <author>@ කරල්ලියද්ද සමුහ</author>
    <content>සීමාසහිත කුන්ඩසාලේ විවිධ සේවා සමුපකාර සමිතිය ලබා ගත් ප්‍රගතිය තවත් වර්ධනය කර දිවයිනේ හොදම සමුපකාර සමිතිය ලෙසින් රන් සම්මාන ලබා ගන්නා බවත් ඒ මගින් සමුපකාරිකයා සුරක්ෂිත කරන බවත් සීමාසහිත කුන්ඩසාලේ විවිධ සේවා සමුපකාර සමිතියේ සභාපති තිස්ස උඩගම මහතා පැවැසීය.ඵ් මහතා ඵසේ ප්‍රකාශ කළේ සීමාසහිත කුන්ඩසාලේ විවිධ සේවා සමුපකාර සමිතියේ නව අධ්‍යක්ෂක මණ්ඩලය පිළිගෙන මැනික්හින්න සමුපකාර සර්‍මමන්ත්‍රණශලාවේදීය.එහිදී නව සභාපති ලෙස නැවත පත් වු තිස්ස උඩගම මහතා මෙසේද පැවැසීය. පසුගිය අධ්‍යක්ෂක මණ්ඩලය හා මහා සභාව සමග පසුගිය කාලයේදී ගෙන ගිය සංවර්ධන වැඩ ඉදිරියටම ගෙන යනවා.අපේ සංවර්ධන වැඩපිළිවෙළ කඩා කප්පල් කිරීමට කටයුතු කළ අය ඉදි‍රියේ නොසැලී අධ්‍යක්ෂක මණ්ඩලය සමග නිවැරදි ගමනක් යමින් සීමාසහිත කුන්ඩසාලේ විවිධ සේවා සමුපකාර සමිතිය ඉහලින්ම ඔසවා තැබිමට පියවර ගන්නවා.කුන්ඩසාලේ ප්‍රාදේශීය සභා මන්ත්‍රී සී. කේ. රණතුංග, සමන්ත තෙන්නකෝන් සහ සමුපකාර දෙපාර්තමේන්තුව වෙනුවෙන් ඒ. ජි . ගුණතිලක මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401037</link>
    <topic>පදික වේදිකාවේ ඩීවීඩී විකුණුවාට දඩය ලක්ෂයයි</topic>
    <author>වයඹ පළාත් සමූහආරියරත්න රණවැල්ල</author>
    <content>නිෂ්පාදකයන්ගේ කිසිදු අවසරයක් නොමැතිව සිංහල චිත්‍රපටි අඩංගු ඩීවීඩී තැටි, කුරුණෑගල නගරයේ පදික වේදිකාවෙහි අලෙවිකරමින් සිටි අයෙකු ඩීවීඩී තැටි 114ක් සමඟ , කුරුණෑගල පොලිසියේ දූෂණ මර්දන අංශයෙහි නිලධාරීන් අත්අඩංගුවට ගෙන ඇත.මොහු කුරුණෑගල වැඩබලන මහේස්ත්‍රාත් නලීන් ජේ. එදිරිසිංහ මහතා වෙත ඉදිරිපත් කරන ලදුව, වරද පිළිගත් හෙයින්, රුපියල් ලක්ෂයක දඩයක් නියම විය. කුරුණෑගල ජ්‍යෙෂ්ඨ පොලිස් අධිකාරි අජිත් සමරකෝන් මහතාගේ උපදෙස් පරිදි කුරුණෑගල පොලිසිය මේ පිළිබඳව වැඩිදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401038</link>
    <topic>පොල් සංවර්ධන අධිකාරියේ අයැදුම්පත් ජනවාරි 10 දක්වා</topic>
    <author>@ තංගල්ල විශේෂ ඇම්. පී. චන්ද්‍රපාල</author>
    <content>ස්වයං ක්‍රිය ‍ලෙලි අල්ලන යාන්ත්‍රනය සහිත පෙට්ටි කුට්ටම් ලබා දීමට සහ හම්බන්තොට දිස්ත්‍රික්කයේ කර්මාන්තකරුවන් හඳුනාගැනීමට පොල් සංවර්ධන අධිකාරිය අයදුම්පත් කැදවා ඇත. මේ පෙට්ටි කුට්ටම් ලබා දීමට දිනකට පොල් ලෙලි 2500-3000ත් අතර ප්‍රමාණයක් සපයා ගත හැකි තෙතලා විදුලිය ජල පහසුකම් සහ යටිතල පහසුකම් තිබෙන කර්මාන්ත කරුවන්ට මේ සදහා අයදුම් කළ හැකිය.‍මේ යන්ත්‍ර ලබා ගැනීමට කැමැති අය නම, ලිපිනය, දුරකථන අංකය, ව්‍යාපාරික තොරතොරු පිළිබදව දත්ත ඇතුළත් ඉල්ලුම් පත්‍රයක් 2014 ජනවාරි මස 10 වන දිනට පෙර සභාපති, පොල් සංවර්ධන අධිකාරිය, 54, නාවල පාර, නාරාහේන්පිට ලිපිනයට යොමු කරන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r1401039</link>
    <topic>පොල් සංවර්ධන අධිකාරියේ අයැදුම්පත් ජනවාරි 10 දක්වා</topic>
    <author>@ තංගල්ල විශේෂ ඇම්. පී. චන්ද්‍රපාල</author>
    <content>ස්වයං ක්‍රිය ‍ලෙලි අල්ලන යාන්ත්‍රනය සහිත පෙට්ටි කුට්ටම් ලබා දීමට සහ හම්බන්තොට දිස්ත්‍රික්කයේ කර්මාන්තකරුවන් හඳුනාගැනීමට පොල් සංවර්ධන අධිකාරිය අයදුම්පත් කැදවා ඇත. මේ පෙට්ටි කුට්ටම් ලබා දීමට දිනකට පොල් ලෙලි 2500-3000ත් අතර ප්‍රමාණයක් සපයා ගත හැකි තෙතලා විදුලිය ජල පහසුකම් සහ යටිතල පහසුකම් තිබෙන කර්මාන්ත කරුවන්ට මේ සදහා අයදුම් කළ හැකිය.‍මේ යන්ත්‍ර ලබා ගැනීමට කැමැති අය නම, ලිපිනය, දුරකථන අංකය, ව්‍යාපාරික තොරතොරු පිළිබදව දත්ත ඇතුළත් ඉල්ලුම් පත්‍රයක් 2014 ජනවාරි මස 10 වන දිනට පෙර සභාපති, පොල් සංවර්ධන අධිකාරිය, 54, නාවල පාර, නාරාහේන්පිට ලිපිනයට යොමු කරන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=r14010310</link>
    <topic>දකුණේ උණ සහ කෙසෙල් කෙඳි නූල් නිෂ්පාදනයට</topic>
    <author>@ තිහගොඩ සමුහ පී. පී. ජී. සුගතදාස</author>
    <content>උණ ගස් සහ කෙසෙල් ගස්වලින් ලබාගන්නා කෙඳි උපයෝගි කරගෙන නුල් නිෂ්පාදනය කිරිමේ නව වැඩපිළිවෙලක් දකුණු පළාත් කර්මාන්ත අමාත්‍යාංශය හඳුන්වා දෙයි.දකුණු පළාත් කර්මාන්ත ඇමැති යු. ජී. ඩී. ආරියතිලක මහතා එම නුල් රෙදි නිෂ්පාදනයට ප්‍රයෝජනයට ගත හැකි බවත් දැනටමත් චීනය සහ පිලිපීනය යන රටවල මෙය සාර්ථකව ක්‍රියාත්මක බවත් පැවැසීය.මෙයට අමතරව වැටකෙයියා සහ අන්නාසි කෙඳි උපයෝගි කරගනිමින් නුල් නිෂ්පාදනය කිරිමට දකුණු පළාත් කර්මාන්ත අමාත්‍යාංයේ අවධානය යොමුවී ඇත. මේ නව නිෂ්පාදන ව්‍යාපෘති සාර්ථක කරගැනිමට රුහුණු විශ්ව විද්‍යාලයේ කෘෂිකර්ම පිඨයේ අනුග්‍රහය ලබා ගනියි.අත්යන්ත්‍රවලින් නිෂ්පාදිත රෙදි සඳහා දේශීය වෙළෙඳ‍පොෙළ් ඉහළ ඉල්ලුමක් තිබෙන අතර, ඒ සඳහා අවශ්‍ය කපු නුල් ආනයනයට විශාල පිරිවැයක් දැරීමට සිදුවන බවත්, එසේ ගෙන්වනු ලබන නුල් වර්ණ ගැන්වීම මනා පුහුණුවක් ලැබූ කාර්මික ශිල්පීන්ගෙන් සිදුවන බවද දකුණු පළාත් කර්මාන්ක අමාත්‍යාංශය සඳහන් කරයි.ශ්‍රි ලංකාවේ පේෂකර්ම නිෂ්පාදනයට නව ක්‍රමවේද දකුණු පළාත් කර්මාන්ත අමාත්‍යාංශය දැනටමත් සකස්කර ඇති අතර, ඒ හරහා දේශීය හා විදේශීය වෙළෙඳපොළට අවශ්‍ය උසස් වර්ගයේ රෙදි වර්ග නිෂ්පාදනය දකුණු පළාත් කර්මාන්ත අමාත්‍යාංශයේ අපේක්ෂාච බව ඇමැති යු. ජී. ඩී. කරුණාතිලක මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401031</link>
    <topic>ශ්‍රී ලංකා පිල අසීරු තත්ත්වයක</topic>
    <author>වර්නන් ගුණසේකර</author>
    <content>පාකිස්තානයේ බිලවාල් භාටි ගේ මඳ වේග පන්දු හමුවේ දෙවැනි ඉනිමේ වටිනා කඩුලු දෙකක් අහිමි කර ගත් ශ්‍රී ලංකාව අබුඩාබි හි පැවැත්වෙන පළමු ටෙස්ට් ක්‍රිකට් තරගයේ ඊයේ තෙවැනි දිනය අවසන් වන විට ලකුණු 186කට කඩුලු 4ක් බිඳ වැටී අසීරු තත්ත්වයකට පත්ව සිටියේය.කුමාර් සංගක්කාර හා මහේල ජයවර්ධන ගේ කඩුලු පිට පිට ඕවරවලදී ලබා ගැනීමට සිය මංගල ටෙස්ට් තරගයට ක්‍රීඩා කරන භාටි සමත් විය.සිය 4 වැනි ටෙස්ට් තරගයට ක්‍රීඩා කරන කෞශල් සිල්වා ලබා ගත් අගනා ලකුණු 81 මත ශ්‍රී ලංකා දෙවැනි ඉනිම ගොඩනැගී තිබිණි. පන්දු 177කට මුහුණ දුන් සිල්වා හතරේ පහර 11ක් එල්ල කළේය.කෞශල් හා දිනේෂ් චන්දිමාල් සිවුවැනි කඩුල්ලට ඕවර 11.2කදී ලකුණු 36ක් එක් කළහ. ඊයේ තරගය නතර කරන විට දිනේෂ් චන්දිමාල් නොදැවී ලකුණු 24ක් රැස්කර ගෙන සිටියේය.සංගක්කාර ලකුණු 29ක් ලබා ගෙන සිටියදී බිලවාල් භාටි ගේ පන්දුවට කඩුල්ල මුවා කළ බවට පිටියේ තරග විනිසුරු තීරණය කළේය. විනිසුරු ලබා දුන් ඒ දැවී යාමේ තීරණයට සංගක්කාර අභියෝග කළ අතර තෙවැනි විනිසුරු එය දැවී යාමක් නොවන බවට තීරණය කළේය.කෞශල් සිල්වා හා කුමාර් සංගක්කාර ඕවර 33.5කට සාර්ථකව මුහුණ දෙමින් දෙවැනි කඩුල්ල වෙනුවෙන් ලකුණු 99ක සබඳතාවක් ගොඩනගමින් සිටියදී ‘සංගා’ දැවී ගියේය. මේ දැවී යාමත් සමග පාකිස්තාන කඳවුර තුළ යළිත් බලාපොරොත්තු ඇති වන්නට විය. පිට ඉන්නට එපිටින් පැමිණි බිලවල් භාටි ගේ පන්දුව හඹා ගිය සංගක්කාර ගේ පිත්තේ අග වැදුනු පන්දුව ‘ස්ලිප්ස්’ හි දී යූනුස් ඛාන් විසින් රැක ගන්නා විට සංගක්කාර ලකුණු 55ක් රැස්කර ගෙන සිටියේය. ඒ, පන්දු 99කිනි. හතරේ පහර හයක් ඔහුගේ ඉනිමට ඇතුළත්ව තිබිණි. මෙය සංගක්කාර ගේ 43 වැනි ටෙස්ට් අර්ධ ශතකය විය.මහේල ජයවර්ධන මේ තරගය අසුභ එකක් විය. පළමු ඉනිමේදී ලකුණු පහකට දැවී ගිය ඔහු ඊයේ දෙවැනි ඉනිමේදී මුහුණ දුන් පළමු පන්දුවෙන් ම බින්දුවට දැවී ගියේය. බිලවාල් භාටි ගේ ඒ පන්දුව ඉතාමත් හොඳ, පිතිකරුවෙකුට මුහුණ දීමට අසීරු එකක් විය. තණතීරුවේ කෙටී උඩින් පැමිණි පන්දුවට මහේල පිත්ත දමද්දී එය පිත්තේ කෙළවර ගෑවී ඉහළ ගියේ ‘ගලී’ හි පන්දු රකිමින් සිටි අසාඩ් ෂෆීක් ට ඉතාමත් පහසු උඩ පන්දුවක් පිළිගන්වමිණි.සංගක්කාර හා මහේල ගේ කඩුලු දෙක පන්දු අටක් ඇතුළත ලකුණු හතරකට අහිමි වීම හේතුවෙන් ශ්‍රී ලංකාව වැටුනේ අසීරු අඩියකටය.හැටවැනි ඕවරයේ අවසන් පන්දුවට කෞශල් සිල්වා, ජුනයිඩ් ඛාන් ට එරෙහිව හතරේ පහරක් එල්ල කිරීමත් සමග ශ්‍රී ලංකාව තරගයේ පාකිස්තානයට වඩා පිටුපසින් සිටි ලකුණු 179 පසු කළේය. එහෙත් ඊළඟ ඕවරයට පසු ඕවරයේ තෙවැනි පන්දුවේදී සිල්වා, ඛාන් ගේ ම පන්දුවට කඩුලු රකින අද්නන් අක්මාල් වෙත උඩ පන්දුවක් දෙමින් දැවී ගියේය. ඒ සමගම තෙවැනි දින තරගයද නතර විය. ශ්‍රී ලංකාව දෙවැනි ඉනිම කඩුලු 4 ට ලකුණු 186 යි.ජුනයිඩ් ඛාන් හා බිලවාල් භාටි කඩුලු 2 බැගින් ලබා ගත්හ.පෙර දිනයේ කඩුලු 4 ට ලකුණු 327 සිට ඊයේ තරගය ආරම්භ කළ පාකිස්තානයේ ඉතිරි කඩුලු හය පැයයි මිනිත්තු හතළිස් පහක් ඇතුළත (ඕවර 20යි පන්දුවකදී) ලකුණු 56කට බිඳ වැටිණි. මින් කඩුලු 3ක් ම ලබා ගත්තේ රංගන හේරත් ය. ඒ වෙනුවෙන් ඔහු ලබා දුන්නේ ලකුණු 39ක් පමණකි. පාකිස්තාන මුළු ලකුණු සංඛ්‍යාව 383ක් වූ අතර ඒ අනුව ඔවුන් පළමු ඉනිමේදී ශ්‍රී ලංකාවට වඩා ලකුණු 179ක් ඉදිරියෙන් සිටියේය. ශ්‍රී ලංකාව ඔවුන්ගේ පළමු ඉනිමේ රැස් කළේ ලකුණු 204 කි.කෞශල් සිල්වා ‘ෂෝට් ස්කුවෙයාර් ලෙග්’ ස්ථානයේ සිට අති විශිෂ්ට අයුරින් රැක ගත් උඩ පන්දුවෙන් ඊයේ තරගයේ සිවුවැනි ඕවරයේදීම ශ්‍රී ලංකාවට කඩුල්ලක් හිමි විය. සුරංග ලක්මාල් ගේ පන්දුවට දැවී ගියේ අසාඩ් ෂෆික් (13) ය. පෙර දින ක්‍රීඩාවට වඩා ඔහුට රැස්කර ගත හැකි වූයේ තවත් එක් ලකුණක් පමණි. පාකිස්තානය කඩුලු 5 ට ලකුණු 329 යි.හත්වැනි ඕවරයේදී ශමින්ද එරංග ගේ පන්දුවට ‘ගලී’ හි සචිත්‍ර සේනානායක වෙත උඩ පන්දුවක් දෙමින් අක්මාල් ලකුණු 6කට දැවී ගිය අතර ඊට ඕවර 9කට පසුව භාටි, ඇන්ජලෝ මැතිව්ස් ගේ පන්දුවට කඩුලු රකින ප්‍රසන්න ජයවර්ධන වෙත උඩ පන්දුවක් දෙමින් ලකුණු 14කට දැවී ගියේය. භාටි ගේ දැවී යාම (පන්දුව පිත්තේ ස්පර්ශ වුනාද? නැද්ද?) නිශ්චය කර ගැනීම සඳහා තෙවැනි විනිසුරුගේ සහාය ලබා ගැනීමට පිටියේ තරග විනිසුරුවරයාට සිදුවිය.ඉන්පසුව හේරත් පාකිස්තාන ඉතිරි කඩුලු 3 ලබා ගත්තේය. අජ්මාල්, කඩුල්ල මුවා කිරීමේ වරදට හසුවූ අතර අලි, පන්දුව කෙළින් ම කඩුල්ලේ වැදීමෙන් දැවී ගියේය. මේ දෙදෙනා ම ආපසු ක්‍රීඩාගාරයට ගියේ හිස් අතිනි (බින්දු).පැය හතක් හා මිනිත්තු පහක ‘මැරතන්’ ඉනිමක් ක්‍රීඩා කළ නායක මිස්බා උල්-හක් අවසානයේ දැවී ගියේය. ඔහු දැවී ගියේ කුමාර් සංගක්කාර හතරේ සීමාව අසල ම රඟ දැක්වූ දර්ශනීය උඩ පන්දු රැක ගැනීමකිනි. පන්දු 306කට මුහුණ දුන් මිස්බා ගේ වර්ණවත් ඉනිම හතරේ පහර 16ක් සහ හයේ පහරකින් සමන්විතව තිබිණි.එරංග ලකුණු 80කට කඩුලු 3ක්ද, හේරත් ලකුණු 93කට කඩුලු 3ක්ද, ලක්මාල් ලකුණු 99කට කඩුලු 2ක්ද ලබා ගත්හ.දිවා ආහාරයට පෙර ශ්‍රී ලංකාව දෙවැනි ඉනිමේ එක් ඕවරයකට මුහුණ දුන් අතර එය අවසානයේ ලකුණු 2ක් ලබා ගෙන සිටියේය.ජුනයිඩ් ඛාන් විසින් කරුණාරත්න ගේ ආරක්ෂාකාරී ක්‍රීඩාව පරදවා ඔහුගේ පිත්ත හා පාද අතරින් පන්දුව කෙළින් ම කඩුල්ල වෙත යැවීමත් සමග දෙවැනි ඉනිමේ ශ්‍රී ලංකා පළමු කඩුල්ල බිඳ වැටිනි. ඒ වන විට මුළු ලකුණු ප්‍රමාණය 47ක් ලෙසින් සටහන්ව තිබිණි. ආරම්භ වී තිබුනේ දෙවැනි ඉනිමේ 16 වැනි ඕවරයයි. පන්දු 56කට මුහුණ දුන් කරුණාරත්න හතරේ පහර 3ක් එල්ල කර ලකුණු 24ක් ලබා ගත්තේය.සවස තේ පානය සඳහා තරගය නතර කරන විට ශ්‍රී ලංකාව දෙවැනි ඉනිමේ එක් කඩුල්ලක් දැවී ලකුණු 71ක් ලබා ගෙන සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401032</link>
    <topic>ක්‍රීඩා සංගම් 25ක ව්‍යවස්ථා සංශෝධනය ඇරඹෙයි</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවට අනුබද්ධිත ක්‍රීඩා සංගම් 25ක ව්‍යවස්ථා සංශෝධන කටයුතු ආරම්භ වෙයි. ජාත්‍යන්තර ඔලිම්පික් කමිටුව සමග පසුගියදා ස්විට්සර්ලන්තයේ ලුසෑන් නගරයේ පැවැති සාකච්ඡාවේ ප්‍රතිඵලයක් ලෙස මේ ව්‍යවස්ථා සංශෝධන සිදුවෙමින් පවතී.ජාතික ඔලිම්පික් කමිටුවට අනුබද්ධිත සියලුම ක්‍රීඩා සංගම්වල ව්‍යවස්ථා අදාළ ජාත්‍යන්තර සම්මේලන මගින් අනුමත කරගත යුතු බවට ජාත්‍යන්තර ඔලිම්පික් කමිටුව නියෝග කළ අතර ඒවා කඩිනම් කරන ලෙසද දැනුම් දී තිබුණි. ඒ අනුව ඇතැම් ක්‍රීඩා සංගම් තම ජාත්‍යන්තර ක්‍රීඩා සම්මේලන මගින් ව්‍යවස්ථා සංශෝධනයට අවශ්‍ය උපදෙස් ඉල්ලා තිබේ. ජාත්‍යන්තර ක්‍රීඩා සම්මේලනවල උපදෙස් අනුව ශ්‍රී ලංකාවේ ක්‍රීඩා දියුණුවට අදාළව සකසන නව ව්‍යවස්ථා කෙටුම්පත අනුමත කරවාගත යුතු වේ.ජාත්‍යන්තර සම්මේලනවලට ව්‍යවස්ථා කෙටුම්පත යැවීමට පෙර ක්‍රීඩා රෙගුලාසි සංශෝධනය සොයා බැලීමට පත්කළ සත් පුද්ගල කමිටුවේදීද මේ කෙටුම්පත් පිළිබඳ සාකච්ඡා කෙරෙනු ඇත. නව ව්‍යවස්ථා කෙටුම්පත් සකසන ලද සියලුම ජාතික ක්‍රීඩා සංගම් මේ 8වැනිදා ක්‍රීඩා රෙගුලාසි සංශෝධනය සොයා බැලීමට පත්කළ සත් පුද්ගල කමිටුව හමුවට කැඳවා ඇතැයි ද වාර්තා වේ.එම කමිටුව මගින් ජාතික ක්‍රීඩා සංගම්වල නව ව්‍යවස්ථා කෙටුම්පත් පරීක්ෂා කොට අවශ්‍ය උපදෙස් ලබාදීමට නියමිතය. මේ සත් පුද්ගල කමිටුව ක්‍රීඩා අමාත්‍යාංශයේ ලේකම් අනුර ජයවික්‍රම මහතාගේ සභාපතිත්වයෙන් රැස්වෙන අතර නීතිඥ පන්ඩුක කීර්තිනන්ද, ක්‍රීඩා අධ්‍යක්ෂ ජෙනරාල් රංජනී ජයකොඩි, ජාතික ඔලිම්පික් කමිටු ලේකම් මැක්ස්වෙල්ද සිල්වා, බී.එල්.එච්.පෙ‍රේරා, ඩිල්ෂාන් ජයසූරිය හා වෛද්‍ය මයියා ගුණසේකර යන මහත්ම මහත්මිහු ඇතුළත් වෙති.ස්විට්සර්ලන්තයේ ලුසෑන්හී ශ්‍රී ලංකාව හා ජාත්‍යන්තර ඔලිම්පික් කමිටුව අතර පැවැති සාකච්ඡා අනුව ක්‍රීඩා අමාත්‍යාංශය හා ජාතික ඔලිම්පික් කමිටුව පොදු එකඟතාවකට කටයුතු කිරීමට පියවර ‍ගත්හ.ජාතික ක්‍රීඩා පනත හා ක්‍රීඩා රෙගුලාසිවල ගැටලු හඳුනාගෙන ඒවා නිරාකරණයට දෙපාර්ශවයම කටයුතු කරමින් සිටින අතර පසුගිය මාසයේ සාකච්ඡා ආරම්භ කළහ.දෙපාර්ශවයේ එකඟතාව අනුව ක්‍රීඩා රෙගුලාසි සංශෝධනය කිරීමෙන් පසු කල්දමන ලද ජාතික ඔලිම්පික් කමිටු නිලවරණය පැවැත්වීමේ අවස්ථාව උදාවේ. ජාතික ඔලිම්පික් කමිටු නිලවරණය පසුගිය දෙසැම්බර් 27වැනිදා පැවැත්වීමට නියමිතවු අතර ජාත්‍යන්තර ඔලිම්පික් කමිටු නියෝගයෙන් එය දින නියමයක් නොමැතිව කල් ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401033</link>
    <topic>ක්‍රීඩා ආයතන එක තැනකට</topic>
    <author/>
    <content>කොළඹ ටොරින්ටන් චතුරස්‍රයේ පිහිටා තිබෙන ක්‍රීඩා අමාත්‍යාංශයට සම්බන්ධ ක්‍රීඩා සංවර්ධන දෙපාර්තමේන්තුවේ සියළුම අංශ එක වහළක් යටට ගෙන යෑමට නියමිතය.ඒ අනුව නවීකරණය කරන ලද කොළඹ තුරඟ තරග පිටියේ ඉදිකර තිබෙන සිවුමහල් ගොඩනැගිල්ලේ සිට වැඩ කටයුතු ඇරැඹීම මේ මස අවසන් වීමට පෙර සිදුවනු ඇතැයි ක්‍රීඩා අමාත්‍යාංශය පවසයි. ක්‍රීඩාවට සම්බන්ධ සියළුම ආයතන එකම වහලක් යටතට ගෙන යාමේ අරමුණින් නවීන පහසුකම් වලින් යුක්තව මේ ගොඩනැගිල්ල ඉදිකර තිබේ. ටොරින්ටන් චතුරස්‍රයේ ක්‍රීඩා සංවර්ධන දෙපාර්තමේන්තු පැරණි ගොඩනැගිල්ල ජාතික ක්‍රීඩා සංගම් පරිපාලන කටයුතු වඩාත් කාර්යක්ෂමව කරගෙන යාම සඳහා කාර්යාල පහසුකම් ලබාදීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගෙන තිබේ.ජාතික ක්‍රීඩා සංගම්වල රැස්වීම් පැවැත්වීම, විවිධ උත්සව සංවිධාන කිරීම සඳහා ක්‍රීඩා අමාත්‍යාංශ ගොඩනැගිල්ලේ නවීන පහසුකම් වලින් යුත් ප්‍රධාන රැස්වීම් ශාලා හා අවශ්‍ය පහසුකම්ද සලසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401034</link>
    <topic>ඉන්දියානු 19න් පහළ පිලට ජය</topic>
    <author/>
    <content>ඩුබායිහිදී පැවැත්වෙන ආසියානු කුසලාන අවුරුදු 19න් පහළ ක්‍රිකට් තරගාවලියේ ඉන්දියාව සමගින් ඊයේ පැවැති අවසන් පූර්ව තරගය කඩුලු 3කින් පරාජයට පත්වු ශ්‍රී ලංකා තරගාවලියෙන් ඉවතට විසිවිණි. ශ්‍රී ලංකා පිල කඩුලු 8ක් දැවී ලබාගත් ලකුණු 223 ඉලක්කය හඹාගිය ඉන්දීය කණ්ඩායම් ඉනිම නිමාවීමට පන්දු 5ක් ඉතිරිව තිබියදී ජයග්‍රහණය තහවුරු කරගත්තේය.කාසියේ වාසිය දිනාගත් ඉන්දීය කණ්ඩායමේ ආරාධනයෙන් පිටියට පිවිසි ශ්‍රී ලංකා කණ්ඩායමේ පළමු කඩුල්ල ලකුණු 9දී බිඳ වැටිණි. හෂාන් දුමිඳු සමගින් දෙවැනි කඩුල්ලට එක්වු නායක කුසල් මෙන්ඩිස් මුළු ලකුණු සංඛ්‍යාව 103 දක්වා ඉහළට ගෙන ගියේය. ලකුණු 52ක් රැස්කරගෙන සිටි කුසල් මෙන්ඩිස් දැවී යෑමෙන් එම සබඳතාව බිඳ වැටිණි. පන්දු 77කට මුහුණදුන් කුසල් හතරේ පහර 4ක් එල්ල කර තිබිණි. පන්දු 109කදී හතරේ පහර 5ක් සමගින් හෂාන් දුමිඳු ලකුණු 60ක් රැස්කළේය.ඉන්දීය පිල ජයග්‍රහණය කරාගෙන ගිය අකුස් බියන්ස් පන්දු 54කදී හතරේ පහර 4ක් හා හයේ පහරක් සමගින් ලකුණු 54ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401035</link>
    <topic>නාවික හා යුද හමුදා පිල අද වැලිසරදී ගැටෙති</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් කුසලාන පළමු කොටසේ ලීග් රගර් තරගාවලියේ අපරාජිතව පෙරමුණේ පසුවන නාවික හමුදා කණ්ඩායම අද (3) යුද හමුදා පිල සමග වැලිසර දී තරග වදියි. සතියක විරාමයකින් පසුව යළි ආරම්භ වන ලීග් තරගාවලියේ නව වසරේ පළමු තරගය මෙය වේ. මෙතෙක් පැවති තරග වට 6දී අපරාජිතව ලකුණු 34ක් ලබා පෙරමුණ ගත් නාවික හමුදා පිල ඩයලොග් ලීග් රගර් ශූරතාව අත්කර ගැනීමේ අදිටනින් පසුවන අතර ඔවුනට දැඩි අභියෝගයක් එල්ල කරමින් මහනුවර ක්‍රීඩා සමාජය ලකුණු 31ක් ලබා දෙවැනි ස්ථානයේ පසුවෙයි. පසුගිය වසරේ ශූරයන් වන හැව්ලොක්ස් පිල ලකුණු 28ක් රැස් කරමින් අපරාජිතව තුන්වැනි ස්ථානයේ රැඳී සිටියි. නාවික හමුදාව සමග අද තරග බිමට පිවිසෙන යුද හමුදා පිල තරග 3ක් ජයගත් අතර තරග 3ක් පරාජිතව ප්‍රසාද ලකුණු සටහනේ පස්වැනි තැන පසුවෙයි.මෙවර තරගාවලියේ කාගෙත් අවධානයට ලක්වූ අප්කන්ට්‍රි ලයන්ස් පිල ලකුණු 25ක් ලබාගනිමින් සිවුවැනි ස්ථානයේ පසුවන අතර තුන්වැනි තැන සිටින හැව්ලොක්ස් පිල සමග අනිද්දා (5) හැව්ලොක්ස් පිටියේ දී තරග වැදීමට නියමිතය. මහනුවර කණ්ඩායම හා පොලිස් පිල අතර තරගය හෙට (4) පොලිස් පිටියේ දී පැවැත්වෙන අතර ලකුණු සටහනේ 6වැනි තැන සිටින සී.ආර්.පිල සහ හම්බන්තොට ෂාක්ස් කණ්ඩායම අතර තරගය ද හෙට හම්බන්තොට දී පැවැත්වේ.ලකුණු සට‍හනේ 9 හා 10 ස්ථානවල රැඳී සිටින ගුවන් හමුදා පිල හා සී.එච්.කණ්ඩායම අතර තරගය අනිද්දා සී.එච්. පිටියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401036</link>
    <topic>ඉන්දියා සංචාරයට කාන්තා ක්‍රිකට් පිල නම් කරයි</topic>
    <author/>
    <content>එක්දින තරග තුනකට හා විස්සයි20 තරග තුනකට සහභාගිවීමට මේ මස 14වැනිදා ඉන්දියාවට යන ශ්‍රී ලංකා කාන්තා ක්‍රික‍ට් පිල ඊයේ නම් කළේය. කණ්ඩායමේ නායකත්වය දරනු ලබන්නේ ශෂිකලා සිරිවර්ධන විසිනි. චමරි අතපත්තු උපනායිකාව ලෙස කටයුතු කරන්නීය. 14 දෙනකුගෙන් සමන්විත මේ කණ්ඩායමට ගුවන් හමුදාව නියෝජනය කරන අනුෂ්කා සංජීවනී පළමුවරට එක්වී සිටියි.ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය ලැබූ ඉන්දියා සංචාරයට එක්වන ශ්‍රී ලංකා කාන්තා ක්‍රිකට් පිල මෙසේය.ශෂිකලා සිරිවර්ධන (නායිකා), චමරි අතපත්තු (උපනායිකා), ඊෂානී ලොකුසූරිය, දීපිකා රසාංගිකා, දිලානී ම‍නෝදරා, චමරි පොල්ගම්පොළ, ය‍සෝධා මෙන්ඩිස්, අනුෂ්කා සංජීවනී, මධුරි සමුද්‍රිකා, චන්දිමා ගුණරත්න, උදේශීකා ප්‍රබෝධනී, ශ්‍රීපාලී වීරක්කොඩි, ලසන්ති මධුශානී, ඕෂධී රණසිංහ. (අති‍‍රේක) නිලක්ෂි ද සිල්වා, ඉනෝකා රණවීර, චතුරානී ගුණවර්ධන, රංගිකා ප්‍රනාන්දු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=s1401037</link>
    <topic>කොළඹ ආනන්දයට චෙස් ශූරතාවක්</topic>
    <author>අමිල ප්‍රභාත් වනසිංහ</author>
    <content>කොළඹ ආනන්ද විද්‍යාලයත් නාලන්දා විද්‍යාලය සහ අනුරාධපුර ඩී.එස් සේනානායක ආදර්ශ ප්‍රාථමික විද්‍යාලය අතර පැවති අන්තර් පාසල් 11 පහළ චෙස් තරගාවලියේ ශුරතාව කොළඹ ආනන්ද විද්‍යාලය විසින් දිනාගනු ලැබීය.අනුරාධපුර ආනන්ද-නාලන්දා මිත්‍රත්ව පදනම විසින් සංවිධාන කළ මේ චෙස් තරගාවලිය අනුරාධපුර කෙස්ටන් පාර්ක් හෝටලයේදි අනුරාධපුර නගරාධිපති එච්.පී සෝමදාස, අග්‍රාමාත්‍ය පාර්ලිමේන්තු කටයුතු පිළිබද ලේකම් රවින්ද්‍ර දිසානායක යන මහත්වරුන්ගේ ප්‍රධානත්වයෙන් පසුගියදා පැවැත්විණි.තරගාවලියේ ශුරතාව දිනා ගනු ලැබු ආනන්ද විද්‍යාලයීය චෙස් කණ්ඩායම ලකුණු දහ හතර හමාරක්(14 1/2) ලබාගත් අතර ලකුණු දහතුන හමාරක්(13 1/2) ලබා ගනිමින් අනුරාධපුර ඩී.එස් සේනානායක විද්‍යාලීය චෙස් කණ්ඩායම අනුශුරතාවය හිමිකර ගත්තේය.ලකුණු දොළහක් (12) ලබාගත් නාලන්ද විද්‍යාලය තුන්වන ස්ථානයත් අනුරාධපුර ඩී.එස් සේනානායක ආදර්ශ ප්‍රාථමික විද්‍යාලීය බී කණ්ඩායම සිව්වන ස්ථානයත් හිමිකරගනු ලැබීය.චෙස් ක්‍රිඩාව සදහා භාවිතා කෙරෙන රුපියල් දොළොස් දහස් පන්සියයක්(12500)පමණ වටිනා චෙස් ඔරලෝසුවක් මෙහිදි අනුරාධපුර ආනන්ද-නාලන්දා මිත්‍රත්ව පදනම වෙනුවෙන් එහි සභාපති නීතිඥ මහේෂ් කොටුවැල්ල මහතා විසින් ඩී.එස් සේනානායක ආදර්ශ ප්‍රාථමික විද්‍යාලයීය විදුහල්පති අජිත් වඩුගේ මහතා වෙත පරිත්‍යාග කෙරිණ. මේ තරගාවලිය වාර්ෂිකව පැවැත්විමට තමන් අපේක්ෂා කරන බවද සභාපති නීතිඥ මහේෂ් කොටුවැල්ල මහතා එහිදි සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=f1401031</link>
    <topic>මම කතා නොකරන්නයි ආවේ</topic>
    <author>අන් දොස් සොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සඳුදා ගාල්ල බලා පිටත් වූයේ ගාල්ල ලබුදූවේ ඉදිකළ “දක්ෂිණපාය” ජනතා අයිතියට පත්කිරීමේ උත්සවයට සහභාගි වීම සඳහාය. ගාල්ල රිච්මන්ඩ් විද්‍යාලයීය ක්‍රීඩාංගණයට ජනාධිපතිතුමා රැගත් හෙලිකොප්ටර් යානය සේන්දු විය.දකුණු පළාත් මහ ඇමැති ශාන් විජයලාල් ද සිල්වා මහතා, නියෝජ්‍ය ඇමැති නිශාන්ත මුතුහෙට්ටිගම, මන්ත්‍රී මනූෂ නානායක්කාර මහත්වරු ජනාධිපතිතුමා පිළිගත්තේ මහත් හරසරින්ය. ජනාධිපතිතුමාගේ සපැමිණීම අපේක්ෂාවෙන් ක්‍රී‍ඩාංගණයේ රැස්ව සිටි දහස් සංඛ්‍යාත ජනතාව ‘ජය වේවා! ජය වේවා’ කියමින් ඔල්වරසන් දුන්හ. ‘මහ ඇමැතිතුමා, ආරාධනාවක් නැතුව මේ තරම් සෙනඟ එනව නම් මෙහේ ඡන්ද රැස්වීම් ඕනෑ නෑ කොහොමත් ජයග්‍රහණය ස්ථිර යැයි’ ජනාධිපතිතුමා මහ ඇමැතිතුමාගේ උරහිසට සුරත තබමින් කීය.ඔව් සර්. අපේ ජයග්‍රහණය ස්ථිර යැයි මහ ඇමැතිවරයා කීවේ සිනාසෙමින්ය. මහ ඇමැති ශාන් විජේලාල් මහතා සමඟ මෝටර් රථයේ නැඟුණු ජනාධිපතිතුමා ලබුදූවේ “දක්ෂිණපාය” පළාත් පරිපාලන ගොඩනැගිල්ල බලා පිටත්විය.‘ශාන් ගාල්ලට දාන මුස්ලිම් අපේක්ෂකයා කවුද? එයා ටිකක් මුදල් වියදම් කරන්න පුළුවන් වෙන්නත් ඕනෑ. පළාත් ඡන්දෙ මහ මැතිවරණයක් වගේනේ. තරගකාරීයි. මතකනෙ වයඹ වෙච්ච සංසිද්ධි’ ජනාධිපතිතුමා සිනාසෙමින් ඇසීය.“සර් මනූෂ එක්ක කතා කරලා අපේක්ෂකයා නම් කරමු” යැයි මහ ඇමැතිවරයා කීය.“දක්ෂිණපායට” ජනාධිපතිතුමා ළඟා වන විටත්, දහස් සංඛ්‍යාත ජනතාවක් එහි රැස්වී සිටියහ. දක්ෂිණ පළාත් සභා පරිපාලන ගොඩනැගිල්ල සුබ හෝරාවේදී ජනාධිපතිතුමාගේ සුරතින් ජනතා අයිතියට පත්කෙරිණි.පළාත් සභා නිලධාරීන් ඇතුළු රැස්ව සිටි පිරිසට කාලෝචිත හරවත් කතාවක් කළ ජනාධිපතිතුමා “මම කතා නොකරන්නයි හිටියේ. නමුත් රාජ්‍ය නිලධාරීන් විශාල පිරිසක් සිටියදී අදහස් නොදැක්වීම ඔවුන්ට කරන මදි පුංචිකමක් දැයි සිතනවා’ යැයි කියමින් දීර්ඝ කතාවක් කළේය.උත්සවය අවසානයේ මහ ඇමැතිවරයා ජනාධිපතිතුමාට තේ පැන් සංග්‍රහය සඳහා ද ආරාධනා කළේය. රාජ්‍ය සේවකයන් සර්ගෙන් කතාවක් අපේක්ෂා කළා. ‘සර්ගෙ කතාවත් හරිම අර්ථවත්’ යැයි මහ ඇමැතිවරයා කීය.‘බස්නාහිර වගේ මෙහෙත් මහ ඇමැතිවරු ගොඩක් ඉන්නවද? යැයි ජනාධිපතිතුමා ඇසීය.සර් ඡන්දෙටත් ඉස්සර තමා මහ ඇමැති අපේක්ෂකයා යැයි කියා ගන්න අය ඉන්නවා යැයි ශාන් විජේලාල් සිනාසෙමින් කීය.‍‍අපි මෙවර ලැයිස්තුවෙන් දක්ෂ, උගත් තරුණයන්ට ඉඩක් දෙන්න ඕනෑ යැයි ජනාධිපතිතුමා කීවේ මහ ඇමැතිවරයාගේ මුහුණ දෙස බලමින්ය.‘ඒක හොඳ තීරණයක් සර්.’ මහ ඇමැතිවරයා කීය. ‘විශේෂයෙන්ම ඉසුරු දොඩංගොඩ ඉදිරිපත් කරන්න අපේක්ෂා කරනවා’ යැයි ජනාධිපතිතුමා කීවේය. ‘කවුරුත් විරුද්ධ වෙන එකක් නැහැ සර්’ මහ ඇමැතිවරයා පැවසීය.උත්සවය නිමා වීමෙන් පසු ශාන් විජයලාල් මහතා සමඟ මෝටර් රථයේ නැඟුණ ජනාධිපතිතුමා පාර්ලිමේන්තු මන්ත්‍රී වී. කේ. ඉන්දික මහතාගේ ගාල්ල පිහිටි නි‍වෙස බලා පිටත්වූයේ දිවා භෝජනය සඳහාය. වී. කේ. ඉන්දික මහතා හා ඔහුගේ බිරිය ජනාධිපතිතුමා පිළිගත්තේ උණුසුම් අයුරින්ය.ඉන්දික මහතාගේ දරුවන් අසලට සේන්දු වූ ජනාධිපතිතුමා ‘පුතා කීවෙනි පන්තියේද?’ යැයි ඉන්දික මහතාගේ පුතුගේ හිස පිරිමදිමින් ඇසීය. පුතා නිවාඩු කාලේ කියල වෙනසක් නැහැ සෙල්ලම් කරන අතර පාසල් වැඩත් හොඳට කරන්න ඕනෑ’ යැයි ජනාධිපතිතුමා ෙළන්ගතු අයුරින් කීය.ඉන්දික මන්ත්‍රීතුමාගේ දරුවන් හා ඥාතීන් සමඟ ඡායාරූපයකට පෙනී සිටීමට ද ජනාධිපතිතුමා අමතක නොකළේය.විමල්ෙගන් හදිසි අැමැතුමක්ජනාධිපතිතුමා දිවා භෝජනය ගනිමින් සිටියදී හදිසි දුරකථන ඇමතුමක් කියමින් ජනාධිපති ආරක්ෂක අංශ විසින් දුරකථනය ලබා දුන්නේය. “මොකද විමල් ප්‍රශ්නයක්දැයි” ජනාධිපතිතුමා ඇසීය. සර්, හෝමාගම ප්‍රාදේශීය සභා අයවැය දෙවැනි වරටත් පරාජයට පත්වෙලා යැයි විමල් වීරවංශ මහතා කීය.‘මම දන්නවා විමල්’ යැයි ජනාධිපතිතුමා පැවසීය. නිහැඬියාව බිඳිමින්..... ‘සර් ජාතික නිදහස් පෙරමුණේ අපේක්ෂකයාට හැම මන්ත්‍රී කෙනෙක්ම කැමැතියි. එයාව සභාපති කරමු’ දැයි විමල් වීරවංශ මහතා ඇසීය.‘විමල් මට ඒක එකපාරටම තීරණය කරන්න බැහැ. එජනිස මහලේකම් සුසිල් ප්‍රේම ජයන්ත්, ශ්‍රී.ල.නි.ප. මහ ලේකම් මෛත්‍රීපාල සිරිසේන හා ආසන සංවිධායක බන්දුල ගුණවර්ධන හැමෝගෙන්ම අසා බලා තීරණයක් ගන්න ඕනෑ’ යැයි ජනාධිපතිතුමා කීය. හොඳයි සර් යැයි විමල් වීරවංශ මහතා කීවේය.දිවා භෝජනයෙන් පසු ජනාධිපතිතුමා පිරිස සමඟ සුහද කතාබහකට එක්විය. ‘සර්ට මතකද 1994 දී දකුණ පළාත් සභාව ප්‍රැන්සිස්කුකරණයෙන් පසු ලොකු දේශපාලන අලකලංචියක් වුණා. අපි කොහොම හරි වැඩි ඡන්දයකින් පළාත් සභාව දිනුවත් අපිට බලය නොදෙන්න එදා ආණ්ඩුකාර බාකීර් මාකර් කටයුතු කළා. සර් එදා නීතිඥයෙක් හැටියටත්, සටන්කාමී දේශපාලන නායකයෙක් ලෙසත් එදා ඒ අගතිගාමී කටයුත්තට එරෙහි මහා අරගලයක් කළා. සර්ගේ නායකත්වය නොවන්නට 1994 දී යූ. එන්. පී. 17 වසරක පාලනය පෙරළා දමන්නට අපිට නොහැකි වන්නට ඉඩ තිබුණා.’එම අතීත සිද්ධිය සිහිපත් කරමින් මහ ඇමැති ශාන් විජයලාල් මහතා කළ සඳහනට ජනාධිපතිතුමා කියා සිටියේ ඉදිරි දකුණු පළාත් සභා මැතිවරණයෙන් අති විශිෂ්ට ජයග්‍රහණයක් සන්ධානයට ලැබෙන බව සහතික බවය.මට මාතර නයිගල පන්සලට යන්න තියෙනවා යැයි කියමින් ජනාධිපතිතුමා ශාන් විජේලාල් මහතා සමඟ මෝටර් රථයේ නැඟී රිච්මන්ඩ් විදුහලේ ක්‍රීඩාංගණයට පැමිණ හෙලිකොප්ටර් යානයෙන් මාතර බලා නික්ම ගියේය.බන්දුල පශ්චාත්තාපයෙන්පසුගිය අඟහරුවාදා මාධ්‍ය ආයතන ප්‍රධානීන් වෙනුවෙන් අධ්‍යාපන ඇමැතිවරයාගේ ප්‍රධානත්වයෙන් තේ පැන් සංග්‍රහයක් පැවැත්විණි. එහිදී පහේ ශිෂ්‍යත්ව විභාගය අහෝසි කිරීම පිළිබඳ කතිකාවට මාධ්‍ය ප්‍රධානීන් මුල පිරීය.ඒ පිළිබඳ දීර්ඝ ලෙස අදහස් දැක් වූ බන්දුල ගුණවර්ධන මහතා, අවසානයේ සඳහන් කළේ මේ විරෝධතා විවේචන පහ ශ්‍රේණිය ශිෂ්‍යත්ව විභාගය අහෝසි කිරීම පිළිබඳ තමා කළේ යැයි කියන ප්‍රකාශයට සැබෑ විරෝධයක් නොවන බව ය.මෙය තමන් වැනි ගමෙන් ආ ගොඩයන්ට, කිසියම් පිරිසක් සංවිධානාත්මකව කරන නිග්‍රහයක් බවය. ‘මෙය මට පමණක් නොවෙයි, විමල්, නිමල් වැනි ගමෙන් ආව අයට කරන නිග්‍රහයක්. මේ ප්‍රහාර දෙන්නේ, මඩ ගසන්නේ බන්දුල ගුණවර්ධනට නොවේ. බන්දු තුළ සිටින ගමෙන් ආව ගමේ ගොඩයාට’ යැයි ඒ මහතා ඉතා ශෝකයෙන් කීය.රත්තරන් ෙපරළියක්දකුණු පළාත් සභා එජාප මන්ත්‍රී නිශාන්ත පුෂ්පකුමාර නොහොත්, රත්තරන් පසුගියදා තංගල්ලේ කාල්ටන් නිවෙසේදී ජනාධිපති මහින්ද රාජපක්ෂ මහතා හමු වී එජනිසයට එක් විය. රත්තරන් පළාත් සභා මන්ත්‍රීවරයා ආන්දෝලනාත්මක චරිතයකි.මීට මාස කිහිපයකට පෙර එජාපය රට පුරා දේව කන්නලව්වක් ආරම්භ කළේ රජයට එරෙහිවය. එය එජාප ජාතික සංවිධායක දයා ගමගේ මහතාගේ ප්‍රධානත්වයෙන් රට පුරා ක්‍රියාත්මක විය. එහි ප්‍රධාන දේව කන්නලව්ව ඓතිහාසික දෙවුන්දර ශ්‍රී විෂ්ණු දේවාල භූමියෙන් ඇරැඹි අතර, ඊට අදාළ වගකීම් රැසක් භාරව තිබුණේ රත්තරන්ට ය.දෙවුන්දර දේවාලයේ දේව කන්නලව්වෙන් පසු පළිගැසීමේ කාර්යයට ඔහු මුල් විය. එහි පැමිණි විපක්ෂනායක රනිල් වික්‍රමසිංහ මහතාගේ අත පොල් ගෙඩියක් තැබූ රත්තරන්, වත්මන් රජය සුනු විසුනු කර දමන්නැයි අධිෂ්ඨාන කර එම පොල්ගෙඩිය පොළොවේ ගසන්නැයි ඉල්ලීමක් කළේය. රනිල් භීතියට පත්ව එය ප්‍රතික්ෂේප කළේය. ජනාධිපතිතුමාට එරෙහි පොල් ගැසීමට ගිය රනිල් පසු බා සිටිනු දුටු රත්තරන් කෝපාවිෂ්ට වුව ද, ඔහු ඒ බව නොපෙන්නාම “එහෙනම් සර් මම ම පොල් ගෙඩිය ගහන්නම්. සර් අඩු තරමින් ළඟට වෙලා බලා ඉන්න ඕනෑ” යැයි රත්තරන් කීවේ කොන්දේසියක්ද දමමින්ය. රනිල් ඊට බිය වී පසු පසට විය.දැඩි ලෙස කෝපාවිෂ්ට වූ රත්තරන්, “මෙහෙම නායකයන් එක්ක කොහොමද ආණ්ඩු පෙරළන්නේ?” යැයි මහ හඬින් කෑ මොරදුන්නේ රැස්ව සිටි එජාප පාක්ෂිකයන්ටද ඇසෙන‍ ලෙසය.ඉන් පසු දිනක එජාප නායකත්වයට එරෙහිව ඇරැඹි පාගමනේ තේමාව වූයේ, ‘ඉවසුවා ඇති’ යන්නයි. කෙසේ වෙතත් පා ගමන අතරතුර කුරුඳු පොලු ප්‍රහාරයක් එල්ල වීමෙන් පා ගමන අතරමඟ ඇන හිටියේය. ගැටුමේ උච්චතම අවස්ථාව එළැඹියේ වෙඩි වරුසා මධ්‍යයේ ය.එහිදී රනිල් පාක්ෂිකයකු වූ රත්තරන් මන්ත්‍රීවරයාට ද වෙඩි වැදුණි. රෝහල් ගතව සිටියදී ඔහු සඳහන් කළේ රනිල් වැනි නායකයකු හා සමඟ එක් වී ආණ්ඩු ඇල්ලීම කෙසේ වෙතත්, වෙඩි හා බෝම්බ කා අකාලයේ මරණයට පත්වීමට ඉඩ ඇති බව ය. “අනුගාමිකයන් ආරක්ෂා කිරීමට නොහැකි නායකයෙක් ගෙන් පලක් නැහැ.අන්න ඒකට අපේ ජනාධිපතිතුමා. අනුගාමිකයන් , පාක්ෂිකයන් පමණක් නෙමෙයි සමස්ත රටවැසියන් ආරක්ෂා කිරීමේ හැකියාව එතුමාට ඇති බව එතුමා කතාවෙන් පමණක් නෙමෙයි, ක්‍රියාවෙන් ද ඔප්පු කළ නායකයෙක්” යැයි රත්තරන් ලෙඩ ඇ‍ඳේ සිටිමින් තමා බැලීමට පැමිණි හිතමිතුරන්ට පැවැසීය.මෙවර සමස්ත ලංකා දහම් පාසල් උළෙල කෑගල්ල නගරයේ පැවතුණේ අග්‍රමාත්‍ය දි.මු. ජයරත්න මහතාගේ ප්‍රධානත්වයෙන්ය.දිස්ත්‍රික් 21 නියෝජනය කරමින් තෙදිනක් පුරා කෑගල්ල ශාන්ත ජෝෂප් බාලිකා විද්‍යාලයේ පැවැති සමස්ත ලංකා දහම්පාසල් සමුළුවේ සෑම අවශ්‍යතාවක්ම මහ ඇමැති මහීපාල හේරත් මහතා යුහුසුලුව සොයා බැලීය. සමස්ත ලංකා ශාසනාරක්ෂක බල මණ්ඩල මහා ලේඛකාධිකාරී ගෝනදූවේ ගුණානන්ද නාහිමි කළ අනුශාසනාවේදී, අගමැතිවරයා දෙසට හැරෙමින් “ගරු අගමැති තුමනි, මේ රටේ බෞද්ධ දරුවන් අතරින් දහම් පාසල්වලට යන්නේ දරුවන් දහ නව ලක්ෂ හැට දහසක් පමණයි.ඉතිරි පහළොස් ලක්ෂයම වැස්සකටවත් දහම් පාසලකට ගිහින් නැහැ. මේ අවාසනාවන්ත තත්ත්වයට මේ වන විට කදිම පිළිතුරක් සබරගමුව පළාත් සභාව ලබා දී තිබෙනවා. එම පළාත් සභාව වසර හතරකට පෙර ඉරුදින හා පසළොස්වක පොහෝ දිනවල උපකාරක පන්ති නතර කිරීමට අණ පනත් පැනවූවා. එවන් දැඩි අණ පනත් මඟින් සබරගමුවේ දූ දරුවන් උපකාරක පන්තිවලට යෑම නතර කළා. මේ නිර්භය නිවැරැදි තීන්දුව ගත්, ආණ්ඩුකාර විජමු ලොකුබණ්ඩාර මහතාටත්, මහ ඇමැතිවරයාටත් ප්‍රණාමය පිරිනැමිය යුතුයි. මේ ආදර්ශය සෙසු පළාත්වලටද හොඳ ආදර්ශයක්’ යැයි ගුණානන්ද හිමියෝ කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>03</day>
    </date>
    <link>http://www.dinamina.lk/2014/01/03/_art.asp?fn=f1401032</link>
    <topic>සාරධර්ම පිරිහිලානම් ඒ ගැන කිය කියා ඉඳීමෙන් ඵලක් නෑ</topic>
    <author>සංවාද සටහන</author>
    <content>ංහල ක්‍රමයට අලුත් අවුරුද්ද උදාවන්නේ බක් මාසයේ වුවද ලෝක සම්මත ක්‍රමය අනුගමනය කරමින් ලාංකිකයන්ද පසුගියදා 2014 වසරට පිය නැගූහ. නව වසර අර්ථවත්ව ගත කරමින් ජීවිත සාර්ථක කරගැනීමට අවශ්‍ය මඟපෙන්වීම ලබා දීමට අද ධර්ම සභාව සාකච්ඡාවට එක්වන්නේ විචිත්‍ර ධර්ම කථිකයෙකු ලෙස ප්‍රකට උඩුවේ ධම්මාලෝක හිමියන්ය.l අලුත් අවුරුද්දක් එහෙමත් නැතිනම් නව වසරක් යන්නෙන් අර්ථවත් කරන්නේ කුමක්ද?සම්මුතියක් වශයෙන් ජනවාරි මාසයේ අලුත් අවුරුදු උදාව සැමරුවත් අපේ අවුරුද්ද උදාවෙන්නේ බක් මාසයේ. අලුත් අවුරුද්දක් උදාවෙද්දි සෑම දෙනාම අලුත් වෙන්න කැමතියි. අලුත් ඇඳුම්, අලුත් කෑම යනාදියට හැම දෙනාම කැමතියි.ඒ නිසා අලුත් අවුරුද්ද උදාවෙද්දි බොහෝ දෙනා විවිධ උත්සව සංවිධාන කරමින් සතුටු වෙනවා. අලුත් අවුරුද්දෙදි සතුටු වෙන එක හොඳයි. නමුත් අවුරුද්දක් ගෙවී අලුත් අවුරුද්දක් උදාවෙනවා කියන්නේ මනුෂ්‍යයෙකුගේ වයස වසරකින් අඩු වීමයි. වසරක් ගෙවී නව වසරක් උදාවෙද්දි අපි මරණයට ළං වුණා කියලා කල්පනා කරන්න ඕනෑ.විශේෂයෙන් පුද්ගලයාට වැඩ කරන්න තිබෙන කාලයේ අඩු වීමක් වෙනවා. නමුත් මරණයට ලං වුණා කියලා දුකට පත්වෙලා ඵලක් නැහැ.අපි බුද්ධිමත්ව අප්‍රමාදව කටයුතු කරන්න හිතට ගන්න ඕනා. අලුත් අවුරුද්ද සුබ වෙන්නේ එසේ අප්‍රමාදීව කටයුතු කරන පුද්ගලයින්ටයි. කම්මැලියන් රෑ වුණා, බඩගිනි යනාදි‍ මොනවා හෝ කියමින් වැඩ කල්දමනවා. එවැනි අයට අවුරුද්දක් සුබ වෙන්නේ නැහැ. අවුරුද්දක දින 365 කියන්නේ බොහොම පොඩි දවස් ටිකක්.ඒක වේගයෙන් ගෙවිලා යනවා. ඒ නිසා අපි නිවරැදිව කාල කළමනාකරණයකින් යුතුව කටයුතු කළොත් අපිට අලුත් අවුරුද්ද අර්ථවත් කරගන්න පුළුවන්. කම්මැලිකමට උදේ පාන්දර නැගිටින්නේ නැති කෙනාට දියුණුවක් සැලසෙන්නේ නැහැ. සතා සිවුපාවුන් පවා උදේ පාන්දර අවදි වෙනවා. ඉර හඳ මහ පොළොව පවා අලස නොවී ක්‍රියා කරන පුද්ගලයන්ට කැමතියි. ඒ නිසා අවුරුද්දක් උදා වුණා කියලා සතුටු වෙවී නොසිට ජීවිතය අර්ථවත්ව ගත කරන්න හිතට ගන්නl අද බහුතරයක් දෙනා සමාජයේ සාරධර්ම පිරිහීමක් පිළිබඳ කතා කරනවා. එම තත්වය වෙනස් කරගැනීමට ඔබ වහන්සේ යෝජනා කරන්නේ මොනවාද?සාරධර්ම පිරිහිලා නම් ඒ පිළිබඳ කිය කිය ා සිටීමෙන් ඵලක් නැහැ. එසේනම් අපි නැවත සමාජයේ සාරධර්ම ගොඩනඟන්න කටයුතු කරන්න ඕනැ. ඒ වගේම සමාජයේ සාරධර්ම පිරිහිලා නම් ඒකට වගකියන්න ඕනා අම්මලා තාත්තලා.දරුවන්ගේ හොඳ නරක දෙකේම වගකීම පැවරෙන්නේ මවුපියන්ට. මොකද දරුවන් සමාජයට යොමු කරන්නේ ‍ඔවුන්. ඒ වගේම දරුවන්ගේ මුල් ගුරුවරුන් වන්නේ මවුපියන්. ගෙදරදී දරුවාට හොඳ යහපත් ගුණධර්ම ලැබුණේ නැතිනම් ඒ දරුවා අයහපතට යොමුවෙන්න පුළුවන්.ඒ නිසා සමාජයට, රටට බරක් නොවී යහපත් පුද්ගලයෙකු ලෙස ජීවත් වීමේ වටපිටාව නිවසේදී සකස් කර දිය යතුයි. ‍නොයෙකුත් හේතු කාරණා නිසා අද මවුපිය දූදරු සබඳතාව දුරස් වෙලා. බොහෝ ගැටලුවලට මූලික හේතුව දරුවන් හා මවුපියන් අතර මනා සබඳතාවයක් නැතිකමයි.අම්මා තාත්තා හා දරුවන් අතර සබඳතාව දුරස් වුනහම දරුවන් නොමඟ යන්න තිබෙන ප්‍රවණතාව වැඩියි. ඒ නිසා මේ නව වසරේ පටන්වත් මවුපියන් තමන්ගේ දරුවන් පිළිබඳ වැඩි අවධානයක් යොමු කරන්න. කන්න බොන්න දුන් පමණින් ගුණ යහපත් දරුවෙක් බිහිවෙන්නේ නැහැ. දරුවාට සාරධර්ම ප්‍රගුණ කරන්න.යහපත අයහපත පෙන්වා දෙන්න. ඒ දේවල් හොඳින්ම කරන්න ප්‍රළුවන් මවුපියන්ටයි.l රටක් වශයෙන් අපි ඉදිරියට යාමට මේ වසර ප්‍රයෝජනයට ගත යුත්තේ කුමන ආකාරයටද?රටක් වශයෙන් ඉදිරියට යාමට රටේ ආර්ථික ශක්තියත් ඉතාමත් වැදගත් වෙනවා. තවමත් අපේ රටේ රැකියා නැති බොහෝ දෙනෙක් ඉන්නවා. ඒ අය මේ වසරේදීවත් රැකියාවක් සොයාගන්න. ලෝකයේ දියුණු රටවල ජනතාව කොයිතරම් වැඩකරනවාද කියනවානම් ඒ අය විශ්‍රාම ගියත් කුමන හෝ රැකියාවක නිරත වෙනවා.ඒ වගේම වෙනත් රටවල එකම පුද්ගලයා ‍රැකියා දෙක තුන කරනවා. නමුත් අපේ රටේ රැකියා නොමැති පිරිස වැඩියි. හැම කෙනෙක්ම ධාර්මිකව නිවරැදිව යමක් හරි හම්බ කරගත යුතුයි. අපේ රටේ බොහෝ දෙනාට ඉඩම් අගලක් හෝ තිබෙනවා. අඩුම තරමින් ගෙදර වත්තේ මිරිස් පැලයක් හෝ වවන්න.එවිට වස විෂ නැති ආහාරයක් තමන්ට පරිභෝජනය කරන්න පුළුවන්. ඒ වගේම වගා කිරීමේදී වසවිෂ භාවිතය පුළුවන් තරම් අවම කරන්න. ඉස්සර අපේ ගොවිවරු වගාව ආරක්ෂා කරගන්න කෙම් ක්‍රම ආදී නොයෙකුත් දේ භාවිත කළා. ඒ කාලේ කෘමිනාශක තිබුණේ නැහැ. ඒ නිසා මම හිතන්නේ අදටත් එවැනි ක්‍රම යොදා ගන්නවා නම් වසවිෂ තොර ආහාර අපිට පරිභෝජනය කරන්න පුළුවන්.l නව වසරක් උදාවෙද්දි ගොඩාක් අය ජ්‍යොතිෂය පිළිබඳ වැඩි වශයෙන් අවධානය යොමු කරනවා. එය කොතරම් උචිතද?ඒ දේවල් පිළීබඳ අවධානය යොමු කළාට කිසිදු වරදක් නැහැ. නමුත් ඒ දේවල් මතම සියලු තීන්දු තීරණ ගැනීම මහා විනාශයක්. තමන්ගේ කල වෙලාව බලලා කටයුතු කළාට වරදක් නැහැ. ඒවායෙන් බලන්නේ ග්‍රහ බලපෑම් පිළිබඳවයි. ඒ දේවල් පිළිබඳවත් අවධානය යොමු කිරීම හොඳයි.නමුත් ඒවා මතම සියලු තීරණ ගන්න එපා. උදාහරණයක් විදිහට වහිනවා කිව්වම අපි ගෙට වෙලා ඉන්නේ නැහැනේ. අපිට අවශ්‍ය ගමන අපි කුඩයක් අරගෙන හෝ යනවා වගේ සියලු දේ ජ්‍යොතිෂයට බාර දීලා බලා ඉන්න එපා. ආත්ම විශ්වාසයෙන් කටයුතු කරන්න.l නව වසරේදී දරුවන්ට ලබාදෙන පණිවිඩය කුමක්ද?දරුවන් හොඳ අධ්‍යාපනයක් ලැබිය යුතුයි. ඉගෙනගන්න දරුවන්ට අද ධානපතීන්ගෙන් ගොඩාක් උදව් උපකාර ලැබෙනවා. සමාජයේ යහපත් අයුරින් ජීවත් වෙන්න, හොඳ රැකියාවක් ලබන්න හොඳ අධ්‍යාපනයක් අත්‍යවශ්‍යයි. ඒ නිසා දරුවන් ජීවිතය නාස්ති කර නොගෙන ඉගෙනීමට මුල් තැනක් ලබා දෙන්න.එවිට අනාගතය සාර්ථක කරගන්න හැකිවේවි. ඒ වගේම පොත පතේ දැනුම වගේම හොඳ යහපත් ගුණ ධර්මත් ඇති කරගන්න. ශිල්ප ඥානය වගේම ධර්ම ඥානයත් ලබාගන්න. එවිට ජීවිතය සමබරව පවත්වාගෙන යාමට සෑම දරුවෙකුටම හැකි වේවි.l බෞද්ධයන් වශයෙන් ආධ්‍යාත්මික දියුණුව සලසා ගැනීම උදෙසා නව වසරේ අධිෂ්ඨාන කරගත යුත්තේ කෙසේද?ආධ්‍යාත්මික වශයෙන් පුද්ගලයාට දියුණූව ඇතිකර ගන්න මේ හොඳම කාලයයි. අපේ රටේ තිස්වසරක යුද්ධයක් තිබුණා. ඒ කාලේ ජනතාවට නිදහසේ ආගමික කටයුතුවල නිරත වෙන්න අවස්ථාව ලැබුණේ නැහැ. බුදු දහමේ පෙන්වා දී තිබෙන පරිදි පතිරූප දේසය එදා තිබුණේ නැහැ.ඒ වගේම සතිය එහෙමත් නැතිනම් මානසික නිදහස තිබුණෙත් නැහැ. නමුත් අද අපේ රටේ සියයට සියයක නිදහසක් තිබෙනවා. රටේ ඕනෑම තැනක නිදහසේ ජීවත් වෙන්න පුළුවන්. සෑම දෙනාටම මානසික නිදහසින් යුතුව ආගමික වතාවත්වල නිරත වෙන්න හැකියාව තිබෙනවා.ඒ වගේම අද ධර්මය උගත් තරුණ යතිවරයන් වහන්සේලා ගොඩාක් අපේ රටේ ඉන්නවා. ඒ අය නිරන්තරයෙන් ජනතාවට අවශ්‍ය ධර්ම ඥානය ලබා‍දෙනවා. ගුවන්විදුලිය රූපවාහිනිය වැනි විද්්‍යුත් මාධ්‍යවලින් මෙන්ම මුද්‍රිත මාධ්‍යන්ගෙනුත් ආගමික කටයුතුවලට විශාල ඉඩක් වෙන් කර තිබෙනවා.ඒවායෙත් හොඳ නරක තිබෙනවා. ඒවා තෝරා බේරාගෙන කටයුතු කිරීම ජනතාවගේ වගකීමක්. පොදුවේ ගත් කල අද ආධ්‍යාත්මික වශයෙන් පුද්ගලයාට දියුණුව සලසා ගැනීමට අවශ්‍ය පරිසරය තිබෙනවා. එහි උපරිම ඵලය ලබා ගන්න උත්සාහ කරන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401041</link>
    <topic>කිරි පිටි මිල වැඩිවන තෙක් කන්ටේනර් 20ක් රේගුවේ හංඟලා</topic>
    <author>විජයානි එදිරිසිංහ</author>
    <content>ප්‍රසිද්ධ කිරිපිටි ආනයනික සමාගමක් මෙරටට ගෙන් වූ කිරි පිටි ටොන් විශාල ප්‍රමාණයක් අඩංගු කන්ටේනර් 20ක් රේගුවෙන් නිදහස් කැර නොගෙන කිරිපිටි මිල වැඩි කරන තෙක් එහි රඳවා තබා ගෙන සිටින බවට පාරිභෝගික අධිකාරියට තොරතුරු අනාවරණය වී තිබේ.කොළඹ වරායට ගෙන් වූ මෙම කිරිපිටි පසුගිය 24 වැනිදා සිට මේ දක්වා බදු සහ වෙනත් ගාස්තු නොගෙවා මෙසේ රඳවා තබා ඇත්තේ ඔරුගොඩවත්තේ පිහිටි රේගු නිෂ්කාශන අංගණයේ බවටද එම ‍තොරතුරුවලින් අනාවරණය වෙයි.මෙම කිරි පිටි ආනයනික සමාගම ප්‍රමුඛ සමාගම් ගණනාවක් දැනට මාසයකට වැඩි කාලයක් තිස්සේ ඔවුන්ගේ කිරි පිටි තොග වෙළෙදපළට නිකුත් නොකර සඟවාගෙන සිටී. වෙළෙඳපළේ ඔවුන්ගේ කිරිපිටි දක්නට නොමැති බව පාරිභෝගිකයෝ පවසති.මෙම සමාගම සහ සෙසු සමාගම් කිරිපිටි පැකැට්ටුවක මිල රුපියල් 250කින් වැඩි කරන ලෙසට ඉල්ලා ඇතත් ආණ්ඩුව කිසිසේත් එතරම් විශාල ප්‍රමාණයකින් මිල වැඩිකැර පාරිභෝගිකයාට අසාධාරණයක් සිදු නොකරන බව පාරිභෝගික අධිකාරිය පවසයි.වරායෙන් කිරි පිටි කන්ටේනර් තොග නිදහස් කැර නොගන්නා මෙම සමාගම මීට මාසයකට ‍පමණ පෙර වැලිසර ප්‍රදේශයේ පෞද්ගලික ගබඩාවක ඔවුන්ගේ කිරිපිටි පැකට් ලක්ෂ තුනකට වැඩි ප්‍රමාණයක් සඟවා ගබඩා කැර තිබියදී පාරිභෝගික අධිකාරියේ වැටලීමකින් සොයා ගැනිණි. ‍මේ කිරිපිටි කන්ටේනර් 20 කෙරෙහිද පාරිභෝගික අධිකාරියේ වැටලීම් ඇස යොමු වී තිබේ. මෙම සමාගම එම කිරිපිටි රේගුවෙන් නිදහස් කැර ගැනීම ප්‍රමාද කරන විට ඒවායේ කල් ඉකුත්වීමේ දිනය ක්‍රමයෙන් ළඟා වෙයි.‍යම් හෙයකින් මේවායේ කල් ඉකුත්වීම වෙනස් කැර ඉදිරියේදී වෙළෙඳ පළට නිකුත් කිරීමට ඉඩ ඇති බැවින් ඒ පිළිබඳවද පාරිභෝගික අධිකාරියේ දැඩි අවධානය යොමුවී තිබේ.කිරිපිටි තොග වෙළෙඳ පළට නොයවා සඟවා තබාගෙන සිටින ගබඩා සොයා පාරිභෝගික අධිකාරියේ වැටලීම් තවදුරටත් අඛණ්ඩව සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401042</link>
    <topic>ජනාධිපති පලස්තීනයේඊශ්‍රායලයේ සහ ජෝර්දානයේ නිල සංචාරයක් අරඹයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා පලස්තීනය, ඊශ්‍රායලය සහ ජෝර්දානයේ නිල සංචාරයක් සඳහා අද (04) පිටත්ව යාමට නියමිතය.ජනාධිපතිවරයා ඊශ්‍රායලය, පලස්තීනය සහ ජෝර්දානය යන රටවල දින සතක පමණ කාලයක් සංචාරය කරනු ඇත.සිය සංචාරයේ දී ජනාධිපතිවරයා ඊශ්‍රායල ජනාධිපති ෂිමොන් පෙරේස් සහ පලස්තීන ජනාධිපති මහමුද් අබ්බාස් මහත්වරුන් හමු වී සාකච්ඡා කිරීමට ද නියමිතය.දීර්ඝ ඉතිහාසයකට උරුමකම් කියන පලස්තීනය ශ්‍රී ලංකාවේ සුහද මිතුරකු වන අතර එම මිතුදම් තර කර ගැනීමේ අරමුණෙන් පලස්තීන ජනාධිපති මහමුද් අබ්බාස් මහතා 2012 වසරේ මෙරට සංචාරයක නිරත විය. බටහිර ආසියානු රටක් වන ඊශ්‍රායලය මිලියන 75ක පමණ ජනගහණයකින් යුක්ත වන අතර එක්සත් ජාතීන්ගේ මානව සංවර්ධන දර්ශකයේ ඉහළම ස්ථානය දිනූ අරාබි රට ලෙස ගෞරව දිනා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401043</link>
    <topic>මරණීය දණ්ඩනය නියම වූ රැඳවියෝ 27ක් නිදහස ඉල්ලා බෝගම්බර වහලේ උඩ</topic>
    <author>සමන්තී වීරසේකර</author>
    <content>මරණීය දණ්ඩනය නියම වූ රැඳවියන් 27 දෙනකු ඔවුන් නිදහස් කරන ලෙස ඉල්ලා බෝගම්බර බන්ධනාගාරයේ වහලයක් මත නැඟී විරෝධතාවක නිරත වී ඇත.මෙම සිරකරුවන් ඊයේ (03දා) පෙරවරුවේ බන්ධනාගාර වහලය මත නැග ඔවුන් නිදහස් කරන ලෙස ඉල්ලා විරෝධතාවය දැක්වූ බව බෝගම්බර බන්ධනාගාර ජ්‍යෙෂ්ඨ බන්ධනාගාර අධිකාරී තිස්ස ජයසිංහ මහතා පවසයි. දඬුවම් මත සිරකොට තබා ඇති රැඳවියන් නිදහස් කිරීමට නිශ්චිත ක්‍රමවේදයක් ඇති බවත්, එහිදී අනුගමනය කළ යුතු ක්‍රියා පිළිවෙත පිළිබඳ ඔවුන්ට පහදා දුන් බවද ජයසිංහ මහතා පැවසීය.බෝගම්බර බන්ධනාගාරයේ සිටි රැඳවියන් ක්‍රමිකව දුම්බර බන්ධනාගාරය වෙත මාරු කැර යවමින් සිටින අතර මේ වන විට බෝගම්බර බන්ධනාගාරයේ රඳවා සිටින්නේ රැඳවියන් 600ක් පමණ වූ පිරිසක් බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401044</link>
    <topic>විදුලිය ලබාදීමේ ක්‍රියාවලිය කඩිනම් කරනවා</topic>
    <author>චමීර ඇල්ලදෙණිය</author>
    <content>මේ වසර තුළ විදුලිය ලබාදීමේ ක්‍රියාවලිය කඩිනම් කිරීම සඳහා විදුලිය නොමැති සියලු නිවාස පිළිබඳ සති දෙකක් ඇතුළත පූර්ණ වාර්තාවක් ලබාදෙන ලෙස විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ලංකා විදුලිබල මණ්ඩලයට නියම කර ඇත. විදුලි පාරිභෝගික ජනතාවට ගුණාත්මක හා කාර්යක්ෂම සේවාවක් සැපයීම සඳහා කඩිනම් ක්‍රියාමාර්ග ගන්නා ලෙස ද වන්නිආරච්චි මහත්ර මිය ලංකා විදුලිබල මණ්ඩලයට නියෝග කළාය.2014 වසරේ ලංකා විදුලිබල මණ්ඩලයේ සැලසුම් හා ක්‍රියාවලිය සම්බන්ධයෙන් සාකච්ඡා කිරීම සදහා විදුලිබල හා බලශක්ති අමාත්‍යාංශයේදි පෙරේදා (01) පැවති විශේෂ සාකච්ඡාවකදී ඇමැතිවරිය විසින් ලංකා විදුලිබල මණ්ඩලයේ පාලනාධිකාරියට මේ බව දැනුම් දුන්නාය.ඒ අනුව ජනතාවට වඩාත් පුළුල් සේවාවක් ලබාදීමත්, විදුලිය නොමැති දිවයිනේ සියලු නිවාස සඳහා මේ වසර තුළ විදුලිය ලබාදීමේ ක්‍රියාවලිය කඩිනම් කිරීම සඳහාත් සති දෙකක් ඇතුළත පූර්ණ වාර්තාවක් ලබාදෙන ලෙසද වන්නිආරච්චි මහත්මිය ලංකා විදුලිබල මණ්ඩලයට නියම කළාය.මේ වසරේ මුල් භාගයේදී නොරොච්චෝල දෙවන හා ‍තෙවන අදියර මගින් ජාතික විදුලිබල පද්ධතියට මෙගාවොට් 600 ක ධාරිතාවක් එක්කෙරෙන බවත්, ඒ අනුව 2014 වසර මෙරට බලශක්ති ක්ෂේත්‍රයේ සුවිශේෂී වසරක් වනු ඇති බවත්, ඇමැති පවිත්‍රා වන්නිආරච්චි මහත්මිය මෙම සාකච්ඡාවේදී වැඩිදුරටත් ප්‍රකාශ කළාය.අමාත්‍යාංශ ලේකම් එම්.එම්.සී. ප්‍රදිනාන්දු, ලංකා විදුලිබල මණ්ඩලයේ සභාපති ඩබ්.බී. ගනේගල, සාමාන්‍යාධිකාරි ශවින්ද්‍රනාත් ප්‍රනාන්දු යන මහත්වරු ඇතුළු නිලධාරීන් මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401045</link>
    <topic>යාපනය- මඩකළපුව පොතුවිල් දක්වා මුහුදු තීරය රළුයි</topic>
    <author>උදුලා පීරිස්</author>
    <content>යාපනය සි‍ට මඩකලපුව හරහා පොතුවිල් දක්වා වන මුහුදු තීරයේ අද ( 04) පැයට කිලෝමීටර් 70ක වේගයෙන් සුළං හමනු ඇතැයි කාලගුණ විද්‍යා දෙපාර්තමේන්තුව අනතුරු අඟවයි.සුළං ඊශාන දෙසින් හමන බවත් පෙන්වා දෙන එම දෙපාර්තමේන්තුව කියන්නේ මේ නිසා මන්නාරම ,යාපනය, මඩකළපුව, පොතුවිල් යන ප්‍රාදේශවල මුහුදු ප්‍රදේශය රළු හා අනතුරුදායක බවයි.. මේ නිසා ඒ සම්බන්ධයෙන් අවධානය යොමු කරන ලෙස කාලගුණ විද්‍යා දෙපාර්තමේන්තුව දන්වා සිටී.දිවයින අභ්‍යන්ත‍රයේ වායු ගෝලයේ කැළඹිලි තත්වය අඩු වෙමින් පවතින නිසා දිවයිනේ නැගෙනහිර හා උතුරු දෙසින් වන මුහුදු ප්‍රදේශවල මෙවැනි තත්වයක් හට ගෙන ඇතැයිද එම දෙපාර්තමේන්තුව කියයි. උතුරු, නැගෙනහිර හා ඌව දවසේ ඕනෑම වෙලාවක විටින් විට වැසි ඇතිවනු ඇතැයිද එම දෙපාර්තමේන්තුව කියයි. සබරගමුව-මධ්‍යම-බස්නාහිර සවස් වරුවේ ගිගුරුම් සහිත වැසි බලාපොරොත්තු විය හැකි යැයිද කාලගුණ විද්‍යාඥ අනුෂා වර්ණකුලසූරිය මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401046</link>
    <topic>ටියුඩර් දයාරත්නඅභාවප්‍රාප්ත වෙයි</topic>
    <author>සුභාෂිණී සේනානායක සහ හල්තොට සමූහ</author>
    <content>හිටපු අධ්‍යාපන නියෝජ්‍ය ඇමැතිවරයකු වූ ටියුඩර් දයාරත්න මහතා ඊයේ (03) අභාවප්‍රාප්ත විය.මිය යන විට 67 වැනි වියේ පසු වූ ඒ මහතා ශ්‍රී ලංකා නිදහස් පක්ෂයෙන් දේශපාලනය ආරම්භ කැර ගම්සභාව, සුළු නගර සභාව සහ පළාත් සභාව ඔස්සේ පාර්ලිමේන්තුව දක්වා පැමිණි විශිෂ්ඨ දේශපාලනඥයෙකි.1960 ජුලි මාසයේදී තරුණයකු ලෙස ප්‍රසිද්ධ දේශපාලනයට පිවිසි දයාරත්න මහතා 1969 දී බණ්ඩාරගම සුළු නගර සභාවට ශ්‍රී ලංකා නිදහස් පක්ෂයෙන් තරඟ කෙළේය.1970 - 77 මහමැතිවරණ වලදී බණ්ඩාරගම මන්ත්‍රීවරයාව සිටි හර්බට් වික්‍රමසිංහ මහතාගේ ජයග්‍රහණය වෙනුවෙන් විශාල සේවයක් කළ දයාරත්න මහතා 1979දී බණ්ඩාරගම ආසන සංවිධායකවරයා ලෙස සිරිමාවෝ බණ්ඩාරනායක මැතිණිය පත් කළේය.පසුව ශ්‍රී ලංකා නිදහස් පක්ෂයේ උප ලේකම්වරයකු ලෙසත් පක්ෂයේ පාලක ලේකම්වරයා ලෙසත් කටයුතු කළ ඒ මහතා ඒ සියල්ල හැරදමා 1984දී චන්ද්‍රිකා විජය කුමාරතුංග යුවළ සමඟ මහජන පක්ෂයට එක් විය.මහජන පක්ෂයේ පාලක ලේකම්වර‍යකු වූ ඒ මහතා 1988 පැවැති බස්නාහිර පළාත් සභාවට එක්සත් සමාජවාදී පෙරමුණෙන් තරඟ කැර මන්ත්‍රිවරයකු ලෙස තේරී පත් විය. නැවත ශ්‍රී ලංකා නිදහස් පක්ෂයට එක් වූ ඒ මහතා බස්නාහිර පළාත් සභාවේ ඇමැතිධුරයක්ද හෙබවීය.2000 වසරේ පාර්ලිමේන්තුවට තේරී පත් වූ දයාරත්න මහතා අධ්‍යාපන නියෝජ්‍ය ඇමැතිවරයකු ලෙසත් කටයුතු කෙළේය. ලංගම සභාපතිවරයා ලෙසද දයාරත්න මහතා කටයුතු කෙළේය. දරුවන් හය දෙනකුගේ පියකු වන දයාරත්න මහතාගේ දේහය අද (04) රාත්‍රී 12.00 වන තෙක් උහල්ලවත්ත බණ්ඩාරගම පිහිටි ඒ මහතාගේ නිවසේ තැන්පත් කැර තිබෙන අතර එදින රාත්‍රී 12න් පසුව වේයන්ගොඩ වල්පිටමුල්ල පිහිටි ඒ මහතා අවසන් වරට පදිංචිව සිටි නිවස වෙත දේහය රැගෙන යන අතර අවසන් කටයුතු අනිද්දා (06) සවස උඩුගම්පල ආදාහනාගාරයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401047</link>
    <topic>රාධිකා සිට්සබේසන් මන්ත්‍රීවරියටකැනඩා ආණ්ඩුවෙන් රතු එළියක්</topic>
    <author>විජයානි එදිරිසිංහ</author>
    <content>යාපනයේ පෞද්ගලික චාරිකාවක යෙදී සිටි කැ‍ෙන්ඩියානු ඩිමොක්‍රටික් පක්ෂයේ මන්ත්‍රීනි රාධිකා සිට්සබේසන් අසත්‍ය ප්‍රවෘත්ති ඔස්සේ කැනඩා ආණ්ඩුව අපහසුතාවට පත්කරන ආකාරයේ ආන්දෝලනයක් කැර ඇති අතර ඇයට එරෙහිව විනයානුකූල පියවර ගැනීමට ඉඩ ඇතැයි කැනඩා ආරංචි මාර්ග සඳහන් කරයි. මේ සම්බන්ධයෙන් නව ඩිමොක්‍රටික් පක්ෂයේ නායක තොමස් මුල්කායිර්, ඔටාවාහි සිටින ශ්‍රී ලංකා මහා කොමසාරිස් චිත්‍රාංගනී වාගීස්වරට දුරකතන‍ෙයන් කතා කැර සිට්සබේසන් මන්ත්‍රීවරියගේ ආරක්ෂාව සහ සුරක්ෂිතතාව සම්බන්ධයෙන් විමසා ඇතැයිද පැවසේ.මේ අතර මෙරට පොලිසිය හෝ වෙනත් ආරක්ෂක අංශයක් තමා නිවාස අඩස්සියේ තබාගෙන සිටින බවට වෙබ් අඩවි සහ ඇතැම් මාධ්‍ය වාර්තා ලොවපුරා ගෙන යන ප්‍රචාරය සම්පූර්ණ අසත්‍යයක් බවත් එම වාර්තා තමා සම්පූර්ණයෙන් ප්‍රතික්ෂේප කරන බවත් මෙරට සංචාරයකට පැමිණ සිටින කැනේඩියානු පාර්ලිමේන්තු මන්ත්‍රීනි රාධිකා සිට්සබේසන් මෙනෙවිය ප්‍රකාශ කරයි.ආගමන විගමන බුද්ධි නිර‍‍ීක්ෂණ නිලධාරීන් සමඟ මන්ත්‍රීවරිය මෙසේ ප්‍රකාශ කැර ඇත්තේ පෙරේදා (02) මුලතිව් ප්‍රදේශයේදීය.අනතුරුව ඇය ආගමන විගමන පාලක ජනරාල් චූලානන්ද පෙරේරා මහතා සමඟද මුලතිව් සිට බුද්ධි නිලධාරීන් ඉදිරියේ දුරකතනයෙන් ද සම්බන්ධවී තමා සංචාරයක් සඳහා පැමිණි බවත් ආගමන විගමන නීති උල්ලංඝනය වන පරිදි කටයුතු නොකරන බවත් ප්‍රකාශ කැර තිබේ.කැනේඩියානු මන්ත්‍රීවරිය මෙරටට පැමිණ ඇත්තේ පසුගිය 28 වැනිදාය. ඒ සංචාරක වීසා මඟිනි. “මා මේ රටට පැමිණියේ සංචාරයක් සඳහා පමණයි. මා උතුරේ සංචාරයක යෙදුණා. ඒ අතර බොහෝ වෙබ් අඩෙවි සහ මාධ්‍යවල විවිධ අසත්‍ය තොරතුරු පලකෙරුණා. ඒවා මා ප්‍රතික්ෂේප කරනවා. මා සිර අඩස්සියට ගැනීමට නොව කිසිදු ආරක්ෂක නිලධාරියෙක් මා සමඟ කතා කිරීමටවත් මුණගැසුණේ නැතැයි පාර්ලිමේන්තු මන්ත්‍රීවරිය පවසා තිබේ. තවද ද්‍රවිඩ දේශපාලනඥයකු වන ශ්‍රීධරන් මහතා ඇය හමුවී ඇති අතර තමා ඔහුව මුණගැසුනේ ඔහු මාමා නිසා බවද රාධිකා මන්ත්‍රීවරිය පවසා තිබේ.යාපනයේ ‘මිල්කෝ’ හෝටලයේ ඇය නැවතී සිටියදී විවිධ අය ඇය මුණගැසීමට පැමිණ තිබේ. ඇය ආගමන විගමන බුද්ධි නිලධාරීන්ට පවසා ඇත්තේ තමා උතුරේ සංචාරයකට පැමිණීමෙන් නිවාස අඩස්සියට පත්වූයේ යැයි පළවූ ප්‍රවෘත්ති දැක ඇතැම් පුද්ගලයන් ඇය මුණගැසීමට පැමිණි බවයි.මෙම මන්ත්‍රීවරිය සම්බන්ධව විවිධ අසත්‍ය ප්‍රවෘත්ති පළවීම නිසා ආගමන විගමන බුද්ධි නිරීක්ෂණ අංශ නිලධාරීන් කිහිපදෙනකු ඒ පිළිබඳ සෙවීමට උතුරට යවා තිබුණේ ආගමන විගමන පාලක ජනරාල් චූලානන්ද පෙරේරා මහතාය.මන්ත්‍රීවරිය උතුරේ සංචාරයට පැමිණ තිබුණේ තවත් ඉන්දියන් ජාතික තරුණයකු සමඟය. ඔවුන් උතුරේ විවිධ ස්ථාන නැරඹීමටත්, කෝවිල් වැඳුම් පිදුම් කිරීමටත් ගොස් තිබේ. බොහෝ ස්ථාන නිදහසේ වීඩියෝ ගතකර ඇත.මෙරටට පැමිණි පසු ආගමන විගමන නීති උල්ලංඝනය නොවන පරිදි කටයුතු කරන ලෙස මන්ත්‍රීවරියට කැනේඩියානු මහ කොමසාරිස් කාර්යාලයෙන් උපදෙස් ලැබුණු බවත් ඇය ආගමන විගමන බුද්ධි නිලධාරීන් හමුවේ පවසා ඇත.තවද ඇය සම්බන්ධව විවිධ අසත්‍ය ප්‍රවෘත්ති විවිධ මාධ්‍යවල පළවන නිසා ඇය පුද්ගලයන් කිහිපදෙනකු හමුවී පැවැත්වීමට සූදානම් කැර තිබූ රැස්වීමක් ද අවලංගු කැර තිබිණි. පසුව පෙරේදා ඇය කොළඹ බලා ආපසු පැමිණි අතර ඊයේ පස්වරුවේ ඇය සංචාරය අවසන් කැර මෙරටින් පිටව යාමට සූදානම්ව සිටියාය. මේ අතර යාපන සංචාරය අතරවාරයේ දී ඇය ටී.එන්.ඒ. පක්ෂයේ නියෝජිතයන් කිහිප දෙනෙකු හමුවී ඇත. ශ්‍රී ලංකාවේ ජ්‍යෙෂ්ඨ නිලධාරියෙක් පවසා ඇත්තේ සිට්සබේසන් මන්ත්‍රීවරියගේ සිද්ධිය කොන්සර්වටිව් පක්ෂයේ විදේශ කටයුතු ඇමැතිවරයාගේ පාර්ලිමේන්තු ලේකම් මන්ත්‍රී දීපක් ඔබ්රයි යාපනේ තත්ත්වය සම්බන්ධයෙන් කළ ප්‍රබල ප්‍රකාශයේ පසුබිම ඇසුරින් පරීක්ෂාවට භාජනය කළ යුතු බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401048</link>
    <topic>කොළඹ-බදුල්ල දුම්රියන්හි පිටත්වන වෙලාවන් හෙට සිට වෙනස්</topic>
    <author>ශීලා උඩුවර</author>
    <content>කොළඹ කොටුව - බදුල්ල අතර ධාවනය වන උඩරට මැණිකේ හා අංක 1007/1008 දරන ශීඝ්‍රගාමි දුම්රියන්හි පිටත්වන වෙලාවන් හෙට (5 ) සිට වෙනස්කර තිබේ. එසේම මෙම දුම්රියන් සඳහා එස්-12 චින බලවේග කට්ටල හා රුමේනියන් මැදිරි යොදවනු ලැබේ.ඒ අනුව කොළඹ කොළඹ කොටුව දුම්රිය ස්ථානයෙන් ‍පෙරවරු 9.45 ට බදුල්ල බලා යන උඩරට මැණිකේ සීඝ්‍රගාමි දුම්රිය හෙට සිට කොළඹ කොටුවෙන් පෙරවරු 8.30 ට පිටත්වේ.බදුල්ල සිට කොළඹ බලා ධාවනය කෙරෙන උඩරට මැණිකේ දුම්රිය බදුල්ලෙන් පිටත්වන්නේ පෙරවරු 5.45 ටය‍‍.මෙම දුම්රියන් දෙක සඳහා එස්- 12 වර්ගයේ චීන බලවේග කට්ටල යොදවන බව දුම්රිය වානිජ අධිකාරි සිසිර තුමාර මහතා පැවසීය.එම බලවේග කට්ටල දුම්රිය ආසන 66 කින් සමන්විත තෙවන පන්තියේ මැදිරියකින්ද, ආසන 44 කින් යුත් දෙවන පන්තියේ මැදිරියකින්ද, ආසන 44 කින් යුත් වායු සමනය කළ මැදිරියකින්ද සමන්විතය.පෙරවරු 8.30 ට කොළඹින් පිටත්ව බදුල්ල බලා ධාවනය වූ අංක 1007 දරන සීඝ්‍රගාම් දුම්රිය හෙට සිට කොළඹ කොටුවෙන් පෙරවරු 9.45 පිටත්ව බදුල්ල ට යයි.අංක 1008 සීඝ්‍රගාම් දුම්රිය බදුල්ලෙන් පිටත් වනුයේ පෙරවරු 10 ටය.මෙම දුම්රිය දෙක සඳහා රුමේනියන් මැදිරි යොදවන අතර, අංක 40 කින් යුත් දෙවන පන්තියේ මැදිරියකින්ද, ආසන 44 කින් යුත් නිරික්ෂණ මැදිරියකින්ද සමන්විතය.මෙහි කලින් ආසන වෙන්කර ගැනීමට පහසුකම් සලසා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n1401049</link>
    <topic>කන්දවත්තේ අභිරහස් කුටියක ගිනි අවි</topic>
    <author>මුන්නේශ්වරම සමූහ, පුත්තලම දිසා සමූහ, මාරවිල සමූහ</author>
    <content>කොස්වත්ත කිරිමැටියාන කන්දවත්ත ප්‍රදේශයේ නිවසක කාමරයක සකස් කළ අභිරහස් කුටියක සඟවා තිබූ ගිනි අවි හා ජීව උණ්ඩ තොගයක් පෙරේදා (03 දා ) රාත්‍රියේ දී කළ පරික්ෂණයක දී සොයා ගත් කොස්වත්ත පොලිසිය ඒ සමඟම එම නිවසේ හිමිකාරිය බව කි යන 37 හැවිරිදි කාන්තාවක් ද ප්‍රශ්න කිරීම පිණිස අත්අඩංගුවට ගෙන ඇත. හදිසියේ ලැබුණු නිර්නාමික දුරකතන ඇමතුමක් අනුව පොලිසිය කිරිමැටියාන කන්දවත්ත ප්‍රදේශයේ සුපිරි නිවසක් සෝදිසි කර ඇත.එහිදී සැක කටයුතු කිසිවක් සොයා ගත නොහැකි වුවත් පසුව එහි එක් කාමරයක පොළොවෙහි අසාමානතාවක් ඇති බව තේරුම් ගෙන එම ස්ථානය හාරා සෝදිසි කළ විට එහි වල දමා තිබූ පාර්සලයක් හමු වී ඇත.එම පාර්සලය ගොඩ ගෙන පරික්ෂා කළ විට එහි ජර්මනියේ නිෂ්පාදනය කරන ලද මිලිමීටර් 8 වර්ගයේ පිස්තෝලයක් ඊට යොදන ජීව උණ්ඩ 3ක් තවත් උණ්ඩ 12 ක් සහ ජීව පතරොම් 12 ක් ද තිබී ඇති බව පොලිසිය කියයි.තම සැමියා වසර කිහිපයක කාලයක සිට ඉතාලියෙහි වඩු කාර්මිකයකුව සේවය කරන අතර ඔහු විසින් මේ ආයුධ ගෙන ආ අතර තමා ද තව ටික දිනකින් ඉතාලි යාමට සුදානමින් සිටින නිසා ආයුධ ආරක්ෂා කර තැබීම පිණිස මෙසේ වල දැමූ බවත් පොලිසිය අනාවරණය කර ගෙන ඇත.හලාවත පොලිසිය වැඩිදුර පරික්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010410</link>
    <topic>පහ වසර ශිෂ්‍යත්ව විභාගයපෙර පරිදිම පැවැත්වෙනවා</topic>
    <author>නුවන් කොඩිකාර සහ තිළිණි අධිකාරි</author>
    <content>පහ වසර ශිෂ්‍යත්ව විභාගය පවතින ආකාරයෙන්ම ඉදිරියේ දී ද පැවැත්වෙන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.එය අහෝසි කිරීමට තීරණය කර නැති බවත් සුපුරුදු අයුරින්ම පැවැත්වීමට ඇමැති මණ්ඩලයේ කැමැත්ත පළ කළ බවත් හෙතෙම කීවේය .ජනමාධ්‍ය හා ප්‍රවෘත්ති අමාත්‍යාංශයේ ඊයේ (3) පැවැති කැබිනට් තීරණ දැනුම්දීමේ ප්‍රවෘත්ති සාකච්ඡාවේ දී මාධ්‍යවේදීයකු නැඟූ පැනයකට පිළිතුරු දෙමින් ඇමැතිවරයා එසේ ප්‍රකාශ කෙළේය.ශිෂ්‍යත්වය දරුවන්ට සහ මවුපියන්ට මහා පීඩනයක් ගෙන දෙන බව හා ඒ සම්බන්ධ පන්ති පැවැත්වීම, ලෝක ළමා දිනයේ දී ප්‍රතිඵල නිකුත් කිරීම වැනි දේ සම්බන්ධයෙන් මාධ්‍ය මඟින් පසුගිය කාලයේ ආන්දෝලනයක් ඇති කළ බව රඹුක්වැල්ල මහතා කියා සිටියේ ය.එනිසා එම විභාගය ලිහිල් කිරීමේ හා එම පීඩනය සැහැල්ලු කිරීමේ අවශ්‍යතාවක් ද ඇති බවත් මේ සමඟම දැඩි තරගයක් ඇත්තේ ජනප්‍රිය යැයි පිළිගැනෙන පාසල් කිහිපයකට දරුවන් ඇතුළත් කර ගැනීම සඳහා බවත් ඇමැතිවරයා පැවැසීය.මෙයට ඇති විසඳුම පහසුකම් ඇති පාසල් රටේ විවිධ ප්‍රදේශවල ඇති කිරීමයි. ඒ අනුව රජය දැනට ද්විතීයික පාසල් සංවර්ධනය, මහින්දෝදය පාසල් සංවර්ධනය, භාෂා විද්‍යාගාර, විද්‍යාගාර, තාක්ෂණ විෂය, තොරතුරු තාක්ෂණය වැනි වැඩසටහන් මඟින් පාසල් සංවර්ධනය සාර්ථක වන විට එම පීඩනය තුනී වනු ඇතැයි කෙහෙළිය රඹුක්වැල්ල මහතා ප්‍රකාශ කෙළේය.අධ්‍යාපන ඇමැති බන්දුල ගුණවර්ධන මහතා ශිෂ්‍යත්වය අහෝසි කිරීමක් ගැන නොව අධ්‍යාපන සේවා කොමිෂන් සභාව ඉදිරිපත් කර ඇති නිර්දේශ පිළිබඳ අවධානය යොමු කරන්නැයි ඉල්ලා සිටීමක් පමණක් කළ බව හෙතෙම කීවේය. රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගි වී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010411</link>
    <topic>අනාගත ආහාර අර්බුදයට විසඳුම් මහ මුහුද සතුයි</topic>
    <author>බුද්ධිකා ඉඹුලාන</author>
    <content>අනාගත ආහාර අර්බුදයේ විසඳුම මහ මුහුද සතුව ඇති බැවින් නිල් ආර්ථිකයක් ගොඩනැඟීමට ධීවර ක්ෂේත්‍රයට විශාල වගකීමක් පැවැරී ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවසීය.ඇමැතිවරයා මේ බව ප්‍රකාශ කළේ නව වසරේ ධීවර අමාත්‍යාංශයේ වැඩ කටයුතු අරඹමින් පැවැති උත්සවයේ දීය. එහිදී අමාත්‍යාංශයේ නව ආපනශාලාව විවෘත කිරීම හා සේවක ප්‍රතිඥාව ලබාදීමද ඇමැතිවරයාගේ ප්‍රධානත්වයෙන් සිදු කෙරිණි.එහිදී ඇමැතිවරයා මෙසේද කීවේය.ලෝක බැංකුව පැහැදිලිව කියනවා ගිය වසරේ වාර්තාවලට අනුව ඉදිරියේදී ගොඩ බිම සීමාසහිත වන නිසා ලෝකයේ ආහාර අර්බුදයට ගොඩබිම යොදවා ගන්නට අමාරු වන බව. ඒ නිසා green economy ‍කියන එක නොවෙයි ඉස්සරහට ඔවුන් යෝජනා කරන්නේ. blue economy කියලා. අපේ ආහාර අර්බුදයට විසඳුම තියෙන්නෙ මුහුදේ. මුහුදේ ඉන්න මාළු විතරක් නොවෙයි අනෙකුත් සියලුම ජීවීන්, පැළෑට්ත් එක්ක. මෙන්න මේ නිල් ආර්ථිකය blue economy කියන එකට තමයි ලෝකයේ රටවල් දිරියට ගෙන යන්න ලෝක බැංකුව ඉදිරිපත්‍ වෙලා තියෙන්නේ. ඒ අනුව අපේ ධීවර කර්මාන්තයට තමයි මේ blue economy කියනඑක ලැබිලා තිබෙන්නේ. අපිට තමයි මහා සයුර ජයගෙන මත්ස්‍ය අස්වැන්න වැඩි කරගෙන එය ඉදිරියට ගෙනි යන්න වී තිබෙන්නේ.ගිය අවුරුද්දේ අපි එක ඉලක්කයක් ගැන කතා කළා. ඒ තමයි ඉතිහාසයේ පළමු වරට මෙට්‍රික් ටොන් ලක්ෂ 5 ක මත්ස්‍ය අස්වැන්නක් 2013 වසර වන විට ලබා ගන්න ඕනේ කියලා. අද ඒක මෙට්‍රික් ටොන් 5,15,000 ක් දක්වා ඉදිරියට ගිහිල්ලා. ඒ ඉලක්කය අපි ජය ගත්තා. ඒකට ඔබ සැම දෙනාම නානා විධ අයුරින් සහභාගී වුණා. අපි ගත්ත ඉලක්ක සියල්ලම අද සාර්ථකව ජය ලබලා තිබෙනවා. ඒ කියන්නේ අපේ ගමන සම්පුර්ණයෙන් සාර්ථකයි කියන එක නොවේ.ඉලක්ක සාර්ථකයි ගමනට තව බොහෝ දුර තිබෙනවා. මත්ස්‍ය නිෂ්පාදනය අපි භාර ගන්න කොට තිබුණේ මෙට්‍රික් ටොන් 3,39,000 යි. එය මේ වෙද්දි 5,15,000 වෙලා. අපි අද ඉතිහාසයේ වාර්තාගතම මත්ස්‍ය අස්වැන්න ලබලා තිබෙනවා. අපි භාර ගන්න කොට තිබුණේ යාත්‍රා 43000 යි. මේ වෙද්දී යාත්‍රා 62000 ක් වෙන තෙක් වැඩි වෙලා තිබෙනවා.ධීවරයින් හිටියේ 1,70000 යි. අද වෙන ‍විට 221000 ක් ඉන්නවා. අපේ අපනයනය සියයට 39 කින් වැඩි කර ගෙන තිබෙනවා. අපිට ජී.එස්.පී.‍ සහනය නැතිව ඉතාමත් අවාසිදායක තත්ත්වයක ඉදලා තමයි මේ ජයග්‍රහණ ලබා ගෙන තිබෙන්නේ. අපේ රටට මාලදිවයිනට තිබෙන සහනවත් නැතුව, සියයට 39 කින් අපේ අපනයනය වැඩි කරලා සියයට 17 කින් අපේ ආනයනය අඩු කරලා තිබෙනවා. විශේෂයෙන් ම කරවල ආනයනය සියයට 26 කින් උම්බලකඩ ආනයනය සියයට 44 කින් අඩු කරලා තිබෙනවා. අපේ කාර්යභාරය ජනාධිපතිතුමා වෙනුවෙන් ඉටු කරලා තිබෙනවා. අපි විශාල විදේශ විනිමයක් එතුමාට හිමි කරලා දිලා තිබෙනවා.මුහුද අපිට තනිවම ජයග්‍රහණය කරන්නට බැහැ. මේ ලෝකයේ කොයිම රටක්වත් අද තනිවම ගමනක් යන්නේ නැහැ. හැම රටක්ම බද්ධ වෙනවා. ඒ නිසා අපිත් ලෝකය සමඟ බද්ධ වෙන්න ඕනේ. අපි මේ 2014 වසර ආරම්භ කර තව දීර්ඝ ගමනක එක පියවරක් තබනවා. මුලින්ම අපි කළමනාකරණය කරන්න ඕනේ කාලයයි. අද ගන්න තිබෙන තීන්දුව හෙට ගන්න එපා.අපේ ධීවරයෝ 212 ක් තමිල්නාඩු සිර කඳවුරුවල ඉන්නවා. ‍මම අපේ මහ කොමසාරිස්වරයා එක්ක කතා කළාම එතුමා කිව්වා අපේ කොමසාරිස් කාර්යාලයේ මහත්වරුන්ට දැන් යන්න දෙනවා කියලා. ඉස්සෙල්ලා තමිල්නාඩුවේ එහෙම තත්ත්වයක් තිබුණේ නැහැ. අපි යැව්ව මුදල්වලට සියලු පහසුකම් ලබා දීලා තිබෙන්නේ.නමුත් ඒ අය හිර කඳවුරුවල. ඒ වගේම ඉන්දියාවෙන් ආපු අහිංසක ධීවරයොත් මෙහේ අත්අඩංගුවේ ඉන්නවා. මේ වෙන කොට ධීවරයෝ 263 ක් හා යාත්‍රා 85 ක් තිබෙනවා. ඒ අයත් අද සිර බත් කනවා.ඒ අය එක්ක නෙවෙයි අපේ ප්‍රශ්නය. අපේ ප්‍රශ්නය දැවැන්ත ධීවර ව්‍යාපරිකයෝ එක්කයි. නමුත් ඔවුන් තීන්දුවක් ගන්න තුරු අපට තීන්දුවක් ගන්න බැරි තත්ත්වයක් තිබෙනවා. අපි බලාපොරොත්තු වෙනවා ඉතා ඉක්මණින් මෙය විසඳගන්න. මෙය අපේ රටට තිබෙන විශාල ප්‍රශ්නයක්. නමුත් අපි නිශ්චිත නිවැරදි තීන්දු ගන්න ඕනේ. අපිට බැහැ හැමදාම අපේ රට තව කට්ටියකට මංකොල්ල කන්න ‍දීලා බලා ඉන්න. රටක් වශයෙන් අපි තීන්දු ගත යුතුයි. එහිදී අපිට පාඩු වෙනවා. ධීවරයින්ට අපහසුතා එනවා. අපි දිගින් දිගටම කියනවා අපේ ධීවරයින්ට අනෙකුත් රටවල්වල ආර්ථික කලාපවලට යන්න එපා කියලා.මම හැමදාමත් පිළිගන්න දෙයක් වන්නේ “අදහස් අදහස් ගැටුනාවේ- නිදහස අදහස් ඉදිරියට ගියාවේ” කියන එක ඒ නිසා උදව් කරන්න අපේ මේ ආර්ථිකය හදන්න අහිංසක ධීවරයින්ට හොඳ හෙට දවසක් ලබාදෙන්නටයි මේ වසරේ මගේ ප්‍රාර්ථනය යැයි ද පැවැසීය.මේ අවස්ථාවට සෞඛ්‍ය අමාත්‍යාංශයේ හිටපු අතිරේක ලේකම් විශේෂඥ වෛද්‍ය සුජාතා සේනාරත්න, අමත්‍යාංශ ලේකම් ආචාර්ය ඩී. එම්. ආර්. බී දිසානායක මහත්ම මහත්මීන් ඇතුළු අමාත්‍යාංශ නිලධාරීහු විශාල පිරිසක් සහභාගි වී සිටියහ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010412</link>
    <topic>ජිනීවා මානව හිමිකම් කොමිසමටමුහුණ දෙන්න රජය සූදානම්</topic>
    <author>නුවන් කොඩිකාර සහතිළිණි අධිකාරී</author>
    <content>මීළග ජිනීවා මානව හිමිකම් කොමිෂන් රැස්වීමේ දී ශ්‍රී ලංකාව සම්බන්ධයෙන් ඇතිවිය හැකි තත්ත්වයට මුහුණ දීමට රජය සූදානම් බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.වැඩි පීඩනයක් මෙහිදී අපේක්ෂා කරන බවත් එහිදි ශ්‍රී ලංකාව තනිවී නොමැති බවත් හෙතෙම කීවේය. ජනමාධ්‍ය හා ප්‍රවෘත්ති අමාත්‍යාංශයේ ඊයේ (03) පැවැති කැබිනට් තීරණ දැනුම්දීමේ මාධ්‍ය හමුවේදී ඇමැතිවරයා එසේ ප්‍රකාශ කෙළේය.ජිනීවා හීදී ශ්‍රී ලංකාව සම්බන්ධයෙන් නැගෙන කරුණු රටේ යුද්ධය නිමා කොට සංවර්ධනය කිරීමට එරෙහි ව නැගෙන විලාපය බව රඹුක්වැල්ල මහතා කියා සිටියේය. යුද්ධය අවසන් වී නොතිබුණේ නම් මෙවැනි කරුණු ඉදිරිපත් නොවන බව පැවැසූ ඒ මහතා යුද්ධය අවසන් වී ජීවිත ආරක්ෂා වන හෙයින් මෙවැනි චෝදනා එල්ල වන බව පැවසීය.එතැන් සිට ගතවූ සිව් වසර තුළ ජිනීවා හිදී නැගුණු ප්‍රශ්නවලට රටක් ලෙස මුහුණ දුන් බවත් යුද්ධය නතර කිරීමේ ප්‍රතිඵල ජනතාව භුක්ති විඳීම දරා ගැනීමට නොහැකි වූ ඇතැම් පිරිස් මෙවැනි චෝදනා එල්ල කරමින් සිටින බවත් ඒ මහතා කියා සිටියේය.මෙරට සුඩානය හෝ වෙනත් ප්‍රශ්න ඇතිවිය හැකි බවට එක්සත් ජාතික පක්ෂ පාර්ලිමේන්තු මන්ත්‍රී ලක්ෂ්මන් කිරිඇල්ල මහතා කරන ප්‍රකාශ පිළිබඳ කණගාටු වන බවත් එතුමාට එවැන්නක් හෝ ප්‍රකාශ කිරීමට හැකි වුයේ යුද්ධය නිමාකිරීම නිසා බවත් කෙහෙළිය රඹුක්වැල්ල මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010413</link>
    <topic>යානයේ තාක්ෂණික දෝෂයක් නිසාආරක්ෂිතව නැවත ගොඩ බැස්සුවා</topic>
    <author/>
    <content>ශ්‍රී ලංකන් ගුවන් සමාමට අයත් ලන්ඩන් බලා 2014.01.01 වන දින පැය 14.35 පිටත් වූ UL 503 ගුවන් යානයේ ඇතිවූ හදිසි තාක්ෂණික දෝෂයක් හේතුවෙන් එය නැවත ආරක්ෂාකාරී ලෙස කටුනායක බණ්ඩාරනායක ජාත්‍යන්තර ගුවන් තොටුපළ වෙත ගොඩබැස්සවීමට ගුවන් නියමුවන් කටයුතු කර තිබේ.UL 503 යානය ගුවන්ගත කර මිනිත්තු 45ක් ගතවන විට යානයේ ඉදිරිපස වීදුරුවේ (Windshield) යම් පළුදු වීමක් සිදුවුණු බවට ගුවන් යානයේ කාර්ය මණ්ඩලය හඳුනාගන්නා ලදී. ගුවන් යානයේ ඉදිරිපස වීදුරුව ස්ථර තුනකින් සමන්විත වන අතර මෙහිදී පළුදු වීමට ලක්ව ඇත්තේ මධ්‍යම කොටස බව හඳුනාගෙන තිබේ.ගුවන් යානයේ නිෂ්පාදකයින් පෙන්වා දී ඇති අයුරින් එවැනි අවස්ථාවක ගුවන් යානය අඩි 10,000ක් පමණ පහතට ගැනීමට කටයුතු කළ යුතුය. එහිදී ඉදිරිපස වීදුරුවට සිදුවන පීඩනය අඩුවන බවද සඳහන්. මේ අනුව ගුවන් යානයේ මගීන්ගේ ආරක්ෂාව තහවුරු කිරීම පිණිස ගුවන් නියමුවන් මෙම ක්‍රියාමාර්ගය ගෙන ඇති අතර පසුව UL 503 ගුවන් යානය ආරක්ෂාකාරී ලෙස පැය 16.30ට කටුනායක බණ්ඩාරනායක ජාත්‍යන්තර ගුවන් තොටුපළට ගොඩබස්සවන ලදී. පසුව පළුදු වීමට ලක්වූ ඉදිරිපස වීදුරුව සකස්කිරීම සහ අනෙකුත් තාක්ෂණික පරීක්ෂණ සිදු කරන ලදී.ඒ දක්වා සිදුවූ ක්‍රියාවලියේ දී කිසිදු ගුවන් මගියෙකුට අනාරක්ෂිතභාවයක් හෝ අපහසුතාවයක් ඇති නොවීමට ගුවන් නියමුවන් කටයුතු කළ බව ඉතා වගකීමෙන් සඳහන් කළ යුතුය.මේ වනවිට මේ සම්බන්ධයෙන් විශේෂ පරීක්ෂණයක් ආරම්භ වී තිබෙන අතර ඉදිරියේ දී මෙවැනි අවස්ථාවල දී ගත යුතු වැඩිදුර ක්‍රියාමාර්ග පිළිබඳව ද ගුවන් සමාගම අවධානය යොමු කර තිබේ.ශ්‍රී ලංකන් ගුවන් සමාගම අන්තර්ජාතික ගුවන් ආරක්ෂක ප්‍රමිතීන්වලට අනුකූලව කටයුතු කරමින් උසස් සේවාවක් ලබාදෙන අතර නිරන්තරයෙන්ම මගීන්ගේ ආරක්ෂාව සහ සුව පහසු ගුවන් ගමනක් ලබාදීම සඳහා ගත යුතු සියලු ක්‍රියාමාර්ග ගන්නා බවද මෙහිදී සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010414</link>
    <topic>බණ්ඩාරගමට මිණි පහනක් වූමහත්මා දේශපාලනයට ගරු කළ ටියුඩර් දයාරත්න</topic>
    <author/>
    <content>බණ්ඩාරගම දී 1946.07.31 දින උත්පත්තිය ලබා බණ්ඩාරගම දේශපාලනයේ නියමුවා වෙමින් පළාත් සභා මන්ත්‍රීවරයෙක් පළාත් සභා අමාත්‍යවරයෙක් පාර්ලිමේන්තු මන්ත්‍රීවරයෙක් හා නියෝජ්‍ය අමාත්‍යවරයෙක් ලෙස දිර්ඝ කාලීන සේවයක නියැළුණු නිර්ව්‍යාජ අවංක දේශපාලනඥයෙකු වූ ටියුඩර් දයාරත්නයන්ගේ නික්මයාම බණ්ඩාරගම පක්ෂ විපක්ෂ සියලු ජනතාවගේ දෑස් කඳුලින් තෙත් කරන්නකි.1960 ජුලි මාසයේ බණ්ඩාරගම සුළු නගර සභාවට එ.ජා.ප යෙන් ඩී.සී.ඩබ්. කන්නන්ගර සභාපති මහතා සමඟ අත ලකුණින් තරග කර දේශපාලනයට පිවිසි ටියුඩර් දයාරත්න මහතා කේ. ඩී.ඩී. පෙරේරා හර්බට් වික්‍රමසිංහ ආදි සංවිධායකවරුන් සමඟ බණ්ඩාරගම මැතිවරණ ව්‍යාපාරයේ තමනට හිමි කොටස සමිපූර්ණ කිරීමට ඇප කැපවී කටයුතු කළේය. ප්‍රගතිශීලී දේශපාලන අදහස්වලින් හෙබි මෙතුමා වාමාංශික මතධාරී දේශපාලනඥයෙක් විය.කලක් ශ්‍රී ලංකා මහජන පක්ෂයේ ජාතික සංවිධායකවරයකු ලෙස ද විජය කුමාරණතුංගයන් සමඟ කටයුතු කළේය. 1977 දී රටපුරා ප්‍රගතිශීලී බල කඳවුරේ පරාජයෙන් පසුව 1979 දී ශ්‍රීලනිප ප්‍රධාන සංවිධායක වශයෙන් ජනතාවට නායකත්වය දුන්නේය. පක්ෂය විසින් පවරන සියලු දේශපාලන වැඩකටයුතු නියමිත දිනට නොපිරිහෙලා ඉටුකළ සංවිධායකවරයෙකු ලෙස ටියුඩර් දයාරත්න මහතා පක්ෂයේ ඉහළ නිලධාරීන්ගෙන් නිතර ප්‍රශංසා ලබා ඇත.1988 හා 1993 දී බස්නාහිර පළාත් සභා මැතිවරණවලින් මන්ත්‍රීවරයෙකු වූ ටියුඩර් දයාරත්න මහතා 1999 පළාත් සභා මැතිවරනයෙන් කලුතර දිස්ත්‍රික්කයේ කණ්ඩායම් නායක ලෙස තරග කර වැඩිම මනාප ඡන්ද සංඛ්‍යාවක් ලබා තේරී පත් වී බස්නාහිර පළාත් සභාවේ ප්‍රවාහාන මහා මාර්ග ක්‍රීඩා යෞවන කටයුතු හා වනිතා කටයුතු පිළිබඳ අමාත්‍ය ධූරය දරා බණ්ඩාරගම ප්‍රදේශයේ ජනතා අවශ්‍යයතා ඉටු කිරීම සඳහා කටයුතු කළේය.2000 දී පැවැති මහ මැතිවරණයෙන් කලුතර දිස්ත්‍රික්කයෙන් විශාල ඡන්ද සංඛ්‍යාවක් ලබා පාර්ලිමේන්තුවට තේරී පත්වූ දයාරත්න මහතා අධ්‍යාපන නියෝජ්‍ය අමාත්‍යධුරය දරණ ලද. 2001 පැවැති මහ මැතිවරණයේ දී ජයග්‍රහණය කළත් ආණ්ඩුව පරාජයට පත් විය. මේ සෑම මැතිවරණයකදීම බණ්ඩාරගම ආසනය ජයග්‍රහණය කරවීමට උපරිමයෙන් කටයුතු කළ මෙතුමා තමන්ටම උරුම වු සංවිධායක ජාලයක් ගොඩනගාගෙන තිබුණි.පූර්ණ කාලීනව දේශපාලනයේ නියෙලෙමින් පක්ෂය විසින් පවරන සියලු දේශපාලන හා සාමාජීය වගකීම් ඒ ලෙසටම ඉටු කළ ටියුඩර් දයාරත්න මහතා ප්‍රදේශයේ මහා සංඝරත්නයේ නිබඳ අවවාද අනුශාසනා මත කටයුතු කළ නායකයෙක් විය. කිසියම් ගැටලු සහගත තත්ත්වයක දී මහා සංඝරත්නය හමු වී අවවාද අනුශාසනා ලැබීම ඔහුගේ කැපී පෙනෙන ලක්ෂණයක් වන අතර මහා සංඝරත්නය ළගින් ඇසුරු කළේය.දේශපාලන භේදයකින් තොරව නිහතමානීව අවංකව හා මැදිහත් ලෙස තම කාර්ය ඉටු කළ දයාරත්න මහතා තමා තෝරා පත් කළ ජනතාවගේ ගෞරවය රකිමින් බලයට ධනයට තාන්නමාන්නවලට පක්ෂය පාවා නොදී කුමන ආර්ථික දුෂ්කරතා තිබුණත් පක්ෂය සමඟ දිගටම රැඳී සිටියේය. 2010 අවසාන ජනාධිපතිවරණයේ දී ඡන්ද 62000 කට වැඩි සංඛ්‍යාවක් බණ්ඩාරගමින් මහින්ද රාජපක්ෂ ජනාධිපතිතුමන් වෙත දායක කරන ලද්දේ විපක්ෂ අපේක්ෂකයාට වඩා ඡන්ද 30000ක් ඉක්මවමිනි.දේශපාලන කටයුතුවල දී පවුලේ ඥාතීන් ලෙස විශේෂ සැලකිලි නොදක්වා මහජන මතයට ගරු කරමින් තීන්දු ගෙන වර්තමාන දේශපාලනඥයින්ට ඔහු ආදර්ශ සැපයූවේය. ඒ නිසාම ඔහුගේ ඥාතීන් තමන්ගේ දේශපාලන ප්‍රතිරූපය තම තමන්ම ස්වාධීනව ගොඩනගා ගන්නට අද සමත්ව සිටී.ඉතාම සරල ජීවිතයක් ගත කරමින් මැතිවරණය පරදින විට තමන්ගේ කියා වාහනයක් නිවසක් නොමැතිව සිටි සංවිධායකයකු ලෙස ටියුඩර් දයාරත්න මහතා හඳුන්වා දිය හැකිය. ජාතික ලොතරැයි මණ්ඩලයේ ක්‍රියාකාරී අධ්‍යක්ෂවරයකු ලෙසත් ලංගම සභාපතිවරයා ලෙසත් කෙටිකළක් සේවය කර ඇති මෙතුමා ඒ සෑම අවස්ථාවකදීම බලය නිලය ඉක්මවා කටයුතු නොකළ පුද්ගලයෙකු වූ නිසාම ඇතැම් විට ආසනයේ ඡන්ද දායකයින්ගෙන් දෝෂාරෝපණයටද ලක් වුයේ නිතැතින්ම කළ හැකි දේ වුවත් සීමාව ඉක්මවා කිරීම ඔහුගේ පුරුද්දක් නොවු නිසාය.1977ට පෙර බණ්ඩාරගම දේශපාලනයේ බිහිසුණු බව බිඳ දමමින් විපක්ෂය හා සමඟ ද සහයෝගයෙන් කටයුතු කර අන්‍යමත ඉවසීමේ ජීව ගුණයද ප්‍රගුණ කර සිටි මෙතුමා බණ්ඩාරගම සංහිඳියාවක් ගොඩනැඟීමට දායක විය. දරුවන් හය දෙනේකුගේ පියකු ලෙසින් රෝගාතුර වූ අවස්ථාවේ පවුලේ අය සමඟ නිහඬ ජීවිතයක් ගත කළත් වරින් වර බණ්ඩාරගම ජනතාවගේ දුරකතන අංක හරහා ඔහු ඇමතූ අවස්ථා බොහෝ විය. කෙසේ නමුත් අවුරුදු 67 වැනි කාලයක් ආයු වළදා බණ්ඩාරගමට නොමැකෙන සේවයක් දර්ශනයක් උරුමකර අද අවසන් ගමන් යන ටියුඩර් දයාරත්න දේශපාලන නායකයාට නිවන් සුව පතමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010415</link>
    <topic>ප්‍රධාන ජලාශ 72ක ජල මට්ටම ශීඝ්‍රයෙන් පහළට</topic>
    <author>නුවන් කොඩිකාර</author>
    <content>දිවයිනේ ප්‍රධාන ජලාශ 72ක ජල මට්ටම මේ වනවිට සියයට 43ක් දක්වා පහත බැස තිබෙන බව වාරිමාර්ග දෙපාර්තුමේන්තුව පවසයි.මෝසම් වැසි නියමිත කාලයට නොලැබීම හේතුවෙන් අනුරාධපුර දිස්ත්‍රික්කයේ තිසා වැව, හුරුළු වැව, ‍පොළොන්නරුව දිස්ත්‍රික්කයේ කවුඩුල්ල ජලාශය, ත්‍රිකුණාමලය දිස්ත්‍රික්කයේ කන්ත‍ලේ ජලාශයේ ජල මට්ටම පහත වැටී ඇති අතර වී වගාවට අවශ්‍ය ජලය නිකුත් කිරී‍මටද නොහැකි තත්ත්වයට පත්ව ඇතැයි එම දෙපාර්තුමේන්තුව කියයි. ප්‍රමාණවත් ලෙස ජලය නොමැති වගාව පවත්වාගෙන යාමට ප්‍රමාණවත් ජලය ඇති ජලාශවලින් මුර ක්‍රමයට ජලය නිකුත් කිරීම ආරම්භ කළ බව ද වාරිමාර්ග දෙපාර්තමේන්තුව පවසයි.දින 10කට වරක් දින 3ක් වගාවට ජලය නිකුත් කෙරෙන අතර වැසි තවදුරටත් ප්‍රමාද වුවහොත් මුර ජල ක්‍රමයේ දින ගණන ඉහළ නැංවීමට සිදුවිය හැකි යැයි ද දෙපාර්තමේන්තුව කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010416</link>
    <topic>නගර නිර්මාණය කළ යුත්තේජනතාවගේ හිතසුව පිණිසයි</topic>
    <author>කුරුණෑගල මධ්‍යම විශේෂ ආරියපාල වංශතිලකකුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>නගර නිර්මාණය කළ යුත්තේ වාහන පහසුකම් නිසා නොව, ජනතාවගේ හිතසුව පිණිස යැයි ආරක්ෂක ලේකම් හා නාගරික සංවර්ධන ලේකම් ගෝඨාභය රාජපක්ෂ මහතා ඊයේ (3) දා කුරුණෑගල දී පැවැසීය.ගෝඨාභය රාජපක්ෂ මහතා මේ බව ප්‍රකාශ කළේ කුරුණෑගල නගර නිර්මාණ හා සංවර්ධන සැලැස්ම ඉදිරිපත් කිරීමේ ප්‍රගති සමාලෝචන වැඩසටහනේදීය.පදික වේදිකා දෙපස අලවා ඇති දැන්වීම් පුවරු ගලවා ඉවත් කොට මාර්ග දෙපස අලංකාර කළ යුතු බවත්, රජයේ ආයතන වටා ඇති තාප්ප කඩා ඉවත් කරන ලෙස නාගරික සංවර්ධන අධිකාරියට නියෝග කළේය.රජයේ ආයතන වටා ඇති පේස්ට්‍රි ෂොප් හා වෙනත් අළෙවි කුටි ඉවත් කරගන්නා ලෙස ආයතන ප්‍රධානීන්ට දැන්විය. කුරුණෑගල ආශ්‍රිතව උප නගර 16ක් සංවර්ධනය කරන අතර, විල්ගොඩ ප්‍රදේශයට නිවාස සංකීර්ණයක් ඉදිකර දීමටත්, රජපිහිල්ල තානායම, මාලිගා පරිශ්‍රය, බස් නැවතුම් පොළ, ගැට්ටුවාන දුම්රිය ස්ථානය, බුවනෙක හෝටලය ආශ්‍රිත ප්‍රදේශය මහජනතාව සඳහා විවෘත ස්ථාන ලෙස තබන බවද පැවැසීය.කුරුණෑගල නගර මධ්‍යයේ ඇති උසාවි සංකීර්ණය ඉවත් කර එම ප්‍රදේශයේ නව වැඩපිළිවෙළක් සකස් කරන බවද, ප්‍රධාන මාර්ග පහක් සම්බන්ධවන නගරයේ මාර්ග තදබදය ඉවත් කිරීමට මංතීරු 4කින් යුත් පුළුල් මාර්ගයක් 2016ට පෙර ඉදිකිරීමට අපේක්ෂා කරන බවද පැවැසීය.මලියදේව බාලිකා විදුහල ඉදිරිපිට උමං මාර්ගයක් ඉදිකිරීමට සැලසුම් කර ඇති බවද, උප නගර ලෙස නාරම්මල, කුලියාපිටිය, පඬුවස්නුවර, අලව්ව යන ඒවා සංවර්ධනය කිරීම 2016ට පෙර අවසන් කරන බවද කීය.වයඹ ප්‍රධාන ඇමැති දයාසිරි ජයසේකර මහතා අදහස් දක්වමින් - දැවැන්ත සංවර්ධන ක්‍රියාදාමයකට අද මුලපිරුවා. නගරයක් සංවර්ධනය කිරීම ඉතා බැරෑරුම් කාර්යයක්. ඒත් ජනතා සුබ සිද්ධිය සඳහා එය කළ යුතු බවද රාජධානි හතරකින් සමන්විත වයඹ පළාතේ සංචාරක ව්‍යාපාරය වැඩිදියුණු කර ආ‍යෝජකයින්ට හා රැකියා අවස්ථා වැඩිකිරීමට පියවර ගන්නා බවද පැවැසීය. මේ අවස්ථාවට අමාත්‍යවරුන් වන ජයරත්න හේරත්, පාර්ලිමේන්තු මන්ත්‍රීන් වන නෙරංජන් වික්‍රමසිංහ, ශාන්ත බණ්ඩාර, පළාත් සභා අමාත්‍යවරුන් හා මන්ත්‍රීවරුන් හා නගරාධිපති ඇතුළු රාජ්‍ය නිලධාරීන් රැසක් ද එක්ව සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010417</link>
    <topic>සෑම ඉන්ධන ලීටරයකටම පාරිභෝගිකයාට බිලක්</topic>
    <author>නුවන් කොඩිකාර</author>
    <content>සෑම ඉන්ධන ලීටරයකටම පාරිභෝගිකයාට බිලක් ලබාදිය හැකි පොම්ප මෙරට පිරවුම් හල් වෙත කඩිනමින් හදුන්වා දිමට ඛනිජ තෙල් කර්මාන්ත අමාත්‍යාංශය තීරණය කර තිබේ.ඉන්ධන සැපයුම් ස්ථානවල සිදුවන යම් යම් දූෂණ හා අක්‍රමිකතා නැති කිරීමේ අරමුණින් මේ මේ වැඩසටහන ආරම්භ කළ බවද ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.මේ වන විටත් ඊට අදාළ පර්යේෂණ කටයුතු ආරම්භ කර ඇති බවත් නවීන තාක්ෂණයෙන් යුතු ලෝකයම පිළිගෙන ඇති පොම්ප හඳුන්වා දෙන බවද ඒ මහතා කියා සිටියේය. තමන් ලබාගන්නා සෑම ඉන්ධන ලීටරයකටම බිලක් ලබාගැනීමට පාරිභෝගිකයා අයිතියක් තිබෙන බවත් එය ඉටු කරදීම අමාත්‍යාංශයේ අරමුණ බවත් යාපා මහතා පැවැසීය.ඇතැම් ඉන්ධන පිරවුම්හල් වල යම් යම් සිදුවීම් කිහිපයක් වාර්තා වී ඇති බව පැවැසු ඒ මහතා නව ක්‍රමය හඳුන්වාදීමත් සමඟ එම තත්ත්වය පහව යනු ඇති බව කීවේය.මීට අමතරව ඉන්ධන ටැංකි පිරිසිදු කිරීම, නළ නඩත්තු කිරීම, යපනය ප්‍රදේශයේ ඉන්ධන ටැංකියක් ස්ථාපිත කිරීමට ද මේ වසරේදි කටයුතු කරන බව අනුර ප්‍රියදර්ශන යාපා මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010418</link>
    <topic>උපරිමාධිකරණ සංකීර්ණය වසර 25කට පසුව ප්‍රතිසංස්කරණයට</topic>
    <author>නෙල්කා මැදගෙදර</author>
    <content>චින රජයෙන් මෙරටට ලැබුණු ප්‍රදානයක් වන උපරිමාධිකරණ සංකීර්ණයෙහි ප්‍රතිසංස්කරණ කටයුතු වසර විසිපහකට පසුව ආරම්භකර තිබේ. චින රජයේ පූර්ණ අනුග්‍රහය යටතේ සිදු කෙරෙන මේ ප්‍රතිසංස්කරණ කටයුතු සඳහා වැය කිරිමට අපේක්ෂිත මුදල රුපියල් මිලියන 490කි.ඒ යටතේ උපරිමාධිකරණ ගොඩනැඟිල්ලේ වහළය සහ ඇතුළත ප්‍රතිසංස්කරණය කරණ අතර මාස දහයකදි එම කටයුතු අවසන් කිරිමට අපේක්ෂිතය.එම කාලය තුළදි අධිකරණ කටයුතු සාමාන්‍ය පරිදි සිදු කෙරෙන අතර සේවාදායකයන්ට අවම හානියක් සිදු වන පරිදි මේ ප්‍රතිසංස්කරණය කටයුතු සිදු කිරිමට නියමිතය.මිට අමතරව සැම අධිකරණ ශාලාවක් ඉදිරිපිටම පරිගණක තිරයක් සවි කර එම අවස්ථාවේ අධිකරණයෙහි විභාග කෙරෙන නඩු සම්බන්ධ තීන්දු සහ නියෝග ප්‍රදර්ශනය කිරිමට ද කටයුතු කිරිමට නියමිතය‍. මේ උපරිමාධිකරණ සංකීර්ණ ගොඩනැඟිල්ල 1988 වසරේ සැප්තැම්බර් මස 8 වැනිදා චින රජයේ ප්‍රදානයක් ලෙස ලැබුණු අතර එවකට ජනාධිපති ජේ.ආර්. ජයවර්ධන මහතා විසින් විවෘත කරන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010419</link>
    <topic>මත් උවදුරට එරෙහිව සටන් කරන්නන්ට ඇතැම් කණ්ඩායම් අභූත චෝදනා එල්ල කරනවා</topic>
    <author>උපාලි කරුණාරත්න</author>
    <content>මත් ද්‍රව්‍යයන්ට එරෙහිව සටන් කරන්නන්ට ඇතැම් කණ්ඩායම් අභූත චෝදනා එල්ල කරන බව ජාතික හෙළ උරුමය කියා සිටී.ජාතික වශයෙන් වැදගත් ප්‍රශ්න වලදී හෙළ උරුමය පෙනී සිටින බව පැවසූ එහි සභාපති පාර්ලිමේන්තු මන්ත්‍රී අතුරලියේ රතන හිමියෝ මෙරටින් මත් ද්‍රව්‍ය තුරන් කිරීමේ දැඩි අදිටනින් ආචාර්ය ඕමල්පේ සෝභිත නාහිමියන් ඇතුලු හෙළ උරුමයේ කණ්ඩායම කටයුතු කරන බවද කීහ.මේ අදහස් පළ වූ‍යේ (2) බත්තරමුල්ලේ පිහිටි ජාතික හෙළ උරුමයේ ප්‍රධාන කාර්යාලයේ පැවති මාධ්‍ය හමුවකදීය.අපි කටයුතු කරන්නෙ ලාභ අපේක්ෂාවෙන් නොවේ. පසුගිය කාලය තුළ දී මෙරටින් හෙරොයින් ඇතුලු නීති විරෝදී මත් ද්‍රව්‍යයන් විශාල ලෙස හමු වුණා.මේක ගැටලු සහගත තත්ත්වයක්. මේවා ගෙන්වන්නන් කවුද යන්න පිළිබඳ දැඩිව සොයා බලන්න ඕනෙ. නැතිනම් රටට සිදුවන්නෙ මහ විනාශයක්.මත් ද්‍රව්‍ය ගැටලුව පිළිබඳ රටේ දැන උගත් මිනිසුන් අතර දැඩි කතා බහක් මේ වන විට ඇති වෙමින් තිබෙන බව ද අතුරලියේ රතන හිමියෝ පැවසූහ.බස්නාහිර පළාත් ඇමැති උදය ගම්මන්පිල මහතා -පසුගිය දිනයකදී හසු වූ විශාල හෙරොයින් තොගය පිළිබඳ පරීක්ෂණ අවසන් වු වහාම අදාළ බලධාරීන් නිසි පියවර ගනියි කියලා අප බලාපොරොත්තු වනවා. ඇත්ත ඇති සැටියෙන් වාර්ථා කිරීම අපහාසයක් නොවේ. හෙරොයින් ජාලයට සම්බන්ධ සියලු දෙනා පිළිබඳ හෙළි කළ යුතුයි.හෙළ උරුමයේ ජාතික සංවිධායක නිශාන්ත ශ්‍රී වර්ණසිංහ මහතා -කුඩු කාරයන් ලංකාව කොලොම්බියාවක් කරන්න හදන උත්සාහයට අප ඉඩ දෙන්නෙ නැහැ.සමහරු මත්ද්‍රව්‍ය ගැටලු ‍විවිධ පැතිවලට හරවන්න උත්සාහ ගන්නා බවක් පෙනෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010420</link>
    <topic>නුසුදුසු ආහාර විකුණූ අයගෙන් දඩ මුදල් ලෙස හත් කෝටි අනූ අට ලක්ෂයක මුදලක්</topic>
    <author>සන්ධ්‍යා කරුණාරත්න</author>
    <content>මිනිස් පරිභෝජනයට නුසුදුසු ආහාර අලෙවි කළ පුද්ගලයන්ගෙන් දඩ මුදල් වශයෙන් රුපියල් හත් කෝටි අනූ අට ලක්ෂයක මුදලක් පසුගිය වසරේදී අය කළ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි.පුද්ගලයන් 22,929 දෙනකුට නඩු පවරමින් මේ මුදල අය කර ගත් බව සංගමයේ ලේකම් සෙනරත් බණ්ඩාර මහතා පැවැසුවේය. පසුගිය වසරේදී රට පුරා ආහාර පරිහරණය කරන ස්ථාන 124,737 ක් පරීක්ෂා කළ බවත් ඉන් 11,662 කට නිවේදන නිකුත් කළ බවත් ඒ මහතා ප්‍රකාශ කළේය.බේකරි, හෝටල්, ආපනශාලා ඇතුළු ආහාර පරිහරණය කරන ස්ථාන රැසක් පසුගිය වසරේදී පරීක්ෂාවට ලක් කළ බවත් තේ කඩයේ සිට සුපිරි ‍හෝටල් දක්වා මේ පරීක්ෂා කිරීම්වලට ලක් කළ බවත් ඔහු පැවැසුවේය.උපදෙස් පිළි නොපැදි පුද්ගලයන් 23 දෙනකුගේ ආහාර අලෙවි කරන ස්ථාන වසා දැමීමට පසුගිය වසරේදී අධිකරණය උපදෙස් ලබාදුන් බව ද හෙතෙම කීය.මිනිස් පරිභෝජනයට නුසුදුසු ආහාර අලෙවි කරන ස්ථානවලට එරෙහිව නීතිමය පියවර ගෙන දඩ මුදල් අය කිරීම තම සංගමයේ අරමුණ නොවන බවත් ජලය සහ ආහාර යනාදියෙන් බෝ වන රෝගවලින් මහජනතාව ආරක්ෂා කිරීම සංගමයේ එක් අරමුණක් බවත් ඔහු ප්‍රකාශ කළේය. පිටිවලට ඩයි දමා මිරිස් කුඩු ලෙස අලෙවි කිරිම, කහ වලට ඩයි දැමීම, ගම්මිරිස් කුඩුවලට ඩයි එක් කිරීම යනාදී වැරදි ක්‍රියාකාරකම් සිදුකර මිනිස් පරිභෝජනයට නුසුදුසු ආහාර අලෙවි කිරීම වැරදි සහගත ක්‍රියාවන් වේ.ආහාර හා ජලයෙන් බෝ වන රෝග අවම කිරීම, ආහාර සම්බන්ධයෙන් මහජනතාව දැනුවත් කිරීම, ආහාර නිෂ්පාදනයේ යෙදෙන පුද්ගලයන්ගේ ආකල්ප වැඩිදියුණු කිරීම යනාදිය තම සංගමයේ අරමුණු වන බව ද සෙනරත් මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010421</link>
    <topic>යාපනයේ ජනතාවගේ ආරක්ෂාවට නව පොලිස් ස්ථාන හා පොලිස් මුරපොළවල්</topic>
    <author>චින්තා රණසිංහ</author>
    <content>යාපනයේ ජනතාවගේ ආරක්ෂාව පතා නව පොලිස් ස්ථාන හා පොලිස් මුරපොලවල් වැඩි ප්‍රමාණයක් පිහිටුවන ලෙස සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා යාපනය නියෝජ්‍ය පොලිස්පතිට දැනුම් දී ඇත‍.පසුගිය කාල සීමා ඇතුළත යාපනය දිස්ත්‍රික්කයේ සිදු වූ හොරමැරකම් හා දූෂණ ක්‍රියාදාමයන්ගේ වැඩිවීමක් දක්නට ඇති බැවින්, ඒවා මර්දනය කොට ජනතාවගේ ආරක්ෂාව තර කිරීම සඳහා දැනට පිහිටුවා තිබෙන පොලිස් ස්ථාන ප්‍රමාණය වැඩි කළ යුතු බව ඇමැතිවරයා පවසයි.මේ හේතුවෙන් පොලිස් මුරපොලවල් ප්‍රමාණය වැඩි විය යුතු බවත් රාත්‍රී මුරසේවා සංචාර ප්‍රමාණය වැඩි කළ යුතු බවත් ඇමැතිවරයා පෙන්වා දෙයි. සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා ඉකුත් දා යාපනය දිසාපති කාර්යාලයේ පැවති යාපනය දිස්ත්‍රික් සිවිල් ආරක්‍ෂක කමිටු රුස්වීමේ දී යාපනය නියෝජ්‍ය පොලිස්පති රොෂාන් ඩයස් මහතා ඇතුලූ උසස් පොලිස් නිලධාරීන්ට මේ බව දැනුම් දී තිබේ.මාසයකට වරක් පැවැත්වෙන දිසත්‍රික්ක සිවිල් ආරක්‍ෂක කමිටු රැස්වීමේ දී දැනට පිහිටුවා ඇති පොලිස් ස්ථානවල ඉඩකඩ මදිවීම් හා කුලියට ගෙන තිබෙන ඇතැම් පොලිස් ස්ථාන පිහිටි නිවාස ආපසු කුලී හිමියන් විසින් ඉල්ලා සිටීම නිසා ඒ සඳහා නව පොලිස් ස්ථාන ගොඩනැගීමට අවශ්‍ය රජයේ ඉඩම් නිරීක්ෂණය කර ඒවා ලබාදීමට පියවර ගන්නා ලෙස ද ඇමැතිවරයා විසින් ප්‍රාදේශීය ලේකම්වරුන්ට සහ දිසාපතිවරයාට උපදෙස් දී ඇත.කුලී නිවාස හිමියන් ආපසු ඉල්ලා සිටින ඔවුන්ගේ නිවාස වෙනුවට වෙනත් නිවාස පොලීසියට කුලියට ලබාදීම සඳහා මැදිහත්වන ලෙස ද ප්‍රාදේශීය ලේකම්වරුන්ට පෙන්වා දී ඇත.ප්‍රසිද්ධ හින්දු දේවස්ථානයක් වන කීරමලේ දේවස්ථානයේ පිහිටුවා තිබෙන පොලිස් ස්ථානය එම ස්ථානයෙන් පිටස්තරව ඉදිකිරීම, කෝවිලට එන වන්දනාකරුවන්ට බාධාවක් නොවන ආකාරයෙන් කටයුතු සැළසීම, මාදගල් මුහුදෙන් ඉන්දියානු කේරල කංසා ශ්‍රී ලංකාවට ගෙන එන හොර ජාවාරම්කරුවන් මැඩලීම, මාදගල් වෙරාළාසන්නයේ පොලිස් ස්ථානයක් පිහිටුවීම, ගවයන් හොරෙන් පැටවීම සහ තල් ගස් හොරෙන් කපා බලපත‍්‍ර රහිතව ප්‍රවාහනය කිරීම වැටලීම සඳහා විශේෂ වැඩපිළිවෙළක් යෙදීම යන කාරණා කෙරෙහි අවධානය යොමු කරන ලෙස ද ඇමැතිවරයා අදාළ නිලධාරීන්ට උපදෙස් දී ඇත.උතුරේ පොලීසි වල දෙමළ භාෂාවෙන් පැමිණිලි දැමීම සඳහා අවශ්‍ය පහසුකම් සළසා ඇති බවත් සභාවෙන් නැගුනු ප්‍රශ්නවලට පිළිතුරු දුන් නියෝජ්‍ය පොලිස්පති රොෂාන් ඩයස් මහතා ප්‍රකාශ කර තිබේ. මුලූ යාපනය අර්ධද්වීපයේම ඇති ආරක්‍ෂක තත්ත්වය පිළිබඳ සමාලෝචනයක් මෙදින සිදු කෙරුණු අතර දැනට පිහිටුවා තිබෙන දිසත්‍රික්ක සිවිල් ආරක්‍ෂක කමිටුත් ප්‍රාදේශීය ලේකම් කොට්ඨාස මට්ටමේ සිවිල් ආරක්‍ෂක කමිටුත්, ගම් මට්ටමේ සිවිල් ආරක්‍ෂක කමිටුත් නැවත ප්‍රතිසංස්කරණය කිරීමට එහි දී තීරණය වී ඇත.යාපනය දිසත්‍රික් පාර්ලිමේන්තු මන්ත්‍රී සිල්වෙස්ත්‍රී ඇල්න්ටීන්, යාපනය දිසත්‍රික් හිටපු පාර්ලිමේන්තු මන්ත්‍රී කුගේන්ද්‍රන්, යාපනය අතිරේක දිසාපතිනිය රූබනී වරදලිංගම් මහත්මිය හා සියලූම ප්‍රාදේශීය ලේකම්වරුන්ද, මහාචාර්ය බාලසුන්දරම්පිල්ලේ මහතා ද, යාපනය දිස්ත්‍රික්ක ජ්‍යෙෂ්ඨ පොලිස් අධිකාරී ද සහකාර පොලිස් අධිකාරීවරුන් ද අදාල රජයේ නිලධාරීන් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010422</link>
    <topic>දිවි නැඟුම දෙපාර්තමේන්තුව අරඹන්නේමෙරටින් දිළිඳුකම තුරන් කිරීමටයි</topic>
    <author>ජයසිරි මුණසිංහ සහ සමන්ති මිහිරියගොල්ල</author>
    <content>ශ්‍රී ලංකාව ආසියාවේ ආශ්චර්යමත් රට බවට පත්වීමේ වසර 2014 යැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.යටත් විජිත සමයේ සුදු අධිරාජ්‍යවාදීන් ඔවුන්ගේ ඕනෑ එපාකම් සපුරා ගැනීමට පිහිට වූ දෙපාර්තමේන්තු ක්‍රමයට මුළුමනින්ම පරිභාහිර ලෙස රටත් ජනතාවත් නැංවීමට ඊයේ (03) උදේ දිවි නැඟුම දෙපාර්තමේන්තුව නිල වශයෙන් ආරම්භ කිරීමේ උත්සවයේ මුලසුන දෙසුම පවත්වමින් ඇමැතිවරයා එසේ කීය.මහා සංඝරත්නය ප්‍රමුඛ සර්ව ආගමික නායකයන්ගේ ආශිර්වාද මැද කොළඹ ඩාර්ලි පා‍ර පිහිටි ආර්ථික සංවර්ධන අමාත්‍යාංශයේ පළමු මහලේදී මේ උත්සවය පැවැත්විණි.එහිදී වැඩිදුරටත් අදහස් දැක්වූ බැසිල් රාජපක්ෂ මහතාජනාධිපති මහින්ද රාජපක්ෂ මහතාගේ අභීත නායකත්වයෙන් අපේ රට කොටි ත්‍රස්තවාදයෙන් මුදා ගත්තා. රටේ ආර්ථික හා සාමාජයීය යටිතල පහසුකම් නැංවීම සිදු වුණා. ආර්ථික දියුණුව සලසාලන්නට හැකි ශක්තිමත් අඩිතාලමක් ගත වූ අවුරුදු කිහිපයේ දමා තිබෙනවා.අද දවසේ අප රට ශක්තිමත් අඩිතාලමක් මත ඉදිරියට ගෙන යන වැඩපිළිවෙළක් ආරම්භ කරනවා. මෙය ඓතිහාසික මොහොතක්. දිවි නැඟුම දෙපාර්තමේන්තුව ආරම්භ කරන්නේ මෙරටින් දිළිඳුභාවය තුරන් කරන්නයි. ඒ වාගේම ශක්තිමත්ව ආර්ථික හැකියාවක්, සාරධර්ම, ගුණ ධර්ම රකින දරු පරපුරක් බිහි කරන්නයි.ජනාධිපතිතුමා මේ රටින් කොටි ත්‍රස්තවාදය තුරන් කළා. ආර්ථික යටිතල පහසුකම් ජාලයක් ඇති කළා. රටම සහලින් ස්වයංපෝෂිත කළා. විදුලි බලය ලබා දෙමින් මුළු රටම ආලෝකමත් කළා. අද විපක්ෂයට එරෙහිව නඟන්න චෝදනා ඉතිරි වී නැහැ.විපක්ෂයට ඉතිරි වී තිබෙන්නේ අපි ඉටු කළ සංවර්ධන කටයුතු නිසා අලුතින් ඇතිවූ ත්ත්තවයන් කථා කරන්න විතරයි. අපි කොටි ත්‍රස්තවාදය තුරන් කළේ නැත්නම් අපිට ජිනීවා මානව හිමිකම් කොමිසම හමුවට යන්න වෙන්නේ නැහැ. රටේ රූපවාහිනී සේවාව ආරම්භ නොකළා නම්, දරුවෝ රූපවාහිනී බලනවා වැඩියි කියා චෝදනා එල්ල වන්නේ නැහැ. නමුත් ඒ දේ ඉටු කළ නිසයි අතුරු චෝදනා එල්ල වන්නේ.අපි අධිවේගී මාර්ග හැදූ නිසා අද විපක්ෂය ඒවාට ගිය වියදම්, ඒවායේ දිග පළල ගැන කථා කරනවා. නොරොච්චෝලේ හදපු නිසා එහි අඩු පාඩු ගැන කථා කරනවා. ඒක හොඳයි. නමුත් විපක්ෂයේ අයට ආයේ කවදාවත්ම කොටි ත්‍රස්තවාදයෙන් රට මුදා ගන්නවා යැයි කියන්නට ඉඩක් ජනාධිපතිතුමා ලබාදී නැහැ. කොළඹ කටුනායක අධිවේගී මාර්ගය අපි හදනවා යැයි විපක්ෂයට කියන්නට ඉඩක් නැහැ. ඒ දේ ජනාධිපතිතුමා ඉටු කර අවසන්.අපේ රට සංවර්ධනය කිරීමේ භාරධූර වගකීම එතුමා ඉටු කොට තිබෙනවා. අද අපේ ර‍ටත් ජනතාවත් දියුණුව කරා රැගෙන යන අභිමානවත් වැඩපිළිවෙළක් ආරම්භ කරන දවස. දිවිනැඟුම පනත ගෙන එන කොට මට බයකුත් ඇති වුණා මම තනිවෙයි දෝ කියලා. නමුත් ජනාධිපතිතුමා ඊට ලබා දුන් උපදෙස් මග පෙන්වීම් මාර්ගෝපදේශකත්වය නිසා අපිට ඉතා හොඳින් ඒ කටයුත්ත කර ගන්නට හැකි වුණා.ජනාධිපතිතුමාටත්, රජයටත්, ඇමැති මණ්ඩලයටත්, පාර්ලිමේන්තුවේ නියෝජිතයන්ටත්, පළාත් සභාවල, පළාත් පාලන ආයතනවල සියලුම මහජන නියෝජිතයන්ටත්, රජයේ සියලුම නිලධාරීන්ටත්, පොදු මහජනතාවටත් මම මේ අවස්ථාවේ අවංක ආදර ස්තූතිය පුද කරන්න කැමැතියි. ජනමාධ්‍යයත් අපිට විශාල ශක්තියක් වුණා.අපේ රට නංවන්න පුළුවන් සෑම අංශයකම සහාය අපට ලබා දෙන්න රට හදන්න. ධනාත්මකව සිතන්න. දිවිනැඟුම දෙපාර්තමේන්තුව හොඳ ආකල්ප සහිතවයි ආරම්භ කරන්නේ. ක්ෂුද්‍ර මූල්‍ය අංශය ඉන් ශක්තිමත් කරනවා.ප්‍රජා මූල සංවිධානවලට වැඩි බලයක් පැවරෙනවා. ඒ වාගේම දේශපාලන අධිකාරිය, රාජ්‍ය සේවක පිරිස් හා ජනතාව වඩාත් ඒකාබද්ධවීමක් සිදු කරනවා. රාජ්‍ය සේවකයෝ විසිදහසක් දෙනාගේ රැකියා සුරක්ෂිත වෙනවා. මේ අභියෝගාත්මක ක්‍රියාවලියේ ඵල ප්‍රයෝජන රටට ජනතාවට ලබාදීමට අපි සියලු දෙනා කැපවී වැඩ කරමු බැසිල් රාජපක්ෂ මහතා කීය. දිවි නැඟුම දෙපාර්තමේන්තුව පිහිටුවීමේ ඓතිහාසික ගැසට් නිවේදනයට අස්සන් තැබූ බැසිල් රාජපක්ෂ මහතා එය මුදල් හා ආර්ථික සංවර්ධන අමාත්‍යාංශයේ ලේකම් ආචාර්ය පී.බී. ජයසුන්දර මහතාට මෙහිදී ප්‍රදානය කෙළේය.මෙම අවස්ථාවට පාර්ලිමේන්තුව නියෝජනය කරන මැති ඇමැතිවරුන්, නියෝජ්‍ය ඇමැතිවරු මන්ත්‍රීවරුන් වන සුසන්ත පුංචි නිලමේ, මුත්තු ශිවලිංගම්, ලසන්ත අලගියවන්න, සරණ ගුණවර්ධන, ඩුලිප් විජේසේකර, පණ්ඩු බණ්ඩාරනායක, විශේෂඥ වෛද්‍ය සුදර්ශනී ප්‍රනාන්දුපුල්ලේ, තිලංග සුමතිපාල, බස්නාහිර පළාත් සභා මැති ඇමැතිවරුන් වන උදය ගම්මන්පිල, රේනුක පෙරේරා, සමෘද්ධි සංවර්ධන හා කෘෂි පර්යේෂණ නිලධාරීන්ගේ සංගමයේ ප්‍රධාන ලේකම් බස්නාහිර පළාත් සභා මන්ත්‍රී ජගත් කුමාර, පළාත් සභා පළාත් පාලන ආයතනවල මහජන නියෝජිතයෝ අමාත්‍යාංශ ලේකම්වරු, මහ බැංකු අධිපති අජිත් නිවාඩ් කබ්රාල්, ආයතන ප්‍රධානීහු ඇතුළු විශාල පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010423</link>
    <topic>අනුරපුරේ වැව් පද්ධති වනසන වැව් තාවුලුවල අනවසර පදිංචිය හා වගාව නවතන දැවැන්ත මෙහෙයුම ඇරැඹේ</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>අනුරාධපුර දිස්ත්‍රික්කයේ සුවිසල් වැව් පද්ධතියේ පැවැත්මට අනාදිමත් කාලයක සිට වින කටිමින් තිබූ වැව් තාවුලු ඇතුළු රක්ෂිත ඉඩම් පදිංචිය සහ වගා සඳහා අනවසරයෙන් අත්පත් කර ගැනීමේ නීති විරෝධී ක්‍රියාවට තිත තැබීමේ දැවැන්ත මෙහෙවරක සමාරම්භක පියවර අනුරාධපුර රාජාංගනය ජලාශයෙන් ඇරඹේ. රාජාංගනය ජලාශයේ ජල ධාරිතාව අක්කර අඩි 81602කි. ජලාශය අනුරාධපුර හා කුරුණෑගල යන දිස්ත්‍රික්ක දෙකටම මායිම්ව පිහිටා ඇත.තිසාවැව, නුවරවැව, හුරුළුවැව, නාච්චාදූව, මහකනදරාව සහ රාජාංගනය යන මහා පරිමාණ ජලාශද ඇතුළුව වැව් විශාල සංඛ්‍යාවක රක්ෂිත ඉඩම් සහ ඒවායේ ඇල මාර්ග රක්ෂිත බලෙන් අත්පත් කර ගැනීම නිසා රජරට වැව් පද්ධතිය ඉතා වේගයෙන් විනාශ මුඛයට යමින් පවත්නා බවට පසුගිය වකවානුවේ මාධ්‍ය, ගොවි සංවිධාන ඇතුළු නිළධාරීන් විසින් වගකිවයුත්තන්ට පෙන්වා දී තිබුණි. අනුරාධපුර දිස්ත්‍රික් කෘෂිකර්ම කමිටුවේදිී හා දිස්ත්‍රික් සංවර්ධන කමිටුවේදී මෙම ව්‍යසනය පිළිබඳව දීර්ඝ වශයෙන් සාකච්ඡෘ කෙරුණද මේ දක්වා තිරසාර පිළියමක් යෙදීම දිනෙන් දින කල් යමින් පැවතුණි.වැව්වල රක්ෂිත සීමාවන් සළකුණු නොමැතිවීම නිසා නීතිමය කටයුතු ඉදිරියට ගෙන යාම බලවත්බාධාවක්ව පැවති අතර රාජාංගනය ජලාශයේ මායිම් සීමා නිර්ණය කිරීම සඳහා අනුරාධපුර දිසාපති මහින්ද සෙනෙවිරත්න මහතාගේ ඉල්ලීමක් මත භාණ්ඩාගාරයෙන් රුපියල් මිලියන 03ක ප්‍රතිපාදනයක් වෙන් කර දී තිබේ. මීට අමතරව රාජාංගනය ජලාශයේ රක්ෂිතවල අනවසර කරුවන් ඉවත් කිරීමේ කැගෙන යාම සඳහා මේ වන විට වාර්මාර්‍ග අධ්‍යක්ෂ ජෙනරාල්වරයාගේ බලතල ප්‍රදේශීය ලේකම්වරයා වෙත පවරා දීමටද පියවර ගෙන ඇත.රාජාංගනය ජලාශයේ රක්ෂීත ඉඩම් මුදා ගැනීමේ මෙහෙයුම පිළිබඳ දිනමිණට අදහස් දැක්වූ තඹුත්තේගම ප්‍ර දේශීය මහලේකම් ඒ.ඩබ්.එස්. කිත්සිරි මහතා දැනට වසර 25-30ක කාලයක් මුළුල්ලේ රාජාංගනය ජලාශයේ රක්ෂීත ඉඩම් දිගට හරහට අනවසරයෙන් අල්ලාගෙන විවිධ කාර්යයන් සඳහා යොදා ගැනීමට විවිධ තරාතිරමේ පුද්ගලයින් සහ ආයතන මගින් කටයුතු කර ඇතැයි පැවසීය. වාර්මාර්‍ග ආඥා පනත යටතේ සියළු අනවසර කරුවන් රක්ෂීතවල වගා කටයුතු නවත්වා ඉඩම් වලින් ඉවත්විය යුතු බවට දැනටමත් ලිඛිතව දැනුම් දී ඇත. අනවසර වගාවන් හා ඉඩම් අත්පත් කර ගැනීම පිළිබඳව සතිපතා වාර්තා කිරීම පිණිස ග්‍රාම නිළධෘරී, සමෘද්ධි නිළධාරී, කෘෂිකර්ම පර්යේෂණ හා නිෂ්පාදන නිළධාරී, සංවර්ධන නිළධාරී හා ඉංජිනේරු සහකාර යන අයගෙන් සමන්විත කමිටු පත්කර ගැනීමට පියවර ගෙන ඇති බවද ප්‍ර දේශීය ලේකම්වරයා වැඩි දුරටත් සඳහන් කළේය.මෙයට අමතරව තඹුත්තේගම මහේස්ත්‍රාත් අධීකරණයේ නඩු පවරා ඉකිරිවැව ප්‍ර දේශයේ වැවේ රක්ෂිත අල්ලාගෙන සිටින පුද්ගලයින් ඉවත් කිරීමේ නියෝග ලබා ගැනීමට කටයුතු කර තිබෙනවා. රාජාංගනය ජලාශය හා සම්බන්ධව ක්‍රියාත්මක කරනු ලබන අනවසර කරුවන්ගෙන් වැව නිදහස් කරගඅනීමේ මෙහෙයුම දිස්ත්‍රික්කයේ සෙසු වැව් දක්වා ව්‍යාප්ත කළ යුතුව තිබෙනවා. කෙසේ වෙතත් රාජාංගනය ජලාශයේ රක්ෂීත ඉඩම් සීමාවන් කුරුණෑගල දිස්ත්‍රික්කයට අයත්ගල්ගමුව ගිරිබාව සහ රාජාංගනය යන ප්‍රා දේශීය ලේකම් කොට්ටාශ දක්වා විහිදී ඇති බැවින් එම ප්‍ර දේශ වලට අනවසරකරුවන් ඉවත් කිරීමේ මෙහෙයුම දියත් නොකළ හොත් අප විසින් ගනු ලබන පියවර ඵලදායී නොවීමට ඉඩ තිබෙනවා. කිත්සිරි මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=n14010424</link>
    <topic>රාජ්‍ය සේවය ශක්තිමත් කරන විට රටේ උගත්තරුණ පරපුරේ අනාගතයත් සුරක්ෂිත වෙනවා</topic>
    <author>ධනුෂ්ක ගොඩකුඹුර</author>
    <content>රජයේ රැකියාවක් ලබන්නට තරග වදින්නට සිදු වූ එදා සිටි තරුණ පරපුරට වඩා අද තරුණ තරුණියන් වාසනාවන්ත බව පැවසූ ජනාධිපතිවරයා එසේ වී ඇත්තේ වත්මන් රජය රාජ්‍ය සේවය ශක්තිමත් කිරීමේ ප්‍රතිපත්තිය මත පිහිටා කටයුතු කළ නිසා බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ රාජ්‍ය කළමනාකාර සහකාර සේ‍වයේ පත්වීම් ලිපි ප්‍රදානය කිරීමේ උළෙලට සුගතදාස ගෘහස්ථ ක්‍රීඩාංගණයේ දී පෙරේදා (2) එක්වෙමිනි.ජනාධිපතිවරයා එහිදී වැඩිදුරටත් මෙසේ ද පැවසීය.නව වසරක් එළඹෙන මොහොතක රාජ්‍ය සේවයට එකතු වෙන්න ඔබට අවස්ථාව ලැබීම ගැන මේ තරුණ තරුණියන් වාගේම මේ තරුණ තරුණියන් ගැන බලාපොරොත්තු තියා ගෙන ඉන්න මව්පියනුත් ඒ වගේම අපත් ඉතාම සතුටු වෙන අවස්ථාවක් බව මම කියන්න ඕනෑ. අපි මේ රටේ රාජ්‍ය සේවය ශක්තිමත් කළා. එක පැත්තකින් එය උගත් තරුණ පරපුරේ අනාගතය සුරක්ෂිත කිරීමක් ලෙසයි මා දකින්නේ.තරුණ පරපුරේ අනාගතය සුරක්ෂිත කරන ගමන් 2014 නව වසරේ වැඩ ආරම්භ කරන්න ලැබීම ගැන අපිටත් තියෙන්නේ ලොකු සතුටක්.අද වසර දහයකට දොළහකට කලින් සිටියාට වඩා අද මේ රටේ රැකියා අපේක්ෂිත තරුණ පරපුර වාසනාවන්ත බව මම කියන්න ඕනෑ. මේ රටේ දරුවෙකුට රජයේ රැකියාවක් ලබා ගන්න එදා තරගයක් තිබුණා. සාමන්‍ය පෙළ සමත්, උසස් පෙළ සමත් අයට විතරක් නොවෙයි උපාධිධාරීන්ටත් ආණ්ඩුවේ රැකියාවක් ලබා ගන්න එක ඉතාම අමාරු දෙයක් වෙලා තිබුණා.එදා තිබුණු එක්සත් ජාතික පක්ෂ ආණ්ඩුව තීන්දුවක් ගත්තා රාජ්‍ය සේවය කප්පාදු කරන්න. රජයේ සේවකයන් ප‍්‍රමාණය ලක්ෂ තුන දක්වා අඩු කරන්න සූදානම් වුණා. එයයි ඔවුන්ගේ ප්‍රතිපත්තිය වුණේ. ඔවුන්ගේ ප්‍රතිපත්තිය තමයි ඒ රාජ්‍ය සේවය දුර්වල කරන එක. අපි 2005 දී එනකොට රාජ්‍ය සේවයේ හිටියේ ලක්ෂ හයයි.අද එය ලක්ෂ දහ හතරකට ආසන්න ප්‍රමාණයක් දක්වා වර්ධනය වෙලා තිබෙනවා. මොකද අපේ ප්‍රතිපත්තිය රාජ්‍ය අංශය ශක්තිමත් කරන එක. අප රාජ්‍ය අංශය කෙරෙහි විශ්වාසය තැබූ රජයක්. ඒ අනුව තමයි අපි රාජ්‍ය අංශය ශක්තිමත් කරන්න තීන්දු කළේ.හැට හැත්තෑව අසූව දශකවල කවි, කෙටි කථා, නව කථා චිත්‍රපටිවල කියවුණේ තරුණයන් විඳපු දුක. වල්මත් වූවෝ, පාර දිගේ වගේ චිත්‍රපටවලින් තරුණ අසහනය ගැන කථා කළා. 1971 කැරැල්ලට හේතුව මේ තරුණ අසහනය. ඒකට හේතු වුණේ රැකියා විරහිතකම.එදා ඒ. සී. අලස් විනිසුරුතුමාත් කැරැල්ලට හේතුව උගත් තරුණ තරුණියන්ගේ රැකියා විරහිතකම බව පෙන්නලා දුන්නා. නමුත් කවුරුත් මේකට විසැඳුම් සෙව්වේ නැහැ. ඒ නිසා 1989 තවත් මහා කැරැල්ලක් ආවා. මානව අයිතිවාසිකම් ගැන කියන්න එදා අපි ජිනීවා ගියත්, තරුණ තරුණියෝ 60,000 ක් විතර අතුරුදන් වුණත්, ටයර් සෑය වල පිළිස්සුණත් මේ තරුණ තරුණියන්ට රැකියා ලබා දෙන වැඩපිළිවෙළක් තිබුණේ නෑ. ආණ්ඩුව ඔවුන්ගේ ප්‍රතිපත්තියේම රැඳිලා හිටියා. රාජ්‍ය සේවය දුර්වල කළ යුතුයි. අඩු කළ යුතුයි කියලා ඔවුන් කළේ පුද්ගලික අංශය පමණක් ක්‍රියාත්මක කිරීමයි.දශක තුනක් තිස්සේ උතුරු නැගෙනහිර මහා ත්‍රස්තවාදයට එක් හේතුවක් වුණේ මේ අසහනය. කවුරුත් මේවාට හේතු දැන ගෙන හිටියාට විසඳුම් ලබා දුන්නේ නෑ. නමුත් දැන් මහින්ද චින්තනය, මහින්ද චින්තන ඉදිරි දැක්ම තුළින් රාජ්‍ය අංශය ශක්තිමත් කරනවා. මායිම් ගම්මාන, සටන් විරාම, යුද්ධය, ප්‍රතිප්‍රහාර, ක්ලේමෝ බෝම්බ, දුෂ්කර ගම්මාන කියන වචන වාගේම දැන් තරුණ අසහනය කියන වචනයත් අපි ක්‍රමානුකූලව ශබ්ද කෝෂයෙත් ඉවත් කරමින් ඉන්නවා. අද ඔබට අවස්ථාව ලැබිලා තිබෙනවා. තරුණ පිරිසකට රැකියා ලැබිලා තිබෙනවා. මෙතැනින් 600 දෙනකුට විතර උසස්වීම් ලැබිල තිබෙනවා. මම ඔබ සියලු දෙනාට සුබ පතනවා. මේවායින් අපි රාජ්‍ය අංශය ශක්තිමත් කරන කොට නොයෙකුත් කතා කියනවා.මම 1970 මන්ත්‍රීවරයකු වශයෙන් ඉන්න විට ඇමතිවරයා හමුවෙලා අපේ ප්‍රශ්නය ඉදිරිපත් කළත් ඒකට විසැඳුම් ලැබු‍ණේ නැහැ. නමුත් අපි විෂයය භාර නිලධාරියාට කිව්වොත් කාර්යය ඉටු වෙනවා. ඇමැතිවරයා බැහැ කියන කාරණාත් අපි විෂයය භාර ලිපිකරුවා වුණු පෙරේරා මහත්තයාට කියලා ඒ දවස්වල කරගෙන තිබෙනවා. මම වාහනය කොළඹ තියලා රුහුණු කුමාරි දුම්රියේ යන විට දැකලා තිබෙනවා රාජ්‍ය සේවකයන් යන හැටි. ඒ දවස්වල කට්ටිය හවස 3.35 වෙනකොට වැඩ ඉවරයි.අපි සමහර වෙලාවට පාර්ලිමේන්තුවේ ඉඳල යනකොට අපේ වැඩේ කරගන්න කවුරුවත් නෑ. ගෙදර යන්න ඉස්සර ලැහැස්ති වෙන්නත් එපැයි. වැඩ අවසන් වෙලා පිළිවෙලකට යන්න ඕනෙ. ඒත් තමන්ගේ වැඩේ ඉවර කරලා තමයි ඒවා කරන්න ඕනේ.මේක හැමෝටම අදාළ නැහැ. තමන්ගේ වැඩ කරන කාලය අප උපරිම සේවයේ යොදවන්න ඕනේ. අපි මේ හැමදෙයම කරන්නේ ජනතාව වෙනුවෙන්. අපට පුළුවන් වෙන්න ඕනෙ අපි ළඟට එන ජනතාවගේ ප්‍රශ්නවලට විසඳුම් ලබාදෙන්න. ඒ කාලය තුළ අපි උපරිම කැපවීම කළොත් අපට මීට වඩා ගමනක් යන්න පුළුවන්. අපි යුද්ධය අවසන් කළා. මේ යුද්ධය කරන කාලේ පැය අට ගැන හිතුවනම්, නිවාඩු ගැන අපි හිතුවනම් අපිට ඒක කරන්න බැරි වෙනවා. අපිට නිවාඩු හතළිස් ගණනක් තියෙනවා. මං එක් පුවත්පතක දැක්කා අපි ඉහළින්ම සිටිනවා වැඩිම නිවාඩු තියෙන රට හැටියට.අපි පෝයට නිවාඩු දුන්නා. ‍පෝයට නිවාඩු දුන්නේ ආගමික කටයුතු සඳහා සහභාගී වෙන්න. අපි මේ පිළිබඳවත් හිතන්න ඕනෙ. තියෙන තරමක් සියලු නිවාඩු ලබා නොගෙන ජනතාවට ඉටු කළ යුතු කාර්යභාරය ඉටු කරලා රට වෙනුවෙන් යුතුකම ඉටුකළා කියලා සතුටු වෙන්න රාජ්‍ය සේවකයන්ට හැකියාව තිබිය යුතුයි.අපි ඔබෙන් බලාපොරොත්තු වෙන්නේ එයයි. අපි රටක යුද්ධය ඉවර කරලා දැන් රටේ සංවර්ධනය පිළිබඳ වැඩකටයුතු කරනවා. දැන් රට තුළ තිබෙන සංවර්ධනය ඔබට පේනවා. අධිවේගී මාර්ග, විදුලි බලාගාර, රෝහල්, කාර්යාල සංකීර්ණ, දිසාපති කාර්යාල හදලා තිබෙනවා. තවත් ඉතුරු වෙලා තිබෙන්නේ කිහිපයක් පමණයි.මම විශ්වාස කරනවා ඔබ සේවය කරන ස්ථානයේ ඉතා හොද පහසුකම් තියෙන්න ඕනෙ කියලා. පරණ, ගරා වැටෙන, ගඳගහන වැසිකිළි තියෙන කන්තෝරුවක වැඩකරන්න පුළුවන්කමක් නෑ. ඒකට තමයි අපි නව ගොඩනැගිලි පද්ධතියක් හදන්නේ. නව දිසාපති කාර්යාල, නව ලේකම් කාර්යාල, පොලිස් ස්ථාන ඉදිකරන්නේ. ඒ පහසුකම සෑම රාජ්‍ය සේවකයකු සඳහාම තියෙන්න ඕනෙ. එකතොට තමයි වැඩකරන්න පුළුවන්කම ලැබෙන්නේ. මේ අවුරුදු කිහිපය තුළ අපි ඒ වෙනස කළා. නව ලේකම් කාර්යාල, දිසාපති කාර්යාල මේ සියල්ල නිමවෙලා තියෙනවා. ඔබ සේවයට යන්නේ නව ගොඩනැගිල්ලක. අපි ඒ පහසුකම් දෙන්න ඕනෙ. මේව කෙරෙන්න ඕනේ දේවල්.ඒ වගේම අද මේ සේවට බැ‍ඳෙන්නේ වැඩිපුර කාන්තාවෝ. ඔවුන්ගේ ආරක්ෂාව ගැන අපි කටයුතු කරන්න ඕනෙ. මේ රටේ කාන්තාව රැකගන්න. එතකොට මේ සමාජයත්, රටත් රැකෙනවා. මේ පිළිබඳව අපි වඩාත් සැලකිලිමත් වෙන්න ඕනෙ. රාජ්‍ය පරිපාලන ඇමතිතුමා ඒ පිළිබඳ විශේෂ අවධානය යොමු කරන්න ඕනෙ. ඒ ආරක්ෂාව හැම කාන්තාවකටම තිබිය යුතුයි.අලුතින් සේවයට බැඳෙන සෑම කෙනෙකුටම මේ ආරක්ෂාව තිබිය යුතුයි. ඒ නිසා මේ පිළිබඳ ඔබේ අවධානය යොමු කළ යුතුයි.ඒ නිසා ඔබේ සේවය මේ රටට දෙන්න. එතකොට ඔබට වරදින්නේ නැහැ. තරුණ පරපුරට ඉගෙන ගන්න පුලුවන්. ඒ සඳහා අවස්ථාව තියෙනවා. තමන්ගේ අධ්‍යාපනයත් මේ සමගම දියුණු කරගන්න.ජනාධිපතිතුමා දෙමළ භාෂාවෙන් අදහස් දක්වමින්.අද අලුත් පත්වීම් ලබන ඔබ හැමෝම වාසනාවන්තයෝ. ඔබ හැම දෙනාටම මගේ හද පිරි සුබ පැතුම්. මේ සේවාව ඉතාමත්ම වැදගත් සේවාවක්, පිළිගත් සේවාවක්. ගමේ, නගරයේ ජීවත් වෙන ජනතාව හැමෝටම අවශ්‍ය සේවාවක්. ඒ වගේම ජනතා සේවාවක්. ඒ නිසා ඔබලාගේ නව පත්වීම් හරහා මානව සේවාවක් ඉටුකළ යුතුයි. ඒක ඔබේ යුතුකමක්. ඒක ඔබේ වගකීමක්. ඒකයි වැදගත්වන්නේ. ජනතා සේවය දෙවියන්ට කරනා සේවය හා සමානයි. එය කිසිම දිනක අමතක කරන්න එපා. ඔබ හැමෝටම හොඳ අනාගතයක් උදා වේවා කියා ප්‍රාර්ථනා කරනවා.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා. - නව පත්වීම් ලබා අද දින රාජ්‍ය සේවයට ඇතුළු වන සියලු දෙනාටම මම උණුසුම් සුබපැතුම් පිරිනමනවා. ජනාධිපතිතුමාට මාගේ ගෞරවනීය ස්තුතිය පුද කරනවා. අද මේ වගේ උත්සවයක් තියලා 2683 දෙනෙක් රාජ්‍ය සේවයට බඳවා ගන්නට හැකි වුණේ එතුමා රාජ්‍ය සේවය ශක්තිමත් කරන්නට කටයුතු කළ නිසයි. මෑත ඉතිහාසයේ රාජ්‍ය සේවය ශක්තිමත් කළත් එදා හිටපු ආණ්ඩු තීරණය කරලා තිබුණේ රාජ්‍ය සේවය අඩු කරන්නයි. රාජ්‍ය සේවය ලක්ෂ අටේ සිට පහ දක්වා ලක්ෂ තුනකින් අඩු කරන්නට ඒ අය යෝජනා ඉදිරිපත් කළා.ලෝක බැංකුව, ජාත්‍යන්තර මූල්‍ය අරමුදල වගේ සංවිධානවල කීම අහලා ප්‍රතිපත්තියක් නැතිකමට රාජ්‍ය සේවකයන් ගෙදර යවන්නට ඒ අය ප්‍රතිපත්ති හැදුවා. මේ රටේ බුද්ධිමත් ජනතාව ඒ අවස්ථාවේ තමයි මහින්ද රාජපක්ෂ ජනාධිපතිතුමාව නායකත්වයට පත් කර ගත්තේ. ජනාධිපතිතුමාට හැකි වුණා රාජ්‍ය සේවය ශක්තිමත් කරන්න. රාජ්‍ය සේවය කප්පාදු කරන්නට ගෙන තිබුණු සියලු තීන්දු තීරණ එතුමා කුණු බක්කියට දැම්මා. පරිපාලන සේවය, කළමනාකරණය සේවය වැනි සියලු සේවා සඳහා විශාල පිරිසක් බඳවා‍ ගත්තා.මේ රටේ වසර ගණනාවක් රැකියා නැතුව හිටපු උපාධිධාරීන්ට රැකියා දෙන්නට ජනාධිපතිතුමා තීන්දුවක් අරගෙන එහි අවසන් අවස්ථාව දක්වා මේ වන විට ගමන් කර තිබෙනවා. අද මේ රටේ ජනතාවට අවශ්‍ය සියලු සේවා සපයන්න රාජ්‍ය කළමනාකරණ සේවයට 35000ක පිරිසක් අවශ්‍යයි. දැනට මේ රටේ 29000ක පිරිසක් රාජ්‍ය කළමනාකරණ සේවයේ ඉන්නවා. මේ ප්‍රමාණය පවත්වාගෙන යන්නට ජනාධිපතිතුමා 2005 බලයට පත් වූ පසු කටයුතු කළා. සෑම වසරකම විශ්‍රාම යන, සේවයෙන් ඉවත් වන පිරිස් වෙනුවට නව පිරිස් විශාල ලෙස බඳවා ගත්තා.අද කිසිම කාර්යාලයක රාජ්‍ය කළමනාකරණ සේවයේ නිලධාරීන් හිඟයි කියන්නේ නැහැ. ඒ ජනාධිපතිතුමා රාජ්‍ය සේවය ශක්තිමත් කරපු නිසයි. පසුගිය කාලයේ මේ තනතුර හැඳින් වුණේ ලිපිකරු සේවය කියලයි. එම තනතුරු නාමය 2004 දී වෙනස් කරලා ලිපිකරු, සරප්, යතුරු ලියන ශිල්පීන් යන තනතුරු ‍නාම වෙනුවට කළමනාකරණ සහායක කියන තනතුරු නාමය ආදේශ කළා. එදා මේ තනතුර ලිපිකරු ලෙස හැඳින් වූ කාලයේ විශාල සමාජ ගෞරවයක් තිබුණා.අධිරාජ්‍යවාදයට එරෙහිව ජනතාව නඟා සිටුවීමට කැපව වූ අනගාරික ධර්මපාලතුමා තමන්ගේ ජීවිතය ආරම්භ කළේ ලිපිකරුවකු ලෙසයි. ඒ වගේම කලාකරුවන් ලෙස නමක් දිනූ හෙන්රි ජයසේන, සුගතපාල ද සිල්වා යන අයත් ලිපිකරුවන් ලෙස මුලින් සේවය කළා. හිටපු ඇමැතිවරයකු ලෙස කටයුතු කරපු ටී. බී .ඉලංගරත්න මහත්තයා මහනුවර කච්චේරියේ ලිපිකරුවකු ලෙස සේවය කළා. වෘත්තීය සමිති සටන්වලට ගොස් ‍රැකියාව නැති වුණාට පස්සේ ජනතාව වෙනුවෙන් පෙනී ඉඳලා ඇමැතිවරයකු ලෙස පත් වුණා.ඔබට විශාල වගකීමක් තිබෙනවා ජනතාව වෙනුවෙන් සේවය කරන්නට. අපි දේශපාලනඥයන් වශයෙන් ගන්න තීන්දු ක්‍රියාත්මක කරන්නේ ඔබයි. ඔබේ සහයෝගය නැතිනම් මේ කටයුතු කරන්න අමාරුයි. රජයේ සේවය ශක්තිමත් කරන්නට හැකිවීම ගැන අපි සතුටු වෙනවා. දැන් ග්‍රාම නිලධාරින් 4000ක් බඳවා ගන්නට සියලු කටයුතු කරලා තිබෙනවා. ජාත්‍යන්තර හා ජාතික වශයෙන් අද අපට විරුද්ධ බලවේග ක්‍රියාත්මක වෙනවා. ජනතාවගේ විශ්වාසය ආණ්ඩුවට ලැබෙන්නේ ඔබගේ සේවය හරිහැ‍ටි ඉටු කළොත් පමණයි.රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී. බී. අබේකෝන්. - රාජ්‍ය කළමනාකරණ සේවයට නිලධාරීන් බඳවා ගන්න අපේ ඇමැතිතුමා විශාල වෙහෙසක් දැරුවා. කලින් ලිපිකරු කියලා හැඳින් වුණු මේ සේවය කීර්තිමත් ඉතිහාසයක් තිබෙන සේවයක්. මහජනතාව සමඟ සෘජුව කටයුතු කරන‍ සේවයක්. අද රාජ්‍ය සේවයේ මිලියන 1. 5ක් සේවකයන් හිටියත් මහජනතාව සමඟ කටයුතු කිරීමේදී විවිධ චෝදනා එල්ල වෙනවා. රාජ්‍ය සේවයට පැමිණෙන විට තිබෙන උනන්දුව ටික කලක් ගත වන විට නැතුව යනවා. අද මේ රටේ ඕනෑ තැනක සේවය කරන්නට පුළුවන් ජනාධිපතිතුමාගේ නායකත්වයෙන් ත්‍රස්තවාදය අවසන් කළ නිසා.රාජ්‍ය සේවයේ පිරිස වැඩියි කියලා කවුරු කිව්වත් රාජ්‍ය සේවය ශක්තිමත් කළ යුතු බවයි ජනාධිපතිතුමා‍ගේ ප්‍රතිපත්තිය. මහජනතාවගේ එදිනෙදා කටයුතුවලට උපකාර කරලා ඒ ජනතාවගේ ඇස්වල කඳුළු පිසදමා සතුටක් දෙන්න පුළුවන් නම් තමයි රාජ්‍ය සේවය සාර්ථක වන්නේ.ඒ වගේම රාජ්‍ය කළමනාකරණ සේවයට එකතු වන ඔබට අමාත්‍යාංශ ලේකම්වරයකු දක්වා ඉහළට යන්න පුළුවන් බව අමතක කරන්න එපා. නිලධාරීන්ගේ හිත දිනා ගෙන තමන්ගේ සේවය හරිහැටි ඉටු කරන ලෙස ඉල්ලා සිටිනවා.රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක, පාර්ලිමේන්තු මන්ත්‍රී ජානක ප්‍රියත්ත බණ්ඩාර , ඉඩම් හා ඉඩම් සංවර්ධන අමාත්‍යාංශයේ ලේකම් අශෝක පීරිස් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401041</link>
    <topic>කෑගල්ලේ ක්‍රීඩාංගණ රැසක්සංවර්ධනය කරයි</topic>
    <author>මාවනැල්ල සමූහ - පී. සෙනෙවිරත්න</author>
    <content>සබරගමුව පළාත් සභා බලප්‍රදේශයේ නගරවල ක්‍රීඩා භූමි වැඩිදියුණු කිරීමේ වැඩසටහන යටතේ පළාත් සභා මහ අමැති මහීපාල හේරත් මහතා විසින් කෑගල්ල බල ප්‍රදේශයේ ද ක්‍රීඩා භූමි රාශියක් සංවර්ධනය කැර නියමිත ප්‍රමිතියකට පත්කළ බව කෑගල්ල දිසා මන්ත්‍රී කණක හේරත් මහතා පැවසීය.මෙසේ නවීකරණයට පත්කළ ක්‍රීඩා භූමි වැඩසටහන සඳහා රුපියල් ලක්ෂ 15/= පමණ මුදල් ප්‍රමාණයක් වැය කැර ඇති බවද මන්ත්‍රීවරයා පැවසීය. මෙම ක්‍රීඩා භූමිවලට නිසි වැටවල් සකස් කර ඇති අතර විදුලි බුබුලුද සවිකැර රාත්‍රී කාලයේදී පවා ක්‍රීඩාවල යෙදෙන්නටද හැකි තත්ත්වයකට එම ක්‍රීඩා භූමි සකස් කර ඇතැයිද සඳහන් කළේය.ක්‍රීඩා භූමි සකස් කිරීමේ වැඩසටහන් තුළින් මීදුම ක්‍රීඩාංගණය පදවිගම්පොළ ක්‍රීඩාංගණය වඩාත් විධිමත්ව සකස් කිරීම නිසා කලක් තිස්සේ නිසි ක්‍රීඩාංගණයක් නොමැතිව ක්‍රීඩා කටයුතුවල යෙදෙන්නට නොහැකිව සිටි තරුණ පිරිස් මේ වනවිට ක්‍රීඩා කටයුතුවල යෙදෙමින් නිසි පුහුණුව ද ලබා වාර්තාගත ජයග්‍රහණයක් ද ලබා ඇති බවද වාර්තාවෙයි.මෙසේ නවීකරණයට පත්කළ ක්‍රීඩා භූමි අතරින් දියසුන්නක අත්පන්දු ක්‍රීඩාංගණයේ පුරුදු පුහුණුවූ ක්‍රීඩකයන් විවිධ වාර්තා තබමින් ක්‍රීඩාවලදී ජයග්‍රහණයන් ද ලබාගෙන ඇති බවද විශේෂයෙන්ම පදවිගම්පොළ අත්පන්දු ක්‍රීඩාංගණය ද ඉහළ ප්‍රමිතියකින් සාදා නිමාකැර ඇති බවද ක්‍රීඩාවල යෙදෙන ක්‍රීඩක පිරිස් පවසති.මේ අතර ඉකුත් කාලපරාසය තුළදී සංවර්ධනය කළ තවත් ක්‍රීඩාංගණ කීපයක් ක්‍රීඩා කටයුතුවලට යොදා නොගෙන අත්හැර වල්බිහිවන්නට ඉඩ හැර ඇති බවද වාර්තා වෙයි.මීදුම විද්‍යාලයේ ක්‍රීඩා භූමියද නිසි කළට සංවර්ධනය කැර නොමැති නිසා පහසුකම් ලබාදී දරු දැරියන්ට තම ක්‍රීඩා කෞශල්‍යයන් වැඩිදියුණු කැර ගැනීමට එම ක්‍රීඩාංගණය වැඩිදියුණු කර දෙන ලෙසට ද ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401042</link>
    <topic>හදිසි අනතුරකින් එක්දරු පියකු මරුට</topic>
    <author>හෝමාගම සමූහ ආනන්ද ප්‍රේමතිලක</author>
    <content>“මා සිද්ධිය වූ ස්ථානයට ගොස් බලන විට තාත්තා පාපැදිය සමඟ බෝක්කුවෙන් පහළට වැටී බයිසිකලය උඩු අතට හැරී තාත්තාගේ සිරුර මුණින් අතට මුහුණ ගලක වැදී මියගොස් සිටිනවා දුටුවා” යැයි අනාරක්ෂිත බොක්කුවකින් පහළට වැටී මිය ගිය පුද්ගලයකුගේ මරණ පරීක්ෂණයේ දී මියගිය අයගේ පුතකු සාක්කි දෙමින් පැවසීය. මිය ගොස් ඇත්තේ අංක :65/56, 1 වන පටුමග කටුවාන පාර, හෝමාගම ලිපිනයේ ගංකන්දගේ පියදාස පෙරේරා (63) නමැති එක්දරු පියෙකි.හෝමාගම අධිකරණ කලාපයේ හදිසි මරණ පරීක්ෂක සාම විනිසිරු බී. එච්. කේ. චින්තක උදය කුමාර මහතා හෝමාගම මූලික රෝහලේ දී පැවැත්වූ පරීක්ෂණයේ දී සාක්කිකරුවන ගංකන්දගේ නිහාල් පෙරේරා (36) මෙසේද පැවසීය.“ මා සිද්ධිය වූ දිනයේ රාත්‍රී 7.30ට පමණ ගෙදර ආවා. තාත්තා පේන්න සිටියේ නැහැ. අම්මා කීවා පාරට යනවා කියා ගියා කියලා. රාත්‍රී 9.30ට පමණ මා නින්දට ගියා. පසුදින උදේ 6.00ට පමණ රම්පාල මහත‍ාගේ නිවසින් ලැබුණු දුරකථන පණිවිඩයකට අනුව මා පිංකෙත පාර සිද්ධිය වූ ස්ථානයට ගියා. මා දුටුවා තාත්තා බෝක්කුවෙන් පහළට වැටී බයිසිකලය උඩු අතට හැරී තාත්තාගේ සිරුර මුණින් අතට මුහුණ ගලක වැදී මියගොස් සිටිනවා.වෛද්‍ය එස්. නවශිවායම් මහතාගේ පශ්චාත් මරණ පරීක්ෂණ වාර්තාව හා ඉදිරිපත් වූ සාක්කි අනුව මෙය අනාරක්ෂිත බෝක්කුවකින් පා පැදිය සමඟ පහළට වැටී මොළය අභ්‍යන්තරයට ‍ෙල් වහනය වීම හේතුවෙන් සිදු වූ හදිසි අනතුරු මරණයක් බවට මරණ පරීක්ෂකවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401043</link>
    <topic>ගම්පහ තුරුණු ව්‍යවසායකයන් 30කට නේවාසික පුහුණු පාඨමාලාවක්</topic>
    <author>ගම්පහ සංචාරක නිමල් ජයසිංහ</author>
    <content>යෞවන කටයුතු හා නිපුණතා සංවර්ධන අමාත්‍යාංශයේ කුඩා ව්‍යාපාර සංවර්ධන අංශයේ ගම්පහ දිස්ත්‍රික් කාර්යාලයේ මෙහෙයවීමෙන් දිස්ත්‍රික් තරුණ ව්‍යවසායකයින් 30 දෙනෙකුට දින 21ක නේවාසික පුහුණු පාඨමාලාවක් පසුගියදා වේයන්ගොඩ ජාතික සංස්කෘතික පුහුණු මධ්‍යස්ථානයේ දී පවත්වන ලදී.මෙම පුහුණු පාඨමාලාව ව්‍යවසායකත්ව පිළිබඳ පුද්ගල හැකියාව වර්ධනය, ව්‍යාපාර කළමනාකරණ ව්‍යපාර සඳහා බලපාන නීතිමය තත්ත්වයන්, කේෂ්ත්‍ර අධ්‍යාපන චාරිකා , මුල්‍ය පහසුකම් ලබාගැනීම සඳහා මුල්‍ය ආයතන සම්බන්ධීකරණ, ව්‍යපාර වාර්තා සැකසීම ආදිය මඟින් සංවර්ධනයට අදාළ න්‍යායාත්මක හා ප්‍රායෝගික කරුණු රැසක් අන්තර්ගත විය.පුහුණුලාභීන්ට සහතික පත්‍ර පිරිනැමීමේ අවස්ථාවට ගම්පහ දිස්ත්‍රික් ලේකම් ජේ. ජේ. රත්නසිරි , යෞවන කටයුතු නිපුණතා සංවර්ධන අමාත්‍යාංශයේ කුඩා ව්‍යාපාර අංශයේ අධ්‍යක්ෂ සුධීර ජයරත්න, ගම්පහ දිසා ලේකම් කාර්යාලයේ කුඩා ව්‍යාපාර සංවර්ධන සහකාර අධ්‍යක්ෂ එම්. ඩී. පී. වසන්තා මහත්ම මත්මීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401044</link>
    <topic>මතට තිත සංකල්පයටබුලත් විටත් එක් කරන්න</topic>
    <author>අම්පිටිය සමූහ සිසිර ජයනාත් පීරිස්</author>
    <content>“මතට තිත” උදාර සංකල්පයට හුණු, දුංකොළ, පුවක් සහිත බුලත්විටද එකතු කරන්නැයි ශ්‍රී ලංකා පිළිකා මර්දන සංගමයේ සභාපති, වෛද්‍ය සමාධි රාජපක්ෂ මහතා රජයෙන් ඉල්ලා සිටියේය.මහරගම පිළිකා රෝහලේ වෛද්‍යවරයකු වූ ඒ මහතා මහනුවර පිළිකා මර්දන අංශය මඟින් සංවිධානය කළ උත්සවයක විශේෂ දේශනය පවත්වමින් මේ බැව් පැවැසීය.බුලත්විටේ නරක ඇත්තේ බුලත් කොළයේ නොවෙයි. එයට අනුපාන වශයෙන් එක්කරන හුණු, දුංකොළ හා පුවක්වලයි. මේ ත්‍රිත්වය බුලත්විටට එකතු වීමට පෙර අනාදිමත් කාලයක සිට ශ්‍රී ලංකාවාසීහු බුලත්විටට යොදාගත්තේ කරඳමුංගු, කරාබුනැටි, සාදික්කා, වසාවාසි, ඉඟුරු පියලි, කොත්තමල්ලි වැනි දේවල්. ඒ මඟින් මුඛ කුහ‍රයේ සෞඛ්‍ය ආරක්ෂා වූවා පමණක් නොව මුඛයද සුවඳවත් වුණා.ඉතාම භයානක රසකාරකයක් වූ හුණු, දුංකොල, පුවක් මඟින් සිනිඳු මුඛ කුහරයේ පටලවලට වන හානිය මඟින් පිළිකා ඇතිවන අතර, එවැනි පිළිකා හේතුවෙන් පිළිකා රෝහල්වල ප්‍රතිකාර ලබන්නන් අතුරෙන් දිනකට තිදෙනෙක් මියයන තත්ත්වයක් ඇතිවී තිබෙනවා.නිදහස් සෞඛ්‍ය සේවාවක් ඇති මේ රටේ බුලත්විට කෑම නිසා ඇතිවන පිළිකා රෝගවලට ප්‍රතිකාර කිරීමට රජයට වැයවන මුදල ඉතා විශාල හෙයින් බුලත්විට සැපීමෙන් වළකින්නැයි ජනතාවගෙන් ඉල්ලා සිටිනවා.හුණු, දුංකොළ, පුවක් වෙනුවට ඉහතින් දැක්වූ කරඳමුංගු, කරාබුනැටි, සාදික්කා, වසාවාසි වැනි අනුපාන එක්කොට බුලත්විට සකසන්නැයි එම පිරිසෙන් ඉල්ලා සිටින අතර ඒ සඳහා රාජ්‍ය මැදිහත්වීම අත්‍යවශ්‍යයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401045</link>
    <topic>සරත්චන්ද්‍ර ජයකොඩි සම්භාවනාසාහිත්‍ය උළෙල දා</topic>
    <author>හොරණ සමූහ, ඉංගිරිය සමූහ, කළුතර දිසා සමූහ</author>
    <content>හොරණ ප්‍රාදේශීය සභාව මඟින් පස්වන වරටත් පවත්වන ලද ආචාර්ය සරත්චන්ද්‍ර ජයකොඩි සම්භාවනා සාහිත්‍ය මංගල්‍යය පසුගියදා මොරගහහේන උප නගරයේදී පැවැත්විණි.මේ සාහිත්‍ය මංගල්‍යයට සමගාමීව මොරගහහේන මහජන පුස්තකාලය විවෘත කිරීම, මොරගහහේන මාර්ගයත් ජනතා අයිතියට පැවරීම, මොරගහහේන ආදාහනාගාරයට මුල්ගල් තැබීම ද සිදුකෙරිණි.මෙහිදී අදහස් දැක්වූ ඇමැති නිර්මල කොතලාවල මහතා,සියලුම මහජන ආයතනවල ජනතාව අපේක්ෂා කරන්නේ ගම් ප්‍රදේශ සංවර්ධනයෙන් විශාල ප්‍රයෝජනයක් ලබා ගන්න ජනතා මෙහෙවර උදෙසා හොරණ ප්‍රාදේශීය සභාවෙන් බොහෝ දේ සිදුවනවා. අවශ්‍ය කාරිය පුළුල් ආකාරයෙන් ගොඩ නැ‍ඟෙනවා. නීති මාලාවක් මෙන්ම වගකීම් මාලාවක් ද තිබෙනවා. නගර නිර්මාණ බෝක්කු පාලම් ඉදිකළාම හොඳම ආයතනය බවට පත්වෙනවා.ආචාර්ය සරත්චන්ද්‍ර ජයකොඩි සම්භාවනා සාහිත්‍ය මහෝත්සවය පස්වැනිවරටත් ඉතා උසස් ආකාරයෙන් පැවැත්වෙනවා. දේශපාලන කාර්යයන් සඳහා මේ සාහිත්‍ය මංගල්‍යය පැවැත්වෙනවා නම් වසරින් වසර උද්‍යෝගය උනන්දුව අඩු වෙනවා. මේ උළෙල සඳහා ජනතාවගේ බදු මුදල් වැය වන්නේ නෑ. මෙය ජනජීවිතයට උදව් කරන වැඩසටහනක්. මෙතැනින් තවත් යුගයකට මුලපිරෙනවා. අනෙක් නගර නිර්මාණ කටයුතුත් මේ තුළ තිබෙනවා.රාජ්‍ය සාහිත්‍ය සම්මානලාභී ප්‍රවීණ ලේඛන ජයතිලක කම්මැල්ලවිර මහතා - භාෂාව ලැබී තිබෙන්නේ තමන්ගේ මූලික අවස්ථා අනෙක් අයට සන්නිවේදනය කරන්න. ඒ සාහිත්‍ය භාෂාව වෙනත් දේකට ගන්නට නිර්මාණය වෙනවා. භාෂාව සාහිත්‍ය නිර්මාණයේ යෙදුණාට අපූර්ව දෙයක් සිදුවෙනවා. කවියක් කෙටිකතාවක් ගීතයක් නිර්මාණය වෙනවා.මහගමසේකර විශිෂ්ට කලාකරුවෙක්. නව ක්ෂේත්‍රයක් උදෙසා විශිෂ්ට දක්ෂතා දැක්වු කලාකරුවෙක්. හොඳ සාහිත්‍ය කෘති තුළින් මානව සම්බන්ධතා වර්ධනය වෙනවා.දයාසේන ගුණසිංහ රයිගම්පුරවරයේ ජන්මලාභය ලැබූ විශිෂ්ට සාහිත්‍යධරයෙක්. අද රූපවාහිනියෙන් බොහෝවිට සිදුවන්නේ වැඩක් නැති කතා. දයාසේන ගුණසිංහයන් ලියූ ‘වෘත්තාකාර බන්ධනාගාරය’ කෙටි කතාවෙන් පැවසුවේ මීට අවුරුදු 28 තරම් පෙර සිද්ධියක්.හොරණ ප්‍රාදේශීය ‍සභාවේ සභාපති - යාමිත් චන්දන හතුරුසිංහ මහතා මෙහිදී අදහස් දැක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=r1401046</link>
    <topic>පාර මැද සිටි පුද්ගලයෙක් එක්වරමදෙඅත් ඔසවාගෙන පාර මාරුවුණා</topic>
    <author>උතුරු කොළඹ සමූහ ඒ. මදුරවීරන්</author>
    <content>පාර මැද සුදු ඉර ළඟ සිටි පුද්ගලයකු එක්වරම දෙඅත් ඔසවා ගෙන මගේ ලොරියේ ඉදිරිපසින් පාර මාරුවුණා. ඒ සමඟම ඔහු ලොරියේ හැපී දකුණුපස රෝදයට යටවුණා. “යැයි රිය අනතුරකින් මියගිය පුද්ගලයකුගේ මරණ පරීක්ෂණයේ දී සාක්කි දුන් ලොරි රියැදුරකු වන කේ. එම්. විජේරත්න මහතා සාක්කි දෙමින් කීවේය.මෙසේ මරණයට පත්ව ඇත්තේ දෙවිනුවර කපුගම පදිංචි ඩබ්. ඒ. දයානන්ද නමැති අයෙකි.මේ මරණ පරීක්ෂණය කොළඹ නාගරික හදිසි මරණ පරීක්ෂක එම්. අෂ්රප් රූමි මහතා පැවැත්වීය.ගන්දර පොලිසියේ කොස්තාපල් මධුර මහතාගේ මෙහෙයවීමෙන් සාක්කිකරු මෙසේද කීය.වැලි පටවා තිබූ මේ (ටිපර්) ලොරිය අම්බලන්තොට සිට මාතර දෙසට ධාවනය වෙමින් තිබුණා. මේ පුද්ගලයා පාර මැද සුදු ඉර ළඟ සිටියදී, පාර දෙපැත්තට වාහන ගියා. ඔහු කොයි පැත්තට මාරු වෙන්න හිටියාදැයි දන්නේ නැහැ.මම වේගය අඩුකර තිරිංග තද කළා. ලොරිය නවත්වා මම බැහැලා බැලුවා. ඔහුගේ අතක් රෝදයට යටවී තිබෙනු දැක්කා. ලොරිය පස්සට ගෙන තුවාලකරු එළියට ගත්තා. ඉන්පසු ත්‍රීවිලරයකින් මාතර රෝහලට රැගෙන ගියා. එතැනින් කොළඹ ජාතික මහ රෝහලට මාරු කිරීමෙන් පසු අනතුරට ලක්වූ තැනැත්තා මියගිය බව දැන ගත්තා.”වාහනයකට යටවීමෙන් පපුව පෙදෙස ඇතුළු ශරීරයට සිදුවී ඇති බහුවිධ තුවාල නිසා මරණය සිදුව ඇතැයි පශ්චාත් මරණ පරීක්ෂකවරයා නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401041</link>
    <topic>දිරිය නායකයන්ගේ මනරම් පිතිහරඹයෙන් ශ්‍රී ලංකාව තරගයේ පෙරමුණට</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකා ක්‍රිකට් නායකයා ලෙසින් සිය පළමු ටෙස්ට් ක්‍රිකට් ශතකය වාර්තා කරමින් ඇන්ජලෝ මැතිව්ස් අබුඩාබි නගරයේ ‘ෂේක් සයිඩ්’ ක්‍රිකට් ක්‍රීඩාංගණයේ ප්‍රදර්ශනය කළ මනරම් පිතිහරඹය මත පාකිස්තානයට එරෙහි පළමු ටෙස්ට් තරගයේ ඊයේ සිවුවැනි දිනය නිමා වන විට ශ්‍රී ලංකාව කඩුලු 5ක් අතැතිව ලකුණු 241කින් පෙරමුණට පිවිස සිටියේය.ශ්‍රී ලංකා කණ්ඩායම ඊයේ තරගය නතර කරන විට කඩුලු 5කට ලකුණු 420ක් රැස්කර ගෙන සිටියේය.කණ්ඩායමේ අනෙකුත් පිතිකරුවන් අසාර්ථකව දැවී යද්දී ඉන්ද්‍රඛීලයක් මෙන් නොසැලී අවසානය දක්වා සටන් කරමින් පළමු ඉනිමේදී ලකුණු 91ක් වාර්තා කළ මැතිව්ස් දෙවැනි ඉනිමේදී නොදැවී ලකුණු 116ක් රැස්කර ගෙන සිටියේය. ඊයේ තරගය ආරම්භයත් සමග පිටියට පිවිසි මැතිව්ස් දවස පුරා ම කඩුල්ලේ රැඳී සිට පන්දු 282කට මුහුණ දුන්නේය. ඔහුගේ නොදැවුනු ඉනිම හතරේ පහර 12ක් සහ හයේ පහරකින් ශක්තිමත්ව තිබිණි.අංක 7 පිතිකරු ප්‍රසන්න ජයවර්ධන හතරේ පහර 5ක් සහ හයේ පහරක් එල්ල කර පන්දු 107කින් නොදැවී ලකුණු 48ක් රැස්කර ගෙන සිටියේය. මැතිව්ස් හා ජයවර්ධන අතර නොනිමි හයවැනි කඩුලු සබඳතාව ලකුණු 96ක් විය.ඊයේ සිවුවැනි දින තරගයේ බිඳ වැටුනු එක ම කඩුල්ල ලබා ගත්තේ ජුනයිඩ් ඛාන් ය.මැතිව්ස් ඊයේ වාර්තා කළේ ඔහුගේ ටෙස්ට් ක්‍රිකට් දිවියේ 2 වැනි ශතකයයි. පන්දු 239කින් ලබා ගත් ඒ ශතකය හතරේ පහර 11ක් සහ හයේ පහරකින් හැඩ වී තිබිණි.ඇන්ජලෝ මැතිව්ස් නායකත්ව ඉනිමක් ක්‍රීඩා කළා පමණක් නොව තරගයේ වැටී සිටි අනතුරෙන්ද කණ්ඩායම බේරා ගත්තේය. ඔහු සමග සාර්ථක පිතිහරඹයක නියැළුනු උපනායක දිනේෂ් චන්දිමාල් ද වැදගත් ඉනිමක නියැලෙමින් ලකුණු 89ක් රැස් කළේය. මේ දිරිය නායක හා උපනායක යුගළය පස්වැනි කඩුල්ල වෙනුවෙන් ලකුණු 138ක සබඳතාවක් පිහිටුවමින් බෙහෝ දෙනෙකු අනුමාන කළ පරාජයකින් ශ්‍රී ලංකා කණ්ඩායම මුදවා ගත්හ.ජගත් ක්‍රිකට් ක්‍රීඩාවේදී ශ්‍රී ලංකා කණ්ඩායමේ මුල් පෙල පිතිකරුවන් හොඳින් ක්‍රීඩා කර තිබෙන විට මැද පෙලේ ඇන්ජලෝ මැතිව්ස් ගේ පිත්තෙන් ක්‍රීඩාවේ මට්ටම සාමාන්‍ය වෙයි. එහෙත්, මුල් පෙල අසාර්ථක වී කණ්ඩායම අනතුරට ලක්ව සිටින විට මැතිව්ස් ගේ පිතිහරඹය තිබෙන්නේ උපරිම තලයේ ය.ශ්‍රී ලංකා මුළු ලකුණු සංඛ්‍යාව කඩුලු 4 ට 249ක්ව තිබියදී පාකිස්තානය ඊයේ දෙවැනි නව පන්දුව ලබා ගත්තේය. ඔවුන් නව පන්දුව ලබා ගත්තේ 81 වැනි ඕවරය මැද දී ය.පාකිස්තානය පළමු ඉනිමඇන්ජලෝ මැති-ව්ස් හා දිනේෂ් චන්දිමාල් ඊයේ උදය වරුවේ තරගය ඉතාමත් කල්පනාකාරීව ක්‍රීඩා කිරීම නිසා එක ම කඩුල්ලක් හෝ අහිමි කර නොගෙන ලකුණු 99ක් ඉනිමට එක් කර ගැනීමට ශ්‍රී ලංකා කණ්ඩායමට හැකිවිය.ඕවර 35 යි පන්දු 3 ක් තිස්සේ මනා සංයමයකින් යුතුව පිතිකරණයේ නියැළුනු මේ දෙදෙන ශ්‍රී ලංකා දෙවැනි ඉනිම කඩුලු 4 ට ලකුණු 186 සිට ලකුණු 285 දක්වා ඉහළට ගෙනැවිත් තිබියදී දිවා ආහාරය සඳහා තරගය නතර කෙරිණි. ඒ වන විට චන්දිමාල් ලකුණු 67ක්ද, මැතිව්ස් ලකුණු 56ක්ද රැස්කර ගෙන සිටියහ.ඊයේ සිවුවැනි දින තරගය දිවා ආහාරය සඳහා නතර කළේ පැය දෙකහමාරක ක්‍රීඩාවකින් පසුවය. ඉන්පසුව පුරා පැයක කාලයක් දිවා ආහාරයට වෙන්කර තිබුණේ ඊයේ සිකුරාදා දිනයක් වූ බැවිණි. එක්සත් අරාබි එමීර් රාජ්‍යයට සිකුරාදා යනු විශේෂ යාඥා දිනයකි.චන්දිමාල්-මැතිව්ස් සබඳතාවේ පාකිස්තානය බලාපොරොත්තුවෙන් සිටි බිඳ වැටීම සිදුවූයේ දිවා ආහාරයෙන් පසුව යැවුනු 12 වැනි ඕවරයේදීය.ජුනයිඩ් ඛාන් ගේ එම ඕවරයේ අවසන් පන්දුවට චන්දිමාල් එල්ල කළ ‘හුක්’ පහරින් පන්දුව ගොස් නතර වූයේ ‘ෆයින් ලෙග්’ ස්ථානයේ පන්දු රකිමින් සිටි රහට් අලි ගේ දෑතෙහිය. ඒ වන විට මුළු ලකුණු ප්‍රමාණය 324ක් වූ අතර පස්වැනි කඩුලු සබඳතාව ඕවර 47.3කදී ලකුණු 138ක්ව තිබිණි. ඉවසිල්ලෙන් ක්‍රීඩා කර ශතකය සමීපයට පැමිණි චන්දිමාල් දැවී යන විට අගනා ලකුණු 89ක් රැස්කර ගෙන සිටියේය.පැය හතරයි මිනිත්තු එකොළහක් තිස්සේ පන්දු 166කට මුහුණ දුන් චන්දිමාල් ඉනිමට හතරේ පහර 12ක් ඇතුළත්ව තිබිණි. මෙය දිනේෂ් චන්දිමාල් ගේ 5 වැනි ටෙස්ට් අර්ධ ශතකය විය.දිවා ආහාරය හා සවස තේ පානය අතර පැවැති ඕවර 28ක ක්‍රීඩාවේදී ශ්‍රී ලංකාව එක් කඩුල්ලක් පමණක් අහිමි කරගෙන ලකුණු 70ක් ඉනිමට එක්කර ගෙන සිටියේය.අද තරගයේ අවසාන දිනය යි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401042</link>
    <topic>පාකිස්තාන කඩුලු රකින්නා ගෙදර යයි</topic>
    <author>වර්නන් ගුණසේකර අබුඩාබි සිට...</author>
    <content>ශ්‍රී ලංකාවට එරෙහිව එක්සත් අරාබි එමීර් රාජ්‍යයේ දැන් පැවැත්වෙන ටෙස්ට් ක්‍රිකට් තරගමාලාවෙන් ඉවත් වීමට පාකිස්තාන කඩුලු රකින ක්‍රීඩක අද්නන් අක්මාල් ට සිදුව තිබේ.අබුඩාබි නගරයේ ‘ෂේක් සයඩ්’ ක්‍රිකට් ක්‍රීඩාංගණයේ පෙරේදා පැවැති ශ්‍රී ලංකා-පාකිස්තාන පළමු ටෙස්ට් තරගයේ තෙවැනි දිනයේ අවසාන පන්දුව බවට පත්වූ ජුනයිඩ් ඛාන් ගේ පන්දුවට කෞශල් සිල්වාගේ පිත්තේ වැදී කඩුල්ල පිටුපසට ආ උඩ පන්දුව රැක ගනිද්දී අක්මාල් ගේ වම් දබරැඟිල්ලේ ඇට බිඳී තිබේ.තරගයේ ඊයේ සිවුවැනි දිනය ආරම්භ වන විට යූනුස් ඛාන් කඩුලු රැකීමේ කාර්යයේ නිරතව සිටියේය.දෙපිල අතර ඩුබායි හා සාජා හි පැවැත්වීමට නියමිත දෙවැනි හා තෙවැනි ටෙස්ට් තරග සඳහා අක්මාල් වෙනුවට සාෆ්රාස් අහමඩ් කැඳවා තිබේ.දකුණතින් පිත්ත හසුරුවන කඩුලු රකින්නෙකු වන 26 හැවිරිදි අහමඩ් මෙතෙක් ක්‍රීඩා කර ඇත්තේ ටෙස්ට් තරග හතරකට පමණි. එහිදී ඔහු උඩ පන්දු 12ක් රැකගෙන තිබේ. ජාත්‍යන්තර එක්දින තරග 26කට හා විස්සයි20 තරග 4කදී ද සාෆ්රාස් අහමඩ් පාකිස්තානය නියෝජනය කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401043</link>
    <topic>පළමු ජගත් පදක්කම දිනන්නශ්‍රී ලංකාවට ජනවාරියේ දී වරමක්</topic>
    <author> ප්‍රින්ස් ගුණසේකර</author>
    <content>ජාත්‍යන්තර ක්‍රීඩා උළෙලකදී ශ්‍රී ලංකා ක්‍රීඩක ක්‍රීඩිකාවන්ට නව වසරේ මුල්ම පදක්කම දිනා ගැනීමේ ගෞරවය මේ මස 18වැනිදා සිට 29 දා දක්වා පැවැත්වෙන ලුසෆෝනියා ක්‍රීඩා උළෙලේදී උදාවේ.පෘතුගීසීන්ගේ පොදු රාජ්‍ය මණ්ඩලීය ක්‍රීඩා උළෙල ලෙස හැඳින්වෙන මේ ක්‍රීඩා උළෙලට පෘතුගාලයේ පාලනයට යටත්ව පැවැති රටවල් නියෝජනය කරන අතර ශ්‍රී ලංකාව ඇතුලු රටවල් 12ක් සහභාගී වෙති. එයට මහද්වීප හතරක නි‍යෝජනයක් ඇති හෙයින් විශාල තරගකාරීත්වයක් ද තිබේ.ඉන්දියාවේ ගෝවේහිදී පැවැත්වෙන තුන්වැනි ලුසෆෝනියා ක්‍රීඩා උළෙලට ඇන්ගෝලා, බ්‍රසීලය, නැ‍ඟෙනහිර ටිමෝරය, මැකාවෝ, මොසැම්බික්, පෘතුගාලය, ඉන්දියාව, කේප් වේඩි, සාඩ් ටෝමෝ හා ශ්‍රී ලංකාව ආදී රටවල් සහභාගී වන අතර ක්‍රීඩක ක්‍රීඩිකාවන් 1500ක් ඇතුළත් වෙති.ලුසෆෝනියා ක්‍රීඩා උළෙලේදී මලල ක්‍රීඩා, බාස්කට්බෝල්, බීච් වොලිබෝල්, පාපන්දු, ජුඩෝ, ටේබල් ටෙනිස්, ටයිකොන්ඩෝ, වොලිබෝල් හා වුෂු යන ක්‍රීඩා පැවැත්වේ.ශ්‍රී ලංකාවෙන් මලල ක්‍රීඩා ඉසව් සඳහා පළමු පෙළ කණ්ඩායමක් සහභාගී නොවන අතර පාපන්දු කණ්ඩායමක්ද එක් නොවන බව පැවැසේ. එහෙත් අනෙකුත් ක්‍රීඩා ඉසව්වලදී ශ්‍රී ලංකා ක්‍රීඩක ක්‍රීඩිකාවන් උපරිම දක්ෂතා දක්වනු ඇතැයි විශ්වාස කෙරේ.ඉන්දීය ඔලිම්පික් කමිටුව මේ වනවිට ජාත්‍යන්තර ඔලිම්පික් සම්මේලනයේ තහනම් රටක් වුවද ලුසෆෝනියා ක්‍රීඩා උළෙල එරට පැවැත්වීමට එම තහනම බාධාවක් නොවන බව ගෝවේ ක්‍රීඩා සංවිධායකයෝ පවසති. ලුසෆෝනියා ක්‍රීඩා උළෙල වෙනුවෙන්ම ක්‍රීඩාංගණ 5ක් හා බීච් වොලිබෝල් ක්‍රීඩාංගණයක් ඉදිකිරීමට ගෝවේ ක්‍රීඩා උළෙල සංවිධායකයෝ පියවර ගෙන තිබේ.ශ්‍රී ලංකාව මෙතෙක් පැවැති ක්‍රීඩා උළෙල දෙකේදී රන් පදක්කම් හතරක්, රිදී පදක්කම් 2ක් හා ලෝකඩ පදක්කම් 5ක් දිනා රටවල් 12කින් සිවුවැනි ස්ථානයට පත්ව සිටී. මෙහි ආදිපත්‍ය බ්‍රසීල ක්‍රීඩක ක්‍රීඩිකාවෝ හිමිකරගෙන රන් පදක්කම් 62ක්, රිදී පදක්කම් 42ක් හා ලෝකඩ පදක්කම් 29ක් දිනා තිබේ. පෘතුගාලය රන් 37ක්, රිදී 52ක් හා ලෝකඩ 36ක් දිනා ඇති අතර ඇන්ගෝලාව රන් 4ක්, රිදී 4ක් හා ලෝකඩ 11ක් දිනා තෙවැනි ස්ථානයේ සිටී.ලුසෆෝනියා ක්‍රීඩා උළෙල 2006දී මැකෝවාහිදී හා 2009දී පෘතුගාලයේදී පැවැත්වු අතර ගෝවේ හි තෙවැනි ක්‍රීඩා උළෙල පසුගිය වසරේ නොවැම්බර් මාසයේ පැවැත්වීමට නියමිතව තිබුණද මේ වසරට කල් දැමුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401044</link>
    <topic>තිසරට බිග්බෑෂ් තහනම්</topic>
    <author>ප්‍රින්ස් ගූණසේකර</author>
    <content>ශ්‍රී ලංකා ක්‍රිකට් පිලේ තුන් ඉරියව් ක්‍රීඩක තිසර පෙරේරාට දැන් ඔස්ට්‍රේලියාවේ ක්‍රියාත්මක වන බිග් බෑෂ් ක්‍රිකට් තරගාවලියට සහභාගීවීම අනුමත නොකිරීමට ක්‍රිකට් තේරීම් කමුටුව තීරණය කොට ඇත.බිග් බෑෂ් ක්‍රිකට් තරගාවලියට සහභාගීවීමට නම් ශ්‍රී ලංකා ක්‍රිකට් තේරීම් කමිටුව විසින් විරුද්ධත්වය පළ නොකිරීමේ ලිපියක් නිකුත් කළ යුතු වේ. එහෙත් ශ්‍රී ලංකා ක්‍රිකට් තේරීම් කම්ටුවේ මතයවී ඇත්තේ තිසර පෙරේරා වැඩි කාලයක් දේශීය පුහුණුකරුවන් සමග කටයුතු කළ යුතු බවයි. එබැවින් තිසර පෙරේරාට බිග් බෑෂ් තරගාවලියට යෑමට අවශ්‍ය විරුද්ධත්වය පළ නොකිරීමේ ලිපිය නිකුත් නොකර ඇත.තිසර පෙරේරා ශ්‍රී ලංකාවේ සිටින දක්ෂතම තුන් ඉරියව් ක්‍රීඩකයෙකු වන අතර පසුගිය අයි.පී.එල් තරගාවලියේදීද දස්කම් දැක්වීය. ඔස්ට්‍රේලියාවේ බිග්බෑෂ් තරගාවලියට ශ්‍රී ලංකා ක්‍රිකට් ක්‍රීඩක ටී.එම්.ඩිල්ෂාන් හා ලසිත් මාලිංග එක්ව සිටිති. ඔවුන් දෙදෙනාට අමතරව හිටපු ක්‍රීඩක මුත්තයියා මුරලිදරන්ද බිග් බෑෂ් තරගාවලියට ක්‍රීඩා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401045</link>
    <topic>යුද හමුදා අන්තර් රෙජිමේන්තු වොලිබෝල් ශූරතාව කාලතුවක්කු බළකායට</topic>
    <author/>
    <content>යුද හමුදා අන්තර් රෙජිමේන්තු වොලිබෝල් තරගාවලියේ ශූරතාව දිනාගැනීමට කාලතුවක්කු හමුදා කණ්ඩායම සමත්විය.කොළඹ සුගතදාස පිටියේ පසුගියදා පැවැති සුපර් ලීග් කාණ්ඩයේ අවසන් තරගයේ දී කාලතුවක්කු හමුදා කණ්ඩායම හමුවේ වට 3-2කින් පාබල හමුදා කණ්ඩායම පරාජයට පත්විය. තියුණු තරගයක් ලෙස පැවැති මෙහිදී පාබල කණ්ඩායම පළමු (25-17) හා තෙවැනි (25-23) වටයන් ජයගත් අතර දෙවැනි, සිවුවැනි හා පස්වැනි වටයන්වල ජය කාලතුවක්කු කණ්ඩායමට හිමිවිය.මේ තරගාවලියේදී පාබල හා කාලතුවක්කු කණ්ඩායම් දෙකම අවසන් තරගයට සුදුසුකම් ලැබු ප්‍රථම අවස්ථාව මෙය වීම විශේෂත්වයකි. තෙවැනි ස්ථානය පොදු සේවා බලකායට හිමිවිය.තරගාවලිය සුපර් ලීග්, ඒ හා බී කාණ්ඩයන්ගෙන් පැවැත්විණි.ගජබා රෙජිමේන්තුව ඒ කාණ්ඩයෙත්, සේවා බලකාය බී කාණ්ඩයෙත් ශූරතා දිනාගත් අතර කාණ්ඩ දෙකේම අනුශූරතා ඉංජිනේරු සේවා රෙජිමේන්තුවට හිමිවිය.තරගාවලියේ වටිනාම ක්‍රීඩකයා ලෙස කාලතුවක්කු කණ්ඩායමේ පි.කේ.ඊ.සේනාරත්න සම්මාන දිනාගත් අතර හොඳම ක්‍රීඩකයන් ලෙස පන්දු ඔසවන්නා ඩී.වී.එස්.ජේ.කේ.ජයලත් (කාලතුවක්කු), පන්දු පිරිනමන්නා එම්.එස්.එච්.ඩී.උදයංග (පාබල), ප්‍රහාරකයා කේ.එම්.එස්.සාමකුමාර (පාබල), ‍වළක්වන්නා ඩබ්.එම්.විජේසිංහ (කාලතුවක්කු), පිටිය රකින්නා එස්.එල්.එස්.සිරිවර්ධන (කාලතුවක්කු) සම්මාන දිනාගත්හ. තරගාවලියේ ජය සංකේත ප්‍රදානය යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් පැවැති අතර එම අවස්ථාවට මාණ්ඩලික ප්‍රධානී හා යුද හමුදා ක්‍රීඩා සභාපති මේජර් ජෙනරාල් ක්‍රිශාන්ත ද සිල්වා, වන්නි ආරක්ෂක සේනා ආඥාපති, සිංහ රෙජිමේන්තු අධිපති හා යුද හමුදා වොලිබෝල් කමිටු සභාපති මේජර් ජෙනරාල් බොනිෆස් පෙරේරා, යුද හමුදා ක්‍රීඩා අධ්‍යක්ෂ ජනරාල් මේජර් ජනරාල් ජනක රත්නායක යන මහත්වරුන්ද එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=s1401046</link>
    <topic>කායවර්ධන යන්ත්‍රයක් ඉල්ලයි</topic>
    <author>ලුණම සමූහ සනත් ගමගේ</author>
    <content>සූරියවැව ප්‍රදේශයේ මීටර් 800 ජාත්‍යන්තර ක්‍රීඩා ශූරියක්, ඇයගේ පුහුණුවීම් සඳහා කායවර්ධන යන්ත්‍රයක් ලබාදෙන ලෙසට වගකිව යුත්තන්ගෙන් ඉල්ලා සිටින්නීය.ඇය ආසියාතික ගෝන්සෝ ක්‍රීඩා උළෙලේදී ශ්‍රී ලංකාව වෙනුවෙන් මීටර් 800 කෙටිදුර ධාවනයෙන් ප්‍රථම ස්ථානය ගැනීමට සමත්වූවාය.ආර්ථික අපහසුකම් මැද සිය පුහුණුවිම් කටයුතු කරන අතර ඉදිරි තරඟ සඳහා සහභාගී වීමට හොඳ පුහුණුවක් අවශ්‍ය හෙයින් කායවර්ධන යන්ත්‍රයක් ලබාදෙන මෙන් ඉල්ලා සිටින්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=f1401041</link>
    <topic>පුංචි ආණ්ඩු මහ ආණ්ඩුව මෙන්සාමූහිකව වැඩ කළ යුතුයි</topic>
    <author>සාකච්ඡා කළේ චන්දන ජයවීර</author>
    <content>එක්සත් ජනතා නිදහස් සන්ධානය පාලනය කරන පළාත් පාලන ආයතන රාශියක් අතරින් කිහිපයක අය-වැය පරාජයවිම ආණ්ඩුවේ කඩා වැටීමක් නොවන බව පවසන කෘෂිකර්ම නියෝජ්‍ය ඇමැති වයි. ජී. පද්මසිරි වැඩි දුරටත් පවසන්නේ එය පළාත් පාලන පනතට ඇති කළ නව සංශෝධන නිසා ඇති වූ තාවකාලික තත්ත්වයක් බවයි. අත්‍යවශය ආහාර ද්‍රව්‍යන්ගේ මිල පාලනය කිරීමට රජය යෝජනා කෙරෙන විසඳුම් හා කෘෂි කාර්මික ක්ෂේත්‍රයේ මෑත කාලයේ ලබා ගත් දියුණුව ගැන නියෝජ්‍ය ඇමැතිවරයා දැක් වූ අදහස් මෙසේය.2014 අය-වැයෙන් අත්‍යවශ්‍ය ආහාර ද්‍රව්‍ය කිහිපයකට බදු පැනවීම විවේචනයට ලක්ව තිබෙනවා. එහි පරමාර්ථය කුමක්ද?දේශීය කෘෂි නිෂ්පාදන රැක ගැනීමට නම් විදේශයන්ගෙන් මෙරටට ආනයනය කරන ද්‍රව්‍යයන්ට බදු පැනවීම කළ යුතුයි.නමුත් දේශීය වශයෙන් නිෂ්පාදනය නොකරන පරිප්පු වැනි ආහාර ද්‍රව්‍යයන්ට බදු පනවා තිබෙනවා නේද?ඔව්. පිට රටින් ආනයනය කරන නිෂ්පාදනයන්ට බදු පැනවූයේ නැත්නම් ගොවියා අධෛර්ය වෙනවා. ඒ අතරම රජයේ බදු ආදායම ගැන කල්පනා කළ යුතුයි. l වී නිෂ්පාදනය දේශීය අවශ්‍යතාව ඉක්මවා යාමට සමත් වුවත් එය අනාගතයේදී වී ගොවිතැන කෙරෙහි අහිතකර ආකාරයට බලපෑමට හැකියාවක් තිබෙනවා නේද?ආණ්ඩුව අනුගමනය කළ නිවැරැදි ආර්ථික ප්‍රතිපත්ති නිසා මෙයට වසර දෙකකට පෙර දේශීය නිෂ්පාදනය ඉක්මවා යන වී නිෂ්පදනයක් ලබා ගැනීමට හැකියාවක් ලැබුණා. දැන් ආනයනය කරන්නේ බාස්මති වැනි සහල් වර්ග පමණයි.නමුත් වැඩි වූ සහල් නිෂ්පාදනය සමඟ ගොවියා ආරක්ෂා කිරීමේ වගකීමක් පැවරී තිබෙනවා. සහල් මිල ස්ථාවර මට්ටමක නොතිබුණොත් වී ගොවියාට ගොවිතැනින් පාඩු සිදුවිය හැකියි. ගොවියා වගේම පාරිභෝගිකයාත් ආරක්ෂා කිරීම ආණ්ඩුවේ ප්‍රතිපත්තියයි.ඒ අනුව සහල් පිටි බේකරි නිෂ්පාදන සඳහා යොමු කිරීම පිළිබඳ අවධානය යොමුව තිබෙනවා. ඉඳි ආප්ප, තෝසේ වැනි ආහාර සඳහා සහල් පිටි භාවිතයට ක්‍රමයෙන් ජනතාව හුරු කළ යුතුයි. ආහාර නිෂ්පාදනය විවිධත්වයක් ඇති කිරීම එහි අරමුණයි. ඒ වගේම තිරිඟු පිටි සඳහා ආදේශකයක් හැටියට සහල් පිටි යොදා ගැනීමෙන් විදේශයන්ට ඇදී යන ඩොලර් බිලියන කිහිපයක විදේශ විනිමය ඉතිරි වෙනවා.ඉදිරියේ දී ලොකු ලූනු මිල ඉහළ යාම වළක්වන්න ආණ්ඩුවට විකල්ප වැඩපිළිවෙළක් තිබේද?දේශීය වශයෙන් ලොකුලූනු නිෂ්පාදනය කරනු ලබන්නේ අපගේ අවශ්‍යතාවෙන් අඩකට ආසන්න ප්‍රමාණයක් පමණයි. ඉතිරිය විදේශයන්ගෙන් ආනයනය කිරීමට සිදු ෙවනවා. මේ වනවිට හම්බන්තොට, මොණරාගල, වව්නියාව වැනි ප්‍රදේශවල අතරමැදි කන්නවල ලොකු ලූනු වගා කිරීම ගැන අවධානය යොමුව තිබෙනවා. දැනට හම්බන්තොට පමණක් අලුතින් අක්කර 1000ක පමණ වගාකර තිබෙනවා. මේවායේ ඵලදාව ලැබෙන්නේ අවාරේ. මෙම වැඩ සටහනේ සාර්ථකත්වය අනුව ලොකු ලූනු මිල ඉහළ යාම පාලනය කළ හැකි යැයි විශ්වාස කරනවා.ගොවියාගේ නිෂ්පාදන මිලදී ගැනීමට ආණ්ඩුවට ආයතන ව්‍යූහයක් නොමැති තත්ත්වයක් තුළ කෘෂි අංශයේ ඉහළ යාමක් ආණ්ඩුව බලාපොරොත්තු වීම සාධාරණද?එහි ගැටලුවක් තිබෙනවා. ඉස්සර කෘෂි නිෂ්පාදන මිලදී ගන්න ආණ්ඩුවට අලෙවි සංවර්ධන දෙපාර්තමේන්තුව තිබුණා. එ.ජා.ප. ආණ්ඩුව එය අහෝසි කළා. දැන් ආණ්ඩුවට කෘෂි නිෂ්පාදන මිලදී ගන්න ආයතනයක් නැහැ. රටපුරා ව්‍යාප්තවූ රජයේ වෙළෙඳ ආයතනයක් හැටියට තියෙන්නේ සතොස පමණයි.අලෙවි ගිවිසුමක් මත ගොවීන්ගේ නිෂ්පාදන ඍජුවම මිලදී ගැනීම ආරම්භ කරන්න අදහස් කරනවා. අර්තාපල්, මිරිස්, ලොකුලූනු වගේ දේවල්වලට ආණ්ඩුව සහතික මිලක් නියම කරනවා.ආණ්ඩුවට මිලදී ගැනීමේ යාන්ත්‍රණයක් තිබුණොත් ජනතාවට සහනයක් දෙන අතරම ගොවියාට සහතික මිලක් නියම කළ හැකියි.ආහාර අවශ්‍යතාව ඉටුකර ගැනීමටත් කෘෂි නිෂ්පාදනය ඉහළ නැංවීමටත් දිවිනැ¼ගුම වැඩ පිළිවෙළ ආධාරව තිබේද?නිවසේ ආහාර අවශ්‍යතාව ගෙවත්තෙන්ම සම්පාදනය කරගත හැකි නම් එයින්පවුලේ ආර්ථිකයට විශාල උදව්වක් ලැබෙනවා.වගාව සඳහා ජනතාව පෙළඹවීමට කෘෂි බීජ බෙදාහැරීමෙන් එහාට ගිය රාජ්‍ය යාන්ත්‍රණය යොදාගත් ප්‍රචාරණයක් අවශ්‍යයයි නේද?ලංකාවේ ගම් 14,200 ක් තිබෙනවා. ග්‍රාම සේවා වසම් මට්ටමින් සෑම ගමකම හොඳ ගෙවතු පහ තෝරා මුදලින් රු. 10,000 බැගින් ත්‍යාග පිරිනමනවා. ඒ අනුව දිවයිනේ සාර්ථක ගෙවතු 71,000 ක් මෙම වැඩසටහන යටතේ අගය කෙරෙනවා.ඊට අමතරව රජයේ කෘෂිකර්ම උපදේශකවරුන් මඟින් සාර්ථක ගෙවත්තක් ගොඩ නඟා ගන්න අවශ්‍ය උපදෙස් ලබාදීමත් කරනවා.ආහාර සුරක්‍ෂිතතාව ගැන අවධානය යොමු කිරීමේ දී වර්තමානයේ ඇතිව ඇති ආහාර සංස්කෘතියේ වෙනසක් සිදු විය යුතු යැයි ඔබ විශ්වාස කරනවා ද?සෞඛ්‍යයට හිතකර වස විෂ නැති ආහාර පරිභෝජනය සඳහා ජනතාව පොළඹවන්න වැඩසටහන් රැසක් ක්‍රියාත්මක කරනවා. කාබනික පොහොර භාවිතයට යොමු කිරීම, ගෙවතු වගාව සඳහා ජනතාව පෙළඹවීම එවැනි වැඩසටහන් කිහිපයක්.ක්‍ෂණික ආහාර භාවිතයෙන් ජනතාව ඈත් කිරීමත් කළ යුතුයි. ඒ වගේම අපේ ආහාර පුරුදු අනුව ජනතාව විශාල වශයෙන් තෙල් සහිත ආහාර භාවිතයට පුරුදුව තිබෙනවා. මංගල උත්සවවලදී මේ තත්ත්වය දැක ගත හැකියි. හෙළයන්ගේ උසස්ම සංස්කෘතික අවස්ථාවක් වන මෙම මොහොත දේශීය ප්‍රණීත ආහාර වේලකට යොමු කිරීමේ වැදගත්කම ආහාර සංස්කෘතිය වෙනස් කිරීමේ උත්සාහය සඳහා යොදා ගන්නවා.එක්සත් ජනතා නිදහස් සන්ධානය පාලනය කරන පළාත් පාලන ආයතන කිහිපයක අය-වැය පරාජයවීම ආණ්ඩුවේ බිඳවැටීමක් ලෙස දැකිය හැකිද?පළාත් පාලන ආයතනවල අය-වැය පරාජයවීමෙන් ආණ්ඩුවේ බිඳවැටීමක් ඇතිව ඇතැයි කියන්න බැහැ. පළාත් පාලන ආයතනවල ගැටලු මතුව තිබෙන්නේ ඒවායේ බලයේ සිටින සභාපතිවරුන්ගේ ස්වභාවය අනුවයි. මේ තත්ත්වය අපිට වගේම අනෙක් පක්ෂවලටත් අදාළයි. ද්‍රවිඩ ජාතික සන්ධානයට බලය තිබෙන ආයතන තුනක අය-වැය පරාජය වුණා. යූ.ඇන්.පියට බලය තිබෙන්නේ ආයතන කිහිපයක පමණයි. එයින් 2-3කත් අය-වැය පරාජයව තිබෙනවා. මෙවැනි පුද්ගල බද්ධ ගැටලු මනාප ක්‍රමය තුළ ඇති වෙනවා.ආණ්ඩුව පැවැති පළාත් පාලන පනතට සංශෝධන ගෙන ඒමට අදහස් කළේ ඇයි?එක්සත් ජාතික පක්ෂය පළාත් පාලන ව්‍යූහයම නැති කළා. පැරණි පළාත් පාලන ක්‍රමය යටතේ නගර සභා, සුළු නගර සභා හා ගම්සභා සඳහා සභාපති තෝරා ගත්තේ සියලුම පක්ෂවල අදහස් සැලකිල්ල ගනිමින්. ඔවුන්ගේ ඡන්දයෙන්. ඒක නැති කළේ 77 බලයට පත්වූ යූ.ඇන්.පී. ආණ්ඩුවේ පළාත් පාලන ඇමැති ආර්.ප්‍රේමදාසයි. 1987 දී ඔහු ඇති කළ පනතින් සභාපතිවරු ඒකාධිපති ක්‍රමයකට යොමු කළා. තනි මතයට වැඩ කරන තත්ත්වයක් ඇති කළා.එක්සත් ජනතා නිදහස් සන්ධාන ආණ්ඩුව මෙම පනතට සංශෝධන ගෙනත් සාමූහිකව වැඩ කරන ක්‍රමයකට පළාත් පාලන ආයතන යොමු කළා. එය අගය කළ යුතුයි.නමුත් නව සංශෝධන නිසා පළාත් පාලන ආයතනවල ස්ථාවරත්වය පිළිබඳ ගැටලු මතුව තිබෙනවා නේද?මැතිවරණයෙන් බලයට එන පාලක පක්ෂය පිළිබඳ වෙනසක් වෙන්නේ නැහැ. සභාපතිවරු වෙනස් විය හැකියි. තාවකාලිකව ගැටලු ඇති වුවත් කල් යන විට නව සංශෝධන සමඟ වැඩ කරන ආකාරය පිළිබඳ නියෝජිතයන් හුරු වේවි.ජනතා පාලනයේදී අන්‍ය අදහස් විමසීම කළ යුතුයි. සන්ධාන රජයේ පක්ෂ 14ක් හවුල්කරුවන් හැටියට සිටිනවා. ඔවුන් විවිධ අදහස් දරනවා. නමුත් සාමූහිකව වැඩ කරනවා. ගැටලු තිබෙන විට ඒවා ආණ්ඩු පක්ෂ මන්ත්‍රීවරුන්ගේ හා සන්ධාන නායකයන්ගේ රැස්වීම් වලදී සාකච්ඡා කරනවා. පළාත් පාලන ආයතනයක සභාපතිවරයාට වැඩ කිරීමට ලැබී තිබෙන්නේ ඊට වඩා කුඩා කණ්ඩායමක් සමඟයි. අය-වැය සකස් කිරීමේදී හෝ අනෙක් කාරණාවලදී සාකච්ඡා කර තීරණ ගන්නවා නම් මේ වගේ ගැටලු ඇතිවෙන්නේ නැහැ. දේශපාලනය කියන්නේ හුදෙකලාව යන ගමනක් නෙවෙයි.අය-වැය පරාජයවීම මත ඉදිරියේදී පනත වෙනස් කළ යුතු බවක් ඔබ දකිනවාද?නැහැ. පළාත් පාලන ක්ෂේත්‍රයේ ප්‍රජාතන්ත්‍රවාදයේ ජීව ගුණය රැක ගන්න මේ සංශෝධන වැදගත්. නැවත ගම් සභා ක්‍රමයකට යන්න බැරි නම් සාමූහික ප්‍රජාතන්ත්‍රවාදයකට ආරක්ෂා කරන්න ගෙනා සංශෝධන රැක ගත යුතුයි.ගම්සභා ක්‍රමය යටතේ සභාපති තෝර ගත්තේ, දැන් කථානායක තෝරා ගන්නා ආකාරයට සියලුම පක්ෂවල නියෝජිතයන්ගේ ඡන්දයෙන්. වඩා ප්‍රජාතන්ත්‍රවාදී ක්‍රමය එයයි. වර්තමාන ක්‍රමය යටතේ සභාපති තෝරා ගත්තේ පළාත් පාලන ආයතනයේ බහුතරය හිමි පක්ෂයේ ලේකම්. සභාපතිවරු අය-වැය සකස් කිරීමේදී අනෙක් නියෝජිතයන්ගේ යෝජනාවලට කන් දෙනවා නම් අය-වැය පරාජය වන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>04</day>
    </date>
    <link>http://www.dinamina.lk/2014/01/04/_art.asp?fn=f1401042</link>
    <topic>රජ රටට පිං කෙතක් බදුඅනුරපුර ශ්‍රී සම්බුද්ධ ජයන්ති විහාරය</topic>
    <author>සටහන හා ඡායාරූප සේනපුර ඩී. නිශ්ශංක අනුරාධපුර නැ‍ඟෙනහිර සමූහ</author>
    <content>භික්ෂු ජීවිතයක් ආලෝකවත් වන්නට නම් ව්‍යක්ත, විනීත, විශාරද, බහුශ්‍රැත, ධර්මානු ධර්ම ප්‍රතිපන්න, සංඝ ශෝභන ගුණයන්ගෙන් පරිපූර්ණ විය යුතුය.එවැනි ගුණයන්ගෙන් පරිපූර්ණ භික්ෂුන් වහන්සේලාගෙන් බුද්ධ ශාසනයේ චිරස්ථිතිය උදෙසා සිදුවන ශාසනික මෙහෙවරද අතිමහත්ය.දිවා රාත්‍රිය නොබලා එවැනි ශාසනික මෙහෙවරක නිරත අනුරාධපුර ශ්‍රී සම්බුද්ධ ජයන්ති විහාරාධිපති, උතුරු, උතුරුමැද දෙපළාතේ ප්‍රධාන සංඝනායක, මංගල ධර්මකීර්ති ශ්‍රී සෝභිත පණ්ඩිත නුගේතැන්නේ පඤ්ඤානන්ද නායක ස්වාමීන්ද්‍රයන් වහන්සේ ශාසනයට හා සමාජයට විශාල සේවාවක් කරමින් තම අභිමතාර්ථයන්ද, සඵල කර ගැනීමට උත්සාහවන්ත වන ශාසන හිතකාමී හිමිනමකි.ඓතිහාසික කන්ද උඩරට හඟුරන්කෙත, දොඩම්කුඹුර ගම්මානයේ අත්තනායක අබේකෝන් වාසල මුදියන්සේලාගේ හීංබණ්ඩා නිලමේතුමා හා මන්තිලක මුදියන්සේලාගේ හීංමැණිකේ මහත්මිය මවුපිය කරගනිමින් 1963 ජනවාරි මස 05 වැනි දින උප්පත්තිය ලැබූ පුත් කුමරාගේ ගිහිනම නිමල් අත්තනායකය. කුඩා කාලයේ ‍මවුපියන් සමඟ ගත කරමින් නුගේතැන්න විද්‍යාලයේ ඉගෙනුම ලබමින් සිටි ඔහු 1977-09-22 වෙනි දින වාසනාවන්ත ලෙස සසුන්ගතව නුගේතැන්නේ පඤ්ඤානන්ද නමින් පැවිදි දිවිය ආරම්භ කරන ලදී. මේ වනවිට නුගේතැන්නේ පොඩි හාමුදුරුවන්ගේ වයස අවුරුදු 13කි.නුගේතැන්නේ චන්දානන්ද, ධම්මානන්ද, නුගේතැන්නේ ශ්‍රී සෝභිත යන ලොකු හාමුදුරුවන් වහන්සේලා ආචාර්ය ධුරයේ තබාගෙන වන පොත් කිරීමට නුගේතැන්නේ පොඩි හාමුදුරුවන්ට වාසනාව ලැබිණි.මූලික බණ දහම් හදාරා අවසන් කරන්නට පොඩිහාමුදුරුවන්ට වැඩිකල් ගත වූයේ නැත. නුගේතැන්නේ පොඩිහාමුදුරුවෝ අනුරාධපුරයට වැඩම කළේ 1978 පෙබරවාරි මස 16 වැනි දිනදීය. ජයන්ති විහාරය පිහිටා ඇති තැන තිබුණේ ඉතා පුංචි ආවාස ගෙයකි. එමෙන්ම විහාරය පිහිටි භූමිය ඒ වනවිට ගැඹුරු වළවල්වලින් ගහණ එකක් විය. ප්‍රදේශය අවට පිහිටා තිබූ වීමෝල් සියල්ලේ ගොඩ ගැසෙන දහයියා කඳු ගෙනැවිත් දමනු ලැබූවේ මේ වළවල්වලටය.එහි පිහිටා තිබූ කුඩා ආවාසය නිසා කවුරුත් එම ස්ථානය හැඳින්වූයේ “දහයියාවල පංසල” යනුවෙනි. දහයියාවල පංසලට දායක පිරිසක් සිටියේ නැත. පසුකලෙක ඉතා සීමිත දායක පිරිසක් දහයියාවල පන්සල කේන්ද්‍රකොටගෙන බිහිවිය. දායක සභාවේ ප්‍රථම සභාපතිවරයා වූයේ සාමවිනිසුරු ඩබ්. පුංචිබණ්ඩාර මුදලාලි මහතාය. සාමවිනිසුරු සෝමරත්න මුදලාලි මහතා ලේකම්වරයා විය.සම ලේකම් ලෙස කටයුතු කළේ සී. එම්. එම්. චන්ද්‍රසේකර මහතාය. පසුකලෙක පාර්ලිමේන්තුවේ කථානායක ධුරය ඉසුලූ කේ. බී. රත්නායක, පන්වැල්ලේ දිසානායක යන මහත්වරුන් දායක සභාවට එක්වූහ. දහයියාවල පන්සල ස්ථිර පන්සලක් ලෙස ගොඩනැගෙන්නට පටන් ගත්තේ ඉන්පසුවය. පන්සලේ වැඩ සිටියේ සිය ගුරු දේවයාණන් වන නුගේතැන්නේ චන්දානන්ද නාහිමියන් හා නුගේතැන්නේ පඤ්ඤානන්ද පොඩි හාමුදුරුවන් පමණි.ලොකු හාමුදුරුවන් හා පොඩි හාමුදුරුවන් බඩගින්නේ ගත කළ කාලයක්ද තිබිණි.බුද්ධ ශාසනයට තිබෙන ඇල්මත්, බුදුරජාණන් වහන්සේ සහ බුදුදහම කෙරෙහි ඇතිවී තිබූ පහන් සිතත් සිවුරේ රැඳී සිටිනු සඳහා ජවය හා ශක්තිය ගෙන දුන්නේය. බඩගිනි වැඩිවුණුවිට නොඉදුණු ගස්ලබු පවා වළඳමින් මඤ්ඤොක්කා පුච්චාගෙන ආහාරයට ගනිමින් ගත කළ ආහාර වේල් ගණන අපමණය.පොඩි හාමුදුරුවන්ට හොඳ අධ්‍යාපනයක් ලබාදීමේ ආශාවෙන් සිටි ලොකු හාමුදුරුවෝ 1978 වසරේදී අනුරාධපුර සිරිසඟබෝ භාවනා මධ්‍යස්ථානයට අනුබද්ධිත පිරිවෙනට ඇතුළත් කරන ලදී. ඉන්පසු 1979 වසරේදී වැඩිදුර අධ්‍යාපනය සඳහා අනුරාධපුර ශ්‍රී සාරානන්ද පිරිවෙනට ඇතුළත් කරනු ලැබීය. මූලික අධ්‍යාපනය අවසන් කිරීමෙන් පසු පොඩි හාමුදුරුවෝ 1983දී වැඩිදුර අධ්‍යාපනය සඳහා මාදන්වල පිරිවෙනට ඇතුළත් වූහ. පොඩි හාමුදුරුවන්ගේ අධ්‍යාපනයට තිබූ බාධක හා මූල්‍ය අපහසුකම් මගහැරී ගියේ පුංචිබණ්ඩා මුදලාලි නිසාය.මාදන්වල පන්සල වෙත 1983 ජනවාරි 05 වැනි දින වැඩම කළ පොඩි හාමුදුරුවෝ එහි පිරිවෙනට ඇතුළු වූහ. මෙය තම භික්ෂු ජීවිතයේ නවනැම්මක් උදාකළ අවස්ථාවක් බව නුගේතැන්නේ පඤ්ඤානන්ද පොඩි හාමුදුරුවෝ සටහනක් තබා ඇත. මාදන්වල රජමහා විහාරාධිපති උඩහේවාහැට වලපන දෙදිසාවේ ප්‍රධාන සංඝනායක මහෝපාධ්‍යාය මාදන්වල ශ්‍රී සුමංගල සුමනසාරාභිධාන නායක හිමිපාණෝ පියෙක් ලෙස තමන් වහන්සේට ගුරුහරුකම් ලබා දුන් ආකාරය අපේ නායක ස්වාමීන් වහන්සේ අදද සිහියට නගන්නේ කෘතගුණ පූර්වකවය. උන්වහන්සේ වසර එකහමාරක පමණ කාලයක් මාදන්වල පන්සලේ රැඳී සිටිමින් ප්‍රදේශයේ ජනතාව අතරම ජනප්‍රියත්වයට පත්විය.මුලික පිරිවෙන් අවසන් විභාගයට පෙනී සිටියේ 1983 දීය. රටපුරා භීෂණය පැතිර යන්නේ 1989 අවුරුද්දේදීය. මේනිසා පොඩි හාමුදුරුවෝ මාදන්වල පන්සලේ රැඳී සිටිනවාට අකමැත්ත පළ කළ ලොකු හාමුදුරුවෝ අනුරාධපුර ජයන්ති විහාරයට නැවත ගෙන්වා ගත්හ. අනුරාධපුර බුද්ධ ශ්‍රාවක භික්ෂු විශ්වවිද්‍යාලයට ඇතුළත් වන්නේ ඉන්පසුවය. 1990 අ‍ගෝස්තු 15 වැනි දින නුගේතැන්නේ චන්දානන්ද ලොකු හාමුදුරුවන් අපවත්වී වදාළේය. මේ අවස්ථාව වනවිට පඤ්ඤානන්ද හිමියන් ගලෙන්බිඳුණුවැව දුටුවැව පිරිවෙනේද විජය විදර්ශනා පිරිවෙනේද අවස්ථා දෙකකදී ගුරුවරයකු වශයෙන් සේවය කළහ. 1990 සිට 1993 දක්වා උන්වහන්සේ ගුරු සේවයේ නිරතවූහ.ලොකු හාමුදුරුවන්ගේ අපවත්වීමෙන් පසුව අඩපණවෙමින් පවතින විහාරස්ථ ආගමික කටයුතු යළි ප්‍රාණවත් කළ යුතු බව සිතා ගත් පඤ්ඤානන්ද හාමුදුරුවෝ ගුරු සේවයෙන් ඉල්ලා අස්වූහ. පන්සලේ දායක සභාව ශක්තිමත් කිරීමේ කාර්ය පහසුවෙන්ම ඉටුකරගැනීමට උන්වහන්සේ සමත්වූහ. ඉන්පසුව පන්සල සකස් කර ගෝල පිරිසක් හදා වඩා ජාතික ආගමික කටයුතු ශක්තිමත් කිරීම අරමුණ විය. අනුරාධපුර ශ්‍රී සම්බුද්ධ විහාරය නිර්මාණය වන්නේ මේ පසුබිම යටතේය. අන්‍යාගමික කුමන්ත්‍රණ ආරම්භ වන්නේ ද මේ යුගයේදීය. මෙය ජයන්ති විහාරයට වාර්තා වෙමින් පැවතිණි. වහා ක්‍රියාත්මක වූ අපේ ලොකු හාමුදුරුවෝ අනුරාධපුර බටකැත්තර පන්සලේ බටකැත්තර රේවත ‍ලොකු හාමුදුරුවන්ගේද නොමද සහාය ඇතිව මෙම කුමන්ත්‍රණය මැඬපැවැත්වීමට සංවිධානයක් පිහිටුවාගෙන එහි සභාපතිවරයා බවට පත්විය.ලොකු හාමුදුරුවන් වහන්සේ විචිත්‍ර ධර්ම කථිකයාණෝය. කුඩා කළ පටන් ලද ආභාසය අනුව ධර්ම දේශනයක් ආරම්භ කළ පසු ගලාහැලෙන දිය ඇල්ලක් මෙන් දහම් සමුදාය සරල සුගම ලෙස දේශනා කරන්නාහ. ශ්‍රී ලංකා ගුවන්විදුලියේ රජරට සේවය ඔස්සේ ධර්ම දේශනා පැවැත්වීම ආරම්භ කළ පසු කොළඹ සිට සමස්ත ගුවන් විදුලියෙන් රට පුරා උන්වහන්සේගේ ධර්ම දේශනාව ප්‍රචාරය කර හැරිණි. නුගේතැන්නේ පඤ්ඤානන්ද ස්වාමීන් වහන්සේගේ ධර්මදේශනා අසා අස්ගිරි පාර්ශ්වයේ මහානාහිමියන්ට ඇතිවූ සතුට අපමණය. මේ නිසාම කාරක සංඝ සභාව රැස්කළ අස්ගිරි පාර්ශ්වයේ මහානාහිමියෝ පඤ්ඤානන්ද හිමියන් වෙත නුවරගම්පළාතේ ප්‍රධාන සංඝනායක පදවිය පිරිනමන ලදී. මේ වනවිට උන්වහන්සේගේ වයස අවු.31ක් විය. නායක පදවිය පිළිබඳ ශ්‍රී සන්නස් පත්‍රය 1995 අගෝස්තු මස 08 වෙනි දින මහනුවරදී ප්‍රදානය කෙරිණි. අනුරාධපුරයේ පැවැති පිළිගැනීමේ උත්සවයේදී පඤ්ඤානන්ද නාහිමියන් වෙත සන්නස්පත්‍රය පිළිගන්වන ලද්දේ හිටපු අග්‍රාමාත්‍ය සිරිමාවෝ බණ්ඩාර නායක මැතිනිය විසිනි. හිටපු අග්‍රාමාත්‍යතුමිය ඉතා සමීපව ආශ්‍රය කළ විහාරාධිපති නායක ස්වාමීන් වහන්සේලා අතරින් එක් ස්වාමීන් වහන්සේ නමක ලෙස අපේ නායක හාමුදුරුවෝ පෙන්වා දිය හැක. එය‍ ‍ෙකාතරම් සමීප සම්බන්ධතාවයක් වූයේ යත් වෙහෙර විහාරස්ථාන කොතෙක් තිබුණද බණ්ඩාරනායක මැතිනිය සිල්සමාදන්වීමට පැමිණියේ අනුරාධපුර ජයන්ති විහාරස්ථානයටය.හිටපු කථානායක දිවංගත කේ. බී. රත්නායක, රජරට නායක දිවංගත මෛත්‍රීපාල සේනානායක යන මහත්වරුන් අපේ ලොකු හාමුදුරුවන් වහන්සේගේ පැවිදි ජීවිතය සුරක්ෂිත කිරීමට කළ හැකි සියලු කටයුතු කරමින් නිරතුරුවම උන්වහන්සේගේ සුවදුක් සොයා බලමින් කටයුතු කළහ. හිටපු ජනාධිපතිවරුන් වූ දිවංගත ආර්. ප්‍රේමදාස මැතිතුමාද ඩී. බී. විජේතුංග මැතිතුමා සහ චන්ද්‍රිකා බණ්ඩාරනායක කුමාරතුංග මැතිනියද අපේ ලොකු හාමුදුරුවන් කෙරෙහි ඇති කරගත් ගෞරව භක්ති සන්සුන් හැඟීම් සමුදාය නිසා නිරතුරුවම උන්වහන්සේ පෞද්ගලිකව සොයා බැලූහ. අදත් එය එසේමය.අත්දැකීමෙන් බහුලවූ, දැනුමෙන් සන්නද්ධ වූ අපේ නායක හාමුදුරුවෝ කිසිදු ආදායම් මාර්ගයක් නොමැති වූවද අනුරාධපුර ශ්‍රී සම්බුද්ධ ජයන්ති විහාරස්ථානය දියුණු කරන්නට ගත් තැත අද වනවිට මල්පල ගැන්වී හමාරය. විහාරස්ථානය තුළ දහම් පාසල ආරම්භ කර ධර්මාචාර්ය විභාගය දක්වා පෙනී සිටින්නට සිසුන් මෙහෙයවීමට තරම් උන්වහන්සේ කාරුණික වූහ.අනුරාධපුර දිසාවේ රාජ්‍ය ආයතන විශාල සංඛ්‍යාවක සභාපති ලෙස හා අනුශාසක ලෙසද කරන්නා වූ උදාරතර මෙහෙවර අමරණීය වී තිබේ.ජනාධිපති මහින්ද රාජපක්ෂ මැතිතුමා සහ ජ්‍යෙෂ්ඨ අමාත්‍ය රත්නසිරි වික්‍රමනායක මැතිතුමා අපේ නායක හාමුදුරුවන් කෙරෙහිත්, ශ්‍රී බුද්ධ ජයන්ති විහාරය කෙරෙහිත් දක්වන්නේ ශ්‍රද්ධාවෙන්, භක්තියෙන් පිරිපුන් දයාවකි. අතිගරු ජනාධිපතිතුමන්ගේ පනස් වැනි ජන්ම දිනයේ ආගමික කටයුතු සිදුකිරීම අපේ නායක ස්වාමීන් වහන්සේට පැවරුනේද මේ හේතුවෙනි.අපේ ලොකු හාමුදුරුවන්ට උතුර, උතුරුමැද දෙපළාතේ ප්‍රධාන සංඝනායක පදවිය පිරිනැමීමෙන් පසුව, ශ්‍රී බුද්ධ ජයන්ති විහාරස්ථානයේ අභිනවයෙන් ඉදිකරනු ලබන දෙමහල් සංඝාවාසයටද අතිගරු ජනාධිපතිතුමාගේ පූර්ණ ආශිර්වාදය ලැබිණි. අමාත්‍ය දිනේෂ් ගුණවර්ධන මහතාගේ පූර්ණ අනුග්‍රහය මත සිරිමාබෝ බණ්ඩාරනායක ගුණානුස්මරණය දෙමහල් ශාලාව ජයන්ති විහාරස්ථානයට පූජා කර තිබේ. හිටපු අග්‍රාමාත්‍ය රත්නසිරි වික්‍රමනායක මහතාගේ අනුග්‍රහය මත ශෛලමය බුද්ධ ප්‍රතිමාව සිංහල රාජසමයෙන් පසු ඉදිකෙරුණ ප්‍රථම ශෛලමය කර්මාන්තය වේ. එමෙන්ම මෙහි ඉදිකර ඇති ශෛලමය බෝසත් ප්‍රතිමාවද විහාරස්ථානයට ආලෝකයක් ලබාදී ඇත. රාජ්‍ය අනුග්‍රහය ඇති වාහල්කඩ දෙකක් සහිත මහා ප්‍රාකාරයක්ද ඉදිවෙමින් පවතී.1985දී ප්‍රාචීන ප්‍රාරම්භ විභාගයට පෙනී සිට ඉන් සමත්වී ප්‍රාචීන මධ්‍යම විභාගයට පෙනී සිටින්නේ 1987 දීය. 1989දී රාජකීය පණ්ඩිත විභාගයට පෙනී සිට ඉන් ඉහළ සාමාර්ථයන් ලැබූ අපේ නායක හාමුදුරුවෝ මේ වනවිට විදේශ සංචාර 25ක පමණ නිරත වී ධර්ම දේශනා පවත්වා තිබේ.සිය ගිහි පැවිදි ජීවිතයේ 52 වැනි වියට පා තබන නුගේතැන්නේ පඤ්ඤානන්ද නායක ස්වාමීන්ද්‍රයන් වහන්සේට පැවිදි දිවිය හා බැඳුණු උත්තරීතර සේවාවට සහ කැපවීම ඉදිරියටත් නොඅඩුව සැලසීමට ශක්තිය, ධෛර්යය හා දීර්ඝායුෂ ලැබේවා. උන්වහන්සේට ශ්‍රී දළදා වහන්සේගේ හා ජය ශ්‍රී මහා බෝ සමිඳුන්ගේ පිහිට හා ආරක්ෂාව ලැබේවා යන්න බොදු මහජනතාවගේ එකම පැතුම වේ.“චිරං ජයතු”.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n140106_br2</link>
    <topic>පොලිස් නිළධාරියා උසාවි භුමියේදී අල්ලස් දැලේ</topic>
    <author>මහියංගන මාපාකඩවැව සමුහ එච් එම් ආර් කරුණාවීර</author>
    <content>මහියංගන පොලිසියේ උසාවි කටයුතු සම්බන්දයෙන් රාජකාරි නියුතු පොලිස් නිළධාරිවරයෙකු නඩු කටයුත්තක් සදහා උසාවි භුමිය තුළදී පුද්ගලයෙකුගෙන් රුපියල් 4000ක අල්ලසක් ලබා ගනිද්දී 06 දින දහවල් අල්ලස් හා දුෂණ නිළධාරින් විසින් අත් අඩංගුවට ගැනිමට හැකි වී ඇත.අසභ්‍ය විඩියෝ දර්ශන ඇතුලත් ජංගම දුරකථනයක් ලඟ තබා ගත් තරුණයෙකු මුදා හැරිම සදහා රුපියල් 5000ක අල්ලසක් මෙම පොලිස් නිළධාරිවරයා ඉල්ලා ඇති අතර මීට පෙර රුපියල් 1000ක් ලබාගෙන ඇති අතර ඉතිරි මුදල ඊලඟ නඩු වාරයේදී ලබා දෙන බව පවසා ඇත. ඒ අනුව ඉතිරි හිඟ මුදල ලබා දෙන මොහොතේ දී මෙම පොලිස් නිළධාරිවරයා අත් අඩංගුවට ගැනීමට අල්ලස් හා දුෂණ නිළධාරින්ට හැකි විය.අත් අඩංගුවට පත් මහියංගන පොලිසියේ නිළධාරිවරයා අධිකරණයට ඉදිරිපත් කිරිමට නියමිත අතර පරික්ෂණ කටයුතු අල්ලස් හා දුෂණ නිළධාරින් විසින් සිදු කරමින් සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n140106_br1</link>
    <topic>බෝගම්බර උපවාසය අවසන්</topic>
    <author/>
    <content>මරණීය දණ්ඩනය සහ ජීවිතාන්තය දක්වා සිර දඬුවම් නියමවූ රැදිවියන් තමන්ට සහනයක් ලබා දෙන ලෙස ඉල්ලා දින තුනක් පුරා පවත්වාගෙන ගිය උපවාසය අද (06 දා)පාර්ලිමේන්තු මන්ත්‍රී නාමල් රාජපක්ෂ මහතා පැමිණ සාකච්ඡා කිරීමෙන් පසුව නිමාවට පත් විය.නාමල් රාජපක්ෂ මන්ත්‍රීවරයා බෝගම්බර බන්ධනාගාරය වෙත පැමිණෙන විට රැදිවියන් තිස්තුන්දෙනෙකු වහලය මත නැගී උපවාසයේ නිරතව සිටි අතර අනතුරුව ඔවුහූ පහලට බැස මන්ත්‍රීවරයා වෙත සිය ඉල්ලීම් ඉදිරිපත් කලහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401061</link>
    <topic>මංගලගේ නි‍වෙසට පැන්නේ ඔහුගේම හිතවත් ‘බීච් බෝයි’ කෙනෙක්</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර මහතාගේ පානදුර පිහිටි නිවෙසට හොරෙන් පැන එහි තිබූ වටිනා භාණ්ඩ සොරකම් කර පොලිසියට හසු වූ පුද්ගලයා මන්ත්‍රීවරයා කාලයක් තිස්සේ හඳුනන ඔහුගේ නිවෙසට සහ නිල කාමරයට නිතර යන එන ඔහුට ඉතා හිතවත් තරුණ ‘බීච් බෝයි’ කෙනකු බව පොලිස් පරීක්ෂණවලින් දැන් අනාවරණය වී තිබේ.මේ සිද්ධිය දඩමීමා කරගනිමින් රජය අපකීර්තියට පත්කොට ඉදිරි පළාත් සභා මැතිවරණවල දී දේශපාලන වාසි ලබා ගැනීමට මංගල සමරවීර මහතා සහ ඔහුගේ හිතවත් මාධ්‍ය බොරු ප්‍රචාරයන් පැතිරීමට දැඩි උත්සාහයක් ගත්බව පසුගියදා දක්නට ලැබුණි. එම තරුණයා අත්අඩංගුවට ගැනීමෙන් පසු ඔහු මන්ත්‍රීවරයා සමඟ හිතවත් බවත් නිතරම එම නිවෙසට යන එන බවත් සහ ඔහු එම සොරකම සිදුකළ ආකාරයත් පාපොච්චාරණය කර තිබේ.මේ සැකකරු රත්මලාන ප්‍රදේශයේ පදිංචි වීරපෙරුමාල් ෂිවාන් ප්‍රියංකර නැමැති තරුණයෙකි. ඔහු බීච් බෝයි කෙනකු වශයෙන් විදේශිකයන් සමඟ ද සබඳතා පවත්වන තරුණයකු බවද හෙළිවී තිබේ. දෙහිවල, පයාගල යන ප්‍රදේශවල ද පදිංචිව සිට ඇති මොහු දැනට රත්මලාන ප්‍රදේශයේ මුහුදුබඩ ලෑලි පැල්පත් නිවෙසක පදිංචිව සිටින අයෙකි.මත්කුඩුවලට ද ඇබ්බැහි වී ඇති අයෙකු වන අතර මීට සති කිහිපයකට පෙර මංගල සමරවීර මහතාගේ නිවසින් ලැප්ටොප් පරිගණකයක් ද සොරකම් කර ඇත. එම ලැප්ටොප් පරිගණකයද පසුව පොලිසිය විසින් සොයාගෙන තිබේ.පසුගියදා මොහු මංගල සමරවීර මහතා මාතර ගොස් සිටි අවස්ථාවේ හොර රහසේ නිවසේ කැඩුන ජනේලයකින් ඇතුළුවී ඇත.අනතුරුව නානකාමරය හරහා සමරවීර මහතාගේ කාමරයට ඇතුළුවී තිබේ. එම කාමරය “බහුකාර්ය” එකක් බව හඳුනාගෙන ඇත. ඔහු එහි තිබූ බ්ලැක් ලේබල්, ජොනිවෝකර් සහ ග්‍රාන්ට් ආදී වශයෙන් වටිනා විස්කි බෝතල් හතක්ද බෑගයක දමාගෙන පලාගොස් තිබිණි.ඒ වනවිට වේලාව පස්වරු 6.30ට පමණ වූ අතර නිවසේ ඒ අවස්ථාවේ සිට ඇත්තේ කෝකියා පමණි. යම් පුද්ගලයකු නිවසින් පැන යන බවටත් මන්ත්‍රීවරයාගේ කාමරයෙන් ශබ්දයක් ඇසුන නිසා ඒ ගැන සොයා බැලූ කෝකියා දැක ඇත. එහෙත් කෝකියා පුද්ගලයා හඳුනාගෙන නොතිබුණි.මේ අතර මේ සොරකම සම්බන්ධව පානදුර පොලිසියට පැමිණිල්ලක් කර තිබුණි. පොලිසිය ඒ සම්බන්ධයෙන් පරීක්ෂණ ආරම්භ කර තිබියදී පොලිසියට ලැබුණ තොරතුරක් මත පසුගිය සතියේ දිනක එම ප්‍රදේශයේම කැලෑවක් තුළ සිට පුද්ගලයකු සැක කටයුතු ලෙස ගෝනියක්ද කරගසාගෙන එද්දී පොලිසිය ඔහු පරීක්ෂාවට ලක්කර තිබුණි.ඔහු සතුව තිබූ ගෝනියේ මන්ත්‍රීවරයාගේ නිවසේ සොරකම් කරන ලද වටිනා මිල අධික විස්කි බෝතල් හත තිබෙනු දුටු පොලිසිය ඔහු අත්අඩංගුවට ගෙන ප්‍රශ්න කිරීමේදී සිදුකරන ලද සොරකම සහ මන්ත්‍රීවරයා සමඟ හිතවත්ව එම නිවසට නිතර ආගිය තොරතුරුද පාපොච්චාරණය කර තිබේ.අනතුරුව සැකකරු අධිකරණයට ඉදිරිපත් කිරීමෙන් පසු රිමාන්ඩ් භාරයට පත්කර ඇත.මංගල සමරවීර මන්ත්‍රීවරයා පසුගියදා පාර්ලිමේන්තුවේදී වරප්‍රසාද ප්‍රශ්නයක් මතු කරමින් ඔහුට මරණීය තර්ජන ඇතැයි පවසා ආරක්ෂාව වැඩිකරන ලෙස කථානායකවරයාගෙන් ඉල්ලා තිබුණි.එහෙත් මන්ත්‍රීවරයා සිය ආරක්ෂාව සම්බන්ධයෙන් නිසි අවධානයක් යොමුකර නැති බව එම නිවසට මේ ආකාරයේ මත්කුඩු පාවිච්චි කරන බීච් බෝයි වැනි පුද්ගලයන් ගෙන්වා ගැනීමෙන් සහ ඔහුගේ නිවසේ කැඩුන දිරාපත්වී ඇති ජනෙල් දොරවල් පවා අලුත්වැඩියා නොකර ඕනෑම පුද්ගලයෙකුට ඊට ඇතුළුවීම සඳහා අවස්ථාව සලසා තිබීමෙන් හෙළිවන බව එම ප්‍රදේශයේ පොලිස් නිලධාරියෙක් පැවසීය.පානදුර දිසාව භාර පොලිස් අධිකාරී කපිල කටුපිටිය, සහකාර පොලිස් අධිකාරී නුවන් මෙන්ඩිස් මහත්වරුන්ගේ උපදෙස් සහ අධීක්ෂණය යටතේ පානදුර පොලිස් ස්ථානාධිපති පොලිස් පරීක්ෂක තිස්ස කුමාර, අපරාධ අංශයේ ස්ථානාධිපති පොලිස් පරීක්ෂක ලිවේරා, සැරයන් ප්‍රියන්ත, පොලිස් කොස්තාපල්වරුන් වන සමරවීර සහ වීරසිංහ යන මහත්වරුන් සොරකමට සම්බන්ධ සිද්ධියේ පරීක්ෂණ පවත්වා සැකකරු අත්අඩංගුවට ගෙන එහි සුල මුල හෙළිකරගෙන තිබුණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010612</link>
    <topic>ජනාධිපතිතුමා ජෝර්දාන් රජු සමඟ නිල සාකච්ඡාවල නිරත වෙයි</topic>
    <author/>
    <content>දෙදින රාජ්‍ය චාරිකාවක් සඳහා ජෝර්දානයට ගොස් සිටින ජනාධිපති මහින්ද රාජපක්ෂ මහතා ඊයේ පස්වරුවේ රාජකීය හෂෙමයිට් මාලිගයේ දී දෙවැනි අබ්දුල්ලා ඉබින් අල් හුසේන් රජු සමඟ නිල සාකච්ඡාවල නිරත විය.රාජපක්ෂ මහතා හරසරින් පිළිගනු ලැබීමෙන් අනතුරුව නායකයෝ දෙදෙන ද්විපාර්ශ්වික සබඳතාවනට අදාළ ක්ෂේත්‍ර ගණනාවක් පිළිබඳ අදහස් හුවමාරු කර ගත්හ.ආරක්ෂාව ආශ්‍රිත ක්‍රියාකාරකම් සම්බන්ධ සහයෝගීතාව සහ 2007 දී අස්සන් තැබුණු වෙළෙඳ හා ආර්ථික සහයෝගිතා ගිවිසුමෙන් පසු ස්ථාපිත ඒකාබද්ධ කමිටුවේ ප්‍රගතිය කතාබහට ලක්වූ මාතෘකා අතර විය.ජෝර්දානය ශ්‍රී ලංකාවෙන් ආනයනය කරන තේ සඳහා තීරු බදු සහන සැලසීම ගැන සලකා බලන්නැයි ජනාධිපති රාජපක්ෂ මහතා අබ්දුල්ලා රජුගෙන් ඉල්ලීමක් කළේය. දැනට ජෝර්දානයට තේ වැඩිපුරම සපයන රට ශ්‍රී ලංකාවයි. ශ්‍රී ලංකාව ජෝර්දානයට අපනයනය කරන නිෂ්පාදනවල මුළු වටිනාකමෙන් 80%ක්ම සමන්විත වනුයේ තේවලිනි.ජෝර්දානය ශ්‍රී ලංකාවෙන් මිලදී ගන්නා තේ ඉරාකය සහ පලස්තීනය ඇතුළු රටවලට ප්‍රති-අපනයනය කරයි.සහයෝගීතාව වර්ධනය කළ හැකි සෙසු ක්ෂේත්‍ර ගැන සාකච්ඡා කරමින් අබ්දුල්ලා රජතුමා ජෝර්දානය ක්‍රියාත්මක කරමින් තිබෙන පරිගණක ආධාරක ටෙලිමෙඩිසින් ව්‍යාපෘතිය ගැන ජනාධිපතිතුමාට සහ දූත පිරිසට විස්තර කළේය.මේ හා සමාන උපායමාර්ගවලින් ශ්‍රී ලංකාවට ප්‍රතිලාභ අත්කර ගත හැකි බව සඳහන් කළ රජතුමා, ව්‍යාපෘතිය බැලීමට යන්නැයි ශ්‍රී ලංකා දූත පිරිසට ඇරියුම් කළේය. බහුපාර්ශ්වික විෂයයන් අරභයා සහයෝගයෙන් ක්‍රියා කිරීමට නායකයන් දැඩි එකඟත්වය පළ කළ අතර, ශ්‍රී ලංකාවේ චාරිකාවක් සඳහා එන්නැයි ජනාධිපති රාජපක්ෂ මහතා අබ්දුල්ලා රජතුමාට ආරාධනා කළේය.නුදුරු අනාගතයේ දී මේ අවස්ථාව උදා කර ගැනීමට තමා කැමැත්තෙන් සිටින බව රජතුමා කීය. ජනාධිපතිතුමා සහ අබ්දුල්ලා රජතුමා හමුවූ තුන් වැනි අවස්ථාව මෙයයි. ජනාධිපති රාජපක්ෂ මහතා රජතුමාගේ ආරාධනයෙන් අවසන් වරට 2009දී ජෝර්දානයට ගියේ ජී-11 නායක හමුවට සහභාගී වනු පිණිස ය.ඊට පෙර 2007දී ජී -11 නායක හමුවක දීම ජනාධිපතිතුමා සහ අබ්දුල්ලා රජතුමා අතර හමුවක් සිදු විය. එවර දෙරට අතර සංස්කෘතික ප්‍රවර්ධන ගිවිසුමක් අස්සන් තැබිණ.ශ්‍රී ලංකාව සහ ජෝර්දානය අතර රාජ්‍යතාන්ත්‍රික සබඳතා 1965දී ස්ථාපනය කෙරුණු අතර, අම්මාන් නුවර ශ්‍රී ලංකා නේවාසික දූත කාර්යාලය 1996 දී විවෘත කෙරිණ. නවදිල්ලි නුවර ජෝර්දාන් තානාපති කාර්යාලය ශ්‍රී ලංකාව ද අධීක්ෂණය කරයි.විදේශ ඇමැති මහාචාර්ය ජී. එල්. පීරිස්, විදේශ අමාත්‍යංශයේ අධීක්ෂණ මන්ත්‍රී සජින් ද වාස් ගුණවර්ධන මහත්වරු, පාර්ලිමේන්තු මන්ත්‍රිනී කමලා රණතුංග මහත්මිය, පාර්ලිමේන්තු මන්ත්‍රී රොෂාන් රණසිංහ, ජෝන් අමරතුංග, ජනාධිපති ලේකම් ලලිත් වීරතුංග සහ ජෝර්දානයේ ශ්‍රී ලංකා තානාපති ගාමිණී රාජපක්ෂ මහත්වරු ද්විපාර්ශ්වික සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401062</link>
    <topic>අවදානම් කලාපයෙන් ජනතාවවහා ඉවත් කරන්න සමත්වුණා</topic>
    <author>නිරූෂි විමලවීර, මානෙල් පුෂ්ප කුමාරි, උදුලා පීරිස් සහ සුභාෂිණී සේනානායක</author>
    <content>සුනාමි හෝ ඕනෑම ආපදා තත්ත්වයකට මුහුණ දීමට රජය සූදානම් බව ආපදා කළමනාකරණ ඇමැති මහින්ද අමරවීර මහතා ප්‍රකාශ කළේ ය. උතුරු හා නැඟෙනහිර ප්‍රදේශයන්හි ඇතිවන තද සුළං සහිත උදම් රළ තත්ත්වය දැනගැනීමට හැකි වූයේද ආපදා පෙර සංඥා පද්ධතිවල ඇති තාක්ෂණය නිසා යැයිද ඊට අනුව උතුරු සහ නැ‍ඟෙනහිර සියලු ඉහළ රාජ්‍ය නිලධාරීන් ඇතුළු ජන ප්‍රජාව දැනුවත් කළ බවද කී ඇමැතිවරයා අවදානම් කලාපයේ ජීවත්වූ ජනයා එසැණින් ඉවත් කළ බවද අවධාරණය කළේ ය.ආපදා තත්ත්වයක් ඇතිවුවහොත් ජනතාවට සහන සැලසීම සඳහා ඒ ප්‍රදේශවල දිසා ලේකම්වරුන්ට අවශ්‍ය මුල්‍ය ප්‍රතිපාදන යවා ඇතැයි ද හෙතෙම සඳහන් කළේ ය.  උතුරු මහ ඇමැතිවරයා, ඉහළ හමුදා නිලධාරීන් සහ පොලිස් ස්ථානාධිපතිවරු ධීවර ප්‍රජාව හා ජනතාව දැනුවත් කළ බව කී ඒ මහතා ධීවර බෝට්ටු ආරක්ෂිත ස්ථාන කරා ගෙනයාමටත් එය ඉවහල් වූ බව ප්‍රකාශ කළේ ය.මීටර් 03ක් දක්වා මුහුදු රළ උදම් තත්ත්වයක් අද (6) ඇති විය හැකි බැවින් මුහුදු සීමාවේ ජීවත්වන ජනතාව තවදුරටත් ආරක්ෂිත ස්ථානවල රදවන බව ආපදා කළමනාකරණ මධ්‍යස්ථානය පවසයි.ත්‍රිකුණාමල මුලතිව් සිට යාපනය දක්වා මුහුදු තීරයේ ඊයේ (05) උදම් රළ තත්ත්වයක් ඇති විය හැකි බැවින් මුහුදු මට්ටමේ සිට මීටර් 100 ක් දක්වා භූමි ප්‍රදේශයේ ජීවත්වන සියලු ජනතාවට ආරක්ෂිත ස්ථාන වලට යාමට උපදෙස් ලබා දුන් බව ආපදා කළමනාකරණ මධ්‍යස්ථානය පවසයි.‍බෝට්ටු , අත්‍යවශ්‍ය භාණ්ඩ එම අවධානම්කාරී ස්ථානවලින් ඉවත් කරගන්නා ලෙසට ජනතාවට උපදෙස්දී ඇති බව ආපදා කළමනාකරණ මධ්‍යස්ථානයේ සහකාර අධ්‍යක්ෂ මාධ්‍ය ප්‍රකාශක ප්‍රදීප් කොඩිප්පිලි මහතා "දිනමිණ"ට ප්‍රකාශ කළේ ය. මීටර් 03 ක් දක්වා මුහුදු උදම් රළ තත්ත්වයක් ඇති විය හැකි බවත් සුළ‍ඟ පැයට කිලෝමීටර් 100 ක වේගයෙන් හැමිය හැකි බවත් වර්ෂාපතනය මිලිලීටර් 200ක තත්ත්වයක් අද අළුයම දක්වා ඇති විය හැකි බවත් ඒ මහතා සඳහන් කළේ ය.ඊයේ (05) තත්ත්වය වඩාත් තීව්‍ර තත්ත්වයකට පත් විය හැකි බවද ඒ මහතා වැඩඩිදුරටත් කීය.මේ සඳහා බලපාඇත්තේ ත්‍රිකුණාමලයේ සිට යාපනය දක්වා බලපා ඇති පීඩන අවපාත තත්ත්වයක් බව කාලගුණ විද්‍යා දෙපාර්තමේන්තුව අවධාරණය කරයි.මුහුදු රළ උදම් තත්ත්වය මීටර් 100 ක් පමණ (අඩි දහයාමාරක් ) පමණ බල පවතින බවත් ධීවර හා නාවික කටයුතු වලින් වැළකී ආරක්ෂිත ක්‍රියාමාර්ග අනුගමනය කරන ලෙසට ජනතාව දැනුවත් කළ බවද එම දෙපාර්තමේන්තුව පවසයි.උතුරට මීටර් 200 ක් පමණ වූ අධික වර්ෂාවක් කඩින්කඩ හෝ අඛණ්ඩව පැවතීමේ අවධානමක්ද පැයට කිලෝමීටර් 100 ක වේගයෙන් සුළං හමායාමේ අවධානමක් ඇති බවද කාලගුණ විද්‍යා දෙපාර්තමේන්තුව වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401064</link>
    <topic>උතුරු නැඟෙනහිර සීමාව අසළරෝහල්වලට සීරුවෙන් සිටින්නැයි උපදෙස්</topic>
    <author>සන්ධ්‍යා කරුණාරත්න</author>
    <content>උතුරු නැඟෙනහිර රෝහල්වලට දැඩි විමසිල්ලෙන් පසුවන ලෙස එම ප්‍රදේශයේ සෞඛ්‍ය බලධාරීන්ට සෞඛ්‍ය අමාත්‍යාංශය දැනුම් දී ඇත.උතුරු නැඟෙනහිර ප්‍රදේශයේ දැඩි කුණාටු තත්ත්වයක් ඇති විය හැකි අතර මුහුද රළු වී ජන ජීවිතයට බලපෑම් සිදු විය හැකි බවත් එසේ වුවහොත් ආපදාවට ලක්වන පුද්ගලයන්ට ප්‍රතිකාර ලබාදීමට සූදානමින් සිටින ලෙස රෝහල් බලධාරීන්ට උපදෙස් ලබාදී ඇති බව අමාත්‍යාංශයේ ආපදා කළමනාකරණ ඒකකයේ ජ්‍යෙෂ්ඨ නිලධාරියෙක් පැවැසීය.අත්‍යවශ්‍ය ඖෂධ හැකි පමණ ආරක්ෂිත ස්ථානවලට රැස්කර ගන්නා ලෙසත් කිසියම් ආපදා තත්ත්වයක් ඇති වුවහොත් උස් ස්ථානයන්ට රෝගීන් ගෙනයාමට සූදානමින් සිටින ලෙසටත් ප්‍රදේශයේ රෝහල් බලධාරීන්ට මේ වන විටත් දැනුම් දී ඇතැයි ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401065</link>
    <topic>රට පුරා සියලු පාසල්වලශරීර සුවතා වැඩසටහන් අද සිට</topic>
    <author>සුභාෂීණී සේනානායක</author>
    <content>දිවයිනේ පිහිටි සියලු පාසල්වල ශරීර සුවතා වැඩසටහන් අද (6) සිට ආරම්භ කෙරේ.මිනිත්තු 10ක් සෑම දිනකම සිදුකරන මෙම වැඩසටහනට සෑම පාසල් සිසුවකුම එක් විය යුතු බව අධ්‍යාපන ඇමැති බන්දුල ගුණවර්ධන මහතා අවධාරණය කරයි. මේ සමබන්ධයෙන් නිකුත් කළ චක්‍රලේඛ අදාළ පාසල්වල විදුහල්පතිවරුන් වෙත නිකුත් කර තිබේ.පාසල් ශරීර සුවතා වැඩසටහන ආරම්භ කිරීමේ ජාතික මහෝත්සවය අද(6) ඉබ්බාගමුව මධ්‍ය මහා විද්‍යාලයේදී අධ්‍යාපන අමැති බන්දුල ගුණවර්ධන මහතා ඇතුළු මැති ඇමැතිවරුන්ගේ ප්‍රධානත්වයෙන් පැවැත්වේ.පාසල් සිසුන් කුමන හෝ ක්‍රීඩාවක අනිවාර්යෙන් නිරත විය යුතු බවට අමාත්‍ය මණ්ඩල අනුමැතිය ද ලබා ගෙන ඇති අතර මහින්ද චින්තන ඉදිරි දැක්ම යටතේ සෑම සිසුවකුටම අධ්‍යාපනය ලබා දෙන්නා සේම සෑම සිසුවෙකුම කිසියම් හෝ ක්‍රීඩාවක නිරත කරවීම අධයාපන අමාත්‍යාංශය අනිවාර්ය කර තිබේ.කායික මානසික සමබරතාවෙන් යුතු නිරෝගි පරපුරක් දැයට දායාද කිරීම හා ක්‍රීඩා දක්ෂතා ඇති දරුවන් දක්ෂ ක්‍රීඩකයන් බවට පත් කිරීමේ අරමුණින් මෙම පාසල් සුවතා වැඩසටහන ආරම්භ කිරීමට පියවර ගෙන තිබේ.එම කාර්ය ඉටු කිරීම සඳහා අධ්‍යාපන අමාත්‍යාංශයේ පාසල් ක්‍රීඩා සංවර්ධන වැඩසටහනේ එක් පියවරක් ලෙස උදෑසන පාසල් ශරීර සුවතා වැඩසටහන පාසල් පද්ධතිය තුළ හඳුන්වාදීම සිදු වේ. මෙම වැඩසටහනට අදාළ විඩියෝ පට, සංගීත පට හා ගුරු අත්පොත් මේ වන විට සියලුම පාසල් වෙත ලබාදී තිබෙන අතර ඒ සඳහා ගුරුවරුන් පුහුණු කර අවශ්‍ය උපදෙස් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401066</link>
    <topic>හිටපු නි.ඇමැති ටියුඩර් දයාරත්නගේ අවසන් කටයුතු අද</topic>
    <author/>
    <content>හිටපු අධ්‍යාපන නියෝජ්‍ය අමැතිවරයකු වූ ටියුඩර් දයාරත්න මහතාගේ අවසන් කටයුතු අද (6) සවස උඩුගම්පල අදාහනාගාරයේ දී සිදු කෙරේ.ටියුඩර් දයාරත්න මහතා පසුගිය (3) වනදා හදිසියේ අභවප්‍රාප්ත විය. මිය යන විට 67 වන වියේ පසුවූ ඒ මහතා ශ්‍රී ලංකා නිදහස් පක්ෂයෙන් දේශපාලනය ආරම්භ කර ගම් සභාව, සුළු නගර සභාව සහ පළාත් සභාව ඔස්සේ පාර්ලිමේන්තුව දක්වා පැමිණි විශිෂ්ට දේශපාලඥයෙකි.දරුවන් හය දෙනෙකුගේ පියකු වන දයාරත්න මහතාගේ දේහය අද (06) වේයන්ගොඩ වල්පිටමුල්ල පිහිටි ඒ මහතා අවසන් වරට පදිංචිව සිටි නිවසේ තැන්පත් කර ඇති අතර අවසන් කටයුතු අද (06) සවස උඩුගම්පල අදාහනාගාරයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401067</link>
    <topic>පයාගල පොලිසියේ රථ වාහන අංශ ස්ථානාධිපති අල්ලස් දැලේ</topic>
    <author>දයා විජේරත්න දොඩන්ගොඩ විශේෂ</author>
    <content>පයාගල පොලිසියේ රථ වාහන අංශයේ ස්ථානාධිපතිවරයා අල්ලස් මුදලක් ලබා ගැනීමේ චෝදනාවක් සම්බන්ධයෙන් අල්ලස් කොමිසමේ නිලධාරීන් කණ්ඩායමක් විසින් පෙරේදා (4)සවස පයාගලදී සැකපිට අත්අඩංගුවට ගනු ලැබීය.මෙසේ අත් අඩංගුවට ගෙන ඇත්තේ පයාගල පොලීසියේ රථ වාහන අංශයේ ස්ථානාධිපති වරයා ලෙස කටයුතු කළ කේ.ජී.වීරතුංග නැමැති අයෙකි.අනතුරකට පත්වූ ත්‍රීරෝද රථයක රක්ෂණ වන්දි මුදල ලබාගැනීමට අවශය පැමිණිල්ලේ පිටපත් ලබාගැනීම සඳහ මෙම මුදල පැමිණිලි කරුගෙන් විත්තිකරු ඉල්ලා ඇතිබව බදුල්ල ප්‍රදේශයේ පුද්ගලයකු විසින් අල්ලස් කොමිසමට පැමිණිලි කොට තිබුණි.එම පැමිණිල්ලට අනුව පරීක්ෂණ ආරම්භ කළ අල්ලස් කොමිසමේ නිළධාරී කණ්ඩායම පැමිණිලි කරු විසින් රුපියල් දසදහසක මුදල සැකකරුට ලබා දෙන අවස්ථාවේදීම සැකකරු අත්අඩංගුවට ගත් බව අල්ලස් කොමිසමේ උසස් නිලධාරියෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401068</link>
    <topic>නාවික හමුදා කොමදෝරු ඇතුළු9ක් ගමන් ගත් කැබ් රිය රජරට රැජින දුම්රියේ ගැටේ</topic>
    <author>අනුරාධපුර මධ්‍යම විශේෂ,අමිල ප්‍රභාත් වනසිංහ</author>
    <content>පූනෑව නාවික හමුදා කඳවුරේ කොමදෝරුවරයකු ඇතුළු නමදෙනකු ගමන් ගත් කැබ් රථයක් අනුරාධපුර රඹෑවැව මාර්ගයේ හතරැස්වෙල දුම්රිය හරස් මාර්ගයේ දී දුම්රියක ගැටී සිදුවු අනතුරකින් නාවුක හමුදා සෙබළකු මියගොස් තවත් පස්දෙනකු තුවාල ලබා ප්‍රතිකාර සඳහා අනුරාධපුර ශික්ෂණ රෝහලට ඇතුළත් කෙරුණි.ඒ විස්ස ප්‍රධාන මාර්ගයේ ගමන් කළ කැබ් රථය හතරැස්වෙළ ආරක්ෂිත දුම්රිය මාර්ගයේදී 04 වනදා අලුයම 04.30 ට පමණ අනතුරට ලක් වී ඇත. උතුරු දුම්රිය මාර්ගය ඔස්සේ මාතර බලා ධාවනය වූ රජරට රැජින ශීඝ්‍රගාමී දුම්රියේ අවසන් මැදිරියේ (ලැගේජය) කැබි රථය ගැටී අනතුර සිදුවී ඇත.අනතුර සිදුවන අවස්ථාවේ කැබි රථයේ පුනෑව නාවික හමුදා කදවුරේ සේවය කරන කොමදෝරු චන්දන හිමන්ත්‍රීහේවා ගජමන්ගේ මහතා, ඔහුගේ බිරිය , පුතුන් දෙදෙනා සහ සෙබළුන් පස්දෙනෙකු ගමන් කර ඇත.සිද්ධියෙන් කැබ් රථයේ ගමන් ගත් කොමදෝරුවරයාට සහ 17 හැවිරිදි වියේ සහ 9 වන වියේ පසුවන ඔහුගේ පුතුන් දෙදෙනාට කිසිදු අනතුරක් සිදුවී නැති අතර කොමදෝරුවරයාගේ බිරිය ඇතුළු හය දෙනෙකු අනතුරින් තුවාල ලබා අනුරාධපුර ශික්ෂණ රෝහල වෙත ඇතුළත් කර ඇත.එම අවස්ථාව වන විට අනතුරින් බරපතළ ලෙස තුවාල ලබා සිටි සහයක ඉංජිනේරු කාර්මික සෙබළෙකු වු පොකුණුවිට ගාල්ල ලිපිනයේ පදිංචි 38 හැවිරිදි ඊ.ටී.ඒ.එච්.අයි.ආර් කුමාර යන අය අනුරාධපුර ශික්ෂණ රෝහලේදී ජීවිතක්ෂයට පත් විය.කොමදෝරුවරයාත් බිරියත් දරුවනුත් සෙබළුන් පස්දෙනෙකුත් කැබ් රථයෙන් කොළඹ බලා ගමන් කර ඇති අතර හතරැස්වෙල දුම්රිය හරස් මාර්ගයෙන් ඒ අවස්ථාවේ රජරට රැජින දුම්රිය අනුරාධපුර ප්‍රධාන දුම්රිය ස්ථානය දෙසට ගමන් කර ඇත.ආරක්ෂිත දුම්රිය ගේට්ටුද වසා තිබියදී වේගයෙන් පැමිණි කැබ් රථය දුම්රිය මාර්ගයට පිවිස දුම්රියේ අවසන් මැදිරියේ ගැටී අඩි 10 යක් පමණ දුරට වීසි වී ගොස් දුම්රිය හරස් මාර්ගය ආසන්නයේ තිබු කුඩා කුටිය ආසන්නයේ සිර වී තිබණි. අනතුරින් කැබ් රථයේ ඉදිරිපස සහ පිටුපස කොටස සම්පුර්ණයෙන්ම විනාශ වී තිබුණි.අනතුර සිදුවන අවස්ථාවේ ආරක්ෂිත දුම්රිය ගේටුටව වසා තිබූ බව ඒ අවස්ථාවේ ආරක්ෂිත දුම්රිය ගේටුට්වේ සේවයේ නියුතුව සිටි හේමසිරි රොද්‍රිගෝ මහතා පැවසීය. රජරට රැජින දුම්රිය පැමිණෙන නිසා ආරක්ෂිත ගේට්ටටුව වසා දැමු බවත් දුම්රිය, ආරක්ෂිත ගේටුටව පසුකරනවාත් සමඟම විශාල ශබ්දයක් ඇසුනු බවද ඔහු පැවසීය. එහෙත් අදාළ කැබ් රථය දුම්රියේ ගැටෙන අයුරු තමන් නොදුටු බවද ඔහු පැවසීය.අනතුරට ලක් වු කැබ් රථය පැදවු රියදුරා අනුරාධපුර මුලස්ථාන පොලිසිය මඟින් අත්අඩංගුවට ගෙන අනුරාධපුර මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුනි. මීට වසරකට පමණ ඉහතදීත් මෙම ස්ථානයේදීම දුම්රිය ගේටුටව වසා තිබු අවස්ථාවේ ආහාර ප්‍රවාහනය කරමින් තිබු ලොරියක් දුම්රිය මාර්ගයට පිවිසීම නිසා අනතුරට ලක් වුණි.අනුරාධපුර මුලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක තිස්ස විතාන රථවාහන අංශයේ ස්ථානාධිපති පොලිස් පරීක්ෂක චමින්ද ගුණසේකර යන මහත්වරුන් සිද්ධිය වු ස්ථානයට පැමිණ අනතුර සම්බන්ධයෙන් පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n1401069</link>
    <topic>අමෙරිකානු රාජ්‍ය දෙපාර්තමේන්තුවේවිශේෂ තානාපති රැප් අද ශ්‍රී ලංකාවට එයි</topic>
    <author>මහින්ද අලුත්ගෙදර</author>
    <content>අමෙරිකානු රාජ්‍ය දෙපාර්තමේන්තුවේ විශේෂ තානාපති ස්ටෙෆන් ජේ. රැප් මහතා සය දින සංචාරයක් සඳහා අද (06) ශ්‍රී ලංකාවට පැමිණෙයි.දෙවැනි වරට ශ්‍රී ලංකාවට පැමිණෙන ඒ මහතා ලබන 11 දා තෙක් ශ්‍රී ලංකාවේ රැදී සිටින අතර එම කාලය තුළ රජයේ නියෝජිතයන්, දේශපාලන පක්ෂ නියෝජිතයන් සහ සිවිල් සංවිධාන නායකයින් සමඟ සාකච්ඡා පැවැත්වීමට නියමිතව තිබේ.පසුගිය 2012 වසරේදී ශ්‍රී ලංකාවට එරෙහිව ජිනිවාහි මානව හිමිකම් සමුළුව වෙත යෝජනාවක් ඉදිරිපත් කිරීමට ප්‍රථම එම වසරේ පෙබරවාරි මාසයේ දී ද ස්ටෙෆන් ජේ. රැප් මහතා ශ්‍රී ලංකාවේ සංචාරයක නිරත විය.ශ්‍රී ලංකාවේ වත්මන් තත්ත්වය, අධිකරණ ක්‍රියාවලිය, වගවීමේ ක්‍රියාවලිය හා සන්ධාන ක්‍රියාවලිය ආදිය සම්බන්ධයෙන්ද සාකච්ඡා කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010610</link>
    <topic>කුඩාඔය කංසා වැටලීමට ගියපොලිස් නිලධාරීන්ට වෙඩි‍අයෙක් මරුට</topic>
    <author> බන්ධුල ගුණසේකර</author>
    <content>තණමල්විල කුඩාඔය ප්‍රදේශයේ දී පෙරේදා පොලිස් විශේෂ කාර්ය බළකාය හා තවත් පිරිසක් අතර ඇතිවූ වෙඩි හුවමාරුවකින් තුවාල ලැබූ පුද්ගලයකු මිය ගොස් ඇති බව පොලිසිය කියයි.පොලිස් විශේෂ කාර්ය බළකායට අයත් නිලධාරීන් කණ්ඩායමක් පෙරේදා (4) කොළඹ සිට කුඩාඔය ප්‍රදේශයට පැමිණ කුඩාඔය අවට වනබද ප්‍රදේශ කිහිපයක සෝදිසි මෙහෙයුම් වල නිරතව සිටියදී එම නිළධාරීන්ට වෙඩි ප්‍රහාරයක් එල්ලවී තිබේ.එහිදී විශේෂ කාර්ය බළකාය විසින් ප්‍රති ප්‍රහාර එල්ල කොට ඇත. මෙම මෙහෙයුමේදී විශාල වශයෙන් කලක් තිස්සේ කංසා වගා කරන ලද හේන් යාය හතරක් (4) සොයා ගෙන ඇති අතර තුවාල සිදුවී වැටී සිටි පුද්ගලයෙකුද සොයා ගෙන තිබේ.තුවාල ලබා සිටි පුද්ගලයා වහාම රෝහල් ගත කිරීමට පියවර ගෙන ඇති අතර ඔහු වැටී සිටි ස්ථානයේ තිබී ටී/56 වර්ගයේ ගිනි අවියක් සහ පතරොම් කිහිපයක්ද පොලිසිය විසින් සොයා ගෙන තිබේ.ඔහු වැල්ලවාය රෝහලට ඇතුළත් කරන අවස්ථාව වන විට මිය‍ගොස් සිටි බවද පොලිසිය කියයි. මෙසේ මිය ගොස් සිටි අය යුද හමුදා සේවයෙන් ඉවත්වූ තැනැත්තෙකු බවත් ඔහු කාලයක පටන්ම ගංජා ව්‍යාපාරයෙහි නිරතව සිටි පුද්ගලයකු බවත් අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010611</link>
    <topic>මුස්ලිම් කතක් ලෙස ඇවිත් බැංකුව කොල්ලකෑම‍‍ට තැත් කළහමුදා කපිතාන් වසර දෙකක් හිරේට</topic>
    <author>චන්ද්‍රිකා පෙරේරා</author>
    <content>මුස්ලිම් කාන්තාවක් ලෙස වෙස්ගෙන රාජ්‍ය බැංකුවක් කොල්ලකෑම‍‍ට තැත් කිරීමේ දී අත්අඩංගුවට ගෙන යුද අධිකරණය වෙත ඉදිරිපත් කැර සිටි යුද හමුදා කපිතාන්වරයා ට වසර දෙකක බරපතළ වැඩ සහිත සිර දඬුවමක් පනවා අපකීර්තිමත් ලෙස ‍හමුදා සේවයෙන් නෙරපා හැරීමට යුද අධිකණය ඊයේ(05) තීන්දු කර තිබේ.සිවිල් අධිකරණයේ නඩු පවරා තිබිය දී හමුදා නිලධාරියකුට එරෙහිව යුද අධිකරණය මෙවැනි තීන්දුවක් ලබාදුන් ප්‍රථම අවස්ථාව මෙය බව යුද හමුදාව සඳහන් කරයි.මෙසේ දඬුවම් ලබා ඇත්තේ ශ්‍රී ලංකා ස්වේච්ඡා බළසේනාවේ කපිතාන් ඒ.එම්.යූ.සමරකොන් නමැති අය වේ. යුද හමුදාවට අපකීර්තියක් ගෙන දෙමින් කටයුතු කිරීමේ චෝදනාව මත මොහුට දඬුවම් නියමකර ඇත.මේ අපරාධය පිළිබඳ යුද හමුදාමය දෘෂ්ඨියෙන් තක්සේරුකර හමුදාව විසින් විමර්ශනය සිදුකළ බව යුද හමුදාව සඳහන්කරයි.අපරාධ දණ්ඩනීති සංග්‍රහය යටතේ පොලිසිය මහනුවර අධිණය හමුවේ මොහුට විරුද්ධව නඩු පවරා තිබියදී ම යුද හමුදා අධිකරණය මේ දඬුවම ලබාදීමට තීන්දුකර ඇති අතර සිවිල් අපරාධයක් සම්බන්ධයෙන් හමුදා නිලධාරියකුට එරෙහිව යුද අධිකරණය මෙසේ චෝදනා විභාගකර ඉතිහසයේ කිසිම දිනක මෙසේ දඬුවම් දී නැති බව යුද හමුදාව පවසයි.ඉකුත් වසරේ පෙබරවාරි 06 දා මුස්ලිම් කතක් ලෙස වෙස් වලාගෙන මේ කපිතාන් වරයා මහනුවර මහයියාව ජාතික ඉතිරිකිරීමේ බැංකුයෙන් රුපියල් මිලියන තුනක් කොල්ලකෑමට තැත් කිරීමේ දී පොලිසිය මගින් ‍අත්අඩංගුවට ගෙන තිබිණි. මොහු ඒ වන විට කොත්මලේ යුද හමුදා ආයතනයක සේවය කරමින් සිට ඇත.මෙසේ කොල්ලකෑමට තැත් කරමින් යුද හමුදාව අපකීර්තියට පත්කිරීම ට පත්කිරීමේ චෝදනාව මත යුද අධිරණය මොහුට චෝදනා ගොනුකර තිබිණි. සිවිල් සමාජයේ අපරාධවලට සම්බන්ධ වන හමුදා සාමාජිකයන්ට කිසිදු ලිහිල්බවක් ලබා නොදෙන ලෙසට යුදහමුදාපති දී ඇති උපදෙස් අනුව මේ පුද්ගලයා පිළබඳ පරීක්ෂණ සිදුකර ඇත.යුද හමුදා පනතේ විධි විධාන 109 හා 129 ය‍ටතේ පසුගිය නොවැම්බර් මස දී මේ සම්බන්ධ යුධ අධිකරණය කැඳවන ලදී. යුද අධිකරණයේ සභාපති ලෙස බ්‍රිගේඩියර් එන්.ඩී.වන්නිආරච්චි කටයුතු කළ අතර කර්නල් එම්.ඒ.ඒ.ඩී.සිරිනාග,ලුතිතන් කර්නල් ආර්.ඒ‍.ඩී.එස්‍.ශාන්ත සහ මේජර් ‍ජේ.එම්.ඒ.අයි.ගුණසේකර එහි සෙසු නිලයන් වූහ.නීති‍ සේවා අධ්‍යක්ෂ බ්‍රිගේඩියර් රංජිත් රාජපතිරණ ගේ උපදෙස් මත යුද අධිකරණ පැමිණිළි පාර්ශවය වෙනුවෙන් ලුතිතන් කර්නල් ජේ.වෛද්‍යදාස පෙනී සිටි අතර බ්‍රිගේඩියර් උපාලි වීරසිංහ යුධ අධිකරණය පැවැත්වෙන අවස්ථාවේ විනිසුරු අධිනීතීඥ ජෙනරාල් ලෙස කටයුතු කර ඇත.නීතිඥ රණබාහු පෙරේරා විත්තිය වෙනුවෙන් පෙනී සිටියේය.මේ තීන්දුව පත්කිරීමට පෙර ක්‍රියාත්මක වූ ක්‍රමවේදය වූයේ යුද හමුදා සාමාජිකයෙකුට එරෙහිව සිවිල් උසාවියේ නඩුවක් පවතින විට තාවකාලිකව ඔහුගේ සේවය අත්හිටුවා චෝදනාවෙන් නිදොස් වුවහොත් නැවත සේවයේ පිහිටුවීමය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010613</link>
    <topic>උ.පෙළ වාණිජ - කලා අංශ ප්‍රථමයන්ට නව නිවාස තැනීමට නිවාස ඇමැතිගෙන් මූල්‍යාධාර</topic>
    <author/>
    <content>2013 අ.පො.ස. උසස් පෙළ විභාගයේ වාණිජ අංශයෙන් ශ්‍රී ලංකාවේම 1 වන ස්ථානය දිනාගත් ගම්පහ රත්නාවලි බාලිකා විද්‍යාලයේ ඒ. ඒ. ඩී. එරන්දි කාන්චනා ශිෂ්‍යාවටත් එම විභාගයෙන්ම කලා අංශයෙන් ඌව පළාතේ ප්‍රථම ස්ථානය ලබාගත් මාරිඅරාව කොල්ලාදෙනිය මහා විද්‍යාලයේ ගමගේ චතුරිකා හර්ෂනී යන ශිෂ්‍යාවන්ට නව නිවාස 2ක් ඉදිකරදීම සඳහා නිවාස මූල්‍යාධාර ප්‍රදානය කිරීමට ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතා තීරණය කරයි.එරන්දි කාංචනා ශිෂ්‍යාව පදිංචිව සිටින්නේ ගම්පහ බෙම්මුල්ල ප්‍රදේශයේය. ඇයගේ පියා ශ්‍රී ලංකා යුද හමුදාවේ වසර 12ක් පමණ සේවා කොට ඉන් ඉවත්වී සුළු වෙළෙඳාම් කටයුතුවල යෙදෙයි. ඔවුන් දැනට ජීවත්වන්නේ අඩක් නිමකළ නිවසකය.එරන්දි කාන්චනා ශිෂ්‍යාව 2013 අ.පො.ස. උසස් පෙළ විභාගයෙන් ආර්ථික විද්‍යාව, ගිණුම්කරණය, ව්‍යාපාර අධ්‍යයනය යන විෂයයන් 3 සඳහාම A සාමාර්ථ 3ක් ලබාගෙන වාණිජ අංශයෙන් ශ්‍රී ලංකාවේ ප්‍රථමයා බවට පත්විය.ගමගේ චතුරිකා හර්ෂනී ශිෂ්‍යාව අධ්‍යාපනය හදාරන්නේ මොනරාගල දිස්ත්‍රික්කයේ බිබිල අධ්‍යාපන කලාපයට හා මඩුල්ල අධ්‍යාපන කොට්ඨාසයට අයත් මාරිඅරාව කොල්ලාදෙනිය මහා විද්‍යාලය නම් අතිශය දුෂ්කර ප්‍රදේශයක පිහිටි විද්‍යාලයකය.ඇය මේ ජයග්‍රහණය ලබාගැනීම සඳහා බාහිර උපකාර පන්ති කිසිවකට සහභාගි නොවීම විශේෂත්වයකි. පාසලෙන් උගන්වන විෂය දැනුම පමණක් ලබාගෙන ඇය සිංහල, ආර්ථික විද්‍යාව හා කෘෂි විද්‍යාව යන විෂය තුන සඳහා A සාමාර්ථ 3ක් ලබාගෙන ඇත.කොල්ලාදෙණිය කිරිවැල්ගොඩ පදිංචි චතුරිකා ශිෂ්‍යාව දරුවන් තිදෙනෙකුගෙන් යුත් පවුලේ දෙවන දියණියයි. ඇය ජීවත් වන්නේ අඩක් නිම කළ පහසුකම් රහිත නිවසක වන අතර තවමත් එම නිවසට විදුලිය හෝ නොමැත. ඇයගේ පියා කුලී වැඩට ගොස් උපයාගන්න මුදලින් ඔවුන් ඔවුන්ගේ ජීවිකාව කරගෙන යයි.ජීවිතයේ බොහෝ දුෂ්කරතා මැද ඒවායින් නොසැලී අධිෂ්ඨානයෙන් යුතුව අධ්‍යාපනයේ ඉහළටම යාමට ක්‍රියා කළ එරන්දි කාංචනා හා චතුරිකා හර්ෂනී යන ශිෂ්‍යාවන්ගේ එම ක්‍රියාව ඇගයීම සඳහා විමල් වීරවංශ අමාත්‍යවරයා විසින් “ජනසෙවණ” ජාතික නිවාස හා ජනාවාස සංවර්ධන මෙහෙයුමට සමගාමීව මෙම නිවාස ඉදිකර අවසන් කරදීමට තීරණය කර ඇත.මෙම ශිෂ්‍යාවන් දෙදෙනාට නව නිවාස දෙකක් ඉදිකර අවසන් කරදීමට අවශ්‍ය පියවර ගන්නා ලෙස විමල් වීරවංශ අමාත්‍යවරයා විසින් දැනටමත් ජාතික නිවාස සංවර්ධන අධිකාරියේ නිලධාරින්ට උපදෙස් ලබාදී තිබේ. මෙම තීරණය දැනුම්දීම සඳහා මෙම ශිෂ්‍යාවන් දෙදෙනා තම මව්පියන් සමඟ විමල් වීරවංශ අමාත්‍යවරයා හමුවීමටද නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010614</link>
    <topic>පයාගල පොලිස් ස්ථානාධිපතිට මාරුවක්</topic>
    <author>පණ්ඩුක සමරසේකර</author>
    <content>සිය පරිපාලනය වන අධීක්ෂණය පිළිබඳව සෑහීමකට පත්විය නොහැකි බැවින් වහාම ක්‍රියාත්මක වන පරිදි පොලිස්පති එන්. කේ. ඉලංගකෝන් මහතා විසින් පයාගල පොලිස් ස්ථානාධිපතිවරයා පොලිස් ක්ෂේත්‍ර බළකා මූලස්ථානයට මාරුකර යවා ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කරයි.රුපියල් 10,000ක අල්ලසක් ලබාගනිද්දී අල්ලස් හෝ දූෂණ විමර්ශන නිලධාරින් විසින් පෙරේදා පයාගල පොලිසියේ උප පොලිස් පරීක්ෂකවරයකු අත්අඩංගුවට පත්වීමේ හේතුව මත පොලිස්පතිවරයා විසින් මේ ස්ථානමාරුවීම ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010615</link>
    <topic>ජගත් මානව හිමිකම් කවුන්සලයේ දී ශ්‍රී ලංකාවට ඕනෑම සහායක් ලබා දෙනවා</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලයේදී ශ්‍රී ලංකාවට අවශ්‍ය ඕනෑම සහයෝගයක් ලබාදීමට සූදානම් බව කියුබාව අවධාරණය කරයි.එළඹෙන මාර්තු මාසයේදී ජිනීවාහි පිහිටි ජගත් මානව හිමිකම් කවුන්සලයේදී විශේෂ සැසිවාරයක් පැවැත්වීමට නියමිත අතර එහිදී ශ්‍රී ලංකාවට අවශ්‍ය සහයෝගය ලබාදීමට තම රට සූදානම් බවද ශ්‍රී ලංකාවේ කියුබානු තානාපතිනී ඉන්දිරා නොබෙල්ස් මහත්මිය ප්‍රකාශ කරයි.ජගත් මානව හිමිකම් කවුන්සලය දේශපාලනීකරණය වීම වැළැක්වීම සඳහා ලතින් ඇමෙරිකානු කලාපීය රටවල් සහ සෙසු මිත්‍ර රටවල් සමඟ කැපවී ක්‍රියාකරන බවද ඒ මහත්මිය පෙන්වා දෙයි.කියුබාව, වීනය, රුසියාව සහ සෞදි අරාබියාව ඇතුළු රටවල් කිහිපයක් පසුගිය නොවැම්බර් මාසයේදී තුන් අවුරුදු කාලසීමාවක් සඳහා ජගත් මානව හිමිකම් කවුන්සලයට තේරී පත්ව තිබේ.මීට පෙරද ජගත් මානව හිමිකම් කවුන්සලයේදී කියුබාවේ සහාය ශ්‍රී ලංකාවට හිමිවී තිබෙන බවද මෙවර සැසිවාරයේදීද ශ්‍රී ලංකාව වෙනුවෙන් පෙනී සිටින බව ශ්‍රී ලංකාවේ කියුබානු තානාපතිනිය පෙන්වාදෙයි.ශ්‍රී ලංකාවට ‍එරෙහි ක්‍රියාමාර්ගයක් වෙනුවෙන් තම රටේ විරුද්ධත්වය පළකරන බව සඳහන් කරන ඒ මහත්මිය ජගත් මානව හිමිකම් කවුන්සලය දේශපාලනීකරණය වී තිබෙන බවද කියාසිටී.මේ අතර ඒ මහත්මිය පෙන්වා දෙන්නේ ජගත් මානව හිමිකම් කවුන්සලයේ වැඩකටයුතු සිදුවන්නේ තෝරාගත් දේශපාලන න්‍යාය පත්‍රයකට අනුව බවත් තම රට ඒ සඳහා තරයේ විරුද්ධත්වය ප්‍රකාශ කරන බවත්ය.තුන්වැනි ලෝකයේ රටවල් විවිධාකාරයෙන් කොටු කිරීම අනුමත නොකරන බව පෙන්වා දෙන තානාපතිනිය ලෝකයේ බිහිසුණු ලෙස මානව හිමිකම් උල්ලංගණය කළ රටවලට එරෙහිව කිසිඳු ක්‍රියාමාර්ගයක් නොගන්නා බවද ශ්‍රී ලංකාවට එරෙහිව විවිධ ක්‍රියාමාර්ග ගැනීමට උත්සාහ කිරීම අනුමත නොකරන බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010616</link>
    <topic>වෛද්‍ය ස්ථාන මාරු පරිගණක ගත කිරීමෙන් මිලියන 100ක ඉතිරියක්</topic>
    <author>සන්ධ්‍යා කරුණාරත්න</author>
    <content>වෛද්‍යවරුන්ගේ වාර්ෂික ස්ථාන මාරු පරිගණකගත කිරීම නිසා මේ වසරේදී රුපියල් මිලියන 100 ඉතිරියක් රජයට සිදු වූ බව රජයේ වෛද්‍ය නිලධාරින්ගේ සංගමය පවසයි.පසුගිය වසරවලදී සිදු කළ ස්ථාන මාරු වීම් සඳහා රුපියල් මිලියන සියයක් පමණ සෞඛ්‍ය අමාත්‍යාංශය වියදම් කර ඇති බවත් ස්ථාන මාරුවීම් මුද්‍රණය කිරීම, තැපැල් කිරීම යනාදී කටයුතු සඳහා එම මුදල වියදම් වූ බවත් සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පැවැසුවේය.වාර්ෂික ස්ථාන මාරු වීම් පරිගණකගත කිරීම් මඟින් සෞඛ්‍ය අමාත්‍යාංශයට මේ සඳහා රුපියල් ලක්ෂයකවත් වියදමක් නොයන්නට ඇතැයි ඔහු කීය.පරිගණකගත කර ස්ථාන මා‍රු වීම් සිදු කිරීම මඟින් මෙවර ජනවාරි 01 වැනිදා වන විට විධිමත් පරිදි ස්ථාන මාරු සිදු කළ බවත් පසුගිය වර්ෂවලදී වාර්ෂික ස්ථාන මාරුවීම් ක්‍රියාත්මක වන විට වසරෙන් මාස දහයක් පමණ ඉක්මවා ගොස් තිබුණ බවත් ඒ මහතා කීය.ඒ අනුව ඉතිහාසයේ ප්‍රථම වතාවට මෙවර ජනවාරි 01 වැනිදා වන වට වෛද්‍යවරුන්ගේ වාර්ෂික ස්ථාන මාරු ක්‍රියාත්මක කළ බව ද ඔහු පැවැසීය.වෛද්‍යවරුන්ගේ වාර්ෂික ස්ථාන මාරු වීම් මේ වන විට සියයට 86 ක් සිදු කර අවසන් බව ද, ස්ථාන මාරු වීම් හේතුවෙන් දුරබැහැර ප්‍රදේශවල රෝහල්වලට ද වෛද්‍යවරුන්ගේ සේවය ලැබෙමින් පවතින බව ද වෛද්‍ය පාදෙනිය මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010617</link>
    <topic>දොළොස්මහේ පහනේ කොටස්සියයට 75ක් සිරිපා මළුවට</topic>
    <author>සුභාෂීණී සේනානායක</author>
    <content>කළුගලින් නිමවා පිත්තල ආවරණවයකින් ආරක්ෂා කැර ඇති දොළොස්මහේ පහනේ නල්ලතන්නි ක්‍රීඩාංගණයේ සිට කොටස් වශයෙන් සිරිපා මළුවට රැගෙන යෑම තෙවැනි දිනටත් ඊයේ (5) සිදු කෙරිණි.පහණේ බර කිලෝ 8613 ක් වන අතර ගෙන යා යුතු සම්පූර්ණ බර ප්‍රමාණය කිලෝ විසි දහසකි.මේ වන විට ඉන් සියයට 75ක් පමණ ශ්‍රී පාද මළුවට රැගෙන ගොස් ඇති අතර දොළොස්මහේ පහණේ කොටස් ශ්‍රී පාද මළුවට රැගෙනයාමට ප්‍රථමයෙන් ශ්‍රී පාදස්ථානාධිපති බෙන්ගමුවේ ධම්මදින්න නා හිමියෝ ඇතුළු මහා සංඝරත්නයද එම ස්ථානයට වැඩම කර සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010618</link>
    <topic>විවිධ චෝදනා එල්ල වුවත්කිසි‍විටෙක වෛරයක් හිතේ නෑ</topic>
    <author>නුවන් කොඩිකාර</author>
    <content>දේශපාලන වෛරය නිසා විවිධ චෝදනා එල්ලවුව ද, තමන් කිසි‍විටෙකවත් වෛරයෙන් පසු නොවන බවත් සෑම විටම මහා සංඝරත්නය කෙරෙහි ගෞරවයෙන් යුතුව පසුවන්නේ යැයි අගමැති ආචාර්ය දි.මු.ජයරත්න මහතා පැවැසීය.සමාජ අසාධාරණය පිළිබදව කුඩා කළ සිටම අත්දැකීම් රැසක් ඇති නිසා සාධාරණය වෙනුවෙන් සෑම විටම ඉදිරිපත් වූ බවත් ඒ නිසා අතීතයේ දී පවා තමන්ට විවිධ චෝදනා එල්ලවූ බව හෙතෙම කීවේය.එවැනි අභියෝග චෝදනා හමුවේ කිසිසේත්ම පසුබට නොවන බව කී අගමැතිවරයා තමන්ට හැකි සෑම අවස්ථාවකදීම මනුෂ්‍ය වර්ගයාගේ යහපත වෙනුවෙන් ක්‍රියා කරන බව කියා සිටියේය.අන්‍යාගමීකරණය නිසා බුද්ධ ශාසනයට එල්ල වී ඇති අභියෝග, ජාතික හෙළ උරුමය සහ අග්‍රාමාත්‍යතුමා අතර මැතකදී ඇති වූ මතභේදය සහ අනගාරික ධර්මපාල මැතිතුමාගේ 150වන ජන්ම දින සැමරුම් උත්සවය පැවැත්වීම යන කරණු පිළිබදව සාකච්ඡා කිරීමේ අරමුණින් බොදු බල සේනා සංවිධානයේ මහා සංඝරත්නය ඉකුත් (03) වැනිදා විසුම්පාය, අගමැති නිල නිවසේදී අගමැති ආචාර්ය දි.මු.ජයරත්න මහතා සමඟ පැවැති සාකච්ඡාවේදී මහා සංඝරත්නය හමුවේ එතුමා එසේ ප්‍රකාශ කෙළේය.බොදුබල සේනා සංවිධානයේ මහ ලේකම් ගලගොඩ අත්තේ ඥානසාර හිමිපාණන් වහන්සේ, එහි ප්‍රධාන සංවිධායක විතාරන්දෙණියේ නන්ද හිමි, සම්බන්ධීකාරක හුදුන්ගමුවේ හේමාලෝක හිමිපාණන් වහන්සේ ඇතුළු බොදුබල සේනා සංවිධානයේ මහා සංඝරත්නය විසුම්පාය අගමැති නිල නිවසට වැඩම කොට එහිදී අගමැති ආචාර්ය දි.මු.ජයරත්න මහතා සමඟ සාකච්ඡාවක නිරත වූහ.එහිදී අගමැතිවරයා මෙසේද කිවේය.දේශපාලනික වශයෙන් හෝ පෞද්ගලික වශයෙන් කිසිදු විටක මගේ සිතේ ඊර්ෂ්‍යාව සහ වෛරය නැහැ. මා දන්නා පරිදි සෑම අවස්ථාවකදීම මම නිර්දේෂයි. අවංකයි. නමුත් මගේ කට සැරයි. අවුරුදු 62ක් දේශපාලනය කළ මම කිසිදු අවස්ථාවක විරුද්ධවාදියෙකුට වුවද වරදක් කරලා නැහැ.විහාරාශ්‍රිත පසුබිමක ඉගෙනුම ලැබූ මම බෞද්ධ ඉංග්‍රීසි දැනුමැති මහාචාර්යවරයෙක් යටතේ ද ඉගෙනුම ලැබුවා. බුද්ධ ගච්ඡය, ගණදෙවි හෑල්ල ආදී ග්‍රන්ථ රැසක් මට කටපාඩම්. මහා සංඝරත්නයට ගරු කරමින් බෞද්ධ පරිසරයක් යටතේ හැදී වැඩුණු නිසා මම නිරතුරුවම මහා සංඝරත්නයට ගරු කරනවා.මම යම් තීරණයක් ගන්නවා නම් එය ගන්නේ ජනතාව වෙනුවෙන්. අන් අය වෙනුවෙන් මම අවස්ථා 3කදී අගමැති ධූරය ප්‍රතික්ෂේප කළා. අගමැතිධූරය ලබා දෙනවා කියා මට විපක්ෂයෙන් කලකට ඉහතදී ආරාධනාවක් ද ලැබුණා. එත් පක්ෂය වෙනුවෙන් සිටි මම කිසිදු විටක පක්ෂය අත හැරියේ නැහැ.ශ්‍රී ලංකා නිදහස් පක්ෂයේ සාමාජිකත්වය ලබා ගැනීමට මම කටයුතු කළ නිසා අප්පච්චී මාව ගෙදරින් එළෙව්වා. කුළ භේදයට එරෙහිව ගම්පොල ප්‍රදේශයේදී ක්‍රිය කළ නිසා, නෑදෑයන් පවා මාව නිවසට ඇතුළ් කර ගත්තේ නැහැ. මට තේ එකක්වත් දුන්නේ නැහැ. නමුත් ගම්සභාවේ සභාපතිවරයා වශයෙන් පත්වූ මට පක්ෂ සහ කුළ භේදය ඉවත් කිරීමට හැකියාව ලැබුණා.එදා ගම්පොල ප්‍රදේශයේ තිබුණේ මාර්ග 03යි. නමුත් මට මාර්ග 51ක් ඉදිකිරීමට හැකිවුණා. කර්මාන්ත ශාලා රැසක් ආරම්භ කරමින් 30000 ක පමණ පිරිසකට රැකියා ලබා දුන්නා. එදා මාව හැඳින්වූයේ ගම්පොල සිංහයා, ගම්පොල ගඩාෆී යන නම්වලින්.එදා සිටම තරමක් දැඩිව ක්‍රියා කළ නිසාම මම තර්ජන රැසක් අවා. පක්ෂය වෙනුවෙන් මම වෙඩි පහරවල්වලට පවා ලක්වුණා. මම සිරිබත් කෑවේත් පක්ෂය වෙනුවෙන්. මම පෞද්ගලිකව මගේ ලාභය වෙනුවෙන් මොනවත් හම්බකරලා නැහැ. මත් කුඩු කන්ටේනරය සම්බන්ධයෙන් මාධ්‍ය මගින් එල්ලවන චෝදනා නිවරැදි නැහැ. ඒ පිළිබඳව විධිමත් පරීක්ෂණයක් පැවැත්වේවි. නමුත් එවැනි සාවද්‍ය පුවත් පළ කිරීමෙන් එම මාධ්‍යවල අලෙවිය ඉහළ යනවා. ඒ නිසා සිය මාධ්‍ය අලෙවි කර ගැනීම වෙනුවෙන් කරන චෝදනා මම ඉවසනවා.පූජ්‍යපාද ගලගොඩ අත්තේඤාණසාර හිමිපාණන් වහන්සේ එහිදි මෙසේ ප්‍රකාශ කළහ.මෑත කාලයේදී මේ රටේ පමණක් නොව ජාත්‍යන්තර තලයේ පවා කථාබහට ලක්වූ සංවිධානයක් වශයෙන් බොදුබලසේනා සංවිධානය සැළකිය හැකියි. බොදුබල සේනා සංවිධානය ලෙස අපි ජනාධිපතිවරයාගේ සිට පහළ මන්ත්‍රීවරයා දක්වා දේශපාලන නියෝජිතයන්ගේ වැරදි පිළිබඳව සැර පරුෂ ලෙස කථා කරනවා.අපේ සිංහලකම අද නැතිවීගෙන යනවා. අපේ ජාතිය අද දවසින් දවස පිරිහෙනවා. භික්ෂූන් වහන්සේලාගේ විශාල පිරිහීමක් දවසින් දවස දක්නට ලැබෙනවා. ඒ නිසා බොදුබල සේනා සංවිධානය බිහිකර සමාජයේ ඇතිවී තිබෙන තත්ත්වය වළක්වා මහා සංඝරත්නය සහ සිංහල සමාජය රැක ගැනීමේ වැඩපිළිවෙලක් සකස් කරන්න අපි තීරණය කළා.මේ සෑම දෙයක්ම අභිබවා මෑතකදී උත්සන්න වූ මත්කුඩු කන්ටේනරය පිළිබඳ සිද්ධිය නිසා අපි නොසිතූ අර්බුදයක් නිර්මාණය වුණා. ජාතික හෙළ උරුමයේ කණ්ඩායම් නායක පූජ්‍යපාද ඕමල්පේ සෝභිත හිමිපාණන් වහ්නසේ සහ අගමැතිතුමා අතර පවතින වාග් ප්‍රහාර නිසා අද රටේ සැබෑ ප්‍රශ්න යටපත්වී අනවශ්‍ය ප්‍රශ්නයක් නිර්මාණය වී පවතිනවා. අපිට කවුරුහරි චීවරධාරීන් යැයි කියන විට අපිට රිදෙනවා සේම කුඩු ප්‍රශ්නය පිළිබඳව චෝදනා කරන විට ඔබතුමාගේ සිත රිදෙන බව අපි දන්නවා.මේ නිසා ඔබතුමා ද අපහසුතාවයට පත් වෙනවා. ඔබතුමා කන්ද උඩරට යහපත් බෞද්ධ නායකයෙක්. මෙරට සදාකාලික නායකයෙක්. ඔබතුමා අගමැතිධූරය දක්වා ඇවිල්ලා මේ වගේ දෙයකට ලක්වූ විට විශාල අසහනයකට ලක් වෙනවා. එය ස්වාභාවිකයි. මෙහි කනගාටුවට කරුණ වන්නේ විවිධ අය මෙය කැළඹීමක් කර තවදුරටත් ඔබතුමා අසහනයට පත් කරවීමයි.මේ නිසා අපි තීරණය කළා ප්‍රබල බෞදයන් දෙදෙනෙකු අතර පවතින මේ මතභේදය අවසන් කොට සමථයකට පත් විය යුතු යැයි කියා. මේ තුළින් සිදුවන්නේ අපට හතුරු කම් කරන අන්තවාදී කල්ලිවල හිස එසවීමයි. මෙම මතභේදය තුළින් රටට වින කරන කණ්ඩායම්වලට විශාල ජයග්‍රහණයක් ලබා ගත හැකියි. මේ නිසා එටට හානි කරන, රටේ දියුණුවට බාධා කරන කල්ලි පරාජය කිරීමට රටේ සියලු දෙනා එකතු විය යුතුයි.මේ සාකච්ඡාවේදී අනගාරික ධර්මපාලතුමාගේ 150 වන ජන්ම දින සැමරුම නිමිත්තෙන් බොදු බල සේනා සංවිධානය වැඩසටහන් රැසක් පවත්වන බවත් ඉන්දියාවේදී පවත්වන උත්සව මාලාව සඳහා අගමැතිතුමාගේ මැදිහත්වීම ලබා දෙන ලෙසත් උන්වහන්සේ දැනුම් දුන්හ.අගමැති ලේකම් එස්. අමරසේකර, අගමැති පෞද්ගලික ලේකම් නීතිඥ අනුරාධ ලංකා ජයරත්න යන මහත්වරු ඇතුලු පිරිසක් මේ අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010619</link>
    <topic>මැතිවරණ පවත්වන පළාත් සභා දෙකම තුනෙන් දෙකක බලයකින් අපි ජය ගන්නවා</topic>
    <author/>
    <content>මේ වසරේ ඉදිරි මාස දෙක ඇතුළත පැවැත්වීමට නියමිත බස්නාහිර හා දකුණ පළාත් සභා දෙකම, තුනෙන් දෙකක බලයක් සහිතව ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය ජය ගන්නවා. ශ්‍රී ලංකා නිදහස් පක්ෂයේ ලේකම් හා සෞඛ්‍ය ඇමැති මෛත්‍රීපාල සිරිසේන මහතා පැවසීය.අමාත්‍යවරයා මේ බව කියා සිටියේ ඊයේ (05) පෙරවරුවේ ගාල්ල දිස්ත්‍රික්කය සඳහා ඉදිකළ නව ප්‍රාදේශීය සෞඛ්‍ය සේවා අධ්‍යක්ෂ කාර්යාලය විවෘත කිරීමේ උත්සවයට සහභාගී වෙමිනි.2004 සුනාමි ව්‍යසනයෙන් විනාශයට පත් වූ ගාල්ල ප්‍රාදේශීය සෞඛ්‍ය කාර්යාලය වෙනුවට රුපියල් කෝටි 11ක වියදමින් සෞඛ්‍ය අමාත්‍යාංශය විසින් රජයේ මුල්‍ය ප්‍රතිපාදන යටතේ මේ දෙමහල් නව කාර්යාලය ඉදි කරනු ලැබීය. මෙහිදී නව ප්‍රාදේශීය සෞඛ්‍ය සේවා අධ්‍යක්ෂ කාර්යාලය මෙන්ම ගාල්ල සෞඛ්‍ය පුහුණු මධ්‍යස්ථානය ද මෙහි ස්ථාපිත කර ඇත.මේ නව ගොඩනැගිල්ල විවෘත කිරීමේ අවස්ථාවට නියෝජ්‍ය කථානායක චන්දිම වීරක්කොඩි , පාර්ලිමේන්තු මන්ත්‍රී වෛද්‍ය රමේෂ් පතිරණ යන මත්වරුන් මෙන්ම සෞඛ්‍ය ලේකම් වෛද්‍ය නිහාල් ජයතිලක යන මහත්වරු ඇතුළු විශාල පිරිසක් සහභාගීවී සිටියහ.මෙහිදී අදහස් දැක්වූ අමාත්‍ය මෛත්‍රීපාල සිරිසේන මැතිතුමා පවසා සිටියේ මෙරට පළාත් 09 තුළම පළාත් සභා පිහිටුවීමට හැකියාව රජයකට ලැබුණේ මහින්ද රාජපක්ෂ මැතිතුමන්ගේ පාලන කාලයේ දී පමණක් බවයි. ඉන් පෙර කිසිදු රජයකට පළාත් 09 තුළම පළාත් සභා පිහිටුවීමේ අවස්ථාවක් නොලැබිණි. නමුත් වත්මන් රජය විසින් රට එක් සේසත් කර සියලුම පළාත්වල පළාත් සභා ස්ථාපිත කරමින් මහජනතාවට ලබා දෙන සේවාවන් පුළුල් කර තිබේ.පසුගිය වසරේ මධ්‍යම හා වයඹ පළාත් සභා දෙකේ මැතිවරණ පැවැත්විණි. එම පළාත් සභා දෙකම ශ්‍රී ලංකා නිදහස් පක්ෂය ප්‍රමුඛ එක්සත් ජනතා සන්ධානය විසින් තුනෙන් දෙකක බලයක් සහිතව ජයග්‍රහණය කරනු ලැබීය.එසේම මේ වසරේ ඉදිරි මාස දෙක තුළ බස්නාහිර හා දකුණු පළාත් සඳහා පළාත් සභා මැතිවරණ පැවැත්වීමට නියමිත අතර, එම පළාත් දෙක ද ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය තුනෙන් දෙකක බලයක් සහිතව ජයග්‍රහණය කිරීම ස්ථීර බව ද අමාත්‍යවරයා කීය.විශේෂයෙන්ම රජය විසින් ක්‍රියාත්මක කර තිබෙන සංවර්ධන වැඩ පිළිවෙළ මෙන්ම ජනතා හිතවාදී වැඩපිළිවෙළ නිසා ජනතාව අතිගරු ජනාධිපතිතුමා හා රජය කෙරෙහි තබා ඇති විශ්වාසය නිසා සියලු මැතිවරණ ජයග්‍රහණය කරන බවද අමාත්‍යවරයා වැඩිදුරටත් පැවසීය.නියෝජ්‍ය කථානායක චන්දිම වීරක්කොඩි හා රමේෂ් පතිරණ යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010620</link>
    <topic>බැංගලෝරයේ සිට අනවසරයන් මෙරටට ගෙනා චන්ද්‍රකා සන්නිවේදන උපකරණ 60ක් අත්අඩංගුවට</topic>
    <author>සුභාෂීණී සේනානායක සම කුමාරසිරි ප්‍රසාද් කටුණායක සමූහ</author>
    <content>බැංගලෝරයේ සිට අනවසරයන් මෙරටට ගෙනා චන්ද්‍රකා සන්නිවේදන උපකරණ 60ක් අමතර කොටස් 200ක්, ලොකු ලූනූ බීජ කිලෝ 50ක් පසුගිය සිකුරාදා කටුණායක බණ්ඩාරණායක ජාත්‍යන්තර ගුවන්තොටුපලේ රේගු නිළධාරීන් මගින් පසුගිය සිකුරාදා (03) අත්අඩංගුවට ගෙන ඇත.මෙම භාණ්ඩ තොගයේ වටිනාකම රුපියල් ලක්ෂ හතරකි. කොළඹ ප්‍රදේශයේ පදිංචි 43 හැවිරිදි පුද්ගලයෙක් මෙලෙස අත්අඩංගුවට ගෙන ඇති අතර රැපියල් 50000ක් දඩටක් නියම කර මෙම පුද්ගලයා නිදහස් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010621</link>
    <topic>බීමතින් රාස්සඇල්ලේ දියනෑමට ගියනාවික සෙබළා මරුට</topic>
    <author>කරල්ලියද්ද සමුහ හා වත්තේගම සමුහ</author>
    <content>යහලුවන් සමග වත්තේගම රාස්සඇල්ල ජලාශයේ දිය නෑමට ගිය නාවික හමුදා සෙබෙළෙක් බීමත්ව දියට පැනීම නිසා ජලයේ ගිලී මිය ගියේය.මෙම නාවික සෙබෙලාගේ මරණය පිලිබදව මහෙස්ත්‍රාත් පරික්ෂණය තෙල්දෙනිය වැඩබලන මහෙස්ත්‍රාත් ජේ. යු. ඩබිලිර්‍ව. බාන්ස් රබුක්වැල්ල මහතා විසින් පවත්වා මෙම මරණය පිලිබදව විධිමත් වෛද්‍යය පරික්ෂණයක් පවත්වා අධිකණයට නිසි වෛද්‍යය වර්තාවක් ඉදිරිපත් කරන ලෙස වත්තේගම පොලිසියට නියෝග කෙලේය.(2014.01.04) මෙලෙස රාස්සඇල්ල ජලාශයේ දියනෑමට ගොස් ජලයේ ගිලි මිය ගියේ කුඩුගල පදිංචි නාවික හමුදා සෙබෙලෙකු වන , අරත්තනගේ සුජීව නැමැති වයස අවිරැදු තිහක විවාහක තැනැත්තෙකි.මෙම නාවික හමුදා සෙබෙලා තම යහලුවන් සමග මෙම රාස්සඇල්ල ජලාශයට ගොස් අධික ලෙස මත්පැන් පානය කර දියට පැනිම නිසා ඵම ජලාශයේ ගිලි ගල් පරයක් තුල හිරවී තිබී පිහිනුර්‍ම කරැවන් විසින් ඵම මළ සිරැර සොයාගෙන තිබිනි.මෙම නාවික හමුදා සෙබලාගේ මරණය පිලිබදව මහෙස්ත්‍රාත් පරික්ෂණයේදි තෙල්දෙනිය වැඩබලන මහෙස්ත්‍රාත් ජේ. ඩබිලිර්‍ව .‍ යු . බාන්ස් රබුක්වැල්ල මහතා , මෙවැනි අවාසනාවන්ත සිද්ධීන් බීමත්කම නිසා සිදුවන බවත් මෙවැනි ගැබුරැ ස්ථානවලදි දියට බැසිමෙදි කල්පනා කාරි ලෙස කටයුතු නොකිරිම නිසා තරැන ජිවිතයක් අකාලයේ මිය යෑම සිදුවි තිබෙන බවත්, දිය නෑමට යාමෙදි මත්පැන් වලින් තොරව ඵම කටයුතු කිරිමට තරැන පිරිස ක්‍රියා කල යුතු බවත්, මෙවැනි වටිනා ජිවිතයන් විනාශ විම සමාජයට සිදුවු විශාල පාඩුවත් බවත් රැස්ව සිටි පිරිස් අමතා පැවසිය.විධිමත් පරික්ෂණයකින් පසුව මළ සිරැර පියාට භාර දිමටත් සාක්ෂි විභාග කිරිම ලබන අට වෙනිදා අධිකරනයට ඉදිරිපත්වන ලෙසත් සියලුම සාක්ෂි කරැවන්ට නියෝග කෙලේය.වත්තේගම පොලිසියේ ස්ථානාධිපති පොලිස් පරික්ෂක සමරකොන් මහතාගේ උපදෙස් මත උ.පො ප. අජිත් මහතා ඇතුලු නිලධාරින් පරික්ෂන පැවැත්විනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010622</link>
    <topic>යකඩ කඩේ අළු වෙයි</topic>
    <author>රක්ෂණ ශ්‍රියන්ත</author>
    <content>තලංගම කොස්වත්ත ඩෙන්සිල්කොබ්බෑකඩුව මාවතේ පරණ බෝතල් පත්තර හා යකඩ බඩු එකතු කරන ස්ථානයක් පෙරේදා(04) සවස ඇතිවූ හදිසි.ගින්නක් හේතුවෙන් සම්පූර්ණයෙන් ගිනිගෙන විනාශ වී තිබේ.තලංගම පොලිසිය හා ප්‍රදේශවාසීන් එක්ව කෝට්ටේ නගර සභාවේ ගිනි නිවන ඒකකයේ සහය ඇතිව මෙම ගින්න නිවා ඇති බව පොලිසිය කියයි.ගින්න හේතුවෙන් ජීවිත හානි කිසිවක් සිදුව නොමැති අතර ගින්න පිළිබද විමර්ශන තලංගම පොලිසිය විසින් සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010623</link>
    <topic>ලයිෂන් නොමැතිව ජිප් රියක් පැදවූ ප්‍රාදේශීය දේශපාලනඥයකුට නඩු</topic>
    <author>කොටදෙනියාව සමූහ එම්.පී. කුමාර</author>
    <content>රියදුරු බලපත්‍රයක් නොමැතිව ජිප් රියක් පදවාගෙන ගිය බව කියන ප්‍රාදේශීය දේශපාලඥයකුට එරෙහිව මෙම මස 7 වැනිදා අත්තනගල්ල අධිකරණයේ නඩු පැවරීමට කටයුතු යොදා ඇතැයි මීරිගම පොලිසිය කියයි.පොලිස් කණ්ඩායමක් පෙරේදා (4) නගරයේ රථවාහන පරීක්ෂා කිරීමේ යෙදී සිටියදී මෙම දේශපාලඥයා පදවාගෙන ගිය රථයද නවතා පරීක්ෂා කිරීමේදී එම අයට රියදුරු බලපත්‍රයක් මෙන්ම ජිප් රථයට ආදායම් බලපත්‍රයද නොතිබූ බව හෙලිවී ඇත.ඒ අනුව අදාල ජිප් රිය පොලිසිය බාරයට ගෙන රියදුරු බලපත්‍රයක් ඇති අයකුට රැගෙන යාමට බාරදී ඇති අතර දේශපාලඥයාට එරෙහිව නඩු පැවරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010624</link>
    <topic>පොලිස් ලොක්කන් 2කටවහාම ස්ථාන මාරුවීම්</topic>
    <author>පණ්ඩුක සමරසේකර</author>
    <content>වහාම ක්‍රියාත්මක වන පරිදි ආරක්ෂක ලේකම් ගෝඨාභය රාජපක්ෂ මහතාගේ නිර්දේශයට යටත්ව පොලිස්පතිවරයා විසින් නියෝජ්‍ය පොලිස්පතිවරුන් දෙදෙනකුට ස්ථානමාරුවීම් ලබාදී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.ඒ අනුව නි‍යෝජ්‍ය පොලිස්පති ඉන්ද්‍රා කරුණාරත්න මහතා පොලිස් ක්ෂේත්‍ර බළකා මූලස්ථානයේ සිට මඩකලපුව දිසා භාර නියෝජ්‍ය පොලිස්පතිවරයා ලෙසත්, එම ප්‍රදේශය භාරව සිටි පී. ඉන්ද්‍රන් මහතා කළුතර දිසාව භාර නියෝජ්‍ය පොලිස්පතිවරයා ලෙසත් මාරු කර යවා ඇත.කලක් තිස්සේ එකම ප්‍රදේශයක සේවය කරමින් සිටින පොලිස් නිලධාරීන්ට සිදුකරන ස්ථාන මාරුවීම් ලෙසට මෙය සේවා අවශ්‍යතා මත සිදු වූ ස්ථාන මාරුවීම් බවද අජිත් රෝහණ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010625</link>
    <topic>ටිපර් රථයක හැපී 52 හැවිරිදි පුද්ගලයකු ජීවිතක්ෂයට</topic>
    <author>දයා විජේරත්න -දොඩන්ගොඩ විශේෂ</author>
    <content>පැලවත්ත-මතුගම ප්‍රධාන මාර්ගයේ මීගහතැන්න ගල්මුල්ල හන්දිය නිපෝන් පෙරපාසල අසලදී ටිපර් රථයක හැපීමෙන් 52 හැවිරිදි පුද්ගලයකු පෙරේදා (4) ජීවිතක්ෂයට පත් වූ බව මීගහතැන්න පොලීසිය පවසයි.මීගහතැන්න නගරයේ සිට මොරගල දෙසට පා පැදියකින් ගමන් කරමින් සිටියදී පසු පසින් පැමිණි ටිපර් රථය පාපැදියේ ගැටීමෙන් මෙම අනතුරට ලක්ව මරුමුවට පත්වූයේ මීගහතැන්න පදිංචි මුල්ලවිතානගේ සෝමරත්න (52)නැමැති අයෙකි.අනතුරට සම්බන්ධ ටිපර් රථය හා එහි රියදුරු ඒ.කේ. නිශාන්ත රවින්ද්‍ර(32)නැමැති අය සැක පිට අත්අඩංගුවට ගනු ලැබීය. මිය ගිය පුද්ගලයාගේ හදිසි මරණ පරීක්ෂනය පැවැත්වීමට තිබුණි. මීගහතැන්න පොලීසියේ ස්ථානාධිපති පොලිස් පරීක්ෂක රසික වත්තේගම මහතාගේ උපදෙස් පරිදි වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010626</link>
    <topic>මන්ත්‍රී නාමල් හමුවෙන්නදෙනවානම් සිරකරුවන් වහලෙන් බහිනවාලු</topic>
    <author>අසේල කුරුළුවංශ හා සමන්ති වීරසේකර</author>
    <content>මරණීය දණ්ඩනය හා ජීවිතාන්තය දක්වා සිරදඬුවම් නියමව බෝගම්බර බන්ධනාගාරයේ සිටින රැඳවියන් 33ක් තම දඬුවම් ලිහිල් කැර සහනයක් ලබාදෙන ලෙස ඉල්ලා බන්ධනාගාරයේ වහලයක් මතට නැඟ ආරම්භ කළ විරෝධතාව ඊයේ (5) දිනයේත් පැවති අතර පාර්ලිමේන්තු මන්ත්‍රී නාමල් රාජපක්ෂ මහතා සමඟ සාකච්ඡාවක් ලබාදෙන්නේ නම් එය අවසන් කිරීමට තමන් සූදානම් බව ඔවුන් පාලනාධිකාරියට දැනුම්දී ඇත.බන්ධනාගාර කොමසාරිස් ජනරාල්වරයා ඊයේ (5) බෝගම්බරට පැමිණ වහලය මත සිටින රැඳවියන්ගේ නියෝජිතයකු හා කළ සාකච්ඡා විසඳුමකින් තොරව නිමවී තිබේ.මේ රැඳවියන් ඉකුත් 3දා පෙරවරුවේ බන්ධනාගාරයේ වහලයක් මතට නැග විරෝධතාව ආරම්භ කළ අතර ඔවුන් මාරුවෙන් මාරුවට ආහාර ගැනීම සඳහා පැමිණෙන බව බන්ධනාගාර නිලධාරියකු කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=n14010627</link>
    <topic>යට ඇඳුමේ සඟවා ගෙනා මත්කුඩුවලටසැකකරු මලපහ කරයි</topic>
    <author>අසේල කුරුළුවංශ</author>
    <content>කොළඹ සිට මහනුවරට නගරාන්තර ශීඝ්‍රගාමී බස් රථයකින් මත්කුඩු රැගෙන එන බවට ලද තොරතුරකට අනුව කඩුගන්නාව පොලිසිය විසින් පුද්ගලයකු අත්අඩංගුවට ගෙන ප්‍රශ්න කිරීමේදී ඔහු තම යට ඇඳුමේ සඟවා තිබූ මත්කුඩු මතට මලපහ කිරීමේ සිද්ධියක් වාර්තා වෙයි.සැකකරු තමන් සතුව මත්කුඩු නොමැති බව පවසා මලපහවූ යට ඇඳුම ගලවා පොලිසියට පෙන්වා ඇත. පොලිස් නිලධාරින් විසින් ඔහු ලවා එම මලපහ පරීක්ෂාකරවා ඒ තුළ තිබී මත්කුඩු පැකට් 08ක් සොයාගෙන තිබේ.යට ඇඳුම තුළ සඟවා සැකකරු රාජගිරියේ සිට මත්කුඩු රැගෙන එන බවට ලද තොරතුරක් මත පොලිසිය විසින් ඔහු අත්අඩංගුවට ගෙන පොලිස් සිර මැදිරියක් තුළ පරීක්ෂාවට ලක්කර ඇත. එහිදී සැකකරු ප්‍රයෝගයක් ලෙස මල පහකර බේරීයාමට උත්සහ කළ බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401061</link>
    <topic>මිනිසත් ගුණටත් වඩා වටිනා උතුම් ගුණ තිබිණි ඔබටත් පුතේ...</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>මිනීපෙට්ටිය යනු, මිනිසුන්ගේ දිවිනිමාවේ අවසන් ගමන, සුව පහසුවට සිරුර සතපවාගෙන යාමට නිර්මාණය කරන ලද්දකි.වසර 13ක් නිවෙසක සුරතලා ලෙස ඇති දැඩි වී සුඛවිහරණ ජීවිතයක් හාම්පුතු විසින් ලබා දී තිබූ බල්ලකු ඒ සුවපහසු ජීවිතය නිමාකොට අවසන් ගමන යාමේදී ඒ බලු සිරුර (එම්බාම්කළ) සතපවා තිබුනේ ද මිනී පෙට්ටියක් තුළය.බලු මළ සිරුර දර්ශනය වන අයුරින් මිනීපෙට්ටියෙහි වැස්ම වූයේ වීදුරු තහඩුවකි.සිය අවසන් ගමනට මනුස්ස හාම්පුතු වෙතින් ඒ සත්කාරය ලැබීමේ වාසනාව හිමි වූ ටෙඩී නම් බල්ලාටය. ටෙඩීගේ හාම්පුතු, පඩිවෙල මන්ඩකොන්ඩාන දාස්වත්ත ප්‍රදේශයේ පදිංචි එස්.ඩී. තොම්සන් (54) මහතාය. ඔහු අප සමඟ මෙසේ පැවැසීය. ‘ටෙඩී’ මට ලැබුණේ 2001 වසරේ මගේ උපන් දින සාදයේදී මිතුරෙකුගෙන්.නිවැසියන් හැර වෙනත් පිටස්තර අයෙකු නිවෙසේ මගේ කාමරයට ඒම වළක්වමින් ටෙඩී ගොරවනවා. මා ගුවන්විදුලියෙන් ධර්මදේශනා හා පිරිත් දේශනාවලට සවන් දෙමින් සිටින විට ටෙඩීත් මා ළඟට වී බැතිමත් ශ්‍රාවකයකුව සිටිනවා.ටෙඩී නැති පාලුව මට දරා‍ගන්න අමාරුයි. මා කරන හැම ආගමික කාර්යකදීම ටෙඩීට පින් පමුණුවා මේ තිරිසන් ආත්මයෙන් මිදී සසර ගත මතු ආත්මවලදී මට හිතැති මා හිතැති මගේ සමීප මිතුරෙකු වී ඉපදේවායි මා පතනවා.ටෙඩීගේ අවමංගල්‍යය පිළිබඳ මුද්‍රිත ශෝකප්‍රකාශයක ඒ අවමංගල්‍යයේ අවසන් කටයුතු 2014.1.6 වන දින සවස 4 දාස්වත්ත භූමියේ දී සිදුකෙරෙන බැව් සඳහන් වේ. එම අවස්ථාවට මහා සංඝරත්නය වැඩමවා ආගමික වතාවත් හා බොදු අවමංගල්‍ය චාරිත්‍ර පවත්වා ‘ටෙඩී’ ගේ අවසන් කටයුතු ඉෂ්ඨ සිද්ධ කරන බැව් තොම්සන් මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401062</link>
    <topic>කිරිබත්ගොඩින් ගිහින් මාතර දෙවනත් කළපාතාලයේ මැරයෝ 3ක් අත්අඩංගුවට</topic>
    <author>මාතර සමූහ ඩබ්ලිව්.පී. ධර්මසේන</author>
    <content>කොළඹ කිරිබත්ගොඩ සිට පැමිණ මාතර ප්‍රදේශයේ මංකොල්ල රැසක් සිදුකළ අපරාධ කල්ලියක සාමාජිකයන් 3 දෙනෙකු ගිනි අවි සමඟ මාතර පොලිසිය විසින් අත්අඩංගුවට ගෙන තිබේ.මාතර විශේෂ විමර්ශන අංශයට ලැබී තිබුණු බුද්ධි තොරතුරක් මත (04) දින සවස මාතර වෙලේගොඩ ප්‍රදේශයේ ගමන් කරමින් තිබූ අංක 325 – 0622 වාහනයක් පොලිස් කණ්ඩායම විසින් පරීක්ෂාකිරීමේදී කිරිබත්ගොඩ වෑකඩ ප්‍රදේශයේ පදිංචි සැකකරුවන් දෙදෙනෙක් සහ මාතර නාවිමන දකුණ දියගහපාර යක්දූව ප්‍රදේශයේ පදිංචි පුද්ගලයකු මෙසේ ගිනි අවි සමග අත්අඩංගුවට ගෙන ඇත.T 56 උණ්ඩ යොදන ගල්කටස් වර්ගයේ ගිනි අවි 1ක් T 56 උණ්ඩ 04ක් කඩු 02ක් පිහි 03ක් මුදලින් රුපියල් 5000/= ක් ජංගම දුරකතනයක් පොලිසිය විසින් සොයාගෙන තිබේ.මේ වනවිට ඔවුන්ගෙන් ලැබී ඇති තොරතුරු අනුව මාතර ප්‍රදේශයේ කොල්ලකෑම් 02ක් කඩවාන ප්‍රදේශයේ මහ පරිමාණයේ කොල්ලකෑම් 03ක් සිදුකර ඇති බව හෙළිවෙන අතර තවත් කොල්ලකෑම් රාශියක් මොවුන් සිදුකර ඇති බව පොලිසිය විශ්වාසය පළකරයි. මේ කල්ලියට අයත් කිරිබත්ගොඩ ප්‍රදේශයේ පදිංචිකරුවන් තිදෙනෙක් සිටින අතර ඔවුන්ද අත්අඩංගුවට ගැනීමට නියමිතව ඇත.මෙම සැකකරුවන්ගෙන් වැඩිදුර ප්‍රශ්න කිරීම සඳහා අධිකරණයෙන් රැඳවීමේ නියෝග ලබාගෙන තිබේ.මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි මාතර මූලස්ථාන පොලිස් පරීක්ෂක හේමාල් ප්‍රසන්න මහතාගේ මෙහෙයවීමෙන් මාතර අපරාධ විමර්ශන අංශයේ ස්ථානාධිපති පො.ප. වසන්ත කුමාර මහතා ඇතුළු පොලිස් නිලධාරීන් කණ්ඩායමක් මේ වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401063</link>
    <topic>ගෝමරන්කඩවල රක්ෂිතයේ දීමරුවැලකට දෙදරු පියෙක් බිලි</topic>
    <author>කන්තලේ සමූහ</author>
    <content>මාළු ඇල්ලීම සඳහා තවත් තිදෙනකු සමඟ හාල් පන්නිය වැවට ගිය පුද්ගලයකු පෙරේදා (4) පස්වරුවේ ගෝමරන්කඩවල රක්ෂිතයේ තුළදී බඳින ලද තුවක්කුවක් පත්තුවීමෙන් මියගොස් ඇතැයි ගෝමරන්කඩවල පොලිසිය කියයි.සිද්ධියෙන් මියගොස් ඇත්තේ ගෝමරන්කඩවල අඩප්පනේ ප්‍රදේශයේ පදිංචි දෙදරු පියකු වන නයිදුරාලගේ චන්ද්‍රසිරි (43) නමැති අයෙකි.ගමේ තවත් පුද්ගලයන් තුන්දෙනෙකු සමඟ මාළු ඇල්ලීම සඳහා කිලෝමීටර් 7ක් පමණ දුර වූ හාල්පන්නිය වැව බලා ආලංකේනි ජලාශයේ බැම්ම මතින් ගමන්කරමින් සිටියදී මේ වෙඩි වැදීම සිදුවී ඇත.බරපතළ තුවාල ලැබූ මොහු රෝහල් ගතකිරීම සඳහා කැලෑවෙන් රැගෙන එන අතර මඟදී මියගොස් තිබේ. මෘත දේහය දැනට ගෝමරන්කඩවල ග්‍රාමීය රෝහලේ නැත්පත්කොට ඇති අතර ඊයේ (5) ඒ පිළිබඳ පශ්චාත් මරණ පරීක්ෂණය සිදුකිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401064</link>
    <topic>දෙයියන්දර ගබඩාවක් කඩා දමාලක්ෂ 10ක කුරුඳු තොගයක් උස්සලා</topic>
    <author>තමරසිරි විජේසේකර දෙයියන්දර සමූහ</author>
    <content>දෙයියන්දර, අතපත්තුකන්ද ප්‍රදේශයේ කුරුඳු වෙළෙඳ සැලකින් සොරකම් කර තිබුණු රුපියල් ලක්ෂ 10ක් පමණ වටිනා කුරුඳු මිටි 27ක්, අහංගම ප්‍රදේශයේ කුරුඳු වෙළඳ සැලකට විකිණීමට සූදානම් කරමින් සිටි අවස්ථාවේදී සැකකරුවන් හතර දෙනකු හා වාහනයක් අත්අඩංගුවට ගත් බව මාවරල පොලිසිය කියයි.ඉකුත් පළමුවැනි දින රාත්‍රී කාලයේ එම වෙළඳ සැළෙහි පිටුපස දොර කඩා කුරුඳු මිටි 27ක් සොරකම් කර තිබුණි. මාවරල, කටුවන, වලස්මුල්ල හා දෙයියන්දර ප්‍රදේශවල කුරඳු වෙළෙඳසල් බිඳ කුරුඳු සොරකම් කිරීමේ ජාවාරමක් පිළිබඳ අත්අඩංගුවට ගත් සැකකරුවන්ගෙන් හෙළිකරගත් බවත්, සිද්ධියට සම්බන්ධ තවත් සිවුදෙනකු අත්අඩංගුවට ගැනීමට කටයුතු කරන බවත් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401065</link>
    <topic>ගෙදර ආරවුලවිසඳන්න ආපු PC ට කැත්තෙන් කොටලා</topic>
    <author>‍බලපිටිය සමූහ දිලිප් නිශ්ශංක</author>
    <content>පැමිණිල්ලට පැමිණි පොලිස් නිලධාරියාට කැත්තකින් පහරදුන් පුද්ගලයකු කොස්ගොඩ පොලිසිය විසින් අත්අඩංගුවට ගෙන බලපිටිය මහේස්ත්‍රාත් අසංග බෝදරගම මහතා වෙන ඉදිරිපත් කිරීමෙන් පසුව මේ මස (8) දින දක්වා රක්ෂිත බන්ධනාගාර ගත කිරීමට නියෝග කළේය.මෙසේ රක්ෂිත බන්ධනාගාර ගත කරන ලද්දේ කොස්ගාඩ වතුවෙල ඩිමන් වීරසිරි නමැත්තාය. සැකකරු කුරුඳු විකුණා නිවෙසට පැමිණ බිරියට මුදල් දී එයින් රුපියල් 500ක් ඉල්ලා සිටි විට එය නොදී සිටීම නිසා බිරිය සමඟ ඇති කරගත් ආරවුල පිළිබඳ 119 දුරකතන ඔස්සේ ලැබුණු පණිවිඩයකට අනුව පොලිසිය පැමිණ තිබේ.බිරිය සමඟ ඇතිකරගත් ආරවුල විසැඳීමට පොලිසිය පැමිණි බව දැනගත් සැකකරු දොර මුල්ලේ තිබූ කැත්ත රැගෙන පැමිණි පොලිස් නිලධාරියාගේ පිටට පහරවල් දෙකක් දී ඇත.සැකකරු බීමත්ව කැත්තෙන් පහර දුන්නත් කැත්තේ නොපිට පැත්තෙන් වැදුණු නිසා පොලිස් නිලධාරියාගේ ජීවිතය අනූනවයෙන් බේරී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401066</link>
    <topic>කාලි මෑණියන්ගේ ප්‍රතිමාව වැනසූප්‍රධාන සැකකරු පොලිස් දැලේ</topic>
    <author>ජී.සිරිසේන දික්වැල්ල විශේෂ</author>
    <content>නිල්වැල්ල, මිණීකිරුළ අභිනවාරාම භූමියේ ඉදිකර තිබූ කාළි මෑණියගේ ප්‍රතිමාව සහිත දේවාලය විනාශ කිරීම සම්බන්ධයෙන් පුද්ගලයෙකු පෙරේදා (සෙනසුරාදා) අත්අඩංගුවට ගත්බව දික්වැල්ල පොලිසිය කියයි.අත්අඩංගුවට ගෙන ඇත්තේ නිල්වැල්ල ප්‍රදේශයේම පදිංචිකරුවකු වන මහමරක්කලගේ චන්දික (35) නමැත්තෙක් වන අතර ඔහු මේ විහාරස්ථානයේ ඉඩම සම්බන්ධයෙන් අධිකරණයේ නඩුවක් පවත්වා ගෙන ගොස් ඇති අයෙක් බවද පරීක්ෂණ වලදී හෙළිවී ඇති බව පොලිසිය කියයි.ප්‍රදේශයේ ධීවර ජනතාවගේ පුද පූජාවන්ට ලක්ව තිබූ මේ දේව ප්‍රතිමාවේ පහන් තැබීමේ පූජෝත්සවය එළඹෙන 09 වැනි දිනට සංවිධානය කර තිබියදී ඉකුත් 01 දින රාත්‍රී මුළුමනින් විනාශ කොට තිබිණි.මේ සිද්ධියත් සමඟ ප්‍රදේශයේ ජනතාව අතර විශාල කැළඹීමක් ඇතිවී ගම්වාසීන් ප්‍රදේශයේ ප්‍රාදේශීය සභා මන්ත්‍රී කේ.එච්. විපුලරත්න මහතා සමඟ දික්වැල්ල පොලිසිය අසලට රොක් වූ අතර පොලිස්ථානාධිපති ලසන්ත දඩල්ලගේ මහතාගේ ප්‍රධානත්වයෙන් පොලිස් කණ්ඩායමක් නිල්වැල්ල ගම්මානයට ගොස් සාමය ආරක්ෂා කිරීමට වහාම පියවර ගන්නා ලදී.අත්අඩංගුවට ගනු ලැබූ සැකකරු සෙනසුරාදා දහවල් මාතර මහේස්ත්‍රාත් අධිකරණයට ඉදිරිපත් කරන ලදුව අද (6 දා) දක්වා රක්ෂිත බන්ධනාගාර ගත කරනු ලැබීය.දික්වැල්ල පොලිස්ථානාධිපති ලසන්ත දඩල්ලගේ මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක බටගොඩ මහතා ප්‍රධාන නිලධාරී කණ්ඩායමක් සැකකරු සොයා ගැනීමේ මෙහෙයුමට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401067</link>
    <topic>මීගොඩට හෙළ ඔසු නිෂ්පාදනාගාරයක්වියදම රුපියල් දසලක්ෂ 138යි</topic>
    <author>මැදකොළඹ සමුහ - වයිමන් හෙට්ටිආරච්චි</author>
    <content>සෞඛ්‍ය සේවා උපායමාර්ගික සංවර්ධන සැලැස්ම යටතේ ඔසු සංවර්ධන කටයුතු සඳහා මීගොඩ ආයුර්වේද ඖෂධ නිෂ්පාදනාගාරයක් ඇරඹීමට බස්නාහිර පළාත් දේශීය වෛද්‍ය අමාත්‍යාංශය සූදානම් වෙයි. ඒ සඳහා රුපියල් මිලියන 138ක් මහ ඇමැති ප්‍රසන්න රණතුංග මහතා වෙන්කර දී ඇත.ඒ අයුරින් රුපියල් මිලියන 47ක් වැයකර ලුනාව නෑබඩ හා මීගොඩ ආයුර්වේද රෝහල් සහ ඔසු සංවර්ධන කටයුතු වැඩි දියුණු කර ඇති බව සෞඛ්‍ය හා දේශීය වෛද්‍ය ඇමැති ජගත් අංගගේ මහතා කියයි. දැනට පවතින සෞඛ්‍ය සේවා කාර්යාල මෙන් කොළඹ, ගම්පහ සහ කළුතර දිස්ත්‍රික්කවල දේශීය සෞඛ්‍ය සේවා කාර්යාල පිහිටුවීමටද කටයුතු කෙරේ.දියවැඩියාව, අධිරුධිර පීඩනය, කොළොස්ටරෝල් වැනි බෝනොවන රෝග වර්ධනය වීම වර්තමාන සමාජයේ විශේෂයෙන් දැකිය හැකි තත්ත්වයක් බව පෙන්වා දෙන ප්‍රධාන ඇමැතිවරයා වැඩිවියට පත්වු අයට පමණක් නොව තරුණ කොටස්වලටද මෙවැනි රෝග තත්ත්වයක් පැවතීම කනගාටුදායක කරුණක් බව කියයි. මෙයට ප්‍රධාන හේතුව “විෂම ආහාර රටාව” බවද නිගමනයවී තිබේ.මේ තත්ත්වය අවබෝධ කරගෙන තම ආයුර්වේද දෙපාර්තමේන්තුව සමාජයේ නොයෙක් ජන කොට්ඨාස ඉලක්ක කරගනිමින් විවිධ තේමා යට‍ෙත් දැනුවත් කිරීමේ වැඩසටහන් 1500 වඩා පැවැත්වීමට සැලැසුම් කර තිබේ. විශේෂයෙන් පාසල් ළමයි ඉලක්ක කර ගනිමින් වැඩසටහන් 200ක් සැලසුම් කර දැනටමත් 100ක් අවසන් කර ඇති බවද ප්‍රධාන ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401068</link>
    <topic>බොරලුගොඩ අපනයන කලාපයේ අපජලය ගැටලුවට විසැඳුම්</topic>
    <author>ඉංගිරිය සමූහ - කුමාරි ගමගේ</author>
    <content>හොරණ - බොරලුගොඩ අපනයන සැකසුම් කලාපයට අයත්, කර්මාන්තශාලාවලින් බැහැර කරන අපජලය හේතුවෙන් ප්‍රදේශයේ පාරම්පරික වී වගාකරන ලද කුඹුරු වී වගා කිරීමට නොහැකිව ඇති බවත්, ජලය බැස නොයෑම මෙයට හේතුව බවත්, දිනමිණ පුවත්පත මඟින් පෙන්වාදීමෙන් අනතුරුව කර්මාන්තශාලාවලින් පිටවන ජලය ක්‍රමවත්ව බැසයාමට ඇළ මාර්ගය සකස් කිරීමට ආයෝජන මණ්ඩලයේ බලධාරිහු එකඟතාව පළකර සිටිති.පුවත්පතේ එම ප්‍රවෘත්තිය පළකිරීමත් සමඟ ඉංගිරිය ප්‍රාදේශීය සම්බන්ධීකරණ කමිටුවේදී මේ කරුණ පිළිබඳව සාකච්ඡාව ගැනිණි. හොරණ පොලිසියේ පාරිසරික පොලිස් ඒකකයේ නිලධාරින්, ප්‍රදේශයේ ගොවීන් ද එක්ව සාකච්ඡා කිරීමෙන් අනතුරුව මේ ඇළ මාර්ගය සකස් කිරීමට එකඟතාව පළකර ඇත.ආයෝජන මණ්ඩලය මඟින් මේ සඳහා මුදල් වෙන්කර තිබුණත් අදාළ අංශ මඟින් ඇස්තමේන්තු සකස් කර නොමැතිකම හේතුවෙන් මේ කටයුත්ත කිරීමට නොහැකිවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r1401069</link>
    <topic>අත්යන්ත්‍ර, රෙදි පිළිබඳ ඉල්ලුම වැඩිවීමෙන් හීන් නූල් නිෂ්පාදකයන්ට හොඳ කලක්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>රෙදි කර්මාන්තයට අවශ්‍ය හීන් නූල් නිෂ්පාදකයනට මෙතෙක් ගෙවාගෙන ආ රුපියල් 350 ක් වූ දෛනික වැටුප රුපියල් 600 දක්වා වැඩිකිරීමට බස්නාහිර පළාත් සුළු හා මධ්‍යම පරිමාණ කර්මාන්ත අංශය පියවර ගෙන ඇත. බස්නාහිර පළාතේ ප්‍රධාන ඇමැති ප්‍රසන්න රණතුංග මහතාගේ උපදෙස් මත මේ වැටුප් වැඩිකිරීම කර ඇත.කොපමණ නිමි ඇඳුම් වෙළෙඳපොළේ පැවතියද අත්යන්ත්‍ර රෙදිපිළි නිෂ්පාදනය සඳහා විශාල ඉල්ලුමක් පවතින බව ද විශේෂයෙන් කාන්තා සාරි ද ඇතුළුව හීන් නූල් නිෂ්පාදනයන්හි ඉල්ලුම සපුරාලීමට නොහැකි වී ඇති බැවින් ඔවුන් දිරිගැන්වීම සඳහා මේ පියවර ගත් බව සුළු හා මධ්‍යම පරිමාණ කර්මාන්ත අංශය පවසයි.පළාතේ පැවැති පේෂකර්මාන්ත මධ්‍යස්ථාන 54 න් හීන් නූල් නිපදවීම කෙරුණේ මධ්‍යස්ථාන 7 ක පමණ බවද එම මධ්‍යස්ථාන මේ වසරේ සිට 25 දක්වා වැඩි කෙරෙන බව ද එහි නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r14010610</link>
    <topic>කෑගල්ල තේ දලුවලට රෝගයක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ තේ වතුවල දලුවලට බුබුලු දමා කඩාහැලීමේ රෝගයක් ඇතිවී තිබෙන බව තේවතු හිමියෝ පවසති.මේ රෝගය වැලඳුන විට තේ දල්ලේ කොළ මැලවී බුබුලු සෑදී ගස් විනාශ වී යෑමේ තත්ත්වයක් ඇතිවී ඇත.අමු තේ දලු කිලෝ 15 ක් 20 ක් පමණ කැඩූ වතුවල කිලෝ 5 ක් පමණ දක්වා අඩු වී ඇති බව තේ වතු හිමියෝ පවසති.මේ දිනවල අමු තේ දලු කිලෝව රුපියල් 75 ක පමණ දක්වා මිල ඉහළ නැග ඇති බව ද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=r14010611</link>
    <topic>බස්නාහිර පළාත ආයුර්වේද රෝහල් 3ක් ඉදිවෙයි</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>බස්නාහිර පළාතට ආයුර්වේද රෝහල් තුනක් ලබාදීමට එම පළාත් දේශීය වෛද්‍ය අමාත්‍යාංශය කටයුතු කරගෙන යයි.මේ අතරින් කොළඹ දිස්ත්‍රික්කයට අයත් රත්මලානේදී සහ මිල්ලනියේදී ද අලුතෙන්ම ආයුර්වේද රෝහල් ඉදිවන අතර ගම්පහ දිස්ත්‍රික්කයේ මිනුවන්ගොඩ ආයුර්වේද මධ්‍යම බෙහෙත් ශාලාව වැඩිදියුණු කොට එය රෝහලක් බවට පත් කෙරේ.මේ අතර මීගොඩ ආයුර්වේද ඖෂධ නිෂ්පාදනාගාරය ද ඉදිකිරීමට කටයුතු කෙරෙන අතර එහි මුළු පිරිවැය රුපියල් මිලියන 138 ක් ලෙස ඇස්තමේන්තු කර ඇති බව පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා පවසයි.වීදියගොඩ ආයුර්වේද රෝහල සඳහා නව වාට්ටු දෙකක් ඉදිකිරීම ද මේ වසරට යෝජිත නව අංග අතර වෙයි. පළාත පුරා විහිදුණු ප්‍රාදේශීය ලේකම් කොට්ඨාස 40 තුළ ප්‍රජා සෞඛ්‍ය වෛද්‍ය නිලධාරීන් සඳහා කාර්යාල පහසුකම් ලබාදීම මෙන්ම එක් දිස්ත්‍රික්කයකට ප්‍රජා සෞඛ්‍ය කාර්යාල 3 බැගින් ඉදිකිරීමට ද අපේක්ෂිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401061</link>
    <topic>ක්‍රිකට් ආයතනයේ සේවකයන් වැඩි කරන්න කමිටු යෝජනාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ සේවකයන් වැඩි කරන ලෙස යෝජනාවක් එයි. ශ්‍රී ලංකා ක්‍රිකට් ආයතනයේ දෙපාර්තමේන්තු ප්‍රධානීන්ගේ හා කාර්ය මණ්ඩලයේ සේවක සේවිකාවන්ගේ කටයුතු සොයා බැලීමට පත්කළ කමිටු වාර්තාවකින් මේ නිර්දේශය ලබාදී ඇත.ක්‍රිකට් ආයතනයේ අතිරික්ත සේවක සංඛ්‍යාවක් සිටින බවත් එය සියයට පනහකින් අඩුකළ යුතු බවටත් බොහෝ මත පළවෙමින් තිබු අවස්ථාවක ඒ ගැන සොයා බලන ලෙස ක්‍රිකට් සභාපති ජයන්ත ධර්මදාස මහතා කමිටුවක් පත් කළේය.එම කමිටුව මෙහෙයවීම උප සභාපති මොහාන් ද සිල්වා මහතාට පැවරුණ අතර විධායක කමිටු සාමාජිකයන්වු ෂම්මි සිල්වා මහතා හා නැසීගිය අර්වින් ‍ජයවර්ධන මහතා කමිටු සාමාජිකයන් වුහ.මාස කිහිපයක් තිස්සේ කරන ලද විමර්ශනවලින් අනතුරුව කාර්ය මණ්ඩලය පිළිබඳ සොයා බලා නිර්දේශ ඉදිරිපත් කර ඇති අතර ඇතැම් අංශවල සේවකයන්ගේ අඩුපාඩු ඇති හෙයින් බඳවා ගැනීම් කළ යුතු බවට පෙන්වාදී තිබේ.එහෙත් දැනට සිටින සේවකය්ට වඩා අලුතින් සේවකයන් එක්කර වැටුප් ගෙවීමේදී ගැටලුකාරී තත්ත්වයක් ඇතිවිය හැකි බවට විධායක කමිටු සාමාජිකයෝ පිරිසක් පෙන්වාදී ඇතැයි වාර්තාවේ. මේ අතර ක්‍රිකට් ආයතනයේ සේවයකයන් පිළිබඳ දේශීය සමාගමක් සමග සැකසු සහයෝගීතා සැලසුම ක්‍රියාත්මක කිරීම ද තාවකාලිකව නවතා දමා තිබේ.එම සැලසුම් අනුව ක්‍රිකට් ආයතනයේ සේවක ප්‍රතිසංවිධානයක් කිරීමට සුදානමක් තිබුණි. එම සේවක ප්‍රතිසංවිධානය අනුව ශ්‍රී ලංකා ක්‍රිකට් ආයතනයේ දැනට සිටින සේවක සේවිකාවන් 223ක පමණ පිරිස අඩු-වැඩිවීම පිළිබඳ අවසන් තීරණයක් ගැනීමට නියමිතව තිබුණි.ශ්‍රී ලංකා ක්‍රිකට් ආයතනයේ සේවක ‍සංඛ්‍යාව හා කාර්ය භාරයන් පිළිබඳව විටින් විට පාර්ලිමේන්තුවේදී ප්‍රශ්න කෙරුණු අතර ක්‍රිකට් සේවක බඳවා ගැනීම් පිළිබඳ ක්‍රිකට් නිලවරණ සමයේදී ද විවිධ පාර්ශව ‍චෝදනා එල්ල කර තිබුණි.ක්‍රිකට් සේවක පිරිසෙන් සුලු පිරිසක් ක්‍රිකට් මූලස්ථානයේත් බහුතරයක් ඉන් බාහිරවත් සේවයේ යෙදී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401062</link>
    <topic>පළමු ටෙස්ට් තරගය ජය පරාජ නෑ</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>මොහමඩ් හෆීස් ගේ පිතිකරණය ආධාරයෙන් අබුඩාබි හි ශ්‍රී ලංකාවට එරෙහිව පැවැති පළමු ටෙස්ට් ක්‍රිකට් තරගය ජය පැරදුමින් තොරව කෙළවර කර ගැනීමට පාකිස්තානයට හැකිවිය. හෆීස් පන්දු 136කට මුහුණ දෙමින් හතරේ පහර 11ක් සමග නොදැවී ලකුණු 80ක් ලබා ගත් අතර තරගය අවසන් වන විට පාකිස්තානය දෙවැනි ඉනිමේදී කඩුලු 2ක් දැවී ලකුණු 158ක් රැස්කර ගෙන සිටියේය.බිඳ වැටුනු කඩුලු දෙක වූයේ කුරාම් මන්සූර් (8) හා අහමඩ් ෂෙසාඩ් යන ආරම්භක පිතිකරු යුගළයයි. සුරංග ලක්මාල් හා රංගන හේරත් මේ කඩුලු දෙක ලබා ගත්හ.ලක්මාල් ගේ පන්දුවට කඩුලු රකින ප්‍රසන්න ජයවර්ධන අතට උඩ පන්දුවක් ලබා දෙමින් මන්සූර් මුළු ලකුණු 24 දී පළමුව දැවී ගියේය. අනතුරුව, මුළු ලකුණු 125 දී ෂෙසාඩ්, හේරත් ගේ පන්දුවට කඩුල්ල මුවා කරමින් දැවී ගියේය. පන්දු 109කට මුහුණ දුන් ෂෙසාඩ් හතරේ පහර 7ක් එල්ල කරමින් ලකුණු 55ක් වාර්තා කළේය. යූනුස් ඛාන් නොදැවී ලකුණු 13ක් ලබා ගත්තේය. තරගයේ පස්වැනි හා අවසාන දිනය වූ පෙරේදා උදය වරුවේ මිනිත්තු 90ක කාලයක් පන්දුවට පහර දීමෙන් පසුව දෙවැනි ඉනිම නතර කළ ශ්‍රී ලංකාව ඕවර 67ක් ඇතුළත ලකුණු 302ක ඉලක්කයක් පාකිස්තානයට ලබා දුන්නේය.දෙවැනි ඉනිම නතර කරන විට ශ්‍රී ලංකාව කඩුලු 5කට ලකුණු 480ක් රැස්කර ගෙන සිටියේය. මෙය ශ්‍රී ලංකාව ජගත් ටෙස්ට් තරග බිමේ දෙවැනි ඉනිමක වාර්තා කළ තෙවැනියට වැඩි ම මුළු ලකුණු සංඛ්‍යාව විය. වැඩිම මුළු ලකුණු ප්‍රමාණය වන්නේ 2006 වසරේ එංගලන්තයට එරෙහිව ලබා ගත් 537 ය. දෙවැනියට වැඩි ම මුළු ලකුණු ප්‍රමාණය ලෙස සටහන්ව තිබෙන්නේ 2011 වසරේ පාකිස්තානයට එරෙහිව ලබා ගත් 483 ය.පස්වැනි දින උදය වරුවේ කාගේත් අවධානය යොමුව තිබුනේ ශ්‍රී ලංකාව ගනු ලබන තීරණය කුමක් වේවිද යන්න පිළිබඳවය. සිවුවැනි දින තරගය අවසානයේ කඩුලු පහක් අතැතිව ලකුණු 241කින් ඉදිරියෙන් සිටි ශ්‍රී ලංකා කණ්ඩායම ඉක්මනින් ලකුණු ලබා ගෙන පන්දුවට පහර දීමේ වාරය ප්‍රතිවාදීන්ට ලබා දී ඔවුන් දවාලීමට උත්සාහ කරනු ඇතැයි බොහෝ දෙනා සිතූහ.එහෙත් ලකුණු ලබා ගැනීමේ හදිසියක් පෙන්නුම් නොකළ ශ්‍රී ලංකාව ලකුණු රැස් කළේ ඕවරයකට ලකුණු තුනකටත් අඩුවෙනි. ඔවුන් පෙරේදා මුහුණ දුන් ඕවර විස්සයි පන්දු තුනේදී රැස්කර ගත්තේ ලකුණු 60ක් පමණි. පාකිස්තානයටද කිසිම හදිසියක් නොතිබිණි. උදය වරුවේ ඕවර 12ක් යැවීමෙන් පසුව තෙවැනි නව පන්දුව ලබා ගැනීමේ අවස්ථාව උදා වූවද මිස්බා උල්-හක් එය ලබා නොගත්තේ ශ්‍රී ලංකා පිතිකරුවන්ට අලුත් පන්දුවට පහර දීමේ අවස්ථාව ලබා නොදීමටය.ප්‍රසන්න ජයවර්ධන සිය පස්වැනි ටෙස්ට් අර්ධ ශතකය ලබා ගනිමින් වසරක කාලයකට පසුව යළි ටෙස්ට් පිටියට ඔහුගේ පැමිණීම සංකේතවත් කළේය. ඔහු බිලවාල් භාටි ට මුහුණ දුන් පළමු පන්දුව ට ම ‘ෆයින් ලෙග්’ පෙදෙසින් හතරේ පහරක් එල්ල කළේ පස්වැනි කඩුලු සබඳතාවේ ලකුණු සියය ද සම්පූර්ණ කරමිනි. ශ්‍රී ලංකා ඉනිම නතර කරන තෙක් ප්‍රසන්න පෙරේදා උදය වරුවේ පන්දු 62කට මුහුණ දෙමින් ලබා ගත් ලකුණු 15 ට ඇතුළත් වූ එක ම හතරේ පහර එය විය.ප්‍රසන්න ජයවර්ධන දෙවැනි ඉනිමේදී පන්දු 169කට මුහුණ දෙමින් හතරේ පහර 6ක් සහ හයේ පහරක් සමග ලකුණු 63ක් ලබා ගත්තේය. නායක ඇන්ජලෝ මැතිව්ස් පන්දු 343කින් ලකුණු 157ක් රැස් කළේය. හතරේ පහර 16ක් හයේ පහරක් ඔහුගේ දෙවැනි ඉනිමට ඇතුළත්ව තිබිණි. මැතිව්ස් පස්වැනි දින තරගයේදී පන්දු 61කට මුහුණ දෙමින් තවත් ලකුණු 41ක් ඔහුගේ පෙර දින ලකුණු 116 ඉනිමට එකතු කර ගත්තේය.මැතිව්ස් හා ජයවර්ධන අතර නොබිඳි පස්වැනි කඩුලු සබඳතාව ලකුණු 156ක් විය. මැතිව්ස්ගෙන් මේ තරගයේදී වාර්තා වූයේ ඔහුගේ වැඩිම ටෙස්ට් ලකුණු සංඛ්‍යාවයි. පළමු ඉනිමේදීද පිත්තෙන් දස්කම් දක්වමින් ලකුණු 91ක් ලබා ගත් මැතිව්ස් ‘තරගයේ වීරයා’ ලෙස නම් කෙරිණි.ශ්‍රී ලංකාව පළමු ඉනිම සියල්ලන් දැවී 204 (ඕවර 65) ඇන්ජලෝ මැතිව්ස් 91, දිමුත් කරුණාරත්න 38 (ජුනයිඩ් ඛාන් 58/5, බිලාවල් භාටි 65/3) සහ දෙවැනි ඉනිම 480/5 (ඕවර 168.3) ඉනිම අත්හිටුවන ලදි. ඇන්ජලෝ මැතිව්ස් නොදැවී 157, දිනේෂ් චන්දිමාල් 89, කෞශල් සිල්වා 81, ප්‍රසන්න ජයවර්ධන නොදැවී 63 (ජුනයිඩ් ඛාන් 93/3)පාකිස්තානය පළමු ඉනිම සියල්ලන් දැවී 383 (ඕවර 129.1) යූනුස් ඛාන් 136, මිස්බා උල් හක් 135 (ශමින්ද එරංග 80/3, රංගන හේරත් 93/3) සහ දෙවැනි ඉනිම 158/2 (ඕවර 52) මොහොමඩ් හෆීස් නොදැවී 80, අහමඩ් ෂෙසාඩ් 55.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401063</link>
    <topic>තරගය දෙපැත්තටම දෝලනය වුණා</topic>
    <author>වර්නන් ගුණසේකර අබුඩාබි සිට...</author>
    <content>ශ්‍රී ලංකා ටෙස්ට් ක්‍රිකට් කණ්ඩායමේ තමාගේ ස්ථානය තමා විසින් තහවුරු කර ඇතැයි ශ්‍රී ලංකා නායක ඇන්ජලෝ මැතිව්ස් අබුඩාබි හි පෙරේදා ජය පැරදුමින් තොරව අවසන් වූ පළමු ටෙස්ට් තරගයෙන් පසුව කියා සිටියේය.“කණ්ඩායමේ මගේ ස්ථානය මා විසින් යුක්තිමත් කර ඇතැයි මා අපේක්ෂා කරනවා. පසුගිය තරගවල පණස් ගණන් ලකුණු සිය ගණන්වලට පෙරලන්න බැරි වීම ගැන ඇත්තේ කලකිරීමකි.නමුත් අපි පසුගිය මාස නමය දහයේ ටෙස්ට් ක්‍රීඩා කළේ නැහැ. මේ තරගයේ අපේ ක්‍රීඩාව ගැන මට ඉතාමත් සතුටුයි” මැතිව්ස් මාධ්‍යවේදීන් හමුවේ ප්‍රකාශ කළේය.“තරගයේ අප විසින් පළමුව සහතික කර ගත යුතුව තිබුණේ අපි පැරදෙන තත්ත්වයකට නොවැටී සිටීම ගැනයි. පාකිස්තානය දවාලිය හැකි තත්ත්වයකට පැමිණ ආක්‍රමණශීලී පන්දු රැකීමකින් ක්‍රීඩා කරන්න අපට අවශ්‍ය වුණා. තණතීරුවෙන් අපට එතරම් ප්‍රයෝජනයක් ලැබෙන්නේ නැති බව අපි දැන සිටියා.ඔවුන් දවාලන්න පුළුවන් තරමට කාල වේලාවකුත් අපට අවශ්‍ය වුණා. ඕවර කිහිපයක් ‘බැට්’ කරලා ලකුණු 300 සීමාවට එන්න ඕන කියලා අපි හිතුවා. මොකද, තරගයේ වරු දෙකක් ඇතුළත ලකුණු 300ක් ගන්න ප්‍රතිවාදීන්ට අමාරුයි.” තරගය දෙපැත්ත ට ම පැද්දෙන එකක් බවට පත්ව තිබූ නිසා තම කණ්ඩායම එක් අවස්ථාවක අපහසු තත්ත්වයට පත් වූ බව ද මැතිව්ස් කීවේය.“කාසියේ වාසියද තීරණාත්මක වුණා. පළමු දින දෙකේදී පාකිස්තානය තරගය ග්‍රහණය කරගෙන සිටි නිසා අපි වැටී සිටියේ අපහසු තත්ත්වයකටයි. ඉදිරියට එන්න අපට සටනක් කරන්න සිද්ධ වුණා. විවේක කාමරයේ පිතිකරුවන් හය දෙනෙක් අපට සිටියා. විශාල ලකුණු සංඛ්‍යාවකට යා යුතු බව අප දැන සිටියා.”“මගේ කඩුල්ල නැති වුනොත් කණ්ඩායමට එය දරාගත නොහැකි වන බව මා දැන සිටියා. අනෙක් පිතිකරුවා ලෙස අපට සිටියේ ප්‍රසන්න (ජයවර්ධන) විතරයි. පාකිස්තානය මටත් චන්දිටත් (චන්දිමාල්) පන්දු යවමින් සිටියේ ඉතාමත් නිවැරදිවයි. අපට වුවමනා වුනේ පන්දුවට පහර දෙමින් ලකුණු රැස්කර ඔවුන් පීඩනයට යටත් කර ගැනීමටයි. එහෙම නැතිව කාලය නාස්ති කිරීමට නෙවෙයි. අපට ලැබුණු හැම අවස්ථාවකම අපි ලකුණු ලබා ගත්තා. චන්දිමාල් ‘බැට්’ කරපු ආකාරය ගැන මට හරි සතුටුයි.”තරගය සිවුවැනි දිනයට එළැඹුනු විට ප්‍රබල සටනක් දියත් කිරීමට ශ්‍රී ලංකා කණ්ඩායමට සිදුව තිබුණු බව ඇන්ජලෝ මැතිව්ස් සඳහන් කළේය. “දවස පුරාම ‘බැට්’ කළ යුතු බව අපට තේරුණා. පාකිස්තානුවන්ද ප්‍රබල පන්දු ප්‍රහාරයක් එල්ල කරමින් සිටි නිසා ඒ ගැන දැඩි අවධානයක් යොමු කරන්න අපට සිදුවුණා. තරගය බේරා ගන්නා හෝ දිනන්න අපට හොඳ ක්‍රීඩාවක් කරන්න සිදුවී තිබුණා.” රංගන හේරත් ගේ පන්දු යැවීම පිළිබඳව ශ්‍රී ලංකා නායකයා ඔහුගේ ප්‍රශංසාව මෙහිදී පුදකර සිටියේය.පළමු ටෙස්ට් තරගයේ ගෞරවය ශ්‍රී ලංකා පිතිකරුවන්ට හිමිවිය යුතු බව පාකිස්තාන නායක මිස්බා උල්-හක් ප්‍රකාශ කළේය.“මේ තමයි ටෙස්ට් ක්‍රිකට් ක්‍රීඩාව. කණ්ඩායමක් ආපසු සටන් කරන්නේ මෙහෙමයි. ඔවුන් ඉතා හොඳින් සටන් කරමින් ප්‍රබල පිතිහරඹයක යෙදුනා. කණ්ඩායම් දෙකම හොඳින් ක්‍රීඩා කළා. මේ තරගය අවසන් වුනේ දෙපිලම සම තත්ත්වයේ සිටිමින් කියලා මා සිතනවා” මිස්බා තරගයෙන් පසුව පැවැති මාධ්‍ය හමුවේදී කියා සිටියේය.“හතර වැනි දවසේ තණතීරුවෙන් එතරම් සහායක් පන්දු යවන්නන්ට ලැබුනේ නැහැ. නමුත් ශ්‍රී ලංකා පිතිකරුවන්ට ගෞරවය දිය යුතුයි. ඔවුන් ඉතා හොඳින් පන්දුවට මුහුණ දුන්නා. පන්දුවේ දෝලනයක් තිබුණා. ඒත්, විශේෂයෙන් මැතිව්ස් ඇතුළු ශ්‍රී ලංකා පිතිකරුවන් ඉතාමත් දක්ෂ ලෙසින් ක්‍රීඩා කළ බව මගේ කල්පනාවයි” පාකිස්තාන නායකයා පවසා සිටියේය.කුලසේකර තරගාවලියෙන් ඉවතටශ්‍රී ලංකා ක්‍රිකට් කණ්ඩායමේ ප්‍රධානතම වේග පන්දු යවන්නා වන නුවන් කුලසේකර එක්සත් අරාබි එමීර් රාජ්‍යයේ පාකිස්තානයට එරෙහිව ඉදිරියේදී පැවැත්වෙන අනෙක් ටෙස්ට් තරග දෙකට ක්‍රීඩා නොකරනු ඇත. දෙපිල අතර පැවැති ජාත්‍යන්තර එක්දින තරගමාලාව අවසානයේ කුලසේකරගේ කලවේ නහරයක ආබාධයක් හටගෙන තිබේ.පෙරේදා අවසන් වූ පළමු ටෙස්ට් තරගය සඳහා 31 හැවිරිදි කුලසේකර කණ්ඩායමට ඇතුළත් කිරීම ගැන සලකා බැලීමක් නොකෙරුනද තරගය පුරාවටම ඔහු කණ්ඩායම සමග රැඳී සිටියේය. ඩුබායි හා සාජා හි පැවැත්වෙන ශ්‍රී ලංකා කණ්ඩායමේ සංචාරයේ අවසන් ටෙස්ට් තරග දෙකට පෙර ඔහුගේ ආබාධය සුව නොවනු ඇති බවට ‘ස්කෑන්’ පරීක්ෂණවලින් අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401064</link>
    <topic>ආසියානු ක්‍රිකට් තරගාවලියබංග්ලාදේශයටම ලැබෙයි</topic>
    <author>ප්‍රින්ස් ගුණසේකර</author>
    <content>ආසියානු කුසලාන එක්දින ක්‍රිකට් තරගාවලිය සැලසුම් කළ පරිදි බංග්ලාදේශයේදීම පැවැත්වීමට ආසියානු ක්‍රිකට් කවුන්සිලය පෙරේදා තීරණය කළේය.ඉන්දියාව, ශ්‍රී ලංකාව, බංග්ලාදේශය, පාකිස්තානයට අමතරව ඇෆ්ගනිස්තානයද මෙවර තරගාවලියට එක්වේ.එහෙත් පාකිස්තානය බංග්ලාදේශයේ සංචාරය නොකිරීමට තීරණය කර ඇති හෙයින් තරගාවලිය කණ්ඩායම් හතරකට සීමාවීමට බොහෝ සෙයින් ඉඩ ඇත.කෙසේ වුවද ආසියානු ක්‍රිකට් තරගාවලියට සහභාගීවන කණ්ඩායම්වල ආරක්ෂාව තහවුරු කිරීමට බංග්ලාදේශ ක්‍රිකට් ආයතනය පොරොන්දුවී ඇත.බංග්ලාදේශයේ මේ දිනවල පැවැත්වෙන කළහකාරී සිදුවීම් ත්‍රස්වාදී ක්‍රියාවක් නොවන බවත් එය හුදෙක් දේශපාලනමය ප්‍රශ්න හේතුවෙන් ඇතිවු තාවකාලික තත්ත්වයක් බවත් බංග්ලාදේශ ක්‍රිකට් ප්‍රධානීහු කොළඹ පැවැති රැස්වීමේදී ප්‍රකාශ කොට ඇත.මේ රැස්වීමට ආසියානු ක්‍රිකට් කවුන්සිල සභාපති එන්.සිරිනිවාසන්, පාකිස්තාන ක්‍රිකට් විධායක සුබාන් අහමඩ්, ශ්‍රී ලංකා ක්‍රිකට් සභාපති ජයන්ත ධර්මදාස හා ලේකම් නිශාන්ත රණතුංග, බංග්ලාදේශ ක්‍රිකට් සභාපති නසුමුල් හසන් යන මහත්වරු එක්ව සිටියහ.ආසියානු ක්‍රිකට් තරගාවලිය පෙබරවාරි 25 සිට මාර්තු 8 වැනිදා දක්වා පැවැත්වෙන අතර, විස්සයි-20 ලෝක කුසලාන තරගාවලිය මාර්තු 16වැනිදා සිට පැවැත්වේ. එම තරගාවලි දෙකට පෙර ශ්‍රී ලංකා පිල පාකිස්තානයේ සංචාරය කිරීමටද නියමිතය.ශ්‍රී ලංකා පිලේ බංග්ලාදේශ තරග සංචාරයට පෙර එරට ආරක්ෂක තත්ත්වය පිළිබඳ වාර්තාවක් ආසියානු ක්‍රිකට් කවුන්සිලයට හා ශ්‍රී ලංකාවට ලබාදෙන බවට බංග්ලාදේශ ක්‍රිකට් බලධාරීන් එකඟවී ඇත.මේ මස 8වැනිදා එම ආරක්ෂක තත්ත්ව වාර්තාව ලබාදීමට එකඟවී ඇති අතර විස්සයි-20 ලෝක කුසලානයට අදාළ වාර්තාව ජාත්‍යන්තර ක්‍රිකට් සම්මේලනයට ලබාදේ. බංග්ලාදේශයේ සංචාරය කළ බටහිර ඉන්දීය කොදෙව් 19න් පහළ ක්‍රිකට් පිල නවාතැන්ගෙන සිටි හෝටලයකට යාබදව පසුගිය දෙසැම්බර් මාසයේ සිදුවු බෝම්බ පිපිරීමකින් පසුව ක්‍රීඩා කණ්ඩයම්වලට ලැබෙන ආරක්ෂාව පිළිබඳ බොහෝ මත පළවෙමින් පවතී.ආසියානු කුසලාන තරගාවලිය හා විස්සයි-20 ලෝක කුසලාන තරගාවලිය ශ්‍රී ලංකාවේ පැවැත්වීම ගැනද අදහස් පළවිය. ශ්‍රී ලංකා ක්‍රිකට් බලධාරීන් පවසන්නේ ඉතා කෙටි දැනුම් දීමකින් වුවද එම තරගාවලි දෙක ශ්‍රී ලංකාවේ පැවැත්වීමට සුදානමින් සිටින බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401065</link>
    <topic>ඔස්ට්‍රේලියාව 5-0කින් අළු බදුන දිනාගනී</topic>
    <author/>
    <content>ඔස්ට්‍රේලියාව අළු බඳුන ටෙස්ට් තරගාවලියේදී සංචාරක එංගලන්තය තරග 5-0කින් පරදවයි.තරග පහම දින 21කදී නිමා කරමින් මේ විශිෂ්ට ජයග්‍රහණය හිමිකර ගැනීමට නායක මයිකල් ක්ලාක් ප්‍රමුඛ ඔස්ට්‍රේලියානු ක්‍රීඩකයෝ සමත් වූහ.මෙයට පෙර මෙවැනි දස්කමක් පෙන්වා තිබුණේ වසර 2006 – 2007 තරගවාරය්දී රිකී පොන්ටින්ගේ නායකත්වයෙන් යුතුව දින 22කදී හා 1920 -1921 තරගාවලියේදී ආම්ස්ට්‍රෝන්ගේ නායකත්වයෙන් දින 24කදී ජයග්‍රහණ පහම වාර්තා කරමිණි.තරගාවලියේ වීරයාට හිමි සම්මානය කඩුලු 37ක් දවාගත් මිචෙල් ජොන්සන්ට හිමි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401066</link>
    <topic>ජාතික නෙට්බෝල් පුහුණුකාරිය තේරීමට ස්කයිප් තාක්ෂණය</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පුහුණුකාරිනිය තේරීමේ පරික්ෂණයට ස්කයිප් තාක්ෂණය යොදා ගැනීමට නෙට්බෝල් සම්මේලනය පියවර ගෙන තිබුණි.කොළඹ ක්‍රීඩා සංවර්ධන දෙපාර්තමේන්තුවේදී ඊයේ පැවැති පරික්ෂණයේදී දැනට බෲනායි නෙට්බෝල් පුහුණුකාරිනිය ලෙස කටයුතු කරන තිලකා ජිනදාස මෙනවියගේ සුදුසුකම් පරික්ෂාව හා අදහස් හුවමාරුව ස්කයිප් තාක්ෂණය ඔස්සේ සිදු කෙරුණි.නෙට්බෝල් පුහුණුකාරිනිය තේරීමේ පරික්ෂණයට බෲනායි සිට ශ්‍රී ලංකාවට පැමිණීමේදී ලක්ෂ ගණන් මුදල් වැයවන බැවින් ස්කයිප් තාක්ෂණය ඔස්සේ සම්බන්ධවන බව ජිනදාස මෙනවිය තම අයැදුම්පත මගින් දැනුම්දී තිබුණි.ශ්‍රී ලංකාවේ ජාතික ක්‍රීඩා පුහුණුකරුවකු තෝරා ගැනීමේදී මෙවැනි තාක්ෂණයක් භාවිතා කළ මුල්ම අවස්ථාව මෙය වේ.ජාතික නෙට්බෝල් පුහුණුකාරිනී තනතුරට තිලකා ජිනදාස, සොමිතා ද අල්විස්, දීප්ති අල්විස් හා යමුනා සඳමාලි අයැදුම් කොට තිබුණි. එයට අමතරව සහාය පුහුණුකාරිනී තනතුරටද සිවුදෙනකු සම්මුඛ පරික්ෂණයට එක්ව සිටියහ.ජාතික නෙට්බෝල් පුහුණුකාරිනිය තේරීමේ කටයුතුවලට යසා රාමචන්ද්‍ර, යෙස්මින් ධර්මරත්න, ඔලිවියා ගමගේ, රත්නමුදලි යන මහත්ම මහත්මීන් සමග ක්‍රීඩා අමාත්‍යාංශයේ නියෝජිතයකු එක්ව සිටි‍යේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=s1401067</link>
    <topic>මහනුවරට දැවැන්ත ජයක්</topic>
    <author>ෆවුස් මොහොමඩ්</author>
    <content>නායක රොෂාන් වීරරත්න, ෆසීල් මරිජා, අනුරුද්ධ විල්වර හා විදෙස් ක්‍රීඩක හලායිසුවාගේ විශිෂ්ට දස්කම් හේතුවෙන් අන්තර් සමාජ ඩයලොග් ලීග් පළමු කොටසේ රගර් තරගාවලියේ පොලිස් කණ්ඩායමට එරෙහිව ලකුණු 62-6ක දැවැන්ත ජයක් වාර්තා කිරීමට මහනුවර ක්‍රීඩා සමාජය සමත්විය.පොලිස් පිටියේ පෙරේදා පැවැති මේ තරගය ආරම්භයේ දී පොලිස් කණ්ඩායම දඬුවම් පහරක් මගින් ලකුණු ලබා ගැනීම ආරම්භ කළ ද ඉන් අනතුරුව මහනුවර පිල සම්පූර්ණ ගෞරවය දිනා ගනිමින් තරගයේ පාලනය සියතට ගත්තේය.පළමු භාගය නිමාවූයේ ලකුණු 29-3ක් ලෙස මහනුවරට පෙරමුණ අත්කර දෙමිනි. දෙවැනි භාගයේ දී වඩාත් ආක්‍රමණශීලී තරග රටාවක නිරතවූ මහනුවර කණ්ඩායම පහසු ජයක් ලැබීය. මහනුවර කණ්ඩායමේ ලකුණු සංඛ්‍යාවට ගෝල් 6ක් සහ උත්සාහක දිනුම් 4ක් එක්වූ අතර පොලිස් කණ්ඩායම ඩ්‍රොප් ගෝලයක් හා දඬුවම් පහරක් මගින් ලකුණු රැස් කළේය.නාවිකයෝ පෙරමුණ රැක ගනිතිමේ අතර නාවික හමුදාව සහ යුද හමුදාව අතර පසුගියදා වැලිසර පැවැති තරගය ලකුණු 31-13කින් ජයගත් නාවිකයෝ තවදුරටත් පෙරමුණ රැක ගැනීමට සමත්වූහ. තරගයේ පළමු භාගය නිමාවනවිට ලකුණු 17-6ක් ලෙස ඉදිරියෙන් සිටි නාවික හමුදා පිල සිය ලකුණු සංඛ්‍යාවට ගෝල් 4ක් හා දඬුවම් පහරක් ඇතුළත් කර ගත්තේය. යුද හමුදාව වාර්තා කළේ ගෝලයක්, ඩ්‍රොප් ගෝලයක් හා දඬුවම් පහරක් පමණි.සී.ආර්.පිලට 24-12ක ජයක්හම්බන්තොට ෂාක්ස් පිලට එරෙහිව ලකුණු 24-12ක ජයක් අත්කර ගැනීමට සී.ආර්.පිල සමත්විය. බෙලිඅත්තේ දී පැවැති මේ තරගයේ දී සී.ආර්.පිල ගෝලයක්, උත්සාහක දිනුමක් හා දඬුවම් පහර 4ක් රැස් කළ අතර හම්බන්තොට ෂාක්ස් පිල වාර්තා කළේ ගෝලයක් හා උත්සාහක දිනුමක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=f1401061</link>
    <topic>දිවිනැඟුම දෙපාර්තමේන්තුවඅලුත් ගමනක ඇරැඹුමක්</topic>
    <author>සාකච්ඡා කළේ ජයසිරි මුණසිංහ</author>
    <content>පවුල් විසි ලක්ෂයක ට සෙත සැලසෙන දිවි නැම දෙපාර්තමේන්තුව පිහිටුවීමට ආර්ථික සංවර්ධන ඇමැති බැසිල් රාජපක්ෂ මහතාට පසුගියදා හැකි විය. මේ දෙපාර්තමේන්තුව මගින් සිදුවන සේවය කෙසේද යන්න සහ සිය අමාත්‍යාංශය හරහා ඉදිරියේදි සැලසුම් කර ඇති වැඩසටහන් මොනවාද යන්න ගැන ඇමැති බැසිල් රාජපක්ෂ මහතා සමඟ කළ සංවාදයකි මේ.* වසර 2005 නොවැම්බර් 17දායින් පසු අපේ රටේ රාජ්‍ය නායකත්වය හිමිවුණේ ජනාධිපති මහින්ද රාජපක්ෂ මහතාටයි. එදා මෙදාතුර පාලන කාලය ගෙවී ගියේ කොහොමද?ඉතාම අසීරු අභියෝග රැසක් සාර්ථකව ජයගනිමින් රටත්, ජනතාවත් දිනවමින් පාලනය ගෙන ගිය කාලයක් කියා ඒ ගැන අපට ආඩම්බරයෙන් කතා කරන්න පුළුවන්.* රටටත්, ජනතාවටත් ලැබුණු ජයග්‍රහණ ගැන කිව්වොත්....?අවුරුදු තිහක් මේ රට කුරිරු කොටි ත්‍රස්තවාදීන්ගෙන් බැට කෑවා. ම්ලේච්ඡ කුරිරු ත්‍රස්තවාදය රණබි‍ෙම්දී මුළුමනින්ම පරාජයට පත් කරන්නට බෑ කියලා අපේ රටේම දේශපාලන පක්ෂවල ඇතැම් නායකයන්ගේ ඔළුවල මතයක් තිබුණා. ටික දෙනෙක්ගේ ඔළුවේත් මේ දේ වැඩ කළා. ඇතැමෙක් උතුරු නැ‍ඟෙනහිර කොටින්ට ලියලාදීලා හරි දකුණේ පාලනය කරන්න ලැබුණොත් ඇති කියලා සිතුවා. ඒ ආකාරයට වැඩ කටයුතු සිද්ධ කළා. ජනාධිපතිතුමා, රටටත්, ජනතාවටත් ලබා දුන් විශාලම ජයග්‍රහණය තමයි, යුද බිය නැති රටක් උරුමකරදීම.* යුද්ධය කරන්න ඕන අයෙකුට පුළුවන් යැයි විපක්ෂය චෝදනා කළා...?යුද්ධය කරන්න ඕනෑ අයෙකුට පුළුවන්කම තිබුණා කිව්වේ, ජනාධිපතිතුමාගේ අභීත නායකත්වයෙන් අපේ වීරෝදාර රණවිරුවෝ එය සාර්ථකව ඉදිරියට කරගෙන යන මොහොතකයි. අපි 2006 මැයි 19 වැනිදා. මාවිල්ආරු සොරොව්ව නිදහස් කර ගැනීමේ අරමුණින් ඇරැඹි “මානුෂීය මෙහෙයුම” දිගටම ජයග්‍රහණ පිට ජයග්‍රහණ ලබා ගනිමින් ඉදිරියට ගෙන ගියා. එය වැළැක්වීමට අපේ රටේ අය වාගේම ලෝකයේ බලවත් රටවල අය පවා උත්සාහ ගත්තා. ක්‍රියා කළා. අද ඕනෑම අ‍ෙයකුට බියෙන්, සැකෙන් තොරව ඕනෑම තැනකට යන්න එන්න, ජීවත් වෙන්න පුළුවන්කම උදාවෙලා තිබෙනවා.* රටේ සෑම තැනම සංවර්ධනයක් සිදුවෙන බව ඇත්ත. ඒත් විපක්ෂය ආණ්ඩුවට එරෙහිව චෝදනා නඟනවා?අද වනවිට විපක්ෂයට කියන්න දෙයක් නැතිවෙලා. අපේ රටේ ත්‍රස්තවාදය නැති කරනවා කියලා ඒ අයට කියන්න බැහැ. අපි බලයට ආවොත් කොළඹ - කටුනායක අධිවේගී මාර්ගය හදනවා. නොරොච්චෝලේ බලාගාරය, ඉහළ කොත්මලේ ජල විදුලි බලාගාරය වාගේ දේවල් හදනවා කියන්න ඒ අයට ඉඩක්, අපේ ජනාධිපතිතුමා තියලා නැහැ. එතුමා ඒ සියලු දේ කරලා තියෙන්නේ. ඒ නිසා විපක්ෂයට අද වෙලා තියෙන්නේ අපි කළ සංවර්ධන වැඩ කටයුතු නිසා මතු වූ යම් යම් තත්ත්වයන් ගැන කතා කරන්න විතරයි.* මේ මාසේ 03 වැනිදා සිට ජාතික ආර්ථිකයේ සුවිසල් වෙනසකට මුලපුරන වැඩක් සිදුකළා. දිවිනැඟුම දෙපාර්තමේන්තුව ආරම්භ කළා. ඒ ගැන කතා කළොත්...?මෙය ඇත්තටම අපේ රටේ සියලු ජනතාවගේ ජයග්‍රාහී මොහොතක ඇරැඹුමක් ලෙසයි මා දකින්නේ. අපි දිවි නැඟුම දෙපාර්තමේන්තුව අද වනවිට ආරම්භ කළාට, මීට මුල්වෙලා වැඩ කරන කොට මට ලොකු බියකුත් දැනුණා මම තනිවෙයිදෝ කියලා. ඒත් ජනාධිපතිතුමාත්, ඇමැති මණ්ඩලයත්, පාර්ලිමේන්තු කණ්ඩායමත්, ඒ වාගේම පළාත් සභා, පළාත් පාලන ආයතනවල සිටින සියලූම මහජන නියෝජිතයෝ ලබාදුන් ශක්තිය, ධෛර්ය මේ කටයුත්ත සාර්ථක කර ගැනීමට ඉවහල් වුණා කියලා අවංකවම මේ අවස්ථාවේ කියන්නට ඕනෑ.* මුලින්ම දිවිනැඟුම ජාතික ව්‍යාපාරය ගැන කතිකා වුණේ කොහොමද?ජනාධිපතිතුමා 2005 මේ රටේ රාජ්‍ය පාලන බලය ලබා ගන්නා මැතිවරණයට ඉදිරිපත් වෙනකොට මුලින්ම රටින් දුප්පත්කම තුරන් කරන්න තිරසාර වැඩපිළිවෙළක් සකස් කරන බවට ප්‍රතිඥාවක් ලබා දුන්නා. ඒ වනවිට ක්‍රියාත්මක වූ සමෘද්ධි ව්‍යාපාරය, එහි ප්‍රතිලාභීන් අනෙකුත් ආයතන වඩාත් ශක්තිමත් කිරීමේ සැබෑ වූ වුවමනාවක් ජනාධිපතිතුමාට තිබුණා. ඒ නිසා ඒ බව මහින්ද චින්තනයටත් ඇතුළත් කළා. වසර 2010, 2011 දී ලෝක ආහාර අර්බුදයක් මතුවුණා. මේ වෙලාවේ ඊට සාර්ථකව මුහුණදීමට වැඩපිළිවෙළක් ලෙසයි දිවිනැඟුම ජාතික ව්‍යාපාරය හඳුන්වා දුන්නේ. මුලින් පවුල් දස ලක්ෂයක් නඟා සිටුවන්න, ගෙවතු දස ලක්ෂයක් ඇති කරන්නට ඉන් ඉලක්ක කළා. අද වනවිට දිවිනැඟුම පස්වැනි අදියර දක්වා ඉදිරියට ඇවිත් තිබෙනවා.* දිවිනැඟුම අපේ රටේ තිබෙන අනිත් දෙපාර්තමේන්තු වාගේම තවත් එක් ආයතනික රාමුවක් වෙයිද?අපේ රටට ඔය දෙපාර්තමේන්තු ක්‍රමය ආවේ යටත්විජිත පාලකයන්ගෙන්. එංගලන්තය හිරු නොබසින අධිරාජ්‍යය බවට පත්වූ විට, ඔවුන් යටත් කරගෙන සිටි රටවලින් සම්පත් රැස්කර ගන්නයි, ආදායම් ලබාගන්නයි තමයි දෙපාර්තමේන්තු ක්‍රමය පිහිටෙව්වේ. “කලෙක්ටර්ස්” නම තවමත් ඉන්දියාවේ තිබෙනවා. ආදායම් හරියටම එකතු වෙනවාද බලන්න විගණන දෙපාර්තමේන්තුවකුත් සුදු අධිරාජ්‍යවාදීන් ස්ථාපිත කළා. මේ ක්‍රමය සුදු අධිරාජ්‍යවාදීන්ගේ පාලනයට නතු නොවු රටවල දකින්න ලැබෙන්නේ නැහැ. දිවිනැඟුම දෙපාර්තමේන්තුව මීට වඩා වෙනස් වෙන්න ඕනෑමයි. මේ දෙපාර්තමේන්තුවේ වෙනස්කම් රාශියක් තිබෙනවා.* මොනවාද ඒ වෙනස්කම්?අපි යාන්තම් මැදි ආදායම් ලබන රටක් බවට පත්වුණේ, අඩු මැදි ආදායම් රටක් බවට පත්වුණේ 2008, 2009 කාලයේ. අපේ රටේ සියයට 70ක් වන ග්‍රාමීය ජනතාවගේ දරිද්‍රතාව, විරැකියාව, ආදායම් බෙදීයෑමේ විෂමතාව වැනි දේ පහළ මට්ටමකට ගෙන ඒමටයි මේ දෙපාර්තමේන්තුව බිහි කරන්නේ. අපේ ජනතාව බලගැන්වීම තමයි මෙහි මූලික අරමුණ.අපි අලුත් ගමනක් යන්නයි මේ හදන්නේ. මේ දිහා රටේ දේශපාලන පක්ෂ, රාජ්‍ය නිලධාරිහු, වෘත්තීය සමිති නියෝජිතයෝ විශේෂයෙන් ජනමාධ්‍ය අංශ ධනාත්මකව, සුබවාදීව බලන්න ඕනෑ. ජනතාවට මඟ කියා දෙන්න ඕනෑ. මේ වැඩෙන් මේ විෂය භාර ඇමැතිවරයාගේ බලය, රාජ්‍ය නිලධාරියාගේ බලය ගිලිහෙනවා. නැති වෙනවා. ඒත් අපි ඒ සෑම දෙයක් කැප කරන්නේ, රටේ පොදු ජනතාවගේ යහපත සඳහායි.* විෂය භාර ඇමැතිවරයා, ලේකම්වරයාගේ බලතල අහිමිවීමක් සිදුවෙනවාද?මෙතෙක් කලක්, සමෘද්ධි අධිකාරිය, උඩරට ගැමි පුනරුත්ථාපන අධිකාරිය, දක්ෂිණ සංවර්ධන අධිකාරිය වාගේ ආයතන ජාලයක් තිබුණා. අපි ඒවාට යම් යම් තනතුරු ලබාදී තිබුණා. ඕනෑම කෙනෙක් පත් කරන්නට අධිකාරිමය බලයක් අපට තිබුණා. අද පටන් එසේ කරන්නට අපට බලයක් නැහැ. අලුත් දෙපාර්තමේන්තුවට මුලින් කී අධිකාරි තුනයි, සමෘද්ධි කොමසාරිස් දෙපාර්තමේන්තුවයි, උඩරට ගැමි පුනරුත්ථාපන දෙපාර්තමේන්තුවයි කියන ආයතන පහම එකතු වෙනවා. ඒ නිසා අද පටන් ඒ දෙපාර්තමේන්තුවේ තනතුරු, පත්වීම්, උසස්වීම් යනාදී සියල්ල සිදුකරන්නට ඕනෑ රාජ්‍ය සේවා කොමිසමේ අනුමැතිය ඇතිවයි. සේවක හා වැටුප් කොමිසමේ අනුමැතිය ඇතිවයි.නිලධාරින්ටත් තමන් කැමැති කැමැති සංවර්ධන ව්‍යාපෘති ක්‍රියාත්මක කරන්න, විධායක තීන්දු තීරණ ගන්න බැහැ. ඒවා අද පටන් ගත යුත්තේ ගමේ ප්‍රජා මූල සංවිධානවල අදහස් යෝජනා අනුවයි. ප්‍රමුඛතාව ලබාදිය යුතු ව්‍යාපෘති නම් කිරීමේ බලය ගමේ ඉන්න ප්‍රජා මූල සංවිධානවලට, එහි නියෝජිතයන්ට පැවැරෙනවා. මෙය ඇත්තටම දැනට පවතින ක්‍රමයට වඩා මුළුමනින්ම වෙනස් මගක් ගත් ක්‍රියාදාමයක්.*මේ නිසා කිසියම් වැඩක් කිරීමේදී ප්‍රශ්න ඇතිවෙයි නේද?මේ නව දෙපාර්තමේන්තුව, එහි කටයුතු කිසිම කෙනෙකුට තනිවම කරන්න බැහැ. මෙය මුළුමනින්ම සාමුහිකත්වය මත ඉදිරියට යන එකක්. මේ දෙපාර්ත‍මේන්තුවේ කටයුතුවලින් උපරිම පල ප්‍රයෝජන ලැබෙන්නේ ජනතාවටයි. ජනතාව දිනවීමට රජයේ අනෙකුත් සියලු ආයතන, පෞද්ගලික අංශය, නිලධාරින්, බැංකු හා මූල්‍ය ආයතන, ආගමික නායකයෝ සියලු දෙනා එකට එක්වෙන්න ඕනෑ. මෙතැනදී දිවිනැඟුම දෙපාර්තමේන්තුවේ අය අන් අයත් එක්ක තරග කරන්න යන්නට හොඳ නැහැ. සහයෝගයෙන්, සමගියෙන් කටයුතු කළ යුතු වෙනවා. ඒ වාගේම අන් අයට ආදර්ශයක් ලබාදෙන්නටත් ඕනෑ.*මෙතෙක් කලක් පැවැති සමෘද්ධි බැංකු සංගම් වැනි ආයතනවල ඉරණම කුමක් වෙයිද?ඒවා කිසි එකකට හානියක් වන්නේ නැහැ. තිබුණාටත් වඩා ශක්තිමත්ව ශ්‍රී ලංකා මහ බැංකුවේ නිසි අධීක්ෂණයට ලක්ව කටයුතු කරගෙන යන්න ඉඩ ලැබෙනවා. අපේ රටේ අවිධිමත් ක්ෂුද්‍ර මූල්‍ය අංශයේ විශාල විධිමත් වීමක් මෙයින් සිදුවෙනවා. මුල කිව් ආයතනවල සේවය කළ විසි දහසක් දෙනාගේ රැකියාව ස්ථිර වෙනවා. විශ්‍රාම වැටුප් හිමිකම ලැබෙනවා. ඒවාගේම පවුල් විසි ලක්ෂයකට, පුද්ගලයන් ලක්ෂ 50කට සෘජුවම මින් සෙත සැලැසෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=f1401062</link>
    <topic>යූඇන්පී - ජේවීපී අවුරුදු පණිවිඩ සහ කැමරන්ගේ ප්‍රකාශ</topic>
    <author>ජනතා මිත්‍ර</author>
    <content>2014 නව වසර රටට උදාවූයේ තවත් බලාපොරොත්තු ගොන්නක් කරපින්නාගෙනයි. 2013 වසරේදී රටක් ලෙස ලබා ගත් ජයග්‍රහණ, පසුබෑම්, එල්ල වූ අභියෝග, එම අභියෝග ජයගත් ආකාරය, ජය ගැනීමට නොහැකි වූ අභියෝග යන කරුණු ගැන අවධානය යොමු කරමින් 2013 වසරේ රටේ දේශපාලනයේ ශේෂ පත්‍රය හා 2014 වසරේ දේශපාලනයේ ඉදිරි සැලසුම් ගැන අවධානය යොමු කිරීම රටක් වශයෙන් ඉතා වැදගත් වේ.වසර 30කට අධික කාලයක් පැවති කොටි ත්‍රස්තවාදය යුදමය වශයෙන් මුළුමනින්ම පරාජය කළේ 2009 වර්ෂයේදී ය. එම සුවිශේෂී ජයග්‍රහණය ලබාගෙන වසර 5ක් සපිරේ. ත්‍රස්තවාදය යුදමය වශයෙන් මුළුමනින්ම පරාජය කළ ද මතවාදීමය වශයෙන් කොටි අවතාර දේශීයව හා විදේශීයව හොල්මන් කිරීම තවමත් නතර වී නැත. එම කොටි අවතාරවලට කෙසේ හෝ අවශ්‍ය වී ඇත්තේ 2014 දී හෝ ශ්‍රී ලංකාව අස්ථාවර කර බෙදුම්වාදයේ බීජ පැළ කර ඊළාම් රාජ්‍යය පිහිටුවීමට අවශ්‍ය පාර කැපීමයි. එම නිසා කොටි අවතාර ලොව පුරා හොල්මන් කරන තුරු ශ්‍රී ලංකාව අස්ථාවර නොකිරීමට වගබලා ගැනීම රටට ආදරය කරනු ලබන සියලුම දේශ හිතෛෂීන්ගේ කාර්යයභාරය වන අතර එය 2014 නව වසරේ දී පෙරටත් වඩා වැඩි අවධානයක් යොමු කිරීම කාලෝචිත වී ඇත.රට ගොඩනඟන මාවතේ බොහෝ දුරක් ගමන් කිරීමෙන් ලද අභිමානයත් සමඟ නව වසර සමරන ශ්‍රී ලංකාවට මෙම වසර ආර්ථික සංවර්ධනයේ මෙන්ම දේශපාලන ක්ෂේත්‍රයේද සුවිශේෂී වසරක් බව ජනාධිපති මහින්ද රාජපක්ෂ මහතා පවසයි. “නව වසරේ උදාව සමරන්නේ දීර්ඝ කාලයක් සංවර්ධන සංග්‍රාමයක නියැළෙමින් රට ගොඩනගන මාවතේ බොහෝ දුරක් ගමන් කිරීමෙන් ලද අභිමානයද සමඟයි.ජාතිය ගොඩනැගීමේ දී සියලු වාද භේද දැඩි ලෙස ඉවත දා තිබේ. ඒ හේතුවෙන් ම අලුත් දේශපාලන මෙන්ම සංවර්ධන සංස්කෘතියක් රට හමුවේ වෙයි. නව වසරේ අප පෙරට යා යුත්තේ එය වඩාත් තහවුරු කරමිනි. නිදහසත් සාමයත් දිනා දුන් අපි පොදු මහජනතාවට සංවර්ධනයද සතුටද උදා කිරීමට කැප වී සිටිමු.” යනුවෙන්ද ජනාධිපතිතුමා සිය නව වසර වෙනුවෙන් ජනතාවට සුබ පතමින් කියා සිටී.“ප්‍රජාතන්ත්‍රවාදය, මානව හිමිකම් රජයන සමාජයක් පිළිබඳ ප්‍රාර්ථනා ඇති කර ගනිමු” යනුවෙන් විපක්ෂ නායක රනිල් වික්‍රමසිංහ මහතා නව වසර වෙනුවෙන් ජනතාවට සුබ පතමින් කියා සිටී. “අගහිඟකමින් තොර සුවපත් ජීවන මට්ටමක් පිළිබඳත්, ප්‍රජාතන්ත්‍රවාදය හා මානව හිමිකම් රජයන සමාජයක් පිළිබඳත් අපේක්ෂා දල්වාගෙන එම බලාපොරොත්තු ඉටු කරගැනීමේ ප්‍රාර්ථනා ඇතිව නව වසරට පිවිසිය යුතුයි. 2014 වර්ෂයේ දී දේශීය වශයෙන් මෙන්ම ජාත්‍යන්තර වශයෙන් ද අභියෝගයන් රැසකට අපට මුහුණ දීමට සිදු වෙයි”. යනුවෙන්ද රනිල් වික්‍රමසිංහ විපක්ෂ නායකවරයා පවසයි.වත්මන් පාලනය යටතේ එළඹෙන්නේ සුබ නව වසරක් නොවන බව ජනතා විමුක්ති පෙරමුණ ප්‍රකාශ කරයි. “එළැඹෙන වසර වත්මන් පාලනය යටතේ සුබ නව වසරක් නොවන නිසාම එම පවුල් පාලනයට එරෙහිව සටන් වැද ජය ලබන වසරක් බවට පෙරළාගත යුතුයි. 2014 නව වසර උදා වන්නේ ශශ්‍රී ලංකාව රටක් ලෙස කිසිඳු ජයග්‍රහණයක් අත්පත් කර නොගනිමින්ය. මේ වන විට අපේ රට ආර්ථික වශයෙන් කඩා වැටුණකි. දේශපාලන වශයෙන් බංකොළොත් බවක් ලැබූවකි. සංස්කෘතික වශයෙන් නන්නත්තාර වූවකි.” යනුවෙන් නව වසරට සුබ පතන ජනතා විමුක්ති පෙරමුණ ජනාධිපතිතුමාගේ පවුලේ සාමාජිකයින්ටද දෝෂාරෝපණය කරයි.ජනාධිපතිතුමාගේ නව වසරට සුබ පතන පණිවිඩයෙන් එක්සත් ජාතික පක්ෂයේ හා ජනතා විමුක්ති පෙරමුණේ පණිවිඩවලත් වෙනස හොඳින් තේරුම්ගත හැකිය. ජනාධිපතිතුමා ප්‍රකාශ කරන්නේ නව වසරේ දී සියලු භේද අමතක කොට රටක් වශයෙන් එක්ව ගමන් කරමින් ආර්ථික වශයෙන් මෙන්ම සංවර්ධනයේ සියලු ප්‍රතිලාභ ජනතාව වෙනුවෙන් තවදුරටත් ලබා දෙන වසරක් බවට 2014 නව වසර පත් කරගත යුතු බවයි. රටේ පොදු ජන නායකයා නව වසර රටට හා ජනතාව වෙනුවෙන් එසේ සුභාශිංසන පිරිනමන විට එක්සත් ජාතික පක්ෂය හා ජනතා විමුක්ති පෙරමුණ නිකුත් කරන ලද අවුරුදු සුභාශිංසන බොහෝ දුරට සමාන වන්නේ මැතිවරණ ප්‍රකාශවලටය. ඊට අමතරව මැයි දින සිහිගන්වන වාක්‍යයද මෙම සුභාශිංසනවලට ඇතුළත් කර ඇත.එක්සත් ජාතික පක්ෂය ප්‍රකාශ කරන්නේ මානව හිමිකම් රජයන සමාජයක් පිළිබඳ ප්‍රාර්ථනා ඇති කර ගනිමු කියාය. එක්සත් ජාතික පක්ෂය ප්‍රකාශ කරන අන්දමට මානව හිමිකම් රජයන සමාජයක් ඇති කිරීම සඳහා එක්සත් ජනතා නිදහස් සන්ධාන ආණ්ඩුව පෙරළිය යුතුය. මානව හිමිකම් රජයන සමාජයක් සඳහා එක්සත් ජාතික පක්ෂය බලයට පත්කර ගත යුතුයි.මානව හිමිකම් ගැන නිතරම කයිවාරු ගහන එක්සත් ජාතික පක්ෂය, මෙරට කොටි ත්‍රස්තවාදීන් විසින් සිදුකරන ලද මනුෂ්‍ය ඝාතන, මානව හිමිකම් උල්ලංඝණය කිරීම් ගැන වචනයකුදු කතා නොකරයි. එපමණක් නොව මෙම පණිවිඩයෙන් එක්සත් ජාතික පක්ෂය ජාත්‍යන්තරයට කියා සිටින්නේ මේ රටේ මානව හිමිකම් රැකීමක් සිදු නොවන බවයි.රනිල් වික්‍රමසිංහ මහතාට මේ රටේ පාලන බලය ලබා ගැනීමට අවශ්‍ය නම් කළ යුත්තේ ඉදිරි ජනාධිපතිවරණයට මුහුණ දීමටයි. ඒ සඳහා ක්‍රියා නොකර රනිල් වික්‍රමසිංහ මහතා දෙමළ ඩයස්පෝරාවට වාසිවන ආකාරයෙන් නිවේදන නිකුත් කිරීම අනුමත කළ හැකිද? ශ්‍රී ලංකාවේ මානව හිමිකම් සුරක්ෂිත නොවන බව රනිල් වික්‍රමසිංහ මහතා ප්‍රකාශ කරන්නේ කාටද?ජනතා විමුක්ති පෙරමුණ ප්‍රකාශ කරන්නේ 2013 වර්ෂයේ දී කිසිඳු ජයග්‍රහණයක් ලබා ගැනීමට ශ්‍රී ලංකාව අසමත් වූ බවයි. රට වෙනුවෙන් කතා කරන බව පවසන ජනතා විමුක්ති පෙරමුණ 2013 වර්ෂයේ දී ශ්‍රී ලංකාවට ලබා දුන් ජයග්‍රහණ මොනවාද? රටේ ආර්ථික වර්ධන වේගය ඉහළ දමමින් රට ස්ථාවර කරමින් පොදු රාජ්‍ය මණ්ඩලීය රාජ්‍ය නායක සමුළුව 2013 වසරේදී පැවැත්වීම ජනතා විමුක්ති පෙරමුණට ඉතා ඉක්මනින් අමතකවීම පුදුම සහගතය. පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම තුළින් රටට අත්වූ වාසි ගැන ජනතා විමුක්ති පෙරමුණේ රතු සහෝදරයින් කුහකව නොබැලිය යුතුයි.ශ්‍රී ලංකාව කොන් කිරීමට කොටි ත්‍රස්තවාදය වෙනුවෙන් කඩේ යන ඇතැම් රටවල් ක්‍රියා කරමින් සිටින අවස්ථාවක එම රටවල්වලට නියම පිළිතුරු ලබා දීමට හැකි වූයේ පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාව තුළ පැවැත්වීමෙන්ය. කොටි ත්‍රස්තවාදයෙන් මුළුමනින්ම මුදාගත් රට ඉතා කෙටි කාලයක් තුළ ශීඝ්‍ර සංවර්ධනයක් ලබා ගනිමින් ස්ථාවරව ඉදිරියට ගමන් කරන බව එම රාජ්‍ය නායක සමුළුවට සහභාගි වූ අති බහුතරයක් රාජ්‍ය නායකයෝ පිළිගත්හ. ඔටුන්න හිමි චාල්ස් කුමරු ඇතුළු සියල්ලන් ප්‍රකාශ කළේ ශ්‍රී ලංකාවේ ආගන්තුක සත්කාර ඉතා ඉහළ තත්ත්වයක පැවතුණු බවයි.බ්‍රිතාන්‍ය අග්‍රාමාත්‍ය ඩේවිඩ් කැමරන් මහතා පමණක් ගාල කඩාගත් කෙනෙකු වශයෙන් හැසිරුණු අතර ඔහු මෙරටට පැමිණීමටත් පෙර ඔහුගේ න්‍යාය පත්‍රය දැන ගැනීමට හැකි විය. කැමරන් මහතා උතුරට ගියේ දෙමළ ඩයස්පෝරාවේ වුවමනාවට බව ඔහුම යළි බ්‍රිතාන්‍යයට ගිය අවස්ථාවේ දී පිළිගත්තේ ය. දෙමළ ජාතිකයින්ගේ ඡන්දය ලබාගෙන යළි පාර්ලිමේන්තුවට පැමිණීමට අපේක්ෂාවෙන් සිටින කැමරන් මහතා දෙමළ ජාතික ඡන්දදායකයින් ප්‍රකාශ කරන ඕනෑම දෙයක් කිරීමට පසුබට නොවේ. කැමරන් මහතාගේ කතාවට ජනාධිපති මහින්ද රාජපක්ෂ මහතා ඔහුට මතක සිටින පිළිතුරක් ලබා දුන්නේ ය.කැමරන් මහතාගේ කතාව චාල්ස් කුමරුවත්, ඕස්ට්‍රේලියානු අග්‍රාමාත්‍ය ටෝනි ඇබර්ට් මහතාවත් පිළිගත්තේ නැත. අඩුම ගණනේ සමුළුවට පැමිණි එක් සාමාජිකයෙකු හෝ අඩුම ගණනේ තානාපති නිලධාරියෙකුවත් අනුමත කළේ නැත. කැමරන් මහතාගේ කතාව අනුමත කළේ දෙමළ ඩයස්පෝරාවත්, කොටි ත්‍රස්තවාදයට, බෙදුම්වාදයට කත් අදින පිරිසත් පමණි.කැමරන්ගේ ප්‍රකාශය සහ එක්සත් ජාතික පක්ෂයේ හා ජනතා විමුක්ති පෙරමුණේ සුබ නව වසරට නිකුත් කරන ලද නිවේදන අතර එතරම් වෙනසක් නැත. කැමරන් මහතාගේ ප්‍රකාශය පිළිබඳ එක්සත් ජාතික පක්ෂයේ නායක රනිල් වික්‍රමසිංහ මහතා, සජිත් ප්‍රේමදාස මහතා, කරූ ජයසූරිය මහතා ඇතුළු කිසිදු නායකයෙක් කිසිවක් ප්‍රකාශ නොකරති. අඩුම ගණනේ එක්සත් ජාතික පක්ෂයේ නායකත්ව මණ්ඩලයද කිසිවක් ප්‍රකාශ කරන්නේ නැත.ජනතා විමුක්ති පෙරමුණද කැමරන් මහතාගේ ප්‍රකාශය ගැන කිසිවක් ප්‍රකාශ නොකරයි. අධිරාජ්‍යවාදයට එරෙහිව මර හඬ නගන රතු සහෝදරවරුන් කැමරන් මහතා රටට එරෙහිව ප්‍රකාශ කරන විට නිහඬව සිටින්නේ ඇයි? අඩුම ගණනේ කැමරන් මහතාගේ රටට එරෙහි ප්‍රකාශයන් ගැන පේළි දෙකේ මාධ්‍ය නිවේදනයක්වත් නිකුත් කිරීමට රතු සහෝදරවරුන් ක්‍රියා නොකරන්නේ මන්ද?කැමරන් මහතාගේ ප්‍රකාශවලට එරෙහිව රටට ආදරය කරන රාජ්‍ය නායකයෙකු ලෙස මහින්ද රාජපක්ෂ ජනාධිපති තුමා ප්‍රතිචාර දෙන විට අධිරාජ්‍යවාදයට එරෙහිව ඇත්තටම හඬ නගන්නේ මහින්ද රාජපක්ෂ ජනාධිපතිතුමා නොවේද? එවිට ජනතා විමුක්ති පෙරමුණේ රතු සහෝදරවරුන් කඩේ යන්නේ අධිරාජ්‍යවාදයට පක්ෂවද?එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිල්ලේ මහත්මියට කෙසේ හෝ අවශ්‍යව ඇත්තේ මේ වසරේ මාර්තු මාසයේදී පවත්වනු ලබන මානව හිමිකම් සමුළුවේ දී ශ්‍රී ලංකාවට එරෙහිව දැඩි පීඩනයක් එල්ලකොට ජාත්‍යන්තර පරීක්ෂණයක් සිදු කිරීමට අවශ්‍ය වටපිටාව සැකසීමයි. ඩේවිඩ් කැමරන් මහතාද සිදු කරමින් සිටින්නේ මෙම ක්‍රියාවලියේ තවත් කොටසකි. දෙමළ ඩයස්පෝරාව, බෙදුම්වාදී බලවේග පිල්ලේ නෝනා සහ කැමරන් මහතා සමඟ මාර්තු මාසයේ දී නැටීමට යන මෙම නාඩගම ඉතා පැහැදිලිය.ශ්‍රී ලංකාවට එරෙහිව ජාත්‍යන්තර පරීක්ෂණයක් පවත්වා අසත්‍ය චෝදනා එල්ලකොට සම්බාධක පනවා රට අස්ථාවර කිරීම, ජනාධිපතිතුමා, ආරක්ෂක ලේකම්තුමා ඇතුළු පිරිසකට යුද අපරාධ චෝදනා එල්ල කිරීම ඇතුළු කරුණු රැසක් මොවුන්ගේ න්‍යාය පත්‍රයට ඇතුළත්ව ඇත.රට ත්‍රස්තවාදයෙන් බේරාගැනීම වරදක් ලෙස සලකා මේ ආකාරයෙන් අසත්‍ය චෝදනා ජනාධිපතිතුමා ප්‍රමුඛ රජයට එල්ල කරන විට ඒ ගැනද එක්සත් ජාතික පක්ෂය හෝ ජනතා විමුක්ති පෙරමුණ කිසිවක් ප්‍රකාශ කරන්නේ නැත. ඔවුන් ප්‍රකාශ කරන්නේ ආණ්ඩුවේ වරදින් මෙම චෝදනා එල්ල වන බවයි. මේ මොන හතර බිහිරි කතාවක්ද? වසර 30කට අධික කාලයක් තිස්සේ පැවති ත්‍රස්තවාදයෙන් රට මුළුමනින්ම බේරා ගැනීම වරදක්ද? වසර 30 කට වැඩි කාලයක් මේ රටට නොලැබුණු සංවර්ධනයේ ප්‍රතිලාභ ජනතාවට ලැබෙන එක වරදක්ද? කොටි ත්‍රස්තවාදීන්ගේ අහිංසක දෙමළ තරුණ තරුණියන් බේරා ගැනීම වරදක්ද?උතුරු නැගෙනහිර ඇතුළු මුළු ශ්‍රී ලංකාවටම සාමය උදාකර දීම වරදක්ද? සයනයිඩ් කරල බෙල්ලේ එල්ලාගෙන තුවක්කුව අතේ තියාගෙන සටන් වැදුණු දෙමළ තරුණ තරුණියන් පෑන් පොත් අරගෙන පාසල් යාම වරදක්ද? ඔවුන් වෘත්තීය පුහුණු ආයතනවලට ගොස් පුහුණුවීම වරදක්ද? පුහුණුවෙන් පසුව ඔවුන් රැකියාවල නිරතවීම වරදක්ද? කොටි ත්‍රස්තවාදීන් විසින් කප්පම් ගත් දෙමළ ව්‍යාපාරිකයින් එම කප්පම් ගෙවීම්වලින් නිදහස් කර ගැනීම වරදක්ද? මේවා ගැන එක්සත් ජාතික පක්ෂයවත්,ජනතා විමුක්ති පෙරමුණවත් කිසිවක් ප්‍රකාශ නොකරන්නේ ඇයි? එසේ ප්‍රතිචාර නොදක්වන්නේ එමගින් ඔවුන්ට සිදුවන දේශපාලන හානිය නිසාය. එය එළිපිට නොකියන එක්සත් ජාතික පක්ෂය හා ජනතා විමුක්ති පෙරමුණ තමුන්ගේ දේශපාලන වාසිය වෙනුවෙන් මෙම කුහක ප්‍රතිපත්තිය අනුගමනය කරයි.මෙම වසරේ දී දේශීයව හා විදේශීයව ශ්‍රී ලංකාවට අභියෝග රැසකට මුහුණ දීමට සිදු වන බව එක්සත් ජාතික පක්ෂය නව වසරෙහි සුබ පැතුම් පණිවිඩයෙන් කියයි. නමුත් මාර්තුවල පැවැත්වෙන ජිනීවා මානව හිමිකම් කවුන්සිලයේ දී ශ්‍රී ලංකාවට එරෙහිව ඉදිරිපත් කිරීමට සූදානම් වන අසත්‍ය චෝදනා ගැන එම පක්ෂ කිසිවක් ප්‍රකාශ කරන්නේ නැත. ශ්‍රී ලංකාවේ මානව හිමිකම් සුරක්ෂිත නොවන බව එක්සත් ජාතික පක්ෂය හා ජනතා විමුක්ති පෙරමුණ නිතර නිතර ප්‍රකාශ කරයි.දෙමළ ඩයස්පෝරාවට, බෙදුම්වාදී බලවේගවලට, ඩේවිඩ් කැමරන්ලාට, නවනීදන් පිල්ලෙලාට ශ්‍රී ලංකාවට එරෙහිව එවීම සඳහා අවශ්‍ය තොරතුරු ලබාදෙමින් පසුබිම සකසන්නේ එක්සත් ජාතික පක්ෂය හා ජනතා විමුක්ති පෙරමුණයි. එම පක්ෂ මාධ්‍ය නිවේදන සකස් කරනු ලබන්නේ රටට එරෙහිවයි. ත්‍රස්තවාදය මුළුමනින්ම පරාජය කිරීම නිසා ශ්‍රී ලංකාවට ලැබුණු නිදහස ගැන එම පක්ෂ කතා නොකිරීමට තරම් කුහකවීම ගැන එතරම් පුදුම විය යුතු නැත.ඒ ඔවුන්ගේ හැටිය. නමුත් මෙම කුහක දේශපාලනයට මේ රටේ පොදු මහජනතාව ඉතා හොඳ පණිවිඩයක් ලබා දී තිබේ. පසුගිය කාලයේ පැවති විවිධ මැතිවරණවලදී එක්සත් ජාතික පක්ෂයටත්, ජනතා විමුක්ති පෙරමුණටත් අත් වූ ඉරණම ගැන අමුතුවෙන් කිව යුතු නොවේ. මෙම කුහක දේශපාලන කලාවම දිගටම කරගෙන ගියොත් මෙම දේශපාලන පක්ෂ දෙකට ඉදිරි බස්නාහිර, දකුණු පළාත් සභා මැතිවරණවලදීද අත්වෙන්නේ මෙම ඉරණමයි.ඉදිරි ජනාධිපතිවරණය ගැනද විරුද්ධ පක්ෂය දැන් සිටම කතා කරයි. 2016 වසරේදී මීළඟ ජනාධිපතිවරණය පැවැත්වීමට නියමිතව තිබුණද එය 2014 දී පවත්වන බව පුන පුනා ප්‍රකාශ කරන්නේ විපක්ෂයයි. එය 2015 වසරේදී පවත්වනු බවට ද ඇතමෙක් ප්‍රකාශ කරති. මීළඟ ජනාධිපතිවරණය කවදා පැවැත්වුවද එය මහින්ද රාජපක්ෂ ජනාධිපතිතුමාට නම් කිසිඳු අභියෝගයක් නොවන බව ඉතා පැහැදිලිය.මහින්ද රාජපක්ෂ මහතා පරාජය කිරීමට නම් විපක්ෂය කළ යුත්තේ රාජපක්ෂ මහතාට වඩා ජනතාවට විශ්වාස කළ හැකි අපේක්ෂකයෙකු ඉදිරිපත් කිරීමයි. නමුත් මහින්ද රාජපක්ෂ මහතා සමඟ තරග කිරීමට තබා ඔහුගේ මයිල් ගසක්වත් සෙලවිය හැකි අපේක්ෂකයෙකු එක්සත් ජාතික පක්ෂයට හෝ ජනතා විමුක්ති පෙරමුණට සිටිනවාද? රනිල් වික්‍රමසිංහ මහතා ඉදිරිපත් වුවහොත් අත්වන ඉරණම ගැන සිතාගත හැකිය. සජිත් ප්‍රේමදාස, කරූ ජයසූරිය යන මහත්වරුන් ඉදිරිපත් වුවහොත් රනිල් වික්‍රමසිංහ මහතා ලබා ගන්නා ඡන්ද ප්‍රමාණයවත් ලබා ගනීද? යන්න සැක සහිතය.ජනතා විමුක්ති පෙරමුණෙන් නම් ඉදිරිපත් විය යුත්තේ සෝමවංශ අමරසිංහ මහතාය. එසේත් නොමැති නම් අනුර දිසානායක, නැත්නම් විජිත හේරත් මහතාය. නමුත් මෙම මහත්වරුන් කිසිවෙකුට මහින්ද රාජපක්ෂ මහතාගේ අසලකටවත් යාමට නොහැකි බව ඒ මහත්වරුම දනිති.මංගල සමරවීර මහතාට අවශ්‍ය වී ඇත්තේ පොදු අපේක්ෂකයෙකු හෝ පොදු අපේක්ෂිකාවක් ඉදිරිපත් කිරීමටය. පොදු අපේක්ෂිකාව ලෙස යළි කරළියට පැමිණ ඇත්තේ හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියයි. 1994 සිට 2005 දක්වා වසර 11ක් රට පාලනය කරන ලද චන්ද්‍රිකා මහත්මියට යුද්ධයවත්, සාමයවත් හරියට සිදු කිරීමට නොහැකි විය. වසර ගණනාවකට පසුව රට ඍණ ආර්ථිකයට ගමන් කළේ ද ඇගේ පාලන කාලය තුළ දී ය.වසර 11ක් රට ඉදිරියට ගමන් කරනවා වෙනුවට රට ඒ වසර 11 තුළ ආපස්සට ගිය බව නොරහසකි. එම නිසා චන්ද්‍රිකා මහත්මිය පොදු අපේක්ෂිකාව වුවහොත් ඇයට මැතිවරණයේදී අත්වන ඉරණම ගැනද අමුතුවෙන් කිවයුතු නොවේ. එම නිසා 2014 වර්ෂය තුළ කෙතරම් අභියෝග පැමිණිය ද රටට ආදරය කරන නායකයෙකු රට පාලනය කරන නිසා ඒ අභියෝග සියල්ල ජයගත හැකි බව පොදු ජන විශ්වාසයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=f1401063</link>
    <topic>අංගම්පොර කියලා බල්ටි ගහන අයත් ඉන්නවා</topic>
    <author>සංවාද සටහන උපාලි කරුණාරත්න ඡායාරූප- සමන් ශ්‍රී වෙදගේ</author>
    <content>ගුස්ති පිටුවේ සංවාදයට විවිධ වූ සටන් ශෛලීන්හි නිපුණයන් සම්බන්ධ වෙයි. ඔවුහුු තමන් දන්නා ශිල්පයන්ගේ තිබෙන ප්‍රබලත්වය , ඒවායේ අතීත කතා, නිර්මාතෘවරු , ඒවායේ වර්තමාන තත්ත්වය පිළිබඳ අප හා සංවාද කරති. සමහරක් අවස්ථාවන් වෙනත් සටන් ශෛලීන් සමබන්ධවද විවිධ අදහස් ඉදිරිපත් කරති.මෙවර ගුස්ති පිටුවේ සංවාදයට එක් වන්නේ චීනාඩි සටන් ශිල්පයේ මෙරට සිටින ජේෂ්ඨයකු වන ඒ ගුණදාස ( ගුණදාස අයියා ) ය.* චීනාඩි කියන්නෙ කුමක්ද?මෙය නිල සම්බන්ධව කියා දෙන සටන් ක්‍රමයක්. නිලවලට පහර දීම චීනාඩිවලදී සිදුකෙරෙනවා.* මේ රටේ කොයි පළාත්වලද චීනාඩි තිබ්බෙ?අතීතයේ උඩරට ප්‍රදේශයන්හි මේ සටන් ක්‍රමයේ දක්ෂයින් සිට තිබෙනවා. කිරුළපන ,නාරාහේන්පිට ,කොම්පඤ්ඤවීදිය , කෙසෙල්වත්ත ,කෝට්ටේ ප්‍රදේශයන්හි චීනාඩි ශිල්පීන් සිටියා.* ඔවුන් පිළිබඳ සඳහන් කළොත්?තෙල් ඇඩ්ඩින් අයියා , ඔලී බාසුන්නැහැ , අඩි පුඩි ජෝසප් , කළු අග්ගල මාටින් බාසුන්නැහැ වැනි අය එදා සිටි දක්ෂයින් වශයෙන් හඳුන්වන්න පුලුවන්. ඒ වගේම කොම්පඤ්ඤවීදියේ චීන - අඩි දන්න දක්ෂ මුස්ලිම් ජාතිකයින් සිටියා. මට ඔවුන්ගෙ නම් මතක නැහැ.* ඔබේ වයස කියද?අසූ තුනයි.* චීනාඩි සටන් ශිල්පය කොපමණ කාලයක් ඉගෙන ගත්තාද?අවුරුදු අටේදියි මම චීනාඩි ඉගෙනීම ආරම්භ කළේ. අවුරුදු විස්සක් මේ සටන් ශිල්පය මම ඉගෙන ගත්තා.* කවුද ඔබේ ගුරුවරුන්?ජයමාන්න මහත්තයා ,ඩික්මන් ගුරුතුමා ,කෝට්ටෙ වෙඳ මහත්තයා ,මගෙ මාම කෙනෙක් වන එස්. ඒ පීටර් ,කාසිම් මොහොමඩ් වාත්තියාරේ , වෛරමුත්තු මහත්මයා.* ගුරුවරුන් සම්බන්ධව වැඩි තොරතුරු කතා කළොත්?කෝට්ටෙ වෙඳ මහත්තයා සෙල්ලම් කරනව දැකල තමයි මටත් මේ ශිල්පය ඉගෙන ගන්න ආසාවක් ඇති වුණේ. ජයමාන්න මහත්තය ඉතා දක්ෂයෙක් වශයෙන් හඳුන්වන්න පුලුවන්. මගෙ අම්මගෙ මල්ලි කෙනෙක් වන එස් . ඒ පීටර් මේ ශිල්පය භයානකයි කියා උගන්වන්න එතරම් කැමැත්තක් දැක්වූයේ නැහැ. කාසිම් මොහොමඩ් හිටපු ජනාධිපතිවරයෙකු වූ ආර් . ප්‍රේමදාස මහත්තයට කුඩා කාලයේ චීන අඩි ඉගැන්වූවා කියල මා අහල තිබෙනවා. ප්‍රේමදාස මහත්තය හොඳ සෙල්ලංකාරයෙක් කියල මම දන්නවා.* මෙරට සිටින අංගම්පොර ශිල්පීන්ට බොහෝ දෙනා කරන චෝදනාවක් තමා ඔවුන් චීනාඩි ශිල්පය උගන්වන බව. ඒ ගැන ඔබේ අදහස කුමක්ද?චීනාඩි සටන් ශිල්පය දීර්ඝ කාලයක් හැදෑරූ පුද්ගලයෙකු වශයෙන් මම දකිනවා අංගම්පොර සටන් ශිල්පය උගන්වන බොහෝ දෙනෙක් කරන්නෙත් මම කරන සෙල්ලම්ම බව. ඒත් අංගම්පොර ඊට වෙනස් නම් කරල පෙන්වන් ඕනේ.උඩ පැනල බිම පෙරලිලා දඟලල සමහරු කියනවා ඒක අහවල් සටන් ක්‍රමයයි කියා. විවිධ නම්වලින් ඔවුන් ඒවා හඳුන්වනවා. යමෙක් නිවැරදිව මෙරට පවතින පැ‍රැණි සටන් ක්‍රමයන් දන්නවා නම් ඒක ඔප්පු කරල පෙන්වන්න ඕනෙ. අංගම්පොර කියා බල්ටි ගහන අයත් ඉන්නවා.මම බලාපොරොත්තු වන්නෙ මෙමගින් කවුරුවත් හෙළා දකින්න විවේචනය කරන්න නොවේ. හැබැයි බොහෝ දෙනෙක් විවිධ සටන් ශෛලීන් අගේට කරන බවත් මා පවසනවා.* ඔබ කොහොමද චීනාඩි ශිල්පය උගන්වන්නෙ?මම මුලින්ම කරන්නෙ මුලු මාරුව. මේක නිවැරදිව කරන්න ශිෂ්‍යයින්ට උගන්වන ගුරුවරුන් දැන ගන්න ඕනෙ. හතර පැත්ත බැලීම , තමන්ගේ ශරීරයේ කොටස් ආරක්ෂාකර ගන්නේ කෙසේද , හැරෙන ආකාර , තට්ටු කරන ක්‍රම වැනි දේ මා මුලින් උගන්වනවා.චීනාඩි ශිල්පය මා උගන්වන්නෙ යම් ක්‍රමවේදයකටයි. ඒ සඳහා විෂය මාලාවක් මට තිබෙනවා. මේ වන විට චීනාඩි ශිල්පය විශාල පිරිසක් මගෙන් ඉගෙන ගෙන තිබෙනවා. දැනටත් ඉගෙන ගනිමින් සිටිනවා. ඔවුන් විවිධ තරාතිරම්වල පුද්ගලයින්. නියම සටන් ශිල්පියෙක් සමාජයට වැඩදායී පුද්ගලයෙකු විය යුතුයි. එවැන්නන් බිහි කරන්න විවිධ ආත්මාරක්ෂක සටන් ක්‍රමයන් උගන්වන ගුරුවරුන් දැඩි ලෙස අධිෂ්ඨාන කර ගන්න ඕනෙ. මම උත්සාහ කරන්නෙ මේ වටිනා සටන් ක්‍රමය අනාගත පරපුරට ආරක්ෂා කර දීමටයි. මෙමගින් මුදල් ඉපයීමට මගේ කිසිම බලාපොරොත්තුවක් නැහැ. හැබැයි මම චීනාඩි උගන්වන විවිධ පුද්ගලයන්ට දක්ෂයො නොවෙයි කියල ඇඟිල්ල දික් කරන්නෙත් නැහැ. මා ඉතා අවංකවයි ක්‍රියා කරන්නෙ. ඒක මගෙන් චීනාඩි ඉගෙන ගන්නා අය දන්නවා.* කවුරුහරි ප්‍රකාශ කළොත් ඔබ උගන්වන්නේ නිවැරදි චීනාඩි නෙමෙයි කියලා?මා උගන්වන්නෙ හරි දේ කියා මට දැඩි විශ්වාසයක් තිබෙනවා. එහෙම කියන හෝ හිතන අයෙක් ඉන්නව නම් මගේ ළඟට ඇවිත් කොහොමද උගන්වන්නෙ කියා බලන්න පුලුවන්. කවුරුන් හෝ එහෙම අභියෝගයක් කළොත් මට චීනාඩි ශිල්පය ඉදිරිපත් කරල පෙන්වන්න හැකියි. මහනුවර ගල් පීල්ලෙ සිටිය ලොකු නිලමේ කියල කෙනෙක්. ඔහු අති දක්ෂ චීනාඩි ශිල්පියෙක්. මගෙ දස්කම් දැක්ක ඔහු මට තෑගිත් දීල තිබෙනවා.* බොහෝ සටන් ශිල්ප උගන්වන ගුරුවරුන්ට එල්ල වන චෝදනාවක් තමා ප්‍රායෝගික ක්‍රියාකාරකම් නොමැති බව. ඔබ කොහොමද ශිෂ්‍යයින්ට පුහුණු වීම් කරන්නෙ?සෙල්ලමක් කරන විට එයින් කරන්න පුලුවන් දේ පෙන්වන්න නොහැකි නම් වැඩක් නැහැ. පහරක් එල්ල කරන ස්ථානයන් එම පහර වලක්වන්නෙ කොහොමද කියා මම නම් හානි නොවන ආකාරයට ශිෂ්‍යයින්ට උගන්වනවා. ඔවුන් ප්‍රායෝගිකව සටනට යොමු කරනවා. එතකොට තමයි සටන් ශිල්පයේ නියම අරුත ඔවුන්ට වැටහෙන්නෙ.* චීනාඩි සටන් ශිල්පය උගන්වන ගුරුවරුන්ගෙන් ශිල්පය ඉගෙන ගත් ආකාරය පිළිබඳව කතා කළොත්?සතියකට දවසක් මම ඔවුන්ගෙන් පුහුණුවීම් ලැබුවා. සතියේ ඉතිරි දිනවල නිරන්තරව පුහුණු වීම් කෙරුවා. එහෙම කරන්නෙ නැත්නම් සටන් ශිල්පයක් ඉගෙන ගැනීමේ නියම ඵලය ලබා ගන්න නොහැකි වෙනවා. දක්ෂ සටන් ශිල්පියෙක් වීමට නිරන්තර පුහුණුවීම් ඉතා වැදගත්. කොතරම් දක්ෂ සටන් ශිල්ප උගන්වන ගුරුවරයෙකු ළඟට ගියත් පුහුණුවීම් කරන්නෙ නැත්නම් වැඩක් නැහැ. සතියකට එක දවසක් පුහුණු වීම් කරල ඉතිරි දවස් ටික නිකම් සිටියොත් කොහොමද සටන් ශිල්පයක නිපුණයෙක් වන්නෙ.* චීනාඩි ශිල්පයේ නිල ශාස්ත්‍රය උගන්වන්නෙ කොහොමද?නිල ශාස්ත්‍රය ක්ෂණිකව උගන්වන්න බැහැ. ගහගන්න විට පහරවල් වදිනවා. මට මනුස්සයෙකුගේ ඇඟේ ඕනම තැනකට අත තියලා අනතුරක් කරන්න පුලුවන්. වේදනාවක් ඇති කරන්න ගහන්නම ඕන නැහැ කියන එකත් සඳහන් කරන්න ඕනෙ. ඒ වගේම මම කියනව මුලු තුන පැනල ගහන්න පුලුවන් කියලා.උඩුවේ උඩුතල්ලෙ මරුව වැජඹෙන්නේ පැනලා මුලු තුනට තද පහරක් දෙන්නේ කලක් දුක්විඳ මරුවා වෙත යන්නේ පව් පිං ටික දැනගෙන මේ ටික කරපන්නේනිල ශාස්ත්‍රය ගැන කවියෙන්ද තියෙනවා. ශ්ලෝක තිබෙනවා. මම නිල ශාස්ත්‍රය සම්බන්ධයෙන් බොහෝ දේවල් දන්නවා.* මොන කරුණු කීවත් අංගම්පොර සටන් ශිල්පීන්ට චීනාඩි සටන්කාරයො යයි දිගින් දිගටම චෝදනා එල්ල වෙනවා නේද?සුද්දො එදා සිටිය අංගම් පොර ශිල්පීන් මරණ විට එම ශිල්පයට චීනාඩි කියලා නම දා ගත්තා කියලා මම අහල තිබෙනවා.* ඔබ ඉන්දියාවට ගියා නේද සටන් සෙල්ලම් ඉගෙන ගන්න?මා ඉන්දියාවට යන අවස්ථාව වන විට චීනාඩි සෙල්ලම් ඉගෙන ගෙන අවුරුදු දොළහක් විතර ඇති. අපි ඉන්දියාවට ගියේ එහෙ තිබෙන සෙල්ලම් බලන්න. බොරැල්ලෙ සිටිය දමිළ ජාතිකයින් සමඟයි මම ගියේ. විවිධ නම්වලින් ඉන්දියානු සටන් ක්‍රමයන්හි පහරවල් හැඳින්වූවා මට මතකයි.* චීනාඩිවල ආයුද සටන් තිබෙනවා නේද?ඔව්. කඩු සෙල්ලම් , පොලු සෙල්ලම් , පිහි සෙල්ලම් වැනි දේ තිබෙනවා.* අතීතයේ මේ රටේ චීනාඩි ඉගෙන ගත් චන්ඩි හිටිය නේද?මරදානෙ චොප්පෙ , මදාවි සෝමේ වැනි අය සිටිය. මොවුන් හොඳ වැඩ කාරයෝ. චෝප්පෙ චීනාඩි ඉගෙන ගත්තෙ වැල්ලෙ සයිමන් අයියගෙන්. මම මේ සටන් ක්‍රමය උගන්වන්නෙ චණ්ඩි බිහි කරන්න නොවෙයි. මිනිසුන්ට පහර දෙන කණ්ඩායම් හඳන්න නොවෙයි. සමාජයට වැඩ දායක මිනිසුන් තමයි මම හදන්නෙ. මම ඒක කරල තිබෙනවා.* චීනාඩිවල තිබෙන මුලු පැනීම සහ පහරවල් සම්බන්ධයෙන් කතා කළොත්?මුලු තුන පැනල අවසර ගන්නවා. තව තිබෙනවා හතර මුල්ල. චොල්ලෙ පහර , එඩිය පහර , අගුව , අංචි අඩි වැනි දේ තිබෙනවා.* ප්‍රබලම සටන් ක්‍රමයක් ලෙස චීනාඩි හැඳින්විය හැකිද?මගෙ වයස ගැන හිතන්න. මම තවම සෙල්ලම් කරන ආකාරය බලන්න. මම අතක් දික් කරල නවන්න කීවොත් තරුණයෙකුට වුවත් නවන්න අමාරුයි. මගෙ පහරක ශක්තිය බලන්න. මගෙන් ශිල්ප ඉගෙන ගන්නා උගත් පිරිසෙන් මේ සටන් ක්‍රමයේ තිබෙන ප්‍රබලත්වය ගැන අසා දැන ගන්න.* මෙරට වෙනත් ප්‍රදේශයන්හි දක්ෂ චිනාඩි ශිල්පීන් ඉන්නවද?ඔව්.* ඔබට චීනාඩි ඉගැන්වීම සම්බන්දයෙන් චෝදනා නැද්ද?මම ඉන්දියාවට ගොස් විවිධ දේ ඉගෙන ගෙන නව නිෂ්පාදනයක් කළා කියල සමහරු කියනවා. මා ඒවා ප්‍රතික්ෂේප කරනවා. මම රට ජාතිය පාවා දෙන පුද්ගලයෙක් නොවේ. හැබැයි මම චීනාඩි රඟ දක්වන්න යන්නෙත් නැහැ. උගන්වන්නෙත් ගෙදරට පැමිණි අයට විතරයි.* කොහොමඳ අලුත් ශිෂ්‍යයකුට ඉගැන්වීම ආරම්භ කරන්නනෙ?කතරගම දෙවියන්ට පූජාවක් තියලයි ඉගැන්වීම ආරම්භ කරන්නෙ. මට එම අවස්ථාවේ ඉගෙන ගැනීමට පැමිණි තැනැත්තාගේ ජීවන චරිතය කියන්න පුලුවන්. චීනාඩි ශිල්පය ඉගෙන ගන්න පුලුවන්ද බැරිද කියලත් මම කියනවා.* කවුරුන් ඔබට පහර දීමට පැමිණියහොත් මොකක්ද කරන්නෙ?මට තවම ගහ ගන්න පුලුවන්. මම තර්ජනවලට බයවෙන මිනිහෙක් නොවෙයි.* ඔබට චණ්ඩින්ගෙන් තර්ජන එල්ල වෙලා නැද්ද?නැහැ. මම හැමෝම ආදරෙයි.* හමුදාවන්හි රණ විරුවන් චීනාඩි ඉගෙන ගැනීම වැදගත් නේද?අනිවාර්යයෙන්ම. හැබැයි හරියට දන්න කෙනෙක් උගන්වන්න ඕනෙ. මට ඕනම කෙනෙකුගෙ බඩ දවස් පහළොවකින් බස්සන්න පුලුවන්.* ඔබට හමුදාවන්ගෙන් ආරාධනාවක් ලැබුනොත් චීනාඩි උගන්වන්න කියලා මොකද කරන්නේ?මම ඒකට සූදානම්.* ඔබ මන්ත්‍ර ශාස්ත්‍රය දන්නෙ නැද්ද?හොඳටම දන්නවා. මම ඒව කරනවා . විවිධ ගුරුකම්ද චීනාඩි ශාස්ත්‍රයේ තිබෙනවා. චීනාඩි පුහුණුවේදී අවශ්‍ය වන වෙදකම මම ඉගෙන ගෙන තිබෙනවා.* මෙම ශාස්ත්‍රය ඉගැන්වීමේදී අනතුරු සිද්ධ වෙන්නෙ නැද්ද?මම ළඟ වෙදකම තිබෙන නිසා බිය විය යුතු නැහැ. මගෙ ගෝලයෙක් කවදාවත් ඉස්පිරිතාලෙ ගෙනිහිල්ල නැහැ.* පාසැල් දරුවන්ට මේක උගන්වනවාද?එම දරුවන්ගෙ අම්මයි තාත්තයි පැමිණ චීනාඩි ශිල්පය උගන්වන්න කියලා ඉල්ලීමක් කළොත් කේන්ද්‍රය පරීක්ෂා කර බලා උගන්වනවා. මම මේ ශිල්පය හාමුදුරුවරුන්ට , කාන්තාවන්ට උගන්වන්නෙ නැහැ.ස්තුතිය - ප්‍රසන්න ජයවීර මහතාට.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=f1401064</link>
    <topic>සේවය බලාපොරොත්තු වන්නා කවරෙකු වූවත් අපේ පරමාර්ථය අවශ්‍ය දැනුම ලබා දීමයි</topic>
    <author>සංවාදය - චන්දන ජයවීර</author>
    <content>ආණ්ඩුවේ සංවර්ධන වැඩසටහන් බලගැන්වීම සඳහා සහභාගීත්ව සංවර්ධනයේ වැදගත්කම සහ ග්‍රාමීය ජනතාව සමඟ වැඩකරන රජයේ නිලධාරීන් පුහුණු කිරීමේ වැදගත්කම ගැන ග්‍රාම සංවර්ධන අභ්‍යාස හා පර්යේෂණ ආයතනයේ අධ්‍යක්ෂ ආචාර්ය ඒ. සාරංගන් සමඟ කළ සංවාදයකි.* ග්‍රාම සංවර්ධන අභ්‍යාස හා පර්යේෂණ ආයතනය ස්ථාපිත කරනු ලැබූවේ කුමන අරමුණක් මතද?විවෘත ආර්ථිකය හඳුන්වාදීමත් සමඟ වෙළෙඳපළ තරගකාරීත්වයට මුහුණ දෙන ආකාරය පිළිබඳ ග්‍රාමීය ජනතාව දැනුවත් කිරීමේ අවශ්‍යතාවක් ඇතිවුණා. සංවර්ධන ක්‍රියාවලියට ජනතා සහභාගිත්වය ලබාගැනීමට නම් ස්වශක්තියෙන් නැඟී සිටීමට අවශ්‍ය ශක්තිය ලබා දෙන අතරම ඔවුන්ගේ සහභාගිත්වය වැදගත්. අනෙක් අතට රටේ සමස්ත නගර පද්ධතියෙන් 80%ක් අයත් වන්නේ ග්‍රාමීය අංශයට‍.ඒ වනවිට පැවැති, 1974දී ආරම්භ කළ ග්‍රාම සංවර්ධන නිලධාරින් පුහුණු කිරීමේ ආයතනය ජාතික මට්ටමේ ආයතනයක් බවට 1978 අගෝස්තු 28 දින පත්කරනු ලැබුවා. එම වෙනස සමඟ ආයතනයේ නමත් ග්‍රාම සංවර්ධන අභ්‍යාස හා පර්යේෂණ ආයතනය ලෙස වෙනස් වුණා. ග්‍රාමීය සංවර්ධනයේ මූලිකයන් වන රාජ්‍ය සේවයේ සිටින ප්‍රජාව සමඟ වැඩකරන නිලධාරින් හා ගැමි ක්‍රියාකාරීකයන් ඉලක්ක කර පුහුණු වැඩසටහන් ක්‍රියාත්මක කිරීම ආයතනයේ පරමාර්ථයයි.* ග්‍රාමීය සංවර්ධනය ආර්ථික සංවර්ධනයේ ප්‍රමුඛ ක්ෂේත්‍රයක් වුවත් පසුගිය කාලයේ යම් අඩපණවීමක් ආයතනයේ දක්නට ලැබුණා නේද?ග්‍රාමීය ප්‍රජාව සවිබල ගැන්වීම වැදගත්. ගම් 14,000කට අයත් තෝරාගත් නිලධාරීන් පුහුණුකිරීමේ සැලැස්මක් ආයතනයට දිගටම තිබුණා. වාර්ෂික පුහුණු පර්යේෂණ හා ප්‍රකාශන සැලැස්මක් තිබෙනවා. එයට ග්‍රාමීය ප්‍රජාව සමඟ වැඩකරන නිලධාරින්ට විවෘතව ඉල්ලුම්කර සම්බන්ධ විය හැකියි. ඒවා දෙදින හෝ තුන් දින වශයෙන් ක්‍රියාත්මක වන පුහුණු පාඨමාලා පුහුණු අත්පොත ප්‍රාදේශීය ලේකම්වරුන් හා දිස්ත්‍රික් ලේකම්වරුන් හරහා නිලධාරින්ට ලැබෙන්න සලස්වනවා. එමඟින් උනන්දුවක් දක්වන නිලධාරින් ඉල්ලුම් කිරීම සිදුවනවා.දිවි නැඟුම වැඩසටහන ක්‍රියාත්මක කරන ඉලක්කගත නිලධාරින් පුහුණු කිරීමේ වැඩසටහන සැකසී ඇත්තේ ඊට අමතරවයි. එහිදී ආර්ථික සංවර්ධන අමාත්‍යාංශය වැඩසටහන් සම්පාදකයන් සමඟ කතා බහ කර ඒ අනුව ග්‍රාමීය නිලධාරින් පලදායී ලෙස වැඩසටහනකට සම්බන්ධ කිරීමට අවශ්‍ය පුහුණුව ලබාදෙනවා.භාණ්ඩ නිෂ්පාදනය කරන ආයතනයක නිමැවුම පෙනෙනවා. නමුත් මානව සම්පත් සංවර්ධනයේදී අවසාන නිෂ්පාදනය පෙනෙන්නේ නැහැ. එහෙම වුණත් ආර්ථික සංවර්ධනයට මානව සංවර්ධනයෙන් ලැබෙන දායකත්වය ලඝු කොට සලකන්න බැහැ.* එතකොට පුහුණු වැඩසටහන්වල අවසාන ඵලදායීතාව මනින ක්‍රමයක් නැද්ද?ආයතනයෙන් හා රජයේ ප්‍රධාන සංවර්ධන වැඩසටහන් ඉලක්කකර පවත්වන පුහුණු වැඩසටහන් බොහෝවිට ක්‍රියාත්මක කරන්නේ ගැටලුවකට උත්තරයක් සොයන ආකාරයෙන්. එතකොට ඔවුන් පුහුණුවෙන් පසු ගැටලුව විසදා ගැනීමට කටයුතු කරනවා. ඉන් පසු එම ගැටලුව විසඳුනා ද කියලා අපි ඇගැයීමක් කරනවා. උදාහරණයක් විදිහට පහුගිය කාලේ වැවිලි කර්මාන්ත අමාත්‍යංශය සමඟ එකතුව කුඩා තේ වතු ගොවීන් සම්බන්ධ කරගෙන වැඩසටහනක් කළා. එහිදි පුහුණුව පටන් ගැනීමට කලින් පුර්ව ඇගැයීමක් කළා. ඉන්පසු පුහුණු වැඩසටහන කරගෙන යන අතරේ ඔවුන් ක්‍රියාත්මක වන ආකාරය ගැන ඇගැයීමක් කර, පුහුණුව අවසන්වීමෙන් මාස 6-7 කට පස්සේ නැවතඇගැයීමක් කරනවා. එහි අරමුණ ලබා දුන් පුහුණුව යොදා ගෙන ඔවුන් ගැටලුවට විසඳුමක් සොයනවාද යන්න විමසා බැලීමයි. අවම වශයෙන් අවස්ථා දෙකකදි වත් අපි ඇගැයීම් කරනවා. සමෘද්ධි වැඩසටහන වගේම 'දිවි නැඟුම' වැඩසටහන ක්‍රියාත්මක කිරීමේදිත් එවැනි පුහුණු වැඩසටහන් අපි ක්‍රියාත්මක කළා.* ‘දිවි නැඟුම’ වැනි ග්‍රාමීය ප්‍රජාව කෙරෙහි විශ්වාසය තබා ක්‍රියාත්මක කරන වැඩසටහනක් සාර්ථක කරගැනීමට ආයතනයේ දායකත්වය ලැබෙන්නේ කෙසේද?‘දිවි නැඟුම’ වැඩසටහන ග්‍රාමීය ‍මට්ටමින් ක්‍රියාත්මක කරන ආර්ථික සංවර්ධන නිලධාරින් හා සමෘද්ධි සංවර්ධන නිලධාරින් කෘෂිකර්ම පර්යේෂණ නිෂ්පාදන සහකාරවරුන් පුහුණු කිරීමට අප ආයතනය සම්බන්ධ වෙනවා. එහිදී ග්‍රාමීය දිළිදු ජන කොටස් සවිබල ගැන්වීම ගැන පුහුණු වැඩසටහන් ක්‍රියාත්මක කිරීම වැදගත්. ග්‍රාමීය ප්‍රජාව ආණ්ඩුවේ ප්‍රධාන සංවර්ධන ව්‍යාපෘතියක් වන “දිවි නැඟුම” වැඩසටහන සම්බන්ධව අවධානය යොමු වන්නේ එම අරමුණ මතයි.මෙම වැඩසටහන සාර්ථක කරගැනීමට ග්‍රාමීය දිළිඳු පවුල් හඳුනා ගැනීමත් ඔවුන් අඩු ආදායම් මට්ටමින් ඉහළට ගැනීම සඳහා අවශ්‍ය ආදායම් ප්‍රවර්ධන ව්‍යාපෘති මූලික කර ගැනීම කළ යුතුයි. ඒ සඳහා සවිබල ගැන්වීමට අවශ්‍ය පුහුණුව කාර්යබද්ධ වැඩසටහන් අප ක්‍රියාත්මක කරනවා.* ග්‍රාමීය ජනතාව සමඟ වැඩකරන පළාත් සභා නිලධාරින් පුහුණු වැඩසටහන් සඳහා සම්බන්ධ කරගැනීමට අදහස් කරනවාද?ග්‍රාම සංවර්ධන විෂයට අයත් පුහුණු කාර්යයක් මේ වනවිට පළාත් සභාවන් දෙසට ව්‍යාප්තව තිබෙනවා. ඔවුන් ක්‍රියාත්මක කරන ග්‍රාම සංවර්ධන වැඩසටහන් සාර්ථක කරගැනීමට ග්‍රාම සංවර්ධන නිලධාරින්, ග්‍රාම සමිති ක්‍රියාකාරිකයන් මෙහෙයවීමටත් මේ වනවිටත් අප වැඩසටහන් ක්‍රියාත්මක කරනවා. උතුරුමැද පළාතේ නිලධාරින් පුහුණු කිරීමේ වැඩසටහන එවැනි පියවරක්.* යුද්ධය නිමාවීමෙන් පසු සමස්ත ආර්ථිකය සමඟ උතුරු නැ‍ඟෙනහිර ද සම්බන්ධව තිබෙනවා. ආයතන පුහුණු වැඩසටහන් එම ප්‍රදේශවල ක්‍රියාත්මක ද?ආයතනය සතු පුහුණු මධ්‍යස්ථාන දෙකක් කොළඹ හා පිළිමතලාවේ පිහිටා තිබෙනවා. බස්නාහිර හා දකුණු පළාත් නිලධාරින් කොළඹ මධ්‍යස්ථානයට සම්බන්ධ කෙරෙන අතර මධ්‍යම, උතුරුමැද, සබරගමුව නිලධාරින් පිළිමතලාව මධ්‍යස්ථානය හා සම්බන්ධ වෙනවා.උතුරු නැ‍ඟෙනහිර පළාත්වල ග්‍රාමීය මට්ටමේ නිලධාරින්ට අවශ්‍ය පුහුණුව ලබාදීමේ අවශ්‍යතාවක් දැඩිව මතුව තිබෙනවා. නමුත් යුද්ධය පැවැති නිසා මෙතෙක් එවැනි උත්සාහයක් ගැනීමට හැකියාව ලැබුණේ නැහැ. පුහුණු වැඩසටහන් පිළියෙල කර තිබෙන්නේ සිංහල මාධ්‍යයෙන්. ඒවා දෙමළ මාධ්‍යයෙන් සකස්විය යුතුයි. ඊළඟට අනෙකුත් ප්‍රදේශ සඳහා සකස්කර තිබෙන ආකෘතිය අවශ්‍යතාව අනුව වෙනස් විය යුතුයි. සමාජ හා දේශපාලන තත්ත්වය වෙනස්වීම එයට හේතුවයි. දකුණේ ක්‍රියාත්මක කරන පුහුණු වැඩසටහන සෘජුවම උතුරට ආදේශ කරන්න බැහැ.අපගේ පර්යේෂණ අංශ ඒ සඳහා සවි කරනවා. ග්‍රාමීය සංවර්ධන ක්ෂේත්‍රයේදී පුහුණුවෙන් පසු විපර්යකාරකයන් බවට පුහුණුවන්නන් පත්වේ යැයි අප අපේක්ෂා කරනවා. නැවත පදිංචි කරන ලද පවුල් පිළිබඳ විස්තර, යුද්ධයෙන් වූ හානි පිළිබඳ අවබෝධයක් පුහුණු වැඩසටහන් සඳහා ආකෘති නිර්මාණය කිරීමට වැදගත්. ඒ සඳහා අවශ්‍ය තොරතුරු අප මේ වනවිට ඒකරාශී කරමින් සිටිනවා. උතුරු පළාතේ කළමනාකරණ සංවර්ධන පුහුණු ආයතනය සමඟ ඒකාබද්ධව මෙම ප්‍රදේශවල පුහුණු වැඩසටහන් ක්‍රියාත්මක කිරීම අපේ අරමුණයි.* ග්‍රාම සංවර්ධන හා පර්යේෂණ ආයතනයේ සේවාවන් නවීකරණය කිරීමේ අවශ්‍යතාවක් ඔබ දකිනවාද?වාර්ෂික සැලැස්ම ක්‍රියාත්මක කරන අතරම අවශ්‍යතා අනුව නවීකරණය කිරීමක් කෙරෙනවා. ඊට අමතරව අපේ සේවය හා සම්පත් උනන්දුවක් දක්වන පාර්ශ්වයන්ට ලබාදීම ගැනත් අවධානය යොමුව තිබෙනවා. ඔවුන් රාජ්‍ය අංශයේ ආයතන විය හැකියි. එහෙම නැත්නම් රාජ්‍ය නොවන සංවිධාන විය හැකියි. එක්කෝ නැතිනම් ආර්ථික සංවර්ධනයට අදාළ මූල්‍යමය අවශ්‍යතා ඉටුකරන ප්‍රජාමූල සංවිධානයක් විය හැකියි. සේවය බලාපොරොත්තු වන්නා කවරෙක් වුවත් ඔවුන්ට අවශ්‍ය දැනුම ලබාදීම අපේ පරමාර්ථයයි.පර්යේෂණ ක්‍රමවේද, ව්‍යවසායකත්ව කුසලතා සංවර්ධනය, පුහුණු වැඩසටහන් සැලසුම්කරණය හා කළමනාකරණය, නායකත්ව කුසලතා වර්ධනය කිරීම, ප්‍රජා සංවර්ධනය, සංවර්ධන සන්නිවේදනය, අරමුදල් භාවිතය වැනි පුළුල් ක්ෂේත්‍රයන් අපගේ පුහුණුවට අයත්. ඊට අමතරව අවශ්‍යතාව අනුව පුහුණු වැඩසටහන් සකස්කරදීමත් කළ හැකියි. බොරැල්ලේ පිහිටි ප්‍රධාන මධ්‍යස්ථානයේ හා පිළිමතලාවේ පිහිටි ශාඛා කාර්යාලයේ මෙම පුහුණුවීම් පවත්වනවා. ඒ සඳහා අවශ්‍ය නේවාසික පහසුකම් වගේම නූතන තාක්ෂණික සම්පත් ද අප සතුයි. මේ සම්පත් පිළිබඳ විස්තර 0112-669727 දුරකථන අංකයෙන් දැනගත හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>06</day>
    </date>
    <link>http://www.dinamina.lk/2014/01/06/_art.asp?fn=f1401065</link>
    <topic>සොබාදම් ආපදා මැනවින් කළමනාකරණය කළනුවර කලාවියේ අතීත ගැමියා</topic>
    <author>කට්ටබුවාගම විජයපාල කුමාරසිංහ</author>
    <content>නුවර කලාවියේ අතීත ගැමි ජනතාව ස්වභාවික ආපදා පිළිබඳ මනා අවබෝධයකින් යුක්තව ජීවත් වූහ. අව්, වැසි, සුළං ආදිය මෙන්ම අකුණු වැනි ක්ෂණික, බිහිසුණු උපද්‍රවයන් පිළිබඳ ඔවුන් දැක්වූයේ දැඩි සැලකිල්ලකි. එනිසාම එම ජනතාව ඒ ඒ ආපදාවන් සිදුවීමට ඉඩකඩ ඇති වකවානු ගැන නිශ්චිත අවබෝධයකින් පසු වූහ. එම වකවානු ගැන ඊළඟ පරපුර දැනුවත් කිරීමට සිය ජනවහර තුළට අනාවැකි එක්කළහ.“සීත කරයි උඳුවප් මහ දුරුත්තේ” “අකුණු හැටක් පුපුරනවලු බක් මහට” “හත්දා වැහි වැටෙයි වජ ඉල් මාසවල”මේ අනුව එක් එක් කාලවල පවතින කාලගුණ විපර්යාසයන් පිළිබඳ ඔවුන් දැනුම්වත් වූ අතර ඒ ඒ කාලගුණයන්ට ඔරොත්තු දෙන ආකාරයට සිය පැවැත්ම ගොඩනගා ගත්හ.අතීත කොටු ගම්මානවල ගම්මානය පිහිටියේ වැව පහලින් වූ උසින් වැඩිම බිම් කොටසේය. වැව් බැම්මට වතුර බරවෙන වැවේ මැදකඩ (වැව් බැම්මේ මධ්‍යම කොටස) ආසන්නයේ ගම්මානය ඉදිනොකළ අතර එය හැම විටම වාන ප්‍රදේශයට ආසන්නව පිහිටියේය. එනිසා ම වැව කැඩී ගියද ගමට හානියක් නොවීය.හුළං මාරුවඅද මෙන් රක්ෂිත හා අනාරක්ෂිත ස්ථානවල අනවසර ඉදිකිරීම් කිරීමට එදා ගැමියා සූදානම් වූයේ නැත. ජලයෙන් හානි නොවන සුරක්ෂිත උස් බිමක නිවසක් ඉදිකිරීමට උනන්දු වූ ඔවුහු ඉදිකරන නිවසේ වහල සකස් කළේ යල් හා මාස් හුළං හමන දිසාවලට වහලේ බෑවුම සිටින සේය. ඒ නිසා වහල සුළං පහරට ගැලවී යාමක් සිදුවූයේ නැත.මේ හැර ගමටත් වැවටත්අතර පිහිටි තිස් බඹය (ගම හා වැව් අතර පිහිටි කැලෑරොද තිස් බඹය යනුවෙන් හැඳින්විය) නිසා වැවෙන් හමන සුළගේ වේගය ගමේ ගෙවල්වලට හමා ඒම වැළකී ගියේය. නිවස ඉදිකිරීමේ දී මහගේ නමින් හැඳින් වූ ප්‍රධාන කාමරයට යාව උස්පිල ඉදිකිරීම නිසා විසඝෝර සර්පයින් නිවසට ඇදී ඒම වැළකී ගියේය. අනෙක් කරුණ නම් ගම්මානය උස් බිම් තීරයක පිහිටීම නිසා ගමට වැටෙන වැස්සෙන් ගමේ සියලු අපද්‍රව්‍ය සේ අසල ඇති කුඹුරුවලට ගලා යාම නිසා කුඹුරේ සශ්‍රීකත්වයට එය විශාල පිටිවහලක් විය.මහ වැසි හා ජල ගැලීම්මහ වැසි සහිතව ජල ගැලීම් ඇතිවන කාලය පිළිබඳ මනා අවබෝධයකින් පසු වූ ඔවුන් වැස්සට පෙර වැවේ වාන් ශුද්ධ පවිත්‍රකොට වැවේ ආරක්ෂාව තහවුරු කළහ. වැසි වැටීමට පෙර වැව් බැම්මේ කඩතොළුවී ඇති ස්ථාන හඳුනාගෙන ඒවාට පස් දමා බැම්ම ශක්තිමත් කළහ. වැවේ ආරක්ෂාව පිණිස දෙවියන්ට විය යුතු බාරහාර ද අතපසු නොකළහ. නොකඩවා වැසි වැටෙන කාලයට ඔවුන් හත්දා වැහි, තුන්දා වැහි, ලෙස වර්ගකර ඇති අතර මේ කාලය සඳහා ආහාර වර්ග හා දර ආදී දේ රැස්කරගෙන ඒ සඳහා පූර්ව සූදානමක් ඇතිව සිටියහ. මේහැර ඇළවල් ඔයවල් හා ගංඟා ආශ්‍රිතව ජීවත් වූ ජනතාව බහුලව වැසි වැටෙන කාලයට පෙර ඔයෙන් එතෙර වීම සඳහා ඔය ඉවුරේ ඇති විශාල ගසක් අඩක් කපා තැබූහ. වැසි වැටී ඔය උතුරා යන විට එගොඩ මෙගොඩ යා කෙරෙන මාර්ග ඇහුරුණු විට අඩක් කපන ලද ගස කපා එහා ඉවුරට වැටෙන්නට සැලැස්වූහ. එසේ කොට ඔයෙන් එතෙරවීමට පාලමක් ලෙස එම ගස් කඳ උපයෝගී කර ගත්හ.කඩවල කැපීමමහ වැසි වැටී වැව පිරී වාන් දමද්දීත් වැසි වැටෙන අවස්ථාවල වැව් බැම්ම කැඩී යාම වැළැක්වීම සඳහා බැම්ම කපා වැඩි වතුර ඉවත් කිරීම තුළින් අපේ ගැමියා වැව ආරක්ෂා කර ගත්හ. එම වැව් බැම්ම කපා හෝ කැඩී ගිය ස්ථානය ඔවුන් කඩවල නමින් හැඳින්වූහ. කඩ - වල - යන්න කැඩුන හෝ කැඩුව තැනින් ජලය ගලා ගොස් හැරෙන වළ (කඩතොල්ල) කඩ වල වී අති බව පෙනේ. වැව උතුරන විට වැව් වාන ආසන්නයෙන් කඩ වල කැපීමේ තාක්ෂණය සුවිශේෂී කාර්යයකි.කඩවල කැපීමේ තාක්ෂණයවැඩි වතුර ඉවත් කිරීම සඳහා පාරම්පරික ගැමියන් භාවිතා කළ ක්‍රමවේදය අප්‍රකටය. ඒ සඳහා කඩවල කපන ස්ථානය නිර්ණය කරන ගමේ ප්‍රධානියා බඹයක ප්‍රමාණය ඇති ලී දඬුවකින් වෑකන්ද කෙළවර (වාන) සිට බඹ ගාණක් මනිනු ලැබේ. එම දුර ප්‍රමාණයේ ඇති බැව් බැම්මේ පිට පැත්තට ඇල වූ ස්ථානයක් කඩවල කැපීමට නම් කෙරේ. මෙම කඩවලින් පිටවන්නේ වැව්බැම්මේ මැද්දෙන් උතුරා යන ජල ප්‍රමාණය පමණක් වීම සුවිශේෂී තත්ත්වයකි. නව තාක්ෂණ ක්‍රමවේදයන් තුළ ජල ධාරිතාව අනුව ඉවත් කළයුතු ජල ප්‍රමාණය පමණක් ඉවත් කිරීම කළ හැකි වනු ඇත. එහෙත් එය වැව් බැම්මේ කොතැනින් ඉවත් කළ යුතු ද, එම කඩවලේ ගැඹුර කොතෙක්ද යන්න නූගත් ගැමියෙකු විසින් නිර්ණය කළේ කෙසේද යන්න ඉංජිනේරු ශිල්පීන්ගේ අවධානයට ලක් විය යුතු කරුණකි.අකුණු ආපදාබහුලව අකුණු සහිත කාලගුණයන් හඳුනාගෙන සිටි නුවර කලාවියේ ගැමියා අකුණුවලින් ආරක්ෂාවීමේ ක්‍රම රැසක් අනුගමනය කළහ. අකුණු ගසන අවස්ථාවලදී එළිමහනේ නොගැවසීමට ඔවුන් වගබලා ගත්හ. ඒ හැර අකුණු ගසන අවස්ථාවල දී නිවසේ ඇති කැති පොරෝ, උදලු පමණක් නොව පිත්තල කලගෙඩි පවා මිදුලට දැම්මේ කිසිදු විද්‍යාත්මක දැනුමකින් නොවේ. එය ඔවුන් පාරම්පරික අත්දැකීම් ඔස්සේ ග්‍රහණය වූ ආකාරය විය.නූතන කාලගුණ අංශ විසින් ටොනාඩෝ, සුළිකුණාටු, වාසුලි ආදී නම්වලින් හඳුන්වන පාරිසරික තත්ත්වයන් ඔවුන් හැඳින්වූයේ පදුබෝවා ගසනවා යනුවෙනි. පදුබෝවා යකෙකු ලෙස ඔවුන් පිළිගත් අතර ගස් මුදුන් අස්වාභාවික ලෙස ඇඹරෙමින් දැඩි සුළං හමන විට පදුබෝවා උවදුර ඔවුන් හඳුනා ගත්හ. එම අවස්ථාවල එයින් හැකිතාක් දුරට බැහැර වීමට ඔවුන් උනන්දු වූ අතර පදුබෝවාට අසු වුණු හරක් රංචු පවා ඔසවාගෙන යන බව ඇදවූහ. එම අවස්ථාවල අකුළක් යට හෝ නිවසක් තුළ සැඟව සිටිය යුතු බවට ඔවුන් ඊළඟ පරපුර දැනුවත් කළහ.සත්ත්ව හැසිරීම්ගස් බැඳ ඇති හරකුන් ගවයින් ආදී සතුන්ගේ නොනවත්වා කෑ ගැසීම හා නොඉවසිලිමත් දැඟලීම ආපදාවක පෙරනිමිති විය. රාත්‍රියේදී බළලුන්ගේ කෑ ගැසීම මෙන්ම ඇතැම් පක්ෂීන්ගේ හැසිරීම් රටාවද නිර්ණය කොට ඔවුන් කාලගුණ තත්ත්වයන් ගැන අනාවැකි පැවසූහ. වඩු කුරුල්ලන් ඉතා ඉහළ ගස්වල ඉහළම අතුවල කූඩු සාදන විට එම වසරේ සිදුවන ගංවතුරක් ගැන ඔවුන් පූර්ව සූදානමක් ඇතුව පසුවූහ. වැහි වලාකුළු හැසිරෙන රටාව හා සුළං හමන ආකාරය නිරීක්ෂණය කරමින් ඔවුන් වැස්සේ ප්‍රමාණය අනුමාන කළහ.ආපදාස්වාභාවික ආපදාවන් කලාතුරකින් ක්ෂණිකව සිදුවුණත් බොහෝ ආපදාවන්ට අදාළ වූ වකවානු පවතින බව ගමේ ඇත්තෝ දැන සිටියහ. එදා යුගයේ පරිසර විපත්වලදී වායු පීඩන හෝ බෙංගාලේ බොක්ක ගැන හාන්කවිසියක් නොදැන වුව ද අපේ ගමේ ඇත්තෝ ආපදා පිළිබඳ පුළුල් අවබෝධයක් ඇතිව කටයුතු කළහ. එනිසාම එදා සිදුවූ කුමන ආපදාවක දී වුව ද ඔවුන් ආධාර ඉල්ලා උපවාස කළේ නැත. කැඩීගිය වැව් බැම්ම බඳින්න කියා රජයට දොස් කීවේ නැත. එසේ වූයේ ඔවන් එම ආපදාවන් සඳහා පූර්ව සූදානමක් ඇතිව කටයුතු කළ නිසා ය.මෙබදු පරිසර විපර්යාසයන්ට අනුකූලව පාරිසරික ජීවන පැවැත්මක් ගෙනගිය නුවර කලාවියේ අතීත ගැමියා විපත් හඳුනන්නන් ලෙස ජීවත්වීම නිසා ඔවුන්ට පාරිසරිකව සිදුවූ විපත් අවම කර ගැනීමට හැකි විය. පාරිසරික විපර්යාසයන් නිසා අනාථ වන පිරිස් දැන්වත් ඒ ගැන සිතිය යුතුය. පාරිසරික යථාර්ථයට පටහැනිව ක්‍රියාකාරී වූ හැම විටම පරිසරය අපට විපත් ගෙන දෙන්නේ ය. එය සොබාදහමේ නීතියයි. ඒ නීතියට පටහැනි නොවනතාක් කල් සොබාදහම උරණ වන්නේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n140107_br4</link>
    <topic>ලුණුගම්වෙහෙර ජාතික වන උයනේ  ගංජා හේනක් වටලයි</topic>
    <author>චන්ද්‍රිකා පෙරේරා</author>
    <content>ලුණුගම්වෙහෙර ජාතික වන උයනේ අක්කර දහයක් පමණ භූමි ප්‍රදේශයක සංවිධානාත්මක කල්ලියක් විසින් වගාකර තිබූ ‍ගංජා හේනක් ඌව වන ජීවී දෙපාර්තමේන්තුව මඟින් වටලා රුපියල් කෝටි හතකට අධික වටිනා ගංජා තොගයක් ගිනිතබා විනාශකර තිබේ.මෙසේ වගාවට යොදාගත් භූමියේ තිබූ වටිනා ගස් සියල්ල හොර රහසේ ගලවා දමා ගංජා වගාකර තිබුණු බවත් කොටස් හතරකට වෙන් කර වගාව සිදුකර තිබුණු බවත් ඌව වන ජීවී දෙපාර්තමේන්තුව සඳහන් කරයි.අක්කර හයක පමණ හොඳින් වැඩුණු ලඟදී අස්වැන්න නෙලන්නට හැකි ගංජා ගස් තිබී ඇති අතර අනෙක් කොටසේ සාමන්‍ය ප්‍රමාණයේ පැල වගාවක් තිබී ඇත.වන උද්‍යානයේ බොල්හිඳගල ප්‍රදේශයේ මේ හේන පවත්වාගෙන ගොස් තිබී ඇත. මේ ප්‍රදේශයේ කල්ලි කණ්ඩායම් රැසක් මේ නීති විරෝධී වගාව වන උවන තුළ සිදුකරන බවට තොරතුරු ලැබී ඇති අතර වරින් වර වගා හේන් වැටලුවද සැකරුවන් අත්අඩංගුවට ගැනීමට සමත්ව නැත. සමහර වැටලීම් වලදී වගාව බලාගන්නා පුද්ගලයන් අත්අඩංගුවට පත් වුවද ගංජා වගාවේ නියම ව්‍යාපාරිකයා පිළිබඳ මෙතෙක් තොරතුරු හෙළිකර ගැනීමට නොහැකිව තිබෙන බව ඌව වන ජීවී කලාප සහකාර අධ්‍යක්ෂ සිසිර කුමාර මහතා දිනමිණ‍‍ට පැවසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n140107_br3</link>
    <topic>ෆාම් ඔයිල් මුවාවෙන් එතනොල් කන්ටේනරයක්</topic>
    <author>නිමල් රාජපක්ෂ</author>
    <content>මැලේසියාවේ සිට ෆාම් ඔයිල් ගෙන්වන මුවාවෙන් මෙරටට ගෙන්වු රුපියල් ලක්ෂ තිස්දෙකක් වටිනා එතනොල් කන්ටේනරයක් සමග සැකකරුවන් දෙදනකු රේගු නිලධාරීන් අද අත්අඩංගුවට ගෙන ඇත.අත්අඩංගුවට ගත් කන්ටේනරයේ එතනෝල් බැරල් අසුවක් (එතනොල් ලීටර් දහසය දහසක්) තිබු බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.අදාල පුද්ගලයින් ෆාම් ඔයිල් ගෙන්වන බවට පවසා රුපියල් දහහත් ලක්ෂයක බදු‍මුදලක් ගෙවිමට නියම කොට ඇතැත් එම මුදලට රේගුවට නොගෙවා ඇතැයිද අනාවරණය වෙයි.මැලේසියාවේ ප්‍රාම් වරායේ සිට කොටහේන පුදේශයේ සමාගමක නමකට එවු මෙම එතනෝල් තොගය නිසා රජයට රුපියල් කෝටියක බදු මුදලක් අහිමිවී ඇතැයිද ‍ලෙස්ලි ගාමිණී මහතා පවසයි.රේගු අධ්‍යක්ෂ ජෙනරාල් ජගත් පී විජේවීර මහතාගේ උපදෙස් මත,අතිරේක රේගු අධ්‍යක්ෂ ජෙනරාල් තිලක් පෙරේරා, රේගු අධ්‍යක්ෂ කේ.ඩී නිකලස්,විමර්ශන අංශයේ අධ්‍යක්ෂ කේ. ධර්මසේන ,නියෝජ්‍ය රේගු අධ්‍යක්ෂ සිරිපාල එදිරිමාන්න , රේගු අධිකාරීවරුන්වන ඩී. බී.එන්. සමරතුංග, ජයතිලක යන මහත්වරු මෙම වැටලීම සිදු කළහ.එතනෝල් තොගය රාජසන්තක කිරීම හා ගෙන්වු සමාගමට අදාල සැකකරුවනට දඩුවම් පැමිණිවීම පිළිබදව රේගු නිලධාරීන් වැඩිදුර පරික්ෂන පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n140107_br2</link>
    <topic>බස්රථ දෙකක් ගැටී 16කට තුවාලයි</topic>
    <author>(රක්වාන සමූහ රනිල් කුමාර)</author>
    <content>රත්නපුර-ඇඹිලිපිටිය මාර්ගයේ කොළඹ බලා ධාවනය වෙමින් තිබූ පෞද්ගලික බස් රථයක් හා ලංගම බස් රථයක් එකිනෙකට තරඟකාරීව ගමන් කිරීමේදී ඇතිවූ අනතුරකින් බස් මඟීන් 20 තුවාල ලබා අද උදෑසන රත්නපුර මහ රෝහලට ඇතුළත් කර තිබේ.අනතුරට ලක් වූ බස්රථ දෙකම කොළඹ බලා ධාවනය වෙමින් තිබූ අතර ඒ අතුරින් ලංගම බස්රථය ගොඩකවෙල බිබිලේගමින් ගමන් ආරම්භ කළ ගොඩකවෙල ඩිපෝවට අයත් එකකි.අනිත් පෞද්ගලික බස්රථය සූරියවැවෙන් ගමන් ආරම්භ කළ එකකි.රත්නපුරට ආසන්න තිරිවාන කැටිය ප්‍රදේශයේදී පෞද්ගලික බස් රථය ලංගම බසයේ ගැටී පාරෙන් ඉවතට පැන කුඹුරකට වැටී තිබේ.අනතුරින් තුවාල ලැබූ බස් රථ දෙකෙහි ගමන් ගත් මගීන් 20 දෙනෙකු රත්නපුර මහ රෝහලට ඇතුල් කර ඇති බවත් ඒ අනතුරින් තුවාල ලැබූ 16 දෙනෙකු පිරිමි වන අතර 04 දෙනෙකු කාන්තාවන් වන බවත් රත්නපුර රෝහල් ප්‍රකාශකයෙකු පැවසීය.සිද්ධිය සම්බන්ධයෙන් රත්නපුර මූලස්ථාන පොලීසියේ රථවාහන අංශය මඟින් පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n140107_br1</link>
    <topic>ගාල්ල බන්ධනාගාරයේ රැඳවියකු සන්තකයේ හෙරොයින් පැකට් 59ක්</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ල බන්ධනාගාරයේ රදවියකු සන්තකයේ තිබු හෙරොයින් කුඩු පැකැට් පනස් නවයක් ගාල්ල බන්ධනාගාරයේ නිළධාරින් විසින් රැඳවියන් පරික්ෂා කිරීමේ දී සොයාගෙන ඇතැයි ගාල්ල බන්ධනාගාරය පවසයි.මෙහි බර මිලිග‍්‍රැම්ස් 800 ක් පමණ බව පරික්ෂණවල දී අනාවරණය වී තිබේ. බන්ධනාගාර නිළධාරින් විසින් අද සිදුකරන ලද පරීක්ෂණයකදී මෙම හෙරොයින් හමුවී තිබේ.සිරකරු හෙරොයින් සම්බන්ධයෙන් වැරදිකරුවකු වී ගාල්ල බන්ධනාගාරයේ අච්චු විදින අයෙකි. සැකකරුට මෙම හෙරොයින් තොගය ලැබුනේ කෙසේද යන්න පොලිස් පරික්ෂණ සිදු කැරේ.සැකකරු පිළිබඳව වැඩිදුර පරික්ෂණ ගාල්ල මුලස්ථාන පොලිසීයේ මත්ද්‍රව්‍ය දුෂණ මර්දන අංශයේ ස්ථානාධිපති උ.පො.ප ප‍්‍රසන්න ජයරත්න මහතාගේ උපදෙස් මත, පො.සැ. හසන්නත, පො.කො රංජිත්,පො.කො සිසිර,කා.පො.කො ප‍්‍රියංගා සමරවීර යන පොලිස් නිළධාන් හා නිළධාරිනිය විසින් අරඹා තිබේ.සැකකාර බන්ධනාගාර රැඳවියා අද 07 ගාල්ල අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401072</link>
    <topic>‘පලස්තීන තාරකාව’ සම්මානයෙන් ජනපති මහින්ද පිදුම් ලබයි</topic>
    <author/>
    <content>ජනාධිපති මහින්ද රාජපක්ෂ මහතා පලස්තීන රාජ්‍යයේ ඉහළම සම්මානය වන ‘පලස්තීන තාරකාව’ සම්මානයෙන් පිදුම් ලබයි.පලස්තීනයේ නිල සංචාරයක නිතර ජනාධිපතිවරයාට පලස්තීන රජය මෙම සම්මානය ඊයේ (6) ප්‍රදානය කළේය.පලස්තීන හිටපු ජනාධිපති යසර් අරෆත් මහතාට සහ වත්මන් ජනාධිපති මහමුද් අබ්බාස් මහතාට ශ්‍රී ලංකාව වෙනුවෙන් ගෞරව පුදමින් ජනාධිපතිවරයා ශ්‍රී ලංකා මිත්‍ර විභූෂණ සම්මාන ප්‍රදානය කළේය. ශ්‍රී ලංකාව හා පලස්තීන රාජ්‍යය අතර සබඳතා විශේෂයි. පලස්තීන රාජ්‍යයට හා පලස්තීනයේ මිත්‍රශීලී ජනතාවට උපරිම සහයෝගය දීමට අපි බැඳී සිටිනවා යයි සම්මාන ප්‍රදානෝත්සවය අමතමින් ජනාධිපතිතුමා පැවැසීය.ජෝර්දානය, පලස්තීනය හා ඊශ්‍රායලය යන රටවල රාජ්‍ය චාරිකාවක් සඳහා ජනාධිපති රාජපක්‍ෂ මහතා, ආර්යා ශිරන්ති වික්‍රමසිංහ රාජපක්‍ෂ මහත්මිය හා ශ්‍රී ලංකා දූත පිරිසක් දැන් මැද පෙරදිගට ගොස් සිටිති. පලස්තීනයට පැමිණි ජනාධිපතිතුමා පිළිගනු ලැබුවේ එරට අගමැති රාම් හම්ඩල්ලා, ශ්‍රී ලංකාවේ පලස්තීන තානාපති ආචාර්ය අන්වර්. එච්. අල් අඝා, පලස්තීනයේ ශ්‍රී ලංකා වැඩබලන නියෝජිත සිරාජ් අහමඩ්, බෙත්ලෙහෙම් නුවර ශ්‍රී ලංකා ගරු කොන්සල් මයිකල් ෂොමාලි මහත්වරුන් විසිනි.ජනාධිපතිතුමා එරට හිටපු ජනාධිපති අභාවප්‍රාප්ත යසර් අර්පත් මහතාගේ සමාධියට ගොස් මල්වඩමක් තබා බුහුමන් දැක්වීය. ජනාධිපතිතුමා සහ පවුලේ සියලු සාමාජිකයන් අර්පත් මහතා 1997 දී ශ්‍රී ලංකාවට පැමිණි අවස්ථාවේ දී මුණ ගැසී ඇත.විදේශ ඇමැති මහාචාර්ය ජී. එල්. පීරිස්, විදේශ අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන, පාර්ලිමේන්තු මන්ත්‍රී රොෂාන් රණසිංහ, ජනාධිපති ලේකම් ලලිත් විරතුංග මහත්වරුන් සහ පාර්ලිමේන්තු මන්ත්‍රීනී කමලා රණතුංග මහත්මිය ඇතුළු පිරිසක් මේ අවස්ථාවට එක් ව සිටිති. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401073</link>
    <topic>නාමල් සමඟ සාකච්ඡාවෙන් පසු රැඳවියෝ වහලෙන් බසිති</topic>
    <author>සමන්තී වීරසේකර</author>
    <content>මරණීය දණ්ඩනය සහ ජීවිතාන්තය දක්වා සිරදඬුවම් නියම වූ රැඳවියන් තමන්ට සහනයක් ලබා දෙන ලෙස ඉල්ලා දින තුනක් පුරා පවත්වාගෙන ගිය උපවාසය ඊයේ (6) පාර්ලිමේන්තු මන්ත්‍රී නාමල් රාජපක්ෂ මහතා පැමිණ සාකච්ඡා කිරීමෙන් පසුව නිමාවට පත් විය.නාමල් රාජපක්ෂ මන්ත්‍රීවරයා බෝගම්බර බන්ධනාගාරය වෙත පැමිණෙන විට රැදවියන් තිස්තුන්දෙනෙකු වහලය මත නැඟී උපවාසයේ නිරතව සිටි අතර අනතුරුව ඔවුහු පහළට බැස මන්ත්‍රීවරයා වෙත සිය ඉල්ලීම් ඉදිරිපත් කළහ. ජනාධිපතිතුමන් වෙත සිය ඉල්ලීම් සහිත ලිපියක්ද භාරදුන් රැඳවියෝ සිය ඉල්ලීම් සියල්ල සාධාරණ ඉල්ලීම් බවත්, කඩිනමින් විසඳුම් ලබාදෙන ලෙසත් නාමල් රාජපක්ෂ මන්ත්‍රීවරයාගෙන් ඉල්ලා සිටියහ.මේ ඉල්ලීම් පිළිබඳ ජනාධිපතිතුමන් ශ්‍රී ලංකාවට පැමිණි විගස සාකච්ඡා කොට අධිකරණ අමාත්‍යාංශයත් බන්ධනාගාර අමාත්‍යාංශයත් එක්ව සාකච්ඡා කර ඉල්ලීම් සම්බන්ධව සලකා බලන බව පාර්ලිමේන්තු මන්ත්‍රී නාමල් රාජපක්ෂ මහතා රැඳවියන් හමුවේ ප්‍රකාශ කළේය. මේ අවස්ථාවට සහභාගී වූ බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා අදහස් දක්වමින් වසර 1876දී ගෙන ආ බන්ධනාගාර ආඥා පනත කාලීනව සංශෝධනය වී නොමැති හෙයින් එය සංශෝධනය කිරීම සඳහා ඉදිරියේදී කටයුතු සැලසුම් කරමින් සිටින බව ප්‍රකාශ කළේය.බන්ධනාගාර නියෝජ්‍ය ඇමැති සරත් චන්ද්‍රසිරි මුතුකුමාර, බන්ධනාගාර අමාත්‍යාංශ ලේකම් එස්. විතානගේ, පාර්ලිමේන්තු මන්ත්‍රීවරුන් වන දිලුම් අමුණුගම, ලොහාන් රත්වත්තේ, මහනුවර නගරාධිපති මහේන් රත්වත්තේ, මහනුවර බන්ධනාගාර අධිකාරී තිස්ස ජයසිංහ මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401074</link>
    <topic>විදේශිකයන්ට දේශීය වෛද්‍ය ප්‍රතිකාර</topic>
    <author>විජයානි එදිරිසිංහ</author>
    <content>මෙරට සහ පිටරට ප්‍රසිද්ධ හෝටල්වල දේශීය ආයුර්වේද ප්‍රතිකාර මධ්‍යස්ථාන පිහිටුවා දේශීය ආයුර්වේද වෛද්‍යවරු හරහා විදේශිකයන්ට ප්‍රතිකාර ලබාදීමේ දැවැන්ත වැඩපිළිවෙළකට ජාත්‍යන්තර කෝටිපති ආයෝජකයන් රැසකගෙන් ඉල්ලුම් ලැබී තිබේ.ජපානය, ජර්මනිය, එංගලන්තය, ඔස්ට්‍රේලියාව, මලයාසියාව පමණක් නොව දේශීය ආයුර්වේදයට ප්‍රසිද්ධ ඉන්දියාවේ ආයෝජකයන්ගෙන්ද මේ ඉල්ලුම ලැබී තිබීම විශේෂත්වයකි.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පැවසුවේ මේ දැවැන්ත ආයෝජන වැඩපිළිවෙළ හරහා දේශීය ආයුර්වේද වෛද්‍යවරුන්ට මෙරට පමණක් නොව විදෙස් රටවලද සේවය කිරීමේ අවස්ථාවක් සැලසෙන බවයි.දැනටමත් ලෝකයේ රටවල් ගණනාවක් මෙරට ආයුර්වේද ප්‍රතිකාර ක්‍රමය පිළිබඳ විශාල පැහැදීමකට පත්ව සිටිති. විවිධ රෝගවලින් පෙළෙන බටහිර වෛද්‍ය ප්‍රතිකාරවලින් සුව නොලැබූ විදේශිකයන් විශාල පිරිසක් මේ වන විටත් පාරම්පරික දේශීය ආයුර්වේද ක්‍රම ඔස්සේ ප්‍රතිකාර ලබමින් සිටිති.මේ වන විට මෙරට හෝටල් කිහිපයක මෙම ප්‍රතිකාර වැඩපිළිවෙළ ආරම්භ කර තිබේ. තවත් විදේශිකයන් දහස් ගණනක් මෙරටින් ආයුර්වේද වෛද්‍ය ප්‍රතිකාර ලබා ගැනීමට බලාපොරොත්තුව සිටිති.මේ නිසා පසුගිය වසරේ මේ අවශ්‍යතාව පිළිබඳ දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා සමඟ ජාත්‍යන්තර ආයෝජකයන් රැසක් සිදු කළ සාකච්ඡාවල ප්‍රතිඵලයක් වශයෙන් හෝටල්වල ආයුර්වේද වෛද්‍ය ප්‍රතිකාර සම්බාහන මධ්‍යස්ථාන සඳහා ආයෝජනය කිරීමට පැමිණ තිබේ.මේ වන විටත් බාබේරියන්, සංචාරක හෝටල් පද්ධතිය සහ තවත් හෝටල් කිහිපයක මේ ආයුර්වේද ප්‍රතිකාර වැඩසටහන ආරම්භ කර තිබේ.ජාත්‍යන්තරයේ ප්‍රසිද්ධ හෝටල් ගණනාවක මේ ආයුර්වේද ප්‍රතිකාර සම්බාහන මධ්‍යස්ථාන පිහිටුවීමට පියවර ගෙන ඇති අතර ඒවායේ රැකියා සඳහා අපේ ආයුර්වේද වෛද්‍යවරුන් යැවෙන බවද නියෝජ්‍ය ඇමැති පණ්ඩු බණ්ඩාරනායක මහතා කීය.දේශීය වෛද්‍ය අමාත්‍යාංශයේ සෘජු සම්බන්ධතාවය ඔස්සේ විදේශිකයන්ට 'පැකේජයක්' මඟින් ප්‍රතිකාර ලබාදීම සිදු කෙරේ. ඒ සඳහා අන්තර්ජාලය හරහා ලොව පුරා ප්‍රචාරක වැඩපිළිවෙළක්ද ආරම්භ කර තිබේ.මේ හරහා මෙරටට විශාල විදේශ විනිමයක්ද දේශීය ආයුර්වේදය හා වෛද්‍යවරුන්ට ඉහළ තැනක් හිමිවන බවද ඇමැතිවරයා කියයි.ආයුර්වේද වෛද්‍ය උපාධිය ලැබූ සහ පාරම්පරික වෛද්‍යවරු ඇතුළුව වෛද්‍යවරු හැටදහසක් පමණ මෙරට ලියාපදිංචි වී ඇත.ආයුර්වේද ක්‍රමය නඟා සිටුවීම සඳහා ජනාධිපති මහින්ද රාජපක්ෂ මහතා මෙවර අය වැයෙන් මිලියන තුන්සියයක පමණ මුදලක් ලබාදී තිබේ.‍ඒ යටතේ පාරම්පරික වෛද්‍ය පර්යේෂණ පවත්වා බටහිර වෛද්‍ය ප්‍රතිකාර වලින් සුව කළ නොහැකි රෝග විශාල ප්‍රමාණයක් සුව කළ හැකි ක්‍රම සොයා ගැනීමේ වැඩපිළිවෙළ මේ වන විට සාර්ථකව සිදු කෙරේ.මිහින්තලේ, ත්‍රිකුණාමලය යන ප්‍රදේශවල එම වෛද්‍ය පර්යේෂණ මධ්‍යස්ථාන‍ පිහිටුවාගෙන යයි. පාසල් ඔසු උයන් ඇති කිරීම, පාරම්පරික වෛද්‍ය ක්‍රමය නඟා සිටුවීම, දැනට ඇති ආයුර්වේද රෝහල්වල පහසුකම් වැඩි කිරීම ආයුර්වේද වෛද්‍යවරුන්ට පත්වීම් ලබාදීම ඇතුළු වැඩසටහන් රැසක් මේ වසර තුළ ක්‍රියාත්මක කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401075</link>
    <topic>තද සුළඟයි-රළු මුහුදයි අවධානය වඩා හොඳයි</topic>
    <author>උදුලා පීරිස්</author>
    <content>යාපනය අර්ධද්වීපය ආසන්නයේ මුහුදු ප්‍රදේශයේ අද (07) පැයට කිලෝමීටර් 100ක වේගයෙන් තද සුළං තත්වයක් හා මිලිමීටර් 200ක පමණ ඉතා තද වැසි වැසි තත්වයක් හටගනු ඇතැයි කාලගුණ විද්‍යා දෙපාර්තමේන්තුව අනතුරු අගවයි. ‍මේ නිසා උතුරු හා මන්නාරම සිට කන්කසන්තුරේ හරහා මුලතිව් වෙරළට ඔබ්බෙන් වන මුහුදු ප්‍රදේශ ඉතා රළු හා අනතුරුදායක බවද එම දෙපාර්තමේන්තුව දන්වා සිටී.දිවයිනට බලපා ඇති ගැඹුරු පීඩන අවපාත තත්වය තවදුරටත් පවතින බවත් උදම් රළ මීටර් 3ක් ආන්නයේ පවතින බැවින් එම අවධානම් තත්ත්වය නිසා වෙරළාසන්නයේ ජනතාව අවධානයෙන් පසුවිය යුතු බවද කාලගුණ විද්‍යා දෙපාර්තමේන්තුව දන්වා සිටී.දිවයිනේ සෙසු මුහුදු ප්‍රදේශද විටින්විට තරමක රළු ස්වභාවයක් ගන්නා බවද කියන කාලගුණ විද්‍යාඥ කේ.ඩී. සුජීව මහතා පවසන්නේ පුත්තලම සිට කන්කසන්තුරේ හරහා ත්‍රිකුණාමලයට නිරන්තර වැසි හට ගැනෙන අතර සුළං ඊශාන දෙසින් හමනු ඇති බවයි.උතුරු මැද හා මධ්‍යම පළාත්වල දහවල් කාලයේ වැසි වර්ධනය විය හැකි බවද කියන කාලගුණ විද්‍යා දෙපාර්තමේන්තුව අපරභාගයේ නැඟෙනහිර හා ඌව පළාතේ තැනින් තැන ගිගුරුම් සහිත වැසි වර්ධනය විය හැකි යැයිද අනාවරනය කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401076</link>
    <topic>කල් පැන්න සීනි කිලෝ ලක්ෂයක් මෝදරින් සොයා ගැනේ</topic>
    <author>විජයානි එදිරිසිංහ</author>
    <content>මිනිස් පරිභෝජනයට නුසුදුසු ‍කල්ඉකුත් වූ සීනි කිලෝ ලක්ෂයකට වැඩි ප්‍රමාණයක් අලෙවි කිරීමට සූදානම් කර තිබිය දී පාරිභෝගික අධිකාරිය මඟින් මෝදර ප්‍රදේශයේ දී සොයාගෙන තිබේ.ගබඩා කර තබා වසරකටත් වැඩි කාලයක් ඉකුත්වී තිබූ මෙම සීනි තොගය යළි සකසා අලෙවි කිරීමට මෙසේ සූදානම් කර ඇත්තේ මෝදර පඤ්ඤානන්ද මාවත අසල පවත්වාගෙන ගිය ආහාර සැකසුම් මධ්‍යස්ථාන හිමි ව්‍යාපාරිකයකු විසිනි.පොලිස් විශේෂ කාර්ය බළකායේ නිලධාරින්ගෙන් ලැබුණු තොරතුරකට අනුව වැටලීම් සිදුකර තිබූ අතර අදාළ ව්‍යාපාරික ස්ථානය පවත්වාගෙන ගිය පුද්ගලයාට එරෙහිව නීතිමය පියවර ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401077</link>
    <topic>VIP-VVIP ස්ටිකර් කළු වීදුරු අද සිට සපුරා තහනම්</topic>
    <author>විජයානි එදිරිසිංහ</author>
    <content>VIP, VVIP ස්ටිකරය සහ කළු වීදුරු දැමූ වාහන ධාවනය සම්පූර්ණයෙන්ම තහනම් කිරීමට පොලිස් මූලස්ථානය පියවර ගෙන තිබේ.ඒ අනුව අද සිට මෙය ක්‍රියාත්මක වෙයි. මෙම නියෝගයට පටහැනි ලෙස ධාවනය කෙරෙන වාහන හිමියන්ට එරෙහිව තදින්ම නීතිය ක්‍රියාත්මක කිරීමට රථවාහන පොලිස් නිලධාරින්ට උපදෙස් දී ඇත.තවද වාහනවල ඉදිරිපස අසුනේ ගමන් ගන්නා රියැදුරු පැහැදිලිව පෙනෙන පරිදි වීදුරු දමා තිබිය යුතුවෙයි.අඳුරු වීදුරු දැමූ වාහනවල ගොස් විවිධ අපරාධකරුවන් සිදුකරන අපරාධ වැළැක්වීම පිණිස මෙම තීරණය ගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401078</link>
    <topic>මේජර් ජෙනරාල් පී වසන්ත ඩබ්ලිව්. පෙරේරාට කනගාටුව ප්‍රකාශ කිරීම</topic>
    <author/>
    <content>දිනමිණ (වර්ෂ 2004-04-23 සහ 2004-04-29 යන දිනවල) සහ ඩේලිනිව්ස් (2004-05-29, 2004-05-31 සහ 2004-06-03 යන දිනයන්හි) යන පුවත්පත්වල මුල් පිටුවේ හා ප්‍රධාන පුවත් ලෙස ප්‍රකාශයට පත් කරන ලද ලිපි මඟින් ප්‍රකාශිතව හා ව්‍යාංගයෙන් තමාට චෝදනා එල්ල කරන ලද බවත්, එකී ලිපිවලින් තමාට එල්ල කරන ලද සියලු චෝදනා හා එහි තමා සම්බන්ධයෙන් පල වූ කරුණු සත්‍යයෙන් තොර බවත් එකී වාර්තා හා තොරතුරු පදනම් විරහිත බවත් මේජර් ජෙනරාල් වසන්ත ඩබ්ලිව්. පෙරේරා මහතා ප්‍රකාශ කර සිටී.ඒ අනුව එකී ලිපිවලින් මේජර් ජෙනරාල් වසන්ත ඩබ්ලිව්. පෙරේරා මහතාට එල්ල කරන ලද චෝදනා හා එකී ලිපිවල ඒ මහතා සම්බන්ධයෙන් පල කරන ලද සියලු කරුණු ඉල්ලා අස්කර ගන්නා අතර එකී ලිපි පළ කිරීම නිසා මේජර් ජෙනරාල් වසන්ත ඩබ්ලිව්. පෙරේරා මහතාට සිදුවූ අපහසුතාවන් හා සිත්තැවීම් සම්බන්ධව ලංකාවේ සීමාසහිත එක්සත් ප්‍රවෘත්ති පත්‍ර සමාගම ඒ මහතාට කොන්දේසි විරහිතව කණගාටුව ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n1401079</link>
    <topic>හිටපු අගමැති බණ්ඩාරනායකයන්ගේ 115 වන ජන්ම දින සැමරුම හෙට</topic>
    <author>අනුර ප්‍රේමලාල්</author>
    <content>පංච මහා බලවේගය ලෙස පොදු ජන බලය රොද බැද නැංවූ දිවංගත අග්‍රාමාත්‍ය එස්.ඩබ්ලිව්.අර්.ඩී. බණ්ඩාරනායක ශ්‍රීමතාණන්ගේ 115 වන ජන්ම දින සැමරුම හෙට (8) සවස 4.00ට ගාලුමුවදොර බණ්ඩාරනායක පිළිරුව අබියසදි පැවැත්වේ.මේ අවස්ථාවට ශ්‍රී ලංකා නිදහස් පක්ෂයේ ජ්‍යෙෂ්ඨ නායකයන් පාක්ෂිකයන් හා අනුබද්ධ සංවිධානවල සාමාජික සාමාජිකාවන් සහභාගිවිමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010710</link>
    <topic>සම්මාන දිනූ ‘ශ්‍රී සිද්ධාර්ථ ගෞතම’ට රටවල් රැසකින් ඇරැයුම්</topic>
    <author>අනුර ප්‍රේමලාල්</author>
    <content>භාෂා කිහිපයකට හඬ නංවමින් 'ශ්‍රී සිද්ධාර්ථ ගෞතම' චිත්‍රපටය රටවල් කිහිපයකම ප්‍රදර්ශනය කිරීමට ඉල්ලුම් කර තිබේ.මේ චිත්‍රපටය ඉන්දියාවේ දිල්ලි සිනමා උළෙලේදී ජාත්‍යාන්තර අංශයේ විශීෂ්ටතම සිනමා නිර්මාණය ලෙස සම්මානයට පාත්‍රවීම හා සාමය සඳහාවු පණීවුඩයක් මේ චිත්‍රපටය ඔස්සේ රැගෙන යෑම නිසා මෙහි නිෂ්පාදක නවීන් ගුණරත්න මහතාටද විශේෂ සම්මානයක් ලැබිම හේතුවෙන් ශ්‍රී ලංකා ජාතිත චිත්‍රපට සංස්ථාවේ පැවැති මාධ්‍ය හමුවක දී මේ කරුණු දැක්විණි.මේ මාධ්‍ය හමුව ඉකුත් (03) එම සංස්ථා පර්ශ්‍රයේ පැවැත්විණි. එහිදී අදහස් දැක්වු ශ්‍රී ලංකා ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා මෙය රටටම හිමිවු ගෞරවයක් බව පැවසීය.රටවල් 29 කින් ඉදිරිපත්වු චිත්‍රපට 174ක් තුළින් 'ශ්‍රී සිද්ධාර්ථ ගෞතම' චිත්‍රපටය මේ ජයග්‍රහණය හිමිකර ගත් බව ඒමහතා පෙන්වා දුන්නේය. මෙහිදි අදහස් දැක්වු මේ චිත්‍රපටයේ අධ්‍යක්ෂ නිතිඥ සමන් වීරමන් මහතා මේ සිනමාපටය ජාත්‍යාන්තර මට්ටමින් නිෂ්පාදනය කිරීමට නවින් ගුණරත්න මහතා විශාල උත්සහයක් දැරු බව කීවේය.එහිදි ඉන්දියානු චිත්‍රපට අධ්‍යක්ෂවරයකු, බොලිවුඩ් හා හොලිවුඩ් තිරරචකයන් සමඟද ලංකාවේ ජාත්‍යාන්තර සම්මාන දිනු අධ්‍යක්ෂවරයකු සමඟ ද සාකච්ඡා කොට කටයුතු ආරම්භ කිරීමට යෑමේදී අපේ බුදු දහමට යම් අගෞරවයක් සිදුවේ යන තත්ත්වයක් මතුවු බැවින් ඒ උත්සහය ව්‍යාර්ථවු බව පැවසීය.ඒ සියලු බාධක හමුවේ මෙය සිංහලෙන් නිපදවූ පසු පැසසුම් වගේම විවිධ චෝදනා එල්ලවු අතර අද ඒ සියල්ලට නිසි පිළිතුරු ලැබි තිබෙන බව පෙන්වා දුන්නේය.'ශ්‍රී සිද්ධාර්ථ ගෞතම' චිත්‍රපටයේ නිෂ්පාදක නවීන් ගුණරත්න මහතා මේ චිත්‍රපටය වසර හයක් පුරා විවිධ පර්යේෂණ ඔස්සේ නිපදවු නිර්මාණයක් බව පැවසීය.චිත්‍රපටය ලැබු සම්මානය රටටම ලැබුණු ගෞරවයක් බව තමන් කල්පනා කරන බවට කරුණු දැක්වූයේය. මිට සහයෝගය ලබාදුන් රජය ඇතුළු සියලු දෙනාට ප්‍රණාමය පුද කරන බව ගුණරත්න මහතා පැවසීය.ප්‍රවීණ ජනමාධ්‍යවේදි කලාශූරි එඩ්වින් ආරියදාස මහතා සිනමාත්මක නිර්මාණයක් ඉදිරිපත් කිරීමෙන් හා සාමයේ පණිවුඩය ඉදිරිපත්කිරීම හේතුවෙන් මේ චිත්‍රපටය සම්මාන දෙකක් ලබා තිබෙන අතර 'ශ්‍රී සිද්ධාර්ථ ගෞතම ' චිත්‍රපටය වියට්නාමය, තායිලන්තය, ඕස්ට්‍රේලියාව ඇතුළු රටවල් කිහිපයක්ම ඒ රටවල භාවිතවන භාෂාවන්ගෙන් හඬ කවා ප්‍රදර්ශනය කිරීමට කටයුතු සූදානම් වෙමින් පවතින බව අනාවරණය කළේය. මේ චිත්‍රපටයට රංඟනයෙන් දායකවු බුද්ධාස විතානච්චි , පාර්ලිමේන්තු මන්ත්‍රි රන්ජන් රාමනායක, අන්ජානි පෙරේරා යන මහත්ම මහත්මිහු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010711</link>
    <topic>ටෙලි නාට්‍ය අනුමණ්ඩලයක් මේ වසරේ පිහිටුවනවා</topic>
    <author>රක්ෂණ ශ්‍රියන්ත</author>
    <content>හරවත් සහ ගුණාත්මක භාවයෙන් යුතු ටෙලි නාට්‍ය ප්‍රේක්ෂකයන්ට ලබාදීම සඳහා මේ වසරේ ටෙලිනාට්‍ය අනුමණ්ඩලයක් පිහිටුවීම සිදුකරන බව සංස්කෘතික හා කලා කටයුතු ඇමැති ටී.බී.ඒකනායක මහතා පවසයි.ටෙලිනාට්‍ය අනුමණ්ඩලයක් පිහිටුවීම සඳහා අවශ්‍ය නීතිමය කටයුතු ද මේ වන විට අවසන් බවත් ඉදිරියේ දී වඩාත් ප්‍රියජනක ටෙලිනාට්‍ය නැරඹීමට ඒ තුළින් අවස්ථාව උදාවන බවත් ඇමැතිවරයා පෙන්වා දෙයි.ඇමැතිවරයා මේ බව පැවසුවේ ඊයේ(6) සංස්කෘතික හා කලා කටයුතු අමාත්‍යාංශ ශ්‍රවණාගාරයේ පැවැති ප්‍රසිද්ධ රැඟුම් පාලක මණ්ඩලයේ නව නිලධාරීන්ට පත්වීම් ලිපි ප්‍රදානය කිරීමේ අවස්ථාවට එක්වෙමිනි.මෙහි දී ප්‍රසිද්ධ රැඟුම් පාලක මණ්ඩලයේ සභාපති ගාමිණී සුමනසේකර, සභිකයන් ලෙස මහාචාර්ය චන්ද්‍රසිරි පල්ලියගුරු, ගාමිණී වේරගම, එම්.ඩබ්.ජයසිංහ, ජේ.යෝගරාජා, ඉන්ද්‍රාණි පල්ලියගුරු, මයුරී අබේසිංහ, මොන්ටේගු සරත්චන්ද්‍ර, ආරියදාස පීරිස්, සිළුමිණ ප්‍රධාන කර්තෘ සුන්දර නිහතමානි ද මෙල් , තිනකරන් ප්‍රධාන කර්තෘ එස්.තිලේනාදන්, නිශ්ශංක දිද්දෙනිය, හිල්මි මොහොමඩ්, ඩබ්.බී. සේනාරත්න, ජේ.ආර්.සිරිවර්ධන යන මහත්ම මහත්මීන් අමාත්‍යවරයා අතින් පත්වීම් ලිපි ලැබූහ.මෙහිදී වැඩිදුරටත් අදහස් දැක්වූ ඇමැති ටී.බී.ඒකනායක මහතා ...මේ රටේ සියලු මහපොළව ස්පර්ශ කරන්නා වූ ජනතාවට දැනෙන ජාතික වගකීමක් ඉටුකරන පිරිසක් ලෙස ප්‍රසිද්ධ රැඟුම් පාලක මණ්ඩලය හඳුන්වා දිය හැකියි. මේ රටේ සූසැට කලාව පිළිබඳව ම අප අනුමණ්ඩල පත් කර තිබෙනවා. අංගම් පොර, රූකඩ , ජන සංගීතය ආදිය සඳහා ද අප අලුතෙන් අනුමණ්ඩල පිහිටවූවා.සිංහල, දෙමළ, හින්දි, ඉංග්‍රීසි ආදී විවිධ චිත්‍රපට ප්‍රෙක්ෂකයන්ට නැරඹීම සඳහා ගුණාත්මක දැයි කියා තීරණය කරන්නේ මේ ප්‍රසිද්ධ රැඟුම් පාලක මණ්ඩලයයි. අප කිසිවිටෙක ඔවුන්ගේ කාර්ය භාරයට ඇඟිලි ගැසීමක් සිදු කරන්නේ නෑ. කරෙත් නෑ. ඔවුන්ට ස්වාධීනව කටයුතු කරගෙන යාමට අවස්ථාව සලසා දී තිබෙනවා. අප ඔවුන්ගේ කටයුතු වඩාත් පහසු කරලීම සඳහා නවීන අංගෝපාංගවලින් සමන්විත මිනි තියටර් එකක් ද අලුතින් ඉදිකර දුන්නා. විවිධ භාෂාවන් හා විවිධ ආගම් විවිධ ජනකොටස්වල නිර්මාණයන් ස්පර්ශ කරන්නට බලය ඇත්තේ ඔබටයි.පසුගිය වසරේ ප්‍රසිද්ධ රැඟුම් පාලක මණ්ඩලයේ කටයුතු ගැන අපට කිසිදු පැමිණිල්ලක් ලැබූනේ නෑ. එය අගය කළ යුතුයි.ප්‍රසිද්ධ රැඟුම් පාලක මණ්ඩලයේ නිලධාරීන් ලෙස නම් කර ඇති නාම ලේඛනය සඳහා ජනාධිපති මහින්ද රාජපක්ෂ මහතා ද අනුමැතිය ලබා දී තිබෙනවා. එහි ගෞරවය හිමිවන්නේ ද රැඟුම් පාලක මණ්ඩලයේ ඔබ සැමටයි. විවිධ නිර්මාණයන් පිළිබඳ යහපත් විවේචන පල කිරීම ශ්‍රී ලංකා කලා මණ්ඩලයේ වගකීමක් ලෙස මා දකිනවා.ඉදිරියේ දී ටෙලිනාට්‍ය සඳහාත් අනුමණ්ඩලයක් පත්කිරීමට අවශ්‍ය සියලු කටයුතු අප සිදුකර තිබෙනවා. අවශ්‍ය අනුමැතිය ලැබුණු වහාම ඒ පත්කිරීම ද මේ වසරේ සිදුකරනවා. ඒ තුළින් හරවත් ගුණාත්මක ටෙලිනාට්‍ය ජාතියට දායාද කිරීමට හැකිවනු ඇතැයි අපගේ අපේක්ෂාවයි.මේ අවස්ථාවට සංස්කෘතික හා කලා කටයුතු අමාත්‍යංශයේ ලේකම් වසන්ත ඒකනායක, සංස්කෘතික අධ්‍යක්ෂ විජිත් කණුගල, අමාත්‍යංශ අතිරේක ලේකම්වරිය, ශ්‍රී ලංකා කලා මණ්ඩලයේ නිලධාරීන් හා බොහෝ පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010712</link>
    <topic>විධිමත් ඖෂධ වාර්තා නැත්නම් ඖෂධ ලබා දෙන්නේ නෑ</topic>
    <author>සන්ධ්‍යා කරුණාරත්න</author>
    <content>විධිමත් පරිදි ඖෂධ වාර්තා ලබා නොදෙන ප්‍රාදේශීය ඖෂධ ගබඩාවලට ඖෂධ ලබා නොදීමට සෞඛ්‍ය අමාත්‍යාංශය තීරණය කරයි.ඖෂධ වාර්තා නොසපයන ප්‍රාදේශීය ඖෂධ ගබඩා සම්බන්ධයෙන් නීතිමය පියවර ගැනීමට කටයුතු කරන බව ද සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පවසයි. රෝහල්වලට අවශ්‍ය ඖෂධ සියයට සියයක්ම මෙවර සෞඛ්‍ය අමාත්‍යාංශයට ලැබී ඇති බවත් මාස හතරකට එම ඖෂධ සෑහෙන බවත් වෛද්‍ය සැපයීම් අංශය පවසයි.ඒ අනුව රෝහල්වලට අවශ්‍ය ඖෂධ මුළුමණින්ම හිඟයකින් තොරව ලබාදීමට හැකි බවත් ප්‍රාදේශීය ඖෂධ ගබඩාවල ඖෂධ ගබඩා කිරීම සඳහා පහසුකම් සලසා ගන්නා ලෙස නිලධාරීන්ට දැනුම් දී ඇති බවත් අමාත්‍යාංශය ප්‍රකාශ කරයි.මෙරට ප්‍රාදේශීය ඖෂධ ගබඩා නවයකින් පසුගිය කාලයේ ඖෂධ සම්බන්ධයෙන් වාර්තා සපයා නොමැති බවත් එනිසා ඇතැම් රෝහල්වලින් වරින් වර ඖෂධ හිඟයන් වාර්තා වූ බවත් අමාත්‍යාංශය පවසයි. සියලුම ප්‍රාදේශීය ඖෂධ ගබඩාවල සහ රෝහල්වල නිලධාරීන් රැස්ව මාසිකව ඖෂධ සමාලෝචන රැස්වීමක් පවත්වන ලෙස ද දැනුම් දී ඇත.රෝහල්වලට අවශ්‍ය ඖෂධ හිඟ නොවී ඖෂධ ලබාදීමේ විධිමත් යාන්ත්‍රණයක් ලෙස මේ ක්‍රියාවලිය ක්‍රියාත්මක කරන බව ද අමාත්‍යාංශය පවසයි.සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ මහත්වරුන්ගේ ප්‍රධානත්වයෙන් පසුගියදා (3) පැවැති සාකච්ඡාවේ දී මේ කරුණු ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010713</link>
    <topic>රු.මි. 217ක උපයෝගිතා වාහන ශ්‍රී ලංකා ඉඩම් ගොඩකිරීම් සහ සංවර්ධනය කිරීමේ සංස්ථාවට</topic>
    <author>ඡායාරූපය - සු‍ලෝචන ගමගේ</author>
    <content>කොළඹ නගරය ආශ්‍රිත නාගරික සංවර්ධන ව්‍යාපෘතිය මඟින් ලෝක බැංකුවේ සහන ණය ආධාර මත රු.මි. 217ක වටිනාකමින් යුතු උපයෝගිතා වාහන ශ්‍රී ලංකා ඉඩම් ගොඩකිරීම් සහ සංවර්ධනය කිරීමේ සංස්ථාව වෙත ප්‍රදානය කිරීම රාජ්‍ය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතාගේ අතින් සිදුකෙරුණි. ශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාවේ සභාපති හර්ෂ ද සිල්වා මහතා වෙත ආරක්ෂක ලේකම්තුමා විසින් උපයෝගිතා වාහන භාරදුන් අවස්ථාව..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010714</link>
    <topic>ළමයින් රේස්වලට පුහුණු කරනවා වාගේ විභාගවලට සූදානම් කිරීමෙන් පාසල්වල විසමාචාර වැඩිවෙලා</topic>
    <author/>
    <content>ගුරුවරයා තමන් කවුරුන් යැයි අවබෝධ කර නොගෙන රේස්වලට පුහුණු කරනවා වාගේ ළමයින් විභාගවලට සූදානම් කරන නිසා පාසල්වල විෂමාචාර වැඩිවී ඇති බවත්, විද්‍යා හා තාක්ෂණයෙන් නිපදවා ඇති මෙවලම් සමාජයේ සහන ලෙස යොදා නොගන්නා තම විභාගයට භාවිත කිරීමේ රැල්ලක් නිර්මාණය වී ඇතැයි සමස්ත ලංකා ශාසනාරක්ෂක බල මණ්ඩල සම්මේලනයේ ලේඛකාධිකාරී ගෝනදූවේ ගුණානන්ද නාහිමියෝ පැවසූහ.මොරොන්තුඩුවේ නන්දූව ශ්‍රී සුධර්මාරාම පුරාණ විහාරස්ථානයේ ශ්‍රී සෝමානන්ද දහම් පාසලේ 75 වැනි ජයන්ති සමරුව වාර්ෂික ත්‍යාග ප්‍රදානෝත්සවයට හා ගුරු උපහාර උළෙලේ දී අනුශාසනාවක් කරමින් එසේ ප්‍රකාශ ක‍ළ,ගෝනදූවේ ගුණානන්ද හිමියෝ වර්තමාන දහම් පාසල්වල උන්නතියට රජයෙන් විශාල සහනයක් ලැබෙන බව පැවසූහ.ජයවර්ධනපුර කෝට්ටේ සංඝ සභාවේ බෙන්තර විහාර පාර්ශ්වයේ ප්‍රධාන සංඝනායක දැදියවෙල තිලකසිරි නාහිමියන්ගේ ප්‍රධානත්වයෙන් පැවැති මේ උත්සවය ඇමැතූ ගුණානන්ද හිමියෝ වසර 75ක් දහම් පාසලක් පවත්වාගෙන යාම සුළුපටු කරුණක් නොවන බවත්, රජයේ කිසිම උදව්වක් නොමැතිව උපාසික උපාසිකාවන්ගේ උපකාරයෙන් පවත්වා ගෙන ආ දහම් පාසල්වලට ඉන්ද්‍රදාස හෙට්ටිආරච්චි මහතා කළුතර දිසා ඇමැතිවරයා ලෙස රජයේ ප්‍රතිපාදන ලබාදීම ආදර්ශයට ගෙන වත්මන් පාළාත් සභා ඇමැතිවරන් කටයුතු කිරීම අගයන බවකීය.විහාරාධිපති හා දහම් පාසල් ප්‍රධානාචාර්ය ශ්‍රී ජයවර්ධනපුර කෝට්ටේ අරුක්ගොඩ විහාර පාර්ශ්වයේ ප්‍රධාන සංඝනායක කරන්නාගොඩ අමරවංශ නාහිමියන් අනුශාසනාවක් කරමින් 1875දී පමන ආරම්භ කර ඇති මේ විහාරස්ථානය මඟින් ගමේ දරුවන්ගේ ඥානය පාදාදීමට විශාල වැඩකොටසක් සිදු කර ඇති බව කීය. මේ විදුහල මඟින් රටට විශාල සේවයක් සිදු කරන පිරිසක් බිහි කර ඇති බවත්, වසර 75ක් දහම් පාසල පවත්වාගෙන යාමට අතහිතදුන් සියලුදෙනාට උපහාර පුද කරන බවද කීහ.බස්නාහිර පළාත් සභාවේ සෞඛ්‍ය හා දේශීය වෛද්‍ය ඇමැති ජගත් අංගගේ මහතා කතා කරමින් සදාචාරත්මක සමාජයේ ජීවත්වන පුද්ගලයා නිවටයකු ලෙසත් හිරේ යන අපරාධකාරයන් වීරයන් ලෙසත් පිළිගන්නා මේ සමයේ දී දහම් පාසල් දරුවා හොඳින් හඩගැසුණු හැදියාවක් ඇති අයකු ලෙස සමාජගත වීම ඉදිරියටත් රැක ගත යුතු බවද කීය.මකුරුප්පේ සෝමාලංකාර, ගෝනදූවේ අනෝමදස්සි යන නාහිමි වරුන්ද, දයා ගුණතිලක, එම් මෛත්‍රී මහතා ඇතුළු තවත් කිහිප දෙනකු කතා කළහ. මෙහිදි දහම් පාලස් ඉගැන්වීම කළ හිටපු ගුරුවරුන්ට හා වත්මන් ගුරුවරුන්ට උපහාර පිරි නැමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010715</link>
    <topic>හබරාදූව ආසන්නයේම රෝහල් හතරක්</topic>
    <author>ඉමදුව සමුහ ලංකින්ද නානායක්කාර</author>
    <content>අද අමරිකා එකසත් ජනපදයේ උනත් සමහර ස්ථානවල රෝහලකට යන්න මිනිස්සුන්ට කිලෝ මීටර්30-35 යන්න වෙනවා. ඒ කියන්නේ විනාඩි 40-45 විතර නමුත් හබරාදුව ආසනයේ රෝහල් හතරක් තිබෙනවා. ආසනයේ ඕනෑම කෙනෙකුට විනාඩි පහළොවක් ඇතුළත රෝහලකට යා හැකියි. එවැනි ආකාරයකට හබරාදුව ආසනය තුළ සහ ගාල්ල දිස්ත්‍රික්කය තුළ සෞඛ්‍ය සේවාව දියුණු කොට තිබෙනවා යැයි නියෝජ්‍ය කතානායක චන්දිම වීරක්කොඩි මහතා පවසයි.ඒ මහතා එසේ පැවසුවේ පසුගිය 4දා ගාල්ල උනවටුනේ ඉදිකළ ගාල්ල දිස්ත‍්‍රික් සෞඛ්‍ය සේවා අධ්‍යක්ෂ කාර්යාලය සහිත ගොඩනැඟිල්ල ජනතා අයිතියට පැවැරීම සඳහා පැවැති උත්සව සභාව අමතමිනි.එහිදි ඒ මහතා මෙසේ ද පැවසීය, මේ ගෙවී යන්නේ පළාත් සභාවේ අවසන් දින කිහිපය. අපේ ප්‍රධාන අමාත්‍යවරයා සුවිසල් වැඩ කොටසක් සිදුකර තිබෙනවා. එය අගය කළ යුතුයි.මේ උත්සවයට මෛත්‍රීපාල සිරිසේන මහතා එන බව කලින් දැන ගත්තා නම් හබරාදුවේ ජනතාව මීට ඉහළින් ඔබ තුමාව පිළිගන්න සුදානම් වෙනවා. නමුත් මම මෙය දැන ගත්තෙත් ඊයේ රෑ.හබරාදුවේ මෙවැනි උත්සවයක් කරන විට මටත් පොඩ්ඩක් කලින් දැනුම් දෙන ලෙස මම දකුණු පළාත් සෞඛ්‍ය නිලධාරීන්ගෙන් ඉල්ලා සිටිනවා. මේ ගොඩනැගිල්ලේ කටයුතුවලට මමත් රමේෂ් මන්ත්‍රීවරයත් පාර්ලිමේන්තු කාරක සභාවේ ලොකු හඬක් නැගුවා.රටේ දැවැන්ත ආකාරයට සෞඛ්‍ය අංශයේ සංවර්ධනයක් ඇතිව තිබෙනවා. ගම් මට්ටමින් නගර මට්ටමින්, දිසා මට්ටමින්, පළාත් මට්ටමින් දියුණු වී තියෙනවා. සෞඛ්‍ය අංශය දියුණු කර තියෙනවා. ගාල්ල කරාපිටිය, මහමෝදර රෝහල්ද දියුණු කිරිම සම්බන්ධයෙන් අප සෞඛ්‍ය ඇමැතිවරයාට ස්තුතිය පුද කරනවා.ලෝකයේ සෞඛ්‍ය අංශයේ දියුණුවක් රට තුළ ඇතිකර දි තිබෙන්නේ මේ ආණ්ඩුවයි. සන්ධාන ආණ්ඩුවයි. අපේ ගරු ඇමතිතුමායි. එතුමාට දෙස් විදෙස් ඇගයිමකට පත් වු නායකයෙක් එතුමා සෞඛ්‍ය අංශයේ දියුණුව ඇති කිරීමට පියවර ගැනිම සම්බන්ධයෙන් විදෙස් රටවල ද ගෞරවයක්, කීර්තියක් ඇතිව සිටින නායකයෙන් වශයෙන් අප අගය කරනවා.වෛද්‍ය කාර්ය මණ්ඩලය හෙද හෙදියන්, මහජන පරික්ෂකවරු, පවුල් සෞඛ්‍ය නිලධාරිනියක් ආදි සියලූම දෙනා සෞඛ්‍ය අංශය දියුණු කිරීමට උපරිම ආකාරයට කැපවී කටයුතු කරනවා. තම සේවාව ඉහළින් සිදු කරනවා. ගාල්ල දිස්ත්‍රික් මන්ත්‍රී දොස්තර රමේෂ් පතිරණ මහතා, දකුණු පළාත් සභාවේ මන්ත්‍රීවරුන් වන ඒ.පී. පියසිරි, කේ.ඩී. ජයවික්‍රම, ඉමදුව ප්‍රාදේශීය සභාවේ සභාපති සරත් කුමාර, ඉමදුව ප්‍රාදේශීය සභාවේ උප සභාපති උදාන කුසුම්සිරි, හබරාදුව ප්‍රාදේශීය සභාවේ සභාපති දිල්ෂාන් විදානගමගේ, පළාත් සෞඛ්‍ය අමාත්‍යාංශ ලේකම් සමන් දර්ශන පාඩිකෝරාල මහජන නියෝජිතයන් ද තවත් විශාල පිරිසක්ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010716</link>
    <topic>නාකි විසේ ගෙටත් උසේ සිතමින් ඇය රඟයි තොසේ</topic>
    <author>- තෙන්නකෝන් කුලසේකර</author>
    <content>වලපනේ ප්‍රදේශයෙන් මහවැලි ‘සී’ කලාපයට පැමිණි ගොවි පවුල් අතර ඔවුන් දෙදෙනා ද වූහ.එවකට තරුණ වියේ පසුවූ මේ දෙදෙනා “උඹ නොදකිං” කියා නොගෙන දරු අට දෙනෙකුගේ සුරතල් බලමින් ඔවුන් ඇතිදැඩි කරගෙන විවාහ කර දුන්හ. කුඹුරට ම නාකි වූ සැමියා ට දැන් වයස අවුරුදු හැට හතකි. අතේ පයේ වේදනාව ද, ලෙඩ දුක් ද නිමක් නැත. ඇස් පෙනීම ද, කන් ඇසීම ද දුර්වල වෙමින් තිබේ. බිරිය හැට හැවිරිදි වියට පත්ව සිටියත් තවමත් කඩියෙකු සේ කඩිසරය. හේනේ කුඹුරේ වැඩටද දක්ෂ ය. නාඹර වියේ අඟර දඟර ද එලෙස ම ය.දරුවන්ගේ දරුවන්ගේත් සුරතල් බැලූ ඇයගේ සුන්දරත්වය තවමත් මැකී ගොස් නැත. මේ දෙන්නා දෙමහල්ලෝ දැන් නිවසේ තනි වී සිටියද වසරක පමණ කාලයක සිට දෙන්නා අතර ඇයි හොඳයියක් නැත. ලෙඩ කුකුලෙකු ගානට වැටුණු සැමියා දැන් ඇයට රූස්සන්නේ ම නැත.පසුගිය දිනෙක මේ දෙදෙනා අතර බහින් බස් වීමක් ඇති වී ගුටි හුවමාරුවක්ද සිදුවිණි. බිරියගෙන් හොඳ හැටි පහර කෑ සැමියා තමාගේ නිවස ද, දේපළ ද එපා යැයි කියමින් වලපනේ නෑදෑ ගෙදරකට ගියේය. බිරිය නිවසේ තනි වූවා ය. තනිකම හා පාළුව විඳ දරා ගැනීමට නොහැකි වූ නිසා දෝ හතළිස් පස් වැනි වියෙහි පසුවන අලුත් සැමියෙකු නිවස ට කැඳවා ගත්තා ය.අලුත් ජෝඩුව දැන් පෙම් කුරුල්ලන් සේ කුඹුර ට, හේන ට යති – එති. ගෙය වටා ශුද්ධ පවිත්‍ර කරති. අලුත් සැමියා ට අරගෙන දුන් මෝටර් බයිසිකලයේ නැගී ගමන් බිමන් යති.තාත්තා නිවසින් පලවා හැර තවත් මිනිසෙකු නිවස ට ගෙන්වා ගැනීම නිසා අම්මා සමග උරණ වූ දරුවන් අට දෙනා මෙන් ම ඔවුන්ගේ දරුවන්ද මින් මත්තට මහගෙදර පස් නොපාගන බව දන්වා තිබේ. “නාකි විසේ ගෙටත් උසේ” යන කියමන මතකය ට නංවන අට දරු මවකගේ මේ අපූරු පුවත වාර්තා වන්නේ දෙහිඅත්තකණ්ඩිය ගොවි ගම්මානයකිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010717</link>
    <topic>සෑම ගොවි ජන සේවා මධ්‍යස්ථානයකට පෝර ගබඩාවක්-බෙදා හරින තැනක්</topic>
    <author>මහින්ද අලුත්ගෙදර</author>
    <content>සෑම ගොවිජන සේවා මධ්‍යස්ථානයකටම පොහොර බෙදාහැරීමේ මධ්‍යස්ථානයක් සහ පොහොර ගබඩාවක් බැඟින් ඉදිකිරීමට රජය තීරණය කරයි.රටපුරා ස්ථාපිත 554 ක් වූ සෑම ගොවිජන සේවා මධ්‍යස්ථානයකම පොහොර බෙදාහැරීමේ මධ්‍යස්ථානයක් හා පොහොර ගබඩාවක් ස්ථාපිත කිරීමට පියවර ගෙන තිබෙන අතර දැනට පවතින පොහොර බෙදාහැරීමේ ක්‍රමවේදය වඩා විධිමත් කිරීමට හා ගොවීන්ට රජයේ සහතික මිල යටතේ ප්‍රමාණවත් පොහොර ප්‍රමාණයන් අපහසුවකින් තොරව ලබාගැනීම සහතික කිරිම සඳහා මෙම වැඩපිළිවෙල ක්‍රියාත්මක කරන බව මුදල් හා ක්‍රමසම්පාදන අමාත්‍යාංශය පවසයි.ගොවි අවශ්‍යතා සියල්ල එකම ස්ථානයකින් සපුරාගත හැකි මධ්‍යස්ථාන බවට රටපුරා පිහිටි සෑම ගොවිජන සේවා මධ්‍යස්ථානයක්ම පත්කිරීම මෙම වැඩපිළිවෙලේ අවසන් ඉළක්කය බවද එම අමාත්‍යාංශයේ ජ්‍යෙෂ්ඨ ප්‍රකාශකයෙක් දිනමිණ ට පැවසීය.කෘෂිකර්ම අමාත්‍යාංශයේ නිලධාරීන් හා රජයේ පොහොර සමාගම්වල නියෝජිතයින්ගේ සහභාගිත්වයෙන් භාණ්ඩාගාරයේ ලේකම් ආචාර්ය පී.බි. ජයසුන්දර මහතාගේ ප්‍රධානත්ව‍යෙන් මුදල් හා ක්‍රමසම්පාදන අමාත්‍යාංශයේදී පැවති සාකච්ඡාවකදි මීට අදාළ උපදෙස් ලබාදී තිබේ.වසරකට ශ්‍රී ලංකාවට ආනයනය කරනු ලබන සමස්ත පොහොර ප්‍රමාණය මෙට්‍රික් ටොන් 750,000 ක් පමණ වන බව පෙන්වාදෙන මුදල් හා ක්‍රමසම්පාදන අමාත්‍යාංශය ඒ සඳහා රුපියල් බිලියන 50කට අධික මුදලක් වැයකෙරෙන බවද රජයේ පොහොර සහනාධාර වැඩපිළිවෙල ගොවින් ගොවිතැන් කෙරෙහි පෙළඹවීමටත්, ගොවීන් තුළ උද්යෝගයක් ඇතිකර ඔවුන්ට ගොවිතැනෙන් ඉහළ ආදායමක් ලබාගැනීමටත් හේතුවී ඇති බවද කියාසිටී.වගාවකින් අපේක්ෂිත නිසි ඵලදාව ලබාගැනීම සඳහා රසායනික පොහොර යම් ප්‍රමාණයකට යෙදීම අත්‍යවශ්‍ය බැවින් පොහොර භාවිතයද විධිමත් ක්‍රමවේදයකට අනුව සිදුකළ යුතුව තිබේ. හිඟයකින් තොරව සහනාධාර පොහොර ගොවීන්ට ලබාදීම සහතික කිරීම සඳහා දේශිය වෙළෙඳපොලේ පොහොර බෙදාහැරීමේ රජයේ දායකත්වය සියයට 40 දක්වා ඉහළ නංවන ලෙසද ආචාර්ය පී.බී. ජයසුන්දර මහතා මෙහිදී අදාළ නිලධාරීන්ට උපදෙස් දී ඇත.රජය විසින් වසර 9 ක් තිස්සේ මෙම පොහොර සහනාධාර වැඩපිළිවෙල අඛණ්ඩව ක්‍රියාත්මක කර ඇති අතර, පොහොර සහනාධාර වැඩපිළිවෙල ක්‍රියාත්මක කිරීම වෙනුවෙන් පෞද්ගලික අංශය වෙත ගෙවිය යුතුව තිබූ රුපියල් බිලියන 6600 ක් වූ සම්පූර්ණ මුදලද මේ වනවිට ගෙවා අවසන් කර ඇතැයිද මුදල් හා ක්‍රමසම්පාදන අමාත්‍යාංශය පෙන්වාදෙයි.ඉදිරියේදී ද වී වගාව සඳහා කිලෝ ග්රෑම් 50 පොහොර බෑගයක් රුපියල් 350 බැඟින්ද, අනෙකුත් සියලුම වගාවන් සඳහා රුපියල් 1250 බැඟින්ද හිඟයකින් තොරව පොහොර ලබාදීමට රජය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010718</link>
    <topic>දහ අට සන්නිය BMICH හි දී</topic>
    <author/>
    <content>බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ 40 වන සංවත්සරය සමරමින් ජනාධිපතිතුමා, ත්‍රිවිධ හමුදාව සහ පොලිසිය ඇතුළු ආරක්ෂක සේවාවන් සහ සමස්ත ශ්‍රී ලාංකීය ජනතාවට සෙත් පැතීම අරමුණු කර ගනිමින් දහ අට සන්නිය ශාන්ති කර්ම පූජාව ජනවාරි 09 වන දින ප.ව .7.30 සිට පසු දා පහන්වනතුරු සම්මන්ත්‍රණ ශාලා පරිශ්‍රයේ පිහිටි “කමත” එළිමහන් රංග භූමියේ දී රඟ දැක්වීමට කටයුතු සංවිධානය කර ඇත.පාරම්පරික ශ්‍රී ලාංකීය ගැමි සමාජයේ ප්‍රචලිත ශාන්ති කර්ම පූජාවක් මෙන්ම, හෙළ සංස්කෘතියේ අපූර්ව ප්‍රාසාංගික ප්‍රකාශනයක් වන දහ අට සන්නිය චාරිත්‍රමය යාතු කර්මය සාම්ප්‍රදායික පිළිවෙත් අනුගමනය කරමින් ගාල්ල ශ්‍රී ලක්ෂ්මී කලායතනාධිපති නෙවිල් ප්‍රියශාන්ත ගුරුතුමන් ප්‍රමුඛ කණ්ඩායම විසින් ඉදිරිපත් කරනු ලබති.මේ දහ අට සන්නිය ශාන්ති කර්මය නරඹා ආශිර්වාද ලබා ගැනීමට කැමැති අයට අය කිරීමකින් තොරව සීමිත ප්‍රවේශ පත්‍ර සංඛ්‍යාවක් නිකුත් කරන අතර ඒ සඳහා පහත සඳහන් දුරකථන අංකය අමතන මෙන් කාරුණිකව ඉල්ලා සිටී. විමසීම්: දුරකථන අංක 0713672672.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010719</link>
    <topic>අලුත් චින්තනයකින් හෙබි ප්‍රායෝගික මිනිසෙක් සරසවියෙන් පිටව යා යුතුයි</topic>
    <author>සමන්මලී ප්‍රියශාන්ති</author>
    <content>නායකත්ව පුහුණුව ලබන දරුවන් නියත ලෙස හෙට ලෝකය ජය ගන්නා බව උසස් අධ්‍යාපන ඇමැති එස්.බී. දිසානායක මහතා ප්‍රකාශ කළේය.ඇමැතිවරයා මේ අදහස් පළ කළේ හොරණ දොඹගොඩ යුද්ධෝපකරණ පුහුණු පාසලේ පැවැති නායකත්ව හැකියාව සහ ධනාත්මක ආකල්ප වර්ධනය පිළිබඳ පුහුණු වැඩසටහනට සහභාගී වෙමිනි.උසස් අධ්‍යාපන අමාත්‍යාංශය විදිහට නායකත්ව පුහුණුව ලබන දරුවන් සියලූ දෙනාම අපි ආදරයෙන් භාර ගන්නවා. පසුගිය වසරේ අපේ පාසල්වලින් තෝරා ගත් ඉහළම මානව සම්පත තමයි මේ දරුවන්. ඒ නිසා රටේ අනාගතය වෙනුවෙන් සුවිශාල කාර්යභාරයක් මේ දරුවන්ට පැවරී තිබෙන බව මගේ විශ්වාසයයි. ඒ සඳහා අවශ්‍ය මූලික අඩිතාලම තමයි අපි නායකත්ව පුහුණුවෙන් ලබා දෙන්නේ.විශ්වවිද්‍යාලයෙන් පිටවන ඔබ අලූත් දේවල් ලබා දෙන, අලූත් නිෂ්පාදන කරන, නව චින්තනයකින් හෙබි ප්‍රායෝගික මිනිසුන් බවට පත්විය යුතුයි. 1980 දශකයෙන් පසු විවිධ හේතු නිසා ඉතා ඉහළ මට්ටමින් තිබ්බ අපේ විශ්වවිද්‍යාල ක්ෂේත්‍රය කඩා වැටුණා. අද සරසවිවල ඉන්න ජ්‍යෙෂ්ඨ මහාචාර්යවරුන් විශ්‍රාම ගිය පසු ඒ සඳහා විකල්ප අවශ්‍යයි. අලූත් කලා සම්ප්‍රදායන් නාට්‍ය සම්ප්‍රදායන් අපේ සරසවිවලින් බිහිවෙන්න ඕනේ.විශ්වවිද්‍යාලයෙන් බිහිවෙන මහා චරිතවල හිඟයක් අපිට තියෙනවා. අපේ සරසවි අතීතයේ ශ්‍රී විභූශිත කාලයේ තිබුණු තත්ත්වයට වඩා ඉහළ තත්ත්වයකින් නිර්මාණය කරන්න ගන්නා උත්සාහයේ දී දැවැන්ත වෙනස්කම් සරසවි පද්ධතියේ කරන්න සිද්ධ වෙනවා. මේ වන විට සියලූ සරසවි උපකුලපතිවරු මේ වගකීම කරට අරන් තියෙනවා. ආචාර්යවරුන්ගෙන් 90%කට වැඩිය අපිත් එක්ක ඉන්නවා. මේ දරුවන්ගේ දෙමාපියන්ට අවශ්‍ය කරන්නේ ගමට, රටට පවුලට ඵලදායී දරුවෙක් සරසවියෙන් පිටවෙනවා දකින්නයි. ඒ අරමුණු සඳහා අපි යන ගමනේ දී හමුවන ඕනෑම අභියෝගයකට මුහුණ දෙන්න එදත්, අදත්, හෙටත් සූදානම් බව කියන්න කැමතියි.ලෝකයේ විශ්වවිද්‍යාල ශ්‍රේණිගත කිරීම්වල පළවෙනි විශ්වවිද්‍යාල 1000 අතර අපේ කොළඹ විශ්වවිද්‍යාලය තියෙනවා. ප්‍රමුඛ සරසවි 2000 අතර විශ්වවිද්‍යාල 3ක් තියෙනවා. ලෝකයේ ප්‍රමුඛ විශ්වවිද්‍යාල 5000 අතර අපේ විශ්වවිද්‍යාල 5ක් තියෙනවා. 23000-24000 අතර සිටි විශ්වවිද්‍යාල ලොව ප්‍රධාන පෙළේ විශ්වවිද්‍යාල 7000 අතරට ගේන්න අපට පුළුවන් වෙලා තිබෙනවා. ඉතිහාසයේ නොවූ විරූ පරිදි අපි මෙරට විශ්වවිද්‍යාල ලෝක ශ්‍රේණි ගත කිරීම්වල ඉදිරියට අරගෙන ඇවිල්ලා තිබෙනවා. ඒ කාර්යය අපි අඛණ්ඩව කර ගෙන යනවා.අපි බොහොම අභිමානවත් ඉතිහාසයකට උරුමකම් කියන ජාතියක්. ලෝකයේ කාටවත් කරන්න බැරි දේවල් අපට කරන්න පුළුවන්. කාශ්‍යප රජ්ජුරුවෝ සීගිරි රාජධානිය හදලා උඩට වතුරත් ගත්තා. ඒක ඒ කාලේ හැටියට ආශ්චර්යයක්. ලෝකයේ ඇති වුණු පැරණිම ශිෂ්ටාචාරයක් තමයි ඉන්දු නිම්න ශිෂ්ටාචාරය. අපි ඒ ශිෂ්ටාචාරයේ වැසියෝ. අද අපිට නොයෙක් දේවල් හදලා දෙන, අභ්‍යවකාශ අධ්‍යයනය කරන, ලෝකයට නව නිර්මාණ කරන අමෙරිකානුවන්ට එවැනි ඉතිහාසයක් තිබුණේ නෑ. ඒ නිසා අපි දැන්වත් යටත් විජිත මානසිකත්වයෙන් ගැලවෙන්න ඕනෑ.බටහිර අය හදන බෙහෙත්, කලාව, සංගීතය වෙනුවට අපි වෙනත් ජාතීන්ට අලූත් නිර්මාණ කරල ලබා දිය යුතු කාලය දැන් ඇවිල්ලා තියෙන්නේ. දරුවනේ, ඒක අමාරු දෙයක් නෙවෙයි. 1959-60 තමයි අත්ට්‍රැක්ටරය ලෝකයට හඳුන්වා දුන්නේ. කේම්බ්‍රිජ් විශ්වවිද්‍යාලයේ ඒ කටයුත්ත කළේ අපේ ශ්‍රී ලංකාවේ විජේවර්ධන කියන විද්වතායි. අමතක කරන්න එපා අඟහරු ලෝකෙට ගිය යානයේ ඉතා සංකීර්ණ, අධි තාක්‍ෂණික කැමරාව නිර්මාණය කළේ මහාචාර්ය ගුණපාල මහත්මයා.ඔහු කෑගල්ල මහා විද්‍යාලයෙන් ශිෂ්‍යත්වය පාස් වෙලා, ආනන්ද විද්‍යාලයට ගිහිල්ලා කොළඹ විශ්වවිද්‍යාලයට ඉගෙන ගත්ත අභිමානවත් ශ්‍රී ලාංකිකයෙක්. හඳට ගිහින් ගෙනා පස් මුලින්ම දුන්නේ, සිරිල් පොන්නම්පෙරුම කියන අපේ රටේ මහාචාර්යවරයාට.ඒ නිසා හෙට දිනලෝකය ජය ගන්න බලා ගෙන ඉන්න ඔබටත් දැවැන්ත වෙනසක් රට වෙනුවෙන් කළ හැකි බවට මම විශ්වාස කරනවා. මම අමාත්‍යධූරය භාර ගත්තාට පස්සේ ඔලිම්පියාඩ් කියන ලෝකයේ ප්‍රමුඛතම ගණිත තරගාවලියට අපේ දරුවන්ව යවනවා. ඒ දරුවෝ රන් පදක්කම් ලබා ගන්නවා. මම 1994 ක්‍රීඩා යෞවන කටයුතු සමෘද්ධි හා ග්‍රාම සංවර්ධන අමාත්‍යධූරයට පත්වුණා. ඒ වෙනකොටත් අපේ සුනිල් ගුණවර්ධන මහත්මයා සතුව තමයි මීටර් 100 ශ්‍රී ලංකා වාර්තාව තිබ්බේ.මෙතුමාගේ භාර්යාව කේ.ජී. භද්‍රා මහත්මිය සතුවයි මීටර් 100, 200, 400 ශ්‍රී ලංකා වාර්තා තිබුණේ. 70 ගණන්වල අපේ හමුදාවේ හිටපු විමලදාසගේ මීටර් 400 වාර්තාව තමයි තිබ්බේ. 1972 න් පස්සේ ශ්‍රී ලංකාව ආසියානු රන් පදක්කමක් දිනාගෙන තිබුණේ නෑ. අලූත් ජාත්‍යන්තර තලයේ ක්‍රීඩකයන් බිහිකිරීම අරමුණු කරගෙන මම හැදුවා ඔලිම්පික් සංචිතයක්. ඒකට අපි බොහෝම ඈත ගම් වල ඉතාම දුප්පත්, නමුත් ඉතාම වේගවත්, දක්‍ෂ දරුවෝ ටිකක් හොයා ගත්තා. සුගත් තිලකරත්න, සුසන්තිකා ජයසිංහ, දමයන්ති දර්ශා, ශ්‍රීයානි කුලවංශ ව‍ගේ අය. 1996 වෙනකොට මේ අය නව ශ්‍රී ලංකා වාර්තාවන් පිහිටෙව්වා‍. අපි මේ අය අරගෙන ගියා දකුණු ආසියාතික තරඟාවලියට. අපි රන් පදක්කම් නවයක් ගත්තා.අපි 1996 ක්‍රිකට් ලෝක කුසලානය දිනා ගැනීම වෙනුවෙනුත් ක්‍රීඩා අමාත්‍යවරයා විදිහට දැනෙන වෙනස්කම් රාශියක් කළා.ක්‍රීඩකයන් ගේ වැටුප් තල ඉහළට ගෙනල්ලා ජයග්‍රහණයට අවශ්‍ය පසුබිම උපරිම වශයෙන් සකසා දුන්නා. එවකට ලෝකයේ හොඳම පුහුණුකරුවෙක් වුණු ඩේව් වට්මෝර්වත් ලංකාවට ගෙනත් දුන්නා. ක්‍රීඩා ක්ෂේත්‍රයේ අපි කරපු දැවැන්ත වෙනස්කම් විශ්වවිද්‍යාල පද්ධතියේ සිදු කරමින් පවතිනවා.උසස් අධ්‍යාපන අමාත්‍යංශයේ ක්‍රීඩා හා කුසලතා සංවර්ධන අංශයේ ජ්‍යෙෂ්ඨ උපදේශක සුනිල් ගුණවර්ධන, හොරණ දොඹගොඩ යුද්ධෝපකරණ පුහුණු පාසලේ සේනා විධායක කර්නල් සුමේධ විජේකෝන්, මේජර් සාලිය බණ්ඩාර, මේජර් ජගත් ලද්දුවහෙට්ටි මහත්වරුන් ඇතුළු පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010720</link>
    <topic>විනිවිදව කටයුතු කරන පිරිස් මාධ්‍යයට බිය විය යුතු නැහැ</topic>
    <author>සිතාරා සේනානි,</author>
    <content>රාජ්‍ය වතුවලින් ඉවත් කෙරෙන ගස් රාජ්‍ය දැව සංස්ථාවට දෙනකොට මාධ්‍යවලින් අහනවා ඇයි අඩු මිලට දෙන්නේ කියලා, පෞද්ගලික අංශයට වික්කොත් අහනවා ඇයි සංස්ථාවට නොදෙන්නේ කියලා, කොහොම වැඩ කළත් මාධ්‍යවලින් විවේචන එල්ල වෙනවා, මාධ්‍යවලින් කුමන විවේචන කළත් විනිවිදව කටයුතු කරනවා නම් කිසිවකු බිය වියයුතු නැති බව රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි.ඇමැතිවරයා මේ බව පැවැසුවේ රාජ්‍ය සම්පත් හා ව්‍යවසාය සංවර්ධන අමාත්‍යාංශයට අයත් ආයතන ප්‍රධානීන් හා සේවක සේවිකාවන් සඳහා නව වසර වෙනුවෙන් අමාත්‍යාංශයේ සංවිධාන කර තිබූ තේ පැන් සංග්‍රහය අවසානයේ පැවැති හමුවක දීය.ලංකා ෆොස්පේට් ආයතනයෙන් පොල් පොහොර නිෂ්පාදනාගාරයක් ආරම්භ කිරීමට ලැබීම අමාත්‍යාංශය ලැබූ ජයග්‍රහණයක් බවත්, ඛනිජවැලි ආයතනය අගය එකතු කළ භාණ්ඩ සඳහා යාම ඉලක්කය බවත් ඇමැතිවරයා පැවැසීය.එක්සත්කම, සමඟිය, පෙරදැරිව රජයේ ඉලක්කය වෙත අප ගමන් කළ යුතු වන්නා සේම අප වෙත බාර දුන් වැඩ කොටස අඩුපාඩු මඟහරවා ගෙන කළ යුතු යැයි ද කී ඇමැතිවරයා අඩුපාඩු ගැන කතාකිරීමට ජනමාධ්‍ය ලබා දෙන විශාල ඉඩකඩට සමාන ප්‍රමාණයක් ජයග්‍රහණ ලැබීම සම්බන්ධයෙන් ද ලබා දිය යුතු යැයි ද කීවේය.අමාත්‍යාංශයේ ලේකම් එස්. එස්. මියනවල, ශ්‍රි ලංකා සිමෙන්ති සංස්ථාවේ සභාපති එම්. එස්. එම්. සම්සුදීන් මහත්වරු ද මෙහි දී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010721</link>
    <topic>කුඩා කර්මාන්තකරුවන් දිරිමත් කර ගැමි ආර්ථිකය නැංවීම මේ වසරේ ඉලක්කයයි</topic>
    <author>චින්තා රණසිංහ</author>
    <content>ශ්‍රී ලංකාවේ සාම්ප්‍රදායක කර්මාන්ත හා කුඩා ව්‍යවසායන් සංවර්ධනය කිරීමෙන් ගැමි ආර්ථිකය නංවාලීම උදෙසා 2014 වසරේ සිය අමාත්‍යාංශයට විශාල වැඩ කොටසක් පැවරී ඇති බව සාම්ප්‍රදායක කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.කාන්තා ව්‍යවසායකයන් සංවර්ධනය කිරීමට මිලියන 168ක් වෙන් කර තිබෙන බව ද කිතුල් නිෂ්පාදන සංවර්ධනය කිරීම උදෙසා මිලියන 23ක් ද තල් සංවර්ධන මණ්ඩලයේ කටයුතු සඳහා මිලියන 158ක් ද වෙන් කර තිබෙන බව ද ඇමැතිවරයා ප්‍රකාශ කළේය.2014 වසරේ දී නව මැටි කර්මාන්ත ගම්මාන සහ කාන්තා ව්‍යවසායකයන් සංවර්ධනය කිරීම යන ව්‍යාපෘති ක්‍රියාත්මක කිරීමට තිබෙන බව ද ප්‍රකාශ කළ ඇමැතිවරයා, මැටි කර්මාන්ත ගම්මාන සංවර්ධනය කිරීම සඳහා මිලියන 50කට අධික මුදලක් අමාත්‍යාංශයට වෙන් කර තිබෙන බව ද පැවසීය.කාර්මික සංවර්ධන මණ්ඩලයට අයත් කර්මාන්ත පුරයන්වල යටිතල පහසුකම් දියුණු කිරීම උදෙසා මිලියන 70ක පමණ අධික ප්‍රමාණයක් ලැබී තිබෙන බව ප්‍රකාශ කළ අමාත්‍යවරයා අමාත්‍යාංශය මගින් කර්මාන්තකරුවන් දිරිගැන්වීම වෙනුවෙන් පවත්වන ප්‍රදර්ශන උදෙසා මිලියන 30ක් වෙන් කොට ඇති අතර මේ සියලු වැඩකටයුතු සම්පූර්ණ කිරීම උදෙසා ලේකම්තුමාගේ සිට සියලු නිලධාරීන් තමන්ට සහයෝගය දිය යුතු යැයි ද හෙතෙම සඳහන් කළේය.ඇමැතිවරයා මේ බව ප්‍රකාශ කළේ 2014 නව වසරේ අමාත්‍යාංශයේ පැවති උත්සවයේ ප්‍රධාන අමුත්තා ලෙස සහභාගී වෙමිනි.එම ඉලක්කයන් සපුරාලමින් ජනාධිපති මහින්ද රාජපක්ෂ මහතා බලාපොරොත්තු වන රටේ ගැමි ආර්ථිකය නංවා එම ජනතාවගේ ආර්ථික සංවර්ධනය කිරීමට අමාත්‍යාංශය හා එය යටතේ වන සියලු ආයතනවල නිලධාරීන් විශාල කැපවීමකින් කටයුතු කළයුතු බවද ඇමැතිවරයා පවසයි.ගෙවීගිය 2013 වසර ඇතුළත අමාත්‍යාංශය මේ රටේ සම්ප්‍රදායක කර්මාන්ත හා කුඩා ව්‍යවසායන් සංවර්ධනය කිරීම වෙනුවෙන් විශාල වැඩ කොටසක් ඉටු කර ඇතැයි ද ජනාධිපතිතුමාගේ සංකල්පයක් වන 'දිවි නැඟුම' ව්‍යාපාරයෙන් සුළු හා මධ්‍ය පරිමාණ කර්මාන්ත හා ගෘහ කර්මාන්ත සංවර්ධනය උදෙසා අතිවිශාල වැඩ කොටසක් අමාත්‍යාංශය මඟින් ඉටු කළ බව ද හෙතෙම ප්‍රකාශ කළේ ය.ජනාධිපතිතුමා ධීවර අමාත්‍යවරයා ලෙස කටයුතු කළ අවධියේ වැඩිපුරම ධීවර කර්මාන්ත ඇත්තේ මුහුදු ප්‍රදේශයේ වුවද එතුමා ධීවර ගම්මාන හැදුවේ රට ඇතුලේ බවත් උත්සවය ඇමතූ නියෝජ්‍ය ඇමැති වීරකුමාර දිසානායක මහතා ප්‍රකාශ කළේ ය.කර්මාන්ත කරුවන් හා කර්මාන්ත සංවර්ධනය පමණක් නොව මුළු රටේම ජනතාව සංවර්ධනය කිරීම වෙනුවෙන් සියලු දෙනා වැඩ කළයුතු බව ද හෙතෙම ප්‍රකාශ කළේය.අමාත්‍යාංශ ලේකම් වී. සිවඥානසෝතී මහතා සභාව අමතා රාජ්‍ය සේවකයින්ගෙන් ඉටුවිය යුතු කාර්යභාරය අලලා දේශනයක් පැවැත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010722</link>
    <topic>ජනතාවගේ ආහාර රටාව වෙනස් කිරීම බෝ නොවන රෝග මැඬීමේ එකම විසඳුමයි</topic>
    <author>සමන්මලී ප්‍රියශාන්ති</author>
    <content>බෝ නොවන රෝගවලට ස්ථිර විසඳුමක් සොයා ගත හැකි වන්නේ ජනතාවගේ ආහාර රටාව වෙනස් කිරීමෙන් පමණක් බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.මේ වන විටත් පාසල් සිසුන්ගෙන් සියයට 20ත් 25ත් අතර පිරිසක් දියවැඩියා රෝගයෙන් පෙළෙන බව පෙන්වා දෙන අබේවර්ධන මහතා, ක්ෂණික කෑම වර්ගවලට හුරුවීමෙන් මේ තත්ත්වය වර්ධනය වී තිබෙන බව අවධාරණය කළේය.ජාතික ආහාර ප්‍රවර්ධන මණ්ඩලයේ මෙහෙයවීමෙන් කෘෂිකර්ම අමාත්‍යාංශයේ දී පැවැති වසවිසෙන් තොර ආහාර‍ පිළියෙළ කර ගැනීම සම්බන්ධයෙන් වු වැඩසටහනට සහභාගී වෙමින් ඇමැතිවරයා මේ අදහස් පළ කළේය.එහිදී ජාතික ආහාර ප්‍රවර්ධන මණ්ඩලයේ සභාපතිනී කුමුදුනී ගුණසේකර මහත්මිය, වස විසෙන් තොර ආහාර පිළියෙළ කර ගන්නා ආකාරය සම්බන්ධයෙන් කෘෂිකර්ම අමාත්‍යාංශයේ සේවක සේවිකාවන් දැනුවත් කළාය.මේ වන විට දේශීය ආහාර සම්බන්ධයෙන් ජනතාව අතර විශේෂ උනන්දුවක් පවතින බවත් දේශීය ආහාර වර්ගවලට ජනතාව අතර විශේෂ ඉල්ලුමක් තිබෙන බවත් ඇමැතිවරයා ප්‍රකාශ කළේය.මේ නිසා පාන් පිටි පරිභෝජනය සියයට 21ක් දක්වා අඩු වී තිබෙන බවත් ඒ මහතා කීවේය.එහිදී අබේවර්ධන මහතා මෙසේද සඳහන් කළේය.ආහාර ද්‍රව්‍ය සම්බන්ධයෙන් අද ලෝකයේ විවිධ සාකච්ඡා පැවැත්වෙනවා. අපි ගන්නා ආහාර සෞඛ්‍ය සම්පන්න ද කියලා අපට ගැටලුවක් තිබෙනවා. දේශීය ආහාරවල වටිනාකම ගැනවත් දේශීය ආහාර ගැනවත් කිසිම චෝදනාවක් අපට එල්ල වෙලා නැහැ. නමුත් පිටරට ආහාර සම්බන්ධයෙන් විවිධ චෝදනා තිබෙනවා. සුද්දෝ අපේ රටට පැමිණ රට දෙල්, පාන් වැනි කෑම වලට ජනතාව හුරු කළේ ආදරේකට නෙවෙයි. අපේ ජනතාවගෙන් වැඩිපුර වැඩ ගන්න. නමුත් අපේ ජනතාවත් ඒ දේවල්වලට හුරු වුණා. ක්ෂණික කෑමවලට හුරු වුණා. මේ නිසා ලෙඩ රෝගවලට ගොදුරු වුණා. මේ බෝ නොවන රෝග අවධානමෙන් මිදෙන්න අපට තිබෙන්නේ එක ක්‍රමයයි. ඒ අපේ ආහාර රටාව වෙනස් කිරීම පමණයි.කෘෂිකර්ම නියෝජ්‍ය ඇමැති වයි.ජී. පද්මසිරි මහතාද මෙහිදී අදහස් දැක්වීය.අමාත්‍යාංශ ලේකම්වරයා ඇතුළු පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010723</link>
    <topic>බල තන්හාවෙන් පෙළුණු පිරිසක් එජාපය සමඟ එක්ව අයවැය පැරදුවා</topic>
    <author>@ ජස්ටින් කොඩිකාර මාතර දිසා විශේෂ</author>
    <content>බලය හා වෙනත් පෞද්ගලික ලාභ ප්‍රයෝජන ලබාගැනිමේ අරමුණින් තම පක්ෂයේම ඇතැම් පිරිසක් එක්සත් ජාතික පක්ෂය හා එක්ව 2014 වසර සඳහා වු අයවැය පරාජයට පත්කළ බව මාතර ප්‍රාදේශිය සභාව් හිටපු සභාපති බී. ලැනී ගමගේ මහතා පැවැසීය.තමන් කිසිඳු වංචාවක් හෝ සභාවේ මුදල් අනිසි ලෙස දෙවිමක් කර නොමැති බව පැවැසු ඒ මහතා තමා සාර්ථක ව්‍යාපාරිකයකු බව කීවේය.අයවැය කුමන්ත්‍රණකාරී ලෙස පරාජය කළද තමන් පක්ෂය හෝ ජනාධිපති මහින්ද රාජපක්ෂ මහතා හැර නොයන බවත් ඉදිරියටත් පක්ෂය හා එතුමන්ට ශක්තියක් වෙමින් එක්සත් ජනතා නිදහස් සන්ධානය ආරක්ෂා කිරීමට කටයුතු කරන බවත් හෙතෙම ප්‍රකාශ කෙළේය.මාතර ප්‍රාදේශිය සභාවේ එක්සත් ජනතා නිදහස් සන්ධානයේ මන්ත්‍රීවරුන් පිරිසක් ඉකුත් (02) වැනිදා පැවැත් වු මාධ්‍ය හමුවකට එක්වෙමින් හිටපු සභාපතිවරයා එසේ කියා සිටියේය.සභාවේ මන්ත්‍රීවරුන්ගේ හා බල ප්‍රදේශයේ ජනතාවගේ යෝජනා සැලකිල්ලට ගනිමින් සකස්කළ අයවැය කෙටුම්පත මූල්‍ය කමිටුවේදීත් ඒකමතිකව සම්මත වු බවත් එහෙත් සභාවට ඉදිරිපත් කළ විට පක්ෂයේම පිරිස් විපක්ෂය හා එක්ව කුමන්ත්‍රණකාරී ලෙස පරාජය කළ බවත් ලැනී ගමගේ මහතා පැවැසීය.පත්කර ඇති නව සභාපතිවරයාට වඩා මනාප ගත් පිරිස් හා ජ්‍යෙෂ්ඨ පිරිස් සභාවේ සිටිනවා. ඒ වගේම එතුමන් එලිපිටම අයවැය පරාජය කරන බවට ප්‍රකාශ කළා. දිස්ත්‍රික් සංවිධායකවරයා ඉදිරියේ පැවැති සාකච්ඡාවලදිත් ඔහු එසේ ප්‍රකාශ කරමින් බලය පෙන්වමින් සිටී බවද හිටපු සභාපතිවරයා කීවේය.මේ පත්කිරීම නිසා සභාවේ බරපතල ත්ත්වයක් උදාවී ඇති බව පැවැසු ඒ මහතා මෙය සභාව පවත්වාගෙන යෑමට ගැටලුවක් වන බව කියා සිටියේය.හිටපු සභාපතිවරයකු වන චන්ද්‍රසිරි දේවසුරේන්ද්‍ර මහතා.හිටපු සභාපතිතුමා කිසිදු ආකාරයේ අල්ලස් හෝ දුෂණ වංචාවක් කරලා නැහැ. එතුමා අවංකයි. එය මුළු බල ප්‍රදේශයම දන්නවා. අවශ්‍ය වෙලාවට අපෙන් උපදෙස් ගන්නවා. කිසිම වෙලාවක හිතුමතේට වැඩ කරලා නැහැ. අපි සියලු දෙනා එක්ව සාකච්ඡා කරලා සකස් කරපු අයවැය අවසානයේ අපේම පස් දෙනෙකු විපක්ෂය සමඟ එක්වෙලා ඡන්දය දීලා පරාජය කළා.අද සභාව බරපතල කඩා වැටිමකට ලක්වෙලා. එජාප පිරිස් නායකත්වය අතට අරගෙන ඒ අයට ඕන ඕන විදියට වැඩකරමින් යනවා. අපේ පක්ෂයේ පිරිසක් විරුද්ධ පක්ෂය සමඟ එක්වුණාට අපි සමදා පක්ෂය සමඟ සිටිනවා.ප්‍රාදේශිය සභා මන්ත්‍රි අනිල් හේමන්ත නෙත්තිකුමාර මහතා.ආණ්ඩුව රැකගන්න නිරතුරුවම කැපවෙලා වැඩ කරපු අපි අද ඉන්නේ මහා වේදනාවකින්. මොකද අපි සභාවට පැමිණියේ අපේ පෞද්ගලික සුඛවිහරණය වෙනුවෙන් නොවෙයි. ඒත් අපේ පිරිසක් ඒ දෙවල්වලට යොමුවෙලා පක්ෂය පවා දෙමින් සිටිනවා. නමුත් එක් දෙයක් පවසනවා අපිට මොන දේ අහිමි වුණත් පක්ෂය හා ජනාධිපතිතුමා ආරක්ෂා කරගන්න දිගින් දිගටම කැපවෙනවා.ප්‍රාදේශීය සභා මන්ත්‍රී කුමුදු දේවරාජ මහතා.ඉදිරි අයවැය ලේඛනයත් බරපතල තත්ත්වයකට පත්වේවි. එහි ලුළුවක් ඇතිවීමට ඉඩ නොදෙන්න අපි වගබලා ගන්නවා.ප්‍රාදේශීය සභා මන්ත්‍රී දමිත් අත්තනායක මහතා.ජනතා විමුක්ති පෙරමුණ නියෝජනය කළ මා රජය සමඟ එක්වුයේ ජනාධිපතිතුමාගේ නිවැරදි නායකත්වය නිසයි. මොකද මා හොදින්ම දන්නා කාරණයක් තමයි හිටපු සභාපතිවරයා කිසිදු ආකාරයේ වංචාවක්, දූෂණයක් කර නැහැ. එතුමා තමන්ගේ පෞද්ගලික ධනය පවා ප්‍රදේශයේ ජනතාවගේ පහසුකම් දියුණු කරන්න කටයුතු කළ පුද්ගලයෙක්, ඒ වගේම අයවැය සකස් කිරිමේදි පවා සෑම මන්ත්‍රීවරයකුගේම පෞද්ගලිකවම යෝජනා අරගෙන ඒවට ඇහුම්කම් දීලා තමයි අයවැය කෙටුම්පත සකස් කළේ. මෙය මුදල් කමිටුවේදි ඒකමතිකව සම්මත වුණා. නමුත් එක් එක් අයගේ බල තන්හාව නිසා අයවැය පරාජය වුණා. එසේ නොමැතිව ජනතාවගේ වීරෝධය නිසා ඇති වු පරාජයක් නොවන බව හැමෝම තේරුම් ගත යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010724</link>
    <topic>ජනාධිපතිතුමා ජෝර්දාන් රජු සමඟ නිල සාකච්ඡාවල නිරත වෙයි</topic>
    <author/>
    <content>දෙදින රාජ්‍ය චාරිකාවක් සඳහා ජෝර්දානයට ගොස් සිටින ජනාධිපති මහින්ද රාජපක්ෂ මහතා ඊයේ පස්වරුවේ රාජකීය හෂෙමයිට් මාලිගයේ දී දෙවැනි අබ්දුල්ලා ඉබින් අල් හුසේන් රජු සමඟ නිල සාකච්ඡාවල නිරත විය.රාජපක්ෂ මහතා හරසරින් පිළිගනු ලැබීමෙන් අනතුරුව නායකයෝ දෙදෙන ද්විපාර්ශ්වික සබඳතාවනට අදාළ ක්ෂේත්‍ර ගණනාවක් පිළිබඳ අදහස් හුවමාරු කර ගත්හ. ආරක්ෂාව ආශ්‍රිත ක්‍රියාකාරකම් සම්බන්ධ සහයෝගීතාව සහ 2007 දී අස්සන් තැබුණු වෙළෙඳ හා ආර්ථික සහයෝගිතා ගිවිසුමෙන් පසු ස්ථාපිත ඒකාබද්ධ කමිටුවේ ප්‍රගතිය කතාබහට ලක්වූ මාතෘකා අතර විය.ජෝර්දානය ශ්‍රී ලංකාවෙන් ආනයනය කරන තේ සඳහා තීරු බදු සහන සැලසීම ගැන සලකා බලන්නැයි ජනාධිපති රාජපක්ෂ මහතා අබ්දුල්ලා රජුගෙන් ඉල්ලීමක් කළේය. දැනට ජෝර්දානයට තේ වැඩිපුරම සපයන රට ශ්‍රී ලංකාවයි. ශ්‍රී ලංකාව ජෝර්දානයට අපනයනය කරන නිෂ්පාදනවල මුළු වටිනාකමෙන් 80%ක්ම සමන්විත වනුයේ තේවලිනි. ජෝර්දානය ශ්‍රී ලංකාවෙන් මිලදී ගන්නා තේ ඉරාකය සහ පලස්තීනය ඇතුළු රටවලට ප්‍රති-අපනයනය කරයි.සහයෝගීතාව වර්ධනය කළ හැකි සෙසු ක්ෂේත්‍ර ගැන සාකච්ඡා කරමින් අබ්දුල්ලා රජතුමා ජෝර්දානය ක්‍රියාත්මක කරමින් තිබෙන පරිගණක ආධාරක ටෙලිමෙඩිසින් ව්‍යාපෘතිය ගැන ජනාධිපතිතුමාට සහ දූත පිරිසට විස්තර කළේය. මේ හා සමාන උපායමාර්ගවලින් ශ්‍රී ලංකාවට ප්‍රතිලාභ අත්කර ගත හැකි බව සඳහන් කළ රජතුමා, ව්‍යාපෘතිය බැලීමට යන්නැයි ශ්‍රී ලංකා දූත පිරිසට ඇරියුම් කළේය.බහුපාර්ශ්වික විෂයයන් අරභයා සහයෝගයෙන් ක්‍රියා කිරීමට නායකයන් දැඩි එකඟත්වය පළ කළ අතර, ශ්‍රී ලංකාවේ චාරිකාවක් සඳහා එන්නැයි ජනාධිපති රාජපක්ෂ මහතා අබ්දුල්ලා රජතුමාට ආරාධනා කළේය. නුදුරු අනාගතයේ දී මේ අවස්ථාව උදා කර ගැනීමට තමා කැමැත්තෙන් සිටින බව රජතුමා කීය. ජනාධිපතිතුමා සහ අබ්දුල්ලා රජතුමා හමුවූ තුන් වැනි අවස්ථාව මෙයයි. ජනාධිපති රාජපක්ෂ මහතා රජතුමාගේ ආරාධනයෙන් අවසන් වරට 2009දී ජෝර්දානයට ගියේ ජී-11 නායක හමුවට සහභාගී වනු පිණිස ය.ඊට පෙර 2007දී ජී -11 නායක හමුවක දීම ජනාධිපතිතුමා සහ අබ්දුල්ලා රජතුමා අතර හමුවක් සිදු විය. එවර දෙරට අතර සංස්කෘතික ප්‍රවර්ධන ගිවිසුමක් අස්සන් තැබිණ.ශ්‍රී ලංකාව සහ ජෝර්දානය අතර රාජ්‍යතාන්ත්‍රික සබඳතා 1965දී ස්ථාපනය කෙරුණු අතර, අම්මාන් නුවර ශ්‍රී ලංකා නේවාසික දූත කාර්යාලය 1996 දී විවෘත කෙරිණ. නවදිල්ලි නුවර ජෝර්දාන් තානාපති කාර්යාලය ශ්‍රී ලංකාව ද අධීක්ෂණය කරයි. විදේශ ඇමැති මහාචාර්ය ජී. එල්. පීරිස්, විදේශ අමාත්‍යංශයේ අධීක්ෂණ මන්ත්‍රී සජින් ද වාස් ගුණවර්ධන මහත්වරු, පාර්ලිමේන්තු මන්ත්‍රිනී කමලා රණතුංග මහත්මිය, පාර්ලිමේන්තු මන්ත්‍රී රොෂාන් රණසිංහ, ජෝන් අමරතුංග, ජනාධිපති ලේකම් ලලිත් වීරතුංග සහ ජෝර්දානයේ ශ්‍රී ලංකා තානාපති ගාමිණී රාජපක්ෂ මහත්වරු ද්විපාර්ශ්වික සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010725</link>
    <topic>අගමැතිට නඟන අවලාද පිටුපස බලගතු දේශපාලන කුමන්ත්‍රණයක්</topic>
    <author/>
    <content>මේ දිනවල දිගින් දිගට ම අගමැති ආචාර්ය දී.මු. ජයරත්න මහතාට අවලාද අපහාස නඟමින් අභූත චෝදනා එල්ල කරමින් ගෙන යන දුෂ්ට ක්‍රියාදාමයේ බලගතු දේශපාලන කුමන්ත්‍රණයක් ක්‍රියාත්මක වන බව පේරාදෙණිය විශ්වවිද්‍යාලයේ පාලි හා බෞද්ධ අධ්‍යයනාංශය අංශාධිපති, මහාචාර්ය මුවඇටගම ඤාණානන්ද හිමියෝ පැවැසුහ.මත්කුඩු කන්ටේනරයක් නිදහස් කර ගැනීම පිණිස අගමැතිතුමන් විසින් නොව එතුමාගේ ලේකම්වරයකුගේ අත්සනින් යුතුව නිකුත් කර ඇති බල රහිත ලිපියක් ඉදිරිපත් කරමින් ඇතැම් දේශපාලන පක්‍ෂ හා ඒවා පසුපස සිටින ක්‍රියාකාරීන් කීපදෙනකු විසින් අගමැතිතුමා ඉල්ලා අස්විය යුතු යැයි ප්‍රකාශ කරමින් එතුමාට නොයෙකුත් අපවාද නගමින් මේ සිදුකරමින් සිටින ක්‍රියාවෙන් ඔවුන් අපේක්‍ෂා කරන්නේ කුමක් ද යන්න විමසිල්ලෙන්බලා සිටින බව ඤාණානන්ද හිමියෝ ප්‍රකාශ කළහ.උන්වහන්සේ එහිදී මෙසේද කීය. - ජනතාහිතවාදී සම්මානිත අගමැතිවරුන් රාශියක් බිහිවීම නිසා කීර්තියක් දිනා ඇති ශ්‍රී ලංකාවේ, මෑත ඉතිහාසයේ දැනට එම තනතුර හොබවන දී.මු. ජයරත්න මහතා ද නිර්දෝෂී හා නිරවද්‍ය චරිතයක් ඇති කෘතහස්ත දේශපාලනඥයෙක්. එතුමන් එවැනි සිදුවීමකට හසුකර චෝදනා නැඟීමට කිසිවකුට පුළුවන්කමක් නැහැ. මෙය එතුමා සම්බන්ධයෙන් නිර්මාණය වූ ඉතාමත් අවසනාවන්ත සිද්ධියක් පමණක් බව අප විසින් සැලකිය යුතුයි. කෙසේ වෙතත් රටේ දැනට බලපවත් වන නීතියට අනුවත් පොදු මහජනතාවගේ අපේක්‍ෂාව ලෙසත් අපරාධයක දී සිදුවිය යුතු වන්නේ ඒ පිළිබඳව පොලීසිය දැනුවත් කර එම අපරාධයට සම්බන්ධ පුද්ගලයන් නීතියේ රැහැනට හසුකර ගැනීමට උදවු කිරීමයි.එහෙත් මේ සිද්ධියේ දී එවැන්නක් තබා මත්කුඩු කන්ටේනරයේ සිද්ධිය පිටුපස ක්‍රියාත්මක වෙමින් සිටි හෝ තවමත් ක්‍රියාත්මක වන අදෘශ්‍යමාන හස්තය ගැන නොවිමසා බහාලුම් සමාගමකට නිකුත් කළ ලිපියක් ගැන පවසමින් මේ සිද්ධියේ මූලික අපරාධකරුවන් සඟවා තබන්නට කිසියම් පුද්ගලයකුට හෝ පුද්ගල කණ්ඩායමකට අවශ්‍යව ඇති බවක් පෙනෙන්නට තිබෙනවා.එසේ නොවන්නේ නම් අගමැතිතුමාගේ කිසිම දැනුවත්බවක් නොමැතිව එතුමාගේ ලේකම්වරයකු විසින් නිකුත් කළ බල රහිත ලිපියක් හේතුවෙන් අගමැතිතුමාට වාග් ප්‍රහාර එල්ල කරන්නේ කාගේ අවශ්‍යතාවක් ඉටුකිරීමදැයි සැකයක් මතුව තිබෙනවා.චෝදනා නඟන අයවලුන් කියන පරිදි අගමැතිතුමා ඉල්ලා අස්වුවහොත් එම මත්කුඩු කන්ටේනරයේ සිද්ධිය හෙළිදරව් වන්නේද? එසේ නැතහොත් මේ ඉල්ලා අස්වීමෙන් එම සිද්ධිය සම්බන්ධයෙන් සිදුවෙමින් පවතින පරීක්‍ෂණ කටයුතු යටපත් කරන්නට හෝ වෙනතකට යොමුකරන්නට ඔවුන්ට වුවමනාවක් තිබේද? එසේත් නැත්නම් මේ සිද්ධිය හරහා අගමැති තනතුර සඳහා දැනටමත් අළුයට ගිනි පුපුරුමෙන් සැඟව ඇති අග්‍රාමාත්‍ය ධූරයේ පොරය කරළියට ගෙනැවිත් රජය අස්ථාවර තත්ත්වයට පත් කරන්නට සිතන්නේද? ඒ වගේ ම රාජ්‍ය නායකත්වයට එල්ල කරනු ලබන මෙවැනි අවලාද පදනම් කරගෙන රටත් පොදුජන නායකත්වයත් ජාත්‍යන්තර ප්‍රජාව ඉදිරියේ අපකීර්තියට හා අපහසුතාවට පත්කරන්නට කෙනෙකුට ඕනෑකමක් තිබේද?අපට දැනගන්නට ලැබුණු පරිදි මේ සිද්ධියට අදාළ ලිපිය නිකුත් කළේ යැයි කියන අගමැතිතුමාගේ එම ලේකම්වරයාගෙන් එවැනි ලිපියක් ලබාදීම සම්බන්ධයෙන් පොලිස් පරීක්‍ෂණ පවත්වා දැනටමත් කට උත්තර ලබාගෙන ඇත. ඒ අනුව මේ සිද්ධියට සම්බන්ධ සැකකරුවන් අල්ලා ගැනීමට අවශ්‍ය නම් ඔය කියන ලේකම්වරයා අත් අඩංගුවට නොගන්නේ මන්ද? පොලීසියට වරදින්නට හේතුවක් නැත.අගමැතිතුමන් විසින් හෝ රජයේ වෙනත් කිසිවකු විසින් හෝ මේ සිද්ධිය පිළිබඳව නීතිය ක්‍රියාත්මක කිරීමට එරෙහිව ඊට බාධාවක් කළ බවක් ද මෙතෙක් අසන්නට නැත. එසේනම් මෙයින් පෙනී යන්නේ එකී මත්කුඩු කන්ටේනරය සම්බන්ධ මූලික චුදිතයන් කොටුකර ගැනීමට හෝ මත්කුඩු ගෙනඒමේ සිද්ධියට සම්බන්ධ පුද්ගලයන් හඳූනා ගැනීමට අවශය තොරතුරු සම්පාදනය කරගැනීමට ලේකම්වරයාගේ එම ලිපියෙන් ප්‍රමාණවත් සාක්‍ෂි නොලැබෙන බව නොවේද?අනෙක් අතට අගමැතිතුමා යම්කිසි වරදක් සිදුකර ඇත්නම් පොලීසියට ඒ සම්බන්ධයෙන් කටයුතු කරන්නට නීතිමය බාධාවක් ද නැත. අගමැතිතුමාගේ එම ලේකම්වරයා ඔය කියන ලිපිය යොමු කර ඇත්තේ රේගු දෙපාර්තමේන්තුවට නොව පෞද්ගලික සමාගමකටය. ලිපියෙන් ඉල්ලා ඇත්තේ ද ගුදම් ගාස්තුව අඩුකර දෙන ලෙස මිස මත්කුඩු නිදහස් කරන මෙන් නොවේ.එමෙන් ම එකී ලිපිය නිකුත් කිරීම හේතුවෙන් රේගුවට භාණ්ඩ පරීක්‍ෂා කිරීමට තිබෙන අයිතියට කිසිදු බාධාවක් ද එල්ල වී නොමැත. ඒ බව රේගුව විසින් එම කන්ටේනරය පරීක්‍ෂා කිරීමත් මේ කරුණු හෙළිකර ගැනීමත් මගින් ඔප්පු වී තිබේ.කෙසේ වෙතත් මේ සිද්ධියට සම්බන්ධ ලේකම්වරයා පසුගිය 06 වන දින සිට ඔහු දැරූ තනතුරෙන් ඉවත්කර ඇත. අනතුරුව ඔහු මාධ්‍යයට කළ ප්‍රකාශයකින් කියා ඇත්තේ තමන් එම ලිපිය නිකුත් කිරීමට අගමැතිතුමා දැනුවත් කිරීමක් හෝ එතුමාගෙන් උපදේශයක් හෝ ලබා නොගත් බවයි.මේ සියලු කාරණා සැලකිල්ලට ගැනීමේ දී පෙනී යන්නේ මේ සිද්ධිය හරහා අගමැතිතුමා තනතුරෙන් ඉවත්කර රජය අර්බුදයකට තල්ලු කර දැමීමේ කුමන්ත්‍රණයක් ද සැලසුම් සහගතව ක්‍රියාත්මක වෙමින් තිබෙන බවයි.එසේනම් දැන් කළයුත්තේ කුමක්ද? අගමැතිතුමා ගෙදර යැවීමද? නැතහොත් මත්කුඩු කන්ටේනරය ගෙන්වීමේ සිට එහි අඩංගුව තිබූ දෑ වසන්කරමින් ගුදම් ගාස්තුව ද අඩුකරවා ගන්නට අගමැති ලෙක්ම්වරයා මෙහෙයවූ හා ඊට අනුබල දුන් අයත් කවුද යන්න සොයා ගැනීමට පොලීසියට සහාය වීමය.දැනටමත් ඒ සම්බන්ධයෙන් කීපදෙනකු අත්අඩංගුවේ සිටින බව කියැවේ. ඔවුන්ට එරෙහිව නීතිය කි‍්‍රයාත්මක කරන ගමන් සැබැවින් ම ඊට සම්බන්ධ සියලුදෙනා ම අත්අඩංගුවට ගැනීමට ක්‍රියාකළ යුතුය.එසේ නොකර අගමැතිතුමා ගෙදර යවන්නට ප්‍රවාද ඉදිරිපත් කිරීමෙන් අපට පෙනේනේ කුමන්ත්‍රණකාරී කිසියම් බලවේගයක් විසින් මෙය අවස්ථාවක් කරගෙන රජය අස්ථාවර කිරීමට පමණක් නොව, රටත් වත්මන් පාලනයත් පිළිබඳව වැරැදි තොරතුරු ජාත්‍යන්තරයට ලබාදෙන්නට දරන උත්සාහයකි. ඒ පිළිබඳව ද එසේ ක්‍රියාකරන පුද්ගලයන් හා කණ්ඩායම් පිළිබඳව ද ආරක්‍ෂක අංශ විමසිල්ලෙන් කරුණු සොයා බලා ක්‍රියාකළයුතු බව අපි අවධාරණය කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=n14010726</link>
    <topic>බස්නාහිර-දකුණු පළාත් සභා මැතිවරණවලින් සන්ධානය තුනෙන් දෙකකින් ජය ලැබීම ස්ථිරයි</topic>
    <author>රවිදු ලසිත දීයගහගේ අහංගම සමූහ</author>
    <content>ඉදිරියේ පැවැත් වීමට නියමිත බස්නාහිර සහ දකුණු පළාත් සභා මැතිවරණවලදී එක්සත් ජනතා නිදහස් සන්ධානය තුනෙන් දෙකක ජයග්‍රහණයක් ස්ථිරවම ලබන බව සෞඛ්‍ය ඇමැති මෛත්‍රීපාල සිරිසේන මහතා පෙරේදා(4) ගාල්ල උණවටුනේදී පැවැසීය.රුපියල් මිලියන එකසිය දහයක මුදලක් වැයකොට උණවටුනේ ඉදිකළ ගාල්ල දිස්ත්‍රික් සෞඛ්‍ය සේවා කාර්යාල සංකීර්ණය විවෘත කිරීමෙන් පසුව පැවැති උත්සව සභාව අමතා ඒ මහතා මේ බව කීය.මෛත්‍රීපාල සිරිසේන, ජ්‍යෙෂ්ඨ ඇමැති පියසේන ගමගේ සහ නියෝජ්‍ය කතානායක චන්දිම වීරක්කොඩි යන මහත්වරුන් පීත්ත පටියක් කපා නව කාර්යාල සංකීර්ණය විවෘත කළහ.එහිදී මෛත්‍රීපාල සිරිසේන මහතා මෙසේද කීය. මහින්ද රාජපක්ෂ ජනාධිපතිතුමාගේ උපදෙස් පරිදි මෙම ගොඩනැඟිල්ල ඉදිකිරීමට රුපියල් මිලියන එකසිය දහයක මුදලක් වැය කළා. 2014 වසරේ මේ රටේ සෞඛ්‍ය ක්ෂේත්‍රයට රුපියල් මිලියන දහ අටක මුදලක් ලබා දෙනවා.නිදහස් සෞඛ්‍ය සේවය රැක ගැනීම සඳහා මෙතරම් මුදලක් වැය කරනවා. මේ වසරේ රෝග වැළැක් වීමේ කටයුතුවලට ප්‍රමුඛස්ථානයක් දෙනවා. ජාතික සෞඛ්‍ය දර්ශකය හා සංසන්දනය කිරීමේදි ළදරු හා මාතෘ මරණ අනුපාතය තවත් අඩුකිරීමට ජාතික වැඩපිළිවෙළක් ත්‍රියාත්මක කරනවා.මහජන සෞඛ්‍ය පරීක්ෂකවරුන්, හෙදියන් පරිපූරක හා අතුරු වෛද්‍යවරුන්, පවුල් සෞඛ්‍ය සේවා නිලධාරිනියන් ඇතුළු මේ ක්ෂේත්‍රයට බඳවා ගත් අයගෙන් සියයට හතළිහක් විතර පුහුණුවට එන්නෙ නැහැ.මේ තත්ත්වය නිසා නිදහස් සෞඛ්‍ය සේවය පවත්වා ගෙන යැමේදි බරපතළ අර්බුදයකට ලක්ව තිබෙනවා. මේ ගැටලු සම්බන්ධයෙන් ප්‍රතිපත්තිමය තීන්දුවකට යායුතුයි.සෞඛ්‍ය සේවය සඳහා පොළොන්නරුව දිස්ත්‍රික්කයෙන් බඳවා ගත් අනූ තුන්දෙනාගෙන් විසිහත් දෙනකු සේවයට පැමිණියේ නැහැ. පසුව මම මේ ගැන පෞද්ගලිකවම සොයා බැලුවා. එහිදී හෙළි වුණේ මේ අය ක්ෂේත්‍ර රාජකාරි කිරීමට අකැමැති බවයි. නව පරපුරේ තරුණ තරුණියන්ගේ මානසික රුචිකත්වය තමයි වෘත්තියට වඩා සැප පහසුකම් සහිතව කාර්යාලයකට වී රාජ්‍ය සේවයේ රැකියාවක් කරන්න. ඇත්තටම අපි ඉන්නෙ කොතන ද කියා කල්පනාකර බැලිය යුතුයි.කොළඹ ජාතික රෝහලේ හෙදියන් දහසකගේ පමණ හිඟයක් තිබෙනවා. ස්ථාන මාරුවීම් ලැබු හෙදියන් තුන් සියයක් හාර සියයක් විතර යන්න විදියක් නැතිව ඉන්නව සෞඛ්‍ය කාර්ය මණ්ඩල හිඟය නිසා. මේ හේතු නිසා නිදහස් සෞඛ්‍ය සේවාව පවත්වා ගෙන යෑමේදී ගැටලු මතුවී තියෙනවා.උතුරු පළාතේ සෞඛ්‍ය ඇමැතිවරයා පැමිණ මා හමුවී වෛද්‍ය-හෙද ඇතුළු කාර්ය මණ්ඩල හිඟයක් ඇති බව කීවා. මේ හෙද නිලධාරී හිගය උතුරට පමණක් නොව මුළු රට පුරාම පවතිනවා. වසර විසි ගණනකට පසු පළාත් නවයේම සෞඛ්‍ය ඇමැතිවරුන්ගේ සමුළුවක් ලබන දහ වැනිදා පවත්වනවා.ව සර තුනක කාලයක සිට විශ්ව විද්‍යාල පීඨාධිපතිවරුන්, ආචාර්ය මහාචාර්යවරුන් ගෙන්වා අලුත් යෝජනා ලබා ගන්නවා. මේ දේවල් කරන්නෙ රේඛීය සහ පළාත් අමාත්‍යංශ අතර වෙනසක් නැතිවයි. පළාත් නවයේම සේඛ්‍ය සේවය එකම විදියට ක්‍රියාත්මක විය යුතුයි. මේ සතියේ ඉරිදා පුවත්පත්වල පිටු ගණන් පුරවා තියෙන්නෙ අනුරාධපුරයේ වෛද්‍යවරයකුගේ සිද්ධිය මටත් හරිම ලැජ්ජයි. එක්කෙනෙක් දෙන්නෙක් කරන මේ වැඩ නිසා මුළු ක්ෂේත්‍රයම කෙරෙහි වැරැදි ආකල්ප ජනතාව තුළ ඇති වෙනවා. අපේ වගකීම් ඇතුළෙ වෛද්‍යවරුන්-හෙදියන් ඇතුන කාර්ය මණ්ඩල ජනතා ගෞරවයට ලක්ව තියෙනවා.නියෝජ්‍ය කතානායක චන්දිම වීරක්කොඩි,ගාල්ල දිස්ත්‍රික් පාර්ලිමේන්තු මන්ත්‍රි වෛද්‍ය රමේෂ් පතිරණ, දකුණු පළාත් හිටපු සෞඛ්‍ය ඇමැති ඒ.ජී.සි. පියසිරි, සෞඛ්‍ය අමාත්‍යංශයේ ලේකම් වෛද්‍ය නිහාල් රංජිත් ජයතිලක සහ ගාල්ල දිස්ත්‍රික් සෞඛ්‍ය සේවා අධ්‍යක්ෂ ජේ. කේ. විජේවික්‍රම යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401071</link>
    <topic>පදමට සූර් වී ගෙට ආ මල්ලීඅයියාට පොල්ලෙන් ගසා මරාදාලා</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>පොල්ලකින් ගසා මල්ලී විසින් අයියා ඝාතනය කරන ලදැයි කියන සිද්ධියක් සම්බන්ධයෙන් චෝදනා ලැබූ අයකු ජා-ඇළ පොලිසිය විසින් මීගමුව වැඩබලන මහේස්ත්‍රාත් ස්වර්ණා පෙරේරා මහත්මිය වෙත 5 ඉදිරිපත් කළ පසු 8 වෙනිදා දක්වා රක්ෂිත බන්ධනාගාරගත කිරීමට නියෝග කළාය.සිද්ධියෙන් මියගොස් ඇත්තේ ජා-ඇළ යක්කඩුවදෙනිය පදිංචි ඩබ්ලිව්. තිලක් කුමාර (50) තිදරු පියෙකි. රක්ෂිත බන්ධනාගාර ගතකර ඇත්තේ ඩබ්. සරත්කුමාර (45) නමැති මියගිය අයගේ මල්ලී කෙනෙකි.මියගිය අය්යා සහ සැකකාර මල්ලීද අම්මා සමඟ එකම නිවසේ සිටී. මල්ලී 4දා මත්පැන් පානය කර පැමිණ අයියා සමඟ බහින්බස් වීමක් ඇතිකර ගෙන මේ පහරදීම සිදුකර ඇතැයි කියයි.ජා-ඇළ පොලිසියේ පොලිස් සැරයන් අයි. පී. අනුර ප්‍රනාන්දු සහ උප පොලිස් පරික්ෂක රංජිත් ප්‍රේමසිරි යන මහත්වරු ස‍ැකකරු වැඩබලන මහේස්ත්‍රාත්වරිය වෙත ඉදිරිපත් කර කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401072</link>
    <topic>කැන්ටර් රථ අනතුරින් රියැදුරුට බරපතළයි</topic>
    <author>@ ලංකින්ද නානායක්කාර ඉමදුව සමූහ</author>
    <content>ගාල්ල මාතර ප්‍රධාන මාර්ගයේ පසුගිය 4 දින සවස සිදු වූ අනතුරකින් තුවාල ලැබූ පුද්ගලයකු ගාල්ල කරාපිටිය රෝහලට ඇතුළත් කර තිබේ. ගාල්ල මාතර ප්‍රධාන මාර්ගයේ දෙවට මංසන්ධිය අසල දී මේ අනතුර සිදු වී ඇත.අම්බලන්තොට ප්‍රදේශයේ සිට වැලි ප්‍රවාහනය කරමින් තිබූ විශාල ප්‍රමාණයේ කැන්ටර් රථ දෙකක් ගාල්ල දෙසට ධාවනය වෙමින් තිබූ අවස්ථාවේ දෙවට ප්‍රදේශයේ වෙළෙඳ සලක සිට ප්‍රධාන මාර්ගයට පැමිණි වෙනත් වාහනයක් නිසා ඉදිරියෙන් ගමන් කළ කැන්ටර් රථය නවතාගෙන ඇති අතර වේගය පාලනය කර ගත නොහැකි වූ අනිත් කැන්ටර් රථය ඉදිරියෙන් තිබූ කැන්ටර් රථයේ වැදීමෙන් මේ අනතුර සිදු වී තිබේ.අනතුරෙන් පසුපස කැන්ටර් රථයේ රියැදුරු බරපතළ තුවාල ලබා ඇති අතර ඔහුව කැන්ටර් රථයෙන් එළියට ගැනීමට ප්‍රදේශවාසීන්ට මහත් වෙහෙසක් දැරීමට සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401073</link>
    <topic>ඔරලෝසුවක් නැති ඔරලෝසු කණුව</topic>
    <author>ඡායාරූපය කන්තලේ සමූහ</author>
    <content>ඔබ මේ දකින්නේ අපේ ප්‍රාදේශීය දේශපාලනඥයින‍්ගේ තවත් ආශ්චර්යමත් භූමික‍ා දෙකකි.කන්තලේ හන්දියේ පිහිටා ඇති මේ ඔරලෝසු කණුව වටා ඇති වටරමුව ලොරියක් හැපීම හේතුවෙන් කැඩී බිදී ගිය අතර එය පෙර තිබුණාට ද වඩා නගරයට අලංකාරවත් වන අයුරින් දැකුම්කළු, සිත්කළු අයුරින් ගොඩනංවා නව පෙනුමක් ලබා දෙන ලද්දේ එහි මැදට මනස්කාන්ත වතුර බුබුලක් ද සවිකරමිනි.දැන් මේ සියලු සෝබන කටයුතු සිදුකොට මාස 3කට ආසන්නය. මුළු ශරීර කූඩුවම අලංකාර කොට ජනී ජනයාගේ දෑස් නිලංකාර කරවන්නට සමත්වූව ද මේ ආශ්චර්යමත් ඔරලෝසු කණුවේ “මදේ” (ඔ‍රලෝසුව) තවමත් සවිකර නොමැති බව කන්තලේ ජනයා පවසා සිටින්නේ ඔලොක්කුවට මෙනි.ඔරලෝසුව වෙනුවට ජනතාවට බලා කියා ගත හැකි පරිදි දිස්වන වතුර බුබුල හා මදේ නැති ඔරලෝසු කණුවයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401074</link>
    <topic>‘සුපර් කුඩු’ හොයා තංගල්ලට පැද්ද කුඩ්ඩෝ 6ක් කොටු</topic>
    <author>මාතර සමූහ</author>
    <content>කුකුල්බෙටි සහ පැනඩෝල් කුඩු මිශ්‍රකර සෑදූ ව්‍යාජ හොරොයින් ඉරීමට නොහැකිව සුපර් හොරොයින් ‍ සොයා තංගල්ලේ සිට සුඛෝපභෝගී කාර් එකකින් මිරිස්සට පැමිණි ව්‍යාපරිකයකු ඇතුළු හයදෙනකු හොරොයින් සහ ගංජා සමඟ අත්අඩංගුවට ගෙන ඇත.තංගල්ලේ සිට මාතර දක්වා පොලිසිය සිදුකරන මෙහෙයුම් නිසා කුකුල්බෙටි සහ පැනඩෝල් කුඩු මිශ්‍ර කර සෑදූ හොරොයින් වෙළෙඳ පොළට පැමිණ ඇති හෙයින් මෙම ව්‍යාපාරිකයා තංගල්ලේ සිට හොඳ හෙ‍රොයින් සොයා මිරිස්සට පැමිණ ඇත. එදින හොරොයින් මිලිග්‍රෑම් 1090ක් සමඟ සැකකරුවන් හතර දෙනෙක් සහ ගංජා මිලිග්‍රෑම් 4200ක් සමඟ පුද්ගලයින් දෙනෙකු මාතර කොට්ඨාස දූෂණ මර්දන අංශය විසින් අත්අඩංගුවට ගෙන ඇත.පසුගිය 03 වැනි දින සවස් කාලයේ සිදුකළ මේ මෙහෙයුම් දී මිරිස්ස, උඩුපිල, පැලෑන, තංගල්ල යන ප්‍රදේශවල පදංචි 28,32 යන වයස්වල පසුවන පිරිසක් මෙසේ අත්අඩංගුවට ගෙන ඇත. සැකකරුවන් 04 දින මාතර මහේස්ත්‍රාත්වරයා වෙත ඉදිරිපත් කිරීමට නියමිතව තිබුණි.මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් පරිදි මාතර කොට්ඨාස දූෂණ මර්දන අංශයේ ස්ථානාධිපති උ.පො.ප. වසන්ත කුමාර , පො. සැ. 55804 ප්‍රියංකර, 21597 රණවීර, 5244 විතාන, පො. කො. 55836 ක්‍රිෂාන්ත, 68478 සංජීව, 72699 සිසිර යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401075</link>
    <topic>කුරුණෑගලට පන්ති එවනවා නම් ඔබේ දරුවාත් පරිස්සම් කරගන්න</topic>
    <author>වයඹ පළාත් සංචාරක - සේන ඉදිරිසිංහ</author>
    <content>උපකාරක පන්ති සඳහා කුරුණෑගල නගරයට ගම්බද ප්‍රදේශවල සිට පැමිණෙන ළමුන් අපචාරවලට යොදා ගැනීම සඳහා නගරය අවට සංවිධානාත්මක පිරිසක් ගැවසෙන බවට තොරතුරු හෙළිවී ඇතැයි කුරුණෑගල අතිරේක දිස්ත්‍රික් ලේකම් වරුණ සමරදිවාකර මහතා කුරුණෑගල රතුකුරුස සංගම් ශාල‍ාවේ පැවැති දිස්ත්‍රික් ළමාරක්ෂක කමිටුවේදී පැවැසීය.ළමුන් ඇතුගල හා වැව රවුම ආශ්‍රිත ප්‍රදේශවල අශෝභන ලෙස හැසිරෙන බවත් ඇතැම් ළමුන් ලැගුම්හල්වලට යන බවත් පැවැසූ ලේකම්වරයා තම දරුවන් ගැන මවුපියන් නිරන්තරයෙන්ම සොයා බැලිය යුතු බවත් කීය.පළාත තුළ ළමා නිවාස 42ක් තිබෙන අතර මේවා තුළ විවිධ අපයෝජනාවලට ලක්වන බැවින් මේ ළමයින් පිළිබඳ නිරන්තරයෙන්ම සොයා බැලිය යුතු බවත් සමරදිවාකර මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401076</link>
    <topic>සීනිපුර බණ්ඩාරනායකය ගොඩගත් අපේ විදුහල්පති මාරු කරන්න එපා!</topic>
    <author>කන්තලේ සමූහ</author>
    <content>කාලයක් තිස්සේ රාජකාරි කරමින් විදුහලේ අධ්‍යාපන මට්ටම සීඝ්‍රයෙන් ඉහළට ඔසවා තබන්නට සමත්ව සිටින වැඩබලන විදුහල්පතිවරයා මාරු නොකරන ලෙසත්, අලුතින් විදුහල්පති වශයෙන් පත්කර ඇති සුදුසුකම් රහිත මූල්‍ය වංචාවල ද සම්බන්ධ බවට චෝදනා ඇති සේරුනුවර කලාපයේ පාසල් 3කින් එපා කියූ විදුහල්පතිවරයාගේ පත්වීම වහා අත්හිටුවන ලෙසටත් බලකරමින් කන්තලේ සීනිපුර බණ්ඩාරනායක විද්‍යාලයේ මවුපියන්, ආදි ශිෂ්‍යයින් ඇතුළු පාසල් සංවර්ධන කමිටු නිලධාරීහු විශාල පිරිසක් ඊයේ (06) කන්තලේ කලාප අධ්‍යාපන කර්යාලය අබියස සමකාමි උද්ඝෝෂණ ව්‍යාපාරයක් දියත් කළහ.දැනට සිටින විදුහල්පතිවරයා මෙවර 5 ශිෂ්‍යත්වය හා අ. පො. ස සා/පෙළ ප්‍රතිඵල 100%ක් ඉහළ දැමීමට කටයුතු කළ සපිරි පුද්ගලයකු හෙයින් ඔහු මාරු නොකරන ලෙසට දෙමවුපියෝ අදාළ බලධාරින්ගෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401077</link>
    <topic>මහනුවර ස්වයං රැකියා නියුක්තිකයන්ට සමාජ ආරක්ෂණ විශ්‍රාම වැටුප්</topic>
    <author>මහනුවර උතුර විශේෂ මහානාම ගලහිටියාව</author>
    <content>අවධිමත් අංශයේ සහ ස්වයං රැකියාවල නියුතු පුද්ගලයන් වෙනුවෙන් ක්‍රියාත්මක කරන සමාජ ආරක්ෂණ විශාම වැටුප් යෝජනා ක්‍රමය යටතේ මහනුවර දිස්ත්‍රික්කයේ විශ්‍රාම වැටුප් ලාභීන් 38 දෙනකුට විශ්‍රාම වැටුප් ප්‍රදානය කිරීමට ශ්‍රී ලංකා සමාජ ආරක්ෂණ මණ්ඩලයේ මහනුවර දිස්ත්‍රික් සම්බන්ධීකරණ කාර්යාලය මඟින් කටයුතු යොදා තිබේ.මෙහි 2014 සමාරම්භක අවස්ථාව පසුගියදා මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න මහතාගේ ප්‍රධානත්වයෙන් දිස්ත්‍රික් ලේකම් කාර්යාලීය පරිශ්‍රයේ දී පැවැත්විණි.මේ වැඩපිළිවෙළ යටතේ මේ වන විට මහනුවර දිස්ත්‍රික්කයේ අවිධිමත් සහ ස්වයං රැකියාවල නියුතු පුද්ගලයන් 37,000කට වැඩි සංඛ්‍යාවක් සමාජ ආරක්ෂණ විශ්‍රාම වැටුප යෝජනා ක්‍රමයට දායක කරගෙන ඇති අතර, එයින් 1500කට වැඩි පිරිසක් මේ වන විටත් සමාජ ආරක්ෂණ විශ්‍රාම වැටුප් ලබමින් සිටිති. එමෙන්ම 89 දෙනකු මරණ පාරිතෝෂික දීමනාද, දෙදෙනකු පූර්ණ අබලතා දීමනාද, තිදෙනෙකු පූර්ණ අබලතා මාසික දීමනාද, නව දෙනකු අර්ධ දුබලතා දීමනාද ලබාගෙන ඇතැයි සමාජ ආරක්ෂණ මණ්ඩලයේ මහනුවර දිස්ත්‍රික් සම්බන්ධීකරණ නිලධාරී ඩී. එම්. එස්. කේ. කේ. දසනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401078</link>
    <topic>නිදහස් දිනය සමරන්න කෑගලු නගරය සූදානම්</topic>
    <author>කෑගල්ල දකුණ සමූහසිරිසේන රාජපක්ෂ</author>
    <content>මෙවර නිදහස් දින සැමරුම් උත්සවය කෑගල්ල නගරයේ උත්කර්ෂවත් අන්දමින් පැවැත්වීමට සූදානම් කෙරෙමින් පවතී. කෑගල්ලේ නව ආර්ථික මධ්‍යස්ථාන භූමිය මේ සඳහා සකස් කරමින් පවතින අතර එහි ඉදිකිරීම් කටයුතු බොහෝ දුරට නිමකර ඇත.කෑගල්ල රංවල සිට වැළිමන්නාතොට කෑගල්ල ශික්ෂණ රෝහල ඉදිරි පසින් පිටිහුම හරහා මීපිටිය දක්වා කිලෝමීටර් 2ක පමණ දුරකට ඉදිවෙන කෑගල්ල විකල්ප මාර්ගය කරඬුපන ආසන්නයේදී කොළඹ මහනුවර ප්‍රධාන මාර්ගය හා සම්බන්ධ‍වෙයි. එම විකල්ප මාර්ගයත් කෑගල්ල නගරය මැදින් දිවෙන කොළඹ නුවර මාර්ගයත් අතර යන මාර්ග දෙක අතර මැද නව ආර්ථික මධ්‍යස්ථානය පිහිටා ඇත. මෙම මාර්ග දෙකෙන්ම කෑගල්ල නව ආර්ථික මධ්‍යස්ථානයට ප්‍රවේශ විය හැකිය.නගරය මැදින් ගලාබසින ඇළ මාර්ගයට නගරයේ තිබෙන කාණු පද්ධතියෙන් වැසිකාලයට එකතුවන ජලය එකතුවන අතර එම ජලය ඇළ මාර්ගය ඔස්සේ ගලාගොස් වැළිමන්නාතොටින් ගලාබසින කුඩා ඔයට එකතුවෙයි. මෙතෙක් කල් නගරයේ පැවැති කාණු පද්ධතිය අක්‍රමවත්ව පැවැති අතර අධික වර්ෂා කාලවලදී නගරය වැසි ජලයෙන් යටවන අවස්ථා බොහෝය.නගරය මැදින් ගලාබසින ඇළ මාර්ගය සහ කාණු පද්ධතිය කොන්ක්‍රිට් යොදා විධිමත්ව පිළිසකර කිරීම සඳහා මිලියන 200ක මුදලක්ද, නව ආර්ථික මධ්‍යස්ථානයට අවශ්‍ය ව්‍යාපාරික ස්ථාන කාර්යාලයීය පහසුකම් උත්සව සහ රැස්වීම් පැවැත්වීම සඳහා ඉඩකඩ හා පහසුකම් ඇති පිට්ටනි‍යක් සහ එයට පැමිණෙන ජනතාවට පහසුකම් සහිත නැරඹුම් මැදිරියක්ද ඉදිවෙමින් පවතී. නගර සභාවට අයත් කොට්ඨාස 11ක මාර්ග සියල්ලම නිදහස් දින උත්සවයට ප්‍රථම කාපට් අතුරා සකස් කිරීමටත් එම මාර්ග දෙපස ඇති කාණු පද්ධතිය ප්‍රතිසංස්කරණය කිරීමටත් නගර සභාව විසින් කටයුතු කර ඇත.කෑගල්ල දිස්ත්‍රික් මහලේකම් කාර්යාලය දිස්ත්‍රික් ලේකම් නිලනිවෙස අසල ඉදිවෙමින් පවතී. මේ සියලුම ඉදිකිරීම් කටයුතු සඳහා රජය මගින් මිලියන 8000කට වැඩි ප්‍රමාණයක් වැය කර ඇති බව නගරාධිපති ජී. කේ. සමරසිංහ මහතා පවසයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r1401079</link>
    <topic>නඩුවට පෙනී නොසිටින ලෙසතර්ජනය කරලා</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම නීතිඥ සංගමයේ සභාපති අධිනීතිඥ සුදත් වික්‍රමරත්න මහතාගේ නිවෙසට අයුතු ලෙස ඇතුළුවූ කාන්තාවක්, ඇයට විරැද්ධව හෝමාගම දිසා අධිකරණයේ පවතින නඩුවකට පෙනී නොසිටින ලෙස බැණ තර්ජනය කිරීම සම්බන්ධයෙන් රිමාන්ඩ් භාරයේ සිටි එම කාන්තාව රුපියල් ලක්ෂයක ශරීර ඇප මත මුදා හැරීමට හෝමාගම මහේස්ත්‍රාත් වයි. ආර්.ඩී. නෙළුන්දෙණිය මහතා නියෝග කළේය.ශරීර ඇප මත මුදාහරිනුලැබුවේ කොට්ටාව අතුරුගිරිය මාර්ගයේ පදිංචි සුරවීර ආරච්චිලාගේ කමලාවතී යන අය වේ.මෙහිදී හෝමාගම පොලිසියේ අපරාධ අංශයේ ස්ථානාධිපති පොලිස් පරීක්ෂක චන්ද්‍රසේකර මහතා සමඟ පෙනී සිටි හෝමාගම නීතිඥ සංගමයේ නීතිඥවරුන් හා නීතිඥවරියෝ අධිකරණය හමුවේ මෙලෙස කරුණු දැක්වූහ.ඇප මුදා හරින ලද සැකකාර කාන්තාව මීට පෙර අසල්වාසී තවත් කාන්තාවකට පහරදී අතක් බිඳ තුවාල සිදුකර තිබෙනවා. එම නඩුවේ ද පැමිණිලි පක්ෂය වෙනුවෙන් අධිනීතිඥ සුදත් වික්‍රමරත්න මහතා පෙනී සිට ඇත. එහිදී ඇප මත මුදාහැර සිටියදීකාන්තාව 2009/09/28 දිනදී ඉහත චෝදනාව සම්බන්ධයෙන් වරදකාරියවී ඇති අතර, රුපියල් එක්දහස් පන්සියයක දඩයක් නියම වී, පහරකෑමට ලක්වූ කාන්තාවට රුපියල් පන්දහසක වන්දි මුදලක් ගෙවීමට නියමවී වසර පහක අත්හිටවූ සිර දඩුවමක් නියමවී සිටින බව දන්වා සිටියේය.තවද, සැකකාර කාන්තාව, මීට පෙර සිය සැමියා සමඟ මාර්ගයකදී කථා කරමින් සිටි තවත් කාන්තාවකට ගලකින් ගසා පහරදී තුවාල කිරීමක් සම්බන්ධයෙන් හෝමාගම අධිකරණයේ දී පැවැති නඩුව සමථයකට පත්කර ගෙන ඇති බව සඳහන් කළේය.ඇප මත මුදා හරිනු ලැබූ සැකකාර කාන්තාවගෙන් දික්කසාදවීම සඳහා සැමියා අධිනීතිඥ සුදත් වික්‍රමරත්න මහතාගේ මාර්ගයෙන් හෝමාගම දිසා අධිකරණයේ නඩුවක් පැවරීමෙන් අනතුරුව, එම නඩුවේ සිතාසි ඇයට භාර දී අධිකරණයට පැමිණීමට නියම කර ඇත.සිතාසි ලැබීමෙන් පසු සැකකාර කාන්තාව වික්‍රමරත්න මහතාගේ නිවෙසට අයුතු ලෙස ඇතුළු වී එම නඩුවට පෙනී නොසිටින ලෙස බැණ තර්ජනය කිරීමත් සමඟ වික්‍රමරත්න මහතා 119 ඔස්සේ පොලිසියට දන්වාලීමෙන් පසු පොලිසිය පැමිණ මෙම කාන්තාව අත්අඩංගුවට ගෙන ඇත. සැකකාර කාන්තාව වෙනුවෙන් පෙනී සිටි නීතිඥ ජයරත්න මාපා මහතා ඇය දරුවන් සිව් දෙනෙකුගේ මවක් බවත්, ඇය දැඩි මානසික කම්පනයකින් සිටින බවත්, එය සැලකිල්ලට ගෙන ඇයකරන ලද වරද පිළිබඳව අධිකරණයෙන් සමාව ඉල්ලා සිටින බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=r14010710</link>
    <topic>ලක්ෂ 775ක වියදමින් කළුතර මොල්ලිගොඩට පංචකර්ම ආයුර්වේද රෝහලක්</topic>
    <author>කළුතර මධ්‍යම විශේෂ එච්.එල්. සුනිල් ශාන්තවාද්දුව සමූහ එස්. ආර්. පියදාස</author>
    <content>පෙට්ටගම්වල හිරවෙලා තිබෙන පැරණි පුස්කොළ පොත්, විදේශීන් විසින් මේ රටෙන් පැහැරගෙන ගොස් ඇති පැරණි වෙද පොත් මේ සියල්ලම එකතු කර සංරක්ෂණය කර මේ රටේ සෑම දෙනාගේම මතු ප්‍රයෝජනය සඳහා ‘ස්වදේශීය වෛද්‍ය විශ්විද්‍යාලය’ නමින් මිහින්තලේ ප්‍රදේශයේ විශ්වවිද්‍යාලයක් ආරම්භ කරන්ට බලාපොරොත්තු වෙන බවත් පාරම්පරික වෙද ක්‍රම සංරක්ෂණය කරන්නටත් රජය බලාපොරොත්තු වෙන බවත් දේශීය වෛද්‍ය ඇමැති සාලින්ද දිසානායක මතා කළුතර, වාද්දුව, මොල්ලිගොඩ දී පැවසීය.බස්නාහිර පළාත් සභාවේ ආයුර්වේද වෛද්‍ය දෙපාර්තමේන්තුවේ මුදල් ප්‍රතිපාදන රු. ලක්ෂ 775ක් වැයකොට, බස්නාහිර පළාත් සභාවේ දේශීය වෛද්‍ය ඇමැති ජගත් අංගගේ මහතා විසින් ඉදිකරවන ලද සිවුමහල් පංචකර්ම ආයුර්වේද රෝහල හා කළුතර දිස්ත්‍රික් ආයුර්වේද වෛද්‍ය මධ්‍යස්ථානය විවෘත කිරීමේ උත්සවයේදී ඇමැති සාලින්ද දිසානායක මහතා එසේ පැවසීය.මෙහිදී වැඩිදුරටත් අදහස් දැක්වූ දිසානායක මහතා බෝ නොවන රෝග රාශියක්ම සුව කිරීමේ විශ්මිත හැකියාවක් ඇත්තේ ආයුර්වේද වෛද්‍ය ක්‍රමයෙහි බවත් දේශීය ආයුර්වේද වෛද්‍ය ක්‍රමය තුළ පිළිකාව, හෘද රෝග වකුගඩු රෝග ඇතුළු රාශියකටම ඉතා සාර්ථක වෙදකම් සිංහල ආයුර්වේද වෛද්‍ය විද්‍යාවේ ඇති බවත් පෙන්වා දුන්නේය. බස්නාහිර පළාත් ආයුර්වේද කොමසාරිස් නිමල් කරුණාසිරි, බස්නාහිර පළාත් සභාවේ නියෝජ්‍ය සභාපති රංජිත් සෝමවංශ මහතා, මොල්ලිගොඩ ආයුර්වේද රෝහලේ වෛද්‍ය අධිකාරි ඩී. සේනාරත්න මහත්වරුද අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=s1401071</link>
    <topic>අයි.පී.එල්. ද - රට ද? නැවත කරළියට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පිලේ අයර්ලන්ත ක්‍රිකට් සංචාරය හේතුවෙන් ඉන්දීය ප්‍රිමියර් ලීග් තරගාවලියට යන ක්‍රීඩකයන්ට එම තරගාවලියේ තරග කිහිපයක් අහිමිවී යන තත්ත්වයක් උදාවී තිබේ.මේ හේතුවෙන් රට ද, අයි.පී.එල් ද යන්න පැහැදිලි තීරණයකට එළැඹිය යුතුව ඇතැයි ක්‍රිකට් නිලධාරීයකු පැවැසීය. ශ්‍රී ලංකා පිලේ අයර්ලන්ත ක්‍රිකට් සංචාරයට එක්දින තරග දෙකක් ඇතුලත් වන අතර එය නිමාවූ වහාම ශ්‍රී ලංකා පිල එංගලන්තය බලා පිටත්වන අතර එහිදී එක්දින තරග 5ක් හා ටෙස්ට් තරග දෙකකට ක්‍රීඩා කරයි. ශ්‍රී ලංකාව හා අයර්ලන්තය අතර තරගාවලිය මැයි 6වැනිදා ආරම්භවන අතර එංගලන්ත සංචාරය මැයි 13වැනිදා සිට ජූනි 24වැනිදා දක්වා පැවැත්වෙයි. මේ කාලය තුල දී ඉන්දීය ප්‍රිමියර් ලීග් ක්‍රිකට් තරගාවලියේ අවසන් හා උණුසුම් තරග වටය පැවැත්වෙන හෙයින් ශ්‍රී ලංකා ක්‍රිකට් ක්‍රීඩකයන්ගේ සහභාගිත්වය අයි.පී.එල්. සංවිධායකයෝ අපේක්ෂා කරති.එහෙත් මුදලට වඩා රට පෙරට යැයි කටයුතු කිරීමත් ක්‍රිකට් ආයතනය සමග ඇති කොන්ත්‍රාත් ගිවිසුමත් යන හේතු දෙකම මත ශ්‍රී ලංකා ක්‍රිකට් ක්‍රීඩකයන් අයි.පී.එල්.තරගාවලියෙන් බැහැරවී ශ්‍රී ලංකා පිල සමග සිටිනු ඇතැයි ක්‍රිකට් නිලධාරියා 'දිනමිණ'ට පැවැසීය. ශ්‍රි ලංකා ක්‍රිකට් ආයතනය ක්‍රීඩකයන්ට දැනුම් දී ඇත්තේ ද තරග සංචාරවල දී වෙනත් තරගාවලිවලට සම්බන්ධවීම කිසිසේත්ම නොකළ යුත් බව යැයි එම නිලධාරියා අවධාරණය කළේය. පසුගිය වසරේ අයි.පී.එල්. තරගාවලියට ක්‍රීඩා කළ ක්‍රීඩකයන් ඉන්දියාවේ සිට කෙලින්ම එංගලන්තය බලා ගොස් ටෙස්ට් තරගාවලියට එක්වූහ.එහිදී පුහුණු තරග කිහිපයක් ද එම අයි.පී.එල්.ක්‍රීඩකයන්ට අහිමිවී ගියේය.මෙවර අයර්ලන්ත සංචාරය යොදාගෙන ඇත්තේ ද එංගලන්ත දේශගුණයට හුරුවීමේ බලාපොරොත්තුවෙන් වීම ද විශේෂත්වයකි. කෙසේ වූව ද පසුගිය අයි.පී.එල්.තරගාවලියට ආරාධනා කළ ද දිනේෂ් චන්දිමාල් එය ප්‍රතික්ෂේප කොට එංගලන්ත සංචාරයට කල්තියා සූදානම් වුණි.මෙවර ඉන්දීය ප්‍රිමියර් ලීග් ක්‍රීඩක වෙන්දේසිය ලබන මස 12වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=s1401072</link>
    <topic>වාස් සමග මාලිංග තරහද?</topic>
    <author>වර්නන් ගුණසේකර ඩුබායි සිට</author>
    <content>ඔස්ට්‍රේලියාවේ පැවැත්වීමට නියමිත 2015 ලෝක කුසලාන ක්‍රිකට් තරගාවලිය සඳහා වේග පන්දු යවන ලසිත් මාලිංග ගේ සේවය අවශ්‍ය නම් ශ්‍රී ලංකා ක්‍රිකට් ආයතනය ඔහු හොඳින් රැකබලා ගත යුතුව ඇතැයි ශ්‍රී ලංකා වේග පන්දු පුහුණුකරු චමින්ද වාස් පවසයි.“මාලිංගව ලෝක කුසලාන තරගාවලියට තියා ගන්න අපට ඕන නම්, අපි ඔහුව හොඳින් කළමනාකරණය කර ඔහුගෙන් උපරිම දක්්ෂතාව ලබා ගත යුතුයි. වේග පන්ද යවන්නෙකු ආබාධයන්ට ලක්වීමේ ඉඩකඩ තියෙනවා. ඒ වගේම, වේග පන්දු යවන්නෙක් වුනාම ඉදිරියේදී එන තරගාවලි සඳහා සම්පූර්ණ ශරීර යෝග්‍යතාවකින් සිටින්න ඔහු හොඳින් පුහුණු විය යුතුයි.”“මාලිංගට එහෙම කරන්න පුළුවන් නම් ඔහු 2015 ලෝක කුසලාන තරගාවලියේදී ශ්‍රී ලංකාවට සවිමත් අවියක් වෙනවා” වාස් කියයි.“මේ දිනවල මාලිංග ඉතා හොඳින් පන්දු යවනවා. අවාසනාවකට, පාකිස්තානය සමග එක්දින තරගමාලාවේ එයා හොඳින් පන්දු යැවුවේ නැහැ. නමුත් මාලිංග ශක්තිමත් ගැටවරයෙක් බව මගේ හැඟීමයි. ඊළඟ තරගමාලාවේ ඔහු හොඳින් ක්‍රීඩා කරාවි” යැයි චමින්ද වාස් විශ්වාසය පළ කරයි.මේ අතර, ලසිත් මාලිංග හා තමා අතර කිසිම ප්‍රශ්නයක් නැතැයි චමින්ද වාස් අවධාරණය කරයි.ශ්‍රී ලංකාව තරග 2–3කින් පාකිස්තානයට පරාජය වූ ජාත්‍යන්තර එක්දින තරගමාලාව අතරවාරයේ මාලිංග, වාස් සමග කටයුතු කිරීමට අකමැති වූ බවට මාධ්‍ය වාර්තා කර තිබිණි. “මමයි මාලිංගයි අතර කිසිම ප්‍රශ්නයක් නැහැ. බොරුවක් නිර්මාණය කරන්න මාධ්‍යයට අවශ්‍ය වෙලා තියෙනවා. මාලිංග පන්දුවෙන් එතරම් හොඳින් ක්‍රීඩා නොකළ නිසා මාධ්‍ය මේ දේවල් ගොතනවා. එක්දින තරගමාලාව අතරතුර එයා මට ඇහුම්කන් දුන්නේ නැහැ කියලා මාධ්‍ය කියන කිසිම ප්‍රශ්නයක් ඇතිවුනේ නැහැ.”මාලිංග තමා සමග මනා සුහදතාවකින් කටයුතු කළ බවත් තමාගේ ද පුහුණුකරුද වූ, ශ්‍රී ලංකා කණ්ඩායමේ හිටපු වේග පන්දු පුහුණුකරු චම්පක රාමනායක සමග ද මාලිංග හොඳින් කටයුතු කළ බවත් චමින්ද වාස් පෙන්නා දෙයි. ලසිත් මාලිංග මේ දිනවල සිටින්නේ ඔස්ට්‍රේලියාවේ ය.‘බිග් බෑෂ් ලීග්’ තරගාවලියේ ඔහු ‘මෙල්බර්න් ස්ටාර්ස්’ කණ්ඩායම නියෝජනය කරමින් සිටී. “බිග් බෑෂ් හා අනෙකුත් එවැනි තරගාවලියන් වෙනස්. නොයෙකුත් රටවල ක්‍රීඩකයන් එහිදී එකට ක්‍රීඩා කරනවා. මාලිංග ඔහුගේ ඕවර දහය උපරිම දක්ෂතාවෙන් යැවීමේ ශක්තිය ඔහුට තිබෙන බවට තහවුරු කළ යුතුව තිබුනත්, ශ්‍රී ලංකා ක්‍රිකට් ක්‍රීඩාවට මාලිංග සැම විටම එයාගේ සියයට සියයම දීලා තියෙන බව මගේ හැඟීමයි” ශ්‍රී ලංකා වේග පන්දු පුහුණුකරු වැඩි දුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=s1401073</link>
    <topic>පළමු ටෙස්ට් තරගයේ දී ශ්‍රී ලංකාවට වැරදුණු තැනක් වාස් හෙළි කරයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>පාකිස්තානයට එරෙහිව අබුඩාබි හි පැවැති පළමු ටෙස්ට් ක්‍රිකට් තරගය සඳහා ශ්‍රී ලංකාව තවත් වේග පන්දු යවන්නෙක් යොදවා ගත්තා නම් ප්‍රතිඵලයේ වෙනසක් සිදුවීමට ඉඩ තිබුනු බව තමාගේ හැඟීම යැයි ශ්‍රී ලංකා කණ්ඩායමේ වේග පන්දු පුහුණුකරු චමින්ද වාස් කියයි.ජය පැරදුමින් තොරව අවසන් වූ මේ තරගයේ ශ්‍රී ලංකා වේග පන්දු යවන්නන් ලෙස සුරංග ලක්මාල් හා ශමින්ද එරංග ක්‍රීඩා කළහ. පළමු තරගය විසඳුමක් නොමැතිව අවසන් වූවද සිය පන්දු යවන්නන් එහිදී ක්‍රීඩා කළ ආකාරය ගැන ශ්‍රී ලංකා හිටපු සුපිරි වමත් වේග පන්දු යවන්නකු වන වාස් සතුටට පත්ව සිටී.එහෙත්, කොළ පැහැයෙන් යුත් තණතීරුවේ වැඩිපුර වේග පන්දු යවන්නෙක් යොදවා නොගැනීමෙන් ශ්‍රී ලංකාවට උපායක් දෙකක් වැරදුනු බව වාස් ට හැඟෙයි. “අපේ වේග පන්දු යවන්නන් මෙහි ක්‍රීඩා කළ ආකාරය ගැන මට සතුටුයි. පාකිස්තානය ලකුණු තුන්සිය අසූවකට සීමා කරන්න අපි සමත් වුණා.තරගයේ පළමු දිනයේ පටන්ම වේග පන්දු යවන්නන්ට මේ තණතීරුවේ යමක් කළ හැකිව තිබුණා. වේග පන්දු යවන්නන් හැටියට අපි මේ තරගයට යොදා ගත්තේ (ශමින්ද) එරංග හා (සුරංග) ලක්මාල් විතරයි. තවත් වේග පන්දු යවන්නෙන් එකතු කරා නම් සිදුවූ දේවල් මීට වඩා වෙනස් වෙන්න තිබුණා කියලා මට දැනෙනවා” යැයි 39 හැවිරිදි වාස් පවසයි.නැගී එන වමත් වේග පන්දු යවන්නන් පිළිබඳවද චමින්ද වාස් අදහස් දක්වයි. “නැගී එන දක්ෂ වමත් පන්දු යවන්නන් කිහිප දෙනෙක් අපට ඉන්නවා. නමුත් අපි ඔවුන් හරියට හැඩගස්වා ගත යුතුයි. ටෙස්ට් ක්‍රිකට් ක්‍රීඩාවට එන්න ඉස්සෙල්ලා ඔවුන් හොඳ පළමු පෙල ක්‍රිකට් ක්‍රීඩාවක් කළ යුතුයි. කණ්ඩායමත් එක්ක මෙහෙ ඇවිල්ලා ඉන්න විශ්වා (ප්‍රනාන්දු) ට හොඳ හැකියාවක් තියෙනවා.එයාගේ දියුණුවත් හොඳයි. අනාගතයේදී ඔහු කණ්ඩායමට ඇතුළත් වේවි කියලා මම හිතනවා. විශ්වා ට ගොඩක් දුර යන්න පුළුවනි.”කුසල් ජනිත් යළි කැඳවයිමේ අතර ආබාධයන්ට ලක්ව සිටින වේග පන්දු යවන නුවන් කුලසේකර හා පිතිකරු ලහිරු තිරිමාන්න දැන් පෙරළා මවුබිමට ගොස් සිටිති.පාකිස්තානයට එරෙහි ජාත්‍යන්තර එක්දින තරගමාලාවට ක්‍රීඩා කර යළි සියරට ගිය ආරම්භක පිතිකරු කුසල් ජනිත් පෙරේරා ඉදිරි ටෙස්ට් තරගවල ශ්‍රී ලංකා සංචිතයට එක්වීම පිණිස නැවත එක්සත් අරාබි එමීර් රාජ්‍යයට කැඳවා තිබේ.වළලුකර ආබාධයකට ලක්ව සිටින ලහිරු තිරිමාන්න ට, “තවමත් දුවන්න බැහැ” යැයි ප්‍රකාශ කරන ශ්‍රී ලංකා කණ්ඩායමේ කළමනාකරු මයිකල් ද සොයිසා මහතා, කුලසේකර ගේ කලවේ පේශි ඉරියාම සුව වීමට තව ටික කලක් ගතවනු ඇතැයි කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=s1401074</link>
    <topic>හැව්ලොක්ස් පිලට 36-25ක ජයක්</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ අපරාජිත හැව්ලොක්ස් ක්‍රීඩා සමාජය හා අප්කන්ට්‍රි ලයන්ස් කණ්ඩායම අතර හැව්ලොක්ස් පිටි‍යේ පැවැති රාත්‍රී තරගය ලකුණු 36-25කින් ජය ගැනීමට හැව්ලොක්ස් කණ්ඩායම සමත්විය.මේ ජයග්‍රහණයත් සමග හැව්ලොක්ස් පිල තවදුරටත් සිය අපරාජිතභාවය රැක ගත්තේය.හැව්ලොක්ස් පිල මේ වනවිට තරග 6කට සහභාගි වී ඒ සියලු තරග ජය ගැනීමට සමත්ව සිටියි.තරගයේ පළමු භාගය නිමාවනවිට ලකුණු 19-8කින් පෙරමුණ ගත් හැව්ලොක්ස් පිල තරගය පුරා ගෝල් 4ක්, උත්සාහක දිනුමක් හා ඩ්‍රොප් ‍‍ගෝලයක් වාර්තා කළ අතර අප්කන්ට්‍රි ලයන්ස් කණ්ඩායම ගෝල් 2ක්, උත්සාහක දිනුමක් හා දඬුවම් පහර 2ක් මගින් සිය ලකුණු සංඛ්‍යාව සම්පූර්ණ කළේය.ගුවන් හමුදාවට ජයමේ අතර සී.එච්.කණ්ඩායමට එරෙහිව ලකුණු 27-22ක ජයක් අත්කර ගත් ගුවන් හමුදා පිල මෙවර තරගාවලියේ සිය පළමු ජයග්‍රහණය වාර්තා කිරීමට සමත්විය. සී.එච්.පිටියේ පැවැති මේ තරගයේ දී ගුවන් හමුදාව ගෝල් 3ක් හා දඬුවම් පහර 2ක් එල්ල කළ අතර සී.එච්.පිලට රැස් කරගත හැකිවූයේ ගෝල් 2ක්, උත්සාහක දිනුමක් හා දඬුවම් පහරක් පමණි. තරගයේ පළමුභාගය නිමාවනවිට ගුවන් හමුදාව ලකුණු 13-3කින් ඉදිරියෙන් සිටියේය. මේ තරගයේ පරාජයත් සමග සී.එච්.කණ්ඩායම පිට පිට තරග 7ක්ම පරාජයට පත්වී සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=s1401075</link>
    <topic>ශ්‍රී ලංකා පාපන්දු සභාපතිට දෝහා හී දී උපන්දින තෑග්ගක්</topic>
    <author/>
    <content>ශ්‍රී ලංකා පාපන්දු සභාපති රංජිත් රුද්‍රිගූ මහතාගේ 50වැනි උපන්දිනය යෙදෙන අද දිනයේ ආසියානු පාපන්දු සම්මේලනය සංවිධානය කරන බටහිර ආසියා පාපන්දු ශූරතාවලියේ අවසන් මහා තරගයේ විශේෂ ආරාධිතයා ලෙස සහභාගිවීමට ආරාධනාවක් ලැබී ඇත.එම අවසන් මහා තරගය දෝහා හී දී පැවැත්වෙන අතර කටාර් හා ජෝර්දාන පාපන්දු කණ්ඩායම් අවසන් මහා තරගයට එක්වේ.ජගත් පාපන්දු සම්මේලන උප සභාපති අලි බින් අල් හුසේන් රාජකීය කුමරු ද ප්‍රධාන ආරාධිතයකු ලෙස සහභාගී වන අතර ඔහු බටහිර ආසියානු පාපන්දු සම්මේලනයේ සභාපතිවරයා ද වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=f1401071</link>
    <topic>කාලයක් ගියත් විපක්ෂයට ගොඩ යාමක් නැහැ</topic>
    <author/>
    <content>වර්තමාන දේශපාලන හා සමාජ වාතාවරණය, පශු සම්පත් ක්‍ෂේත්‍රය හා ආර්ථික ගැටලු විසඳීමට ආණ්ඩුව ගෙන ඇති ක්‍රියාමාර්ග මොනවාද යන්න පිළිබඳව නියෝජ්‍ය ඇමැති එච්. ආර්. මිත්‍රපාල මහතා සමඟ සිදුකළ සාකච්ඡාවකි මේ.ඇත්තෙන්ම අද ඇතිවෙලා තිබෙන්නේ දේශීය කිරිපිටි වර්ගවලට ඇති ඉල්ලුම ඉහළ යාමයි. දේශීය කිරිපිටි වර්ගවලට ඇති ඉල්ලුමට අවශ්‍ය නිෂ්පාදන වෙළෙඳ පොළ වෙත මුදාහැරීමට අසමත් වෙලා තිබෙනවා. ඒ අතර ආනයනික කිරිපිටි වෙත තිබූ ඉල්ලුම පහළ ගිහින් තිබෙනවා. එහි ප්‍රතිඵලයක් විදියට තමයි කිරිපිටිවල යම් කිසි අවුලක් ඇතිවෙලා තිබෙන්නේ.මේ තත්ත්වයට කෙටි කාලීන විසැඳුම්වලට වඩා වටින්නේ දීර්ඝ කාලීන විසඳුම් ලබාදීමයි. එහි එක් අංගයක් වන්නේ දේ්ශීය කිරි නිෂ්පාදනය තව දුරටත් ශක්තිමත් කිරීමත් අලුතින් මේ ක්‍ෂේත්‍රයට එකතුවන අයට අවශ්‍ය අතහිත ලබාදීමත් පමණයි.දේශීය කිරි කර්මාන්තය ඉහළ නැංවීමට අවශ්‍ය පසුබිම මෙවර අය වැය යෝජනා මඟින් ද යෝජනා කර තිබෙනවා. විදේශයන්ගෙන් කිරි ගවයන් ආනයනය කිරීමක් සිදුකර තිබෙනවා. මේ ආකාරයට දේශීය කිරි කර්මාන්ය ශක්තිමත් කිරීමත් සමඟ ඉහළ තත්ත්වයකට මේ කර්මාන්තය නැංවීමට පුළුවන්කම ලැබී තිබෙනවා. පශු සම්පත් ක්‍ෂේත්‍රය ඉහළ නැංවීම හා ස්ථාවර කිරීම කියන්නේ විදේශ රටවලට ඇදී යන විශාල මුදල් ප්‍රමාණයක් මෙරට තුළ රඳවා ගැනීමට පුළුවන් වීමයි.ෙම් ආණ්ඩුවේ මූලික සැලැසුම හා අරමුණු වෙලා තිබෙන්නේ නිෂ්පාදන ආර්ථිකයක් මඟින් දේශීය කර්මාන්ත හා දේශීය නිෂ්පාදන වලට ඉහළ තැනක් ලබා ගැනීමයි.අපට අමුතුවෙන්වත් අලුතෙන් සැලැසුම් කිරීමට දෙයක් නැහැ. පහසුවෙන් අපට ඉදිරියේ දී පැවැත්වෙන ඕනෑම මැතිවරණයක් ජයග්‍රහණය කිරීමට පුළුවන්. අපට ජනතාව ඉදිරියට ගිහින් අමුතුවෙන් පොරොන්දු දෙන්න දෙයක් නැහැ. අමුතුවෙන් කියන්න දෙයක් නැහැ. එදා ඡන්දයක දී දේශපාලනඥයන් ලබාදුන් පොරොන්දු වුණේ මහා මාර්ග ඉදිකිරීම, ගමේ පාරවල් හැදීම, ගමට ලයිට් දීම වැනි කරුණුයි. ඒත් අද දේශපාලනඥයාට මේ දේවල් කියන්න බැහැ. ජනාධිපතිතුමා ප්‍රමුඛ මේ ආණ්ඩුව සියලු කාර්යයන් ඉෂ්ට කර තිබෙනවා. අපට ඒ නිසා ජනතාව ඉදිරියට ගිහින් කතා කිරීමට කිසිදු චකිතයක් හෝ බියක් නැහැ.මේ විදිහේ සංවර්ධනාත්මක කාර්යයන් පමණක් නොවෙයි ඊට එහා ගිය ජාතික වැදගත්කමක් ඇති කාර්යයන්ද මේ ආණ්ඩුව ඉටුකර තිබෙනවා. යුද්ධය නිමාකර සාමය උදා කිරීම තව අවුරුදු ගණනාවක් ගියත් ජනතාවට අමතක නොවන අමතක නොකරන කාර්යභාරයක්. මේ තත්ත්වය බස්නාහිර හා දකුණු පළාතේ කළ ගුණ දත් ජනතාව හොඳින් අවබෝධ කරගෙන සිටින්නේ. ඒ නිසා බස්නාහිර හා දකුණු පළාත් සභාවලින් එක්සත් ජනතා නිදහස් සන්ධානය අති විශිෂ්ඨ ජයග්‍රහණයක් ලබනවා ස්ථිරයි.මොන විදිහේ ඡන්දයක් තිබ්බත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට පුළුවන්. ජනාධිපතිතුමාගේ කීර්තිනාමය ජනප්‍රියත්වය ඉතාමත් ස්ථාවර තත්ත්වයක තිබෙන්නේ. ඒ නිසා පළාත් සභා මැතිවරණයක් නොවෙයි. ජාතික මට්ටමේ මැතිවරණයක් තිබ්බත් එහි වෙනසක් වෙන්නේ නැහැ. අනෙක අද විපක්‍ෂය තුළ ඍජු නායකත්වයක් හෝ පිළිගත් මට්ටමේ දෙවන පෙළ නායකත්වයක් හෝ නැහැ. මෙවැනි තත්ත්වයක් තුළ තව කාලයක් ගියත් විපක්‍ෂයට ගොඩයාමක් නැහැ. ජනතාව දීර්ඝ කාලීනව ජනාධිපතිතුමා හා ආණ්ඩුව සමඟයි සිටින්නේ.ආර්ථික ගැටලු කියන කාරණය විවිධ ඉතාමත් අවස්ථාවාදී ලෙස උඩට ගැනීමටත් අතිශයෝක්තියෙන් කරුණු දැක්වීමටත් කටයුතු කරනවා. ඒ හැර මේ ආර්ථික ගැටලු පිළිබඳ විපක්‍ෂය නඟන චෝදනාවල කිසිදු පදනමක් නැහැ.ආණ්ඩුවේ වැඩපිළිවෙළ බවට පත්ව තිබෙන්නේ නිෂ්පාදන ආර්ථිකය ශක්තිමත් කිරීමත් ස්වයංපෝෂිත ආර්ථික රටාවක් ඇති කිරීමයි. ඒ සඳහා වූ වැඩපිළිවෙළ තමයි දැන් ක්‍රියාත්මක කර තිබෙන්නේ.2005 දී ජනාධිපතිතුමා ආණ්ඩු බලය ලබා ගැනීමේ දී තිබුණේ පරගැති ආර්ථික පසුබිමකුයි. එදා තිබූ මේ තත්ත්වය තුළ මෙරට දේශීය ආර්ථිකය ශක්තිමත් වන පසුබිමක් තිබුණේ නැහැ. මෙය රටක් දියුණු වීමට අවශ්‍ය පසුබිම නිර්මාණය කරන තත්ත්වයක් නොවෙයි.ඒත් දේශීය නිෂ්පාදන ආර්ථිකයක් ප්‍රවර්ධනය කිරීම තුළ රටට විශාල දියුණුවක් වගේම ඉදිරියක් නිර්මාණය කර ගැනීමට පුළුවන් කම ලැබෙනවා.අද දේශීය කර්මාන්තකරුවා, දේශීය වගාකරුවා, ගොවියා ශක්තිමත් කිරීමට විශාල වැඩපිළිවෙළක් නිර්මාණය කළා. එහි ප්‍රතිඵල ජනතාව වෙත ලැබී තිබෙන අතරමේ ක්ෂේත්‍රවලට විශාල සේවයක් සැලසී තිබෙනවා.2005 දී අපට සහල් පවා බුරුමයෙන්, වියට්නාමයෙන් ආනයනය කිරීමට සිදුවෙලා තිබුණා. මේ සඳහා විශාල මුදල් ප්‍රමාණයක් රටින් පිටට ඇදී ගියා. මෙය රටේ ආර්ථිකය යහපත් දිශාවකට යොමු කිරීමට සුදුසු දෙයක් විදිහට හඳුන්වන්න පුළුවන් කමක් නැහැ. රබර් මිල, තේ මිල ඉහළ ගිහින් තිබෙනවා. පොල් මිල ඉහළ ගිහින් තිබෙනවා. එහි ප්‍රතිඵලයක් විදිහට තේ වගාකරුවා, රබර් වගාකරුවා මෙන්ම පොල් වගාකරුවාද ශක්තිමත් වෙලා තිබෙනවා. වී වලට සහතික මිලක් ලැබීම නිසා ගොවියාගේ අතමිට සරුවෙලා තිබෙනවා. මේ හැමදේකින්ම දේශීය ආර්ථිකයට අවශ්‍ය ශක්තිය ලැබී තිබෙනවා.එපමණක් නොවෙයි, රාජ්‍ය අංශයේ රැකියා ප්‍රමාණය ඉහළ දැමීමටත් ආණ්ඩුව කටයුතු කර තිබෙනවා. ඒත් එදා එජාපය උත්සාහ කළේ රාජ්‍ය සේවය හැකිතාක් දුරට හැකිලීමයි. ඒත් මේ තත්ත්වය අද වෙනස් වෙලා තිබෙනවා. පුද්ගලික අංශයේ රැකියා අවස්ථා ප්‍රමාණය ඉහළ ගිහින් තිබෙනවා පමණක් නොවෙයි, මේ නිසා ජනතාවගේ ආර්ථික ශක්තිය ද ප්‍රබල ලෙස ඉහළ ගිහින් තිබෙනවා. මේ හැම අංශයක් ගැනම කල්පනා කරද්දි ආර්ථික වශයෙන් මෙරට අස්ථාවර වී ඇතැයි සඳහන් කිරීමේ අදහස පිළිගැනීමට කිසිදු සාධාරණත්වයක් දක්නට නැහැ.මෙය අතීසාරයට අමුඩ ගැසීමක් විදිහටයි හඳුන්වන්න පුළුවන් කම ඇත්තේ. මේ මණ්ඩලයට එජාපය ජයග්‍රාහී මාවතට නොවෙයි, තිබූ තත්ත්වයවත් ආරක්‍ෂා කර ගැනීමටවත් පුළුවන්කමක් නැහැ. එජාපයේ ඇති තවත් තත්ත්වයක් වන්නේ එහි විනය ආරක්‍ෂා කර ගැනීමට නොහැකිවීමයි. මෙය බරපතළ විදිහට ඒ පක්‍ෂයේ බිඳ වැටීමට බලපා තිබෙනවා. නායකත්ව මණ්ඩල ගැටලුවේ දී පක්‍ෂයේ ඒකමතික භාවය ආරක්‍ෂා කර ගැනීමට බැරිවෙලා තිබෙනවා. මෙතැන තිබෙන්නේ විනය පිළිබඳ ගැටලුවක්. මම නම් දකින්නේ නායකත්ව මණ්ඩලය කියන්නේ තවත් පැලැස්තරයක් පමණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>07</day>
    </date>
    <link>http://www.dinamina.lk/2014/01/07/_art.asp?fn=f1401072</link>
    <topic>අසූඑක්වැනි වියට පා තබන දෙණගම රතනපාල නාහිමි</topic>
    <author/>
    <content>ශ්‍රී ලංකාද්විපයේ බුද්ධ ශාසනය මීට අවුරුදු 2392ට පෙර ආරම්භ විය. අනුරාධපුරයේ මහා විහාර පරම්පරාවේ පටන් ගැන්ම ද එයම වේ. ලක්දිව රාජධානි වෙනස් වෙමින් පැවත ආ අතර ඒ ඒ රාජධානියන්හි මහා විහාරයන්ද පිහිටි බව ඓතිහාසික තොරතුරුවලින් ඔප්පු වේ. එකී මහා විහාර පරපුරෙන් පැවතවිත් පසුව මල්වතු අස්ගිරි නාමයෙන් ප්‍රකට වූ උභය මහා විහාර, මහනුවර රාජධානි සමයේ කීර්ති ශ්‍රී රාජසිංහ මහරජතුමාණන්ගේ කාලයේ වැලිවිට පිණ්ඩපාතික අසරණ සරණ සරණංකර සංඝරාජයන්ගේ ප්‍රධානත්වයෙන් පැවතුනි.එම සංඝරාජයන් වහන්සේගේ අප්‍රතිහත ධෛර්යයෙන් නොපසුබස්නා උත්සාහයත් නිසාවෙන් ඇතිවූ නූතන ශාසන පුනර්ජීවනයේ ප්‍රදීපාලෝකයෙන් දිවයිනේ සිවු දෙසම ආලෝකමත් විය. ඒ අනුව පහත රට ප්‍රදේශය සිසාරා ගමන් කළ සම්බුද්ධ ශාසනාලයේ අරුණලු රැල්ලෙන් විකසිත වී මතු වී ආ වේහැල්ලේ සඟ පරපුර විසින් දකුණු සිරිලක ද ඇති කළේ මහා ශාසනික උන්නතියකි. එහි ප්‍රතිඵලයක් ලෙසින් සද්ධාතිස්ස රාජ සමයේ බැබලෙමින් තිබී පසුව නටබුන්ව පැවති මාතර කන්දබඩ පත්තුවේ පනම්වෙල ගණේගොඩ පුරාණ විහාරය ද කදුරු පොකුණේ මේධංකර නම් වූ සිල්වත් සුපේසල ශික්ෂාකාමී සංඝපීතෘ වරයාණන් වහන්සේ විසින් යළි පිළිසකර කර ගොඩනඟනු ලැබීය.උන්වහන්‍සේ විසින් බිහිකළ සඟ පරපුරේ මෑත කාලීන මහතෙර නමක් ලෙසින් යථෝක්ත විහාරස්ථානයේ නූතන නවෝන්නතිය සඳහා උපස්ථම්භක වූයේ නෙරලම්පිටියේ චන්දානන්ද ස්වාමීන් වහන්සේය. උන්වහන්සේ විසින් පනම්වෙල ගණේගොඩ පුරාණ විහාරයේ ඓතිහාසික වටිනාකම රැකදෙමින් එහි විශාල දියුණුවක් ඇති කළ අතර තමන් විසින් ස්ථාපිත කළ එම තත්ත්වය අනාගත යේද එලෙසින්ම රැකගෙන යාමේ උතුම් ශාසනික හැඟීමෙන්ම ඊට සරිලන ශිෂ්‍ය ශිෂ්‍යානු පරපුරක් බිහි කිරීමෙහිලා අධිෂ්ඨානශීලීව කටයුතු කරනු ලැබීය.ඒ අනුව නෙරම්පිටියේ චන්දානන්ද ස්වාමීන්ද්‍රයන් වහන්සේ බිහිකළ පැවිදි ශිෂ්‍යයන් වූයේ දෙණගම රතනපාල හිමි, ඉත්තදෙමලියේ වනරතන හිමි, ගැටමාන්නේ ධම්මින්ද හිමියන් සහ දෙහිගස්සේ සෝරත හිමි නමැති හිමිවරුන්ය.අපගේ මෙම ලිපියට පාදක කරගත් කථානායකයන් වහන්සේ වන දෙණගම රතනපාල නාහිමියන් යථෝක්ත ශිෂ්‍ය ස්වාමීන් වහන්සේලා අතර ජ්‍යෙෂ්ඨත්වයට පත්ව සිටී. වර්තමානයේ පනන්වෙල ගණේගොඩ පුරාණ විහාරයේ ආධිපත්‍යය උසුලනු ලබන්නේ ද උන්වහන්සේ විසිනි. ඒ අනුව පනම්වෙල විද්‍යාරාජ පරිවෙණාධ්‍යක්ෂක හා ගණේගොඩ පුරාණ විහාරාධිපති දෙණගම රතනපාල නාහිමිපාණන් වහන්සේ 81 වන වියට පා තැබීම නිමිතිකර තත් විහාරස්ථානයේ ඉදිකිරීමට යෝජිත මිහිඳු මහ සෑයට මුල්ගල් තැබීම, පොහොය සීමා මාලකයට මුල්ගල් තැබීම, සහ කුළ දරුවන් 25 දෙනෙකු සසුන්ගත කිරීම ආදී ශාසනික වශයෙන් ඉතා වැදගත් පිංකම් රාශියක් මේ දිනවල විහාරස්ථානයේ පැවැත්වේ. එකී භක්ති පූර්වක පිංකම් රාශිය නිමිති කර මෙම සටහන තැබේ.අප කථානායක රතනපාල නාහිමියන් ද සසුන්කෙත බබළවන දකුණ සිරිලක මාතර කන්ද බඩපත්තුව කුල සමුබුද්ධ ශාසනයේ උන්නතිය වෙනුවෙන් අප්‍රමාණ වැඩ කොටසක් ඉටු කළ පොදුවේ රට, ජාතියේ උන්නතිය වෙනුවෙන් තම ජීවිතය කැප කරන මහ තෙර නමක් ලෙස හඳුන්වාලිය හැක.අදීන රාෂ්ට්‍ර පාලකයන්, දේශප්‍රේමී ජාති මාමකයන් හා ලෝක පූජිත මහා වියතුන් සහ දෑහිතකාමී මහා බහුශ්‍රැත සංඝපීතෘ වරයාණන් වහන්සේලා බිහිවීම කෙරෙහි ඔවුන්ගේ ප්‍රජනන ශක්තිය ද එක්තරා මූල සාධකයකි. ඒ අනුව බැලීමේදී මාතර හක්මන නගරයට ආසන්න දෙණගම නම් ග්‍රාමයේ වැදගත් යයි සම්මත මුණසිංහ පරපුරේ උපත ලබා ඇති උන්වහන්සේගේ ලෝක ශාසනික සේවාව සමාජ ප්‍රගතිය සඳහා ලබාදුන් දායකත්වය කෙරෙහි ලබාදුන් පිටුබලය වශයෙන් එයද උපස්තම්භක වන්නට ඇතැයි සිතේ.අප කථානායක නාහිමියන් අධ්‍යාපනය ලැබුවේ එවකට පහත රට දකුණු ප්‍රදේශයේ රුහුණේ වාදිභසිංහ නමින් විශ්ව කීර්තියට පත් බැදිගම රතනපාල නාහිමියන් ආරම්භ කළ, තම විශ්වාන්තර දැනුම තුළ ප්‍රාචීන භාෂා ක්ෂේත්‍රයේ නිම් වළලු පුළුල් කළ බඹරැන්දේ ධර්මකීර්ති ශ්‍රී ධර්මාවාස නාහිමියන් ආධිපත්‍ය දැරූ මහා මන්තින්ද පිරිවෙනේ, එවකට දිවයිනේ කීර්තිධර වියතකු වශයෙන් වීරප්‍රසිද්ධ විද්‍යාලංකාර විද්‍යාලයේ පර්යේෂණාධිකාරීව වැඩ සිටී පණ්ඩිත දෙණගම පියතිස්ස මහා පඩිහිමියන් ඇසුරෙන්ය.අධ්‍යාපන කටයුතු අවසන් කිරීමෙන් පසු ස්වකීය විහාරස්ථානයට වැඩම කළ උන්වහන්සේ ගුරු හිමියන් ඇසුරේ ප්‍රදේශයේ ආගමික හා සාමාජික සේවාවන්හි නිරත වන්නට විය.ඒ අනුව එවකට එම ප්‍රදේශයේ බෞද්ධ ප්‍රබෝධයේ මූලිකව කටයුතු කළ මහා යතිවරයාණන්වහන්සේලා වශයෙන් නම් දැරූ ගලහිටියේ ධම්මාධාර නාහිමියන් හා ඕමාරේ ධම්මපාල හිමියන් සමගින් ආගමික මෙන්ම දැඩි සමාජ මෙහෙවරක් සඳහා ප්‍රවිෂ්ඨ වන්නට වූයේ ආරේ ගුණ නෑරේ කී වදන අර්ථවත් කරවමිනි.වත්මන් ජනාධිපති මහින්ද රාජපක්ෂ මැතිතුමාගේ පියාවන එවකට බෙලිඅත්ත පාර්ලිමේන්තු මන්ත්‍රී ඩී.ඒ.රාජපක්ෂ මැතිතුමා විසින් රුහුණු ගිරුවාපත්තුව හා මාගම්පත්තුව මුල්කරගනිමින් මේ වන විට ආරම්භ කළ ග්‍රාම සංවර්ධන හා ප්‍රජාමණ්ඩල ව්‍යාපාරයන්හි අරුණලු රැල්ල යාබද මාතර කන්ද බඩපත්තුව හරහා හමා යන්නට විය.එය දැඩි සේ ග්‍රහණයට හසුකර ගත් අප කථානායක ස්වාමීන්ද්‍රයන් වහන්සේ ද තම ප්‍රදේශයේ ජනතාව තුළ මහත් වූ ජාතිකත්වයක් හා දේශප්‍රේමීත්වයක් ප්‍රගුණ කළ අතර ඒ තුළ පොදු සේවාවන් වූ පාසලන් ආරම්භ කරමින් මං මාවත් තනමින් පනම්වෙල, මීඇල්ල, ඕබඩකන්ද, යටිගල යා කරමින් සුවිශේෂී සමාජ මෙහෙවරක නිරත විය.පනන්වෙල කරගොඩ විදුහල, ඕබඩකන්ද මාර්ගය, යටිගල මාර්ගය, ප්‍රදේශයේ මතු වූ ප්‍රගතියේ ජීවමාන සංකේතයන්ව අදටත් දැකගන්නට තිබීම උන්වහන්සේගේ සේවාව අපූරුවට පැහැදිලි කරයි. කොතරම් සේවයක් කළද ඕනෑම සමාජයක ඒවා නොපිළිගන්නා ඒවාට කෙනෙහිලිකම් කරන සමාජ ද්‍රෝහී කොටස් ද සිටිය හැක. රතනපාල නාහිමියන්ට ද එවන් වටපිටාවන්ට මුහුණදීමට සිදුවුව ද ඉන් සැලුණේ නම් උන්වහන්සේ නොවේ. ඒ සියලු බාධක මැඩගෙන උන්වහන්සේ දැඩි අධිෂ්ඨානයෙන් යුතුව අප්‍රතිහත ධෛර්යයෙන් පෙරටම ගමන් කරනු ලැබීය.දේශපාලන වේදිකාවට නොගිය උන්වහන්සේ වරප්‍රසාද උමතුවෙන් කිසිදු දේශපාලනයක් පසුපස ගමන් කළේ නැත. භික්ෂුත්වයට නොගැළපෙන නිවට කම නොකළ අතර කිසිදු බලවතකුට කුඩය අල්ලන එහෙයියෙක් නොවූ සේක. තට්ටුමාළිගා යාන වාහන අධි සුඛෝපභෝගී ජීවන රටාව දැඩි ලෙස පිළිකෙව් කළ අතර, ආගමික මෙන්ම සමාජ මෙහෙවර මහත්සේ ග්‍රහණය කර ගනිමින්ම අපිස් ජීවිතය තුළ සැමදා වැඩ වසන බවක් ක්‍රියාවෙන් පෙන්නුම් කර ඇත.රතනපාල නාහිමියන් අතින් මෑත යුගයේ සිදුවූ අති විශිෂ්ටතම සේවාව පනම්වෙල විද්‍යාරාජ පිරිවෙන ආරම්භ කිරීමයි.ප්‍රදේශයට විශාල අඩුපාඩුවක්ව පැවති පිරිවෙන් අධ්‍යාපන ආයතනයක් ආරම්භ කිරීම, ඒ තුළින් ප්‍රදේශයේ ආගමික වතාවත් සඳහා නොඅඩුව භික්ෂූන් වහන්සේලා ලබාගැනීමේ හැකියාව උදා කිරීම එකී උත්තරීතර මෙහෙවරේ වැදගත් කඩ ඉමකි.කවුරු කෙසේ සිතුවද කෙසේ අදහස් ප්‍රකාශ කළද උන්වහන්සේගෙන් එවන් උත්තුංග සේවයක් සිදු නොවන්නට පනම්වෙල ගම් ප්‍රදේශය තුළ වර්තමානයේ විද්‍යාමානව පවතින පුනර්ජීවනය දකින්නට තවත් බොහෝ කලක් ගත වන්නට ඉඩ තිබුනි. එකී තත්ත්වය මැනවින් අවබෝධ කරගත් සත් පුරුෂ ගුණ ගරුක පනම්වෙල හා අවට ගම්වල ප්‍රදේශවාසීන්, විහාරස්ථ දායක සභාව, සහ ජාත්‍යන්තර වශයෙනුත්, අපේරටේ විවිධ පළාත්වල වැඩවසමිනුත්, ශාසනික හා ශාස්ත්‍රීය සේවාවේ නියුතු, නායක ස්වාමීන් වහන්සේ විසින් බිහිකරන ලද උගත් ශිෂ්‍ය භික්ෂූන් වහන්සේලා සහ නාහිමියන්ගේ මගපෙන්වීම අනුව රාජ්‍ය සේවයේ විවිධ ක්ෂේත්‍රයන්හි දැනුද ඉතා ඉහළ තනතුරු හොබවන ශිෂ්‍ය පරපුරක් එක්ව කෘතවේදීව මේ දිනවල එකී විහාරස්ථානයේ පවත්වනු ලබන පිංකම් මාලාව අවසානයේ නාහිමියන්ගේ උපන් දිනය යෙදෙන 2014 ජනවාරි 7 වන දින දහවල විද්‍යාරාජ පරිවේණාස්ථානයේ ශාතාධික මහා සංඝගත දක්ෂිණාවක් පවත්වා නාහිමියන්ට ආශිර්වාද කර දීර්ඝායු ප්‍රාර්ථනා කරන අතර එදින සවස 3.00ට ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතා සහ ප්‍රදේශයේ මැති ඇමැතිවරු සහභාගී වන භක්ති ප්‍රණාම පූජෝපහාර උත්සවයක්ද පැවැත්වීම සඳහා විධිවිධාන සලස්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n140108_br2</link>
    <topic>එංගලන්ත ජාතික ගුරැවරියකට අතවර කොට වටිනා භාන්ඩ ද කොල්ලකාලා</topic>
    <author>ජස්ටින් පතිරගේ</author>
    <content>එංගලන්ත ජාතික ගුරැවරියකට බරපතල ලෙස ළිංගික අතවර කොට නිවසේ තිබූ රැපියල් අනූපන්දහසක් පමන වටිනා භාන්ඩ ද කොල්ලකා පළා ගිය සැකකරැවකු අත්අඩංගුවට ගැනීමට ගාල්ල පොළීසිය පරීක්ෂන පවත්වතී.ජාත්‍යන්තර පාසලක සේවය කරන තිස් හතර හැවිරිදි මෙම ගුරැවරිය නිවසක් කුළියට ගෙන තවත් මිතුරියන් දෙදෙනෙකු සමග පදිංචී වි සිටි අතර පසුගිය දිනක මිතුරියන් දෙදෙනා කතරගම වන්දනාවේ ගොස් ඇත.අතවරයට පත් වූ මැය තනිවම නිවසේ සිටියදී අළුයම ජනේළයක දොර ගළවා නිවසට ඇතුළු වී ඇය නිදන කාමරයට ඇතුළුවී උල්පිහියක් පෙන්වා බියගන්වා බරපතල ලෙස ලිංගික අතවරකොට නිවසේ තීබු කැමරාව සහ පරිඝනක උපාංග කිපිපයක් රැගෙන පළාගොස් ඇත.මෙම සැකකරැ අත්අඩංගුවට ගැනීම සදහා ගාල්ල පොළිස් අධිකාරි යු එස් බණ්ඩාරනායක මහතාගේ අධීක්ෂනය පරිදි ගාල්ල මූලස්ථාන පොළිස් පරීක්ෂක කේ ඒ උදයකුමාර මහතාගේ මෙහෙයවීම යටතේ අපරාධ විමර්ශන අංශය පරීක්ෂන පවත්වාගෙන යනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n140108_br1</link>
    <topic>යාපනය දිස්ත්‍රික්කයට අධිකරණ සංකීර්ණ තුනක්</topic>
    <author>රෝෂන් තුෂාර</author>
    <content>යාපනය දිස්ත්‍රික්කයේ අභිනවයෙන් ස්ථාපිත කළ නව අධිකරණ සංකීර්ණ තුනක් හෙට (09) උත්සවාකාරයෙන් විවෘත කෙරේ.රුපියල් මිලියන 460 වියදමින් ඉදිකළ මේ අධිකරණ සංකීර්ණ අගවිනිසුරු මොහාන් පිරිස් , ආර්ථික සංවර්ධන අමාත්‍ය බැසිල් රාජපක්ෂ මහත්වරුන්ගේ ප්‍රධානත්වයෙන් හා අධිකරණ ඇමති රවුෆ් හකිම් මහතාගේ සහභාගිත්වයෙන් ජනතා අයිතියට පැවරෙන අතර අධිකරණ සංකිර්ණ චාවකචිචේරිය, මල්ලාකම්, හා කයිටිස් ප්‍ර‍දේශයේ පිහිටුවා ඇත.මහේස්ත්‍රාත් අධිකරණ , දිසා අධිකරණ මෙම සංකීර්ණවල ස්ථාපිත කර ඇති අතර විනිසුරු නිල නිවාස, රජයේ නීතීඥ නිල නිවාස,ඇතුළු සියළු යටිතල පහසුකම් වලින් සමන්විතය.අධිකරණ සංකීර්ණ වලට ලගාවිය හැකි මාර්ග ඇතුළු යටිතල පහසුකම් උතුරු වසන්තය යටතේ සංවර්ධනය කර ඇති බවත් එම කටයුතු බැසිල් රාජපක්ෂ මහත සිදු කළ බවත් ඒ මහතා පැවසීය.විවෘත කිරිමේ උලෙලට උතුරු පළාත් ප්‍රධාන අමාත්‍ය සි.වි විග්නේෂ්වරන්, අමාත්‍යාංශ ලේකම් කමලනිද සිල්වා මහත්ම මහත්මීන් ඇතුළු සම්භාවනීය පිරිසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401081</link>
    <topic>පැරණි බාස්මතී සහල් කිලෝ 21000 ක් අත්අඩංගුවට</topic>
    <author>විජයානි එදිරිසිංහ</author>
    <content>කල් ඉකුත් වන දිනය පසුවී වසරකටත් වැඩි කාලයක් ගතවී මිනිස් පරිභෝජනයට සම්පූර්ණයෙන්ම නුසුදුසු තත්ත්වයේ පවතින පාකිස්තාන් බාස්මතී සහල් කිලෝ විසිඑක්දහසකට වැඩි ප්‍රමාණයක් නැවත ශුද්ධ කර 2015 කල් ඉකුත්වන දිනයක්ද යොදා වෙළෙඳ පළට යැවීමට සූදානම් කර තිබිය දී පාරිභෝගික අධිකාරිය මඟින් ඊයේ (7) පෙරවරුවේ සොයාගෙන තිබේ.වසර ගණනාවක් තිස්සේ මෙරටට සුපිරි සහල් වර්ග ආනයනය කරන ප්‍රසිද්ධ ව්‍යාපාරිකයකුගේ අනුදැනුම මත එම කල් ඉකුත් වී විනාශ කිරීමට ඇති සහල් යළි සකස් කිරීම සිදු කොට ඇත.වත්තල මාබෝලේ බංගලාවත්ත පාරේ අංක 75 දරන ස්ථානයේ පිහිටි කන්ටේනර් යාඩ් එකක පිහිටි මෙම සහල් ගබඩාවට පාරිභෝගික අධිකාරිය මේ වන විට මුද්‍රා තබා තිබේ.පාරිභෝගික අධිකාරිය වටලන අවස්ථාව වන විට නැවත සැකසූ සහල්වලට අමතරව පණුකැදලි, ගුල්ලන් සහ කළු පැහැති කුඩා කෘමීන්ගෙන් පිරුණ සැකසීමට සූදානම්ව තිබූ තවත් සහල් කිලෝ දහස් ගණනක් එහි තිබූ බව පැවසේ.මෙම කල් ඉකුත් වූ සහල් දිවුලපිටියේ සහල් මෝලක් වෙත යවා එහිදී පණුවන් සහ සෙසු අපද්‍රව්‍ය සහිත සතුන් කෑ සහල් ඉවත් කර නැවත සකසා සුපිරි සහල් ලෙස පැකට් කර කිලෝව රුපියල් සියයකට වැඩි ප්‍රමාණයකට අලෙවි කිරීම සිදු කෙරේ.මෙසේ අලෙවි කිරීමට තිබූ සහල්වල වටිනාකම ලක්ෂ පනහකට ආසන්න වෙයි. කොළඹ කොටුව පිටකොටුව පමණක් නොව කොළඹ සුපිරි හෝටල්වලටද චීන කඩවලටද සුපිරි සහල් ලබාදෙන මෙම ව්‍යාපාරිකයා මෙසේ පණුවන් කෑ යළි සකස් කළ සහල්ද ඒ සමඟ යවනු ඇතැයි පාරිභෝගික අධිකාරිය සැක කරයි.පාරිභෝගිකයන් මුලාවට පත්කරමින් මේ ව්‍යාපාරිකයා සිදු කරන මෙම අපරාධය සම්බන්ධයෙන් ලබන සඳුදා ඔහුගේ ව්‍යාපාරයට එරෙහිව අධිකරණයට කරුණු ඉදිරිපත් කර අත් අඩංගුවට ගෙන ඇති ඔහු, අධිකරණයට ඉදිරිපත් කිරීමටත් පාරිභෝගික අධිකාරිය පියවර ගෙන තිබේ.මේ අතර මිනිස් පරිභෝජනයට නුසුදුසු ආහාර ද්‍රව්‍ය අලෙවි කරන පුද්ගලයන් සොයා රටපුරා සිදු කරන වැටලීම් තවදුරටත් වැඩි කිරීමට සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401082</link>
    <topic>දෙසතියකදී දෙවැනි වරටත් එතනෝල් ලීටර් 16000 ක් අත්අඩංගුවට</topic>
    <author>මහින්ද අලුත්ගෙදර, සුභාෂිණී සේනානායක, නිමල් රාජපක්ෂ</author>
    <content>නීති විරෝධී ලෙස ශ්‍රී ලංකාවට රැගෙන ආ එතනෝල් ලීටර් 16,000 ක් සහිත කන්ටේනරයක් සහ සැකකරුවන් දෙදෙනකු අත්අඩංගුවට ගැනීමට ශ්‍රී ලංකා රේගු ආදායම් අධීක්ෂණ අංශය සමත් වෙයි.ශ්‍රී ලංකා රේගුව වෙත ලැබුණු තොරතුරකට අනුව මේ සම්බන්ධයෙන් විශේෂ පරීක්ෂණයක් සිදුකර තිබෙන අතර එහි ප්‍රතිඵලයක් වශයෙන් මේ එතනෝල් තොඟය සහ අදාළ සැකකරුවන් අත්අඩංගුවට ගැනීමට හැකිවූ බව අතිරේක රේගු අධ්‍යක්ෂ ජනරාල් තිලක් පෙරේරා මහතා ප්‍රකාශ කරයි.මැලේසියාවේ ක්ලාන්ග් වරායේ සිට ශ්‍රී ලංකාවට රැගෙන එන ලද අඩි 20 ක් දිගැති කන්ටේනරය සැකපිට අත්අඩංගුවට ගෙන තිබෙන අතර පසුව කළ පරීක්ෂා කිරීමේදී ලීටර් 200 බැඟින් වන බැරැල් 80 ක් ඒ තුළ තිබී සොයා ගෙන තිබේ.මේ එතනෝල් තොඟයේ වටිනාකම රුපියල් ලක්ෂ 32 ක් පමණ වන බව සඳහන් කළ තිලක් පෙරේරා මහතා එමඟින් රජයට අහිමි වන බදු ආදායම රුපියල් ලක්ෂ 100 ක් බවද පෙන්වා දුන්නේය. කොළඹ කොටහේනේ පිහිටි සමාගමක් නමින් මේ එතනෝල් සහිත කන්ටේනරය ශ්‍රී ලංකාවට ගෙන්වා තිබෙන අතර මේ සිද්ධිය සම්බන්ධයෙන් කිහිපදෙනෙකුගෙන් ප්‍රශ්න කරගෙන යන බවද හෙතෙම පැවසීය.මේ අතර ඒ මහතා සඳහන් කළේ පසුගිය 2013 වසරේ දෙසැම්බර් මාසයේ මුල් සතියේදී මේ කන්ටේනරය ආනයනය කර තිබෙන බවත් ව්‍යාජ ලිය කියවිලි ඉදිරිපත් කරමින් එය රේගුවෙන් පිටතට රැගෙන යාමට උත්සාහකර තිබෙන බවත්ය.මෙහිදී අදාළ ආනයනකරුවන් විසින් වැරැදි කිහිපයක් සිදුකර තිබෙන බව සඳහන් කළ අතිරේක රේගු අධ්‍යක්ෂ ජනරාල්වරයා රේගුවට බදු නොගෙවීම සහ ආනයනය පාලනයකර තිබෙන භාණ්ඩයක් ශ්‍රී ලංකාවට ගෙන්වීම යන කරුණුද වැරැදි වශයෙන් පෙන්වා දුන්නේය. ඊට අමතරව මීට පෙර පසුගිය වසරේ සිට මෙලෙස නීති විරෝධී ලෙස ශ්‍රී ලංකාවට රැගෙන ආ එතනෝල් සහිත කන්ටේනර් 10 ක් අත්අඩංගුවට ගෙන තිබෙන බවද සිහිපත් කළේය.මෙහි එක් කන්ටේනරයක් ආනයනය කළ පුද්ගලයන්ට දඬුවම් ලබාදී දඬමුදල් අය කරගෙන තිබෙන බවද අනෙකුත් සියල්ල සම්බන්ධයෙන් අධිකරණ ක්‍රියාමාර්ග ගෙන තිබෙන බවද තිලක් පෙරේරා මහතා කීවේය. ඊට අමතරව අත්අඩංගුවට ගත් කන්ටේනර් සියල්ල මේ වනවිට රේගුව භාරයේ තිබෙන බවද පැවසීය.බලපත්‍ර නොමැතිව නීති විරෝධී ලෙස මේ එතනෝල් තොගය ශ්‍රී ලංකාවට රැගෙනවිත් තිබෙන අතර ඒ සම්බන්ධයෙන් පුළුල් පරීක්ෂණ ක්‍රියාත්මක වෙයි. මෙම එතනෝල් තොගය අඩංගු කන්ටේනරය ඔරුගොඩවත්ත පිහිටි රේගු අංගනයේදී ඊයේ (07) පරීක්ෂාවට ලක් කෙරිණි.රේගු ආදායම් අධීක්ෂණ අංශයේ අධ්‍යක්ෂ කේ.ඩී නිකලස්, නියෝජ්‍ය රේගු අධ්‍යක්ෂ සිරිපාල එදිරිමාන්න, රේගු අධිකාරී පරාක්‍රම බස්නායක, නියෝජ්‍ය රේගු අධිකාරීවරුන් වන අජිත් කරුණාරත්න, රාජගුරු තෙන්නකෝන් සහ වයි.එම්.එස් කුමාර මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010813</link>
    <topic>ජීවන වියදම් දීමනාවරු.7,800 තෙක් නඟී</topic>
    <author>මහින්ද අලුත්ගෙදර</author>
    <content>රාජ්‍ය සංස්ථා, ව්‍යවස්ථාපිත මණ්ඩල සහ ව්‍යාපෘති කාර්ය මණ්ඩලයන්හි ජීවන වියදම් දීමනාව ඉහළ නැංවීමට රජය තීරණය කරයි. ඒ අනුව මේ මාසයේ පළමු වැනිදා සිට ක්‍රියාත්මක වන පරිදි රාජ්‍ය සංස්ථා, ව්‍යවස්ථාපිත මණ්ඩල සහ ව්‍යාපෘති කාර්ය මණ්ඩලයන්හි ජීවන වියදම් දීමනාව රුපියල් 7,800 දක්වා ඉහළ නැංවීමට තීරණයකර ඇතැයි මුදල් හා ක්‍රමසම්පාදන අමාත්‍යාංශය පවසයි.ඒ අනුව මේ මාසයේ පළමු වැනිදා සිට ක්‍රියාත්මක වන පරිදි රාජ්‍ය සංස්ථා, ව්‍යවස්ථාපිත මණ්ඩල සහ ව්‍යාපෘති කාර්ය මණ්ඩලයන්හි ජීවන වියදම් දීමනාව රුපියල් 7,800 දක්වා ඉහළ නැංවීමට තීරණයකර ඇතැයි මුදල් හා ක්‍රමසම්පාදන අමාත්‍යාංශය පවසයි.ජනාධිපති මහින්ද රාජපක්ෂ මහතා විසින් ඉදිරිපත් කළ 2014 අය-වැය යෝජනාවකට අනුව ක්‍රියාත්මක වන මේ ජීවන වියදම් දීමනා සංශෝධනය යටතේ රාජ්‍ය සංස්ථා, ව්‍යවස්ථාපිත මණ්ඩල සහ ව්‍යාපෘති කාර්ය මණ්ඩල සඳහා ගෙවනු ලැබූ රුපියල් 6,600 ක් වූ ජීවන වියදම් දීමනාව මේ මාසයේ පළමුවැනිදා සිට රුපියල් 7,800 දක්වා වැඩිවන බව ද එම අමාත්‍යාංශය පෙන්වා දෙයි‍.ඊට අමතරව අනියම්, දෛනික වැටුප්ලාභී පදනම මත සේවය කරන සේවකයන් සඳහා ගෙවනු ලැබූ රුපියල් 220 ක් වූ දෛනික ජීවන වියදම් දීමනාව මේ මාසයේ පළමුවැනිදා සිට ක්‍රියාත්මක වන පරිදි රුපියල් 260 දක්වා ඉහළ නැංවීමට ද තීරණයකර තිබේ.මහා භාන්ඩාගාරයේ කළමනාකරණ සේවා චක්‍රලේඛ අංක 01/2014 මඟින් සියලුම අමාත්‍යාංශ ලේකම්වරුන්, පළාත් සභා ප්‍රධාන ලේකම්වරුන්, රාජ්‍ය සංස්ථා, ව්‍යවස්ථාපිත මණ්ඩල සහ සම්පූර්ණයෙන් රජය සතු සමාගම්වල සභාපතිවරුන් වෙත මහා භාණ්ඩාගාරයේ ලේකම් ආචාර්ය පී.බී ජයසුන්දර මහතා විසින් මීට අදාළ උපදෙස් නිකුත්කර තිබෙන බව ද මුදල් හා ක්‍රමසම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401083</link>
    <topic>කුඩුවලට අපද්‍රව්‍ය කලවම් කරලා කුඩු මාෆියාවේ වැඩක්</topic>
    <author>විජයානි එදිරිසිංහ</author>
    <content>ජාත්‍යන්තර මහා පරිමාණ හෙරොයින් ජාවාරම්කරුවන් විසින් හෙරොයින් වලට වෙනත් රසායනික කුඩු සහ අපද්‍රව්‍ය කලවම් කර අලෙවි කරන බවට රජයේ රස පරීක්ෂක පරීක්ෂණවලින් අනාවරණය වී තිබේ. මෙහිදී හෙළිවී ඇති තොරතුරුවලට අනුව පිරිසිදු හෙරොයින් කිලෝ එකකට වෙනත් රසායනික කුඩු සහ අපද්‍රව්‍ය වලින් සමන්විත කුඩු කිලෝ එකහමාරක් පමණ කලවම් කර ඇති බවට ද අනාවරණය වී ඇත.මීට මාස කිහිපයකට පෙර පාකිස්තානයේ මහා කුඩු ජාවාරම්කරු වූ සර්දන්ඛාන්ගේ කුඩු ජාවාරම හරහා මෙරටට ගෙන්වීමෙන් පසු රේගු අත්අඩංගුවට පත් කුඩු කන්ටේනරයේ තිබූ කුඩු කිලෝ 261න් නියමිත හෙරොයින් තිබී ඇත්තේ කි‍ලෝ එකසිය තිස් එකකි.ඉතිරි කිලෝ 130 වෙනත් රසායනික ද්‍රව්‍ය සහ අපද්‍රව්‍ය බව රජයේ රස පරීක්ෂක වාර්තාවෙන් අනාවරණය වී ඇත. මෙහිදී කුඩු කිලෝ 261 ‍තිබුණත් අධිකරණයට ඉදිරිපත් කර ඇත්තේ කුඩු කිලෝ 131ක් පමණි. රස පරීක්ෂකවරයා විසින් පවත්වන ලද පරීක්ෂණයේදී හෙරොයින් වලින් සෙසු රසායනික සහ අපද්‍රව්‍ය වෙන් කර තිබේ.වැල්ලම්පිටිය පොලිසියේ ස්ථානාධිපතිවරයාද ඔහුගේ නිවසේ අල්මාරියේ තිබී සොයාගත් මත්කුඩු, හෙරොයින් නොව ඒවාට කලවම් කරන වෙනත් කුඩු වර්ගයක් බව පවසා ඇත. ඒ බව සනාථ කර ගැනීම සඳහා ඒවා රජයේ රස පරීක්ෂකවරයා වෙත යවා ති‍බේ.ජාත්‍යන්තරයේ රහසිගතව සිදුවන හෙරොයින් වෙළඳපොළේ හෙරොයින් කිලෝවක් මේ වන විට රුපියල් ලක්ෂ සියයකට ආසන්න මුදලකට අලෙවි වෙයි. ජාත්‍යන්තර හෙරොයින් ජාවාරම්කරුවන්ගේ හෙරොයින් වලට කලවම් කරන රසායනික කුඩු සහ වෙනත් අපද්‍රව්‍ය කිලෝවක්ද මේ හරහා රුපියල් ලක්ෂ සියයකට පමණ අලෙවි කරන බව පොලිස් මත්ද්‍රව්‍ය නාශක අංශය පවසයි.හෙරොයින් පාවිච්චි කරන පුද්ගලයන්ගේ සිරුරට මේ හරහා හෙරොයින් පමණක් නොව වෙනත් රසායනික ද්‍රව්‍ය වල විසද එකතු වී බරපතළ ‍රෝගී තත්ත්වයන්ට භාජනය වන බවද වෛද්‍ය පරීක්ෂණවලින් අනාවරණය වී තිබේ.ලෝකයේ හෙරොයින් නිෂ්පාදනයට යොදා ගන්නා අමුද්‍රව්‍ය පොලිස් සහ බුද්ධි අංශවලට හොරෙන් රහසිගතව වගා කෙරෙන අතර එම අමුද්‍රව්‍ය වල හිඟය නිසා ජාවාරම්කරුවන් හෙරොයින් වලට වෙනත් රසායනික ද්‍රව්‍ය සහ අපද්‍රව්‍ය එකතු කිරීමේ වෙනත් ජාවාරමක් ඒ හරහා සිදු කරන බවද පොලිස් බුද්ධි අංශ මඟින් මෙන්ම පොලිස් මත්ද්‍රව්‍ය නාශක අංශ මඟින්ද අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401084</link>
    <topic>ගාල්ල-මහනුවර-පොල්ගහවෙල-නාවලපිටියදුම්රිය ස්ථානයන්ට සී.සී.ටී.වී. කැමරා</topic>
    <author>ශීලා උඩුවර</author>
    <content>මගීන්ගේ ආරක්ෂාව තහවුරු කිරීම හා දුම්රිය ධාවනය අධීක්ෂණය කිරීිම සඳහා මරදාන හා කොළඹ කොටුව දුම්රිය ස්ථානයන්හි. සි.සි.ටි.වි කැමරා 84 ක් සවිකර තිබේ.මේ කැමරා පද්ධති ගාල්ල, මහනුවර, පොල්ගහවෙල, හා නාවලපිටිය ආවරණය වන පරිදි පුළුල් කරන බව ප්‍රවාහන ඇමැති කුමාර වෙල්ගම මහතා පවසයි. මේ කැමරාවල ව්ශේෂත්වය වන්නේ පාලන මැදිරියේ සිට කැමරා ඹ්නෑම පැතිකඩකට හැරවීමට ඇති හැකියාවයි.දිගු පෝළිම් වලදි මගින්ට සිදුවන අපහසුතා හා දුම්රිය දෙපාර්තමේන්තුවේ සේවකයන්ගේ රාජකාරි ස්වභවය අවධානයට ලක්කළ හැකි අතර, මගීන්ට සොරුන්ගෙන් වන පීඩාද කැමරා මගින් අධ්‍යයනය කළ හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401085</link>
    <topic>යතුරුපැදියක් ලොරියක හැපී සෙබළා මරුට:</topic>
    <author>චන්ද්‍රිකා පෙරේරා</author>
    <content>යුද හමුදා සෙබළුන් දෙදෙනකු ගමන්ගත් යතුරුපැදියක් වරකාපොළ නැව්ගල ප්‍රදේශයේදී ඊයේ(6) උදේ හයට පමණ වර්ෂාව හේතුවෙන් ලිස්සා ගොස් ලොරි රථයක හැපීමෙන් යතුරුපැදිකරු සිද්ධිය වූ ස්ථානයේදීම ජීවිතක්ෂයට පත්ව තිබේ.අනතුරෙන් බරපතළ ලෙස තුවාල ලබා ඇති පසුපැදිකරු ප්‍රතිකාර සඳහා කෑගල්ල රෝහලට ඇතුළුකර ඇත. සිද්ධියෙන් මියගොස් ඇත්තේ ඉංජිනේරු සෙබළ ඩී.ආර්.සමීර සඳකැළුම් දිසානායක නමැති තෝලංගමුව බූරුන්නාව දිසානක්කන්ද ප්‍රදේශයේ පදිංචිව සිටි අයෙක් බව පොලිසිය පවසයි.සෙබළුන් දෙදෙනා කොස්ගම ශාලාව යුද හමුදා කඳවුර වෙත යමින් සිටියදී ‍අනතුරට පත්ව තිබේ. නවතා තිබූ ලොරියක යතුරුපැදිය හැපී තිබෙන අතර අනතුර සිදුවන අවස්ථාව වන විට වැසි සහිත කාලගුණික තත්ත්වයක් පැවතීම නිසා අපහැදිලිකමත් ලිස්සායාමත් හේතුවෙන් මේ අනතුර සිදුවන්නට ඇති බවට පොලිසිය විශ්වාස කරයි.සිද්ධිය පිළිබඳ වරකපොළ පොලිසියේ ස්ථානාධිපති පොලිස් පරීක්ෂක එච්.පී.එන්. කුලතුංග මහතාගේ උපදෙස් මත රථවාහන අංශයේ සැරයන් ප්‍රේමරත්න ඇතුලු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401086</link>
    <topic>වකුගඩු රෝග සමනය කිරීමටයෝජනා කඩිනමින්ක්‍රියාත්මක කළ යුතුයි</topic>
    <author/>
    <content>ශ්‍රී ලංකාවේ විවිධ ප්‍රදේශවල ජනතාවට වැළඳී ඇති වකුගඩු රෝග සමනය කිරීම සඳහා පියවර ගැනීමට රජය තීරණය කරයි.වකුගඩු රෝගය සමනය කිරීම සම්බන්ධයෙන් ඇමැති මණ්ඩලය විසින් පත්කළ සථාවර නිලධාරී කමිටු වාර්තාවේ දීර්ඝකාලීන හා මධ්‍යකාලීන යෝජනාවන් ක්‍රියාත්මක වන අතරතුර කෙටිකාලීන යෝජනා කඩිනමින් ක්‍රියාත්මක කිරීම මඟින් අදාළ ප්‍රදේශවල ජනතාවට සහන සැලසිය යුතු බව ජනාධිපති ලේකම් ලලිත් වීරතුංග මහතා පවසයි.දිවයිනේ විවිධ ප්‍රදේශවල ජනතාවට වැළ‍‍දෙන වකුගඩු රෝගය සමනය කිරීම සම්බන්ධයෙන් අමාත්‍ය මණ්ඩලය විසින් පත්කළ සථාවර නිලධාරී කමිටු වාර්තාවේ කෙටුම්පත සාකච්ඡාවට භාජනය කරමින් ඒ මහතා මේ බව සඳහන් කර තිබේ.මේ සම්බන්ධයෙන් වන සාකච්ඡාව ජනාධිපති ලේකම් කාර්යාලයේදී පැවැත්විණි.මෙහිදී වැඩි දුරටත් අදහස් දැක්වූ ජනාධිපති ලේකම්වරයා පැවසූවේ සංවිධිත පාසල් ජාලය උපයෝගී කර ගනිමින් සිසු පරපුර හරහා අදාළ ප්‍රජාව දැනුවත් කිරීම වඩාත් ඵලදායී වන බැවින් සෞඛ්‍ය අධ්‍යාපන කාර්යාංශයේ නිලධාරීන් අදාළ ප්‍රදේශවල පාසල් වෙත යොමු කරවමින් සිසු ප්‍රජාව හා ගුරුවරුන් දැනුවත් ‍කොට ඒ හරහා සමස්ථ ප්‍රජාව දැනුවත් කිරීමේ වැඩසටහනක් දියත් කරන බවයි.දැනටමත් පිරිසිදු පානීය ජලය සැපයීම සඳහා පළාත් පාලන අමාත්‍යාංශය කටයුතු කර ඇති අතර ප්‍රාදේශීය රෝහල් වෙත දැනටමත් අදාළ ඖෂධ යොමුකොට රෝගය හඳුනාගන්නා අවස්ථාවේදීම සුවපත් කිරීමට කටයුතු යොදා ඇති බව පළාත් පාලන හා පළාත් සභා අමාත්‍යාංශ ලේකම්වරයා හා සෞඛ්‍ය අමාත්‍යාංශ ලේකම්වරයා විසින් මෙහිදී පැහැදිලි කළහ.ඒ අනුව තෙමසක විශේෂ වැඩසටහනක් සකස් කොට සෑම පාසලකින්ම හඳුනාගත් ගුරුවරයකු, සෞඛ්‍ය සේවා නිලධාරීන් හරහා පුහුණු කොට, කඩිනම් දැනුවත් කිරීමේ ව්‍යාපාරය ආරම්භ කිරීමටද මෙහිදී තීරණය විය.ජනාධිපති ලේකම්වරයාගේ ප්‍රධානත්වයෙන් පැවති මෙම රැස්වීම සඳහා ජ්‍යෙෂ්ඨ අමාත්‍ය කාර්යාලයේ ප්‍රධාන විධායක නිලධාරී මහින්ද මඩිහහේවා මහතා ඇතුළු අදාළ අමාත්‍යාංශ වල ලේකම්වරු හා ආයතනවල නියෝජිතයින් රැසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401087</link>
    <topic>අක්කර 10ක කංසා හේනක් වටලාරු. කෝටි 7ක කංසා ගිනිතබයි</topic>
    <author>චන්ද්‍රිකා පෙරේරා</author>
    <content>ලුණුගම්වෙහෙර ජාතික වන උයනේ අක්කර දහයක් පමණ භූමි ප්‍රදේශයක සංවිධානාත්මක කල්ලියක් විසින් වගාකර තිබූකංසා හේනක් ඌව වන ජීවී දෙපාර්තමේන්තුව මඟින් වටලා රුපියල් කෝටි හතකට අධික වටිනා කංසා තොගයක් ගිනිතබා විනාශකර තිබේ.මෙසේ වගාවට යොදාගත් භූමියේ තිබූ වටිනා ගස් සියල්ල හොර රහසේ ගලවා දමා ගංජා වගාකර තිබුණු බවත් කොටස් හතරකට වෙන් කර වගාව සිදුකර තිබුණු බවත් ඌව වන ජීවී දෙපාර්තමේන්තුව සඳහන් කරයි.අක්කර හයක පමණ හොඳින් වැඩුණු ළඟදී අස්වැන්න නෙලන්නට හැකි කංසා ගස් තිබී ඇති අතර අනෙක් කොටසේ සාමන්‍ය ප්‍රමාණයේ පැළ වගාවක් තිබී ඇත.වන උද්‍යානයේ බොල්හිඳගල ප්‍රදේශයේ මේ හේන පවත්වාගෙන ගොස් තිබී ඇත. මේ ප්‍රදේශයේ කල්ලි කණ්ඩායම් රැසක් මේ නීති විරෝධී වගාව වන උවන තුළ සිදුකරන බවට තොරතුරු ලැබී ඇති අතර වරින් වර වගා හේන් වැටලුවද සැකරුවන් අත්අඩංගුවට ගැනීමට සමත්ව නැත.සමහර වැටලීම් වල දී වගාව බලාගන්නා පුද්ගලයන් අත්අඩංගුවට පත් වුව ද කංසා වගාවේ නියම ව්‍යාපාරිකයා පිළිබඳ මෙතෙක් තොරතුරු හෙළිකර ගැනීමට නොහැකිව තිබෙන බව ඌව වන ජීවී කලාප සහකාර අධ්‍යක්ෂ සිසිර කුමාර මහතා දිනමිණ‍‍ට පැවැසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401088</link>
    <topic>ශ්‍රී ලංකා-පලස්තීන ද්වීපාර්ශ්වික සබඳතා තවදුරටත් වර්ධනයට දෙරටේ රාජ්‍ය නායකයෝ එකඟ වෙති</topic>
    <author/>
    <content>ශ්‍රී ලංකාව සහ පලස්තීනය අතර පවතින ද්වීපාර්ශවික සබඳතා තවදුරටත් වර්ධනය කර ගැනීමට දෙරටේ රාජ්‍ය නායකයෝ එකඟ වෙති.ජෝර්දානයේ රාජ්‍ය චාරිකාව නිමවා පලස්තීනය වෙත ළඟා වූ ජනාධිපති මහින්ද රාජපක්‍ෂ මහතා රමල්ලා නුවර ජනාධිපති මාලිගයේ දී පලස්තීන ජනාධිපති ආචාර්ය මහමුද් අබ්බාස් මහතා සමඟ පැවැති ද්විපාර්ශවික සාකච්ඡාවේදී මේ බව අනාවරණය විය.මිත‍්‍රශීලී හා සුහද සාකච්ඡා ආරම්භයේ දී ජනාධිපති අබ්බාස් මහතා 2008 දී හා 2012 දී තම ශ්‍රී ලංකා සංචාරය සම්බන්ධයෙන් සිහිපත් කළේය.“ඔබ පිළිගැනීමට ලැබීම මට ගෞරවයක්”යැයි පැවසූ ආචාර්ය අබ්බාස් මහතා පලස්තීනය හා ශ්‍රී ලංකාව අතර දිගුකාලීන හා මිත්‍රශීලී සබඳතා පෙන්වාදුන්නේය. “අප දෙරට යහපත් සබඳතා පවත්වාගෙන යනවා. එය තව තවත් වර්ධනය වනු ඇතැයි යන්න මගේ විශ්වාසයයි” යැයි හෙතෙම පැවසීය.පලස්තීන ව්‍යාපාරය උදෙසා එක්සත් ජාතීන්ගේ සංවිධානයේ දී ශ්‍රී ලංකාව දෙන සහයෝගයට සිය කෘතඥතාව පළකළ ආචාර්ය අබ්බාස් මහතා “එක්සත් ජාතීන්ගේ සාමාජික නොවන නිරීක්‍ෂණ රාජ්‍ය තත්ත්වය අත්කර ගැනීමට දුන් සහයෝගය බෙහෙවින් අගය කරනවා” යයි ද ප්‍රකාශ කළේය.ජනාධිපති අබ්බාස් මහතා ඊශ්‍රායලය සමග වත්මන් සාම ක්‍රියාදාමය සම්බන්ධයෙන් මෙහිදී ජනාධිපති මහින්ද රාජපක්‍ෂ මහතා දැනුවත් කළේය. “ඔබේ ව්‍යාපාරයට ශ්‍රී ලංකාව සෑමවිටම සහයෝගය දක්වනවා” යයි පැවසූ මහින්ද රාජපක්ෂ මහතා ඉතා ඉක්මණින් ස්වාධීන පලස්තීන රාජ්‍යයක් බිහිවනු දැකීම අපේ අපේක්‍ෂාවයි” යනුවෙන් පැවසීය.තම දෙරට අතර සබඳතා වසරින් වසරම වඩාත් ශක්තිමත් වන බව ද ඒ මහතා සඳහන් කළේය.ශ‍්‍රී ලංකාවේ වර්තමාන සංවර්ධන ක්‍රියාදාමය පිළිබඳ මෙහි දී ශ්‍රී ලංකා ජනාධිපතිවරයා පලස්තීන ජනාධිපතිවරයාව දැනුවත් කළේය.ගැටුම් අවසන් වීමෙන් පසු ගත වූ වසර 04ක කෙටි කාලය තුළ ශ්‍රී ලංකාව ප්‍රතිසංස්කරණ, නැවත පදිංචි කිරීම්, පුනරුත්ථාපනය, සමාජගත කිරීම හා සංහිඳියා ක්ෂේත්‍රවල කැපී පෙනෙන ප්‍රගතියක් අත්කර ගැනීමට සමත්ව ඇතැයි පැවසූ රාජපක්‍ෂ මහතා උතුරු පළාත් සභා මැතිවරණය පිළිබඳවද අබ්බාස් මහතා වෙත කරුණු දැක්වීය.2009න් පසු කිසිදු ත්‍රස්තවාදී ක්‍රියාවක් ශ්‍රී ලංකාවෙන් වාර්තා වී නැතැයි පෙන්වා දුන් ජනාධිපති මහින්ද රාජපක්‍ෂ මහතා රටේ සෙසු පළාත් සමග සසඳන විට උතුරු, නැගෙනහිර පළාත් සංවර්ධනයට වැඩි සම්පත් ප‍්‍රමාණයක් වැයකර ඇති බවද ශ්‍රී ලංකා රජය බරපතළ අවදානමක් ගනිමින් එල්.ටී.ටී.ඊ. ළමා සොල්දාදුවන් සියලු දෙනා පුනරුත්ථාපනය කර සමාජගත කළ බවද කීවේය.ද්විපාර්ශවික සාකච්ඡාවලින් අනතුරුව රාජ්‍ය නායකයෝ දෙදෙනා ශ්‍රී ලංකා-පලස්තීන ඒකාබද්ධ කොමිසම පිහිටුවීමේ ගිවිසුම හා මහින්ද රාජපක්‍ෂ වෘත්තීය අභ්‍යාස මධ්‍යස්ථානය පිහිටුවීමේ අවබෝධතා ගිවිසුම අත්සන් කිරීමේ අවස්ථාවට සහභාගී වූහ.විදේශ ඇමැති මහාචාර්ය ජී.එල්. පීරිස්, විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රීනි කමලා රණතුංග,පාර්ලිමේන්තු මන්ත්‍රී රොෂාන් රණසිංහ සහ ජනාධිපති ලේකම් ලලිත් වීරතුංග මහත්ම මහත්මීන්ද මේ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n1401089</link>
    <topic>අනුරපුරයට නුවරඑළි සීතල</topic>
    <author>චිත්‍රාරත්න කළුආරච්චි</author>
    <content>අනුරාධපුර දිස්ත්‍රික්කයේ මේ දිනවල පවතින දැඩි සීතල දේශගුණය නිසා බොහෝ අය උණුසුම් කබා පාවිච්චි කරති.පසුගිය කාලයේ පැවැති දැඩි නියඟය නිසා අනුරාධපුර අටමස්ථානාධිපති ගෞරවාර්හ පල්ලේගම සිරිනිවාස නාහිමියන්ගේ අනුශාසනා පරිදි ජය ශ්‍රී මහා බෝධීන් වහන්සේ ඇතුළු ප්‍රදේශයේ සියලුම විහාරස්ථාන වල පසුගිය 01දා සිට වැහිපිරිත් සජ්ඣායනා කිරීම ආරම්භ විය.බුදු දහමේ සත්‍යතාවය ලොවටම පෙන්වා දෙමින් පසුගිය 03 වන දා විට පැවැති නියඟය හමාර කරමින් වර්ෂාව ඇද හැලෙන්නට විය. සාමාන්‍ය වැසි සමඟ මීදුම, තද සීතල, ප්‍රදේශයේ අඳුරුභාවය පවතින අතර පසුගිය 02දා සිට ඊයේ දිනය දක්වා (7) අනුරාධපුර ප්‍රදේශයට හිරු කිරණද වැටුණේ නැත.අනුරාධපුර ප්‍රදේශ නුවරඑළිය මෙන් යැයි බොහෝ දෙනා පවසති. අද සීතල ගතියක් රාත්‍රිය පුරාම පවතින අතර බොහෝ දෙනා සවස් යාමයට සහ උදේ 9 - 10 දක්වා දැඩි සීතලෙන් බේරීම සඳහා උණුසුම් කබා භාවිතා කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010810</link>
    <topic>හපුතලේට අධික මීදුම:කොළඹ -බදුල්ල මාර්ගයේවාහන ගමන් ප්‍රවේශමෙන්</topic>
    <author>හල්දුම්මුල්ල සමුහ සිරිල් සෙනෙවිරත්න</author>
    <content>හපුතලේ ප්‍රදේශයට මේ දිනවල නිතරම මීදුම් සහිත කාලගුණයක් පවතින අතර, කොළඹ බදුල්ල මහා මාර්ගයේ වාහන ගමන් කිරිමේ දී හපුතලේ සිට බෙරගල දක්වා මාර්ගය පිනි වර්ෂාවත් සමගම ලිස්සන සුලු ගතියක් දක්වන හෙයින්මේ ගැන සැලකිලිමත් වන ලෙස පොලිසිය වැඩිදුරටත් දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010811</link>
    <topic>කොනොත්ත ගමටළමා හා මාතෘ සායන මධ්‍යස්ථානයක්</topic>
    <author/>
    <content>දැයට කිරුළ වැඩසටහනට සමගාමීව වාරියපොළ මැතිවරණ කොට්ඨාසයේ කොනොත්ත ගම්මානයේ ඉදිකිරීමට යෝජිත අංග සම්පූර්ණ ළමා හා මාතෘ සායන මධ්‍යස්ථානයේ ඉදිකිරීම් මේ (09)දා උදේ 9.00ට පාරිභෝගික සුබසාධනය පිළිබඳ ජ්‍යෙෂ්ඨ ඇමැති එස්.බී. නාවින්න මහතාගේ ප්‍රධානත්වයෙන් සිදු කෙරේ.වාරියපොළ ප්‍රාදේශීය සභාවේ සභාපති ආනන්ද ප්‍රේමතිලක ජයලත් මහතා පළාත් සභා සහ ප්‍රාදේශීය සභා මන්ත්‍රීවරු ඇතුළු ආරාධිතයෝ රැසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010812</link>
    <topic>මේ පවුලට සෙවණක් දෙන්න පුළුවන් නම් !</topic>
    <author/>
    <content>පදිංචියට නිවෙසක් ඉඩම් කැබැල්ලක් නොමැති කේ.පී. සුමනරත්න සහ ඒ.ඒ. ධනවතී අධිකාරි නමැති වියපත් අසරණ යුවළට සිය තරුණ දියණිය සමඟ ජීවත්වීමට සිදුව තිබෙන්නේ ගිරිඋල්ල බස් නැවතුම් පොළේ ය.මේ පවුලට ජීවත්වීමට කිසිදු ආදායම් මාර්ගයක් ද නැත. තම දියණිය වන කේ.පී. නිරෝෂණීට නගරයේදී විවිධ හිරිහැර කරදරවලට මුහුණ පෑමට සිදුව තිබෙන බව සුමනරත්න පවසයි.කුරුණෑගල කටුගම්පල, මී වැව දංගොල්ල වසමේ අවුරුදු පනහක පමණ කාලයක් පදිංචිව සිටින තමන් ගිරිඋල්ල කඩපිළක් පාසා අයාලේ ගමන් කරමින් සිටින බවත් හෙතෙම පවසයි.තම දියණිය ගැන සිතා දැයට කිරුළ වැඩසටහනෙන් හෝ තමන්ට බිම් කැබැල්ලක් ලබා දෙන්නේ නම් එය විශාල පුණ්‍ය කර්මයක් බව සුමනරත්න පවසයි. මේ පවුලට රජයෙන් කිසිදු ආධාරයක් නොලැබේ.තමා රැකියාවක් සඳහා ඇඟළුම් කම්හලකට ගියද ‍රෝගීභාවය නිසා එය නොලැබුණු බව දියණිය පවසයි.තම මවුපියන් දෙපළම රෝගීව සිටින බවත් කනේ ආබාධයකින් පෙළෙන මවට කොළඹ ජාතික රොහලේදී සැත්කමක් කර තිබෙන බවත්, පියා ස්නායු ආබාධයකින් පෙළෙන බවත් එම නිසා තමන් තවදුරටත් අන්ත අසරණ තත්ත්වයට පත්ව සිටින බවත් ඇය පවසයි.එබැවින් තමන්ට බිම් කොටසක් හෝ ලබා ගැනීමට උපකාර කරන ලෙස ඇය පරිත්‍යාගශීලීන්ගෙන් ඉල්ලා සිටින්නීය. ඔවුන්ගේ ලිපිනය හේමාලි පොත්හල,  අංක 46/10, බස්නැවතුම් පොළ, ගිරිඋල්ල..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010814</link>
    <topic>පියාට පිහියෙන් ඇන්නපුතා අත්අඩංගුවට</topic>
    <author>නිමල් රාජපක්ෂ</author>
    <content>ජනවාරි පළමු වැනිදා පිය පුතු දෙපළක් අතරේ ඇතිවූ ආරවුලක දී පියාගේ ‍බෙල්ලට පිහියෙන් ඇන සැගව සිටි පුතකු කොස්සින්න ප්‍රදේශයේ දී ‍ගණේමුල්ල පොලීසීය මගින් අත්අඩංගුවට ගෙන ඇත.අත්අඩංගුවට ගත් සැකකරු තිස්වැනි වියේ පසුවන විවාහකයකු බව ගණේමුල්ල පොලිස්ථානාධිපති දමින්ද සෝමජිත් මහතා පවසයි.පිහි පහරින් බරපතළ තුවාල ලැබූ අය ප්‍රතිකාර සඳහා රාගම රෝහලට ඇතුළු කොට තිබේ . රෝහලේ දී වෛද්‍යවරු තුවාල ලැබු අයගේ බෙල්ලට මැහුම් අටක් දමා ඇත.සැකකරු අද (8) දක්වා රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010815</link>
    <topic>හොල්මන් අවතාර ගැන රියැදුරු සිතුවාසුදුවත හැඳි කතට බිය වී ඔහු දිව්වා</topic>
    <author>- තෙන්නකෝන් කුලසේකර</author>
    <content>අලුයම් වේලේ සුදු වතින් සැරසී ගත් හොල්මනකට බිය වී වාහනය මහමග දමා අනුන්ගේ නිවසකට කඩා වැදුනු රියැදුරෙකු පිළිබඳ රසවත් පුවතක් අනුරාධපුරයෙන් වාර්තා වෙයි.එය අනුරාධපුර නගරයට පිවිසෙන නගරයේ ම තිබෙන අතුරු මාර්ගයකි. මේ මාර්ගයේ සුදු ඇඳුමෙන් සැරසී කොහොඹ අත්තක් අතින් ගත් අවතාරයක් ඉඳහිට ඇවිදින බවට රාවයක් පැතිරී තිබිණි.පසුගිය දිනෙක පාන්දර හතර ට පමණ රිය පණ ගන්වා ගත් රජයේ වාහනයක රියැදුරෙක් ඔහුගේ රාජකාරි ස්ථානයට යාමට පිටත් විය.මුළු පරිසරය ම නිහඬ ය. පාර ද පාළුව ට ගොසිනි. රාත්‍රියේ ඇද හැලුනු වැස්සේ චුරු චුරුව තවමත් තිබේ.වාහනය ඉදිරියට පදවා ගෙන යන රියැදුරා ට සුදු සාරියක් ඇඳගෙන සිටි කාන්තාවක් ඉදිරියට එමින් සිටින අයුරු දර්ශනය විණි. “මේ එන්නේ නං අර හොල්මන තමයි” යැයි සිතූ රියැදුරා තිගැස්සිණි. ඒ සමඟ ම වාහනය ද නතර විණි.යළි වාහනය පන ගැන්වීමට ගත් උත්සාහය ව්‍යර්ථ වෙද්දී අවතාරය ද ඉදිරියට ම එනු දුටු රියැදුරු ට කරකියා ගත හැකි දෙයක් නොවීය. වහා ම වාහනයෙන් බිමට බට ඔහු “පණ එපා” යැයි සිතමින් ආපසු දිව ගියේය. එසේ දුවගොස් ඔහු ට හමු වූ පළමු නිවසේ ම දොර ට තඩිබාන්නට විය.නිවැසියෝ අවදි වූහ. තමන් දන්නා හඳුනන රියැදුරු මහතා ට වතුර වීදුරුවක් බොන්නට දී පහනක් දල්වා එහි තෙල් හිසේ ගල්වා නිවසේ රඳවා ගත්තේය. ඉන්පසු ගොස් වාහනය ගෙන ආවේය.එළිය වැටෙද්දී රියැදුරා ඔහුගේ රාජකාරියට ගිය පසු නිවසේ උදවිය රියැදුරු මහතා දුටුවේ යැයි කියන හොල්මන ගැන විපරම් කරද්දී අනාවරණය වූයේ අසළ නිවසක කාන්තාවක් තවත් නිවසක තිබූ කිරි අම්මාවරුන්ගේ දානයකට අලුයම යනු දුටු රියැදුරා ඇය ට බිය වී ඇති බව ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010816</link>
    <topic>කොතරම් අරගල කළත් විපක්ෂ නායකකමින් රනිල්ව එලවන්න ලේසි නෑ</topic>
    <author>ලංකින්ද නානායක්කාර ඉමදූව සමුහ</author>
    <content>එ.ජා.ප නායකත්වය වෙනස් කරන්න කොයිතරම් අරගල කළත් ඒක නම් ලේසි වෙන්නේ නෑ. ගහට පොත්ත වගේ රනිල් මහත්තයා විපක්ෂ නායකකමේ ඇලිලා ඉන්නේ. ඡන්ද පරදින්න පරදින්න එතුමාගේ විපක්ෂනායකකම තව තවත් තහවුරු වෙනවා. යැයි දකුණු පළාත් ප්‍රධාන අමාත්‍ය ශාන් විජේලාල් ද සිල්වා මහතා පවසයි.ඒ මහතා මෙසේ පැවසුවේ පසුගිය දා දකුණු පළාත් සෞඛ්‍ය අමාත්‍යංශයේ මෙහෙයවීමෙන් ආරම්භ කළ ඔසුපැන් වෙළෙඳ සලක් විවෘත කිරීමෙන් පසුව පැවැති ජනහමුවක දීය. ඒ මහතා මෙසේ ද පැවසීය.අද ලෝකයේ ප්‍රබල දේශපාලන චරිතයක් තමයි මහින්ද රාජපක්ෂ කියන්නේ. එතුමා ලෝකයේ රටවල් කියන කියන දේවල් කරන්නෙත් නෑ. හැබැයි ලෝකයේ කිසිම රටක් එක්ක තරහත් නෑ. ඒ වගේම අපේ විපක්ෂ නායකතුමත් ලෝකයේ ඡන්ද පරදින්න කැමතිම දේශපාලන නායකයා.එතුමත් එතුමාගේ පක්ෂයේ අය ඡන්ද දිනන්න කියන දේවල් කරන්නෙත් නෑ, පක්ෂය දාලා ගියා කියලා ඒ අය එක්ක තරහකුත් නෑ. පක්ෂය දාලා යන අයට තව තවත් රුකුල් දෙනවා.පක්ෂයේ ඉන්න හොඳ නායකයෝ පක්ෂය දාලා යන්න යන්න එතුමා ශක්තිමත් වෙනවා. එවිට එතුමා දන්නවා දැන් මට එ.ජා.ප නායකත්වයෙන් අයින් වෙන්න කියන්න කවුරුවත් නෑ කියලා. ඕකට කියන ඉස්සර කියමනක් තිබුනා. ලෙඩා මළත් බඩ සුද්දයි කියලා.අපේ රටේ තියෙන්නේ පුදුම විපක්ෂයක්. පොදු රාජ්‍ය මණ්ඩලීය සමුළුව ලංකාවේ පවත්වන්න සැලසුම් කරනකොට කියනවා එහෙම සමුළු ලංකාවෙ තියන්න බැහැ. තියන්න ලැබෙන්නේ නැහැ. මහින්ද රාජපක්ෂ එන්න කිව්වාම රාජ්‍ය නායකයෝ ඒන්නේ නෑ.එවැන්නකට ජාත්‍යන්තරය ඉඩ දෙන්නේ නැහැ කියලා. ටික දවසක් ගිහිල්ලා වැඩේ කෙරෙන්න යන බව තේරෙන කොට කියනවා චොගම් කියන්නේ ශ්‍රීලනිපයේ සමුළුවක්, මේ පාරවල් හදනවා ඒවා අපරාදේ කියලා කියනවා. මම ඔය ඒ දවස්වල ඒ කියපු අයගෙන් අහන්න කැමතියි අපි හදපු පාරවල් හදපු බිල්ඩින් ඒ අයගේ රටට අරන් ගිය රාජ්‍ය නායකයෙක් ඉන්නවද කියලා කියන්න කියලා.සියළුම දේවල් කරන්නේ මේ රටට මේ රටේ ජනතාවට කියලා තේරුම් යන්න මේ අයට ටිකක් වෙලා යනවා. දැන් ඒක තේරිලා තියෙන නිසා ඒ ගැන කතාවක් නෑ. ඔවුන් දන්නවා චොගම් නිසා රටට ලැබුණු ප්‍රතිලාභ ගැන.දැන් යළිත් ඡන්ද සමය ආරම්භවෙලා තියෙනවා. දැන් අපේ සැලූන් දොර ඇරලා තියෙන්නේ.අපේ හිතවත් එක්සත් ජාතික පක්ෂ මන්ත්‍රීවරුන්ට මම ආරාධනා කරනවා එන්න අරලිය ගහ මන්දිරයට ගහිල්ලා කෝපි කොප්පයක් බොන්න යන්න කියලා. අපේ ක්‍රිෂාන්ත පුෂ්පකුමාර මන්ත්‍රීවරයා නම් කලින්ම තේරුම් ගත්තා වෙන්න ඕන දේ මොකක් ද කියලා. යැයි ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010817</link>
    <topic>මින්පසු බීමතින් රෝහල්වලට යනු බෑ</topic>
    <author>සන්ධ්‍යා කරුණාරත්න</author>
    <content>බස්නාහිර පළාතේ රෝහල්වලට රෝගීන් රැගෙන බීමතින් පැමිණෙන පුද්ගලයන්ට රෝහල් භූමියට ඇතුළු වීම වළක්වන විශේෂ වැඩපිළිවෙළක් ආරම්භ කිරීමට බස්නාහිර පළාත් සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා මහතා පවසයි.පොලිස් මුර පොළවල් පිහිටා නොමැති බස්නාහිර පළාතේ රෝහල්වල පොලිස් මුරපොළවල් පිහිටු වීමේ විශේෂ වැඩපිළිවෙළක් මේ වන විටත් ආරම්භ කිරීමට පියවර ගෙන ඇති බව ද ඒ මහතා පැවැසුවේය.බස්නාහිර පළාතේ පිහිටි පොලිස් මුර පොළවල් නොමැති රෝහල්වලට බීමතින් රෝගීන් රැගෙන එන පුද්ගලයන් රෝහල් කාර්ය මණ්ඩලය සමඟ ගැටුම් ඇති කර ගන්නා බවත් එවැනි අවස්ථාවල දී රෝගීන් සහ රෝහල් කාර්ය මණ්ඩලය විවිධ අපහසුතාවලට ලක් වන බවත් වෛද්‍ය අමල් හර්ෂ මහතා පැවැසීය.රෝහලේ සහ රෝගීන්ගේ ආරක්ෂාව මෙවැනි වැඩපිළිවෙළක් මඟින් සුරක්ෂිත වන බව ද එමඟින් බීමතින් පැමිණෙන පුද්ගලයන් රෝහලට ඇතුළු වීම වළක්වන බව ද ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010818</link>
    <topic>පිටකොටුවේ ගින්නටහේතුව මීයෙක්</topic>
    <author/>
    <content>පිටකොටුව බෝධිරාජ මාවතේ වෙළඳ සල් 104 ක් ගිනිගෙන විනාශවීමට හේතුවී ඇත්තේ පොල්තෙල් පහනක තිරයක් මීයකු රැගෙන යාමෙන් ඇති වූ ගිනිගැනීමකින් බව රස පරීක්ෂක වාර්තාවලින් හෙළිව තිබේ.අංක 77 වෙළඳ සල තුළ දැල්වෙමින් තිබූ පොල්තෙල් පහනක තිරයක් මීයකු වැනි සතකු විසින් රැගෙන යාමට උත්සාහ කිරීමේ දී හෝ පහන පෙරළීමෙන් ගින්න හටගෙන ඇති බව රස පරීක්ෂක වාර්තාවලින් හෙළිකර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා 'දිනමිණට' පැවැසීය.එසේ නොමැතිව කිසිඳු කඩාකප්පල්කාරී ක්‍රියාවක් නොවන බව හෙතෙම කීවේය.පසුගිය වසරේ දෙසැම්බර් 6 වැනිදා පිටකොටුව බෝධිරාජ මාවතේ වෙළඳ සල් 104 ක් ගිනිගෙන විනාශ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010819</link>
    <topic>වැල්ලම්පිටිය OIC කාන්තා බස් රියෙන් බන්ධනාගාරයට</topic>
    <author>සිරන්ජනි කුමාරි</author>
    <content>අධිකරණය මඟින් රක්ෂිත බන්ධනාගාර ගත කරනු ලැබූ වැල්ලම්පිටිය ස්ථානාධිපතිවරයාට රැඳවියන්ගේ තර්ජන එල්ලවීම නිසා ඔහු කාන්තා රැඳවියන් රැගෙන යන බන්ධනාගාර බස් රථයේ බන්ධනාගාරය වෙත ගෙන යන අයුරු දක්නට ලැබිණ.සැකකාර ස්ථානාධිපති බණ්ඩාර මුණසිංහ නමැත්තා බන්ධනාගාරයට ගෙන යාමට සැරසෙත්ම බන්ධනාගාර බස් රථයේ සිටි රැඳවියන් ඔහු සිදු කළ අත්අඩංගුවට ගැනීම් අසාධාරණයැයි පවසමින් විවිධ තර්ජනාත්මක ප්‍රකාශ පවසා නොසන්සුන් ලෙස හැසිරිණ.අනතුරුව බන්ධනාගාර නිලධාරින් සැකකරු කාන්තා රැඳවියන් ගෙන යනු ලබන බස් රථයේ නංවා ගෙන ඔහු බන්ධනාගාරය වෙත ගෙන යන්නට විය.සැකකරු මේ මස 21 වන දින දක්වා රක්ෂිත බන්ධනාගාර ගත කෙරුණු අතර ඔහු අධිකරණයට රැගෙන යාමේ දී හා රැගෙන ඒමේ දී විශේෂ ආරක්ෂාවක් ලබා දෙන ලෙසට අධිකරණය බන්ධනාගාර අධිකාරිවරයාට නියෝග කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010820</link>
    <topic>වාර්ෂික බදු මුදල්අන්තර්ජාලයෙන් ගෙවන්න පුළුවන්</topic>
    <author>මහින්ද අලුත්ගෙදර</author>
    <content>පළාත් පාලන ආයතන මඟින් අය කෙරෙන වරිපනම් ඇතුලු වාර්ෂික බදු මුදල් අන්තර්ජාලය ඔස්සේ ගෙවීමේ අවස්ථාව සැළසීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන ඇත.ව්‍යාපාර බදු, ව්‍යාපාර බලපත්‍ර ගාස්තු, නාගරික කුලී නිවාස ගාස්තු ඇතුළු බදු වර්ග 7ක් අන්තර්ජාලය ඔස්සේ ගෙවීමට හැකිවන අතර එම සේවාව අද (8) සිට කොළඹ මහනගර සභාවෙන් ආරම්භ කිරීමට නියමිතව බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.තමන් විසින් ගෙවන ලද සහ ගෙවීමට නියමිත බදු මුදල් පිළිබඳ විස්තරද අන්තර්ජාලය ඔස්සේ දැනගැනීමට හැකිවන අතර ගෙවන ලද බදු මුදල් සඳහා අන්තර්ජාලය මඟින්ම විද්‍යුත් ලදු පතක් නිකුත් කෙරෙන බවද එම නියෝජිතායතනය සඳහන් කරයි.www.cmc.lk සහ www.srilanka.lk වෙබ් අඩවි වෙත පිවිසීමෙන් මෙම සේවාව ලබාගැනීමට හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010821</link>
    <topic>ජ්‍යෙෂ්ඨ පොලිස් අධිකාරී රණගල අමෙරිකාවට</topic>
    <author/>
    <content>වසර 30කට අධික කාලයක් පොලිස් සේවයේ නියුතු කීර්තිමත් පොලිස් නිලධාරියෙකු වන ජ්‍යෙෂ්ඨ පොලිස් අධිකාරී ප්‍රේමලාල් රණගල මහතා අමෙරිකා එක්සත් ජනප‍දයේ හවායි දූපත්වල පැවැත්වෙන විශේෂ පුහුණුවක් සඳහා තේරීපත්ව ඇත.පොලිස් දෙපාර්තමේන්තුව මඟින් පැවැත්වූ විශේෂ පරීක්ෂණයකින් සමත් වූ ඒ මහතා මේ සඳහා තෝරා ගැනුණි. 2014.01.08 දින සිට මාස එකහමාරකට අධික කාලයක් මෙම පුහුණු සැසිවාරය පැවැත්වේ.රණගල මහතා කොළඹ ආනන්ද විද්‍යාලයේ දීප්තිමත් ආදි සිසුවෙකු වන අතර ඒ මහතා ජ්‍යෙෂ්ඨ ශිෂ්‍ය නායකයෙකු හා ශිෂ්‍ය බළකා නිලධරයෙකු ලෙස පාසල් කාලයේ දී කැපී පෙනුණු චරිතයක් විය.ඉන් අනතුරුව කොළඹ විශ්වවිද්‍යාලයෙන් උසස් අධ්‍යාපනය හදාරා පොලිස් දෙපාර්තමේන්තුවට බැඳුණු ඔහු තම දක්ෂතාවයෙන් සහ සහජ හැකියාවෙන් සියලුම සමාජ ස්ථරයන්ගේ නිති ආදරයට හා ගෞරවයට පාත්‍ර විය.දැනට කොළඹ දකුණ ප්‍රදේශය භාරව ක්‍රියා කරන ඒ මහතා මීට පෙර ඉන්දියාව, මැලේසියාව, සිංගප්පූරුව හා ජපානය ආදී රටවල විවිධ පුහුණු සැසියන්ට සහභාගී වී මනා පළපුරුද්දක් ලද නිලධාරියෙකි. ඔහු කැරළි මර්දන රාජකාරී හා ප්‍රජා පොලිස් සේවා පිළිබඳව විශේෂ පුහුණුවක් ලබා ඇත්තෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010822</link>
    <topic>කොළඹ මුදල් කාරක සභා ඡන්දයෙන්මන්ත්‍රී ටෝනිට වැඩි මනාපයක්</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>එක්සත් ජාතික පක්ෂයට බලය හිමි කොළඹ මහ නගර සභාවේ ඉදිරි වසරට අදාළ මුදල් කාරක සභා ඡන්ද විමසීමේදී විපක්ෂ මන්ත්‍රී ටෝනි රම්සි (එක්සත් ජනතා නිදහස් සන්ධානය) මහතා ආණ්ඩු පක්ෂ අපේක්ෂකයන්ට වඩා වැඩි ඡන්දයෙන් තේරී පත්වීම කැපී පෙනෙන සිදුවීමක් විය.ටෝනි රම්සි මහතා නියෝජ්‍ය නගරාධිපති ටයිටස් පෙරේරා මහතාට ද වඩා වැඩි ඡන්ද දෙකක් ලබා ගනිමින් සුවිශේෂී ජයග්‍රහණයක් සිදු කෙළේය. ආණ්ඩු පක්ෂය මන්ත්‍රීවරු 20ක් නියෝජනය කරද්දී ටෝනි රම්සි මහතා ඡන්ද 36ක් ලබා ගනිමින් ජයග්‍රහණය කිරිම ඒ මහතාට විපක්ෂයේ මෙන්ම ආණ්ඩු පක්ෂයේ මන්ත්‍රී ඡන්ද හිමිවීම විශේෂ සිදුවීමක් විය.ඊයේ (07දා) කොළඹ මහ නගර සභා මාසික රැස්වීම නගරාධිපති ඒ. ජේ. එම්. මුසම්මිල් මහතාගේ ප්‍රධානත්වයෙන් රැස්වූ අවස්ථාවේදී මුදල් කරක සභාව ඇතුළු කාරක සභා 16කට අදාළ මන්ත්‍රීවරු තෝරා පත් කෙරුනේ රහස් ඡන්දයෙන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010823</link>
    <topic>ශ්‍රී ලංකාව ලෝකයේ ළමා හිතකාමී රට බවට තහවුරු කිරීමට රජය ක්‍රියා කරනවා</topic>
    <author>චින්තා රණසිංහ</author>
    <content>ළමයින් විවිධ හිංසන හා හිරිහැරවලින් ආරක්ෂා කොට ශ්‍රී ලංකාව ලෝකයේ ළමා හිතකාමී රට බවට තහවුරු කිරීම සඳහා රජය පෙරමුණ ගෙන ක්‍රියා කරන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පැවැසීය.2008 වසරේ සිට ළමා හිංසනයට එරෙහි ජාතික සැමරුම් උත්සවයක් පැවැත්වීමට අමාත්‍යාංශය පියවර ගත් බව සිහිපත් කළ ඇමැතිවරයා ළමුන් විවිධ හිරිහැරයන්ට බඳුන් වීම සම්බන්ධයෙන් ප්‍රථමයෙන් දරුවන් දැනුවත් විය යුතු බව ද ප්‍රකාශ කළේ ය.ඒ සඳහා ළමුන්ගේ වයසට ගැපෙන අන්දමේ හැසිරීම් හා ක්‍රියාකාරකම් රටාවක් දරුවන්ට පුරුදු පුහුණු කිරීම සඳහා වැඩිහිටියන් මූලිකත්වය ගත යුතු බව ද ඇමැතිවරයා සඳහන් කළේ ය.ළමා හිංසනයට එරෙහි ජාතික දිනය ඊයේ (07) ට යෙදී තිබූ අතර එම දිනය සැමරීම නිමිත්තෙන් ජාතික ළමා ආරක්ෂක අධිකාරිය මඟින් ඊයේ සංවිධානය කර තිබූ උත්සවයේ ප්‍රධාන දේශනය අමතමින් එම තොරතුරු හෙළි කළේ ය. එම උත්සවයට ප්‍රථමයෙන් කොළඹ නිදහස් චතුරස්‍රය අසළින් පාසල් දරු දැරියන් 1000 ට වැඩි පිරිසකගේ සහභාගීත්වයෙන් ළමා හිංසනයට එරෙහි පා ගමනක් ද සංවිධානය කර තිබිණ.ඇමැතිවරයා මෙසේ ද කීය.මගේ පාසල් කාලයට වඩා මේ කාලය වෙනස්. අපි දරුවන්ව සිටි අවධියේ දඟකාරකම් කළා. නමුත් යම් සංවරයක් සහිතව. ගුරුවරුන්ට එරෙහි උනේ නෑ. අද දරුවෙකුට තරවටු කිරීමටත් වරදක් වෙලා. එහෙම දෙයක් සිදු වුණත් දරුවන්ට කලින් නැගී සිටින්නේ වැඩිහිටියන්. මේ නිසා අද ගුරවරුන්ටත් රාජකාරිය කිරීමේ දී ගැටළු ඇති වෙලා.අපේ රට දීර්ඝ කාලීන යුද්ධයකට පසු නිදහසේ සිටින කාලයක්. අපේ දරුවන් රටේ අනාගතයයි. ඔවුන් ඉදිරියට පැමිණිය යුතුයි. නමුත් රූපවාහිනී හරහා විකාශය වන රියැලිටි වැඩසටහන් හාරහා නොවෙයි. දක්ෂතා තිබේ නම් පාසල් කාලය තුළ එම දක්ෂතා එළි දැක්විය යුතුයි. එවැනි වැඩසටහන්වලට සහභාගී වන්නේ නම් දරුවන්ගේ වයසට ගැලපෙන අන්දමේ නිර්මාණ හරහා දක්ෂතා එළි දැක්විය යුතුයි. එමෙන්ම රූපවාහිනියෙන් දරුවන් ඈත් විය යුතුයි.ජයවර්ධනපුර විශ්ව විද්‍යාලයේ මහාචාර්ය යසාංජලී දේවිකා ජයතිලක මහත්මියඅන්තර්ජාලයේ ‘සෙක්ස්‘ යන වචනය යොදා අසභ්‍ය ඡායාරූප හා වීඩියෝ සහිත අසහ්‍ය වෙබ් අඩවි නරඹන ලෝකයේ ප්‍රමුඛතම රට ශ්‍රී ලංකාව බව ගූගල් සමාගමේ අධ්‍යනවලින් හෙළි වී තිබෙනවා. එවැනි වෙබ් අඩවි කරා පිවිසීම වැඩි වශයෙන් වාර්තා වී ඇත්තේ දරුවන්ගේ පාසල් විවේක කාලය වන අප්‍රේල් සහ දෙසැම්බර් මාසවල බවට එම සමාගම වාර්තා කර තිබෙනවා.අගෝස්තු සිට දෙසැම්බර් දක්වා විභාග පැවැත්වෙන කාල සීමාවන්හි දී එවැනි අසභ්‍ය වෙබ් අඩිවි සංසරණයේ කැපී පෙනෙන අඩුවක් පවතින බවට අනාවරණය වී තිබෙනවා. දරුවන් අනාරක්ෂිත, අත්හල තත්ත්වයකට පත්ව ඇති බව මෙවැනි තත්ත්වයක් වාර්තා වීමෙන් පැහැදිලි වනවා. ස්ත්‍රී දූෂණවලට ලක්වන වැඩි පිරිසක් වයස අවුරුදු 18 ට අඩු පිරිසක් බවත් සෑම දිනකම දරුවන් 03 ත් 05 ත් අතර ප්‍රමාණයක් ලිංගික අපයෝජනයට පත්වන බවත් වාර්තා වී තිබෙනවා. දරුවන් වින්දිතයන් බවට පත් වීමේ අවධානමෙන් මුදවා ගැනීම සම්බන්ධයෙන් අවදියෙන් සිටිය යුතු කාලය එළඹී තිබෙනවා.මේ තොරතුරවලින් අනාවරණය වන්නේ කුමක්ද? අපේ රටේ දරුවන් අධ්‍යාපනය ලබන කාල සීමාව තුළ දී වයසට නොගැලපෙන හැසිරීම් හා සිතීම් රටාවකට මුල පුරා ඇති බවයි. පෙර අපර දෙදිගම මේ ගැටළුව තිබෙනවා. ස්ත්‍රී දූෂණය, දූෂණය කොට මරාදැමීම, ගැහැනු කළල විනාශ කිරීම, ළමා විවාහ, මූලික අධ්‍යාපන අයිතීන් උදුරා දැමීම, ඒඩ්ස් වැනි බරපතල අභියෝගවලින් අපේ දරුවන් ආරක්ෂා කර ගත යුතුයි.මම දරුවන්ගෙන් ඉල්ලා සිටින්නේ අර්ථවත් පාසල් දිවියක් ගත කර අර්ථවත් වැඩිහිටියෙක් වන ලෙසයි. අධ්‍යාපනයට මුල් තැන දෙන්න. දුර බැල්ම නුවණක් ඇති කරගන්න. උසස් දේ ඇසුරු කරන්න. අධ්‍යාත්මය ආත්ම විශ්වාසය වර්ධනය කරන්න. දෙමාපියන්ට, ගුරුවරුන්ට අවනත වන්න. ජගත් සාහිත්‍ය ඇසුරු කරන්න. එවිට දරුවන් අපරාධකරුවන්ගේ වින්දිතයන් බවට පත් වීම වළක්වා ගත හැකියි.ජාතික ළමා ආරක්ෂක අධිකාරියේ සභාපති නීතිඥ අනෝමා දිසානායක මහත්මියලෝකයේ ළමා හිතකාමී රජයක් පවතින එකම රට බවට වාර්තා වී ඇත්තේ අපේ රටයි. ඒ වගේම දරුවන්ගේ ආරක්ෂාව සහතික වී ඇත්තේ ද අපේ රටයි. එවැනි රටක ඉපදීමට අපේ දරුවන් වාසනාවන්තයි. අපේ රටේ මහා සංස්කෘතිය හරහා අපේ දරුවන් ඔසවා තබා තිබෙනවා. අපේ රටට සාමය උදා වුණා. දැන් උදා වී තිබෙන්නේ නිදහසේ ජිවත්වීමට කාලසීමාවක්. අධිකාරිය මඟින් දීප ව්‍යාප්තව පැවත් වූ ‘ළමා හිංසනයට එරෙහි පාසල් චිත්‍ර තරගාවලියේ‘ ජයග්‍රාහි දරුදැරියන්ට සහතික සහ පදක්කම් ප්‍රදනය ද පාසල් කිහිපයකට තිළිණ ප්‍රදානය මෙහි දී සිදු කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=n14010824</link>
    <topic>මඟී ජනතාවගේ සුබ සිද්ධිය වෙනුවෙන් මුදල් වෙනුවට කාඩ්ක්‍රමයක් හඳුන්වා දුන්නා</topic>
    <author>සිරිසේන රාජපක්ෂ</author>
    <content>එදිනෙදා මුහුණපාන ගැටලුවලින් මගී ජනතාව මුදාගැනීම සඳහා මඟී ප්‍රවාහන අධිකාරිය මඟින් කාඩ් ක්‍රමයක් හඳුන්වා දුන් බව බස්නාහිර පළාත් ප්‍රවාහන අමාත්‍ය උපාලි කොඩිකාර මහතා පැවසීය.ඊයේ (07) කොළඹ රජයේ ප්‍රවෘත්ති දෙපාර්තමේන්තුවේ ශ්‍රවණාගාරයේ පැවති පුවත්පත් සාකච්ඡාවේදී ඇමැතිවරයා මේ බව පැවසීය.එහි ප්‍රථම පියවර මාර්ග අංක 125, 122 සහ 138 යන මාර්ගවල ක්‍රියාත්මක කෙරෙන බව කී උපාලි කොඩිකාර ඇමැතිවරයා මෙමගින් මඟී ජනතාවගේ ගැටලුවලට විසඳුම් ලැබෙනවා මෙන්ම බස් හිමියන්ටද සහනයක් සැලසෙන බව කීය.එහිදී තවදුරටත් අදහස් දැක්වූ ඇමැතිවරයා බස්නාහිර පළාත් ප්‍රවාහන හා සමුපකාර අංශයෙන් සිදුවී ඇති ප්‍රගතිය ගැන සතුටුවිය හැකි බවත් මහින්ද චින්තනය ඉදිරිදැක්ම යටතේ බස්නාහිර පළාත තුළ කාර්යක්ෂම මඟී ප්‍රවාහන සේවාවක් ස්ථාපිත කිරීම සඳහා බස්නාහිර පළාත් සභා සහ මාර්ගස්ථ මඟී ප්‍රවාහන අධිකාරියේ මුදල් යොදවා බස්නාහිර පළාත් මඟී ප්‍රවාහන අධිකාරිය සඳහා අංගසම්පූර්ණ කාර්යාලයක් බත්තරමුල්ල කඩුවෙල පා‍රේ අංක 89 දරන ස්ථානයේ ඉදිකර එය ලබන 11 වෙනිදින ජනාධිපති මහින්ද රාජපක්ෂ මහතා අතින් විවෘත කිරීමට කටයුතු යොදා ඇති බවත් පැවසීය.එහිදී තවදුරටත් අදහස් දැක්වූ ඇමැතිවරයා මෙසේද පැවසීය. ලෝක වැඩිහිටි දිනය නිමිත්තෙන් වැඩිහිටි කලා උපහාර උළෙලක් රාජ්‍ය තාන්ත්‍රික මට්ටමින් පසුගියදා මහරගම නාවින්න ක්‍රීඩා පිටියේදී පැවැත්වූවා.සේවයේ පවතින ව්‍යාකූල තත්ත්වය අවම කිරීම සඳහා ත්‍රිරෝද රථ හිමියාටත් මගියාටත් වාසි අත්වන අන්දමට විධිමත් ප්‍රවාහන සේවාවක් රටට හිමිකර දීම අරමුණු කරගෙන ත්‍රිරෝද රථ හිමියන් දහසකට නොමිලයේ මීටර් ලබා දුන්නා. සමුපකාර සේවකයින් සඳහා විශ්‍රාම වැටුප් ක්‍රමයක් හඳුන්වා දුන්නා. දෙහිවල ගල්කිස්ස සමුපකාර සේවකයන් රැකියා ස්ථිර කළා. නව බස් සේවාවන් කීපයක්ද ආරම්භ කළා.මෙම අවස්ථාවට අමාත්‍යාංශ ලේකම් ප්‍රදීප් රත්නායක, මාර්ගස්ථ මඟී ප්‍රවාහන අධිකාරියේ සභාපති අමිල රන්මණ්ඩල හා සමුපකාර සංවර්ධන කොමසාරිස් උපුල් ශාන්ත යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401081</link>
    <topic>රත්නපුර-ඇඹිලිපිටිය ප්‍රධාන පාරේ</topic>
    <author>රත්නපුර දිසා විශේෂ - නිරෝෂන පෙරේරා සහ රක්වාන සමූහ</author>
    <content>රත්නපුර ඇඹිලිපිටිය ප්‍රධාන මාර්ගයේ රත්නපුර නගරයට නුදුරු තිරිවානාකැටියේ දී පෞද්ගලික බස් රථයක් මාර්ගයෙන් ඉවතට ගොස් අඩි 15ක ප්‍රපාතයකට පෙරළීමෙන් පුද්ගලයින් 20 දෙනෙකු තුවාල ලබා රෝහල් ගත කළහ. ඊයේ අලුයම 5.00ට පමණ අනතුර සිදුවී ඇත. තුවාලකරුවන් රත්නපුර මහ රෝහලට ඇතුළත් කර සිටිති.සූරියවැව සිට කොළඹ බලා ධාවනය වූ පෞද්ගලික බස් රථයක් මෙලෙස අනතුරට ලක්විය.බිබිලේගම සිට කොළඹ දෙසට ගමන් කරමින් තිබූ ලංගම බස් රථයකට ඉදිරියෙන් ධාවනය කිරීමට පෞද්ගලික බස්රථ රියදුරු උත්සාහ කර තිබූ බව පරීක්ෂණවලදී හෙළිවී ඇත.ඒ අවස්ථාවේ දී පෞද්ගලික බස් රථය මුහුණට වෑන් රථයක් පැමිණ ඇති අතර වෑන් රථය බේරා ගැනීමට බස් රථය අනෙක් පැත්තට ධාවනය කරවද්දී බසය මාර්ගයෙන් ඉවතට පෙරළී තිබේ.පෞද්ගලික බස් රථය තිරිංග තද කළ ලකුණුද මාර්ගයේ දකින්නට තිබූ බව පරීක්ෂණ සිදු කරන පොලිස් නිලධාරීහු කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401082</link>
    <topic>සොරාගත් ඝන දෙව් රූපයකෝටි 12කට විකුණද්දී මාට්ටු</topic>
    <author>අනුරාධපුර මධ්‍යම විශේෂ</author>
    <content>හිදෝගම පොලිස් වසමේ පිහිටි පුරාණ රජමහ විහාරයක පිහිටි මාළිඟයක් කඩා එහි වු නිධානයකින් ලබාගත් බව කියන ඝනදෙවි රූපයක හැඩැති මැණිකක් ඇතුලු මැණික් ගල් හයක් රුපියල් දොළොස් කෝටියකට වැඩි මුදලකට ව්‍යාපාරිකයකුට අලෙවි කිරීම සදහා අනුරාධපුරයට රැගෙන ආ පුද්ගලයන් සිවුදෙනා මේ මස 20 වැනි දින දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරසිංහ මහත්මිය නියෝග කළාය.මෙසේ රක්ෂිත බන්ධනාගාර ගත කෙරුනේ සෙලස්තිමඩුව නාච්චාදුව පදිංචි පී.බී සමන්ත කුමාර දිසානායක, උග්ගලපුර දෙහිඅත්තකණ්ඩිය පදිංචි ආර්.එම් සම්පත් මහින්ද , කලාවැව අමුණුගම සේනපුර පදිංචි ඩබි.ඊ.ඩබ් හිල්මි උෂාන් සහ පිත්තලකොණ්ඩෑරුම මරදන්කඩවල පදිංචි ආර්.එම් ලක්ෂමන් දිසානායක යන සැකකරුවන් සිවුදෙනායි.සිද්ධිය සම්බන්ධයෙන් පරීක්ෂණ සිදුකරන උතුරු මැද පළාත් පුරාවස්තු ආරක්ෂණ විශේෂ පොලිස් ඒකකය කියා සිටියේ අත්අඩංගුවට ගත් ඝනදෙවි රූපයට සමාන රූපයක් සහිත අඟල් දෙකක් පමණ උස ග්‍රෑම් 158 කින් යුතු දම්පාට මැණික් ගලක් ග්‍රෑම් 18ක් බර කහපාට මැණික් ගලක් ග්‍රෑම් 12ක් බර රතුපාට මැණික් ගලක් ග්‍රෑම් 38 , 34 හා 19 ක් බර නිල්පාට මැණික් ගල් තුනක්ද සැකකරුවන්ගේ ඇඟිලි සලකුණු සහිතව මුද්‍රා කර පරීක්ෂණ සඳහා ජාතික මැණික් සහ ස්වර්ණාභරණ අධිකාරිය වෙත යැවු බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401083</link>
    <topic>යුද හමුදා බස් රථයෙන්කෝප්‍රල් ‍හොරෙන් ඩීසල් ඇදලා</topic>
    <author>මතුගම සංචාරක</author>
    <content>යුද හමුදා කෝප්‍රල්වරයෙකු තමා සේවය කරන යුද හමුදාවට අයත් බස් රථයේ ඩීසල් නළවලින් ඇද සොරකම් කරගෙන යද්දී මතුගම පොලිසිය 07 දින අලුයම අත්අඩංගුවට ගත්තේය. කුකුළේගඟ යුද හමුදා කඳවුරට අයත් මේ බස් රථය මතුගම පොලිසිය ඉදිරිපිට නතර කර තිබියදී ඩීසල් ටැංකියෙන් බටයක් යොදා ඩීසල් ලීටර් 63 එළියට ගෙන ඇත.මේ සොරාගත් ඩීසල් කෑන් දෙකකට දමා රැගෙන ගොස් අලෙවි කිරීමට සූදානම් වෙද්දී කළ සෝදිසි මෙහෙයුමකින් අත්අඩංගුවට ගත්තේය. මෙම බස් රථය සෑම දිනකම කඳවුරේ සිට හමුදා නිලධාරීන් මතුගමට රැගෙනවිත් රාත්‍රී කාලයේ පොලිසිය ඉදිරිපිට නතර කර තබා පසුදින උදෑසන මතුගම සිට හමුදා කඳවුරට හමුදා නිලධාරීන් ප්‍රවාහනයට යොදවා ඇත.මේ බස් රථයේ ආරක්ෂක කටයුතු සදහා හමුදා නිලධාරීන් තිදෙනකු යොදවා ඇත.මේ සොරාගත් ඩීසල් කෑන්වලට පුරවා යතුරුපැදියකින් රැගෙන ගොස් අලෙවි කිරීමට සැලසුම් කර තිබුණි.මතුගම පොලිසියේ රාත්‍රී ජංගම මුර සංචාරයේ යෙදුණ පොලිස් නිලධාරීන්ගේ අතටම සොරාව අසුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401084</link>
    <topic>දුම්රිය වේදිකාවට වැටුණු තරුණයා මරුට</topic>
    <author>බලපිටිය සමූහ දිලිප් නිශ්ශංක</author>
    <content>ගාලු කුමාරි ශීඝ්‍රගාමී දුම්රියේ පාපුවරුවේ ගමන් කරමින් සිටි තරුණයකු බලපිටිය දුම්රිය ස්ථානයේ වේදිකාව මතට ඇද වැටීමෙන් මියගොස් ඇති බව අහුන්ගල්ල පොලිසිය පවසයි.මෙසේ මියගොසේ ඇත්තේ ගාල්ල ප්‍රදේශයේ පදිංචි හික්කඩුව ලියනගේ හරින් දයාන් (26) නමැති අයෙකි.කොළඹ සිට ගාල්ල බලා ධාවනය වෙමින් පැවැති ශීඝ්‍රගාමි දුම්රියේ පාපුවරුවේ ගමන් කර ඇති මරණකරු එක් වරම බලපිටිය දුම්රිය ස්ථානය අසලදී දුම්රිය වේදිකාව මතට ඇද වැටී ඇති බව පොලිසිය කියයි. අහුන්ගල්ල පොලිසිය අනතුර සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401085</link>
    <topic>බෝසිරිගම කැලයේ නිධන් හෑරූප්‍රා/සභා මන්ත්‍රී යළි රක්ෂිතයට</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>ඇඹිලිපිටිය පොලිස් බල ප්‍රදේශයට අයත් සීයෙ කණුව බෝසිරිගම ප්‍රදේශයේ පසුගිය 25 දින නිදන් හෑරීමට ගොස් එදන අලුයම ඇඹිලිපිටිය පොලිසිය මගින් අත්අඩංගුවට ගත් තණමල්විල ප්‍රාදේශීය සභා මන්ත්‍රී (එ.ජ.නි.ස.) ගාමිණී තිලකරත්න උයන්ගොඩ මහතා ඇතුළු අටදෙනා 06 දින ඊයේ යළිත් ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමෙන් පසුව මේ මස 13 දින දක්වා යළිත් රක්ෂිත බන්ධනාගාර ගත කරන ලදී.‍සැකකාර ප්‍රාදේශීය සභා මන්ත්‍රීවරයා ඇතුළු සැකකරුවන් අටදෙනා සෙවණගල-ඇඹිලිපිටිය-නින්දගම්පැලැස්ස - තෙල්දෙනිය හා යක්කලමුල්ල පදිංචිකරුවෝ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401086</link>
    <topic>රූපවාහිනී 5ක් ඉස්සූ හිටපු සෙබළා කොටු</topic>
    <author>අනුරාධපුර මධ්‍යම විශේෂ</author>
    <content>අනුරාධපුර යාපනය හංදිය ආසන්නයේ ඉදිකෙරෙමින් පවතින සංචාරක හෝටලයක ගබඩා කාමරය කඩා එහි වු රුපියල් දෙලක්ෂ පනස්දහසකට වැඩි වටිනාකමකින් යුතු රූපවාහීනී යන්ත්‍ර 5ක් සොරාගෙන ගොස් සඟවා තබාගෙන සිටි සේවයෙන් පලා ආ යුධ හමුදා සෙබලුන් සිවුදෙනකු අනුරාධපුර මුලස්ථාන පොලීසියේ අපරාධ විමර්ශන අංශයේ නිලධාරීන් අත්අඩංගුවට ගෙන ඇත.අත්අඩංගුවට පත් පුද්ගලයන් වයස අවුරුදු 25-35ත් අතර පසුවන්නන් බව පවසන පොලීසිය ඔවුන් තන්තිරිමලය , තලාව, එප්පාවල හා අනුරාධපුර මාතලේ හංදිය ප්‍රදේශ වල පදිංචිකරුවන් බවද පොලීසිය පවසයි.ඉදිකෙරෙමින් පවතින හෝටලයේ කාමරවල සවිකිරීම සඳහා ගෙනවිත් තිබු අගල් 42 එල්.සී.ඩී වර්ගයේ නවීන රූපවාහිනී 5ක් මොවුන් විසින් ගබඩා කාමරය කඩා සොරාගෙන ගොස් ඇති අතර ඒ සම්බන්ධයෙන් අදාළ හෝටලයේ කළමණාකරු පොලීසියට පැමිණිල්ලක් කර ඇත.විමර්ශනවලදී සැකකරුවන් මේ රූපවාහීනී සොරාගැනීමට සම්බන්ධ බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401087</link>
    <topic>පුටුවෙන් නැගිට ගෞරව කළේ නැතැයිසභාපති - මැනේජර්ට ගොරවලා</topic>
    <author>සීගිරිය විශේෂ</author>
    <content>සභාපතිවරයා කාර්යාලයට පැමිණෙන විට ගෞරව කැර අසුනෙන් නැගිට්ටේ නැතැයි උරණ වී මාතලේ විවිධසේවා සමුපකාර සමිතියේ වාණිජ කළමනාකාරවරයාට සභාපතිවරයා බැන තර්ජනය කැර අපහාස කළැයි චෝදනා කරමින් වාණිජ කළමනාකාරවරයා (06) දින පස්වරුවේ මාතලේ පොලිසියට පැමිණිලි කැර ඇත.මාතලේ විවිධසේවා සමුපකාර සමිතියේ සභාපතිවරයා කැඳවා තමන්ට සිදුවූ අපහාසය පිළිබඳවත් බැණ තර්ජනය කිරීම පිළිබඳවත් පරීක්ෂණයක් පවත්වන්නැයි ‍ එම පැමිණිල්ලේ සඳහන් වෙයි.මේ පැමිණිල්ල පිළිබඳව සමුපකාර සමිතියේ වාණිජ කළමනාකාර ලක්ෂ්මන් සේනානායක මහතාගෙන් විමසීමේදී කියා සිටියේ සභාපතිවරයා කාර්යාලයට පැමිණෙන විට සියලුදෙනා අසුන්වලින් නැගිටිය යුතු බවත් ඒ මහතා කාර්යාලයෙන් පිටව යනතුරු එම ඉරියව්වෙන්ම සිටිය යුතු බවයි.සභාපතිවරයාට සියලු සේවකයෝ ගරු කළ යුතු බවට නියෝග කැර එසේ නොවන අයට විවිධාකාර දඬුවම් ලබාදෙන නිසා එය ඉවසාගත නොහැකි තැන සියලු සේවකයන් වෙනුවෙන් තමන් එම පැමිණිල්ල කළ බව පැවසීය.මාතලේ විවිධසේවා සමුපකාර සමිතියේ සභාපති බී. එම්. රත්නායක මහතාගෙන් විමසීමේදී කියා සිටියේ තමන් එවැන්නක් නොකළ බවයි.ඕනෑම අයකුට පැමිණිල්ලක් කළ හැකි බවද පවසමින් මෙසේද කීය.“ඔය මිනිහා වංචා වැඩ කරලා තියෙනවා. මාතලේ නියෝජ්‍ය ඇමැති කෙනෙකුගේ හිතවතෙක් එක්ක එකතුවෙලා මේවා කරන්නේ. මම පොලිස්පතිතුමාට මේ ගැන පැමිණිලි කරනවා. මම සභාපති. මම එනකොට ඒ අය ගරු කරන්න ඕනේ. ඒවා දන්නේ නැහැ. මට තවම පොලිසියෙන් එන්න කියලා නැහැ. “මේක හරි වැඩක්නේ. සේවකයෝ නටන නටන පළියට වැඩ කරන්න බැහැ. මේ පිළිබඳව මම තවදුරටත් සොයා බලනවා.”ඔබ පැමිණෙන විට සේවකයන් අසුන්වලින් නැගිටිය යුතුයි කියලා නියෝගයක් කැර තිබෙනවාදැයි අප ඇසූ විට මෙසේ කීය.“කියන්න දෙයක් නෑ... ඒ අය දැනගන්න ඕනේ... මම සභාපතිවරයා. මේ අය හදන්නේ මාව අයින්කරලා වෙනත් අයකු පත්කැර ගන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401088</link>
    <topic>රණ්ඩු වී කොන්ඩේ කපලා</topic>
    <author>අහංගම සමූහ</author>
    <content>යක්කලමුල්ල කොට්ටවගම ප්‍රදේශයේ හෝටලයක ඇතිවූ ආරවුලක් දුරදිග ගොස් පුද්ගලයකුගේ අත් බැද කොණ්ඩය කපා පහර දී ඇතැයි යක්කලමුල්ල පොලිසිය පවසයි.එම හෝටලයේදී කෑම පාර්සලයක් සම්බන්ධයෙන් ඇතිවූ ආරවුක් දුරදිග ගොස් තිදෙනකු විසින් මේ පුද්ගලයා ඉවතට රැගෙන ගොස් අත්දෙක බැද ඔහුගේ අඩියක් පමණ දිගට තිබූ කෝණ්ඩය කපා පහරදුන් බවට පොලිසිය කළ පැමිණිල්ලේ සඳහන් වේ.මේ පිළිබද පරීක්ෂණ පැවැත්වූ යක්කලමුල්ල පොලිසිය එක් පුද්ගලයකු සැකපිට අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r1401089</link>
    <topic>ගෝනවල දිළිඳු පවුලකටනව නිවෙසක් ඉදිකර දෙයි</topic>
    <author>කැලණිය විශේෂ - ලයනල් පී. පෙරේරා</author>
    <content>රුපියල් ලක්ෂ 5 ½ ක වියදමින් දරුවන් 6 දෙනකු සිටිනා අඩු ආදායම්ලාභී පවුලකට නිවෙසක් තනාදී, එහි යතුර භාරදීම පසුගිය නත්තල් දින (25) ගෝනවල, බතලහේන වත්ත ප්‍රදේශයේදී සිදුකැරිණි.ප්‍රදේශවාසීන් සහ ධානපතියන් එක්ව සිදුකළ මේ සත්ක්‍රියාව සඳහා වෙළෙඳ ව්‍යාපාරික සමරවීර ජයතිලක මහතා ද විශේෂ අනුග්‍රහයක් දක්වා ඇත.බියගම ප්‍රාදේශීය සභා මන්ත්‍රිනී මාලී මධුවන්ති අල්ගම මහත්මිය සහ මන්ත්‍රී අජිත් කුමාර මහතා ද මේ සඳහා එක්ව සිටි අතර, බියගම ප්‍රාදේශීය සභා විපක්ෂ නායක දේශබන්දු ප්‍රසන්න සම්පත් මහතා විසින් මේ නිවෙස ඉදිකිරීමට විශේෂ පහසුකම් සපයාදී තිබුණි.මෙහිදී නව නිවෙසේ යතුර එහි හිමිකරු වන චමින්ද කුමාර මහතා සහ බිරිය නිලූකා චන්දි මහත්මියට ද දරුවනට ද පිරිනමනු ලැබීය.කිරුළපන කල්වාරි දෙව්මැදුරේ දේව ගැති මල්කා සේනාරත්න දේවගැතිතුමිය නව නිවෙස ආසිරි ගන්වා මේ පවුලට භාරදෙන ලදී. ප්‍රදේශයේ ප්‍රකට සමාජ සේවිකාවක් වන ගීතා නානායක්කාර මහත්මිය විසින් මෙහි සම්බන්ධීකරණ කටයුතු සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r14010810</link>
    <topic>බොරලැස්ගමුවේ ගව ඝාතනයට මෙවර ඉඩ නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>දේශීය දියර කිරි නිෂ්පාදනය නඟා සිටුවීම සඳහා රජය ගෙනයන වැඩපිළිවෙළට සහාය දැක්වීමක් වශයෙන් ගව ඝතානයට එරෙහිව තමා කටයුතු කරන බව බොරලැස්ගමුව නගරාධිපති දේශබන්දු කේ.ඩී. අරුණ ප්‍රියශාන්ත මහතා (එජනිස) පවසයි.බොරලැස්ගමුව නගරයේ පොදු වෙළෙඳ පොළ සංකීර්ණයෙහි ගව මස් වෙළෙඳ සැල සඳහා 2014 වසරට විශාල ඉල්ලුමක් පැවැතියද තමන් ඊට කිසිසේත් අනුමැතිය ලබා නොදීමට තීරණය කළ බවද ඒ සඳහා ඉකුත්දා නගර සභාවේ පැවැති මාසික සභා රැස්වීමට තමා ඉදිරිපත් කරන ලද යෝජනාවකටද සියලුම නාගරික මන්තීවරුන්ගේ සහයෝගය ලැබුණ බවත් ඒ මහතා පැවසීය.ඒ අනුව බොරලැස්ගමුව පොදු වෙළෙඳ පළ සංකීර්ණයෙහි එම කඩ කාමරය 2014 වෙනුවෙන් මස් මාළු නොවන අනුමත වෙළෙඳ ව්‍යාපාරයක් සඳහා වෙළෙඳ අයිතිය බදු දීම සඳහා තමා මේ වන විටත් ටෙන්ඩර් මගින් මිල ගණන් කැඳවා ඇති බවත් හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r14010811</link>
    <topic>මඟී ආවරණයක් නැතිවජනතාවට පීඩා</topic>
    <author>උතුරු කොළඹ සමූහ ඒ. මදුරවීරන්</author>
    <content>කොළඹ මෝදර ඩොක්ලන්ඩ්හි වරාය අධිකාරියට පිවිසෙන මාර්ගය ඉදිරිපිට ඇති බස් නැවැතුම්පළහි තිබූ අබලන් මඟී ආවරණය ඉවත්කර වසර කිහිපයක් ගතව ඇති නමුදු එතැනට අලුතින් එවැන්නක් මෙතෙක් සවිකර නොමැත.එම නිසා බසයකට ගොඩවීම සඳහා සිටින මඟීනට අව්වෙන් මෙන්ම වැස්සෙන් ද පීඩා විඳින්නට සිදුව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r14010812</link>
    <topic>සැමට විදුලිය වැඩසටහනින්පාරිභෝගිකයන්ට සේවා රැසක්</topic>
    <author>ගම්පහ සංචාරක - නිමල් ජයසිංහ</author>
    <content>විදුලිබල පාරිභෝගිකයින් වෙත වඩා හොඳ සේවාවක් මේ වසරේදී ලබාදීමට තීරණය කොට ඇතැයි ලංකා විදුලිබල මණ්ඩලයෙන් ප්‍රකාශිත ‘ලංවීම’ පුවත් සංග්‍රහයෙන් පළකොට ඇත.මේ වසර වනවිට ලංකා විදුලිබල මණ්ඩලයේ ඉලක්කයවූ ‘සැමට විදුලිය’ සාක්ෂාත් කර ගැනීමට කටයුතු යොදන බවද පැවසේ.පාරිභෝගිකයා සමඟ සමීප සබඳතාවයක් ගොඩනඟමින් විශිෂ්ට පාරිභෝගික සේවා සත්කාරයක් ලබාදීමට පාරිභෝගික සේවා විශිෂ්ටත්ව වසර ලෙස නම්කර කටයුතු යොදන බවද පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r14010813</link>
    <topic>වෙළෙඳ නීති කැඩූවෙළෙඳ සල් 2433ක් වටලයි</topic>
    <author>ගම්පහ මධ්‍යම සමූහ වී.ඒ. ඔලිවර් පෙරේරා</author>
    <content>පාරිභෝගික අධිකාරියෙහි ගම්පහ දිස්ත්‍රික් කාර්යාලය මේ වසරේ ගෙවීගිය කාලය තුළදී පාරිභෝගිකයන්ට හානිකර අයුරින් කටයුතු කළ වෙළෙඳසල් 2433ක් වටලා ඇත.මේ අතුරින් එම වෙළෙඳසල් හිමියන් 2059කට එරෙහිව අධිකරණය හමුවේ නඩු පවරා රුපියල් අනූ අට ලක්ෂ දහනවදහස් පන්සිය පනහක් දඩ මුදල් වශයෙන් නියම කොට තිබේ.ගම්පහ දිසාපති ජේ.ජේ.රත්නසිරි මහතාගේ උපදෙස් මත දිස්ත්‍රික් පාරිභෝගික කාර්යාලීය නිලධාරීන් විසින් මේ වෙළෙඳසල් වැටලීම සිදුකොට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=r14010814</link>
    <topic>හොරණ ගෝනාපොළ බස්ධාවනය අඩපණයි</topic>
    <author>හොරණ සමූහ</author>
    <content>හොරණ සිට මීමන බටුවිට මවුගම ඔලබොඩුව හරහා ගෝනාපොළ දක්වා ධාවනය වන ලංගම බස් රථය මාස කිහිපයක පටන් අක්‍රමවත්ව ධාවනය වන බව මගීහු පවසති.1976 දී ආරම්භ කළ මේ බස් රථ සේවාව 2009 දී පටන් ගත් ගැමිසවිය සේවාව යටතේ ගමන් වාර සංඛ්‍යාවද වැඩිකර පුළුල් මගී සේවාවකට යොමු කළත් එම බස් රථයද නිතර අබලන් වීම නිසා ධාවනය නොවේ. මේ බස් සේවාව විධිමත් ලෙස ධාවනය කරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401081</link>
    <topic>ජාතික ඔලිම්පික් කමිටුවේ දෑත් පිරිසිදුයිමූල්‍ය පරිපාලනය විනිවිද බවින් යුක්තයි</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවේ සියලු ආදායම් හා වියදම් වසර 5ක් තිස්සේ රජයේ විගණකාධිපති දෙපාර්තමේන්තුව විගණනයට ලක්කර ඇතැයි ජාතික ඔලිම්පික් මූල්‍ය කමිටු සභාපති රොහාන් ප්‍රනාන්දු මහතා පවසයි. එම වසර කිහිපය තුළදී ජාතික ඔලිම්පික් කමිටුව කිසිදු වරදක් කර නොමැති බවට රජයේ විගණන වාර්තාවලින් සානාථවී ඇතැයි ප්‍රනාන්දු මහතා පවසයි.ජාතික ඔලිම්පික් කමිටුව මුදල් පරිහරණය ඉතා නිරවුල්ව කර ඇති හෙයින් දුෂණ-වංචා චෝදනාවක් ඉතිහාසයේ කිසිදු අවස්ථාවක එල්ලවී නොමැති බවද ප්‍රනාන්දු මහතා පෙන්වා දුන්නේය.ඒ මහතා මේ බව පැවැසුවේ ජාතික ඔලිම්පික් කමිටු ශ්‍රවණාගාරයේ ඊයේ පැවැති මාධ්‍ය හමුවේදීය.ජාතික ඔලිම්පික් කමිටුවේ මුදල් රජයේ විගණකාධිපතිවරයාට යටත්ව විගණනය නොවන බවට ඇති මතය ප්‍රතික්ෂේප කළ මුදල් කමිටු සභාපතිවරයා පවසන්නේ වසර 2006 සිට 2009 දක්වා විගණකාධිපති දෙපාර්තමේන්තුවේ නිර්දේශ මත මනෝහරන් සංගක්කාර විගණන සමාගම ඔලිම්පික් කමිටු මුදල් විගණනය කළ බවයි.2005ට පෙර විගණන කටයුතු තවත් විගණන සමාගමකින් කර ඇතැයිද මූල්‍ය කටයුතු සභාපතිවරයා සඳහන් කළේය.“2009 සිට රජයේ විගණකාධිපති දෙපාර්තමේන්තුව විගණන කටයුතු සාර්ථක ලෙස කර තිබෙනවා. අපෙන් වරදක් වෙලා තියෙනවා නම් රාජ්‍ය ගිණුම් කාරක සභාවට අපව කැඳවනවා.එහෙම කවදාවත් වුණේ නැත්තේ ජාතික ඔලිම්පික් කමිටුව ජනතා මුදල් නිවැරදි ලෙස පරිහරණය කර ඇති නිසයි. ලුසෑන්වල සාකච්ඡාවට යන්න කලින් ජාතික ඔලිම්පික් කමිටු විගණනයන් ගැන ක්‍රීඩා ඇමැතිතුමා දැනුවත් කළා. එතුමා එකඟවුණා විගණන කටයුතු සිදුවන ආකාරය ගැන.අමාත්‍යාංශය දෙන සියලු මුදල් ගැන සොයන්න අමාත්‍යාංශයට අයිතියක් තියෙනවා” ප්‍රනාන්දු මහතා පැවැසීය.ජාතික ඔලිම්පික් කමිටුවේ වාර්ෂික ආදායම කොපමණදැයි මාධ්‍යවේදියකු විමසුවිට එහි ලේකම් මැක්ස්වෙල් ද සිල්වා මහතා පැවැසුවේ ජාත්‍යන්තර ඔලිම්පික් කමිටුවෙන් හා ආසියානු ඔලිම්පික් කමිටුවෙන් අමෙරිකානු ඩොලර් ලක්ෂයක් පමණ ලැබෙන බවයි. එයට අමතරව ඔලිම්පික් නිවහන පරිශ්‍රයේ ඇති චීන අවන්හලෙන් මාසිකව රුපියල් 3,30000ක් හා ශරීර සුවතා මධ්‍යස්ථානයෙන් රුපියල් 3,80000ක් ලැබෙන බවද හෙළිවිය. ඔලිම්පික් කමිටුවේ ස්ථිර සේවක සේවිකාවන් 16ක් සිටින අතර දැවැන්ත ගොඩනැගිල්ලේ සියලු නඩත්තු මේ මුදලින් සිදුකරන බවද සිල්වා මහතා පැවැසීය.“ජාතික ඔලිම්පික් කමිටුව මොනවද කරන්නේ කියා සමහරු ප්‍රශ්න කරනවා.සියලු ක්‍රීඩා සංගම්වලට වසරකට රුපියල් ලක්ෂ 2බැගින් ක්‍රීඩා සංවර්ධනයට දෙනවා. ක්‍රීඩක ක්‍රීඩිකාවන් රැසකට විදෙස් ක්‍රීඩා පුහුණුව ලබාදී තිබෙනවා. සුසන්තිකා ජයසිංහට පමණක් 2000සිට 2004 දක්වා අමෙරිකානු ඩොලර් 18600ක් (රු.2418000) ලබාදී තිබෙනවා. මේවා ගැන මාධ්‍ය ප්‍රචාර දෙන්න ගියේ නැති නිසා සමහරු තේ එකක්වත් දුන්නේ නැ කියා ඔලිම්පික් කමිටුවට දොස් නගනවා” සිල්වා මහතා පැවැසීය.ක්‍රීඩා පනත ඉක්මනින් සංශෝධනය කොට ඔලිම්පික් නිලවරණය පැවැත්වීම විධායක කමිටුවේ අපේක්ෂාවවී තිබේ. ක්‍රීඩා පනත සංශෝධනය කරන ලෙස ඉල්ලීම් කළේ ජාත්‍යන්තර ඔලිම්පික් කමිටුව බවත් එය ජාතික ඔලිම්පික් කමිටුවේ අවශ්‍යතාව මත සිදු වුවක් නොවන බවත් ඔලිම්පික් කමිටු ලේකම්වරයා අවධාරණය කළේය. ඒ සඳහා පත්කළ සත් පුද්ගල කමිටුව ඉතා උනන්දුවෙන් කටයුතු කරන බව සිල්වා මහතා පැවැසීය.මේ මාධ්‍ය හමුවට ඔලිම්පික් කමිටුවේ භාණ්ඩාගාරික ගාමිණී ජයසිංහ හා උප සභාපති දේවා හෙන්රි යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401082</link>
    <topic>මධ්‍යම පළාත් ප්‍රවීණයන්ගේ මලල ක්‍රීඩා මාර්තුවේ දී</topic>
    <author>ආර්.එම්.රත්නායක මහනුවර දකුණ විශේෂ</author>
    <content>මධ්‍යම පළාත් ප්‍රවීණයන්ගේ මලල ක්‍රීඩා සංගමය වසර දෙකකට වරක් සංවිධාන කරන සමස්ත ලංකා ප්‍රවීණයන්ගේ මලල ක්‍රීඩා තරගාවලිය අටවැනි වරටත් මාර්තු මස 1 හා 2 යන දියන්හිදී මහනුවර බෝගම්බර ක්‍රීඩා පිටියේදි පැවැත්වීමට කටයුතු යොදා ඇත.අවු.35-39, 43-44, 45-49, 50-54, 55-59, 60-64, 65-69, 70-74, 75-79, 80-84, 85-89 හා 90ට ඉහළ ලෙස පිරිමි හා කාන්තා වසස් කාණ්ඩයන්ගෙන් තර‍ග ඉසව් පැවැත්වේ.තරගාවලියට අයැදුම්පත් මේ මස 11දාට පෙර ලේකම් ඩබ්. සිරිස් පෙරේරා, අංක 153/1, ගන්නෝරුව-පේරාදෙණිය යන ලිපිනයට යොමුකළ යුතු අතර වැඩි විස්තර 0718191369 දුරකථනයෙන් විමසිය හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401083</link>
    <topic>යුද හමුදාවඅඩි 21ක කුසලානයක් දිනයි</topic>
    <author>කොටදෙනියාව සමූහ එම්.පී. කුමාර</author>
    <content>කඩවත පරකන්දෙනිය අපි එකමුතූ 32 ක්‍රීඩා සමාජය විසින් සංවිධාන කළ නිහාල්සිරි හරසර විවෘත එල්ලේ තරගාවලියේ ජයග්‍රණය ලැබූ සිංහ එල්ලේ කණ්ඩායමට පිරිනැමුණු ශූරතා කුසලානය උසින් අඩි 21 අගල් 5 ක් විය.ශ්‍රී ලංකාවේ මෙන්ම දකුණු ආසියාවේම ක්‍රීඩා ජයග්‍රහණයක් සඳහා පිරිනමා ඇති උසින් වැඩිම ශූරතා කුසලානය මෙය වීම විශේෂත්වයකි.එල්ලේ කණ්ඩායම් 91ක් එක්වු තරගාවලියේ ජය හිමිකරගත් සිංහ රෙජිමේන්තු පිල අන්තර් රෙජිමේන්තු තරගාවලියේදීද ශූරතාව හිමිකර ගෙන තිබිණි. ටී.එම්.චරිත්ගේ නායකත්වයෙන් තරග වැදුණු කණ්ඩායමේ පුහුණුකරු ලෙස ලාන්ස් කෝප්‍රල් ඩබ්ලියු.ජේ‍.සුදර්ශන කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401084</link>
    <topic>ශ්‍රී ලංකා-පාකිස්තාන දෙවැනි ටෙස්ට් ගැටුමදඟ පන්දුව හා පිත්ත අතර සටනක්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>දඟ පන්දුව හා පිත්ත අතර තියුණු සටනක් වනු ඇතැයි අපේක්ෂා කෙරෙන ශ්‍රී ලංකාව හා පාකිස්තානය අතර දෙවැනි ටෙස්ට් ක්‍රිකට් තරගය ඩුබායි ක්‍රීඩා සංකීර්ණ පිටියේදී අද ආරම්භ වෙයි.දෙපිල අද තරග බිමට පිවිසෙන්නේ එක්සත් අරාබි එමීර් රාජ්‍යයේ ත්‍රිත්ව ටෙස්ට් ක්‍රිකට් තරගමාලාවක අබුඩාබි හි පැවැති පළමු තරගය ජය පැරදුමින් තොරව අවසන් කර සම තත්ත්වයේ සිටිමිනි.කෙසේ වෙතත් මේ තරගයට වර්ෂාවෙන් බාධා පැමිණේවිදෝ යන සැකයක් දැන් පහළ වී තිබේ. ඩුබායි නගරයට ඊයේ දවස පුරාම පාහේ වැසි ඇද හැලිණි.මෙයින් අරාබි ජනයා සතුටු වෙද්දී ශ්‍රී ලංකා හා පාකිස්තාන ක්‍රිකට් නායකයෝ තරගය පස් දිනක් තිස්සේ පවත්වා ගෙන යාමට හැකිවේවිද යන සිතුවිල්ලේ නිමග්නව සිටියහ.පුහුණුව සඳහා ඊයේ උදය වරුවේ ඩුබායි ක්‍රීඩාංගණයට පැමිණි පාකිස්තාන කණ්ඩායම වර්ෂාව නිසා පිටියට නොබැස ම ආපසු ගිය අතර ශ්‍රී ලංකා කණ්ඩායම ඔවුන්ගේ සවස පුහුණුව අවලංගු කරමින් පිටියට පැමිණියේ ම නැත. තණතීරුව සම්පූර්ණයෙන් ම ආවරණය කර තිබිණි.“අවාසනාවකට, තණතීරුව කොයි වගේ වේවිද කියලා බලන්න අපට හෙට (අද) උදේ වෙනකන් ඉන්න වෙනවා. එහි වේලුනු ගතියක් තිබුනොත් කණ්ඩායමට තවත් දඟ පන්දු යවන්නෙක් එකතු වේවි.ජීවයෙන් පිරි තණකොල තිබුනොත් අපි තවත් වේග පන්දු යවන්නෙක් ඇතුළත් කර ගන්නවා.කණ්ඩායමේ අවසාන සංයුතිය ගැන අපි තවම තීරණය කර නැහැ” යනුවෙන් ශ්‍රී ලංකා ක්‍රිකට් නායක ඇන්ජලෝ මැතිව්ස් ඊයේ ඩුබායි ක්‍රීඩාංගණයේදී අනාවරණය කර සිටියේය.අබුඩාබි තරගයට තුන්වැනි වේග පන්දු යවන්නෙක් යොදා ගත යුතුව තිබුණාද? එසේ වූවා නම් එහි ප්‍රතිඵලය වෙනස් වෙන්න ඉඩ තිබුනාද?“මම හිතන්නේ සමහර විට වෙන්න තිබුණා. සමහර විට වෙන්න තිබුණේ නැහැ. අබුඩාබි තරගයට අපි යොදා ගත් වේග පන්දු යවන්නන් දෙදෙනාම හොඳින් ක්‍රීඩා කළා. සාමාන්‍යයෙන් ඒ තණතීරුව දෙවැනි හෝ තුන්වැනි දිනයට පස්සේ දඟ පන්දු යවන්නන්ට උපකාරී වෙනවා. අපි දෙවැනි දඟ පන්දු යවන්නෙක් ක්‍රීඩා කෙරෙව්වේ ඒ නිසායි. වැඩිපුර වේග පන්දු යවන්නෙක් යොදා ගත්තා නම් ඒ තරගය දිනන්න තිබුණා කියලා කෙනෙකුට ස්ථිර වශයෙන් කියන්න බැහැ. ඒක දෙපැත්තටම වෙන්න තිබුණා.”පෙර තරගයට ක්‍රීඩා කළ සචිත්‍ර සේනානායක හා ශ්‍රී ලංකා කණ්ඩයම සමග මෙහි පැමිණ සිටින ඩිල්රුවන් පෙරේරා යන දඟ පන්දු යවන්නන් දෙදෙනා පන්දු යවන්නේ දෙආකාරයකට බව කී මැතිව්ස්, “අපි ඩිල්රුවන් කණ්ඩායමට ගත්තොත් එය ඔහුගේත් මංගල ටෙස්ට් තරගය වේවි. එතකොට එයාටත්, සචිත්‍රට එයාගේ මංගල තරගයේදී (අබුඩාබි) දැනුනා වගේම පීඩනයක් දැනේවි” යනුවෙන් කියා සිටියේය.“ඩිල්රුවන් පන්දුව හොඳින් දඟ කවනවා. ‘ලයින් ඇන්ඩ් ලෙන්ග්ත්’ පැත්තෙන් සචිත්‍ර ඉතාමත් හොඳින් පන්දු යවනවා. අපි නිවැරදි තීරණය ගනීවි කියා මම ප්‍රාර්ථනා කරනවා. මේ පන්දු යවන්නන් දෙදෙනාම හොඳයි. හැම කෙනෙකුටම එයාගේ පළමු ටෙස්ට් තරගයේදී පීඩනයක් එල්ල වේවි.අපි සචිත්‍රගේ විශ්වාසය බිඳ දමන්න උත්සාහ කරන්නේ නැහැ. ඔහු අනාගතය සඳහා දියුණු වෙනවා දකින්න අපට වුවමනායි” මැතිව්ස් ප්‍රකාශ කළේය. මහේල ජයවර්ධන ඉතාමත් පළපුරුදු හා දක්ෂ පිතිකරුවෙක් බවත් ඔහු මේ තරගයේදී නැවත ලකුණු අතරට පිවිසෙනු ඇතැයි තමා තදින්ම විශ්වාස කරන බවත් මැතිව්ස් කීවේය.“මහේල කණ්ඩායමට ලොකු හයියක්. ඔහු පළපුරුදු ක්‍රීඩකයෙක්. මේ තරගයේදී මහේල ආයෙත් එයාගේ සුපුරුදු දස්කම්වලට එන බව මට විශ්වාසයි. එපමණක් නෙවෙයි. එයා නැවත ලකුණු අතරට එන්නේ එයාගේ උපරිම දක්ෂතාවන් පෙන්නුම් කරලා කියලාත් මට සහතිකයි.”මේ අතර පාකිස්තාන නායක මිස්බා උල්-හක් අදහස් දක්වමින්, අද ඇරැඹෙන තරගයේදී දඟ පන්දුව ප්‍රධාන සාධකය වනු ඇතැයි කියා සිටියේය.“මේ තණතීරුවේ ඉතිහාසය දිහා බලන විට එහි පන්දුව ගලා ඒම මන්දගාමී වී දඟ පන්දු යවන්නන්ට යම් උපාකාරයක් ලබා දෙනවා. කණ්ඩායම් දෙකේම දඟ පන්දු යවන්නන්ට මේ තණතීරුවෙන් ප්‍රයෝජන ගත හැකියි” මිස්බා පැවසීය. වැසි සහිත කාලගුණය වෙනස් වී තරගය දින පහ පුරාම පැවැත්විය හැකිවේවි කියා තමා ප්‍රාර්ථනා කරන බවද මිස්බා ප්‍රකාශ කළේය.“තණතීරුව අද (ඊයේ) වසා තිබූ බැවින් එය පරීක්ෂා කිරීමට අපට අවස්ථාවක් ලැබුනේ නැහැ. මේ තණතීරුව දෙපිලටම ගැලපෙනවා. ඒ නිසා මෙහි හොඳ ක්‍රිකට් ක්‍රීඩාවක් කරන්න පුළුවන් වේවි කියා මා හිතනවා” යැයි මිස්බා උල්-හක් වැඩි දුරටත් සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401085</link>
    <topic>ශ්‍රී ලංකා ටෙස්ට් තරගමාලාවට පෙරබංග්ලාදේශ ක්‍රීඩකයන්ට පුහුණු තරග</topic>
    <author/>
    <content>ශ්‍රී ලංකාව සමග මේ මස 27වැනිදා ඇරැඹෙන ටෙස්ට් තරගමාලාවට පෙර බංග්ලාදේශ ක්‍රීඩකයන්ට පළමු පෙළ තරග දෙකක් ලබාදීමට එරට ක්‍රිකට් බලධාරීහූ තීරණය කළහ. ඒ අනුව බංග්ලාදේශ ක්‍රිකට් ලීගයේ පළමු වට දෙකේ තරග දෙකකට සහභාගිවීමේ අවස්ථාව ජාතික කණ්ඩායමේ ක්‍රීඩකයන්ට ලබාදී ඇත.අප්‍රේල් මාසයේ 6වැනිදා දක්වා පැවැත්වෙන බංග්ලාදේශ ක්‍රිකට් ලීගයේ තරග පැවැත්වෙන කාලය අතරතුරම ආසියානු කුසලාන ක්‍රිකට් තරගාවලියත්, විස්සයි20 ලෝක කුසලාන තරගාවලියත් බංග්ලාදේශයේ පැවැත්වීමට නියමිතය.ශ්‍රී ලංකාව සමග ටෙස්ට් තරග දෙකකට සහභාගි වන බංග්ලාදේශ කණ්ඩායමේ ක්‍රීඩකයන්ට පුහුණු තරග නොපැවැත්වෙන බැවින් ක්‍රිකට් ලීගයේ තරග දෙකට ඔවුන් සහභාගි කරවා පෙරහුරුවක් ලබාදීම මෙමගින් අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401086</link>
    <topic>ඩෙන්මාර්කයේ ටෙනිස් රැජින සටනින් පරදී</topic>
    <author/>
    <content>ඩෙන්මාර්කයේ ටෙනිස් රැජන ලෙස විරුදාවලිය ලත් සුපිරි ක්‍රීඩිකා කැරොලින් වොස්නියැකි සිඩ්නි ජාත්‍යන්තර ටෙනිස් තරගාවලියේ දෙවැනි වටයේ දී චෙක් රාජ්‍යයේ ලුසී සෆරෝවා හමුවේ අනපේක්ෂිත පරාජයක් ලැබ තරගාවලියෙන් ඉවතට විසිවූවාය.ලෝක කාන්තා ටෙනිස් ශ්‍රේණිගත කිරීම්වල කලක් පෙරමුණේ සිටි වොස්නියැකි සිය ප්‍රතිවාදී ක්‍රීඩිකාව හමුවේ පරාජයට පත්වූයේ ලකුණු 6-4ක් සහ 7-6ක් වශයෙනි.උරහිසේ ඇතිවූ ආබාධයක් හේතුවෙන් කලක් පිටියෙන් ඉවත්වී සිටි වොස්නියැකි මෙවර සිඩ්නි ජාත්‍යන්තර තරගාවලියට එක්වූයේ ඔස්ට්‍රේලියානු විවෘත ටෙනිස් ශූරතාවලියට පෙර සූදානමක් වශයෙනි.ඇය සිඩ්නි තරගාවලියට එක්වූයේ පිට පිට 6වැනි වරටය. පසුගිය සතියේ දී සුපිරි ගොල්ෆ් ක්‍රීඩක රොරී මැක්ලොරි සමග විවාහ ගිවිසගත් ඇය සිඩ්නි ජාත්‍යන්තර තරගාවලියට සහභාගි වූයේ ඉමහත් බලාපොරොත්තු සහිතව බව සෆරෝවා හමුවේ පරාජය වීමෙන් අනතුරුව කියා සිටියාය.මේ තරගාවලියේ පළමු වටයේ දී ඇය ජර්මනියේ ජුලියා ජෝජිස් ලකුණු 3-6ක්, 6-2ක් සහ 6-4ක් ලෙස පරාජය කිරීමට සමත්වූවාය.වොස්නියැකී පරාජය කළ සෆරෝවා මීළඟ වටයේ දී සිය රටේහිම ප්‍රතිවාදී ක්‍රීඩිකා පෙට්‍ර ක්විටෝවා සමග තරග වැදීමට නියමිතය. ජර්මනියේ ඇන්ජලික් කර්බර්, අමෙරිකාවේ බෙතානී මැටෙක් සෑන්ඩ්ස්, අමෙරිකාවේ මැඩිසන් කීස්, ස්පාඤ්ඤයේ කාර්ලා සුවාරිස්, බල්ගේරියාවේ ස්වෙටානා පිරොන්කෝවා, ඉතාලියේ සාරා එරානී දෙවැනි වටයේ ජය ලැබූ සෙසු ක්‍රීඩිකාවෝ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=s1401087</link>
    <topic>ඌව එල්ලේ තරග 9-10</topic>
    <author>ගම්පහ මධ්‍යම සමූහ</author>
    <content>දැයට කිරුළ ජාතික ප්‍රදර්ශනයට සමගාමීව පැවැත්වෙන එල්ලේ තරගාවලි‍යේ මොනරාගල දිස්ත්‍රික් තරග හෙට (9) සහ අනිද්දා (10) දෙදින බුත්තල ගම්උදාව ක්‍රීඩා පිටියේදී පැවැත්වේ.මේ සියළුම තරග ශ්‍රී ලංකා එල්ලේ සම්මේලනයේ අධීක්ෂණය යටතේ පැවැත්වෙන බව ශ්‍රී ලංකා එල්ලේ සම්මේලනයේ ඌව පළාත් සම්බන්ධීකරණ නිලධාරී ලසන්ත මදුරප්පෙරුම මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=f1401081</link>
    <topic>ශිෂ්‍යත්වයේ පරමාර්ථ නිවැරැදිව හදුනාගත යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>පහේ ශිෂ්‍යත්ව විභාගය සම්බන්ධයෙන් එල්ල වෙමින් ඇති විවේචන සහ එම විභාග ක්‍රමය සංශෝධනය කළ යුතුද යන්න අරබයා ඇතිවී තිබෙන සමාජ කතිකාව නිමිත්තක් කොට ගනිමින් කෘතහස්ත අධ්‍යාපනඥයකු ද වන අධ්‍යාපන නියෝජ්‍ය අමාත්‍ය මොහාන්ලාල් ග්‍රේරු මහතා සමඟ සිදුකළ සාකච්ඡාවකි.* පහේ ශිෂ්‍යත්ව විභාගය අධ්‍යාපනඥයකු හැටියට ඔබ විග්‍රහ කරන්නේ කොහොමද ?පහේ ශිෂ්‍යත්වය ගැන පොදුවේ බියක්, ප්‍රශ්නයක් තියෙනවා. ඒකට හේතුව යථාර්ථවාදීව බලන කොට පෙනෙන්න තියෙන අයහපත් කාරණා, වයස අවුරුදු 9ට අඩු ළමයින්ගේ මොළය වර්ධනය වන ක්‍රමය වෙනස්. සාමාන්‍යයෙන් මේ වයස වෙනකොට ස්නායු පද්ධතිය ආශ්‍රිතව නියුරෝන බිලියන 100ක් විතර වර්ධනය වෙලා අවසන්. එතැනින් එහාට ඒවා වර්ධනය වෙන්නේ නෑ. මේ නියුරෝන ජාලය ශක්තිමත් වීමට නම් විවිධ ක්‍රියාකාරකම් හරහා ළමයා සතුටින් සිටීම ඉතාමත් අවශ්‍යයි.මේ වයස වෙනකොට ළමයින් අත්දැකීම්වලින්, පරිසරයෙන් බොහෝ දේ ඉගෙනගන්නවා. ඒ නිසා ළමයා පරිසරයත් සමඟ වැඩෙන එක හරිම ප්‍රයෝජනවත්, මවුපියන් ඒ අත්දැකීම්, අවස්ථා ළමයින්ට ලබාදිය යුතුයි. උදාහරණයක් හැටියට මුලින්ම මුහුද දකින දරුවකු තුළ ඇතිවන හැඟීම ඒ සතුට මොළයේ වර්ධනයට බලපානවානමුත්, එවැනි අත්දැකීම් නොලැබෙනවිට එය නියුරෝන ජාලයට බලපානවා. විවිධත්වයක් නැතිවීම එම සම්බන්ධතා ජාල දුර්වල කිරීමට හේතුවක්. විවිධ අත්දැකීම් හරහා මොළයට උත්තේජන නිවැරදිව නොලැබීමෙන් මොළයේ ධාරිතාව, මතක ශක්තිය, සිතීමේ හැකියාව, නිර්මාණ ශක්තිය ආදිය මොට වෙනවා. එවැනි පිරිසක් ඇතිවෙනවා කියන්නෙ හරියාකාර බුද්ධි වර්ධනයක් නැති අනුකාරකවාදී, පටුදර්ශනයක් ඇති පරපුරක් බිහිවෙනවා කියන එකයි.නමුත්, 5 ශිෂ්‍යත්වයෙන් දරුවා, ජනප්‍රියයයි කියන පාසලකට ඇතුළත්කර ගැනීම සඳහා මවුපියන් කරන විශාල අරගලයේදි දරුවා මත විශාල පීඩනයක් ඇතිවෙනවා. ටියුෂන් පංතිවලට පවා යැවීම 2 ශ්‍රේණියේ විතර ඉඳල කෙරෙනවා. මේ තත්ත්වය යටතේ ක්‍රියාකාරකම් සඳහා දරුවාට ඇති අවස්ථා , කාලය අවමයි. පුළුල් අත්දැකීම් ලැබීමේ හැකියාවක් නෑ. මුලින් කී ආකාරයට ස්නායු ජාලය හරහා නව අවකාශයන් වෙත ඇරෙන කවුළු විවර නොවීම නිසා අසම්පූර්ණ මනසක් ඇති දරුවකු තමයි නිර්මාණය වෙන්නේ.* දරුවකු ශිෂ්‍යත්ව විභාගයට මුහුණ දෙන වයස අනුව මේ විභාගය ගැඹුරු වැඩිවීම පිළිබඳ කාරණය ඔබ කොහොමද දකින්නේ ?නියුරෝන වර්ධනය සම්බන්ධයෙන් ඉතාමත් වැදගත් වයස් සීමාවෙදි තමයි ශිෂ්‍යත්ව විභාගය නිසා දරුවන්ට විශාල පීඩනයක් එල්ල වෙන්නෙ. ඒ පීඩනය හේතුවෙන් නිසියාකාරව මොළය වර්ධනය වෙන්නෙ නෑ. නව කවුළු විවර වෙන්නේ නෑ. අන්තිමේදී, අධ්‍යාපනයේ පරමාර්ථය පිරිපුන් මිනිසකු තැනීම වුණත් ඒ පරමාර්ථය ඉෂ්ට වෙන්නෙත් නෑ. ඔය ගැඹුර පිළිබඳ කාරණය තේරුම් කරගන්න ඕන මේ පසුබිමත් එක්කයි. මේ නිසා ඇතිවන අනිසි බලපෑම දරුවාට පමණක් නෙවෙයි සමස්ත ජාතියටම බලපාන බව අපි අමතක නොකළ යුතුයි.* 5 ශිෂ්‍යත්වයෙන් ඉහළින්ම සමත්වෙන්නේ හොඳම දක්ෂයන් බව පිළිගැනීමයි. නිසි පරිදි බුද්ධි මට්ටම මැනබැලීමක් මෙහිදී සිදුවෙනවාද?හොවාඩ් ගාඩ්නර්, 1983 දී බහුවිධ බුද්ධි න්‍යාය ඉදිරිපත් කරමින් බුද්ධිය කොටස් 9කට බෙදා දැක්වූවා. ඒ, ස්වභාව ධර්මය පිළිබඳ බුද්ධිය, චාලක බුද්ධිය (මනෝචාලක හැකියාවන්), අන්තර් පුද්ගල බුද්ධිය (සමාජ කුසලතා) , භාෂාමය බුද්ධිය, ගණිත හා තර්කය පිළිබඳ බුද්ධිය, පුද්ගල ඇතුළාන්ත බුද්ධිය, රිද්මය පිළිබඳ බුද්ධිය, දෘෂ්‍ය හා අවකාශ පිළිබඳ බුද්ධිය හා පැවත්ම පිළිබඳ බුද්ධිය යනුවෙන්.මේ 9න් ගණිත හා තර්කය පිළිබඳ බුද්ධියත්, භාෂාමය බුද්ධියත්, යම් දුරකට ස්වභාව ධර්මය පිළිබඳ බුද්ධියත් කියන 3 පමණයි 5 ශිෂ්‍යත්වයෙදි මැන බැලෙන්නෙ. අනෙක් කොටස් 6ම මැනෙන්නේ නෑ. විවිධ දක්ෂතා, කුසතා ඇති අයගේ එම බුද්ධිමය හැකියාවන් මැන නොබැලීම නිසාත් මෙහිදී විශාල ආසාධාරණයක් වෙනවා.* 5 ශිෂ්‍යත්ව විභාගය අහෝසි කරයිද කියන ප්‍රශ්නය මතු වුණාම ගමේ දක්ෂ දරුවන්ට නගරයේ ජනප්‍රිය යැයි සම්මත පාසලකට ඇතුළත්වීමේ අවස්ථාව අහිමිවෙයිද කියන ප්‍රශ්නය මතු වුණා. මේ ගැන ඔබ මොකද කියන්නේ?අධ්‍යාපන ඇමතිතුමා අදහස් කළේ මේ විභාගය අහෝසිකිරීම නෙවෙයි, මේ ක්‍රමය වෙනස් කිරීමයි. 320,000ක් විතර මේ විභාගයට ලියද්දි ජනප්‍රියයයි කියන පාසලකට ඇතුළත්වීමේ අවස්ථාව ලැබෙන්නෙ 2500 – 3000කට විතර. ඒ සඳහා තමයි රටේ ළමා පරපුර වසර ගණනාවක් විශාල දුකක් විඳින්නෙ. මවුපියන් පවා විශාල අරගලයක් කරන්නෙ. දරුවා විභාගයෙන් සමත් වූ විට ශිෂ්‍යාධාර ලබාගැනීමට වඩා ජනප්‍රියයයි කියන පාසලකට දරුවා ඇතුළත් කරගැනීමේ වුවමනාව මතයි.ශිෂ්‍යත්වය සමත්වී ජනප්‍රියයයි කියන පාසල්වලට ඇතුල්වන ඉතාමත් කුඩා සංඛ්‍යාවෙනුත් ඉන් එහාට ඇති සා/පෙළ, උ / පෙළ ආදි විභාගවලදී දක්ෂතා දක්වන පිරිස තවත් අඩුවෙන බවයි අධ්‍යාපනඥයන් කියන්නෙ. මේ පිළිබඳ විවිධ අධ්‍යයනයන් සිදුවී තිබෙනවා. ළමයෙකු ගමේ සිට නගරයේ පරිසරයට පැමිණි පසු නතරවෙන්නෙ නේවාසිකාගාර නැත්නම් බෝඩිම් වල. ඒවා මඟින් බොහෝ දුරට ආත්ම කේන්ද්‍රීය පිරිසක් බිහිවෙනවා. ළමයාගේ කෑම බීම පවා වෙනස්. දෙමව්පියන් දුරස්වීම වගේ කාරණාත් තිබෙනවා. මේ දේවල් පවා අධ්‍යාපන ක්‍රියාවලියට බලපානවා.මේ විදිහට ගමෙන් ඇවිත් නගරයේදී ඉගෙනගෙන උපාධි ලබන අය ආපහු ගමට යන්නත් අකමැතිවෙනවා. නගරයේ ඉස්කෝල හොඳයි කියන්නෙ හොඳ ගුරුවරු නිසා නම්, උපාධිධාරීන්ට ගමට ගුරුපත්වීම් දුන්නාම ගම දාලා එනවා. වයඹ පළාතේ පුත්තලම වගේ ප්‍රදේශවල උතුරු මැද පළාතේ ඇතැම් ප්‍රදේශවල, නැගෙනහිර අම්පාර වගේ ප්‍රදේශවල විද්‍යා - ගණිත - ඉංග්‍රීසි ගුරු හිඟයෙන් ගැන කතාකරන්නෙ මේ නිසා. මෙහෙම කොහොමද ගමේ පාසල හදන්නෙ. ගමට පත්වීම දුන්නාම යන්නෙ නැති අය කොළඹට කිරි, ගමට කැකිරි කියනවා. මේක විෂම චිත්‍රයක්. අගාධය හදාගෙන තියෙන්නෙ අපි අපිමයි.* 5 ශිෂ්‍යත්වය ගැන රටේ විශාල කතිකාවක් ඇතිවෙමින් තිබෙනවා. එය හොඳ ප්‍රවණතාවක් නේද?5 ශිෂ්‍යත්වය ගැන කරුණු අධ්‍යයනය කළ අධ්‍යාපනඥයන්, මනෝවිද්‍යාඥයන්, වෛද්‍යවරු, විවිධ වෘත්තිකයන් වගේ අයත් තවත් නොයෙක් දෙනාත් මතුකරන කාරණා අනුව මේ විභාගය 7, 8 වගේ ශ්‍රේණියකට දැමීම ගැනත් ඔය කතිකාවේ තියෙනවා. මීට මාස 5 – 6 කට උඩදී ලෝක ළමාදිනයේදී ශිෂ්‍යත්ව ප්‍රතිඵල නිකුත් වුණාම ඒ ගැන හඬනඟා කතා කළ අය දැන් මේ කතිකාවෙදී කොතැනද ඉන්නෙ කියන එකත් ප්‍රශ්නයක්. ජාතික අධ්‍යාපන කොමිෂම 5 ශිෂ්‍යත්ව විභාගය සම්බන්ධයෙන් ඉදිරිපත් කර ඇති නිර්දේශ මේ කතිකාවට ඉතාමත් අදාළයි.* අධ්‍යාපන ඇමතිතුමා 5 ශිෂ­්‍යත්වය ගැන ප්‍රකාශයක් කළේ, ජාතික අධ්‍යාපන කොමිෂමේ නිර්දේශ අනුව නම් එම නිර්දේශ ගැන යම් සඳහනක් කළ හැකිද ?ජාතික අධ්‍යාපන කොමිෂම තමයි රටේ අධ්‍යාපනය සම්බන්ධයෙන් ගරු ජනාධිපතිතුමාට වගකියන කමිටුව. 5 ශිෂ්‍යත්ව විභාගය සඳහා නව සංශෝධන ඉදිරිපත්කරන හැටියට එම කොමිෂමෙන් අධ්‍යාපන ඇමතිතුමා ඉල්ලීමක් කළා. විවිධ වෘත්තිකයන් වගේම, දරුවන් මවුපියන් ආදී විවිධ පිරිස් මේ කොමිෂම හමුවේ සිය මතය ප්‍රකාශ කර තිබෙනවා. ඒවා සැලකිල්ලට ගැනීමෙන් පසුව තමයි, කොමිෂම සිය නිර්දේශ ඉදිරිපත් කර තිබෙන්නෙ.5 ශිෂයත්ව පරික්ෂණය පිළිබඳ මතුවී ඇති අර්බුද හා නිශේධනීය ප්‍රවණතාවන්ට සාපේක්ෂ විසඳුම් ලබාදීමේ අභිමතාර්ථයෙන් ජාතික අධ්‍යාපන කොමිෂම සිය නිරීක්ෂණ ඉදිරිපත් කරන බව එහි සඳහන් වෙනවා. ශිෂ්‍යත්ව පරීක්ෂණය පැයක කාලයකට සීමා කිරීම, දැනට භාවිත අන්තර්ගතය වෙනුවට ශිෂ්‍යයන්ගේ තදාසන්න පරිසරය ඇසුරු කොටගත් සරල ප්‍රශ්න සැකසීමක්, දරුවාගේ නිර්මාණාත්මක හැකියාවන් විමසීමත්, ප්‍රායෝගික ජීවිතය හා අදාළවන පරිදි ප්‍රශ්න සැකසීමත්, තේරීම්, කාණ්ඩ කිරීම්, ගණිත රටා හා ප්‍රායෝගික ජීවිතයේදී අදාළ වන්නා වූ මිනුම් පිළිබඳ නිපුණතා මැනබැලෙන සරල දක්ෂතා පරීක්ෂණයක් ආදී වශයෙන් මේ නිර්දේශ ඉදිරිපත්වී තිබෙනවා.මේ පරීක්ෂණයේ අරමුණ විය යුත්තේ අනාගත ජීවිතයේදී ඉගෙනීම සඳහා දරුවා තුළ ඇති විභවතාව මැනීම බවත් එහි සඳහන්. වයස අවුරුදු 9 - 11 පරාසයේ දරුවකු තුළ පැවතිය යුතු මට්ටමින් නිපුණතා කිහිපයක් ප්‍රධානකොට ගත් කාර්යසාධනයක් ඇගයීමත් මෙහිදී අපේක්ෂිතයි. මේ නිර්දේශ මඟින් අවුරුදු 9 – 11 දරුවන් මත පැටවී ඇති අසීමිත අධ්‍යාපන බර හා දැඩි මානසික ආතතිය නැති කිරීමත් අපේක්ෂා කෙරෙනවා.* 5 ශිෂ්‍යත්වයේ අසීමිත තරඟකාරීත්වය අවම කිරීමට පාසල් 1000 වැඩපිළිවෙළ කොපමණ දුරට පිටිවලක් ද?මේ ද්විතීයික පාසල් 1000 වැඩපිළිවෙළට අනුව මින් ඉදිරියට සියලු ආණ්ඩු ඒවා සංවර්ධනය කළ යුතු වෙනවා. මේ පාසල් සංවර්ධනය කරන්නේ භෞතික සම්පත්වලින් පමණකුත් නොවෙයි. මේ සෑම ද්විතීයික පාසලකටම සම්බන්ධ ප්‍රාථමික පාසල් 4 – 5 ක දරුවන්ට 5 ශිෂ්‍යත්ව ප්‍රතිඵලය කුමක් වුණත් ඒ පාසලට ඇතුල්වීමේ අවස්ථාවක් ලැබෙනවා. වසර 10ක් මේ වැඩපිළිවෙළ හරියට ක්‍රියාත්මක වුණොත් මේ රටේ අධ්‍යාපනයේ විශාල ප්‍රගතියක් පෙරළියක් ඇතිවීම වැළැක්විය නොහැකියි. එය සාර්ථක වුණොත් 5 ශිෂ්‍යත්වයත්, ස්වභාවික මරණයකට ලක්වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=f1401082</link>
    <topic/>
    <author>සාකච්ඡා කළේ තිලානි ශානිකා විතානාච්චි</author>
    <content>සිළුමිණ පුවත්පතෙහි නියෝජ්‍ය විශේෂාංග කතුවරිය ලෙස සේවය කරන සේමාලි කැල්ලපතගේ නවතම පරිවර්තන ග්‍රන්ථය ‘මකර බිජුවට’යි. පර්ල් එස්. බක්ගේ ‘Dragon Seed’ නම් ඉංග්‍රීසි පරිවර්තන ග්‍රන්ථය ආශ්‍රයෙන් රචිත ‘මකර බිජුවට’ සඳහා පාදක වනුයේ චීන විප්ලවයට පෙර අවධියයි. යුද්ධය තේමා කරගත් කෘති පරිවර්තනයට ලැදි මේ ලේඛිකාව පරිවර්තනය කළ අනෙක් ග්‍රන්ථය වන්නේ ‘සඳමල’ යි. ‘මකර බිජුවට’ පරිවර්තන කෘතිය හා ඇගේ නිර්මාණ ජීවිතය පිළිබඳ කළ කතාබහකි මේ.* නොබෙල් සම්මානලාභී පර්ල් එස්. බක්ගේ The Dragon Seed’ කෘතියයි ඔබ “මකර බිජුවට” නමින් පරිවර්තනය කරන්නේ, කතුවරියගේ මේ කෘතියම පරිවර්තනය සඳහා යොදා ගන්නට විශේෂ හේතුවක් තිබේද ?සම්මානනීය ලේඛිකාවක් වන පර්ල් එස්. බක්ගේ කෘති අතරින් මට මුලින්ම කියවන්නට ලැබෙන්නේ The Hidden Flower කියන කෘතියයි. එහි කතා තේමාව වන්නේ ජපානයට පැමිණි අමෙරිකානු හමුදා නිලධාරියකු හා ජපන් යුවතියක අතර ඇතිවන ප්‍රේමයයි. ඒ වගේම මේ සංස්කෘති දෙක අතර ඇති වන ඝට්ඨනයයි.මේ කෘතිය කියවීමත් සමඟ ඇතිවුණු කැමැත්ත නිසාම මා දිගින් දිගටම කතුවරියගේ කෘති සොයාගෙන කියෙව්වා. ඒ අතරින් මගේ සිත් ගත්තේ The Dragon Seed කෘතියයි. The Dragon Seed කෘතියට පාදක වුණු පරිසරය නිර්මාණය වී තිබුණේ චීන මහජන විප්ලවයට පෙර අවධියයි.1937 වසරේදී එහි සිද්ධවුණු ජපන් ආක්‍රමණ චීනයේ ඈත ගම්මානයක වෙසෙන මිනිසුන්ගේ ජන ජීවිතයට කොයිතරම් බලපෑම් කළාද කියලා මේ කෘතියෙන් අපූරුවට කියැවුණා. මේ කෘතිය මගේ අතට පත්වන කාලයේ අපේ රටේත් තිබුණේ යුද්ධයක්. යුද්ධය නිසා වැඩිපුර බැටකන්නේ කාන්තාවන් වගේම දරුවන්. ඒ කාරණය ජාතියකින්, ජාතියකට වගේම, රටකින් රටකටත් පොදු වූ කාරණයක්.යුද්ධය පිළිබඳ වූ පොදු කාරණය මේ කෘතිය සිංහලට පරිවර්තනය කරන්නට හේතුවුණා. ඒ කාලයේ චීනයේ ගම්වල සිටි ජනතාවගේ සිතුම් පැතුම්, ඔවුන් ආක්‍රමණිකයන්ට මුහුණදෙන ආකාරය පිළිබඳ යම් දැනුවත්භාවයක් ලබාදීම මේ කෘතිය ‘මකර බිජුවට’ නමින් පරිවර්තනය කිරීමට හේතු වු අනෙක් කාරණයයි.* ජපානය චීනය ආක්‍රමණය කිරීමත් සමඟම චීනයේ ජන ජීවිතයේ සිදුවූ වෙනස්වීම් වගේම, යුද්ධයේ ආදීනවත් මෙහි මුල් කෘතියෙන් කියැවෙනවා. ඒ සියලු කාරණා පාඨකයාට හැ‍ඟෙන අයුරින් ‘මකර බිජුවට’ කෘතිය මඟින් පරිවර්තනයට ලක්වු බව ඔබ සිතනවාද?පර්ල් එස්. බක් වගේ සම්මානනීය ලේඛිකාවකගේ කෘතියක් පරිවර්තනය කරන්නට සූදානම් වුණත්, ඒ පිළිබඳ මගේ සිතේ මුලින්ම ඇතිවුණේ චකිතයක්. කෘතිය දිගින් දිගටම පරිවර්තනය කරගෙන යද්දි මට හැඟුණ දෙයක් වුණේ, ඒ රටේ ගැමි ජනතාවගේ දිවි පෙවත, අපේ රටේ ගැමි ජනතාවගේ දිවි පෙවෙත සමඟ සමීප බවයි. පරිවර්තනයේදී ඒ සමීප බව මට ‍පහසුවක් ඇති කළා. මේ කතාව ගලාගෙන යන්නේ ගම්බද ගොවි පවුලක් වටා. ගොවි පවුල මුල් කරගෙන මුළු ගමක් ආක්‍රමණික සතුරු හමුදාවට මුහුණදුන් අයුරු ඉන් කියැවෙනවා. මේ ගොවි පවුලේ දෙන්න දෙමහල්ලන් අතේ තිබෙන සමගිය, පවුලේ දරුවන් මවට හා පියාට ගරු කරන අන්දම, මව මුල්කරගෙන පවුලේ කටයුතු සිදුවන අන්දම වැනි සංස්කෘතිමය කරුණු අපේ රටටත් පොදුයි.ඒ නිසා ඇතිවුණු සමීප බව පාඨකයන්ගේ සිත්සතන් සැනසෙන අයුරින් කෘතිය මඟින් රැගෙන ආවා කියන හැඟීම මගේ සිතේ ඇතිවුණා. ‍ෙල්ඛිකාව සිය මුල් කෘතියේදී ආක්‍රමණික හමුදාව ගම් දනව් ආක්‍රමණය කරන්න සැරසෙන වෙලාවේදී, ඒ ගම්වැසියෝ කටයුතු කරන ආකාරය විස්තරාත්මකව ඉදිරිපත් කරනවා. එතනදී මිනිස්සුන්ගේ සිත් සතන් කටයුතු කරන ආකාරය අපූරුවට කතුවරිය කියාපානවා. සාමකාමී ගම ආක්‍රමණයත් සමඟ වෙනස් වන්නේ කෙසේද යන්නත් ලේඛිකාව කදිමට නිරූපණය කර තිබුණා. ඒ වෙනස්වීම මට දැනෙන අන්දමින්, පාඨකයන්ට හැ‍ඟෙන පරිදි පරිවර්තනය කරන්නට මා උත්සාහ ගත්තා. ඒ උත්සාහය සාර්ථක වූ බව මට හැ‍ඟෙන්නේ කෘතිය කියැවු පාඨකයන්ගෙන් ලැබෙන ප්‍රතිචාර නිසයි.* මේ වනවිට ඔබ කෘති කිහිපයක්ම පරිවර්තනය කර අවසන්. පරිවර්තන කාර්යය ඔබ අර්ථ දක්වන්නේ කෙසේද?පරිවර්තනයක් කියන්නේ වෙනත් භාෂාවකින් ලියැවුණු කෘතියක් තවත් භාෂාවකට හැරවීමයි. සාමාන්‍යයෙන් කෘතියක් පරිවර්තනයකදී අප කරන්නේ හුදෙක් භාෂා දෙකක් අතර සිදුවන හුවමාරුවකට වඩා අප නොදන්නා අවධියක, නොදන්න ජනතාවකගේ සිතුම් පැතුම්, හැසිරීම් හා එකිනෙකාගේ දිවිපැවැත්ම වැනි කරුණු ඇතුළත් වු කිසියම් නිර්මාණයක් තවත් පාඨක පිරිසක් අතරට සමීප කිරීමයි. එහිදී පරිවර්තකයා කළ යුතු වන්නේ සෑමවිටම මුල් කෘතියට සමීපව, විකෘති නොකර පරිවර්තනයෙහි යෙදීමයි.* එහෙත් අද අපට කියැවීමට ලැබෙන බොහෝ පරිවර්තන කෘතිවල දක්නට ලැබෙන්නේ ඒ භාෂාවෙන් තිබෙන දේ සිංහලටපරිවර්තනය කිරීමක් පමණයි. පරිවර්තිකාවක් විදියට ඔබ ‘මකර බිජුවට’ කෘතිය පරිවර්තනය කිරීමේදී අනුගමනය කළේ මීට වඩා වෙනස් වූ ක්‍රමවේදයක්ද?ඉංග්‍රීසි භාෂාවෙන් තිබෙන දේ සිංහලයට නැඟීමේදී හැකිතාක් දුරට එය අපගේ පාඨකයන්ට සමීප කිරීමට මා උත්සාහ කළා. මේ කෘතිය පරිවර්තනය කරද්දී මුල් ලේඛිකාව යොදාගෙන තිබූ සමහර වාක්‍ය ඛණ්ඩ සිංහල බසට නුහුරුයි. උදාහරණයක් විදියට දරුවන්ට ඔවුන් සිංහලයෙන් ඇමතු වදන් ඒ ආකාරයෙන්ම දැක්වුවහොත් සිංහල පාඨකයන්ගේ මුවට නැගෙන්නේ හාස්‍යයක්. ඒ නිසා එවැනි අවස්ථාවලදී මා යොදා ගත්තේ අපට හුරු වදන් පෙළක් බව ද කිව යුතුයි. එහිදී මා සැමවිටම උත්සාහ කළේ අපේ පාඨකයන්ට සමීප බස් වහරින් පරිවර්තනයෙහි යෙදීමටයි.* පරිවර්තනයක් කිරීම වෙහෙසකර කටයුත්තක්. ඒ වෙහෙසකර කටයුත්තේදී බොහෝ පරිවර්තකයන් සිය පරිවර්තනය සාර්ථක කර ගැනීමට ඒ ප්‍රදේශයට ගොස් කාලයක් එහි ජීවත් වූ බව අප අසා තිබෙනවා. මේ කෘතිය පරිවර්තනය කිරීමේදී එය සාර්ථක කර ගැනීමට ඔබ මොනවගේ ක්‍රියාමාර්ගයක් අනුගමනය කළාද?අපේ රටේ ප්‍රවීණ පරිවර්තකයන් තම පරිවර්තන කාර්යයෙහි යෙදීමේදී මුල් කෘතියට අදාළව ඒ සමාජ පරිසරයෙහි කාලයක් සිටි බව මා අසා තිබෙනවා. ඒත්, මට නම් මේ කෘතියේදී ඒ අයුරින් කටයුතු කිරීමට අවස්ථාව උදාවුණේ නැහැ. එහෙත් මේ කෘතිය පරිවර්තනය කරන්නට පෙර කෘතියෙහි ස්වභාවය පිළිබඳ හොඳ අධ්‍යයනයක නිරත වුණා. එහි පසුබිම් වූ කාලවකවානුව පිළිබඳ කියෙව්වා. යමෙකුට ඒ කාලවකවානුව අධ්‍යයනය කිරීමට අවශ්‍ය නම් අප ඒ රටටම යා යුතුම නැහැ. ඒ සඳහා අන්තර්ජාලය භාවිත කළ හැකියි.ඒ වගේම පරිවර්තනයක් කරද්දී අදාළ ලේඛකයාගේ කෘති කිහිපයක් හෝ කියවා තිබීම ද පරිවර්තනයකදී ගෙනෙන්නේ පහසුවක්. අදාළ ලේඛකයා ලියා ඇත්තේ කුමන වර්ගයේ කෘතිද, ඒ ලේඛකයාගේ කෘතිවලට පාදක කරගෙන ඇත්තේ කුමන ආකාරයේ පසුතල ද යන්න පිළිබඳ අවබෝධයක් අපට ඉන් ලද හැකියි. පර්ල් එස්. බක්ගේ කෘති කියැවූ මා අවබෝධ කරගත් කාරණයක් වුණේ, පවුල යන සමාජ කාරණා සමාජය මුල්කරගෙන ලේඛනයෙහි යෙදී ඇති බවයි.ඒ අවබෝධය පරිවර්තනයේදී පහසුවක් සලසන බවද කිව යුතුමයි. මා අදහන අනෙක් කාරණය වන්නේ, හුදෙක් ඉංග්‍රීසි කියැවීමට හෝ සිංහල ලිවීමට හැකි වු පමණින් පරිවර්තකයකු ලෙස පාඨක සිත් දිනාගත නොහැකි බවයි. ඒ නිසා මා මුල් කෘතියේ අඩංගු දේ නිර්මාණශීලීව රසවත්ව සිංහලයට නැගීමට උත්සාහ කළා. ඒ නිර්මාණයෙහි ඇතුළත් නිර්මාණාත්මකභාවය නොනැසී තබා ගැනීමට උත්සාහයක නිරත වුණා.* විශ්ව සාහිත්‍යයේ යුද්ධය පිළිබඳ ලියැවුණු සාහිත්‍ය ග්‍රන්ථ සමඟ සංසන්දනය කිරීමේදී ශ්‍රී ලංකා සාහිත්‍යයේ යුද්ධය පිළිබඳ ලියැවුණු කෘති නොමැති තරම්. එසේ ශ්‍රී ලංකාවේ තිස් වසරකට වඩා වැඩි කාලයක් යුද්ධයක් පැවැතියත්, ඒ පිළිබඳ සාහිත්‍ය ග්‍රන්ථ රචනා නොවීමට හේතුව කුමක්ද?යුද සමයේ හා ඉන්පසුවත්, යුද්ධය පාදක කරගත් කෘති බිහිවුයේ නැහැයි කියා කියන්නට බැහැ. වෙනත් රටවල තරම් යුද්ධය පාදක කරගත් කෘති බිහිනොවුණ බවක් පෙනෙනවා. උදාහරණයක් ලෙස රුසියන් කෘති බොහෝමයක් ලියැවුණේ යුද්ධය හා එහි අත්දැකීම් පාදක කරගෙනයි. අප රටේ තිස් වසරක යුද්ධයක් පැවතුණත්, ඒ දෙස සංවේදීව බැලූ අය සිටියේ අඩුවෙන්. එවැනි කෘති අඩුවෙන් බිහිවෙන්න හේතුව ලෙස මා දකින්නේ එයයි.* ඔබගේ ‘සඳමල’ පරිවර්තන කෘතියට පාදක වූයේත් යුදමය අත්දැකීමක්. යුද්ධය නමැති කතා තේමාවම තෝරා ගැනීමට ඔබට විශේෂ හේතුවක් තිබේද?ෆිලිස් ඒ විට්නිගේ කෘතිගේ ‘The Moon Flower’ යන කෘතියයි. මා ‘සඳමල’ ලෙසින් පරිවර්තනය කළේ. ඉංග්‍රීසි බසෙන් කෘති හැත්තෑවක් පමණ ලියා ඇති මේ ලේඛිකාවගේ කෘතියක් අප රටේ කිසිවකු මෙතෙක් සිංහලට පරිවර්තනය කළ බවක් මා අසා නැහැ. ඊට පසුබිම් වන්නේ දෙවැනි ලෝක මහා යුද සමයයි. හිරෝෂිමාවට පරමාණු බෝම්බය දැමූ පසුව විනාශ වූ මිනිස් සිත්සතන්වල ශෝකාලාපය එහි අපුරුවට නිරූපණය වෙනවා. මේ කෘතිය මගේ අතට පත්වන්නේත් අපේ රටේ යුද්ධය පැවැති කාල සමයේයි. මේ කෘතිය පරිවර්තනය වන්නත් හේතු වූයේ ‘මකර බිජුවට’ කෘතිය පරිවර්තනය කිරීමට හේතුවූ සාධකම බව කිව්වොත් නිවැරැදියි.* ඔබගේ ඉදිරි ලේඛන කටයුතු පෙළ ගැසෙන්නේ කුමන අයුරින්ද?අපගේ අසල්වැසි රටේ ලේඛකයකු වන රස්කින් බොන්ඩ්ගේ කෘතියක් පරිවර්තනය කිරීම ඇරැඹුවා. ඊට අමතරව කිහිපවරක් මා කියවා සිත්ගත් කෘතියක් ද පරිවර්තනය ආරම්භ කිරීමට පෙර නැවතත් කියැවීමට මා අතට ගත්තා. ඒ කටයුතුත් සමඟයි මගේ දවස ගෙවෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=f1401083</link>
    <topic/>
    <author>තිලානි</author>
    <content>කෙටි කතාවට ප්‍රියකරමින් ලේඛනයෙහි නිරත වන වික්‍රමරත්න කරුණානායකගේ නවතම කෙටිකතා සංග්‍රහය ‘රතු අහස ලස්සනයි’ ලෙස නම්කර ඇත. මීට පෙර ඔහු ලියූ අනෙක් කෙටිකතා සංග්‍රහ වූයේ ‘රතු කුකුළාගේ මරණය’ හා ‘නාඹිරිත්තා මල්’ කෙටිකතා සංග්‍රහ ද්විත්වයයි. ‘වී මිදුලට සඳ ඇවිදින්’ වික්‍රමරත්නගේ අලුත්ම නවකතාවයි. මේ කතාබහ කෙටිකතා මාධ්‍ය හා ඔහුගේ නිර්මාණකරණය පිළිබඳයි.* ඔබගේ ‘රතු අහස ලස්සනයි’ නමැති කෙටිකතා සංග්‍රහයට පාදක වූයේ මොනවගේ තේමාවක් ද?‘රතු අහස ලස්සනයි’ කෙටිකතා සංග්‍රහය මගේ තුන්වැනි කෙටිකතා සංග්‍රහයයි. මේ කෙටිකතා ලිවීමේදී මා පාදක කර ගත්තේ සමාජයේ, මගේ ඇස ගැටුණු බොහෝ දෑයි. ඒ ඇස ගැටුණු බොහෝ දේ මගේ මනසින්, මා විවරණයක යෙදුණා. ඒ යෙදුණු විවරණය කෙටිකතාවක් ඔස්සේ පාඨකයා වෙතට රැගෙන ආවා. එහිදී මිනිසුන්ගේ විවිධ වූ මානසික හැඟීම්, වර්ගවාදය, දේශපාලනය, ආදරය වැනි මාන කෙරෙහි මගේ අවධානය යොමුවුණා.* වර්තමාන කෙටිකතාව පිළිබඳ ඔබගේ අදහස කුමක්ද?අද කෙටිකතාව අතීතයත් සමඟ විමසා බලද්දී, වර්ධනීය තත්ත්වයක් තිබෙන බවක් පෙනෙනවා. විවිධ අය විවිධ මත ඔස්සේ කෙටිකතා රචනයට පිවිස සිටීමත් විශේෂයි. මගේ ශෛලිය වන්නේ කෙටි කතාවට නමක්, ගමක්, සීමාවක්, තේමාවකට ලඝු කිරීමට අකැමැති වීමයි. එවැනි කාරණාවලට කොටුවීම නිසා කෙටිකතාව අසාර්ථක වනවා යැයි අමුතුවෙන් කිවයුතු කාරණයක් නොවෙයි. කෙටි කතාවක ධ්වනිතාර්ථය ඉතා ඉහළින් තිබීම බොහොම වැදගත්.කෙටි කතාව හඹායෑමේ ශක්තියෙන් අනූන විය යුතුයි. කෙටිකතාව කියවන පාඨකයාට කෙටිකතාව දිගින් දිගටම කියැවීමේ කැමැත්තක් ඇතිවිය යුතුයි. ඔහු එසේ කෙටිකතාව හඹායන්නේ කියැවීමේ දී ඇතිවන කැමැත්ත මතයි. කෙටි කතාවක දී ඒ කෙටිකතාව කියවන පාඨකයාට නව අපේක්ෂා ඇතිවිය යුතුයි. එසේ නොවුණහොත් කොයිතරම් සම්භාව්‍ය කෙටිකතාවකින් වුවද වැඩක් නැති බවයි මගේ හැඟීම.* දුම්රිය පාලකවරයෙක් විදියට රැකියාව කරන ඔබ, ලේඛනයට පිවිසීම ඇරැඹෙන්නේ කුමන අයුරින් ද?මා කෙටිකතාවට අත්පොත් තියන්නේ මගේ ගුරුතුමා වන රත්න බී. ඒකනායක නිසයි. ඊට පස්සේ දිගින් දිගටම මම නිර්මාණකරණයෙහි නිරත වුණා. මට හොඳට මතකයි මා ලියූ කෙටිකතාවක් මං ගුවන්විදුලි සංස්ථාවට යැව්වා. ඒ වැඩසටහන කළේ සුගතපාල ද සිල්වා මහත්තයායි. ඔහු ඔහුගේ වැඩසටහන සඳහා මගේ කෙටිකතාව තෝරාගෙන තිබුණා. ඒ වගේම දිගින් දිගටම කෙටිකතා ලියන්න යැයි ආරාධනයකුත් කළා.එතකොට මගේ වයස අවුරුදු දාහතයි. කාලයක දී ජයවර්ධනපුර විශ්වවිද්‍යාලයේ ජනසන්නිවේදන හා ලේඛකත්ව සන්නිවේදන පාඨමාලාව මා හැදෑරුවා. එහිදී ඉදිරිපත් කළ යුතු නිබන්ධනය සඳහා මා තෝරා ගත්තේ කෙටිකතා කිහිපයක්. මේ පොත කෙටිකතා සංග්‍රහයක් ලෙස පළ කළහොත් වැදගත් කියන අදහස මට ඇතිවෙන්නේ මෙතැනදී. ඒ අනුව මගේ පළමු කෙටිකතා සංග්‍රහය ‘රතු කුකුළාගේ මරණය’ එළි දකින්නේ ඒ අයුරින්.1996 වසරේ දී පැවැත්වුණු ස්වාධීන සාහිත්‍ය උළෙලේ දී මා ඉදිරිපත් කළ කෙටිකතාව සඳහා දෙවැනි ස්ථානයත්, මහගමසේකර සාහිත්‍ය උළෙලේ දී ප්‍රථම ස්ථානයත් ලැබුණා. මගේ කෙටිකතා ඇගයීමට ලක්වුණා. ඒ ‘රතු කුකුළාගේ මරණය’ කෙටිකතා සංග්‍රහයේ ඇතුළත් කෙටිකතා කිහිපයක් වීම විශේෂයි. ඊළඟට සිළුමිණ, ලක්බිම ආදී විවිධ වූ පුවත්පත්වලට මා යැවූ කෙටිකතා පළවීම මට මහත් සතුටක් ඇති කළා. මේ සියල්ල මගේ නිර්මාණකරණ ගමන් මගේ මා ලැබූ පන්නරයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=f1401084</link>
    <topic>විද්‍යා ප්‍රබන්ධ නමින් බොරු ලියන්න එපා!</topic>
    <author>රන්ජන් අමරරත්න</author>
    <content>අමෙරිකාවේ අභ්‍යවකාශ තරණය ගැන කතා කිරීම යථාර්ථයෙකි. චීනයේ අභ්‍යවකාශ ගවේෂණ ගැන ලියා තැබීම ද යථාර්ථයෙකි. ඉන්දියාවේ එබඳු උත්සාහයක් පිළිබඳ අනාගත සිහින දැකීමට ද තර්කයක් තිබේ.එහෙත් ශ්‍රී ලංකාවේ සප්තකන්‍යා කඳුවැටිය ආශ්‍රයෙහි අභ්‍යවකාශ මධ්‍යස්ථානයක් පිහිටු වීම හා අපේ මව් බිම එම විෂයය සම්බන්ධයෙන් ලෝකයේ තරගකාරී ස්ථානයකට පැමිණීම විශ්වාස කළ හැකි තත්ත්වයක් ද?අජන්ත සෙනෙවිරත්න නම් ආධුනික නවකතාකරුවෙක් අපේ අභ්‍යවකාශ තරණයක් ගැන විද්‍යා ප්‍රබන්ධයක් ලියා තිබේ. ඉන් ප්‍රකාශ වන්නේ අාධ්‍යාත්මික පර්යේෂණ හා අත්හදා බැලීම් ඔස්සේ පිටසක්වළ ජීවීන් සමඟ අපූරු සන්නිවේදන අවස්ථා ඇති කර ගත හැකි ය යන අදහසකි.බැලූ බැල්මට මෙය අමු ම – අමු කෙප්පයකි. කතාවේ එන හැටියට 2058 වන විට එනම්; තවත් වසර හතළිස් හතරකින් ශ්‍රී ලංකාවේ ප්‍රධාන ක්‍රියාවලිය වන්නේ පිටසක්වළ ජීවීන් සමඟ සම්බන්ධතා පැවැත්වීම ය. ඒ සඳහා මෙරට ආණ්ඩුව ඇති පදම් මුදල් ප්‍රතිපාදන වෙන් කරයි. මේ විෂයයට අදාළ අපූරු විද්‍යාඥයෝ පිරිසක් ද ඒ වන විට අපට සිටිති.“රිදී හුය බින්දා” නමින් අජන්ත සෙනෙවිරත්න ලියා ඇති විද්‍යා ප්‍රබන්ධය පාඨක සිත් හි හාස්‍යය උපදවන අමු බේගලයකි. ආතර් සී. ක්ලාක් නම් ගෞරවණීය විද්‍යා ප්‍රබන්ධ රචකයා ගේ වාසස්ථානය වූ ශ්‍රී ලංකාවේ නවකතාකරුවකු මෙබඳු ව්‍යාජ කෘතියක් සම්පාදනය කිරීම එක් අතෙකින් ඔහුට කරන අපහාසයෙකි.මේ කතාව තුළ ඇත්තේ කතුවරයාගේ හුදු සිහිනයක් මිස සිදු විය හැක්කක් නො වේ. ඔහුගේ කතාවට විද්‍යාත්මක සාධක හෝ තර්ක හෝ නැත.අමෙරිකාව, රුසියාව හා චීනය අතර අභ්‍යවකාශ තරණය සම්බන්ධයෙන් තරගකාරී තත්ත්වයක් පවතී. 1960 ගණන් වන විට එම තරගය පැවැතියේ අමෙරිකාව හා සෝවියට් දේශය අතර ය.1969 ජූලි මාසයේ දී අමෙරිකාවේ ඇපලෝ යානයක් සඳ මතට ගොඩ බැස් වීය. නීල් ආම්ස්ට්‍රෝන් හා එඩ්වින් ඕල්ඩරීන් යන දෙදෙනා සඳ මත පා තබා පැය දෙකකට ආසන්න කාලයක් එහි ගත කළ හ. ඒ අතර ම සෝවියට් දේශයේ ලූනා යානයක් මිනිසුන් රහිතව හඳට ගොඩ බැස එහි පස් සාම්පල් රැගෙන ආවේ ය. මේ අභ්‍යවකාශ තරණය පිළිබඳ තරගය නිසා දෙරට ම ලබා ගත් විද්‍යාත්මක ඥානය ඉමහත් ය.එම ඥානයෙන් ‍ෙකාටසක් පමණක් හෙළිදරව් වූ අතර ඉතිරිය රාජකීය රහස් ලෙස එලෙස ම පවතී. මෙබඳු ම තරගයකට චීනය හා ඉන්දියාව සූදානමින් සිටිති. දැනට ම එහි මූලික කටයුතු සිදු වේ. එහෙත් තව වසර හතළිස් හතරකින් නො ව; එක සිය හතරකින් වත් ශ්‍රී ලංකාව අභ්‍යවකාශ තරණයට යන්නේ නැත.කතුවරයකුට සිහින දැකීමේ අයිතියක් තිබේ. පරිකල්පනය සඳහා නිදහසක් ද තිබේ. එහෙත් ඔහු ගේ නිර්මාණය තුළ විශ්වසනීයත්වය පැවැතිය යුතු ය. ඔහු සිදු විය හැකි දෙයක් කෙරෙහි ම තම අනුභූතීන් යොමු කළ යුතු ය. ඊට තර්ක හා යුක්ති යුක්තභාවයන් තිබිය යුතු ය.කතුවරයා කියන ලෙස සප්තකන්‍යා කඳුවැටිය මත අභ්‍යවකාශ මධ්‍යස්ථානයක් ඇතිකොට එහි රොකට් විදිනයක් ඉදි කළහොත් එහි දෙදරීමට සප්තකන්‍යා කඳුවැටිය පමණක් නො ව; ශ්‍රීපාදස්ථානයත් බිමට සමතලා වනු ඇත. පැරසෝමාව නම් ග්‍රහ ලෝකය කොහේ තිබෙන්නක් දැ’යි පාඨකයා දන්නේ නැත. එහි ස්වභාවය, පිහිටීම, හා ඊට විශ්වයේ ඇති තැන කතුවරයා පැහැදිලි කරන්නේ නැත.විද්‍යා ප්‍රබන්ධ සාහිත්‍යයට ලෝක පාඨක ප්‍රජාව තුළ බලවත් ආකර්ෂණයක් තිබේ. එහි ඉතිහාසය සොයන පර්යේෂකයෝ විද්‍යා ප්‍රබන්ධයේ සමාරම්භය සුමේරියන් යුගය තෙක් ගෙන යති. කෙසේ වුව නූතන ප්‍රබන්ධ කථා ලක්ෂණ සහිත විද්‍යා ප්‍රබන්ධ ලියැවෙන්නට පටන් ගත්තේ කාර්මික විප්ලවයෙන් පසුව ය. 19 සියවස තුළ එහි කැපී පෙනෙන වර්ධනයක් දක්නට ලැබිණි. මුල් යුගයේ විද්‍යා ප්‍රබන්ධ වලට ගණිතය, තාරකා විද්‍යාව, භෞතික විද්‍යාව වැනි විද්‍යාත්මක විෂයය යැයි සමාජය පිළිගනු ලබන හැදෑරීම්වල මූලධර්ම පාදක කරගත් බව පෙනෙයි. පසු කලෙක විද්‍යා ප්‍රබන්ධ රචකයන් ගේ අවධානයට ලක් වූයේ ඉන්ද්‍රිය ගෝචර නොවන විෂයයන් ය.විද්‍යා ප්‍රබන්ධ කථාවේ ස්වර්ණමය යුගය ආරම්භ වන්නේ අනාගතවාදීන් එම ක්ෂේත්‍රයට පිවිසීමත් සමඟ ය. “අයිසැක් ඇසිමෝ”, “ප්‍රෙඩ්රික් පෝල්”, “ඩේමන් නයිට්” එහි එක් යුගයක් නියෝජනය කරති. “ආතර් සී. ක්ලාක්”, “වෑන් වොනට්” හා “රොබට් ඒ හීලීන්” එහි තවත් යුගයක් නියෝජනය කරති.මේ අතරින් අපේ වීරයා බවට පත් වන්නේ ආතර් සී. ක්ලාක් මහතා ය.ආතර් සී. ක්ලාක්මහතා සිය ප්‍රබන්ධකරණය සිදු කළේ මහත් පරිශ්‍රමයකින් යුතුව ය. එතුමා ගේ සෑම ප්‍රබන්ධයක් ම බලවත් ව්‍යාපෘතියක ප්‍රතිඵලයක් සේ සැලැකිය හැකි ය. පර්යේෂණ, පරිකල්පන නිවැරැදිව හසුරවමින් අනාගත ලෝකයට බලපාන නව ප්‍රබන්ධයක් කිරීමට ක්ලාක් මහතා හැම විට ම පරෙස්සම් විය. එතුමා ගේ බොහෝ අනාගත වාක්‍ය නිවැරැදි විය. සත්‍යය විය. විද්‍යා ප්‍රබන්ධයක තිබිය යුතු ගැඹුර, කථාන්දරය, විස්මය හා විශ්වසනීය භාවය එම කතාවල නො අඩුව පැවැතිණි. අපේ ප්‍රබන්ධ කතා රචකයන් ක්ලාක් මහතා ගෙන් ආදර්ශ ලබා ගත යුතු ය.රචකයා ආධුනිකයකු වන්නේ වුව නිර්මාණය ආධුනික විය යුතු නැත. පාඨකයා හැම විට ම අපේක්ෂා කරනුයේ පරිසමාප්ත කෘතියකි. නව කතාව නම් සාහිත්‍යාංගයේ ව්‍යුහය, කථා වින්‍යාසය, චරිත නිරූපණය, භාෂා භාවිතය වැනි උපාය මාර්ග පිළිබඳ දැනුමක් අජන්ත සෙනෙවිරත්නට නැති බව “රිදී හූය බින්දා” නව කතාවෙන් හොඳට ම පැහැදිලි වේ. ඒ පමණක් නො ව; ඔහු පොතකට නමක් තබා ගත නො හැකි ලේඛකයකු බව ද මේ ප්‍රබන්ධයට යොදා ඇති අපභ්‍රංස නමෙන් පෙනී යයි. එය විද්‍යා ප්‍රබන්ධයකට කිසිසේත් ගැළපෙන්නේ නැත.“රිදී හූය බින්දා” නවකතාවේ ප්‍රධාන චරිතය ලෙස සැලැකිය හැක්කේ මලින්ද නම් විද්‍යාඥයා ය. ඔහු මේ කතාවේ සජීවී ලෙස පෙනී සිටින්නේ නැත. ප්‍රධාන චරිතය රොකට්ටුවකට හා “පැරසෝමා” ග්‍රහ ලෝකයට ද, මොනිටරයේ තිරයට ද සීමා කර ඇත. එහි වරදක් නැතත්; එම චරිතය විස්තාරණය වන්නේ නැත. පැරසෝමාවේ දී කය නැති ජීවීන් හමුවීම, අාධ්‍යාත්මික ගවේෂණය ආදී කතුවරයා ගේ ප්‍රධාන තේමාවන් විකසිත කළ හැකි ප්‍රධාන සාධකය මලින්ද ය. එහෙත් මලින්ද විග්‍රහ නො වන බැවින් කතුවරයා ගේ තේමාවන් නියමිත සාධක ඔස්සේ සනාථ වන්නේ නැත.මහාචාර්ය නිමල් අබේසේකර, මහාචාර්ය ශිවපාලන්, ඉෂාරී, හේෂාන් යන සෙසු චරිත විකාශය වන්නේ පැරසෝමාව දක්වා දිවෙන අභ්‍යවකාශ තරණයේ හවුල්කරුවන් ලෙසට ය. මේ අතර ඉෂාරී, හේෂාන් යන චරිත දෙක අයත් වන්නේ මලින්ද ගේ කුටුම්භයට ය. ඉෂාරී මලින්ද ගේ බිරිඳ ය. හේෂාන් ඔහුගේ පුත්‍රයා ය. මේ තිදෙනාගේ මානව සම්බන්ධතා මානුෂිකවාදී මුහුණුවරකින් නිරූපණය කරන්නට කතුවරයා සමත් වන්නේ නැත. නව කතාව තුළත් තිදෙනා කාඩ්බෝඩ් චරිත සේ හැසිරෙති.සුමේධ හිමියන් ගේ චරිතය කතාවට එකතු කර ඇත්තේ අාධ්‍යාත්මික ගවේෂණය දෙසට පාඨක අවධානය යොමු කරවා ගැනීමට ය. නව කතාවක් ලෙස අසාර්ථක කෘතියක් වුව විද්‍යා සාහිත්‍යය අතින් බලන කල වැදගත් ලක්ෂණ දෙකක්ද කෘතියෙන් ප්‍රකට වේ.(i) විශ්වය පිළිබඳ බෞද්ධ සංකල්ප කෙරෙහි අවධානය යොමු කිරීම.(ii) කෙටි නව කතාවේ ඇතැම් ලක්ෂණ ප්‍රකට කිරීම.විශ්වය පිළිබඳ බෞද්ධ සංකල්ප කෙරෙහි බටහිර විද්‍යාඥයන් ගේ නොමඳ සැලැකිල්ල යොමු වී තිබේ. මරණයෙන් පසු ආත්මයක් පවතින්නේ යැයි කියන මතය, පුනරුත්පත්තිය, අධි මානසික බලය වැනි විෂයයන් පිළිබඳ පුළුල් පර්යේෂණ හා හැදෑරීම් මේ වන විටත් සිදු වේ. ආතර් සී. ක්ලාක් මහතා ම වරක් ප්‍රකාශ කළ සේ 2050 පමණ විට ලෝකයේ පිළිගැනීමට ලක් වන එක ම ආගම හා දර්ශනය වන්නේ බුදු දහම ය. ඒ මතය කතුවරයා ද අනුමත කරන බව පෙනෙයි.මේ නව කතාව අමු බේගල්වලින් සමන්විත වුව සංක්ෂිප්ත ය. කතුවරයාට ප්‍රබන්ධ කථාව පිළිබඳ හැදෑරීමක් නැතත් රසවත් හා වේගවත් කතාවක් කීමට ඔහු ප්‍රයත්න දරයි. එය යහපත් ලක්ෂණයකි.අජන්ත සෙනෙවිරත්න 2058 සිදුවීම් පෙළක් ගැන ලියන්නේ 2013 පා තබාගෙන එම පරිසරය හා එම වාග් මාලාව ම උපයෝගී කර ගනිමින් ය. දසක පහකට ආසන්න කාලයක් ඉදිරියට යෑම පිළිබඳ නිවැරැදි උපකල්පන අජන්ත සෙනෙවිරත්නට නැත. ඔහු නව කතාවට පමණක් නො ව; විද්‍යාත්මක පර්යේෂණ වලට ද දුප්පතකු බව පෙනී යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>08</day>
    </date>
    <link>http://www.dinamina.lk/2014/01/08/_art.asp?fn=f1401085</link>
    <topic>අව්වට මතුවෙන වැස්සට යටවෙන නටඹුන් නගරය මස්කෙළිය</topic>
    <author>සටහන සහ ඡායාරූප හැටන් සමූහ චන්දන ජයවීර</author>
    <content>වර්ෂ 1969ක් වූ මාර්තු මස 18 වැනි දිනය මධ්‍ය කඳුකරයේ බටහිර බෑවුම් ප්‍රදේශයට ධාරානිපාත වර්ෂාව ඇද හැළෙන්ට විය. ඊට දින කීපයක සිට ඇද හැළෙමින් තිබූ වර්ෂාව තුරන් නොකර එක දිගටම ඇද හැළෙමින් තිබුණ ද 18දා එය අනෝරා වැස්සක් බවට පරිවර්තනය විය. මෙවැනි වැසි එම ප්‍රදේශයට අනන්තවත් ඇද හැළී තිබුණි. නමුත් එයින් ප්‍රදේශයේ ජනතාවට විශේෂ පීඩාවක් ඇතිවූ බවටද එම වර්ෂා ජලය රටේ ආර්ථික, සාමාජීය හෝ සංස්කෘතික මෙන්ම දේශපාලන වශයෙන්ද වැදගත් වූ බවට ද සාධකයක් නොතිබිණ.එම ප්‍රදේශවලට ඇද හැළෙන වර්ෂාව 1969 මාර්තු මාසයේ සිට අද දක්වා මෙන්ම මතුවට ද විශාල වටිනාකමක් එක් කරමින් පවතී. එම වැසි ජලය රටේ ආර්ථිකයට මෙන්ම ඒ හා සැස‍ඳෙන සියලු කටයුතුවලට මෙන්ම ජනජීවිතය හා තදින්ම බැඳී පවතින්නක් බවට පත්ව තිබේ.එම නිසාම මස්කෙළිය, හැටන්, බගවන්තලාව ආදී ප්‍රදේශවලට පවතින වර්ෂාව පිළිබඳව මෙරට විශේෂ අවධානයට සැලකිල්ලට ලක්වී ඇත. ඒ අන් කවරක් නිසාවත් නොව ජල විදුලිය උත්පාදනයට අවශ්‍ය ප්‍රධාන ජලාශ එම ප්‍රදේශයේ ස්ථාපිත කිරීමය. එහි මූලාරම්භය සනිටුහන් කරමින් මාඋස්සාකැලේ ජලාශය නිල් දියවරින් වාන් දමමින් ඓතිහාසික පැරැණි මස්කෙළිය නගරය මුළුමනින්ම ජලයෙන් යටවී ගියේ ඒ මා මුලින් සඳහන් කළ දිනයේය.මස්කෙළිය නගරයේ වාසය කළ ජනතාව එම ස්ථානවලින් ඉවත් කරවමින් නව නගරය ආරම්භ කළේ 1962 දී පමණය. නමුත් තම සියලු දේපළවලට ඉහළින් ජල මට්ටම ඉහළ යතැයි කිසිවකු සිතුවේ නැත. එමනිසා ඉදිකර ගත් නව නිවාස වසා දමමින් පැරණි වාසස්ථාන තුළ ඔවුන් රැඳී සිටියහ.නමුදු එකවරම දසතින් ගලා එන ජල කඳත් සමඟ ටිකෙන් ටික ජල මට්ටම ඉහළයත්ම අතට අසුවන දෙයක් රැගෙන උන්හිටි තැන්වලින් ඉවත් වන්නට වූහ. උදෑසන හිරු නැගුණ ද වැහි අඳුරින් මුළුමහත් පරිසරයම වෙලාගෙන තිබූ එදින රාත්‍රී අඳුර මස්කෙළිය පුරවරය වසා ගනු ලැබුවේ වැසි ජලයෙන් මාවුස්සාකැලේ ජලාශය පිරීයන්නාක් මෙනි.පසුදිනට හිරු නැගෙත්ම මස්කෙළිය ප්‍රදේශවාසීන්ගේ දෙනෙත් අදහාගත නොහැකි විය. මෙතුවක් කල් ඔවුන් පය ගසා ඇවිද ගිය නගරය, එම නගරයේ වූ පන්සල, කෝවිල, මුස්ලිම් පල්ලිය, ක්‍රිස්තු දෙව් මැදුර, ගණදෙවි කෝවිල, රෝහල, පොලිසිය ඇතුළු සියල්ලම නොපෙනී ගොසින් නිල්වන් ජල කඳක් පමණක් දර්ශනය විය.එම නිල්වන් ජල කඳ තුළින් පරිසරයට එක්ව තිබූ සුන්දරත්වය, මූල්‍යමය වටිනාකම පිළිබඳව ඔවුන්ට එතරම් වටිනාකමක් නොපෙනුණි, නොදැනුණි. නිතර මතකයට නැඟුණේ නෙත් මායාවේ රැඳුනේ තම ගෞරවයට, භක්තියෙන් වන්දනාමාන කළාවූ ශ්‍රී සුමනාරාමය, කදිරේෂන් කෝවිල, ගණදෙවි කෝවිල, මුස්ලිම් පල්ලිය, ක්‍රිස්තු දෙව් මැදුර මෙන්ම අනෙකුත් තම දේපළ පිළිබඳවය.ඒ සියල්ලටම වඩා ඔවුන්ට දරාගත නොහැකි වූයේ මා මුලින්ද සඳහන් කළ පූජනීය ස්ථාන ජලයෙන් යටවීමය. සත්‍ය වශයෙන්ම එම පූජනීය ස්ථානවල ‍ඓතිහාසික වටිනාකමක් මෙන්ම අපූර්වත්වයක් ගැබ්ව තිබේ. මෙකල්හිදී මාඋස්සාකැලේ ජලාශයේ ජල මට්ටම අඩි 50ක් පමණ පහත බැසීමෙන් පසු එම ඉපැරණි ගොඩනැඟිලි දකින්නට, වන්දනාමාන කිරීමට ජනතාව පිය නගන්නේ එම නිසාය.නමුත් කාලයකට වතාවක් දර්ශනය වන පැරණි මස්කෙළිය නගරය හා නටබුන් වූ ගොඩනැඟිලි ජලයෙන් වැසී ගියාසේම කථාබහට ලක් නොවන අගය කළයුතු කථාවක් මෙන්ම කලා නිර්මාණ රැසක්ද තවමත් නොනැසී පවතී. වර්තමානයේ හා අනාගත පරපුර වෙනුවෙන් ඒ සුන්දරත්වය සටහන් කිරීම යුතුකමක් මෙන්ම වගකීමක්. මෙරට ජලවිදුලි බලාගාර ඇති කිරීමත් සමඟම ජල පෝෂක ප්‍රදේශ සොයමින් ජලාශ නිර්මාණය කිරීමේ වැඩපිළිවෙළක් ක්‍රියාත්මක විය.මස්කෙළිය ප්‍රදේශයේ ජලාශයක් ඉදිකිරීමේ සැලැස්මට මුල්වරට පිඹුරුපත් අඳින ලද්දේ 1961 වර්ෂයේ දීය. ජලාශයක් ඇති කිරීම සඳහා අවශ්‍ය ජල පෝෂක සාධක ඊට ප්‍රධාන හේතුව වී ඇත. එනම් සාමිමලේ ඔය, ගාඩිමොර් ඔය, මරේ ඔය මෙන්ම ශ්‍රී පාද කඳු මුදුනේ සිට ගලා බසින සීත ගඟුල තුළින් විශාල ජල කඳක් මස්කෙළිය ප්‍රදේශයේදී එකට හමුවී කැලණි ගඟට එක්වේ. නිකරුණේ අපතේ යන මේ ජල කඳ මාඋස්සාකැලේ ප්‍රදේශයේ දී වේල්ලකින් හරස් කර එක්රැස් කරගන්නා ජලය ක්‍රමානුකූලව නිදහස් කිරීම තුළින් මුලින්ම කැණියොන් විදුලි බලාගාරය මඟින් විදුලිය උත්පාදනය ආරම්භ කරන ලදී.පසුව ලක්ෂපාන, නව ලක්ෂපාන සහ පොල්පිටිය යන විදුලිය බලාගාර නිර්මාණය වූ අතර දික්ඔය, කෙසෙල්ගමුව ඔයෙන් පෝෂණය වී සාරවත්වන කාසල්රි ජලාශයේ ජලය විදුලිපුර හෙවත් නෝර්ටන්බ්‍රිජ් ප්‍රදේශයේ දී විමලසුරේන්ද්‍ර ජල විදුලි බලාගාරයේ විදුලිය උත්පාදනයෙන් පසු බැහැර කරන ජලය ලක්ෂපාන කුඩා ජලාශයේ දී මාඋස්සාකැලේ ජලාශයෙන් මුදාහරින ජලය සමඟ එක්වීම නිසා ජල විදුලි බලාගාර 5ක විදුලිය උත්පාදන ක්‍රියාවලිය සිදුකෙරේ.වර්තමානයේ ඉදිකෙරෙමින් පවතින බ්‍රෝඩ්ලන්ඩ් විදුලි බලාගාරය සඳහාද මේ ජල කඳම දායකත්වය ලබාදෙන්නේ පොල්පිටිය සමනළ විදුලි බලාගාරයෙන් මුදා හරින ජලය උපයෝගී කරගෙනය. එදා සිට අද දක්වා දිවෙන මේ සංවර්ධන ක්‍රියාදාමය වෙනුවෙන් 1961 දී පිඹුරුපත් අඳින ලද මාඋස්සාකැලේ ජලාශයේ ඉදිකිරීම් වැඩකටයුතු 1962 වර්ෂයේ දී ආරම්භ කරන ලදී.මාඋස්සාකැලේ ජලාශය ඉදිකිරීමත් සමඟ ජලයෙන් යටවූ පැරණි මස්කෙළිය නගර ප්‍රදේශයේ පිහිටා තිබූ ග‍ඟේවත්ත, මස්කෙළිය, බ්‍රවුන්ලෝ, ලක්ෂපාන, කැණියන් සහ මහ මස්කෙළිය නම් වූ තේ වතුවලට අයත් තේ කර්මාන්ත ශාලා ජලයෙන් යටවී තිබේ. එමෙන්ම අද මෙන්ම හැටන් ශ්‍රීපාද මාර්ගය, මස්කෙළිය නෝර්ටන් හරහා කොළඹ මාර්ගය, මස්කෙළිය, සාමිමලේ මාර්ග ඒකාබද්ධ වූයේ මස්කෙළිය නගර මධ්‍යයෙනි.එමෙන්ම එකල්හි ශ්‍රී පාද වන්දනාවේ යෙදුන බොහෝමයක් බැතිමතුන්ගේ ගමනාගමන මාධ්‍ය වූයේ දුම්රියයි. විවිධ ප්‍රදේශවලින් හැටන් නගරයට පැමිණෙන ඔවුහු හැටන් නගරයේ දී බස් රථවල නැගී ශ්‍රීපාද වන්දනා කිරීම සඳහානල්ලතන්නිය වෙත ගමන් ගන්නා ලදී. නමුත් අද මෙන් හැටන් නගරයෙන් පිටත්වන බස් රථවල ගමනාන්තය වූයේ නල්ලතන්නිය නගරය නොවේ. මස්කෙළිය ග‍ඟේවත්ත නම් වූ ප්‍රදේශයයි. ඊට හේතුව මස්කෙළි ග‍ඟේවත්ත ප්‍රදේශයේ ප්‍රධාන මාර්ගය හරහා පාලමක් තිබුණි. එහි නම වූයේ කාවාඩි පාලමයි. මස්කෙළිය, නල්ලතන්නිය ප්‍රධාන මාර්ගය වැටී තිබුණේ කාවාඩි පාලම යටින්ය. එහි උස ප්‍රමාණය විශාල ප්‍රමාණයේ බස් රථයක් ගමන් කිරීමට ප්‍රමාණවත් නොවේ.එමනිසා හැටන් නගරයේ සිට නල්ලතන්නිය නගරයට ගමන් ගන්නා ශ්‍රීපාද බැතිමතුන් මස්‍කෙළිය ග‍ඟේ ග‍ඟේවත්ත ප්‍රදේශයේ දී ගමන් ගත් බස් රථයෙන් බැස එම ස්ථානයෙන් ගමන් ගන්නා කුඩා ප්‍රමාණයේ බස් රථයක නැඟී කාවාඩි පාලම යටින් පිහිටි මාර්ගයෙන් නල්ලතන්නිය නගරය දක්වා ගමන් ගත්හ. විශාල ප්‍රමාණයේ පුද්ගලික වාහනයක් වුවද අනුගමනය කළේ එම ක්‍රමවේදය ය. එම මාර්ගය පැරැණි මස්කෙළිය නගරය මධ්‍යයෙන් පිහිටා තිබූ නිසා වෙළහෙළඳාම ද අදට වඩා ඉහළ මට්ටමක පැවතියේ අද මෙන් පැරණි මස්කෙළිය නගරය නව නගරය මෙන් වෙනමම ප්‍රදේශයකට වෙන්වී හුදකලා වී නොතිබුණ නිසාය.එවන් අවසරය මත ඉදිවී මාඋස්සාකැලේ ජලාශ භූමියේ වූ පැරණි මස්කෙළිය නගරයේ ඉතිරි වූ විශේෂ ගොඩනැඟිලි කීපයක් අදටද දක්නට ලැබේ. ඒ අතර පන්සල, කදිරේෂන් කෝවිල, මුස්ලිම් පල්ලිය මෙන්ම මාර්ග කීපයක් යා කරමින් ඉදිකරන ලද පාලම්ය. එම සියලු ඉදිකිරීම්වල සුවිශේෂි ලක්ෂණ රැසක් දක්නට ලැබේ.පැරණි මස්කෙළිය නගරය ඒකාබද්ධ කළ සාමිමලේ ඔය, ගාඩිමෝර් ඔය, මරේ ඔය හා සීත ගඟුල හරහා ඉදිකළ ගල් පාලම් අදටද හොඳින් තිබෙන අයුරු දක්නට ලැබේ. වසරේ මේ ප්‍රදේශ වැඩිම කාලයක් ජලයෙන් යටවී තිබුණ ද ගරාවැටීම් අවමවීමට හේතුපාදක වූ කරුණු රැසක් ඒ තුළ ඇත. මේ පාලම් සියල්ලමුළුමනින්ම කළු ගලෙන් නිර්මාණය කර තිබෙන අයුරු අපූර්වත්වයක් ඇත. ඔයේ ජලය ගලා බැසීම සඳහා වෙනමම බෝක්කු ස්ථානගත කර නොමැත. කළුගල් ඇසුරුම් කිරීමෙන්ම නිර්මාණය කරන ලද ආරුක්කුව අතිශයින්ම නිර්මාණශීලීය. එකිනෙකට මනාලෙස සම්බන්ධකරමින් ඇසුරුම් කිරීම තුළ එම නිර්මාණ අදටද නොනැසී පවතී. එමෙන්ම කර්මාන්ත ශාලාවල කිසිදු ගොඩනැඟිල්ලක් නම් දක්නට නොමැත. එමෙන්ම රෝහල හා පොලිසිය, ඉන්ධන පිරවුම්හල මෙන්ම ක්‍රිස්තු දෙව් මැදුරේද නටබුන්වත් දක්නට නොමැත. නමුත් මුස්ලිම් පල්ලියේ කුලුනක් හා තවත් කොටසක්ද, විහාරස්ථානයේ බුද්ධ ප්‍රතිමාව හා බෝධීන් වහන්සේගේ අරටුව කොටස් දක්නට ලැබේ. විහාරයේ කොටස් බොහෝමයක් කිසියම් පිරිසක් විසින් මෑතකදී කඩාදමා ඇති අයුරුද දක්නට ලැබේ. කදිරේෂන් කෝවිල පමණක් තවදුරටත් ඉතා හොඳ මට්ටමින්තිබෙනු දක්නට ලැබේ. කදිරේෂන් කෝවිල ඉදිකරන ලද භූමිය අයත්ව තිබුණේ එම කාලයේ ග්‍රාප්වත්ත ලෙසින් හඳුන්වන ලද වර්තමානයේ බ්‍රවුන්ලෝ නමින් හඳුන්වන තේ වතුයායේ අයිතිකරු වූ ජෝන් ග්‍රේප් නමැති විදේශිකයාටය. ඔහුගේ තේ වතුයායේ සේවයේ නියුතුව සිටි දෙමළ ජාතික හින්දු භක්තිකයන් සඳහා වන්දනා කිරීමට කෝවිලක අවශ්‍යතාව පැවසූවිට ඔහු ඒ සඳහා ඉඩමක් ලබා දී තිබේ. නමුත් ඒ පරිත්‍යාගයක් ලෙස නොවේ. කෝවිල ඉදිකරන බිම් කොටස සඳහා මාසිකව ශත 2ක කුලී ගෙවීමේපදනම මතය. ඒ 1913.4.14 දිනය. පසුව එම කෝවිල ඉදිකිරීමේ කමිටුවේ සභාපති ලෙස ග්‍රාප් වත්ත ප්‍රදේශයේ එම්. ටී. සින්නයියා පිල්ලෙයි මහතාගේ මූලිකත්වයෙන් රාණි වත්තේ සප්පති පිල්ලෙයි, මහ මස්කෙළිය වත්තේ ටී. පෙරිය පූනාච්චිපි පිල්ලෙයි, ලකම් වත්තේ පී. පෙරියාන්න පිල්ලෙයි යන මහත්වරු විසින් ඉන්දියාවෙන් කෝවිල් ඉදිකිරීමේ කටයුතුවල නිරතවන කලාකරුවන් ගෙන්වා කදිරේෂන් කෝවිල කරවූ බව සඳහන් වේ.වර්තමානයේ මෙන්ම එකල්හිදී වතුකරයේ කෝවිල් ඉදිකිරීම සඳහා වතු කම්කරුවන්ගෙන් මාසිකව මුදලක් අයකර තිබේ. කදිරේෂන් කෝවිල ඉදිකිරීම සඳහා එක් කම්කරුවෙකුගෙන් මාසිකව අය කළ මුදල ශත 25කි. එලෙස ඉදිකරන ලද කෝවිලේ මුල්ම කුම්භාභිෂේකය හෙවත් කෝවිලක් ඉදිකර අවසන් කිරීමෙන් පසු පවත්වන ප්‍රථම පූජාව 1917.6.8 දින පවත්වා තිබේ. එම කෝවිලේ බිම් මට්ටමේ සිට කෝඹුරම දක්වා උස අඩි 40කි. එම සියලුම ඉදිකිරීම් තනිකරම කළුගලෙන් නිර්මාණය කර තිබේ. එම ප්‍රදේශයේ දක්නට ලැබෙන සියලු පූජනීය ස්ථානවල මෙන්ම කදිරේෂන් කෝවිලේ ඉතා සූක්ෂම නිර්මාණ ශිල්පයක් භාවිතා කර තිබේ.ඉතා මෘදු හා නිර්මාණශීලී කැටයම් රැසක් එම කළුගල් මත නිර්මාණය කර ඇත. ලියවැල්, දේවරූප, නෙළුම් මල, මත්ස්‍ය රූප, පුන්කලස, නාගරූප, හංස පූට්ටුව කළුගල මත නිර්මාණය කර තිබේ. එමෙන්ම උළුවහු, ජනෙල් සියල්ලම කළුගල් වලින්ම නිර්මාණය කර තිබේ. ගොඩනැඟිල්ලේ බිත්ති සියල්ලම කළුගලෙන් නිර්මාණය කොට ඇත. එම බිත්ති අඩි 1 ½, 2ක් පමණ වූ පලල් බිත්ති වන අතර ගඩොල් ආකාරයට සකස් කරන ලද කළුගල් කොටස් මේ සඳහා භාවිතා කර ඇති අයුරු දක්නට ලැබේ.එමෙන්ම කදිරේෂන් කෝවිලේ ‘වහලය’ නිර්මාණය කරන ලද්දේ ද කළුගල් වලින්ය. ඒ සඳහා ඔවුන් මනාව සකස් කරගන්නා ලද සිල්පර කොටන් වැනි කළුගල් භාවිත කර තිබේ. එමෙන්ම කෝඹුරම නිර්මාණය කිරීමේදී ඉහළම තාක්ෂණයක් භාවිතා කොට ඇති අයුරු දක්නට ඇත. කළුගල් රූප යොදාගෙන ඇති අතර කෝඹුරම සඳහා ගඩොල් උපයෝගී කරගෙන ඇත. එම නිර්මාණ තවමත් ශක්තිමත්ව පවතී. මෙම ගොඩනැඟිලි නිර්මාණය කිරීම සඳහා බදාම වශයෙන් සහල් කුඩු, උඳු සහ සීනි අඹරා සාදාගන්නා ලද විශේෂ ‍බදාමයක් භාවිත කර ඇති බවද පැවසේ.මෙසේ ජලයෙන් යටවූ විහාරයේ නම ශ්‍රී සුමනාරාමය නම් වූ අතර එකල්හි එහි වැඩවාසය කරන ලද්දේ දොඩම්පහළ ප්‍රියනන්ද නායක හාමුදුරුවන් වහන්සේය. උන්වහන්සේ අපවත්වී ඇත. වර්තමානයේ මස්කෙළිය නව නගරයේ ඉදිකර ඇති විහාරයේද නම ශ්‍රී සුමනාරාමය වේ. එවකට කදිරේෂන් කෝවිල භාරව සිටි ප්‍රධාන පූජකවරයා වූයේ මුත්තුසාමි අයියප්පන් නමැති කුරුක්කල් වරයාය. කතරගම දෙවියන් සඳහා පවසන නම් අතර වූ එක් නමක් වන කදිරේෂන් නාමය එම කෝවිල වෙත තබා තිබේ. වර්තමානයේ කතරගම දෙවියන් හඳුන්වන තවත් නමක් භාවිතා කරමින් ශ්‍රී සන්මුගනාද ස්වාමි නමින් කෝවිල ස්ථාපිත කර තිබේ.වසර කීපයකට වරක් මෙම ප්‍රදේශයට වියළි කාලගුණයක් පැවතියහොත් හෝ සියලු විදුලි බලාගාර උපරිමයෙන් විදුලිය උත්පාදනය කරන අවස්ථාවල ජල මට්ටම පහත බැසීම සිදුවේ. නමුත් මාඋස්සාකැලේ ජලාශයේ මුළු ධාරිතාව වන හෙක්ටයාර් 98000ක් ප්‍රමාණයක වූ ජල ධාරිතාව අඩි 50කට වඩා පහත බසින අවස්ථා දුර්ලභය. එවන් අවස්ථාවක මතුවන මේ ඉපැරණි ගෘහ නිර්මාණ තාක්ෂණයකින් සමන්විත වූ හා නිර්මාණශීලී කැටයම් සහිත වූ ස්ථාන නැරඹීමට වන්දනා කිරීමට පැමිණෙන ජනතාව විසින් ඒවාට හානි සිදු කිරීමට උත්සහ දරන අවස්ථා වාර්තා වේ.විශේෂයෙන් මෙම කලා නිර්මාණවල කොටස් තම වාසස්ථානවලට රැගෙනයාමට විවිධ උත්සහ දැරූ අවස්ථාද වාර්තා වේ. නමුත් කළ යුත්තේ මලක් නෙළා ගෙනවිත් පූජා කරනවාට වඩා එම මල ගසේ තිබියදීම පූජා කිරීමට හැකි නම් උතුම් බව බුදුන්වහන්සේ පැවසුවා සේම කලකට වැසි ජලයෙන් වැසීයන කලකට විවෘත පරිසරයට නිරාවරණය වන මෙම දුර්ලභ කලා නිර්මාණ එලෙසම තිබෙන්නට හැරීමය.1969 මුල්වරට ජලයෙන් යටවූ මෙම නිර්මාණ සහිත වූ පැරණි මස්කෙළිය නගරය මාඋස්සාකැලේ ජලාශය වූවා සේම 1969 මාර්තු 18 දින මුල්වරට වාන් දැමූ මෙම ජලාශයේ වාන් දොරටු ඉතිහාසයේ ප්‍රථම වතාවට අඩි 8ක් විවෘත කරන ලද්දේ පසුගිය (2013) මැයි මාසයේ මධ්‍යම කඳුකරයේ බටහිර බෑවුමේ ජලාශ ආශ්‍රිත ප්‍රදේශ සඳහා ධාරානිපාත වර්ෂාව ඇද හැළුන දිනවලදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n140109_br2</link>
    <topic>වතුර කලයට වස දැමූදෙදරු පියා අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>බිරිය, දරුවන් දෙදෙනා හා නැන්දනිය මරා දැමීමට වතුර කලයට අධික විස සහිත කෘෂි රසායනයක් මිශ්‍ර කළ බවට සැකපිට පුද්ගලයකු මහවිලච්චිය පොලීසිය මගින් අද (9) අත්අඩංගුවට ගෙන ඇත.මෙලෙස අත්අඩංගුවට ගෙන ඇත්තේ පන්සල පාර, පේමඩුව, මහවිලච්චිය ලිපිනයේ පදිංචි 47 හැවිරිදි දෙදරු පියෙකි.සැකකරු පේමඩුවේ පිහිටි නිවසේ සැඟව සිටිය දී මහවිලච්චිය පොලීසිය මගින් අත්අඩංගුවට ගෙන ඇත.වස මිශ්‍ර ජලයෙන් තේ සාදා පානය කළ 24 හැවිරිදි බිරිය, 65 හැවිරිදි නැන්දම්මා සහ වයස අවුරුදු 4 මාස 6ක් වන සැකකරුගේ දියණිය මේ වන විට මහවිලච්චිය රජයේ රෝහලේ ප්‍රතිකාර ලබමින් සිටින අතර ඔවුන්ගේ තත්ත්වය බරපතළ නොවන බව පොලීසිය කියයි.සැකකරුගේ බිරිය ඉකුත් 7දා ඔහු සමඟ අමනාප වී දරුවන් දෙදෙනා සමඟ තන්තිරිමලය දන්ගහවැවැ ප්‍රදේශයේ පිහිටි මවගේ නිවසට පැමිණ ඇත. සැකකරු එදින රාත්‍රීයේ දන්ගහවැව පිහිටි නිවසට පැමිණ දරුවන් දෙදෙනා රුගෙන යෑමට උත්සහ දරා ඇති අතර දරුවන් දෙදෙනා රැගෙන යෑමට බිරිය ඉඩ නොදීම නිසා දෙදෙනා අතර බහින් බස් වීමක් සිදුවී ඇත. ඉන්පසු සැකකරු නිවසේ මුලුතැන්ගෙයි තිබු බීමට ගන්නා ජලය සහිත කලයට වස මුසු කරන්න ඇති බවට පොලීසිය සැක පහළ කරන අතර දෙදෙනා අතර බහින් බස් වීම සිදු වු අවස්ථාවේ මව නිවසින් බැහැරව හේනට ගොස් සිටි බවද පොලීසිය පවසයි.පසු දා උදෑසන වස මුසු කළ කලයේ තිබු ජලයෙන් නිවසේ සිටි පිරිස තේ සාදා පානය කරද් දී සැකකරුගේ බිරියට තේ කෝපප්යේ යම් වෙනස් රසයක් ඇති බවට දැනීම නිසා වතුර කලය පරීක්ෂා කර බලද් දී එහි ජලය රතු පැහැ ගැන්ව තිබී ඇත.ස්වල්ප වේලාවකින් මෙම තිදෙනාට ක්ලාන්ත ගතිය ඇති වී තිබෙන අතර ප්‍රදේශවාසීන්ට මේ බව පැවසීමෙන් පසු ඔවුන් තිදෙනාව රෝහල් ගත කර ඇත.කෘමි සතුන් මර්දනය කිරීමට යොදන අධික විෂ සහිත කැට වර්ගයක් ජලයට මුසු කර තිබු බව පරීක්ෂණ කරන පොලීසිය පවසයි.වස මුසු ජලය පානය කිරීමෙන් රෝගීව ඇත්තේ දන්ගහවැව තන්තිරිමලය ලිපිනයේ පදිංචි වන්නිහාමිගේ රන්මැණිකා (65) ගුණවර්ධනගේ ශ්‍රියානි ගුණවර්ධන (24) හා ඉර්ෂනී රාජපක්ෂ (4 ) අයවලුන්ය.සැකකාර සැමියා ඊයේ (9) අනුරාධපුර අතිරේක මහේස්ත්‍රාත් අධිකරණයට ඉදිරිපත් කිරීමට නියමිතව තිබු අතර මහවිලච්චිය පොලීසියේ ස්ථානාධිපතිපති පොලිස් පරීක්ෂක ඩී.එම් කුමාරසිංහ මහතා ඇතුළු නිලධාරීන් පිරිසක් වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n140109_br1</link>
    <topic>නව ගුවන් හමුදාපති එයාර් වයිස් මාර්ෂල් කෝලිත ගුණතිලක</topic>
    <author/>
    <content>නව ගුවන් හමුදාපතිවරයා වශයෙන් එයාර් වයිස් මාර්ෂල් කෝලිත ගුණතිලක මහතා පත් කර තිබේ. පෙබරවාරි මස 28 වන දින සිට ක්‍රියාත්මක වන පරිදි මෙම පත්කිරීම සිදුකර ඇති බව සඳහන්ය. කොළඹ රාජකීය විදුහලේ ආදි සිසුවෙකු වන කෝලිත ගුණතිලක මහතා මේවන විට ගුවන් හමුදා මාණ්ඩලික ප්‍රධානියා ලෙස කටයුතු කරමින් සිටියි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401091</link>
    <topic>පරම විඥානාර්ථ බෞද්ධ සංගමයරැකගන්න පිරිසක් පොලිසි යති</topic>
    <author>විජයානි එදිරිසිංහ</author>
    <content>පැරණි ඉතිහාසයක් ඇති කොළඹ පරම විඥානාර්ථ බෞද්ධ සමිතියේ සභාපතිවරයා විසින් එම සමිතිය සතු දේපොළ අනිසි ලෙස භාවිතා කර රුපියල් ලක්ෂ පනහකට වැඩි මුදලක් වංචා කර ඇතැයි එම සමිතියේ නිලධාරී මඬුල්ල පිටකොටුව පොලිසියට පැමිණිල්ලක් කරමින් කියා සිටියි.මේ සඳහා එම සමිතිය මඟින් විගණනයද සම්බන්ධ කර ගනිමින් විශේෂ විමර්ශනයක්ද පැවැත්වෙන අතර ඒ සඳහා නිලධාරීන් 9 දෙනකුගෙන් සමන්විත කමිටුවක්ද පත් කර තිබේ.2004 වර්ෂයේ සභාපති ධුරයට පත්වූ එම සභාපතිවරයාගේ නිල කාලය අවසන්ව ඇති බවත් ඔහු විසින් වැරැදි සහගත කොන්දේසි ඉදිරිපත් කරමින් තවදුරටත් සභාපති ධුරයේ රැඳී සමිතියට හානිකර ආකාරයෙන් කටයුතු කරන බව මෙම නිලධාරී මණ්ඩලය පොලිසියට කළ පැමිණිල්ලේ සඳහන් වෙයි.සමිතියේ මූල්‍යමය හා පරිපාලනමය කටයුතු පිළිබඳ විමර්ශන සිදුවෙන අතරතුර සභාපතිවරයා විසින් සිදු කරන ලදැයි කියන වංචා රැසක තොරතුරු හෙළිවී ඇතැයි එම සමිතියේ විමර්ශන කමිටුව පවසයි.මෙම සමිතියට අයත් ඇතුල්කොට්ටේ පිහිටි විපුල පෙර පාසලේ ආදායම රුපියල් ලක්ෂ විස්සකට වැඩි ප්‍රමාණයක් විගණනය නොකර අවභාවිතා කර තිබීම, කොල්ලුපිටියේ පිහිටි සමයවර්ධන පාසල් ඉඩම සමිතියේ ව්‍යවස්ථාවට පටහැනිව විකිණීම, සමිති නිලධාරීන් ලෙස පත්ව සිටින සමහර නිලධාරීන් ඔවුන්ගේ පෙර විෂම චර්යාවන් සාමාජිකත්වයට සඟවා තනතුරු සඳහා ඉදිරිපත් කිරීම, නිසි පරිදි මුදල් කමිටු රැස්වීම් නොපැවැත්වීම, මුදල් කමිටුවේ සහ විධායක කාරක සභාවේ පූර්ව අනුමැතිය රහිතව දිනපතා මුදල් වියදම් කිරීම, සමිතියේ ස්ථාවර තැන්පතු පත්, බැංකු පාස් පොත්, දඹදිව චාරිකාවල බාහිර බිල්පත් විගණනයට ඉදිරිපත් නොකිරීම, 2003 වසරේ සිට 2013 දක්වා සමිතියේ 252 - 0132 වෑන් රථයට රුපියල් ලක්ෂ 09ක ඉන්ධන වියදම් ලෙසද, එම වාහන අලුත්වැඩියාවට හා නඩත්තුවට රුපියල් ලක්ෂ 11 අධික මුදලක්ද, ජංගම දුරකථන රීලෝඩ් වෙනුවෙන් රුපියල් ලක්ෂ දෙකකට වැඩි මුදලක්ද වියදම් කිරීම තවද දඹදිව චාරිකා සඳහා වූ පාස්පෝට් වීසා හා ප්‍රචාරණ ආදියේ සත්‍ය වියදම් අතහැර ආදායම වැරැදි ලෙස ගණනය කර තිබීම සහ කොමිස් මුදල් ලෙස රුපියල් දෙලක්ෂ තිස් හයදහසකට අධික මුදලක් ගෙවීමට ඇති බව පවසා ඉන් කොටසක් කාරක සභාවට නොදන්වා ගෙවා තිබීම, ව්‍යස්ථාවට පටහැනිව කාර්යාල සේවක සේවිකාවන් සාමාජිකත්වයට බඳවා ගැනීම, මිය ගිය පැරැණි සාමාජිකයන්ගේ සාමාජිකත්වය නමින් වෙනත් පුද්ගලයන් බඳවා ගැනීම, සමිතියේ ඇතැම් නිලධාරීන්ට පමණක් පැමිණීමේ දීමනා ගෙවීමද, සමිතියට අයත් ගම්පහ ඔරුතොට ඥානවිමල පාසල් දේපළ, ගම්පොල පාසල් දේපළ, වටරැක පාසල් දේපළ, නාවුලමුල්ල දේපළ, අන්සතු වීමට ඉඩ ප්‍රස්ථා සලසා තිබීමද, ගම්පහ සහ ගම්පොළ දේපොළ වෙනුවෙන් නඩු පවත්වාගෙන යාමට අධිනීතිඥ ගාස්තු ගෙවීම, කොල්ලුපිටියේ ජිනරාජ පාසල් නඩුව වෙනුවෙන් ලක්ෂ ගණනක නීතිඥ ගාස්තු ගෙවීම, කාර්යාලයේ වැටුපට වැඩකරන සමහර සේවිකාවන්ට සමිති මුදලින් ජංගම දුරකථන ලබාදීම, ඇතැම් අයට සමිති මුදලින් ණය ලබාදීම සහ ඒවා නැවත අය කර නොගැනීම, වංචාකාරී ලෙස දඹදිව වැඩවසන ස්වාමීන් වහන්සේලාට සහ විහාරස්ථානවලට යැයි පවසා රුපියල් ලක්ෂ ගණනක් ගෙවා තිබීම ආදී වශයෙන් එම සමිතිය සභාපතිවරයා වෙත චෝදනා රැසක් එල්ල කර තිබේ.මීට මාස කිහිපයකට පෙර පැවැති මහ සභා ඡන්දයේදී එම සභාපතිවරයා සභාපති ඡන්දය පවත්වා නැත. ඔහුට තවමත් කාලය ඇතැයි පවසා තිබේ. එම නිසා සමිතියේ නිලධාරී මඬුල්ල විසින් වැඩබලන සභාපතිවරයකු පත්කරගෙන තිබේ.පිටකොටුව පොලිසියට පැමිණිල්ල ඉදිරිපත් කළ එම නිලධාරී මඬුල්ල සමිතියේ දේපොළවලට ඇතුළුවීම සහ ඒවා පරිහරණය කිරීමෙන් වළක්වා දෙන ලෙස ඉල්ලා සිටියි.ඒ අතර එම සභාපතිවරයාට ගනුදෙනු කළ නොහැකි පරිදි සමිති බැංකු ගිණුම්වලටද නිලධාරී මඬුල්ල තහනම් නියෝග දමා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401099</link>
    <topic>පලස්තීනයේ තැනුණු මහින්ද රාජපක්ෂ වෘත්තීය අභ්‍යාස ආයතනය ජනපති සුරතින් ඇරේ</topic>
    <author/>
    <content>පලස්තීනයේ බෙටුනියා නගරයේ ඉදිකෙරුණු මහින්ද රාජපක්‍ෂ වෘත්තීය අභ්‍යාස මධ්‍යස්ථානය ජනාධිපති මහින්ද රාජපක්‍ෂ මහතාගේ අතින් විවෘත කෙරේ.සිය පලස්තීන සංචාරය අතරතුර ජනාධිපතිවරයා මේ මධ්‍යස්ථානය විවෘත කිරීමේ අවස්ථාවට 06 වැනි දා එක් විය.වෘත්තීය අභ්‍යාස මධ්‍යස්ථානය සඳහා අරමුදල් සම්පාදනය කරනුයේ ශ්‍රී ලංකා රජය විසිනි. ශ්‍රී ලංකාව බෙටුනියා මහ නගර සභා පුස්තකාලයට පොත් සහ පරිගණක පරිත්‍යාග කළේය.සංචාරක ව්‍යාපාරය වැනි ශ්‍රී ලංකාවට විශේෂඥ දැනුමක් ඇති ක්ෂේත්‍රවල පුහුණු වැඩසටහන් හඳුන්වා දීමෙන් අභ්‍යාස මධ්‍යස්ථානය තවදුරටත් සංවර්ධනයට නිලධාරීන් ක්‍රියාකරනු ඇත.පලස්තීන විදේශ ඇමැති රියාද් අල්-මලිකි මහතා සමඟ පැමිණි ජනාධිපතිවරයා සහ ආර්යා ශිරන්ති වික්‍රමසිංහ රාජපක්‍ෂ මහත්මිය බෙටුනියා පුරපති රිබී ඩබ්ලිව්. දෝලා සහ රමල්ලා ආණ්ඩුකාර ආචාර්ය ලයිලා ඝමම් මහත්වරුන් විසින් පිළිගනු ලැබිණ‍.ජනාධිපතිතුමා සහ ආර්යාව පිළිගැනීමට බෙටුනියා මහ නගර සභාවේ නියෝජිතයෝ සහ ශ්‍රී ලංකා පලස්තීන මිත්‍රත්ව සංගමයේ සාමාජිකයෝ රැස්ව සිටියහ.අභ්‍යාස මධ්‍යස්ථානය විවෘත කිරීමෙන් අනතුරුව බෙටුනියා මහ නගර සභා උද්‍යානය වෙත ගිය ජනාධිපතිවරයා එහි ඔලිව් පැලයක් රෝපණය කළේය. ඉන්පසු ශ්‍රී ලංකා නියෝජිත කාර්යාලය වෙත ගිය ජනාධිපතිතුමා සහ ආර්යාව, කාර්යාලය අබියසින් දිවෙන ජනාධිපතිතුමා නමින් නම් කර ඇති මාවත දැක ගත්හ.ශ‍්‍රී ලංකා පලස්තීන සහයෝගිතා කමිටුවේ ආරම්භක සභාපතිවරයා ලෙස ජනාධිපති රාජපක්‍ෂ මහතා කළ මෙහෙවරට උපහාර පිණිස මේ මාර්ගය 2007 නොවැම්බර් මස අතිගරු මහින්ද රාජපක්‍ෂ මාවත ලෙස නම් කෙරිණ.පලස්තීන ජනයාගේ ජීවනෝපාය නැංවීමට සහ ඔවුනට යහපත් අනාගතයක් උදා කිරීමට දායක වීම සම්බන්ධයෙන් ජනාධිපතිතුමාට සිය කෘතඥතාව පළ කරන බව එරට විදේශ ඇමැති මලිකි මහතා පැවසීය. වෙනත් රටක ජනාධිපතිවරයෙක් මෙවන් ආකාරයක මෙහෙවරක් සඳහා ශක්තිය කැප කිරීම විශිෂ්ට ලක්‍ෂණයක් බවත් ඒ මහතා ප්‍රකාශ කළේය.ජනාධිපති රාජපක්‍ෂ මහතා විශේෂ, විශේෂ, විශේෂ ආගන්තුකයෙක් ලෙස හැඳින්වූ පලස්තීන විදේශ අමාත්‍යවරයා ජනාධිපතිතුමාගේ චාරිකාව සෑම අතින්ම ඓතිහාසික යයි පැවසීය. එය ශ්‍රී ලංකාව සහ පලස්තීනය අතර සුවිශේෂ සබඳතාවේ කඩඉමක් සලකුණු කරන්නක් බව මලිකි මහතා කීය.මෙහි පැමිණීමට පමණක් නොව පලස්තීන ජනයා සමග අදහස් හුවමාරු කර ගැනීමටත් ඔවුන්ගේ දුක් පීඩා පමණක් නොව ඔවුන්ගේ ශක්තිය සහ අධිෂ්ඨානය තේරුම් ගැනීමටත් කාලය වැය කිරීම පිළිබඳ ජනාධිපතිවරයාට සිය ස්තුතිය පුද කළ ඇමැතිවරයා ඔබේ සුහදතාව, ඔබේ උපකාරය සහ පලස්තීනය කෙරෙහි ඔබේ ආදරය පිළිබඳව ඔබට ස්තුතියි කරන බව පැවසීය.විදේශ අමාත්‍ය මහාචාර්ය ජී.එල් පීරිස්, විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධ, පාර්ලිමේන්තු මන්ත්‍රී රොෂාන් රණසිංහ සහ ජනාධිපති ලේකම් ලලිත් වීරතුංග යන මහත්වරුන් සහ පාර්ලිමේන්තු මන්ත්‍රීනී කමලා රණතුංග මහත්මිය ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401092</link>
    <topic>රට යන්න සහන මිලට වාර්තා දෙන්නවෛද්‍ය මධ්‍යස්ථානයක්අද විවෘත කෙරේ</topic>
    <author>මහින්ද අලුත්ගෙදර</author>
    <content>විදේශගතවන ශ්‍රී ලාංකික ශ්‍රමිකයන්ට සහන මිලට වෛද්‍ය වාර්තා ලබාගැනීමට හැකිවන පරිදි ශ්‍රී ලංකාවේ පළමු වෛද්‍ය මධ්‍යස්ථානය අද (09) විවෘත කෙරේ. විදේශ රැකියා සඳහා පිටත්වීමට අපේක්ෂා කරන ශ්‍රී ලාංකිකයන්ට වඩා විධිමත් හා කාර්යක්ෂම සේවාවක් ලබාදීමේ අරමුණින් මෙය ස්ථාපිත කළ බව ශ්‍රී ලංකා විදේශ රැකියා ඒජන්සි ආයතනයේ සභාපති සේනක අබේගුණවර්ධන මහතා පවසයි.නාවල, නාරාහේන්පිට පාරේ අංක 12 ස්ථානයේ මෙය ස්ථාපිත කර තිබෙන අතර එමඟින් ශ්‍රී ලාංකික ශ්‍රමිකයන්ට ඉහළ සේවාවක් සපයන බවද රජයේ ලියාපදංචි වෛද්‍යවරුන්ගේ සේවය මෙහිදී ලබාගත හැකි බවද ඒ මහතා සඳහන් කරයි.රැකියා සදහා විදේශගතවන ශ්‍රමිකයන් සඳහා සෞඛ්‍ය වාර්තා ලබාගැනීම මේ දක්වා පෞද්ගලික අංශයේ වෛද්‍ය මධ්‍යස්ථානවලින් සිදුකෙරුණු අතර මේ මධ්‍යස්ථානය විවෘත කිරීමත් සමග ඔවුනට අවශ්‍ය වෛද්‍ය වාර්තා පහසුවෙන් ලබාගැනීමේ හැකියාව තිබෙන බවද හෙතෙම පෙන්වාදෙයි.ඇතැම් වෛද්‍ය මධ්‍යස්ථාන නිකුත් කරන වෛද්‍ය වාර්තා සත්‍යයෙන් තොරවීම හේතුවෙන් විදේශ රටවලට යන ශ්‍රමිකයන්ට මෙන්ම විදේශ රැකියා ආයතනවලටද විවිධ දුෂ්කරතාවන්ට මුහුණ දීමට සිදුව තිබෙන අතර වසරකට විදේශගත වන ලක්ෂ 3ක් පමණ වන ශ්‍රී ලාංකික ශ්‍රමිකයන්ගෙන් සියයට 10කට පමණ වැරදි හා අසත්‍ය සෞඛ්‍ය වාර්තාවලින් විදේශගත වීම නිසා යළි මෙරටට පැමිණීමට සිදුවන බවට අනාවරණය වී තිබේ.මෙහි දී ලබාගන්නා වෛද්‍ය වාර්තාවලින් විදේශගත වන ශ්‍රමිකයන් එම රටවල්වල දී ද නැවත සෞඛ්‍ය පරීක්ෂණයකට ලක්වන නිසා අසත්‍ය වෛද්‍ය වාර්තා ඉදිරිපත් කරන්නේ නම් එහි දී ඒ බව හෙළිවීමෙන් ශ්‍රමිකයා පමණක් නොව ඔහු විදේශගත කළ රැකියා නියෝජිත ආයතනය ද අපහසුතාවන්ට ලක්වේ.ඒ තත්ත්වය තුළ රටේ කීර්තිනාමයට ද හානි පැමිණෙන හෙයින් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් පරිදි විදේශගත වන ශ්‍රමිකයන්ට අඩු මුදලට සත්‍ය වෛද්‍ය වාර්තා ලබාගැනීමට රජයේ වෛද්‍ය මධ්‍යස්ථානයක් පිහිටුවීමට පියවර ගෙන තිබේ.ඒ අනුව මෙම වෛද්‍ය මධ්‍යස්ථානය ශ්‍රී ලංකා විදේශ රැකියා ඒජන්සි ආයතනය මඟින් ඇමැති ඩිලාන් පෙරේරා මහතාගේ ප්‍රධානත්වයෙන් විවෘත කෙරේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401093</link>
    <topic>හිටපු ඇමැති ජෙයරාජ්ගේ61වැනි ජන්ම සැමරුම අද</topic>
    <author>කොටදෙනියාව සමූහ එම්.පී. කුමාර</author>
    <content>ත්‍රස්තවාදී ප්‍රහාරයකට ලක්ව දැයට අහිමිවූ කෘතහස්ත දේශපාලනඥයකු වූ ජෙයරාජ් ප්‍රනාන්දු පුල්ලේ මහතාගේ 61 වැනි ජන්ම දිනය නිමිති කර ගෙන අද (9) සිට 11 දින දක්වා ගම්පහ දිසාව පුරා වෙහෙර විහාර ස්ථාන රැසකදී ගුණ සමරු වැඩසටහන් මාලාවක් සංවිධාන කර ඇත. ජන්ම ප්‍රසාදිනී 2014 නමින් මේ ගුණ සමරු වැඩසටහන නම් කර ඇත.අද (9) රාත්‍රී 7.00 ට ජෙයරාජ් ප්‍රනාන්දුපුල්ලේ මහතා විසින් ඉදිකළ ජනජයගම බෝලවලාන ශ්‍රී සුදර්ශනාරාමයේදී වල්පොළ විද්‍යාවාස පරිවේනාධිපති ගලහ පඤ්ඤාසාර හිමියන්ගේ දම් දෙසුමක් පැවැත්වේ.මීට සමගාමීව පැවැත්වෙන මීගමුව අධ්‍යාපන කලාපයේ 2013 ශිෂ්‍යත්ව සමතුන්ට තිලිණ ප්‍රදානය හා විදුහල්පති ප්‍රණාම උළෙල මේ මස 11දා පෙරවරු 8.30 ට මීගමුව නගර ශාලාවේදී යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් පැවැත්වේ. එදින පස්වරුවේ උතුරු කදිරාන ජල යෝජනා ක්‍රමය හා සමෘද්ධිගම ප්‍රජා ශාලාව විවෘත කිරීමටද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401094</link>
    <topic>අප්‍රේල් මාසයේ සිට ආහාර වර්ග තුනකටසහතික මිලක්</topic>
    <author>සමන්මලී ප්‍රියශාන්ති සහ නුවන් කොඩිකාර</author>
    <content>එළඹෙන අප්‍රේල් මාසයේ සිට ලොකු ලූනු, අර්තාපල් අල සහ වියළි මිරිස් සඳහා සහතික මිලක් නියම කිරීමට රජය තීරණය කර තිබේ.ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් අනුව මෙය ක්‍රියාත්මක කරන බව කෘෂිකර්ම අමාත්‍යංශයේ ලේකම් ආර්. එම්. ඩී. බී. මීගස්මුල්ල මහතා පැවසීය.එම සහතික මිල නියම කිරීමත් සමඟ දේශීය වශයෙන් ලොකු ලූනු, අර්තාපල් අල සහ වියළි මිරිස් වගාවේ නියුතු ගොවියාගේ සුරක්‍ෂිතභාවය, වගා ව්‍යාප්තිය සහ නිෂ්පාදන අලෙවි ප්‍රවර්ධනය අරමුණු කළ කාර්ය සාධන බළකායක් පිහිටුවීමට ද රජයයේ අවධාණය යොමුව ඇති බව හෙතෙම කීවේය. මිරිස් ආනයනය ද සම්පූර්ණයෙන් නතර කිරීමටත්, ලොකු ලූනු නෙළන කාලයට ලූනු ගෙන්වීම සිමා කිරීමටත් තිරණය කර ඇතැයිද ඒ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401095</link>
    <topic>නරක් වූ හාල්මැස්සන්කිලෝ 50000ක් මාතලේ ගබඩාවක</topic>
    <author>විජයානි එදිරිසිංහ</author>
    <content>මැදපෙරදිග සිට ආනයනය කරන ලද කල් ඉකුත් වූ නරක් වී ගඳ ගසන හාල්මැස්සන් කිලෝ පනස්දහසකට ආසන්න ප්‍රමාණයක් වත්තල ඇළකන්ද ප්‍රදේශයේ ගබඩාවක තිබී සොයාගත් පාරිභෝගික අධිකාරිය ඒවා හොඳ හාල්මැස්සන්ට මිශ්‍ර කර අලෙවි කරන ජාවාරමක තොරතුරුද අනාවරණය කර ගෙන තිබේ.එසේ සකස් කරන ලද හාල්මැස්සන් තොග‍යක් පිටකොටුව ප්‍රදේශයේ වෙළඳ සැල්වලට බෙදාහරින බවට ලැබුණු තොරතුරු මත එම ලොරියද අත්අඩංගුවට ගෙන සිදු කළ මෙහෙයුමේදී මෙම විශාල හාල්මැස්සන් ගබඩාව සොයා ගැනීමට හැකිවී තිබේ.බොහෝ කාලයක් තිස්සේ මැදපෙරදිගින් හාල්මැස්සන් ගෙන්වා ඒවා කල් ඉකුත් වී නරක් වූ පසු විනාශ කරනවා වෙනුවට එම ව්‍යාපාරිකයා විසින් ඒවා හොඳ හාල්මැස්සන්ට මිශ්‍ර කර අලෙවි කිරීමේ ජාවාරම කරගෙන ගොස් තිබේ. අදාළ ස්ථානයේ කන්ටේනර් යාඩ් එකක මෙම ව්‍යාපාරික ස්ථානය පිහිටා ඇත. මොහුගේ මෙම අපිරිසිදු හාල්මැස්සන් තොග මේ ආකාරයෙන් රටපුරා බෙදා හරිනු ලබයි.අදාළ ස්ථානයට සීල් තැබූ පාරිභෝගික අධිකාරිය අත්අඩංගුවට ගත් තිදෙනෙකු ඇතුළු ව්‍යාපාරිකයා අද අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401096</link>
    <topic>පස් හැවිරිදි සිඟිත්තියගේ බෙල්ලට උණු වතුර දමා පුච්චලා</topic>
    <author>චන්ද්‍රිකා පෙරේරා සහ ඉන්දික පොල්කොටුව</author>
    <content>අලවතුගොඩ ප්‍රදේශයේ පස් හැවිරිදි දැරියකගේ ගෙලට උණු දිය වත්කර පුළුස්සා කෲර ලෙස පහරදුන් බව කියන දැරියගේ පුංචි අම්මා පොලිසිය පෙරේදා (07) සවස අත්අඩංගුවට ගෙන තිබේ.පිළිස්සුනු දරුවා මේ වනවිට අකුරණ රෝහලේ නේවාසිකව ප්‍රතිකාර ලබන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි. මේ අනුව දැරිය රැක බලාගත් බව කියන සැකකාර පුංචි අම්මා අත්අඩංගුවට ගෙන තිබේ.මිට සතියකට පමණ පෙර පිළිස්සීම සිදුකර ඇති බවට හෙළිව තිබෙන අතර සිය පුංචි අම්මා තමාට උණුදිය වත්කර පිළිස්සූ බව දැරිය පොලිසියට පවසා තිබේ.දැරියගේ පියා වෙන්ව යාම නිසා වෙන්වූ පියා ගේ තාත්තා විසින් මේ දැරිය හදාවඩා ගැනිමට රැගෙන ගොස් ඇතත් නැවත දැරියගේ පුංචි අම්මා දැරිය තම බාරයට ගෙන තිබෙන බව පොලිසිය සිදුකළ මූලික පරීක්ෂණ මගින් හෙළිවෙයි.පිළිස්සිමට ලක්ව ඇති දැරිය ගේ මව විවාහ තුනක් සිදුකරගෙන ඇති අතර මේ දැරිය තෙවැනි පුරුෂයාගේ බවද ඔහු හැරයාමෙන් පසු විදෙස් රටක සේවයට යාමට දැරිය පුංචි අම්මාගේ බාරයට මව විසින් යොමුකර විදෙස් ගතව සිට ඇති බවද පොලිසිය පවසයි.පසුව දැරියගේ මවට මානසික ආබාධයක් ඇති බව කියා මෙරටට එවා ඇත. මේ අනුව දැරිය පුංචි අම්මා බාරයේම හැදී වැඩී ඇති බව කියයි. දැරියට උණු දිය වත් නොකළ බවත් එය වැරදීමකින් සිදු වූවක් බවත් සැකකාරිය පොලිසියට පවසා තිබේ.මේ පිළිබඳ අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතාගේ උපදෙස් මත උප පොලිස් පරීක්ෂක ආර.එම්.කේ බණ්ඩාර, සැරයන් 28928 මීගම්මන, කාන්තා සැරයන් 343 දයාවතී ඇතුළු පිරිස සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401097</link>
    <topic>හොර ලේඛන පෙන්වා ජපානයෙන් ගෙනා සැප වාහන 9ක කොටස් රේගු දැලේ</topic>
    <author>සුභාෂිණී සේනානායක හා නිමල් රාජපක්ෂ</author>
    <content>නීති විරෝධි ලෙස ශ්‍රී ලංකාවට ආනයනය කළ රුපියල් මිලියන 15ක් වටිනා රථ වාහන කොටස් තොගයක් අත්අඩංගුවට ගැනීමට ශ්‍රී ලංකා රේගුව සමත් වෙයි.අඩි 40ක් පමණ දිග කන්ටේනරයක මේ වාහන කොටස් තොඟය ජපානයෙන් ශ්‍රී ලංකාවට ගෙන්වා තිබෙන අතර තොටළඟ ප්‍රදේශයේ පිහිටි රේගු බහළුම් අංගනයේදී එය ශ්‍රී ලංකා රේගු භාරයට ගෙන තිබේ.වාහන නවයකට අයත් කොටස් තොගයක් මෙහි තිබී ඇති අතර එක් වාහනයක් කොටස් තුනකට කපා තිබෙන බවද එය ශ්‍රී ලංකාවට ගෙන්වූ පසු පෑස්සීමට නියමිතව තිබූ බවද ශ්‍රී ලංකා රේගුව පවසයි.මේ වාහන කොටස්වලට බඳු ගෙවා නොමැති අතර රේගුව වෙත ව්‍යාජ ලේඛන ඉදිරිපත්කර තිබේ. ඊට අමතරව මේ වාහන කොටස් පැරැණි වාහනවල ඒවා බවද ඒවා ශ්‍රී ලංකාවට ගෙන්වීම තහනම් බවද රේගුව සඳහන් කරයි.අදාළ සිද්ධිය සම්බන්ධයෙන් සැකකරුවකු අත්අඩංගුවට ගෙන ඇති අතර තවත් සැකකරුවකුගෙන් ප්‍රශ්න කරගෙන යන බවද ශ්‍රී ලංකා රේගුව සඳහන් කරයි.අදාළ සිද්ධිය සම්බන්ධයෙන් සැකකරුවකු අත්අඩංගුවට ගෙන ඇති අතර තවත් සැකකරුවකුගෙන් ප්‍රශ්න කරගෙන යන බවද ශ්‍රී ලංකා රේගුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n1401098</link>
    <topic>‘පලස්තීන තාරුකාව’ හෙට  දිනමිණ සමඟ</topic>
    <author/>
    <content>පලස්තීන ජනපති මොහොමඩ් අබ්බාස් ශ්‍රී ලංකා ජනපතිතුමන්ට ‘පලස්තීන තරුව’ පිරිනමන වර්ණ කඩදාසියේ මුද්‍රිත ජායාරූපය හෙට (10) පත්‍රය සමඟ නොමිලේ.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010910</link>
    <topic>ඉන්දියාවේ බෞද්ධ සිද්ධස්ථානවලශ්‍රී ලංකාවේ කාසි ටොන් විස්සක්</topic>
    <author>මහින්ද අලුත්ගෙදර</author>
    <content>ඉන්දියාවේ බෞද්ධ සිද්ධස්ථානවල ශ්‍රී ලංකා කාසි ටොන් විස්සකට ආසන්න ප්‍රමාණයක් ඇතැයි ශ්‍රී ලංකා මහ බැංකුව පවසයි.මෙය ශ්‍රී ලංකාව ඇතුළත සංසරණය වන කාසි හිඟවීමට එක් ප්‍රධාන හේතුවක් බව ද එම බැංකුව පෙන්වා දෙයි.ඒ අතරින් කාසි විශාල ප්‍රමාණයක් බුද්ධගයාවේ තිබෙන බව සඳහන් කරන ශ්‍රී ලංකා මහ බැංකුව ඉන්දියාවේ බෞද්ධ සිද්ධස්ථාන වන්දනාවේ යෙදෙන ශ්‍රී ලාංකීය බැතිමතුන් පඬුරු ලෙසින් පූජා කරන කාසි, මෙලෙස ඉන්දියාවේ ගොඩ ගැසී තිබෙන බව කියා සිටී.බුද්ධගයාවේ පමණක් ශ්‍රී ලංකාවේ කාසි මෙට්‍රික් ටොන් දහයක් පමණ තිබෙන බව බුද්ධගයා කළමනාකරණ කමිටුව දන්වා තිබෙන අතර එම කාසි නැවත ශ්‍රී ලංකාවට ගෙන ඒම සම්බන්ධයෙන් සාකච්ඡා කර තීරණයක් ගත යුතු බව ද මේ වනවිට සාකච්ඡා ආරම්භ කොට තිබෙන බව ද ශ්‍රී ලංකා මහ බැංකුව කියයි.ඉදිරියේ දී මෙම තත්වය වළක්වා ගැනීම සඳහා ශ්‍රී ලංකා මහ බැංකුව බුද්ධ ශාසන අමාත්‍යාංශය සමඟ එක්ව ජනතාව දැනුවත් කිරීමට ද කටයුතු කරමින් සිටින බව මහ බැංකුව පවසයි.මෙලෙස කාසි විවිධ ස්ථානවල එකතු වීම හේතුවෙන් විශාල මුදලක් දී කාසි නිෂ්පාදනය කිරීමට ද ශ්‍රී ලංකා මහා බැංකුවට සිදු වී ඇතැයි එම බැංකුව පෙන්වා දෙයි.මහ බැංකු ඇස්තමේන්තු අනුව බිලියන දෙකකට අධික කාසි තොගයක් ශ්‍රී ලංකාවේ සංසරණය නොවී කැට සහ ලාච්චුවලට පමණක් සීමා වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010911</link>
    <topic>“දැයට කිරුළ ගී තරුව” වීමට ඔබටත් අවස්ථාවක්</topic>
    <author/>
    <content>ශ්‍රී ලංකා රූපවාහිනී සංස්ථාව, ශ්‍රී ලංකා යූත් සමඟ තුන්වන වරටත් සංවිධානය කරන “දැයට කිරුළ 2014” ගායනා අභිෂේක තරගය මෙවරද පැවැත්වීමට කටයුතු යොදා ඇත. වයස අවු 18 – 19 අතර කුරුණෑගල, කෑගල්ල, පුත්තලම යන දිස්ත්‍රික්කවල ජීවත්වන තරුණ තරුණියන්ට මේ තරගයට සහභාගී වීමට හැකිය.ජයග්‍රාහකයන් සඳහා විටිනා ත්‍යාග සහ සහතික පිරිනැමේ. දැයට කිරුළ 2014 ජාතික ප්‍රදර්ශනයට සමගාමීව පැවැත්වෙන මේ තරගය දැයට කිරුළ භූමියේ ජාතික රූපවාහිනී මැදිරියේ පැවැත්වෙන අතර එය සජීව ලෙස විකාශනය කෙරේ.සම්මුඛ පරීක්ෂණය පහත සඳහන් ස්ථානවලදී පෙ.ව 09.00 සිට ප.ව. 4.00 දක්වා පැවැත්වේ. ජනවාරි 17 පුත්තලම දිස්තික්කය - හලාවත කොළඹ පාරේ පබ්බල ජල ජිවී අභිජනන මධ්‍යස්ථානය, ජනවාරි 18 කුරුණෑගල දිස්ත්‍රික්කය - කුරුණෑගල නුවර පා‍ෙර් නො.350 Kandyan Reach hotel ජනවාරි 19 කෑගල්ල දිස්ත්‍රික්කය - රඹුක්කන පින්නවල පින්නලන්ද හෝටලයතරගකරුවන් තමන්ගේ ජීව දත්ත පිටපතක් සහිතව පැමිණිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010912</link>
    <topic>සෞඛ්‍ය අමාත්‍යාංශයේ අනවශ්‍ය විදයම් කපා හැරලා</topic>
    <author>සන්ධ්‍යා කරුණාරත්න</author>
    <content>පසුගිය වසර දෙක තුළදී සෞඛ්‍ය අමාත්‍යාංශයේ අනවශ්‍ය වියදම් සියල්ල කපා හැරීමෙන් රුපියල් මිලියන සියයක ඉතිරියක් සිදුවූ බව සෞඛ්‍ය අමාත්‍යාංශය පවසයි.උත්සව පවත්වන විටදී තරු පහේ හෝටල් වෙනුවට සාමාන්‍ය ස්ථාන භාවිතා කිරීම, පිටතින් සහභාගී කර ගන්නා සංස්කෘතික කණ්ඩායම් වෙනුවට අමාත්‍යාංශයෙන්ම සංස්කෘතික කණ්ඩායමක් නිර්මාණය කිරීම, මුදල් කළමනාකරණයෙන් යුතුව භාවිතා කිරීම යනාදී හේතු මුල් කර ගනිමින් මේ මුදල් ඉතිරි කළ බව අමාත්‍යාංශය ප්‍රකාශ ක‍රයි.සෞඛ්‍ය අමාත්‍යාංශයේ මූල්‍ය විනය ඉතාම ඉහළ මට්ටමක පවත්වා ගැනීම නිසා එවැනි මුදලක් ඉතිරි වූ බවත් මේ වසරේදී මූල්‍ය විනය පසුගිය වසර දෙකටත් වඩා හොඳින් පවත්වා ගැනීම අමාත්‍යාංශයේ අරමුණ බවත් සෞඛ්‍ය ඇමැති මෛත්‍රීපාල සිරිසේන මහතා පැවැසුවේය.පසුගිය වසර දෙක තුළදී සෞඛ්‍ය අමාත්‍යාංශයේ උත්සව තරු පහේ හෝටල්වල ගන්නවා වෙනුවට මහරගම තරුණ සේවා සභාව, ශ්‍රී ලංකා පදනම් ආයතනය, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව යනාදියේ පැවැත්වීම සිදුකෙරිණි.නිදහස් සෞඛ්‍ය සේවාව පවත්වාගෙන යාම සඳහා මෙවර අයවැයෙන් වෙන් කළ මුදලෙන් සියයට 95 ක් මේ වන විටත් ලැබී ඇති බව ද අමාත්‍යාංශය පවසයි. මූල්‍ය විනය ඉතාම ඉහළ මට්ටමකින් පවත්වාගෙන යෑම නිසා අනවශ්‍ය මුදල් නාස්තිය වළක්වා ගත හැකි ය.හිටපු විගණකාධිපතිවරයකුගේ අධීක්ෂණය යටතේ මුදල් කළමනාකරණය සම්බන්ධයෙන් නිලධාරීන්ට විශේෂ පුහුණුවක් ද ලබා දී ඇත. ඒ අනුව දැඩි මූල්‍ය විනයක් පවත්වා ගෙන යාමෙන් අනවශ්‍ය මුදල් නාස්තිය වළක්වා ගැනීම සාර්ථකව සිදු කළ හැකි බව ද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010913</link>
    <topic>යාපනය දිස්ත්‍රික්කයට අධිකරණ සංකීර්ණ තුනක්</topic>
    <author>රෝෂන් තුෂාර</author>
    <content>යාපනය දිස්ත්‍රික්කයේ අභිනවයෙන් ස්ථාපිත කළ නව අධිකරණ සංකීර්ණ තුනක් හෙට(09) උත්සවාකාරයෙන් විවෘත කෙරේ.රුපියල් මිලියන 460 වියදමින් ඉදිකළ මේ අධිකරණ සංකීර්ණ අගවිනිසුරු මොහාන් පිරිස් , ආර්ථික සංවර්ධන අමාත්‍ය බැසිල් රාජපක්ෂ මහත්වරුන්ගේ ප්‍රධානත්වයෙන් හා අධිකරණ ඇමති රවුෆ් හකිම් මහතාගේ සහභාගිත්වයෙන් ජනතා අයිතියට පැවරෙන අතර අධිකරණ සංකිර්ණ චාවකචිචේරිය, මල්ලාකම්, හා කයිටිස් ප්‍ර‍දේශයේ පිහිටුවා ඇත.මහේස්ත්‍රාත් අධිකරණ , දිසා අධිකරණ මෙම සංකීර්ණවල ස්ථාපිත කර ඇති අතර විනිසුරු නිල නිවාස, රජයේ නීතීඥ නිල නිවාස,ඇතුළු සියළු යටිතල පහසුකම් වලින් සමන්විතය.අධිකරණ සංකීර්ණ වලට ලගාවිය හැකි මාර්ග ඇතුළු යටිතල පහසුකම් උතුරු වසන්තය යටතේ සංවර්ධනය කර ඇති බවත් එම කටයුතු බැසිල් රාජපක්ෂ මහත සිදු කළ බවත් ඒ මහතා පැවසීය. විවෘත කිරිමේ උලෙලට උතුරු පළාත් ප්‍රධාන අමාත්‍ය සි.වි විග්නේෂ්වරන්, අමාත්‍යාංශ ලේකම් කමලනිද සිල්වා මහත්ම මහත්මීන් ඇතුළු සම්භාවනීය පිරිසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010914</link>
    <topic>‘ආසියානු සංචාරකයා ජයගැනීම’ඇමැති බැසිල්ට පිළිගැන්වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක ව්‍යාපාරය සම්බන්ධයෙන් සම්පාදිත 'ආසියානු සංචාරකයා ජයගැනීම' කෘතිය ආර්ථික සංවර්ධන අමාත්‍යාංශයේ දී ඇමැති බැසිල් රාජපක්ෂ මහතා වෙත පිළිගැන්වීම අද (9) සිදුකෙරේ.මාධ්‍යවේදීන් වන ශ්‍යාම් නුවන් ගනේවත්ත සහ මනෝජ් අබයදීර මහත්වරුන් විසින් රචනාකර තිබෙන මේ කෘතිය මඟින් ලෝකයේ නව සංචාරක ප්‍රවණතා අනුව ඉන්දියාව සහ චීනය ද ඇතුළු ආසියානු සංචාරකයා ජය ගැනීමේ වැදගත්කම සම්බන්ධයෙන් අවධානය යොමු කොට තිබේ.ඉන්දියාවේ සහ චීනයේ පැවැති ශ්‍රී ලංකා සංචාරක ප්‍රවර්ධන වැඩසටහන් සඳහා සහභාගි වූ මාධ්‍යවේදීන් ද මේ සඳහා ලිපි සපයා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010915</link>
    <topic>මේ වසරේ මාර්ග සංවර්ධනයටබිලියන 140ක මුදලක් වෙන් කළා</topic>
    <author>බන්ධුල ගුණසේකර</author>
    <content>මෙරට මාර්ග සංවර්ධන ක්ෂේත්‍රයේ විප්ලවීය වසරක් වන මෙම වර්ෂයේ මාර්ග සංවර්ධන කටයුතු වෙනුවෙන් රජය රුපියල් බිලියන 140ක් වෙන්කර ඇති බව ඇමැති නිර්මල කොතලාවල මහතා කියයි.මේ යටතේ ප්‍රධාන අධිවේගී මාර්ග අබලන් පාලම් හා ප්‍රධාන මාර්ගවල පිළිසකර වැඩට අමතරව ගම් දහසක් යා කිරීමේ වැඩසටහන යටතේ පළාත් මාර්ග හා ගම්වලට ප්‍රවේශ වන මාර්ග සංවර්ධනයට කටයුතු කරන බවද ඇමැතිවරයා පවසයි.මෙම වසරේ මුල් කාර්තුවේදී අධිවේගී මාර්ග දෙකක් ජනතා අයිතියට පත් කෙරෙන අතර මේ යටතේ දකුණු අධිවේගී මාර්ගයේ දෙවන අදියර ගාල්ල පින්නදූවේ සිට මාතර දක්වා වන කොටස හා කොළඹ පිටත වටරවුම් මාර්ගයේ කොට්ටාවේ සිට කඩුවෙල දක්වා වන මාර්ගයද විවෘත කිරීමට නියමිතය. මේ අතර මාතර - හම්බන්තොට අධිවේගී මාර්ගයේ ඉදි කිරීම් කටයුතු සහ යෝජිත උතුරු අධිවේගී මාර්ගයේ ඉදිකිරීම්ද මේ වසරේ ආරම්භ කිරීමට කටයුතු යොදා තිබේ.මීට අමතරව ප්‍රංශ රජයේ ආධාර යටතේ අලුතින් යකඩ පාලම් හතළිස් හයක් ද ජපන් රජයේ ආධාර මත නව පාලම් විසි පහක් ද ඉදිවෙයි.බ්‍රිතාන්‍ය යකඩ පාලම් ව්‍යාපෘතිය සඳහා දැනටමත් වෙන්කර ඇති මුදල රුපියල් බිලියන 2.6 ක් වේ.සවුදි අරමුදල මගින් අමෙරිකානු ඩොලර් මිලියන හැටක් ද ඔපෙක් අරමුදල මගින් අමෙරිකානු ඩොලර් හත් දහස් හය සියයක් ද මෙරටට ප්‍රදානය කොට තිබේ. ජනාධිපතිතුමා විසින් මෙම වසරේ ග්‍රාමීය පාලම් ප්‍රතිසංස්කරණ කටයුතු වෙනුවෙන් රුපියල් මිලියන එකසිය පනහක මුදලක් ද “මග නැගුම” ග්‍රාමීය මාර්ග වැඩසටහන වෙනුවෙන් රුපියල් මිලියන හත් දහසක මුදලක්ද වෙන් කර දී ඇත.හදිසි නායයෑම් වැනි ව්‍යසනවලින් මාර්ග ආරක්ෂා කිරීම සඳහා විශේෂ ව්‍යාපෘතියක්ද මේ වසරේ ඇරඹෙන අතර ඒ වෙනුවෙන් ජපන් රජයේ ආධාර රුපියල් මිලියන හත් දහසක් හා දේශීය අරමුදලින් රුපියල් මිලියන තුන් දහස් තුන් සියයක් ද වැය කෙරෙන බව ඇමැති වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010916</link>
    <topic>නාමල් මහත්තයා අපේ රටේවිශිෂ්ට නායකයා වන බව ස්ථිරයි</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පාර්ලිමේන්තු මන්ත්‍රී නාමල් රාජපක්ෂ මහතා අනාගතයේ මෙරට විශිෂ්ටතම නායකයා වන බව ස්ථිරවම කිව හැකි යැයි දස හැවිරිදි පාසල් සිසුවෙක් ප්‍රකාශ කරයි.මෙම අනාවැකිය පළ කරනු ලැබුවේ වැලිකන්ද මහා විද්‍යාලයේ හය වසර ඉගෙනුම ලබන මොණරතැන්න මහවැලි ගම්මානයේ පදිංචි වයි.එම්. තනූජ ධනංජය යාපා බණ්ඩාර (10) දරුවාය.මෙම තොරතුරු සොයා බැලීමට පෙරේදා (7) පෙරවරුවේ වැලිකන්ද මහා විද්‍යාලයට අප ගිය අවස්ථාවේදී එම දරුවා මේ කරුණු අනාවරණය කළේය. ශ්‍රී ලංකා පාර්ලිමේන්තුවේ දැනට කටයුතු කරන මන්ත්‍රීවරුන්ගේ සහ ඇමැතිවරුන් සියලු දෙනාගේම නම් සහ දැනට හිමි තනතුරු එක දිගටම සිය මතකයෙන් අප වෙත කියා ගෙන ගියේය.පහ වසර ශිෂ්‍යත්ව විභාගයට සූදානම් වන විට පැවති සම්මන්ත්‍රණයේදී පොළොන්නරුව දිස්ත්‍රික් ලේකම් නිමල් අබේසිරි මහතා වේදිකාවේ සිට ප්‍රකාශ කරන ලද කවිපද හතරක් ළමයින්ගෙන් කවුරුන් හෝ නැවත ප්‍රකාශ කරන ලෙස කරන ලද ඉල්ලීම ඉටු කළේද මෙම සිසුවාය. සිසුවාගේ මතක ශක්තිය තේරුම් ගත් දිස්ත්‍රික් ලේකම්වරයා වසර 30ක් තම රාජකාරි කටයුතු කළ පාතර් වර්ගයේ රන් පෑන මෙහිදී දරුවාට පරිත්‍යාග කළේය.මොණරතැන්න මහවැලි ගම්මානයේ පදිංචි වයි. ඇම්. ආනන්දසේන හා ඒ.ඩී. ශාන්ති කුමාරි මහත්මියගේ වැඩිමහල් පුත්‍රයා වන තනූජ මෙවර ශිෂ්‍යත්ව විභාගයෙන් ලකුණු 165ක් ලබා සමත්වී ඇත. ඒ වැලිකන්ද විදුහලේ ශිෂ්‍යත්ව විභාගයෙන් සමත් වූ එකම ශිෂ්‍යයාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010917</link>
    <topic>ඕසෝන් ක්ෂයකාරක ද්‍රව්‍යආනයනය තහනම් කෙරේ</topic>
    <author/>
    <content>වසරකට සියයකට 20ක් බැඟින් වන සේ වසර 2020 වන විට ඕසෝන් ක්ෂයකාරක ද්‍රව්‍ය අඩංගු උපකරණ භාවිතය හා ආනයනය සම්පූර්ණයෙන්ම තහනම් කිරීමට රජය තීරණය කර තිබේ.මේ පිළිබඳව පැවැති සාකච්ඡාවකදී පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා අදාළ අංශවලට උපදෙස් දී තිබේ. ඒ අනුව ලබන වසරේ සිට ඕසෝන් වියන හානිවීමට බලපාන ඕසෝන් ක්ෂයකාරී හයිඩ්‍රො ක්ලෝරෝ ෆ්ලෝරෝ කාබන් වැනි රසායනික ද්‍රව්‍ය සහිත නවීන ශීතකරණ හා වායුසමනයන්ත්‍ර ද මෙරටට ගෙන්වීම පාලනයකට ලක් කෙරේ. 2010 දී ආරම්භ කළ මෙම වැඩපිළිවෙළ යටතේ ක්ලෝරෝ ෆ්ලෝ‍රොකාබන් (CFC) අඩංගු භාවිත කරන ලද භාණ්ඩ හා සුවඳ විලවුන් වැනි ද්‍රව්‍ය ගෙන්වීම නතර කෙරිණි.ශ්‍රී ලංකාව ඇතුළු රාජ්‍යයන් 197ක් පාර්ශ්වකරුවන් වෙමින් ක්‍රියාත්මක වන ඕසෝන් ක්ෂයකාරක ද්‍රව්‍ය භාවිතයෙන් තුරන් කිරීම සඳහා වන මොන්ට්‍රියල් සංවිධානයේ නියමයන්වලට අනුකූලව ඕසෝන් ස්ථරයට හානි කරන රසායනික ද්‍රව්‍යයන් 96කින් 54ක් මේ වන විට ශ්‍රී ලංකාව තුළට ආනයනය සම්පූර්ණයෙන්ම තහනම් කර ඇත. ඒ අතරින් රසායන 40ක් අන්තර්ගත වන HCFC ඛාන්ඩයේ වායූන් මඟින් ක්‍රියාකරන පැරණි හා භාවිත කළ ශීතකරණ හා වායුසමන යන්ත්‍ර 2013 ජනවාරි මස 01 වැනිදා සිට ශ්‍රී ලංකාවට ආනයනය කිරීම පාලනය කර තිබේ. මේ අනුව වසර 2030 වන විට ඕසෝන් ක්ෂයකාරක ද්‍රව්‍ය හා උපකරණ ශ්‍රී ලංකාවට ගෙන්වීම සම්පූර්ණයෙන්ම නවතා දැමීමට හැකි වනු ඇත.එසේම මෙම වැඩපිළිවෙල හා සමාගමීව මෙවර දකුණු ආසියානු කලාපයේ සියලුම රටවල ඕසෝන් වියන සුරැකීම සඳහා වන මොන්ට්‍රියල් සංවිධානයේ නිලධාරීන්ගෙන් සමන්විත රැස්වීමක් (NetWork Meeting) 2014 මැයි මස 27 වනදා සිට 31 වනදා දක්වා ශ්‍රී ලංකාවේදී පැවැත්වීමට නියමිතය.මෙම රැස්වීමට නිරීක්ෂණ මට්ටමින් ඇමෙරිකා එක්සත් ජනපදය, ඕස්ට්‍රේලියාව, ජපානය, යුරෝපා පාර්ලිමේන්තුවේ නියෝජිත පිරිසක් ඇතුළු නියෝජිතයින් 40ක් පමණ සහභාගී වීමට නියමිතය. මෙහි ප්‍රධාන රැස්වීම පරිසර හා පුනර්ජනනීය බලශක්ති අමාත්‍ය ගරු සුසිල් ප්‍රේමජයන්ත මැතිතුමාගේ ප්‍රධානත්වයෙන් හා උපදෙස් පරිදි පැවැත්වීමට නියමිතය. සමස්ත කලාපය තුළ ඕසෝන් වියනට හානි කරන අ හිතකර වායූන් හා අහිතකර උපකරණ පාලනයට ජාත්‍යන්තර උපදෙස් හා සහයෝගය මෙම රැස්වීම මඟින් අපේක්ෂා කෙරේ.පරිසර හා පුනර්ජනනීය අමාත්‍යාංශයේ ලේකම් බී.එම්. යූ.ඩී. බස්නායක මහතා, ජාතික ඕසෝන් ඒකකයේ අධ්‍යක්ෂ ජී.එම්.ජේ. කේ. ගුණවර්ධන මහතා ඇතුළු අමාත්‍යාංශ නිලධාරීන් පිරිසක් මෙම සාකච්ඡාව සඳහා එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010918</link>
    <topic>‘සිහළ රාවය’ට අගමැතිකනගාටුව පළකරයි</topic>
    <author>නුවන් කොඩිකාර</author>
    <content>චීවරධාරීන් යැයි කළ ප්‍රකාශයෙන් සංඝයාවහන්සේ යම් අපහසුතාවකට පත්වුයේ නම් තමන් ඊට කනගාටුව පළකර සිටින බව අගමැති ආචාර්ය දි.මු ජයරත්න මහතා පැවැසීය.ඒ සම්බන්ධයෙන් සිහළ රාවය සංවිධානය සමඟ තමන් ඉදිරියේ දී සාකච්ඡා කිරීමට සූදානම් බව ද හෙතෙම ලිඛිතව දැනුම් දී ඇති අතර එම ලිපිය අගමැති සම්බන්ධීකරණ ලේකම් අමිල සුදේහ පියසිංහ මහතා විසින් සියළ රාවයේ සංඝයාවහන්සේලා වෙත අගමැති කාර්යාලය ඉදිරිපිට දී ඊයේ (8) බාරදී තිබේ.අගමැතිවරයා කළ ප්‍රකාශයකට විරෝධය පාමින් සිහළ රාවය ඇතුළු සංවිධාන කිහිපයක් අගමැති කාර්යාලය ඉදිරිපිට ඊයේ උද්ඝෝෂණයක නිරතවූ අතර එම ස්ථානයට ගොස් සම්බන්ධීකරණ ලේකම්වරයා විසින් මේ ලිපිය බාරදී තිබේ.ඉන් අනතුරුව උද්ඝෝෂකයන් සාමකාමීව විසිර ගිය බව පොලිසිය පවසයි.කොළඹ විහාරමහාදේවී උද්‍යානය අසල සිට අගමැති කාර්යාලය දක්වා පැමිණෙන උද්ඝෝෂණ පෙලපාලියක් හේතුවෙන් අගමැති කාර්යාලය පිහිටි කොළඹ මල් පාර තාවකාලිකව වසා දැමූ බව පොලිස් මාධ්‍ය ප්‍රකාශක කාර්යාලය පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010919</link>
    <topic>එජාප නව සභාපතිකබීර් හෂීම්</topic>
    <author>නිරූෂි විමලවීර</author>
    <content>එක්සත් ජාතික පක්ෂයේ නව සභාපතිවරයා ලෙස කෑගල්ල දිස්ත්‍රික් පාර්ලිමේන්තු මන්ත්‍රී කබීර් හෂීම් මහතා ඊයේ (08) දා රැස්වූ එජාප කෘත්‍යාධිකාරී මණ්ඩලය විසින් පත් කොට තිබේ.පක්ෂයේ ජාතික නායක රනිල් වික්‍රමසිංහ මහතාගේ එකඟත්වය හා පක්ෂයේ නායකත්ව මණ්ඩලයේ නිර්දේශ මත මෙම පත් කිරීම සිදුකළ බව, එජාප මහ ලේකම් තිස්ස අත්තනායක මහතා ‘දිනමිණට’ ප්‍රකාශ කෙළේය.ලක්වනිතා පෙරමුණේ සභාපතිනි ලෙස රෝසි සේනානායක, දේශපාලන හා ප්‍රචාරක ලේකම් ලෙස මංගල සමරවීර, කෘෂිකර්ම ලේකම්වරයා ලෙස පී. හැරිසන්, පක්ෂයේ වැවිලි ලේකම්වරයා ලෙස හරීන් ප්‍රනාන්දු යන පාර්ලිමේන්තු මන්ත්‍රීවරුන් පත් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010920</link>
    <topic>නිල සංචාරයක් සඳහා ඊශ්‍රායලය බලාගිය . . .</topic>
    <author>ඡායාරූපය - සුදත් සිල්වා</author>
    <content>නිල සංචාරයක් සඳහා ඊශ්‍රායලය බලාගිය ජනාධීපති මහින්ද රාජපක්ෂ මහතා ජෙරුසලමේ පිහිටි අගමැති කාර්යාලයේදී එරට අගමැති බෙන්ජමින් නෙතන්යාහු මහතා හමුවූ අයුරු. මෙහිදී දෙරටේ නායකයෝ ද්වීපාර්ශ්වික සාකච්ඡා පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010921</link>
    <topic>ගෙවතු වගාවන්ට අතදී ග්‍රාමීය ආර්ථිකයඉහළ නැංවීම දිවි නැඟුමේ අරමුණයි</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>රටට විදේශ විනිමය ලබාදෙන විදේශ රැකියා ඇඟලුම් කර්මාන්තය සහ තේ කර්මාන්තයට අමතරව ග්‍රාමීය ස්වයං රැකියා සහ ගෙවතු වගා වැඩිදියුණු කිරීමට අතහිතදී දේශීය ග්‍රාමීය ආදායම ඉහළ නැංවීම දිවි නැඟුම වැඩසටහනේ ප්‍රමුඛ අරමුණ බව ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමති ආචාර්ය සරත් අමුණුගම මහතා 3දා හතරලියද්දේදී පැවසීය.දිවි නැඟුම දෙපාර්තමේන්තුව පිහිටුවීම වෙනුවෙන් 3 දා හතරලියද්ද ප්‍රාදේශීය ලේකම් කාර්යාලයීය ශ්‍රවණාගාරයේදී පැවති ජන හමුවේදී ඇමැතිවරයා එසේ පැවසීය.එහිදී ඇමැති අමුණුගම මෙසේද පැවසීය.අද රටට ඇමෙරිකානු ඩොලර් මිලියන 7ක ආදායමක් විදේශ ශ්‍රමිකයන් හරහා ලැබෙනවා. ගෘහසේවිකා සහ කම්කරු ආදි විදේශ රැකියාවලට වඩා ඉහළ ආදායම් සහිත තොරතුරු තාක්ෂණය හා නවීන විද්‍යානුකූලව අද සමාජයට ගැළපෙන විදේශ රැකියා සඳහා උගත් බුද්ධිමත් පිරිස් යැවීමෙන් ඉදිරියේදී මේ ආදායම අමෙරිකානු ඩොලර් මිලියන 10 දක්වා ඉහළ නැංවීමට රජය අපේක්ෂා කරනවා.ඇඟලුම් කර්මාන්තයෙන් තවත් ඇමෙරිකානු ඩොලර් මිලියන 3ක ආදායමක් සහ තේ කර්මාන්තයෙන් ඇමරිකානු ඩොලර් මිලියන 1 ½ක ආදායමක් රටට ලැබුණත් ග්‍රාමීය ආර්ථිකය වැඩි දියුණු කිරීමෙන් විශාල ආදායමක් උපයා ගැනීමට වැඩපිළිවෙළක් පසුගිය අයවැයෙන් යෝජනා කර තිබෙනවා.මේ අනුව සෑම ග්‍රාමනිලධාරි වසමකම ගෙවතු වගා දියුණුකර හොඳම ගෙවත්තට රු 10,000 බැගින් සහ සම්මාන ලබාදීමටත් කුඩා ස්වයං රැකියා ව්‍යාපාර පවත්වාගෙන යන කාන්තාවන්ට රුපියල් ලක්ෂ 2½ක පොලී රහිත ණයක් ඇප බැඳුම්කර නැතිව ලබා දීමටත් රජය කටයුතු කර තිබෙනවා. එවිට ගමේ කුඩා කර්මාන්ත දියුණු වී ගමේ රැකියා වැඩිවෙනවා.මේ නිෂ්පාදන නගරයේ වෙළඳ පොළට ගෙන ඒම සඳහා ග්‍රාමීය මාර්ග කාපට් කර වැඩිදියුණු කර තිබෙනවා.අද මේ ශාලාවට රැස්ව සිටින සමෘද්ධි නිලධාරි නිලධාරිනියන් ආර්ථික සංවර්ධන අමාත්‍යාංශයට අනුයුක්ත උපාධිධාරී මහත්ම මහත්මීන් ග්‍රාමීය ආර්ථිකය නැංවීමට ගමේ කාන්තාවන්ට උදව් කළ යුතුයි.තුම්පනේ ප්‍රාදේශීය සභාවේ සභාපති ලාල් ගිරිහාගම හතරලියද්ද ප්‍රාදේශීය ලේකම් කීර්ති සිරිවර්ධන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010922</link>
    <topic>ඇහැලේපොළ කුමාරිහාමි මුහුරත් උළෙල ජනාධිපති ආර්යා ප්‍රධානත්වයෙන්</topic>
    <author>ඡායාරූපය - සමන් ශ්‍රී වෙදගේ</author>
    <content>ඇහැලේපොළ කුමාරිහාමි චිත්‍රපටයේ මුහුරත් උළෙල ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ ප්‍රධානත්වයෙන් පසුගිය (3) වැනිදා ජාතික චිත්‍රපට සංස්ථාවේදී පැවැත්විණි. එහිදී එම චිත්‍රපටයේ අධ්‍යක්ෂ හා තිර පිටපත් රචක සුදත් සමරකෝන් මහතා විසින් උණුසුම් අයුරින් පිළිගන්නා අයුරු.බුද්ධ ශාසන නියෝජ්‍ය ඇමැති එම්. කේ. ඩී. එස්. ගුණවර්ධන, ඇහැලේපොළ කුමාරිහාමි චරිතයට පණපොවන දුලානි අනුරාධා යන අය ද මෙහි සිටිති. චිත්‍රපටයේ නිෂ්පාදක ගයාන් රණධීර, කැමරා අධ්‍යක්ෂ චන්දන ජයසිංහ, අංග රචන ශිල්පී වසන්ත විට්ටච්චි, ප්‍රධාන නළු නිළියන් රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010923</link>
    <topic>රජය සතු ඉඩම්වල අනවසරයෙන් පදිංචි වීමට උත්සාහ නොගත යුතුයි</topic>
    <author>චන්දිමා එදිරිමාන්න</author>
    <content>රජය සතු ඉඩම්වල දීර්ඝ කාලයක පටන් අනවසරයෙන් පදිංචිව සිටින පදිංචිකරුවන්ට නීත්‍යානුකූල ඉඩමක අයිතිය ලබාදීමට වත්මන් රජය සුදුසු ක්‍රියාමාර්ගයන් අනුගමනය කරන බවත් මෙසේ රජය සතු ඉඩම්වල අනවසරයෙන් පදිංචි වීමට මහජනතාව තවදුරටත් උත්සාහා නොගත යුතු බවත් රාජ්‍ය සම්පත් ආරක්ෂා කරගැනීම සියලු දෙනාගේම වගකීමක් වන බවත් ඇමැති විමල් වීරවංශ මහතා පැවසීය.ඇමැතිවරයා මේ අදහස් ප්‍රකාශ කළේ අතුරුගිරිය, ශාන්තාලෝක ග්‍රාමයේ පැවැති ඇමැති ජංගම සේවාවේදීය.එහිදී අතුරුගිරිය, ශාන්තාලෝක ග්‍රාමයේ පිහිටි ග්‍රාමෝදාගම දෙවන අදියර නිවාස ක්‍රමයේ පදිංචිකරුවන්ගේ දීර්ඝකාලීන ගැටලු රැසකට විසදුම් ලබා දෙන ලදී.ජාතික නිවාස සංවර්ධන අධිකාරිය සතු මේ ඉඩම්වල 1989 වසරේදී පවුල් 57 ක පිරිසක් අනවසරයෙන් පදිංචි වී ඇති අතර අද වන විට එම පිරිස අතුරින් 35 දෙනෙකු මුල් පදිංචිකරුවන් වේ. ඉන් 12 දෙනෙකු මුල් පදිංචිකරුවන්ගේ ඉඩම් මිලදීගෙන පසුව පදිංචි වූ අය වෙති.මේ පදිංචිකරුවෝ දීර්ඝකාලයක් මුළුල්ලේහි නීත්‍යානුකූල ඉඩමක අයිතිය තමන් වෙත නොලැබීමෙන් දුෂ්කරතාවයයන්ට පත් වී තිබේ.මේ පිළිබඳ අවධානය යොමු කළ විමල් වීරවංශ ඇමැතිවරයා විසින් 1989 වසරේ සිට මේ දක්වා මේ ඉඩම්වල පදිංචිව සිටින මුල් පදිංචිකරුවන් සඳහා 1989 වසරේ තක්සේරු වටිනාකමට අනුව එම ඉඩම්වල නීත්‍යානුකූල අයිතිය ලබාදීමට අවශ්‍ය පියවර ගන්නා ලෙස ජාතික නිවාස සංවර්ධන අධිකාරියේ නිලධාරීන්ට උපදෙස් ලබාදෙන ලදී.එමෙන්ම මුල් පදිංචිකරුවන්ගෙන් ඉඩම් මිලදීගෙන පසුව පදිංචි වූ පිටස්තර පදිංචිකරුවන් සඳහා සුදුසු සහනදායී ක්‍රමවේදයක් අනුගමනය කොට එම ඉඩම්වල වටිනාකම තක්සේරු කිරීමෙන් පසු එම වටිනාකමට අනුකූලව එම පිරිස් වෙතද ඉඩම්වල නිත්‍යානුකූල අයිතිය ලබාදීමට අවශ්‍ය පියවර ගැනීමටද මෙහිදී තීරණය කෙරිණ.මේ පදිංචිකරුවන් අඩු ආදායම්ලාභීන් පිරිසක් වීම නිසා මේ ඉඩම්වල තක්සේරු වටිනාකම වසර 10 ක සහනදායී ගෙවීමේ පදනම යටතේ ගෙවා නිම කිරීමට අවස්ථාව ලබා දි ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010924</link>
    <topic>පාසල්වලට සිසුන් ඇතුළත් කිරීමේ දී මුදල් රැස්කිරීමවළකාලීමට රජයේ අවධානය යොමුවිය යුතුයි</topic>
    <author>නිහාල් ජයවර්ධන</author>
    <content>පාසල්වලට පළමු ශ්‍රේණියේ සිට සිසුන් ඇතුළත් කිරීමේදී නිශ්චිත ක්‍රමවේදයෙන් බැහැරව මුදල් රැස්කිරීම වළකාලීම පිණිස රජයේ අවධානය යොමුවිය යුතුව ඇතැයි ජාතික ගුරුසභාවේ සභාපති නිමල් ප්‍රේමවංශ මහතා පවසයි.පාසල් නඟාසිටුවීමේ නියාමන වැඩසටහන ක්‍රියාත්මක කිරීම පිණිස 2008 / 35 චක්‍රලේඛය මඟින් ලබාදී ඇති අවසරය මත කටයුතු කිරීමේදී ඇතැම් පාසල් මේ අයථා කටයුතු සිදුකරන්නේයැයි හෙතෙම චෝදනා කර සිටී.මාධ්‍යවේදීන් හමුවේ එම චෝදනා ඉදිරිපත් කළ නිමල් ප්‍රේමවංශ මහතා මහනුවර පාසල් දෙකක් පිළිවෙළින් රුපියල් හැටදහසක් හා විසිදහසක් විනිවිද භාවයෙන් තොරව ලබාගෙන ඇතැයි පැවසූ අතර, එක් පාසලක් එම මුදල් බැංකු ගිණුමකට බැරකොට ලබාගෙන තිබූ රිසිට්පතක්ද ගෙනහැර දැක්වීය.මින් එක් පාසලක විදුහල්පතිවරයා ප්‍රමුඛ අදාළ වගකිවයුත්තන් තමන් හමුවට කැඳවා දැඩි ලෙස අවවාද කිරීමට මධ්‍යම පළාතේ ආණ්ඩුකාරවර ටිකිරි කොබ්බෑකඩුව මහතා ගත් පියවර අගයන බව පැවසූ හෙතෙම එවැන්නක් අවවාද කිරීමකට සීමා නොකොට ඔවුනට දැඩි දඬුවම් ලබාදිය යුතු යැයිද එසේ නොමැතිනම් එය වැරැදි පූර්වාදර්ශ සැපයීමක් වන්නේ යැයිද කීය.එම චක්‍රලේඛයේ අනුහසින් අයථා ලෙස පාසල්වලට මුදල් ලබාගැනීමට විවිධ ක්‍රමවේද සකසාගෙන ඇතැයි කී ඒ මහතා ක්‍රීඩා ගුරුවරුන් සිටියදී බාහිර සම්පත් දායකයන් ලබාගැනීම යුද්ධය නිමවී පැවතියද ආරක්ෂක සේවා සඳහා විශාල පිරිසක් යොදාගැනීම මඟින් දෙමාපියන් වෙතින් ශිෂ්‍ට නොවන අයුරින් මුදල් අයකරන්නේ යැයිද පැවසීය.මේ අක්‍රමිකතා මැඩලීමට රජය ජාතික වගකීමෙන් යුතුව කටයුතු කළ යුතුව ඇතැයි කී සභාපතිවරයා එම චක්‍රලේඛය අහෝසිකොට පාසල්වල කටයුතු සඳහා රාජ්‍ය භාණ්ඩාගාරයෙන් මුදල් ප්‍රතිපාදන ලබාදිය යුතු බවත්, එය 06% දක්වා වැඩිවිය යුතු බවත් වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=n14010925</link>
    <topic>මහව ලිංගික අල්ලස් සිද්ධියේ ස්ථානාධිපති 13 තෙක් රිමාන්ඩ්</topic>
    <author>සිරන්ජනි කුමාරි</author>
    <content>පැමිණිල්ලට සහනයක් සලසා දෙන බව පවසා පැමිණිලිකාරිය කුරුණෑගල වැව රවුම පාරේ රන්තලිය තනායමට කැඳවාගෙන ගොස් ලිංගික අල්ලසක් ලබා ගැනීමට ගත් උත්සහයක දී අත්අඩංගුවට ගත් මහව පොලිස් ස්ථානයේ අපරාධ විමර්ශණ අංශයේ ස්ථානාධිපතිවරයා මේ මස 13වැනි දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (8) නියම කළේය.මහව පොලිසියේ අපරාධ අංශයේ පොලිස් පරික්ෂක අංක 96 .මහවැලි කඳවුර .තඹුත්තේගම පදිංචි අලහකොන් මුදියන්සේලාගේ අසිතගෝමි අලහකොන් නමැත්තා මෙසේ රක්ෂිත බන්ධනාගාරගත කෙරිණි.සැකකරු වෙනුවෙන් පෙනී සිටී නීතිඥ ආනන්ද හෙට්ටිආරච්චි මහතා පවසා සිටි‍යේ සිද්ධියට පාදක වු පැමිණිල්ල සුළු පැමිණිලි අංශයට අයත් පැමිණිල්ලක් බවත් පොලිසියට ආ ගිය අවස්ථාවේ දී ඇති වු හිතවත්කම අනුව වැව රවුමේ තනායමට පැමිණිලිකාරිය රැගෙන ගිය අතර කාමරය තුළ දී නොව පිටත දී අත්අඩංගුවට ගැනීම සිදු කළ බවය.අල්ලස් නිලධාරි චන්ද්‍රසිරි මහතා මෙහිදී පවසා සිටියේ සැකකරු පැමිණිලිකාරියගේ දුරකථන අංකය ලබා ගෙන කිහිපවතාවක්ම ඇයට දුරකථන ඇමතුම් ලබා දී ඇයගේ නිවසට ද කිහිපවතාවක්ම ගිය බවය.තවද කොමිසම වෙත පැමිණිලි කළ ඇය සැකකරු සමඟ කුරුණෑගල රන්තලිය තනායමට යෑමට එකඟ වී උපාය දුතයකු සමඟ එහි ගිය බවත් අඹු සැමියන් ලෙස හැසීරීමට සූදානම් වෙද්දී සැකකරු කාමරය තුළ දී අත්අඩංගුවට ගත් බවය.විනිසුරු - රන්තලිය තනායමට ගියේ ඇයි ?සැකකරු - ඇය රවටා ගෙන මා ගෙන ගියා.2013/12/25 වැනි දින පැමිණිලිකාරිය කොමිසම වෙත පැමිණිලි කරමින් පවසා ඇත්තේ සිය ඥාතින් සම්බන්ධයෙන් පැවැති ආරවුල් සඳහා නිතර පොලිසිය වෙත ගිය අතර තමා සමඟ කතා බස් කළ ස්ථානාධිපතිවරයා තමාගේ දුරකථන අංකය ඉල්ලා ගත් බවය.ඇමතුම් ලබා දුන් සැකකරු පසුව නිවසට පැමිණෙන්න විමසු බවත් දිනක් බලහත්කාරයෙන් ම නිවසට පැමිණි ඔහු "ඔයා බයවෙන්න එපා පැටියෝ සේරම ප්‍රශ්න විසඳලා දෙන්නම් "කියා නිවසට ඇතුළු වෙන්න උත්සාහ කළ අතර "වැරදිකරුවන් නිවැරැදි කරන්නත් නිවැරැදිකරුවන් වැරැදිකරුවන් කරන්න පුළුවන් බව පවසා උත්තරයක් නොදුන්නොත් වැඩ වරදින බවට "තර්ජනය කොට ඔහු පිටත්ව ගිය බවට ඇයගේ පැමිණිල්ලේ සඳහන්ය.අදාළ කරුණු සළකා බැලු මහෙස්ත්‍රාත්වරයා සැකකාර ස්ථානාධිපතිවරයා මේ මස 13වැනිදින දක්වා රක්ෂිත බන්ධනාගාරගත කිරීමට නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401091</link>
    <topic>වයඹ සරසවියට වෛද්‍ය පීඨයක් ඉල්ලාපළාත් සභාවට විශේෂ යෝජනාවක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාතේ උසස් පෙළ ජීව විද්‍යාව හදාරන දුර බැහැර සිසුන්ට විශ්වවිද්‍යාල වෛද්‍ය පීඨයට ඇතුළත් වීම සඳහා කොළඹ යාමට සිදුව ඇති නිසා කුරුණෑගලට විශ්වවිද්‍යාල වෛද්‍ය පීඨයක් ලබා දෙන ලෙසට මධ්‍යම රජයෙන් ඉල්ලා සිටීමේ යෝජනාවක් විපක්ෂ නායක ජේ. සී. අලවතුවල මහතා විසින් වයඹ පළාත් සභා රැස්වීමට ඉදිරිපත් කර තිබේ.මෙයට අමතරව ඉඩම් ප්‍රතිසංස්කරණ කොමිෂන් සභාව ඉඩම් හිමියන්ට ඔප්පු ලබා දීම සඳහා ඉඩම්ලාභීන්ගෙන් අධික මුදලක් ඉල්ලා සිටින නිසා මුදල් අය කිරීම නවතා ඔවුන්ට සහනයක් සැලසිය යුතු යැයි කියවෙන යෝජනාවක් ද ප්‍රාදේශීය සභා මන්ත්‍රීවරුන්ගේ මාසික දීමනාව දෙගුණයකින් වැඩි කිරීමේ නව යෝජනාවක් ද සභාවට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401092</link>
    <topic>රෙමුණ ආයුර්වේදයට පළමුවැනි තැන</topic>
    <author>මිල්ටන් ධර්මසිංහ - බුල්ත්සිංහල විශේෂ</author>
    <content>2013 වසරේදී බස්නාහිර පළාත් පාලන අමාත්‍යාංශය මගින් පවත්වන ලද කඵතර දිස්ත්‍රික්කයේ හොදම ආයුර්වේද බෙහෙත් ශාලාව තේරී‍මේ තරගයේ දී අගුරුවාතොට මදුරාවල ප්‍රාදේශීය සභාවට අයත් රෙමුණ බණ්ඩාරනායක නිදහස් ආයුර්වේද බෙහෙත් ශාලාව ප්‍රථම ස්ථානය හිමිකරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401093</link>
    <topic>අරණායක දුෂ්කර ගම්මාන පහකට අලුතෙන් පාලම්</topic>
    <author>අරණායක සමූහ රෝහණ ජයරත්න</author>
    <content>අරණායක ප්‍රාදේශිය ලේකම් කොට්ඨාසයේ දුෂ්කර ගම්මාන යාකරමින් නව පාලම් පහක් ඉදිකිරිම සඳහා ආර්ථිකසංවර්ධන අමාත්‍යංශ යටතේ රුපියල් දෙකෝටි තිස්ලක්ෂයක මුදලක් ලබා දිඇති බව සෞඛ්‍ය නියෝජ්‍ය ඇමැති ලලිත් දිසානායක මහතා කිය.ඇමැතිවරයා එසේ කීවේ දෙබත්ගම ප්‍රදේශයේ ලක්ෂ 40ක වියදම්න් ඉදිකිරිමට යෝජිත පාලම සඳහා මුල්ගල තැබිමේ උත්සවයට සහභාගි වෙමිනි. මේ යටතේ ඉදිකිරිමට යෝජිත වහරක්ගොඩ බැමිණිවත්ත යාකරමින් මා ඔය හරහා මීටර් 26 දිගින් යුතු ලක්ෂ 90 , තල්ගස්පිටිය කොස්අංග පාලම මීටර් 8 ලක්ෂ 30, හබලක්කාව අඹකුඹුර මීටර් 8 ලක්ෂ 30 අරණායක සපුමල්අඹේ ලක්ෂ 40 දෙබත්ගම 40 යන පාලම් ඉදිකිරිම් කටයුතු ආරම්භ කරඇති බවද සෞඛ්‍ය නියෝජ්‍ය ඇමැතිවරයා කිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401094</link>
    <topic>කළුතර ගොවි පවුල්වලටනොමිලේ උදලු තල</topic>
    <author>වාද්දුව සමූහ - එස්. ආර්. පියදාස</author>
    <content>කළුතර දිස්ත්‍රික්කයේ වගාකරුවන් සඳහා කෘෂි උපකරණ බෙදාදීමේ ව්‍යාපෘතිය පානදුර ප්‍රාදේශීය ලේකම් උපකරණ කොට්ඨාසයේ අයැදුම්කරුවන්ට උදලුතල බෙදාදීම ඉකුත්දා වාද්දුව මොල්ලිගොඩ ආයුර්වේද රෝහලේ පංචකර්ම මධ්‍යස්ථානය විවෘත කිරීමේ උත්සවයේදී සිදු කෙරුණි.බස්නාහිර පළාත් සෞඛ්‍ය ඇමැති ජගත් අංගගේ මහතා එම තුන් මහල්පංචකර්ම මධ්‍යස්ථානයට බස්නාහිර පළාත් සභා ප්‍රතිපාදන රුපියල් ලක්ෂ හත්සිය හැත්තෑ හතක මුදලක් ලබා දී තිබුණි.පානදුර ප්‍රාදේශීය ලේකම් කොට්ඨාසයේ වගාකරුවන් පණස් දෙනෙකුට උදලුතල බෙදාදුන් අතර එම උදලුතල තොගයේ වටිනාකම රුපියල් පණස් දහසක් බව පළාත් ඇමැති ජගත් අංගගේ කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401095</link>
    <topic>නගර සභාවේ සේවකයන්75ක් ස්ථිර සේවයට</topic>
    <author>වාද්දුව සමූහ - එස්. ආර්. පියදාස</author>
    <content>පානදුර නගර සභාවේ සේවය කළ ආදේශකයන් හැත්තෑපස්දෙනෙක් (75) ස්ථිර කරගත් බව පානදුර නගර සභාපති නන්දන ගුණතිලක මහතා (එජනිස) එම සභාවේ අයවැය කෙටුම්පත ඉදිරිපත් කළ විශේෂ රැස්වීමේදී කීවේය.මේ රැස්වීම පානදුර නගර සභා රැස්වීම් ශාලාවේදී පැවැත්වුණි.බස්නාහිර පළාත් පාලන දෙපාර්තමේන්තුවෙන් නගර සභාවේ සේවක සංඛ්‍යාව පිළිබඳව ඉල්ලා තිබූ ඇස්තමේන්තුව අනුව ඉදිරි වර්ෂ පහ සඳහා සේවකයන් තීරණය කර යැවූ අතර ඒ අනුව තනතුරු පනස් හතරක් (54) අනුමත කරගත් බවද සභාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401096</link>
    <topic>මාරක වංගුවේ පාලමක් ඇඳි නැතිව ලෙඩක්</topic>
    <author>මාවනැල්ල සමූහ - පී. සෙනෙවිරත්න</author>
    <content>මැවනැල්ල හෙම්මාතගම මහාමාර්ගයේ හෙම්මාතගම නගරයට ආසන්නව ඇති වංගුව ඉතා අවදානම්ය. මේ ස්ථානයේදී අනතුරුද සිදුවී ඇත. මේ වංගුවට ආසන්නයේ ඇති පාලමට යටින් ජලාශයක්ද තිබේ. ප්‍රදේශයේ ජනතාව දිය නාන්නට එන්නේ ඒතැනටය.මාරක වංගුවේ ඇති අවදානම එසේ දිය නෑමට එන පිරිසගේ ජීවිතවලටද බලපෑම් ඇති කරවන්නට පුළුවන. එබැවින් මේ පාලමට ඇන්දක් සවිකර දෙන්නැයි ප්‍රදේශවාසීහු බලධාරීන්ගෙන් ඉල්ලීම් කර ඇතත් මෙතෙක් ඊට විසැඳුමක් ලැබී නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401097</link>
    <topic>උසස් පෙළ වාණිජ අංශයෙන් කෑගල්ලේ පළමු තැන දිනේෂා ට</topic>
    <author>අලුත්නුවර සමූහඒ. ඇම්. ටිකිරි බණ්ඩාර</author>
    <content>2013 අ.පො.ස. උසස් පෙළ විභාගයෙන් වාණිජ අංශයෙන් කෑගල්ල දිස්ත්‍රික්කයේ ප්‍රථම ස්ථානය දිනා ගැනීමට සමත් වී ඇත්තේ කෑගල්ල ශාන්ත ජෝෂප් බාලිකා විද්‍යාලයේ එම්. පී. දිනේෂා සඳමාලි විජේතිලක ශිෂ්‍යාවයි.ඇය මාවනැල්ල නුංගමුව පදිංචි තැනැත්තියකි. පළමු වසරේ සිට 11 වසර දක්වා මාවනැල්ල මයුරපාද විදුහලේ අධ්‍යාපනය ලැබූ ඇය 2010 වසරේ සාමාන්‍ය පෙළ විභාගයෙන් ‘ඒ’ සාමාර්ථ 07ක් සහ ‘බී’ සාමාර්ථ 02ක් ලබා ඉන් අනතුරුව කෑගල්ල ශාන්ත ජෝෂප් බාලිකා මහා විද්‍යාලයට ඇතුළත් වී ඇත.එහිදී 2013 උසස් පෙළ විභාගයට ඉදිරිපත්ව වාණිජ අංශයෙන් ආර්ථික විද්‍යාව, ගිණුම්කරණය, ව්‍යාපාර අධ්‍යයනය යන විෂයයන් 03ට ‘ඒ’ සාමාර්ථ ලබමින් කෑගලු දිස්ත්‍රික්කයේ වාණිජ අංශයෙන් ප්‍රථම ස්ථානය ලබා ගැනීමට වාසනාව ලබා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401098</link>
    <topic>නිවසේ එකතුවන කුණුපාරට දමා දඩ</topic>
    <author/>
    <content>තම නිවසේ කසළ පොදි මාවතට දැමීම, අප ජලය පාරට මුදාහැරීම යන චෝදනා මත ගම්පහ අධිකරණයට ඉදිරිපත් කළ පුද්ගලයන් දෙදෙනකුට එක් අයෙකුට රුපියල් 5000/= බැගින් දෙදෙනාටම රුපියල් 10,000/= දස දහසක දඩ ගෙවන ලෙසට ගම්පහ අතිරේක මහේස්ත්‍රාත් හේසාන්ත ද මෙල් මහතා 6 දින නියම කළේය.පැමිණිල්ල ගම්පහ පොලිසියේ පරිසර මෙහෙයුම් අංශය ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r1401099</link>
    <topic>ගලිවළේ ආවරණය නෑ:ජනතාවට කරදර</topic>
    <author>ඡායාරූපය-මීගමුව විශේෂඑම්. ප්‍රනාන්දු</author>
    <content>මීගමුව නගරය මධ්‍යයේ පිහිටි ප්‍රධාන තැපැල් කාර්යාලය අභියස භූගත කේබල් ගමන් කරන ගලිවළේ කොන්ක්‍රීට් ආවරණය ගලවා ගෙන ගොස් තිබේ.රාත්‍රී කාලයේ මේ වළේ වැටුන නගරවාසීන් කිහිපදෙනෙක්ම තුවාල ලබා තිබෙන බව නගරවාසීහු කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r14010910</link>
    <topic>කොටුව දුම්රිය භෝජනාගාර වසා දැමීමෙන්දෙස්-විදෙස් මඟීන් දහස් ගණනක් අසීරුවට</topic>
    <author>බොරැල්ල විශේෂබන්දුල අලහකෝන්</author>
    <content>දුම්රිය භෝජනාගාර සේවය සමගින් කොටුව දුම්රිය ස්ථානයේ පවත්වාගෙන ගිය භෝජනාගාර සියල්ල වසා දමා දැනට මාස 10ක් පමණ ගතවී ඇතත් එම භෝජනාගාර නැවත විවෘත කිරීමක් දක්නට නොමැති බව කොටුව දුම්රිය සේවකයෝ පවසති.දිවයිනේ සෑම ප්‍රදේශයක සිටම කොළඹට පැමිණෙන දුම්රිය ගමන් අවසන් වන්නේ කොටුව දුම්රිය ස්ථානයෙනි. දුම්රියෙන් කොටුවට පැමිණෙන සහ කොටුව දුම්රිය ස්ථානයෙන් ගමන් ගන්නා මගීන් ප්‍රමාණය දිනකට ලක්ෂ 5 කට වැඩි බව එහි සේවක පිරිස් පවසති.දුර සිට පැමිණෙන මගීන්ගේ අවශ්‍යතා සඳහා අනෙකුත් පහසුකම් කොටුව දුම්රිය ස්ථානයේ ඇතත්, හදිසියකට තේ එකක්වත් බීමට භෝජනාගාරයක් නොමැතිවීම පිළිබඳව දුම්රිය මගීන් දිනපතා මැසිවිලි නඟති.අඩුම වශයෙන් තේ එකක් බීමට දුම්රිය ස්ථානයෙන් පිටතට පැමිණිය යුතු වෙයි.මේ තත්ත්වය යටතේ දුම්රිය මඟීන් හා සේවක පිරිස් අතර යම් යම් ප්‍රශ්න ද ඇතිවන අවස්ථා තිබේ. මේ තත්ත්වය දේශීය මෙන්ම විදේශීය සංචාරකයනට ද එකසේ බලපාන කරුණක් වී තිබේ. මාස 10කට අධික කාලයක් භෝජනාගාර ප්‍රශ්නය ඇදි ඇදී තිබීම නිසා ඊට විසඳුමක් ලෙස දුම්රිය සුබසාධක සංගමය මේ භෝජනාගාර සේවය ලබා දෙන ලෙස ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r14010911</link>
    <topic>කැලණිය රජමහා විහාරයේදී දිවිනැඟුමට ආශිර්වාද</topic>
    <author>ඡායාරූපය- කැලණිය විශේෂලයනල් පෙරේරා</author>
    <content>ආර්ථික සංවර්ධන ඇමැති බැසිල් රාජපක්ෂ මහතා විසින් ආරම්භ කළ දිවි නැඟුම දෙපාර්තමේන්තුව ස්ථාපිත කිරීම වෙනුවෙන් ගම්පහ දිසාවේ සෑම විහාරස්ථානයකම සිදු කළ බෝධි පූජා පින්කම් අතර, කැලණිය රජමහා විහාරස්ථානයේ සිදු කළ කප්රුක පූජාව හා බෝධි පූජාව දෙමටපිටියේ මධුරවංශ හිමියන් විසින් මෙහෙයවනු ලැබූ අයුරු.මේ සඳහා සහභාගිවූ කැලණිය ප්‍රාදේශීය සභා සභාපති ප්‍රසන්න රණවීර, පැලියගොඩ නගරාධිපති අමිල කුමාරසිංහ, ප්‍රාදේශීය ලේකම් පබුදිකා බණ්ඩාර, පළාත් සභා මන්ත්‍රී සිසිර ජයකොඩි ඇතුළු මහත්ම මහත්මීහු මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r14010912</link>
    <topic>නත්තල් දා රාත්‍රී කඩමණ්ඩියට ගියහමුදා සෙබළාගේ මරණය සැක සහිතයි</topic>
    <author>රඹුක්කන උතුර සමූහඅරණායක සමූහ</author>
    <content>නත්තල් දා රාත්‍රියේ නිවසින් අතුරුදන්ව සිටි යුද හමුදා සෙබළකුගේ මළ සිරුරක් නිවසට නුදුරු ඇළක මඩේ එරී තිබියදී ප්‍රදේශවාසීන් විසින් සොයාගනු ලැබීය.මෙසේ මියගොස් ඇත්තේ අරණායක පොලිස් බල ප්‍රදේශයට අයත් මෝරාගම්මන පදිංචිව සිටි ජයකොඩි ආරච්චිගේ දමිත් අනුරුද්ධ නැමැති (29) තරුණයෙකි.අඹේපුස්ස යුද හමුදා කඳවුරේ සේවය කරමින් සිට වසර 12ක සේවා කාලය සම්පූර්ණවීම නිසා විශ්‍රාම ගැනීමට ඉල්ලුම්කර නිවාඩුවට නිවෙසට පැමිණ සිටි මොහු නත්තල් දා රාත්‍රී 9.00ට පමණ කඩමණ්ඩිය දෙසට යන බව පවසා ගෙදරින් පිටවී ගිය බවත් අලුයම වනතුරු ඔහු නිවසට නොපැමිණි නිසා අසල්වැසියන් හා එක්ව සොයා බැලීමේදී පසුදින දහවල් ගමේ කෙළවර පිහිටි අරුප්පොළ ඇළේ කෙටල හා මානා වැනි පඳුරුවලින් වැසීගිය පාළු ස්ථානයක තිබියදී මළ සිරුර සොයාගත් බව මියගිය සෙබළාගේ මවුපියෝ පවසති.මේ මරණය ගැන සැකයක් පවතින බව සෙබළාගේ මවුපියෝ පවසති.මාවනැල්ල මහේස්ත්‍රාත් චාන්දනී මීගොඩ මහත්මිය එම ස්ථානයට ගොස් නිරීක්ෂණ සටහන් කරගත් අතර මළ සිරුර කෑගල්ල මහරෝහලේ අධිකරණ වෛද්‍ය නිලධාරිවරයා වෙත ඉදිරිපත් කර ඒ පිළිබඳ පශ්චාත් මරණ පරීක්ෂණ වාර්තා අධිකරණයටඉදිරිපත් කරන ලෙස අරනායක පොලිසියට නියෝග කළාය.කෑගල්ල මහ රෝහලේ අධිකරණ වෛද්‍ය නිලධාරී සී.කේ. රාජගුරු මහතා ස්ථානය පරීක්ෂා කර බැලීමෙන් පසුව මළ සිරුර පශ්චාත් මරණ පරීක්ෂණ කටයුතු සඳහා කෑගල්ල මහ රෝහලේ මෘත ශරීරාගාරය වෙත ගෙන යනු ලැබීය. පශ්චාත් මරණ පරීක්ෂණ වාර්තාව ලැබුණු පසුව වැඩිදුර පරීක්ෂණ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r14010913</link>
    <topic>ළමා කතන්දර 10ක් ගුරු ගෙදරළමා ලේඛක ප්‍රවර්ධන ව්‍යාපෘතියට</topic>
    <author>ඉංගිරිය සමූහ කුමාරි ගමගේ</author>
    <content>කළුතර දිස්ත්‍රික් ලේඛක සංවිධානය සහ ගුරු ගෙදර ග්‍රන්ථ කේන්ද්‍රය එක්ව කළුතර දිස්ත්‍රික්කයේ පාසල් සිසුන් වෙනුවෙන් පැවැත්වූ අත්වැට ගුරුගෙදර ළමා ලේඛක ප්‍රවර්ධන ව්‍යාපෘතියට 2013 ලැබුණු 150කට අධික ළමා කතන්දර අත් පිටපත් අතරින් විද්වත් විනිසුරු මඩුල්ලක් මඟින් ළමා කතන්දර 10ක් තෝරා ගෙන ඇත. තෝරා ගන්නා ලද නිර්මාණ හා නිර්මාණ ඉදිරිපත් කළ සිසුන්ගේ නම් පහත දැක්වේ.ෂෙනාලි සංචලා කුමාරසිංහ, වේලාපුර ප්‍රාථමික විද්‍යාලය කළුතර“ වී පුංචාට යාළුවෝ” ඩිල්කි හංසනී ද සිල්වා බෝඹුවල මහා විද්‍යාලය කළුතර“ලේන් බබාල සහ දඩයක්කාරයා”ඩී. ධනුෂ්කා දේශානි මිරිස්වත්ත ජාතික පාසල දොඩංගොඩ “අපූරු මිතුදම” ඉරුමි ප්‍රවීෂා රංචාගොඩ, මිරිස්වත්ත ජාතික පාසල, දොඩංගොඩ “තරුවක උදවුවෙන් ගමට ආ සමනල පැංචා” පී. ජී. හසිනි පබසරා, මිරිස්වත්ත ජාතික පාසල, දොඩංගොඩ“දළඹු මල්ලි සමනලයෙක් වෙලා” තිසර රශ්මික පුල්ලපෙරුමශාන්ත ජෝන් මහා විද්‍යාලය, කළුතර “බබයි ගේකුරුලු පැංචයි” සඳුනි තිලකරත්න පැලෑඳ මහා විද්‍යාලය, අගලවත්ත “හා පැටියෝ ඔයයි මමයි” සංජුලා උමයංගනී සුබසිංහ , දිවුලකඩ කනිෂ්ඨ විද්‍යාලය, බුලත්සිංහල“පොසොන් දන්සල” ගයාරා සඳලි දුලාංජලී, දොන් පේද්‍රික් විද්‍යාලය - හොරණ“ගුවන් ගත වූ රවිඳු” ක්‍රිෂානි වෙනුලා අතුකෝරළ කළුතර බාලිකා විද්‍යාලය කළුතර“බත් කූරු චුට්ටි” යන ළමා පොත් දහය තෝරාගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=r14010914</link>
    <topic>හොරණ සංගීත පාඨමාලා හැදෑරූවන්ට සහතික</topic>
    <author>මිල්ටන් ධර්මසිංහබුල්ත්සිංහල විශේෂ</author>
    <content>හොරණ ප්‍රාදේශිය ලේකම් කාර්යාලයේ තරුණ සේවා ඵ්කකය මගින් පවත්වන කඵතර දිස්ත්‍රිකයේ යෞවන සමාඡ සාමාජික සාමාජිකාවන් සඳහා හොරණදී පැවැති සංගීත පාඨමාලාව භදාරා අවසාන පරීක්ෂණයෙන් සමත් ශිෂ්‍ය ශිෂ්‍යාවනට සහතිකපත් බෙදා දීමේ උත්සවය පසුගියදා හොරණ නගර ශාලාවේදි බස්නාහිර පළාත් සභා මන්ත්‍රී යසපාල කෝරලගේ මහතාගේ ප්‍රදානත්වයෙන් පැවැත්විනි.මෙහිදි පළාත් සභා මන්ත්‍රිවරයා ශිෂ්‍යාවකට සහතික පත්‍රයක් ප්‍රදානය කළ අයුරු. පාඨමාලා උපදේශක සංගීත විශාරද චන්ද්‍රරත්න ඉලේපෙරැම මහතාද සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401091</link>
    <topic>ගීතා නන්දනීට නැවැත ජගත් තරග බිමට යන වරම්</topic>
    <author>ප්‍රින්ස් ගුණසේකර</author>
    <content>ජාතික ඇවිදීමේ ශූරිය ලෙස වාර්තා පිට වාර්තා තැබු ගීතා නන්දනී ක්‍රීඩිකාව ආගමන විගමන පනතේ වගන්ති උල්ලංඝණය කිරීම හේතුවෙන් පනවන ලද දඬුවම් සම්බන්ධව ජනාධිපති සමාව හිමි වෙයි.එම වරද සම්බන්ධයෙන් ආණ්ඩුක්‍රම ව්‍යවස්ථාවේ 34වැනි වගන්ති ප්‍රකාරව ජනාධිපති මහින්ද රාජපක්ෂ මහතා සමාව ප්‍රදානය කර ඇත්තේ ජාතික ඇවිදීමේ ශූරිය කරන ලද අභියාචනාවක් සැලකිල්ලට ගෙනය. ඒ අනුව ගීතා නන්දනී ක්‍රීඩිකාවට මෙතෙක් පනවා තිබු විදෙස් තරගවලට සහභාගිවීමේ සියලු බාධා ඉවත්වන අතර ශ්‍රී ලංකාව නියෝජනය කරමින් අන්තර්ජාතික තරග බිමට පිවිසීමේ අවස්ථාව උදාවේ.වසර 2008දී ගීතා නන්දනී ඇතුලු ක්‍රීඩක ක්‍රීඩිකාවන් පිරිසක් ආගමන විගමන පනත උල්ලංඝණය කිරීමේ චෝදනාවලට ලක්වී මාස 6ක් බන්ධනාගාර ගත වුහ. එහිදී ඇය සේවක කළ නාවික හමුදාවේ රැකියාවද අහිමිවු අතර දේශීය තරගවලට සහභාගිවීමේ අවස්ථාව පමණක් උදාවිණි.වසර 2003 සිට පසුගියක වසර තෙක් ජාතික ඇවිදීමේ ශූරිය ලෙස කිරුළ පැළදි ඇයට අධිකරණ කටයුතු හේතුවෙන් 2009දී පමණක් තරග කිරීමට නොහැකි විය.වසර 2006දී කොළඹ පැවැති ජාතික මලල ක්‍රීඩා ශූරතාවලියේදී කිලෝමීටර් 20 තරග ඇවිදීමේ ඉසව්ව පැය 1:30.11කින් නිමකර ශ්‍රී ලංකා වාර්තාවද බිහි කිරීමට සමත් වුවාය. 2008දී ඔලිම්පික් ක්‍රීඩා උළෙල නියෝජනය කළ ගීතා නන්දනී ලෝක ශූරතා මලල ක්‍රීඩා උළෙල අවස්ථා 3කදී නියෝජනය කළ අතර 2008‍ දෝහා කටාර් ආසියානු ක්‍රීඩා උළෙලටද එක්වුවාය. ජනාධිපති සමාව හිමිවීමෙන් තම ක්‍රීඩා දිවියට අලුත් ජවයක් හිමිවු බව ගීතා නන්දනී 'දිනමිණ'ට පැවැසුවාය.“අපි වැනි ගමේ ක්‍රීඩිකාවන් කෙරෙහි ජනාධිපතිතුමා දක්වන සහයෝගයට ගොඩක් ස්තූති කළ යුතුයි. ජනාධිපති නීති කාර්යාංශයේ තිලංග වීරසිංහ, සේපාල රත්නායක මහත්වරුන්ටත් තිත්තදෙනිය මහත්මියටත් ස්තූතිවන්ත වෙනවා. ඒ වගේම අධිකරණ ඇමැති රවුෆ් හකීම් මහතා ඇතුලු සියලු දෙනාටත් ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු, සුනිල් ගුණවර්ධන, චන්දන ඒකනායක යන මහත්වරු මා ගැන සොයා බැලුවා. ඒ වගේම මට ධෛර්යක් වු උපාලි රාජපක්ෂ මහතාටත් ගෞරවය පුදනවා” ජාතික ඇවිදීමේ ශූරිය පැවැසුවාය.හොරණ කහටපිටියේ ඔලබොඩුව ගම්මානයේ නිවසක අඩු පහසුකම් සහිතව ජීවත්වන මේ දක්ෂ ක්‍රීඩිකාවගේ එකම පැතුම වන්නේ අන්තර්ජාතික තරගයකදී පදක්කමක් දිනා රටට කීර්තියක් ගෙනදීමටය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401092</link>
    <topic>ශ්‍රී ලංකා වේග පන්දු හමුවේපාකිස්තානය 165කට දැවී යයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකා වේග පන්දු යවන්නන්ගේ ප්‍රබල ප්‍රහාරයකට ලක්වූ පාකිස්තානය ඩුබායි ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් ක්‍රිකට් තරගයේ ඊයේ ආරම්භක දිනයේදී ලකුණු 165කට දැවී ගියේය.නුවන් ප්‍රදීප්, ශමින්ද එරංග හා සුරංග ලක්මාල් යන ශ්‍රී ලංකා වේග පන්දු බළඇණිය පාකිස්තාන පළමු කඩුලු හත ලබා ගැනීමෙන් පසුව දඟ පන්දු යවන රංගන හේරත් ඉතිරි කඩුලු තුන ලබා ගැනීමට සමත් විය.ඊයේ පළමු දින තරගය නතර කරන විට ශ්‍රී ලංකාව එක් කඩුල්ලක් දැවී ලකුණු 57ක් රැස්කර ගෙන සිටි අතර කෞශල් සිල්වා හා කුමාර් සංගක්කාර ලකුණු 12 බැගින් ලබා ගෙන සිටියහ.ප්‍රතිවාදී ටෙස්ට් කණ්ඩායමක මුල් කඩුලු හතක් ම ශ්‍රී ලංකා වේග පන්දු යවන්නන් විසින් ලබා ගනු ලැබුවේ කලකට පසුව ය.දිනය පුරාම පන්දුවේ දෝලනයක් දක්නට ලැබුණු තරගයේ අති විශිෂ්ට පන්දු යැවීමේ රංගනයක යෙදුනු නුවන් ප්‍රදීප් ලකුණු 62කට කඩුලු 3ක් ලබා ගනිමින් ඔහුගේ ක්‍රිකට් ක්‍රීඩා දිවියේ හොඳම පන්දු යැවීම වාර්තා කළේය. ශමින්ද එරංග ලකුණු 25කට කඩුලු 2ක්ද, සුරංග ලක්මාල් ලකුණු 45කට කඩුලු 2ක්ද ලබා ගැනීමෙන් පසුව රංගන හේරත් ලකුණු 26කට කඩුලු 3ක් ලබා ගැනීමට සමත් විය.පාකිස්තාන පිතිකරුවන් සිවු දෙනෙකු ම දැවී ගියේ කඩුල්ල පිටුපසට උඩ පන්දු ලබා දීමෙනි. තවත් කඩුලු 3ක් කඩුල්ල මුවා කිරීමේ වරද නිසා පාකිස්තානයට අහිමි විණි.පන්දු යවන්නන් දස්කම් දක්වද්දී පන්දු රැකීමේදී උඩ පන්දු තුනක් ගිළිහිණි. මේ උඩ පන්දු තුන ම අතහැරියේ ‘ස්ලිප්’ ක්‍රීඩකයන්ය. එම උඩ පන්දු රැක ගැනුණා නම් පාකිස්තානය මීටත් වඩා අඩු ලකුණු ප්‍රමාණයකට දවා ගන්නට ශ්‍රී ලංකාවට අවස්ථාව තිබුනේ ඒ දැවී යාම්වලින් බේරුණු අවස්ථාවන් තුනේදී පිතිකරුවන් තිදෙනා ම ලකුණු ලබා ගැනීම ආරම්භ කර සිටියේ නැති නිසාවෙනි.දඟ පන්දු යවන්නන්ගේ පාරාදීසයක් ලෙසින් හඳුන්වනු ලැබූ ඩුබායි තණතීරුව ඊයේ වේග පන්දු යවන්නන්ට හිතකර වූයේ අනපේක්ෂිත අයුරිණි.මේ තරගය සඳහා වන කණ්ඩායම් නම් කිරීමේදී සියළු දෙනා විස්මයට පත් කරවමින් දෙපිල ම ඇතුළත් කර තිබුණේ එක් දඟ පන්දු යවන්නෙක් බැගින් පමණි. පෙර දිනයේ පැවැති මාධ්‍ය හමුවේදී කණ්ඩායම් දෙකේම නායකයන් පවසා සිටියේ ඩුබායි තණතීරුව දඟ කැවෙන බැවින් දඟ පන්දු යවන්නන් දෙදෙනෙකු තරගයට ක්‍රීඩා කරවන බවය.විශේෂයෙන් පසුගිය මාස අට නවය තිස්සේ මේ ඩුබායි තණතීරුවේ ක්‍රීඩා කර ඇති පාකිස්තානයේ නායකයා පවා පෙරේදා කියා සිටියේ තම කණ්ඩායමට දඟ පන්දු යවන්නන් දෙදෙනකු ඇතුළත් වන බවය. මෙහි පන්දුව දඟ කැවෙන බව මිස්බා උල්-හක් ප්‍රකාශ කළේ ඉතිහාසයද දිග හරිමිණි.ශ්‍රී ලංකාව මේ තරගය සඳහා තවත් වේග පන්දු යවන්නෙක් ඇතුළත් කරමින් නුවන් ප්‍රදීප් කැඳවා තිබිණි. ඔහු ඊයේ යළි ටෙස්ට් ක්‍රිකට් තරග බිමට පිවිසියේ වසරක කාලයක හිස්තැනකින් පසුවය. පාකිස්තානය ඔවුන්ගේ තුවාළ ලැබූ අද්නන් අක්මාල් කඩුලු රකින්නා වෙනුවට සාෆ්රාස් අහමඩ් ඇතුළත් කර තිබිණි.ඩුබායි නගරයට ඊයේ උදේ වර්ෂාව ඇද හැළුනද ඊට කිලෝ මීටර 50ක් පමණ දුරින් පිහිටි ඩුබායි ක්‍රිකට් ක්‍රීඩාංගණය හිරු එළියෙන් දීප්තිමත්ව තිබිණි. එවන් උද්යෝගිමත් උදෑසනක කාසියේ වාසිය දිනා ගත් ඇන්ජලෝ මැතිව්ස් තම කණ්ඩායම පළමුව පන්දු යැවිය යුතු බවට තීරණය කළේය.සුරංග ලක්මාල් යැවූ තරගයේ පස්වැනි ඕවරයේ දෙවැනි පන්දුව ෂෙසාඩ් ගේ පිත්තේ අග ස්පර්ශ වී පිටුපසට පැමිණියද එය රැක ගැනීමට තෙවැනි ‘ස්ලිප්’ හි පන්දු රකිමින් සිටි මැතිව්ස් අපොහොසත් විය. ඒ වන විට පාකිස්තාන මුළු ලකුණු සංඛ්‍යාව 17ක් විය.දෙවැනි උඩ පන්දුව ගිළිහුණේ 10 වැනි ඕවරයේ මහේල ජයවර්ධන අතිනි. ඒ උඩ පන්දුව රැක ගැනීමට ගත් උත්සාහයේදී මහේල ගේ වමතේ ඇඟිලිවලට තුවාළ සිදුවී ඊට මැහුම් දමන්නට සිදුවිණි. තුවාළය සිදුවූ සැණින් මහේල ඔහුගේ වම් අත්ල අල්ලා ගෙන පිටියෙන් ඉවතට ගිය අතර සචිත්‍ර සේනානායක පන්දු රැකීම සඳහා පිටියට ආවේය. උඩ පන්දුව මහේල වෙත පැමිණියේ මොහමඩ් හෆීස් ගේ පිත්තේ අග ස්පරශ වෙමිනි. එය හෆීස් මුහුණ දුන් පළමු පන්දුව වූ අතර පන්දු යවන්නා වූයේ නුවන් ප්‍රදීප් ය.ඊට පෙර 10 වැනි ඕවරයේ නුවන් ප්‍රදීප් ගේ තෙවැනි පන්දුවට කඩුල්ල මුවා කරමින් අහමඩ් ෂෙසාඩ් ලකුණු 3කට දැවී ගියේය. පළමු කඩුල්ල බිඳ වැටෙන විට පාකිස්තාන මුළු ලකුණු සංඛ්‍යාව 28ක් විය.දිවා ආහාරය සඳහා තරගය නතර කරන විට පාකිස්තානය එක් කඩුල්ලක් දැවී ලකුණු 57ක් රැස්කර ගෙන සිටියේය.යළි තරගය ආරම්භ වී තෙවැනි ඕවරයේදී පාකිස්තාන දෙවැනි කඩුල්ල බිඳ වැටිනි. පැයට කිලෝ මීටර 133ක වේගයෙන් පන්දු යවමින් ඒ කඩුල්ල බිඳ හෙලුවේද නුවන් ප්‍රදීප් ය. මොහමඩ් හෆීස් ගේ පිත්ත පැරදවූ පන්දුව කඩුල්ලේ ගැටෙන විට ඔහු ලබා ගෙන සිටියේ ලකුණු 21ක් පමණි.පන්දු 59කට මුහුණ දුන් හෆීස් හතරේ පහර 4ක් එල්ල කළේය. මුළු ලකුණු 107 දී යූනුස් ඛාන් (13) ද, මුළු ලකුණු 109 දී නායක මිස්බා උල්-හක් (1) ද දැවී ගියහ. මේ දෙදෙනා ම ආපසු ක්‍රීඩාගාරයට ගියේ කඩුලු රකින ප්‍රසන්න ජයවර්ධන වෙත උඩ පන්දු ලබා දෙමිනි. මේ කඩුලු දෙක ම ලබා ගත්තේ ශමින්ද එරංග ය. යූනුස් පන්දු 29කට මුහුණ දුන් අතර මිස්බා මුහුණ දුන්නේ පන්දු 7කට පමණි. සවස තේ පානයට පෙර තවත් කඩුලු දෙකක් පාකිස්තානයට අහිමි විය. මේ කඩුලු දෙක ලබා ගත්තේ මෙතෙක් වේලාවක් කඩුල්ලක් ලබා ගැනීමට නොහැකිව සිටි ශ්‍රී ලංකා කණ්ඩායමේ අනෙක් වේග පන්දු යවන්නා වන සුරංග ලක්මාල් ය. මුළු ලකුණු 118 දී ආරම්භක පිතිකරු කුරාම් මන්සූර් හා මුළු ලකුණු 127 දී අංක 6 පිතිකරු අසාඩ් ෂෆික් (6), ලක්මාල් ගේ ‘ගොදුරු’ බවට පත්වූ පිතිකරුවෝ වූහ.මන්සූර් දැවී ගියේ කඩුලු රකින ප්‍රසන්න ජයවර්ධන වෙත උඩ පන්දුවක් ලබා දෙමිණි. ෂෆික්, ‘ෂෝට් කවර්’ ස්ථානයේදී කෞශල් සිල්වා ප්‍රදර්ශනය කළ විශිෂ්ට උඩ පන්දු රැකීමකින් දැවී ගියේය. පන්දු 136කට මුහුණ දුන් මන්සූර් හතරේ පහර 7ක් සහ හයේ පහරක් සමග ලකුණු 73ක් රැස් කරමින් පාකිස්තාන ඉනිමේ වැඩිම ලකුණු ලබා ගත් පිතිකරුවා බවට පත්විය.තේ පානය සඳහා තරගය නතර කරන විට පාකිස්තානයේ කඩුලු හයක් ලකුණු 128කට බිඳ වැටී තිබිණි. දිවා ආහාරයත් සවස තේ පානයත් අතර පැය දෙකක ක්‍රීඩාවේ ඕවර 27ක් ඇතුළත පාකිස්තානයට කඩුලු පහක් ලකුණු 71කට අහිමි වී තිබිණි.තේ පානයට පෙර ලබා ගත හැකිව තිබූ තවත් කඩුල්ලක් ශ්‍රී ලංකාවට අහිමිව ගියේ නැවත වතාවක් ‘ස්ලිප්ස්’ හි දී උඩ පන්දුවක් ගිළිහුණු නිසාවෙනි. එවර උඩ පන්දුව අතහැරියේ දිමුත් කරුණාරත්න ය.පිතිකරුවා වූයේ බිලවාල් භාටි ය. ඒ වන විට ඔහු ලකුණු ලබා ගැනීම ආරම්භ කර සිටියේ නැත. වාසනාවෙන් ප්‍රයෝජන ගත් භාටි පාකිස්තාන ඉනිම අවසන් වන විට නොදැවී ලකුණු 24ක් ලබා ගෙන සිටියේය. පන්දු 49කට මුහුණ දුන් ඔහු හතරේ පහර 3ක් සහ හයේ පහරක් එල්ල කර තිබිණි.තේ පානයෙන් පසුව යැවුනු දෙවැනි ඕවරයේදී පාකිස්තාන හත්වැනි කඩුල්ල බිඳ වැටෙමින් සෆ්රාස් අහමඩ් ලකුණු 7කට දැවී ගියේය. ඔහු මුළු ලකුණු 129 දී දැවී ගියේ නුවන් ප්‍රදීප් ගේ පන්දුවට ප්‍රසන්න ජයවර්ධන කඩුලු රකින්නා අතට උඩ පන්දුවක් දෙමිණි. එය ප්‍රසන්න ඊයේ අල්ලා ගත් හතරවැනි උඩ පන්දුව විය.පාකිස්තාන ඉනිමේ අවසන් කඩුලු තුන ලබා ගත්තේ දඟ පන්දු යවන රංගන හේරත් ය. සයීඩ් අජ්මාල් (8) කෞශල් සිල්වා වෙත උඩ පන්දුවක් දෙමින් දැවී ගිය අතර රහට් අලි (0) සහ ජුනයිඩ් ඛාන් (2) දැවී ගියේ කඩුල්ල මුවා කිරීමේ වරදට හසුවෙමිණි. අජ්මාල් හා අලි යන අටවැනි හා නවවැනි කඩුලු දෙක ම මුළු ලකුණු 151 දී හේරත් ලබා ගත්තේ එක ම ඕවරයේදීය.ශ්‍රී ලංකා පළමු ඉනිමේදී දැවී ගිය එක ම පිතිකරුවා වූයේ දිමුත් කරුණාරත්න ය. ජුනයිඩ් ඛාන් ගේ පන්දුවට කඩුල්ල මුවා කරමින් දිමුත් මුළු ලකුණු 40 දී දැවී ගියේය. පන්දු 43කට මුහුණ දුන් ඔහු හතරේ පහර 7ක් එල්ල කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401093</link>
    <topic>මහේලට තුවාළයි</topic>
    <author>වර්නන් ගුණසේකර ඩුබායි සිට</author>
    <content>ශ්‍රී ලංකා පළපුරුදු පිතිකරු මහේල ජයවර්ධන ගේ වම් අතේ ඇඟිලි දෙකකට තුවාළ සිදුව තිබේ.ශ්‍රී ලංකාව හා පාකිස්තානය අතර ඩුබායි ක්‍රිකට් ක්‍රීඩාංගණයේදී ඊයේ ආරම්භ වූ දෙවැනි ටෙස්ට් තරගයේ ‘ස්ලිප්ස්’ හි දී පන්දු රකිමින් සිටියදී මහේල ගේ වම් අතේ සුළැඟිල්ල හා වෙදැඟිල්ල අතර පෙදෙසේ පැල්මක් හටගත් අතර තුවාළයට මැහුම් දමනු ලැබීය.වේග පන්දු යවන නුවන් ප්‍රදීප් තරගයේ 10 වැනි ඕවරයේ තෙවැනි පන්දුවේදී පාකිස්තාන පළමු කඩුල්ල දවාලීමෙන් පසුව කඩුල්ලට පිවිසි මොහමඩ් හෆීස් ගේ පිත්තේ අග වැදී පහතින් ආ උඩ පන්දුව රැක ගැනීමට දෙවැනි ‘ස්ලිප්’ හි පන්දු රකිමින් සිටි මහේල ඔහුගේ වම් අත දිගහරිමින් ගුවනේ පාවී දැරූ උත්සාහයේදී මේ තුවාළය සිදුවිය.තුවාළය සිදුවූ වහාම මහේල ඔහුගේ වමතේ ඇඟිලි අල්ලා ගෙන පිටියෙන් ඉවත්ව ගියේය. පසුව තුවාළයට මැහුම් තුනක් දැමිනි. මහේල ට පන්දු රැකීමේ කාර්යයේ නිරත විය නොහැකි බවත් එහෙත් ඔහු පන්දුවට පහර දිය හැකි තත්ත්වයේ සිටින බවත් ශ්‍රී ලංකා කණ්ඩායමේ කළමනාකරු මයිකල් ද සොයිසා මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401094</link>
    <topic>සෝන්ඩර්ස් පල්ලම් බසී</topic>
    <author>ප්‍රින්ස් ගුණසේකර</author>
    <content>කාගීල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ ඊයේ පැවැති සෝන්ඩර්ස් - නිගම්බු තරගයෙන් ගෝල් 4-1ක ජයක් නිගම්බු යූත් පිලට හිමිවිය. පසුගිය සති අන්තයේ මේ තරගය බැද්දගාන ක්‍රීඩා පිටියේ පැවැති අතර එහිදී ගෝල් 2-0ක් ලෙස නිගම්බු යූත් ඉදිරියෙන් සිටිද්දී නරඹන්නන් බාධා කිරීම හේතුවෙන් තරගයේ ඉතිරි කොටස ඊයේ සිටි ලීග් පිටියේ දී සම්පූර්ණ විය.බැද්දගානේ දී පැවැති මුල් කොටසේ දී නිගම්බු යූත් ‍2-0ක් ලෙස ඉදිරියෙන් සිටි අතර එහිදී චතුර ගුණරත්න හා ප්‍රදිප් ප්‍රනාන්දු ගෝල් වාර්තා කළහ. ඊයේ ඉතිරි කොටසේ දී තවත් ගෝලයක් ප්‍රදීප් ප්‍රනාන්දු වාර්තා කළ අතර නිගම්බු යූත් පිලේ නිමල් ප්‍රනාන්දු ද ගෝලයක් වාර්තා කළේය. සෝන්ඩර්ස් පිලට හිමිවූ එකම ගෝලය දඬුවම් පහරකින් මොහොමඩ් නලීම් හිමිකර දුන්නේය.මේ පරාජය හේතුවෙන් ‍සෝන්ඩර්ස් පිල එෆ්.ඒ.කුසලාන පාපන්දු තරගාවලියෙන් ඉවතට ගිය අතර නිගම්බු යූත් පිල ඊළඟ වටයට සුදුසුකම් ලබාගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401095</link>
    <topic>කොදෙව්-නවසීලන්තතරගාවලිය සමයි</topic>
    <author/>
    <content>සංචාරක බටහිර ඉන්දියා කොදෙව් පිල හා නවසීලන්ත පිල අතර ඊයේ හැමිල්ටන් හී පැවැති පස්වැනි හා අවසන් එක්දින තරගයෙන් ලකුණු 203ක දැවැන්ත ජයක් වාර්තා කළ කොදෙව් පිල තරග 2-2ක් ලෙස තරගාවලිය සමකර ගත්තේය. දෙපිල අතර පැවැති තුන්වැනි එක්දින තරගය වර්ෂාව හේතුවෙන් අතහැර දමා තිබිණි.පළමුව පන්දුවට පහරදුන් කොදෙව් පිලේ ඉනිමට දැවැන්ත ලකුණු සංඛ්‍යාවක් එකතුකළ කර්ක් එඩ්වර්ඩ්ස් නොදැවී ලකුණු 123ක් රැස් කළ අතර ඔහුට අනගි සහයක් ලබාදුන් නායක ඩ්වේන් බ්‍රාවෝ ලකුණු 106ක් වාර්තා කළේය. දෙදෙනා අතර සිවුවැනි කඩුල්ලට ලකුණු 211ක සම්බන්ධතාවක් ගොඩ නැගිණි.ආරම්භක පිතිකරු කීරන් පොලාඩ් වේගවත් ඉනිමක නිරතවෙමින් පන්දු 44කදී ලකුණු 73ක් රැස් ක‍ළේය. ඕවර 50 අවසානයේ කොදෙව් පිල කඩුලු 4කට ලකුණු 363ක් රැස් කළ අතර එය කොදෙව් එක්දින තරග ඉතිහාසයේ වැඩිම ලකුණු ලැයිස්තුවේ තුන්වැනි තැනට පත්විය. පිළිතුරු ඉනිම ඇරැඹූ නවසීලන්තය ඕවර 29.5කදී සියලුදෙනා දැවී රැස් කළේ ලකුණු 160ක් පමණි. පන්දු යැවීමේදී නිකිටා ඇන්ඩර්සන් කඩුලු 4ක් දවාලූ අතර ඇන්ඩ්‍රි රසල් හා ජේසන් හෝල්ඩර් අතර කඩුලු 2බැගින් බෙදී ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=s1401096</link>
    <topic>වත්තල සා.අන්තෝනි විදු­හ­ලට ඉනි­මක ජයක්</topic>
    <author/>
    <content>ෂම්සුල් මුනීර්ගේ හා අශාන් රුක්මාල්ගේ සුපිරි පන්දු යැවීම හේතුවෙන් පිළියන්දල මැදි විදුහල සමග පැවැති අවුරුදු 19න් පහළ ක්‍රිකට් තරගයෙන් ඉනිමක හා ලකුණු 116ක විශිෂ්ට ජයක් වාර්තා කිරීමට වත්තල සාන්ත අන්තෝනි විදුහල් පිල සමත්විය.පළමුව පන්දුවට පහරදුන් සාන්ත අන්තෝනි විදුහල් පිල ලකුණු 295ක් රැස් කළ අතර පිළියන්දල මැදි විදුහල් පිල පළමු ඉනිමේදී ලකුණු 101කට දැවී ගියේය. දෙවැනි ඉනිමේ දී ඔවුන් රැස් කළේ ලකුණු 78ක් පමණි.පිළියන්දල මැදි විදුහල් පළමු ඉනිමේ දී කඩුලු 3ක් දවාලූ මුනීර් දෙවැනි ඉනිමේ දී කඩුලු 6ක් බිඳ දැමූ අතර ඉනිම් 2දීම කඩුලු 4බැගින් දවාලීමට රුක්මාල් සමත්විය.සා.අන්තෝනි පළමු ඉනිම – 295යි‍. ජේකොබ් සචින් 65, සවන් ප්‍රභාෂ් 45, චරිත් බුද්ධික 44, ආසිරි වගීෂ 43, ෂමල් උඩවත්ත 34( තරංග අමිලදර 110/4, තරිඳු ගීත් 14/2, වශිත විමුක්ති 47/2)පිළියන්දල මැදි විදුහල් පළමු ඉනිම – 101යි. ගිම්හාන ධනුෂ්ක 21 (අෂාන් රුක්මාල් 32/4, ෂම්සුල් මුනීර් 26/3, චරිත් බුද්ධික 13/2) සහ දෙවැනි ඉනිම – 78යි. අනූජ් කොලියාට් 45 ( ෂම්සුල් මුනීර් 32/6, අෂාන් රුක්මාල් 35/4)වෙස්ලි විදුහලට පළමු ඉනිමේ ජයක්සාන්ත ‍ජෝශප් විදුහලට එරෙහිව පළමු ඉනිමේ ජයක් අත්කර ගැනීමට වෙස්ලි විදුහල සමත්විය. ‍සාන්ත ජෝශප් විදුහල් පිටි‍යේ පැවැති මේ තරගයේ වෙස්ලි විදුහල් පිල ලකුණු 210ක් රැස් කළ අතර සාන්ත ජෝශප් විදුහල් පිල සිය පළමු ඉනිමට රැස් කළේ ලකුණු 188ක් පමණි. වෙස්ලි විදුහල් පිල දෙවැනි ඉනිමේ දී ලකුණු 128කට දැවී ගිය අතර දිනය නිමාවනවිට සාන්ත ‍ජෝශප් විදුහල් පිල කඩුලු 1කට ලකුණු 81ක් ලබා සිටි‍යේය.වෙස්ලි පළමු ඉනිම – 210යි. කාවින්ද සෙනෙවිරත්න 44, ජොනතන් කදිරමන්පුල්ලේ 39, සචින් ජයවර්ධන 38 ( ‍හෂේන්ද්‍ර පෙරේරා 38/4, අරවින්ද අකුරුගොඩ 47/3) සහ දෙවැනි ඉනිම – 128යි. ඉඳුවර කලුආරච්චි 50, ‍ජොනතන් කදිරමන්පුල්ලේ 24 සා.‍ජෝශප් පළමු ඉනිම – 188යි. ඩිලාන් ප්‍රනාන්දුපුල්ලේ 78, සඳරුවන් රොඩ්‍රිගෝ 22 (ශේවින් ජයසේන 50/5) සහ දෙවැනි ඉනිම – 81/1යි. ඩුරාන් ද අල්විස් 43, කල්ප රවිහාර 25යි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401091</link>
    <topic>කාගෙ කාගෙත් කිල්ලෝටවල හුණු</topic>
    <author>රාමන්</author>
    <content>”මේ ප්‍රශ්නය ඇති වන්නේ අලූත් පනත ආවට පස්සේ මුල දී අයවැය පරාජය වීම හරහා සභාපතිවරයා එළියට දාන්න බෑ. කොහොම වුණත් මම නම් දකින්නේ අලූත් පනතේ එන ඒ වගන්තිය බොහොම ප්‍රජාතන්ත්‍රවාදී එකත් කියලයි.සභාපතිවරයාත් මන්ත්‍රිවරුනුත් පුළුල් දැනුවත් භාවයකින් යුක්ත පිරිසක් විය යුතු බවයි මගේ හැඟීම. මන්ත්‍රිධූරයත් සභාපති ධූරයත් ලබා ගැනීම පමණක් නොවෙයි සහයෝගයෙන් සභාවක් පවත්වා ගෙන යන්නේ කොහොම ද කියන එකත් ඉදිරියේදි වැදගත් වෙනවා.” (රිවිර 5.1.2014)මෙහෙම කියන්නේ ඛනිජ තෙල් අැමැති ශ්‍රි ලංකා නිදහස් පක්ෂයේ උපලේකම් හා පොදු ජන එක්සත් පෙරමුණේ භාණ්ඩගාරික අනුර ප්‍රියදර්ශන යාපා ඇමැති තුමායි. කවදත් නිවි සැනසිල්ලේ මැද තැනක සිට ප්‍රශ්නයක් දෙස බලන අනුර ප්‍රියදර්ශන ඇමැතිවරයා ප්‍රාදේශීය සභාවල අය වැය පරාජය වීම වත්මන් රජයට අභියෝගයක් ලෙස දකින්නේ නැහැ.ඒ වෙනුවට ඔහු කල්පනා කරන්නේ පළාත් පාලන දේශපාලනයේ මීට ඉහත පැවැති ව්‍යුහයට වඩා ප්‍රජාතන්ත්රවාදී ස්වරූපයක් වත්මන් සංයෝධනය මගින් උදා වී ඇති බවයි.එදා ගමේ ‘මැම්බර් මහතා’ හා ‘සභාපති මහත්තයා’ සමස්තයක් වශයෙන් බොහොම අහිංසක විදියට පවත්වා ගෙන ගිය පළාත් පාලන දේශපාලනය උඩු යටිකුරු වූයේ 1978 සිදු වූ පෙරලිකාර සංශෝධනයෙන් බව අමුතුවෙන් කිව යුතු නැහැ. සභාපතිවරයෙකුට අසීමිත බලයක් ලැබෙන, මනාපයෙන් මන්ත්‍රිවරුන් තෝරා වත්මන් ක්‍රමය පළාත් පාලන කෙයට ආදේශ වූයේ පසුගිය 17 අවුරුදු එක්සත් ජාතික පක්ෂ පාලනය මඟින්. මේ සමඟම පළාත් පාලන ආයතන ප්‍රධානීන්ට (සභාපති, නගරාධිපති අසීමිත බලයක් ද ලැබුණා.එහෙත් ජනතාවට වග කියන නිශ්චිත කොට්ඨාශයකින් තේරී පත් වන සභිකයෙකු අදාල බල ප්‍රදේශයේ ජීවත් වන ජනතාවට ලැබුණේ නැහැ. සභාපතිවරයෙකු වීමට අවශ්‍යය වූයේ කෙසේ හෝ වැඩි මනාප ප්‍රමාණයක් සොයා ගැනීම පමණයි.සාමාන්‍යයෙන් පාර්ලිමේන්තුවේ දී නම් අය වැය පරාජය වුණොත් ආණ්ඩුව ඉල්ලා අස්වෙන්න ඕන. එහෙත් පළාත් පාලන ආයතනය එහෙම නෑ. පළවෙනි වර දෙවැනි වර අවස්ථා දෙකේ දීම පරාජය වූ අයවැයක් තුන්වැනි වර ඉදිරිපත් කිරීමෙන් අනතුරුව එය සම්මත වූවා සේ සැලකෙනවා.සභාපතිවරයා ඉල්ලා අස්විය යුතු නැහැ. මේක අරුම පුදුම ප්‍රජාතන්ත්‍රවාදයක්. තුන්වැනි වර ඉදිරිපත් කර පරාජය වුණත් දිනුවා සේ සැලකීම කොහොම ද ප්‍රජාතන්ත්‍රවාදි වෙන්නේ. එහෙත් එක්සත් ජාතික පක්ෂ රජය 1978 ඇති කළ පළාත් පාලන පනතට අනුව ඒක ප්‍රජාතන්ත්‍රවාදී කියලයි අර්ථ කතනය වෙන්නේ.මෙය පළාත් පාලන ආයතනයක සභාපතිවරයෙකුට අත්තනෝමතිකව හැසිරීමට ලයිෂන් එකක් දුන්නා වගෙයි. එහෙම ‘ඔටෝ’ අයවැය සම්මත වෙනවා නම් ඔහු ස්වභාවිකව අනෙක් සභිකයනට ඇහුම් කන් දීමට පෙළෙඹෙන්නේ නැහැ. හිතුවක්කාර වෙනවා.මේ නිසා සමහර තැනක ප්‍රාදේශීයව හිතුමතයට වැඩ කරන ඒකාධිපතියන් බිහි වුණා. පළාත් දේශපාලනය ජාතික තලයට නායකයන් බිහි කරන ප්‍රාථමික දේශපාලන අභ්‍යාස ආයතනයක් සේ ප්‍රකටයි. එවැන් තැනකින් අන් අය සමඟ සහයෝගයෙන් වැඩ කළ නොහැකි මානසික මට්ටමක් ඇති අයෙක් බිහිවන්නේ නම් එය ජාතික දේශපාලනයට ද යහපතක් වන්නේ නැහැ.වත්මන් රජයෙ පසුගිය දා පනතක් මගින් වෙන් කරනු ලැබුවේ පළාත් දේශපාලනයේ මෙමප්‍රජාත්‍රර විරෝධී පසුබිමයි. නැතිනම් ප්‍රගතිශීලි කරණු ලැබුවේ පෙර පැවැති ප්‍රතිගාමි පසුබිමයි.අය වැය දෙවරක් පරාජය වුවහොත් සභාපතිවරයා ඉල්ලා අස්විය යුතුයි. නැත්නම් අස් වූවා සේ සලකණු ලබන වගන්තිය පළාත් පාලන පනතට එක් වීමෙත් සමඟ සමහර ප්‍රාදේශීය සභාවල අය වැය පරාජය වෙන්න පටන් ගත්තා. මෙය අයවැය පරාජයටත් වඩා සභාපතිවරයාට පාඩමක් ඉගැන්වීමට සමහරු පාවිච්චි කරන බවක් පෙනෙනවා. එයත් වැරැදියි.එක් වරක් පරාජය වීමෙන් පසු දෙවැනි වර කාගේත් යෝජනා හා චෝදනා සැලකිල්ලට ගනිමින් නැවතත් අය වැය ඉදිරිපත් කිරීමේ හැකියාව පළාත් පාලන ආයතනයක සභාපතිවරයෙකුට ලැබෙනවා. මේ නිසා පළමු වර පරාජයට පත් වී දෙවැනි වර ජයගත් ආයතන මේ අතර දක්නට ලැබෙනවා.‘සභාපතිට දිගින් දිගටම අදාළ පළාත් පාලන ආයතනය තුළ මන්ත්‍රි වරුන්ගේ විශ්වාසය දිනා ගැනීමට ක්‍රමයක් තිබිය යුතුයි. ඒ නිසා ම මෙය වඩාත්ම ජනතාවාදී කිරීමට පැරණි වගන්තිය ඉවත් කර තිබේ.’”මේ කොටස සංශෝධනය ඇතුළත් කර තිබුණේ සභාපතිවරයා හෝ නගරාධිපති ඉවත් කිරීමට නොවේ. සභාපතිවරයා හෝ නගරාධිපතිවරයා අදාළ පළතේ පාලන ආයතනයේ සෙසු මන්ත්‍රිවරුන් සමඟ සහයෝගයෙන් වැඩ කර ගැනීම සඳහා ය.මින් ගම්‍ය වනුයේ බලධාරියා සහයෝගයෙන් වැඩ නොකළොත් උද්ධච්චකමින් උඩඟු කමින් හැසිරුනෝතින් අත්තනෝමතිකව හැසිරුනෝතින් මම ඒකාධිපතියෙක් වුණහොත් ‘මාව අනිවාර්යයෙන් ම පරාජයට’ පත් කරයි යන විශ්වාසයයි. (මහාචාර්ය සුදන්ත ලියනගේ 5.1.2014 ලංකාදීප.මහාචාර්යවරයා වෙන විදියකට සඳහන් කරන්නේ ද අනුර ප්‍රියදර්ශන ඇමැතිවරයා දරන මතය ම බව පැහැදිලියි. කේවල හා මනාප ක්‍රමය විග්‍රහ කරනු ලැබු නව මැතිවරණ ක්‍රමයක් මෙම ක්ෂේත්‍රයට හඳුන්වා දී තිබීමෙන් ආණ්ඩුවේ අපේක්ෂාව පැහැදිලියි. එනම් මේ ක්ෂේත්‍රය වඩාත් ප්‍රජාතන්ත්‍රවාදි කිරිමයි.එහෙත් සමහර තැනක ඊට පටහැනි දේ ද සිදු වෙමින් පවතිනවා. සමහරු පළාත් පාලන ආයතනවල සභාපතිවරුන්ට ඉවත් වීමට සිදු වී තිබෙන්නේ අය වැය සකස් කිරීමේ අඩුවකින් හෝ තම පාක්ෂික සගයින්ගේ ඕනෑ එපාකම් හා යෝජනා ඊට ඇතුළත් නොකිරීම නිසා ම නොවෙයි. එම සභාපතිවරුන්ගේ හඬට ඇහුම්කන් දීමේ දී ප්‍රකාශවන්නේ ඊට වෙනස් මතයක්.”මම වඩාත් ම ප්‍රජාතන්ත්‍රවාදී වුණා.දුෂණ අක්‍රමිකතා ඇති වීමට තිබූ ඉඩකඩ ඇහිරුවා.හැම දෙනාම සමඟ කතා කළා.එකඟ වෙලා ගිහින් අනෙක් පැත්තට දුන්නා.මේ සමහර සභාපතිවරුන් මාධ්‍යට පවසා ඇති කාරණායිමේ අදහස් අනුව නම් අදාළ සභාපතිවරුන්ගේ පරාජයට අනියමින් හේතු වී තිබෙන්නේ ආසන සංවිධායක වරයා වගෙයි. ඊට හේතුව දෙවැනි තනතුරේ හෝ සභික ධුරයක සිටින ඥතියා ගෙන එ්මටද යන්න පැහැදිලි නැහැ.”එහෙම වෙන්නේ කොහොම අදාල පරාජයෙන්කොටසක් මටත් බාර ගන්න වෙනවනේවැඬේ වරද්ද ගෙන සමහරු අන්තිමට කියනනේඔය වගේ කතා තමයි.”පරාජිත සමහර සභාපතිවරු එල්ල කරන ඥති සංග්‍රහ චෝදනාවලට ආසන සංවිධායකලා පිළිතුරු දෙන්නේ මෙලෙසින්.සමහර සංවිධායකවරුනට දෙස්දෙවොල් තියමින් පරාජිත පළාත් පාලන ආයතනවල ප්‍රධානීන් පවසන සියල්ලම සත්‍ය නොවෙයි. එසේ ම සමහර අාසන සංවිධායක කළා. බබාලා ද වන්නේ නැහැ. කගේ කාගේත් කිල්ලෝටවල හුණු තිබෙන බව මේ අර්බුදයෙන් පැහැදිලි වෙනවා.මේ අතර විපක්ෂයක් දිනා ගෙන වැඩි ඡන්දයෙන් හා එකඡන්දයෙන් අය වැය සම්මත කළ පළාත් පාලන ආයතන ද තිබෙනවා. කඩුවෙල හා හබරාදුව ඊට හොඳ නිදසුන්. කඩුවෙල සිටින්නේ පැසුණු දේශපාලඥයෙක්. හබරාදුව ප්‍රාදේශීය සභාව නියෝජනය කරන්නේ හිරිමල් වියේ තරුණයෙක්. පළාත් දේශපාලනයේ දී මේ දෙදෙනාට සාර්ථක වී තිබෙනවා. එසේ ම නම සඳහන් නො කළ ද තවත් බොහෝ තැන් ජාම බේරා ගෙන තිබෙන්නේ විපක්ෂයේ ද සහාය ලබා ගනිමින්.ආසන සංවිධායක ජාතික තලයේ දේශපාලනයේ නියැලෙන ප්‍රබලයෙක් නම් තමා නියෝජනය කරණ පළාත් පාලන ආයතනයේ සභිකයින් සමඟ මෙන් ම ඔහු සමඟ ද සහයෝගයෙන් කටයුතු කිරීමට අනිවාර්යයෙන් පළාත් පාලන ආයතනවල ප්‍රධානීන්ට ද සිදු වෙනවා. මේ නිසා නව සංශෝධනයේ ප්‍රජාතන්ත්‍රවාදී මුහුණ වර ප්‍රබල කෙනෙක් තම ප්‍රදේශයේ පළාත් දේශපාලනයේ ප්‍රධානීන් මෙල්ල කිරීමට පාවිච්චි කිරීමටත් ඉඩ තිබෙනවා.ඉදිරියේ දී පළාත් පාලන දේශපාලනයේ සිදු වන ප්‍රජාතන්ත්‍රිය වෙනස නැතිනම් කේවල මනාප ඡන්ද ක්‍රමය තවමත් ජාතික දේශපාලන තලයට ආදේශ නොවීම ඊට එකක් හේතුවක්. ආසන මට්ටමින් ජාතික දේශපාලන නියෝජනය කරන සංවිධානකවරයාට ද මනාප ක්‍රමයෙන් බැහැරව ආසනයට බලපාන දේශපාලනයක නිරතවීමට සිදු වන්නේ නම් ඔහු ද ප්‍රාදේශීය දේශපාලන බලවතුන් සමඟ ප්‍රශ්න ඇති කර ගැනීමට සුදානම් වන්නේ නැහැ.මෙහි දී වඩා වඩාත් හොඳ වූ දේශපාලන සංස්කෘතියක් පළාත් පාලන ආයතන මට්ටමට පමණක් ආදේශ වන්නේ නම් තම සිතැඟි පරිදි ප්‍රාදේශීය දේශපාලන බලවතුන් මෙල්ල කිරීමේ හෙන්ඩුව පාර්ලිමේන්තු ආසන සංවිධානයකාවරුන්ට ලැබීම ස්වභාවිකයි, සමහරු එය ප්‍රජාතන්ත්‍රවාදි නොවන ආකාරයටත් පාවිච්චි කිරීමට ඉඩ තිබෙනවා. මේ නිසා රටක ප්‍රජාතන්ත්‍රවාදී වෙනස් කම් එක් ක්ෂේත්රයක සිල්ලරට නොව සමස්තයක් වශයෙන් මුළු රටටම බලපාන අයුරින් සිදු විය යුතුයි.එසේ නොවන තාක් කල් පළාත් පාලන ආයතනවල අය වැය පරාජයට පත් කරමින් සභාපතිවරුන් වෙනස් කිරීම ප්‍රජාතන්ත්‍ර විරෝධී විදියටත් සිදු විය හැකියි. එය ප්‍රජාතන්ත්‍රවාදයේ නාමයෙන් සිදු වන ප්‍රජාතන්ත්‍ර විරෝධී ක්‍රියාවක් වීමටත් ඉඩ තිබෙනවා. මේ නිසා ප්‍රජාතන්ත්‍රවාදය යනු ඡන්ද පැවැත්වීම හා එමගින් ජය පරාජය උරුමකර දීම පමණක් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401092</link>
    <topic>ඇඩ්‍රස් නෑ ළඟදීම</topic>
    <author/>
    <content>ජැක්සන් ඇන්තනී විසින් හුදි ජනපහන් සංවේගය පිණිස නිර්මාණය කෙරෙන සුභාවිත චිත්‍රපටය ‘ඇඩ්‍රස් නෑ’ ළඟදීම රිදීතිරයට පිවිසීමට නියමිතය.සුභාවිත යන්නෙන් වැඩියෙන් භාවිතා කෙරෙන සහ හොඳින් භාවිත කෙරෙන යන අර්ථය දෙමින් ඇඩ්‍රස් නෑ යනු හොඳින් සහ වැඩියෙන් භාවිතා වීම සඳහා නිපදවෙන වර්තමාන කාලීන සුභාවිත චිත්‍රපටයකි.ඇඩ්‍රස් නෑ යන්න රස්තියාදු වචනයක් සේ සැලකුවද ඒ හරහා ලොකු සමාජ දේශපාලනික අර්ථයක් ලබා දීමට උත්සහා දැරූ චිත්‍රපටයකි.සිඟන්නන්, වීදි දරුවන්, වීදි වෙසඟනන්, කුලියට මිනී මරන්නන්, සොරුන්, මංකොල්ලකරුවන්, ගැටකපන්නන් මේ අය ජන සංගණනවලට අසු වන්නේ නැහැ.ඡන්ද ලැයිස්තුවලට ඇතුළත් වන්නේ නැහැ. මන්ත්‍රීලා නෑ. ග්‍රාමසේවකලා නැහැ. පල්ලි නෑ. පන්සල් නෑ. ඉස්කෝල නෑ. ඒ නිසා මෙහි චරිතවලට ඇඩ්‍රස් නැහැ.අහන්නේ නෑ. බලන්නේ නෑ. සොයන්නේ නෑ, දකින්නේ නෑ, අහසක් නෑ, පොළවක් නෑ, ඇඩ්‍රස් නෑ, ජැක්සන් ඇන්තනී, මහේන්ද්‍ර ‍ෙපරේරා, සබීතා පෙරේරා, කමල් අද්දරආරච්චි, රොෂාන් රවීන්ද්‍ර දර්ශන් ධර්මරාජ්, ශේෂාද්‍රි ප්‍රියසාද්, අඛිල ධනුද්ධර, බිමල් ජයකොඩි, අරුනි රාජපක්ෂ, කුමාරි මුණසිංහ, ගාමිණී ජයලත්, වසන්ත විට්ටච්චි, දිමුතු චින්තක ඇතුළු රංගන ශිල්පීන් රැසක් මෙහි රංගනයෙන් දායක වේ.ඇත්ත ඉපදුන දවසේම බොරුවද ඉපදුනේය. ආලෝකය ඉපදුන දාම අන්ධකාරයද ඉපදුනේය. පො‍ෙහාසත්කම ඉපදුන දාම දුප්පත්කම ඉපදුනේය. රජුන් ඉපදුනුදටම සිඟන්නන්ද ඉපදුනේය. ඒත් රජුන්ට ඇඩ්‍රස් තිබේ. සිඟන්නන්ට , ඇඩ්‍රස් නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401093</link>
    <topic>මේ නාට්‍ය උළෙල මම නැවත ඉපදීමක්</topic>
    <author>මහේෂි කෝෂිලා</author>
    <content>වේදිකාවෙන්, පුංචි තිරයෙන් අප හමුවට එන ඇය අපට අමුත්තියක් නම් නොවේ. ඇය මාදනී මල්වත්තගේ ය. සංගීතයෙන්, රංගනයෙන්, නර්තනයෙන් ජීවිතය සරසවා ගත් ඇය සිය රංගනයට සංගීතය සහ නර්තනය උකහා ගනිමින් බොහෝ පෙළහරකම් පාන්නීය. රාජ්‍ය නාට්‍ය උළෙලේ දී තෙවතාවක් හොඳම නිළියට හිමි සම්මානය දිනාගත් අැය සිය රංගන ජීවිතයේ සොළොස් අවුරුද්දක මතකාවර්ජන ඔබ හමුවේ ඉදිරිපත් කිරීමට සූදානම් වන මේ මොහොතේ අප සූදානම් ෙව්.ඔබ රංගන ක්ෂේත්‍රයට පිවිසීම සිදුවන ආකාරය පිළිබඳ සඳහන් කළොත්....කුඩා අවධියේ පටන් ඒ කියන්නේ පෙර පාසල් අවධියේ සිටම සංගීතය, නාට්‍ය කෙරෙහි දැඩි ඇල්මක්, ආශාවක් මට තිබුණා. මොකද මගේ තාත්තා කලාවට ලැදි කෙනෙක්. ඒ වගේම තමයි අම්මත්. ඒ නිසාම මමයි, අක්කයි, මල්ලියි කලා ක්ෂේත්‍රයට යොමු වෙනවා දකින්න තාත්තා ගොඩක් ආශාවෙන් හිටියා. පෙර පාසල් අවධියේ පටන්ම සංගීතය, නාට්‍ය කලාව කෙරෙහි විශාල යොමුවක් අපේ ගෙදරින් තිබුණා. ඒ වගේම කුඩා වියේ පටන් සංගීතය ඉගෙන ගැනීම සඳහාත් මම යොමු වුණා.මහනුවර ප්‍රදේශයේ හැදුණු වැඩුණු කාන්තාවක් විදියට මට විශේෂ අවස්ථාවක් හිමිවෙනවා. ඒ තමයි පේරාදෙණිය විශ්වවිද්‍යාලයේ සරත්චන්ද්‍ර එළිමහන් රංග පීඨය මගින් සෑම අවුරුද්දකම පවත්වනු ලබන “වළ සතිය නාට්‍ය උළෙල” නැරැඹීමට. ඉතිං මේ “වළ සතිය” බලන්න අපේ පවුලේ හැමෝම එක්කරගෙන යාමේ පුරුද්දක් තාත්තට තිබුණා.නාට්‍ය කෙරෙහි දැඩි ඇල්මක්, ආශාවක් මට උපදින්නේ වළට ගිහින් නාට්‍ය නැරැඹීමට පටන් ගත් අවධියේ සිටයි. ඒත් එක්කම මම පාසල් නාට්‍යවලට සම්බන්ධ වෙලා කටයුතු කළා. සම්මාන දිනාගත්තා.ඊට පස්සේ මම නාට්‍ය හා රංග කලාව හදාරන්න මහරගම ජාතික තරුණ සේවා සභාවට එනවා. එතැනදී මට ජයලත් මනෝරත්න, නිශ්ශංක දිද්දෙණිය, මංගල සේනානායක ආදී ක්ෂේත්‍රයේ විද්වත්, උගත් පතාක යෝධයන් පිරිසක් හමුවෙනවා.ඔවුන්ගේ ආභාසය ලබාගනිමින් නාට්‍ය හා රංග කලාව පිළිබඳ හොඳ දැනුමක් එහිදී මං ලබාගන්නවා. ඒත් සමඟම ජයලත් මනෝරත්නයන්ගේ “කණේ‍රු මල්” යන වේදිකා නාට්‍ය හරහා ප්‍රසිද්ධ වේදිකාවට පය තැබීමට අවස්ථාව උදා වෙනවා.එතැනින් පටන් ගත් නාට්‍ය ගමනත් සමඟ ලංකාවේ කඩඉම් නාට්‍යකරුවන්ගේ, කඩඉම් නාට්‍යවල, කඩඉම් චරිත කරන්නට ද මට අවස්ථාව ලැබුණා. මෙය රංගන ශිල්පියකුට හෝ ශිල්පිනියකට පහසුවෙන් හිමි‍ නොවන වාසනාවත්, හැකියාවත් සමඟ ලැබෙන දෙයක් කිව්වොත් නිවැරැදියි. නම් වශයෙන් ගත්තොත් මහාචාර්ය එදිරිවීර සරත්චන්ද්‍රයන්ගේ මනමේ, සිංහබාහු වැනි නාට්‍යවල ප්‍රධාන භූමිකාව නිරූපණයට අවස්ථාව ලැබුණා.ඒ වගේම දික්තල - කාලගෝල, මධුර ජවනිකා, සුබ සහ යස ආදී නාට්‍ය කලාවේ කඩඉම් නාට්‍යවල ප්‍රධාන භූමිකාවන් නිරූපණය කිරීමට හැකි වුණා. ඒත් සමඟම රාජ්‍ය නාට්‍ය උළෙලේ දී පිට පිටම තුන් වතාවක් හොඳම නිළියට හිමි සම්මානය දිනාගත්තා. ඒ වගේම තුන් වතාවක් හොඳම නිළිය ලෙස මගේ නම නිර්දේශ වුණා.විශිෂ්ටතම නිළියකගේ සම්මාන රංග භූමිකාව “මාදනී” සොළොස් අවුරුද්දක මතකාවර්ජන නාට්‍ය උළෙල පිළිබඳ කතා කළොත්....ඇත්ත වශයෙන්ම මෙවැනි නාට්‍ය උළෙලක් කරන්න අවශ්‍යයි කියන යෝජනාව මුලින්ම ෙගනාෙව් මගේ මහත්තයා කීර්ති රත්නායක. මගේ මුල්ම ප්‍රේක්ෂකයාත්, විචාරකයාත් වන්නේ ඔහුයි. විශේෂයෙන් මම, මම නොවී වේදිකාවේදී චරිත වශයෙන් දැකිය හැකි එමෙන්ම සම්මානයට පාත්‍ර වූ නාට්‍ය කීපයක එකතුවක් වශයෙන් මේ නාට්‍ය උළෙල හැඳින්විය හැකියි.වර්තමානයේ බොහෝ නාට්‍ය උළෙලවල් පැවැත්වෙනවා. ඒ පිළිබඳ ඔබගේ අදහස සහ මේ නාට්‍ය උළෙ පැවැත්වීමේ අරමුණ....ඉතාමත් බහුල වශයෙන් නාට්‍ය නිර්මාණ බිහිවුවත් හොඳ නාට්‍ය නිර්මාණවල අඩුවක් දක්නට ලැබෙන බවට අද මට හැඟෙනවා. අපේ අලුත් පරම්පරාව නාට්‍ය කියලා දකින්නේ අවරගණයේ නිර්මාණයි. විශේෂයෙන් පාසල් ශිෂ්‍යයන්, විශ්වවිද්‍යාල ශිෂ්‍යයන් නාට්‍ය හා රංග කලාව විෂයයක් ලෙස හදාරනවා.ඔවුන්ට නාට්‍ය පිළිබඳව ප්‍රායෝගික දැනුමක් ලැබීමට සුදුසුම මාර්ගය නාට්‍ය නැරැඹීම ලෙස මම දකිනවා. මේ නාට්‍ය උළෙල තුළින් ඉදිරිපත් කරන නාට්‍යයන් සියල්ල ඉතාම උසස් ගණයේලා සැලැකිය හැකි, සිසුන්ට ප්‍රායෝගික දැනුමක් ලබාගත හැකි නාට්‍යයන් පහක් ‍කියලා මම විශ්වාස කරනවා. ඒ වගේම තමයි මගේ දක්ෂතාවයන් ප්‍රේක්ෂකයා අතරට ගෙන යන්නත් මට අවශ්‍ය වුණා. ඒ අවශ්‍යතාවයන් සියල්ල පරිපූර්ණ කරගැනීම මේ නාට්‍ය උළෙල පැවැත්වීමේ අරමුණු ලෙස සඳහන් කළ හැකියි.මේ සඳහා ඔබට ප්‍රවීණයන්ගෙන් ලැබෙන සහයෝගය පිළිබඳ සඳහන් කළොත්...ජයලත් මනෝරත්න, නිශ්ශංක දිද්දෙණිය, ජැක්සන් ඇන්තනි, ශ්‍රියන්ත මෙන්ඩිස්, රත්නා ලාලනී ජයකොඩි ආදී විශාල ප්‍රවීණයන් පිරිසක් මගේ නාට්‍ය උළෙලට එකතු වෙනවා. ඔවුන්ගෙන් ලැබෙන සහයෝගය අනිවාර්යයෙන්ම මතක් කළ යුතුයි. ඔවුන් ඉතාම කාර්ය බහුල පිරිසක්. මොවුන් මේ සඳහා සම්බන්ධ කරගැනීම මට විශාල වටිනාකමක් වෙනවා. ඒ වගේම ප්‍රේක්ෂකයාටත් එය වටිනාකමක් වෙනවා. මෙම නාට්‍ය උළෙල මගේ ජීවිතයේ පුනරුත්පත්තියක් වශයෙන් සඳහන් කළ හැක්කේ ද එබැවිනි.වර්තමානයේ නාට්‍ය උළෙලක් සංවිධානය කිරීම බොහෝ අසීරු කටයුත්තක්. මේ සඳහා අනුග්‍රහය සපයන්නන් පිළිබඳ මතක් කළොත්...මේ කාලවකවානුවේ හැටියට නාට්‍ය උළෙලක් සංවිධානය කිරීම ලේසි පහසු කටයුත්තක් නෙවෙයි. ඒ සඳහා ප්‍රේක්ෂකයා ගෙන්වා ගැනීම දුෂ්කර කාර්යයක් වෙනවා. එහෙත් “ටොයෝටා ලංකා” සමාගම ඒ අභියෝගය භාරගෙන මෙම නාට්‍ය උළෙල සඳහා අනුග්‍රහය ලබාදීම පිළිබඳව මං ස්තූතිවන්ත වෙනවා.මෙහිදී “ටොයෝටා ලංකා” හි ප්‍රධාන කළමනාකරු ප්‍රියන්ත පෙරේරා ඇතුළු කාර්ය මණ්ඩලය ද විශේෂයෙන් සිහිපත් කළ යුතුයි. ඒ වගේම සද්ජන සහෘද සංසදයේ ප්‍රියංකර පෙරේරා ඇතුළු මගේ සහෝදර පිරිස ද මෙහිදී මට විශාල සහයෝගයක් ලබා දෙනවා.නාට්‍ය උළෙලට ඇතුළත් වන නාට්‍යයන් පිළිබඳ සඳහන් කළොත්...කේ. බී. හේරත්ගේ “ජගන් මා”, උදයසිරි වික්‍රමරත්නයන්ගේ “සුද්දෙක් ඔබ අමතයි”, මහාචාර්ය ආරියරත්න ඇතුගලගේ “මහ සමයම”, කේ. බී. හේරත්ගේ “කලු කුමාරි” සහ ආචාර්ය ජයලත් මනෝරත්නයන්ගේ “සෙල්ලම් නිරිඳු” මේ නාට්‍ය උළෙලට ඇතුළත් වන නාට්‍ය වෙනවා.පිළිවෙලින් ජනවාරි 10 සිට ජනවාරි 14 දක්වා සවස 7.00 ට ලයනල් වෙන්ඩ්ට් රඟහලේ දී මෙම නාට්‍ය රඟ දක්වන අතර “මහ සමයම” නාට්‍ය පමණක් ජනවාරි 12 වැනි දින සවස 7.00 ට නෙළුම් පොකුණ රඟහලේ දී පැවැත්වේ. විශේෂයෙන් “මහ සමයම” නාට්‍ය පිළිබඳව පැවසිය යුතුයි. එය නාට්‍ය කලාවට නවමු අත්දැකීමක් වෙනවා. මන්ද මෙය හඳුන්වන්නේ දෘශ්‍ය කාව්‍යයක් ලෙසයි.අවසාන වශයෙන් මං මගේ ආදරණීය ප්‍රේක්ෂකයන්ගෙන් ඉල්ලා සිටින්නේ මට කරන ගෞරවයක් විදිහට මේ නාට්‍යයන් නරඹා මා සමඟ කතාබහ කරන ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401094</link>
    <topic>වන්නියේ වේදිකාවෙන් කලා ලොව ජයගත් අතුලසිරි</topic>
    <author>සමදරා ජයසිංහ</author>
    <content>ශ්‍රී ලාංකේය කලා ක්ෂේත්‍රයට දායාද වූ කලාකරුවන් අතරින් බොහෝ දෙනෙකුට අත්වැලක් වූයේ වන්නියේ වේදිකාවයි. ඒ අනුව ඓතිහාසික උතුරුමැද පළාතේ මහා කලාකරුවන්, කලාකාරිනියන් රැසක් බිහිකළ වන්නිය වේදිකාවෙන් සිය කලා ජීවිතයට අත්පොත් තැබූ ඔහු රංගන ශිල්පී ජයතිස්ස අතුලසිරිය.සෙමින්, සෙමින් ආරම්භ කළ ඔහුගේ රංගන දිවියට මේ වන විට එක් වූ නිර්මාණ ප්‍රමාණය සියයද ඉක්මවයි. ඒ අතරින් ටෙලිනාට්‍ය 60ක්, චිත්‍රපට 30ක්, වාර්තා චිත්‍රපට 15ක් හා වෙෙළද දැන්වීම් සඳහා සිය රංගන දායකත්වය ලබා දීමට අතුලසිරි සමත්විය.කෙටි නාට්‍යයන් පිටපත් කර පාසල් වේදිකාවේ රඟදැක්වීමට සිහින දුටු ඔහුට ජයසේකර අපෝන්සුගේ ‘මඟුල් සක්වල’ නාට්‍ය­ෙය් රඟපෑමට ඉඩ ලැබුෙණ් දෛවයෙන් ඔහුට උරුම වූ ඒ අපූර්ව හැකියාවට ඉඩ හසර ලබාදෙමින්ය. එයින් ලැබූ ජනප්‍රියත්වය නිසාම නුවරඑළිය ප්‍රවීණ හා ආධුනික නාට්‍යකරුවන්ගේ නිර්මාණ සඳහා දායක වීමට ලද අවස්ථාව අතුලසිරිගේ රංගන දිවියේ ආරම්භයට පෙරවදන් සැපැයීමක් විය.පාසල් වේදිකාවට නිර්මාණය කළ පළමු නාට්‍ය නිර්මාණය රෙදි හෝදන මහත්තුරු හොඳම නිර්මාණය ලෙස සම්මාන ලබද්දී, එයින් පන්නරය ලැබූ නිර්මාණ තව තවත් බිහිවිය. නීතිය, තවත් තොප්පියක්, වරිස සංගය, පෙම්වතියන් ඇවිල්ලා උතුරුමැද කලා උළෙලේදී වැඩිම සම්මාන ප්‍රමාණයක් ලද ජයතිස්ස අතුලසිරිගේ නිර්මාණ විය.කෙටිනාට්‍ය, වෙසක් නාට්‍ය පවා ඔහු අතින් නිර්මාණය වෙද්දී හිමගිරි අරණ, හිම රාත්‍රිය, චායා, නාඳුනන පුත්තු, යම පෙළහර, දේදුනු සිහින, දියයට ගිනි, චරිතයකට පාට දෙන්න, රිදී ඉට්ටන්කරය, හැන්දෑව, මුතුකිරිල්ලී, ස්වයංජාත, සතර දෙනෙක් සෙන්පතියෝ ඇතුළු ටෙලිනාට්‍ය 60කට ආසන්න ප්‍රමාණයකට සෙසු චරිතයන් හරහා දායක වීමට අතුලසිරිට වාසනාව ලැබිණි.නාඳුනන පුත්තු, අසනිවර්ෂා, ඉරමැදියම, ගරිල්ලා මාකටිං, අරුමෝසම් වැහි, සුදු කළු සහ අළු, රූ රූ, බහුබූතයෝ, නිකිනි වැස්ස, සීතා මං ආවා, සෙනසුරු මාරුව, චැලන්ජස්, ඉගිලෙන මාළුවෝ, කුසපබා ඇතුළු චිත්‍රපට ගණනාවක සෙසු චරිත නිරූපණයේ යෙදුණු ඔහුගේ රුව අප දුටු ආසන්නම චිත්‍රපටය වන්නේ සමනල සංධ්වනියේ බෝඩිමේ අයියා යන චරිතයෙනි. කලාවට දැඩි සේ ආලය කරන සිය මුළු දිවියම කලාව වෙනුවෙන් කැපකළ ජයතිස්ස අතුලසිරි මෙසේ පැවසීය.වසර 35ක් පුරා චාරිතාංග නළුවකු ලෙස මා පැමිණි ගමන් මඟ විටක සුන්දරයි. තවත් විටෙක අභියෝගාත්මකයි. ඒත් කලාව නිසා මා ලද දේ බොහෝයි. ටෙලිනාට්‍යයක් හෝ චිත්‍රපටයක් සාර්ථක වීමට එහි ප්‍රධාන චරිත සාර්ථක වීමට සෙසු චරිත නිරූපණ හරහා ලැබෙන්නේ විශාල සහයෝගයක්. ඒ අතින් මම ඒ ගැන සතුටු වනවා.මම රංගනයෙන් එක්වූ බොහෝ නිර්මාණ ප්‍රවීණ නිර්මාණකරුවන් නිර්මාණය කළ දැවැන්ත හා සාර්ථක නිර්මාණ. මේ නිර්මාණ නිසයි මට ප්‍රේක්ෂකයන් අතරට ගමන් කිරීමට හැකි වුණේ. මගේ කලා දිවිය ආරම්භ කළේ වේදිකාවෙන්. ඒ නිසා එදා මෙන්ම අදටත් මම වේදිකාවට මහත් සේ ආදරය කරනවා. අභිරූපණ රංගන ශිල්පියකු වූ මා ද්‍රවිඩ චිත්‍රපට දෙකක් හා මාලදිවයින් චිත්‍රපටයක් රඟපෑමෙන් විදේශීය අධ්‍යක්‍යවරුන්ගේ පැසසුමටද පාත්‍ර වුණා.එය මගේ ඉදිරි කලා කටයුතුවලට විශාල දිරිගැන්වීමක්. එමෙන්ම වන්නියේ වේදිකාව සංස්කෘතික සංවිධානයේ සාමාජිකයකු ලෙස පළාත් හා රාජ්‍ය සම්මාන දිනූ නාට්‍වල රංගන ශිල්පියකු හා සම්බන්ධීකරණ නිලධාරියකු ලෙස පැමිණි ගමන් මඟට විශාල අත්වැලක් වූ මගේ දයාබර බිරිය නන්දා මපිටිගම හා මගේ ගමනට සහයෝගය ලබාදුන් සියලු දෙනාම ආදරයෙන් සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401095</link>
    <topic>අනඳ විදුහල බැබළවූඋ: පෙළ විශිෂ්ටයෝ</topic>
    <author>සටහන-සුභාෂිණී සේනානායක ඡායා-තුෂාර ප්‍රනාන්දු</author>
    <content>මෙවර උසස් පෙළ විභාගයෙන් ජීව විද්‍යා සහ ගණිත අංශයේ කොළඹ දිස්ත්‍රික්කයේ ප්‍රථම ස්ථාන ඇතුළු ජයග්‍රහණ රැසක් අත්කර ගැනීමට කීර්තිමත් පාසලක් වන කොළඹ ආනන්ද විදුහලට හැකි වී තිබේ.ජීව විද්‍යා අංශයේ ප්‍රථම ස්ථානය පසිදු ගිම්හාන් සිසුවාද ගණිත අංශයේ ප්‍රථම ස්ථානය නිසල් සඳරැස් සිසුවාද හිමිකර ගෙන ඇත.ජීව විද්‍යා අංශයේ සසිඳුට දිවයිනෙන් දෙවැනි ස්ථානයද, ගණිත අංශයේ නිසල්ට දිවයිනෙන් හතරවැනි ස්ථානයද හිමිව තිබේ.මේ ජයග්‍රහණ ඇතුළු ජයග්‍රහණ රැසක් කොළඹ ආනන්ද විදුහලට හිමිව ඇති අතර, ඒ සාමාර්ථ තුනම ලබාගත් සිසුන් සංඛ්‍යාව 81ක් ද A -2, B - 1 සමාර්ථ ලබාගත් සිසුන් සියයද ඉක්මවා සිටී.මේ ජයග්‍රහණයට හේතුව මේ සිසුන් දිනපතා පාසලට පැමිණීම බවත්, ඔවුන් පාසල ආශ්‍රීතව ලබාගත් බෞද්ධ ආභාසය වන බවත් කොළඹ ආනන්ද විදුහලේ විදුහල්පති කිත්සිරි ලියනගමගේ මහතා දිනමිණට අදහස් දක්වමින් ප්‍රකාශ කළේ ය.මේ ජයග්‍රහණ අත්පත් කර ගත් සිසුන් සමඟ සිදු කළ කතා බහේදී ඔවුන් අපට ප්‍රකාශ කර සිටියේ, ආනන්දේ මෑණි සෙවනේ සිටින ගුරු මවුපියවරුන් මේ දරුවන්ට මහත් පිටිවහලක් වූ බවය.ඔවුන් ප්‍රකාශ කළේ මේ දරු පිරිස ඔවුන්ට අකුරු කළේ වේලාව හෝ වෙනත් කිසිදු කාර්යභාරයක් ගැන නොසිතමින් බවයි. සෑම අවස්ථාවකම විදුහල්පතිවරයා ඇතුළු ආචාර්ය මණ්ඩලය ලබා දුන් ඔවදන් ඔවුන්ට ආශිර්වාදයක් වූ බව ඔවුහු පැවසූහ.හැම වාර විභාගයක්ම අ.පො.ස. උ.පෙළ විභාගය මෙන් සිතා ඔවුහු ලකුණු අතරට ගිය බව අවධාරණය කළ අනඳ ජයග්‍රාහකයෝ, එහිදී ආචාර්ය මණ්ඩලය ඔවුන් අගය කළ බවත්, ධෛර්යවත් කළ බවත් ප්‍රකාශ කළහ.පාසලේ බාහිර විෂය කටයුතුවලටද මොවුන් එකසේ එක්වී ඇති අතර, මේ ජයග්‍රහණය සඳහා තම මාපියන් ඇතුළු පවුලේ සියලු දෙනා මෙන් උපකාරක පන්තිද පිටිවහලක් වූ බව කීවේ ය.ආනන්ද විදුහලේ රසායනාගාර තම පරීක්ෂණ කටයුතු සඳහා මහත් ශක්තියක් වූ බවද මේ සිසුහු පැවසූහ.මේ සම්බන්ධයෙන් අදහස් දැක්වූ ආනන්ද විදුහලේ විදුහල්පති කිත්සිරි ලියනගමගේ මහතා;“මෙවර ආනන්ද විදුහලේ උසස් පෙළ සමස්ත ප්‍රතිඵලයම ඉහළ ගොස් තිබෙනවා. කොළඹ දිස්ත්‍රික් විද්‍යා ගණිත පළමු වැනියා මෙන්ම, ජාතික තලයේ දෙවැනි ස්ථාන අප විදුහලට හිමි වී තිබෙනවා. ඒ - 3 ලබාගත් සිසුන් 81ක් සහ A -2, B - 1 ලබාගත් සිසුන් 100 ද ඉක්මවා සිටිනවා.ගුරුවරුන්, දරුවන් හා මාපියන්ගේ ඕනකම මතයි මේ ප්‍රතිඵලය ලැබී තිබෙන්නේ. මේ සියලුම දරුවන්ගේ මනස ඉහළ මට්ටමක තිබෙනවා. මේ දරුවන් බාහිර ක්‍රියාකාරකම් රැසකටද සම්බන්ධ වුණා.ජීව විද්‍යා අංශයෙන් දිවයිනෙන් දෙවැනි ස්ථානයද, කොළඹ දිස්ත්‍රික්කයෙන් පළමු ස්ථානයද ලබාගත් පසිදු ගිම්හාන්“එදිනෙදා ඉගැන්වූ දේ එදිනෙදා හොඳින් පාඩම් කළා. මුල ඉඳලම මම පිළි‍ෙවළට පාඩම් වැඩ ටික කළා. මගේ පියා ලංකා ගමනා ගමන මණ්ඩලයේ කොන්දොස්තරවරයෙක්. අම්මා ගෘහණියක්.ආර්ථික අපහසුතා තිබුණත් මම දිගටම පාඩම් වැඩ කළා. විදුහල්පතිතුමාගේත්, අංශභාර ගුරු මණ්ඩලයෙන්, ආදී ශිෂ්‍ය සංගමයෙන් විශාල සහායක් ලැබුණා. පුංචි කාලේ ඉඳලම වෛද්‍යවරයෙක් වීමේ සිහිනය මා තුළ තිබුණා. හොරණ තක්ෂිලා විද්‍යාලයෙන් 5 වසර ශිෂ්‍යත්ව විභාගය සමත්වෙලා තමයි මම ආනන්දයට ආවේ. මේ ජයග්‍රහණයට විදුහලින් ලැබුණු සහාය විශේෂයෙන් අගය කරනවා.ගණිත අංශයෙන් දිවයිනෙන් හතරවැනි ස්ථානයත්, කොළඹ දිස්ත්‍රික්කයෙන් පළමු ස්ථානයත් ලබාගත් නිසල් සඳරැස් රණසිංහ;“මට විශාල පීඩනයක් ඇති වුණේ නැහැ විභාගය සම්බන්ධව. පදිංචිය දෙහිවල. මම එදිනෙදා වැඩ එදිනෙදාම සිදු කළා. කුඩා කාලේ වෛද්‍යවරයෙක් වෙන්නයි මම සිතා සිටියේ.ඒත් එය උසස් පෙළට එද්දී වෙනස් කළා. අම්මයි, තාත්තයි දෙන්නම වෛද්‍යවරුන්. අයියා මොරටුව විශ්වවිද්‍යාලයේ. අපි සියලු දෙනාම වගේම විභාගය ආරම්භ වන තුරු පාසලට ගියා. ප්‍රායෝගික පරීක්ෂණ විශාල පිටිවහලක් වුණා මගේ ජයග්‍රහණයට. විදුහල්පතිතුමා, උප විදුහල්පතිවරුන්, අංශභාර, විෂයභාර ගුරු මහත්ම මහත්මීන් ඇතුළු ආචාර්ය මණ්ඩලයට මගේ ස්තූතිය හිමි වෙනවා.ගාල්ලගේ මලිත් තිවංක ගණිත අංශය කොළඹ දිස්ත්‍රික් - 08, දිවයින - 13“මම පදිංචි මහරගමයි. අම්මා, තාත්තා දෙන්නම ලංකා විදුලි බල මණ්ඩලයේ සේවය කරන්නේ. උසස් පෙළ ආරම්භ කරද්දීම උනන්දුවෙන් වැඩ කළා. සෑම වාර විභාගයක් සඳහාම උනන්දුවෙන් පාඩම් කළා. උසස් පෙළට කියා අලුතින් පාඩම් කරන්න අවශ්‍ය වුණේ නෑ. පාසලෙන් වගේම ගෙදරින් මට විශාල සහයක් ලැබුණා.රවිදු බංගමුආරච්චි - ගණිත අංශය (කොළඹ දිස්ත්‍රික් - 06, දිවයිනේ - 11)“මම පදිංචි මහරගම. මගේ අම්මයි තාත්තයි දෙන්නම සේවය කරන්නේ ලංකා විදුලි බල මණ්ඩලයේ. විභාගය සඳහා විශාල මහන්සියක් නොවුණත්, මුල ඉදන්ම හොඳින් පාඩම් කළා. රසායන විද්‍යාව, භෞතික විද්‍යාව, ප්‍රායෝගික පරීක්ෂණ විභාගයට විශාල සහයක් ලැබුණා. පාසලින් ලැබුණු සහාය උපරිමයි”නුවන් තාරක පෙරේරා (ගණිත අංශය) (කොළඹ දිස්ත්‍රික් - 10, දිවයින - 26)“මම පදිංචි කොස්ගම. පියා ව්‍යාපාරිකයෙක්. මව ගෘහනියක්. හොඳින් පාඩම් කළ නිසා පන්තියේ ලකුණු අතරට ආවා. පළවෙනියා වුණා. විෂය මාලාව විභාගයට පෙර අවසන් කළ නිසා, පසුගිය ප්‍රශ්න පත්‍ර කිරීමට හැකි වුණා. පාසලින් ලැබුණේ විශාල සහායක්. අවසන් දිනය වන තුරු මා පාසලට පැමිණියා. විෂය භාහිර වැඩත් සිදු කළා”ලකිඳු චානුර ඇලකන්ද (වාණිජ අංශය ) (කොළඹ දිස්ත්‍රික් - 04, දිවයින - 13)“මම පදිංචි මුල්ලේරියාවේ. සෑම වාර විභාගයකටම පෙර සිට සූදානම් වූ නිසා ලකුණු තිබුණා. ගුරුවරුන් මාව උනන්දු කළා. එදාට එදාට අදාළ සියලුම වැඩ කළා. පසුගිය ප්‍රශ්න පත්‍රවලට පිළිතුරු ලිව්වා. උපකාරක පන්තිවලටත් ගියා.උත්පල සසංක(වාණිජ අංශය ) (කොළඹ දිස්ත්‍රික් - 06 - දිවයින් - 30)“මගේ ජයග්‍රහණයට පාසලින් විශාල සහායක් ලැබුණා. ඉතා හොඳ ගුරු මණ්ඩලයක් අපට සිටියා. උපකාරක පන්තිවලටත් ගියා. AAT විභාගයත් සමත් වුණා. උසස් පෙළ විභාගයට පාඩම් කළේ මාස තුනේ සිටයි. එදිනෙදා වැඩ සාමාන්‍ය පරිදි සිදුකළා.මේ ජයග්‍රහණයට උරදීමට විද්‍යා, ගණිත අංශයේ සහකාර විදුහල්පති එච්.ජී.කරුණාරත්න මහතා ගණිත අංශ ප්‍රධාන එස්.ආර්.ඩී.බණ්ඩාරනායක මහත්මිය , ජීව විද්‍යා අංශය භාර චන්ද්‍රිකා විජේවර්ධන මහත්මිය, වාණිජ අංශ භාර කේ.ඒ.බී.කරුණානායක මහතා, කලා අංශ භාර ශ්‍රියා සේනාධීර මහත්මිය ඇතුළු ආචාර්ය මණ්ඩලයට, මේ දරුවන් තුති මල් මිටක් දෙපා මුල තබා නැමදීමටද අමතක කළේ නැත.ආනන්ද විදුහලේ විදුහල්පති කිත්සිරි ලියනගමගේ, සහකාර විදුහල්පති එච්.ජී.මහමිතව මහතා ඇතුළු පාලන අධිකාරිය නිසි විනයකින් දරුවන් අධ්‍යාපනයට යොමු කරවන්නේ, වසර 126ක් ඉපැරැණි ආනන්ද විදුහල රටට සැමදා කීර්තියක් අත්කරදීමට මඟ පෙන්වන නිසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>09</day>
    </date>
    <link>http://www.dinamina.lk/2014/01/09/_art.asp?fn=f1401096</link>
    <topic>කැත්තට පොල්ල ක්‍රමයෙන්ප්‍රශ්න විසඳන්න බෑ</topic>
    <author>සංවාද සටහන කට්ටඹුවාගම විජයපාල කුමාරසිංහ දිමුතු චින්තක දේවප්‍රිය ඡායා- අමිල ප්‍රභාත් වනසිංහ</author>
    <content>උතුරු මැද පළාත් අධ්‍යාපන ක්‍රියාවලිය තුළ නව වෙනස්කම් ඇතිවිය යුතු බවට බොහෝදෙනා වරින්වර අදහස් දක්වනු ලැබීය. වර්තමානය වනවිට උතුරුමැද පළාත් අධ්‍යාපන අමාත්‍යාංශය බාර නව අමාත්‍යවරයා ලෙස කේ. එච්. නන්දසේන මහතා පත්ව ඇත. අධ්‍යාපන සහ සංස්කෘතික ක්ෂේත්‍රය වෙනුවෙන් එතුමා කිරීමට බලාපොරොත්තු වන මෙහෙවර පිළිබඳ කළ කතාබහකි මේ.උතුරු මැද පළාතේ අධ්‍යාපන ක්ෂේත්‍රය ප්‍රශ්න, ගැටලු පිරුණු අංශයක් බවට ඇතැමුන් චෝදනා කරනවා. මේ අභියෝගය ඔබ බාරගන්නෙ කොයි විදිහටද?මේ අභියෝගයට මුහුණ දෙන්නට බැරිනම් මම මේ වගකීම භාර ගන්නෙනෑ. මගේ දේශපාලන ගමන් ම‍ඟේ මම මීට වඩා අභියෝගවලට මුහුණදීලා ඒවා ජය අරන් තියෙනවා.ගුරු මාරු, උසස්වීම්, වැටුප් ප්‍රශ්න, දුෂ්කර සේවාවල ගැටලු, දරුවන් පාසල්වලට ඇතුළත් කිරීමේ අක්‍රමිකතා, නුසුදුස්සන් ඉහළ තැන්වල වැජඹීම, පාසල් වැසීයාමේ ප්‍රශ්න අතුළු තවත් ප්‍රශ්න රාශියක් තිබෙනවා. මේ ගැටලුවලට විසැඳුම් සොයාගත යුත්තේ කුමන ආකාරයකට ද?මේවා කාලයක් තිස්සේ පවතින ගැටලු. මේවාට අතිධාවනකාරීව කඩිනම් විසැඳුම් සොයන්න ගියොත් වෙනත් ප්‍රශ්න මතුවෙනවා. විශේෂයෙන් මානව හිමිකම් ප්‍රශ්න මතු වෙනවා.දුෂ්කර සේවා ගුරු ප්‍රශ්න, ගුරු ස්ථාන මාරු, විදුහල්පතිවරුන් පත් කිරීම් වාගේම විෂය අධ්‍යක්ෂවරු, කොට්ඨාස අධ්‍යක්ෂකවරු, ආදීන්ගේ ගැටලු ගැන මේ වෙන‍ කොටත් මම පුළුල් අධ්‍යයනයක් කරමිනුයි පවතින්නේ. මේවා අදාළ නිලධාරීන් සමඟ සුහදව, තාර්කික ලෙස කතා කරලා, සුදුසු විසැඳුම් ලබාදිය යුතුයි. ඒ හැර කැත්තට පොල්ල සම්ප්‍රදායෙන් ප්‍රශ්න විසඳන්ට බෑ.පවත්නා ගුරු පුරප්පාඩුවලට සුදුසුකම් සහිත අය හිඟයි නේද?ඒ හිඟය මකා ගන්න ආසන්නම පළාත්වලින් සුදුසුකම් ඇති අය ගන්න වෙනවා. ගණිතය, ඉංග්‍රීසි, විද්‍යාව, සමාජ අධ්‍යයනය වැනි විෂයයන්වලට බඳවා ගන්නා පිට පළාත් ගුරුවරුන් ආව දවසේ ඉදලා ස්ථානමාරු වෙන්නයි හදන්නේ.ඒ ගැටලුවට විසැඳුම් තියෙනවාද?පස්අවුරුදු සේවා කාලය අවුරුදු තුන දක්වා අඩු කරනවා. හැබැයි මේ කාලය තුළ අපි දෙන ඉලක්ක සපුරා ගන්න දක්ෂතා දක්වන ගුරුවරුන්ට සහන අවස්ථා ලබා දෙනවා. ඒ වාගේම තවත් ප්‍රශ්නයක් තමා මෙවැනි ගුරුවරියන් ප්‍රසූත නිවාඩු සීමාවෙන් ඔබ්බට තවත් නොයෙක් ක්‍රියාමාර්ග තුළින් ප්‍රසූත නිවාඩුව දීර්ඝ කර ගන්නවා.උතුරු මැද පළාතේ අධ්‍යාපන ගැටලුවලට මූලික හේතුව දේශපාලන ඇඟිලිගැසීම් කියලයි බොහෝ විවේචකයන් කියන්නේ. ඒක එහෙම නේද?දේශපාලන ඇඟිලි ගැහීම් අවශ්‍යයි. එහෙම නැතුව කොහොමද පාසල් ගොඩනැගිලි, ක්‍රීඩාපිටි, විද්‍යාගාර වැනි සංවර්ධන කාර්යයන් කෙරෙන්නේ, මම කියන්නේ පාසල් සංවර්ධන සමිතිවලට ඒ ඒ ප්‍රාදේශීය දේශපාලඥයන් සහභාගී විය යුතුයි. පාසල්වල අඩුපාඩු සම්පූර්ණ කළ යුතුයි. හැබැයි පරිපාලනයට ඇඟිලි නොගැසිය යුතුයි.පාසල්වලට ළමයින් අතුළත් කිරීමේ අල්ලස් ගැන නිතර කියවෙනවා. ඒ වුණාට මොනයම් හෝ මාර්ග ඔස්සේ ඒක සිද්ධ වෙනවා.මං ඒ ගැන හොඳින්ම දන්නවා. දරුවන් පාසලට ඇතුළත් කිරීමට මුදල් ගැනීම නීතිවිරෝධී වැඩක්. හැබැයි අතමිට මුදල් හදල් ඇති අය පාසලේ පොදු කටයුත්තකට දායක වුණොත්, ඒක විධිමත්ව කෙරුණොත් ප්‍රශ්න නෑ. දුප්පත් මවුපියන්ටත් ඒ බරම පටවන්න මම ඉඩ තියන්නෑ.ගුරු මාරු ප්‍රශ්නයත් ව්‍යාකූලයි නේද?ඔව්. මේවා පිළිබඳ ඉතා සියුම්ව විමසා බැලිය යුතුයි. සේවය කර ඇති වසර ගණන, සේවයේ ප්‍රගතිය, ගුරු මාරු මණ්ඩල විසින් මේවා ගැන නිසි අධ්‍යයනයක් කළ යුතුයි. ඒවාට නිසි විසැඳුම් නොලැබෙන විටයි. දේශපාලඥයන් සොයාගෙන එන්නේ. නියමිත කාලය සම්පූර්ණ කරන ගුරු භවතාගේ පදිංචිය ආදී කරුණු සොයා බලා පුරප්පාඩු පවතින ආසන්නම විදුහලට ස්ථාන මාරු කිරීම ගැනත් මගේ අවධානය යොමු වෙලා තියෙනවා.ආදර්ශ කනිෂ්ඨ විද්‍යාලය, ජනප්‍රිය පාසල්, ආදියට ඇතුළුවීමේ විශාල කලබැගෑනි තියෙනවා නේද?අධ්‍යාපන ක්‍රියාවලියේදී සියලු ම කනිෂ්ඨ විද්‍යාල පැවතිය යුත්තේ රටට, සමාජයට ආදර්ශවත්වයි. ජනප්‍රිය පාසලුත් එහෙමයි. ඒක හින්දා මේ ආදර්ශ කියන කෑල්ල වෙනස් විය යුතුයි. ඈත ගම්වල පාසල්වලටත් පහසුකම් සපයා පංති කාමර දැකුම්කලු ලෙස සකස් විය යුතුයි. එවිට සියල්ලම ආදර්ශ පාසල් වෙයි. දරුවන් ඇතුළත් කිරීමේ දී පවුල් සෞඛ්‍යය සේවිකාව නිකුත් කර ඇති කාඩ්පත විමසා බලනවා. ආදි ශිෂ්‍ය පදනම නෙමෙයි, සහෝදර පදනම බලා කටයුතු කරනවා.දෙමට වැව විදුහලේ ශිෂ්‍යයන් 6යි. ගුරුවරු 7 යි. තරියන්කුලම විදුහලේ ළමයි 17යි. ගුරුවරු 11යි, මේ විෂමතාව?ගුරුවරුන්ට ගෙවන වැටුප් තලය අනුව ඒක දුක්බර තත්ත්වයක්. විදුහල්පතිවරුන් මේ ගැන එවලා තියෙන වාර්තා බලලා වහාම මේ තත්ත්වය වෙනස් කළ යුතුයි. ගුරු උපදේශකවරු, කොට්ඨාස අධ්‍යක්ෂවරු, කලාප අධ්‍යක්ෂවරු මේ ගැන දක්වා ඇති අදහස් ගැනත් විමසිය යුතුයි. ඊට පස්සේ ගුරුවරුන් ආසන්න වෙනත් විදුහල්වලට මාරු කරලා, ගොඩනැගිලි හා වෙනත් වත්කම් ගැන සුදුසු ක්‍රියාමාර්ග ගත යුතුයි. මම වහාම මෙවැනි විදුහල් ගැන සොයා බලලා ඉදිරි පියවර ගන්නවා.සුදුසුකම් නැති කලාප අධ්‍යක්ෂවරු වැඩි දෙනෙක් ඉන්න බවට එන චෝදනා ගැන මොකද කියන්නේ?අධ්‍යාපන සුදුසුකම් ගැන ‍සොයා බැලිය යුතුයි. මේවාට බොහොම බුද්ධිමත්ව විසැඳුම් සෙවිය යුතුයි.ඔබේ තේමා පාඨය වෙලා තියෙන්නේ “ගුණ නැණ බෙලෙන් යුතු පුතුමය ඉතා ගරු” සුභාෂිත කවි පදයයි.ඒක තමයි සමස්ත දේශයේම දරු පරපුරට සුදුසු වන්නේ. දැනුම, ආකල්ප කුසලතා, අද පවතින්නේ ඒ යථාර්ථය නේද? එදා තිබුණේ දැනුම සහ විභාග. ‘අද පවතින්නේ මොකක්ද? විභාග සඳහා දැනුම, මේ මගින් බිහිවන්නේ විභාග හඹායන, විභාග දැනුම පමණක් ඇති පිරිසක්. එදා එහෙම නෙවෙයි.ඉංජිනේරු, දොස්තර ආදීන්ට පවා භාෂා දැනුම, සාහිත්‍ය දැනුම, ඉතිහාස දැනුම ඉහළින්ම තිබුණා. ඒ තුළින් සංවේදී බව, මානව ගුණදම්, ඓතිහාසික උරුමය පිළිබඳ දැනුවත් පිරිපුන් සමාජයක් බිහිවුණා. ඒත් මේ තත්ත්වය ආපස්සට හරවන්න බෑ. මේ පෙළ ගැස්ම වෙනස් කරන්න බෑ. අධ්‍යාපන ක්ෂේත්‍රය විතරක් නෙවෙයි, ගෝලීයකරණ සමාජ පැවැත්ම තුළ මෙය යථාර්ථය වෙලා අවසානයි.උතුරු මැද පළාතේ සංස්කෘතික කටයුතු භාරව තිබෙන්නේ ඔබතුමාට. ඒ තුළ අපි දකින්නේ පළාත් කලා උළෙල වාගේ සීමිත වැඩ කොටසක්.ආගමික ස්ථාන සංවර්ධනයටත් මුදල් දෙනවා. ඒත් හෙළ සංස්කෘතියේ තිඹිරිගෙය වුණු උතුරු මැද පළාතෙන් මීට වඩා සංස්කෘතික පුනරුදයක් ඇති විය යුතු බවයි මා හිතන්නේ. නැටුමයි, සංගීතයයි වාගේ සීමිත අංග කීපයකට සංස්කෘතිය සීමා කරන්න බෑ. අනෙක් කාරණාව තමයි අපේ ග්‍රාමීය කලා ගැන අවධානය යොමු වෙනවා මදි.ඔබත් ගමේ උපන්, ගැමිකම හඳුනන, ඒක අත්විඳපු සැබෑ ගැමියෙක්. ගමේ තිබුණ ගැමි කලාවන් පළාත් මට්ටමෙන් ඇගයෙනවා මදි නම්, ඒවාට නිසි ඇගැයීමක් ලබා දෙන්න ඔබ කිසියම් වැඩපිළිවෙළක් ක්‍රියාත්මක කරනවද?අද හෙටම පළාත් සංස්කෘතික අංශය ග්‍රාමීය කලාවන් ඒකරාශී කිරීමට යොමු කළ යුතුයි. පළමුවෙන්ම අපේ සංස්කෘතික නිලධාරින් හා ඒ ඒ කලා ක්ෂේත්‍රවල ප්‍රවීණයන් හමුවිය යුතුයි.පළාත් සංස්කෘතික අංශයයි. මධ්‍යම රජයේ සංස්කෘතික අංශයයි කියන්නෙ අංශ දෙකක්. මේ දෙපිරිසම ඒකරාශී කළොත්, පුළුල් සංස්කෘතික වැඩපිළිවෙළක් දියත් කළ හැකියි නේද?මේ ගැන අනුරාධපුර දිසාපතිතුමා එක්ක කතා කරලා, සුදුසු ඒකාබද්ධ වැඩසටහනක් ක්‍රියාත්මක කරනවා. ඒ මගින් ප්‍රාදේශීය ලේකම්වරු හරහා ග්‍රාම ‍නිලධාරින් මගින් ග්‍රාමීය කලාකරුවන්ගේ ලැයිස්තුවක් ගන්නවා. ඒ මගින් කලාකරුවන් ඒකරාශී කරලා, ඒ ඒ ක්ෂේත්‍රවල ප්‍රවීණයන්ගෙන් සැදුම්ලත් පූර්ණ බලතල සහිත කමිටුවක් ස්ථාපනය කරනවා. පළාත් සංස්කෘතික මෙහෙවරට මධ්‍යම රජයේ නිලධාරින්ගෙන් ගත හැකි උපරිම සහයෝගය ලබා ගන්න අපේ දිසාපතිතුමාගේ සහයෝගය ලැබෙන බව මම දන්නවා.දැනට කලඑළි නොදුටු අපේ ග්‍රාමීය කලා අංශ මොනවාද?අපේ ගොක්කොළ කලාව, පන්නන් කලාව, බලිතොවිල්වලට අමතරව ගම්වල තිබුණ ගොටු මාලා - පිදේනි වාගේ බොහෝ දේ ගැන අපේ අවධානය යොමු විය යුතුයි. ග්‍රාමීය මට්ටමේ කලාකරුවන් හා කලාවන් හැඳිනගෙන, ප්‍රාදේශීය ලේකම් මට්ටමේ ඔවුන්ගේ කුසලතා එළි දැක්වීම මගින් ඔවුන්ට නිසි ඇගැයීම් කළ හැකියි.දැනට පළාත් සංස්කෘතික දෙපාර්තමේන්තුවේ සේවාවන් හා සේවක පිරිස් ගැනත් නිසි අධීක්ෂණයක් කළ යුතුයි. මේ වැනි වැඩපිළිවෙළක් මගින් උතුරු මැද සංස්කෘතික අංශයට විශාල වැඩ කොටසක් කළ හැකියි. ඒ වගකීම, ඒ යුතුකම නොපිරිහෙළා ඉටු කරන්න මම විධිමත් පියවර රැසක්ම ගන්නවා. දැනටමත් එම කටයුතු ආරම්භ කරලයි තියෙන්නේ.මේ සියලු කරුණු කාරණා ඔබ අපේක්ෂා කරන ආකාරයෙන් ඉටු කරන්න හැකි වෙයි කියා ඔබ හිතනවාද?ජනාධිපතිතුමාගේ ආශිර්වාදයත්, උතුරු මැද ආණ්ඩුකාරතුමාගේ සහ ප්‍රධාන අමාත්‍යතුමාගේ මඟ පෙන්වීමත්, නිරන්තරව මට ශක්තියක් වෙනවා. අනෙකුත් පළාත් සභා මැති ඇමතිතුමන්ලා සහ මගේ කාර්ය මණ්ඩලයත්, රාජ්‍ය නිලධාරීන් මේ වැඩපිළිවෙළ සාක්ෂාත් කරගන්න මාත් එක්ක සිටින බව මට විශ්වාසයි. ඒ ආශිර්වාදය මා වෙත ලැබෙන තුරාවට මගේ වැඩපිළිවෙළ අතිසාර්ථකව ඉදිරියට ගෙන යන්න මට හැකියාව තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401101</link>
    <topic>පේරාදෙණිය සරසවි සිසුන්ගේ</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ සිසුන්ගේ මහපොළ මුදල් එම විශ්වවිද්‍යාලයේ මහා ශිෂ්‍ය සංගම් නියෝජිතවරුන් බලහත්කාරයෙන් ලබා ගෙන තිබෙන බවට විශ්වවිද්‍යාල ආරංචි මාර්ග සඳහන් කරයි. ඉකුත් 7වැනි දා සහ පෙරේදා (8) දිනවල විශ්වවිද්‍යාලයේ පළමු, දෙවන, තෙවන හා අවසන් වසරවල සිසුන්ට මහපොළ ශිෂ්‍යාධාර ලබා දෙන අවස්ථාවේ නම් ලයිස්තු ද අතැතිව පැමිණ ඇති මහා ශිෂ්‍ය සංගම් නියෝජිතවරු සිසුන්ගෙන් බලහත්කාරයෙන් මුදල් ලබා ගෙන තිබේ.ඔවුන් මෙම මුදල් රැස් කර ඇත්තේ අධිකරණයේ විභාග කෙරෙන නඩුවක් සඳහා වැය කිරීමට බව ප්‍රකාශ කරමිනි.මෙහි දී ඇතැම් සිසුන්ගෙන් රුපියල් 2500ක් වන මුලු මහපොළ මුදලම ද ඇතැම් සිසුන්ගෙන් රුපියල් 2000, 1500, 1000 ආදී වශයෙන් මුදල් බලහත්කාරයෙන් ලබා ගෙන ඇත. මේ සිසුන් ශිෂ්‍ය නියෝජිතවරුන්ට බියෙන් ඇඬු කඳුලින් යුතුව මුදල් ලබා දී තිබෙන අතර ඇතැම් සිසුන් මුදල් ලබා දීම ප්‍රතික්ෂේප කර තිබේ.විශ්වවිද්‍යාලයේ අවසන් වසර සිසුන්ට ලැබෙන අවසන් මහපොළ මුදල මෙය නිසා එම සිසුන් මේ මුදලින් ‍‍බොහෝ දේ කරන්න සැලසුම් කර තිබු බවද පැවසේ.සිසුන්ගෙන් මුදල් බලහත්කාරයෙන් ලබා ගන්නා බව සැලවීමත් සමඟ පාලනාධිකාරිය මැදිහත්ව පෙරේදා (8) එම ක්‍රියාවලිය නතර කර දමා තිබේ.නමුත්ඒ වන විටත් සිසුන් බහුතරයකගෙන් ශිෂ්‍ය නියෝජිතවරු මුදල් ලබා ගෙන තිබෙන බවත් එය අතිවිශාල මුදලක් බවත් විශ්වවිද්‍යාල ආරංචි මාර්ග සඳහන් කරයි. ශිෂ්‍ය නියෝජිතවරුන්ට ඇති බිය නිසා සිසුන් කිසි‍වකු මේ පිළිබඳව තොරතුරු හෙළි කර නැති බවටත් වාර්තා වේ.මින් පෙරද මෙවැනි ආකාරයෙන් මුදල් රැස් කළ ඇතැම් පිරිස් එම මුදල්වලින් යතුරු පැදි, නිවාස ආදි දේපල ගෙන තිබෙන බවටද තොරතුරු ඇතැයි පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401102</link>
    <topic>මහා පරිමාණ වෙළෙඳුන් 50ක් ඇතුළු</topic>
    <author>විජයානි එදිරිසිංහ</author>
    <content>පාරිභෝගිකයා රවටා ඔවුන්ට වස විස කවමින් වංචා සහගත ලෙස කටයුතු කළ මහ පරිමාණ හා සුළු පරිමාණ වෙ‍ෙළඳ ව්‍යාපාරිකයන් හතළිස් දහසකට වැඩි පිරිසකට නඩු පවරා තිබේ. පසුගිය වසරතුළ කොටු වූ මේ කූට ව්‍යාපාරිකයන්ට අමතරව මේ වසරේ පසුගිය දින 10 යේ පමණක් එවැනි කූට ව්‍යාපාරිකයන් සියයකට වැඩි පිරිසකට නඩු පවරා ඇති බව පාරිභෝගික අධිකාරිය පවසයි. විදේශ රටවලින් මහා පරිමාණයෙන් ආහාර ද්‍රව්‍ය ගෙන්වා බෙදා හරින වෙළඳ ව්‍යාපාරිකයන් පනහකට ආසන්න පිරිසකටද මෙසේ නඩු පැවරී තිබේ.සෙසු පිරිස රටපුරා විසිරී සිටින තොග හා සුළු වෙළෙන්දෝ වෙති.විදේශ රටවලින් ආහාර ද්‍රව්‍ය ආනයනය කරන කෝටිපති ව්‍යාපාරිකයන්ට අයත් ගබඩා හැටකට පමණ සීල් තබා තිබේ.මෙසේ නඩු පැවරුන කූට ව්‍යාපාරිකයන් අතරින් නඩු අවසන් වූ ව්‍යාපාරිකයන්ට ගෙවීමට සිදුවූ දඩ මුදල්වලින් රජයට ලැබී ඇති ආදායම රුපියල් කෝටි පහළොවකට ආසන්න වෙයි. තවත් විශාල පිරිසකටත් නඩු විභාගවෙමින් පවතී.මේ අතර විදේශ රටවලින් ආහාර ද්‍රව්‍ය ආනයනය කරන ව්‍යාපාරිකයන් එම රටවලින් කල් ඉකුත් වූ ආහාර ද්‍රවය අඩු මිල ගණන්වලට ගෙන්වා දින වෙනස්කර අලෙවි කිරීමේ ජාවාරම මීට වසර දෙක තුනකටත් වැඩි කාලයක සිට කරගෙන ගොස් ඇති බව පාරිභෝගික අධිකාරිය කරුණු අනාවරණය කරගෙන ඇත.මේ ජාවාරම්කාර ව්‍යාපාරිකයන්ට තවදුරටත් එවැනි හොර ජාවාරම්වල යෙදීමට නොහැකි වන පරිදි දඬුවම් වශයෙන් ඔවුන්ගේ බලපත්‍රද අහෝසි වන පරිදි පාරිභෝගික පනත වෙනස් කිරීමට රජය බලාපොරොත්තු වෙයි.මේ වසරේදී කූට වෙළෙඳුන් සොයා කළ මෙහෙයුම් වැඩි කර තිබේ.පසුගිය සති දෙකේ පමණක් පාරිභෝගික අධිකාරිය කළ මෙහෙයුම්වලින් කල් ඉකුත් වූ ආහාර ද්‍රව්‍ය කිලෝ ලක්ෂ දහයකට ආසන්න ප්‍රමාණයක් සොයාගැනීමට හැකි වී තිබේ. මේවා සියල්ලම හොර රහසේ පාරිභෝගිකයාට අලෙවි කිරීමට සූදානම් කර තිබූ ඒවා වෙයි.කොළඹ කොටුව, පිටකොටුව යන ප්‍රදේශවල අලෙවි කෙරෙන ආහාර ද්‍රව්‍ය අතරින් සියයට අසූවක් පමණ විෂ ද්‍රව්‍ය, කල් ඉකුත් වූ සහ වෙනත් විවිධාකාරයෙන් ශරීරයට අහිතකර ඒවා බව පාරිභෝගික අධිකාරිය මගින් සොයාගෙන ඇත.ප්‍රධාන වශයෙන් අල, සීනි, සහල්, පරිප්පු, හාල්මැස්සන්, ටින් කෑම, පැකට් කෑම ආදිය මිලදී ගැනීමේදී සැලකිලිමත් වන ලෙසද පාරිභෝගික අධිකාරිය පාරිභෝගිකයන්ට දන්වා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401103</link>
    <topic>කොටුව පොලිසියේ ලොක්කෙක් අල්ලස් දැලේ</topic>
    <author>විජයානි එදිරිසිංහ සහ සිරන්ජනී කුමාරි</author>
    <content>කොළඹ කොටුව පොලිස් ස්ථානයේ සුළු පැමිණිලි අංශයේ පොලිස් ස්ථානාධිපතිවරයා රුපියල් හැත්තෑ පන්දහසක අල්ලසක් ලබා ගනිද්දී ඊයේ (09) දහවල් අල්ලස් හෝ දූෂණ විමර්ශන කොමිසමේ නිලධාරීන් අත්අඩංගුවට ගෙන තිබේ. මෙසේ අත්අඩංගුවට පත් වූයේ පොලිස් පරීක්ෂක මනෝජ් කෝලිත නමැති අයයි‍.මොහු කොටුව දුම්රිය ස්ථානයේ අස්වාභාවික ලෙස හැසිරුණු පුද්ගලයකුට එරෙහිව නීති මගින් කටයුතු නොකර සිටීම සඳහා රුපියල් හැත්තෑ පන් දහසක අල්ලසක් ඉල්ලා තිබේ. අත්අඩංගුවට ගත් ස්ථානාධිපතිවරයා මේ මස 22 දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ නියම කෙළේය.අල්ලස් ලෙස ඉල්ලූ මුදලින් කොටසක් වූ රුපියල් දොළොස් දහසක් ඊට පෙර ලබා ගෙන තිබූ අතර, ඉතිරි කොටස වූ රුපියල් හැට තුන් දහසක් ඊයේ (09) කොටුව පොලිසියට ආසන්න ස්ථානයක දී ලබා ගන්නා අවස්ථාවේදී මෙසේ හසුවී ඇත‍.සැකකරු ඊයේ අධිකරණයට ඉදිරිපත් කිරීමට නියමිතව තිබුණි.අල්ලස් කොමිසමේ විමර්ශන අධ්‍යක්ෂිකා ලක්ෂ්මී ජයවික්‍රම මහත්මියගේ උපදෙස් මත වැටලීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401104</link>
    <topic>ලේක්හවුස් තෛයිපොංගල් පූජාව මඩකළපුව ‍පිල්ලෙයාර් කෝවිලේ දී</topic>
    <author>මානෙල් පුෂ්ප කුමාරි</author>
    <content>‍මඩකළපුව ‍ඓතිහාසික ශ්‍රී මාමංග පිල්ලෙයාර් අයියා කෝවිල් පරිශ්‍රයේ දී මේ මස 14 වැනි දින පෙරවරු 8ට විශේෂ තෛයි පොංගල් පූජාවක් ලේක්හවුස් ආයතනයේ මෙහෙයවීමෙන් පැවැත්වීමට කටයුතු යොදා ඇත.ජනාධිපති මහින්ද රාජපක්ෂ මහතාට, රටට සහ ජනතාවට ආශීර්වාද කිරීම වෙනුවෙන් පැවැත්වෙනමේ උත්සවයේ ප්‍රධාන ආරාධිත අමුත්තා ලෙස අග්‍රාමාත්‍ය සහ බුද්ධ ශාසන කටයුතු පිළිබඳ ඇමැති දි.මු. ජයරත්න මහතා සහභාගිවීමට නියමිතය.දමිළ දරුවන් වෙනුවෙන් ලේක්හවුස් ආයතනය මගින් නිකුත් කෙරෙන "කුට්ටි චුට්ටි" පෙර පාසල් පුවත් පත එම උත්සව අවස්ථාවේ දී එළිදැක්වීම විශේෂත්වයකි.එම ප්‍රදේශයේ දිළිදු ජනතාවගේ ඇස් පරීක්ෂා කර ඇස් කණ්ණාඩි 1500ක් ලබාදීම ද එහිදී සිදු කරනු ඇත.නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන් මහතා මෙහි උත්සව කටයුතු සංවිධාන කරයි.ලින්ක් ලංකා සමාජ සංවර්ධන පදනමේ සභාපති ඉංජිනේරු වෝල්ටර් පෙරේරා සහ එහි ලේකම් සහ වැඩ බලන අධ්‍යක්ෂ නන්දසිරි කළුබෝවිල යන මහත්වරු මෙම උත්සවයට මුල්‍ය අනුග්‍රහය දක්වති.ලේක්හවුස් ආයතනයේ සභාපති සහ කළමනාකරණ අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු එහි අධ්‍යක්ෂ මණ්ඩලය මෙම උත්සව අවස්ථාවට සහභාගිවීමට නියමිතව ඇති අතර නැඟෙනහිර පළාතේ සියලු නායකයෝ ද මෙයට එක් වෙති.මෙම උත්සවය පැවැත්වෙන අතරතුර දමිළ සංස්කෘතික වැඩසටහන් රැසක් පවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401105</link>
    <topic>පෞද්ගලික බස්රථවලට ටයර්-ටියුබ් සහන මිලට</topic>
    <author>ශීලා උඩුවර</author>
    <content>මගි ප්‍රවාහන සේවාවේ යෙදෙන පෞද්ගලික බස්රථ හිමියන්ට සහනදායි මිල‍ට ටයර් හා ටියුබ් ලබා දීමේ වැඩපිළිවෙළක් ජාතික ගමනා ගමන කොමිෂන් සභාව අරඹයි.මේ යටතේ ටයර් ටියුබ් ලබා දීමට දේශීය සමාගමක් වන කැලණි ටයර් ප්‍රයිවට් ලිමිටඩ් ආයතනය දැනටමත් ඉදිරිපත් වී සි‍ටී.ප්‍රථමයෙන් මෙම වැඩපිළිවෙළඅන්තර් පළාත් බස්රථ හිමියන් සඳහා ක්‍රියාත්මක කෙරෙන අතර දෙවැනි අදියර යටතේ සියලුම පළාත් මාර්ගස්ථ මගි ප්‍රවාහන අධිකාරි සම්බන්ධකර ගනිමින් එම බස් රථ හිමියන් සඳහා ද ටයර් හා ටියුබ් ලබා දීමට කටයුතු කරන බව එම කොමිෂන් සභාවේ සභාපති රොෂාන් ගුණවර්ධනමහතා පැවසීය.ජාතික ගමනා ගමන කොමිෂන් සභාවේ අනුග්‍රහයෙන් 2007 අංක 7 දරන සමාගම් පනතට අනුව ස්ථාපිත කර ඇති අන්තර් පළාත් මගි ප්‍රවාහන සමාගම් හරහා බස් හිමියන් වෙත මේ සහන මිලට ටයර් හා ටියුබ් ලබා දීමේ වැඩපිළිවෙළ ක්‍රියාත්මක කෙරේ.සහන මිලට ටයර් හා ටියුබ් ලබාදීමේ මෙම වැඩපිළිවෙළ ඉකුත් වසරේ ජුලි මස 8වැනි දා ජනාධිපති මහින්ද රාජපත්ෂ මහතාගේ ප්‍රධානත්වයෙන් පුද්ගලික ප්‍රවාහන සේවා ඇමැති සී.බි රත්නායත මහතාගේ මූලිකත්වයෙන් අරලිය ගහ මන්දිරයේ පැවැති බස් හිමියන්ගේ ගැටලු පිළිබඳ සාකච්ඡා කිරිමේ රැස්වීමේ දී ගත් තිරණ අතරින් එකකි.මෙම වැඩපිළිවෙළ ක්‍රියාත්මක කිරීම සඳහා බස් හිමියන්ගේ විශේෂ රැස්වීමක් අද (10 ) සවස 2ට ජාතික ගමනා ගමන කොමිෂන් සභා ප්‍රධාන කාර්යාලයේ දී පැවැත්වෙන අතර ඒ සඳහා සහභාගි වන ලෙස කොමිෂම බස් හිමියන්ගෙන් ඉල්ලීමක් ද කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401106</link>
    <topic>හෙල්ලය වැදී සිසුවාගේ මුහුණ පසාරු වෙයි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>පනාමුර මහ විදුහලේ නිවාසාන්තර ක්‍රීඩා පුහුණුවීමකදී පාසල් ක්‍රීඩකයකු විසින් විසිකරන ලද හෙල්ලක් එහි ශිෂ්‍ය නායකයකුගේ ඇසක් අසලින් කිඳා බැස ඇත. එම හෙල්ලයේ වැඩි කොටසක් ඊයේ ඇඹිලිපිටිය මූලික රෝහලේදී කපා ඉවත් කර තිබේ.ශිෂ්‍යාගේ ඇස ළඟ කිඳාබැස ඇති හෙල්ලයේ ඉතිරි කොටස ඉවත් කිරීම සඳහා ඔහු කොළඹ මහ රෝහල වෙත වහාම එවනු ලැබීය.ඊයේ උදෑසන ඇඹිලිපිටිය පනාමුර විද්‍යාල ක්‍රීඩා පිටියේදී එස්.එච්. ගයාන් මධුසංඛ නම් 17 හැවිරිදි සිසුවා මේ අනතුරට ලක්විය.අඩි හතරකට වඩා දිගු හෙල්ලය සිසුවාගේ ඇස ආසන්නයෙන් ශරීරගතවූ විට ඔහු එම හෙල්ලය පිටින් ම ඇඹිලිපිටිය මූලික රෝහලට ගෙනවිත් තිබේ.ඇඹිලිපිටිය මූලික රෝහලේ විශේෂඥ වෛද්‍ය ගාමිණී රත්නසිරි මහතාගේ මෙහෙයවීම මත පැයක ශල්‍ය කර්මයකින් දිගු හෙල්ලයේ කොටසක් ඉවත්කර තිබේ.එම කොටස කපා දමා කිසියම් සැහැල්ලුවක් ලබාදී පසුව සිසුවාගේ ශරීරයට කිඳා බැස ඇති කොටස ඉවත් කිරීමට ඔහු කොළඹ මහා රෝහල වෙත යොමු කෙරිණි. සිසුවාගේ ඇසට හානි සිදුවී ඇතැයිද වෛද්‍යවරුන් කියති. වැඩිදුර ප්‍රතිකාර කොළඹ මහ රෝහලේ දී සිදු කරන නිසා ඔහුගේ තත්ත්වය ගැන කිව නොහැකි බව ඇඹිලිපිටිය රෝහලේ වෛද්‍යවරයෙකු පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401107</link>
    <topic>දේශපාලන බියවැද්දීම් කළැයි රාධිකා කරන ප්‍රකාශ අමූලික බොරු</topic>
    <author>මහින්ද අලුත්ගෙදර</author>
    <content>දේශපාලනික වශයෙන් තමා බියවැද්දීමකට ප්‍රයත්න දැරූ බවට කැනේඩියානු පාර්ලිමේන්තු මන්ත්‍රී රාධිකා සිට්සබේසන් කර ඇති ප්‍රකාශය මුළුමණින්ම අසත්‍යයක් බව රජය අවධාරණය කරයි.ඇයගේ ශ්‍රී ලංකා සංචාරය සම්බන්ධයෙන් මතු වූ ගැටලුකාරී තත්ත්වය ශ්‍රී ලංකා බලධාරීන් වගකියයුතු ලෙස හසුරුවමින් සිටිය දී මාධ්‍ය වෙත එවැනි ප්‍රකාශයක් සිදුකිරීම ශ්‍රී ලංකා රජය අපහසුතාවට පත්කීරීමේ ප්‍රයත්නයක් බව කැනඩාවේ ශ්‍රී ලංකා මහ කොමසාරිස් කාර්යාලය පවසයි.එම මන්ත්‍රීවරිය කළ ප්‍රකාශයෙන් ඇයට දේශපාලන ක්‍රියාවලීන්හි නියැළීමේ අවශ්‍යතාවක් තිබූ බවද එහෙත් ශ්‍රී ලංකා සංක්‍රමණික නීති හා රෙගුලාසි හේතුවෙන් ඇයට එවැන්නක් කළ නොහැකි වූ බවද එම මහකොමසාරිස් කාර්යාලය කියයි.කැනඩාවේ නව ප්‍රජාතන්ත්‍රවාදී පක්ෂයේ මන්ත්‍රීනියක් වන රාධිකා සිට්සබේසන් නැමැත්තිය සංචාරක වීසා මත ශ්‍රී ලංකාවට පැමිණ උතුරේ සංචාරයේ දී ඇයව ශ්‍රී ලංකා රජයේ ආරක්ෂක අංශ නිවාස අඩස්සියට ගෙන තිබෙන බවට විවිධ ප්‍රචාරයන් ගෙනගියාය. එහෙත් එය සාවද්‍ය ප්‍රචාරයක් බවට ඇය සහ කැනේඩියානු රජය ප්‍රකාශ කර තිබෙන බවද කැනඩාවේ ශ්‍රී ලංකා මහ කොමසාරිස් කාර්යාලය සඳහන් කරයි.සංචාරක වීසා මත ශ්‍රී ලංකාවට පැමිණි හෙයින් ශ්‍රී ලංකාවේ සංක්‍රමණ නීති උල්ලංඝණය වන දේශපාලන ක්‍රියාවලීන්හි නිරත නොවන ලෙස ඇයට උපදෙස් දී තිබූ බවද විවිධ අවස්ථාවන්හි ඇයගේ ප්‍රකාශයන් සමඟ මානව හිමිකම් මූලධර්ම සුරැකීම සම්බන්ධයෙන් කළ සඳහන ස්වෛරී රාජ්‍යයක් සමබන්ධයෙන් පදනම් විරහිත ලෙස ඇය විසින්ම තීන්දුවක් ලබාදීමට ගත් උත්සාහයක් බවද රජය පෙන්වා දෙයි.පසුගිය 28දා ශ්‍රී ලංකාවට පැමිණි ඇය සම්බන්ධයෙන් විවිධ ප්‍රචාරයන් පැතිරයාම හේතුවෙන් ඒ පිළීබඳව සොයා බැලීමට ආගමන විගමන බුද්ධි නිරීක්ෂණ අංශ නිලධාරීන් කිහිපදෙනකු උතුරට යැවීමට ආගමන විගමන පාලක ජනරාල් චූලානන්ද පෙරේරා මහතා පියවර ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401108</link>
    <topic>ඉකුත් වසරේ අපනයන ආදායම කින් ඉහළට 8%</topic>
    <author>නුවන් කොඩිකාර</author>
    <content>පසුගිය වසරේ තුන්වන කාර්තුව අවසන් වනවිට මෙරට සෘජු විදෙස් අයෝජන ප්‍රමාණය ඩොලර් මිලියන 870 ඉක්මවා ඇතැයි ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය.එය 2012 වසර හා සැසදීමේ දී සියයට 41ක වර්ධනයක් බවද හෙතෙම කීවේය.ආයෝජන ප්‍රවර්ධන අමාත්‍යාංශයේ ඊයේ (9) පැවැති මාධ්‍ය හමුවේ දී ඇමැතිවරයා එසේ ප්‍රකාශ කෙළේය.සිව්වන කාර්තුවේ තොරතුරු තමන් වෙත මේ වෙන තෙක් නොලැබුණු බව පැවැසු ඒ මහතා බොහෝ විට සමස්ත සෘජු විදෙස් අයෝජන ප්‍රමාණය බිලියන 1.3 ඉක්මවනු ඇති බව කියා සිටියේය.මීට අමතරව ඉකුත් වසරේ ශ්‍රී ලංකා ආයෝජන මණ්ඩලය අනුමත කර්මාන්තයන්හි මුළු අපනයන වටිනාකම අමෙරිකා ඩොලර් බිලියන 5.9ක් වන බවත් එයද 2012 වසර හා සැසදීමේ දී සියයට 8 ක වර්ධනයක් බවත් අබේවර්ධන මහතා පැවැසීය.මෙය ජාතික මුළු අපනයනයන් ගෙන් සියයට 65-67 වන බව පැවැසු ඇමැතිවරයා ආයෝජන මණ්ඩල ව්‍යාපෘතිවලින් උපයා ගැනීමට හැකිවීම අමාත්‍යාංශය ලැබු ජයග්‍රහණයක් බව කීය.අමෙරිකා ඩොලර් මිලියන හයදාස් තුන්සිය අසූවක වටිනාකමින් යුතු මහා පරිමාණ ව්‍යාපෘති හතක් සඳහා ගිවිසුම් අස්සන් කර ඇති බවද ලක්ෂ්මන් යාපා අබේවර්ධන මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n1401109</link>
    <topic>වතුර කලයට වස දැමූ දෙදරු පියා අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>බිරිය, දරුවන් දෙදෙනා හා නැන්දනිය මරා දැමීමට වතුර කලයට අධික විස සහිත කෘෂි රසායනයක් මිශ්‍ර කළ බවට සැකපිට පුද්ගලයකු මහවිලච්චිය පොලීසිය මගින් ඊයේ (9) අත්අඩංගුවට ගෙන ඇත. මෙලෙස අත්අඩංගුවට ගෙන ඇත්තේ පන්සල පාර, පේමඩුව, මහවිලච්චිය ලිපිනයේ පදිංචි 47 හැවිරිදි දෙදරු පියෙකි. සැකකරු පේමඩුවේ පිහිටි නිවසේ සැඟව සිටිය දී මහවිලච්චිය පොලීසිය මගින් අත්අඩංගුවට ගෙන ඇත.වස මිශ්‍ර ජලයෙන් තේ සාදා පානය කළ 24 හැවිරිදි බිරිය, 65 හැවිරිදි නැන්දම්මා සහ වයස අවුරුදු 4 මාස 6ක් වන සැකකරුගේ දියණිය මේ වන විට මහවිලච්චිය රජයේ රෝහලේ ප්‍රතිකාර ලබමින් සිටින අතර ඔවුන්ගේ තත්ත්වය බරපතළ නොවන බව පොලීසිය කියයි.සැකකරුගේ බිරිය ඉකුත් 7දා ඔහු සමඟ අමනාප වී දරුවන් දෙදෙනා සමඟ තන්තිරිමලය දන්ගහවැවැ ප්‍රදේශයේ පිහිටි මවගේ නිවසට පැමිණ ඇත.සැකකරු එදින රාත්‍රීයේ දන්ගහවැව පිහිටි නිවසට පැමිණ දරුවන් දෙදෙනා රුගෙන යෑමට උත්සහ දරා ඇති අතර දරුවන් දෙදෙනා රැගෙන යෑමට බිරිය ඉඩ නොදීම නිසා දෙදෙනා අතර බහින් බස් වීමක් සිදුවී ඇත.ඉන්පසු සැකකරු නිවසේ මුලුතැන්ගෙයි තිබු බීමට ගන්නා ජලය සහිත කලයට වස මුසු කරන්න ඇති බවට පොලීසිය සැක පහළ කරන අතර දෙදෙනා අතර බහින් බස් වීම සිදු වු අවස්ථාවේ මව නිවසින් බැහැරව හේනට ගොස් සිටි බවද පොලීසිය පවසයි.පසු දා උදෑසන වස මුසු කළ කලයේ තිබු ජලයෙන් නිවසේ සිටි පිරිස තේ සාදා පානය කරද් දී සැකකරුගේ බිරියට තේ කෝපප්යේ යම් වෙනස් රසයක් ඇති බවට දැනීම නිසා වතුර කලය පරීක්ෂා කර බලද් දී එහි ජලය රතු පැහැ ගැන්ව තිබී ඇත.ස්වල්ප වේලාවකින් මෙම තිදෙනාට ක්ලාන්ත ගතිය ඇති වී තිබෙන අතර ප්‍රදේශවාසීන්ට මේ බව පැවසීමෙන් පසු ඔවුන් තිදෙනාව රෝහල් ගත කර ඇත. කෘමි සතුන් මර්දනය කිරීමට යොදන අධික විෂ සහිත කැට වර්ගයක් ජලයට මුසු කර තිබු බව පරීක්ෂණ කරන පොලීසිය පවසයි.වස මුසු ජලය පානය කිරීමෙන් රෝගීව ඇත්තේ දන්ගහවැව තන්තිරිමලය ලිපිනයේ පදිංචි වන්නිහාමිගේ රන්මැණිකා (65) ගුණවර්ධනගේ ශ්‍රියානි ගුණවර්ධන (24) හා ඉර්ෂනී රාජපක්ෂ (4 ) අයවලුන්ය.සැකකාර සැමියා ඊයේ (9) අනුරාධපුර අතිරේක මහේස්ත්‍රාත් අධිකරණයට ඉදිරිපත් කිරීමට නියමිතව තිබු අතර මහවිලච්චිය පොලීසියේ ස්ථානාධිපතිපති පොලිස් පරීක්ෂක ඩී.එම් කුමාරසිංහ මහතා ඇතුළු නිලධාරීන් පිරිසක් වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011010</link>
    <topic>ජනපති පෞරාණික ජෙරුසලම නරඹයි</topic>
    <author/>
    <content>ඊශ්‍රායලයේ ජෙරුසලම් පෞරාණික නගරයේ ආගමික සිද්ධස්ථාන නැරඹීමට ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජක්ෂ මහත්මිය පෙරේදා (8) එක් වූහ.ක්‍රිස්තියානි, ඉස්ලාම් සහ යුදෙව් ආගම්වල පූජ්‍යස්ථාන රැසක් මේ ඓතිහාසික පෞරාණික නගරයේ පිහිටා තිබේ.ලෝක ඉස්ලාමීය ප්‍රජාවේ අති පූජනීය සිද්ධස්ථානයක් වන ගිරි ශිඛර දේවස්ථානය නැරඹීමට ගිය ජනාධිපති රාජපක්‍ෂ මහතා ඉස්ලාමීය ආගමික නායකයන් විසින් පිළිගනු ලැබීය. අනාගත වක්තෘ මහම්මත්තුමාගේ ස්වර්ගාරෝහණය සිදු වූයේ මේ ස්ථානයේ දී බව විශ්වාස කෙරේ.ජනාධිපතිතුමා වැළපෙන පවුර නමින් ප්‍රකට කොටෙල් හෙවත් බටහිර ප්‍රාකාරය ද නැරඹීය.කන්දේ දේවාලයේ දැනට ඉතිරිව ඇති එකම කොටස වන බටහිර ප්‍රාකාරය යුදෙව් භක්තිකයන්ගේ අතිපූජනීය සිද්ධස්ථානයකි.විදේශ අමාත්‍ය මහාචාර්ය ජී.එල් පීරිස්, විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රී රොෂාන් රණසිංහ සහ ජනාධිපති ලේකම් ලලිත් වීරතුංග යන මහත්වරු ජනාධිපතිතුමා පෞරාණික නගරය වෙත ගිය ගමනට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011011</link>
    <topic>ශ්‍රී ලංකා-ඊශ්‍රායල් ජනපතිවරුන් අතර සාකච්ඡා</topic>
    <author/>
    <content>ජනාධිපති මහින්ද රාජපක්‍ෂ මහතා ඊයේ (9) උදේ කාලයේ ජෙරුසලම් නුවර ජනාධිපති කාර්යාලයේ දී ඊශ්‍රායල් ජනාධිපති ෂිමොන් පෙරෙස් මහතා සමඟ සාකච්ඡා පැවැත්වීය. ජනාධිපති රාජපක්‍ෂ මහතා මැද පෙරදිග රටවල් තුනක සිය චාරිකාවේ අවසන් අදියර සඳහා ඊයේ ජෙරුසලම වෙත ළඟා විය.ජනාධිපති රාජපක්‍ෂ මහතාගේ නායකත්වයට පැසසුම් කළ ජනාධිපති පෙරෙස් මහතා, “රාජපක්‍ෂ මහතාගේ පාලන සමය තුළ අත්කර ගෙන ඇති ප්‍රගතිය ඉතා ආකර්ශනීය වාර්තාවක්” යයි හැඳින්වීය.දශක තුනකට ආසන්න ත්‍රස්තවාදී යුද්ධයේ අවසානයෙන් පසු සංවර්ධනය හා සමගි සන්ධානය අතින් ශ්‍රී ලංකාව ලබා ඇති ප්‍රගතිය ඊශ්‍රායල් ජනාධිපතිතුමාගේ ප්‍රසාදයට ලක් විය. 2004 සුනාමි ව්‍යසනයේ දී ඊශ්‍රායලයෙන් ලැබුණු ආධාර උපකාර පිළිබඳ ස්තුතිය පළ කළ ජනාධිපති මහින්ද රාජපක්ෂ මහතා, යුද්ධය අවසන් කිරීමෙන් පසු ශ්‍රී ලංකාව අත්කර ගෙන ඇති සංවර්ධන ප්‍රගතිය විස්තර කළේය. මහාමාර්ග, විදුලිය, සෞඛ්‍යය, අධ්‍යාපනය, සේවා නියුක්තිය වැනි මූලික අවශ්‍යතා සපුරාලීමට ශ්‍රී ලංකාව අවධානය යොමු කළ බව කී එතුමා, ත්‍රස්තවාදය පරාජය කොට සිව් වසරක් වැනි කෙටි කාලයක් තුළ යළි ඉදිකිරීම්, යළි පදිංචි කිරීම්, පුනරුත්ථාපනය, පැරණි සටන්කරුවන් සමාජගත කිරීම හා සමගි සන්ධානය වැනි අංශවලින් ශ්‍රී ලංකාව විශාල ප්‍රගතියක් අත්කර ගෙන ඇති බව පෙන්වා දුන්නේ ය.පොහොසත් ඉතිහාසයක් සමඟ ඉතා බුද්ධිමත් ජනතාවක් ශ්‍රී ලංකාව සතුව ඇතැයි පැවසූ පෙරෙස් ජනාධිපතිතුමා, ධනාත්මක ජයග්‍රහණ කෙරෙහි අවධානය යොමු කිරීම වැදගත් බව සඳහන් කළේය.ඊශ්‍රායල්-පලස්තීන තත්ත්වය ගැන සාකච්ඡා කරමින් ඊශ්‍රායලයට සහ පලස්තීනයට සාමයෙන් විසිය හැකි වන අයුරින් ඊශ්‍රායල්-පලස්තීන ගැටුමට විසඳුමක් ලෙස රාජ්‍ය දෙකක් බිහි කිරීමේ එක්සත් ජාතීන්ගේ නිර්දේශයට ශ්‍රී ලංකාවේ සහයෝගය ලැබෙන බව ජනාධිපති රාජපක්‍ෂ මැතිතුමා පැවසීය.“අප සෑම විටම සාමයට උදව් කරනවා, අපි හැම විටම රාජ්‍ය දෙකේ ප්‍රතිපත්තියට සහය දුන්නා. සියලු ජනතාවන් උදෙසා සාමය සහතික කිරීමට අපේ සහය ලැබෙනවා” රාජපක්‍ෂ මැතිතුමා කීය.ඊශ්‍රායල් ජනාධිපතිතුමා සමග සාකච්ඡාවලින් අනතුරුව ජනාධිපති රාජපක්‍ෂ මැතිතුමා දැනට ශ්‍රී ලංකාව සමඟ ව්‍යාපාරික කටයුතුවල නිරත ඊශ්‍රායල් ව්‍යාපාරික ප්‍රජාවේ සාමාජිකයන් පිරිසක් හමුවිය. ඊශ්‍රායල් ව්‍යාපාරිකයනට ආයෝජනයට ඉඩ ලැබෙන අංශ ගණනාවක් සොයා බැලීමෙන් ව්‍යාපාරික සබඳතා වැඩි දියුණු කිරීම පිළිබඳ අවධානය යොමු කෙරිණ. කෘෂිකර්මය, කිරි නිෂ්පාදන, වාරි කර්මාන්තය, තේ කර්මාන්තය සහ දුරස්ථ ඉගෙනුම සාකච්ඡාවට භාජන වූ ‍ක්ෂේත්‍ර කිහිපයකි.අනතුරුව ජෙරුසලම් නුවර ජාතීන්ගේ වනෝද්‍යානය වෙත ගිය ජනාධිපති රාජපක්‍ෂ මැතිතුමා සිය චාරිකාව සිහිවනු පිණිස එහි ඔලිව් පැලයක් රෝපණය කළේය. සාමය හා සහජීවනය සඳහා අභිලාශය පළ කරනු වස් යුනෙස්කෝවේ හා යුරෝපා මණ්ඩලයේ මුල පිරීමෙන් ස්ථාපිත ඔලිව් ගස් මාවත ජෙරුසලම් ජාතීන්ගේ වනෝද්‍යානයේ කොටසකි.විදේශ අමාත්‍ය මහාචාර්ය ජී.එල් පීරිස්, විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රී රොෂාන් රණසිංහ, ජනාධිපති ලේකම් ලලිත් වීරතුංග, ඊශ්‍රායලයේ ශ්‍රී ලංකා තානාපති සරත් ඩී. විජේසිංහ සහ නවදිල්ලියේ නේවාසික ශ්‍රී ලංකා ඊශ්‍රායල් තානාපති ඇලෝන් උෂ්පිස් යන මහත්වරු හමුවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011012</link>
    <topic>යාපනය ගුරුනගර් තට්ටු නිවාසවල පිළිසකර වැඩ අවසන් අදියරේ</topic>
    <author> චින්තා රණසිංහ</author>
    <content>යාපනයේ ගුරු නගර් තට්ටු නිවාස යෝජනා ක්‍රමයේ ඉදිරි මාසයේ දී ජනතා අයිතියට පත් කිරීමට සියලු කටයුතු සූදානම් බව සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.රුපියල් මිලියන 100 ක් යොදා සිදුකරන ප්‍රතිසංස්කරණ කටයුතු අවසන් වෙමින් පවතින අතර සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා විසින් පසුගියදා එම තට්ටු නිවාස සංකීර්ණය පරීක්ෂා කළේ ය.පසුගිය යුද සමයේ දී විනාශයට ලක්ව තිබූ යාපනය ගුරු නගර් තට්ටු නිවාස සංකීර්ණය ඇමැති ඩග්ලස් දේවානන්දා මහතාගේ මැදිහත් වීම මත නිවාස හා ඉදිකිරීම් ඇමැති විමල් වීරවංශ මහතා විසින් එම අමාත්‍යාංශයයෙන් රුපියල් මිලියන 100ක ප්‍රතිපාදන ලබා දුන්නේ ය.එම ප්‍රතිසංස්කරණ කටයුතු පසුගිය වර්ෂයේ ආරම්භ වූ අතර එහි වැඩ අවසන් වෙමින් පවතී.වැඩ අවසන් වෙමින් පවතින නිවාස සංකීර්ණය ඉකුත් දා ඇමැතිවරයාගේ පරීක්ෂාවට ලක් විය . පරීක්ෂාවට ලක් කිරීමෙන් පසු එම නිවාස සංකීර්ණයේ නිවාස හිමියන් සමඟ සාකච්ඡා කළ ඇමැතිවරයා එම ප්‍රතිසංස්කරණ කටයුතු පිළිබඳව රාජ්‍ය ඉංජිනේරු සංස්ථාවේ නිලධාරීන්ගේ සහ නිවැසියන්ගේ අදහස් විමසා ඇත.ඉදිරි මාසය ඇතුළත ප්‍රතිසංස්කරණ කටයුතු අවසන් කර නිවාස සංකීර්ණය භාරදීමට නියමිතය. නිවැසියන් විසින් ප්‍රතිසංස්කරණ කටයුතුවල දී සිදුවන යම් යම් අඩුපාඩු පෙන්වා දී ඇති අතර ඒවා සොයා බලා නිවැරැදි කිරීම සඳහා ඇමැතිවරයා විසින් කමිටුවක් ද පත්කර තිබේ.එම කමිටුවට නගර සභාවේ තාක්ෂණ නිලධාරීයෙක් ද විදුලි බල මණ්ඩලයේ උසස් නිලධාරීයෙක් ද ජල සම්පත් මණ්ඩලයේ උසස් නිලධාරීයෙක් ද ජාතික නිවාස සංවර්ධන අධිකාරියේ තාක්ෂණ නිලධාරියෙක් ද නිවාස හිමියන්ගේ සංගමයේ ලේකම්වරයා හා යාපනය හිටපු උප නගරාධිපති රේගම් මහතා ද ඇතුළත්ය.කමිටුව වහාම රැස්වී දින 3 ක් ඇතුළත තමාට වාර්තාවක් ලබා දෙන ලෙස ප්‍රකාශ කළ දේවානන්දා මහතා ඉන්පසු නිවාස ඉදිකිරීම් ඇමැති විමල් වීරවංශ මහතා සමඟ සාකච්ඡා කර අඩුපාඩු සම්පූර්ණ කිරීමට අවශ්‍ය පියවර ගන්නා බව ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011013</link>
    <topic>ද්විපාර්ශ්වික සබඳතා ශක්තිමත් කිරීමට රාජ්‍ය නායකයෝ ගිවිස ගනිති</topic>
    <author/>
    <content>ශ්‍රී ලංකාව සහ ඊශ්‍රායලය දෙරටේ ආර්ථිකයන්හි වැදගත් අංශ ආවරණය වන අයුරින් ද්විපාර්ශ්වික සබඳතා ප්‍රසාරණයට සහ ශක්තිමත් කර ගැනීමට දෙරටේ රාජ්‍ය නායකයෝ ගිවිස ගනිති. ඊශ්‍රායලයේ සංචාරයක නිරතව සිටින ජනාධිපති මහින්ද රාජපක්‍ෂ මහතා සහ ඊශ්‍රායල් අගමැති බෙන්ජමින් නෙතන්යාහු මහතා අතර ජෙරුසලම් නුවර අග්‍රාමාත්‍ය කාර්යාලයේ පෙරේදා (08) පැවති ද්විපාර්ශ්වික සාකච්ඡාවල දී මේ එකඟත්වය ඇති කර ගන්නා ලදී.මැද පෙරදිග රටවල් තුනක චාරිකාවේ නිරත ජනාධිපති රාජපක්‍ෂ මහතා, ආර්යා ශිරන්ති වික්‍රමසිංහ රාජපක්‍ෂ මහත්මිය ද කැටුව පලස්තීනයේ දෙදින චාරිකාව නිමවා අවසන් ගමනාන්තය ලෙස පෙරේදා (08) උදේ බෙත්ලෙහෙම් නුවර සිට ජෙරුසලම වෙත ළඟා විය. ඊශ්‍රායල් රාජ්‍යය ස්ථාපනයෙන් පසු එරට චාරිකාවක් සඳහා ගිය ප්‍රථම ශ්‍රී ලංකා රාජ්‍ය නායකයා රාජපක්‍ෂ ජනාධිපතිවරයා වේ.ශ්‍රී ලංකාවේ බින්දු වාරි ක්‍රමය භාවිතය ව්‍යාප්ත කිරීම සඳහා උදව් කිරීම ඇතුළුව කෘෂිකර්ම ක්ෂේත්‍රයේ සංවර්ධනය උදෙසා තාක්‍ෂණ ආධාර ප්‍රදානයට ඊශ්‍රායලය එකඟත්වය පළ කළේය. කලාපීය ජල අර්බුදයට විසඳුමක් පිණිස කෘෂිකර්ම අංශයේ ප්‍රයෝජනය සඳහා නිර්මාණය කරන ලද බින්දු වාරි තාක්‍ෂණය ගැන ඊශ්‍රායලය ප්‍රසිද්ධියක් උසුලයි. මුහුදු ජලය පානීය ජලය බවට පත් කිරීමේ ක්‍රියාදාමයක් වන නිර්ලවණීකරණ තාක්‍ෂණය සාකච්ඡාවට භාජන වූ ජලය හා සම්බන්ධ තවත් විෂයයක් විය.තොරතුරු තාක්‍ෂණය, වෙළෙඳාම හා සේවා නියුක්තිය දෙරට අතර සහයෝගිතාව ශක්තිමත් කළ හැකි සෙසු ක්ෂේත්‍ර ලෙස සාකච්ඡාවේ දී හඳුනාගනු ලැබීය. දැනට ශ්‍රී ලාංකිකයෝ 7000කට ආසන්න පිරිසක් සහන සේවකයන් ලෙස ඊශ්‍රායලයේ රැකියාවල නිරතව සිටිති.මේ අංශයේ සේවා නියුක්තිය මෙන්ම කෘෂිකර්මාන්ත ක්ෂේත්‍රයේ වාරික සේවා නියුක්තිය වැඩි කිරීම සඳහා ද පියවර ගැනීමට නායකයෝ දෙදෙන එකඟ වූහ. තම රටේ රැකියාවල නිරත ශ්‍රී ලාංකිකයන්ගේ ගුණාත්මකභාවය පිළිබඳව ඊශ්‍රායල් ගොවීන් තෘප්තිමත් බව ඊශ්‍රායල් පාර්ශ්වය පැවසීය.සාකච්ඡාව අවසන් කිරීමට පෙර ජනාධිපති රාජපක්ෂ මහතා සුනාමි ව්‍යසනයේ දී දුන් ආධාර පිළිබඳව ඊශ්‍රායලයට ස්තුතිය පුද කෙළේය. ඊශ්‍රායලය සුනාමියෙන් විපතට පත් ශ්‍රී ලාංකිකයන් සඳහා මූල්‍යමය ප්‍රදානයන්ට අමතරව සහන ද්‍රව්‍ය, ආහාර සහ රෙදිපිළි, මුළුතැන්ගේ උපකරණ සහ ජංගම වෛද්‍ය සායනයක් සැපයීය.ඊශ්‍රායලයේ ජාතික ආරක්‍ෂක උපදේශක යොසී කොහේන්, ජාතික තොරතුරු අධ්‍යක්‍ෂ කාර්යාලයේ ප්‍රධානී ලිරාන් ඩෑන්, නවදිල්ලියේ නේවාසික ශ්‍රී ලංකාවේ ඊශ්‍රායල් තානාපති ඇලෝන්, එක්සත් ජනපදයේ ඊශ්‍රායල් තානාපති රොන් ඩර්මර් මහත්වරු ඊශ්‍රායල් පාර්ශවය වෙනුවෙන් සාකච්ඡාවට සහභාගී වූහ.විදේශ ඇමැති මහාචාර්ය ජී.එල් පීරිස්, විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රී රොෂාන් රණසිංහ, ජනාධිපති ලේකම් ලලිත් වීරතුංග සහ ඊශ්‍රායලයේ ශ්‍රී ලංකා තානාපති සරත් ඩී. විජේසිංහ යන මහත්වරු ජනාධිපතිතුමා සමග එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011014</link>
    <topic>විදුලි බිල්පත් ගෙවීමට ඊ-කාඩ් පතක්</topic>
    <author>චමීර ඇල්ලදෙණිය</author>
    <content>පාරිභෝගිකයන්ට සිය විදුලි බිල්පත් ගෙවීමේ පහසුව සඳහා ඊ-කාඩ් (E-card) පතක් හඳුන්වාදීමට විදුලිබල හා බලශක්ති අමාත්‍යාංශය තීරණය කර තිබේ. මෙමගින් දිවයිනේ ඕනෑම තැනක සිට විදුලි බිල්පත් ගෙවීමේ හැකියාව විදුලි පාරිභෝගිකයාට තිබෙන බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රකාශ කළාය.මෙම වසරේ සිට විදුලි පාරිභෝගිකයන්ට ලබා දෙන සේවයේ ගුණාත්මකභාවය ඉහළ දැමීමේ නව ක්‍රමවේද රැසක් භාවිතා කිරීමටද අමාත්‍යාංශය පියවර ගෙන ඇත. විදුලි පාරිභෝගිකයන්ගෙන් පැමිණෙන දුරකතන ඇමතුමේ සිට මණ්ඩලයේ සේවය ලබා ගැනීමට පැමිණෙන විදුලි පාරිභෝගිකයන්ට තරාතිරම නොබලා සලකනු පිණිස මණ්ඩලයේ සේවක සේවිකාවන් මේ දිනවල පුහුණු කෙරෙන බව විදුලිබල මණ්ඩලයේ අතිරේක සාමාන්‍යාධිකාරී කේ.කේ.එස් දසනායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011015</link>
    <topic>කොළඹ ප්‍රදේශ කිහිපයකට ඩෙංගු වසංගත අවදානමක්</topic>
    <author>සන්ධ්‍යා කරුණාරත්න</author>
    <content>කොළඹ දිස්ත්‍රික්කයේ සෞඛ්‍ය වෛද්‍ය නිලධාරි කොට්ඨාස කිහිපයක ඩෙංගු වසංගතය පැතිර යා‍මේ අවදානමක් පවතියි.දෙහිවල, කොහුවල, කඩුවෙල, කොළොන්නාව, අංගොඩ, මොරටුව, කටුබැද්ද යන සෞඛ්‍ය වෛද්‍ය නිලධාරී කොට්ඨාස මේ අවදානමට මුහුණ දී ඇති බව සෞඛ්‍ය අමාත්‍යාංශය පවසයි.පසුගිය දින කිහිපය තුළදී එම ප්‍රදේශවල මදුරු ඝනත්වය ඉහළ ගොස් ඇති අතර වාර්තා වන ඩෙංගු රෝගීන්ගේ සංඛ්‍යාව ද ඉහළ ගොස් තිබේ.නව ඉදි කිරී‍ම් ආශ්‍රිතව පවතින මදුරුවන් බෝ වන ස්ථාන පිළිබඳ එම පරිශ්‍රවල පුද්ගලයන් අවධානය යොමු නොකිරීමත්, පවතින වියළි කාලගුණය නිසා ඩෙංගු සම්බන්ධයෙන් අවධානය යොමු නොකිරීමත් යනාදී කරුණු ද මුල් කර ගනිමින් එම ප්‍රදේශවල ඩෙංගු රෝගය වසංගත තත්ත්වයට පත්වීමේ ප්‍රවනතාවක් පවතියි. දින දෙකකට වඩා උණ පවතින්නේ නම් පැරසිටමෝල් හැර වෙනත් කිසිදු වේදනා නාශක ඖෂධයක් භාවිත නොකරන ලෙස විශේෂඥ වෛද්‍යවරු අවධාරණය කරති.වාර්තා වන රෝගීන්ගෙන් බහුතරයක් පාසල් දරුවන් වන අතර වැඩිහිටියන් ද බහුල වශයෙන් මේ ප්‍රදේශවල ඩෙංගු රෝගයට ගොදුරුව සිටිති. බොහෝ වැඩිහිටියන් උණ රෝගය වැළඳුණු විට දැනෙන ඇඟපතේ වේදනාව අවම කර ගැනීමට ඇතැම් වේදනා නාශක ඖෂධ වෛද්‍ය උපදෙස්වලින් තොරව භාවිත කිරීම නිසා ඔවුන් බරපතළ සංකූලතාවලට ලක් විය හැකි බව ද වි‍ශේෂඥ වෛද්‍යවරු පවසති.එම ප්‍රදේශවල සියලුම රාජ්‍ය ආයතන, පාසල් සහ පෞද්ගලික නිවාස ඇතුළු පරිශ්‍රවල මදුරුවන් බෝ වන ස්ථාන ඇත්නම් ඒවා විනාශ කිරීමත්, පරිසරය පිරිසිදු කිරීමේ වැඩසටහන් ක්‍රියාත්මක කිරීමත් අද (10) දිනයේ දී සිදු කරන ලෙස දැනුම් දී ඇත.ඩෙංගු රෝගය මර්දනය කිරීම සම්බන්ධයෙන් සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාගේ ප්‍රධානතවයෙන් සාකච්ඡාවක් ද පෙරේදා (8) පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011016</link>
    <topic>නව ගුවන් හමුදාපති එයා වයිස් මාර්ෂල් කෝලිත ගුණතිලක</topic>
    <author>චන්ද්‍රිකා පෙරේරා</author>
    <content>ශ්‍රී ලංකා ගුවන් හමුදාවේ 14 වැනි ගුවන් හමුදාපති ලෙස එයා වයිස් මාර්ෂල් කෝලිත ගුණතිලක මහතා පෙබරවාරි 28 දා සිට පත්වෙයි.මෙසේ පත්වන නව ගුවන් හමුදාපතිවරයා මේ වන විට ගුවන් හමුදා මාණ්ඩලික ප්‍රධානී ලෙස කටයුතු කරයි.ගුණතිලක මහතා කොළඹ රාජකීය විද්‍යාලයෙන් අධ්‍යාපනය ලබා කෙඩෙට් නිලධාරියකු ලෙස බැඳී පුහුණුව අවසන් කර 'පයිලට් ඔෆිසර්' ලෙස පත්ව ක්‍රමයෙන් දක්ෂතා හා කාලය අනුව උසස්වීම් ලැබීය. ඒ අනුව නව ගුවන් හමුදා පති ධූරයට පත්වන කෝලිත ගුණතිලක මහතා ලබන 28 දා එයා මාර්ෂල් තනතුරට උසස් වෙයි.ආරක්ෂක විද්‍යාව පිළිබඳ M.Sc උපාධිය ද ලබා ඇති ඒ මහතා රණ වික්‍රම, රණශූර, විශිෂ්ට සේවා විභූෂණ හා උත්තම සේවා ඇතුළු පදක්කම් හිමිකරගත් අති දක්ෂයෙකි.මේ වන විට ගුවන් හමුදාපති ලෙස කටයුතු කරන එයා මාර්ෂල් හර්ෂ අබේවික්‍රම මහතා ගුවන් හමුදාපති තනතුරෙන් සමුගන්නා දිනය වන ලබන 28 දිනට ඔහු එම තනතුරට පත්ව වසර තුන සපිරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011017</link>
    <topic>බුලත් කන ගැබිනියන්ට අඩු බර දරු උපත්</topic>
    <author>සන්ධ්‍යා කරුණාරත්න</author>
    <content>ගැබිනි කාන්තාවන් බුලත් විට සැපීම හේතුවෙන් අඩු බර දරුවන් ඉපදෙන බව නවතම සමීක්ෂණවලින් සොයා ගෙන ඇති බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.අඩු බර දරුවන් සහ උසෙන් අඩු දරුවන් ඉපැදීම හේතුවෙන් ඔවුන් රෝග ගණනාවකින් පෙළෙන බව ද මේ සමීක්ෂණයෙන් හෙළි වී ඇත. ප්‍රතිශක්තිකරණය අඩු වීම, අධි රුධිර පීඩනය, සීතලට ඔරොත්තු නොදීම යනාදී රෝග ලක්ෂණ ප්‍රධාන ලෙස මේ දරුවන්ට වැළඳෙන බව ද වෛද්‍ය පෙරේරා මහතා ප්‍රකාශ කළේය. වතු සහ ධීවර ගම්මාන ආශ්‍රිතව ජීවත් වන කාන්තාවන් ‍බුලත් විට සැපීමට ඇබ්බැහි වී ඇති බවත් ඔවුන්ගේ දරුවන් වැඩිපුර මේ ගැටලුවලට මුහුණ දෙන බවත් ඒ මහතා පැවැසුවේය.හුණු, දුම්කොළ, පුවක් යනාදියේ තිබෙන විස රසායනික ද්‍රව්‍ය හේතුවෙන් දරුවන් රෝගී වන බවත් ගැබිනි අවස්ථාවේ සිට දරුවන් රෝගීභාවයට පත් වීමෙන් ඔවුන්ගේ සෞඛ්‍ය තත්ත්වය දිගින් දිගටම පිරිහෙන බවත් ඔහු ප්‍රකාශ කළේය. බුලත් විට සැපීමෙන් බොහෝ දෙනකු මුඛ පිළිකා රෝගයට ද ගොදුරු වන බව වෛද්‍යවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011018</link>
    <topic>සීගිරියේ දිරා ගිය කොටස් ඉවත් කෙරේ</topic>
    <author>ශීලා උඩුවර</author>
    <content>ලෝක උරුම සීගිරියේ දිරා ගිය කොටස් ඉවත් කිරීමේ ව්‍යාපෘතියක් භූ විද්‍යා සමීක්ෂණ හා පතල් කාර්යාංශය මධ්‍යම සංස්කෘතික අරමුදල සමඟ එක්ව අරඹයි.දේශීය හා විදේශීය සංචාරකයන්ගේ ආරක්ෂාව තහවුරු කිරීම මෙහි අරමුණයි.මෙම භාරදූර කාර්ය ඉටු කිරීම සඳහා භූ විද්‍යා සමීක්ෂණ හා පතල් කාර්යාංශයේ භූ විද්‍යා අංශය නියෝජනය කරමින් ජ්‍යෙෂඨ තාක්ෂණික නිලධාරි එම්.ඩී.පත්මසිරි මහතා ප්‍රමුඛ තාක්ෂණික නිලධාරීන් කණ්ඩායමක් එම කටයුතු ආරම්භ කිරීම සඳහා සීගිරිය බලා පිටත්ව ගිය නමුත් එම ප්‍රදේශයට පවතින අධික වර්ෂාව නිසා අදාළ කටයුතු ආරම්භ කිරීමට නොහැකිව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011019</link>
    <topic>එතනෝල් සැකකරු 20තෙක් රිමාන්ඩ්</topic>
    <author>සිරන්ජනි කුමාරි</author>
    <content>රේගුවට ව්‍යාජ ලේඛන ඉදිරිපත් කරමින් එතනෝල් මධ්‍යසාර ශ්‍රී ලංකාවට ආනයනය කළ සැකකරු මේ මස 20 වන දින දක්වා රක්ෂිත බන්ධනාගාරගත කරන ලෙස කොළඹ අතිරේක මහෙස්ත්‍රාත් චන්දිම ලියනගේ මහතා ඊයේ (9) නියම කළේය. මීගමුව පාර, වත්තල පදිංචි මෙහොමඩ් රූමුස් සලීම් නමැත්තා මෙසේ රක්ෂිත බන්ධනාගාරගත කෙරිණ.2013/12/02 වන දින නදර් ග්‍රීන්ලන්ඩ් නෞකාවෙන් මෙරටට ආනයනය කරන ලද බහාලුමේ අඩංගු ආනයන භාණ්ඩ තොගය නිශ්කාශනය කිරීමට රේගුව වෙත ව්‍යාජ ලේඛන ඉදිරිපත් කිරීමේ සිද්ධියක් සම්බන්ධයෙන් දැනට රක්ෂිතභාරයේ සිටින උදයන් පරදේශ් සිවකුමාර් නමැත්තාගෙන් ලද තොරතුරු අනුව මෙම සැකකරු අත්අඩංගුවට ගෙන තිබේ.භාණ්ඩ පරික්ෂා කිරීමේ දී මධ්‍යසාර සුවඳ වහනය වන දියර අඩංගු ලීටර් 200 බැරල් 80ක් නියැදී පරික්ෂාවෙන් අනතුරුව අත්අඩංගුවට ගෙන ඇත.එම එතනොල් මධ්‍යසාරවල වටිනාකම රුපියල් ලක්ෂ 20ක් බවට රේගුව අධිකරණයට වාර්තා කොට තිබිණ.අදාළ කරුණු සළකා බැලු මහෙස්ත්‍රාත්වරයා සැකකරු මේ මස 20වන දින දක්වා රක්ෂිත බන්ධනාගාරගත කරන ලෙස නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011020</link>
    <topic>දෙදරු මවකි ඈ වැඩ මැද පෙරදිගය එවු ලියමනෙන් එළිවිය පෙම් හබය</topic>
    <author>- තෙන්නකෝන් කුලසේකර</author>
    <content>විසි පස් වියැති දෙදරු මව මැද පෙරදිග බලා ගුවන් ගතවූයේ දරු දෙදෙනාටත්, සැමියාටත් වඩා ඇගේ පෙම්වතා ඇයගෙන් වෙන්වීමේ දුක දරා ගත නොහැකි වේදනාවෙනි. සැමියා ගොවියෙකි. පෙම්වතා රියැදුරෙකි. දෙදෙනා ම එක ම ගමේ ය.සැමියා කුඩා දරු දෙදෙනාත් සමග නිවසේ සිටියේ බිරිය පිටරට ගිය සොව හදවතේ රුවාගෙනය. බිරිය රට ගොස් දෙසතියකි.දිනක් ඔහුගේ නමට පිටරටින් එන ලස්සන සුදු පාට ලියුමක් ලැබිණි. ලියුම ලැබෙන විට බිරියගේ මවත් පියාත් නැගණියත් ඔහු අසල සිටියහ.ලිපිය විවර කළ සැමියාගේ මුහුණ කළු විය. දෑස් කෝපයෙන් දැවෙන්නට විය. අත පය පමණක් නොව මුළු ගත ම ‘සට සට’ ගා වෙවුලන්න පටන් ගත්තේය. මෙය දුටු නැන්දම්මා භීතියට පත්ව, “පුතේ, මගේ දුවට කරදරයක්ද?” යැයි අසමින් බෑණා අත තිබූ ලියුම ගෙන කියවන්නට වූවාය. ලිපිය දියණියගෙනි. නමුත් ඇය එය ලියා තිබුණේ බෑණාට නොව පෙම්වතාටය. ඇයත් ඔහුත් තුන් වසරක් ගතකළ ජීවිතය ගැන ඇය අකුරක් අකුරක් පාසා ඒ ලියුමේ සිහිපත් කර තිබිණි.‘එන පොට හොඳ නැහැ” බව තේරුම් ගත් මාමාත් නැන්දම්මාත් නෑනාත්, කුඩා දරුවන් දෙදෙනා රැගෙන හෙමින් සීරුවේ නිවසින් පිටව ගියහ. ඒ අතරවාරයේ කැත්ත අතට ගත් සැමියා, ඔහු හොඳින් දන්නා හඳුනන බිරියගේ පෙම්වතා සොයා අශ්ව වේගයෙන් දිව ගියේය.ඒ වන විට පෙම්වතා ද, පෙම්වතිය විසින් තමාට එවා තිබූ ලියුම කියවමින් සිටියේ දෑස් ලොකු කරගෙනය. මාරාවේසයෙන් තම නිවස දෙසට දිව එන පෙම්වතියගේ සැමියා දුටු ඔහු නිවසේ දොර වසා දැමුවේය.සැමියා, පෙම්වතාට මරණීය තර්ජන එල්ල කරද්දී ඔහු පවසා සිටියේ, “උඹ උඹේ ගෑණි හදාගනින්..මං ඒකි ළඟට බලෙන් ගියේ නැහැ” කියාය. මැද පෙරදිග ගෘහ සේවිකා රැකියාවකට ගිය දෙදරු මවක්, ඇගේ පෙම්වතාටත් සැමියාටත් ලියන ලද ලිපි මාරු වී ලැබීමෙන් සිදුවූ මේ මහා ජංජාලය ඇසෙන්නේ අනුරාධපුර ගල්කුලම ප්‍රදේශයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011021</link>
    <topic>තම දියණිය දිවයිනෙන්ම ප්‍රථමයා කිරීමට හැකි වූ දේවී බාලිකා විදුහල්පතිනිය ඉතිහාස ගත වූවා</topic>
    <author>සුභාෂීණී සේනානායක</author>
    <content>තම දරුවකු දිවයිනෙන්ම ප්‍රථමයා ලෙස රටට දායාද කිරීමට හැකි වූ එකම විදුහල්පතිනි ලෙස කොළඹ දේවී බාලිකා විදුහල්පතිනය ඉතිහාසයට එක් වූ බව අධ්‍යාපන ඇමැති බන්දුල ගුණවර්ධන මහතා පවසයි.සෑම අයකුටම මේ වාසනාව හිමි නොවන බව පවසන ඇමැතිවරයා සමරසිංහ මහත්මිය සමස්ථ විදුහල්පතිවරුන්ටම ආදර්ශයක් සපයමින් විශාල දියණියන් රැසක් විශිෂ්ඨයන් බවට පත් කරවීමට කැපවී කටයුතු කරන බවත් කීය.මේ රටේ සුළු පිරිසක් විසින් විවිධ ‍අදහස් හා මත ප්‍රකාශ කරමින් මේ රටේ අධ්‍යාපනය කඩා වැටී ඇති බව පෙන්වා දෙමින් කඩාකප්පල්කාරී සතුටක් ලබන බව පෙන්වා දෙන ඇමැතිවරයා විදුහල්පතිනියගේ දියණියගේ ප්‍රතිඵල වීහ්වාස කළ නොහැකි බවකියමින් මේ පිරිස පිකටින් ව්‍යාපාරයක් සිදු නොකළේ කොළඹ දේවී බාලිකා විදුහල සෑම වසරකම විශිඨයන් බිහිකිරීමත් විදුහල්පතිණි ප්‍රදීපා සමරසිහ මහත්මයගේ දියණිය වන මෙත්සරණි ලොකුගේ සිසුවිය සීෂෙල්ස් රාජ්‍යයේ කේම්බ්‍රිජ් විශ්ව විද්‍යාලයේ විශිෂ්ඨතමයා ලෙසත් විද්‍යාව විෂය ධාරාව සඳහා ජාත්‍යන්තර මට්ටමින් දෙවන ස්ථානයත් හිමිකරගෙන තිබීම හේතුවෙන් නිසා වන බව කීය. මේ කඩාකප්පල්කාරීන් අතලොස්ස මේ රටේ අධ්‍යාපනය ලබන සෑම දරුවෙකුගේම ගමන් මඟ අවහිර කිරීම විනොදාංශයක් කොටගෙන ඇතැයිද පෙන්වා දුන්නේය.ආදර්ශමත් විදුහල්පත්තුමියකගේ භූමිකාව නිරූපණය කරමින් කම දියණිය මේ ස්ථානයේ ඔසවා තබමින් මුළු මහත් ශිෂ්‍ය පරපුරටම ආදර්ශයක් එක් කිරීහට ප්‍රදීපා සමරසිහ මහත්මිය කටයුතු කිරීම සම්බන්ධයෙන් තමා අධ්‍යාපන අමැතිවරයා ලෙස සතුටට පත් වන බව ද ගුණවර්ධන මහතා මෙහිදී ප්‍රකාශ කළේය.අධ්‍යාපන ඇමැති බන්දුල ගුණවර්ධන මහතා මම අදහස් පළ කළේ ඉංග්‍රී සි මාධය කලා විෂය ධාරවෙන් දිවයිනේ විශිඨතමයා ලෙස ඉසෙඩ් අගය 2.9394ක් ලබා ගත් කොළඹ දේවී බාලිකා විදුහලේ මෙත්සරණී ලොකුගේ ශීෂ්‍යාව ඇගයීම වෙනුවෙන් පැවැත්වූ උත්සවයට එක් වෙමිණි.මෙහිදී ඇමැතිවරයා මෙසේද කීය.අද කොළඹ දීප්තිමත් කීර්තිමත් ජාතික පාසලක් වූ දේවී බාලිකා විදුහලට මෙන්ම සමස්ත ලාංකීය අම්මාවරුන්ට ආඩම්බරයක් දැනෙන දිනයක්.දරවෙකුට ජීවිතය දෙන අම්මා පෙව් කිරි සහ භාෂාව තමයි හතෙනවාට වඩා වැඩිපුර යමක් හිතන්න පුළුවන් දරුවෙකු බිහිකරන්නේ..‍ලෝක ඔලිම්පියාඩ් තරඟාවලියේ රන් පදක්කම් 4ක් ගෙන ඒමට අපේ දරුවන් සමත් වුණා.ලෝකයෙන් දෙවන රට බවට අපේ රටට පත් වීමට හැකි වුණා.මෙහිදී ලෝකයේම විශිෂ්ඨතමයා බිහි වුනේ බදුල්ල ජාතික පාසලේ ප්‍රවේණි සුමනසේකර පු තායි. විද්‍යාව විෂය ධාරාවෙන් ලෝකයේම දෙවෙනියා වීමටත් සීෂල්ස් රාජ්‍යයේ පළමුවැනියා වුනේත් අද උස්සපෙළ කලා අංශයෙන් පළමුවැනියා වු මෙත්සරණි දියණිය සමත් වුණා මෙන්ම රටට කීර්තියක්ද අත්කර දුන්නා.ඇතැම් අය කාලකණ්නි සතුටක් ලබනවා ලංකාවේ අධයාපනය කඩා වැටෙනවා කියලා. ලොක් මට්ටමටළගා වීමට පහ වසර ශිෂ්‍යත්ව විභාගය සමත් විය යුතුම නැහැ.නිශ්චිත ඉලක්කයක් මත තම කැපවීම ශක්තිය හා හැකියාවන් මත සෑම අයෙකුටම විශිෂ්ඨතමයතු විය හැතියි.විදුහල්පතිනි ප්‍රදීපා සමරසිංහ මහත්මිය අද මට පැවරී තිබෙන්නේ විදුහල්පති භූමිකාවට වඩා මවගේ භුමිකාව බවයි මට හැගෙන්නේ.අපිට ජීවිතයේ භූමිකා රැසක් තිබෙනවා. ඒවා හැකිඋපරිමයෙන් ඉටු කිරීමෙන් සාර්ථක විය හැකියි.වසර 25ක් තුළ මගේ කාලය ශ්‍රමය ධනය මේ රටේ දරුවන් වෙනුවෙන් මා කැප කළා.මේ මඟ මට පෙන්නුවේ මගේ අම්මා තාත්තා හා මගේ ගුරුවරුන්.දරුවන් දහස් ගණනක් හදන්නට මා ගත් උත්සාහය මගේ දියණියගේ ජයග්‍රහණය විය හැකියි. මා තරුණ ගුරුවරුන්ට දෙන ආදර්ශය තමයි කැපවීම උපරිමයෙන් සිදුකරන්න කියන එකයි.නිවරදිව දෙයක් කරන්න වෙහෙසෙන තරමට නොදන්න ආශිර්වාදයක් අපි කරා එනවා.දෙහිඅත්තකණ්ඩිය දුෂ්කර ගම්මානයේ ඉපදුන මගේ දියණිය දේවී බාලිකා පාසලට මවත් ලෙස මාහට පියාට සහ සහෝදරයාට ඇය අත්කර දුන් කීර්තිය සම්බන්ධයෙන් මගේ ආදරය ඇයට පුද කරනවා.මෙත්සරණි ලොකුගේ ශිෂ්‍යාව මට මේ ජයග්‍රහණය හිමිකරගැනීමට දේවී බාලිකා පා‍සල විශාල ශක්තියක් වුණා.විදුහල්පතිතුමිය ගුරුමණ්ඩලයට මගේ ස්තූතිය පුද කරනවා.සෑම වාර විභාගයකටම ලබා දෙන ඇගයීම් පෙන්වා දෙන අඩුපාඩු තුළින් තවත් ශක්තිමත් වුවා මෙන්ම එදිනෙදා පාඩම් වැඩ සිදුකිරීමත් කැපවීමත් මට ජයගත හැකි වුණා. විෂය භාහිර ක්‍රියා කාරකම් ඡායාරූප ශිල්පය මෙන්ම වේඩි තැබීම් පුහුණුවද මා සිදු කළා.මේ අවස්ථාවට එක් වූ ගිණුම්කරණ ශිල්පී ආයතනයේ සභාපති ජනක අමරසිංහ ජාතික ලේඛණාගාරයේ අධ්‍යක්ෂිකා ආදි ශිෂ්‍ය සංගමයේ ආචාර්ය සරොජා වෙත්තසිංහ මහත්මිය මෙහිදී අදහස් දැක්වූහ.මේ අවස්ථාවට පාර්ලිමේන්තු මන්ත්‍රී අරුන්දික ප්‍රනාන්දු,කොළඹ කලාප අධ්‍යාපන අධ්‍යක්ෂ ජයන්ත වික්‍රමරත්න,කොළඹ ආනන්ද විදුහලේ විදුහල්පති කිත්සිරි ලියනගමගේ, නාලන්ද විදුහල්පති රන්ජිත් ජයසුන්දර මහත්ම හත්මීන් ඇතුළු සම්භාවනීය ආරාධිතයන්, දේවී බාලිකා අචාර්ය මණ්ඩලය, ආදී ශීෂ්‍යාවන්, පාසල් සංවර්ධන සමිතියේ නිලධාරීන් මෙන්ම දේවී බාලිකාවියන් ද එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011022</link>
    <topic>හලාල් සහතික නිකුත් කිරීම ප්‍රතීතන කවුන්සලය මඟින්</topic>
    <author/>
    <content> ශ්‍රී ලංකාවේ ව්‍යාපාර වෙනුවෙන් හලාල් සහතිකය නිකුත් කිරීම සීමාසහිත හලාල් ප්‍රතීතන කවුන්සලය මඟින් සිදුකිරීමට තීරණය කරයි.ඒ අනුව මෙය මේ වසරේ ජනවාරි මස පළමුවැනිදා සිට බලපැවැත්වෙන බවද එම කවුන්සලය 2007 අංක 07 දරණ සමාගම් පනත යටතේ ස්ථාපිත තොට තිබෙන බවද සීමාසහිත හලාල් ප්‍රතීතන කවුන්සලය පවසයි.ජාත්‍යන්තරය සමඟ ව්‍යාපාර ගණුදෙනු සිදුකිරීමේදී හලාල් අනුකූලතා සහතිකය අත්‍යවශ්‍ය සංධකයක් වන අතර අපනයන වෙළෙඳ පොළේ ශ්‍රී ලංකාවට වැදගත්වන කලාප සමඟ ගණුදෙනු කිරීමට සමාගම් වෙත හලාල් අනුකූලතා සහතිකය අත්‍යවශය බවද සීමාසහිත හලාල් ප්‍රතීතන කවුන්සලයේ ප්‍රධාන විධායක නිලධාරී අලි ෆතරලි මහතා සඳහන් කරයි.ඉතාම පරිපූර්ණ පරීක්ෂණයකින් පසුව එම ආයතනය මඟින් හලාල් අනුකූලතා සහතිකය නිකුත්කරන අතර පාරිභෝගික භාණ්ඩ හා ආහාර ද්‍රව්‍ය, සෞඛ්‍ය අංශයේ නිෂ්පාදන, ඖෂධ, පශු නිෂ්පාදන ආදී අංශ රැසක් ආවරණය වන පරිදි මෙය ලබාදෙයි. මේ කාර්යය විද්‍යානුකූලව සිදුකළ හැකි කාර්ය මණ්ඩලයක් සීමාසහිත හලාල් ප්‍රතීතන කවුන්සලය සතුව සිටී.හලාල් ප්‍රතීතන කවුන්සලය ලාභ නොලබන ආයතනයක් වන අතර අත්දැකීම් බහුල වෘත්තිකයන් පිරිසක් විසින් එය කළමනාකරණය කරයි.ලෝකයේ සමස්ත හලාල් නිෂ්පාදන වෙළෙඳපොලේ වටිනාකමඅමෙරිකානු ඩොලර් ට්‍රිලියන 2 ක් වන අතර එය ලෝකයේ වඩා වේගයෙන් වර්ධනය වන වෙළෙඳපොල අංශයක්ද වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011023</link>
    <topic>බස්නාහිර පළාත් සභාව විසුරුවා හරින දිනය හෙට ප්‍රකාශ කරනවා</topic>
    <author>කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාත් සභාව විසුරුවා හරින දිනය තමා ස්ථිරවම හෙට (සෙනසුරාදා) ප්‍රකාශයට පත් කරන බව එහි ප්‍රධාන ඇමැති ප්‍රසන්න රණතුංග මහතා ඊයේ සිය කාර්යාලයේදී පැවති මාධ්‍ය හමුවේදී ප්‍රකාශ කළේය. ප්‍රධාන ඇමැති නම් නොකර මැතිවරණ පවත්වන බවද හෙතෙම පළ කළේය.එම දිනය එක එක්කෙනා එක එක ආකාරයට ඉකුත් දිනවල සඳහන් කර තිබුණත් එය ස්ථිරවම කිව හැක්කේ තමාට යැයිද පළාත් සභාවේ ප්‍රධාන විපක්ෂය වූ එක්සත් ජාතික පක්ෂය ඇතුළු සෙසු පක්ෂ නායකයන් සමගද මේ පිළිබඳ තමා සාකච්ඡා කළ බවද ඒ අනුව දිනය ප්‍රකාශ කරන තුරු හැම පක්ෂයක්ම බලාපොරොත්තුවෙන් සිටින බවද ප්‍රධාන ඇමැතිවරයා කීය.මේ මාධ්‍ය සාකච්ඡාව තමා කැඳවූයේ අවසන් වෙමින් යන පාලන කාලය තුළදී මන්ත්‍රීවරුන් ඇතුළුව තමාට සහයෝගය ලබා දුන් කාර්යමණ්ඩලයේ සහ සෙසු සියලු‍ෙදනාට තම කෘතඥතාවය පළ කිරීම සඳහා යැයි කී ප්‍රධාන ඇමැතිවරයා 2005 පළාත් සභා මැතිවරණයෙන් පසු එක්සත් ජනතා නිදහස් සන්ධානයට කිසිම පක්ෂයකින් හෝ කණ්ඩායමකින් අභියෝගයක් එල්ල නොවූ බවද මේ වන විට පළාත් සභාවේ තිබූ තුනෙන් දෙකේ බලයටද වැඩි බලයක් මෙවර ලැබෙන බව ඒකාන්ත බවද මෙවරද කිසිදු අභියෝගයක් කිසිම පක්ෂයකින් ඉදිරිපත් නොවන බවද කීය.ප්‍රධාන ඇමැති රණතුංග මහතා මෙසේද කීය. සභාවේ අවසන් කාලය එළඹෙන විට මන්ත්‍රීවරු 104 දෙනාගෙන් 71 දෙනෙකුගේ සහයෝගය අපට තිබුණා. ජනාධිපතිතුමාත් ආර්ථික සංවර්ධන ඇමැතිතුමාත් අප සභාවට පූර්ණ අනුග්‍රහයක් දැක්වූවා. රජයේ ප්‍රතිපාදනවලට අමතරව විටින් විට අපට මුදල් ලැබුණා. ඒ නිසා සුදු අලියකුයැයි චෝදනා ලැබූ පළාත් සභාව වැඩදායක වූත් අර්ථාන්විතවූත් ප්‍රයෝජනවත් ආයතනයක් බවට පත් කිරීමට අපට හැකිවුණා.ජනාධිපතිතුමාගේ අපේක්ෂාව වූ ගුණවත් හා නැණවත් දරු පරපුරක් බිහි කිරීමේලා පාසල් අධ්‍යාපනය මඟින් උසස් තම මෙහෙවරක් ඉටුකිරීමට අපට හැකිවුණා. දහම් පාසල් සේවාවට ඉහළ අනුග්‍රහයක් ලබාදීමට අප ක්‍රියා කළා. පරිසරය සුරැකීමේ උසස් මෙහෙවරක් ඉටුකළා. ගුරු පරපුර අතරින් ප්‍රාථමික ගුරු පුහුණුව සියයට අනූ නවයකටම ලබාදෙන්න අපට හැකිවුණා. ප්‍රධාන ඇමැතිකමට කීප දෙනෙකුම නම කියා ගන්නවා. ඒ හැමෝම සුදුසුයැයි මම කියනවා. හැබැයි එය තීන්දු කරන්නේ ජනතාවයි.මාධ්‍යවේදියකු ඇසූ ප්‍රශ්නයකට පිළිතුරු දෙමින් මහ ඇමැතිවරයා කීවේ මත්ද්‍රව්‍ය පිළිබඳ මෑතදී විවිධ වැරදි හසුකර ගැනීමට හැකි වූ බවයි. “මතට තිත” යටතේ ජනාධිපතිතුමාගෙන් ඒ කිසිවකුට සමාව නොලැබෙනු ඇතැයිද හෙතෙම කීය.බස්නාහිර පළාත් ප්‍රධාන ලේකම් ජයන්ති වි‍ජේතුංග මහත්මිය ඇතුළු නිලධාරීහුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=n14011024</link>
    <topic>අමෙරිකාව කරන අත පෙවීම්වලට එරෙහිව සියලු රට වැසියන් පෙළ ගැසිය යුතුයි</topic>
    <author>උපාලි කරුණාරත්න</author>
    <content>අමෙරිකා එක්සත් ජනපදය සිදු කරන අනවශ්‍ය අත පෙවිම් වලට එරෙහිව පක්ෂ විපක්ෂ දේශපාලනඥයන් සියලු රට වැසියන් පෙළ ගැසිය යුතු බව ජාතික සංවිධාන එකමුතුව කියා සිටී.එහි කැඳවුම්කරු ආචාර්ය ගුණදාස අමරසේකර මහතා ප්‍රකාශ කළේ . මෙරටට පැමිණ සිටින ස්ටීවන් රැප් ගේ ක්‍රියා පටිපාටිය සම්බන්ධයෙන් දැඩි විරෝධය පල කළ යුතු බවයි. ජාතික ව්‍යාපාර කටයුතු කරනුයේ සතුරු උවදුරුවලින් රට රැක ගැනීමට බව පැවසූ අමරසේකර මහතා එම ව්‍යාපාරයන්හි සිටිනුයේ කොන්ඩෙ බැඳපු චින්නුන් නොවන බව මතක තබා ගත යුතු බව ද කීය. යුධ අපරාද පෙරට දමමින් ජාත්‍යන්තර ද්‍රෝහී බලවේගයන් ක්‍රියා කරණුයේ මෙරට තුළ යුධ අපරාධ සිදුවී ඇති බවට පෙන්නුම් කිරීමට යයි කී ඒ මහතා ජනාධිපතිවරයා ඇතුලු රණ විරුවන් යුධ අධිකරණ වලට ගෙන යාම ඔවුන්ගේ උත්සාය බව ද කීය.මේ අදහස් පළ වූයේ ඊයේ (9 ) පෙරවරුවේ කොළඔ අමෙරිකානු තානාපති කාර්යාලය ඉදිරිපිට දී ජාතික සංවිධාන එකමුතුව පැවැත්වූ විරෝධතාවකදීය.අසාධාරණ යුධ අපරාධ චෝදනා හෙළා දකිමු යයි සඳහන් බැනරයක් ප්‍රදර්ශණය කරමින් කොල්ලුපිටිය මංසන්ධියේ සිට ජාතික සංවිධාන එකමුතුවේ පිරිස් අමෙරිකානු තානාපති කාර්යාලය ඉදිරියට පැමිණියහ.ඔවුන් අමෙරිකානු දෙපත් නයා, ස්ටීවයන් රැප් ඇවිල්ල, කොටිය එක්ක එකතු වෙලා, රණ විරුවෝ ගස් යවන්න. බැරැක් ඔබාමට ගිහින් කියාපිය, නවි පිල්ලෙට ගිහින් කියාපිය , අපේ විරුවො ගස් යවන්න, ඉඩ දෙන් නෑ, ඉඩ දෙන්නෑ. අපේ විරුවො දිවි දුන්නේ, අහිංසකයො බේර ගන්න, තොපේ මරුවෝ මිනි මැරුවේ, තෙල් සම්පත් කොල්ල කන්න වැනි සටන් පාඨ කියමින් හඬ නැගූහ.මෙහිදී අදහස් දක්වමින් දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමියෝ ප්‍රකාශ කළේ ,අමෙරිකන් නියෝජිත ස්ටිවන් රැප් ක්‍රියා කරන්නේ යුධ විරුවන් අපරාධ කරුවන් ලෙස පෙන්වීමට බවයි. මේ ලෝකෙ ජනතාවට යුක්තිය සහ සාධාරණය ඉෂ්ට වන්න ඕනෙ.ඇමෙරිකා එක්සත් ජනපදය ලෝක සාමයට එරෙහිවයි කටයුතු කරන්නෙ. අමානුෂික වැඩ කරන්න එපා කියල අපි අමෙරිකා එක්සත් ජනපදයෙන් ඉල්ලා සිටිනව. ඔවුන් නොටි ත්‍රස්තවාදයට පක්ෂව කටයුතු කරන බවද බෙංගමුවේ නාලක හිමියෝ මෙහිදි පැවසුහ.ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා-ආයුධ දරාගත් කොටියා වෙනුවට අද ඉන්නෙ මානව හිමිකම් ප්‍රඥප්ති අතේ තබා ගත් කොටියො. මේ ආණ්ඩුව මානව හිමිකම් සම්බන්ධයෙන් සාධාරණය ඉෂ්ඨ කරල තිබෙනව. රටට වින කරන විදේශ නියෝජිතයන්ට මෙරටට පැමිනිමේ අවස්ථා අවහිර කරන්න ඕනෙ. මේ රටේ ජනතාව රවට්ටන්න කාටවත් බැහැ.දේශහිතෛෂී ජාතික ව්‍යාපාරයේ මහ ලේකම් වෛද්‍ය වසන්ත බණ්ඩාර මහතා මෙම අවස්ථාවට සහභාගි වෙමින් ප්‍රකාශ කළේ කිසිම බලවේගයකට මෙරට ජනතාව යටත් කල නොමැති බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401101</link>
    <topic>මධ්‍යම පළාතේ පාසල්වලට සිසුන් ගැනීමේදී ගාස්තු අයකළොත් වැඩ වරදී</topic>
    <author>ඉන්ද්‍රාණි තෝරදෙණිය</author>
    <content>මධ්‍යම පළාතේ පාසල්වලට පළමු වසරට සිසුන් ඇතුළත් කිරීමේදී ඇතුළත් වීමේ ගාස්තු හැර කිසිදු මුදලක් අය නොකරන ලෙස චක්‍රලේඛයක් නිකුත්කිරීමට මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පියවර ගෙන ඇත.මහනුවර විද්‍යාර්ථ විද්‍යාලයට මෙවර පළමු වසරට සිසුන් ඇතුළත් කිරීමේදී බලපෑම් කොට මුදල් අය කරන බවට පැන නැගී තිබූ ප්‍රශ්නයක් සම්බන්ධව පසුගියදා (6) ආණ්ඩුකාරවරයා අදාළ අධ්‍යාපන බලධාරීන්ට මේ බව කියා සිටියේය.රූපවාහිනි නාලිකාවක් ඔස්සේ මහනුවර විද්‍යාර්ථ විද්‍යාලයේ පැනනැඟී ඇති ප්‍රශ්නයක් පිළිබඳව කරන ලද හෙළිදරව්ව අනුව ඒ සඳහා කඩිනම් පියවර ගනිමින් මෙම සාකච්ඡාව කැඳවනු ලැබීය.පළාත් අධ්‍යාපන ලේකම්, පළාත් අධ්‍යාපන අධ්‍යක්ෂ, විද්‍යාර්ථ විද්‍යාලයේ විදුහල්පති, නියෝජ්‍ය විදුහල්පති හා අදාළ මවුපියන්ගේ සහභාගිත්වයෙන් මෙම සාකච්ඡාව පැවැත්විණි.මෙහිදී ගනු ලැබූ තීරණයට අනුව ඇතුළත් වීමේ ගාස්තු හැර කිසිදු මුදලක් අය නොකිරීමටත්, විද්‍යාර්ථ විද්‍යාලයට තේරී ඇති සියලුම දරුවන් ඇතුළත් කිරීමට පියවර ගන්නා ලෙසටත් නියෝග කෙරුණු අතර, මවුපියන් පිරිසක් සිය කැමැත්තෙන් පාසලේ සංවර්ධනය සඳහා ලබා දී ඇති මුදල් පරිත්‍යාග කිරීමටත් කැමැත්ත පළ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401102</link>
    <topic>‘කළුතර කළුවර බිඳලන ප්‍රදීපයෙන්’ සිසු සිසුවියන් රැසකට පොත්පත්-පාසල් උපකරණ</topic>
    <author>නාගොඩ විශේෂඑන්. විජේරත්න</author>
    <content>කළුතර නාගරික මන්ත්‍රී ප්‍රදීප් කරුණාමුණි මහතා දෙවැනි වරටත් සංවිධාන කළ “කළුතර කළුවර බිඳලන ප්‍රදීපය” වැඩසටහන උතුරු කළුතර ශ්‍රී නීග්‍රෝධාරාම මහ විහාරස්ථානයේදී පැවැත්විණි.විහාරාධිපති වාද්දුව මිහිඳු පිරිවෙනේ පරිවේණාධිපති ශ්‍රාස්ත්‍රවේදී හල්වතුරේ චන්ද්‍රරතන හිමියන්ගේ අනුශාසනාපරිදි මෙම වැඩසටහන පැවැත්විණි.වැඩසටහන යටතේ එම විහාරස්ථ ශ්‍රී දීපවිශාරද දහම් පාසලේ සිසු සිසුවියන්ට අභ්‍යාස පොත් කට්ටල ලබාදීමත්, සුනාමි නිවාසවල සිසු සිසුවියන්ට අභ්‍යාස පොත් කට්ටල ලබාදීමත්, දහම් පාසලේ ආචාර්ය මණ්ඩලය ඇගයීමට ලක් කිරීමත් සිදුකැරිණි.ප්‍රධාන ආරාධිතයා ලෙසින් සහභාගිවූ මහාමාර්ග, වරාය සහ නාවුක කටයුතු පිළිබඳ ව්‍යාපෘති ඇමැති රෝහිත අබේගුණවර්ධන මහතා උත්සව සභාව අමතමින් මෙසේ පැවසීය.අපේ කාලයට වැඩිය අද දරුවන් මුහුකුරා ගිහිල්ල. දරුවන් වෙනුවෙන් අපි සියල්ල කැපකරන්නෙ. දරුවන් හොඳින් හැදීමයි රටේ අනාගතය වෙන්නෙ. සියලු දේ දරුවන්ටයි. සියල්ල හොරෙන්ගත්තත් දැනුම, බුද්ධිය කිසිවකුට හොරකම් කරන්න බැහැ. සෑම කටයුත්තකදීම පන්සල අපේ මුදුන්මල්කඩ බවට පත්වෙනවා.කළුතර නගර සභා විපක්ෂ නායක හා බ. පළාත් සභා අපේක්ෂක රෝහණ අබේගුණවර්ධන, කළුතර නාගරික මන්ත්‍රී ප්‍රදීප් කරුණාමුණි යන මහත්වරුද මෙහිදී අදහස් දැක්වූහ.දහම් පාසල් සිසු සිසුවියන්හට අභ්‍යාස පොත් කට්ටල හා සහතික පිරිනැමීම ආරාධිතයන් අතින් සිදුකැරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401103</link>
    <topic>උපාසක උපාසිකාවන්ට බුදුසරණ පුවත්පත</topic>
    <author/>
    <content>ලංකා ජ්‍යෝතිෂ්‍ය විදු පියසේ නිර්මාතෘ චන්ද්‍රසේන කලංසූරිය මහතා විසින් දුරුතු පොහෝ දින කළුතර බෝ සමිඳුන් අබියස සිල් සමාදන් වන උපාසක උපාසිකාවන් සඳහා බුදුසරණ පුවත්පත පරිත්‍යාග කිරීමට කටයුතු සූදානම් කර තිබේ.මෙම දහම් සඟරාව දුරුතු පොහෝ දින චන්ද්‍රසේන කලංසූරිය මහතාගේ අනුග්‍රහයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401104</link>
    <topic>කුරුණෑගල ප්‍රධාන මාර්ග පහ මංතීරු හතර බැගින් සංවර්ධනයට</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කුරුණෑගල නගරයේ ප්‍රධාන මාර්ග පහම මංතීරු හතර බැගින් කිලෝ මීටර් 75ක් මේ වසරේදී සංවර්ධනය කිරීමට කටයුතු කරගෙන යන බව වයඹ පළාත් මාර්ග සංවර්ධන අධ්‍යක්ෂිකා මංගලා සමරසිංහ මහත්මිය කීවාය.2016 වන විට ප්‍රධාන මාර්ග පහේම සියලු සංවර්ධන කටයුතු අවසන් කරන බැව් කී මංගලා සමරසිංහ මහත්මිය මේ සඳහා රුපියල් මිලියන 10.4 ක ණය මුදලක් ලබා දීමට ප්‍රධාන පෙළේ බැංකු දෙකක් සූදානමින් සිටින බව ද කීවාය.කොළඹ - කුරුණෑගල ප්‍රධාන මාර්ගයේ දම්බොක්කේ සිට බඩගමුව දක්වා මංතීරු 4 ක අධිවේගී මාර්ගයේ සංවර්ධන කටයුතු ආරම්භ කොට තිබෙන බවත් ඇය කීවාය. කුරුණෑගල මලියදේව බාලිකා විදුහල ඉදිරිපිටින් උමං මාර්ගයක් ද ඉදිකිරීමට සැලසුම් කොට තිබෙන බවත්, වයඹ පළාත් මාර්ග සංවර්ධන දෙපාර්තමේන්තුවේ අධීක්ෂණය යටතේ ක්‍රියාත්මක කරනු ලබන මේ ව්‍යාපෘතියේ වැඩ කටයුතු 2016 වන විට සම්පූර්ණයෙන්ම නිම කිරීමට සැලසුම් කොට තිබෙන බවත් ඇය වැඩිදුරටත් කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401105</link>
    <topic>කළුතර මහ රෝහල් භූමියේ පරිසරයට වින කටින වැඩක්</topic>
    <author>කළුතර මධ්‍යම විශේෂඑච්.එල්. සුනිල්ශාන්ත</author>
    <content>කළුතර මහ රෝහලේ සිදුකෙරෙන සැත්කම්වලදී රෝගීන්ගේ ශරීරවලින් කපා ඉවත් කරන කොටස් රෝහල් භූමියේදී පිළිස්සීමේදී ඉන් නිකුත් වන විෂ සහිත දුර්ගන්ධය, රෝහල අවට වෙසෙන ජනතාවට බලවත් හිරිහැරයක් වී තිබේ. මෙය බරපතළ සෞඛ්‍යමය ගැටලුවක් වී ඇති බව අවට ප්‍රදේශවාසීහු කළුතර දිස්ත්‍රික් ලේකම් (කළුතර මහදිසාපති) යූ.ඩී.සී. ජයලාල් මහතා වෙත පැමිණිලි කොට තිබේ.කළුතර නාගොඩ මහරෝහලේ අධ්‍යක්ෂවරයා මේ පිළිබඳව කළුතර මහදිසාපතිවරයාද සමඟ සාකච්ඡා කොට ඇත.රෝහල් භූමියෙන් නිකුත්වන මේ අහිතකර විෂ සහිත දුමාරය , ඉහළ ආකාශයට මුදා හැරීම පිණිස, උස් වූ දුම්බටයක් සකස් කොට, එම දුම් මනුෂ්‍යයනට ආශ්වාස කිරීමට ඉඩ නොහරින ලෙසට ඔවුන් වැඩි දුරටත් ඉල්ලීමක් කර සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401106</link>
    <topic>පුතාට විදෙස් රැකියාවක් අරන් දෙනවා කියා දස ලක්ෂයක් ඉල්ලා ගත්තා</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ දඩගමුව ඔයබඩ පාරේ අංක 22/21/2 නිවසේ පදිංචි ඩී. ජී. විමලාවතී සවුදි අරාබියේ රැකියාව කරමින් සිට ගිය වසරේ මුල් කාලයේදී යළි මවුබිමට ආවාය. ඇය පුතුන් දෙදෙනකුගේ මවකි.මව ආපසු පැමිණියාට පසු ලොකු පුතාට ද රට රැකියාවකට යාමට ඕනෑ විය. මව පුතා ද කැටුව රාගම තේවත්ත පාරේ විදෙස් රැකියා සපයන බව කියන ආයතනයකට ගොස් ඇත. එහිදී පෝලන්තයේ ආපනශාලාවක රැකියාවට යවන බව පවසා එම ආයතනය රු. දසලක්ෂයක මුදලක් ඇයගෙන් ලබාගෙන ඇත.ඉන්පසු සිදුවූ දේ ඩී. ජී. විමලාවතී මෙසේ කියා සිටියාය.“මම 2013 අප්‍රේල් 4 වනදා නැවත රාගම ඒ රැකියා ආයතනයට ගියා. එහිදී ඔවුන් අර රු. දසලක්ෂයට අමතරව ඒජන්සි ගාස්තුවට කියා තවත් රු. ලක්ෂ තුනහමාරක් මගෙන් ඉල්ලා හිටියා. එය ‍නුදුන්නොත් පුතාගේ ගමන් බලපත්‍රය ඉරා දමන බව ද, ඔවුන් කීවා. මම එවිට රු. එක්ලක්ෂ විසිපන්දාහක් ඔවුන්ට දුන්නා. ඉතිරිය කොටස් වශයෙන් ගෙවන්නම් කියා. ඔවුන් එයට එකඟ වුණේ නෑ. ඒ හිඟ රු. දෙලක්ෂ විසිපන්දාහ ගෙවනකං කියල මගේ පුතාට අයිති තට්ටු දෙකේ ගෙයයි ඉඩමයි උකසට ලියවා ගත්තා. ඈන් රුවන්ති සිල්වා කියන කාන්තාවකගේ නමටයි එය ලීවේ. එයාගේ සහෝදරයා ජර්මනියේ මැලේසියා ඇම්බසියේ සේවය කරන බවත් ඔහු විසින් පෝලන්තයේ ආරම්භ කර ඇති ආපන ශාලාවකට පුතා යවන බවත් කීවා.ඒ අනුව 2013 අප්‍රේල් 12 දින පුතා පෝලන්තයට ගියා. මාස තුන හතරක් ගතවුණාට පස්සේ පුතා ලියල එව්වා, එයාට තවම පඩියක් ගෙව්වේ නැහැ කියලා. මට ලොකු බයක් ඇතිවුණා. පුතාගේ ගේයි ඉඩමයිවත් බේරාගන්න ඕනෑ කියල හිතල බැංකුවෙ ඉතුරුවෙලා තිබුණු මගේ සල්ලි ඔක්කෝම අරන් අර රු. දෙලක්ෂ විසිපන්දාහ ගෙවලා ඔවුන්ගෙන් පුතාගේ ගේයි ඉඩමෙයි ඔප්පුව ඉල්ලුවා. නමුත් ඔවුන් මට ඔප්පුව දුන්නේ නැහැ.මුදල් ගෙව්වත් ඔප්පුව දුන්නෙ නැති නිසා මම 2013 අගෝස්තු 15 දින විදේශ සේවා නියුක්ති කාර්යාංශයට ද, එතැනින් විදේශ අමාත්‍යාංශයට ද ගියා. නමුත් ඒ ගැන අද වනතුරු වග විභාගයක් නෑ. පෑලියගොඩ වංචා විමර්ශන අංශයටත් පැමිණිලි කළා. වැඩක් වුණේ නෑ. 2013 දෙසැම්බර් 21 දින මේ ගැන වේයන්ගොඩ පොලිස් ස්ථානයට ගිහින් පැමිණිලි කළා. එහිදී කීවා මෙතරම් අධික මුදලක් නිසා නීතිමය පියවරක් ගැනීමට පොලිසියට නොහැකි බව.දැන් මගේ සේසතම ඉවරයි. පුතාත් පෝලන්තේ අතරමං වෙලා. නඩු කියන්න මා ළඟ සල්ලිත් නෑ. කියන්න කෙනෙකුත් නෑ. යන යන තැනින් මාව පලවා හරිනවා. මගේ අසරණ දරුවාව වැටී සිටින අගාධයෙන් ගොඩගන්නේ කවුද? මම මාධ්‍යයෙන්වත් පිහිටක් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401107</link>
    <topic>බස්රථවලදී සිඟමන් යැදීම මගීන්ට කරදරයක් වෙලා</topic>
    <author>උතුරු කොළඹ සමූහඒ. මදුරවීරන්</author>
    <content>කොළඹ නගරයේ ධාවනය වන, මගම මෙන්ම පෞද්ගලික බස්රථවල නිතර ගැවසෙන වෙළදුන් සහ සිඟමන් යදින පුද්ගයන්ගේ සංඛ්‍යාව මෑත කාලයේ සිට වැඩිවෙමින් ඇති නිසා මඟීහු දැඩි අසීරුවට පත් වී සිටිති. මේ සිඟමන් යදින පිරිස් අතර පිරිමි සහ කාන්තා පක්ෂය ද සිටින අතර මොවුන් වැඩිපුරම පිට පළාත්වල සිට කොළඹට ඇතුළු වන බස් රථවලට පෑලියගොඩ සහ තොටලඟ යන තැන්වලින් ගොඩවන බැව් පැවසේ.කුඩා දරුවන් අතැතිව බසයට ගොඩවන ඇතැම් කාන්තාවන් බස්රථවල නිදාගෙන ගමන් ගන්නා මගීන්ගේ ඇඟට තට්ටුකර බලෙන් අවදි කරවා ගෙන මුදල් ඉල්ලමින් අවිනීත ලෙස හැසිරෙන බව ද පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401108</link>
    <topic>සීදූව නගර සභා බල ප්‍රදේශයේ සිසු-සිසුවියන්ට අභ්‍යාස පොත්</topic>
    <author>සීදූව සමූහ - නිශ්ශංක පියරත්න</author>
    <content>මහින්ද රාජපක්ෂ ජනාධිපතිතුමාගේ නායකත්වය යටතේ රටට සාමය උදාවූ නිසා රටේ අධ්‍යාපන කටයුතු කිරීමට හොඳ තත්ත්වයක් උදාවී ඇතැයි පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය සීදූවේදී පැවැසුවාය.ඒ මහත්මිය එසේ කීවේ කටුනායක - සීදූව නගර සභාව මගින් 2014 කටුනායක, සීදූව නගර සභා බල ප්‍රදේශයේ පාසල්වල ඉගෙනීම් කටයුතු කරන සිසු සිසුවියන් සඳහා අභ්‍යාසපොත් හා ශිෂ්‍යාධාර ප්‍රදානය කිරීමේ උත්සවයට සහභාගී වෙමිනි.ඒ මහත්මිය මෙසේද කීවාය.කටුනායක, සීදූව නගර සභා බල ප්‍රදේශයේ පාසල්වල සිසු සිසුවියන් වාසනාවන්තයි. ඒ අනුව නගර සභාවේ සභාපති ලලන්ත ගුණසේකර මහතාගේ හා මන්ත්‍රීවරුන්ගේ සහයෝගයෙන් තුන්වැනි ව‍රටත් පොත් ප්‍රදානය කිරීම කටුනායක, සීදූව නගර සභා වැසියන්ට ආදර්ශයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r1401109</link>
    <topic>රෙදිපිළි ණයට දෙන්න සබරගමුව පේෂකර්ම අංශය සූදානමින්</topic>
    <author>කෑගල්ල සමූහපී. එම්. පී. පොල්වත්ත</author>
    <content>සබරගමුව පළාත් සභාවේ පළාත් කර්මාන්ත සංවර්ධන දෙපාර්තමේන්තුවේ පේෂකර්ම කර්මාන්ත අංශය මගින් රාජ්‍ය සේවකයන්ට පොලී රහිතව රෙදිපිළි ණයට ලබා දීමට කටයුතු යොදා ඇති බව සබරගමුව පළාත් සහකාර අධ්‍යක්ෂිකා පී. වී. එන්. පහළවිතාන මහත්මිය කීවාය.මේ අනුව එක් අයකුට රුපියල් 20,000/- දක්වා ණය මුදලකට රෙදි ලබා දෙයි.සබරගමුව පළාතේ කෑගල්ල දිස්ත්‍රික්කයේ අත් සළු අලෙවිසල් ඊරියගොල්ල, මොළගොඩ, පින්නවල, රන්වල, බල්ලපාන, පිටිහුව, උතුවන්කන්ද ආදී ස්ථානවල පිහිටා ඇති රත්නපුර දිස්ත්‍රික්කයේ රත්නපුර පළාත් සංකීර්ණය, කුරුවිට දෙල්ගමුව හා රත්නපුර දිසා ලේකම් කාර්යාලීය අලෙවිසල විවෘත කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r14011010</link>
    <topic>රත්තරන් දෙන බව කියා රුපියල් කෝටියක් ලබාගෙන</topic>
    <author>ගම්පහ මධ්‍යම සමූහ - වී. ඒ. ඔලිවර් පෙරේරා</author>
    <content>රත්රන් කිලෝ 2 ක් ලබාදෙන බව පවසා රුපියල් කෝටියක් ලබාගෙන වංචා කිරීම සම්බන්ධයෙන් සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව රිමාන්ඩ් කර සිටි දෙදෙනකු රිමාන්ඩ් බාරේ තැබීමට මහර මහේස්ත්‍රාත් දර්ශිකා විමලසිරි මෙනෙවිය නියම කළාය.අමෙරිකානු තානාපති කාර්යාලයේ විශ්‍රාමික වැටුප් ලිපිකරුවකු වන ජෝන් වෙල්වින් යන අය ඉකුත් ජුලි මස 1 වැනි දින කොළඹ අපරාධ කොට්ඨාසයට කළ පැමිණිල්ලක් විමර්ශනය කර සැකකරුවන් අත්අඩංගුවට ගෙන අධිකරණයට ඉදිරිපත් කර තිබුණි.කොළඹ අපරාධ කොට්ඨාස සැරයන් (24367) ආර්. ඒ. ප්‍රේමසිරි මහතා වැඩිදුර වාර්තාව මගින් පැමිණිල්ල අධිකරණයට ඉදිරිපත් කරමින් මෙම සිද්ධිය සම්බන්ධ උධෘත නීතිපතිවරයා වෙත ගොනු කර ඇති අතර මෙතෙක් නීතිපති උපදෙස් ලැබී නැති බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r14011011</link>
    <topic>ගෙවතු වගාවට ගංජා පැළ</topic>
    <author>ඡායාරූපය@ ලුණම සමූහ සනත් ගමගේ</author>
    <content>ගෙවතු වගාවට ගංජා පැළත් බඳුනක වගා කර තිබූ පුද්ගලයෙක් අම්බලන්තොට කොග්ගල්ල ප්‍රදේශයේ දී අත්අඩංගුවට ගත් බව අම්බලන්තොට පොලීසිය කියයි. වගා කර තිබූ බඳුනේ ගංජා පැළ දොළහක් තිබූබව පොලීසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=r14011012</link>
    <topic>‘උඹ ගෙදරට කරදර කාරයෙක්’ කියා අයියා මන්දබුද්ධික මල්ලිට මන්නෙන් කොටලා</topic>
    <author>පොල්ගස්ඕවිට සමූහ එස්. පන්නිල</author>
    <content>සිය මන්දබුද්ධික සහෝදරයා ජීවත්ව සිටීම මවට හා තමාට කරදරයක් යැයි තීරණය කළ වැඩිමහල් සොයුරා ඊයේ 9 පෙ.ව. 6.45ට පමණ නිදි ඇඳේදීම මන්නා පිහියකින් ඔහුගේ ගෙල කපා මරා දැමීමේ සිද්ධියක් කහතුඩුව පොලිස් ස්ථානයෙන් වාර්තා වෙයි.මිය‍ගොස් ඇත්තේ පොල්ගස්ඕවිට, වෑතර සමඟි මාවත පදිංචිව සිටි දිසානායක මුදියන්සේලාගේ මංජුල සෙනෙවිරත්න නමැති අයෙකි.මන්නා පිහි පහර පහක් පමණ ගෙල හරහා වැදී තිබුණැයි පොලිසිය කියයි.සිද්ධිය වූ නිවෙස තුළදීම සැකකරු අත්අඩංගුවට ගෙන තිබේ.සිද්ධියෙන් පසුව ඔහු විසින් 119 අංකයට දුරකථන පණිවිඩයක් දී වෙනත් අයෙක් තමාගේ සොයුරා මරා දැමුවේ යැයි පැමිණිලි කර තිබුණි.පරීක්ෂණ පැවැත්වූ පොලිසිය නිවෙසේ සිවිලිම තුළ සඟවා තිබූ මන්නා පිහිය හා සැකකරුගේ කමිසය සොයා ගන්නා ලදී.සැකකරු බිරිය අතහැර දමා ගොස් ඇතැයි ද මව අසල කඩයකට ගොස් තිබුණේ යැයිද වාර්තා වේ. කැස්බෑව මහේස්ත්‍රාත් චමත් මදනායක මහතා මූලික පරික්ෂණ පවත්වා පශ්චාත් පරීක්ෂණය සඳහා දේහය දකුණු කොළඹ රෝහලට යොමු කැරණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401101</link>
    <topic>කෞශාල් සිල්වාට මංගල ශතකය අහිමි වෙයි</topic>
    <author>වර්නන් ගුණසේකර</author>
    <content>ඩුබායි ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් ක්‍රිකට් තරගයේ ඊයේ සවස තේ පානයෙන් පසුව මොහොමඩ් හෆීස් යවනු ලැබු පස්වැනි ඕවරයේ පස්වැනි පන්දුවෙන් (77.5) කෞශාල් සිල්වාට මංගල ටෙස්ට් ශතකය අහිමිවිය.ලකුණු 95ක් රැස්කරගෙන ශතකය පෙනි පෙනී තිබියදී කෞශාල් අවසනාවන්ත ලෙසන් කඩුල්ල මුවා කිරීමේ වරදට හසුවිය. පන්දු 221කට මුහුණදුන් කෞශාල් හතරේ පහර 10ක් එල්ල කර තිබිණි. කෞශාල් දැවී යනවිට සිවුවැනි කඩුල්ලේ සබඳතාව ලකුණු 139 (ඕවර 51.2කදී)ක් විය.කෞශාල් සිල්වා හා මහේල ජයවර්ධන ගේ ලකුණු 127 ක නොබිඳි සිවුවැනි කඩුලු සබඳතාව මත ශ්‍රී ලංකාව ඩුබායි ක්‍රිකට් ක්‍රීඩාංගණයේ පාකිස්තානයට එරෙහිව පැවැත්වෙන දෙවැනි ටෙස්ට් තරගයේ ඊයේ දෙවැනි දින සවස තේ පානය වන විට කඩුලු 3ක් පමණක් දැවී ලකුණු 215ක් රැස්කර ගෙන පාකිස්තානයට වඩා ලකුණු 50කින් පළමු ඉනිමේ ඉදිරියට පිවිස සිටියේය.ශ්‍රී ලංකා ඉනිමේ 59 වැනි ඕවරයේ රහට් අලි එවූ සිවුවැනි පන්දුවට කෞශාල් සිල්වා එල්ල කළ හතරේ පහරින් ශ්‍රී ලංකාව, පාකිස්තානයේ මුළු ලකුණු 165 අභිබවා ගියේය.දිවා ආහාරයත් සවස තේ පානයත් අතර ක්‍රීඩාවේදී කිසිම කඩුල්ලක් ශ්‍රී ලංකාවට අහිමි නොකර ලකුණු 83 ක් එක් කිරීමට සිල්වා හා ජයවර්ධන සමත් වූහ. තේ පානය සඳහා තරගය නතර කරන විට කෞශාල් සිල්වා ලකුණු 92ක්ද, මහේල ජයවර්ධන ලකුණු 50ක්ද ලබා ගෙන සිටියහ.මහේල ලකුණු 26 ක් ලබා ගෙන සිටියදී රහට් අලි ගේ පන්දුවට කඩුල්ල මුවා කළ බවට පිටියේ තරග විනිසුරු බෲස් ඔක්ස්සෙන්ෆෝඩ් (ඔස්ට්‍රේලියාව) තීරණය කළද ඊට අභියෝග කරමින් මහේල තෙවැනි විනිසුරු ට තීන්දුවක් ගන්නා ලෙසට ඉල්ලා සිටියේය. තෙවැනි විනිසුරු මහේල නොදැවුනු බවට තීරණය කළේය.කඩුලු 1 ට ලකුණු 57 සිට ඊයේ ක්‍රීඩාව ඇරැඹූ ශ්‍රී ලංකා කණ්ඩායමේ දෙවැනි කඩුල්ල හයවැනි ඕවරයේදී (ශ්‍රී ලංකා ඉනිමේ 22 වැනි ඕවරය) බිඳ වැටිණි.කෞශාල් සිල්වා හා කුමාර් සංගක්කාර දෙවැනි කඩුල්ල වෙනුවෙන් ඕවර 10.1කදී ලකුණු 35ක් එක් කරමින් සිටියදී රහට් අලි ගේ පන්දුවට කඩුල්ල මුවා කරමින් සංගක්කාර දැවී ගියේය. පන්දු 36කට මුහුණ දුන් ‘සංගා’ හතරේ පහර 4ක් එල්ල කරමින් ලකුණු 26ක් ලබා ගත්තේය.සිල්වා සහ දිනේෂ් චන්දිමාල් ශ්‍රී ලංකා මුළු ලකුණු සංඛ්‍යාව 75 සිට 88 දක්වා ගෙන එමින් සිටියදී චන්දිමාල් අපරික්ෂාකාරී පහරකට ගොස් නිකරුණේ දැවී ගියේය.ඊයේ 11 වැනි ඕවරයේදී ජුනයිඩ් ඛාන් එවූ ‘බවුන්සර්’ පන්දුවට චන්දිමාල් ‘හුක්’ පහරක් එල්ල කළද එතැන එවැනි පහරකට ඉඩ තිබුනේ නැත. පිත්තේ ඉහළ අග වැදුනු පන්දුව කෙළින් ම ගියේ ‘ෆයින් ලෙග්’ ස්ථානයේ පන්දු රකිමින් සිටි රහට් අලි වෙතය.පළමු ටෙස්ට් තරගයේ දෙවැනි ඉනිමේ සාර්ථක පිතිහරඹයක නියැලෙමින් ලකුණු 89ක් වාර්තා කළ චන්දිමාල් ඊයේ දෙවැනි ටෙස්ට් ගැටුමේ පළමු ඉනිමේදී ලකුණු 12කට දැවී ගියේය.ඔහු මුහුණ දුන්නේ පන්දු 23කට පමණි. දිවා ආහාරය සඳහා තරගය නතර කරන විට ශ්‍රී ලංකාව කඩුලු 3කට ලකුණු 132ක් රැස්කර ගෙන සිටියේය.මේ අනුව ඊයේ උදය වරුවේ තරගයේදී ශ්‍රී ලංකාවට ලකුණු 75කදී කඩුලු 2ක් අහිමිව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401102</link>
    <topic>නෙට්බෝල් පිලට තවත් පුහුණුකාරිනියක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිලේ පරිපාලන කටයුතු හා පුහුණු කටයුතු අධීක්ෂණයයට වෙනම පුහුණුකාරිනියක් තෝරා ගැනීමට සැලසුම් කොට ඇතැයි වාර්තා වේ.ශ්‍රී ලංකා නෙට්බෝල් පිලේ මෙයට පෙර මෙවැනි තනතුරක් නොතිබු අතර ප්‍රධාන පුහුණුකාරිනියට හා සහාය පුහුණුකාරිනියට අමතරව මේ නව තනතුර නිර්මාණය කොට ඇත. ‍ශ්‍රී ලංකා නෙට්බෝල් සම්මේලනය හා ජාතික නෙට්බෝල් ක්‍රීඩිකාවන් අතර මනා සම්බන්ධීකරණයක් ඇති කිරීමට මෙමගින් අවස්ථාව උදාවන බව ජ්‍යෙෂ්ඨ නිලධාරිනියක් යෝජනා කොට ඇති හෙයින් මේ තනතුර බිහිවී තිබේ.ශ්‍රී ලංකා නෙට්බෝල් පිලේ සහාය පුහුණුකාරිනී තනතුරට අයැදුම් කළ කොළඹින් පිට පළාතක නිලධාරිනියකට මේ තනතුර ලබාදීමට සාකච්ඡා වී ඇති අතර එම යෝජනාව ඊයේ ක්‍රීඩා ඇමැතිවරයාට යොමු කිරීමට කටයුතු යොදා තිබුණි. මෙවර තෝරා ගන්නා ප්‍රධාන පුහුණුකාරිනියට හා සහාය පුහුණුකාරිනියට ආසියානු නෙට්බෝල් ශූරතාව ශ්‍රී ලංකාවට හිමිකරදීමේ වගකීම පැවරෙන අතර මුදල් ගෙවීම පිළිබඳ එකඟතාවක් නොමැතිවීමද විශේෂත්වයකි. ශ්‍රී ලංකාවට ආසියානු නෙට්බෝල් ශූරතාව දිනා දීමට පුහුණුකාරිනිය ඇතුලු කණ්ඩායම සමත්වුවහොත් බොහෝ දේ ලැබෙනු ඇති බැවින් මුදල් ගෙවීමේ මූලික එකඟතාවක් අවශ්‍ය නොවන බව නෙට්බෝල් සම්මේලනයේ ප්‍රකාශිකාවක් 'දිනමිණ'ට පැවැසුවාය.ආසියානු නෙට්බෝල් ශූරතාව මේ වසරේ සැප්තැම්බර් 7 සිට 14 දක්වා සිංගප්පූරුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401103</link>
    <topic>තරග තීරකවරුන්ගේ සංගමයට රගර් ලේකම්ගෙන් චෝදනාවක්</topic>
    <author>ෆවුස් මොහොමඩ්</author>
    <content>නාවික හමුදා පිලට ලකුණු 31-27ක ජයක් හිමිකරදෙමින් පසුගියදා නිමාවූ සී.ආර්.කණ්ඩායම සමග පැවැති රගර් තරගයේ දී තරග තීරක අරුණ රන්කොත්ගේ මහතා දුර්වල විනිශ්වයක යෙදීම සම්බන්ධව ඔහුට තරග තහනමක් පැනවීම විසඳුමක් නොවන බව ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා කියයි.'අපිට ඉන්නේ තරග තීරකවරුන් 6දෙනකු පමණයි. අපි සම්පූර්ණ තරගාවලිය මෙහෙයවන්නේ ‍මේ කීපදෙනාගෙන්. දැනටමත් රන්කොත්ගේ මහතා තමා අතින් සිදුවූ වරද පිළිගෙන තිබෙනවා. ඒ සම්බන්ධව ඔහුට දඬුවම් කිරීමෙන් මෙවැනි ගැටලු නිරාකරණය වෙන්නේ නෑ.මේවාට දිගුකාලීන විසඳුම් අවශ්‍යයි. හැමදාම තරග තීරකවරුන් ස්වල්ප දෙනකුගෙන් තරගාවලියක් දුවන්න බෑ. අලුත් අය බිහිවිය යුතුයි. රගර් තරග තීරකවරුන්ගේ හා විනිසුරුවරුන්ගේ සංගමයට වගකීමක් තිබෙනවා ඊට විසඳුම් සෙවීමට. ක්‍රීඩාසමාජවල හිටපු ක්‍රීඩකයන් අතරින් තරග තීරකවරුන් ලෙස කටයුතු කිරීමට කැමැති අය පුහුණු කරවා අලුත් තරග තීරකවරුන් බිහිකිරීම ඔවුන්ගේ කාර්යභාරයක්.ඒ වගේම තරග තීරකවරුන් විදෙස් රටවල වැඩිදුර පුහුණුවක් ලබාදීමත් මෙවැනි දුර්වල විනිශ්ව අවම කරගත හැකියි. එහෙත් තරග තීරකවරුන්ගේ සංගමය මේ සම්බන්ධව කිසිම වැඩ පිළිවෙළක් ක්‍රියාත්මක කරන්නේ නෑ.' ඉල්යාස් මහතා එසේ චෝදනා කළේය.කෙසේවුවද ඉදිරියේ දී විදෙස් තරග තීරකවරු ගෙන්වීමට කටයුතු කරන බැවින් එමගින් මෙවැනි ගැටලු තරමක් දුරට නිරාකරණය වනු ඇති බවට ලේකම්වරයා විශ්වාසය පළකළේය.'අපි විදෙස් තරග තීරකවරු ගෙන්වීමට කල්පනා කරන්නේ රන්කොත්ගේ මහතා සම්බන්ධ සිදුවීම නිසා නොවෙයි. පසුගිය වසර ගණනාවක් පුරා අපි මේ තරගාවලියේ අවසන් කොටසට විදෙස් තරග තීරකවරුන්ගේ සහාය ලබාගත්තා. මෙවරත් ඔවුන්ගේ සහාය ලබාගැනීමයි අපේ බලාපොරොත්තුව.' ඔහු කීවේය.අන්තර් සමාජ ඩයලොග් පළමු කොටසේ ලීග් රගර් තරගාවලිය යටතේ සී.ආර්.පිටියේ පැවැති මේ තරගයේ තීරකවරයා ලෙස කටයුතු කළ අරුණ රන්කොත්ගේ මහතා 'knock on' සංඥාවක් නිකුත් කිරීමකින් පසුව නාවික හමුදා පිලේ ක්‍රීඩකයකු‍ගේ උත්සාහක දිනුමක් නීත්‍යානුකූල තත්ත්වයට පත්කළේය.අන්තර්ජාතික රගර් තරග නීතිරීති අනුව තරග තීරකවරයා 'knock on' සංඥාවක් නිකුත් කළ පසුව පන්දුව අජීවි තත්ත්වයට පත්වේ. එම අජීවි පන්දුවෙන් ක්‍රීඩකයකු උත්සාහක දිනුමක් වාර්තා කිරීම නීත්‍යානුකූල නොවේ. එබැවින් අදාල තරගයේ දී රන්කොත්ගේ මහතා අතින් සිදුවී ඇත්තේ වරදකි.ඒ අනුව තරගයෙන් පසුව සී.ආර්.පිල විසින් මේ සම්බන්ධව රගර් සංගමයේ විනය කමිටුවට පැමිණිල්ලක් ඉදිරිපත් කරනු ලැබීය. පැමිණිල්ල විභාග කළ ත්‍රි පුද්ගල විනය කමිටුව රන්කොත්ගේ මහතාට තරග තහනමක් නිර්දේශ කරමින් සිය වාර්තාව රගර් සංගමයේ විධායක කමිටුව වෙත බාර දී තිබිණි.කෙසේවෙතත් විනය කමිටු වාර්තාව තරග තීරකවරුන්ගේ සංගමයට ඉදිරිපත් කොට ඔවුන්ගේ නිර්දේශ මත මේ සම්බන්ධව ඉදිරියේ දී කටයුතු කරන බව ද ඉල්යාස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401104</link>
    <topic>ජාතික ස්කොෂ් ශූරතාවලියට ජනශක්ති සමාගමේ අනුග්‍රහය</topic>
    <author/>
    <content>ජනශක්ති රක්ෂණ සමාගම වසරේ උණුසුම් තරගාලියක් වු 33වැනි ජාතික ස්කොෂ් ශූරතාවලිය සඳහා අනුග්‍රාහකත්වය දක්වයි. ජාතික ස්කොෂ් ශූරතාවලියට අඛන්ඩව 11වැනි වරට ජනශක්ති රක්ෂණ සමාගම අනුග්‍රාහකත්වය සැපයීම විශේෂත්වයකි.දෙස් විදෙස් තරගවලට තෝරා ගැනීමේදී ස්කොෂ් ජාතික ශූරතාවලියේදී දක්වන දස්කම් බොහෝ සෙයින් උපකාරී වේ.“ස්කොෂ් ක්‍රීඩාව ශ්‍රී ලංකාවට අලුතින් හඳුන්වා දුන්නද දැන් එය දිවයින පුරා පැතිරුණු තරගකාරී ක්‍රීඩාවක් බවට පත්ව තිබෙනවා. පසුගිය කාලයේදී ජනශක්ති සමාගම විවිධ ක්‍රීඩාවලට අනුග්‍රාහකත්වය දුන්නා.ක්‍රිකට්, හොකී, මලල ක්‍රීඩා, ඔරු පැදීම හා රුවල් ඔරු වැනි ක්‍රීඩාවන්ගේ ජාතික හා ජාත්‍යන්තර තරගවලදී අප සමාගම සහාය ලබා දුන්නා.‍ එලෙස අප ඉදිරිපත් වුයේ පිරිපුන් යෞවනයේ හැකියාවන් ඉදිරියට ගන්නයි” ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401105</link>
    <topic>හම්බන්තොට ෂාක්ස්-යුද හමුදාව අද ගැටෙති</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු කොටසේ ලීග් රගර් තරගාවලියේ 8වැනි තරග වටය ආරම්භ කරමින් යුද හමුදාව සහ හම්බන්තොට ෂාක්ස් කණ්ඩායම අතර තරගය අද (10) පස්වරුවේ දියගමදී පැවැත්වේ.මෙතෙක් පැවැති තරග 7දී ජයග්‍රහණ තුනක් හා පරාජයන් හතරකට හිමිකම් කියන යුද හමුදාව ප්‍රසාද ලකුණු 17ක් ලබා 6වැනි ස්ථානයේ පසුවන අතර හම්බන්තොට ෂාක්ස් පිල තරග 6කට සහභාගිවී ඉන් ජයගෙන ඇත්තේ එක් තරගයක් පමණි. තරග 4ක් පරාජය වූ ඔවුන් ලකුණු 10කට හිමිකම් කියමින් 8වැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401106</link>
    <topic>සෙරීනා වහල උඩදී මුරලිට මුහුණ දෙයි</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=s1401107</link>
    <topic>තුවාළය නිසා මගේ පිතිහරඹයේ සැලැස්ම වෙනස් කරන්න සිදුවුණා</topic>
    <author>වර්නන් ගුණසේකර ඩුබායි සිට</author>
    <content>වමතේ ඇඟිලි දෙක අතර පෙදෙසේ ඇති වූ තුවාළය නිසා තමාගේ පිතිකරණ සැලැස්ම වෙනස් කිරීමට සිදුවූ බවත් තුවාළයේ වේදනාව නිසා තමාගේ පිතිහරඹය සීමා කිරීමට සිදුවූ බවත් ඊයේ පාකිස්තානයට එරෙහිව නොදැවී ලකුණු 106ක් වාර්තා කිරීමෙන් පසුව ශ්‍රී ලංකා පළපුරුදු පිතිකරු මහේල ජයවර්ධන කියා සිටියේය.“පැහැදිලිවම, මගේ පිතිකරණයට අද සීමාවන් තිබුණා. මගේ ඉනිම ගැන තිබූ මගේ අවධානයට එය උපකාරී වුනාදැයි මා දන්නේ නැහැ. මට කරන්න පුළුවන් වුනේ යම් යම් දේවල් විතරයි.ඒ නිසා මම ඒ ගැන අවධානය යොමු කරමින් සිටියා. මම නියම විදියට පන්දුවට පිත්ත නොදැමූ හැම විටකම මගේ තුවාළයේ දෙදරීමක් ඇතිවනු මට දැනුණා. මට ලොකු වේදනාවක් දැනුණා. ඒ නිසා මගේ ඉලක්කය වුනේ පන්දුව හොඳට ‘ටයිම්’ කරමින් ඒ හිරිහැරය මගහරින්නයි” මහේල ජයවර්ධන නමැති දිරිය පිතිකරුවා මාධ්‍යවේදීන් හමුවේ ප්‍රකාශ කර සිටියේය.“තුවාළයට දැමූ මැහුම් එක්ක ඊයේ (පෙරේදා) මුලින්ම මට එන්නත් කිහිපයක්ද ලැබුනා. වේදනා නාශක ආලේපයක් එක්ක හැම පැය හතරකට වරක්ම පැනඩෝල් ගොඩක් ගත්තා.”“එය දුෂ්කර තරගයක් වුණා. එහෙම වුනත් අපට රිංගා ගෙන ඉදිරියට යන්න හැකිවුණා. එය හොඳ දවසක්. සාමාන්‍යයෙන් මගේ බිරිඳ මම ‘බැට්’ කරනකොට බලාගෙන ඉන්නවා. අවාසනාවට එයා බබාත් එක්කයි. මේ ශතකය මම මගේ පුංචි දුවට පිළිගන්වන්න කැමතියි.”ශතකය ලබා ගනිද්දී බිරිඳ හා දරුවා තමාට මතක් වූ බවද මහේල සඳහන් කළේය. “සාමාන්‍යයෙන් මම ක්‍රීඩා කරන විට ඇය ක්‍රීඩාංගණයට වී බලා සිටිනවා. එය සුන්දර වින්දනයක්. අවාසනාවට අද ඒ දෙන්නම මෙතන නැහැ” මහේල ඔහුට සුපුරුදු අහිංසක සිනාවෙන් යුතුව පවසා සිටියේය.මේ ශතකය ඔබට විශේෂ එකක්ද?“මගේ ක්‍රිකට් ජීවිතයේ මම ලබා ගන්න හැම ශතකයක්ම මට විශේෂයි. එය කණ්ඩායමේ ප්‍රගතියට හේතුවන නිසා මට හැම ශතකයක්ම අගෙයි. මේ තරගය ජය ගන්න මේ ශතකයෙන් පුළුවන් වුනොත් හරිම අපූරුයි” මහේල ජයවර්ධන කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=f1401101</link>
    <topic>ශ්‍රී ලංකාවට එරෙහි ඕනෑම අභියෝගයක් ජය ගන්න සහාය දෙනවා</topic>
    <author>අන්ෙදාස් ෙසායන්ෙන්</author>
    <content>ජනාධිපති මහින්ද රාජපක්ෂ මහතා ගිය සති අන්තයේ ජෝර්දානය, පලස්තීනය ඇතුළු මැදපෙරදිග රටවල නිල සංචාරය සඳහා නික්ම ගියේය. කටුනායක ජාත්‍යන්තර ගුවන් තොටුපළෙන් නික්ම ගිය ජනාධිපතිතුමාට සුබ පැතීම සඳහා බස්නාහිර පළාත් මහ ඇමැති ප්‍රසන්න රණතුංග, මෙන්ම සිවිල් ගුවන් සේවා අධිකාරියේ උප සභාපති කමල් රත්වත්තේ මහත්වරුන් ද එක්වී සිටියහ. මහ ඇමැති ප්‍රසන්න රණතුංග මහතා දුටු සැණින් ජනාධිපතිතුමා කොහොමද ප්‍රසන්න දැන් ඡන්දයට සූදානම් දැයි සිනාමුසු මුහුණින් ළෙන්ගතු අයුරින් ඇසුවේ උරහිසේ සුරත තබමින්ය.“ඔව් සර්, ඕනෑම වෙලාවක ඡන්දයට සූදානම් යැයි මහ ඇමැතිවරයා සිනාසෙමින් කීය. කමල් රත්වත්තේ මහතා සමඟ ගුවන්තොටුපළට ඇතුල්වූ ජනාධිපතිතුමා ‘කොහොමද බස්නායක නිළ‍ෙම් තුමා දැන් දේවාලේ වැඩ’ යැයි ඇසීය. සර් ශ්‍රී පාදස්ථානයට ගිය පෙරහැර දේවාලයට ගිය නැති එකට ටිකක් හිත රිදිලා තිබුණේ යැයි කමල් රත්වත්තේ මහතා කීය. හිත හොඳින් කරන කටයුතුවලදී හිත් රිදීම් වෙනවා. කමල් ‍ඕවා ගණන් ගන්න එපා යැයි ජනාධිපතිතුමා කීවේය.නෑ සර් මට දුක හිතුණේ ලොකු හාමුදුරුවොත් ඒ ගැන තැකීමක් නොකළ එක ගැනයි රත්වත්තේ මහතා පැවසීය.ගණන් ගන්න එපා කමල්. වැඩ කරනකොට බාධාවීම් හිත් රිදීම් වෙනවා. ඒ හැමදේම වෙන්නේ වැඩ කරන කෙනාටයි. ජනාධිපතිතුමා රත්වත්තේ මහතා අස්වසමින් කීය. ජනාධිපතිතුමා ශ්‍රී ලන්කන් ගුවන් සමාගමට අයත් එයාර් බස් ගුවන් යානයකින් ජෝර්දානය බලා නික්ම ගියේය.පලස්තීන තාරකාවෙන් ජනපති පිදුම් ලබයිජෝර්දානය බලා පිටත්වූ ජනාධිපතිතුමා ප්‍රධාන පිරිස මළ මුහුද ආශ්‍රිතව පිහිටි බෙන්නායි හෝටලයට පැමිණියහ. ගමන් විඩාවට මද විවේකයක් හෝ නොගත් ජනාධිපතිතුමා දෙවන අබ්දුල්ලා හුසේන් රජු හමුවීමට ගියේය. අබ්දුල්ලා රජු ජනාධිපතිතුමා පිළිගත්තේ මහත් උණුසුම් අයුරින්ය.‘දශක තුනක් පුරා ශ්‍රී ලංකාවේ පැවැති ත්‍රස්තවාදය නිමා කළා. ආර්ථික හා සමාජ දියුණුවක් කරා යන ශ්‍රී ලංකාවට විවිධ පාර්ශ්වවලින් බාධා පැමිණෙමින් තිබෙනවායි’ ජනාධිපතිතුමා කීය.ශ්‍රී ලංකාව වැනි ත්‍රස්තවාදී ප්‍රශ්න තිබූ රටවලට බාහිර ප්‍රශ්න බාහිර බලපෑම් එනවා. නමුත් ඒ සඳහා බුද්ධිමත්ව මුහුණදීම ඔබතුමා වැනි දක්ෂ නායකයකුට ගැටලුවක් නොවේ. ඔබතුමාගේ රාජ්‍යයට එල්ලවෙන ඕනෑම අභියෝගයකදී අපේ රාජ්‍යයේ පූර්ණ සහාය ඇති බව මතකයේ තියා ගන්න යැයි හුසේන් රජු කීය. බොහෝම ස්තුතියි ඔබතුමාලගේ ඇති ළෙංගතුබව මට ශක්තියක් යැයි ජනාධිපතිතුමා කීවේය.පසුගිය සඳුදා ජනාධිපතිතුමා රැගත් හෙලිකොප්ටර් යානය පලස්තීනය බලා ළඟාවිය. රාමල්ලා ජනතා උත්තමාචාර මැද ජනාධිපති මහින්ද රාජපක්ෂ මහතා පලස්තීන ජනාධිපති ආචාර්ය මහ්මුද් අබ්බාස් මහතා විසින් පිළිගත්තේ මහත් හරසරින්ය.තිස්පස් වසරක පලස්තීන මිත්‍රත්වය, පලස්තීන අයිතීන් වෙනුවෙන් ජාත්‍යන්තරයට පෙනී සිටීම ආදී කරුණු රැසක් අරබයා පලස්තීන රජය පුද්ගලයකුට ලබාදෙන ඉහළම සම්මානය වන පලස්තීන තාරකා නැමැති ගෞරව සම්මානය ජනාධිපති මහින්ද රාජපක්ෂ මහතාට පිරිනැමුණේ පලස්තීන ජනාධිපතිවරයාගේ සුරතින්ය.ද්විපාර්ශ්වීය සබඳතා තවදුරටත් තීව්‍ර කරමින් දෙරට අතර වෘත්තීය දැනුම හුවමාරුව සඳහා ජනාධිපති මහින්ද රාජපක්ෂ නමින් වෘත්තීය පුහුණු මධ්‍යස්ථානයක්ද එහිදී නම් කෙරුණි.ඉන් අනතුරුව ක්‍රිස්තුස් වහන්සේගේ උපත සිදුවූ බෙත්ලෙහෙමේ පිහිටි ජනාධිපති මන්දිරයට පැමිණි ජනාධිපතිතුමා ප්‍රධාන පිරිස මද විවේකයක් හෝ නොලබා බෙත්ලෙහෙමේ පිහිටි නැටිවිටි දේවස්ථානයේ ප්‍රධාන දේව මෙහෙයට සහභාගි වූහ. ජනාධිපතිතුමා ජනාධිපති ආර්යාව හා විපක්ෂයේ ප්‍රධාන සංවිධායක ජෝන් අමරතුංග මහතා ඊට එක්වූහ.දේවමෙහෙය නිමාවීමෙන් පසු නැටිවිටි දේවස්ථානයේ පිළියෙළ කර තිබූ රාත්‍රී භෝජනයට ජනාධිපතිතුමා ප්‍රධාන පිරිස එක්වූහ. පාන්දර එකට පමණ ජනාධිපතිතුමා බෙ‍ත්ලෙහෙමේ පිහිටි ජනාධිපති මන්දිරයට ළඟාවිය. ගිය අඟහරුවාදා උදේ නැටිවිටි දේවස්ථානය පැරණි නගරයේ සංචාරයක නිරතවූ ජනාධිපතිතුමා අවට සිරි නරඹමින් ප්‍රමෝදයට පත්විය.නිල දිවා භෝජන සංග්‍රහය සඳහා ජනාධිපතිතුමා අග්‍රාමාත්‍ය රුමි හම්බෙල්ලාගේ නිවසට පැමිණි අතර හම්බෙල්ලා අගමැතිවරයා විසින් ජනාධිපතිතුමාව ඉතා උණුසුම් අයුරින් පිළිගත්තේය. ව්‍යාපාරික හමුවකට සහභාගි වූ ජනාධිපතිතුමා දෙරට අතර මිත්‍රත්වය තවදුරටත් දලුලා වැඩෙන බව කීය. එහිදී වාණිජ කටයුතු හා ද්විපාර්ශ්වීය වෙළෙඳ ගිවිසුම් පිළිබඳ සාකච්ඡා කළේය.බදාදා ජනාධිපතිතුමා මෝටර් රථයෙන් ඊශ්‍රායලය බලා පිටත්විය. ජනාධිපතිතුමාගේ සැපැමිණීම අපේක්ෂාවෙන් ඊශ්‍රායල රජය විසින් එහි ආරක්ෂාව තර කර තිබුණි.ඊශ්‍රායල අග්‍රාමාත්‍ය බෙන්ජමින් නෙතන්යාහු මහතා ජනාධිපතිතුමා පිළිගත්තේ ඉතා උණුසුම් අයුරින්ය. ද්විපාර්ශ්වික සාකච්ඡාවලදී දෙරට අතර තොරතුරු හුවමාරු විණි.ශ්‍රී ලාංකික ශ්‍රමිකයන් විනයගරුකව හැසිරෙනවා. ඒ ගැන සතුටු යැයි අග්‍රාමාත්‍යවරයා කීය. තරුණයන්ට නව රැකියා අවස්ථා ලබාදීමට අවධානය යොමුකරන ලෙස ජනාධිපතිතුමා ඉල්ලීමක් කළේය. කළ හැකි ඕනෑම උදව්වක් කරන්න අපේ රජය සූදානම් යැයි අගමැතිවරයා කීය. නවීන කෘෂි ඥානය ශ්‍රී ලංකාවට දෙන ලෙසද ජනාධිපතිතුමා ඉල්ලීමක් කළේය.යුදෙව්, ක්‍රිස්තියානි හා ඉස්ලාමීය බැතිමතුන්ට ඉතා වැදගත් වූ ශුද්ධ භූමි තුනක් එකම ස්ථානයේ පිහිටි ඊශ්‍රායල ජෙරුසලමට ගිය ජනාධිපතිතුමා ඉස්ලාමීය භක්තිකයන්ගේ පූජණීය ස්ථානය වන අල් අක්ෂා පෞරාණික ඉස්ලාමීය දේවස්ථානයටත්, යුදෙව් ජාතිකයන්ගේ ප්‍රධාන පූජණීය ස්ථානයක් වූ බටහිර පූජණීය වම් පවුරටත්, ජේසු ක්‍රිස්තුස් වහන්සේ ඇණ ගැසූ දේවස්ථානයටත් පැමිණියේය.ඊශ්‍රායලයේ රැකියාවල නියුතු ශ්‍රී ලාංකික ශ්‍රමිකයන් ජනාධිපතිතුමා හමුවීමට පැමිණියහ.ශ්‍රී ලංකාව ගැන ඔබලාට ආඩම්බර විය හැකි ආකාරයට රට සංවර්ධනය වෙලා. ඔබලා පැමිණි දාට ඒ බව දැක බලාගන්න පුළුවන් යැයි ජනාධිපතිතුමා කීය.ශ්‍රමිකයන්ට තීරු බදු රහිත වාහන, බදු සහන ලබා දිය හැකිදැයි ඔවුහු විමසා සිටියහ.රජය දැනටමත් බදු සහන දෙනවා, තවදුරටත් ලබාදීමට හැකියාවක් තිබේ නම් එය කරනවා යැයි ජනාධිපතිතුමා කීවේය.සර් ඔබතුමා අපේ රට නිදහස් ස්වෛරී රටක් බවට පත් කළා. මෙහේ සිට ඔබතුමාට ඡන්දය ලබාදීමට අපට අවශ්‍යයි. ඒ සඳහා නව ක්‍රමවේදයක් ගෙන ඒමට හැකියාවක් නැද්දැයි ශ්‍රී ලාංකික ශ්‍රමිකයෙක් ඇසීය.මැතිවරණ කොමසාරිස් හා අදාළ නිලධාරීන් සමඟ සාකච්ඡා කොට තීරණයක් ගත යුතු බව ජනාධිපතිතුමා කීය.විපක්ෂයේ ප්‍රධාන සංවිධායක ජෝන් අමරතුංග මහතාට බෙත්ලෙහෙමේ හා ජෙරුසලමේ චාරිකා සඳහා ජනාධිපතිතුමා ආරාධනා කළේය.ජෝන් ඔයත් එනවාදැයි ජනාධිපතිතුමා ඇසීය.සර් මට පක්ෂය නැටිවිටිවලට විතරයි අවසර දුන්ෙන් ජෝන් අමරතුංග මහතා බිම බලා ගනිමින් උත්තර දුන්නේය.ජෝන් ඔයාල පක්ෂ නායකයාට කොච්චර කීකරුද ඔයාල වගේ මන්ත්‍රීවරු රනිල්ට හරි ආශිර්වාදයක්. ඔයා වගේ කෙනෙක් අවසර නැතිව යන්න බැහැ කියනවා නම් රනිල්ට මොනවද කරන්න බැරි. රනිල් හරි වාසනාවන්ත නායකයෙක් යැයි කියමින් ජෝන්ගේ උරහිසට අත තබමින් ජනාධිපතිතුමා නික්ම ගියේය.ගමේ ඡන්දවල අගේගිය සෙනසුරාදා ජාවත්ත කාර්යාලයේ එජාප නායකයන්ගේ විශේෂ හමුවක් පැවැතියේ ඊට මහ ලේකම් තිස්ස අත්තනායක හා කරු ජයසූරිය මහත්වරුන් ද එක්වී සිටියහ. “සර් බස්නාහිර හා දකුණු පළාත් සභා දොළොස්වෙනිදා විසිරුවන බවට ප්‍රචාරයක් තිබෙනවා” යැයි මහලේකම්වරයා කීය.දෙසැම්බර් මාසයේත් ඔය වගේ ප්‍රචාරයක් ගියානෙ තිස්ස. අපි බස්නාහිර හා දකුණට නාමයෝජනා කමිටු සකසා ඡන්දයට සූදානම් වෙමු යැයි විපක්ෂ නායකවරයා කීවේය. සර් පෙර සූදානම කොහොමත් හොඳ යැයි කරු ජයසූරිය මහතා කීය.ජනතාව දැනුවත් කිරීමේ වැඩපිළිවෙළ ගම් මට්ටමින් ආරම්භ කරන්න ඕනෑ. විපක්ෂ නායකවරයා පැවසීය.ඔව් සර් ගමේ ඡන්ද පදනම අපි නැවත ගොඩනඟා ගන්න ඕනෑ යැයි කරු ජයසූරිය මහතා කීය.විපක්ෂ නායක රනිල් වික්‍රමසිංහ මහතාගේ නායකත්වයට ‍එරෙහි කැරලි ගැසූ පක්ෂ තහනමකට ලක්ව සිටින ශිරාල් ලක්තිලක හා මෛත්‍රී ගුණරත්න මහත්වරු පසුගිය සෙනසුරාදා එජාපයෙන් නාමයෝජනා ඉල්ලා තිබුණේ නායකත්ව මණ්ඩලය වෙත ලිඛිතව ලිපියක් ඉදිරිපත් කරමින්ය. ලිපිය ලද වහාම නායකත්ව මණ්ඩලයේ සභාපති කරු ජයසූරිය මහතා විපක්ෂ නායකවරයාට මේ පිළිබඳ දැනුම් දුන්නේය.සර් ශිරාල් මෛත්‍රී දකුණට හා බස්නාහිරට පක්ෂයෙන් නාමයෝජනා ඉල්ලනවා යැයි කරු ජයසූරිය මහතා දුරකථනයෙන් කීය.පක්ෂ නායකත්වයට එරෙහිව කැරලි ගහලා ප්‍රවෘත්ති සාකච්ඡා තියලා දැන් නාමයෝජනාත් ඉල්ලනවා දැයි විපක්ෂ නායකවරයා කීවේය. සර් මම නායකත්ව මණ්ඩලයේ වාර්තාව හදන්නම් යැයි ජයසූරිය මහතා පැවසීය. ශිරාල්ට දුන්නත් මෛත්‍රිට දෙන්න බැහැ. ඒ අය ඒක තේරුම් ගන්න ඕනෑ යැයි විපක්ෂ නායකවරයා කීවේ දැඩි ස්වරයෙන්ය.රවි - මුසම්මිල් සීතල යුද්ධයක2014 වසර සඳහා පැවැති පළමු කෘත්‍යාධිකාරී මණ්ඩල රැස්වීමට කෘත්‍යාධිකාරී සභිකයන් විශාල පිරිසක් එක්වී සිටියහ.එජාප අභිනව සභාපතිවරයා ලෙස කෑගල්ල දිස්ත්‍රික් මන්ත්‍රී කබීර් හෂීම් මහතාත්, ලක් වනිතා පෙරමුණේ සභාපතිනි ලෙස රෝසි සේනානායක මහත්මියත් ඇතුළු ප්‍රධාන තනතුරු පහක් සඳහා පත්කළ මන්ත්‍රීවරුන්ගේ නම් වික්‍රමසිංහ මහතා කෘත්‍යාධිකාරී මණ්ඩලයට ඉදිරිපත් කළේය. සභිකයන් අත් උස්සමින් එය අනුමත කළේය. රජයට එක්වූ ක්‍රිෂාන්ත පුෂ්පකුමාර (රත්තරන්) හා නිමල් ආර්. පීරිස් මහත්වරු පක්ෂයෙන් නෙරපීමට විපක්ෂ නායකවරයා එහිදී යෝජනා කළේය.බහුතර පිරිසකගේ එකඟතාවයෙන් එම යෝජනාව ද සම්මත විය.සර් දැන් නිමල්ලා රත්තරන්ලා පක්ෂයෙන් නෙරපනවා. එතකොට ජෝන් අමරතුංග මහත්තයට එරෙහිව විනය පරීක්ෂණයක් නැද්දැයි, රංජිත් මද්දුම බණ්ඩාර මහතා ප්‍රශ්න කළේය. ජෝන් ගියේ ආගමික වැඩසටහනකට එයා ඒ සඳහා අවසර ඉල්ලුවා. මගේ අවසරය මතයි ජෝන් ගියේ. රජයේ අය සමඟ සාකච්ඡාවලට නොයන ලෙස මා ඔහුට උපදෙස් දුන්නා. එය ආන්දෝලනාත්මක ගමනක්. ජෝන් ශ්‍රී ලංකාවට පැමිණි වහාම ඒ පිළිබඳ විවෘතව ප්‍රකාශයක් කරාවි. ඒ ගැන කලබල වෙන්න එපා යැයි විපක්ෂ නායකවරයා සිනාසෙමින් කීවේය.බස්නාහිර පළාත් සභාවට තරග කරන කොළඹ නගරාධිපති ඒ. ජේ. එම්. මුසම්මිල් මහතාගේ බිරිය නාමයෝජනා ලබාදීමට යෑම පිළිබඳ රවි කරුණානායක මහතා පසුගියදා සීතල යුද්ධයක් ආරම්භ කළේය. ඒ පිළිබඳ අදහස් දක්වමින් කොළඹ නගරාධිපති මුසම්මිල් මහතා සර්, රවි කරුණානායක මහතා නායකයාගේ කොන්ද පණ නැති බවට මාධ්‍යයට විවිධ ප්‍රකාශයත් කරනවා.නායකත්ව මණ්ඩලයෙන් ඒ පිළිබඳ සොයා බලන්න ඕනෑ. එක එක්කෙනා තමාගේ අභිමතය මත මාධ්‍යයට ප්‍රකාශයක් කිරීමට එතරම් සුදුසු නැහැ යැයි කීය. කලබල වෙන්න එපා. මම ඒක සොයා බලන්නම් යැයි විපක්ෂ නායකවරයා පැවසීය.ජේ. වී.පී‍.යට බලු ප්‍රශ්නයක්පසුගිය බදාදා සවස විජිත හේරත් මහතා හමුවීමට ජ.වි.පෙ. ප්‍රධාන කාර්යාලයට සත්ව හිංසාවට එරෙහි සංවිධානයේ සාමාජිකාවන් පිරිසක් පැමිණියහ. පසුගිය දිනවල කොළඹ නගරයේ බල්ලො 240ක් විතර අතුරුදහන් වෙලා. අපි බල්ලො ඇති කළේ ආරක්ෂාවට නැතිනම් හුරතලයට. ඒ අය අතුරුදහන් වෙලා. අපි මේ ගැන විවිධ පාර්ශව වලින් ඇසුවත් මෙතෙක් බල්ලන්ට සිදුවූ දේ ගැන කවුරුත් දන්නේ නැහැ. සංගමයේ ක්‍රියාකාරිනියක් කීවාය.හලාවත මාදම්පේ පැත්තේ අමුතු පටි දාපු බල්ලෝ වගයක් ගෙනත් දාලා ඉන්නවා කියා මට හිතවතෙකුගෙන් දුරකථන ඇමතුමක් ලැබුණා. මේ දෙක අතර සම්බන්ධයක් තිබෙනවද දන්නෑ යැයි විජිත හේරත් කීවේය.ලෝක සෞඛ්‍ය සංවිධානය පිළිගත් නිර්දේශය සතුන් වඳ කරන්න කියලයි. ක්‍රියාකාරිනියක් පැවසුවාය.ප්‍රශ්නය තියෙන්නේ කොළඹ සිටි බල්ලන් පිස්සු නිසා හරි ලෙඩක් නිසා හරි අල්ලා ගත්තද කියන එකයි. විජිත හේරත් කීය.අපේ ප්‍රධාන ඉල්ලීම බල්ලන් හිමිකරුවන්ට ලබාදෙන ලෙසයි. අපිට අපේ බල්ලො හොයාගන්න උදව් වෙන්න. තවත් ක්‍රියාකාරිනියක් ඉල්ලා සිටියාය.උදව් කරන්න නම් පුළුවන්. ඒත් ඉතින් අපිට එන්නෙත් බලු ප්‍රශ්නම තමා යැයි විජිත හේරත් සිනාසෙමින් කීවේ පිරිස සිනා සාගරයක ගිල්වමින්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>10</day>
    </date>
    <link>http://www.dinamina.lk/2014/01/10/_art.asp?fn=f1401102</link>
    <topic>මහින්ද රාජපක්ෂ සහ පලස්තීනය</topic>
    <author>ධම්මික සෙනෙවිරත්න</author>
    <content>පලස්තීනයේ ඉහළම සම්මානය වන “පලස්තීන තරුව” සම්මානයෙන් ශ්‍රී ලංකා ජනාධිපති මහින්ද රාජපක්ෂ මහතා පිදුම් ලැබීය. එම සම්මානය පිරිනමනු ලැබුණේ අඩ සියවසකටත් වැඩි කාලයක් තිස්සේ නිදහස් පලස්තීන රාජ්‍යයක් උදෙසා පලස්තීනුවන් ගෙනයන විමුක්ති අරගලයේදී දශක තුනකට වැඩි කලක් එතුමා ලබාදෙන සහයෝගය ගෞරව ප්‍රණාමයට ලක්කරමිනි. පලස්තීනයේ මිත්‍ර රාජ්‍යයක් ලෙස දිගටම කටයුතු කරමින් ශ්‍රී ලංකාවත්, ශ්‍රී ලාංකීය ජනතාවත් ලබාදෙන සහාය මෙහිදී අගය කෙරී තිබේ. පලස්තීන ජනාධිපති ආචාර්ය මහමුද් අබ්බාස් මහතා විසින් ජනාධිපති මහින්ද රාජපක්ෂ මහතා වෙත ඉකුත් 6 වැනිදා මේ සම්මානය පිරිනමන ලදී.ජනාධිපතිතුමාගේ දෙදින පලස්තීන නිල සංචාරයේදී පලස්තීනය හා ශ්‍රී ලංකාව අතර ද්විපාර්ශ්වික ගිවිසුම් දෙකකටද එළැඹිණි. මේ යටතේ, පලස්තීන තරුණ ප්‍රජාව වෙනුවෙන් බටහිර ඉවුරේ රමල්ලාහ් හි වෘත්තීය පුහුණු මධ්‍යස්ථානයක් විවෘත කිරීමටද ශ්‍රී ලංකාව ක්‍රියා කර තිබේ.සංචාරක හා ආගන්තුක සත්කාරය, හෙද ආදී ක්ෂේත්‍ර ඔස්සේ ඉන් වෘත්තීය පුහුණුව ලබාදෙනු ඇත. කෘෂිකාර්මික, සංචාරක, වෙළෙඳ, විදේශ රැකියා ආදී ක්ෂේත්‍රයන්ට අදාළව තවදුරටත් ද්විපාර්ශ්වික සබඳතා තරකර ගැනීම කෙරෙහිද මේ සංචාරයේදී අවධානය යොමු විය.ජනාධිපතිතුමා ඇතැළු නියෝජිත පිරිස කිතු උපත සිදුවූ බෙත්ලෙහෙමේ නැටිවිටි දේවස්ථානයද දැකබලාගත් අතර පලස්තීන විමුක්ති අරගලයේ අසහාය නායකයා වූ යසර් අර්ෆත් මහතාගේ සමාධියට ගෞරව දැක්වීමද සිදුවිය. රාජ්‍ය නායක දෙපළ අතර සිදුවූ සාකච්ඡා ශ්‍රී ලංකා - පලස්තීන ද්විපාර්ශ්වික සබඳතා ශක්තිමත් කිරීම ‍කෙරෙහි බලපානු ඇත.සිය සංචාරයේදී මහින්ද රාජපක්ෂ ජනාධිපතිතුමා කියා සිටියේ ශ්‍රී ලංකාව හා පලස්තීනය අතර සබඳතා අඛණ්ඩව හා ශක්තිමත්ව පෙරට යන බව සහ ශ්‍රී ලංකාවේ පූර්ණ සහාය පලස්තීන රජයටත්, ජනතාවටත් පලස්තීන රාජ්‍යයක් උදෙසා ගෙනයන අරගලයට ලබාදෙන බවයි. ඉදිරියේ දී පලස්තීනුවන්ගේ එම අභිලාෂය සැබෑවනු ඇතැයිද ජනාධිපතිතුමා විශ්වාසය පළකර තිබිණි.පලස්තීනය තම රටේ ඉහළම සම්මානය ශ්‍රී ලංකා ජනාධිපතිතුමා වෙත පිරිනැමුවේ එතුමා ඊට ඉහළින්ම සුදුසු බව පිළිගැනීමෙන් පසුවයි. ඒ සුදුසුකමට අදාළ පසුබිම මීට වසර 5 - 10ක් පටන් ඇතිවූවක් නොව දශක 3කටත් එපිටට දිවයන්නකි.මහින්ද රාජපක්ෂ මැතිතුමා පලස්තීන විමුක්ති අරගලයට සහාය පළකළේ 1970 ගණන්වලදී පාර්ලිමේන්තුවේ තරුණ මන්ත්‍රීවරයකුව සිටිමිනි. 1975 දී එතුමා ශ්‍රී ලංකා - පලස්තීන මිත්‍ර සංගමය ගොඩනැඟීම එහි ආරම්භයයි.මහින්ද රාජපක්ෂ නම් පරිණත දේශපාලනඥයාගේ දශක 5ක දේශපාලන ජීවිතයත්, රාජ්‍ය තාන්ත්‍රික භාවයත් පිළිබඳ කතා කිරීමේදී ශ්‍රී ලංකා - පලස්තීන සහයෝගිතාවයේ මහින්ද රාජපක්ෂ භූමිකාව පිළිබඳ වෙනමම පරිච්ඡේදයක් වෙන්ව ඇත.දෙරට අතර සම්බන්ධතාවන්ට අදාළව ගතවූ දශක 4 – 5 ක පමණ කාලසීමාව තුළ සන්ධිස්ථානයක් ලෙස හඳුනාගත හැකි අවස්ථා කිහිපයක්ම තිබේ. පලස්තීන ජාතික සභාව විසින් 1988 දී පලස්තීන රාජ්‍යයක් ප්‍රකාශයට පත්කිරීමත් සමඟ එය පිළිගන්නා ලෙස මුලින්ම ඉල්ලාසිටි රටවල් කිහිපය අතර ශ්‍රී ලංකාවද විය. ඉන් පසුව ශ්‍රී ලංකාවේ ක්‍රියාත්මක වූ පලස්තීන නියෝජිත කාර්යාලය පලස්තීන තානාපති කාර්යාලය බවට පත්විය.පලස්තීනයේද ශ්‍රී ලංකා නියෝජිත කාර්යාලයක් ස්ථාපිත කෙරී ඇති අතර දෙරට අතර රාජ්‍ය තාන්ත්‍රික සබඳතා පවත්වා ගැනීමට හා වර්ධනයට ඒ ඔස්සේ හැකිවී ඇත.නිදහස් පලස්තීනයක් උදෙසාවන අරගලයට අඩසියවසකටත් වැඩි කාලයක් ගත වුවද එක්සත් ජාතීන්ගේ සංවිධානය විසින් මෙතෙක් පලස්තීනය ස්වාධීන ස්වෛරී රාජ්‍යයක් ලෙස පිළිගෙන නැත.එහෙත් 2012 වර්ෂයේදී, පලස්තීනයට එක්සත් ජාතීන්ගේ නිරීක්ෂණ සාමාජිකත්වය හිමිවීම නිදහස් පලස්තීනයක් බිහිවීම පිළිබඳ පෙර ලකුණක් ලෙස සැලකිය හැකිය. එම සාමාජිකත්වය ලබාගැනීම සඳහා පලස්තීනය ගෙනගිය ව්‍යාපාරයටද ශ්‍රී ලංකාව ප්‍රබලව සහාය දැක්වීය. 2005 දී මහින්ද රාජපක්ෂ ජනාධිපතිතුමා බලයට පත්වීමෙන් පසුව ශ්‍රී ලංකා - පලස්තීන සබඳතා වඩාත් පුළුල් විය.පලස්තීන නායක යසර් අර්ෆත් මහතා 1997 දී ශ්‍රී ලංකාවේ සංචාරය කළේය. එම සංචාරයේදී පලස්තීන නායකයා එවක ඇමැතිවරයකු වූ මහින්ද රාජපක්ෂ මහතා හා එම පවුලේ සාමාජිකයන්ද හමුවිය.පලස්තීන නායක අර්ෆත් මහතගේ අභාවයෙන් පසු පලස්තීනයේ ජනාධිපති ධුරයට පත් මහමුද් අබ්බාස් මහතාද මෑතදීද ශ්‍රී ලංකාවේ සංචාරය කළ අතර මේ වනවිට දෙවතාවක් මෙරටට පැමිණ තිබේ.එම මිත්‍රශීලී සබඳතා අගය කරමින් ශ්‍රී ලංකා ජනාධිපතිතුමාගේ මෙම පලස්තීන සංචාරයේදී දිවංගත පලස්තීන නායක යසර් අර්ෆත්ට සහ ජනාධිපති මහමුද් අබ්බාස් මැතිතුමාට “ශ්‍රී ලංකා මිත්‍ර විභූෂණ” සම්මානය පිරිනැමීමද ජනාධිපතිතුමා අතින් සිදුවිය.පලස්තීනය, මහින්ද රාජපක්ෂ ජනාධිපතිතුමාට මේ අන්දමින් ගෞරව කරනු ලැබූ දෙවන වතාව මෙයයි. 2008 වර්ෂයේදී රමල්ලාහ්, බෙටුනියා හී මාර්ගයක් “මහින්ද රාජපක්ෂ මාවත” යනුවෙන් නම් කෙරුණේ, පලස්තීන රාජ්‍යයක් උදෙසා ගෙනයන අරගලයට එතුමා දශක 3ක් තිස්සේ දැක්වූ දායකත්වයට කෘතවේදී වෙමිනි.එම මාවත නම් කිරීමේ අවස්ථාවට එක්වෙමින් දවා තබ්ලීන් ඇල්හී ප්‍රධානී ජමාල් අලි සලේ සුලෙයිමාන් කියා සිටියේ, 30 වසරක් තිස්සේ මහින්ද රාජපක්ෂ මහතා තමන්ට දැක්වූ සහායට පලස්තීනුවන්ගේ ස්තූතිය හා කෘතවේදීභාවය ඉන් පිරිනැමෙන බවයි.අන්තර්ජාතික සබඳතා ක්ෂේත්‍රයේදී මේ සතුව සංකේතාත්මක කාරණයක්ව ද්විපාර්ශ්වික සබඳතාවන් ශක්තිමත් කිරීමට හේතුවන බව පැහැදිළි කාරණයකි. ඒ නිසා ඒවාට ඇති වැදගත්කම ද ඉහළය. ශ්‍රී ලංකා පලස්තීන මිත්‍ර සබඳතාවය ප්‍රයෝජනවත් වන්නේ පලස්තීනයට පමණක්ම නොවේ.දෙරටම එක් වකවානුවක යටත්විජිත ආධිපත්‍යයෙන් බැට කෑ රටවල්ය. දෙරටම තවමත් නව යටත්විජිතවාදයේ බලපෑම්වලට මුහුණදෙමින් සිටී. එවැනි පසුබිමක මේ සබඳතා දෙරටටම වැදගත්ය. ශ්‍රී ලංකාව දශක 3ක් තිස්සේ ත්‍රස්තවාදයට එරෙහිව කළ අරගලයේදීද මව්බිමේ ඒකීයභාවය ආරක්ෂා කරමින් හා සියලු ජාතීන් කුරිරු ත්‍රස්තවාදයෙන් නිදහස් කරගනිමින්, සිදුවූ මානුෂීය මෙහෙයුමේදී ද ශ්‍රී ලංකාවේ අවංක මිතුරකු ලෙස පලස්තීනය ශ්‍රී ලංකාවත් සමඟ නොසැළී සිටියේය.සිය භූමියේ නිදහස උදෙසා පලස්තීනුවන් ගෙනගිය අරගලය ත්‍රස්තවාදී අරගලයක් සේ දකිමින්ද ශ්‍රී ලංකාව නම් වූ ඒකීය රාජ්‍ය දෙකඩ කිරීම සඳහා එල්.ටී.ටී.ඊ. බෙදුම්වාදී ත්‍රස්තවාදීන් ගෙනගිය යුදමය ක්‍රියාදාමය විමුක්ති සටනක් ලෙස දකිමින් ඇතැම් බලවත් ජාතීන් ක්‍රියාකරද්දී ශ්‍රී ලංකා රජය යෙදී සිටියේ ත්‍රස්තවාදීන්ට එරෙහි සටනක යන පැහැදිළි හා නිවැරැදි දැක්ම පලස්තීනයට ද තිබිණි.ත්‍රස්තවාදයෙන් රටත්, ජනතාවත් නිදහස් කරගනිමින්, සාමය දිනාගනු ලැබූ මානුෂීය මෙහෙයුමෙන් අනතුරුව බලවත් රටවල් අතළොස්සක් එක්සත් ජාතීන්ගේ මානව හිමිකම් යන්ත්‍රණය ද දඩමීමා කරගෙන ශ්‍රී ලංකා ජනාධිපතිතුමාට සහ රණවිරුවන්ට එරෙහිව යුද අපරාධ චෝදනා සහ මානව හිමිකම් චෝදනා එල්ල කරද්දීද පලස්තීනය සිටින්නේ ශ්‍රී ලංකාව සමඟයි. එය අහම්බයක් නොව දෙරට අතර පවතින දීර්්ඝකාලීන අවංක මිත්‍රත්වයේ ප්‍රතිඵලයකි.ශ්‍රී ලංකාවේ විදේශ ප්‍රතිපත්තිය පිළිබඳ ද මෙහිදී සඳහන්කළ යුතුය. 1956න් පසුව එය නොබැඳි විදෙස් පිළිවෙත යනුවෙන් හැඩගැසිණි. එවක පැවැති බලකඳවුර දෙකටම ගැති නොවූ මධ්‍යස්ථ විදෙස් පිළිවෙතක පිහිටා සිටීම ශ්‍රී ලංකාවට බෙහෙවින් වාසිදායක විය.රාජ්‍ය තාන්ත්‍රිකව සෘජු තීන්දු තීරණ ගතයුතු විට එවැනි මධ්‍යස්ථ භාවයක් පැවැතීම ඊට බාධකයක් වන්නේ නැත. ඒ බව අතීත අත්දැකීම් විසින් මෙන්ම වර්තමානය විසින්ද පෙන්නුම් කරනු ලබයි. මහින්ද රාජපක්ෂ රජයේ විදෙස් පිළිවෙත නිර්මාණය වී ඇත්තේද එම නොබැඳි මූලධර්ම ඔස්සේ ඉදිරියට යමිනි.මෙරට විදෙස් පිළිවෙතේ නව මං සලකුණු සනිටුහන් කරමින් 2005 තෙක් ශ්‍රී ලංකාව එතරම් සමීප නොවු අප්‍රිකානු හා මුස්ලිම් රටවල් සමඟ සමීප සබඳතා ගොඩනඟාගැනීම සිදුවී තිබේ. එලෙස රාජ්‍යතාන්ත්‍රිකව හා මිත්‍රශීලීව සබඳතා ඇතිකරගැනීම කොපමණ දූරදර්ශී තීරණයක්ද ජිනීවාහිදී පැවැති ඉකුත් මානව හිමිකම් කවුන්සිල සැසියේදීද ප්‍රකට විය.එම කවුන්සිලය නියෝජනය කරන රටවල් 47 න් මුස්ලිම් රටවල් ඇත්තේ 11කි. ඉන් 8ක්ම එහිදී ශ්‍රී ලංකාවට පක්ෂව ඡන්දය ප්‍රකාශ කළ අතර රටවල් 2ක් ඡන්දය දීමෙන් වැළැකිනි. විරුද්ධව ඡන්දය දුන් එකම මුස්ලිම් රට ලිබියාවයි. ඒ වනවිට ලිබියාවේ ගඩාෆි පාලනය පෙරළා දමා රූකඩ පාලනයක් ස්ථාපිත කර තිබිණි.මේ වන විට ශ්‍රී ලංකාව අප්‍රිකා - ලතින් අමෙරිකා ආදී රටවල් සමඟද සමීප සබඳතා වර්ධනය කරගෙන ඇති අතර එය බෙහෙවින්ම ප්‍රතිඵලදායක වනු ඇතැයි පෙනෙන්නේ මීළඟ ජිනීවා සමුළුවට පෙර අප්‍රිකා රටවල් නතුකරගැනීමේ ඊළාම්වාදී සැලසුම් ඇතැයි වාර්තාවී ඇති බැවිනි. එසේම මෙලෙස රාජ්‍ය තාන්ත්‍රික සබඳතා ගොඩනඟා ගැනීම ශ්‍රී ලංකාවට පමණක් ඵලදායී නොවන බවද කිවයුතුය. එම සබඳතා ද්විපාර්ශ්විකව වාසිදායකය.“මැදපෙරදිග ගැටුම” යනුවෙන් ප්‍රකටව ඇත්තේ ඊශ්‍රායලය හා පලස්තීනය අතර විසිවැනි සියවසේ මුල් භාගයේ හෝ දහනව වැනි සියවසේ අගභාගයේදී පටන්ම වාගේ ඇරැඹී තවමත් නිමාවී නොපවතින ගැටුම්කාරීත්වයයි. ඊශ්‍රායල් - පලස්තීන ගැටුම අරාබි ඊශ්‍රායල් යුද්ධයේම කොටසක් වශයෙන් සැලකේ.පලස්තීනුවන්ට බටහිර ඉවුර සහ ගාසා තීරයට කොටුවී සිටීමට සිදුවී ඇති අතර රාජ්‍යයක් පිළිබඳ අපේක්ෂාව තවමත් යථාර්ථයක් වී නැත. ඊශ්‍රායලය විසින් වරින්වර අත්කරගන්නා ලද භූමි ප්‍රදේශවලින් ඔවුන් ඉවත්විය යුතු බව පලස්තීනය දිගටම කියා සිටී. නිදහස් පලස්තීනයක් උදෙසා පළමු නැඟිටීම 1987 දීද දෙවන නැඟිටීම 2000 දීද සිදුවිය.මේ අතරතුර මැදපෙරදිග සාමය පිළිබඳ අපේක්ෂා දල්වමින් 1993 දී ඊශ්‍රායලය හා පලස්තීනය අතර ඔස්ලෝ සම්මුතිය ඇතිවිය. එහෙත්, ඊට 20 වසරකට පසුවද තවමත් මැදපෙරදිගට සාමය උදාවී නැත. පලස්තීනයේ ප්‍රජාතන්ත්‍රවාදීව බලයට පත් හමාස් පාලනයටද බටහිර මඟින් එල්ල වූ බලපෑම් හමුවේ පාලනය අත්හැරීමට සිදුවිය.2009 වර්ෂයේදී දෙරට‍ අතර සටන් විරාමයක් ඇතිවිය. එහෙත්, එකිනෙකා පිළිගැනීම, දේශසීමාවල ආරක්ෂාව, ජල අයිතිය, ජෙරුසෙලමේ පාලනය වැනි කාරණා සම්බන්ධයෙන් තවමත් ගැටලු පවතී. එක්සත් ජාතීන්ගේ සංවිධානය, යුරෝපා සංගමය, අමෙරිකාව සහ රුසියාවේ මැදිහත්වීමෙන්, යළිත් සාම වෑයමක් සිදුවිය.2013 ජූලි මස පටන් එම වැඩපිළිවෙළ පෙරට යමින් පවතී. අරාබි ලීගය විකල්ප සාම වැඩපිළිවෙළක් යෝජනා කර ඇත. කෙසේවෙතත්, දැනට වැඩි නැඹුරුතාවයක් ඇත්තේ ඊශ්‍රායලය හා පලස්තීනය යනුවෙන් රාජ්‍ය 2ක් පිළිගැනීමට බව පෙනෙන්නට ඇත.මේ නව සාම ක්‍රියාදාමය පිළිබඳද පලස්තීන ජනාධිපති මහමුද් අබ්බාස් මහතාශ්‍රී ලංකා ජනාධිපතිතුමා දැනුවත්කර තිබිණි. ජනාධිපතිතුමා සිය මැදපෙරදිග සංචාරයේදී ඊශ්‍රායලයේද දෙදින නිල සංචාරයක යෙදුණේය. ඊශ්‍රායල් අගමැති ෂිමොන් පෙරෙස් හා ජනාධිපති බෙන්ජමින් නෙතන්යාහු මහත්වරු සමඟ එතුමා ද්විපාර්ශ්වික සාකච්ඡාද පැවැත්වීය. ජෝර්දානයේදී අබ්දුල්ලා රජු සමගද ද්විපාර්ශ්වික සාකච්ඡා සිදුවිණි. මේ අන්දමින් මැද පෙරදිග කලාපය සමග සබඳතා තරකරගැනීම බෙහෙවින් ඵලදායක වනු ඇත.ශ්‍රී ලංකාව හා මැදපෙරදිග අතර සම්බන්ධතා වර්ධනය කළ එම ජනයා අතර මිත්‍ර සම්බන්ධතා හා සහයෝගිතාවය ගොඩනැගීමට හේතුවූ මෙන්ම ශ්‍රී ලංකා ජනාධිපතිතුමන් අනුගමනය කරන විදේශ ප්‍රතිපත්තිය ඇගයීමට ලක්වූ එතුමාගේ මැදපෙරදිග සංචාරය මෙරටට විපුල ඵළ නෙළා දුන් අවස්ථාවක් ලෙස වැදගත්වනු ඇත. එම සාධනීය ප්‍රතිඵල ඉදිරි කාලයේදී රට අත්විඳිනවා ඇත..</content>
  </post></root>