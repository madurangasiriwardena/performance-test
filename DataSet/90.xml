<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303075</link>
    <topic>විද්යුත් ජාතික හැඳුනුම්පතමුලින්ම සා/පෙළ සිසුන්ට</topic>
    <author>චන්ද්‍රිකා පෙරේරා</author>
    <content>ශ්‍රී ලංකාවාසීන්ට අලුතෙන් හඳුන්වාදීමට නියමිත විද්‍යුත් ජාතික හැඳුනුම්පත මෙවර අ.පො.ස. සාමාන්‍ය පෙළ විභාගයට පෙනී සිටින සිසු දරුවන් වෙත මුලින්ම නිකුත් කිරීමට සියලු කටයුතු සූදානම් බව පුද්ගලයින් ලියාපදිංචි කිරීමේ දෙපාර්තමේන්තුවේ කොමසාරිස් ජෙනරාල් ආර්. එම්. එස්. සරත් කුමාර මහතා දිනමිණට පැවසීය.මේ කටයුත්ත සඳහා අභ්‍යාසලාභී උපාධිධාරීන් 800ක් බඳවා ගැනීමට නියමිතය. එම පිරිස බඳවා ගැනිමේ මූලික කටයුතු අවසන් බව හෙතෙම සඳහන් කරයි. විද්‍යුත් ජාතික හැඳුනුම්පත් සැකසීම සඳහා සැලසුම්කර ඇති වැඩපිළිවෙළ අනුව ප්‍රාදේශීය ලේකම් කොට්ඨාස 332ක් ආවරණය වන පරිදි ඒකක 332ක් පිහිටුවයි.මේ අනුව පරිගණක ගත කරන දත්ත හේතුවෙන් මීට පෙර වූ විවිධ අතපසුවීම් හා වැරදි මගහරවා ගැනීමට හැකි වෙයි. එකම අංකයකින් දෙදෙනෙකුට ජාතික හැඳුනුම්පත් සැකසීම වැනි අතපසුවීම් පසුගිය කාලයේ සිදුවූ අතර එවැනි අඩුපාඩු විද්‍යුත් ජාතික හැඳුනුම්පත සම්බන්ධයෙන් ඇති නොවන බව සරත් කුමාර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303076</link>
    <topic>චාවේස් පිළිකා මාරයාට පරදී</topic>
    <author>කැරකස් හී දී - ඒ.එෆ්. පි</author>
    <content>පිළිකා සැත්කම් හතරකට භාජනය වී බොහෝ කලයක් ජීවිතයත් මරණයත් අතර සටන් වදිමින් සිටි වෙනිසියුලා ජනාධිපති හියුගෝ චාවේස් අඟහරුවාදා මිය ගිය බව එරට රජය නිවේදනය කරයි.ඔහු මිය යන අවස්ථාව වන විට සිය ගණන් ජනයා කැරකස්හි රෝහල අවට රොක්වී චාවේස් අප සියල්ලන් ම ඔබගේ යනුවෙන් හඬ නඟමින් හැඬූ කඳුළින් පසුවු බව වාර්තා වේ . ශෝකබරිත චාවේස් හිතවාදීන් චාවේස් ගේ විප්ලවය ඉදිරිය ගෙන යන බව සඳහන් පුවරු සහ වෙනිසියුලා ජාතික ධජ අතැතිව සිය ශෝකය පළ කළ බව සඳහන්වේ.අපගේ පීතෘ භූමියට ආදරය කිරිමට ඉගැන් වූ ජනාධිපති චාවේස් ශාරීරිකව මිය ගියත් ඔහු සදාදරණීය ලෙස තම හද පතුලේ සදාකාලිකව රැඳී සිටිනු ඇතැයි ජනතාව පවසයි. වෙනිසියුලාවේ හොඳම ජනාධිපතිවරයා චාවේස් බව ඔවුහු එකහෙළා ප්‍රකාශ කරති.විදේශීය රාජ්‍ය නායකයන් සහභාගි වන නිල අවමංගල්‍ය යාඥා මෙහෙය සිකුරාදා පැවැත් වීමට නියමිතය. එතෙක් ඔහුගේ දේහය මිලිටරි ඇකඩමියේ තැන්පත් කර තැබෙනු ඇත. මේ අතර කැරකස් නගරයේ චාවේස්ට එරෙහිව සතියක් පුරා සත්‍යග්‍රහයක් කරමින් සිටි විශ්ව විද්‍යාල සිසුන් පිරිසක් චාවේස් හිතවාදීන් විසින් පහර දි පළවා හැර තිබේ. වෙනිසියුලා ව්‍යවස්ථාව අනුව එරට ජනාධිපතිවරයා මිය ගියහොත් දින 30 ක් ඇතුළත ජනාධිපතිවරණයක් පැවැත්විය යුතුය .ජනාධිපති චාවේස් විශේෂයෙන්ම එරට දුගී දුප්පත් ජනතාවට කරන ලද සේවය අගයමින් ජගත් සංවිධාන මහ ලේකම් ඇතුළු රාජ්‍ය නායකයන් විසින් එවන ලද පණිවුඩ ගලා එන බව සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303077</link>
    <topic>රන්මිහිතැන්න ටෙලි සිනමා ගම්මානය අන්තර්ජාලයට</topic>
    <author>ජයසිරි මුණසිංහ</author>
    <content>රන්මිහිතැන්න මහින්ද රාජපක්ෂ ජාතික ටෙලි සිනමා උද්‍යානය ජාත්‍යන්තරයට සහසම්බන්ධ කරමින් නව අන්තර්ජාල වෙබ් අඩවිය (www.ranmihithanna.lk) පෙරේදා (05) සැන්දෑවේ ජනාධිපති මහින්ද රාජපක්ෂ මහතාගේ සුරතින් විවෘත කැරිණි.දේශීය, විදේශීය චිත්‍රපට, ටෙලිනාට්‍ය, වෙළෙඳ දැන්වීම් නිර්මාණය කරන නිර්මාණකරුවන්ට, සිනමාවේදීන්ට සහ මේ ආශ්‍රිත කර්මාන්තයේ නිරත කලාකරුවනට තම කටයුතු ඉතා පහසුවෙන් සිදුකරලීමට මහත් අත්වැලක් නව ටෙලි සිනමා උද්‍යානයෙන් සැපැයෙනු ලැබේ.තම නිර්මාණයට අවශ්‍ය දර්ශන තල රූපගත කිරීම් වල නිරත ශිල්පීන්ගේ පහසුකම්, කෑම බීම, නවාතැන් යනාදියට වැය කිරීමට සිදුවන මුදල් කාලය හා වෙහෙස ඉතා අඩු කරවන මේ ටෙලි සිනමා උද්‍යානය 'සෙරන්ඩිබ් ස්ටුඩියෝ' ලෙස නව තාලයකින් ඉදිරියට ගමන් කිරීම පෙරේදා ඇරඹීය. ලොව දියුණු හා සිනමා කර්මාන්තය දියුණු රටවල සිනමාවේදීන්ට ඉතා ඉහළ පහසුකම් සපයනු ලැබේ. එය උසස් නිර්මාණ බිහිවීමට ලබාදෙන විශාල දිරියකි. ඒ අනුව යමින් ජනාධිපති මහින්ද රාජපක්ෂ මහතාගේ උපදෙස් මත රන්මිහිතැන්න ටෙලි සිනමා උද්‍යානය ආරම්භ කැරිණි.වසර 2010 මාර්තු 30 වැනිදා මෙහි කටයුතු ඇරඹි අතර අක්කර 235ක භූමියක විවිධ දර්ශන තල ඉදි කැර තිබේ. ඒ අනුව ඒවා භාවිතා කොට නිර්මාණකරුවන්ට උසස් සිනමා නිර්මාණ බිහි කිරීමට ඉඩ කඩ සැලැසීම රජයේ බලාපොරොත්තුව වී තිබේ.රන්මිහිතැන්න ටෙලි සිනමා උද්‍යානයේ කටයුතු වඩාත් පුළුල් කොට, එහි සේවාවන් වඩාත් පහසු හා කාර්යක්ෂමව ලබා ගැනීමට සිනමාවේදීන්ට ඉඩ ලැබීම විශාල සේවයක් බව මේ අවස්ථාවට පැමිණි ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා කියා සිටියේය.මීට අමතරව මේ සිනමා උද්‍යානයේ දර්ශනතල භාවිතා කොට නිපදවන ටෙලි නාට්‍ය චිත්‍රපට ජාතික රූපවාහිනිය සහ ස්වාධීන රූපවාහිනි සේවයේ විකාශනය කිරීමේදී ප්‍රමුඛතාවය ලබාදීමටද කටයුතු යොදා තිබේ.ඒ අනුව රොෂාන් කුරුප්පු අධ්‍යක්ෂණය කළ 'අමුතු මිනිස්සු' ටෙලිනාට්‍ය ජාතික රූපවාහිනියේද පද්මසිරි කොඩිකාර අධ්‍යක්ෂණය කළ 'කෝරළේ මහත්තයා' නාට්‍ය ස්වාධීන රූපවාහිනි සේවයේ ද විකාශනය කිරීමට අදාළ නිල පත්‍රිකා ජනාධිපතිතුමා විසින් එම සංස්ථාවල සභාපතිවරුන් වන මොහාන් සමරනායක සහ ‍රොස්මන්ඩ් සේනාරත්න යන මහත්වරුන්ට මෙහිදී ප්‍රදානය කළේය. මේ උද්‍යානයට සමගාමීව ස්ථාපිත කළ නිර්මාණකරුවන්ගේ සංචිතයට ඇතුළත් වූ තරුණ දක්ෂ වෘත්තියවේදීන්ට ඒ පිළිබඳවූ සහතික පත්‍රයද ජනාධිපතිතුමා අතින් මෙහිදී පිරිනැමුවේය.තාරුණ්‍යයට හෙටක් සංවිධානයේ සභාපති සහ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ, පාර්ලිමේන්තු මන්ත්‍රී උදිත ලොකුබණ්ඩාර, මනුෂ නානායක්කාර, ශ්‍රී රංගා, සජින් වාස් ගුණවර්ධන, දකුණු පළාත් මැති ඇමැතිවරු, ජනාධිපති ලේකම් ලලිත් වීරතුංග, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, අතිරේක ලේකම් කේ. ඩබ්ලිව්. පී. එන්. අමරතුංග සහ සිනමා රංග ශිල්පීන්, අධ්‍යක්ෂවරු, නිෂ්පාදකවරු, රාජ්‍ය ආයතන ප්‍රධානීහු, රාජ්‍ය හා පෞද්ගලික මාධ්‍ය ආයතන උසස් නිලධාරීහු ඇතුළු සම්භාවනීය විශාල පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303078</link>
    <topic>වැට් බදු වංචාවේදෙවන විත්තිකරුගේඇප ප්‍රතික්ෂේපයි‍</topic>
    <author>කුමුදු හෙට්ටිආරච්චි</author>
    <content>දකුණු ආසියාවේ මෑතකදී රාජ්‍ය අංශය තුළ සිදු වූ විශාලම මූල්‍ය වංචාව වන දේශීය ආදායම් බදු දෙපාර්තමේන්තුවේ රුපියල් කෝටි 357කට අධික වැට් බදු මුදල් වංචා නඩුවේ දෙවන විත්තිකරු වූ එම දෙපාර්තමේන්තුවේ හිටපු නියෝජ්‍ය ආදායම් බදු කොමසාරිස්වරයාගේ ඇප අයැදුම කොළඹ ප්‍රධාන ම‍හාධිකරණ විනිසුරු කුමුදුනී වික්‍රමසිංහ මහත්මිය විසින් ඊයේ (06) ප්‍රතික්ෂේප කරන ලදී.දේශීය ආදායම්බදු දෙපාර්තමේන්තුවේ හිටපු නියෝජ්‍ය ආදායම් බදු කොමසාරිස් ආනන්ද අබේපිටිය විසින් ජනාධිපති නීතිඥ අනිල් සිල්වා මහතා මගින් මෙම ඇප අයැදුම අධිකරණයට ඉදිරිපත් කර තිබුණි.විත්තිකරු වෙනුවෙන් ඇප අයැදුම්පතක් ඉදිරිපත් කරමින් ජනාධිපති නීතිඥ අනිල් සිල්වා මහතා අධිකරණයට ඉදිරිපත් කළ කරුණු හා විත්තිකරුට ඇප නියම කිරීම සම්බන්ධයෙන් විරුද්ධ වෙමින් නියෝජ්‍ය සොලිසිටර් ජනරාල් බුවනෙක අළුවිහාරේ මහතා විසින් අධිකරණයට ඉදිරිපත් කළ කරුණු සලකා බලමින් විත්තිකරුට ඇප නියම කිරීම සම්බන්ධ නියෝගය ප්‍රකාශයට පත් කිරීම ඊයේ (06) ට කල් තබා තිබුණි.බන්ධනාගාරය මගින් ඊයේ (06) දෙවන විත්තිකරු පමණක් අධිකරණයට ඉදිරිපත් කර තිබූ අතර සියලු විත්තිකරුවන් සම්බන්ධව නඩුව විභාගයට ගැනීම විනිසුරුවරිය විසින් ලබන 12 වැනිදාට කල් තබන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303079</link>
    <topic>පළාත් සභා මන්ත්‍රී නිල වාහනවලට දුන් VVIP ස්ටිකර් වැලි ලොරි-පොල් ලොරිවලත්</topic>
    <author>ඉන්දික පොල්කොටුව</author>
    <content>මධ්‍යම පළාත් සභා මන්ත්‍රීවරුන්ට නිකුත් කැර ඇති අති විශේෂ පුද්ගලයකු බව දැක්වෙන වී. වී. අයි. පී. ස්ටිකර් එම මන්ත්‍රීවරුන්ගේ නිල වාහනවල අලවා තිබීම වෙනුවට වැලි ලොරි, පොල් ලොරි වැනි විවිධ වාහනවල දක්නට ලැබෙන බැව් මධ්‍යම පළාත් සභා රැස්වීමේදී අනාවරණය විය.පළාත් සභා ආණ්ඩු පක්‍ෂ, විපක්‍ෂ මන්ත්‍රීවරුන් පිරිසක් විසින් මේ පිළිබඳ පළාත් සභා රැස්වීමේදී මධ්‍යම පළාත් සභාවේ වැඩබලන සභාපති ඩබ්ලිව්. එම්. යසමාන්න මහතා වෙත පැමිණිලි කරනු ලැබීය. මහනුවර පල්ලේකැලේ පිහිටි පළාත් සභා රැස්වීම් ශාලාවේදී පළාත් සභාව පෙරේදා (05) රැස්විය.මෙම තත්ත්වය තුළ මන්ත්‍රී වරප්‍රසාද පවා උල්ලංඝණය වී ඇතැයි මෙහිදී පැවසූ මන්ත්‍රීවරුන් මේ පිළිබඳ කඩිනම් පියවරක් ගන්නා ලෙස වැඩබලන සභාපතිවරයාගෙන් ඉල්ලීමක් කළේය. ඒ අනුව අනවශ්‍ය වාහන හා පුද්ගලයන් මෙම ස්ටිකර් යොදාගෙන ඇති බවට මෙන්ම මෙම තත්ත්වය පිළිබඳ පොලිස්පතිවරයා දැනුවත් කිරීමට පියවර ගන්නා බව මධ්‍යම පළාත් සභා රැස්වීමේදී සභාපති ඩබ්ලිව්. එම්. යසමාන්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030710</link>
    <topic>අැබිත්තයා පහර දී ගොඩකවෙල විහාරාධිපති හිමිනමක් රෝහලේ</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ඇබිත්තයාගේ (ආවතේව කරු) පහරකින් ගොඩකවෙල පින්නකන්ද විසුද්ධාරාමාධිපති කේ. ධම්මවංශ හිමියෝ බරපතළ තුවාල ලබා රත්නපුර මහ රෝහලට ඇතුළත් කරනු ලැබ සිටිති.ගොඩකවෙල පොලිසිය සැකකාර ඇබිත්තයා ඊයේ (6) අත්අඩංගුවට ගනු ලැබීය.ප්‍රහාරයට ලක්වූ හිමිනම 78 හැවිරිදිය. සැකකාර ඇබිත්තයා 73 හැවිරිදි අයෙකු බව පොලිසිය කියයි.බහින්බස්වීමක් දුරදිග යාමෙන් පසු මෙම ප්‍රහාරය සිදුවී ඇති බව පරීක්ෂණ වලදී හෙළි වී තිබේ. ගොඩකවෙල රෝහලට ඇතුළත් කළ විහාරාධිපති හිමිනම පසුව රත්නපුර මහ රෝහලට මාරු කර ඇත.පෙරේදා 5 වනදා දහවල් විහාරාධිපති හිමියන්ට අතින් පයින් පහරදී ඇතැයි පොලිස් පරීක්ෂණවලදී හෙළිවී තිබේ.රත්නපුර මහ රෝහලේ ප්‍රතිකාර ලබන උන්වහන්සේ බරපතළ තත්ත්වයෙන් පසුවෙන නිසා සිද්ධිය ගැන ඊයේ (06) දහවල් වන තෙක් ප්‍රකාශයක් ලබා ගැනීමට නොහැකි වූ බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030711</link>
    <topic>ඉතාලි යවන බව කියාමුදල් වංචා කරලා</topic>
    <author>මහනුවර සංචාරක - ගාමිණී සමරනායක</author>
    <content>ඉතාලියේ රැකියා සඳහා යවන බවට පොරොන්දුවී එක් අයෙකුගෙන් රුපියල් 1,35,000 බැගින් මුදල් ලබාගෙන කට්ටි පනිමින් සිටි පුද්ගලයකු වත්තේගම පොලිසිය විසින් අත්අඩංගුවට ගෙන ඇත.මෙම සැකකරු කොළඹ පෑලියගොඩ ප්‍රදේශයේ විදේශ රැකියා ඒජන්සියක් හා සම්බන්ධතා පවත්වමින් වසර තුනක පමණ කාලයක් මෙම හොර ජාවාරම සිදුකර ඇතැයි පොලිස් පරීක්ෂණවලදී අනාවරණය වී තිබේ. මෙම සැකකරු වත්තේගම, මැනික්හින්න, තෙල්දෙනිය, දිගන, අනුරාධපුරය, තලාව, කැකිරාව හා කුරුණෑගල ආදි ප්‍රදේශවල සැරිසරමින් රට යවන බව පවසා, පුද්ගලයින් 14 දෙනෙකුගෙන් වංචා සහගතව රුපියල් ලක්ෂ ගණනක් ලබාගෙන ඇති බවත් පොලිසිය සඳහන් කරයි.මෙම පුද්ගලයා තම බිරියගේ නිවසේ රැඳී සිටිමින් මෙම හොර ජාවාරම පවත්වාගෙන ගොස් ඇත. සැකකරු වත්තේගම පොලිසිය මඟින් තෙල්දෙනිය මහේස්ත්‍රාත් අධිකරණයට ඉදිරිපත් කිරීමෙන් පසු මේ මස 07 දා දක්වා රක්ෂිත බන්ධනාගාර ගතකරන ලෙසට මහේස්ත්‍රාත් රොහාන් ජයවර්ධන මහතා නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030712</link>
    <topic>නයිගල රජමහා විහාර සංරක්ෂණයටකළමනාකරණ සැලැස්මක්</topic>
    <author>ජීවනී පතිරණ</author>
    <content>හම්බන්තොට දිස්ත්‍රික්කයේ පිහිටි නයිගල රජමහා විහාරස්ථාන‍ය සංරක්ෂණය කිරීම සඳහා කළමනාකරණ සැලැස්මක් හඳුන්වාදීමට පුරාවිද්‍යා දෙපාර්තමේන්තුව පියවර ගෙන තිබේ.ක්‍රිස්තු පූර්ව යුගයට අයත් යැයි සැලකෙන මෙම විහාරස්ථානය විශාල භික්ෂූන් පිරිසක් වැඩ වාසය කළ ස්ථානයක් බවට වර්තමාන නටබුන් ආශ්‍රයෙන් අනාවරණය වී ඇත.එමෙන්ම මෙය බෞද්ධ විහාරාරාම මධ්‍යස්ථානයක් ලෙස පැවැති බවට විශ්වාස කෙරෙන අතර, 2009 වසරේ පුරාවිද්‍යා දෙපාර්තමේන්තුව මෙහි මූලික ගවේෂණ කටයුතු සිදු කර තිබේ.මේ වන විටත් ආරම්භ කර ඇති කළමනාකරණ සැලැස්මට අනුව නටඹුන් ආරක්ෂා කිරීම, සංරක්ෂණය කිරීම, නඩත්තු ක්‍රමවේද ස්ථාපිත කිරීම ආදිය ප්‍රධා‍නකොට ක්‍රියාත්මක කෙරේ.එසේම මෙම විහාරස්ථානය උද්‍යාන මට්ටමින් නඩත්තු කරමින් සංචාරක ආකර්ෂණීය ස්ථානයක් ලෙස සංවර්ධනය කිරීමට ද පුරාවිද්‍යා දෙපාර්තමේනුත්ව සැලසුම් කර තිබේ. ජනාධිපති මහින්ද රාජපක්ෂ මහතා එම විහාරස්ථානයකට පැමිණි අවස්ථාවේ ගත් තීරණයකට අනුව මෙම කළමනාකරණ සැලැස්ම ක්‍රියාත්මක කෙරෙන අතර, නයිගල විහාරස්ථානයේ පුරාවිද්‍යා කැණීම් කටයුතු ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් දැනටමත් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030713</link>
    <topic>මදුරෙයිහි මිහින් ලංකා කාර්යාලයට කොටි හිතවාදීන් ගෙන් ප්‍රහාරයක්</topic>
    <author>මහින්ද අලුත්ගෙදර</author>
    <content>ඉන්දියාවේ මදුරෙයිහි පිහිටි මිහින් ලංකා කාර්යාලයට කොටි හිතවාදීන් පිරිසක් විසින් ප්‍රහාරයක් එල්ල කර තිබෙන බව විදේශ කටයුතු අමාත්‍යාංශය පවසයි.මේ ප්‍රහාරය සඳහා කොටි හිතවාදීන් 25 ක ගෙන් සමන්විත කණ්ඩායමක් පැමිණ තිබෙන අතර එයින් 13 දෙනෙකු ඉන්දීය පොලීසිය විසින් අත්අඩංගුවවට ගෙන තිබෙන බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි‍ පෙරේරා මහතා "දිනමිණ" ට පැවසීය.එල්.ටී.ටී.ඊ නායක වේළුපිල්ලේ ප්‍රභාකරන්ගේ ඡායාරූපයක් සහිත කළු පැහැති ටී ෂර්ට වලින් සැරසුණු පිරිසක් මේ ප්‍රහාරය සඳහා පැමිණ තිබෙන අතර ඔවුන්ගේ ප්‍රහාර‍ය හේතුවෙන් මිහින් ලංකා කාර්යාලයට හානි සිදුව තිබේ.මේ සම්බන්ධයෙන් වහාම පරීක්ෂණයක් පවත්වන ලෙස එරට බලධාරීන්ට දැනුම් දී තිබෙන බව පැවසූ අධ්‍යක්ෂ ජනරාල්වරයා මෙම කාර්යාලයට අමතරව දකුණු ඉන්දියාවේ පිහිටි සෙසු ශ්‍රී ලංකා කාර්යාල වලටද ආරක්ෂාව සපයන ලෙස ඉල්ලීමක් කර තිබෙන බවද සඳහන් කළේය.මේ අතර රොඩ්නි පෙරේරා මහතා සඳහන් කළේ මදුරෙයි මිහින් ලංකා කාර්යාලයේ කාර්ය මණ්ඩලය ඉන්දියානුවන් බවයි.තමිලර් පෙරවෙයි, නාම් තමිලර් ඉයක්කම් ආදී දේශපාලන පක්ෂ ඇතුළු ද්‍රවිඩ හිතෛෂි සංවිධාන කිහිපයක් මිහින් ලංකා කාර්යාලය අසල මාර්ග අවහිර කරමින් විරෝධතාවක නිරත වූ බවද ඉන්දීය මාධ්‍ය වාර්තා කරයි.ශ්‍රී ලංකාවට එරෙහිව එක්සත් ජාතීන්ගේ මානව හිමිකම් කවුන්සිලයට ගෙන ඒමට නියමිත යෝජනාවට පක්ෂව ඉන්දීය මධ්‍යම රජයේ ඡන්දය ප්‍රකාශ කළ යුතු බවට බලකරමින් මෙම කොටි හිතවාදීන් විරෝධතා ව්‍යාපාර සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030714</link>
    <topic>තොරතුරු තාක්ෂණය මත පදනම්නිර්මාණාත්මක වැඩසටහනක්11 වැනිදා BMICH හිදී</topic>
    <author/>
    <content>මයික්‍රොසොෆ්ට් ශ්‍රී ලංකා ආයතනය හා අධ්‍යාපන අමාත්‍යාංශයේ දැනුමැති සමාජයක් සඳහා වූ අධ්‍යාපන ව්‍යාපෘතිය එක්ව සංවිධාන කරන තොරතුරු තාක්ෂණය මත පදනම් වූ නිර්මාණශීලී වැඩසටහනක් අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් මාර්තු 11 වැනි දින කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.මයික්‍රොසොෆ්ට් ආයතනයේ අනුග්‍රහයෙන් අධ්‍යාපන අමාත්‍යාංශය මගින් පවත්වන ලංකාවේ එකම ජාතික මට්ටමේ තරගාවලිය මෙය වන අතර මෙය රට පුරා සියලු පාසල් ආවරණය වන පරිදි ක්‍රියාත්මක වේ.මෙම වැඩසටහනේ ප්‍රතිඵලයක් වශයෙන් මේ වන විට දිවයිනේ දුර බැහැර පළාත්වල බොහෝ පාසල් සිය ඉගෙනුම් ක්‍රියාවලිය සඳහා තොරතුරු තාක්ෂණය ඉතා හොඳින් භාවිතා කිරීමට පියවර ගෙන තිබේ. තොරතුරු තාක්ෂණය තවත් එක විෂයයක් පමණක් ලෙස සීමා නොකර, අනෙකුත් ඕනෑම විෂයයක් පරිශීලනය කිරීමට දායකකර ගැනීමට ගුරුවරුන් මෙන්ම සිසුන්ද පෙලඹවීම මෙහි ප්‍රධානතම අරමුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n13030715</link>
    <topic>නීති කෙටුම්පත් සකස් කිරීමෙන් පසුවිද්යුත් ඡන්ද ක්‍රමය හඳුන්වා දෙනවා</topic>
    <author>චමීර ඇල්ලදෙණිය, සුභාෂිණි සේනානායක සහ සන්ධ්‍යා කරුණාරත්න</author>
    <content>නීති කෙටුම්පත් සකස් කිරීම හමාර කළ පසුව විද්‍යුත් ඡන්ද ක්‍රමය හඳුන්වා දීමට කටයුතු කරන බව ආණුඩු පක්ෂ ප්‍රධාන සංවිධායක, ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (06) ප්‍රකාශ කළේය. විද්‍යුත් ඡන්ද ක්‍රමය පිළිබඳ මේ වන විට රජය පූර්ණ අධ්‍යනයක් සිදු කර ඇති බවත්, මැතිවරණ කොමසාරිස්තුමා සමඟ මේ පිළිබඳ සාකච්ඡා කර ඇති බවත් ඇමැතිවරයා පැවසීය.කොළඹ දිස්ත්‍රික් මන්ත්‍රී රවී කරුණානායක මහතා වාචික පිළිතුරු අපේකෂ්වෙන් නැගූ පැනයකට පිළිතුරු දෙමින් ඇමැතිවරයා මේ බව කීවේය.මේ පිළිබඳ මොරටුව සරසවිය මඟින් අධ්‍යනයක් සිදු කර නිර්දේශ ඉදිරිපත් කර ඇති බව පෙන්වාදුන් ඇමැතිවරයා එය ක්‍රියාත්මක කිරිම රජයේ අරමුණ බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303071</link>
    <topic>උතුරු මැද අතුරු භෝග වගාවට  වතුර මෝටර් සහන ක්‍රමයට</topic>
    <author>මිහින්තලේ සමූහ</author>
    <content>උතුරුමැද පළාතේ අතුරුභෝග වගාව ව්‍යාප්ත කිරීමේ අරමුණින් ගොවි ජනතාව වෙත, සහන ක්‍රමයට වතුර මෝටර් ලබාදීමේ වැඩපිළිවෙළේ දෙවන අදියර ආරම්භ කෙරේ.මේ යටතේ ගොවියෙකුට රුපියල් අනූපන්දහසක් (95,000) වටිනා වතුර මෝටරයක් රුපියල් තිස්තුන්දහස් පන්සියයක (33500) මුදලකට ලබාදීම සිදුකරයි.දෙවන අදියර යටතේ තවත් ගොවීන් දෙසිය පනහකට (250) වතුර මෝටර් ලබාදීම සිදු කරයි. එය සංකේතවත් කරමින් විසිදෙනකුට වතුර මෝටර් ලබාදීම උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතාගේ ප්‍රධානත්වයෙන් පළාත් සභා පරිශ්‍රයේ දී සිදුකෙරිණි.ප්‍රධාන ඇමැති එස්.එම්.රංජිත් සමරකෝන් මහතාගේ සංකල්පයක් මත ක්‍රියාත්මක කෙරෙන මේ වැඩසටහන රන්බිමට අරුණළු ව්‍යාපෘතියට සමගාමීව ක්‍රියාත්මක වේ.මේ අවස්ථාවට උතුරුමැද පළාත් සමූපකාර ඇමැති එච්.කේ. නන්දසේන, සභාපති ටී.එම්. ආර්. සිරිපාල, ප්‍රධාන ලේකම් ඩබ්ලිව්.ජී. දයාන් ප්‍රධාන ඇමැති ලේකම් ආනන්ද කුලරත්න සහකාර ලේකම් මුදල් ජයනී රාජකරුණා යන මහත්ම මහත්මීහු එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303072</link>
    <topic>අම්පාරේ පාසල් 12කටලක්‍ෂ 240ක වියදමින්පරිගණක විද්‍යාගාර 12ක්</topic>
    <author>දිගාමඬුල්ල සංචාරක පියසේන වතුදුර</author>
    <content>අම්පාර ප්‍රාදේශීය ලේකම් කොට්ඨාසයේ පාසල් 12 ක පරිගණක විද්‍යාගාර 12 ක් රුපියල් ලක්ෂ 240ක වියදමින් මේ දිනවල ඉදිවෙමින් ඇත.පරිගණක තාක්ෂණ විෂය දැනුම ලබාදීම පිණිස තොරතුරු තාක්ෂණ හා විදුලිසංදේශ අමාත්‍යාංශය මගින් මේ වැඩසටහන ක්‍රියාත්මක කරයි.නාමල් තලාව නවෝද්‍යාා පාසල, නාමල්ඔය විද්‍යාලය, කොටවෙහෙර විද්‍යාලය, අඹගහවැල්ල විද්‍යාලය, වේළුසුමන විද්‍යාලය, පරගහකැලේ විද්‍යාලය, කරංගාව විද්‍යාලය, වාවින්න විද්‍යාලය, හෑගොඩ ඉන්ද්‍රසාර විද්‍යාලය, අම්පාර කාවන්තිස්ස, ගාමිණී, සද්ධාතිස්ස යන විද්‍යාලවල පරිගණක විද්‍යාගාර ඉදිකිරීම් කටයුතු පසුගිය දා ආරම්භ කරනු ලැබීය. දැන් එම ඉදිකිරීම් සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303073</link>
    <topic>නොච්චියාගම පවුල් 250කට පානීය ජලය</topic>
    <author>එස්. ටී. බී. සේනාරත්නඋතුරුමැද පළාත් විශේෂ</author>
    <content>නොච්චියාගම පවුල් දෙසිය පනහකට අයත් දහසකට ආසන්න ජනතාව වෙනුවෙන් ක්‍රියාත්මක මිනිදිය ප්‍රජාමූල ජල යෝජනා ක්‍රමය ජනතා අයිතියට පත්කෙරේ.මේ සඳහා රජය වැය කළ මුදල රුපියල් ලක්ෂ හතළිහකි.අධ්‍යාපන සේවා ඇමැති දුමින්ද දිසානායක, වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක, පළාත් සභා මන්ත්‍රී‍්‍රවරුන් වන සරත් ඉලංගසිංහ හා සරත් කුමාරසිරි නොච්චියාගම ප්‍රාදේශීය සභාවේ සභාපති නලින් දිසානායක යන මහත්වරුන් ඇතුළු මහජන නියෝජිතයන්ගේ සහභාගිත්වයෙන් ජල යෝජනා ක්‍රමය විවෘත කෙරිණි.නොච්චියාගම ප්‍රදේශයේ බොහොමයක් ජනතාව ළිං ජලය බීමට ගන්නා අතර, මේ වන විට ඇතැම් ළිංවල ජලය කිවුල් රසයෙන් යුතු වීම නිසා ජනතාව දැඩි පීඩාවකට ලක්වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303074</link>
    <topic>නොමනා ක්‍රියාකාරකම්වලින් ඇහැලියගොඩ දිය ඇළි රැසක් විනාශ වෙලා</topic>
    <author>ඇහැලියගොඩ සමූහඑච්. ඇම්. කිත්සිරි රූපසිංහ</author>
    <content>ඇහැලියගොඩ ප්‍රදේශයට අයත් ගංඟා ඇළදොළ බොහොමයක් නොමනා ක්‍රියාකලාපයන් හේතුවෙන් මේ වන විට විනාශ වී ඒවායේ ඇති සුන්දරත්වයට ද හානි සිදුව ඇති අතර ජනතාවට ඒවා පරිහරණයට ද ගත නොහැකි තත්ත්වයට පත්ව ඇත.විශේෂයෙන්ම ගංඟා ඇළදොළ ගලා බසින රක්ෂිත ප්‍රදේශයන්හි පිහිටි විශාල ප්‍රමාණයේ වටිනා වෘක්‍ෂලතාදීන් කපා දැමීම, ඒවා දෙපස කැලෑ වනාන්තර එළිපෙහෙළි කිරීම, අනවසර වගාවන් යෙදීම, නිවාස ඉදිකිරීම හා අපද්‍රව්‍ය දැමීම වැනි කරුණු නිසා මෙලෙස ඒවා විනාශ වී යාමේ තත්ත්වයකට පත්ව ඇත.නැදුරන චිත්‍රාමළඇල්ල, කිරිඅතුල වේවැල්දොළ නැදුරන ඔය, හිදුරංගල ඇල්ල, කිරිපෝරුව ඇල්ල, මිටිපොල - හෙන්දදොළ විලේගොඩ බිසෝදොළ ඇල්ල වැනි දිය ඇළි ගණනාවක් මේ තත්ත්වයට දැනටමත් ගොදුරු වී ඇත.අධික වියළි කාලවලදී මේ දියඇළි සිඳී යාමේ තත්ත්වයක් ද පවතින අතර ස්වාභාවික පරිසරය විනාශ කිරීම, ගස්කොළන් කපා දැමීම, වනාන්තර කැලෑ එළිපෙහෙළි කිරීම වැනි මිනිසුන්ගේ නොමනා ක්‍රියාවන් මීට හේතු වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303075</link>
    <topic>මැති ඇමැති නම් විකුණා මුදල් ගැරූරට රැකියා ජාවාරම්කරුවෙක් රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>එක්සත් ජාතීන්ගේ සංවිධානයේ සහ රජයේ මැති ඇමැතිවරුන්ගේ නම් විකුණමින් පොලිස් නිලධාරීන් බියවද්දන ලියුම් ඉදිරිපත් කරමින් විදේශ රැකියා ජාවාරමක යෙදී සිටි බවට සැකකරන පුද්ගලයකු පාණදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා විසින් මාර්තු මස 14දා දක්වා රක්ෂිත බන්ධනාගාර ගතකරන ලදී.පිළියන්දල මාවිත්තර පදිංචි සැකකරුගේ ප්‍රකාශයක් ලබාගෙන විධිමත් පරීක්ෂණයක් පත්වා එම වාර්තාව අධිකරණය වෙත ඉදිරිපත් කරන ලෙසට පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක ඉඳුනිල් ගීකියනගේ මහතාට මහේස්ත්‍රාත්වරයා උපදෙස් දුන්නේය. ෙම සැකකරුට එරෙහිව අධිකරණ දෙකක නඩු විභාගවෙමින් පවතී.අමෙරිකාවේ රැකියාවක් ලබාදෙන බවට පොරොන්දු වී පාණදුර කුරුප්පුමුල්ලේ පදිංචි විරාජ් අතුකෝරාල නැමැත්තාගෙන් රුපියල් අටලක්ෂ අනූදහසක මුදලක් සාපරාධි ලෙස වංචා කිරීම ගැන මෙම සැකකරුට එරෙහිව පාණදුර පොලිසියේ විශේෂ අපරාධ සහ වංචා විමර්ශන අංශය විසින් පාණදුර මහේස්ත්‍රාත් අධිකරණයේ නඩුවක් පවරා ඇත.මෙම නඩුවට ඔහු පෙනී නොසිට අධිකරණය මඟහැර ඇත. 28.02.2013 දින ඔහුට අපේක්ෂිත ඇප ඉල්ලමින් නීතිඥ කසුන් ජයරත්න මහතා අධිකරණයට කරුණු ඉදිරිපත් කළේය.එම අවස්ථාවේ දී අධිකරණයේ සිටි පාණදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපතිවරයා සැකකරුගේ පැටිකිරිය ගැන තොරතුරු සහ ඔහුගෙන් පොලිසියට ලැබුණු ලිපියක් ද අධිකරණයේ අවධානයට යොමු කළේය.මෙම තොරතුරු ගැන සෑහීමකට පත්වූ ප්‍රධාන මහේස්ත්‍රාත්වරයා සැකකරු විදේශ රැකියා ජාවාරමක නියලී සිටින බවට සැකකරමින් ඔහුව රක්ෂිත බන්ධනාගාර ගත කර ඔහුගේ ප්‍රකාශයක් ලබාගෙන පැමිණිලි ගැන විධිමත් පරීක්ෂණයක් පවත්වන ලෙසට පොලිස් ස්ථානාධිපතිවරයාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303076</link>
    <topic>නාගොඩ පොහොරවත්තේපොහොර නිපැයුම ඉහළ නැංවේ</topic>
    <author>කළුතර විශේෂ - සැම්සන් ප්‍රේමසිරි</author>
    <content>කළුතර, නාගොඩ පොහොර වත්තේ ආරම්භ කර ඇති මිහිසරු කොම්පෝස්ට් පොහොර මධ්‍යස්ථානයේ නිෂ්පාදන ධාරිතාව දෙගුණයකින් ඉහළ නැංවීමට කටයුතු යොදා තිබේ.ඒ සඳහා පානදුර නගර සභා හා ප්‍රාදේශීය සභා බල ප්‍රදේශ දෛනිකව එකතුවන කැළිකසළ මෙට්‍රික් ටොන් තිහක් ලබාගැනීමට යෝජිතය.එමගින් කසළ ප්‍රතිචක්‍රීය කොට කොම්පෝස්ට් පොහොර නිෂ්පාදනය කිරීමට කටයුතු කෙරේ. දැනට මේ මධ්‍යස්ථානයේ පොහොර මෙට්‍්‍රක් ටොන් සීයක් මාසිකව නිපදවේ. පානදුර කැළිකසළ ලබාගැනීමෙන් පසු එම පොහොර ප්‍රමාණය මෙටි‍්‍රක් ටොන් දෙසියපනහ දක්වා වැඩිකරගැනීමට සැලැසුම් කර ඇතැයි මධ්‍යස්ථානයේ කළමනාකාර පාලිත උදයාංග මහතා ‘දිනමිණ’ ට කීය.මෙම මධ්‍යස්ථානයේ නිෂ්පාදිත පොහොරවලට බස්නාහිර පළාත තුළ හොඳ ඉල්ලුමක් පවතී.නිෂ්පාදනය ආරම්භ කොට මාස පහක් වැනි කෙටි කාලයක් තුළ ප්‍රගතියක් අත්කරගැනීමට හැකිවී ඇතැයිද උදයාංග මහතා පැවසීය.දැනට නිෂ්පාදනය කෙරෙන පොහොර මෙට්‍රික් ටොන් සීයෙන්, ටොන් අසූවක්ම වෙළඳපළට නිකුත්කෙරේ. වගාකරුවන් හා අලෙවි නියෝජිතයන්ට සහනදායි මිලකට මධ්‍යස්ථානයට පැමිණ කොම්පෝස්ට් පොහොර ලබාගැනීමට හැකි බැව් කළමනාකාර පාලිත උදයාංග මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303077</link>
    <topic>දුප්පත් ගැමියකු ලෙස රෝහලට පැමිණිනඩුකාර උන්නාන්සේට ඇටෙන්ඩන්ගෙන් සැරවැර</topic>
    <author>කුරුණෑගල දකුණ සමූහ - එම්. මහරුප්</author>
    <content>ඇසේ ආබාධයක් සඳහා කුරුණෑගල ශික්‍ෂණ රෝහලේ ඇස් වාට්ටුවට ඇතුළුවූ පුද්ගලයකු පිළිබඳ කථාවකි මෙය.සාමාන්‍ය වයසේ තැනැත්තෙකු වූ ඔහු වාට්ටුවට ඇතුළුවූයේ සරමක් සහ කමිසයක් ඇඳගත් ගමේ කෙනකු වශයෙනි. ඔහු අතෙහි වූයේ කුඩා බෑගයක් පමණි. ඔහුට ලැබුණේ වාට්ටුවේ කොනක වූ ඇඳකි.වාට්ටුවෙහි රෝගීන් බොහෝ දෙනකු තේ පානය කරනුයේ උදේ 10ට හා සවස 3ට පමණය. ගැමියෙක් හා සමාන වූ මෙම තැනැත්තා ද ඇඳ උඩ ඉඳගෙනම තම බෑගය විවෘත කළේය. විස්කෝතු කීපයක් එළියට ගත් ඔහු ඇඳ උඩ ඉඳගෙනම අනුභව කරන්නට විය.හා! හා! ඔතන කෑම කන්න බැහැ. තේ බොන තැනක්වත් කෑමකන තැනක්වත් නොවෙයි ඔතන. තේ බොන්නට ඕනෑ නම් අර එහා පැත්තට යන්න ඕනෑ. එතන ඉඳගෙන කාලා බීලා වාට්ටුව අපිරිසිදු කරන්න එපා. වාට්ටුවේ ඇටෙන්ඩන්ට් කෙනෙක් ඈත සිටම කියාගෙන ආවේය.දන්නෙ නැද්ද වාට්ටුවට ආවාම ඉන්න හැටි. ළඟටම ආ ඇටෙන්ඩන්ට් ගැමියාට ඈත කෙළවරේ මේසයක් පෙන්වමින් එතැනට යන ලෙසට කීවේය.අනේ මම දන්නෙ නැහැනේ යි කියූ ඔහු තම බෑගයද රැගෙන වාට්ටුවේ කෙළවරට ගොස් මේසයක් ළඟ ඉඳගත්තේ ය. එතැන ඉඳගෙනම තේ් එකක් ද පානය කළ ඔහු නැවත තම ඇඳ වෙත පැමිණ සිටගත්තේය. “දවල්ට බත් කනවිට අර මේසෙ ළඟට අරන් ගිහින් කන්න ඕනෑ. ඇඳ උඩ ඉඳගෙන බත් කන්නට බැහැ. නැවත ඔහු වෙත ආ ඇටෙන්ඩන්ට්වරයා කියාගෙන ගියේය.ඇටෙන්ඩන්ට්ගේ කථාවෙහි හා හැසිරීමෙහි සැර ගතියක් පෙනෙන්නට තිබුණත් මෙම සාමාන්‍ය මිනිසා එය ගණනකටවත් නොගත්තේය. ස්වල්ප වේලාවකින් වාට්ටුව ඉදිරිපිට පොලිස් ජීප් රථයක් නතරවූ අතර උසස් පොලිස් නිලධාරියකු ඇතුළුව පොලිස් නිලධාරීන් කිහිපදෙනකු කඩිමුඩියේ වාට්ටුවට පැමිණෙනු දක්නට ලැබිණි.වාට්ටුවෙහි ප්‍රධාන හෙදිය හමුවූ පොලිස් නිලධාරී පිරිස කෙලින්ම සොයාගෙන පැමිණියේ සාමාන්‍ය ගැමියකු ලෙස ඇඳ පැළඳ සිටි අර පුද්ගලයාය.අඩි හප්පා සැලියුට් කළ පොලිස් පිරිස එම පුද්ගලයා සමඟ කථාබහ කළේ ද ඉතාමත් ගරුසරු ඇතිවය. සුහදව පොලිස් පිරිස සමඟ කථාකළ ඔහු ද යම් යම් කාරණා කියනු දක්නට ලැබිණි.සුළු වේලාවක් පිළිසඳරෙහි යෙදුන පොලිස් පිරිස ඔහුගෙන් සමුගත්තේ ද නැවතත් සැලියුට් කිරීමෙන් අනතුරුවය.සිද්ධිය දුටු ඇටෙන්ඩන්ට්වරයා තැතිගත්තේය. වහා ප්‍රධාන හෙදිය හමුවූ ඔහු අර පුද්ගලයා කව්දැයි විචාළේය. “මමත් දන්නෙ නැහැ. පොලිසියෙන් තමයි කිව්වෙ අහවල් නඩුකාර උන්නැහේ කියලා.” ඇය පිළිතුරු දුන්නාය. ඇටෙන්ඩන්ට් උන්නැහේට ප්‍රෙෂර්එක නැග්ගා වගේය. බයාදු ස්වරූපයෙන් අර තැනැත්තා වෙතට කිට්ටුවූ ඔහු “අනේ සෑර් සමාවෙන්ඩ ඕනෑ,මම ඔබතුමාට එවේලෙ අර විධියට කථාකළාට. මම දන්නෙ නැහැනෙ ඔබතුමා ගැන. දැනුයි දැනගත්තේයි කීවේය.“හා ඒකට කමක් නැහැ. ඔහේ මට කිව්වේ කෑම කන තැනට යන්න කියලානේ. ඉතින් ඒක හරිනේ.උන්නැහේ ඒවා ගණන් ගන්නට ඕනෑ නැහැ” ඔහු කීය. ඇටෙන්ඩන්ට් උන්නැහේගේ සැර නිකම්ම පහවීගියා සේය. දින කීපයක්ම ප්‍රතිකාර ලැබූ ගැමිකම තිබූ නඩුකාර උන්නැහේ ඇටෙන්ඩන්ට කථා කර ආපසු යන්නට ද අමතක නොකළේය.“මීට පස්සෙවත් මිනිසුන්ට හොඳින් කථා කරන්නට ඉගෙන ගන්නවා” වාට්ටුවෙන්ද ඇටෙන්ඩන්ට අවවාදයක් ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303078</link>
    <topic>ළමා හා මාතෘ සායනය 10දා විවෘත වෙයි</topic>
    <author>වාද්දුව සමූහ - එස්. ආර්. පියදාස</author>
    <content>රුපියල් ලක්ෂ විසිහතරක වියදමින් පානදුර හොරේතුඩුවේ ඉදිකරන ලද නව ළමා හා මාතෘ සායනය ජනතා අයිතියට පැවරීම මාර්තු 10 වැනිදා පෙරවරු 9.00ට සුළු අපනයන බෝග ඇමැති රෙජිනෝල්ඩ් කුරේ මහතා අතින් සිදු කැරේ.මෙම ළදරු හා මාතෘ සායනය ඉදිකිරීම සඳහා රුපියල් ලක්‍ෂ දාහතරක් වෙන්කර ඇති බවත් ඉතිරි රුපියල් දසලක්ෂය පානදුර ප්‍රාදේශීය සභාව මගින් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=r1303079</link>
    <topic>මිලියන 2945කින්ජල ව්‍යාපෘති 5ක්</topic>
    <author>මහනුවර උතුර විශේෂමහානාම ගලහිටියාව</author>
    <content>ජල සම්පාදන හා ජලාපවහන මණ්ඩලය මඟින් මහනුවර දිස්ත්‍රික්කයේ ජලසම්පාදන ව්‍යාපෘති පහක් සඳහා රුපියල් මිලියන 2945ක් වෙන් කර ඇත.මහනුවර හා තදාසන්න ජලසම්පාදන ව්‍යාපෘතිය පියවරධ්ධ්, මහනුවර දකුණ ජල සම්පාදන ව්‍යාපෘතිය, මහනුවර නාගරික අපජල ව්‍යාපෘතිය, කුණ්ඩසාලේ ජල ව්‍යාපෘතිය හා මාරස්සන ජල ව්‍යාපෘතිය මේ යටතේ ක්‍රියාත්මක කැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303071</link>
    <topic>මේක හදිසි තීරණයක් නොවෙයි</topic>
    <author>ෆවුස් මොහොමඩ්</author>
    <content>ඔස්ට්‍රේලියාව සමග පසුගිය වසර අවසානයේ පැවැති ටෙස්ට් තරගමාලාවට යෑමට පෙර සිටම ක්‍රීඩාවෙන් සමුගැනීමේ අදහසක් තම සිතෙහි තිබු බව ක්‍රිකට් පිටියෙන් සමුගත් ප්‍රවීණ පිතිකරු තිලාන් සමරවීර ඊයේ එස්.එස්.සී ක්‍රීඩාගාරයේදී පැවැති මාධ්‍ය හමුවේදී ප්‍රකාශ කළේය.කෙසේ වෙතත් දකුණු අප්‍රිකාව සහ බටහිර ඉන්දීය කොදෙව් පිල සමග මේ වසරේ පැවැත්වීමට නියමිතව තිබු ටෙස්ට් තරග 6 අවලංගු නොවුනානම් තම තීරණය තරම් ඉක්මන් ‍වෙන්නේ නැතැයි ඔහු කීවේය.“අවාසනාවකට වගේ මේ වසරේ පැවැත්වීමට තිබුණු දකුණු අප්‍රිකාව සමග ටෙස්ට් තරග 3ත් කොදෙව් පිල සමග ටෙස්ට් තරග 3ත් අවලංගු කර තිබෙනවා. ටෙස්ට් පිටියේ අංක එකේ කණ්ඩායම වන දකුණු අප්‍රිකාව සමග ක්‍රීඩා කරන්න මම බලාපොරොත්තුවෙන් සිටියේ” සමරවීර පැවැසීය.මහේල ජයවර්ධන ආබාධකයකට ලක්වීමෙන් පසුව තමාට බංග්ලාදේශය සමග පැවැත්වෙන ටෙස්ට් තරගමාලාවට ක්‍රීඩා කිරීමේ අවස්ථාව ලැබීමට ඉඩකඩ තිබු බවත් එබැවින් බංග්ලාදේශය සමග ටෙස්ට් තරගමාලාවෙන් පසුව ක්‍රීඩාවෙන් සමුගැනීමට අදහස් කළ බවත් කී සමරවීර, එහෙත් පළමු ටෙස්ට් තරගයට නම්කළ සංචිතයට තමා ඇතුළත් නොවීමෙන් සමුගැනීමේ තීරණය ඉක්මන් කළ බවද සඳහන් කළේය.“මම ලොකු බලාපො‍රොත්තුවකින් සිටියේ අවසන් කණ්ඩායමට තෙරෙවී කියලා. එහෙත් මා පුදුමයට පත්වුනා මා තෝරා නොගත්තේ ඇයි කියලා” සමරවීර කියා සිටියේය.ක්‍රීඩාවෙන් සමුගැනීමේ ලිපිය පෙරේදා ශ්‍රී ලංකා ක්‍රිකට් ආයතනයට බාර දීමෙන් පසුව ක්‍රිකට් තේරීම් කමිටු නිලධාරීන් හමුවීමට සමරවීරට අවස්ථාව උදාවිය.“තේරීම් කමිටු නිලධාරීන් මා එක්ක කතා කළා. එයාලගේ අදහස වුනේ බංග්ලාදේශය සමගත් ඊලගට සිම්බාබ්වේ පිල සමගත් ක්‍රීඩා කරන ශ්‍රී ලංකා කණ්ඩායමට ජ්‍යෙෂ්ඨ ක්‍රීඩකයන් දෙදෙනෙක් පමණක් ඇතුල් කර ගන්නයි. නමුත් මේ වසරේ දෙසැම්බර් මාසයේ පාකිස්තානයේ පැවැත්වීමට නියමිත ටෙස්ට් තරග මාලාවට මාගේ පලපුරුද්ද ලබාගන්න ඔවුන්ගේ බලාපොරොත්තුවක් තිබුණා. නමුත් මාස 10ක් බලා ඉන්න එක මට අසිරු දෙයක්” සමරවීර පැවැසීය.තමාට ක්‍රීඩවෙන් සමුගැනීම සඳහා බංග්ලාදේශය සමග පැවැත්වෙන පළමු ටෙස්ට් තරග ලබාදෙන ලෙස තේරීම් කමිටුවෙන් ඉල්ලීමක් කලේදැයි මාධ්‍යවේදියෙකු නැගු ප්‍රශ්නයකට පිළිතරු දුන් සමරවීර කියා සිටියේ තමා එවැනි ඉල්ලීමක් නොකල බවයි.“අවසන් 15 දෙනාට මම සුදුසු නැත්නම් සමුගැනීමේ තරගයට ක්‍රීඩා කරන්න මම කැමති නෑ. තව කෙනෙකුට ලැබෙන අවස්ථාවත් අහිමි කරන්න මගේ බලාපොරොත්තුවක් නැ” ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303072</link>
    <topic>ජනපති වෙතින් ලද සෙනෙහසකිසිදා අමතක ව නොයේ</topic>
    <author/>
    <content>ලාහෝරයේ දෙවැනි ටෙස්ට් තරගයට ක්‍රීඩා කිරීමට යන අතරවාරයේ ත්‍රස්තවාදීන්ගේ දරුණු ප්‍රහාරයකට ලක්ව බරපතළ තුවාළ ලැබ ඉමහත් කම්පනයෙන් යුතුව ආරක්ෂාවක් නැති රෝහලක ඇඳක තනිව වේදනාවෙන් හා දැඩි ශෝකයෙන් බලාපොරොත්තු සුන්ව සිටයදී තමා සහ අනෙක් ක්‍රීඩකයන් ඉතාමත් ඉක්මනින් ආරක්ෂා සහිතව යළි ගෙන්වා ගන්නා බව පවසමින් අතිගරු ජනාධිපති මහින්ද රාජපක්ෂ මහතාගෙන් ලැබුනු දුරකථන පණිවිඩය ජීවිතයේ තමන්ට ලැබුනු හොඳම සැනසිල්ල බව ක්‍රිකට් පිටියෙන් සමුගත් තිලාන් සමරවීර කියයි.තාවකාලික ආකාරයට යොදවා ගත හැකි උසස්ම වෛද්‍ය සත්කාර සමග වෛද්‍යවරුන් හා අනෙකුත් වෛද්‍ය මණ්ඩලයක් සමග පැමිණි විශේෂ ගුවන් යානයක් ඉතාමත් සුවපහසුව තමා යළි උපන් බිමට ගෙන ආ බවද සමරවීර ඊයේ මාධ්‍ය වෙත නිවේදනයක් නිකුත් කරමින් කියා සිටියේය.එම නිවේදනයේ මෙසේ ද සඳහන්ව තිබිණි.“අප්‍රමාදව හා සැලකිල්ලෙන් යුතුව ජනාධිපතිතුමා මගේ සුවය ලැබීමේ ප්‍රගතිය ගැන නිරතුරුවම සොයා බැලුවේ ඉතාමත් ඕනෑකමින් යුතුවයි.මගේ තුවාලවලට ශල්‍යකර්ම සිදුකළ වෛද්‍ය නරේන්ද්‍ර පින්ටෝ මහතාගෙන් තොරතුරු විමසීමෙන් පසුව අතිගරු ජනාධිපතිතුමා ඔහුගේ පෞද්ගලික කැමැත්තට අනුව වෛද්‍ය එලියන්ත වයිට් මහතාද මට අවශ්‍යව තිබූ අතිරේක සත්කාර ලබා දීම සඳහා මා වෙත එවනු ලැබුවා. මෙය කරුණාවන්තභාවයේ හා සැලකිලිමත්භාවයේ උපරිමය විය.”“එය ඉතාමත් විශිෂ්ට ගණයේ සැලකිල්ලකි.එය මට කවදාවත් අමතක කළ නොහැකියි. කවදාවත් අමතක කරන්නෙත් නැහැ. පියෙකුගේ වැනි මේ සෙනෙහෙවන්තකමට මා අතිගරු ජනාධිපතිතුමාට මගේ හද පත්ලෙන්ම නැගී එන ස්තූතිපූර්වක කෘතඥතාව පුද කිරීමට කැමතියි. වෛද්‍යවරුන් වන නරේන්ද්‍ර පින්ටෝ හා එලියන්ත වයිට් හා ඔවුන්ගේ සහායක වෛද්‍ය මණ්ඩලය සිදු කළ ප්‍රාතිහාර්යයට මගේ අවංක ස්තූතිය ඒ මහත්වරුන්ටද පුද කරනු කැමැත්තෙමි.”නවලෝක රෝහලේ සභාපති ජයන්ත ධර්මදාස මහතා විසින් විශේෂිත වෛද්‍ය සත්කාර සඳහා ලබා දුන් පහසුකම් වෙනුවෙන් ඒ මහතාටද ප්‍රසාදය පළ කර සිටින බව තිලාන් සමරවීර කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303073</link>
    <topic>නොමි‍ලේ එතෙරනේවාසික පුහුණුවක්</topic>
    <author>ෆවුස් මොහොමඩ්</author>
    <content>මෙරට බිලියඩ් හා ස්නූකර් තරග ක්ෂේත්‍රයේ නැගී එන යොවුන් ක්‍රීඩකයන් 6දෙනකුට කටාර් රාජ්‍යයේ නොමිලේ නේවාසික පුහුණුවක් ලබාදීමට කටාර් බිලියඩ් සංගමය ඉදිරිපත්වී සිටියි. පුහුණුව ලබන කාලසීමාව තුළ නොමිලේ ආහාරපාන ඉඳුම්හිටුම් සමග දීමනාවක් ද ලබාදීමට නියමිතය. ඉදිරි මාස 6දී වරකට ක්‍රීඩකයන් තිදෙනා බැගින් මේ පුහුණු පාඨමාලාව සඳහා යැවීමට ශ්‍රී ලංකා බිලියඩ් හා ස්නූකර් සංගමය පියවර ගනු ඇත. සති 6ක පුහුණු පාඨමාලාවක් වන මේ සඳහා ක්‍රීඩකයන් තෝරාගැනීම ඉදිරියේදී සිදුකිරීමට නියමිත බව ශ්‍රී ලංකා බිලියඩ් හා ස්නූකර් සංගමයේ සභාපති ෂෆීක් රාජාබ්දීන් මහතා පැවැසීය.61වැනි ජාතික ස්නූකර් ශූරතාවලිය සම්බන්ධව පෙරේදා කොම්පඤ්ඤවීදියේ 'ද කියූ ක්ලබ් ස්නූකර් හා බිලයඩ් ශාලාවේ පැවැති මාධ්‍ය හමුවේදී රාජබ්දීන් මහතා මේ බව අනාවරණය කළේය. ‍මෙරට ක්‍රීඩා ඉතිහාසයේ පළමු වරට ලෝක ශූරතාවක් හිමිවූයේ බිලියඩ් ක්‍රීඩාවෙන් බව සිහිපත් කළ රාජාබ්දීන් මහතා, බිලියඩ් ශූර එම්.ජේ.එම්.ලාෆීර් මහතා1973වසරේ දී ‍ලෝක බිලියඩ් ශූරතාව අත්කර ගනිමින් ශ්‍රී ලංකාවට එම කීර්තිය ගෙන දුන් බව සඳහන් කළේය.ඒ මහතා ආසියානු බිලියඩ් හා ස්නූකර් උපසභාපතිධූරයට පසුගියදා පත්වූ අතර ඔහුගේ කැපවීම මත මෙරට බිලියඩ් හා ස්නූකර් ක්‍රීඩකයන්ට මේ අවස්ථාව උදාවී ඇත. මේ වසරේ දී පළමුවරට ලෝක ශ්‍රේණිගත කිරීමේ ස්නූකර් තරගාවලියක් ශ්‍රී ලංකාවේ පැවැත්වීමට ද පුරෝගාමීව කටයුතු කරන රාජාබ්දීන් මහතා මෙරට බිලියඩ් සහ ස්නූකර් ක්‍රීඩාව ව්‍යාප්ත කිරීමෙහිලා විශිෂ්ට කාර්යභාරයක් ඉටුකරමින් සිටියි. බිලියඩ් හා ස්නූකර් ක්‍රීඩාවේ උන්නතිය වෙනුවෙන් මේ වනවිට ඔහුගේ මඟපෙන්වීම මත වැඩ සටහන් කීපයක්ම දියත් වී තිබෙන අතර බිලියඩ් හා ස්නූකර් සංගම් මූලස්ථානයේ දී රුපියල් ලක්ෂ 6ක වියදමින් බිලියඩ් මේස සවිකිරීම ද පසුගියදා සිදු කෙරිණි.යූ.ඩබ්.සුමතිපාල අනුස්මරණ කුසලානය සඳහා පැවැත්වෙන ජාතික ස්නූකර් ශූරතාවලියේ දිස්ත්‍රික් තරග මේ වනවිට පැවැත්වේ. ඒ සඳහා ක්‍රීඩකයන් 159දෙනකු සුගතදාස හෝටල් සංකීර්ණයේ පිහිටි ශ්‍රී ලංකා බිලියඩ් හා ස්නූකර් සංගම් මූලස්ථානයේ හා මුවර්ස් ක්‍රීඩා සංගම් ශාලාවේ දී තරග වදිති. මේ ශූරතාවලියේ සමස්ත ලංකා තරග ඉදිරි සතියේ දී පැවැත්වෙන අතර ජාතික ශූරතාවලිය ආරම්භ වනුයේ ඉන් අනතුරුවය.මෙවර ස්නූකර් ශූරයාට හා අනුශූරයාට ලබන අප්‍රේල් මස 23වැනිදා පාකිස්තානයේ කරාච්චි නුවර ආරම්භවීමට නියමිත ආසියානු ස්නූකර් ශූරතාවලිය සඳහා ශ්‍රී ලංකාව නියෝජනය කිරීමේ අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303074</link>
    <topic>රාජකීය-සා‍.තෝමස් 134වැනි ‘නිල් මහ සටන’ අද ඇරැඹේ</topic>
    <author>නිරෝෂාන් ප්‍රියංකර</author>
    <content>රාජකීය විදුහල සහ ගල්කිස්ස සාන්ත තෝමස් විදුහල අතර පැවැත්වෙන 134 වැනි ‘නිල් මහ සටන’ අද (7) සිට තෙදිනක් පුරා එස්.එස්.සී.ක්‍රීඩාංගණයේදී පැවැත්වේ.ලෝකයේ පැරණිතම පාසල් ක්‍රිකට් තරගාවලියක් ලෙස 1879 ඇරඹි ‘නිල් මහ සටනේ’ මෙතෙක් පැවැති තරග 133 අතරින් තරග 34ක් ජයගැනීමට සා.තෝමස් විදුහල සමත්ව ඇති අතර තරග 33ක් රාජකීය විදුහල ජයගෙන ඇත.රාජකීය විදුහලට මේ තරග ජයගතහොත් තරගාවලියේ ජයග්‍රහණ සම කරගත හැකි බැවින් මෙවර තියුණු තරගයක් දැකගැනීමට හැකිවනු ඇත.රාජකීය පිල අවසන් වරට නිල් මහ සටන ජයගෙන ඇත්තේ 2006 දී නඳුන් පුංචිහේවාගේ නායකත්වය යටතේය. 2007 වසරේදී අශාන් පිරිස්ගේ නායකත්වයෙන් සා.‍තෝමස් පිල අවසන්වරට නිල් මහ සටන ජයගත්තේය.මේ තරගයේ වැඩිම ලකුණුලාභියා ලෙස 1980 පැවැති තරගයේ දී ලකුණු 197ක් රැස්කළ රාජකීය විදුහලේ සුමිත් වර්ණකුලසූරිය වාර්තා වන අතර ‍හොඳම පන්දු යැවීම සා.තෝමස් විදුහලේ එෆ්.තෝමස් 1884 පැවැති තරගයේ දී ලකුණු 3කට ලබාගත් කඩුලු 8 වාර්තාවේ.රාජකීය විදුහල 2006 වසරේ පැවැති තරගයේ දී කඩුලු 9කට වාර්තා කළ ලකුණු 432ක ඉනිමක වැඩිම ලකුණු වන අතර තෝමස් විදුහල ලබාගත් වැඩිම ලකුණු සංඛාව ලෙස 2009දී රැස්කළ ලකුණු 411‍ වාර්තාවේ.ඉනිමක අඩුම ලකුණු ලෙස 1885දී රාජකීය විදුහල ලකුණු 9කටත් තෝමස් විදුහල ලකුණු 18කටත් (1888) සීමාවී ඇත. මෙරව තරගාවලියේදී ‍රාජකීය විදුහල් කණ්ඩායම දේවින් පද්මනාදන්ගේ නායකත්වය යටතේ තරග වදින අතර මිලාන් අබේසේකර උපනායකත්වය දරනු ලබයි.මේ තරගවාරයේ පූර්ණ ජයග්‍රහණ 4ක් හිමිකර ගෙන සිටින රාජකීය කණ්ඩායම මිලාන් අබේසේකර සහ හේෂාන් රාමනායක පිතිකරු ලැයිස්තුවේ ඉදිරියෙන් පසුවන අතර , ඉසුරු ගුණතිලක, හේෂාන් කුමාරසිරි අතුළු ප්‍රබල පිතිකරුවන්ගෙන් සමත්විත වේ.පන්දු යැවීමේ අංශය නායක දේවින් පද්මනාදන්, පූර්ණ අලුත්ගේ, චාමික කරුණාරත්නගෙන් ශක්තිමත්ව ඇත. ජාවඩ් බෝංසෝගේ නායකත්වයෙන් තරග වදින සාන්ත තෝමස් පිල මෙවර තරගවාරයේ පූර්ණ ජයග්‍රහණ 3ක් හිමිකර ගෙන සිටී.කණ්ඩාය‍මේ උපනායකයා ලෙස මධුෂාන් රවිචන්ද්‍රකුමාර් කටයුතු කරයි. පිතිකරු අංශයෙන් බෝංසෝ ඉදිරියෙන් සිටින අතර උපනායක රවිකුමාර්, දේවින් ජයසිංහ, තිලක්ෂ සුමනසිරි පිතිකරනයෙන් මෙන්ම පන්දු යැවීමෙන්ද දක්ෂතා අතර සිටිති. රනිඳු තිලකරත්න කණ්ඩායමේ සිටින දක්ෂ පන්දු යවන්නෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303075</link>
    <topic>107වැනි උතුරු මහා ක්‍රිකට් ගැටුම අද සිට</topic>
    <author/>
    <content>මෙරට පාසල් මහා ක්‍රිකට් තරග අතර පැරණිතම තරගයක් වන යාපනය සාන්ත ජොන්ස් විදුහල සහ යාපනය මධ්‍ය මහා විද්‍යාලය අතර මහා ක්‍රිකට් තරගය අද (7) සිට 9වැනිදා දක්වා යාපනය මැදි විදුහල් ක්‍රීඩාංගණයේදී පැවැත්වේ.සා.ජොන්ස් විදුහල් කණ්ඩායම ජෙයකුමාර් අමිදයාන් විසින් මෙහෙයවන අතර යාපනය මධ්‍ය මහා විදුහල් කණ්ඩායම පූබාලසිංහම් ඩර්වින්ගේ නායකත්වය ‍ය‍ටතේ තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303076</link>
    <topic>සරසවි 14ක ක්‍රීඩක ක්‍රීඩිකාවන් 5200ක් සහභාගි වනශ්‍රී ලංකා විශ්වවිද්‍යාල ක්‍රීඩා උලෙළ මැයි මාසයේ දී</topic>
    <author>වර්නන් ගුණසේකර</author>
    <content>දිවයිනේ සතර දෙසින් සරසවි 14ක ක්‍රීඩක ක්‍රීඩිකාවන් 5,200ක් සහභාගි වන ශ්‍රී ලංකා විශ්වවිද්‍යාල ක්‍රීඩා උලෙළ මැයි මස 2 සිට 12 දක්වා පැවැත්වේ.11 වැනි වතාවටත් පැවැත්වෙන මේ ක්‍රීඩා උලෙළ මෙවර සංවිධානය කරන්නේ මොරටුව විශ්වවිද්‍යාලය යි.මෙවර ක්‍රීඩා උලෙලේදී පිරිමි හා කාන්තා වශයෙන් ක්‍රීඩා 22ක් පැවැත්වෙන අතර සම්පූර්ණ තරග සංඛ්‍යාව 35කි.කොළඹ, ශ්‍රී ජයවර්ධනපුර, මොරටුව, යාපනය, රජරට, නැගෙනහිර, සෞන්දර්ය, පේරාදෙනිය, කැළණිය, රුහුණු, වයඹ, සබරගමුව, අග්නිදිග හා ඌව වෙල්ලස්ස යන විශ්වවිද්‍යාල 14 මෙවර ක්‍රීඩා උලෙළට තරගකරුවන් ඉදිරිපත් කර තිබේ.මොරටුව විශ්වවිද්‍යාලය තුළ හා පිටස්තර ක්‍රීඩා පිටි වන සුගතදාස ක්‍රීඩා සංකීර්ණය, මහින්ද රාජපක්ෂ ක්‍රීඩාංගණය, ශ්‍රී ජයවර්ධනපුර විශ්වවිද්‍යාල පිහිනුම් තටාකය, හැව්ලොක්ස්, ටොරින්ටන්, ශ්‍රී ලංකා පොලිස් ක්‍රීඩාංගණය, පානදුර නගර සභා ක්‍රීඩා පිටිය, පිළියන්දල මධ්‍ය මහා විද්‍යාල ක්‍රීඩා පිටිය, ජාතික තරුණසේවා සභා ක්‍රීඩා පිටිය හා ගෘහස්ථ ක්‍රීඩාගාරය, ශ්‍රී ලංකා ටෙනිස් සංගම් ක්‍රීඩා පිටිය, කොළඹ විශ්වවිද්‍යාල ක්‍රීඩා පිටිය හා කොළඹ ඔරුපැදීමේ සංගම් කී‍්‍රඩා මධ්‍යස්ථානය යන ස්ථානවල තරග පැවැත්වේ. මැයි 2 වැනිදා සමාරම්භක උත්සවය හා මැයි 12 වැනිදා සමාප්ත උත්සවය මොරටුව විශ්වවිද්‍යාලයීය ක්‍රීඩා පිටියේදී පැවැත්වීමට නියමිතය.ක්‍රීඩා උලෙළේ ටෙනිස්, ක්‍රිකට්, රගර් හා කැරම් තරග අප්‍රේල් මාසයේදී පැවැත්වේ. සීමිත ඕවර 50 ක්‍රිකට් තරග හා රගර් තරග පිළිමළුන් පිටුදැකීමේ ක්‍රමයට සතිඅන්ත පහක පවත්වා අවසන් කරනු ඇත.පාපන්දු, බාස්කට්බෝල්, මාර්ග ධාවන, ඔරු පැදීම, බර ඉසිලීම, බැඩ්මින්ටන්, වොලිබෝල්, බේස්බෝල්, නෙට්බෝල්, පිහිනුම් තරග, මල්ලව පොර, කරාටේ, හොකී, එල්ලේ, ටේබල් ටෙනිස්, චෙස්, ටයිකොන්ඩෝ හා මලල ක්‍රීඩා මෙවර ක්‍රීඩා උලෙළට අයත් අනෙකුත් ක්‍රීඩා වෙති. ශ්‍රී ලංකා විශ්වවිද්‍යාල ක්‍රීඩා උලෙළ පැවැත්වෙන්නේ තෙවසරකට වරක්ය. මේ ක්‍රීඩා උලෙළේ මූලිකත්වය දරනු ලබන්නේ ශ්‍රී ලංකා විශ්වවිද්‍යාලයීය ක්‍රීඩා සංගමයයි.පළමු විශ්ව විද්‍යාල ක්‍රීඩා උලෙළ පේරාදෙණිය විශ්වවිද්‍යාලයේ සංවිධානයෙන් යුතුව 1980 වසරේදී පැවැත්විණි. ඉන්පසුව මේ ක්‍රීඩ උලෙළ කොළඹ, පේරාදෙණිය, මොරටුව, කැළණිය, ශ්‍රී ජයවර්ධනපුර හා රුහුණු යන ප්‍රධාන විශ්වවිද්‍යාල 6 අතර මාරු කෙරෙමින් පැවැත්විණි.මීට පෙර 1995 වසරේදී මොරටුව විශ්වවිද්‍යාලය විසින් මේ ක්‍රීඩා උලෙළ සංවිධානය කරනු ලැබූ අතර මේ 2013 වසරේදී දෙවැනි වතාවට සංවිධානය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303077</link>
    <topic>පුංචි පිහිනුම් ශූරිය මල්ෂා ප්‍රසාදිනි</topic>
    <author/>
    <content>සමස්ත ලංකා පාසල් වයස් කාණ්ඩ (ආධුනික) පිහිනුම් ශූරතාවලියේ අවුරුදු 15න් පහළ සමස්ත ශූරතාව දිනාගැනීමට මල්ෂි ප්‍රසාදිනි සමරවික්‍රම සමත්විය. පසුගියදා කොළඹ සුගතදාස පිහිනුම් තටාකාංගණයේදී පැවැති ශූරතාවලියේදී ප්‍රසාදිනි විසින් මීටර් 50 නිදහස් ආර, මී‍ටර් 200 කේවල මිශ්‍ර ආර ඉසව්වන්ගෙන් පළමු ස්ථානත් මීටර් 50 ළය ආර ඉසව්වෙන් තෙවැනි ස්ථානයත් හිමිකර ගත්තේය.ජී.ජී.කරුණාරත්න මහතා යටතේ පුහුණුව ලබන මේ ක්‍රීඩිකාව දෙහිවල ශූද්ධ වු පවුලේ කන්‍යාරාමයේ ‍ඉගෙනුම ලබන අතර කින්රොස් පිහිනුම් හා ජිවිතාරක්ෂක සංගමයේ වැල්ලවත්ත ශාඛාවේ සාමාජිකවකද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=s1303078</link>
    <topic>කෑගල්ල දිස්ත්‍රික් ක්‍රිකට් මුල්පුටුව ලලිත්ට</topic>
    <author/>
    <content>කෑගල්ල දිස්ත්‍රික් ක්‍රිකට් සංගමයේ සභාපතිධුරයට ලලිත් රඹුක්වැල්ල මහතා 14වැනි වරටත් ඒකමතිකව තෝරා පත්කර තිබේ.පසුගියදා පැවැති එම සංගමයේ මහ සභා රැස්වීමේ දී මේ පත්වීම සිදුකෙරුණු අතර සංගමයේ ලේකම් තනතුර හිමිවූයේ කෑගල්ල සාන්ත මරියා විදුහ‍ලේ ආදි සිසු එම්.ජේ.එස්.නවාස් මහතාටය. මේ නිලධාරීන් දෙදෙනා එක්ව පසුගිය වසර 14ක් වාර්තාගත ලෙස කෑගල්ල දිස්ත්‍රික් ක්‍රිකට් සංගමයේ අභිවෘද්ධිය වෙනුවෙන් ඉමහත් සේවයක් කර ඇත.සභාපති - ලලිත් රඹුක්වැල්ල, ජොෂ්ඨ උපසභාපති එස්.ජේ.එච්.ජයරත්න, උපසභාපතිවරු- එච්.සියඹලාපිටිය, තිස්ස රණතුංග, සුමිත් හිටි‍ගේ, ඉන්දික දේදුනුපිටිය, ලේකම් - එම්. ජේ.එස්.නවාස්, උපලේකම් - පී‍.එස්.ජී.පිටවල, භාණ්ඩාගාරික – ප්‍රසන්න පීරිස්, උප භාණ්ඩාගාරික – ශානක ගුණරත්න, තරගාවලි ලේකම් - ෂෙල්වින් පෙරේරා, ක්‍රීඩාපිටි ලේකම් - සුභාෂිත ඒකනායක, විගණන නිලධාරී - ජයත් වික්‍රමසිංහ මහත්වරු නව නිලධාරී මණ්ඩලය ලෙස තේරී පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303071</link>
    <topic>කවුරු ආණ්ඩු කළත් තෙල් මිල බස්සන්න බෑ</topic>
    <author>රාමන්</author>
    <content>ශ්‍රී ලංකාවේ ස්වාභාවික ගෑස් හෝ තෙල් නිධිවලින් තොර වූ රටක්. එසේ ම ඛනිජ තෙල් ප්‍රවාහන කටයුතු සඳහා පමණක් නොව විදුලිය සැපයීම සඳහා ද උපයෝගී කර ගන්නා රටක්. මේ වන විට අප ජලය උපයෝගී කරගෙන විදුලි බලය ලබා ගැනීමේ ක්‍රියාවලියේ අවසාන අදියරට පැමිණ සිටිනවා.ඉහළ කොත්මල ජල විදුලි යෝජනා ක්‍රමයෙන් පසු මහා පරිමාණ ජල විදුලිබල යෝජනා ක්‍රම අවසන්. එහෙත් කුඩා දිය ඇළි උපයෝගී කර ගනිමින් කරනු ලබන සුළු පරිමාණයේ ව්‍යාපෘති සඳහා යම් ඉඩක් පවතිනවා. මේ නිසා ජල විදුලිය පැත්තෙන් අප යා යුතු දුර ගොස් අවසන්. මෙවන් පසුබිමක විදුලිය නිපදවීමේ පැත්තෙන් අප සතුව ඇත්තේ විකල්ප දෙකක්. එකක් ඛනිජ තෙල්. දෙවැන්න ගල් අඟුරු.මේ නිසා අපට ඛනිජ තෙල් මිලට ගැනීමට සිදු වී තිබෙන්නේ ප්‍රවාහන කටයුතුවලට අමතරව විදුලිය නිපදවීමට. සාමාන්‍යයෙන් නොරොච්චෝලේ බලාගාරය රටේ අඛණ්ඩ විදුලිය සැපයීමට හේතුවක් වුව ද එය ඛනිජ නිපදවීමෙන් ඛනිජ තෙල් ඉවත් කර ගැනීමට හැකියාවක් ලැබී නැහැ.මේ කාරණා දෙක ම සඳහා අවශ්‍ය වන ඛනිජ තෙල් අපට මිල දී ගැනීමට සිදු වී තිබෙන්නේ ලෝක වෙළෙඳපොළේ මිලට. සාමාන්‍යයෙන් අපේ රටේ ඛනිජ තෙල් ස්වභාවික සම්පතක් සේ ලබා නොගන්නා පසුබිමක ලෝක වෙළෙඳපොළ මත යැපීමට සිදුවීම කිසිවකුට පමණක් නොව කිසිම ආණ්ඩුවකට වැළැක්විය නොහැකි කාරණයක්.රටේ කුමන ආණ්ඩුව පැවැතියත් මේ කාරණයට මුහුණ දීමට සිදු වෙනවා. ලෝක වෙළෙඳපොළින් ඛනිජ තෙල් මිලට ගෙන විදුලියට හා ප්‍රවාහන කටයුතුවලට යෙදවීමේ දී අලාභයක් සිදු නොවී පවතින තෙල් මිලට සාපේක්‍ෂව විදුලිය සැපයීමට හා ප්‍රවාහන කටයුතුවලට ඩීසල් හා පෙට්‍රල් මිල පවත්වාගෙන යෑමට නම් මීට වඩා ගාස්තුවක් අය කළ යුතු වෙනවා.එහෙත් එම මිල ජනතාවට දරා ගැනීමට හැකි මට්ටමකින් පවත්වාගෙන යෑමට රජය කටයුතු කළා. නැත්නම් ඉන් අදහස් වන්නේ විදුලිය හා ඉන්ධන යම් සහන මිලකට සැපයීමට කටයුතු කිරීමයි. නැතිනම් අලාභයට විදුලිය සැපයීමටත්, තෙල් සැපයීමටත් කටයුතු කිරීමයි. මේ සහනය සමස්ත ජනතාව පසුගිය සමයේ භුක්ති වින්දා. මෙහි ප්‍රතිඵලයක් වශයෙන් අද සිදු වී තිබෙන්නේ ලංකා විදුලිබල මණ්ඩලය හා ඛනිජ තෙල් නීතිගත සංස්ථාව රුපියල් කෝටි 25,000 කට ආසන්න ණය බරකට මුහුණ දීමයි.මෙම ණය බරට මූලික හේතුව ජනතාවට සහන මිලට නැතිනම් පවතින යථාර්ථවාදී මිලට විදුලිය හා ඉන්ධන සොයා සහන මිලකට සැපයීමයි. නැතිනම් නියමිත ගාස්තු අය කිරීමකින් තොරව විදුලිය හා ප්‍රවාහන කටයුතු සඳහා ඉන්ධන සැපයීමයි.මේ නිසා රටේ ජනතාවට අත්‍යවශ්‍ය සේවා දරාගත හැකි මිලකට පවත්වාගෙන යා යුතුය යන්න ආණ්ඩුව විශ්වාස කිරීම නිසා මේ අලාභය සිදු වී තිබෙනවා. 2005 ට පෙර දක්නට ලැබුණේ ඊට වඩා වෙනස් ක්‍රමයක්. එනම් ලෝක වෙළෙඳපොළේ ඉන්ධන මිලට සාපේක්‍ෂව මිල සූත්‍රයක් මගින් ඛනිජ තෙල් මිල තීරණය කිරීමයි. එතැන සහනාධාර පිළිවෙතක් ක්‍රියාත්මක වූයේ නැහැ. “අපට කරන්න දෙයක් නෑ ලෝක වෙළෙඳපොළේ තෙල් මිල වැඩියි.ඒ නිසා අපටත් වැඩි කරන්න වෙනවා” යන පිළිවෙත එහි දී ක්‍රියාත්මක වුණා. එසේ ම තෙල් මිල අඩුවන විට ඊට සාපේක්‍ෂව මිල සංශෝධනයක් ලබා දීමට ද එදා කටයුතු කර තිබුණා. එහෙත් බොහෝ විට දක්නට ලැබුණේ ලෝක වෙළෙඳපොළේ තෙල් මිලේ අඩුවීමක් නොව වැඩිවීමක්.මෙම කෝටි 25000 ක ණය බර අදාළ රාජ්‍ය ආයතන දෙක මත පැට වී තිබෙන්නේ ජනතාව උදෙසා සහන මිලට සැපයීම කළ නිසා. නාස්තිය හා අක්‍රමිකතාවයන් නිසා මෙවන් අලාභයක් ඇති වූ යන මතයක් කරුණු වැරැදි ලෙස වටහා ගැනීම නිසා සමහරු තුළ ඇති වී තිබෙනවා. එය සම්පූර්ණයෙන් ම මිථ්‍යාවක්. එහෙත් එවැන්නක් සිදු වන්නේ නැතැයි මින් අදහස් වන්නේ නැහැ. එය සියයට දශම ගණනකටත් වඩා අඩුයි.මේ කෝටි 25000 ක සමස්ත ණය බර විදුලිය හා ඛනිජ තෙල් සහන මිලකට සැපයීම නිසා ම සිදු වූවක්.මෙම ණය බර රාජ්‍ය බැංකු මත පැටවීම නිසා, එම බැංකු ද අසීරුතාවයකට පත්ව තිබෙනවා. එසේ නම් මේ සහනාධාර ණය බර යථාර්ථය තේරුම් ගෙන කටයුතු කිරීමට හෙට දවසේ රජයට සිදු වෙනවා. මේ සඳහා කෙටි කාලීන හා දිගු කාලීන විසඳුම් සොයාගත යුතුයි.කෙටි කාලීන විසඳුම ඉතා සුළු ප්‍රමාණයකින් හෝ මිල වැඩි කිරීමයි. ඊට පිටතින් කෙටි කාලීන විකල්පයක් නැහැ. දිගු කාලීන විසඳුම විකල්ප බලශක්ති සොයා යෑමයි. රටේ සංවර්ධනයට සාපේක්‍ෂව විදුලිබල හා බලශක්ති අවශ්‍යතාවයන් ඉහළ යෑම වැළැක්විය නොහැකියි. මේ නිසා ඉන්ධන ආනයනය වැඩිවීම වැඩි වෙනවා.2005 වසරේ ශශ්‍රී ලංකාව තෙල් ආනයනය සඳහා වැය කළේ අමෙරිකානු ඩොලර් මිලියන 1657 යි. එහෙත් 2010 වන විට එම මුදල අමෙරිකන් ඩොලර් මිලියන 3040 ක් දක්වා වැඩි වී තිබුණා. එහෙත් 2012 අවසන් වන විට එම මුදල ඇ. ඩො. මිලියන 6000 දක්වා වැඩි වෙලා. මෙය 2010 ට සාපේක්‍ෂව දෙගුණයක වැඩිවීමක්. ශ්‍රී ලංකාව වැනි තෙල් සම්පූර්ණයෙන් ම ආනයනය කරන රටකට මෙය ඔරොත්තු දෙනවාද යන්න ප්‍රශ්නයක්. 2012 අපේ තෙල් මිල වි‍ෙද්ශ රටවල සේවය කරන අපේ ශ්‍රමිකයන් මෙරටට එවනු ලබන විදේශ විනිමයට සමානයි. මෙතරම් තෙල් බිලක් අපට දරා ගැනීමට සිදු වී තිබෙන්නේ 2012 අපේ අපනයනය ආදායමේ යම් අඩුවීමක් සිදු වී තිබෙන පසුබිමක.සමස්තයක් වශයෙන් ගත් කළ අපේ අපනයන ආදායමෙන් 50% ක් වැය වන්නේ ඉන්ධන ගෙන්වීමට බවයි පෙනෙන්නේ. ඒ නිසා මේ සඳහා දීර්ඝ කාලීන විසඳුමක් අවශ්‍යයි. මීට එක් විකල්පයක් ලෙස තෙල් මගින් විදුලිය නිපදවීම අඩු කළ යුතු වෙනවා.සුළං, සූර්ය බලශක්ති හා ඇතැම් රටවල් මුහුදු රළ පවා මේ සඳහා උපයෝගී කර ගනු ලබනවා. 2013 අයවැය ලේඛන මඟින් මේ සඳහා සාර්ථක මඟපෙන්වීමක් කර තිබෙන නමුත් ඒ සඳහා එතරම් තැකීමක් කරන බවක් තවමත් පෙනෙන්නට නැහැ.පුත්තලම, නුවරඑළිය හා හම්බන්තොට ආදී ප්‍රදේශවල සුළං බලාගාර ඇති වූයේ මීට දශක කීපයකට පෙර සිට. එහෙත් එම වැඩපිළිවෙළ වර්තමානයට සාපේක්‍ෂව වැඩිදියුණු වී නැහැ. පුනර්ජීවන බලශක්ති උත්පාදනය වෙනුවෙන් අයවැය මඟින් විවිධ උපයෝගී කර ගනිමින් එවැන්නකට ශීඝ්‍රයෙන් යොමු නොවන්නේ ඇයි ද යන්න සොයා බැලිය යුතුයි. එමෙන් ම කුඩා ප්‍රමාණයේ දිය ඇළි උපයෝගී කර ගනිමින් දිවයිනේ විවිධ ප්‍රදේශවල මෙ. වොට් 05,10,15 ප්‍රමාණයේ විදුලි බලාගාර ඉදිකිරීමේ ඉඩකඩ පවතිනවා. සූර්ය බලශක්ති අධිකාරිය පිහිටුවා තිබෙන්නේ ඒ සඳහා දිරි දීමට.මෙවන් විදුලි බලාගාර හරහා මෙ. වොට් 1000 ක් පමණ අපේ විදුලිබල පද්ධතියට අතිරේකව එක්කර ගත හැකි බව දැනටමත් සොයාගෙන තිබෙනවා. අවශ්‍ය වන්නේ මන්දගාමීව පවතින මෙම වැඩපිළිවෙළ වේගවත් ව ඉදිරියට ගෙන යාමයි.මේ සඳහා ඉදිරිපත් වන පෞද්ගලික ආයෝජකයනට විවිධ පරිපාලන දුෂ්කරතාවයන්ට මුහුණ දීමට සිදුවන බවයි වාර්තා වන්නේ. ඊට අමතරව විවිධ අංශවලින් අදාළ ව්‍යාපෘතිය අනුමත කරවා ගැනීමට ද විවිධ සන්තෝෂම් ලබාදීමට සිදු වන බව ද දැන ගැනීමට ලැබී තිබෙනවා. මේවා ගැන සොයා බලා එවන් බාධක ඉවත් කරලීම බලධාරීන්ගේ වගකීමක්.මීට අමතරව ප්‍රවාහන කටයුතු සඳහා ඉන්ධන භාවිතයේ ද යම් පාලනයක් ඇති කරලීම වැදගත්. ඉන්ධන වැඩි ප්‍රමාණයක් වැය වන අධි සුඛෝපභෝගී වාහන ගෙන්වීමේ වැඩිවීමක් දක්නට ලැබෙන බවත්, පසුගිය සමයේ වාර්තා වුණා. තීරු බදු රහිත වාහන ද මීට අයත් වීම නිසා එම ප්‍රතිශතය වැඩි විය හැකියි. මේ නිසා අඩු ඉන්ධන ප්‍රමාණයකින් වැඩි දුරක් යා හැකි වාහන ගෙන්වීම දිරිගන්වන ලෙස බදු ක්‍රමය වෙනස් විය යුතු බව අමුතුවෙන් කිව යුතු නැහැ.තුන්වැනි ලෝකයේ රටවල් අතුරින් විකල්ප බලශක්ති ප්‍රභවයන් ප්‍රවාහන කටයුතු සඳහා උපයෝගී කරගන්නා රටවල් අතුරින් ප්‍රධානත්වය ගෙන කටයුතු කරන්නේ බ්‍රසීලයයි. එතනෝල් බලශක්ති ඉන්ධනයක් ලෙස ප්‍රවාහන කටයුතු සඳහා උපයෝගී කර ගන්නා බ්‍රසීලයානු ආදර්ශය ගැන සොයා බැලීම අපට අවැඩක් වන්නේ නැහැ.බ්‍රසීලය පමණක් නොව අපේ අසල්වැසි ඉන්දියාවේ ද මේ සම්බන්ධයෙන් සාර්ථක පර්යේෂණ සිදු වෙනවා. අප මේවා සම්බන්ධයෙන් කොතරම් දුරකට කල්පනා කර තිබේ ද පර්යේෂණවලට යොමු වී තිබේ ද යන්න ප්‍රශ්නයක්.වැදගත්කම විදහා දැක්වෙන ජාතික මට්ටමේ වැඩසටහනකට රට වශයෙන් යොමුවීම කඩිනමින් සිදු විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303077</link>
    <topic>චාවේස්  අපේ විප්ලවය අවසන්ද !</topic>
    <author>- ධම්මික සෙනෙවිරත්න</author>
    <content>ඔහු, සිය රට තුළ අධිරාජ්‍යවාදීන්ගේ බල පරාක්‍රමය පැතිරවීමට කිසිවිටෙකත් ඉඩදුන්නේ නැත. සිය මවුබිමෙන් ඇරැඹී ලතින් අමෙරිකාව සිසාරා හමාගිය නව අධිරාජ්‍ය විරෝධී අරගලයේ නිදහස් සුළඟට ජීවය පිම්බේය. ධනවාදය විසින් තමා පාගාදැමීමට වෑයම් කළ කොතෙකුත් කුමන්ත්‍රණ පරදවා ඔහු අභීතව නැඟී සිටියේය.අධිරාජ්‍යවාදීන්ට ඔහු පරාජය කළ නොහැකි විය. එහෙත්, මාරාන්තික පිළිකාවත් සමඟ කළ ධෛර්යය සම්පන්න අරගලයෙන් ඔහු පරාජය විය. ධනවාදයට එරෙහි අරගලය අත් නොහැරී වෙනිසියුලා ජනාධිපති හියුගෝ චාවේස් අඟහරුවාදා දහවල් කැරතස් නුවර හමුදා රෝහලේදී ජීවිතය අත්හැරියේ 58 හැවිරිදිව සිටියදීය.ඉකුත් සතියේදී ද, ඊට පෙරද චාවේස් මියගිය බවට වරින්වර නොයෙක් මාධ්‍ය හා අන්තර්ජාලය ඔස්සේ ආරංචි පැතිර ගියේය. එය හරියටම කියුබා නායක පිදෙල් කස්ත්‍රෝ තවමත් යහතින් සිටියදී ඔහුගේ මරණය පිළිබඳ පළවූ වාර්තාවලට සමානය.මාස ගණනාවක් තිස්සේ පිළිකා මාරයා සමඟ සටන් කරමින් සිටියදී අධිරාජ්‍යවාදයේ සුරතලුන් කළේ චාවේස්ගේ් මරණය ප්‍රාර්ථනා කිරීමය. කොපමණ ඉක්මනින් එය ඉටුකරගැනීමට ඔවුන්ට වුවමනාවී ද කිවහොත් මියයන්නටත් පෙර ඔහු මියගිය බව කියමින් වෙනිසියුලාව තුළ අස්ථාවරත්වයක් ඇති කිරීමට වෑයම් කළහ.අඟහරුවාදා දහවල් වෙනිසියුලා උප ජනාධිපති නිකොලාස් මදුරෝ මෙතරම් වේලාසනින් නොඇසිය යුතු ඒ දුක්මුසු ආරංචිය ජාතියට දැනුම් දුන්නේ චාවේස් අපේ මතකයේ සදා ජීවත්වන බව කියමින්. “අප අන් කවරදාටත් වඩා දැන් එකමුතු විය යුතුයි, සහෝදරත්වයෙන් නැඟී සිටිය යුතුයි...” ඔහු කීවේ ශෝකය මැඩ ගනිමිනි.චාවේස්ගේ හදිසි අභාවය ඓතිහාසික ඛේදවාචකයක් බව ඔහුගේ අදහස විය. චාවේස් ලෙඩ ඇඳේ සිටි ආසන්න වකවානුව තුළ වෙනිසියුලා විපක්‍ෂ කණ්ඩායම් කළේ අධිරාජ්‍යවාදීන්ගේ වුවමනාව වෙනුවෙන් රට තුළ පෙනී සිටීමය. ඔවුහු පෙළපාලි ගියහ.චාවේස් විරෝධී පාඨ කියමින් හඬ නැඟූහ. එතැනින් ද නොනැවතී දැනටමත් ඔහු මියගොස් ඇතැයි කියමින් වෙනිසියුලාවේ බලය තමන්ට නතු කරගත හැකිදැයි විපරම් කළහ. මේ නිසාම චාවේස්ගේ මරණයෙන් පසුව, මේ දුෂ්කර මොහොත තේරුම් ගන්නා ලෙසත්, වෙනිසියුලානු ජනතාවගේ ශෝකය විඳදරා ගන්නා ලෙසත් විපක්‍ෂයෙන් ඉල්ලා සිටීමට උප ජනාධිපතිවරයාට සිදුවිය.මීට වසරකට පමණ ඉහතදී, වෙනිසියුලා ජනාධිපති හියුගෝ චාවේස් ප්‍රසිද්ධ ප්‍රකාශයක් කරමින් අධිරාජ්‍ය විරෝධී අරගලයට නායකත්වය දෙන නායකයන් තනතුරුවලින් පමණක් නොව ජීවිතයෙන්ම ඉවත්කරන බටහිර කුමන්ත්‍රණයක් ගැන හෙළිදරව් කළේය. ඔහුගේ ප්‍රකාශයෙන් හැඟුණේ තමා ද එහි ගොදුරක් වී ඇති බවයි.ඒ වනවිට ඔහුට සිය රෝගී තත්ත්වය පිළිබඳ දැනගැනීමට ලැබී තිබිණි. අවස්ථා කිහිපයකදී කියුබාව බලා ගිය ඔහු වෛද්‍ය ප්‍රතිකාර ලැබීය. අවසන් වරට සිදුකළ බරපතළ ශල්‍යකර්මයෙන් පසු ඔහුගේ තත්ත්වය අයහපත් අතට හැරී තිබිණි. හුස්ම ගැනීම හා ආහාර ගැනීම ද අපහසු විය. එලෙස ගෙවීගිය සති කිහිපයක කාලය නිමාවූයේ මේ අයෝමය නායකයාගේ ජීවිතයට ඉඩක් නොදෙමිනි.මීට දශක 2කට ඉහතදී චාවේස් බොලිවේරියානු විප්ලවයේ ආභාෂයෙන් ආශ්වාදය ලැබූ තරුණ හමුදා නාලධාරියකුව සිටියේය. ජනාධිපති කාලෝස් අන්ද්‍රෙස් පෙරෙස්ගේ පාලනයට එරෙහිව 1992දී ඔහු ගැසූ කැරැල්ල පරාජය වුවද ඊට අවුරුදු 7කට පසු ජනතා ඡන්දයෙන් බලයට පත් ජනාධිපති ලෙස ඔහු වෙනිසියුලා ජනාධිපති මන්දිරයට ඇතුළු වූයේ ය.ජීවන තතුචාවේස්ගේ මවුපියෝ ගුරුවරු වූහ. බේස්බෝල් ක්‍රීඩාවට මහත් කැමැත්තක් දැක්වූ චාවේස් හමුදා ඇකඩමියට ඇතුළු වූයේ 17 හැවිරිදිව සිටියදීය. චාවේස්ගේ වැඩිමහල් සහෝදරයා වූ ඇඩන්, විශ්වවිද්‍යාල මහාචාර්යවරයකු වූ අතර ගරිල්ලා නායකයන් සහ චාවේස් අතර සබඳතා ජාලයක් ගොඩනැගීමට ඔහු මුල්විය. අයුක්තිය - අසාධාරණය, අවනීතිය දැන දැන නිහඬව සිටීමට චාවේස්ට පුළුවන් වූයේ නැත. ඔහු ඉක්මන් විය. ඔහු තෝරාගත්තේ ඔහුට සුපුරුදු රටාවයි.එහෙත්, හමුදා කඳවුරු ගණනාවක බලය පමණක් අල්ලාගෙන නතරවීමට ඔහුට සිදුවිය. ජනාධිපති මන්දිරය අත්කරගැනීමට නොහැකි විය. කැරැල්ලට සම්බන්ධ වූවන්ට දීර්ඝ සිර දඬුවම් ඬයම විණි. එහෙත් ජනාධිපතිවරයාට එරෙහි දෝෂාභියෝගයකින් පසු බලයට පත් ඔහුගේ අනුප්‍රාප්තිකයා වූ රෆායෙල් කල්දේරා කැරැළිකරුවන්ට එරෙහි නීතිමය ක්‍රියාමාර්ග අත්හිටුවීය.චාවේස් දේශපාලනයට අවතීර්ණ විය. දූෂණය අතුගා දමන්නටත්, ව්‍යවස්ථාව අලුතින් ලියන්නටත් ඔහු ප්‍රතිඥා දුන්නේය. ජනබලය ඔහු සමඟ රොද බැන්දේය. චාවේස් සිය පළමු මැතිවරණ ජයග්‍රහණය වාර්තා කළේ 56%ක ඡන්ද ප්‍රතිශතයක් ලබමිනි.1999 දෙසැම්බරයේ පැවැති ජනමත විමසුමකින් ජනාධිපති ධුර කාලය වසර 6 කින් දීර්ඝ කෙරිණි. නැවත වරක් බලයට පත්වීමේ හැකියාවද ලැබිණි. සෙනෙටය විසුරුවා හැරුණ ද නව ව්‍යුහයක් ස්ථාපිත කෙරිණි. සන්නද්ධ හමුදාවන් හි භූමිකාව ව්‍යාප්ත විය. රටේ නාමය බොලිවේරියානු වෙනිසියුලා ජනරජය යනුවෙන් වෙනස් කෙරිණි. බොලිවේරියානු විප්ලවයේ නායකයා වූ සිමොන් ඩි බොලිවාර්ට ගරු කිරීම එහි තේරුම විය.රට ජයග්‍රහණයේ මාවතටගංවතුර, භූමිකම්පා වැනි ස්වභාවික ආපදාවන් ද තර්ජනාත්මක ලෙස මතු වුවද චාවේස් වෙනිසියුලාව ජයග්‍රාහී මාවතක මෙහෙය වීය. 2000 වසරේ දී ඔහුට යළි ජනවරමක් ලැබිණි. 2002 මුල් භාගයේ දී, එරට තුළ පැවති තෙල් සමාගම් ජනසතු කිරීමට තීරණය කිරීමත් සමඟ චාවේස් පාලනයට එරෙහි මහජන විරෝධයක මුවාවෙන් අධිරාජ්‍යවාදී බලවේග කරළියට පිවිසියේ ය. එය ගැටුම්කාරීත්වයක් කරා වර්ධනය විණි.බොලිවේරියානු විප්ලවය ආපසු හැරවීම විපක්‍ෂ බලවේගවල වෑයම වී තිබිණි. චාවේස් ගේ පාලනයට දැඩි අභියෝගයක් ඇති වුවද ජනතාව ඔහු සමඟ සිටියේ ය. වෙනිසියුලාවේ පාලන වෙනසක් ඇතිකිරීමේ බටහිර වුවමනාව ව්‍යර්ථ කෙරිණි.ඛනිජ තෙල්, ජනමාධ්‍ය ආදී ක්‍ෂෙත්‍රයන් හි පැවැති බටහිර ආධිපත්‍ය බිඳ දැමූ චාවේස් ලතින් අමෙරිකාව යළිත් ජනසතුකරණ මාවත දෙසට හැරවීය. 2006 දී පැවැති මැතිවරණයෙන් චාවේස් යළිත් විශිෂ්ට ජනවරමක් ලැබුවේ ඔහුගේ දැක්ම ජනතාව පිළිගත් බැවිනි. මැතිවරණ දූෂණ පිළිබඳ සම්ප්‍රදායික අණ බෙරය වයමින් විපක්‍ෂ බලවේග බටහිර රටවල ආධාර ඇතිව කැරැල්ලක් ගැසීමට කළ වෑයම ද ජනතා බලය හමුවේ ව්‍යර්ථ කෙරිණි.මුල් වකවානුවේ දී චාවේස් තමා වාමවාදියකු ලෙස හෝ දක්‍ෂිණාංශිකයකු ලෙස හඳුන්වා නොගත්තේ ය. එහෙත්, 2006 වන විට ඔහු පැහැදිළිව කීවේ, 21 වැනි සියවසේ සමාජවාදය අරමුණු කරමින් පෙරට යන බවයි. තමා නායකත්වය දෙන විප්ලවය සන්නද්ධ වුවද සාමකාමී බව චාවේස් වරින් වර කීවේය.සමාජවාදය පිළිබඳ ඔහුගේ කියැවීම වෙනිසියුලාවට ඔබින ආකාරයෙන් ගලපාගත් එකකි. එහෙත්, “සමාජවාදය, මව්බිම නැත්නම් මරණය” යන කියුබානු ආදර්ශය චාවේස්ට ද විශාල ලෙස බලපෑ බව පෙනෙන්නට තිබිණි.අවශ්‍ය අවස්්ථාවල දී දැඩි තීරණ ගැනීමට නායකයකු ලෙස ඔහු කිසිවිටෙකත් පැකිළුණේ නැත. එරට පැරැණිම රූපවාහිනී නාලිකාව වූ අඛ්ඊඍ වසා දැමීමට ගත් තීරණය ද එවැන්නකි. ඊට එරෙහිව ඇතැම් ශිෂ්‍ය කණ්ඩායම් හා විපක්‍ෂ බලවේග මතු කළ විරෝධය හමුවේ ඔහු නොසැළිණි. ඛනිජ තෙල් ඒකාධිකාරය බිඳ දමමින් ඔහු ‘පෙට්‍රොසර්’ නම් රාජ්‍ය ව්‍යවසාය ගොඩනැඟුවේ ය. තෙල් සම්පතින් පෙහොසත් වෙනිසියුලාවේ තෙල් අවශ්‍ය රටවලට සහනදායක ලෙස ලබා දීමට ද පියවර ගත්තේ ය.ඔහු මාධ්‍ය ඒකාධිකාරය බිඳ දැමුවේ ‘මර්කොසර්’ නමින් එරට මාධ්‍ය ක්‍ෂේත්‍රය තුළ නව වෙනස්කම් ඇති කරමිනි. රාජ්‍ය රූපවාහිනී නාලිකාව ඔස්සේ ඔහු මහජනයා සමඟ දීර්ඝ සංවාදයනට ද යොමු විය. බොහෝ විට පැය ගණනක් ජනතාව අමතා කතා කළ ද ඒවා නීරස දේශන නොවූයේ ඔහු සතු චතුර කථිකත්වය මෙන් ම කලා හැකියාවන් ද නිසායි. මේ වැඩසටහන් ඇතැම් විට ප්‍රාසංගික ලක්‍ෂණවලින් ද යුතු විය.සමාජවාදීන්ගේ වීරයාඔහු කිසි විටෙකත් වෙනිසියුලාව අමෙරිකානු ගැති පිළිවෙතක තැබුවේ නැත. එමෙන්ම අමෙරිකාව සමඟ වෛර දේ්ශපාලනයක යෙදෙන්නට ඔහුට ඕනෑ වූයේ ද නැත. වරෙක ජනාධිපති ඔබාමා හමු වූ අවස්ථාවක චාවේස් ඔහුට පොතක් තිළිණ කිරීම මාධ්‍ය ක්‍ෂේත්‍රයේ දැඩි අවධානයට ලක් විය. ඉකුත්, අමෙරිකා ජනාධිපතිවරණයේ දී චාවේස් කීවේ, තමන් අමෙරිකානුවකු නම් තමන් ගේ ඡන්දය ද ඔබාමා ට බවයි. ලෝක දේශපාලනය පිළිබඳ අමෙරිකාවේ අධිපතිවාදී කියැවීමෙන් වෙනස් තත්ත්වයක් ඔහු අපේක්‍ෂා කළ බව පෙණින.2011 ජූලි මාසයේ දී කියුබාවේ සිට සිය ජනතාව ඇමතූ ඔහු තමා පිළිකා රෝගී තත්ත්වයකින් පෙළෙන බව කියා සිටියේ ය. ඊට වසරකට පසු ප්‍රකාශයට පත් වූයේ ජනාධිපති චාවේස් සුවය ලබමින් සිටින බවයි.2012 ඔක්තෝබරයේ පැවැති ජනාධිපතිවරණයෙන් යළිත් ඔහු බලයට පත් වූයේ විශිෂ්ට ජනවරමකිනි. එම මැතිවරණ ව්‍යාපාරයේ දී ඔහු රෝගී තත්ත්වය ප්‍රතිවාදීන්ගේ ප්‍රධාන අවියක් බවට පත්ව තිබිණි. එහෙත්, ජනතාව සිය නායකයා ප්‍රතික්ෂේප කළේ නැත. කෙසේ වුවද රෝගී තත්ත්වය මත ඊළඟ ධුර කාලය සඳහා දිව්රුම් දීම පමා කිරීමට ඔහු ට සිදු විය.බටහිර ප්‍රජාතන්ත්‍රවාදීන්ට අනුව චාවේස් ආඥාදායකයෙකි. එහෙත්, ලොව පුරා සමාජවාදීන් ට ඔහු වීරයෙකි. දිළිඳු ජනයා වෙනුවෙන් ඔහු අරඹා ඇති සමාජ ආරක්‍ෂණ වැඩපිළිවෙළ ඔවුන් අතර මහත් පිළිගැනීමට ලක් වී ඇත. ධනපතින් සතු ඉඩම් හෙක්ටයාර් මිලියන ගණනින් ජනසතු කිරීමට ඔහු ගත් පියවර ද තේරුම්ගත යුත්තේ මේ පසුබිම මත තබමිනි.වෙනිසියුලානු ජනයාට ඔහු සිය ආදරණීය නායකයා ය. පිදෙල් කස්ත්‍රෝ ගෙන් පසු ලතින් අමෙරිකාවේ දේ්ශපාලන නායකත්වය පිළිබඳ ඔහු කෙරෙහි මහත් අපේක්‍ෂා දැල් වී තිබිණි. කස්ත්‍රෝ පවා ඔහු ගේ ගති ලක්‍ෂණ හා නායකත්වය අගය කළේ ය. කස්ත්‍රෝ අසනීපයෙන් පෙළෙද්දී චාවේස් ඔහුගේ අතින් අල්ලාගෙන ඔහු ධෛර්යවත් කළේ ය. එහෙත්, සිය මිත්‍රයාගේ අනපේක්‍ෂිත සමුගැනීම දෙස වේදනාවෙන් බලා සිටීමට කස්ත්‍රෝ ට සිදු වී ඇත.චාවේස් ජගත් දේශපාලන කරළියේ කැපී පෙණුනු චරිතයකි. එමෙන් ම පෙරළිකාරයෙකි. 2006 වසරේ දී එ.ජා. මහ සමුළුව අමතමින් ඔහු ජනාධිපති ජෝර්ජ් ඩබ්. බුෂ් යක්‍ෂයකු බව ලෝකයටම කීවේ ය. කිසිදු බාහිර තර්ජනයක් හමුවේ ඔහු සිය දේශපාලන ප්‍රතිපත්ති පාවා දුන්නේ නැත.පිදෙල් ගෙන් පසු කියුබාව වෙනස් මඟක යනු ඇතැයි අධිරාජ්‍යවාදීන් සහ ඔවුන් ගේ ගැත්තෝ කල්පනා කළහ. එහෙත්, එය සිදු වූයේ නැත. චාවේස් ගේ මරණයෙන් පසු නොව චාවේස් ලෙඩ ඇඳේ සිටියදී ද අධිරාජ්‍යවාදීන් අපේක්‍ෂා කළේ පශ්චාත් චාවේස් වෙනිසියුලාව තමන්ට හැරවිය හැකි රූකඩයක් වනු ඇති බවයි. එහෙත්, කියුබාවේ බිඳ වැටුණාක් මෙන්ම වෙනිසියුලාවේදී ද ඔවුන් ගේ සිහින අධිරාජ්‍ය බිඳ වැටෙනු ඇත.ලතින් අමෙරිකාවට ඉහළින් පෑවූ රතු හිරු වළා අතර සැඟව ගොසිනි. එහෙත් ඒ රත් පැහැය ගෙන හෙටත් හිරු පායනු ඇත. ලාහිරු රැස් මහපොළව සිඹින විට දහස් ගණන් මිනිසුන් ට ඔහු පිළිබඳ මතකය යළි යළිත් අලුත් වනු ඇත. මේ දිනවල වෙනිසියුලාව පුරා නිතර ඇසෙන අල් පි‍්‍රවෙරා ගේ ගීතයක් චාවේස් ගේ ජීවිතය හා මරණය ගැන ගැඹුරු අරුතක් සපයන බව අපට සිතේ. “ජීවිතය වෙනුවෙන් මියයාමේ දී ඊට මරණය කියා කිව නොහැකි යි...”.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303072</link>
    <topic>රතු හැට්ටකාරී වසර 33කට පසු නැවතත්</topic>
    <author>පණ්ඩුක සමරසේකර</author>
    <content>නාට්‍ය කලාවේ පුනරුදය උදෙසා සෙරනිටි එන්ටර්ටේන්මන්ට් වෙතින් නැවුම් නාට්‍යමය අත්දැකීමක් ලෙස ලූෂන් බුලත්සිංහලගේ රතු හැට්ටකාරී වේදිකා නාට්‍යය මෙම 11 වන සඳුදා සවස 6.30 ට කොළඹ ලයනල් වෙන්ඩ්ට් රඟහලේදී වේදිකා ගතවේ.රතු හැට්ටකාරීහි අකාලික තේමාවක් යටතේ ජනකතා, මිත්‍යා, ආගමික හා ඉතිහාස කතා ද මුල් කරගනිමින් නිර්මාණය වූ ජන නාට්‍යයක් වන මෙය 1974 මුල් වරට වේදිකා ගත කෙරිණි. රාජ්‍ය සම්මානලාභී ලූෂන් බුලත්සිංහල රචනා කරමින් අධ්‍යක්‍ෂණය කළ රතු හැට්ටකාරී නාට්‍යය වේදිකා ගත කළ වසරේ හොඳම නාට්‍යය ලෙසත් හොදම නළුවාට හිමි සම්මානයත්, හොඳම නාට්‍ය සංගීත නිර්මාණයට හිමි සම්මානයත් හිමි කර ගන්නට හැකිවිය.1974 සිට 1981 දක්වා මෙම නාට්‍යය දිවයිනේ සතර දිග් භාගයේ වේදිකා ගත කෙරිණි. ඉන්පසු “තාරාවෝ ඉගිලෙති” නාට්‍ය වේදිකාගතකිරීමත් සමඟම ‘රතු හැට්ටකාරී’ වේදිකාවෙන් සමුගත්තේ ය.වසර 33 කට පසු රතුහැට්ටකාරී නැවත කරලියට පැමිණ තිබේ. ඒ නව නිර්මාණයක් ලෙසිනි.මෙම නව නිර්මාණයට නිර්මාණ දායකත්වය සපයනනේ ඩස්ටින් මුණසිංහගේ සංගීත නිර්මාණයට නව සංගීතයෙන් හර්ෂ බුලත්සිංහල, ජනනාත් වරකාගොඩ, වෙස් නිර්මාණයෙන් නිමල් රාජපක්‍ෂ, බුද්ධදාස ගලප්පත්ති, ඇඳුම් රංගභාණ්ඩ හා පසුතල නිර්මාණයෙන් උපාලි හේරත්, ආලෝකකරණයෙන් ගාමිණී, පසුතල නිර්මාණයෙන් සුසන්ත නානායක්කාර, රංග භාණ්ඩ සම්පාදනයෙන් ජගත් පත්මසිරි, ඇඳුම් නිර්මාණ ස්විනීතා සුභසිංහත්, වේදිකා පරිපාලනයෙන් නිව්ටන් ගුණසේකරත්, සම්බන්ධීකරණය සහ නිෂ්පාදන කළමනාකරණයෙන් අනුර බණ්ඩාර රාජගුරුත්, නිෂ්පාදනයෙන් එච්. සී. ප්‍රේමසිරි බන්දුල ඒකනායකත්, බණ්ඩාර ඇහැලියගොඩත් සහ චන්න ප්‍රනාන්දු වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303073</link>
    <topic>සම්මත ස්ත්‍රීවාදීසිනමාව මම පිළිගන්නේ නෑ</topic>
    <author>සංවාදය - චන්දන</author>
    <content>ජාත්‍යන්තර කාන්තා දිනය නිමිත්තෙන් “ස්ත්‍රීපුරුෂ සමාජභාවය මත පදනම් වූ ප්‍රචණ්ඩත්වය” තේමා කරගත් අනෝමා රාජකරුණාගේ චිත්‍රපට එකතුවක් මාර්තු 09 වෙනිදා කොළඹ 07, ග්‍රෙගරි පාරේ පිහිටි, ජර්මානු සංස්කෘතික මධ්‍යස්ථානයේදී පැවැත්වේ. එදින සවස 2 සිට 8 දක්වා එක දිගට පැය හයක කාලයක් ප්‍රදර්ශනය කෙරෙන මෙම චිත්‍රපට එකතුවට ජාත්‍යන්තර හා දේශීය වශයෙන් අගැයීමට ලක්වූ ඇගේ නිර්මාණ රැසක් ඇතුළත්ය. චිත්‍රපට දර්ශනය හා නිර්මාණකරණයක් ලෙස ඇය කාන්තා ප්‍රශ්න ගැන දැක්වූ අදහස් මෙසේ ය.ස්ත්‍රීවාදී සිනමාකාරිනියක් හා විචාරිකාවක් හැටියට ක්ෂේත්‍රයේ විශේෂ වගකීමක් ඔබට ඇතැයි සිතනවාද?මා ස්ත්‍රීවාදී සිනමාකාරිනියක් ලෙස හඳුන්වන්නේ ඔබයි. මා කවර ධාරාවක් නියෝජනය කරන්නේදැයි නිර්මාණ ඇසුරින් ප්‍රේක්ෂකයන්ට තීරණය කළ හැකියි. ස්ත්‍රීවාදය යැයි ප්‍රචලිත අදහස්වලට වඩා මා උනන්දුවක් දක්වන්නේ ස්ත්‍රී පුරුෂ සමාජභාවය පිළිබඳ යමක් කියන්නයි. සම්මත ස්ත්‍රීවාදී සිනමාව තුළ සිදුවූයේ දුර්වල ගැහැනියකට හෝ පිරිමියෙකුට එරෙහිව ශක්තිමත් ස්ත්‍රියක් ගොඩනැඟීමයි. මම හිතන්නේ ගැහැනිය සම්බන්ධ සමාජ ආකල්ප වෙනස් කිරීමට පිරිමියා අනෙකෙක් කරගත යුතු නැහැ. ඒ නිසා මම සම්මත ස්ත්‍රීවාදී අදහස් වෙනුවට ස්ත්‍රීපුරුෂ සමාජභාවය පිළිබඳ අදහස් යෝජනා කරනවා.ස්ත්‍රීන් මුහුණ දෙන අතවර ගැන සාකච්ඡාව පුළුල්ව තිබෙන්නේ ඒවා සංඛ්‍යාත්මකව වර්ධනයව තිබෙන නිසාද? එහෙම නැත්නම් මාධ්‍ය වැඩියෙන් වාර්තා කිරීම නිසාද?ඉස්සර ගෙවල් ඇතුළට සීමාවී හිටපු කාන්තාවන් අද වනවිට අධ්‍යාපනය රැකියාව හා වෙනත් අවශ්‍යතා සඳහා සමාජය සමඟ ගනුදෙනු කරන්න එළියට ඇවිත් තිබෙනවා. එය හොඳ දෙයක්. නමුත් මේ සමාජ ගනුදෙනුවක් සමඟම ඔවුන් බාහිර සමාජය සමඟ කරන ගනුදෙනුවේදී අතවරයට ලක්වීමත් ඉහළ ගොස් තිබෙනවා. එය සේවා ස්ථානයේදී වෙන්න පුළුවන්. එහෙම නැත්නම් මහමඟදි වෙන්න පුළුවන්.කාන්තා අතවරයට ලක්වීම ඉහළ ගිහින් තිබෙන්නේ මාධ්‍ය වාර්තා කිරීම වර්ධනයවීම නිසාය කියන කරුණ මම ප්‍රතික්ෂේප කරනවා. මාධ්‍ය වාර්තා කිරීමේ වර්ධනයවීමක් දකින්න ලැබෙනවා. නමුත් සිදුවීම් හැටියටත් ඉහළ ගොස් තිබෙනවා.මේ සියල්ල මධ්‍යයේ වර්තමානය වන විට කාන්තාවන්ගේ ප්‍රශ්න ගැන අවබෝධය පුළුල්වීමක්ද සිදුව තිබෙනවා. පෙර පරම්පරාවේ පිරිමින්ට වඩා නූතන පරම්පරාවේ පිරිමි ස්ත්‍රීන්ගේ ප්‍රශ්න දෙස අවධානයක් දක්වනවා. ඒ වගේම අපේ පරම්පරාවේ පුරුෂයන්ට වඩා මගේ පුතා නියෝජනය කරන පරම්පරාවේ පිරිමින් කාන්තාවන්ගේ ගැටලු හා ඔවුන්ගේ කාර්යභාරය දෙස සංවේදීව බලනවා.මෙම චිත්‍රපට උලෙළ පිටත හා ඇතුළත යනුවෙන් නම් කිරීමේ ඔබ බෙදීමට ලක් කළේ කුමන පදනමක් මතද?මම පිටත සහ අතුළත කියලා නම් කළේ නිවස හ එයින් පිටත සමාජය යන අදහසින්. එය තවත් විදිහකින් ගෘහස්ථ ප්‍රචණ්ඩත්වය හා සමාජීය ප්‍රචණ්ඩත්වය විදිහට හඳුන්වන්න පුළුවන්. ස්ත්‍රිය පවුල තුළ දී සැමියා, දරුවන් වැනි සමීපතමයන් අතින් පහර දීමට මෙන්ම වධහිංසාවට ලක් වෙනවා. ආසන්න ඥාතීන් හා අසල්වැසියන් අතින් ද ඇය අතවරයට ලක්වෙනවා. එය ගෘහස්ථ ප්‍රචණ්ඩත්වය විදිහට හඳුන්වන්න පුළුවන්. ඒ වගේම ඔවුන් සේවය කරන ස්ථානවලදී, මඟ තොටේදී සිදුවන හිංසා හා අතවරයට ලක්වීම් සමාජීය ප්‍රචණ්ඩත්වය යටතේ ගැනෙනවා.මෙම නිර්මාණ එකතුවෙන් සාකච්ඡා කෙරෙන්නේ කාන්තාවන් මුහුණ දෙන විවාහය හා දෑවැද්ද, කාන්තාවන්ගේ දේපල අයිතිවාසිකම්, ප්‍රජනන අයිතිවාසිකම්, කාන්තාව හා දේශපාලනය, රැකියා ස්ථානයන්හි මුහුණ දෙන ලිංගික ප්‍රචණ්ඩත්වය පිළිබඳ තේමාවන්.‘14 - ප්‍රකාශනයට’ අවකාශයක් නම් සිනමා සඟරාව ප්‍රකාශයට පත් කිරීමෙන් ඔබ බලාපොරොත්තු වන්නේ කුමක්ද?අතීතයේ ලෝකයේ කඩදාසිය හිමිකරගෙන සිටි ස්ථානය වර්තමානය අන්තර්ජාල මාධ්‍ය හිමිකරගෙන තිබෙනවා. එහෙත් දකුණු ආසියාවේ තවමත් එම තැන නියෝජනය කරන්නේ මුද්‍රිත මාධ්‍යයයි. මුද්‍රිත මාධ්‍යයේ ප්‍රචලිත වීමක් අපේ කලාපයේ දකින්න තිබුණත් ගැඹුරින් සිනමාව ගැන කතා බහ කෙරෙන සඟරා හිඟයක් අපේ රටේ දකින්න ලැබෙනවා. මේ ඉඩ සම්පූර්ණ කරන්නයි 14 සඟරාව ඇති කළේ. ඒ වගේම ප්‍රකාශනයේ නිදහස හා කලා වාරණයට එරෙහිවත් අප ප්‍රකාශනය පෙනී සිටිනවා.14 සඟරාව විසින් සිනමාවට අවතීර්ණව සිටින තරුණ සිනමාකරුවන් හා විචාරකයන් දිරි ගැන්වීමක් කෙරෙනවා. අප මෙය පවත්වාගෙන යන්නේ බොහෝ දුෂ්කරතාවයන් මැදයි. නමුත් සිනමා ප්‍රජාවෙන් අප දිරිගන්වන ප්‍රතිචාරයක් ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303074</link>
    <topic>දඟයා සහ පුංචි අන්දරේ50 වන දැක්ම</topic>
    <author/>
    <content>මහැදුරු සරච්චන්ද්‍රයන්ගේ කනිටු දියණිය වූ යශෝධරා සරච්චන්ද්‍ර දැනට ඔස්ට්‍රේලියාවේ මෙල්බර්න් නුවර ලාට්‍රෝබ් විශ්වවිද්‍යාලයේ සිය ආචාර්ය උපාධිය හදාරමින් සිටියි. වසර 2001 අග භාගයේ සිට මවුබිමෙන් බැහැරව වෙසෙන යශෝධරා සහ කුසුම්සිරි ඔස්ට්‍රේලියාවේදී නිර්මාණය කොට පසුගිය වසර කිහිපයක් තුළ රඟදැක්වුනු මෙම නාට්‍ය ද්විත්වය ලාංකික දරු දැරියනට තිළිණ කරලීම උදෙසා මෙම නව නිෂ්පාදනයට මුලපුරා ඇත. මේ ඒ ගැන ලියවුණු වින්දනාත්මක සටහනකි.නාට්‍යයේ මංගල දර්ශනය සහ තවත් දර්ශන කීපයක් අවසානයේ යශෝධරා සහ කුසුම්සිරි ඔස්ට්‍රේලියාව බලා ගියෝය. නමුත් නාට්‍ය විවිධ ස්ථානවල දර්ශන වාර සංවිධානය විය. නාට්‍ය කලාව හා සම්බන්ධ විද්වතුන්, ප්‍රේක්ෂකයන්, විචාරකයන් මෙම නාට්‍ය නිර්මාණ දෙක සම්බන්ධයෙන් විවිධ මත පලකළෝය. විශේෂයෙන් පුංචි අන්දරේ නාට්‍ය ළමා නාට්‍යයක් ද නැද්ද යන්න නාට්‍ය ලෝලීන්ට තිබුණු ගැටලුවකි.හදිස්සියේ පසුගිය නොවැම්බරයේ ලංකාවට පැමිණි කුසුම්සිරි ලියනාරච්චි අධ්‍යක්ෂකවරයාගෙන් මම මේ පිළිබඳව විමසුවෙමි. එයට ප්‍රධාන හේතු දෙකක් වන්නේ මම මෙම නාට්‍ය නිර්මාණ දෙකෙහි රංගන ශිල්පියෙක් ලෙස රංගනයෙන් දායක වීමත්, එක් එක් දර්ශන වාරයක් අවසානයේ නාට්‍යයෙහි සාර්ථක අසාර්ථකභාවය ප්‍රේක්ෂකයන්ගෙන් විමසා සිටීම නිසා ඇති වූ අවබෝධයක් නිසාය.“ස්ටෝරි ටෙලින් ඩ්‍රාමා” යනුවෙන් කුසුම්සිරි තම පුංචි අන්දරේ නාට්‍යය හඳුන්වා දුන්නේය.මෙම නාට්‍ය පිළිබඳ මාගේ කියවීම පුළුල් විග්‍රහයකට ලක් කිරීම නාට්‍ය කලාවට උචිතයැයි මම සිතුවෙමි.බර්ටෝල් බ්‍රෙෂ්ට් නැමති ලෝක ප්‍රකට ජර්මන් ජාතික නාට්‍යකරුවා යොදාගත් එපික් රංග කලාවේ වූ ප්‍රකට ලක්ෂණය වන කථන ක්‍රමය හෙවත් කතා කීමේ කලාව ‘පුංචි අන්දරේ’ නාට්‍ය රචනා කිරීමේ දී යොදාගෙන තිබේ. ප්‍රේක්ෂකයා නිරීක්ෂකයෙකු බවට පත් කරමින් ඇරිස්ටෝටලියානු ආකෘතිය අතික්‍රමණය කිරීමට මෙම නාට්‍යයෙහි පෙළ රචනාව සමත් වන්නේ ඔහුගේ ගද්‍ය සංවාද නිසාය. සංවාද වල පවතින මුවහත්භාවයන් මුඛරි කටවහරට බර අන්දරේ ගේ ඉතිහාසගත සිද්ධි තෝරා ගැනීම මනාකොට සිදුකිරීමත් උත්ප්‍රාසයෙන් හා කාව්‍යෝක්තීන්ගෙන් පිරුණු නිර්මාණයක් බිහි කිරීමට පෙළ රචකයා ගත් උත්සහය ප්‍රකට කරයි.ජපානයේ සාම්ප්‍රදායික රංග සම්ප්‍රදායන් අතර බුන්රකු නමින් හඳුනවන රූකඩ නාට්‍ය කලාවේ පොතේ ගුරුගේ චරිතයට පණ පොවන ශිල්පියා ‘තයු’ නමින් හැඳින්වේ. ඔහු නාට්‍ය පෙළ ගායනා කරයි. “ගිදෙයි” නමින් හඳුන්වන ගායනය කරමින් තයු විසින් තම ගායක සමූහයා සමග පැමිණ අසුන් ගැනීමෙන් බුන්රකු නාට්‍යය ආරම්භ වේ. පුංචි අන්දරේ නාට්‍යය ආරම්භ වන්නේ ‘කතා හාමි” නමින් හඳුන්වන ශිල්පියෙකු වටා එක්රොක් වන ළමා පිරිසකගෙනි. කථක හෙවත් ගායන වෘන්දනායක යන වචනය ග්‍රීක නාට්‍ය කලාව ආශ්‍රිතව අපට හමුවේ. රංගයේ අදියුරුකම දරන පුද්ගලයා ඔහු ය. නාට්‍යය රැ¼ගුමෙන් ඹඟුමට සිදුවීම සම්බන්ධ කරන චරිතය ප්‍රංශයේ හඳුන්වන්නේ “රෙජිසර්” නමිනි. මෙවැනි සම්ප්‍රදායන් කීපයක් විෂයෙහි රචකයා දක්වන සාඵල්‍ය පුංචි අන්දරේ නිර්මාණයෙන් මම දිටිමි.දේශීය ජන නාටක කලාවේ ආභාෂය ලැබීමත් එතුළින් නාට්‍යය පෝෂණය කිරීමට කුසුම්සිරි ලියනාරච්චි ගෙන තිබූ උත්සාහයත් පුංචි අන්දරේ නාට්‍ය නරඹන ප්‍රේක්ෂකයාට පැහැදිලි වේ. කෝළම් නාට්‍ය කලාවේ ‘කාරියකරවනරාළ’ නමින් හඳුන්වන චරිතයෙහි ලක්ෂණ කතාහාමිගේ චරිතය ගොඩනැගීමටත් ජසයා ලෙංචිනා කෝලමේ ජසයාගේ චරිතයෙන් මුදලාලිගේ චරිතය ගොඩනැගීමටත් පාදක කොටගෙන තිබේ. විශේෂයෙන්ම සංගීත නිර්මාණය කිරීමේ දී යශෝධරා සරච්චන්ද්‍ර යොදා ගන්නා ශිල්පීය ඥාානයත් ශාන්ත පීරිස් සංගීත අධ්‍යක්ෂකවරයා ඒ සඳහා යොදා ගන්නා ශිල්පීය ක්‍රමත් නාට්‍යය අර්ථය තීව්‍ර කිරීමට සමත් ලක්ෂණයෝ වෙති.ප්‍රේක්ෂක රසෝද්දීපන ක්‍රියාවලිය උදෙසා නාට්‍ය අධධ්‍යක්ෂණය කිරීමේ දී යශෝධරා සරච්චන්ද්‍ර සහ කුසුම්සිරි ලියනාරච්චි මෙම නාට්‍යය නිර්මාණ සඳහා යෝජනා කරන්නේ භූ®මිකා අභිභවන ක්‍රියාවලියක් නොව භූ®මිකා අනුකරණ ක්‍රියාවලියකි. භරතමුණි, දෝණි දිදාරෝ, බර්ටෝල් බ්‍රෙෂ්ට් වැනි න්‍යායාචාර්යවරුන් මේ පිළිබඳ පුළුල් විග්‍රහක යෙදේ.භූමිකා අනුකරණයට අනුව නළුවා නිරූපණයකරන චරිතයේ ස්වභාවය ක්‍රියාවට පරිවර්තනයකොට එමගින් ප්‍රේක්ෂකයා තුළ රස ජනනය කරයි. බර්ටෝල් බ්‍රෙෂ්ට්ගේ දුරස්ථකරණ සංකල්පය මෙන්ම භූමිකා අනුකරණ මතවාදයද තවත් ඉදිරියට ගෙනයමින් පුංචි අන්දරේ නාට්‍යයේ නළු නිළියන් නාට්‍යය අවසානයේ ප්‍රේක්ෂක අභිමුවට පැමිණීමෙන් පුංචි අන්දරේ නාට්‍ය පිළිබඳ එහි අධ්‍යක්ෂකවරුන්ගේ දෘෂ්ටිවාදය පැහැදිලි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303075</link>
    <topic>ශ්වේත රාත්‍රියේ ඩී.වී.ඩී පටය එළිදකී</topic>
    <author/>
    <content>විශාරද නන්දා මාලනීගේ නවතම සංගීත ප්‍රසංගය වන ශ්වේත රාත්‍රියේ ඩී.වී.ඩී පටය දැන් නිකුත්වී ඇත. සිරස ගුවන් විදුලිය හා රූපවාහිනි දිවයිනේ ප්‍රදේශ රැසක සංවිධානය කළ මෙම ප්‍රසංගයට ඉමහත් ශ්‍රාවක ප්‍රතිචාරයක් ලැබිණ.සජීවී පටිගත කිරීමක් ඇසුරින් ඔවුන් මෙම වැඩසටහන ඩි.වී.ඩී මාධ්‍යයෙන් එළි දක්වනු ලැබුවේ ශ්‍රාවකයන්ගේ ඉල්ලීමක් සපුරාලමිනි. මෙම ප්‍රසංගයට මහාචාර්ය සුනිල් ආරියරත්න රචනා කර විශාරද නන්දා මාලනී ගායනා කළ ජනප්‍රිය ගී රැසක් අඩංගු වේ.ස්ටැන්ලි පීරිස්, මර්වින් පෙරේරා, එච්.එම්. ජයවර්ධන, ලයනල් අල්ගම, රෝහණ වීරසිංහ, ඔස්ටින් මුණසිංහ, ඩී.ආර්. පීරිස්, සරත් දසනායක යන ප්‍රවීණ සංගීතඥයන් මෙම ගී සඳහා තනු නිර්මාණය කර ඇත. සංගීත අධ්‍යක්ෂණය සුරේශ් මාලියද්ද ගෙනි. නාද ශික්ෂණය ජනක් අබේරත්නගෙනි. කෙනත් වීරක්කොඩි මෙම ප්‍රසංගයේ ආලෝක ශික්ෂණ්‍ය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=f1303076</link>
    <topic>සරසවි බැල්ම ලද සචිනිවිශාරද පදවිය අබියස</topic>
    <author>- චතුරිකා ගමගේ</author>
    <content>පසුගිය දිනක අපේ කාර්යාලයට පැමිණි සචිනි උදාරි රණවක මට මුණ ගැසුනේ අහම්බෙනි. සමස්ත ලංකා ඒකල ගායන තරගයෙන් පළමු ස්ථානය හිමිකරගෙන සිටි සචිනි දක්ෂතා රැසකින් හෙබි පාසල් සිසුවියක් බව ඇයගේ කතාබහෙන් මට ඒත්තු ගැන්වුණි.ලුවර් ජාත්‍යන්තර පාසලෙන් මූලික අධ්‍යාපන හැදෑරූ ඇය කුඩා කල පටන් ගීත ගායනයට දක්ෂතා පෙන්නුම් කර ඇති අතර ඒ නිසාම ඇයට පාසලේ බටහිර තූ®ර්යවාදක කණ්ඩායමට සම්බන්ධ වීමට ද අවස්ථාව උදාවිය.මේ ආකාරයට පාසලේ සංගීතය, නාට්‍ය වැනි විවිධ කලා අංශයන්ගෙන් සිය දක්ෂතා දැක්වූ සචිනි හත්වෙනි ශ්‍රේණියේදී නුගේගොඩ අනුලා විද්‍යාලයට ඇතුළත් වූයේ තව දුරටත් අධ්‍යාපනයෙන් මෙන්ම කලා අංශයෙන්ද ඉදිරියට යාමේ අරමුණ ඇතිවයි.කුඩා ටිකිරි පැය, සමනල උයන, පුංචි පැය ආදී රූපවාහිනී වැඩසටහන් රැසකට සහභාගී වූ සචිනි ඒවායෙන් සිය දක්ෂතා ලෝකයටම පෙන්විය. අනුලා විද්‍යාලයේදී ඇය සංගීතය විෂයයක් ලෙස හදාරණු ලබයි. විෂය කටයුතුවලට මෙන්ම විෂය බාහිර කටයුතුවලට ඇයගේ විශේෂ උනන්දුවක් පවතී. සංගීත විෂයේදී ගායනයට අමතර තබ්ලාව, පියානෝව ආදී සංගීත භාණ්ඩ වාදනයේදී මනා නිපුණතාවයක් ඇය සතුය. දැනට ඇය භාත්ඛණ්ඩ සංගීත විභාගයේ විශාරද විභාගයද ලියා හමාරය. තව නොබෝ දිනකදී ඇය විශාරදවරියක් වීමට පෙරුම් පුරන්නීය.සංගීත විෂයයට විශේෂ දක්ෂතාවයක් උනන්දුවක් දැක්වුවද ඇය අධ්‍යාපන කටයුතු අතපසු කරන්නේ ද නැත. ඇය මේ වසරේ සාමාන්‍ය පෙළ විභාගයට මුහුණ දීමට ද මේ දිනවල සූදානම් වේ. කෙසේ නමුදු ඇයගේ ඉදිරි බලාපොරොත්තුව වන්නේ කලා විෂයය ධාරාවන් යටතේ උසස් පෙළ හදාරා සංගීත කථිකාචාර්යවරියක් වීමය.එම බලාපොරොත්තුව ඇතිව කටයුතු කරන සචිනිගේ අරමුණ කරා යාමට ඇයගේ දෙමව්පියන්, ගුරුවරුන් සහ මිතුරු මිතුරියන්ගෙන් ලැබෙන සහයෝගය ඉමහත්ය. ඇය ඒ බව සිහිපත් කළේ ඔවුන්ට ගෞරවයක් ලෙසිනි. සංගීතය යනු ඇයට උපතින් හිමිවූ කදිම හැකියාවකි. මනා අධ්‍යාපනයකින් එම හැකියාව ඔප මට්ටම් කරගෙන දිගුගමනක් යාමට සැරසෙන සචිනි උදාරිට අපි සුබ පතන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303081</link>
    <topic>වත්මන් සභාපතිගෙන් ජනපති විමර්ශන ඒකකයට පැමිණිලි</topic>
    <author>විජයානි එදිරිසිංහ</author>
    <content>රුපියල් මිලියන නවයකට ඉන්දීය ද්‍රවිඩ චිත්‍රපට තුනක් ආනයනය කළ හැකි බවට අධ්‍යක්ෂ මණ්ඩලය නොමඟ යවා ලක්ෂ 85ක් වැය කොට එක් චිත්‍රපටයක් පමණක් ගෙන්වා ප්‍රදර්ශනය කිරීමෙන් ශ්‍රී ලංකා ජාතික චිත්‍රපට සංස්ථාවට සිදු වී ඇති ලක්ෂ ගණනක මූල්‍ය අලාභයක් සම්බන්ධයෙන් ජනාධිපති විශේෂ විමර්ශන ඒකකය පරීක්ෂණ පවත්වා ‍තිබේ.ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා විසින් එම පෙත්සමට කළ පැමිණිල්ලක් මත පරීක්ෂණය සිදු කර ඇත.'උත්තම පුත්‍රම්' හා 'නගරම් මරුප්පක්කුම්' චිත්‍රපට ආනයනය කිරීම සහ ටී. ඩී. එස්. උපකරණ ගෙන්වීම සම්බන්ධව ප්‍රශ්නයක් සිදු වී ඇති බව එම විමර්ශනයේදී අනාවරණය වී තිබේ.2010 දීපවාලී උත්සව වකවානුවෙහි ද්‍රවිඩ චිත්‍රපටයක් ප්‍රදර්ශනය කිරීමට සංස්ථාවේ නියෝජ්‍ය සාමාන්‍යාධිකාරී (මුදල්) 2010. 10. 21 දින අධ්‍යක්ෂ මණ්ඩලය වෙත යෝජනා කර තිබේ. එම වර්ෂයේ රුපියල් 92,50,000කට ද්‍රවිඩ චිත්‍රපට තුනක් ආනයනය කළ හැකි බවට එහිදී පෙන්වා දී ඇත.ඒ අනුව චිත්‍රපට තුනක් අවස්ථා තුනකදී ආනයනය කිරීම සඳහා ආනයනය කිරීමට ලක්ෂ 90 ක මුදලක් අනුමත කර ඇත. එහෙත් එක් චිත්‍රපටයක් සඳහා පමණක් ලක්ෂ 80ක් වැය කොට සංස්ථාවට ලක්ෂ 39ක පාඩුවක්සිදු කර ඇති බව පරීක්ෂණවලදී අනාවරණය වෙයි.මෙම 'උත්තම පුත්‍රම්' චිත්‍රපටය ආනයනය කිරීම සඳහා දේශීය නියෝජිතයා වශයෙන් එක්තරා සිනමා ආයතනයකට බාරදී ඇත. එහෙත් ‍අදාළ ආයතනය 2010 වර්ෂය සඳහා චිත්‍රපට ආනයනකරුවකු වශයෙන් ලියාපදිංචි වී නොමැත.තවද මෙහිදී චිත්‍රපටයක් ආනයනය කිරීමට සංස්ථාව සමඟ කළ යුතු ගිවිසුම් ගණනාවක අක්‍රමිකතා සිදු වී ඇති අතර ඉන්දියා සංචාරයක් සඳහා සංස්ථාවේ නියෝජ්‍ය සාමාන්‍යාධිකාරිවරයා සංස්ථාවේ මුදල් අනිසි ලෙස වැය කර අක්‍රමිකතාවක් සිදු කර ඇති බවද විමර්ශනවලදී නිරීක්ෂණය වී ඇත. මේ දෙමළ චිත්‍රපටය චිත්‍රපට සංස්ථාවේ 'රිද්මාමණ්ඩලය' යටතේ 2010 නොවැම්බර් සිට 2011 නොවැම්බර් දක්වා ප්‍රදර්ශනය කර තිබේ. එසේ ප්‍රදර්ශනය කිරීමෙන් රුපියල් 3,966,193.50 ක පාඩුවක් සංස්ථාවට සිදුවී ඇති බවද අනාවරණය වී ඇත.අධ්‍යක්ෂ මණ්ඩලයේ අනුමැතිය ලැබූ 'නගරම් මරුප්පක්කුම්' චිත්‍රපටය ආනයනය කිරීම සඳහා නීත්‍යානුකූල ක්‍රමවේදයක් අනුගමනය කර නැත.තවද ඩිජිටල් තාක්ෂණික ශබ්ද විකාශන කට්ටල ආනයනය කිරීමේදී ද රාජ්‍ය ප්‍රසම්පාදන රීති උල්ලංඝනය කර ඇත.ඒවා බෙදා දී ඇති සිනමාහල් ‍ඒවාට ගෙවිය යුතු වාරික ගෙවීමද පැහැර හැර ඇති බව පරීක්ෂණවලදී අනාවරණය වෙයි. චිත්‍රපට සංස්ථාව තුළ සිදු වී ඇති මේ දූෂණ අක්‍රමිකතාව පිළිබඳ පරීක්ෂණ පැවැත් වූ ජනාධිපති විශේෂ විමර්ශන ඒකකයේ වාර්තාව මේ වන විටත් අදාළ අංශ වෙත යවා තිබේ. එම දූෂණ වංචාවලට සම්බන්ධ පුද්ගලයන් කවුද යන්නද එහි සඳහන්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303082</link>
    <topic>ආයුර්වේද පරීක්ෂණයට දුන් ලක්ෂ 3000කින් වැඩ අරන් නෑ</topic>
    <author>මානෙල් පුෂ්ප කුමාරි</author>
    <content>ආයුර්වේද පර්යේෂණ සඳහා රජය මඟින් ලබා දි ඇති රුපියල් ලක්ෂ 3000ක මුදල ඒ සඳහා යොදා ගැනීමට නොහැකි වී ඇත්තේ එම විෂය පිළිබඳ මනා දැනුමක් ඇති අය නොමැති වීම නිසා බව දේශීය වෛද්‍ය ඇමැති සාලින්ද දිසානායක මහතා ප්‍රකාශ කරයි.අදාළ විෂය සම්බන්ධයෙන් පර්යේෂණ සිදු කිරීමට තරම් දැනුම ඇති පුද්ගලයන් ආයතනයේ නොමැති බවත් ඊට සුදුස්සන් පත් කර ගැනීම සඳහා ඉඩ කඩ නැති බවත් හෙතෙම පෙන්වා දෙයි.මේ ස්ථානයේ සිටින වැඩ බැරි අය ඉවත් නොවන නිසා අවශ්‍ය දැනුම ඇති අය පර්යේෂණ සඳහා පත් කර ගැනීමට නොහැකි වී ඇති බවද ‍ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303083</link>
    <topic>ජගත් පරිසර ගීතයක් ශ්‍රී ලංකාවෙන්</topic>
    <author>උපාලි කරුණාරත්න</author>
    <content>ජාත්‍යන්තර පරිසර ගීතයක් ශ්‍රී ලංකාවෙන් ඉදිරිපත් කෙරේ. භාතිය ජයකොඩි සහ සන්තුෂ් වීරමන් කලාකරුවන් දෙදෙනා 2013 මිහිකත හෝරාව සැමරීම නිමිත්තෙන් මේ ගීතයේ නිර්මාණ කටයුත්තේ දී ප්‍රමුඛත්වය ගෙන ක්‍රියා කරති.www.earth hour.lk වෙබ් අඩවියට පිවිස මිහිකත හෝරාවට සම්බන්ධ වීමට පරිසර හිතකාමී ජනතාවට හැකි අතර දස දහසක් වෙබ් අඩවිය හා සම්බන්ධ වූ පසු පරිසර ගීතයේ කටයුතු ආරම්භ කරන බව ඊයේ (7)කොළඹ දී පැවති මාධ්‍ය හමුවකට සහභාගි වෙමින් සන්තුෂ් වීරමන් මහතා පැවසීය.ගීතයේ කටයුතු සඳහා රටවල් ගණනාවක පුද්ගලයන් සම්බධ කර ගන්නා බවද මෙහි දී අනාවරණය විය.මිහිකත හෝරාව 2013 පිළිබඳව මාධ්‍ය දැනුවත් කිරීම සඳහා බස්නාහිර පළාත් ඇමැති උදය ගම්මන්පිල මහතාගේ ප්‍රධානත්වයෙන් මෙය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303084</link>
    <topic>මෛත්‍රීගේ දේශපාලන දිවියට වසර 47යි</topic>
    <author/>
    <content>ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතාගේ දේශපාලන ජීවි‍තයට වසර 47ක් සහ පාර්ලිමේන්තුවට පැමිණ වසර 25ක් පිරීම නිමිත්තෙන් "පුලතිසිපුර සුජාත දරුවෝ" නමින් ප්‍රණාම උළෙලක් පැවැත්වේ.සිය දේශපාලන ගමන් මඟෙහි ඉතාම දුෂ්කර හා කටුක මාවතක් ඔ‍ස්සේ පැමිණි දීර්ඝ චාරිකාවට ශක්තියක් වූ පුලතිසිපුර ජනතාවට කෘතගුණ දැක්වීමක් ලෙස මේ ප්‍රණාම උළෙල පැවැත්වීමට සංවිධානය කර තිබේ.මේ මස 10වැනිදා උදේ 10ට පුලතිසිපුර බුද්ධි මණ්ඩපයේ දී මේ උත්සවය පැවැත්වේ.වයස අවුරුදු 15 සිට කොමියුනිස්ට් පක්ෂයේ චීන පිල නියෝජනය කරමින් සිය දේශපාලන ජීවිතය ඇරඹූ මෛත්‍රීපාල සිරිසේන මහතා 1965 සිට 67 දක්වා චීන පිල නියෝජනය කළේය. 1967 අගෝස්තු 1වැනි දින ශ්‍රී ලංකා නිදහස් පක්ෂයේ සාමාජිකත්වය ලබාගන්නා විට ඒ මහතාගේ වයස අවුරුදු 17ක් විය.පොළොන්නරුව දිස්ත්‍රික්කයේ ශ්‍රී ලංකා නිදහස් පක්ෂ තරුණ සංගමයට බැඳී ශ්‍රීලනිපයේ දේශපාලන ජීවිතය ආරම්භ කළේය. 1989 පෙබරවාරි 15දා පාර්ලිමේන්තු මැතිවරණය ජයග්‍රහණය කර මාර්තු 9වැනිදා පාර්ලිමේන්තු මන්ත්‍රීවරයෙක් ලෙස ‍දිවුරුම් දුන්නේය. ඉන් පසුව නියෝජ්‍ය අමාත්‍ය, අමාත්‍ය, සභානායක ලෙස තනතුරු රැසක් හෙබවීය. වසර 12ක් ශ්‍රීලනිපයේ මහ ලේකම් ලෙස කටයුතු කරමින් ශ්‍රී ලංකා ඉතිහාසයේ වැඩිම කාලයක් එක් පක්ෂයක මහ ලේකම් ධුරය හෙබ වූ පළමු තැනැත්තා වශයෙන් වාර්තාවක් තබා ඇත.මීට අමතරව සෞඛ්‍ය ඇමැති මෛත්‍රීපාල සිරිසේන මහතා‍ට දීර්ඝායුෂ ප්‍රාර්ථනා කරමින් ඓතිහාසික සෝමාවතිය පුදබිමේ දී අසූහාරදහසේ මහා පහන් පින්කමක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303085</link>
    <topic>චාවේස් සැබෑ දේශප්‍රේමී නායකයෙක්</topic>
    <author/>
    <content>අභාවප්‍රාප්ත වෙනිසියුලානු ජනාධිපති හියුගෝ ‍චාවේස් මහතා සැබෑ දේශප්‍රේමී වෙනිසියුලානු පුත්‍රයකු මෙන් ම රටේ සුබ සිද්ධියට සහ සංවර්ධනයට ඇප කැප වී ක්‍රියා කළ ප්‍රගතිශීලී මතධාරියකු බව ජනාධිපති මහින්ද රාජපක්ෂ මහතා පවසයි.වෙනිසියුලාවේ වත්මන් වැඩබලන ජනාධිපති නිකලස් මඩුරොස් මොරෝස් මහතා වෙත ශෝක පණිවුඩයක් යොමු කරමින් ජනාධිපති මහින්ද රාජපක්ෂ මහතා වැඩිදුරටත් මෙසේ සඳහන් කරයි.දිගු කලක් අසනීපව සිටි වෙනිසියුලාවේ බොලිවේරියානු ජනරජයේ ජනාධිපති අතිගරු හියුගෝ චාවේස් ප්‍රියාස් මැතිතුමාගේ අභාවය පිළිබඳ පුවත ඇසීමෙන් මම දැඩි ශෝකයට පත් වූයෙමි. ඔබතුමාටත්, අභාවප්‍රාප්ත ජනාධිපතිතුමාගේ පවුලේ සාමාජිකයන්ටත්, එසේම වෙනිසියුලා රජයට සහ එරට ජනතාවටත් ශ්‍රී ලංකා රජයේත්, ජනතාවගේත් ශෝකය මෙයින් පළ කෙරෙනු ඇත.අභාවප්‍රාප්ත ජනාධිපති චාවේස් මැතිතුමා ශ්‍රී ලංකාවේ මිත්‍රයකු වූවා පමණක් නොව අප දෙරට අතර මිත්‍රත්වය හා සබඳතා ශක්තිමත් කිරීමෙහිලා විශේෂ උනන්දුවක් දැක්වූ අයෙකු ද විය. එතුමා සමඟ පැවැත් වූ සාකච්ඡාවල දී එතුමා පළ කළ මිත්‍රශීලී අදහස් අදත් මා සිහිපත් කරනුයේ ඉමහත් සුහද හැඟීමෙනි.මෙම ශෝකජනක අවස්ථාවේ දී ඔබත්, අභාවප්‍රාප්ත චාවේස් මැතිතුමාගේ පවුලේ සාමාජිකයනුත්, වෙනිසියුලානු ජනතාවත් සමඟ අපි සැවොම ශෝකය බෙදා ගනිමු.දේශයේ නායකයාගේ අභාවය පිළිබඳව මුළු රටම ශෝකවන මෙම අවස්ථාවේ දී සමස්ත ශ්‍රී ලාංකික ජනතාව ද මා සමඟ එක්ව ශෝකය පළ කරන බව යළිදු අවධාරණය කරනු කැමැත්තෙමි.අපගේ ඉමහත් සංවේගය පිළිගනු මැනවි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303086</link>
    <topic>තමිල්නාඩුවේ ඇති මෙරට කාර්යාලවලව දැඩි ආරක්ෂාව</topic>
    <author>මහින්ද අලුත්ගෙදර</author>
    <content>තමිල්නාඩුවේ වෙසෙන ශ්‍රී ලාංකිකයන්ගේ සහ එම ප්‍රාන්තයේ පිහිටි ශ්‍රී ලංකා කාර්යාලවලට ඉහළ මට්ටමේ ආරක්ෂාවක් ලබා දීමට පියවර ගෙන තිබෙි. චෙන්නායි නගරය කේන්ද්‍ර කරගනිමින් තමිල්නාඩු ප්‍රාන්තයේ දී ශ්‍රී ලාංකික වන්දනාකරුවන් පිරිසකට හිරිහැර කිරීම සහ මෙරට කාර්යාල කිහිපයකට පහරදීමත් සමඟ එරට බලධාරීන් වෙත කළ දැනුම් දීමකට අනුව මෙලෙස ආරක්ෂාව තර කිරීමට තමිල්නාඩු ප්‍රාන්ත පොලීසිය පියවර ගෙන තිබෙන බව දකුණු ඉන්දියාවේ වැඩබලන ශ්‍රී ලංකා නියෝජ්‍ය මහ කොමසාරිස් ඕ.එල් අමීර් අච්වාඩ් මහතා පැවසීය.කොටි හිතවාදීන්ගේ විවිධ ක්‍රියාකාරකම් හේතුවෙන් ශ්‍රී ලාංකිකයන්ට තමිල්නාඩුවේ දී සිදුවන දුෂ්කරතා වළකාලීම කෙරෙහි රජය විශේෂ අවධානය යොමුකර තිබෙන අතර ශ්‍රී ලංකාවේ කාර්යාල සඳහා ලබාදෙන ආරක්ෂාව තව දුරටත් ඉහළ දමන ලෙස දැනුම් දී තිබෙන බවද ඒ අනුව තමිල්නාඩු බලධාරීන් අවධානය යොමුකර තිබෙන බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303087</link>
    <topic>රටේ සංහිඳියාව ඇති කිරීමට රජය ගත් පියවර සැකෙවින් විස්තර කළා</topic>
    <author>සිතාරා සේනානි</author>
    <content>යුද්ධයෙන් පසු රටේ සංහිඳියාව ඇති කිරීම සඳහා රජය මෙතෙක් ක්‍රියාත්මක කැර ඇති වැඩපිළිවෙළ කුමක්දැයි එක්සත් ජාතීන්ගේ මානව හිමිකම් සමුළුවේදී රජයේ පාර්ශ්වයෙන් එකින් එක විස්තර කර තිබෙන බවත්, ඒ සඳහා සමුළුවේ ප්‍රතිචාර අපේක්ෂා කරන බවත්, රජයේ මාධ්‍ය ප්‍රකාශක ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. ජිනීවා ගොස් සිටින ශ්‍රී ලංකා නියෝජිත කණ්ඩායමේ නායක ඇමැති මහින්ද සමරසිංහ මහතා මේ සම්බන්ධයෙන් ලෝකයට හොඳින් කරුණු දක්වා ඇති බවද හෙතෙම සඳහන් කළේය.ශ්‍රී ලංකාව සෑම විටම සුබවාදීව කටයතු කරන බව කී ඇමැතිවරයා අමෙරිකාව ශ්‍රී ලංකාව සම්බන්ධයෙන් මේ සමුළුවට ගෙන එන බව කියන යෝජනාව කුමක්දැයි රජය දැක නොමැති නිසා ඒ සම්බන්ධයෙන් කිසිවක් කිව නොහැකි බවත් කීවේය. ඉන්දියාවද ප්‍රකාශ කර ඇත්තේ තමන් යෝජනාව දැක නොමැති බැවින් ඒ පිළිබඳ තීරණයක් ගත නොහැකි බව යැයිද ඇමැතිවරයා මෙහිදී සඳහන් කළේය.අමෙරිකාව ශ්‍රී ලංකාව සම්බන්ධයෙන් මානව හිමිකම් සමුළුට ගෙන ඒමට නියමිත යෝජනාව සම්බන්ධයෙන් ඉන්දියානු රජයේ ප්‍රතිචාරය කුමක්දැයි ඇමැති මණ්ඩල තීරණ දැනුම්දීමේ මාධ්‍ය හමුවේදී මාධ්‍යවේදියකු නඟන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.ශ්‍රී ලංකාව ඉතා පැහැදිලිව ම මානුෂවාදීව කටයුතු කැර ඇතැයිද ඇමැතිවරයා මෙ‍හිදී අවධාරණය කළේය.රජයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303088</link>
    <topic>කොම්පඤ්ඤවීදිය ප්‍රතිසංවර්ධනයට ප්‍රදේශවාසීන්ගේ සහාය දෙන්න</topic>
    <author>නෙල්කා මැදගෙදර</author>
    <content>අහිමි වූ නිවාස වෙනුවෙන් වන්දි මුදල් ලබාගන්නවාද, නැතහොත් කුලී දීමනා ලබා ගන්නවාද යන්න පිළිබඳ තීරණයක් ගෙන කොම්පඤ්ඤවීදිය ප්‍රතිසංවර්ධන ව්‍යාපෘතිය අඛණ්ඩව කරගෙන යාමට සහාය දෙන ලෙස අගවිනිසුරු මොහාන් පීරිස් මහතා එම ප්‍රදේශයෙහි පදිංචිකරුවන්ට ඊයේ (07) දැනුම් දුන්නේය. සෑම සංවර්ධන ව්‍යාපෘතියකම අරමුණ සෑම අයෙකුටම ඉහළ ජීවන තත්ත්වයක් ළඟාකරදීම බවත් සියලුදෙනා ඊට සහාය විය යුතු බවත් අගවිනිසුරුවරයා අධිකරණයේදී කියා සිටියේය.සිය නිවාස අහිමි කිරීමට එරෙහිව කොම්පඤ්ඤවීදිය ප්‍රදේශයෙහි පදිංචිකරුවන් ගොනු කළ මූලික අයිතිවාසිකම් පෙත්සම් කැඳවූ අවස්ථාවේදී අගවිනිසුරුවරයා මේ බව ප්‍රකාශ කෙළේය.අගවිනිසුරු මොහාන් පීරිස්, පී.ඒ. රත්නායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම් කැඳවන ලදී.අහිමි වූ නිවාස සහ ඉඩම් වෙනුවෙන් කොම්පඤ්ඤවීදිය පදිංචිකරුවන්ට වන්දි මුදල් හෝ කුලී දීමනා ලබා දීමට සූදානම් බව නාගරික සංවර්ධන අධිකාරිය ශ්‍රේෂ්ඨාධිකරණයට දන්වා සිටියේය. ඒ සඳහා වන සටහන් ද ඉදිරිපත් කරන ලදී. එහිදී වන්දි ලබාගෙන ඉවත් වීම හෝ ඔවුන්ට ලබාදෙන විකල්ප නිවාස සංකීර්ණය ඉදිකර අවසන් වන තෙක් වෙනත් ස්ථානයක රැඳී සිටීම වෙනුවෙන් ලබාදෙන කුලී දීමනා ලබා ගන්නේද යන විසඳුම් දෙකෙන් එකක් පෙත්සම්කරුවන් තෝරාගත යුතු බව සඳහන් විය.පදිංචිකරුවන් සිය තෝරා ගැනීම නාගරික සංවර්ධන අධිකාරියට දැනුම් දීමෙන් පසුව ඔවුන්ට අහිමි වූ ඉඩම් සහ නිවාස සම්බන්ධ වටිනාකම් තක්සේරු කරන බවද නාගරික සංවර්ධන අධිකාරිය අධිකරණයට දන්වා සිටියේය.මෙහිදී පෙත්සම්කරුවන් අමතමින් අගවිනිසුරු මොහාන් පීරිස් මහතා මෙම ගැටලුව නිරාකරණය කරගත යුතු ආකාරය පැහැදිලි ‍ෙකළේය.එහිදී අගවිනිසුරුවරයා මෙසේ කීය. වෙනත් නඩුවලදී වගේ මේ නඩුවේදී දිනන හෝ පරදින කිසිවෙක් නැහැ. තමන්ගේ නිවාස අතහැර යාම පහසු කටයුත්තක් නෙමෙයි. නමුත් සංවර්ධන ව්‍යාපෘති දිගටම කරගෙන යා යුතු බව අප සිහි තබාගත යුතුයි. සෑම අයෙකුටම හොඳ ජීවන තත්ත්ත්වයක් ලබා දීම සංවර්ධන ව්‍යාපෘතිවල අරමුණයි. එහිදී සිදුවන හානිය අවම කරගත යුතුයි. මෙම සංවර්ධන ව්‍යාපෘතියේදී පදිංචිකරුවන්ට සිදුවන හානිය අවම කර ගැනීමටත් ආරක්ෂා කිරීමටත් අධිකරණය කටයුතු කරනවා. සාමූහික ලෙස කටයුතු කර මෙම සංවර්ධන ව්‍යාපෘතිය සම්පූර්ණ කර එහි ප්‍රයෝජන ගැනීමට සියලු දෙනා සහයදිය යුතුයි. සංවර්ධනය තුළින් හොඳම දේ ළඟා කරගත යුතුයි.මෙහිදී අද (08) සිට කොම්පඤ්ඤවීදිය ප්‍රදේශය ආශ්‍රිතව නාගරික සංවර්ධන අධිකාරියෙහි තාවකාලික කාර්යාලයක් පිහිටුවන ලෙසත්, සෙනසුරාදා සහ ඉරිදාත් එහි නිලධාරියකු යොදවන ලෙසත් ශ්‍රේෂ්ඨාධිකරණය නාගරික සංවර්ධන අධිකාරියට උපදෙස් දුන්නේය. එම කාර්යාලයට ගොස් තමන් වන්දි මුදල් ලබාගන්නේද, කුලී දීමනා ලබාගන්නේද යන්න පැහැදිලිව දන්වන ලෙස එම ප්‍රදේශයෙහි නිවාස අහිමි වූ පදිංචිකරුවන්ට දන්වන ලදී.මේ සියලු කටයුතු ලබන මාර්තු මස 12 වැනිදාට පෙර නිමකරන ලෙස නියම කරන ලදී.මෙම පෙත්සම් මාර්තු මස 12 වැනිදා කැඳවීමට නියම විය. නීතිඥ ෆර්මාන් කාසිම් මහතා පෙත්සම් කරුවන් වෙනුවෙන් පෙනී සිටියේය.නීතිඥ ෆයිසර් මුස්තාපා මහතා ආරක්ෂක සහ නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතා වෙනුවෙන්ද, නාගරික සංවර්ධන අධිකාරිය සහ එහි සභාපතිවරයා වෙනුවෙන් සුදත් පෙරේරා නීතිඥ සමාගමෙහි උපදෙස් පරිදි ජනාධිපති නීතිඥ සංජීව ජයවර්ධන මහතාද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n1303089</link>
    <topic>උනවටුන රිය අනතුරින් තිදෙනෙක් මරුට</topic>
    <author>ඉමදුව සමූහ ලංකින්ද නානායක්කාර</author>
    <content>මා ගෙදර වත්ත, මිහිරිපැන්න, තල්පේ ගම් පියස ශෝකයට පත් කරමින් එකම ගමෙහි මිතුරෝ තිදෙනෙක් ඊයේ 7 උණවටුන දී මාරක රිය අනතුරකින් මිය ගියහ. ඔවුන් සමඟ ත්‍රිරෝද රථයේ ගමන් කළ තවත් එක් අයකු තවමත් ගාල්ල කරාපිිටිය රෝහලේ ප්‍රතිකාර ලබයි.කොළඹ සිට මාතර දක්වා ධාවනය වෙමින් තිබූ බස් රථයක් හා මිහිරිපැන්නේ සිට ගාල්ල දෙසට ධාවනය වෙමින් තිබූ ත්‍රිරෝද රථයක් මුහුණට මුහුණලා ගැටීමෙන් උණවටුනේ දී මේ අනතුර සිදුවූයේ ය.මාතර ගෙදරවත්ත, මිහිරිපැන්න තල්පේ පදිංචි එන්. ඩබ්. ඩී. කේ. සුදත් 34 විවාහක එක්දරු පියෙකි. ඔහුගේ එකම දියණිය උණවටුන මහා විද්‍යාලයේ 1 ශ්‍රේණියේ ඉගෙනුම ලබන්නීය. නිර්මලා මධුශාන්ති බිරිය රැකියාවක් නොකරන්නීය. තමාගේ කොළ පැහැති ත්‍රීවීල් රථයෙන් මොවුන් ගියේ සුබ කටයුත්තක් කිරීමෙන් පසුවයි. එනම් මීට මාස 03 කට පෙරාතුව තල්පේ මිහිරිපැන්නේ ප්‍රදේශයේ දී දුම්රියක හැපී පාපැදියකින් ගමන් ගත් එකම ගමේ පාසල් සිසුන් දෙදෙනාගේ තුන් මාසේ දානමය පින්කම යෙදී තිබුනේ මාර්තු 7 වැනි දිනට ය. එම දානමය කටයුතුවලට අවශ්‍ය කළමනා රැගෙන එන්නට ඔවුන් උණවටුනට ගියේ තම මිතුරන් සමගිනි.ඔවුන් එම කටයුත්තට අවශ්‍ය කළමනා රැගෙන ආපසු එමින් සිටියදී මෙම අනතුරට මුහුණපා ජීවිතයට සමුදුන් හ. අපේ පුතා මට නෑ මගේ බෑනත් මට නැති වුණා කියමින් සුදත්ගෙ නිවස ඉදිරිපිට බිම වාඩිවී අම්මා වන ඕ. ටී. කුසුමාවතී මහත්මිය ළතෝනි දෙන්නට වූවාය. සුදත් නොමැතිකමින් බිරිඳට මෙන්ම එකම දියණිය ද තනිකරමින් පියා මෙලොව හැර ගොස් ඇත.මෙසේ මිය ගිය අනෙක් තැනැත්තා වූයේ 33 හැවිරිදි ජී. පී. නිශාන්තයි. ඔහුත් සුදත්ගේ නිවස අසලම එකම ගමේ පදිංචි සුදත්ගේ මස්සිනා ය. දරුවන් දෙදෙනෙක් සිටින නිශාන්තට මේ ඉරණම සිදු වේයැයි ඔහු දැන සිටියේ නැත. ඔහුගේ මව වන ඩබ්. එම්. සුනීතා පවසන්නේ දුම්රිය අනතුරින් මියගිය දරුවන්ගේ දානමය පින්කම සඳහා මොවුන් සූදානම් වෙද්දී රාත්‍රියෙහි මේ අනතුර සිදු වූ බවයි.ඉකුත් 06 වන දින රාත්‍රී 9.00 වන තුරුත් තම නිශාන්ත පුතාත් දරුවන් සමඟ සුරතල් වෙමින් සිටියා. පුතා ට සිටියේ දූල දෙන්නෙක් ඒ අය තාමත් පුංචි ළමයි. ඒ අය ගැන නිශාන්ත නිතරම සතුටිනුයි හිටියේ. ගමේ කාටත් උදව් කරපු නිශාන්ත ද ඒ මහා රාත්‍රියේ හි ඒ රාක්ෂයෝ රැගෙන ගියෝ ය.මේ රිය අනතුරින් මියගිය තෙවැන්නා වූයේ තීක්ෂණ දීපාල්. හෙතෙම අවිවාහක 27 හැවිරිදි තරුණයෙක් ය.ඔහු ද මේ ගමෙහි පදිංචි අයෙකි. අම්මා, අක්කා, නංගී, මල්ලී සමගින් ජීවත්වන දීපාල් පියා නැති ගෙදර මේ රැහැනට තාත්තා වූවේ ය. කෙසේ හෝ කුලියක් මලියක් කර උපයා ගත් දෙයින් මේ රැහැනේ කුසගිනි නිවන්නට තරම් දීපාල් සමත් වූවේ ය. ඔහු පවුලට සත්තකින්ම ආලෝකයක් වූවේ ය. පුතු නොමැති සොවින් ජී. පී. කාන්ති වන මව හඬා වැලපෙන්නේ තම පවුල ජීවත් කළ දීපාල් නොමැතිව තමන් ට ද ජීවත්විය නොහැකි බව පවසමිනි.ඊයේ 7 සවස් යාමයේ ජීවිතක්ෂයට පත්වූ පුද්ගලයන්ගේ පශ්චාත් මරණ පරීක්‍ෂණය ගාල්ල කරාපිටිය රෝහලේ සිදු කෙරෙමින් තිබිණ. සිද්ධියට සම්බන්ධ මාතර කොළඹ පෞද්ගලික බස් රථයේ රියදුරු හබරාදූව පොලිසිය අත්අඩංගුවට ගත් බව හබරාදූව පොලිස් ස්ථානාධිපති පොලිස් පරීක්ෂක ධම්මික හපුගොඩ මහතා පවසයි.තල්පේ ගම්මානයම හඬවමින් තවත් දිනයකින් ඔවුන් ඥාති මිත්‍රාදී සැමගෙන් සහ මෙලොවින් සමුගෙන සදහටම නික්ම යනු ඇත. හත්වෙනි දින හිමිදිරියේ උණවටුනේ දී සිදු වූ රිය අනතුරේ වරද කවුරුන්ගේ ද යන්න අප නොදනිමු.එය අනාගතයේ දී විසඳෙනු ඇත. දහවලට ද, රාත්‍රියේ ද මහමග රියපදවන වාහන රියදුරෝ තවත් කවුරුන් හෝ තමා ඉදිරියට එන බව දැනගෙන පරිස්සමෙන් රිය පදවන්නේ නම් මෙවැනි අනතුරු සිදු නොවනු ඇත. මෙය රාත්‍රියේ රිය ධාවනය කිරීම නිසා සිදු වූ අවසන් හෝ පළමු අනතුර නොවේ. තවත් අනතුරු විය හැකිය. අවේලාවේ මධුවිත පානය කර වාහන ධාවනය කරන රැහැනේ රියදුරන්ටත් මෙය සමහර විට කදිම ආදර්ශයක් විය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030810</link>
    <topic>නළු ‍සේනක වි‍ජේසිංහගේ මුදල් වංචා නඩුවේ උත්තර බැඳීම මැයි 23 දක්වා</topic>
    <author>ශිරෝමි අබයසිංහ</author>
    <content>රෙඩ් නමැති ටෙලි නාට්‍යයක් නිෂ්පාදනය කර ජාතික රූපවාහිණයේ ප්‍රචාරය කර දෙන බව පවසා මුදල් ලබා ගෙන පොරොන්දු වූ පරිදි කටයුතු නොකිරීම නිසා සිදු කළ පාඩුව සඳහා ටෙලි නාට්‍ය අධ්‍යක්ෂ සහ නළු ‍සේනක වි‍ජේසිංහ මහතාගෙන් රුපියල් ලක්ෂ පනහක් වන්දි ඉල්ලා බොරලැස්ගමු‍වේ ලසිත යසකුල ගුණසේන මහතා පවරා ඇති නඩුවට විධිමත් උත්තර බැඳීම සඳහා ලබන මැයි 23 දක්වා නුගේගොඩ දිසා විනිසුරු නාමල් බලල්ල මහතා විත්තිකාර සේනක විජේසිංහ මහතාට කල් ලබා දුන්නේය.ටෙලි නාට්‍ය නිෂ්පාදනය කිරීම සඳහා රුපියල් දහසය ලක්ෂ පනස් දහස් හාරසියයක් ලබා ගෙන ටෙලි නාට්‍යයේ කොටස් දහයෙන් හතක් පමණක් නිෂ්පාදනය කර එය විකාශය කිරීමට විත්තිකරු පියවර නොගත් බවත් මේ පිලිබඳව සොයා බැලීම සඳහා විදේශයේ සිට මෙරටට පැමිණීම නිසා සිය රැකියා අහිමි වූ බවත් සඳහන් කරන පැමිණිලිකරු තමන්ට සිදු වූ මූල්‍යමය ,කායික සහ මානසික පාඩුව වෙනුවෙන් රුපියල් ලක්ෂ පනහක වන්දි මුදලක් විත්තිකරුගෙන් ලබා දෙන නියෝගයක් නිකුත් කරන ලෙස පැමිණිල්ලෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030811</link>
    <topic>කීට සාම්පල විනාශ කළැයි දෙදෙනෙක් අත්අඩංගුවට</topic>
    <author>පණ්ඩුක සමරසේකර</author>
    <content>ඩෙංගු මදුරුවන් බෝවන ස්ථාන පරීක්‍ෂා කිරීමට ගිය කෝට්ටේ මහනගර සභාවේ නිලධාරීන් පිරිසකට බලපෑම් කරමින් මදුරු කීට සාම්පල තොගයක් විනාශ කළ පුද්ගලයින් දෙදෙනකු මිරිහාන පොලිසිය විසින් ඊයේ (07) අත්අඩංගුවට ගැනිණි.ජයවර්ධනපුර කෝට්ටේ මහනගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ජගත් වන්නිනායක මහතා ඇතුළු නිලධාරීන් සහ පොලීසිය සමඟ ඩෙංගු මදුරු බෝවන ස්ථාන පරීක්‍ෂා කිරීමට ගිය මොහොතේ මෙම සිදුවීම වී තිබේ.ගංගොඩවිල හයිලෙවල් පාරේ පෞරාණික භාණ්ඩ අලෙවි කරන ස්ථානයක ජලය එකතු වන තැන් පරීක්‍ෂා කිරීමේදී හමු වූ ඩෙංගු කීටයන් තොගයක් සාම්පල් වශයෙන් අධිකරණයට ඉදිරිපත් කිරීම සඳහා අත්අඩංගුවට ගත් මොහොතේ එම අලෙවි හලේ සිටි සේවකයකු විසින් එම මදුරු කීටයන් විනාශ කර ඇත.ම් සිද්ධියට සම්බන්ධ පුද්ගලයා ඒ මොහොතේම අත්අඩංගුවට ගෙන ඇති අතර වෙළෙඳසලේ හිමිකරු එම අවස්ථාවේ පැනගොස් ඇත.මිරිහාන පොලිසිය මගින් කළ විශේෂ මෙහෙයුමකදී පැන ගිය පුද්ගලයාද අත්අඩංගුවට ගැනීමට හැකිවී ඇත. සැකකරුවන් දෙදෙනා ගංගොඩවිල මහේස්ත්‍රාත් අධිකරණය වෙත ඉදිරිපත් කිරීමෙන් පසු රක්ෂිත බන්ධනාගාරගත කළ බව පොලිසිය පවසයි. මෙම මෙහෙයුම සඳහා මහජන සෞඛ්‍ය පරීක්‍ෂක සජීව සමන් කුමාර මහතා සමඟ මිරිහාන පොලිස් ස්ථානාධිපති පොලිස් පරීක්‍ෂක ගයාන් සුජීව සැරයන් මංජුල සමඟ පොලිස් කොස්තාපල් චතුරංග යන මහත්වරු එක්වූහ.කෝට්ටේ මහ නගර සභාව තුළ 2011 වසරේ ඩෙංගු රෝගීන් 1018 හඳුනාගනු ලැබුණු අතර 2012 වසරේ එය 438 දක්වා අඩුකිරීමට හැකි වූයේ මෙවැනි වැටලීම් නිසා බවද වෛද්‍ය ජගත් වන්නිනායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030812</link>
    <topic>එජාපයට වාරණයක්</topic>
    <author>රෝෂන් තුෂාරසුරන්ජිත් පෙරේරා</author>
    <content>දෝෂාභියෝගයට පක්ෂව ඡන්දය ප්‍රකාශ කළ ජනමාධ්‍ය අමාත්‍යාංශ අධීක්ෂණ මන්ත්‍රී මනුෂ නානායක්කාර මහතාට එරෙහිව විනය පරීක්ෂණ පැවැත්වීම හී මන්ත්‍රී ධුරය අහෝසි කිරීමට කටයුතු කිරීම වළක්වමින් එක්සත් ජාතික පක්ෂයට වාරණ නියෝගයක් ගල්කිස්ස දිසා අධිකරණය ඊයේ (7) නිකුත් කළේය.එක්සත් ජාතික පක්ෂ නායක රනිල් වික්‍රමසිංහ මහතාට තිස්ස අත්තනායක මහතාට හා පක්ෂයේ විනය කමිටුවට නිකුත් කළ මේ වාරණය ලබන 20 දින දක්වා ක්‍රියාත්මක වේ.මනුෂ නානායක්කාර මහතා පැවරූ නඩුවක් සලකා බැලීමෙන් පසුව ගල්කිස්ස ප්‍රධාන දිසා විනිසුරු ප්‍රියන්ත ප්‍රනාන්දු මහතා මේ වාරණය නිකුත් කළේය.අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව ව්‍යවස්ථානුකූලව ඉදිරිපත් කළ දෝෂාභියෝගයට පක්ෂව පාර්ලිමේන්තුවේදී ඡන්දය ප්‍රකාශ කිරීම එක්සත් ජාතික පක්ෂ ව්‍යවස්ථාව උල්ලංඝනය කිරීමක් හෝ පක්ෂ විනය කඩ කිරීමක් නොවන බව පැමිණිල්ල වෙනුවෙන් කරුණු ඉදිරිපත් කෙරිණි.පාර්ලිමේන්තුවේ උත්තරීතර බලය සුරකිමින් සිය හෘද සාක්ෂියට එකඟව පාර්ලිමේන්තු මන්ත්‍රීවරයකු කටයුතු කිරීම චෝදනා පත්‍ර හෝ විනය පරීක්ෂණයට හේතු නොවන බව ද පැමිණිල්ල මගින් කරුණු ඉදිරිපත් කෙරිණි.කරුණු සලකා බැලූ දිසා විනිසුරුවරයා විත්තිකරුවන්ට අතුරු තහනම් දැන්වීම් හා නොතීසි නිකුත් කරමින් ලබන 20 දින අධිකරණයේ කරුණු දක්වන ලෙසට නියෝග කළේය.පැමිණිල්ල වෙනුවෙන් ජනාධිපති නීතිඥ ෆයිසර් මුස්තාපා, නීතිඥ ඉසුරු බාලපටබැඳි, එම්. කාරියවසම්, ගයන්ත විජේසුන්දර මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030813</link>
    <topic>කාන්තාවන්ගේ් ගෞරවය ජීවිත ආරක්‍ෂාවසැලසිය හැකි දීර්ඝකාලීන ජාතික වැඩපිළිවෙළක් අවශ්‍යයි</topic>
    <author/>
    <content>කාන්තාව සඳහා එක් දිනක් වෙන්කිරීම වෙනුවට කාන්තාවගේ ගෞරවය, ජීවිතාරක්ෂාව මෙන්ම මානසික සුවය සලසා දියහැකි දීර්ඝකාලීන ජාතික වැඩපිළිවෙළක් අත්‍යවශ්‍ය බව ජාත්‍යන්තර කාන්තා දිනය වෙනුවෙන් පණිවිඩයක් නිකුත් කරන අග්‍රාමාත්‍ය දි. මු. ජයරත්න මහතා පවසයි.එම පණිවිඩය මෙසේය.විශ්ව කාන්තා දින සැමරුම් උළෙල නිමිත්තෙන් සුබපැතුම් එක් කරන්නේ සමස්ත ශ්‍රී ලාංකේය මවුවරුන්, සහෝදරියන් සහ දියණිවරුන් වෙත දයාව සහ සොම්නස පළ කරමිනි.නිදහස ලැබී ගතවූ හැටපස් වසරක කාලය තුළ කාන්තාවන්ගේ අයිතීන් සහ සම තැන වෙනුවෙන් විශාල මෙහෙවරක් බලයට පත් රජයන් මගින් සිදුකර තිබේ. ශීඝ්‍ර නාගරීකරණය සහ දිනෙන් දින වර්ධනය වන නවීන තාක්ෂණය හමුවේ එහි ඉහළ නියෝජනයක් කාන්තාවන් දරන බවද මෙහිදී සඳහන් කළ යුතුය. ශ්‍රී ලංකාවේ වෙසෙන කාන්තාවනට නිසි තැන ලබාදීම සඳහා ව්‍යාපෘති රැසක් දියත් කර ඇති අතර, ඒ යටතේ පාසල් දැරියනට විධිමත් අධ්‍යාපනය, තරුණියනට උසස් අධ්‍යාපනය සහ විධිමත් වෘත්තීය පුහුණුව ලබාදීම සඳහා අතිගරු ජනාධිපති මහින්ද රාජපක්ෂ මැතිතුමාගේ නායකත්වයෙන් යුතු වත්මන් රජය විශාල දායකත්වයක් ලබාදී තිබේ.ලෝකයේ ප්‍රථම අගමැතිනිය බිහි කරමින්, ස්ත්‍රී - පුරුෂ සමාජභාවය හා සමානාත්මතාවය තහවුරු කිරීම යන කාරණයේ දී ඉහළින්ම සිටි ජාතියක් වන අප, වර්තමාන පාලන සමය තුළද වෘත්තීය නිපුණතාවය මත ඇයට හිමි ගෞරවය හා නිසි තැන ලබාදීමට කිසිවිටෙකත් පසුබට නොවූ බව පවසන්නේ එක්තරා අභිමානයක් ද පෙරදැරිවය.ජාතික, පළාත් සහ ප්‍රාදේශීය මහජන සේවා කටයුතුවලදී මහජන නියෝජිතයන් වශයෙන් රටට සේවය කිරීම සඳහා කාන්තාවන්ගේ උපරිම දායකත්වය ලැබෙන අතර, මහජන දේශපාලනයට පිවිසෙන කාන්තා ප්‍රතිශතය ඉහළ නැංවීම මගින්ම කාන්තා අයිතීන් වෙනුවෙන් අප රජය දක්වන සහයෝගය ආදර්ශයට ගත හැකි ය.කාන්තාව සඳහා එක් දිනක් වෙන්කොට, එදින වැඩසටහන ආවරණය සඳහා වර්ණවත් මාතෘකා කරළියට නැඟීම වෙනුවට, කාන්තාවගේ ගෞරවය, ජීවිතාරක්ෂාව මෙන්ම, මානසික සුවය සලසා දිය හැකි, දීර්ඝකාලීන ජාතික වැඩපිළිවෙළක් අත්‍යවශ්‍යම මොහොතකට අප දැන් එළැඹ සිටිමු. රජයේ පාර්ශ්වයෙන් ඊට අවශ්‍ය පහසුකම් සලසන අතරම, සමාජයීය වශයෙන්, සමස්ත ජාතියම, එම මෙහෙවර සඳහා අත්වැල් බැඳගත යුතු බව මම තරයේ විශ්වාස කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030814</link>
    <topic>රටක ශිෂ්ට සම්පන්න බවේ සලකුණ වන්නේ එම රටේ කාන්තාවන්ගේ ගෞරවය හා අභිමානයයි</topic>
    <author>- ජනපති ආර්යා ශිරන්ති රාජපක්‍ෂ</author>
    <content>සමාජයේ ශිෂ්ට සම්පන්න බවේ සලකුණක් වන්නේ රටක කාන්තාවට හිමි ගෞරවය හා අභිමානය යැයි ජාත්‍යන්තර කාන්තා දිනය වෙනුවෙන් පණිවිඩයක් නිකුත්කරන ජනාධිපති ආර්යා ශිරන්ති වික්‍රමසිංහ රාජපක්‍ෂ මහත්මිය කියා සිටියි.වසර 2500කට වඩා වැඩි අපේ ඉතිහාසය තුළ සදාචාරවත් සමාජයක් ලෙස අප ලොව අභිසෙස් ලබන්නේද කාන්තාවට හිමි එම ගෞරවය සමග බවද එම පණිවිඩයේ සඳහන් වෙයි.එම පණිවිඩය මෙසේය.ජාත්‍යන්තර කාන්තා දිනය සමරන අපේ කාන්තා පරපුර සමඟ එක්වීමට ලැබීම පිළිබඳව මම ඉතා සතුටට පත්වෙමි.අපේ කාන්තා පරපුරට ඇත්තේ අභිමානවත් ඉතිහාසයකි. ජාතියේ ගමන් මගට ඇය ඉටු කළ වටිනා මෙහෙවර ඒ අභිමානවත් ඉතිහාසය සලකුණු කොට තිබේ.එය අඛණ්ඩව රැක ගනිමින් වර්තමානයේ අප රටේ කාන්තාව ජාතියට දිරි දෙමින් සිටින්නේ අන්කවරදාටත් වඩා ජවයකින් හා ශක්තියකින් බව මම විශ්වාස කරමි. ගුරු , නීතිඥ , වෛද්‍ය ආදි වූ විවිධ ක්ෂේත්‍රවල ඇයගේ් සේවය කැපී පෙනෙයි. එසේම ජාතියේ නිදහස වෙනුවෙන් ඉතිහාසයේ දැවැන්තම කැප කිරීම් කළ කාන්තාව ද අප යුගයේ කාන්තාව ය. සිය ස්වාමිපුරුෂයා, දරුවා, යුද බිමෙ තනි නොකර ඇය දිරි දුන්නාය.යුදබිමේ සිටි ඔවුන් වෙනුවෙන් නිවසේ සිටි ඇය ඉසිලූ දුක් අපමණය. ඒ සියලුම වේදනා මට ඉතා සමීප බවද ඔබට මා සිහිපත් කළ යුතු නොවේ.සමාජයේ ශිෂ්ට සම්පන්න බවේ සලකුණක් වන්නේ රටක කාන්තාවට හිමි ගෞරවය හා අභිමානයයි. එය රැක දීම සමාජමය වගකීමකි.දෙදහස් පන්සියයකට වඩා වැඩි අපේ ඉතිහාසය තුළ සදාචාරවත් සමාජයක් ලෙස අප ලොව අභිසෙස් ලබන්නේ ද කාන්තාවට හිමි ගෞරවය ද සමඟ ය. එබැවින් අලුතින් ගොඩනැගෙන මාතෘභූමියේ කාන්තාවගේ ගෞරවය සහ අභිමානය රැකෙනු දැකීම අපගේ සතුටට හේතු වන්නකි. එසේම එය ජාතියේ අභිමානය ද වන්නේ ය. “ පවුල රකින ඇය සුරකිමු” තේමාව මෙවර කාන්තා දිනයේ සමාජයට දෙන පණවිඩය ය. අප අනාදිමත් කාලයක් පුරා සිදු කළ ඒ යහපත් කාර්යභාර්ය තව තවත් තහවුරු කළ යුතු වන්නේ ය. ඒ සඳහා සැමට ශක්තියක් ධෛර්යයක් ලැබේවා!යි මම ප්‍රාර්ථනා කරමි.ජාත්‍යන්තර කාන්තා දින සැමරුම සර්ව ප්‍රකාරයෙන් සාර්ථක වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=n13030815</link>
    <topic>විදේශිකයන් දෙදෙනකුට පහර දුන්නැයි සබරගමු පළාත් සභා එජාප මන්ත්‍රී අත්අඩංගුවට</topic>
    <author>පණ්ඩුක සමරසේකර</author>
    <content>සිය අවන්හලට පැමිණි විදේශීය සංචාරකයන් දෙදෙනෙකුට පහරදීම සම්බන්ධයෙන් සබරගමු පළාත් සභා මන්ත්‍රී (එජාප) සංදීත් සමරසිංහ මහතා ඊයේ (07) කෑගල්ල පොලීසිය අත්අඩංගුවට ගෙන ඇති බව පොලීසිය පවසයි.කෑගල්ල රන්දෙනිය ප්‍රදේශයේ පිහිටි මෙම සංචාරක අවන්හලට පෙරේදා රාත්‍රි පැමිණ ඇති මෙම බ්‍රිතාන්‍ය ජාතික විදේශිකයින් දෙදෙනාට බීමතින් පැමිණි පළාත් සභා මන්ත්‍රීවරයා පහර දී ඇති බව පොලිස් පරීක්‍ෂණවලින් හෙළි වී තිබේ.පහර කෑ විදේශිකයින් දෙදෙනා ඊයේ කෑගල්ල පොලීසියට පැමිණිිලි කිරීමෙන් පසු අධිකරණ වෛද්‍ය පෝරමයක් මගින් රෝහල් ගත කර ඇති අතර ඉන් එක් සංචාරකයකුගේ දකුණු අතේ මහපටැඟිල්ල විසන්ධි වී ඇති බවටත් පහර කෑමෙන් දෙදෙනාටම තුවාල සිදුවී ඇති බවටත් රෝහල් ආරංචි මාර්ග ප්‍රකාශ කරයි. සංචාරකයින්ට පහර දුන් පළාත් සභා මන්ත්‍රීවරයා සිද්ධියත් සමඟ අතුරුදන්ව සිට ඇති අතර පසුව විදේශිකයන් තමාට පහර දුන් බවට කෑගල්ල පොලීසියේ පැමිණිලි කිරීමෙන් පසු ඔහුද රෝහල් ගත වී ඇති බව කෑගල්ල රෝහල් පොලිසියේ ස්ථානාධිපති උප පොලිස් පරීක්‍ෂක සේනානායක මහතා දිනමිණට ප්‍රකාශ කළේය. සිද්ධිය සම්බන්ධයෙන් කෑගල්ල පොලීසිය වැඩිදුර විමර්ශන කටයුතු සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303081</link>
    <topic>කැස්බෑවේ මහජන මුදල් ලක්‍ෂ 3ක් දිනපතා කුණු ගොඩට යයි</topic>
    <author>කැස්බෑව සංචාරක – ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ ජීවත්වන ජනතාවගේ සංවර්ධනය වෙනුවෙන් තිබෙන මුදල්වලින් දිනපතා රුපියල් ලක්‍ෂ 3කට අධික මුදලක් කරදියාන කසළ කන්දට යටකරන බව අනාවරණය වේ.මේ බව හෙළි වුණේ කැස්බෑව නගර සභාවේ සභාපතිවරයා කළ ප්‍රකාශයකදීය.කැස්බෑව බල ප්‍රදේශයේ දිනකට කසළ ටොන් 1000ක් කරදියානට බැහැර කරනු ලබන බවද හෙතෙම තවදුරටත් කීය.මේ වන විට කැස්බෑව නගර සභාවේ කසළ අපහරණ ක්‍රියාවලිය වැඩිදියුණු කර තිබෙන බවත් මේ වසර අවසාන වීමට ප්‍රථම බල ප්‍රදේශයේ පිහිටි සෑම මාර්ගයකම කසළ ඉවත් කිරීමට නගර සභාව සැලසුම් කර තිබෙන බවත් හෙතෙම සඳහන් කෙළේය.කසළ වැඩි වශයෙන් මහ පාරට ගෙනැවිත් දමන්නේ දැන උගත් අය බැවින් මේ පිළිබඳව ජනතාව දැනුවත් කර තබන්නේ කසළ තමන්ට ප්‍රයෝජනයට ගත හැකි වැඩසටහන් රැසක් ඉදිරියේදී නගර සභාව මගින් දියත් කිරීමට බලාපොරොත්තු වන බව සභාපති ලක්ෂ්මන් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303082</link>
    <topic>ව්‍යාජ රන් අබරණ උකස් කරද්දී මාට්ටු</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>රන් ආලේප කර ව්‍යාජ ලෙස නිම කළ රන් ආබරණ තොගයක් අවිස්සාවේල්ල නගරයේ මූල්‍ය සමාගමකට උකස් කිරීමට ගිය පුද්ගලයන් හතර දෙනකු අවිස්සාවේල්ල පොලිසියේ නිලධාරීන් විසින් අත්අඩංගුවට ගෙන ඇත.වළලු දහයක් හැත්තෑහතර දහසකට උකස් කිරීමට සූදානම් වෙද්දී එම සමාගමට සැකසිතී අවිස්සාවේල්ල පොලිසියට දැනුම් දී තිබේ. වහාම ක්‍රියාත්මක වූ පොලිස් නිලධාරීන් එම පුද්ගලයන් අත්අඩංගුවට ගෙන ප්‍රශ්න කිරීමේදී මේ රන් භාණ්ඩ හංවැල්ලේ රන් භාණ්ඩ නිපදවන පුද්ගලයකු ලවා සකස් කරන බවත්, කලක සිට මේ ජාවාරම සිදු කර ඇති බවත් හෙළිදරව් වී ඇත.මේ වන විට ලක්‍ෂ දහයක රන් භාණ්ඩ උකස් කර ඇති බව සැකකරුවන් ප්‍රකාශ කර තිබේ.සීතාවක පොලිස් අධිකාරි අනුරාධ රූපසිංහ මහතාගේ සහ මූලස්ථාන පොලිස් පරීක්‍ෂක ලලිත් පුස්වැල්ල මහත්වරුන්ගේ මෙහෙයවීම මත මෙම සැකකරුවන් අත්අඩංගුවට ගැනිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303083</link>
    <topic>හොර ගමන් බලපත්‍රයකින්  රට යන්න හදලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ව්‍යාජ විදේශ ගමන් බලපත්‍රයක් උපයෝගී කර ගෙන ඕමානය හරහා ඉතාලියට යෑමට තැත්කළ පුද්ගලයකු මෙරටට පිටුවහල් කළ පසු රක්ෂිත බන්ධනාගාර ගත කොට රු. 15000ක මුදල් ඇප හා ලක්ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේ ය.මෙසේ මුදාහැරුනේ කෙටදෙනියාව පදිංචි පුද්ගලයෙකි. ඕමානය හරහා ඉතාලියට යාම සඳහා අන් කෙනකුගේ ගමන් බලපත්‍රයට සැකකරුගේ ඡායාරූපය ඇතුළත් කර ඕමානයට ගොස් ඇත. ඕමාන් බලධාරීහු සැකකරු මෙරටට පිටුවහල් කර තිබුණි. හඳුනාගත් කෙනකුට ලක්ෂ 3ක් දී සැකකරු ගමන් බලපත්‍රය සාදාගෙන ඇතැයි පරීක්‍ෂණවලදී අනාවරණය වී තිබේ.නැවත විභාගය 2013.06.14ට කල් තැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303084</link>
    <topic>ගම්පහ ග්‍රාමීය මාර්ගවල බස් ධාවනය අඩපණයි</topic>
    <author>නිට්ටඹුව සමූහ ජෙනට් ජයසිංහ</author>
    <content>ශ්‍රී ලංකා ගමනාගමන මණ්ඩලය දුර ගමන් සේවය සඳහා ලංගම බස් යෙදවීමට දැඩි අවධානය යොමු කිරීම නිසා ගම්පහ අවට ප්‍රධාන මාර්ගවල සහ බහුතරයක් ග්‍රාමීය මාර්ගවල බස් ගමන් අඩාළ වීමෙන් මගී ජනතාවට දැඩි අපහසුතාවන්ට මුහුණ දීමට සිදුවී ඇතැයි චෝදනා නඟති.මේ වන විට ගම්පහ - කොළඹ මාර්ග අංක 200 ගම්පහ - කොළඹ මාර්ග අංක 228, ගම්පහ - කිරිඳිවැල මාර්ග අංක 205 ගම්පහ - බණ්ඩාරවත්ත බෙම්මුල්ල හරහා කොරසෙ මාර්ග අංක 206, වැනි ග්‍රාමීය මාර්ගවල ධාවනය සඳහා යොදවා තිබූ බස් රථ ද එම මාර්ගවලින් ඉවත් කර මහනුවර, යාපනය, ත්‍රිකුණාමලය වැනි දුර බැහැර ප්‍රදේශයන්හි ධාවනයට යෙදවීම නිසා මෙම ගමනාගමන අපහසුතාව උද්ගත වීමට හේතු සාධක වශයෙන් මගී ජනතාව පෙන්වා දෙති.ගම්පහ ලංගම ඩිපෝව දැනට බස් ධාවනය නතර කර ඇති බොහෝ ග්‍රාමීය මාර්ගවල පෞද්ගලික බස් රථ ධාවනය නොවන අතර, සමහර ග්‍රාමීය මාර්ග යාබදව වෙසෙන ජනතාව පොදු වාහන සේවයක් ලබා ගැනීම සඳහා සැතපුම් ගණන් දුර පා ගමනින් යෑමට සිදුවී ඇති බවට ජනතාව පැමිණිලි කරති. මෙසේ අපහසුතාවට පත්වුවන් අතර සිටින වැඩි දෙනා පාසල් දරුවන් සහ කාර්යාල සේවකයෝ බව ඔවුහු පවසති.මගීන් නගන චෝදනා සම්බන්ධයෙන් ලංකා ගමනාගමන මණ්ඩලයේ ගම්පහ ඩිපෝ කළමනාකාර කේ. පී. ජී. දයානන්ද මහතා - ඩිපෝවෙහි ආදායම් තත්ත්වය නඟාසිටුවීම සඳහා දුර ගමන් සේවා හැරෙන්නට වෙනත් විකල්පයක් නැති බවත්, දිනකට ධාවනය සඳහා යොදවා තිබූ බස් සංඛ්‍යාවෙන් හරි අඩක් පමණක් සේවයෙහි යෙදවීමට හැකිවීම මගී ජනතාව අපහසුතාවට පත්වීමට හේතුවක් වී ඇති බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303085</link>
    <topic>නුවරඑළිය-දිඹුල කෝරළේ පාසල්වල උග්‍ර ගුරු හිඟයක්</topic>
    <author>නුවරඑළිය මධ්‍යම - එරික් තිලකරත්න</author>
    <content>නුවරඑළිය අධ්‍යාපන කොට්ඨාසයේ, දිඹුල කෝරළය තුළ පිහිටි, සිංහල පාසල් සියල්ලේම, කාලාන්තරයක සිට පවතින උග්‍ර ගුරු හිඟය නිසා එම පාසල්වල ඉගැනුම ලබන සිසු දරු දැරියන්ගේ අධ්‍යාපන කටයුතුවලට කණ කොකා හඬන තත්ත්වයක් උදාවී තිබේ.මේ පාසල්වල ගුරු හිඟය පියවීම සඳහා, මධ්‍යම පළාත් අධ්‍යාපන බලධාරීන් හා දේශපාලඥයින්, කාරුණික නොවීම නිසා මේ කනගාටුදායක තත්ත්වය ඇතිවී තිබේ.මේ නිසාම මෙහි බොහෝ පාසල්වල දරුවන් එම පාසල්වලින් ඉවත් කරගනිමින්, ඔවුහු වෙනත් පළාත්වල පාසල්වලට ඇතුළත් කිරීමට එම දෙමව්පියෝ යොමු වී සිටිති.මේ තත්ත්වය මත, මෙහි ළමුන් අඩු සිංහල පාසල් වැසී යාමේ තර්ජනයක්ද ස්මතුවී තිබෙන අතරතුර, තම දරුවන්ගේ අධ්‍යාපනය වෙනුවෙන් මේ බල ප්‍රදේශයේ සිංහල ජනතාවද මෙකී ප්‍රදේශ අතහැර වෙනත් පළාත්වල පදිංචිය සඳහා යෑමේ ප්‍රවණතාවක්ද ඇති වී තිබේ. මෙය නුවරඑළිය දිස්ත්‍රික්කයේ සිංහල ජනගහණය පහත වැටීමේ සිද්ධියට ප්‍රධානම සාධකයක් ද වී තිබේ.ඩයගම, ආගරපතන, බෝපත්තලාව, හෝල්බෲක්, ලිඳුල, ශාන්ත කුම්බිස්, පාර්මස්ටන්, කොටගල, පතන, බෝගහවත්ත හා වටගොඩ යන සිංහල පාසල් සමූහය මේ ගුරු හිඟයට මුහුණ පා ඇත.ප්‍රාථමික පුහුණු, ඉංගී‍්‍රසි, විද්‍යා, ගණිත, හා අ.පො.ස උසස් පෙළ පන්ති සඳහා මෙම පාසල්වල ගුරු හිඟය පවතින බව පැවසේ.මේ පසුබිම තුළ අ.පො.ස උසස් පෙළ පන්ති සඳහා ගුරු භවතුන් ඇත්තේ ම නැතිකමින්, නු / ආගරපතන සිංහල මහ විදුහලෙහි අ.පො.ස උසස් පෙළ පන්ති ඉකුත් වසර කිහිපයක වෙලේ සිට අහෝසි කර දමා ඇත.දිඹුල කෝරළේ සිංහල පාසල්වල ගුරු හිඟය, මේ වන විට සියය ඉක්මවන බවද මෙම පාසල් වලින් වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303086</link>
    <topic>කතුන් පසුපස ගිහින් හපාකන රිලා රංචුවක් ඇවිත්</topic>
    <author>සීගිරිය විශේෂ</author>
    <content>කාන්තාවන්ට හිරිහැර කරන, නිවෙස්වලට පැන උපකරණවලට හානි කරන දඹුල්ල කජුවත්ත ප්‍රදේශයේ සැරිසරන රිලවුන් දෙදෙනකු ඇල්ලීම සඳහා වනජීවී නිලධාරීහු මෙහෙයුමක් ආරම්භ කැර ඇත.මේ රිලවුන් දෙදෙනා රැලෙන් වෙන්වී තනිව සිටින බවත්, පිරිමින් දුටු විට සැඟවී, කාන්තාවන් පසුපස පමණක් එළවා සපා කෑමට උත්සාහ දරන බව ප්‍රදේශවාසීහු කියති.කාන්තාවන් එළිමහනේ සිටිය ද මේ රිලවුන් දෙදෙනා ගස්වල ගෙඩි කඩා කාන්තාවන්ට පහර දෙන බවත්, ඇඟට කඩා පනින බවත් කාන්තාවෝ කියන අතර, කාන්තාවන් කීපදෙනකුම මේ රිලවුන් දෙදෙනාගෙන් බේරී ඇත්තේ අනූ නවයෙනි.ගෙවල්වල ඇතිකරන සුනඛයන්ට බිය නොමැති මේ දෙදෙනා සුනඛයන්වද සපා කන බව කියති.මේ සතුන් දෙදෙනා අල්ලා ගැනීම සඳහා ගිරිතලේ වන ජීවී පශු වෛද්‍ය සංරක්ෂණ අංශයේ මහවැලි කලාප භාර පශු වෛද්‍ය පී. දේවසුරේන්ද්‍ර, වන සත්ත්ව අඩවි ආරක්ෂක රංජිත් විජිත යන මහත්වරුන් ඇතුළු කණ්ඩායමක් 06 වැනි දින දවස පුරා දැඩි උත්සාහයක නිරත වුව ද රිලවුන් දෙදෙනා අල්ලා ගැනීමට නොහැකි විය.රිලවුන් අල්ලන උගුල් තැබුව ද මේ දෙදෙනා ඒ තුළට නොයන බවත්, හොර රහසේ නිවෙස් ඇතුළට ගොස් භාණ්ඩ විනාශ කැර නිවෙස් තුළ කැත කර පලා යන බව ගම්මු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303087</link>
    <topic>දඹාන ගමට යන දෙමටන්ආර පාලම දෙකට කැඩිලා</topic>
    <author>ඡායාරූප සහ සටහන ලුණම සමූහ-සනත් ගමගේ</author>
    <content>මහියංගණය - දඹාන ආදිවාසී ගම්මානයට යනෙන එකම මාර්ගයේ පාලම අබලන් වීම නිසා ප්‍රවාහණ කටයුතුවලට බාධා පැමිණ තිබේ.දඹාන ආදිවාසී ගම්මානයට පිවිසෙන එකම මාර්ගය වන දඹාන මාර්ගයේ දෙමටන්ආර පාලම මෙසේ අබලන්ව පවතී.පාලමේ කොන්ක්‍රීට් දිරා ගොස් ඇති අතර, එක් පැත්තක අලුතින් කොන්ක්‍රීට්කර තිබුණ ද මාස දෙකක සිට නිසි පරිදි අලුත්වැඩියා නොකිරීම නිසා බර වාහනවලට ගමන් කිරීමට නොහැකිවී තිබේ. සැහැල්ලු වාහනයක් පමණක් ගමන් කළ හැකි වේ. මේ පාලම අබලන්වීම නිසා දඹාන ආදිවාසී ගම්මානය නැරැඹීමට පැමිණෙන දෙස් විදෙස් සංචාරකයන්ට ප්‍රවාහන දුෂ්කරතා ඇතිවී තිබේ.දෙමටන්ආර පාලම ළඟ සිට කිලෝ මීටර් 3 කට වැඩි ප්‍රමාණයක් සංචාරකයන්ට පා ගමනින් යෑමට සිදුව තිබේ. පාලමෙන් එගොඩ අත් ට්‍රැක්ටර් හා ත්‍රිරෝද රථ යොදවා තිබෙන අතර, අත් ට්‍රැක්ටරයකින් එක් පුද්ගලයකුගෙන් දඹාන ගමට යෑමට පමණක් රුපියල් 30ක මුදලක් අයකෙරේ. එක් ගමන් වාරයකට ත්‍රිරෝද රථයක් ද රුපියල් 300ක් අය කරති.මේ සේවාවන් සිදුකරනු ලබන්නේ ද ආදිවාසීන්ගේම සාමාජිකයන් විසිනි. විශාල වශයෙන් පැමිණෙන නඩවලට දඹාන ගම්මානය නැරඹීම සඳහා අධික මුදලක් වැය කිරීමට සිදුවේ.මේ සම්බන්ධව දඹාන ආදිවාසී ගම්මානයේ ඌරුවරිගේ ගුණබණ්ඩියා ඇත්තන්ගෙන් විමසීමේදී කියා සිටියේ පාලම කැඩිල මාස කිහිපයක් ගතවෙලා පොජ්ජ. කොන්ත්‍රාත් පොජ්ජේ අඩුපාඩුකම් පොජ්ජ නිසා ප්‍රමාද වන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303088</link>
    <topic>යසසිරිපුර නිවෙසක මිදුලේ කසිප්පු පෙරූ දැලේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර යසසිරිපුර ප්‍රදේශයේ දෙමහල් නිවසක නීතිවිරෝධී මත්පැන් (කසිප්පු) පෙරීමේ ස්ථානයක් පවත්වාගෙන ගිය ‘සුදූ’ යන අන්වර්ථ නාමයෙන් හඳුන්වන පුද්ගලයකු සමඟ මත්පැන් පෙරීම සඳහා උපයෝගී කර ගන්නා ආම්පන්න කිහිපයක් සමඟ අනුරාධපුර මූලස්ථාන පොලිසියේ දූෂණ මර්දන අංශය මඟින් පෙරේදා (6) සවස අත්අඩංගුවට ගෙන ඇත.අනුරාධපුර මූලස්ථාන පොලිසියේ දුෂණ මර්දන අංශයට ලැබුණු බුද්ධි තොරතුරකට අනුව එහි ස්ථානාධිපතිවරයා ප්‍රමුඛ පිරිසක් එහි ගොස් වැටලීම සිදුකර ඇත. නීති විරෝධී මත්පැන් ඩ්‍රෑම්ස් 40ක් (කසිප්පු බෝතල් 05ක්), ගෝඩා ඩ්‍රෑම්ස් 4176ක්, පොලිසිය අත්අඩංගුවට ගෙන ඇත. යසසිරිපුර පිහිටි මෙම නිවසේ උඩුමහල තවමත් ඉදිකරන බව පවසන පොලිසිය සැකකරු නිවස ආසන්නයේ ම වෙනත් කුටියක් සාදා ඒ ආසන්නයෙන්ම ඇති ජල ටැංකියෙන් ජලය ගෙන මෙම මත්පැන් පෙරීම සිදුකරන අතර උඩුමහලේ බැරල් තබා තිබූ බවද පොලිසිය පවසයි.සැකකරුගේ බිරිඳ අනුරාධපුර ශික්‍ෂණ රෝහලේ (ශල්‍ය) දැඩිසත්කාර ඒකකයේ හෙදියක් වශයෙන් සේවය කරන බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r1303089</link>
    <topic>රෝහලට ගිය අතරේ යතුරුපැදිය උස්සලා</topic>
    <author>අමිල ප්‍රභාත් වනසිංහ</author>
    <content>අනුරාධපුර ශික්ෂණ රෝහල ඉදිරිපිට පෙරේදා (06) සවස නවතා තිබූ රුපියල් එක්ලක්ෂ හත්තෑ දහසක් (170000) පමණ වටිනා යතුරු පැදියක් සොරාගෙන පලා යමින් සිටි යුද හමුදාවෙන් පලාගොස් සිටින සෙබළකු කැකිරාව පොලිසිය විසින් අත්අඩංගුවට ගෙන තිබේ.අනුරාධපුර ප්‍රදේශයේ පදිංචිකරුවකු පෙරේදා (06) සවස රෝගියකු බැලීමට අනුරාධපුර ශික්ෂණ රෝහල ඉදිරිපිට සිය යතුරුපැදිය නවතා ගිය අවස්ථාවේ මෙම පුද්ගලයා යතුරුපැදිය සොරාගෙන ගොස් තිබේ.පසුව අයිතිකරු මේ පිළබඳව අනුරාධපුර මූලස්ථාන පොලිසියට පැමිණිලි කිරීමෙන් අනතුරුව පොලිසිය විසින් දිස්ත්‍රික්කයේ සියලුම පොලිස් ස්ථාන වෙත දැනුම් දී තිබේ. මෙහිදී අත්අඩංගුවට ගෙන ඇත්තේ කැකිරාව විජිතපුර ප්‍රදේශයේ පදිංචි අයෙකි. සිද්ධිය සම්බන්ධ වැඩිදුර පරීක්ෂණ කැකිරාව පොලිසිය විසින් සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=r13030810</link>
    <topic>මට මේ සැමියා එපා..! මට ඕන අර සැමියා</topic>
    <author>අනුරාධපුර මධ්‍යම විශේෂ</author>
    <content>වසර 16ක් සැමියා සමඟ විවාහ ජීවිතය ගත කර මීට මාස කිහිපයකට ඉහතදී හමු වූ තරුණයා සමඟ පවුල් ජීවිතය ගත කිරීමට අවශ්‍ය බව කියමින් දරු දෙදෙනාත් සැමියාත් අමතක කර 19 හැවිරිදි තරුණයෙකු සමඟ නව දිවියක් ඇරැඹීමට ගිය මිහින්තලය, කල්ලංචිය ප්‍රදේශයේ පදිංචිකාරියක් පිළිබඳව අපූරු පුවතක් මිහින්තලය පොලිස් වසමෙන් පෙරේදා (06) වාර්තා විය.මේ කාන්තාව දැනට 37 වැනි වියේ පසුවන රූමත් කාන්තාවක් වන අතර ඇය රජයේ සේවකයෙකු සමඟ විවාහ වී වයස අවුරුදු 08ක දියණියක් හා වයස අවුරුදු 15 පිරිමි දරුවෙකු සිටින මවකි. මීට දින කීපයකට ඉහතදී සැමියාට තම බිරිය තරුණයෙකු සමඟ අනියම් ඇසුරක් පවත්වන බවට තොරතුරු ලැබී ඇති අතර එම ඇසුර නිශ්චිතවම තහවුරු කර ගැනීමෙන් අනතුරුව සැමියා මිහින්තලේ පොලීසියට පැමිණිල්ලක් කර ඇත.ඒ අනුව සැමියාත් බිරියත්, බිරියගේ පවුලේ ඥාතීනුත් මිහින්තලය පොලීසියට කැඳවා අවවාද කර ඇති අතර සැමියා බිරියගේ වැරැදි සියල්ල අමතක කර දමා වෙනත් ප්‍රදේශයකට ගොස් නැවතත් විවාහ ජීවිතය ගත කිරීමට එකඟත්වය ඵල කර ඇත.පොලීසියට පැමිණි කාන්තාවගේ දෙමාපියන් හා ඥාතීන් ද බෑණා ඉතා ගුණගරුක පුද්ගලයෙකු බව මිහින්තලය පොලිස් ස්ථානාධිපතිවරයා හමුවේ ප්‍රකාශ කර ඇත. ඒ අනුව මිහින්තලය පොලීසියේ ස්ථානාධිපතිවරයාත් අපරාධවිමර්ශන අංශයේ ස්ථානාධිපතිවරයාත් පැය 03කට ආසන්න කාලයක් නැවතත් සාමකාමී ලෙස පවුල් ජීවිතය ආරම්භ කිරීමට කටයුතු කරන ලෙසත් දරුවන් දෙදෙනා පිළිබඳ විශේෂ අවධානයක් යොමු කරන ලෙසත් කාන්තාවට පවසා ඇත. එහෙත් ආලයෙන් උන්මාද වී සිටි කාන්තාව දෙමාපියන්ගේ, සැමියාගේ, දරුවන්ගේත් , පොලීසියේත් කිසිදු ඉල්ලීමක් හෝ ආයාචනයක් පිළිනොගෙන තරුණයා සමඟ නව පවුල් ජීවිතයක් අරඹන බව තරයේ කියා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303081</link>
    <topic>ජයලලිතට ‘ටටා’ කියා ආසියාව කොළඹ දුවයි</topic>
    <author>ප්‍රින්ස් ගුණසේකර</author>
    <content>චෙන්නායිහි පැවැත්වීමට නියමිතවු ආසියානු ගොන් ප්‍රී මලල ක්‍රීඩා තරගාවලියේ තෙවැනි අදියර ශ්‍රී ලංකාවේ පැවැත්වීමට තීරණය වී ඇතැයි ඉන්දීය මාධ්‍ය පවසයි‍.ඒ අනුව මැයි 16වැනිදා ආසියානු ග්‍රොන් ප්‍රී තරගාවලියේ තෙවැනි අදියර කොළඹදී පැවැත්වේ. මේ තරගාවලියේ පළමු අදියර මැයි 8වැනිදා තායිලන්තයේදී හා දෙවැනි අදියර මැයි 12වැනිදා ‍කොළඹදී පැවැත්වීමට දින‍ යොදා තිබුණි.එහෙත් තමිල්නාඩු මහ ඇමැතිනි ජයලලිතා ජයරාම් මහත්මිය පසුගියදා කළ ප්‍රකාශයක් අනුව ආසියානු මලල ක්‍රීඩා සම්මේලනයේ තීරණයක් මත චෙන්නායිහි පැවැත්වීමට නියමිතවු ගොන් ‍ප්‍රී මලල ක්‍රීඩා තෙවැනි අදියර ශ්‍රී ලංකාවට ලබාදී ඇත. ගොන් ‍ප්‍රී මලල ක්‍රීඩා තරගාවලියට පසුව චෙන්නායිහි පැවැත්වීමට නියමිතව තිබු ආසියානු මලල ක්‍රීඩා ශූරතාවලිය එහි පැවැත්වීමට අවසර නො‍දෙන බව මහ ඇමැතිනිය සඳහන් කළාය.ඉන්දීය මලල ක්‍රීඩා සංගමයේ සභාපති ආදිල්ලී සුමරිවාලා මාධ්‍ය වෙත පැවැසුවේ ආසියානු මලල ක්‍රීඩා සංගමය ඉන්දියාවේ පැවැත්වීමට නියමිත ‍ගොන් ප්‍රී තෙවැනි අදියර වෙනස් කරනු ඇතැයි තමා නොසිතන බවයි. චෙන්නායිහී එය පැවැත්වීමට නොහැකිනම් නවදිල්ලි, පුනේ හෝ රංචි යන නරගවල පැවැත්විය හැකිබව හෙතෙම පැවැසීය.“ගොන් ‍ප්‍රී තෙවැනි අදියර ලැබුණේ ඉන්දියාවට එය අපට ලැබිය යුතුයි” ඉන්දීය මලල ක්‍රීඩා සංගමයේ සභාපතිවරයා පැවැසීය. තමිල්නාඩු මලල ක්‍රීඩා සභාපති ඩබ්ලිව්.අයි.දේවරාම් මහතා මාධ්‍ය වෙත පැවැසුවේ චෙන්නායි මලල ක්‍රීඩා තරග වෙනත් තැනකට ගෙන යෑම පිළිබඳ පුදුම නොවන බවයි.“ගොන් ප්‍රී තරගාවලිය අපි බලාපොරොත්තුවු දෙයක් නොවෙයි. අපි ඉල්ලා සිටියේ නැ. තරගාවලිය වෙනත් තැනකට ගෙන යෑමෙන් අපට බලපෑමක් නැ‍. අපි ඒ තරගාවලියට සහභාගී වෙනවා” දේවරාම් මහතා පැවැසීය.‍මේ පිළිබඳ ශ්‍රී ලංකා මලල ක්‍රීඩා සංගමයේ ලේකම් රියර් අද්මිරාල් ෂෙමාල් ප්‍රනාන්දු මහතාගෙන් අප කළ විමසීමකදී පැවැසුවේ ගොන් ප්‍රී තරගාවලියේ තෙවැනි අදියර ශ්‍රී ලංකාවට ලැබීම ගැන තවමත් ලිඛිත ප්‍රකාශයක් ලැබී නොමැති බවයි.“දෙවැනි අදියර කොළඹදී ඉතා උසස් ලෙස පවත්වන්න අපි සුදානම්. තුන්වැනි අදියර අපටම දුන්නොත් හොඳින් ඉටු කරනවා” ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303082</link>
    <topic>උපාලි ධර්මදාස නිලවරණයෙන් ඉවතට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ සභාපති තනතුරට තරග කරන උපාලි ධර්මදාස මහතාගේ නාමයෝජනාව ප්‍රතික්ෂේප වී ඇතැයි වාර්තාවේ. ධර්මදාස මහතා එම තනතුරට නාමයෝජනා ලබාදී ඇත්තේ ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතියකින් තොරව වීම එයට හේතුවී ඇත.උපාලි ධර්මදාස මහතා පළමු පෙළ ක්‍රිකට් තරගවලට ක්‍රීඩා කර නොමැති හෙයින් ක්‍රීඩා පනත අනුව ඇමැතිවරයාගේ විශේෂ අවසරය ලිඛිතව ලබාගත යුතුවේ. ඒ මහතා‍ මුල සිටම පැවැසුවේ ක්‍රිකට් ආයතනයේ කිසිදු තනතුරකට නාමයෝජනා ලබාදීමට අදහස් නොකරන බවයි.එහෙත් අවසන් මොහොතේ නාමයෝජනා ලබාදීමට ධර්මදාස මහතා තීරණය කළේය. ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ලිපියක් මගින් ක්‍රිකට් ආයතනයට දැනුම් දී ඇත්තේ නිලවරණයට ඉදිරිපත්වී ඇති අයගේ සුදුසුකම් පරික්ෂාකර බලා නාමයෝජනා පිළිබඳ අවසන් තීරණයක් ගන්නා ලෙසයි.මේ අතර සභාපති තනතුරට නාමයෝජනා ලබාදී ඇති බදුරලිය ක්‍රීඩා සමාජයේ සුමිත් පෙරේරා මහතාට එරෙහිවද පැමිණිල්ලක් ලැබී ඇත. ඒ පිළිබඳව කරුණු සොයා බැලීමට ශ්‍රී ලංකා ක්‍රිකට් ආයතනයේ නිලධාරීන් හා නීති නිලධාරින් පිරිසක් මේ සතියේ රුස්වීමට නියමිතය.සභාපති තනතුරට නාමයෝජනා දුන් තිලංග සුමතිපාල මහතාට එරෙහි චෝදනාවලට ක්‍රීඩා ඇමැතිවරයා කමිටුවක් පත් කර තිබේ.එම කමිටු වාර්තාව ඉක්මනින් ලබාදෙන ලෙස ක්‍රීඩා ඇමැතිවරයා නියෝග කොට ඇතැයිද වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303083</link>
    <topic>නිල් මහ සටනේ පළමු දිනයේ වැඩි ගෞරව රාජකීය විදුහලට</topic>
    <author>ප්‍රින්ස් ගුණසේකර</author>
    <content>කොළඹ රාජකීය-ගල්කිස්ස සාන්ත තෝමස් අතර ඊයේ එස්.එස්.සී.පිටියේ ආරම්භ වු 134වැනි නිල් මහා සටනේ මුලින් පන්දුවට පහරදුන් සාන්ත තෝමස් විදුහල පළමු ඉනිමට ලකුණු 192ක් ලබාගත් අතර රාජකීය විදුහල වර්ෂාව ‍හේතුවෙන් තරගය නතර කරද්දී කිසිවෙකු නොදැවී ලකුණු 11ක් ලබා සිටියේය.රාජකීය-සාන්ත ‍තෝමස් මහා තරගයේ පළමු දිනයේදී රාජකීය විදුහලේ ආරම්භක මද වේග පන්දු යැවු චාමික කරුණාරත්න හා සාන්ත තෝමස් මැදපෙළ පිතිකරු දෙවින් ජයසිංහ කැපී පෙනෙන දස්කම් දැක්වුහ.කරුණාරත්නගේ දක්ෂ පන්දු යැවීම හමුවේ සාන්ත තෝමස් පිතිකරුවන් පස්දෙනෙකු දැවී ගිය අතර කඩුලු 2ක් ලකුණු 20කට දැවී ගොස් තිබියදී පිටියට එක්වු දෙවින් ජයසිංහ පීඩනය මැද අගනා ලකුණු 74ක් ලබාගත්තේය.ඔහු හතරේ පහර 5ක් හා හයේ පහර 3ක් එල්ල කරමින් ඉනිම වර්ණවත් කළේය. දෙවින් ජයසිංහ මෙවර තරගවාරයේ රැස්කළ දෙවැනි අර්ධ ශතකය මෙය වු අතර චාමික කරුණාරත්න මෙවර තරගවාරයේ යැවු හොඳම පන්දු යැවීම ඊයේ දිනයේ සටහන් කළේය. කාසියේ වාසිය දිනාගත් රාජකීය නායක ඩෙවින් පත්මනාදන් ලකුණු රැස්කිරීමට සිය ප්‍රතිවාදීන්ට අවස්ථාව දුන් අතර එම තීරණය වඩාත් නිවැරදි එකක් විය. සාන්ත තෝමස් පිතිකරුවන් හයදෙනෙකුම ලකුණු 6කට වඩා රැස්කිරීමට ඉඩනොදී දවා ගැනීමට රාජකීය පන්දු යවන්නෝ සමත්වුහ.සාන්ත ‍තෝමස් ඉනිමේ හොඳම සම්බන්ධතාව වුයේ 6වැනි කඩුල්ලට ඩෙවින් ජයසිංහ හා හෙලකමල් නානායක්කාර ලකුණු 66ක් ලබාගැනීමය. හෙලකමල් ලකුණු 24කට දැවී ගියේය. සාන්ත තෝමස් ඉනිම අවසන් වෙද්දී රවිදු තිලකරත්න නොදැවී ලකුණු 24ක් ලබා සිටියේය.සාන්ත තොමස් පළමු ඉනිම ලකුණු 192 (73.1) දීලක හේරත් 5, නිපුන ගමගේ 19, ජාවෙඩ් බොන්සෝ 5, දෙවින් ජයසිංහ 74, තිලක්ෂ සුමනසිරි 17, සනේෂ් ද මෙල් 1, හෙලකමල් නානායක්කාර 24, මධුෂාන් රවිචන්ද්‍රකුමාර 1, රවිදු තිලකරත්න නොදැවී 26, සහන් විජේසිංහ 4, ඉෂාන් කුලරත්න 1, අනිශ්ක 14 (චාමික කරුණාරත්න 55/5, අනුප තිලකරත්න 12/1, පූර්ණ අලුත්ගේ 44/2, ඩෙවින් පත්මනාදන් 23/1)රාජකීය විදුහල පළමු ඉනිම කිසිවෙකු නොදැවී 11 (1.2) රොනක අහංගමගේ නොදැවී 8, ඉසුරු ගුණතිලක ‍නොදැවී 1, අතිරේක 2..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303084</link>
    <topic>ශ්‍රී ලංකා කාන්තා පිලට කඩුලු 4ක ජයක්</topic>
    <author/>
    <content>සංචාරක බටහිර ඉන්දියා කොදෙව් කාන්තා පිලට එරෙහිව ආර්.ප්‍රේමදාස ක්‍රීඩාංගණයේ ඊයේ පැවැති සිවුවැනි විස්සයි20 ක්‍රිකට් තරගයෙන් කඩුලු 4ක ජයක් වාර්තා කිරීමට ශ්‍රී ලංකා කාන්තා පිල සමත්විය. දෙපිල අතර අවසන් විස්සයි20 තරගය අද ප්‍රේමදාස පිටියේ දීම පැවැත්වේ.කොදෙව් පිල – 101 (ඕවර 19.4) ස්ටෙෆානී ටේලර් 40 (ශෂිකලා සිරිවර්ධන 19/3, උදේශිකා ප්‍රබෝධනී 14/2, ඊෂානී කෞෂල්‍යා 19/2)ශ්‍රී ලංකා පිල 102/6 (ඕවර 19.3) ශෂිකලා සිරිවර්ධන 19, දීපිකා රසාංගිකා 19 (ස්ටෙෆානී ටේලර් 22/2).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303085</link>
    <topic>අයි‍.පී.එල්.හේතුවෙන් පොලිසියට පොල්ලක්</topic>
    <author/>
    <content>2010 වසරේ අයි.පී.එල්.තරගමාලාවේ මුම්බායි නුවර පටේල් ක්‍රීඩාංගණයේදී පැවැති තරගවලට ලබාදුන් ආරක්ෂාව වෙනුවෙන් ඔවුන් ඉල්ලා සිටින මුදල ඉතා වැඩි බව ඉන්දියා ක්‍රිකට් පාලක මණ්ඩලය පවසයි. එම ප්‍රාන්තයේ අභ්‍යන්තර කටයුතු ලේකම්වරයා මේ සඳහා සාධාරණ මුදලක් අයකළ යුතු බව එරට ක්‍රිකට් බලධාරීහූ පවසති.අයි.පී.එල්. තරගමාලාවේ පටේල් ක්‍රීඩාංගණයේ පැවැති තරගවලට ලබාදුන් ආරක්ෂක කටයුතු සම්බන්ධව මහාරාෂ්ත්‍ර ප්‍රාන්ත පොලිසියට ඉන්දියා ක්‍රිකට් පාලක මණ්ඩලයෙන් අයවිය යුතු ඉන්දියා රුපියල් කෝටි 5ක මුදල ඉල්ලා මුම්බායි උසාවියේ ගොනුකළ නඩුව යළි කැඳවූ අවස්ථාවේ දී ක්‍රිකට් බලධාරීහූ මෙසේ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303086</link>
    <topic>බංග්ලාදේශයට එරෙහි අපරාජිත වාර්තාව රැක ගැනීමේ අටියෙන්</topic>
    <author/>
    <content>වර්නන් ගුණසේකරබංග්ලාදේශයට එරෙහිව ශ්‍රී ලංකාවේ අපරාජිත ටෙස්ට් ක්‍රිකට් වාර්තාව තව දුරටත් රැක ගැනීමේ අරමුණින් යුතුව ඇන්ජලෝ මැතිව්ස්ගේ කණ්ඩායම අද (8) ගාල්ල ජාත්‍යන්තර ක්‍රිකට් ක්‍රීඩාංගණයට පිවිසෙයි.මෙය, ඇන්ජලෝ මැතිව්ස් ශ්‍රී ලංකා ටෙස්ට් කණ්ඩායමට නායකත්වය දෙන ප්‍රථම තරගය වෙයි. අද ආරම්භ වන්නේ දෙපිල අතර 13 වැනි ටෙස්ට් තරගයයි. මෙය 2013 බංග්ලාදේශ සංචාරයේ ද්විත්ව ටෙස්ට් තරගමාලාවේ පළමු තරගය වෙයි.2001 වසරේ සිට මේ දක්වා ශ්‍රී ලංකා – බංග්ලාදේශ ටෙස්ට් තරග 12ක් පවත්වා ඇති අතර ශ්‍රී ලංකාව මේ තරග සියල්ලම ජය ගෙන තිබේ. මින් තරග 8ක් ශ්‍රී ලංකාවේත් තරග 4ක් බංග්ලාදේශයේත් පවත්වා තිබේ.දෙපිල අවසන් වතාවට ටෙස්ට් තරග බිමේ මුණගැසුනේ 2009 වසරේ ජනවාරියේදීය. චිතගොං හි පැවැති එම තරගය ශ්‍රී ලංකාව ලකුණු 465කින් ජයග්‍රහණය කළේය.මෙවර තරගය සඳහා වන ශ්‍රී ලංකා සංචිතයට නවක ක්‍රීඩකයන් තිදෙනෙකු ඇතුළත්ව සිටිති. කිත්රුවන් විතානගේ, ජීවන් මෙන්ඩිස් හා කුසල් ජනිත් පෙරේරා එම ක්‍රීඩකයෝ වෙති.ජීවන් මෙන්ඩිස් සංචිතයට එක්ව සිටින්නේ තුන් ඉරියව්වෙන්ම කැපී පෙනෙන ක්‍රීඩකයකු ලෙසිනි. ඔහු මෙතෙක් ශ්‍රී ලංකාව වෙනුවෙන් ක්‍රීඩා කර ඇත්තේ එක්දින හා විස්සයි20 තරගවලට පමණි.මාතරදී ජය පැරදුමින් තොරව අවසන් වූ තුන්දින පුහුණු තරගයේදී පිත්තෙන් දස්කම් දක්වමින් නොදැවී ලකුණු 168ක් ලබා ගත් කිත්රුවන් විතානගේ ට සංචිතයේ ස්ථානයක් හිමිව තිබේ. පසුගිය ඔස්ට්‍රේලියානු සංචාරයේ ශ්‍රී ලංකා විස්සයි20 කණ්ඩායමට එක්වෙමින් දස්කම් දැක්වූ කුසල් ජනිත් පෙරේරා ද සංචිතයට ඇතුළත්ව සිටී.දඟ පන්දු යවන තරිඳු කෞශාල් සංචිතයට එක්ව සිටින්නේ අන්තර් සමාජ ක්‍රිකට් තරගාවලියේ වැඩිම කඩුලු ලබා ගත් පන්දු යවන්නා වීමෙන් පසුව ය. උප නායක පිතිකරු දිනේෂ් චන්දිමාල් කඩුලු රකින්නා ලෙස ද ක්‍රීඩා කරනු ඇත.තිලකරත්න ඩිල්ෂාන්, කුමාර් සංගක්කාර, දිමුත් කරුණාරත්න, දිනේෂ් චන්දිමාල්, කිත්රුවන් විතානගේ, ලහිරු තිරිමාන්න, කුසල් ජනිත් හා මැතිව්ස් සංචිතයේ සිටින පිතිකරුවෝ වෙති. නුවන් කුලසේකර, චානක වෙලගෙදර, සුරංග ලක්මාල් හා ශමින්ද එරංග වේග පන්දු යවන්නෝ වෙති. දඟ පන්දු යවන්නන් ලෙස රංගන හේරත්, අජන්ත මෙන්ඩිස් හා තරිඳු කෞශාල් එක්ව සිටිති.ශ්‍රී ලංකාවේ මෙතෙක් ක්‍රීඩා කළ ටෙස්ට් තරග අටෙන්ම පරාජය වෙමින් තිබෙන දුර්වල වාර්තාව මෙවර සංචාරයේ නිවැරදි කිරීමේ වුවමනාවෙන් පසුවන බංග්ලාදේශ නායක මුෂ්ෆිකර් රහිම් කණ්ඩායමේ කඩුලු රකින්නා ද වෙයි.තුන් ඉරිව්වෙන්ම කැපී පෙනෙන ක්‍රීඩක ෂකිබ් අල් හසන් ආබාධයකට ලක්ව සිටීම හේතුවෙන් මෙවර ටෙස්ට් තරගමාලාවට සහභාගි නොවේ. මේ දක්ෂ ක්‍රීඩකයා නොසිටීම බංග්ලාදේශ කණ්ඩායමට මහත් පාඩුවකි.පුහුණුවීම්වලදී මස්පිඩු ආබාධයකට ලක්වීම හේතුවෙන් බංග්ලාදේශ වමතින් දඟ පන්දු යවන ක්‍රීඩක ඉනාමුල් හක් (කනිෂ්ට) ට ද ශ්‍රී ලංකා සංචාරය අහිමි වී තිබේ. ඔහු වෙනුවට තේරීම් නිළධාරීන් විසින් තවත් වමත් දඟ පන්දු යවන ඉලියාස් සනී කණ්ඩායමට ඇතුළත් කර තිබේ. මීට අමතරව පිතිකරු මාෂල් අයුබ් ද සංචිතයට එක්ව සිටී.ශ්‍රී ලංකා සංචිතය : ඇන්ජලෝ මැතිව්ස් (නායක), දිනේෂ් චන්දිමාල් (උප නායක), තිලකරත්න ඩිල්ෂාන්, දිමුත් කරුණාරත්න, කුමාර් සංගක්කාර, ලහිරු තිරිමාන්න, ශමින්ද එරංග, කුසල් ජනිත්, ජීවන් මෙන්ඩිස්, කිත්රුවන් විතානගේ, අජන්ත මෙන්ඩිස්, නුවන් කුලසේකර, චානක වෙලගෙදර, සුරංග ලක්මාල්, රංගන හේරත්, තරිඳු කෞෂාල්.බංග්ලාදේශ සංචිතය : මුෂ්ෆිකර් රහිම් (නායක), මහ්මුදුල්ලා (උප නායක), අබුල් හසන්, අනාමුල් හක්, ඉලියාස් සනී, ජහුරුල් ඉස්ලාම්, මාෂල් අයුබ්, මොහමඩ් අෂ්රෆුල්, මොමිනුල් හක්, නසිර් හොසේන්, රොබියුල් ඉස්ලාම්, රුබල් හොසේන්, ෂහඩට් හොසේන්, සොහග් ගාසි, ටමිම් ඉක්බාල්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303087</link>
    <topic>ඇතුගල්පුර මහා ක්‍රිකට් ගැටුම වෙලගෙදර දී</topic>
    <author>ප්‍රැන්සිස් වර්ණකුලපොතුහැර විශේෂ</author>
    <content>කුරුණෑගල මලියදේව විදුහල සහ සාන්ත ආනා විදුහල අතර පැවැත්වෙන තිස්වැනි ඇතුගල්පුර මහා ක්‍රිකට් තරගය අද (8) සහ හෙට දෙදින කුරුණෑගල වෙලගෙදර ක්‍රීඩාංගණයේදී පැවැත්වේ. දෙපිල අතර 18වැනි එක්දින තරගය එම ක්‍රීඩාංගණයේදීම 10වැනිදා පැවැත්වේ.1950 වසරේ ආරම්භ වු මේ ක්‍රිකට් තරගය පසුගිය වසර තුනක කාලයක් පැවැත්වා නොමැති අතර පැවැති තරග 27න් 2ක ජය මලි‍යදේව විදුහල හිමිකර ගෙන ඇත. තිනෙත් මනිෂාන් මලියදේව කණ්ඩායම මෙහෙයවන අතර ලකුණු 450ක් සහ කඩුලු 12ක් දවා ගනිමින් දස්කම් දක්වා ඇත. උපනායකත්වය ලකුණු 400ක් සහ කඩුලු 14ක් දවාගෙන ඇති රසාංජන ජයරත්නට හිමිව තිබේ.මෙවර තරගය වාරයේ සහභාගීවු තරග 13න් එක් පූර්ණ ජයග්‍රහණයක් සහ පළමු ඉනිමේ ජය හයක් මලියදේව විදුහලට හිමිව ඇත.මිනෝද් බානුක, සාරින්ද දසනායක, කුසල් ද සිල්වා කණ්ඩායමේ දක්ෂතා අතර ඉදිරියෙන් පසුවෙති. කුසල් ද සිල්වා ගාල්ල රිච්මන්ඩ් විදුහලට එරෙහිව කඩුලු 11ක් සමගින් කඩුලු 40ක් බිඳ හෙලා ඇති අතර ලකුණු 475ක් රැස්කරගෙන සිටී.සාන්ත ආනා විදුහලේ නායකයා‍ ලෙස විකුම් දර්ශනත් උපනායකයා ලෙස අමිත් ජයරත්නත් කටයුතු කරති.ආනා විදුහල් පිල ජනිත් පෙරේරා (550), විකුම් දර්ශණ (500), අමිත් ජයරත්න (400) ඇතුළු ප්‍රබල පිතිකරුවන්ගෙන් සමන්විත වන අතර පන්දුයැවීමේ අංශය හයස් කුමාරසිංහ, ජනිත් පෙරේරා, මොහොමඩ් අෆ්ෂාල්ගෙන් ශක්තිමත්ව ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=s1303088</link>
    <topic>ත්‍රිත්ව-සා.අන්තෝනි මහා ගැටුම ඇරැඹේ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල සහ කටුගස්තොට සාන්ත අන්තෝනි විදුහල අතර පැවැත්වෙන 97වැනි මහා ක්‍රිකට් ගැ‍ටුම අද (8) සහ හෙට දෙදින කටුගස්තොට සාන්ත අන්තෝනි විදුහල් ක්‍රීඩාංගණයේදී පැවැත්වේ.ත්‍රිත්ව විදුහල මෙතෙක් පැවැති තරග 96න් තරග 22ක ජය වාර්තා කර ඇති අතර අන්තෝනි විදුහල තරග 12ක් ජයගෙන ඇත. නිරෝෂන් දික්වැල්ලගේ නායකත්වය යටතේ ත්‍රිත්ව විදුහල පසුගිය වසරේ පැවැති තරගය ජයගැනීමට සමත්විය.අන්තෝනි විදුහල අවසන් වරට මේ තරගය ජයග්‍රහණය කළේ 1992දී උමේෂ් ද අල්විස්ගේ නායකත්වයෙනි.1954දී අන්තෝනි විදුහලේ ඒ.සී.එම්.ලෆිර් රැස්කළ ලකුණු 176 මෙතෙක් වාර්තා වී ඇති වැඩිම පෞද්ගලික ලකුණු සංඛ්‍යාව වන අතර ත්‍රිත්ව විදුහලේ එස්.ප්‍රනාන්දු 1999 වසරේදී ලකුණු 38කට කඩුලු 10ක් බිඳ හෙළීම දක්ෂතම පන්දු යැවීම ලෙසින් වාර්තාවේ.මෙවර තරගයේ දී ත්‍රිත්ව විදුහල තුන්ඉරියව් ක්‍රීඩක දිනුක් වික්‍රමනායකගේ (ලකුණු 730/කඩුලු 35) නායකත්වයෙන් තරග වදින අතර උපනායකත්වය ලෙස රජිත ජයතුංග කටයුතු කරයි. ‍මේ තරග වාරයේ සහභාගී වු තරග 15න් 2ක පූර්ණ ජයග්‍රහණ ත්‍රිත්ව විදුහල හිමිකර ගෙන සිටි. කණ්ඩායමේ පිතිකරුවන් ලෙසින් රජිත ජයතුංග (600), ලක්ෂිත දිසානායක (600), භාග්‍ය පලිහවඩන (575), රොන් චන්ද්‍රගුප්ත (550) ඉදිරියෙන් සිටින අතර පන්දු යැවීමෙන් ලක්ෂාන් ජයසිංහ කඩුලු 85ක් ලබාගනිමින් පෙරමුණේ පසුවේ.සා.අන්තෝනි විදහල තුන්ඉරියව් ක්‍රීඩක සචින් බුලත්සිංහල මෙහෙයවන අතර මේ වන විට ලකුණු 600ක් සහ කඩුලු 60ක් ලබා කණ්ඩායමේ ඉදිරියෙන් සිටින අතර ලකුණු 650ක් සහ කඩුලු 21ක දවාගෙන සිටින නිමේෂ් ගුණසිංහ උපනායකත්වය දරයි.ත්‍රිත්ව විදුහල් කණ්ඩායම-දිනුක් වික්‍රමනායක (නායක), රජිත ජයතුංග (උපනායක), රොන් චන්ද්‍රගුප්ත, භාග්‍ය පලිහවඩන, ලක්ෂින් දිසානායක, ලක්ෂාන් ජයසිංහ, අම්ර්ස් ස්රිමා, අර්ජුන ජයසිංහ, මදුෂාන් සුබේන්ද්‍රන්, කවීන් හිනිදුම, චරිත් සුදාරක, රවින් සේයර්ස්, ප්‍රමෝද්‍ය අබේ‍කෝන්, සංගීත් ෂන්මුගනාදන්, අවිශ්ක දිසානායක, ලහිරු සුදේශ්, චතුර ජයසුන්දර, නුෂාන් වීරසිංහ.සාන්ත අන්තෝනි විදුහල් කණ්ඩායම-සචින් බුලත්සිංහල (නායක), නිමේෂ් ගුණසිංහ (උපනායක), විරාජ් දීපාල්, බුවනෙක විජේතුංග, දමිත්‍ර පණ්ඩිතරත්න, දිලාන් බණ්ඩාර හර්ෂ ඊබට් චාර්ලස්, ප්‍රවීන් කාවින්ද උඩපොළ, පවිත්‍ර නානායක්කාර, කනිශ්ක උක්ගල්පය, ලක්ජීව විජේබණ්ඩාර, ශ්‍රී කන්නන්, ප්‍රබෝද්‍ය බණ්ඩාර, කාවින්ද යාපා බණ්ඩාර, මොහොමඩ් අල්ෆර්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>08</day>
    </date>
    <link>http://www.dinamina.lk/2013/03/08/_art.asp?fn=f1303081</link>
    <topic>කර්තෘවරුන්ගේ මත්තල ගමන...</topic>
    <author/>
    <content>අප කියන්නට යන්නේ පරණ කතාවක්. එය අදට කෙසේ ගැළපේ දැයි විමසා බැලිය යුතුය. ශ්‍රී ලංකා නිදහස් පක්ෂයේ ජාතික සංවිධායක ලෙස කටයුතු කළ යාපනය කොටින්ගෙන් නිදහස් කර ගන්නට දායකත්වයක් දුන් ජෙනරාල් අනුරුද්ධ රත්වත්තේගේ නිවසේ සුහද හමුවක් තිබුණි. එයට රත්වත්තේගේ සමීපතමයෝ කීපදෙනෙක් සහ පත්තර සගයෝ සහභාගී වී සිටියහ. එහිදී වසර එකොළහක් ජනාධිපති පදවිය දැරූ චන්ද්‍රිකා බණ්ඩාරනායක කුමාරතුංග ගැනද කතා කළහ.මේ කතාබහට එක් වූ මාධ්‍යවේදියෙක් වසර එකොළහේ කතාවට විරුද්ධ විය.“එතුමිය වසර එකොළහක් ජනාධිපති පදවිය කළේ නෑ” සියල්ලන්ම මවිතයට පත්කරමින් මාධ්‍යවේදියා කියා සිටියේය.“මොකක්ද අප්පේ ඒ කතාව. එහෙනම් ජනාධිපතිකම කළේ අවුරුදු කීයක්ද” රත්වත්තේ ප්‍රශ්න කළේය.“අවුරුදු හයයි” අසා සිටි අය යළිත් පුදුමයට පත්කරමින් මාධ්‍ය මිතුරා කීය.රත්වත්තේ ඇඟිලි නවමින්, වර්ෂ කියමින් කල්පනා කළේය.“අවුරුදු එකොළහෙන් පහක්ම ප්‍රමාදයි. එතකොට ජනාධිපතිකම කළේ හයයි. ඒ හයටම කළේ වේලාව වෙනස් කරන එකයි. අමාත්‍යාංශ තුනක් පවරා ගත්ත එකයි විතරයි” මාධ්‍යවේදියා කියා සිටි විට ජෙනරාල් රත්වත්තේ විනාඩි ගණනක් මහා හයියෙන් සිනාසුණේය.චන්ද්‍රිකා මැතිනිය ගැන යමක් කියන්නට කලින් ඒ විහිළු කතාව කීවේ එය සත්‍යයක් නිසාය. චන්ද්‍රිකා මැතිනියගේ අලුත්ම දේශපාලන සගයා බවට පත් වී සිටින්නේ රනිල් වික්‍රමසිංහ මහතාය. ජනාධිපතිකම කරන කාලයේ ඇයගේ ප්‍රධානම දේශපාලන ප්‍රතිවාදියා වූයේද රනිල්ය. අප සමඟ පෞද්ගලිකවත්, ප්‍රසිද්ධියේත් රනිල් ගැන චන්ද්‍රිකා කළ ප්‍රකාශ අපට මෙහිදී සිහිපත් වෙයි.“මේ මිනිහට ලැජ්ජා නැහැනේ. රටක් ගොඩ නගන්න හදනකොට මෙයා ‍ලෝකය වටේ කේලාම් කිය කියා යනවා. තමන්ගේ රටට එරෙහිව කේලාම් කියන එක මොනතරම් ලැජ්ජා නැති වැඩක්ද” ඇය ඉතා කේන්තියෙන් අප සමඟ කීවාය.ශ්‍රී ලංකාවට ආධාර දෙන්න එපා යැයි කීම රනිල්ගේ කේලම විය.චන්ද්‍රිකා ප්‍රසිද්ධියේ රනිල්ට එල්ල කළ චෝදනාවක් ද විය. “විජයගේ පුතා රෝයල් එකට දාලා දෙන්න” මම රනිල්ට කිව්වා. ඒත් ඒ මිනිහා පුතාට දුන්නේ කුණු ඉස්කෝලයක්” චන්ද්‍රිකාගේ චෝදනාව විය. ඇය ජනාධිපති වෙන්නට කලින් කළ ඉල්ලීමක් රනිල් එසේ ප්‍රතික්ෂේප කළේය.විජයගේ පුතාට රෝයල් එක දෙන්න උපකාර නොකළ රනිල්ට විජයගේ ජීවිත කතාව අළලා ලියූ පොත පිළිගැන්වීම ද දෛවෝපගත සිද්ධියකි. පරණ කෝන්තර අමතක කොට රනිල් සමඟ මිත්‍රත්වයක් ගොඩනඟා ගැනීම චන්ද්‍රිකා මැතිනියගේ හොඳ ගුණයකි. එය විජයට කළ අගෞරවයක් නොවේ.දේශපාලනයේ සිටින ජ්‍යෙෂ්ඨයන් එකතු කොට ජාතික ආණ්ඩුවක් හදන්නට චන්ද්‍රිකා යෝජනා කළේ විජයගේ ජීවිත කතාව රනිල්ට පිළිගැන්වීමෙන් පසුවය.මෙලෝ රහක් නැතිරනිල්ගේ ප්‍රකාශරනිල් වික්‍රමසිංහ කරන බොහෝ ප්‍රකාශ “මෙලෝ රහක්” නැතැයි බොහෝදෙනා කියති. මෙලෝ රහක් නැති එවැනි ප්‍රකාශ කියන්නේ දේශපාලන කුහකකමට හෝ ඊර්ෂ්‍යාවට දැයි අපට සිතේ. මේ රටේ ජ්‍යෙෂ්ඨ මාධ්‍යවේදීන්ට පොලී රහිත වාහන ණයක් සහ ලැප්ටොප් පරිගණක පරිත්‍යාග කිරීම ගැනද රනිල් වැඩකට නැති ප්‍රකාශයක් කළේය.මාධ්‍යවේදීන් ලවා ආණ්ඩුව වර්ණනා කරවා ගන්නට වාහන ණය සහ ලැප්ටොප් දුන් බව කියා රනිල් මාධ්‍යවේදීන් යළි තරහ කර ගත්තේය. ප්‍රධාන කර්තෘවරු, - මාධ්‍ය ප්‍රධානීහු හෙට අනිද්දා විවෘත වන මත්තල ජාත්‍යන්තර ගුවන් තොට බලන්නට පසුගියදා ගියහ.ගුවන් සේවා අමාත්‍යාංශය සහ ජනමාධ්‍ය අමාත්‍යාංශය එක්ව සංවිධාන කළ මෙම ගුවන් ගමන කර්තෘවරුන්ට අතිශයින් වැදගත් වන්නේ ශ්‍රී ලංකාවේ දෙවැනි ජාත්‍යන්තර ගුවන් තොටුපළ දැක ගැනීමට ලැබීමය. මත්තල ගුවන් තොටුපළ ගැන මනා අවබෝධයක් ලබා ගැනීමට එම ගමනේ දී ඔවුන්ට හැකිවිණි.රනිල් වික්‍රමසිංහ මහතාට මේ විදියේ ගමන් බිමන් ගමේ ගොඩේ අය කියන්නා සේ ඇහැට උල් අනින්නා සේය. මාධ්‍යවේදීන් මිලට ගැනීමේ අලුත්ම පියවර ඔවුන් මත්තලට ගුවනින් ගෙන යාම බව රනිල් කියා සිටියේය. මේ කතාව ලැප්ටොප් කතාවටත් වඩා එහා ගිය කතාවකි.මාධ්‍ය ප්‍රධානීන් මුදලට ගැනීම අලුත්ම පියවර බව රනිල් කියා ඇත්තේ කිසිම හිරිකිතයක් නැතිවය. පක්ෂ සංවිධාන රැස්වීමකට සියයක් එකසිය පනහක් රැස්කර ගන්නට නොහැකි රනිල්ට කළ හැකි එකම දෙය ඉවක් බවක් නැතිව මාධ්‍යවේදීන්ට බැණ වැදීමය.පක්ෂයට ලක්ෂයක් අලුතින් බඳවාගෙන රැඩිකල් ප්‍රතිපත්ති ක්‍රියාත්මක කරන්නට ගරිල්ලා ව්‍යාපාරයකට සැරසෙන රනිල් යන යන තැන පහළ වන්නේ අසුබ ලකුණුය. ඒ නිසා වියරු වැටුණ රනිල් මාධ්‍ය ප්‍රධානීන්ට අල්ලස් චෝදනා එල්ල කිරීම අවුල් වූ මනසකින් කරන විකාර ප්‍රකාශ බව සිතා ඉවත දැමීම මිස වෙනත් කළ හැකි දෙයක් නොවේ.දේශපාලනඥයන් අනාගතය විනාශ කර ගන්නේ ද පදනමක් නැති විහිළු ප්‍රකාශ නිසාය. බලාගෙන යනකොට ලසිත් මාලිංග, රනිල්ට වඩා හොඳය. මාලිංග කීවේ “මොනවද බලන්නේ. යනව මනුස්සයෝ යන්න” පමණි. මෙහිදී මාලිංගට කියන්නට ඇත්තේ සල්ලි තිබුණාට මදි බවය. තමන්ගේ පැවැත්මට මාධ්‍යවේදීන් සමඟ සමඟියෙන් සිටිය යුතු බවයි. රනිල්ට කියන්නට ඇත්තේ ද එයමය.විප්ලවවාදියකුගේසමුගැනීමලතින් අමෙරිකා කලාපයේ විප්ලවීය නායකයකු ලෙස සිය රට නඟා සිටවූ හියුගෝ චාවේස් අද වෙනිසියුලාවෙන් සමුගනී. පුංචි චාවේස් පුතාගේ අම්මාත්, තාත්තාත් ගුරුවරු වෙති. ඇන්ලීස් කඳු පාමුල 1954 ජූලි 28 වෙනි දින උපන් චාර්වේස් වෙනිසියුලාවේ හමුදා ඇකඩමියෙන් උපාධිය ලබා ගනී. 1975 දී හමුදා උපාධිය ලබා ගන්නා චාවේස් 1977 දී හමුදා විප්ලවයකට එක්වෙයි. 1981 දී ගුරුවරයකු ලෙස හමුදා අැකඩමියට බැඳෙන ඔහු ජනාධිපති කාලෝස් ඇන්ඩර්ස් පෙරස්ගේ ආණ්ඩුව පෙරළීමට ක්‍රියාකොට 1992 දී වසර දෙකක් සිරබත් කයි. ඔහු මැතිවරණයෙන් ජය ලබා බලයට පත් වන්නේ 1998 දීය.සූරාකෑමට, අධිරාජ්‍යවාදයට එරෙහි වූ චාවේස් වෙනිසියුලාවේ රත්රන් සහ තෙල් ජනසතු කරයි.හියුගෝ චාවේස් නිදහස වෙනුවෙන් අතිශයින් සාර්ථක අරගලයක් දියත් කොට වෙනිසියුලාව අද පවතින තත්ත්වයට ගෙනඒමට වසර 13ක පාලනය සාර්ථක වෙයි. පිට පිට හතර වතාවක් බලයට පත්වූ චාවේස් රටට දේශපාලන ප්‍රතිසංස්කරණ හඳුන්වා දී වෙනිසියුලාව හදන්නට පියවර ගැනීම කැපීපෙනේ.තෙල් සමාගම රජයට පවරා ගෙන තෙල් අපනයනයෙන් රට නඟාසිටුවීමට ගත් පියවර ප්‍රශංසනීය වෙයි. කම්කරු පන්තියට වැටුප් වැඩි කිරීම ද කැපීපෙනේ.චාවේස් ශ්‍රී ලංකා ජනාධිපති සමඟ සමීප සුහදත්වයක් පැවැත් වූ මිතුරෙකි. චාවේස්ට පිළිකා රෝගය වැලදුන බව දැන ගත් ශ්‍රී ලංකා ජනාධිපතිවරයා ප්‍රතිකාර කිරීමට වෛද්‍යවරුන් යවන්නට ද ඔහුගෙන් විමසීම් කළ බව ප්‍රකටය. කෙසේ හෝ වෙනිසියුලාව හැදූ – අධිරාජ්‍ය විරෝධී සටනට පණ දුන් මෙම විප්ලවීය නායකයා කියුබාවට ගියේ පිළිකා රෝගයට ප්‍රතිකාර ගැනීම සඳහාය.රටේ පාලනය භාර ගන්නට චාවේස් 2013 පෙබරවාරි මාසයේ කියුබාවේ සිට වෙනිසියුලාවට පැමිණියත් මරුවා පරාජය කිරීමට ඔහුට නොහැකි විය.වෙනිසියුලාවේ ලක්ෂ ගණන් ජනතාව හඬවමින් හියුගෝ චාවේස් නම් වූ විප්ලවීය මානව හිතවාදී නායකයා අද සමුගන්නේ බලාපොරොත්තු නොවූ ආකාරයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303091</link>
    <topic>වසර 8ක් බීරූට්වල සිටි ශ්‍රී ලාංකික තරුණියක්අබිරහස් ලෙස මරාදමලා</topic>
    <author>පුත්තලම් දිසා සමුහ</author>
    <content>ලෙබනනයේ බිරුට්හි සේවය කළ ශ්‍රී ලාංකික තරුණියක් අබිරහස් ලෙස ඝාතනය කර ඇති බව වාර්තා වෙයි. මෙසේ මරණයට පත්ව ඇත්තේ මහවැව තොඩුවාව පදිංචි දිලිකා පෙරේරා (32) නැමැති තරුණියකි.ඇය වසර 08 ක් පමණ ලෙබනනයේ රැකියාව කැර ඇති අතර නිවාස කිහිපයක හා කාර්යාලයක සේවය කැර ඇති බව ඥාතීන් පැවසිය මියගිය තරුණිය පසුගිය සෙනසුරාදා (02) රාත්‍රී ඥාතීන්ට කතා කැර ඇති අතර ඉන්පසු කිසිදු තොරතුරක් වාර්තා වි නොමැත.මෙසේ තිබියදි පසුගිය (03) වන දින ලෙබනනයේ මාවතක තිබියදි කාන්තා මෘත ශරිරයක් හමු වි ඇති අතර එය දිලිකා පෙරේරාගේ බව ඇගේ යෙහෙළියන් විසින් හදුනාගෙන පොලිසියට හා ශි‍්‍ර ලංකාවේ ඥාතීන්ට දැනුම් දී ඇත.මේ පිළිබද දිලිකා පෙරේරාගේ මවුපියන් විදේශ සේවා නියුක්ති කාර්යාංශයටද පැමිණිලි කර ඇත.දිලීකා දහසකුත් පැතුම් පොදි බැඳගෙන ලෙබනනයට යන්නේ ඇස් නොපෙනෙන තම පවුලේ සාමාජිකයන් දෙදෙනා හා අනෙකුත් සාමාජිකයන් ජීවත් කිරීම සඳහා ය.ඒ මීට වසර 08කට පෙරයි. ස්වඋත්සාහයෙන් ජීවත් වීමට උපන් හපන්කම් ඇති දිලිකා කුඩා කළ සිටම පවුලේ දියුණුව වෙනුවෙන් කැප විය.තම උගත්කමට ලංකාවේ රැකියාවක් නොමැති බව තේරුම් ගත් දිලීකා වයස 23 සම්පූර්ණ වන විට ලෙබනනයට යන්නේ පෞද්ගලික රැකියා නියෝජිත ආයතනයක මාර්ගයෙනි.දිලීකා ලෙබනනයට ගිහින් නිකන් හිටියේ නැත. ගමේ ගොඩක් දෙනෙක්ව ගත්තා මාවත් ලෙබනනයේ රැකියාවට යැව්වෙ දිලීකා තමයි. එයාට ලෙබනනයේ කවුරුත් තරහකාරයො හිටියෙ නෑ. මම ලංකාවට ඇවිත් සති තුනයි. මට මේ මරණය හිතාගන්නවත් බෑ. උතුරු තොඩුවාවේ පදිංචි ජෙනට් අසුන්තා දිලිකා ගැන කළ සඳහනයි ඒ.දිලීකා දරුවන් හතර දෙනකුගෙන් යුත් පවුලක වැඩිමහල් දරුවායි. ඇයට බාල සොයුරියන් දෙදෙනකු හා සොහොයුරකු සිටී. පීටර් පෙරේරා (55) හා මරියා ප්‍රනාන්දු (50) මව්පියන් වෙති.දිලීකා ගිහින් කෙළේ පවුල ගොඩනගපු එකම තමයි. විවාහයක් ගැන හිතුවෙත් නෑ.හරි ඉක්මනට එයා ලෙබනනයේ කටයුතු ඉගෙන ගත්තා. එක තැනක නොවෙයි තැන් කිහිපයකම වැඩ කළා. කාර්යාලයක වැඩ කළා. දිලීකාගේ පියා පීටර් පෙරේරා ඇඬූ කඳුළින් තම දියණිය ගැන පැවසීය.මේ වන විට දිලීකා පිළිබඳව විදේශ සේවා නියුක්ති කාර්යාංශයට 122/1303 යටතේ හා ලිපිගොනු අංක 1381 යටතේ විදේශ කටයුතු අමාත්‍යාංශයට දිලීකාගේ මව පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303092</link>
    <topic>නගරාන්තර ශීඝ්‍රගාමී දුම්රියනිලධාරීනගේ වුවමනාවටතැන තැන නතර කරලා</topic>
    <author>නිමල් රාජපක්‍ෂ</author>
    <content>නගරාන්තර ශීඝ්‍රගාමී දුම්රිය, දුම්රිය සේවකයින්ට අවශ්‍ය තැන්වල නතර කිරීම සඳහා බලය ලබා දුන්නේ කවදා සිට දැයි මගීහු ප්‍රශ්න කරති. පසුගිය මස 07 වැනි දින කොළඹ කොටුව දුම්රිය ස්ථානයෙන් නුවර බලා ධාවනය වූ නගරාන්තර සීග්‍රගාමී දුම්රිය පොල්ගහවෙල දුම්රිය ස්ථානයේ නතර කිරීමත් සමඟ මේ ප්‍රශ්නය මතුවී තිබේ.නගරාන්තර දුම්රිය කොටුව දුම්රිය ස්ථානයෙන් පිටත්වූ පසු ගම්පහ, පේරාදෙනිය යන දුම්රිය ස්ථානවල පමණක් නතර කොට නුවර දුම්රිය ස්ථානයට ළඟාවීමට නියමිතය.නමුත් පසුගිය මස 07 වැනි දින නගරාන්තර දුම්රියේ වායු සමීකරණය කළ මැදිරියේ සිටි දුම්රිය පාලන මැදිරියේ නිලධාරියකු හා ප්‍රවාහන අධිකාරිවරයකු අතරමඟදී දුම්රියෙන් බැස ගොස් ඇතැයි වාර්තා වෙයි.දුම්රියේ ගමන් කළ සේවිකාවකට පපුවේ අමාරුවක් සෑදී ඇති නිසා දුම්රිය නතර කැර ඇතැයිද ආරංචියක් පැතිර ගොස් තිබේ.එම දුම්රියේ වෙනත් රාජකාරියක් සඳහා ගමන් කළ දිස්ත්‍රික් ඉංජිනේරු මහතුන් දෙදෙනකු සිට ඇති අතර ඔවුන්ට කතා නොකරම දුම්රිය පොල්ගහවෙල දුම්රිය ස්ථානයේ නතර කොට තිබේ. එහිදී වායු සමීකරණය කළ මැදිරියෙන් ඉහත නිලධාරින් බැස ත්‍රිරෝද රථයක නැගී ගිය බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303093</link>
    <topic>යකා නැටූ මගීනටලක්ෂය බැගින් ශරීර ඇප</topic>
    <author>නිමල් රාජපක්ෂ</author>
    <content>සමුද්‍ර දේවී දුම්රියේ ප්‍රවේශපත්‍ර පරීක්ෂා කරන නිලධාරීනට පහරදීම, රාජකාරියට බාධා කිරීම, රජයේ දේපොළ හානි කිරීම හා තුන්වැනි පන්තියේ ප්‍රවේශපත්‍ර ලබාගෙන දෙවැනි පන්තියේ ගමන් කිරීමේ වරදට අත්අඩංගුවට ගත් මගීන් පස්දෙනා කොටුව වැඩ බලන මහේස්ත්‍රාත් තුමිය වෙත ඉදිරිපත් කිරීමෙන් පසු එක් සැකකරුවකුට රුපියල් ලක්ෂය බැගින් වූ ශරීර ඇප දෙකක් මත මුදා හැර ඇත.අදාළ සිද්ධිය සම්බන්ධයෙන් නඩු විභාගය මැයි මස 10 වැනි දිනට කල් තබා ඇත.අදාළ සිද්ධියේ පැමිණිල්ල දුම්රිය ආරක්ෂක හමුදා අධිකාරි සේනක ජයසේන මහතාගේ උපදෙස් මත කොටුව දුම්රිය ආරක්ෂක හමුදා කාර්යභාර නිලධාරී ඕ.කේ. ලලිත් කුමාර මහතා මෙහෙයවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303094</link>
    <topic>මාස් කන්නයේ වී අලෙවි කිරීමේ දීඋතුරුමැද ගොවීනට අසාධාරණයක් වන්නේ නෑ</topic>
    <author>තෙන්නකෝන් කුලසේකර</author>
    <content>මෙම මාස් කන්නයේ වී අලෙවි කිරීමේදී උතුරුමැද පළාතේ කිසිදු ගොවියකුට අසාධාරණයක් වීමට ඉඩ නොතබන බව උතුරුමැද පළාත් ප්‍රධාන ඇමැති එස්. එම්. රංජිත් සමරකෝන් මහතා පවසයි.ජනාධිපතිතුමාගේ උපදෙස් මත වී අලෙවි මණ්ඩලය මේ වන විට අනුරාධපුර දිස්ත්‍රික්කයේ වී මිලදී ගැනීමේ මධ්‍යස්ථාන තිහක් ද, පොළොන්නරුව දිස්ත්‍රික්කයේ වී මිලදී ගැනීමේ මධ්‍යස්ථාන විසි හයක් ද, අරඹා ඇති බව පවසන ප්‍රධාන ඇමැතිවරයා, සම්බා වී කිලෝවක් රුපියල් තිස්පහ බැගින් ද, නාඩු වී කිලෝවක් රුපියල් තිස්දෙක බැගින් ද මිලදී ගනිමින් සිටින බව පැවසීය.මෙම මාස් කන්නයේදී පොළොන්නරුවෙන් වී මෙට්‍රික් ටොන් පනස්දහසක් ද, අනුරාධපුර දිස්ත්‍රික්කයේ වී මෙට්‍රික් ටොන් තිස්දහසක් ද, මිලදී ගැනීමට අපේක්‍ෂිතය.අඩු මිලට වී මිලදී ගැනීමට පැමිණෙන පෞද්ගලික වෙළෙන්දන්ට වී අලෙවි කිරීමට ඉක්මන් නොවී වැඩි මිලට වී අලෙවි මණ්ඩලයට තම වී අලෙවි කැර ඉහළ ආදායමක් ලබාගැනීමට ගොවීන් උනන්දු විය යුතු බව පවසන ඇමැතිවරයා රජයේ සහතික මිලට වී අලෙවි කැර ගැනීමට යම් අපහසුතාවයක් වේ නම් අදාළ අංශ වෙත වහාම දැනුම් දෙන ලෙස ගොවීන්ගෙන් ඉල්ලා සිටී.වී මිලදී ගැනීම සඳහා අවශ්‍ය තරම් මුදල් රජය වී අලෙවි මණ්ඩලයට ලබා දී ඇති බව ද ප්‍රධාන ඇමැතිවරයා පැවසීය.අනුරාධපුර හා පොළොන්නරුව දිස්ත්‍රික්කවල දැනට විවෘත කැර ඇති වී මිලදී ගැනීමේ මධ්‍යස්ථානවලට අමතරව අවශ්‍ය නම් තවත් වී මිලදී ගැනීමේ මධ්‍යස්ථාන ඇරඹීමට අවශ්‍ය කටයුතු සලසන බව ප්‍රධාන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303095</link>
    <topic>මහා ශිව රාත්‍රිය වෙනුවෙන්හින්දු පාසල්වලට 11 වැනිදා නිවාඩු</topic>
    <author/>
    <content>හෙට දිනට (10) යෙදී ඇති මහා ශිව රාත්‍රි දිනය වෙනුවෙන් දිවයිනේ සියලුම හින්දු පාසල්වලට 11 වැනි දින නිවාඩු දිනයක් ලෙස නම්කැර ඇතැයි අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා පවසයි.ඒ වෙනුවෙන් මේ මස 16 වැනි දින හිලව් සැසියක් පැවැත්වීමට අවසර දෙන බවද ලේකම්වරයා සඳහන් කරයි.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ජනාධිපති මහින්ද රාජපක්ෂ මහතාගෙන් කළ ඉල්ලීමකට අනුව මෙසේ හින්දු පාසල් සිසුන් සඳහා නිවාඩු දිනයක් අනුමත කිරීමට අධ්‍යාපන ඇමැති බන්දුල ගුණවර්ධන මහතා පියවර ගෙන තිබේ.හින්දු බැතිමතුන් වර්ෂ ගණනාවක සිට කළ ඉල්ලීමකට අනුව මෙම නිවාඩු දිනය ලබාදීමට කටයුතු කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303096</link>
    <topic>පොදුරද මඬුළු සමුළුවට සමගාමීවශ්‍රී ලංකාවේ දී ව්‍යාපාරික සමුළුවක්</topic>
    <author>පණ්ඩුක සමරසේකර</author>
    <content>ශ්‍රී ලංකාවේ දී පැවැත්වෙන පොදු රාජ්‍ය මණ්ඩල සමුළුවට සමගාමීව ව්‍යාපාරික සමුළුවක් කොළඹ දී පැවැත්වීමට කටයුතු සම්පාදනය කැර ඇතැයි පොදුරාජ්‍ය මණ්ඩල ව්‍යාපාරික සමුළුවේ සභාපති ආචාර්ය මොහාන් කාවුල් මහතා ප්‍රකාශ කරයි.මේ වසරේ නොවැම්බර් 12 සිට 14 දක්වා මෙම සමුළුව කොළඹ දී පැවැත්වෙන අතර, ඒ සඳහා පොදුරාජ්‍ය මණ්ඩලීය රටවල ප්‍රධාන පෙළේ ව්‍යාපාරිකයින් 500ක්ද, මෙරට ව්‍යාපාරිකයින් 500ක් ද සහභාගී කැර ගැනීමට අපේක්‍ෂා කරන බව ආචාර්ය මොහාන් කාවුල් මහතා පැවසීය.කොළඹ දී ඊයේ (08) පැවැති මාධ්‍ය සාකච්ඡාවක දී සභාපතිවරයා මෙම කරුණු අනාවරණය කෙළේය. මාධ්‍ය සාකච්ඡාවට එක්වූ කාවුල් මහතා මෙසේ ද පැවැසීය. ශ්‍රී ලංකාවේ ආයෝජනයට සුදුසු පරිසරයක් දැන් නිර්මාණය වී තිබෙනවා.සාමකාමී රටක් ලෙස ශ්‍රී ලංකාව හඳුනාදිය හැක. එහි භෞතික හා මානව පරිසරය ආයෝජකයන්ට හිත කැර වෙනවා. ශ්‍රී ලංකාවේ ආයෝජකයන් සමඟ සම්බන්ධතා ගොඩනගා ගැනීමට මේ අවස්ථාව ප්‍රයෝජනයට ගනිමු යැයි ආචාර්ය මොහාන් කාවුල් මෙහිදී වැඩිදුරටත් පැවසීය.මෙම මාධ්‍ය සාකච්ඡාවට පොදු රාජ්‍ය මණ්ඩලීය ව්‍යාපාරික ප්‍රජාවේ සම්බන්ධීකාරක මහේන්ද්‍ර අමරසූරිය මහතාද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303097</link>
    <topic>මල්වර උත්සවයේ වෙඩි තැබීමක්</topic>
    <author>පණ්ඩුක සමරසේකර සහ ඌව වෙල්ලස්ස විශේෂ</author>
    <content>බුත්තල ඔක්කම්පිටිය ප්‍රදේශයේ මල්වර උත්සවයකදී දෙපිරිසක් අතර ඊයේ ඇතිවූ ගැටුමක් දුරදිග ගොස් වෙඩි තබාගැනීමක් සිදු වී ඇත.‍ෙම් වෙඩි තබාගැනීම හේතුවෙන් පස්දෙනකු රෝහල් ගතකැර ඇති බව පොලිස් මාධ්‍ය ප්‍රකාශක කාර්යලය සඳහන් කරයි.මල්වර උත්සවයේදී බීමත්ව සිටි මේ දෙපිරිස පවුලේ නෑදෑයින් හා අසල්වාසීන් වූ අතර සුළු සිද්ධියක් සම්බන්ධයෙන් මෙම ගැටුම ඇති වී ඇත.මෙම ගැටුමට මැදි වූ එක් පුද්ගලයකු නිවස තුළින් බෝර 12 පතුරම් තුවක්කුවක් ගෙන දෙපිරිසට වෙඩි තබා ඇති අතර මෙහිදී 05 දෙනකු තුවාල ලබා බුත්තල රෝහලට ඇතුළත් කැර ඇත.වෙඩි වැදුණු අයගෙන් දෙදෙනකුගේ තත්ත්වය බරපතළ බවත්, ඒ දෙදෙනා බුත්තල රෝහලින් මොනරාගල රෝහලට මාරු කැර යැවූ බව රෝහල් ආරංචි මාර්ග පවසයි.වෙඩි තැබූ පුද්ගලයාට නිවැසියන් හා ප්‍රදේශවාසීන් පහර දී ඇති අතර, එම සැකකරු ද පොලිස් ආරක්‍ෂාව මැද බුත්තල රෝහලේ ප්‍රතිකාර ලබන බව පොලිසිය පවසයි.බුත්තල පොලිසිය වැඩිදුර විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303098</link>
    <topic>දෝෂාභියෝගයට පක්‍ෂ වූ මන්ත්‍රීවරුනට විනය පරීක්‍ෂණ බෑ</topic>
    <author>රෝෂන් තුෂාර</author>
    <content>දෝෂාභියෝගය පරාජය කිරීමට පොදු විපක්‍ෂය තීරණය කැර තිබියදී එම තීරණයන් පරාජය කිරීමට එක්වූ එ. ජා. ප. මන්ත්‍රීවරුනට එරෙහිව විනය පරීක්‍ෂණ පැවැත්වීම හෝ මන්ත්‍රීධුර අහෝසි කිරීමට කටයුතු සම්පාදනය කිරීම හෝ වළක්වමින් එක්සත් ජාතික පක්‍ෂයට වාරණ නියෝග පහක් ගල්කිස්ස දිසා අධිකරණය ඊයේ (08) නිකුත් කෙළේය.එක්සත් ජාතික පක්‍ෂ මන්ත්‍රීවරුන් සිවුදෙනකු හා ප්‍රජාතන්ත්‍රවාදී ජනතා පෙරමුණේ පාර්ලිමේන්තු මන්ත්‍රීවරයකු පැවරූ නඩු පහක් සලකා බැලීමෙන් පසුව ගල්කිස්ස ප්‍රධාන දිසා විනිසුරු පි‍්‍රයන්ත ප්‍රනාන්දු මහතා මේ වාරණ නිකුත් කෙළේය.එක්සත් ජාතික පක්‍ෂයට මහලේකම් තිස්ස අත්තනායක මහතාට හා පක්‍ෂ විනය කමිටුවට නිකුත් කළ මේ වාරණ ලබන 20 හා 22 දින දක්වා ක්‍රියාත්මක වේ.එක්සත් ජාතික පක්‍ෂ පාර්ලිමේන්තු මන්ත්‍රීවරුන් වන අර්ල් ගුණසේකර, ලක්ෂ්මන් සෙනෙවිරත්න, නිල්වලා විජේසිංහ, උපේක්ෂා ස්වර්ණමාලි මහත්මිය හා ප්‍රජාතන්තශ්‍රීය ජනතා පෙරමුණේ ප්‍රභා ගනේෂන් මහත්වරු මේ නඩු පහ ගොනු කළහ.අගවිනිසුරු ආචාර්ය ශිරාණි බණ්ඩාරනායක මහත්මියට විරුද්ධව පාර්ලිමේන්තුවට ඉදිරිපත් කළ දෝෂාභියෝගය ව්‍යවස්ථානුකූ®ල, නිත්‍යානුකූ®ල ක්‍රියාදාමයක් බවත්, එහිදී පාර්ලිමේන්තු මන්ත්‍රීවරුන් ක්‍රියා කළේ සිය හෘද සාක්‍ෂියට එකඟව විනිසුරුවන් හැටියට බව පැමිණිලි වෙනුවෙන් කරුණු ඉදිරිපත් කළ ජනාධිපති නීතිඥ අලිසබ්රි මහතා පැවසීය.දෝෂාභියෝගයට පක්‍ෂව ඡන්දය ප්‍රකාශ කිරීම පක්‍ෂ ව්‍යවස්ථාව උල්ලංඝනය කිරීමක් හෝ පක්‍ෂ විනය කඩකිරීමක් නොවන බව නීතිඥවරු පෙන්වා දුන්හ. පාර්ලිමේන්තුවේ උත්තරීතර බලය හා ජනතා පරමාධිපත්‍ය ආරක්‍ෂා කිරීම පක්‍ෂ ව්‍යවස්ථාව උල්ලංඝනය කිරීමක් නොවන බව ද පැවසීය.පාර්ලිමේන්තු මන්ත්‍රී ප්‍රභා ගනේෂන් මහතා එක්සත් ජාතික පක්‍ෂයේ සාමාජිකයකු නොවන බවත්, ඔහුට එරෙහිව විනය ක්‍රියාමාර්ග ගැනීමට නොහැකි බවත්, නීතිඥ ඉසුරු බාලපටබැඳි මහතා කරුණු ඉදිරිපත් කෙළේය.දෝෂාභියෝගයට පක්‍ෂව ඡන්දය නොදීමට පොදු විපක්‍ෂය තීරණය කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n1303099</link>
    <topic>කෝප් දෙවැනි සැසිය 11 වැනිදා අවසන්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පොදු ව්‍යාපාර පිළිබඳ කමිටුවේ (කෝප්) දෙවන සැසිවාරය ලබන 11 වැනිදා අවසන් කරන බව කොප් කමිටුවේ සභාපති, මානව සම්පත් පිළිබඳ ජ්‍යෙෂ්ඨ ඇමැති ඩීව් ගුණසේකර මහතා පවසයි.මෙවර රාජ්‍ය ආයතන 235ක ගිණුම් විමර්ශනය කර ඇති අතර, එම වාර්තාව අප්‍රේල් මාසයේදී පාර්ලිමේන්තුවට ඉදිරිපත් කිරීමට නියමිතය.කෝප් කමිටුව ගෙන ඇති තීරණ ඉදිරියේදී ත්‍රෛමාසික වාර්තා පාර්ලිමේන්තුවට ඉදිරිපත් කරන බවද ගුණසේකර මහතා නිවේදනයක් නිකුත් කරමින් කියා සිටී.ඒ අනුව ජුනි, සැප්තැම්බර් සහ දෙසැම්බර් මාසවලදී කෝප් වාර්තා ඉදිරිපත් කරන අතර, 2014 වසරේදී අවසන් පූර්ණ වාර්තාව ඉදිරිපත් කිරීමට බලාපොරොත්තු වේ.පාර්ලිමේන්තු දිනවලට සීමා ව තිබූ කෝප් කමිටු රැස්වීම් මින් පසුව පාර්ලිමේන්තු රැස් නොවන දිනවලද පැවැත්විමට තිරණය කර ඇත.දින 365ක් තුළ ආයතන 235ක් ගිණුම් විමර්ශනය කිරීම අසීරු හෙයින් නව වැඩපිළිවෙළ සකස් කර ඇත.කෝප් කමිටු වාර්තා රාජ්‍ය ආයතන 235 ක්, රාජ්‍ය ව්‍යාපාරික ආයතන, නියාමක ආයතන, ප්‍රවර්ධන ආයතන, පර්යේෂණ ආයතන සහ සංවර්ධන ආයතන වශයෙන් වර්ගීකරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n13030910</link>
    <topic>බියගම පොලිසිය රථවාහන දඩවලින් රු: 34 ලක්‍ෂයක ආදායමක් රජයට උපයා දෙයි</topic>
    <author>මල්වාන සමූහ</author>
    <content>බියගම පොලිසියේ රථවාහන අංශය මගින් 2012 වසරේ මාර්ග නීති උල්ලංඝනය කිරීමේ හා රථවාහන වැරැදි සම්බන්ධව රියැදුරන්ට දඩ පත් ලබා දීමෙන් හා අධිකරණයට ඉදිරිපත් කිරීමෙන් රුපියල් තිස් හතර ලක්‍ෂ එක් දහස් හයසිය හැත්තෑවක දඩ මුදලක් රජයට ආදායමක් ලෙසට ලබා දී ඇත.මේ අනුව දඩපත්වලින් රුපියල් විසිහත් ලක්‍ෂ පනස් දහස් හයසිය හැත්තෑවක දඩ මුදලක් හා අධිකරණයට ඉදිරිපත් කළ නඩුවලින් රුපියල් හය ලක්‍ෂ පනස් එක් දහසක දඩ මුදලක් ද මෙසේ රජයට ලබා දී තිබේ.බීමත්ව රිය පැදවීම, බලපත්‍ර රහිතව වැලි, පස්, දැව හා සතුන් ප්‍රවාහනය කිරීම, රිය අනතුරු වලක්වා නොගැනීම හා පොලිස් අණ නොතකා රිය පැදවීම ඇතුළු විවිධ චෝදනා එම රියැදුරන්ට නගා තිබිණි.රථවාහන සෝදිසි මෙහෙයුම්වලට බියගම පොලිසියේ රථවාහන අංශයේ ස්ථානාධිපති උප පොලිස් පරීක්‍ෂක මහින්ද සේනාරත්න, සැරයන් කොඩිකාර (48893), පො. කො. විමලදාස (61129), කමල්සිරි (83929), අමිල (70992), විජේරත්න (67917), කුමාර (73259), රන්කොත්ගේ (88692), වීරසිංහ (67934) හා කාන්තා පො. කො. සමන්තිකා (6856) යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n13030911</link>
    <topic>නාපාන පේමසිරි නාහිමිටසන්නස් පත්‍ර පිළිගන්වීම අද</topic>
    <author/>
    <content>ශ්‍රී ලංකා රාමඤ්ඤා මහා නිකායේ අභිනව මහානායක අග්ගමහා පණ්ඩිත නාපාන පේමසිරි නාහිමිපාණන් වහන්සේ වෙත සිය ධුරය පිළිබඳ සන්නස් පත්‍රය පිළිගැන්වීම ජනාධිපති මහින්ද රාජපක්ෂ මහතාගේ අතින් අද (9) සවස 3.30ට කොළඹ නිදහස් චතුරශ්‍රයේ දී සිදු කෙරේ.ශ්‍රී ලංකා රාමඤ්ඤ මහා නිකාය 1863 ජුලි මස 13 වැනිදා ගාල්ල, මෝදරදී ආරම්භ කෙරුණු අතර එහි නායකත්වයට පත්වන 13 වැනි මහා නායක හාමුදුරුවන් වහන්සේ වන්නේ නාපාන පේමසිරි නාහිමියෝය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n13030912</link>
    <topic>පොලිස් වෙස්ගත් කෝටියක මංකොල්ලයේ සැක 7ක් අත්අඩංගුවට</topic>
    <author>පණ්ඩුක සමරසේකර - රක්ෂණ ශ්‍රියන්ත</author>
    <content>පොලිස් වෙස් ගත් කොල්ල කල්ලියක් විසින් ඉකුත් දා (12) කොම්පඤ්ඤවීදියේ දී රුපියල් කෝටියක මුදලක් පැහැර ගැනීමට අදාළ සැකකරුවන් 7දෙනකු ඊයේ (8) පස්වරුවේ කොළඹ අපරාධ කොට්ඨාසය මඟින් අත්අඩංගුවට ගෙන ඇති බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා ‘දිනමිණ’ට පැවසීය.අත්අඩංගුවට ගත් සැකකරුවන් අතර පොලිස් නිලධාරීන් තිදෙනකු ද සිටින බව සිරිවර්ධන මහතා පැවසීය.මෙයට අමතරව පැහැරගත් රුපියල් කෝටියක මුදල්වලින් කොටසක් ද අත්අඩංගුවට ගැනීමට හැකිවී තිබේ.සැකකරුවන් කොළඹ අවට පදිංචිකරුවන් බවද පොලිස් මාධ්‍ය ප්‍රකාශකවරයා පැවැසීය.බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ ඍජු අධීක්ෂණය යටතේ සිදුකළ මේ මෙහෙයුමේදී අපරාධයට සම්බන්ධ සැකකරුවන් නීතියේ රැහැනට හසුකර ගැනීමට හැකිවූ බව බුද්ධික සිරිවර්ධන මහතා පැවැසීය.සැකකරුවන් දැනට කොළඹ අපරාධ කොට්ඨාසය භාරයේ රඳවාගෙන විමර්ශන කටයුතු සිදුකෙරෙන බව පොලිස් මාධ්‍ය ප්‍රකාශකවරයා වැඩිදුරටත් පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=n13030913</link>
    <topic>තද සුළඟින්අකුණු සරින්අයෙක් මරුට</topic>
    <author>ප්‍රසාද් පූර්ණමාල් - පුත්තලම දිසා සමූහ</author>
    <content>දැඩි සුළං හා අකුණු සර හේතුවෙන් හලාවත මාදම්පේ ප්‍රදේශයේදී එක් අයකු මියගොස් නිවාස කීපයකට බරපතළ හානි සිදුව ඇත.ඊයේ (8) පස්වරු 4ට පමණ සුළං අකුණු සර සමඟ වර්ෂාවක් පතිත වී ඇති අතර මියගොස් ඇත්තේ වැලි වළක සේවය කරමින් සිටි මැරවල පදිංචි නිපුන් පුෂ්පකුමාර (29) නමැති දෙදරු පියෙකි.මාදම්පේ තරණ ප්‍රදේශයේ වැලි වළක වැඩ කරමින් සිටි දසදෙනකුගෙන් සමන්විත පිරිසකට මේ අකුණු සර වැදී ඇති අතර කීප දෙනකුට සුළු තුවාල සිදුව ඇත.මේ අතර එම ප්‍රදේශයට ඊයේ (08) පස්වරුවේ අයිස් වැස්සක් පතිතව ඇත.මාදම්පේ, තරණ, සුදුවැල්ල යන ප්‍රදේශවලට මේ අයිස් වැස්ස පැය භාගයක පමණ කාලයක් තිබී ඇති බව ප්‍රදේශවාසීන් පැවසීය.මේ අයිස් කැට අඟල් තුන, හතර, පහ වැනි විශ්කම්භයන්ගෙන් සමන්විත විය.ගම්පහ ප්‍රදේශයේ පැවැති අයහපත් කාලගුණික තත්ත්වය හේතුවෙන් පුද්ගලයින් 243 අවතැන්ව ඇති අතර නිවාස 56 ක් හානියට පත්ව ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303091</link>
    <topic>බොරැල්ල ටෙලිකොම් ශාඛාවමදුරුවන් බෝකරන රජ දහනක්</topic>
    <author>සිරන්ජනි කුමාරි සහ කොළොන්නාව සමූහ</author>
    <content>මදුරු කීටයන් බෝ කිරිමේ චෝදනාව මත අධිකරණය හමුවේ වරද පිළිගත් ශ්‍රි ලංකා ටෙලිකොම් සමාගමේ බොරැල්ල ශාඛාවේ සමාන්‍යාධිකාරිවරයා ඇතුළු පුද්ගලයන් තිදෙනකුට රුපියල් 4500ක දඩයක් කොළඹ අතිරේක මහෙස්ත්‍රාත් ප්‍රහර්ශා රණසිංහ මහත්මිය පෙරේද‍ා (07) නියම කළාය.ජිවිතයට අන්තරාදායක ‍රෝගයක් බෝ කිරිමට ඉඩ හැරි බවට චො‍්දනා කරමින් බොරැල්ල පොලිසියේ පරිසර ආරක්ෂණ ඒකකයේ ස්ථානාධිපති උප පොලිස් පරික්ෂක වීරවර්ධන මහතා සැකකරුවන්ට එරෙහි ව අධිකරණය හමුවේ නඩු පවරා තිබිණ.බොරැල්ල ශ්‍රි ලංකා ටෙලිකොම් ආයතනයේ නියෝජ්‍ය සමාන්‍යාධිකාරි වීරක්කොඩි අප්පුහාමිලාගේ කසුන් දිපාල් , සමාන්‍යාධිකාරි ආරක්ෂණ වි එම් ජේ ෆැන්සිස් ‍ෆොන්සේකා හා ආපන ශාලා හිමි රාජපක්ෂ කුමාරසිංහ නමැති තිදෙනාට 1500 බැගින් මෙසේ දඩ නියම විය.ඉකුත් 27 වැනි දින බොරැල්ල පොලිසිය විසින් සිදු කරන ලද මෙහෙයුමකට අනුව ටෙලිකොම් භුමිය අවට හා ආපන ශාලාව තුළ තිබු භාජන තුළ ජලය රැදී මදුරු කීටයන් බෝවිමට අවශ්‍ය තත්ත්වයක් නිර්මාණය වි තිබු බවට පොලිසිය අධිකරණය හමුවේ පැවැසීය.අදාළ චෝදනාවට සැකකරුවන් අධිකරණය මත වරද පිළිගැනිම නිසා ඔහුන්ට රුපියල් 1500 බැගින් වු දඩ නියම කළ මහෙස්ත්‍රාත්වරිය නැවත එවැනි වරදකට අධිකරණයට නොඑන ලෙසට අවවාද කොට මුදා හැරියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303092</link>
    <topic>‘FM නාළිකා හරියට කේෂ නාළිකා වගෙයි’</topic>
    <author>ඉමදුවසමුහ ලංකින්ද නානායක්කාර</author>
    <content>ලංකාවේසමහර ගුවන් විදුලි නාළිකාවලසමහර සංනිවේදකයෝ ගිරා පෝතකයේවගේ.ලංකාවේනාළිකා හරියට කේෂනාළිකා වගේ.මේ අයඉදිරියට මේ නාළිකාගෙන යන තැන දැකින්නත් අමාරුයි.බලන්නත්අමාරුයි.නමුත්ලංකාවේ වාසනාවට පත්තර කලාවටමේ අය එන්නේ නෑ.තාත්ෂණයනැති සිංහල දන්නේ නැති මේ අයපත්තර කලාවට අවොත් පත්තරත්ඉවරයි,යැයි ජේෂ්ඨ කතිකාචාර්ය අත්තනායකඑම් හෙරත් මහතා පැවැසීය.සිඟිතිනැණ නුවන වැඩ මුළුවපෙර පාසල දරුවන් වෙනුවෙන් දකුණු පළාතේ එළි දැක්වූසිඟිත කැකුළු පුවත්පතඑළි දැන්වීම ඉකුත් 08දින සිදු කෙරිණි.ගාල්ලනගර සභා ශාලාවේ දී අදහස් දැක්වූ ජ්‍යෙෂ්ඨ කතිකාචාර්ය අත්තනායක එම්හේරත් මහතා මෙසේ පැවැසීය.දකුණුපළාතේ මහ ඇමැතිතුමාමහා විස්මකර්ම වැඩ තමයි කරන්නේ. එදාකාන්තාවනට සාරි දුන්නා.තවත්දවසක ගැබිණි මාතාවන්ට පෝෂණමල්ලක් දෙනවා.අදමෙන්න බොලේ කාන්තාවනට තවත්දෙයක් දෙනවා.අද දකුණු පළාතේ සියලුමපෙර පාසල් දරු දැරියනටප‍්‍රයෝජනයට ගන්න හැකි ආකාරයටසකස් කළ පත්තරයක් පෙර පාසල්යුවතියන්ට දෙනවා.ලංකාවේකාන්තා දිනයට කාන්තාවනට හරිපුදුම ආකාරයට සහන දෙන්නේ දකුණේමහ ඇමැතිතුමා.මේමහ ඇමැතිතුමා අතටපයට නොවෙයි හිතට හදවතට ඔලුවටමොළයට දැනෙන දේ තමයිකාන්තාවනට දෙන්නේ.අපේමහ ඇමැතිතුමා හරමහුරතල් මහ ඇමැතිතුමාහරිම කාරුණික යහපත් චරිතයක්ඇති ඇමැතිතුමෙක්.මමඑතුමාට ගරු කරනවා.දකුණුපළාතේ මහ ඇමැතිතුමාබබා වගේ .එතුමාහරි හුරතල්.මමලබන ඡන්දේ දී දකුණුටඇවිත් බැහැලාම එතුමට වැඩකරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303093</link>
    <topic>ඕස්ට්‍රේලියාවට පනින්න හැදූ 12ක් අත්අඩංගුවට</topic>
    <author>මාතර සමූහ - ඩබ්ලිව් පී. ධර්මසේන සහ මාතර දිසා විශේෂ</author>
    <content>ආගමනික හා විගමනික පනත උල්ලංඝනය කරමින් අනවසරයෙන් ඕස්ට්‍රේලියාව බලා යාමට උත්සාහ කළ පුද්ගලයන් 12 දෙනකු දොඩම්පහළ ධීවර වරායේ දී අත්අඩංගුවට ගෙන ඇත.මේ පිරිස අතර මඩකළපුව පොලිසියේ සේවය කරන කාන්තා පොලිස් කොස්තාපල්වරියක ද අත්අඩංගුවට ගෙන තිබීම සුවිශේෂ සිද්ධියකි. මේ පිරිස ත්‍රිකුණාමලය, දික්වැල්ල, මඩකළපුව, චෙන්කල්අඩි ප්‍රදේශවල පදිංචිකරුවන් වෙති.මොවුන් අතර වයස අවුරුදු 10ක දරුවකුද සිටින බව හෙළි වේ. සැකකරුවන් 10,18,50,40,47,24,34 වයස්වල පසු වෙන්නන් වෙති. දකුණු පළාත් භාර ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, මාතර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන් මහත්වරුන්ට ලැබී තිබූ තොරතුරක් මත මාතර මූලස්ථාන පොලිස් පරීක්ෂක හේමාල් ප්‍රසන්න මහතා ඇතුළු පොලිස් කණ්ඩායමක් විසින් පසුගිය දින (07) රාත්‍රී කාලයේ මේ වැටලීම සිදු කර මේ පිරිස අත්අඩංගුවට ගෙන තිබේ.මොවුන් සන්තකයේ තිබී බෝට්ටු එන්ජින්, ඉන්ධන, වියළි ආහාර, බෙහෙත්, ඇඳුම් අත්අඩංගුවට ගෙන ඇති අතර මොවුන් ඊයේ (08) මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303094</link>
    <topic>මල්ලීට පිහියෙන් කෙටූඅයියා සිපිරිගෙට</topic>
    <author>අනුරාධපුර මධ්‍යම විශේෂ</author>
    <content>සහෝදරයාට (මල්ලීට) පිහියකින් පහර දී තුවාල සිදුකර මරා දැමීමට උත්සාහ කළ බවට අනුරාධපුර මහාධිකරණය හමුවේ අධිචෝදනා ලැබ සිටි විත්තිකරුවකු එකී චෝදනාවට වරදකරු බව නිගමනය කළ උතුරු පළාත්බද මහාධිකරණ විනිසුරු සුනන්ද කුමාර රත්නායක මහතා විත්තිකරුට වසර 05ක බරපතළ වැඩ සහිත සිර දඬුවමක් නියම කළේය.සිර දඬුවමට අමතරව රුපියල් 25000ක දඩ මුදලකුත් පැමිණිල්ලට රුපියල් 50,000ක වන්දි මුදලකුත් ගෙවන ලෙස මහාධිකරණ විනිසුරුවරයා විත්තිකරුට නියම කළ අතර දඩ සහ වන්දි මුදල් නොගෙවන්නේ නම් තවත් මාස 09ක ලිහිල් වැඩ සහිත සිර දඬුවමක්ද නියම කළේය.විත්තිකරු විසින් 2008 වර්ෂයේ පෙබරවාරි මස 06 වැනි දින හෝ ඊට ආසන්න දිනයක දී තන්තිරිමලය කටුපිටියේ දී සිය සහෝදරයා වූ ජංගුවාගේ ධර්මසේන නමැත්තාට පිහියකින් පහර දී බරපතළ තුවාල සිදුකර මරා දැමීමට උත්සාහ කළ බවට නීතිපතිවරයා විසින් ලංකා දණ්ඩ නීති සංග්‍රහයේ 300 වැනි වගන්තිය යටතේ විත්තිකරුට එරෙහිව අනුරාධපුර මහාධිකරණය හමුවේ අධිචෝදනා ගොනු කර තිබිණි.විත්තිකරුට එරෙහිව පැමිණිල්ල නඟා තිබූ චෝදනාවන් සාධාරණ සැකයෙන් ඔබ්බට ඔප්පු කිරීමට පැමිණිලි පාර්ශ්වය සමත් වූ හෙයින් විත්තිකරුට මේ සිර දඬුවම නියම කරන බව මහාධිකරණ විනිසුරුවරයා තීන්දුව ප්‍රකාශයට පත් කරමින් අධිකරණයේ කියා සිටියේය. මෙසේ දඬුවම් සහ දඩ නියම වූයේ තන්තිරිමලය කටුගම්පිටිය පදිංචි ජංගුවාගේ පියසේන නමැත්තාටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303095</link>
    <topic>මාවනැල්ල-අරණායක-හෙම්මාතගමසෙංගමාලය පැතිර යාමේ අවදානමක්</topic>
    <author>මාවනැල්ල සමූහ - පී. සෙනෙවිරත්න</author>
    <content>වසර කීපයකට පසුව මාවනැල්ල, අරණායක, හෙම්මාතගම ප්‍රදේශවල මේ වනවිට සෙංගමාලය තරමක් පැතිර යමින් පවතින බව වාර්තා වෙයි. අසුපිණි ඇල්ල වෙතින් ආරම්භ වී මාවනැල්ල හරහා ගලායන මහඔය ආශ්‍රිත පෙදෙස්වල මේ වන විට මෙම රෝගයට ගොදුරුවූ පිරිස් වෛද්‍ය ප්‍රතිකාර ලබමින් සිටිති.මෙසේ සෙංගමාල රෝගීන් ප්‍රතිකාර ලබමින් සිටින වග දැනගත් වහාම මාවනැල්ල, අරණායක, හෙම්මාතගම හා ඊට ආසන්න පෙදෙස්වල පළාත් සෞඛ්‍ය වෛද්‍ය නිලධාරි පිරිස් ගමින් ගමට යමින් කරුණු සොයා බලා ඇති අතර එහිදී හමුවූ රෝගීන්ට අවශ්‍ය උපදෙස් වහාම ලබාදී එම රෝගීන් රෝහල් වෙත යවා තිබේ.පළාත් සෞඛ්‍ය නියෝජ්‍ය ඇමැති ලලිත් දිසානායක මහතා ද ප්‍රදේශයේ සෞඛ්‍ය සේවා නිලධාරි පිරිස් හා එක්ව සාකච්ඡා පවත්වා පළාත් සභා මන්ත්‍රී චමිල දිසානායක මහාතාගේද සහාය මත රෝග මර්දනයට කඩිනම් පියවර ගන්නා ලද බව සෞඛ්‍ය නියෝජ්‍ය ඇමැතිවරයා පැවැසීය.ගම්මානවල සෞඛ්‍ය සේවා නිලධාරි පිරිස් හා සමඟ සංචාරය කළ පළාත් සභා මන්ත්‍රී චමිල දිසානායක මහතා දැනට සෙංගමාල රෝගය මර්දනය වී ඇතත් ජනතාව රෝගය බෝ නොවන අයුරින් තම ජීවන ක්‍රියා පවත්වා ගැනීම අත්‍යවශ්‍ය බව ද සඳහන් කැර ඒ සඳහා දැනට ගම්මානවල සෞඛ්‍ය සේවා නිලධාරි අංශයන් විසින් ආරම්භ කැර ඇති වැඩසටහන්වලට ජනතාවගේ උපරිම සහාය දිය යුතු බව සඳහන් කැර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303096</link>
    <topic>කළුතර රෝහලේ හොරකම</topic>
    <author>දොඩන්ගොඩ විශේෂ - දයා විජේරත්න</author>
    <content>කළුතර, නාගොඩ රෝහලේ නිතරම සොරකම් සිදුවන බව වාර්තා වන හෙයින් රෝහලේ ආරක්‍ෂාව තර කරන ලෙස රෝහල් පරිපාලන නිලධාරී ඒ. යූ. එන්. ද සිල්වා මහතා රෝහලේ ප්‍රධාන ආරක්‍ෂක නිලධාරිවරයා වෙත ලිඛිතව නිවේදනයක් නිකුත් කර ඇත.රෝහල් භූමියේ තිබූ රසායනික ද්‍රව්‍ය අඩංගු බූලි 14ක් ත්‍රිරෝද රථයකින් පිටකර රැගෙන යෑමට තැත් කළ රෝහල් සේවකයකු පොලිස් අත්අඩංගුවට ගැනීමත් සමඟ නාගොඩ රෝහලේ පරිපාලන නිලධාරිවරයා මෙසේ රෝහලේ ආරක්‍ෂාව තර කිරීමට ලිඛිතව දන්වා තිබේ.කළුතර රෝහලට රෝගීන් බැලීමට එන මහජනතාවගේ යතුරුපැදිවලට අයත් හිස්වැසුම් ඇතුළු භාණ්ඩ රථගාලේ තිබියදී ඇතැම් අවස්ථාවලදී සොරාගෙන ගොස් ඇති බවට පැමිණිලි ලැබී ඇතැයි පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303097</link>
    <topic>මීගමුවේ දැරියකට අතවර කළැයි ලිපිකරු හිරේට</topic>
    <author>මීගමුව විශේෂ - එච්. ප්‍රනාන්දු</author>
    <content>හය හැවිරිදි දැරියකට ලිංගික අතවර කිරීමට වරදකරු වූ ළමා සුරැකුම් මධ්‍යස්ථානයක ලිපිකරුවෙක් යයි කියන අයකුට බරපතළ වැඩ ඇතිව වසර 7ක සිර දඬුවමක් නියම කළ මීගමුව වැඩබලන මහාධිකරණ විනිසුරු ශිරාන් ගුණරත්න මහතා රුපියල් 5000ක දඩයක්ද නියම කෙළේය.ඊට අමතරව දැරියට වන්දියක් වශයෙන් රුපියල් 50,000ක මුදලක් ගෙවන ලෙසද විනිසුරුතුමා වැඩිදුරටත් විත්තිකරුට නියෝග කෙළේය.විත්තිකරු වත්තල ප්‍රදේශයේ ළමා සුරැකුම් මධ්‍යස්ථානයක ලිපිකරුවෙක් බවත්, දැරිය මෙම මධ්‍යස්ථානයට ගිය විට ලිංගික අතවරයට ගොදුරුවී තිබෙන බවත් නඩු විභාගයේදී අනාවරණය විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303098</link>
    <topic>ඉංගිරිය රෝහලේ ඉදිකිරීම් අඩාළයි</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය නව නගර සැලැස්මට අනුව ඉංගිරිය ප්‍රදේශයේ අලුතින් ස්ථාපිත කිරීමට යෝජිත ආයුර්වේද රෝහලේ ඉදිකිරීම් කටයුතු ඉඩම් සම්බන්ධ ගැටලුවක් නිසා දිනෙන් දිනම කල්යන බව, ඉංගිරිය ප්‍රාදේශීය සම්බන්ධීකරණ කමිටුවේ දී හෙළිවිය.මේ සම්බන්ධයෙන් අදහස් දක්වමින් ආයුර්වේද ප්‍රජා සෞඛ්‍ය වෛද්‍ය නිලධාරී දිනේෂ් විද්‍යාරත්න මහතා පැවැසුවේ ආයුර්වේද රෝහල ඉදිකිරීමට ඉඩකඩ වෙන්කර, ඊට මුල්ගල් තැබීමට ද දිනද වෙන්කර තිබියදී එය මෙලෙස කල්යාම කනගාටුවට කරුණක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r1303099</link>
    <topic>ගමින් ගම යා කෙරෙන වැඩසටහන යටතේ ග්‍රාමීය මාර්ග කිලෝමීටර් 84ක් සංවර්ධනයට</topic>
    <author>වයිමන් හෙට්ටිආරච්චි</author>
    <content>‘මග නැඟුම’ විශේෂ වැඩසටහනේ ග්‍රාම නිලධාරී කොට්ඨාස එකින් එක සම්බන්ධ කරමින් ග්‍රාමීය මාර්ග වැඩිදියුණු කෙරෙන “ගමින් ගම යා කිරීමේ” ව්‍යාපෘති යටතේ තවත් කිලෝමීටර් 84ක් සංවර්ධනය කිරීම සඳහා තෝරාගෙන ඇත.මේ මගින් සම්බන්ධ කෙරෙන ගම්මාන ගණන 58කි. මේ යටතේ වැඩිදියුණු කෙරෙන්නේ කෑගල්ල, රත්නපුරය, අම්පාර, මහනුවර, කුරුණෑගල, මොනරාගල, මාතර, බදුල්ල, හම්බන්තොට, අනුරාධපුරය සහ පුත්තලම දිස්ත්‍රික්කවල ග්‍රාමීය මාර්ගයන් ය. මෙසේ තෝරාගන්නා ලද ග්‍රාමීය මාර්ගයක සාමාන්‍ය දිග කිලෝමීටර් 5ක් සහ පළල මීටර් 4ක් වෙයි.මෙම ගමින් ගම යා කිරීමේ ව්‍යාපෘතිය යටතේ 2011 වසරේ දී රුපියල් මිලියන 209ක් වැය කරමින් ග්‍රාමීය මාර්ග කිලෝමීටර් 25ක් වැඩිදියුණු කළ බව වරාය හා මහාමාර්ග අමාත්‍යංශය කියයි.මේ මගින් ගම්මාන 24ක් එකිනෙකට සම්බන්ධ කරනු ලැබූ අතර ඉන් ප්‍රතිලාභ ලැබූ පවුල් 5890ක් බවද අමාත්‍යංශය කියයි. මේ යටතේ තවත් ග්‍රාමීය මාර්ග කිලෝමීටර් 59ක ඉදිකිරීම් කටයුතු කරගෙන යනු ලබන අතර ඉන් ප්‍රතිලාභ ලබන මුළු පවුල් සංඛ්‍යාව 13,936කි.සමස්ත වශයෙන් ගත්කල ‘මග නැඟුම’ ග්‍රාමීය මාර්ග සංවර්ධන වැඩසටහන යටතේ ශ්‍රී ලංකාවේ දිස්ත්‍රික්ක 25ම ආවරණය වන පරිදි සියයට 12ක. (මුළු මාර්ග කිලෝමීටර් 9862) ග්‍රාමීය මාර්ග සංවර්ධනයක් සිදුකර ඇත. මේ මගින් ප්‍රතිලාභ ලැබූ පවුල් සංඛ්‍යාව 510993කි.ග්‍රාමීය මාර්ග වැඩිදියුණු කිරීම සඳහා 2010 වසරේදී කොන්ක්‍රීට් බ්ලොක්ගල් ඇතිරීම හඳුන්වා දෙනු ලැබූ අතර මෙය මාර්ගවල ගුණාත්මක භාවය පවත්වාගෙන යෑමට ඉවහල් විණි.නඩත්තු කිරීම අපහසු විය. කොන්ක්‍රීට් බ්ලොක්ගල් ඇතිරීමේ ක්‍රමය යටතේ මීටර් 2 - 3 පළලින් යුත් මාර්ග කිලෝමීටරයක් සාදා නිම කිරීම සඳහා රුපියල් ලක්‍ෂ 8ක් පමණ වැය කළ යුතුවේ. 2010 වසරේදී මෙම ක්‍රමය යටතේ මාර්ග කිලෝමීටර් 171ක් ද 2011 වසරේදී ග්‍රාමීය මාර්ග කිලෝමීටර 553ක් ද සාදා නිමකෙරිණි.ඒ සඳහා ග්‍රාමීය පාලම් 58ක් බෝක්කු 1843ක් සපත්තු පාලම් 31ක් පැති කාණු කිලෝමීටර් 15ක් සහ පැති බැමි වර්ග මීටර් 12998ක් ද මෙම ඉදිකිරීම්වලට ඇතුළත් විය. වැය කළ මුදල රුපියල් මිලියන 3345ක් බව අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=r13030910</link>
    <topic>කටුකුරුන්දේ ළදරුවන්ටත්‍රිපෝෂ නෑ</topic>
    <author>වාද්දුව සමූහ - එස්. ආර්. පියදාස</author>
    <content>කළුතර, කටුකුරුන්ද මාතෘ හා ළදරු සායනයේ දැනට බොහෝ කලක සිට ත්‍රිපෝෂ පිටි ලබාදීමක් සිදු නොවන බව ප්‍රදේශවාසී ගැබිනි මාතාවන් සහ ළදරුවන් සිටින මාතාවන් පවසති.ළදරුවන්ට හා ගැබිනි මාතාවන්ට ත්‍රිපෝෂ පිටි නොලැබෙන නිසා ඔවුන් සෞඛ්‍ය අතින් පහත තත්ත්වයකට වැටීමට පුළුවන් බව ජනතාව සඳහන් කරති.මෙම සායනයට ත්‍රිපෝෂ පිටි නිකුත් කරන සෞඛ්‍ය වෛද්‍ය නිලධාරී කාර්යාලය මඟින් එම බල ප්‍රදේශයේ බොහෝ ළදරු සායනවලට දැනට ටික කලකට ඉහත සිට ත්‍රිපෝෂ පිටි ලබා නොදෙන බවද ප්‍රදේශයේ ගැබිනි මාතාවෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303091</link>
    <topic>බංග්ලාදේශ පන්දු යවන්නන්ට ශ්‍රී ලංකාවෙන් ප්‍රබල ප්‍රහාරයක්</topic>
    <author>වර්නන් ගුණසේකර ගාල්ලේ සිට...</author>
    <content>බංග්ලාදේශ පන්දු යවන්නන්ට ආයාසයකින් තොරව පහර දුන් ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් ක්‍රිකට් තරගයේ ඊයේ ආරම්භක දිනය නිමා වන විට කඩුලු 3ක් පමණක් දැවී ලකුණු 361ක් රැස්කර ගෙන සිටියේය.විශිෂ්ට පිතිහරඹයක නිරත වූ කුමාර් සංගක්කාර ලකුණු 142ක් ලබා ගත් අතර හතරේ පහර 16ක් හා හයේ පහර 3කින් ඔහුගේ ඉනිම අලංකාර වී තිබිණි.තිලකරත්න ඩිල්ෂාන් හා ලහිරු තිරිමාන්න අර්ධ ශතක ලබා ගත්හ.සිය තෙවැනි ටෙස්ට් අර්ධ ශතකය වාර්තා කළ තිරිමාන්න පැය තුනක කාලයක් කඩුල්ලේ රැඳී සිටිමින් ඊයේ තරගය නතර කරන විට හතරේ පහර 8ක් සමග පන්දු 127කින් නොදැවී ලකුණු 74ක් රැස්කර ගෙන සිටියේය.නොදැවුනු අනෙක් පිතිකරු, නව නායක ඇන්ජලෝ මැතිව්ස් හතරේ පහර 4ක් සමග පන්දු 41කින් ලකුණු 25ක් ලබා ගෙන සිටියේය.බංග්ලාදේශය වෙනුවෙන් ඊයේ කඩුලු තුන ම ලබා ගත්තේ පිට දඟ පන්දු යවන සොහාග් ගාසි ය.කාසියේ වාසිය දිනා ගෙන පළමුව පන්දුවට පහර දීමට තීරණය කිරීමෙන් පසුව දිමුත් කරුණාරත්න හා තිලකරත්න ඩිල්ෂාන් ලකුණු 46ක් රැස් කරමින් සිටියදී කරුණාරත්න තුවාළ ලබා පිටියෙන් ඉවත් විය.තරගයේ 8 වැනි ඕවරයේ ෂහදත් හොසේන්ගේ 4 වැනි වේග පන්දුව කරුණාරත්නගේ වම් වැලමිටේ වැදීම නිසා ඔහුට පිටියෙන් ඉවත්ව යාමට සිදුවිණි. ඒ වන විට ඔහු මිනිත්තු 48ක කාලයක් තුළ පන්දු 27කට මුහුණ දී හතරේ පහර 2ක් සමග ලකුණු 15ක් ලබා ගෙන සිටියේය.මුළු ලකුණු සංඛ්‍යාව 114ක්ව තිබියදී 23 වැනි ඕවරයේ අවසන් පන්දුවේදී ශ්‍රී ලංකා පළමු කඩුල්ල බිඳ වැටිණි. දැවී ගියේ ඩිල්ෂාන් ය. සොහාග් ගාසිගේ පිට දඟ පන්දුවට ඩිල්ෂාන් ‘මිඩ් ඕෆ්’ ස්ථානයට එල්ල පහරින් ආ උඩ පන්දුව මොමිනුල් හක් රැක ගත්තේය. මිනිත්තු 107ක් කඩුල්ලේ රැඳී සිටි ඩිල්ෂාන් පන්දු 63කට මුහුණ දෙමින් හතරේ පහර 9ක් සමග ලකුණු 54ක් රැස් කළේය.ඩිල්ෂාන් එල්ල කළ අවසන් හතරේ පහරත් සමග ඔහුගේ 22 වැනි ටෙස්ට් අර්ධ ශතකය වාර්තා විය. ඩිල්ෂාන් හා කුමාර් සංගක්කාර පළමු කඩුල්ල වෙනුවෙන් ඕවර 14.2කදී ලකුණු 68ක් එක් කළහ.ඩිල්ෂාන් දැවී යාමෙන් පසුව දිමුත් කරුණාරත්න යළි කඩුල්ලට පිවිසියේය. දිවා ආහාරය සඳහා තරගය නතර කරන විට ශ්‍රී ලංකාව එක් කඩුල්ලක් දැවී ලකුණු 132ක් ලබා ගෙන සිටියේය.කරුණාරත්නට තවත් ලබා ගත හැකිවූයේ ලකුණු 26ක් පමණි.ගාසිගේ පන්දුවට කඩුල්ල මුවා කිරීමේ වරදට හසුව ඔහු 38 වැනි ඕවරය අවසානයේ මුළු ලකුණු 181දී දැවී ගියේය. පන්දු 61කට මුහුණ දුන් කරුණාරත්න හතරේ පහර 3ක් හා හයේ පහරක් එල්ල කරමින් ලකුණු 41ක් ලබා ගත්තේය. ඔහු හා සංගක්කාර දෙවැනි කඩුල්ල සඳහා පන්දු 90කින් ලකුණු 67ක සබඳතාවක් ගොඩනැගූහ.සවස තේ පානය සඳහා තරගය නතර කරන විට ශ්‍රී ලංකාව කඩුලු 2කට ලකුණු 247ක් රැස්කර ගෙන සිටියේය.ඒ වන විට සංගක්කාර ඔහුගේ 31 වැනි ටෙස්ට් ශතකය වාර්තා කර තිබිණි. ඔහු ශතකය කරා ළඟාවූයේ මොහමඩ් අෂ්රෆුල් ට පිට පිට හතරේ හා හයේ පහරක් එල්ල කරමිණි. පන්දු 153කින් වාර්තා වූ එම ශතකයට හතරේ පහර 12ක් හා හයේ පහරක් ඇතුළත්ව තිබිණි.තේ පානයෙන් පසුව යැවුනු 6 වැනි ඕවරයේදී සංගක්කාර දැවී යාමෙන් බේරිණි. ගාසිගේ පන්දුවට සංගක්කාර එල්ල කළ පහරින් පැමිණි උඩ පන්දුව රැක ගැනීමට ඉතාමත් පහසු එකක් වූවද ‘මිඩ් ඕන්’හි පන්දු රකිමින් සිටි මොහමඩ් අෂ්රෆුල් අතින් එය ගිලිහිණි.ඒ වන විට ‘සංගා’ ලකුණු 111ක් ලබා ගෙන සිටියේය.අවසානයේ සංගක්කාර දැවී ගියේ ගාසිගේ ම පන්දුවකටය. 73 වැනි ඕවරයේ අවසන් පන්දුවට සංගක්කාර එල්ල කළ උඩ පන්දුව ‘ෂෝට් කවර්’හි පන්දු රකිමින් සිටි ජහරුල් ඉස්ලාම් ඔහුගේ දෙවැනි උත්සාහයේදී රැක ගැනීමට සමත් විය. පැය හතරකට ආසන්න කාලයක් (මිනිත්තු 239) කඩුල්ලේ රැඳී සිටි සංගක්කාර පන්දු 226කට මුහුණ දුන්නේය.‘සංගා’ හා ලහිරු තිරිමාන්න තෙවැනි කඩුල්ල වෙනුවෙන් ඕවර 35කදී ලකුණු 124ක් එක් කළහ.පස්වරු 4.47 ට ඇද හැළුනු වර්ෂාව හේතුවෙන් තරගය නතර කෙරිණි. ඒ වන විට තරගයේ ඕවර 85යි පන්දු 3ක් යවා තිබිණි. ශ්‍රී ලංකාව වෙනුවෙන් පිතිකරු කිත්රුවන් විතානගේ ද, බංග්ලාදේශය වෙනුවෙන් පිතිකරුවන් වන මොමිනුල් හක් හා ඇනාමුල් හක් ද මංගල ටෙස්ට් ක්‍රිකට් වරම් ලබා ගනිමින් මේ තරගයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303092</link>
    <topic>ඉදිරි වසර දෙකේදී මෙරට ටෙස්ට් තරග නෑ</topic>
    <author>වර්නන් ගුණසේකර ගාල්ලේ සිට...</author>
    <content>ගාල්ලේ ක්‍රිකට් ක්‍රීඩා ලෝලීන්ට මින් ඉදිරියට ටෙස්ට් ක්‍රිකට් තරගයක් නැරඹීම සඳහා අවුරුදු දෙකක කාලයක් බලා සිටීමට සිදුවනු ඇත.ශ්‍රී ලංකාව හා සංචාරක බංග්ලාදේශ කණ්ඩායම අතර 2013 ද්විත්ව ටෙස්ට් තරගමාලාවේ ඊයේ ගාල්ල ජාත්‍යන්තර ක්‍රිකට් ක්‍රීඩාංගණයේ ආරම්භ වූ පළමු තරගය ඉදිරි දෙවසර ඇතුළත ගාල්ලේ පැවැත්වෙන අවසාන ටෙස්ට් තරගය වෙයි.දෙපිල අතර ලබන 16 වැනිදා ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ආරම්භ වන දෙවැනි ටෙස්ට් තරගයෙන් පසුව තව දෙවසරක් යන තුරු ශ්‍රී ලංකාවේ ටෙස්ට් තරග නොපැවැත්වේ.මේ අනුව 2015 වසරේ මැද භාගය වන තෙක් ශ්‍රී ලංකාවේ පැවැත්වෙන අවසාන ටෙස්ට් ක්‍රිකට් තරගමාලාවද මෙය වේ.ජගත් ක්‍රිකට් කවුන්සලයේ අනාගත සංචාර වැඩසටහනට අනුව 2015 වසරේ මැද වන තෙක් කිසිම විදෙස් ටෙස්ට් ක්‍රිකට් කණ්ඩායමක් ශ්‍රී ලංකාවේ සංචාරයක යෙදීමට නියමිතව නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303093</link>
    <topic>රාජකීය විදුහල පළමු ඉනිම ඉදිරියෙන්</topic>
    <author>ප්‍රින්ස් ගුණසේකර</author>
    <content>කොළඹ එස්.එස්.සී පිටියේ පැවැත්වෙන 134වැනි රාජකීය-සාන්ත තෝමස් නිල් මහ සටනේ දෙවැනි දිනය වු ඊයේ රාජකීය විදුහල පන්දුවට පහරදෙමින් සිටියදී පස්වරුවේ ඇදහැලුණු වර්ෂාව තරගයට බාධා ගෙන දුන්නේය. රාජකීය ක්‍රීඩකයෝ සාන්ත‍ තෝමස් විදුහලට වඩා ලකුණු 68ක් පළමු ඉනිමේ ඉදිරියෙන් සිටින අතර තවත් කඩුලු 5ක් අතැතිව සිටිති.සාන්ත තෝමස් පිල පළමු දිනයේදී ලබාගත් ලකුණු 192කට පිළිතුරු ලෙස රාජකීය විදුහල කඩුලු 5කට ලකුණු 260ක් ලබා සිටී. රාජකීය විදුහල වෙනුවෙන් සම්පත් ද සිල්වා ලකුණු 61ක් ලබාගත් අතර මිලාන් අබේසේකර නොදැවී ලකුණු 50ක් ලබා දස්කම් දැක්වුහ.රාජකීය ඉනිමේ හොඳම සම්බන්ධතාව වුයේ තෙවැනි කඩුල්ලට සම්පත් ද සිල්වා හා හෂේන් රාමනායක රැස්කළ ලකුණු 85කි. ශ්‍රී ලංකා ක්‍රිකට් පිලේ හිටපු වේගපන්දු පුහුණුකරු චම්පක රාමනායක මහතාගේ පුත්‍රයාවන හෂෙන් රාමනායක මේ මහා තරගයේදී ලකුණු 43කට දැවී ගියේය.තරගය වර්ෂාව ‍හේතුවෙන් නවතද්දී පන්දුවට පහරදෙමින් සිටි මිලාන් අබේසේකර හා පූර්ණ අලුත්ගේ හයවැනි කඩුල්ලට නොබිඳුනු ලකුණු 72ක සම්බන්ධතාවක් ගොඩනගමින් සිටීමද කැපී පෙනුණි. පන්දු යැවීමේදී සාන්ත තෝමස් පිලේ ඉෂාන් කුලරත්න ලකුණු 44කට කඩුලු 2ක් බිඳ හෙලීය.තරගයේ අවසන් දිනය අදයි.සා.තෝමස් විදුහල පළමු ඉනිම 192යි (73.1) දෙවින් ජයසිංහ 72, හෙලකමල් නානායක්කාර 24, රවිඳු තිලකරත්න නොදැවී 36 (චාමික කරුණාරත්න 55/5, පූර්ණ අලුත්ගේ 44/2)රාජකීය විදුහල පළමු ඉනිම කඩුලු 5කට ලකුණු 260යි (63) රොනක අහංගමගේ 40, ඉසුරු ගුණතිලක 7, සම්පත් ද සිල්වා 61, හෂෙන් රාමනායක 43, හේෂාන් කුමාරසිරි 20, මිලාන් අබේසේකර ‍නොදැවී 50, පූර්ණ අලුත්ගේ නොදැවී 21, අතිරේක 18 (සහන් විජේසිංහ 64/1, ඉෂාන් කුලරත්න 44/2, හෙලකමල් නානායක්කාර 28/1, රවිඳු තිලකරත්න 35/1).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303094</link>
    <topic>ජීවන් ක්‍රීඩා භාණ්ඩ බෙදයි</topic>
    <author/>
    <content>විනය ගරුක තරුණ නායකයන් බිහිකිරීමට නම් ඔවුන් ක්‍රීඩාව සඳහා වඩාත් සමීප කළ යුතු යැයි තැපැල් ඇමැති ජීවන් කුමාරතුංග මහතා පවසයි.“මහින්ද රාජපක්ෂ ජනාධිපතිතුමාගේ මහින්ද චින්තනය අනුව තරුණයා සවිබල ගැන්වීමට ප්‍රමුඛතාවක් ලබාදී තිබෙනවා. ක්‍රීඩාව තුළින් තරුණයා ඉදිරියට ගැනීම එහි වැදගත් පියවරක්” කුමාරතුංග මහතා පැවැසීය.රත්මලාන ප්‍ර‍දේශයේ ක්‍රීඩා සමාජ කිහිපයකට ලක්ෂ 3ක පමණ ක්‍රීඩා උපකරණ ලබාදෙමින් ඇමැතිවරයා පසුගියදා ඒ බව පැවැසීය. රත්මලාන ප්‍රාදේශීය ලේකම් කොට්ඨාසයේ ක්‍රීඩා උත්දවයක් පැවැත්වීමටද ඇමැති ජීවන් කුමාරතුංග මහතා කටයුතු යොදමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303095</link>
    <topic>පොතුපිටිය විදුහලට වොලිබෝල් ශූරතා හතරක්</topic>
    <author>වාද්දුව සමූහ</author>
    <content>කළුතර දිස්ත්‍රික් අධ්‍යාපන කොට්ඨාස තරගාවලිය යටතේ පැවැති වොලිබෝල් තරගවලින් අවුරුදු 15,17 සහ 19න් පහළ බාලක ශූරතා සහ අවු.17න් පහළ බාලිකා ශූරතාව ලෙස ශූරතා 4ක් හිමිකර ගැනීමට පොතුපිටිය විදුහල් වොලිබෝල් කණ්ඩායම් සමත්විය.මේ තරගාවලියේ දී අවු.15න් පහළ බාලිකා ශූරතාව නා‍ගොඩ මහා විද්‍යාලයත්, අවු.19න් පහළ බාලිකා ශූරතාව කළුතර වේලාපුර විද්‍යාලයටත් හිමිවිය. අවු.15, 19 බාලක අනුශූරතාවන් නාගොඩ මහා විද්‍යාලයට හිමිවු අතර අවු‍.17න් අනුශූරතාව කළුතර ඥානෝදය විදුහල දිනාගත්තේය.පොතුපිටිය මහ විදුහල, කටුකුරුන්ද රෝමානු කතෝලික මහ විදුහල සහ කළුතර බාලිකාව මේ ඉසව්වන්ගේ බාලිකා අනුශූරතාවන් හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303096</link>
    <topic>විජිත බණ්ඩාරට අන්තර් ජාතික ගොල්ෆ් කිරුළක්</topic>
    <author/>
    <content> අන්තර් ජාතික ගොල්ෆ් ක්‍රීඩකයන් 75දෙනකුගේ සහභාගිත්වයෙන් ඉන්දියාවේ නවදිල්ලි නුවර පැවැති එන්.සී.ආර්.කුසලාන ගොල්ෆ් ශූරතාවලියේ කිරුළ අත්කර ගැනීමට විජිත බණ්ඩාර සමත්විය.සමස්ත තරගයේ දී ලකුණු 293ක් අත්කර ගැනීමට විජිත බණ්ඩාර විය. අනුශූරතාව හිමිවූයේ ඉන්දියාවේ ප්‍රින්ස් ක‍ජෝතියාටය. මෙවර එන්.සී.ආර්. ගොල්ෆ් ශූරතාවලියට ශ්‍රී ලංකා නියෝජනය කළ සෙසු ක්‍රීඩකයා වූ සිසිර කුමාර 18වැනි තැන හිමිකර ගත්තේය.එන්.සී.ආර්. කුසලාන ගොල්ෆ් කිරුළ දිනූ දෙවැනි ශ්‍රී ලාංකිකයා විජිත බණ්ඩාරය. පසුගිය වසරේ ශූරතාවලියේ දී එන්. තංගරාජා කිරුළ හිමිකරගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303097</link>
    <topic>ලෝක පාපන්දු තරගමාලාවේදීතරබාරු ක්‍රීඩාලෝලීන්ට විශේෂ ආසන</topic>
    <author/>
    <content>ලබන වසරේ බ්‍රසීලයේ පැවැත්වීමට නියමිත පාපන්දු ‍ලෝක කුසලාන තරගමාලාව නැරැඹීමට පැමිණෙන තරබාරු ක්‍රීඩාලෝලීන් වෙනුවෙන් විශේෂ ආසන වෙන් කිරීමට තරග සංවිධායකයන් තීරණය කර තිබේ.බ්‍රසීලයේ තරබාරු ක්‍රීඩාලෝලීන් සදහා වෙන්කිරීමට බලාපොරොත්තු වන මේ විශේෂිත ආසන විදේශීය රටවලින් පැමිණෙන තරබාරු ක්‍රීඩාලෝලීන්ට ද වෙන් කෙරේ. ලෝක පාපන්දු සම්මේලන තරගමාලාවක තරබාරු ක්‍රීඩාලෝලීන්‍ වෙනුවෙන් ආසන වෙන්කෙරෙන පළමු අවස්ථාව මෙය වේ.ඊට අමතරව ලෝක කුසලාන පාපන්දු තරග පැවැත්වෙන සෑම ක්‍රීඩාංගණයකම ආසනවලින් 1% ක ප්‍රතිශතයක් ආබාධිත ක්‍රීඩාලෝලීන්ටත්, රෝද පුටු භාවිතා කරන ක්‍රීඩාලෝලීන්ට විශේෂිත ස්ථානත් වෙන්කිරීමට තරග සංවිධායකයන්ගේ අවධානය යොමුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303098</link>
    <topic>සැහැල්ලු පන්දු ක්‍රිකට් අද-හෙට</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධානය කරන විස්සයි20 ක්‍රිකට් තරගමාලාවේ කෑගල්ල දිස්ත්‍රික්කයේ අරනායක කොට්ඨාසයේ තරග අද සහ රුවන්වැල්ල කොට්ඨාස තරග හෙට දෙහිඕවිට ජාතික පාසල් ක්‍රීඩාංගණයේ දී පැවැත්වේ.මේ සඳහා සහභාගි වන ක්‍රීඩා සමාජ රුවන්වැල්ල ක්‍රිකට් සංවිධායක හෂීම් රීසා (0774001723), අරනායක ක්‍රිකට් සංවිධායක ඩී.එම්.විජේබණ්ඩාර (0711387101) හෝ සැහැල්ලු පන්දු ක්‍රිකට් සම්මේලනයේ ප්‍රධාන ක්‍රිකට් විධායක ‍ආර්.කුමාරනායක (0714467807) වැඩි විස්තර ලබාගන්නා ලෙස තරග සංවිධායකයන් ඉල්ලා සිටිති.මාවනැල්ල හා කෑගල්ල කොට්ඨාස තරග ඉදිරියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=s1303099</link>
    <topic>කෑගල්ල ප්‍රා.ලේ.කොට්ඨාස තරග 17දා සිට</topic>
    <author>බුලත්කොහුපිටිය සමූහ</author>
    <content>ජාතික තරුණ සේවා සභාවේ කෑගල්ල දිස්ත්‍රික් කාර්යාලය සංවිධානය කරන කෑගල්ල දිස්ත්‍රික් ප්‍රාදේශීය ලේකම් කොට්ඨාස තරග මේ මස 17වැනිදා සිට ලබන මස 7වැනිදා දක්වා පහත සඳහන් ක්‍රීඩාංගණවලදී පැවැත්වීමට කටයුතු යොදා ඇත.මාර්තු 17-රුවන්වැල්ල ප්‍රා.ලේ.කො. (රුවන්වැල්ල මහජන ක්‍රීඩාංගණය), මාර්තු 23-වරකාපොල ප්‍රා.ලේ.කො. (තුල්හිරිය මහජන ක්‍රීඩාංගණය), මාර්තු 24-බුලත්කොහුපිටිය ප්‍රා.ලේ.කො. (පන්නල මහා විද්‍යාලය ), මාර්තු 29-දෙහිඕවිට ප්‍රා.ලේ.කො. (පනාවල මහා විද්‍යාලය), මාර්තු 30-දැරණියගල ප්‍රා.ලේ.කො. (සිරිසමන් මහා විද්‍යාලය) සහ යටියන්තොට ප්‍රා.ලේ.කො. (යටියන්තොට මහජන ක්‍රීඩාංගණය), ගලිගමුව ප්‍රා.‍ලේ.කො. (කොබ්බෑවල කිර්තිරත්න මහ විදුහල), රඹුක්කන ප්‍රා.ලේ.කො. (බතමු‍රේ මහජන ක්‍රීඩාංගණය), අප්‍රේල් 2-මාවනැල්ල ප්‍රා.ලේ.කො. (බැමිණිවත්ත ක්‍රීඩාංගණය), අප්‍රේල් 2/3- කෑගල්ල ප්‍රා.ලේ.කො. (කෑගල්ල මහජන ක්‍රීඩාංගණය), අප්‍රේල් 7-අරණායක ප්‍රා.ලේ.‍කො. (අරණායක මහජන ක්‍රීඩාංගණය)..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=f1303091</link>
    <topic>මේ වතාවෙත් මං නිහඬ වෙන්නෙ නෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජිනීවා නුවර දී පැවැත්වෙන එක්සත් ජාතීන්ගේ මානව හිමිකම් කවුන්සිල සැසිවාරයේදී ශ්‍රී ලංකාවට එරෙහිව යෝජනාවක් සම්මත කිරීමේ වෑයමක් තිබියදී, යුද බිමේ සිටි සෙන්පතියකු ලෙස හා වර්තමානයේ තානාපතිවරයකු ලෙස ඔහු එය දකින්නේ කෙසේද යන්න ගැනත්; රට වෙනුවෙන් ඉටුකරන කාර්යභාරය ගැනත්; ජිනීවා හි ශ්‍රී ලංකා නියෝජ්‍ය නිත්‍ය නියෝජිත, තානාපති මේජර් ජෙනරාල් ශවේන්ද්‍ර සිල්වා මහතා සමඟ කළ සාකච්ඡාවකි මේ.* මේ දිනවල ජිනීවා හිදී පැවැත්වෙන එ. ජා. මානව හිමිකම් කවුන්සිල සැසිවාරයේදී ශ්‍රී ලංකාවේ මානව හිමිකම් තත්ත්වය පිළිබඳ ආන්දෝලනාත්මක බවක් නිර්මාණය කිරීමේ වෑයමක් තිබෙනවා. අද තානාපතිවරයකු හැටියටත්, එදා යුදබිමේ සිටි සෙන්පතියකු ලෙසත් ඔබ මේ කාරණය දකින්නෙ කොහොමද?ඔය ආන්දෝලනාත්මකයි කියන වචනය කාටද අදාළ වෙන්නෙ? ශ්‍රී ලංකා රජයට හෝ හමුදාවට නම් අදාළ නෑ. හැබැයි, එල්. ටී. ටී. ඊ. යට ගැතිකම් කරන, ඒ මත යැපෙන, එය තමන්ගේ ජීවන මාර්ගය කරගත් පුද්ගලයන්ට, ආයතනවලට හා සංවිධානවලට තමයි මේක ආන්දෝලනාත්මක වෙන්නෙ. මේ වගේ පුද්ගලයන්, සංවිධාන බිහිවෙලා, තමන්ගේ පැවැත්ම රඳා පවත්වා ගනිමින් ඉන්නෙ කොහේ හෝ රටක ආන්දෝලනාත්මක තත්ත්වයක් ඇතිකරගන්න පුළුවන්වීම මතයි.එසේ නැත්නම් ඒ අයට පැවැත්මක් නෑ. ලෝක මට්ටමින් කතාබහට ලක්කළ හැකි මාතෘකා මොනවාද, ඔවුන් ඒවා ඔස්සේ යනවා. ඔවුන් ආන්දෝලනාත්මකයි කියන අයට ප්‍රතිවිරුද්ධ පැත්තට හේත්තු වෙලා, ඔක්ෂිජන් දීලා, ඔවුන් සිටවලා පිටුපසින් සිට මෙහෙයවමින් තමන්ගේ අභිමතාර්ථ ඉටුකර ගැනීම තමයි මේ අයගේ වුවමනාව.එල්. ටී. ටී. ඊ. ත්‍රස්තවාදය ශ්‍රී ලංකා භූමියෙන් සහමුලින් උපුටා දමා අවසන්.ලෝකයේ වෙනත් ප්‍රබල රටවල පවා මෙවැනි යුද ගැටුම් නිමා කෙරුණත් ආපසු පැය ගණනක් යද්දී බෝම්බ, තුවක්කු පත්තු වෙනවා. ඊට පස්සෙ ආයෙමත් ගැටුම්. 2009 මැයි 18 වැනිදා යුද්ධය නිමාකළාට පස්සෙ වසර 4 කට ආසන්න කාලයක් ගතවෙලත්, අදටත් එවැනි තත්ත්වයක් ඇති නොවූ එකම රට ශ්‍රී ලංකාවයි. එදා දිනාගත් සාමය අදත් එලෙසම තිබෙනවා.එදා එක්වරම යුද්ධය අවසන් වුණේ භූමියේ සිටි ත්‍රස්තවාදීන් ජීවිතක්‍ෂයට පත්වීමෙන් හා ආරක්‍ෂක හමුදාවන්ට යටත්වීමෙන්.ඒ වෙද්දි එල්. ටී. ටී. ඊ. ය සතුව විශාල මුදලක් තිබුණා. එල්. ටී. ඊ. යත් එක්ක විවිධ සංවිධාන අන්තර්ජාතිකව ක්‍රියාත්මක වුණා. දෙමළ ඩයස්පෝරාවත් සිටියා. මේ අයට යුද්ධය මේ අන්දමින් නිමාවීම දරාගැනීමට අසීරුයි. ඔවුන්ගේ පැවැත්ම තිබුණේ ඒ අවිනිශ්චිත අස්ථාවර බව තුළයි. යුද්ධය අවසන් වෙද්දිත් කොළඹට ඇවිත් සිටි මරාගෙන මැරෙන ත්‍රස්තයන් යට ගියා. ඔවුන් දැනටත් කොහේ කොහේ හරි ජීවත් වෙනවා. යුද්ධය නිමාවීමත් සමඟ තමන් පාලනය කරන්න කෙනෙක් නැති නිසා හොඳ මාර්ගයට එන්න සිතපු අයත් ඇති. නැවත වරක් මියගිය ත්‍රස්තවාදයට පණ දෙන්න වෑයම් කරන අයගේ වුවමනාව එමඟින් තමන්ගේ පරමාර්ථ ඉෂ්ට කර ගැනීමයි.* ශ්‍රී ලංකාවට එරෙහිව අමෙරිකාව යෝජනාවක් ගෙන එන බවට වාර්තා පළවී තිබෙනවා?මම ශ්‍රී ලංකාව වෙනුවෙන් එක්සත් ජාතීන්ගේ සංවිධානය සමඟයි කටයුතු කරන්නෙ, අමෙරිකාව සමඟම නෙවෙයි.ඔය විදිහේ යෝජනා කළිනුත් ගෙනාවා. මෙවරත් ගෙනෙන බව කියැවෙනවා. යුද්ධය අවසන් වූ දා පටන් ශ්‍රී ලංකාවේ විවිධ ජනකොටස් අතර සංහිඳියාව පවත්වා ගනිමින් ඉදිරියට යාමට රටක් හැටියට අපි කටයුතු කර තිබෙනවා. මේ වගේ යෝජනාවක් ගෙනෙන බව කියන්නේ අප එසේ කරමින් සිටියදී.මේ රට වෙනුවෙන්, රටේ ජනතාව වෙනුවෙන් කළ යුතු සුදුසුම දේ තීරණය කිරීම හා එය ක්‍රියාත්මක කිරීම ශ්‍රී ලංකා ආණ්ඩුවේ කාර්යයක් මිස වෙනත් අයගේ වැඩක් නෙවෙයි.අපේ දේවල් ගැන මොකක්ද වෙනත් අයට ඇති දැනුම? දැනුම තිබුණත් ඒ දැනුම අපට ගැළපෙයිද? ඒ අයගේ විසඳුම හොඳම විසඳුම් වෙනවාද? අනෙක තමයි ඒ අය කියන්නේ මේ නිර්මාණය වෙලා තියෙන සංහිඳියාව වැරැදි බවද? ඔය නොයෙක් මතිමතාන්තර ඉදිරිපත් වෙන්නෙ ඒ අයගේ දෘෂ්ටිකෝණවලින් බලා මිසක් අපේ රට ගැන අවබෝධයකින් නෙවෙයි. මේ අපේ රට. ඒ නිසා බාහිර බලවේගවලට අපේ ගමන්මඟ යටපත් කිරීමට ඉඩ නොතැබිය යුතුයි. ඔය උපදෙස්වලින් රටට හොඳක් වෙනවා නම් කමක් නෑ. හැබැයි, එහෙම නොවෙනවා නම් කියන කියන පලියට ඒවා කරන්න බෑ.* ත්‍රස්තවාදයට එරෙහි ගෝලීය සටනක ඉන්න බව කියන අමෙරිකාව ත්‍රස්තවාදය පරාජය කළ රටකට එරෙහිවීමේ පිළිවෙත තේරුම් කරගන්නෙ කොහොමද?ඒ තමයි ඔවුන් දකින විදිහ. අපි දකින විදිහයි ඔවුන් දකින විදිහයි වෙනස්. ඔවුනුත් ස්වෛරී රාජ්‍යයක් නිසා ඔය දකින විදිහ වැරැදියි කියන්න අපට බෑ. අපි අපිට හරි කියල හිතෙන දේ කරද්දී ඒක වැරැදියි කියන්නත් ඔවුන්ට බෑ. කවදා හෝ දිනෙක අපි හරි කියල දැකපු මාර්ගය නිවැරදි බව අද අපි වැරැදියි කියන අයට තේරුම් ගන්න වෙයි.* කලින් වතාවෙ වගේම මෙවරත් සී– 4 නාලිකාව මඟින් මානුෂීය මෙහෙයුමේ අවසන් අදියරේ වූ ඒවා බව කියමින් අසත්‍ය දර්ශන හා ඡායාරූප නිකුත් කර තිබෙනවා. කලින් වතාවෙ ඔබත් ඒවාට පිළිතුරු දුන්නා. දැන් මෙවරත් ඒ දේ සිදුවෙද්දි සටන් බිමේ සේනාංක මෙහෙයවූ හමුදා නිලධාරියකු හැටියට ඔබ මොකද කියන්නෙ?යුද බිමේ අණ දුන් සේනාංකාධිපතිවරයෙක් හැටියට යුද්ධයේදී වුණ දේවල් අපි හරියට දැක්කා. යුද්ධයක් අවසන් වුණාම නොයෙක් දේවල් ඉදිරියට එන්න පුලුවන්. හැබැයි වුණේ මොකක්ද කියල අපි දැක්කා. කලින් වතාවෙ සී – 4 නාලිකාවෙ කැලම් මැක්‍රේට ඉන්න හිටින තැන අමතක වෙන්නට මං ඔය ගැන උත්තර දුන්නා. අන්තිමට ඔහුට හිටපු තැනින් එළියට යන හැටිත් අමතකයි.මේ වතාවෙත් මං නිහඬ නෑ. මොකද වෙන්නෙ කියල හොඳට බලාගෙන ඉන්නෙ. අවස්ථාව එනකල් ඉන්න.* ත්‍රස්තවාදය පරාජය කර රට එක්සේසත් කිරීම සඳහා ඔබ සටන් බිමේදී උපරිමයෙන් දායක වුණා. දැන්, දූත මණ්ඩල මෙහෙවරේ යෙදෙමින් තවදුරටත් ඔබ රට වෙනුවෙන් ක්‍රියාකරනවා. මේ අලුත් භූමිකාව ගැන යමක් කිව හැකිද?ශ්‍රී ලංකා රජය වෙනුවෙන් මම තානාපතිවරයෙක් ලෙස වැඩ කරනවා. ජනාධිපතිතුමා රට වෙනුවෙන් මට රාජකාරියක් පවරලා රටින් පිටට යැව්වෙ මා කෙරෙහි විශ්වාසයකින්. හමුදාවෙ රාජකාරියටත් වඩා වැඩක් ගන්න කියල මං රටින් පිටට ඇරියා විතරක් නෙවෙයි, මාව තානාපතිවරයෙක් ලෙසත් පත් කළා. ඒ අනුව, මම එක්සත් ජාතීන්ගේ සංවිධානය තුළ රට වෙනුවෙන් කටයුතු කරමින් ඉන්නවා. මෙතෙක් ශ්‍රී ලංකාව නියෝජනය විය යුතු සෑම තැනකම රට වෙනුවෙන් උපරිමය කළා.විශේෂයෙන් පසුගිය කාලයේ මාව එ. ජා. මහා මණ්ඩල යෝජනාවක් යටතේ මහලේකම් බැන් කී මූන් ගේ උපදේශක මණ්ඩලයටත් පත් කළා.ඒ කියන්නෙ මං මගේ රාජකාරිය හරියට කළා, කියන එකයි. එ. ජා. සංවිධානය තුළ ලොව වැඩිම රටවල් ගණනක් එනම් 54 ක් නියෝජනය වෙන්නෙ ආසියා ශාන්තිකර කලාපයයි. මේ කලාපයේ නියෝජිතයා ලෙස මං පත්වුණා. එල්. ටී. ටී. ඊ. හිතවාදීන් හා ඩයස්පෝරාව මාව මේ තනතුරෙන් ඉවත් කරන්න සල්ලි කොපමණ විසිකළත් ඒක කරන්න බැරි වුණා. තවමත් මං මේ තනතුරෙන් ඉවත් කළා කියල ප්‍රචාර අරිනවා. හැබැයි දැන් මේ කතා කරන වෙලාව වෙනකොටත් මං එය දරනවා. මං මේ තනතුර දැරීම සුදුසුයි කියල දෙවන වරටත් තීරණය කිරීමෙන් පෙනෙන්නෙ අපි නිවැරදිව අපේ කාර්යභාරය ඉටුකර ඇති බවයි.තානාපතිවරයෙක් හැටියට ගතවූ කාලයේදී කරන්න ලැබුණු වැඩ කොටස ගැන මං සතුටු වෙනවා.අවුරුදු 53 ක් තිස්සේ නිව්යෝර්ක්වල අපේ තානාපති කාර්යාලය පවත්වගෙන ගියේ කුලී ගොඩනැගිල්ලක. මේ ගැන කලිනුත් ඉල්ලීම් ඉදිරිපත් වුණත් ඒවා ඉටු වී තිබුණේ නෑ. එතැන 25 – 30 කටවත් රැස්වෙන්න පහසුකම් තිබුණේ නෑ. මං ගියාට පස්සෙ ජනාධිපතිතුමා මේ ගැන ඉල්ලීම් කළාම එතුමා අපට මේකට මුදල් වෙන්කර දුන්නා. මහ බැංකු අධිපතිතුමාත් ඒ සඳහා දායක වුණා. දැන් අපට අපේම කියල තැනක් තියෙන්නෙ ජනාධිපතිතුමා අපට මුදල් වෙන්කර දුන් නිසා.දැන් අපට නිව්යෝර්ක්වල එ. ජා. මූලස්ථානයට මීටර් 100 ක් පමණ සමීපව අපේ රටටම කියල තැනක් තියෙනවා.100 කට වුණත් මෙතැන රැස්වීම් පහසුකම් තියෙනවා. උත්සව අවස්ථා සඳහා පහසුකම් තියෙනවා. කලින් වතාවක නිදහස් උත්සවයට අපේ රටෙන් නර්තන කණ්ඩායමක් ආ වෙලාවෙ ශාලා පහසුකම් සඳහා පැය 2 ට අපට විශාල මුදලක් ගෙවන්න වුණා. හැබැයි, දැන් ශත 5 ක් වියදම් නොකර අපට ඒවා කරගන්න පුලුවන්. ඒ නිසා මේ සඳහා වැය කළ මුදල ආයෝජනයක් ලෙස අප දකිනවා. කනිෂ්ඨම පුද්ගලයා දක්වා දැන් මෙතැන හොඳ කාර්යාල පසුබිමකුත් තියෙනවා. මේ වෙනුවෙන් ජනාධිපතිතුමාට ගෞරවය හිමිවෙනවා. මගේ තානාපති ජීවිතය තුළ මං කළ විශිෂ්ට රාජකාරියක් ලෙස මං මෙය දකිනවා.* රටට අභියෝග එල්ල වෙනකොට රටට ආදරය කරන බලවේග ලෙස කවුරුත් එකට සිටගත යුතු වුණත් විපක්‍ෂ දේශපාලන පක්‍ෂ පවා ඒ වගකීමෙන් බැහැරයි. ඔබට මේ කාරණය දැනෙන්නෙ කොහොමද?අපේ රටේ විතරක් නෙවෙයි, ඕනෑම රටක සමාජයක නොයෙක් අදහස්, මතවාද දරන අය සිටිනවා. එසේ සිටිය යුතුයි. ඒ විවිධත්වය හොඳයි. ඒ විදිහට දේශපාලනිකවත් බෙදීම් තියෙනවා. විවිධත්වයක් තියෙන කොට තමයි හොඳ නරක වුණත් හඳුනාගන්න පුලුවන්.හැබැයි, එකම කණ්ඩායමක් ලෙස එකට නැඟී සිටින්න ඕන වුණාම පෞද්ගලිකත්වය පෙරට දමා වෙන්ව නැගී සිටිනවා නම්, පොදු වුවමනාව මඟහරිනවා නම් ඒක සුදුසු නෑ. රට පිළිබඳ කාරණයේදී බෙදීම් අදාළ කර නොගත යුතුයි.* රටට සතුරු බලවේග යුද්ධයට නායකත්වය දුන් දේශපාලන නායකත්වය හා හමුදා නායකයන්ට යුද අපරාධ චෝදනා ගෙන ඒමට වෑයම් කරද්දී, රට වෙනුවෙන් ඉටුකළ මෙහෙවර පිළිබඳ හා යුදබිමේ සංවේදී මතක දෙස ඔබ ආපසු හැරී බලන්නේ කොහොමද?සංවේදී අවස්ථා කොතෙකුත් තියෙනවා. වසර 29 ක් හමුදා නිලධාරියෙක් ලෙස රට වෙනුවෙනුත්, වසර 3 ක් තානාපතිවරයෙක් ලෙස රට වෙනුවෙනුත් වැඩ කරද්දී එවැනි අවස්ථා බොහොමයි. ඒ සමහර දේවල් ප්‍රසිද්ධියේ කියන්නත් බෑ.මං ඉපදුන මේ පොළව වෙනුවෙන්, මාව මෙලොවට බිහිකළ දෙමව්පියන් වෙනුවෙන් කළ යුතු යුතුකම මං ඉටුකළා. අපි යුද්ධය අවසන් කරලා ජනාධිපතිතුමාට ඒ බව දැනුම් දෙන්න කියලා මං මගේ හමුදා ප්‍රධානියාට කතා කරල කිව්වා. ඒ දවස තමයි මගේ ජීවිතයේ ලස්සනම දවස. අපි නිවැරදි දේ කළා. ලබාගත් ජයග්‍රහණයට බාධාවක් වෙන්න ඉඩ තියන්නේ නෑ. කවදාහරි දවසක ත්‍රස්තවාදය පරදවා අප ලැබූ ජය ලෝකයම පිළිගන්නාතුරු බලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>09</day>
    </date>
    <link>http://www.dinamina.lk/2013/03/09/_art.asp?fn=f1303092</link>
    <topic>අභියෝග මැදින් ඉදිරියට</topic>
    <author>චින්තක සී. ගුණදාස ප්‍රධාන ලේකම්, ශ්‍රී ලංකා නිදහස් කෘෂිකර්ම පර්යේෂණ හා නිෂ්පාදන සහකාර සංගමය</author>
    <content>අධිරාජ්‍යවාදී කොම්ප්‍රදෝරු ධනපති පංතියට ගැති කම් කරමින් මවු ආණ්ඩුවේ දේශපාලන,ආර්ථික, පරිපාලන හා නෛතික ආකෘතියට අනුගතව ලාංකීය ධනපති පංතිය ගෙනගියා වූ පාලන තන්ත්‍රයට එරෙහිව ස්වදේශීය සඟ, වෙද, ගුරු, ගොවි, කම්කරු යන පංච මහා බලවේග ඒකරාශී කර ගනිමින් එස්. ඩබ්. ආර්. ඩී‍. බණ්ඩාරනායක, ඩී. ඒ. රාජපක්ෂ, ශ්‍රී නිශ්ශංක යන ශ්‍රීමතුන් සහ තවත් ප්‍රභූන් පිරිසකගේ නායකත්වයෙන් නිදහසින් පසු ඇති කළා වූ පළමු දේශපාලන පක්‍ෂය අභිමානවත් ශ්‍රී ලංකා නිදහස් පක්‍ෂයයි.හැට දෙවසරක සිය සමාජ ප්‍රජාතන්ත්‍රවාදී ගමන් මාවත තුළ ලාංකීය දේශපාලනයට එක් කරන ලද නායක කාරකාදීන් බොහෝය. වර්තමානය වන විට මෙම අභිමානවත් පක්‍ෂයේ ජාතික සංවිධායක ධූරයට බැසිල් රෝහණ රාජපක්ෂ මහතා ඒකඡන්දයෙන් පත්වන්නේ සුවිශේෂී වූ මොහොතකය.ජනතා සේවය දේව කාර්යයකටත් එහා ගිය උත්තුංග කාර්යයක් බවට පත්කරගෙන කටයුතු කරන බැසිල් මහතා ශ්‍රී ලංකා නිදහස් පක්‍ෂයේ ජාතික සංවිධායක වීම හේතුවෙන් පක්‍ෂයේ ගමන් මඟ තව දුරටත් ශක්තිමත් වනු ඇත. පක්‍ෂය පෙරට ගෙනයන්නටත්, එහි පැවැත්ම හදන්නටත් ශ්‍රී ලාංකීය අපගේ උරුමය, අනන්‍යතාවය සමඟින් සංස්කෘතියට අනුගතව ශ්‍රී ලාංකීය දේශපාලනයේ දැවැන්තම බලවේගය බවට පත් කරන්නට ඔහුට ඇති ශක්තිය ධෛර්යය මෙන්ම ඔහු සතු දේශපාලන පන්නරයද ඉතාම ප්‍රබල ය.ජනතාව අතරින් බිහි වී, ජනතාව සමඟ ජීවත් වන රාජ්‍ය තාන්ත්‍රික රාජපක්‍ෂ පරපුරේ තවත් ජනතාවාදී දේශපාලනඥයකු වූ බැසිල් රෝහණ රාජපක්‍ෂයන් හුදු දේශපාලනඥයෙකු ඉක්මවා ගිය දේශපාලන න්‍යායකට සහ භාවිතයකට උරුමකම් කියන චින්තනයක් සහිත විශිෂ්ට ගණයේ නායකයකු වේ.ඔහුගේ දේශපාලන චින්තනයේ සුවිශේෂීතම ලක්‍ෂණය වනා හී එය තුළ ඇත්තා වූ උපාය මාර්ගික භාවිතය යි. දේශීය මෙන්ම විදේශීයව ද දේශපාලන කළමණාකරනයේ දී ඔහුගේ තීක්‍ෂණභාවයත්, හැකියාවත් භාවිතය තුළින්ම සිය පරම්පරාවට උරුම රාජ්‍ය තාන්ත්‍රිකභාවය තව දුරටත් සහතික කරවා ඇති සේම ඔහු සතු දේශපාලන පරිණතභාවය ද මනාව ඔප්පු කර ඇති නායකයෙකු වේ.ජනාධිපති මහින්ද රාජපක්‍ෂ මහතා ගේ යෝධ ශක්තිය වූයේ ත් එතුමා ය. ඒ අභියෝගාත්මක ජනාධිපතිවරණයේ ජයග්‍රහණය සම්බන්ධ උපාය මාර්ග බොහෝ සැලසුම් එතුමන්ගේ ය. දේශපාලන විරුද්ධවාදීන් කොතෙක් ආඩපාලි කියුවත් තම ආදරණීය සහෝදරයා වෙනුවෙන් නොසැලී නොබියව සිය කාර්යය ඉටුකරමින් වීරකැටිය බුද්ධියාගම රාජපක්‍ෂ පරපුරේ ගෞරවය, අභිමානය හා උරුමය සමඟින් ජව සම්පන්නව කටයුතු කරන්නට ඔහුට හැකි විය.වර්තමානයේ ආර්ථික සංවර්ධන අමාත්‍යවරයා ලෙස දේශීය ආර්ථිකය ශක්තිමත් කිරීම උදෙසා ඔහුගේ මඟ පෙන්වීම ප්‍රසංශනීය මෙන්ම, මෙම කාල වකවානුව ලංකා ඉතිහාසයේ සැලකිය යුතු පරිච්ෙඡ්දයක් ලෙස අනාගතයට එක්වනු ඇත. ජනාධිපතිතුමාගේ උපදෙස් හා මඟ පෙන්වීම තුළින් බැසිල් රෝහණ රාජපක්‍ෂ අමාත්‍යතුමාගේ මෙහෙයවීමෙන් ඉසුරුමත් නිවහනක් - අසිරිමත් මව් බිමක් ” යන ශීර්ෂපාඨය රැග ත් ”දිවි නැඟුම” ජාතික ව්‍යාපාරය හේතුවෙන් ග්‍රාමීය ආර්ථිකය ශක්තිමත් කරලීම උදෙසා ක්‍රියාත්මක කරන ලද වැඩ සටහන් හී ප්‍රගතිය දෙස් විදෙස් ආර්ථික විශාරදයන් මෙන්ම දේශපාලන විශාරදයන්ගේ ද පැසසුමට ලක්ව ඇත.අභියෝගවලට සාර්ථකව මුහුණ දීම, එඩිතර බව, මනුෂ්‍යත්‍වය, ආදරණීය බව, ලෙංගතුකම හා පරිත්‍යාගය මෙන්ම සමාව දීමේ ගුණය, රැකවරණය හා රැකිය යුතු අය රැකීම සහ සංවේදී බව ආදී ගුණාංගයන් රාජපක්‍ෂ පරපුර සතු උරුමයන් වේ. එකී උරුමයන් රාජපක්‍ෂ පරම්පරාවේ ජානවලට කාවැදී ඇතිවා සේම බැසිල් රෝහණ රාජපක්‍ෂයන් තුළද නොඅඩුව ඇත.ශ්‍රී ලංකා නිදහස් පක්‍ෂයේ නව ජාතික සංවිධායක අමත්‍ය බැසිල් රෝහණ රාජපක්‍ෂ මැතිතුමනි, දසත අතුපතර විහිදී ගිය නෙක මල් ඵලවලින් පිරී ගියා වූ දැවැන්ත වසන්පතියක් බඳු අභිමානවත් ශ්‍රී ලංකා නිදහස් පක්‍ෂය තව තවත් ශක්තමත් කරමින්, මුවහත් කරමින්, කීර්තියද ගුණයද වඩවමින් තවත් බොහෝ කාලයක් දේශයට නායකත්වය සපයන පක්‍ෂය බවට පත් කරන්නට සියලූ නායක කාරකාදීන් සමග යමින් සැවොම එකමුතුව, එක්සිත්ව පෙළ ගැසෙමින්, වැඩ කරමින් ආසියාවේ ආශ්චර්යමත් රට අප ශ්‍රී ලංකාව බවට පත් කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303111</link>
    <topic>ශ්‍රී ලංකාවට එරෙහිව ජිනීවා යෝජනා ගෙන ඒම කොටින්ට යළි පණ දීමක්</topic>
    <author>මහින්ද අලුත්ගෙදර</author>
    <content>මානව හිමිකම් උල්ලංඝනයක් සිදුවී ඇත්නම් ඒ පිළිබඳ සොයා බැලීමේ වගකීම ප්‍රජාතන්ත්‍රවාදීව බලයට පත් ශ්‍රී ලංකා රජයට හැර වෙනත් අන්තර්ජාතික ආයතනයකට පැවරිය නොහැකි බව ඉන්දීය ජනතා පක්ෂයේ නායක මහාචාර්ය සුබ්‍රමනියම් ස්වාමි මහතා පවසයි.අමෙරිකා එක්සත් ජනපදය විසින් ශ්‍රී ලංකාවට එරෙහිව ජිනීවාහි මානව හිමිකම් සමුළුවට යෝජනාවක් ඉදිරිපත් කිරීම මඟින් බෙදුම්වාදයට හා ත්‍රස්තවාදයට යළි පණදීමක් සිදුවන බව පෙන්වාදෙන ඒ මහතා ඒ හේතුවෙන් එවැන්නක් ගෙන ඒමෙන් වළකින්නැයි ඉල්ලීමක්ද කරයි. හෙතෙම මේ බව සඳහන්කර ඇත්තේ දකුණු සහ මධ්‍යම ආසියානු කටයුතු පිළිබඳ අමෙරිකානු සහකාර රාජ්‍ය ලේකම් රොබට් ඕ බ්ලේක් සමඟ පැවැති විශේෂ වොෂිංටන් නුවරදී හමුවකදීය.ත්‍රස්ත ග්‍රහණයේ සිටි ලක්ෂ සංඛ්‍යාත පිරිසක් මුදා ගැනීමට ශ්‍රී ලංකා රජය පියවර ගෙන තිබෙන බව සිහිපත්කර ඇති මහාචාර්ය සුබ්‍රමනියම් ස්වාමි මහතා එය සමස්ත ලෝකයටම ආදර්ශයක් බවද එවැනි රටක නායකයෙකුට යුද අපරාධ චෝදනා එල්ල කිරීම කිසිසේත්ම අනුමත නොකරන බවද ප්‍රකාශකර ඇත.එක්සත් ජාතීන්ගේ ප්‍රඥප්තියට අනුව ශ්‍රී ලංකාවෙන් ප්‍රතික්ෂේප වන යෝජනාවක් සම්මත කර ගැනීමේ හැකියාවක් නොමැති බව පෙන්වාදී තිබෙන ඉන්දීය ජනතා පක්ෂයේ නායකයා ආරක්ෂක මණ්ඩලයේ නිෂේධ බලය හිමි චීනයේ සහ රුසියාවේ සහයෝගය ශ්‍රී ලංකාවට හිමි බවද පෙන්වා දී තිබේ.මෙරට මානව හිමිකම් උල්ලංඝනය වීම් සිදුවී ඇත්නම් ඒ පිළිබඳව අමෙරිකාව ලක් රජය සමඟ ඍජුව සාකච්ඡා කළ යුතු බවද පරීක්ෂණ පැවැත්විය යුත්තේ ලක් රජය විසින් බවද සඳහන් කර තිබෙන ඒ මහතා ශ‍්‍රී ලංකාවට එරෙහි පරීක්ෂණයක් සිදුකිරීම සඳහා බලහත්කාරයෙන් කණ්ඩායමක් යෙදවීමට නොහැකි බවද අවධාරණය කර ඇත. මේ අතර ඒ මහතා ඉල්ලීමක් කර ඇත්තේ කොටි ත්‍රස්තාවදයට යළ පණදෙන කිසිඳු ක්‍රියාවලියකට ඉඩදීමෙන් වළකින ලෙසයි. අමෙරිකා එක්සත් ජනපදයේ ක්‍රියාවලිය කිසිවෙකුගේ සුබසිද්ධියට හේතු නොවන බවද හෙතෙම පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303112</link>
    <topic>ධර්මද්වීපයක් කිරීමේ අරමුණින් සිටින සඟරුවනගේ එකමුතුකම රටේ සැපතට හේතු වෙනවා</topic>
    <author>ධනුෂ්ක ගොඩකුඹුර</author>
    <content>රට ධර්මද්වීපයක් කිරීමේ ශ්‍රේෂ්ඨ අරමුණින් බැඳී සිටින භික්ෂූන්ගේ එකමුතුකම රටේ සැපතට හේතු වන බව ජනාධිපති මහින්ද රාජපක්ෂ මහතා පැවසීය.සියම්, අමරපුර, රාමඤ්ඤ යන ත්‍රෛනිකායන් මෙරට බෞද්ධයාට කළ මෙහෙවර අති ශ්‍රේෂ්ඨ බව පැවසූ ජනාධිපතිවරයා සෑම ගංඟාවක්ම මුහුදට එකතු වූ විට එකම ලුණු රසක් වනවා මෙන් අප මහා සංඝරත්නයත් එකම ශ්‍රේෂ්ඨ අරමුණකින් බැඳී සිටින බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ රාමඤ්ඤ නිකායයේ මහා නායක ධූරයෙන් පිදුම් ලද නාපාන පේමසිරි හිමිපාණන් වෙත එම ධූරය පිළිබඳ අක්තපත‍්‍ර ප‍්‍රදානය කිරීමේ උත්සවයට කොළඹ නිදහස් චතුරශයේදී පෙරේදා (09) එක්වෙමිනි. අභිනව මහා නායක ධූරය පිළිබඳ සන්නස් පත්‍රය රාමඤ්ඤ නිකායේ මහා නායක හිමියන් වෙත ජනාධිපතිතුමාගේ අතින් පිරිනැමුණේ සක් හඬ, මඟුල් බෙර වාදන සහ සැදැහවතුන්ගේ සාධුකාර මධ්‍යයේය.බුදු දහමට ඇති අභියෝග සම්බන්ධයෙන් කෙරෙන ප්‍රකාශ පිළිබඳ අදහස් පළ කළ ජනාධිපතිවරයා බුදු දහම පාගා දමන්න, බෞද්ධයන්ගේ අයිතිවාසිකම් උදුරා දමන්නට කටයුතු කළ යටත් විජිත යුගයේ අපේ භික්ෂූන් වහන්සේලා ඉතා වටිනා මෙහෙවරක් ඉටු කළ බව ප්‍රකාශ කළේය.ඒ කාලයේ දූරදර්ශීව කල්පනා කොට බෞද්ධ අධ්‍යාපන ආයතන බිහි කරන්නට මහා සංඝරත්නය පෙරමුණ ගැනීම නිසා එසේ බෞද්ධ අධ්‍යාපනය ලැබූ ඊළඟ පරපුරෙන් මහා සේවාවක් ඉටු වුණු බවත් ජනාධිපතිවරයා පැවසීය. ත්‍රෛනිකායික මහා සංඝරත්නය සහ අගමැති දි. මු ජයරත්න, ඇමැතිවරුන් වන ‍ඩබ්ලිව්. ඩී. ජේ. සෙනෙවිරත්න, කෙහෙලිය රඹුක්වැල්ල, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303113</link>
    <topic>අමෙරිකා යෝජනා රජය ප්‍රතික්ෂේප කරයි</topic>
    <author>මහින්ද අලුත්ගෙදර</author>
    <content>අමෙරිකා විසින් ශ්‍රී ලංකාව සම්බන්ධව ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාව සඳහා පදනම් වී ඇති කරුණු ප්‍රතික්ෂේප කරන බව රජය අවධාරණය කරයි. පක්ෂග්‍රාහී මෙන්ම එක්සත් ජාතීන්ගේ සංවිධානයේ ප්‍රත්පත්තිවලට පටහැනි එම යෝජනාව අසාධාරණ එකක් බවද එක්සත් ජාතීන්ගේ සංවිධානයේ ජිනීවාහි නිත්‍ය නියෝජිත සහ තානාපති රවිනාථ ආරියසිංහ මහතා පවසයි.ශ්‍රී ලංකාව සම්බන්ධයෙන් ඉදිරිපත් කරන යෝජවනාව ජගත් මානව හිමිකම් කවුන්සලය වෙත බෙදාදී තිබෙන අතර ජිනීවාහිදී පැවැති විශේෂ රැස්වීමකට සහභාගි වෙමින් ශ්‍රී ලංකා තානාපතිවරයා මේ බව සඳහන්කර ඇත.අදාළ යෝජනාව සම්බන්ධයෙන් මානව හිමිකම් පිළිබඳ අමෙරිකානු තානාපතිනියටද ශ්‍රී ලංකා රජයේ ස්ථාවරය පැහැදිළි කර තිබෙන අතර ශ්‍රී ලංකාව පිළිබඳ නිවැරැදි දැක්මකින් තොරව එම කෙටුම්පත සකසා තිබෙන බවද දේශපාලන අරමුණු ඉටුකර ගැනීමේ අපේක්ෂාවෙන් මෙවැන්නක් ඉදිරිපත්කර තිබෙන බවද රවිනාථ ආරියසිංහ මහතා පෙන්වාදී තිබේ.යෝජිත කෙටුම්පත පිළිබඳව අමෙරිකාව සමඟ සාකච්ඡා කිරීමේ අපේක්ෂාවක් නොමැති බවද අමෙරිකානු රජය හා අදාළ කෙටුම්පතට සහය දක්වන්නන් ශ්‍රි ලංකාවේ දැනට ක්‍රියාත්මක සංහිඳියා ක්‍රියාදාමය අනතුරේ නොදමනු ඇතැයි තමා අපේක්ෂා කරන බවද සඳහන්කර තිබෙන ඒ මහතා එක්සත් ජාතීන්ගේ සංවිධානයට අයත් සෑම රාජ්‍යයකටම පොදු මෙන්ම අව්‍යාජ අදහස් හුවමාරු කරගැනීමේ ක්‍රමවේදයක් පැවැතිය යුතු බවද පෙන්වා දී ඇත.මේ අතර ඒ මහතා පවසා ඇත්තේ දශක තුනක කාලයක් පැවැති යුද ගැටුම් නිමාවට පත්කළ ශ්‍රී ලංකාවේ සිදුවන සංවර්ධන ක්‍රියාදාමය සම්බන්ධයෙන් ජගත් මානව හිමිකම් කවුන්සලය විවෘත මනසකින් බැලිය යුතු බවයි.ඊට අමතරව ඉතාම කෙටි කාලයකදී රටේ සංහිඳියාව ඇති කිරීමට පියවර ගෙන තිබෙන බවද ශ්‍රී ලංකා තානාපති රවිනාථ ආරියසිංහ මහතා ප්‍රකාශකර ඇත. මේ අතර මානව හිසිකම් පිළිබඳ ඇමැරිකානු තානාපතිවරිය හමුවූ ඒ මහතා ශ්‍රී ලංකාවේ සංහිඳියාවට බලපෑම් නොකරන ලෙස ඉල්ලීමක්ද කර ඇති අතර යළි නැඟී සිටීමට උත්සාහ කරන ශ්‍රී ලංකාවේ සංවර්ධනය ක්‍රියාදාමය අඟය කළයුතු බවද හෙතෙම පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303114</link>
    <topic>‘දඹදිව යන ශ්‍රී ලාංකිකයන්ගේ ආරක්ෂාවසහතිකයි’</topic>
    <author>මහින්ද අලුත්ගෙදර</author>
    <content>දඹදිව වන්දනාවේ ගමන් කරන ශ්‍රී ලාංකික බැතුමතුන්ට ප්‍රමාණවත් ආරක්ෂාවක් ලබාදීමට තමිල්නාඩු සහ ඉන්දීය මධ්‍යම රජය පියවර ගෙන තිබෙන බව චෙන්නායි මහාබෝධි මධ්‍යස්ථානාධිකාරී කලවානේ මහානාම හිමියෝ පවසති.බැතිමතුන් සඳහා චෙන්නායි ගුවන්තොටුපලේ සිට චෙන්නායි මහාබෝධි මධ්‍යස්ථානය දක්වාද මහාබෝධි මධ්‍යස්ථානයේ සිට දුම්රියපොළ දක්වාද දැඩි ආරක්ෂාවක් සපයා තිබෙන බවද උන් වහන්සේ පෙන්වාදෙති.දඹදිව වන්දන්දනාවේ යන බෞද්ධ බැතිමතුන් විශාල පිරිසක් චෙන්නායි හරහා ගමන් කරන අතර ඔවුන්ට අවශ්‍ය සියලුම පහසුකම් ලබාදීමට ශ්‍රී ලංකා මහාබෝධි සමාගමෙන් පාලනය වන චෙන්නායි මහාබෝධි මධ්‍යස්ථානය පියවර ගෙන තිබෙන බවද ඒ අනුව නවාතැන්, ආරක්ෂාව, රැකවරණය ආදී සෑම පහසුකමක්ම හිමිවන බවද මහානාම හිමියෝ සඳහන් කරති.ජගත් මානව හිමිකම් කවුන්සලයේ සැසිවාරය පැවැත්වෙන මේ දිනවල තමිල්නාඩුවේ දේශපාලනමය උණුසුම වැඩිවී තිබෙන බවද ඉදිරියේදී පැවැත්වීමට නියමිත ඡන්දය සදහා තම ඡන්ද දායකයන් වැඩිකර ගැනීමට අපේ රටේ දෙමළ ජනතාව මුල්කරගෙන විවිධ දේශපාලන පක්ෂ විසින් සිංහල විරෝධී ආකල්පයක් ගොඩනඟමින් සිටින බවද චෙන්නායි මහාබෝධි මධ්‍යස්ථානාධිකාරී හිමියෝ පෙන්වාදෙති.මේ හේතුවෙන් පසුගිය දිනවල ත්‍රිචි, මදුරෙයි හා වේලක්කන්නි පල්ලියේ සුළු සිද්ධීන් කීපයක් සිදුවූ බව පෙන්වාදෙන උන් වහන්සේ එම ප්‍රදේශ චෙන්නායි නගරයේ සිට කිලෝමීටර් 500 ක් පමණ ඈතින් පිහිටා තිබෙන බවද ඇතැම් මාධ්‍ය මඟින් එය චෙන්නායි නගරයේ සිදුවූ බවට වාර්තා පළකළ බවද කියති.දඹදිව වන්දනා කණ්ඩායම් සඳහා මේ වනවිට සාමකාමී පරිසරයක් හා ආරක්ෂාවක් තිබෙන අතර චෙන්නායි මහාබෝධි මධ්‍යස්ථානයට ආරක්ෂාව ලබාදීම විශේෂ රාජකාරියක් සේ සළකා කටයුතු කරන බව තමිල්නාඩු පොලිස් කොමසාරිස්වරයා ඇතුලු උසස් නිලධාරීන් පවසා තිබෙන බවද මෙහි ආරක්ෂාව පිළිබදව සැහීමකට පත්විය හැකි බවද කලවානේ මහානාම හිමියෝ පෙන්වාදෙති. මෙවැනි වැඩපිළිවෙළක් ක්‍රියාත්මක කිරීම සම්බන්ධයෙන් තමිල්නාඩු සහ ඉන්දීය මධ්‍යම රජයේ ආරක්ෂක අංශ වෙත කෘතාව පළ කරන බව පවසන උන් වහන්සේ ප්‍රකාශ කරති.ශ්‍රී ලංකා මහාබෝධි සමාගමේ සභාපති බානගල උපතිස්ස නාහිමිගේ හා චෙන්නායි මහාබෝධි මධ්‍යස්ථානාධිපති තිනියාවල පාලිත නාහිමි පානන්වහසේගේ අධීක්ෂණය යටතේ මේ කටයුතු සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303115</link>
    <topic>නව පාප් වහන්සේ තෝරා ගැනීම හෙට ඇරැඹේ</topic>
    <author/>
    <content>ලොව පුරා විසිර සිටින විශ්ව සභාවේ කාර්දිනල් හිමිවරුන් හෙට මාර්තු 12 වන අඟහරුවාදා රාත්‍රී 8.00ට සිස්ටයන් දේවස්ථාන 'රහස් කුටියට' ඇතුළුවීමට නියමිතය. ලොව පුරා විහිද සිටින කාර්දිනල්වරුන්ගේ ඡන්ද බලය හිමි සංසදය නියෝජනය කිරීමේ වරය කොළඹ අගරදගුරු මැල්කම් කාර්දිනල් රංජිත් හිමි හරහා හිමි වන්නේ දෙවන වරටය. පාප්තුමෙකු තෝරා ගැනීමේ නිලවරණයට ශ්‍රී ලංකාව පළමුවරට සහභාගී වූයේ තෝමස් කාර්දිනල් කුරේ නිමනි හිමියන් හරහාය.මෙවර නව පාප්තුමෙකු තෝරා ගැනීමේ ඡන්දය බලය හිමි කාර්දිනල් හිමිවරුන් 117 ක් සිටියද ඡන්දය භාවිතා කිරීම සඳහා රහස් කුටියට ඇතුළුවන්නේ 115 ක් පමණක් බව වතිකාන මාධ්‍ය ප්‍රකාශක ෆෙඩ්රිකො ලොම්බාර්ඩි ජේසුනිකායික පියතුමා සඳහන් කර තිබුණි.ඉන්දුනීසියාවේ හා ස්කොට්ලන්තයේ කාර්දිනල් හිමිවරුන් දෙනම තමන් මෙවර ඡන්දය භාවිතා කිරීම සඳහා පැමිණෙන්නේ නැතැයි නිල කටයුතු භාර අන්ජෙලෝ සොඹානෝ හිමියන් වෙත නිල වශයෙන් දන්වා තිබුණි. මෙවර පාප් නිලවරණය සඳහා සිය ඡන්දය භාවිතා කරන වෝල්ටර් කැස්පර් කාර්දිනල් හිමි ඡන්දය භාවිතා කරන වියපත්ම සභා කුමාරයාණන් ලෙස ඉතිහාසයට එක් වේ.පාප් නිලවරණයට සහභාගී වන සියලුම සභා කුමාරවරුන් - කාර්දිනල්තුමන්ලා එකී කාලය තුළ නේවාසිකව සිටිනුයේ සාන්ත මරියා නිවහනේය. කාර්දිනල් හිමිවරුන්ට කාමර වෙන්කර දෙනු ලැබුයේ ඒ සඳහා 'දාදු' දැමීමෙනි. තමන්ගේ අසල්වැසි කාර්දිනල්තුමා කව්රු නිලයේ කාමරගතවනතුරු කිසිම කාර්දිනල්වරයකු දැන සිටින්නේ නැතැයි ලොම්බාර්ඩ් පියතුමා මාධ්‍යයට ප්‍රකාශ කර තිබුණි. ඡන්ද නිල කටයුතු මෙහෙයවන්නේ කාර්දිනල් තාර්සීසියෝ බර්ටොනෙ හිමිය.විශ්ව සභාවේ දෘශ්‍යමාන නායකයාණන් ලෙස තෝරාපත් කරගන්නා කාර්දිනල් හිමිසසුන් පදවියට අමතරව වතිකාන රාජ්‍යයේද ප්‍රධානියා රාජ්‍ය නායකයා වේ. සසුන්පත් පදවිය සඳහා නව පාප්තුමකු තෝරා ගැනීමට කාර්දිනල්වරුන්ගේ සංසදයට සිදුවූයේ 16 වන බෙනඩික් පාප්තුමන් සසුන්පත් පදවිය අභිනික්මනය කිරීම නිසාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303116</link>
    <topic>බීරුට්හි පාරක හමුවූ දිලිකාගේ මරණය සැක සහිතයි</topic>
    <author>මහින්ද අලුත්ගෙදර</author>
    <content>ලෙබනනයේ බීරූට්හි සේවය කරමින් සිටියදී අබිරහස් ලෙස මියයාමෙන් අනතුරුව එරට මාර්ගයක් ආසන්නයේ තිබී හමුවූ දිලිකා පෙරේරා නැමැති ශ්‍රී ලාංකික තරුණියගේ මරණය සැකසහිත බැවින් ඒ සම්බන්ධයෙන් රාජ්‍යතාන්ත්‍රික මට්ටමින් විශේෂ පරීක්ෂණයක් පවත්වන බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා "දිනමිණ" ට පැවසීය.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් අනුව මේ සම්බන්ධයෙන් ලෙබනනයේ බීරූට්හි පිහිටි ශ්‍රී ලංකා තානාපති කාර්යාලය වෙත දැනුම්දී තිබෙන අතර ඒ පිළබඳ පරීක්ෂණ කටයුතු දැනටමත් ආරම්භ කර තිබෙන බවද ඒ මහතා සඳහන් කළේය.මහවැව, තොඩුවාව ප්‍රදේශයේ පදිංචි දිලිකා පෙරේරා (32) නැමැති කාන්තාවක් මෙලෙස මියගොස් තිබෙන අතර ඇයගේ මරණය ස්වාභාවික සිදුවීමක්ද ඝාතනයක්ද යන්න සම්බන්ධයෙන් සොයා බැලීම සඳහා විමර්ශන ආරම්භකර තිබෙන බවද ඒ සඳහා ශ්‍රී ලංකා තානාපති කාර්යාලය මැදිහත්වී කටයුතු කරන බවද හෙතෙම සඳහන් කළේය. පසුගිය 2 දා රාත්‍රියේ තම පවුලේ ඥාතීන්වෙත දුරකතනයෙන් කතාකර තිබෙන මේ ශ්‍රී ලාංකික තරුණිය පසුව 3 දා ඇයගේ සිරුරේ කොටස් ලෙබනනයේ බීරූට්හි මාර්ගයක තිබී සොයාගෙන තිබේ.වසර අටක කාලයක් ලෙබනනයේ නිවාස කිහිපයක සහ කාර්යාලයන්හි සේවය කර තිබෙන දිලිකා පෙරේරා තම සේවය ඉතා හොඳින් ලබාදී තිබෙන බවද ඇය සම්බන්ධයෙන් කිසිවෙකු තුළ සැකයක් හෝ ගැටලුවක් ඇතිවී නොමැති බවට ඇය සිටි නිවෙසේ පුද්ගලයන් දැනුම්දී තිබෙන බවද මංගල රන්දෙණිය මහතා ප්‍රකාශ කළේය.ඒ අනුව ඇයගේ මරණය සැකසහිත බව පෙන්වාදෙන නියෝජ්‍ය සාමාන්‍යාධිකාරීවරයා මේ සම්බන්ධයෙන් විමරශන සිදුකළ යුතු බවද එම විමර්ශන අවසන් වූ වහාම සිරුර ශ්‍රී ලංකාවට ගෙනඒම සඳහා පියවර ගන්නා බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031114</link>
    <topic>ජනපති ආර්යාවගේ ප්‍රධානත්වයෙන්නුවරඑළියේ කාන්තා දින සැමරුම</topic>
    <author>ඇන්ටන් සමන්ප්‍රිය නුවරඑළිය විශේෂ</author>
    <content>මෙවර ජාත්‍යන්තර කාන්තා දිනය නිමිති කරගනිමින් නුවරඑළිය සිංහල දෙමළ ගැමි කාන්තා සම්මේලනය සංවිධානය කරන ලද නුවරඑළිය දිස්ත්‍රික් කාන්තා දින සැමරුම් උළෙල ඉකුත් (9) වන දින ජනපති ආර්යා ශිරන්ති රාජපක්ෂ මහත්මියගේ ප්‍රධානත්වය ඇතිව නුවරඑළිය නව නගර ශාලාවේදී අතිඋත්කර්ෂවත් අන්දමින් පවත්වන්නට යෙදුණි.සිංහල, දෙමළ ගැමි කාන්තා සම්මේලනයේ සභාපතිනිය හා මධ්‍යම පළාත් සභා මන්ත්‍රිනී විමාලි කරුණාරත්න මහත්මිය විසින් ජනපති ආර්යාව පිළිගනු ලැබුවාය. ප්‍රදේශයේ දිරිය හා ව්‍යවසායක කාන්තාවන් හට ඇගයීමේ තිළිණ හා සහතිකපත් ශිරන්ති රාජපක්ෂ මහත්මිය අතින් පිරිනමනු ලැබුවාය.මෙම අවස්ථාවට ළමා සංවර්ධන හා කාන්තා කටයුතු අමාත්‍ය තිස්ස කරල්ලියැද්ද, පෞද්ගලික ප්‍රවාහන කටයුතු අමැති සී. බී. රත්නායක, රාජ්‍ය කළමනාකරණ හා ප්‍රතිසංස්කරණ කටයුතු අමාත්‍ය නවින් දිසානායක, පළාත් සභා මන්ත්‍රී එස්. බී. රත්නායක, නගරාධිපති මහින්ද දොඩම්පෙගම, නුවරඑළිය දිස්ත්‍රික් ලේකම් ඩී. පී. ජී. කුමාරසිංහ, ප්‍රාදේශීය ලේකම් එස්. පී. කේ. බෝධිමාන්න යන මහත්ම මහත්මීහු ඇතුළු කාන්තාවෝ විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303117</link>
    <topic>රෝස් පාන් ගෙඩියේ බීඩියක්</topic>
    <author>මීගමුව විශේෂ එච්. ප්‍රනාන්දු</author>
    <content>ජංගම පාන් අලෙවි රථයකින් රෝස් පාන් කාලක් මිලදී ගත් පාරිභෝගිකයකුට එහි තිබී බීඩියක් හමුවී තිබේ.මෙම රෝස් පාන් කාලේ බීඩියක් හමුවී තිබෙන්නේ මීගමුව තලාදූවේ ක්‍රිස්තුරාජ මාවතේ පදිංචි ශාන්ත දිලිප්කුමාර මහතාටයි. ඒ මහතා බීඩිය සහිත පාන් කාල මීගමුව පෙරියමුල්ල මහජන සෞඛ්‍ය පරීක්ෂක මංජුල සමන් කුමාර මහතාට බාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303118</link>
    <topic>අඛණ්ඩ ඉගෙනුම නිපුණතා පිරි විශිෂ්ට රාජ්‍ය නිලධාරියෙක් බිහිකරනවා</topic>
    <author>ධනුෂ්ක ගොඩකුඹුර</author>
    <content>අඛණ්ඩ ඉගෙනුම නිපුණතා පිරි විශිෂ්ට රාජ්‍ය නිලධාරියකු බිහිකරන බවත් එමගින් නායකත්ව හැකියා වර්ධනය වන බවත් ජනාධිපති ලේකම් ලලිත් වීරතුංග මහතා අවධාරණය කළේ ය.එහිදී ඉගෙනුම් ආකල්පවල වෙනසක් ඇතිකර ගැනීමේ අවශ්‍යතාව පෙන්වා දුන් ජනාධිපති ලේකම්වරයා තමා අදටත් තමාට පහළ මට්ටමේ දක්ෂ නිලධාරීන්ගෙන් බොහෝ දේ ඉගෙන ගන්නා බව පෙන්වා දුන්නේය.ජනාධිපති ලේකම් ලලිත් වීරතුංග මහතා මේ කරුණු අවධාරණය කළේ රාජ්‍ය සේවයේ ජ්‍යෙෂ්ඨ නිලධාරීන් සඳහා ගල්කිස්ස හෝටලයේ පැවැති වැඩමුළුවේ සිවුවන අදියරේ සමාරම්භක දේශනය පෙරේදා (09) සිදු කරමිණි.ජනාධිපති කාර්යාලය සහ පොදු රාජ්‍ය මණ්ඩලීය මහ ලේකම් කාර්යාලය එක්ව මේ වැඩමුළුව සංවිධානය කරයි. අදියර පහකින් යුතු වැඩමුළු මාලාව අමාත්‍යාංශ අතිරේක ලේකම්වරු දෙපාර්තමේන්තු ප්‍රධානීන් ඇතුළු ජ්‍යෙෂ්ඨ නිලධාරීන් ඉලක්ක කොට ඔවුන්ගේ ශක්‍යතා වර්ධනය අරමුණු කරගනිමින් පැවැත් වේ.මෙහිදී වැඩිදුරටත් අදහස් දැක්වූ ලලිත් වීරතුංග මහතා නායකත්ව හැකියා වර්ධනය සඳහා මෙවැනි වැඩමුළු පැවැත්වීම ඉතා වැදගත් බව පැවසීය.කළමනාකරුවන්ට ඉහළ කාර්ය සාධනයක් ඇති කරගැනීමට අවශ්‍ය කරුණු රැසක් වීරතුංග මහතා මෙහිදී විග්‍රහ කළේ ය. තොරතුරු රැස්කිරීම, විශ්ලේෂණය, සංකල්ප ගොඩනැඟීම මෙන්ම සන්නිවේදනය ඉහළ කළමනාකාරීත්වය සතු විය යුතු අත්‍යවශ්‍ය ගුණාංග අතර ප්‍රධාන වේ. එසේම සෑම නිලධාරියකු ම නම්‍යශීලී විය යුතු සේම, ආත්ම විශ්වාසයෙන් කටයුතු කළ යුතු බව ද ලලිත් වීරතුංග මහතා පැහැදිලි කළේ ය.තොරතුරු තාක්ෂණ දැනුම මෙන්ම භාෂා හැකියාවන් වර්ධනය කර ගැනීමේ අවශ්‍යතාවය ද ජනාධිපති ලේකම් ලලිත් වීරතුංග මහතා පෙන්වා දුන්නේ ය. හැකි තරම් තොරතුරු තාක්ෂණ මෙවලම් භාවිතා කිරීමෙන් පුද්ගලයාගේ තරාතිරම නොබලා සැමට සමාන සේවයක් ලබා දීමේ හැකියාව ඇති බව ජනාධිපති ලේකම්තුමාගේ අදහස වූ අතර සැමට සමාන සේවයක් සැලසීමෙන් කිසිවකු අපහසුතාවයට පත් නොවන බව ද සඳහන් කළේ ය.මේ වසර ප්‍රශස්ත රාජ්‍ය සේවා වසරක් ලෙස ජනාධිපතිතුමා 2013 අයවැය ඉදිරිපත් කරමින් සඳහන් කළ බව සිහිපත් කළ ජනාධිපති ලේකම් ලලිත් වීරතුංග මහතා රට වෙනුවෙන් කරනු ලබන සේවාවේ දොරටුව රාජ්‍ය සේවය බැවින්, රාජ්‍ය නිලධාරීන් සහ සේවකයන් තුළ කැපවීම, දක්ෂතාවය මෙන්ම අවංකභාවය පිළිබඳ හැඟීමක් අනිවාර්යයෙන් ම තිබිය යුතු බව අවධාරණය කළේය.එසේම රාජ්‍ය සේවකයකු අදහස් හුවමාරු කර ගැනීමේ දක්ෂයකු, සාමූහික හැඟීමෙන් ක්‍රියාකරන්නකු මෙන්ම මනා පෞරුෂයකින් හෙබි කාරුණික අයකු විය යුතු බවත්, මහජන අපේක්‍ෂා සපුරාලනු පිණිස රාජ්‍ය ප්‍රතිපත්තිය ක්‍රියාත්මක කළ හැක්කේ මෙමඟින් බවත් ලලිත් වීරතුංග තවදුරටත් පැවසීය.තව ද රාජ්‍ය සේවය තුළ සෑම ක්ෂේත්‍රයක ම පොදු සාර්ධර්ම පද්ධතියක් අනුගමනය කිරීමේ වැදගත්කම හා අවශ්‍යතාවය වීරතුංග මහතා වැඩිදුරටත් අවධාරණය කළේ ය.පොදු රාජ්‍ය මණ්ඩලීය මහ ලේකම් කාර්යාලයේ මානව සම්පත් කළමනාකරණ උපදේශක ඔමාර් මවුලානා මහතා අදහස් දක්වමින් පොදු රාජ්‍ය මණ්ඩලීය මහලේකම් කමලේෂ් ෂර්මා මහතා ගේ සුබපැතුම් වැඩමුළුවට එක් කළ අතර මේ සඳහා ජනාධිපති කාර්යාලයෙන් ලැබුණු සහාය අගය කළේ ය.ජනාධිපති ලේකම් ලලිත් වීරතුංග මහතා තමා සමඟ සාකච්ඡා කළ සෑම විටම රජයේ නිලධාරීන් සෑම අංශයකින් ම සවිබල ගැන්වීමේ අවශ්‍යතාව අවධාරණය කළ බව ද ඒ මහතා සිහිපත් කළ අතර, ඒ අනුව මෙම වැඩමුළුව සංවිධානය කළ බව ද ඒ මහතා වැඩිදුරටත් පැවසී ය.ශ්‍රී ලංකා පරිපාලන ආයතනයේ අධ්‍යක්ෂ බී. විජේරත්න, මහා භාණ්ඩාගාරයේ නියෝජ්‍ය ලේකම් බී.එම්.එස්. බටගොඩ, රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී.බී. අබේකෝන් මහත්වරු ද සමාරම්භක අවස්ථාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n1303119</link>
    <topic>පොල් පැළ ලක්ෂ 95ක් මේ වසරේදී රටපුරා සිටුවීම ඉලක්කයයි</topic>
    <author>මහින්ද අලුත්ගෙදර</author>
    <content>මේ වසරේදී (2013) පොල් පැළ ලක්ෂ 95ක් රටපුරා සිටුවීම ඉලක්කය වී තිබෙන බව ආර්ථීක සංවර්ධන අමාත්‍යාංශය පවසයි.මේ සඳහා දිවි නැඟුම වැඩසටහන යටතේ පොල් පැළ ලක්ෂ 30ක් බෙදා දෙන අතර එළඹෙන සිංහල හින්දු අවුරුද්දට සමඟාමීව සෑම ප්‍රාදේශීය ලේකම් කොට්ඨාසයක් තුළදීම අප්‍රේල් 05 සිට 12 දක්වා පැවැත්වීමට නියමිත දිවි නැඟුම අවුරුදු පොළවල් 350 හරහා ජනතාවට අවශ්‍ය පොල් සහනදායී මිලකට ලබාදීම සඳහා පොල් සංවර්ධන අමාත්‍යාංශය සමඟ එක්ව කටයුතු කරන ලෙස ආර්ථික සංවර්ධන ඇමැති බැසිල් රාජපක්ෂ මහතා අදාළ නිලධාරීන්ට උපදෙස් දී තිබේ.ඉකුත් වසරේදී අලූතින් පොල් පැළ ලක්ෂ 90ක් සිටවූ අතර ඉන් ලක්ෂ 40ක් සිටුවන ලද්දේ දිවි නැඟුම ජාතික වැඩසටහන යටතේ ක්‍රියාත්මක කළ වැඩසටහන මඟින් වන අතර එය මෑත කාලයේ පොල් වගාකිරීමේ වාර්තාගත ජයග්‍රහණයක් බව ආර්ථික සංවර්ධන අමාත්‍යාංශය පවසයි.සෑම පවුලකටම පොල් පැළ 02 බැඟින් හෝ අක්කර දෙකහමාරක් දක්වා ගෙවතු සඳහා පොල් පැළ ලක්ෂ 30ක් දිවි නැඟුම වැඩසටහන යටතේ බෙදා දෙනු ලැබෙන අතර එම පොල් පැළ ලක්ෂ 30 සමඟ මෙවර 2013 වසරේදී අළුතින් පොල් පැළ වඟාකිරීමේ සම්පූර්ණ ඉලක්කය ලක්ෂ 95 කි.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් 2013 දිවිනැඟුම ජාතික සැලැස්ම සම්බන්ධයෙන් පොල් සංවර්ධන අමාත්‍යාංශයේ ජ්‍යෙෂ්ඨ නිලධාරීන් ඇතුළු දිවි නැඟුම මෙහෙයුම් කමිටුවට අයත් අමාත්‍යාංශ 16ක නියෝජිතයන් සමඟ ආර්ථික සංවර්ධනය අමාත්‍යාංශයේදී පැවැති සාකච්ඡාවකදී මේ බව අනාවරණය විය.ශ්‍රී ලංකාවේ මෑතකදී කරන ලද සංගණනය අනුව වැඩුණු පොල්ගස් ලක්ෂ 400 ක්ද කුඩා පොල් ගස් ලක්ෂ 40 ක්ද වශයෙන් සම්පූර්ණ පොල් ගස් ලක්ෂ 440ක් පවතින බව පොල් සංවර්ධන මණ්ඩලය මඟින් හදුනාගෙන ඇත.ජනාධිපති මහින්ද රාජපක්ෂ මහතාගේ උපදෙස් අනුව ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් සහ පොල් සංවර්ධන සහ ජනතා වතු සංවර්ධන ඇමැති ජගත් පුෂ්පකුමාර මහතාගේ සහාය ඇතිව මේ වැඩසටන ක්‍රියාත්මක වේ.නිවසකට අවශ්‍ය පොල් පරිභෝජනය ගෙවත්ත තුළින්ම ලබා ගැනීමට අවස්ථාව සැලසීම සහ වෙනත් අතිරේක ආදායම් මාර්ගයන් කෙරෙහි ජනතාව යොමු කිරීම අරමුණු කරගෙන තෝරාගනු ලබන සෑම පවුල් ඒකකයක් සඳහාම දිවි නැඟුම වැඩසටහන යටතේ පොල් පැළ බෙදාදීම සිදු කරන ලද අතර මේ වැඩසටහන යටතේ බෙදාදෙනු ලබන පොල් පැළ රාජ්‍ය ආයතනවලින්ම ලබා ගැනීමට සහ බෙදාහැරීමට හැකියාව ලැබීම හේතුවෙන් ඉතා සාර්ථකව එම කාර්ය ඉටුවී ඇතැයිද ඇමැති බැසිල් රාජපක්ෂ මහතා මෙහිදී ප්‍රකාශ කළේය.පොල් පැළ බෙදා දීමේදී අවශ්‍යතාවය නිසි පරිදි හදුනාගෙන එම කටයුත්ත සිදුකළ යුතු බවද ඇමැතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031110</link>
    <topic>බස්නාහිර පළාතේ මාධ්‍යවේදීන්ට නිදහස් ගමන් බලපත්‍ර ලබා දීමට පියවර</topic>
    <author>ශිලා උඩුවර</author>
    <content>බස්නාහිර පළාතේ මාධ්‍යවේදීන්ට නිදහස් ගමන් බලපත්‍ර ලබා දීම සඳහා තමා අවශ්‍ය පියවර ගනිමින් සිටින බව බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහතා දිනමිණට පැවසීය.මේ සඳහා තමා දැඩි අවධානයෙන් සිටින නමුත් මෙය ප්‍රමාද වී ඇත්තේ ඇතැම් බස් සංගම්වල ඇති දැඩි විරෝධතාව නිසා බවද , එහෙත් එය ඉදිරියේදී කෙසේ හෝ ඉටුකරන බවද සභාපතිවරයා සඳහන් කරයි.මේ වන විට බස්නාහිර පළාත හැර අනිකුත් සියලු පළාත්වල මාධ්‍යවේදීන්ට නිදහස් ගමන් බලපත්‍රය ලබා දී ඇති නමුත් බස්නාහිර පළාතේ නිදහස් ගමන් බලපත්‍රය දරන්නේ ඉතා සුළු පිරිසක් පමණක් බව පැවසූ සභාපතිවරයා ඉදිරියේදී මාධ්‍ය ආයතනවල ප්‍රධානීන්ගෙන් අවශ්‍ය තොරතුරු ලබා ගන්නා බවත් සඳහන් කළේය.බස් සංගම්වල විරෝධය මත නිදහස් ගමන් බල පත්‍ර ලබාදී බස්රථවලදී මාධ්‍යවේදීන් හෑල්ලුවට ලක් කිරීමට තමා කැමති නැති බව පැවසූ සභාපතිවරයා එම ගැටලුව නිරාකරණය කර ගන්නා බවද පැවසීය.වසර 10ක් පමණ මාධ්‍ය ක්ෂේත්‍රයේ යෙදී සිටි තමා මාධ්‍යවේදීන්ගේ අවශ්‍යතා පිළිබඳව අවධානය යොමු කරන බවද රන්මණ්ඩල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031111</link>
    <topic>ලෝක ග්ලූකෝමා සතිය ඇරැඹේ</topic>
    <author>සන්ධ්‍යා කරුණාරත්න</author>
    <content>ලෝක ග්ලූකෝමා සතිය ඊයේ (10) ඇරඹිණ. මේ මස 16 වැනිදා දක්වා මේ සතිය ක්‍රියාත්මක කෙරේ. "සුන්දර ලෝකය දැකීම අඳුරු කිරීමට ඉඩ නොහරින්න" මෙවර තේමාව වේ.අන්ධභාවය ඇති වීමට හේතු වන ප්‍රධාන හේතු අතරින් තුන්වැනි ප්‍රධාන හේතුව ග්ලූකෝමාව බව අක්ෂි විශේෂඥ වෛද්‍යවරු පවසති.අන්ධභාවයට පත්ව ඇති පිරිසගෙන් සියයට 14ක් අන්ධ වීමට ග්ලූකෝමාව හේතු වී ඇති බව සෞඛ්‍ය අධ්‍යාපන කාර්යාංශය පවසයි.බාහිර රෝගී තත්ත්වයක් නොපෙන්වා ක්‍රම ක්‍ර‍මයෙන් දෘෂ්ටික ස්නායුව නිහඬවම මරණය කරා ගෙන යන්නට ද ග්ලූකෝමා තත්ත්වය හේතු වී තිබේ. කල් ඇතිව ග්ලූකෝමා තත්ත්වය හඳුනා ගැනීමෙන් රෝගය වළක්වා ගත හැකිය.ග්ලූකෝමා රෝග තත්ත්වය පිළිබඳ මාධ්‍යවේදීන් දැනුවත් කිරීමේ සම්මන්ත්‍රණයක් නාරාහේන්පිට ජාතික රුධිර පාරවිලයන මධ්‍යස්ථානයේ දී අද (11) පැවැත්වීමට සෞඛ්‍ය අධ්‍යාපන කාර්යාංශය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031112</link>
    <topic>ගම්පහ දිස්ත්‍රික්කයේ ජනතාවට සහන සැළසීමේ කඩිනම් වැඩපිළිවෙලක්</topic>
    <author/>
    <content>පසුගිය දිනවල ඇතිවූ දැඩි සුළං තත්ත්වය හේතුවෙන් පීඩාවට පත් ගම්පහ දිස්ත්‍රික්කයේ ජනතාවට සහන සැළසීමේ කඩිනම් වැඩපිළිවෙලක් ආරම්භ කිරීමට ආර්ථික සංවර්ධන අමාත්‍යාංශය පියවර ගෙන ඇත.එම දිස්ත්‍රික්කයේ ප්‍රදේශ කිහිපකට මෙම දැඩි සුළං තත්ත්වය හේතුවෙන් හානි සිදුව තිබෙන අතර ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත සහන වැඩපිළිවෙල ක්‍රියාත්මක බව ආර්ථීක සංවර්ධන අමාත්‍යාංශය පවසයි.ඒ අනුව ගම්පහ, මිනුවන්ගොඩ හා අත්තනගල්ල ප්‍රාදේශීය ලේකම් කොට්ඨාශ කිහිපයකට අයත් ප්‍රදේශ සුළං තත්ත්වයෙන් හානියට පත්ව තිබෙන බව පෙන්වාදෙන ආර්ථික සංවර්ධන අමාත්‍යාංශය මේ හේතුවෙන් පවුල් 213 කට අයත් පුද්ගලයෝ 815 දෙනෙකු පීඩාවට පත්වූ බවද නිවාස 202 කට අර්ධ හානි සිදුව තිබෙන බවද සඳහන් කරයි.ඊට අමතරව නිවාස 5 ක් පූර්ණ වශයෙන් හානියට පත්ව තිබෙන බවද එම අමාත්‍යාංශය කියයි. මේ අතර ගස් කඩා වැටීම හේතුවෙන් දුම්රිය මාර්ගයට හානි සිදුව තිබෙන අතර විදුලි සැපයුම් පද්ධතියද බිඳ වැටී තිබේ. මේ පිරිස් වෙත සහන සැළසීමේ කටයුතු ගම්පහ දිස්ත්‍රික් සම්බන්ධීකරණ කාර්යාලය මඟින් ආරම්භකර තිබෙන අතර ඒ යටතේ පිසූ ආහාර ලබාදීම, අර්ධ වශයෙන් හානියට පත් නිවාස ප්‍රතිසංස්කරණය සඳහා සෙවිලි තහඩු ලබාදීම, පූර්ණ වශයෙන් හානියට පත් නිවාස සඳහා වන්දි ලබාදීම ආදිය සිදුකෙරෙන බව ආර්ථික සංවර්ධන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031113</link>
    <topic>පරිසරය හා වනසතුන් රැක ගැනීම අද ජනතාව අතරට ගෙනයෑම අත්‍යාවශ්‍යයි</topic>
    <author>සමන්මලී ප්‍රියශාන්ති</author>
    <content>පරිසරය හා වන සතුන් රැකගැනීමේ වැදගත්කම ජනතාව අතරට ගෙන යෑම අත්‍යවශ්‍ය වී ඇතැයි වනජීවි සම්පත් සංරක්ෂණ ඇමැති ගාමිණි විජිත් විජිතමුණි සොයිසා මහතා ප්‍රකාශ ‍කළේය.විශේෂයෙන් අලියාගේ වටිනාකම, අගය, පෞඩත්වය මෙන්ම ‍ඓතිහාසික වටිනාකම අනාගත පරපුරට දායද කළ යුතුයැයි ද ඇමැතිවරයා කීවේය.හෙතෙම මේ අදහස් පළ කළේ වනදිවි සැරිය පුවත්පත එළිදැක්වීම නිමිත්තෙන් ලේක්හවුස් ආයතනයේ දී ඊයේ (08) පැවැති උත්සවය අමතමිනි.වනදිවි සැරිය පුවත්පත වනජිවි සම්පත් සංරක්ෂණ අමාත්‍යංශයේ නිලපුවත්පත වශයෙන් මාසිකව දිනමිණ සමඟ බෙදාහැරේ. වනදිවි සැරිය පුවත්පතේ මුල් පිටපත මෙහිදි කර්තෘ මණ්ඩල අධ්‍යක්ෂ සිලරත්න සෙනරත් මහතා විසින් ඇමැතිවරයා වෙත පිළිගන්වනු ලැබීය.එහිදී ඇමැතිවරයා මෙසේද ප්‍රකාශ කළේය.අපට තිබෙන ප්‍රධානම අභියෝගය අලි මිනිස් ගැටුමයි. මේ ගැටුම විසඳන්න අපි මේ වන විට වැඩපිළිවෙළක් ක්‍රියාත්මක කර තිබෙනවා. අලි ප්‍රශ්නය ලෙහෙසි පහසු ප්‍රශ්නයක් නෙවෙයි. අලි මිනිස් ගැටුමට හේතු බොහොමයක් තිබුණත් බොහෝ දෙනා අපට තමයි ඇඟිල්ල දික් කරන්නේ.නමුත් ළගදී එක්තරා රාජ්‍ය නොවන සංවිධානයක් කියලා තිබුණා මේ ප්‍රශ්නයට අමාත්‍යාංහය වගකිව යුතු නැහැ. වගකිව යුතු වන්නේ අදාළ ප්‍රදේශවල ප්‍රාදේශීය දේශපාලනඥයින් බව. අලි මිනිස් ගැටුමට සියලු රටවැසියන් වගකිව යුතුයි.රටේ ප්‍රජාව වෙනුවෙන් රට සංවර්ධනය වන විට වන සතුන් පිළිබඳ ඇඟයීම් වාර්තාවල තිබෙන නිර්දේශ ක්‍රියාත්මක වන්නේ නැහැ. අද ගුවන්තොටුපලවල්, අධිවේගී මාර්ග, වරායවල් ඉදිවෙනවා. මේවා ඉදිවන විට වනසතුන්ගේ වාසභූමි එයාලට අහිමි වෙනවා. දැන හෝ නොදැන අපි මේ සතුන්ගේ වාසභූමී ආක්‍රමණය කරනවා. අතීතයේදී ඇතැම් අවස්ථාවල ඇති වු කැරළිවලින් බේරීම පිණිස මිනිසුන් රක්ෂිතවලට, පතල් නිල්ලට ගොස් වන ගත වුණා. මේ ‍ඓතිහාසික අසාධාරණය ඉදිරියේ අලිමිනිස් ගැටුම වර්ධනය වුණා.රටේ ජනතාව වන සම්පත රැක ගත බවට දැනුවත් විය යුතුයි. නිල් තල්මසා සහ අලියා ලෝකයේ දැවැන්තම ක්ෂිරපායී සත්ත්වයින් දෙදෙනායි. ඔවුන් දෙදෙනා පැයක් ඇතුළත දැක ගත හැකි රට ශ්‍රී ලංකාව පමණයි. අප අමාත්‍යංහයට රටෙන් සියයට 13 ක ප්‍රමාණයක් අයිතියි. ඒ අතර වන උද්‍යාන 22 ක්, තෙත් බිම් 6ක්,කොරල්පර, පරවිදුපත වගේම අලියාගේ සිට මීමින්නා දක්වා වන සතුන් ද අපට අයිතියි. මේක හරිම සංකිර්ණ ප්‍රශ්නයක්.වන සතුන් අපට අවශ්‍යයි. ආරක්ෂා කළ යුතුයි ඒ අය. මේ ගැන අපි නිරන්තරයෙන් ජනතාව දැනුවත් කළ යුතුයි.ඒ යුතුකම ඉටු කරන්නට වනදිවි සැරිය පුවත්පතට හැකියාව ලැබෙන බව විශ්වාසයි.ලේක්හවුස් ආයතනය ඒ වෙනුවෙන් කරන සේවය ඉතා‍ වැදගත් වෙනවා.අපි ශ්‍රී ලංකා නිදහස් පක්ෂයට ආවේ යමක් බලාපොරොත්තුවෙන් නෙවෙයි. අපට වැදගත් වන්නේ මේ ආණ්ඩුව තිබෙන එක පමණයි. ශ්‍රී ලංකා නිදහස් පාක්ෂිකයෙක් ලෙස අපට අවශ්‍ය සමාජය ගොඩනඟන්න හා ජනතාව වෙනුවෙන් සේවය කරන්න පමණයි.ආයතනයක දියුණුවට සුභසාධනය හා නවීකරණය අවශ්‍යමයි. අලුත් ලෝකයට ගැලපෙන පරිදි නවිකරණය වි ආයතනයකට අවශ්‍යමයි. ලේක්හවුස් ආයතනය මේ අභියෝග ජයගෙන ඉදිරියට යනවා. රජය වෙනුවෙන් විශාල සේවයක් කරනවා.වනදිවි සැරිය තුළින් මේ රටේ පරිසරයේ මෙන්ම වන සතුන්ගේ ඇති වැදගත්කම ලොවට පෙන්වාදිමට හැකි වීම ගැන මා සතුටට පත් වන අතර ලේක්හවුස් ආයතනයට ස්තුතිය පළ කරනවා.අමාත්‍යංශ ලේකම් උදේනි වික්‍රමසිංහ මහතා- අප අමාත්‍යංශය මින් පෙර ගොවිජන උදානය නමින් පුවත්පතක් දිනමිණ සමග පළ කළා. එය පාසල් දරුවන්ට මෙන්ම වැඩිහිටියන්ටද දැනුම ලබා ගන්න ප්‍රයෝජනවත් වු බව මාගේ විශ්වාසයයි. වනදිවි සැරිය පුවත්පතත් ඒ වගේම පාසල් දරුවන්ට හා ජනතාවට බෙහෙවින් ප්‍රයෝජනවත් වනු ඇතැයි සිතනවා. වනදිවි සැරිය අධ්‍යාපනික පුවත්පතක් ලෙස පාසල් දරුවන්ට ඉතාමත් ප්‍රයෝජනවත් වනු ඇතැයි මා අදහස් කරනවා.මේ පුවත්පත සම්බන්ධයෙන් සමන්ත කරුණාසේකර මහතා නිරන්තරයෙන් අප සමඟ සම්බන්ධීකරණය වෙමින් අවශ්‍ය කරුණු පිළිබදව අප දැනුවත් කළා. ඇමැතිතුමා සාකච්ඡා වට ගණනාවක් පවත්වා පුවත්පත පළ කිරිම හා අඩංගු විය යුතු කරුණු යනාදිය ගැන දැනුවත් කළා. ඒ සියලු දෙනාගේ කැපවීම හා මහන්සියේ ප්‍රතිඵලයක් ලෙස වනදිවි සැරිය එළිදැක්වෙන අද දවස ඉතාමත් සතුටු දවසක්.ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා,- අද වන විට අපි අමාත්‍යංශ 19 ක් සමඟ සම්බන්ධ වී විවිධ අතිරේක පුවත්පත් ජනතාව අතරට ගෙන යනවා. වනජීවි සම්පත් සංරක්ෂන අමාත්‍යංශය ඉතා වැදගත් අමාත්‍යංශයක්. අද කැලෑ එළිවෙලා වන සතුන්ට ජීවත් වෙන්න තැනක් නැති වෙලා . මේ නිසා අලි මිනිස් ගැටුම හට ගෙන තිබෙනවා. මේ ගැටුම සමථයකට පත් කිරිමේ අභියෝගය බාර ගෙන ඉන්නේ කවදත් අභියෝග හමුවේ නොසෙල්වි කටයුතු කරන විජිත් විජිමුණි සොයිසා මැතිතුමා.ලේකහවුස් ආයතනයට දිනමිණ පුවත්පතට ආණ්ඩුවේ දේශපාලන හොරණෑව කියලා කිව්වත් අපේ තරුණි, නවයුගය, මිහිර වැනි පත්තරවලට ඒ ලේබල් ඇලවිලා නැහැ. මේ පාඨකයෝ අපි රදවා තබාගත යුතු වෙනවා. අද කවුරු දිනමිණට මොනවා කීවත් අන්තර් ජලය හරහා ලක්ෂ 4 ක පිරිසක් දිනමිණ බලනවා. සිළුමිණ පුවත්පත ලක්ෂ 11 කට ආසන්න පිරිසක් කියවනවා. තාමත් ලංකාවේ ඉංග්‍රීසි පත්තර අතර අංක එක ඩේලිනිවුස් පුවත්පත. ඉරිදා ඉංග්‍රීසි පත්තර අතර සන්ඩේ ඔබ්සර්වර් පුවත්පත අංක එක. අපේ අරමුණ ආදායම් ලබමින් රජයේ ප්‍රචාරණය ජනතාව අතරට ගෙන යාමයි.අපේ ආයතනයට රජයේ හොරණෑව කිව්වත් අපි මහාභාණ්ඩාගාරයෙන් සත පහක් ගන්නේ නැහැ. අපි යැපෙන්නේ අපි විසින්මයි.අපි සේවක සුභසාධනය අඩුකරන්නේ නැහැ. අපි දිගින් දිගටම මේවැනි පුවත්පත් මුද්‍රණය කර මාධ්‍ය ලෝකයේ නම රැක ගන්නවා. මේ වෙනුවෙන් අපේ ආයතනයේ සභාපති බන්දුල පද්මකුමාර මහතා සුවිශේෂි මෙහෙයක් ඉටු කරනවා. වනදිවි සැරිය වගේ අතිරේක 19 ක් අපට පළ කරන්න අවස්ථාව ලැබුණේ කළමනාකරණ කර්තෘ සමන්ත කරුණාසේකර මහතාගේ උත්සාහය හා කැපවීම නිසයි. ඒ සම්බන්ධයෙන් ඒ මහතාට විශේෂ ස්තූතිය පිරි නමන්නට මෙය අවස්ථාවක් කර ගන්න කැමැතියි.දිනමිණ ප්‍රධාන කර්තෘ ගාමිණි ජයලත් මහතා,- වනදිවි සැරිය එළි දක්වන මේ මොහොත අපට ‍ඓතිහාසික අවස්ථාවක් වෙනවා. වසර එකසිය තුනක් සපිරුණු දිනමිණ සමග මේ වන විට අතිරේක 19 ක් ප්‍රකාශයට පත් වෙන නමුත් ඉතා කෙටිකලක් තුළ ප්‍රකාශයට පත් කෙරුණු අතිරේකය මෙයයි.මත්තල ගුවන්තොටුපළ තව නොබෝ දිනකින් විවෘත වෙනවා. එවැනි ගුවන්තොටුපළවල් ඇති කිරිම මඟින් සංචාරකයෝ මේ ර‍ටට වැඩියෙන් ගෙන්ව ගන්න පුලුවන්. එමෙන්ම සංචාරකයින්ට අපේ වන අසිරිය පෙන්වන්න , අපේ වන සතුන් නරඹන්න පහසු කර දිමට අවස්ථාව තිබෙනවා.අපට හිතවත්තු ඕනේ තරම් ඉන්නවා. නමුත් අපේ ළගම හිතවතා පරිසරයයි. මේ නිසා පරිසරය හා වන ජීවින් රැක ගැනීම අපේ වගකිමක් වෙනවා. ලස්සන හදවතක් තිබෙන අයෙකුට තමයි පරිසරය යහපත් අයුරින් හිතන්න පුලුවන් වෙන්නේ. විජිත් විජිමුණි සොයිසා ඇමැතිතුමා ලස්සන හදවතක් තිබෙන මිනිසෙක් බව මා අවබෝධ කර ගත්තේ මා විසින් දියවන්නාවේ නෑදෑයෝ නමින් ඇමැතිවරුන්ගේ ජීවිතය ගැන ලියු ලිපි පෙළින්. ගහකොළ, සතුන් සිපාවන් වැනි වටිනා දෙයක් මිහිපිට තිබෙනවාද?දිනමිණට රජයේ හොරණෑව කියනවා. නමුත් ජනාධිපතිතුමා කවදාවත් අපට කියලා නැහැ ආණ්ඩුවේ දේවල් හොරණැ ගහන්න කියලා. අපි අපේ රජය රැක ගන්න කටයුතු කරනවා.. නමුත් රජය දිනමිණට තහංචි වැඩකඩොළු දාන්නේ නැහැ. දුෂකයෝ ඉන්නවා නම් ඒ අය එළි කරමින් තමයි අපි මේ ගමන යන්නේ. 2012 වැඩිම ආදායම් ලබපු මාධ්‍ය ආයතනය වශයෙන් අපි වාර්තාවක් තබා තිබෙනවා. වත්මන් සභාපතිතුමාට එහි ගරුත්වය දෙන්න ඕනේ.මින් පෙර දිනමිණ සමඟ නිකුත් කෙරුණු ගොවි ජන උදානය පුවත්පතට දායකත්වය දුන් අයට සමරු තිළින ප්‍රදානය කිරීමද මෙහිදි ඇමැතිවරයාගේ හා කර්තෘ මණ්ඩල අධ්‍යක්ෂවරයා ගේ ප්‍රධානත්වයෙන් සිදු කෙරිණි. අමාත්‍යංශ ලේකම් උදේනී වික්‍රමසිංහ, අතිරේක ලේකම් තරංගා හේතරත්, හසිනි සරච්චන්ද්‍ර, නවරත්න බණ්ඩාර, පර්සි ‍විජෙනායක, නීල් පතිරණ හා ලේක්හවුස් ආයතනය වෙනුවෙන් ලක්මාල් සංජිව මහත්ම මහත්මිහු සමරු තිළිණ ලැබුහ.කළමනාකරණ කර්තෘ නිර්මාණ හා සැලසුම් සමන්ත කරුණාසේකර මහතාගේ සම්බන්ධීකරණයෙන් හා අධික්ෂණයෙන් පළ කෙරෙන වනදිවි සැරිය පුවත්පතේ සංස්කාරිකවරියන් වශයෙන් ප්‍රමිතා රන්දලි පබසරා මහත්මිය හා ශානිකා සඳමාලි රත්නායක මෙනවිය කටයුතු කරති. අමාත්‍යංශයෙන් හසිනි සරච්චන්ද්‍ර මහත්මිය හා නයන තෙන්නකෝන් මහතා සංස්කරණ කටයුතු සිදු කරති.වනදිවි සැරිය පුවත්පත එළිදැක්විමේ අවස්ථාවට අමාත්‍යාංශයේ ලේකම් උදේනී වික්‍රමසිංහ, වනජීවී සම්පත් සංරක්ෂණ අමාත්‍යංශයේ වනජීවි සංරක්ෂණ අධ්‍යක්ෂ ඩබිලිව්.එස්.ටී.පතිරත්න, සමන් ප්‍රනාන්දු, තාරක ප්‍රසාද් , ලේක්හවුස් ආයතනයේ නීති අධ්‍යක්ෂ රසාංග හරිස්චන්ද්‍ර, මෙහෙයම් අධ්‍යක්ෂ උපුල් දිසානායක, කළමනාකරණ කර්තෘ නිර්මාණ හා අතිරේක සැලසුම් සමන්ත කරුණාසේකර මහත්වරු ඇතුලු පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=n13031115</link>
    <topic>හෙට සිට ශ්‍රී ලංකාවටධූම කේතුවක් දර්ශනය වෙයි</topic>
    <author>උපාලි කරුණාරත්න</author>
    <content>ශ්‍රී ලංකාවාසීන්ට හෙට (12) සිට පියවි ඇසින් ධූම කේතුවක් නැරඹිය හැකි බව කොළඹ විශ්වවිද්‍යාලයේ භෞතික විද්‍යා අධ්‍යයන අංශයේ මහාචාර්ය චන්දන ජයරත්න මහතා පවසයි.මෙය මේ මස අග දක්වා නැරැඹිය හැකි බව පවසන ඒ මහතා හෙට (12) සිට පැහැදිලිව නැරැඹිය හැකි බව ද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303111</link>
    <topic>හොරණ සමුපකාර සමිතියේ මාසික  ආදායම රුපියල් කෝටි තුන ඉක්මවයි</topic>
    <author>කලුතර දිසා සමූහය – දයාරත්න කුමාරසිංහ</author>
    <content>මෙයින් වසරකට පෙර තම පාලනය භාර ගන්නා විට එක්කෝටි හැට ලක්ෂයකට සීමාවී තිබුණු හොරණ විවිධසේවා සමුපකාර සමිතියේ මාසික වෙළෙඳාම දැන් කෝටි තුන ඉක්මවා ගොස් ඇති බැව් සභාපති ඇම්. ඩී. ගුණසේන මහතා කීවේය.සමෘද්ධි මුද්දර නතර කළ පසු සමිතියට බරක් නොවෙන ලෙස වෙළෙදාම් කටයුතු වර්ධනය කළ නිසා සමිතියට අයත් කෝප්සිටි, මිනි කෝප් සිටි හා ප්‍රාදේශීකවල මාසික වෙළෙඳාම ලක්ෂ දහයකට වඩා වැඩි වී ඇති බව ද සභාපතිවරයා සඳහන් කරයි.සමිතියට අයත් සමුපකාර ප්‍රාදේශික වලින් වැඩි සංඛ්‍යාවක් මිනි කෝප් සිටි හා කෝප් සිටි බවට පත් කිරීමෙන් දෛනික වෙළෙඳාම වර්ධනය වී ඇති අතර පාරිභෝගික අවශ්‍යතා සපුරාලීමට ද සමිතිය සමත් වී ඇත. සමුපකාර සමිතියට අයත් මිනිකෝප්සිටි, කෝප්සිටි හා ප්‍රාදේශික සංඛ්‍යාව විසිපහකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303112</link>
    <topic>මහරගම ජ්‍යෙෂ්ඨ පුරවැසියන්ටනොමිලේ වෛද්‍ය සායන</topic>
    <author>මහරගම විශේෂ - වේහැල්ලේ පියතිලක</author>
    <content>මහරගම රජයේ විශ්‍රාමිකයන්ගේ සංගමය සෑම මසකම බදාදා දිනයන්හි මහරගම නගර සභා පරිශ්‍රයේ දී ජ්‍යෙෂ්ඨ පුරවැසියන් සඳහා නොමිලේ වෛද්‍ය සායනයක් පවත්වයි.මෙම සායනයේ විශේෂත්වය රාජ්‍ය විශ්‍රාමිකයන්ට පමණක් නොව විශ්‍රාමිකයන්ගේ මාපිය වැඩිහිටියන්ට සහ දූ දරුවන්ට ද සායන ප්‍රතිකාර කිරීමය.සායනය භාර වෛද්‍ය ජේ. ඇතුලත්මුදලි මහත්මියගේ වැඩසටහනක් අනුව සෑම සායනයකදීම ආරාධිත වෛද්‍යවරයෙක් වැඩිහිටියන්ට බලපාන රෝග පළිබඳ දේශනයක් ද පවත්වයි.මේ ප්‍රජාසේවය සඳහා බෙහෙත් මිලදී ගැනීමට මහරගම නගර සභාපතිනි කාන්තිකොඩිකාර මහත්මිය මාස්පතා රු 2000ක මුදල් පරිත්‍යාග කරයි. ජගත් බෝගහවත්ත මසකට රු 3000ක්, සාමාජික එස්. ඒ. ජිනදාස මහතා රු. 2000ක්, සාමාජික ජේ.එල්. බෝගහවත්ත මහතා රු.2000ක් ද වාර්ෂිකව ප්‍රදානය කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303113</link>
    <topic>කැස්බෑවේ උපකාරක පන්ති පෝයට තහනම්</topic>
    <author>කැස්බෑව සංචාරක -ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ පවත්වන පෞද්ගලික උපකාරක පන්ති ඉරිදා දිනවල පෙරවරුවේ සහ පසළොස්වක පොහොය දිනවල පැවැත්වීම නතර කිරීමට එම නගර සභා එක්සත් ජනතා නිදහස් සන්ධානයේ නාගරික මන්ත්‍රී ලලිත් රෝහණ ලියනගේ මහතා ඉදිරිපත් කළ යෝජනාවකට අනුමැතිය ලැබී තිබේ.යහපත් සමාජයක් උදෙසා සමාජ හරපද්ධතීන් සිරිත් විරිත් සාරධර්මයන් හා දහම පිළිබඳව ඉරුදින දහම් පාසල් අධ්‍යාපනයෙන්ද ආගමික සිද්ධස්ථානයෙන්ද හැදෙන වැඩෙන පරම්පරාව උගතයුතු දේ කිසිවිටෙකත් ලඝුකොට තැකිය නොහැකි බැවින් තාක්‍ෂණික හා විද්‍යාත්මක දැනුමෙන් පමණක් නොව අධ්‍යාත්මික ගුණ වගාවෙන්ද හෙබි මතු පරපුරක් උදෙසා දරුවන් දහම් පාසල හා විහාරස්ථානය වෙත නැඹුරු කළයුතු කාලය කිසිඳු අයුරකින් නොඇහිරිය යුතු යැයිද ලලිත් රෝහණ ලියනගේ මහතා යෝජනාව ඉදිරිපත් කරමින් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303114</link>
    <topic>දොම්පේ ව්‍යාපෘති තුනක් ජනතා අයිතියට</topic>
    <author>මල්වාන සමූහ - මහානාම විතානගේ</author>
    <content>එක් ගමකට එක් වැඩක් වැඩසටහන යටතේ දොම්පේ මැතිවරණ කොට්ඨාසයේ ආරම්භ කොට ඉදිකිරීම් කටයුතු නිම කරන ලද ව්‍යාපෘති තුනක් ජනතා අයිතියට පවරාදීම පසුගියදා සිදුකෙරිණි.මෙදින මණ්ඩාවල, බදුවත්ත නව ප්‍රජා ශාලා ගොඩනැඟිල්ල, කොන්ක්‍රීට් කරන ලද පාලුගම - බටහිර සමරකෝන් මාවත හා පාලුගම - නැඟෙනහිර කැකිරිහේන මාවත මෙසේ ජනතා අයිතියට පවරා දෙන ලදී.දොම්පේ ශ්‍රී. ල. නි. ප. ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ යෝජනාවක් අනුව ආරම්භ කරන ලද මේ ව්‍යාපෘති තුන සඳහා රුපියල් ලක්‍ෂ තිහක මුදලක් වැයවී තිබිණ.මේ ව්‍යාපෘතිවලින් ඒ ප්‍රදේශවල වෙසෙන පවුල් 600කට පමණ සෙත සැලසී ඇත.පසුගිය මහා මැතිවරණයේදී මනාප ඡන්ද ඉල්ලා ගෙන දොම්පේ ආසනයට ආ අපේක්‍ෂකයන් අද මැති ඇමැතිවරු වී සිටිනවා. නමුත් එම උදවිය සිය ප්‍රතිපාදන මුදල් දොම්පේ සංවර්ධනයට වැය කරන්නේ නැහැ. ඒ නිසා ඉදිරි මැතිවරණවලදී දොම්පේ ජනතාව නැවත ඔවුන්ට මුළාවන්නට එපා.මේ ජනහමුවලට දොම්පේ ප්‍රාදේශීය සභා මන්ත්‍රී සනී ජයවර්ධන හා දොම්පේ ප්‍රාදේශීය ලේකම් කාර්යාලයේ සැලසුම් අධ්‍යක්‍ෂක ලෙනාඩ් පෙරේරා යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303115</link>
    <topic>හීදියවල වැවේ සංවර්ධන වැඩ ඇරැඹේ</topic>
    <author>කොටදෙණියාව සමූහ – එම්. පී. කුමාර</author>
    <content>විවිධ ගැටලු නිසා ඉදිකිරීම් ඇනහිට පැවති හීදියවල වැවේ සංවර්ධන කටයුතු යළි ආරම්භ කිරීමට ගොවිජන සංවර්ධන කොමසාරිස් දෙපාර්තමේන්තුව කටයුතු යොදා ඇත.ගම නැගුම වැඩසටහන ආරම්භ කරමින් මේ වැවේ සංවර්ධන කටයුතු ආරම්භ කර වසර හතරක් පමණ ගතවී ඇති අතර ඉඩම් අත්පත් කර ගැනීම ඇතුළු ගැටලු නිසා ඉදිකිරීම් කටයුතු ඇනහිට පැවතිණි.මෙහි ඉදිකිරීම් සඳහා අවශ්‍ය ගල් වැලි ආදිය ද මේ වන විට සපයා ඇති අතර ඉතාම කෙටි කලක් ඇතුළත මෙහි වැඩ අවසන් කර ප්‍රදේශයේ ගොවි ජනතාවගේ ප්‍රයෝජනයට ලබා දීමට නියමිතය.වැව් බැම්ම ජනතාවට ගමන් කිරීමට හැකි වන අයුරින් ඉදිකෙරෙන අතර වැවේ කටයුතු අවසන් කිරීමෙන් පසු එහි මිරිදිය මත්ස්‍ය වගාවන් ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303116</link>
    <topic>අන්තර්ජාලය-ජංගම දුරකථන බුද්ධිමත්ව භාවිතා නොකළොත් අනතුරේ</topic>
    <author>නාගොඩ විශේෂ – එන්. විජේරත්න වාද්දුව සමූහ – කළුතර මධ්‍යම</author>
    <content>පරිවාස හා ළමාරක්‍ෂක දෙපාර්තමේන්තුව, කළුතර දිස්ත්‍රික් ලේකම් කර්යාලය සහ කළුතර ප්‍රාදේශීය ලේකම් කාර්යාලය එක්ව සංවිධානය කළ “තටු සවිමත් සමනල වියක්” දැනුවත් කිරීමේ වැඩසටහන කළුතර ප්‍රධාන පාසල් 4ක සිසු සිසුවියන්ගේ සහභාගිත්වයෙන් පසුගියදා පැවැත්විණි.කළුතර මහ විද්‍යාලය, කළුතර බාලිකා මහ විද්‍යාලය, වේලාපුර මහ විද්‍යාලය සහ කළුතර ඥානෝදය මහ විද්‍යාලයේ සිසු සිසුවියෝ ඊට සහභාගි වූහ.පරිවාස හා ළමාරක්‍ෂණ දෙපාර්තමේන්තුවේ කොමසාරිස් යමුනා පෙරේරා මහත්මිය මෙසේ කීය. තමුන්ගේ ජීවිතයේදී කළ යුතු දේවල් කලින් කරන්න ගොස් පාඩු සිදුවෙනවා. නොදැනුවත්කම නිසා තමන් ආරක්‍ෂා නොවීමෙන් ජීවිත විනාශ වෙනවා.ඉපදුණු හැටියෙම ළමයකු බත් කෑවොත් මොකද වෙන්නෙ. අපේ ශරීරයේ අවයවයන් හැදිලා තියෙන්නේ තමන්ට අවශ්‍ය කාර්යයන් කිරීමටයි. ඒ ඒ වයසේදී කළ යුතු දේ පිළිබඳව අවබෝධයක් තිබිය යුතු වෙනවා.තාක්ෂණය යහපතට භාවිතා කරමින් ඉදිරියට යා යුතුයි. ජාතික ළමාරක්‍ෂණ අධිකාරියේ විමර්ශන නිලධාරි කේ. ඩී. එස්. සේනානායක මහතා - තාක්ෂණය නැතිව අපිට ජීවත්වෙන්න බැහැ. තාක්ෂණය අවගාමී වීම නිසා පාසල් දරුවන් කරදරයට පත්වෙලා. මේ අයගේ ජීවිතය විනාශ කිරීමට අන්තර්ජාලය, ෆේස්බුක්, ජංගම දුරකතන හේතු වී තිබෙනවා. තාක්ෂණය භාවිතා කළ යුත්තේ බුද්ධිමත්ව හා දැනුවත්කමින් නිසි අවශ්‍යතාව අනුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303117</link>
    <topic>උන්මත්තක කතක් සේ වෙස්වළාගෙන ගෙවල් බිද බඩු සොරාගත් තරුණයා දැලේ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ආගමික මෙහෙයන් සඳහා පවුල් පිටින් නිවාස වලින් බැහැරව යන අවස්ථාවල් බලා සිට ගෙවල් ගණනාවක් බිඳ රුපියල් ලක්ෂ 5ක් පමණ වටිනා රන් ආභරණ ඇතුළු දේපළ සොරකම් කරන ලදැයි කියන අයකු මීගමුව කොට්ඨාස විමර්ශන අංශය මගින් සොරකම් කළ දේපළ සමඟ අත්අඩංගුවට ගෙන ඇත. අත්අඩංගුවට ගෙන ඇත්තේ වෙස්ට සීටස් ජනපදය කටියල පදිංචි අවුරුදු 23 පමණ තරුණයෙකි.මෙම සැකකරු උන්මන්තක කාන්තාවක් ලෙස වෙස් මවාගෙන ගෙවල් බිඳීම් කර ඇතැයි පොලිස් පරීක්ෂණ වලදී අනාවරණය වී තිබුණි.මාස 10කට කලින් මත්කුඩු බීමට පුරුදු වූ බවත් මත්කුඩු භාවිතය අත්හැර දැමීමට නොහැකිව මෙම සොරකම කළ බව සැකකරු පොලිසියට ප්‍රකාශ කර තිබේ. මීගමුව හා කටාන නගරවල පිහිටි ගම්මාන කීපයක නිවාස මෙලෙස බිඳ දේපල සොරකම් කරගෙන තිබේ.රන් ආභරණ, වතුර මෝටර, අවන්, ඩ්‍රිල් මැෂින්, විදුම් යන්ත්‍ර, කැමරා, සොරකම් කළ භාණ්ඩ අතර කීපයකි.නවතා තිබෙන වාහනවල බැටරි ද ගලවාගෙන ඇත. තීන්ත වර්ග ද සොරකම් කර තිබුණි. රන් භාණ්ඩ විකුණා තිබූ අතර ඇතැම් භාණ්ඩ උගස් කර තිබුණේය. සැකකරුට එරෙහිව නඩු 11ක් ගොනු කරන බව මීගමුව පොලිසිය පවසයි.කොට්ඨාස පොලිස් අධිකාරී ජයන්ත ලියනගේ මහතාගේ උපදෙස් පිට මීගමුව සහකාර පොලිස් අධිකාරී ආනන්ද අල්විස් මහතාගේ අධීක්ෂණය යටතේ කොට්ඨාස පොලිස් විමර්ශන අංශයේ ස්ථානාධිපති පොලිස් පරීක්ෂක නිශාන්ත ගුණතිලක, උප පොලිස් පරීක්ෂක සුනිල්, පොලිස් සැරයන්වරුන් වන (53155) සුදත් ගුණවර්ධන, (32586) දිසානායක, (33064) හේරත්, (51685) හේරත්, (31886) පාලිත, පොලිස් කොස්තාපල්වරුන් වන (60490) සෙනවිරත්න, (78997) පෙරේරා, කා.පො. කොස්තාපල් (4625) අනුලා යන නිලධාරීන්ගෙන් හා නිලධාරිනියන්ගෙන් සමන්විත කණ්ඩායමක් මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303118</link>
    <topic>දඹදෙණියේ ලක්ෂ 900ක සංවර්ධන ව්‍යාපෘති ජනතා අයිතියට</topic>
    <author/>
    <content>රුපියල් ලක්ෂ 900ක වියදමින් ඉඳීකරන ලද සංවර්ධන ව්‍යාපෘති ගණනාවක් ජනතා අයිතියට පත්කිරීමේ උත්සවයක් පසුගිය දා දඹදෙණියේ දී පැවැත්විණි.මේ යටතේ දඹදෙණියේ ආදර්ශ පෙර පාසල, ළමා උද්‍යානය ශාන්ත බණ්ඩාර ක්‍රීඩාංගණය දිවා රාත්‍රී ක්‍රීඩා කළ හැකි වොලිබෝල් ක්‍රීඩාංගණය හා දඹදෙණිය වේවැල්වල මාර්ගය ජනතා අයිතියට පත්කරන ලදී.නාරම්මල ප්‍රාදේශීය සභාවේ මූලිකත්වය යටතේ වයඹ පළාත් සභාව, ක්‍රීඩා අමාත්‍යාංශය හා ප්‍රාදේශීය සභා ප්‍රතිපාදන මේ සඳහා යොදවා ඇත.විවෘත කිරීමේ අවස්ථාවට ක්‍රීඩා ඇමැති මහින්දානන්ද අලුත්ගමගේ, විදේශ රැකියා ප්‍රවර්ධන ඇමැති ඩිලාන් පෙරේරා, වයඹ ප්‍රධාන ඇමැති අතුල විජේසිංහ, කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, නාරම්මල ප්‍රාදේශීය සභාවේ සභාපති ඩී. එම්. සුමනසිරි අලව්ව ප්‍රාදේශීය සභාවේ සභාපති සන්ධ්‍යා කුමාර මහත්වරු ද එක් වූහ.වයස අවු 12න් පහළ, දරුවන් සඳහා පැවැත් වූ වොලිබෝල් පුහුණු කඳවුරට සහභාගී වූ දරුවන්ට ක්‍රීඩා උපකරණ බෙදාදීම හා නාවික හමුදා හා ගුවන් හමුදා කණ්ඩායම් අනර ප්‍රදර්ශන වොලිබෝල් තරගයක් ද මෙදින පවත්වන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r1303119</link>
    <topic>කිරුම්-මිනුම් උපකරණ මුද්‍රා තැබීමෙන්ලැබූ අදායම අසූහතර ලක්ෂය පනී</topic>
    <author>වයඹ පළාත් සංචාරක සේන ඉදිරිසිංහ</author>
    <content>2012 වසර තුළදී කිරුම් මිනුම් උපකරණ මුද්‍රා තැබීමෙන් රජයට රුපියල් අසූහතර ලක්ෂ විසිනව දහසකට අධික මුදලක් කුරුණෑගල දිස්ත්‍රික්කයෙන් ලැබී ඇතැයි කුරුණෑගල දිස්ත්‍රික් ලේකම් කාර්යාලයේ කාර්යභාර නිලධාරී ඩබ්ලිව්. එම්. ජයරත්න බණ්ඩා මහතා පැවැසීය.මෙයට අමතරව පසුගිය වසරේ දී කුරුණෑගල දිස්ත්‍රික්කය ඇතුළත මිණුම් ඒකක හා ප්‍රමිති සහ දෙපාර්තමේන්තු වැටලීම් 137ක් සිදුකර ඇති අතර සිද්ධිවලට අදාළව නඩු පවරා ඇත. දැනට නඩු 122ක් අවසන් වී ඇති අතර ඒ තුළින් රජයට ලැබී ඇති අදායම රුපියල් තුන් ලක්ෂ විසිපන්දහස් පන්සියයකි.ඉතිරි නඩු දැනට විභාග වෙමින් පවතී.දිස්ත්‍රීක් ලේකම් කාර්යාලයට අමතරව කිරුම් මිණුම් උපකරණ මුද්‍රාතැබීම් මධ්‍යස්ථාන 40ක ක්‍රියාත්මකවන අතර මේ සඳහා සමාන්‍ය්‍ය වෙළෙදුන්ගේ තරාදි ඉන්ධන පිරවුම් හල්, රත්ත්‍රරන් කිරන තරාදි නිෂ්පාදන කර්මාන්ත ශාලා උපකරණ පැකට් කරන ලද ද්‍රව්‍යවල අඩංගු ප්‍රමාණය යන ඒවා යේ වාර්ෂික නිවැරැදිතාව තහවුරු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=r13031110</link>
    <topic>සද්ද නැතිව කොත්තු හදන්න තාච්චි</topic>
    <author>නිට්ටඹුව සමූහ ජෙනට් ජයසිංහ</author>
    <content>ආපන ශාලාවන්හිදී කොත්තු රොටී සෑදීමේදී සිදුවන පිටවන ඝෝෂාකාරී අධික ශබ්දය නිසා මහජන සෞඛ්‍යයට සිදුවන පීඩාව අවම කිරීම සඳහා තාච්චි කොන්තු රොටී සෑදීමේ ක්‍රමය ප්‍රචලිත කිරීම පිළිබඳව සාකච්ඡාවක් බස්නාහිර පළාත් සභාවේ සෞඛ්‍ය, දේශීය වෛද්‍ය සමාජ සුබසාධන හා කාන්තා කටයුතු පරිවාස හා ළමාරක්ෂක සේවා කටයුතු භාර ඇමැති ජගත් අංගගේ මහතාගේ ප්‍රධානත්වයෙන් ගම්පහ දිස්ත්‍රික් ලේකම් කාර්යාලයේ දී පැවැත්විණි.ඒ අනුව බස්නාහිර පළාත් සභාවේ 2012-06-20 දින පැවැති සභා රැස්වීමේ දී සම්මතවීම නිසා 2012-06-21 දින සිට ක්‍රියාත්මක වන අංක 02 “ට” අක්ෂරය යටතේ සඳහන් වන පරිදි මහජන සෞඛ්‍යයට හානියක් වන අන්දමින් කවර හෝ පුද්ගලයෙකු විසින් කිසියම් පරිශ්‍රයක, නිවෙසක, වෙළෙඳ ස්ථානයක, භෝජනාගාරයක හෝ නේවාසික ස්ථානවලට, පාසල් වලට, රෝහල් වලට හෝ වෙනත් මහජනතාව පදිංචි ස්ථානයන්ට හෝ මහජනතාව ගැවසෙන ස්ථානයන්ට හෝ පීඩා හටගන්නා අන්දමට ශබ්දය ඇතිවන අන්දමින් ව්‍යාපාර කටයුතුවල නිරතවීම, ආහාර නිෂ්පාදනය, කාර්මික කටයුතුවල නිරතවීම, කම්හල් වැඩ කිරීම, කර්මාන්ත ශාලාවක් පවත්වාගෙන යාම වෙනත් ඕනෑම පීඩාකාරී ශබ්ද ඇතිවන අයුරින් කටයුතු කිරීම දඬුවම් ලැබිය හැකි වරදක් බව ප්‍රඥප්තියේ සඳහන් වේ.මෙම අවස්ථාව සඳහා ගම්පහ දිස්ත්‍රික් ලේකම් ජේ. ජේ. රත්නසිරි, බස්නාහිර පළාත් සෞඛ්‍ය සේවා අමල් හර්ෂද සිල්වා, ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි, ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත ඩී. කොමසාරු, සහකාර පොලිස් අධිකාරි 01 එම්. ඒ. රංජිත් මාසිංහ, ගම්පහ සෞඛ්‍ය වෛද්‍ය නිලධාරිනී මොනිකා මාන්නප්පෙරුම මහත්ම මහත්මීහු ද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303111</link>
    <topic>පාපන්දුවේ තීන්දුවට ඉහළ නිලධාරීන් අද කමිටුව ඉදිරියට‍</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ ක්‍රියාකාරිත්ව සොයා බැලීමට ක්‍රීඩා ඇමැති මහින්දානන්ද අලුත්ගමගේ මහතා පත්කළ කමිටුව ඉදිරියේදී සම්මේලන නිලධාරීහූ අද පෙනී සිටිති.ක්‍රීඩා අධ්‍යක්ෂ ශාන්ත වීරසිංහ මහතාගේ ප්‍රධානත්වයෙන් පත්කළ සිවු පුද්ගල කමිටුව ඉල්ලා ඇති සියලු තොරතුරු ලිඛිතව ලබාදීමට පාපන්දු සම්මේලනයේ පරිපාලනය කටයුතු කරමින් සිටින බව වාර්තාවේ.පාපන්දු සම්මේලනයේ මුදල් පරිහරණය පිළිබඳ තොරතුරු, දේශීය විදේශීය මුලාශ්‍රවලින් ලැබුණු මුදල් ප්‍රදානයන්, නිලධාරීන්ගේ වැටුප් හා දීමනා, සේවක සංඛ්‍යාව, සේවක වැටුප් හා දීමනා, පාපන්දු ක්‍රීඩාංගණ නඩත්තුව හා පාලනය වෙනුවෙන් වැ‍යකරන ලද මුදල් පිළිබඳව විශේෂ අවධානය සිවු පුද්ගල කමිටුව යොමු කිරීමට අපේක්ෂා කරයි. එම කරුණුවලට අදාල තොරතරු අද සවස 4ට පෙර කමිටු සභාපතිවරයා ශ්‍රී ලංකා පාපන්දු සම්මේලනයෙන් ඉල්ලා සිටියේය. මේ පරික්ෂණවලින් අනතුරුව පාපන්දු සම්මේලනයේ දැනට කල්දමා ඇති නිලවරණය පැවැත්වීම කෙරෙහි ක්‍රීඩා අමාත්‍යංශයේ අවධානය යොමු කිරීමට නියමිතය.ක්‍රීඩා ඇමැතිවරයාගේ නියෝගයක් අනුව පාපන්දු සම්මේලනයේ කළමනාකරන කමිටුව අහෝසි කර ඇති අතර එහි නිශ්චල හා චංචල දේපල පාපන්දු සම්මේලනයේ විධායක සභාව සතු කරන ලෙස කොන්දේසියක් ද පැනවිය.එම චංචල හා නිශ්චල දේපල පිළිබඳ අපහැදිලි තත්ත්වයක් ඇතැයි පාපන්දු සම්මේලනය ක්‍රීඩා අමාත්‍යංශයට දන්වා සිටි අතර ඒ පිළිබඳ සාකච්ඡාවක් ද ඉල්ලා තිබුණි.‍කොන්දේසි ඉටු කරන ලෙස ක්‍රීඩා ඇමැතිවරයා කළ නියෝගය වෙනුවට සාකච්ඡා ඉල්ලා සිටීමෙන් අනතුරුව පාපන්දු සම්මේලනයේ අවිධිමත් ක්‍රියාකාරිත්වය සෙවීමට ක්‍රීඩා ඇමැති මහින්දානන්ද අලුත්ගමගේ මහතා සිවු පුද්ගල කමිටුව නම්‍ කළේය.මේ කමිටුව දින 14කදී වාර්තාවක් සැපයිය යුතු අතර එහිදී වත්මන් පාපන්දු පරිපාලනය පාපන්දු ක්‍රීඩාවේ දියුණුව උදෙසාගත් ක්‍රියාමාර්ග මොනවාද යන්න ඇමැතිවරයාට දැනුම් දිය යුතුව තිබේ.වසර 1993දී ‍ලෝක පාපන්දු ශ්‍රේණිගත කිරිම අනුව 126වැනි ස්ථානයේ සිටි ශ්‍රී ලංකා පාපන්දු පිල දැන් 193වැනි ස්ථානය දක්වා පහතට ඇද වැටීමට හේතු ද සිවු පුද්ගල කමිටුව මගින් අනාවරණය කර ගනු ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303112</link>
    <topic>අෂ්රෆුල් සහ රහීම්ගෙන් වාර්තා පිට වාර්තා</topic>
    <author>වර්නන් ගුණසේකර ගාල්ලේ සිට</author>
    <content>මොහොමඩ් අෂ්රෆුල් හා මුෂ්ෆිකර් රහීම් වාර්තා පිට වාර්තා පිහිටුවමින් විශිෂ්ට පිතිකරණයක නියැලී ශ්‍රී ලංකාවට ‍එරෙහිව ගාල්ල ජාත්‍යන්තර ක්‍රීඩාංගණයේ පැවැත්වෙන පළමු ටෙස්ට් ක්‍රිකට් තරගයේ ඊයේ තෙවැනි දිනය නිමාවනවිට බංග්ලාදේශය කඩුලු 4කට ලකුණු 438කට ඔසවා තැබූහ. මේ, ශ්‍රී ලංකාව පළමු ඉනිමේ ලබාගත් කඩුලු 4කට ලකුණු 570ට පිළිතුරු වශයෙනි.අෂ්රෆුල් පන්දු 398කින් නොදැවී ලකුණු 189ක් ලබාගත් අතර එම අගනා ඉනිමට හතරේ පහර 20ක් හා හයේ පහරක් ඇතුලත්ව තිබිණි. මෙය අෂ්රෆුල්ගේ වැඩිම පෞද්ගලික ටෙස්ට් ලකුණු සංඛ්‍යාව විය. මීට පෙර ඔහුගේ වැඩිම ලකුණු ප්‍රමාණය වී තිබුණේ 158කි. ඒ, 2004 වසරේ දෙසැම්බරයේ චිතගොංහී දී ඉන්දියාවට එරෙහිවය.නායක මුෂ්ෆිකර් රහීම් පන්දු 236කින් නොදැවී ලකුණු 152ක් රැස් කළේය. හතරේ පහර 18ක් හා හයේ පහරක් එම ඉනිමට ඇතුලත්ව තිබිණි.මේ පිතිකරුවන් දෙදෙනා පස්වැනි කඩුල්ල වෙනුවෙන් ලකුණු 261ක් එක් කර සිටින අතර මෙය ටෙස්ට් තරගබිමේ බංග්ලාදේශයේ වැඩිම ‍කඩුලු සබඳතාව වෙයි. මීට අමතරව ශ්‍රී ලංකාවට එරෙහිව ඕනෑම කණ්ඩායමක් පස්වැනි කඩුල්ල වෙනුවෙන් වාර්තා කළ වැඩිම සබඳතාවද මෙය වෙයි.ගාල්ල ජාත්‍යන්තර ක්‍රිකට් ක්‍රීඩාංගණයේ පැවැති ටෙස්ට් තරගවල ඕනෑම කඩුල්ලක් වෙනුවෙන් වාර්තා වු වැඩිම සබඳතාව මෙය වෙයි. මීට පෙර තිබු වැඩිම සබඳතාව වුයේ මාවන් අතපත්තු සහ අරවින්ද ද සිල්වාගේ ලකුණු 230යි.අෂ්රෆුල් අවස්ථා දෙකකදී දවා ගැනීමට තිබුණද එයින් ප්‍රයෝජන ගැනීමට ශ්‍රී ලංකා පන්දු රකින්නන් අසමත් වුහ. දර්ශනීය පිතිකරණයක නියැළුනු මොහමඩ් අෂ්රෆුල් ඊයේ උදය වරුවේ අජන්ත මෙන්ඩිස්ගේ පන්දුවකට හතරේ පහරක් එල්ල කරමින් ඔහුගේ 6 වැනි ටෙස්ට් ශතකය වාර්තා කළේය. ඔහු ටෙස්ට් ශතක පහක් ම ලබා ගෙන ඇත්තේ ශ්‍රී ලංකාව ට එරෙහිව වීම විශේෂත්වයක් විය.උදය වරුවේ දැවී ගිය පිතිකරුවන් වූයේ මොමිනුල් හක් හා මහ්මුදුල්ලා ය. ඊයේ තරගයේ 10 වැනි ඕවරයේ නුවන් කුලසේකරගේ පන්දුවට ‘පළමු ස්ලිප්’හි ඇන්ජලෝ මැතිව්ස් අතට උඩ පන්දුවක් දෙමින් හක් ලකුණු 55කට දැවී ගියේය.ඊළඟ ඕවරයේදී මහ්මුදුල්ලා බින්දුවට දැවී ගියේය. ඔහු දැවී ගියේ දිනේෂ් චන්දිමාල්ගේ ‘ස්ටම්ප්’ කිරීමට හසුවෙමිනි. පන්දු යවන්නා වූයේ රංගන හේරත් ය.සවස තේ පානය සඳහා තරගය නතර කරන විට බංග්ලාදේශය කඩුලු 4කට ලකුණු 330ක් රැස්කර ගෙන සිටියේය.තේ පානයෙන් පසුව සිවුවැනි ඕවරයේදී රහිම් ටෙස්ට් ක්‍රිකට් ක්‍රීඩාවේ ඔහුගේ දෙවැනි ශතකය ලබා ගත්තේය. පන්දු 162කින් වාර්තා වූ එම ශතකයට හතරේ පහර 12ක් ඇතුළත්ව තිබිණි.තරගයේ දෙවැනි දිනය වූ පෙරේදා ලහිරු තිරිමාන්න හා උප නායක දිනේෂ් චන්දිමාල් ඔවුන්ගේ ප්‍රථම ටෙස්ට් ශතක වාර්තා කළහ. ශ්‍රී ලංකා පළමු ඉනිම කඩුලු 4කට ලකුණු 570ක්ව තිබියදී නතර කරන විට මේ දෙදෙනා ම නොදැවී සිටියහ.අබ්දුර් රසාක් අද බංග්ලාදේශ පිලට එක්වෙයිවමතින් දඟ පන්දු යවන අබ්දුර් රසාක් අද බංග්ලාදේශ කණ්ඩායමට එක්වෙයි. ඔහු ශ්‍රී ලංකාවට එරෙහිව අනෙක් ටෙස්ට් තරගයේ ක්‍රීඩා කිරීමට ඉඩ තිබේ.30 හැවිරිදි රසාක් එක්දින තරගවල බංග්ලාදේශයට සිටින පළපුරුද්දෙන් වැඩිම ක්‍රීඩකයා වෙයි. එහෙත් ඔහු ටෙස්ට් පිලේ නිත්‍ය සාමාජිකයෙකුව ‍නොසිටියේය. රසාක් අවසන් වතාවට ටෙස්ට් තරගයට ක්‍රීඩා කර ඇත්තේ 2001 වසරේ අගෝස්තුවේ සිම්බාබ්වේ පිලට එරෙහිවය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303113</link>
    <topic>ශ්‍රී ලංකා ක්‍රීඩිකාවන්ට මුදල් ත්‍යාග</topic>
    <author>ෆවුස් මොහොමඩ්</author>
    <content>කාන්තා එක්දින ලෝක කුසලාන තරගමාලාවේ විශිෂ්ට දස්කම් දක්වමින් පළමු වරට සුපිරි හය වටයට සුදුසුකම් ලැබූ ශ්‍රී ලංකා ක්‍රිකට් ක්‍රීඩිකාවන්ට රුපියල් ලක්ෂය බැගින් මුදල් ත්‍යාග ලබාදීමට ශ්‍රී ලංකා ක්‍රිකට් ආයතනය තීරණය කර ඇත.පසුගිය සෙනසුරාදා රැස්වූ ක්‍රිකට් විධායක කමිටුව විසින් මේ තීරණය ගෙන තිබේ. ඒ අනුව ඉදිරියේ දි ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් ක්‍රිකට් ක්‍රීඩිකාවන් වෙනුවෙන් විශේෂ උත්සවයක් පවත්වා මේ මුදල් ත්‍යාග පිරිනැමිමට නියමිතය.ඉන්දියාවේ මුම්බායි නුවර දී පසුගිය මාසයේ පැවැති කාන්තා ලෝක කුසලාන එක්දින තරගමාලා‍වේ මූලික වටයේ දී ලෝක ශූර එංගලන්තය කඩුල්ලකින් පරාජය කළ ශ්‍රී ලංකා ක්‍රීඩිකාවන් ඉන්දියාවට එරෙහිව ලකුණු 138ක ජයක් ලබා සුපිරි හය වටයට සුදුසුකම් ලබා ගත්හ.එහිදී පරාජයට පත්වූවද 5වැනි ස්ථානය සඳහා දකුණු අප්‍රිකාවට එරෙහිව පැවැති තරගයෙන් ලකුණු 88ක ජයක් අත්කර ගැනීමට ශ්‍රී ලංකාවට හැකිවිය. මේ ජයග්‍රහණයත් සමග ශ්‍රී ලංකා පිල 2017වසරේ දී පැවැත්වීමට නියමිත මීළඟ කාන්තා ලෝක කුසලාන තරගමාලාවට සුදුසුකම් ලබාගැනීමට ද සමත්විය.පසුගිය ලෝක කුසලාන තරගමාලාවේ අටවැනි තැන ලැබූ ශ්‍රි ලංකාව මෙවර තරගමාලාවට සුදුසුකම් ලැබිමේ තරගාවලියේ දී 7වැනි ස්ථානය අත්කර ගත් අතර මෙවර තවත් ස්ථාන 2ක් ඉදිරියට පැමිණීම මෙරට කාන්තා ක්‍රිකට් ඉතිහාසයේ ලැබූ ඉහළම ජයග්‍රහණය ද විය. තරගමාලාවේ දී විශිෂ්ට දස්කම් දැක්වූ ඊෂානී කාන්තා එක්දින ලෝක කණ්ඩායමට ඇතුලත්වීමට සමත්වූවාය. ලෝක කණ්ඩායමට එක්වූ එකම ආසියා ක්‍රීඩිකාව වන්නේ ද ඊෂානිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303114</link>
    <topic>මහනුවර මහා තරග 2ක් ජය පරාජයෙන් තොරයි</topic>
    <author>මහනුවර ක්‍රීඩා විශේෂ</author>
    <content>ත්‍රිත්ව විදුහල සහ මහනුවර සාන්ත අන්තෝනි විදුහල අතර කටුගස්තොටදී පසු සෙනසුරාදා අවසන් වුනු 97වැනි මහා ක්‍රිකට් ගැටුම ජය පරාජයෙන් තොරව අවසන් විය.ස.අන්තෝනි පළමු ඉනිම-107 (ඕවර 56.2) දමිත්‍ර පණ්ඩිතරත්න 20 (අම්රිත් ශ්‍රී‍ මෝහන් 52/4, ලක්ෂාන් ජයසිංහ 12/2) සහ දෙවන ඉනිම-49/1 (ඕවර 16) විරාජ් දිපාල් නොදැවී 22.ත්‍රිත්ව විදුහල පළමු ඉනිම-139/4 (ඕවර 23/5) භාග්‍ය පලිහවඩන 79, ලක්ෂිත දසනායක 34 (සචින් බුලත්සිංහ 28/4)සිල්වෙස්තර-විද්‍යාර්ථමේ අතර අස්ගිරි ක්‍රීඩාංගණයේදී පසුගියදා පැවැති මහනුවර සාන්ත සිල්වෙස්තර-විද්‍යාර්ථ 55වැනි මහා ක්‍රිකට් තරගයද ජය පරාජයෙන් තොරව අවසන් විය.මේ තරගයේ දක්ෂතම ක්‍රීඩකයා ලෙසින් සුමේද දිසානායක (සිල්වෙස්තර) සම්මාන හිමිකර ගත්තේය.විද්‍යාර්ථ පළමු ඉනිම-180 (ඕවර 70) මුදිත ඇල්පිටිය 71, කසුන් නවරත්න 40 (සුමේද දිසානායක 55/4, නිමේෂ මෙන්ඩිස් 58/3)සිල්වෙස්තර පළමු ඉනිම-79/6 (ඕවර 33.3) මුදිත ඇල්පිටිය 18/2.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303115</link>
    <topic>එක්දින ජයසා. ජෝසප් විදුහලට</topic>
    <author/>
    <content>සාන්ත පීතර් හා සාන්ත ජෝසප් අතර එක්දින ක්‍රිකට් තරගයේ ජය සාන්ත ජෝෂප් ක්‍රීඩකයෝ සතු කර ගත්හ.කොළඹ ආර්.ප්‍රේමාදස පිටියේ පැවැති මේ තරගයේදී සාන්ත ජෝසප් ඉනිම අඩු ලකුණු ගණනකට සිමා වීමට යද්දී කල්පනාකාරීව ඉනිම ගොඩනැගූ ෂම්මි සෙනෙවිරත්න තරගයේ වීරයා සම්මානය දිනා ගත්තේය.සා.ජෝසප් ලකුණු 194 (ඕවර 50) ෂම්මි සෙනෙවිරත්න 36,ප්‍රිමාල් පෙරේරා 20 (සහන් නානායක්කාර 12/3, ජනිත් ලියනගේ 39/2, චමිල ඔබේසේකර 46/2)සා.පීතර ලකුණු 156 (ඕවර 44.4) දුෂාන් හේමන්ත 60, ශෂේන් ප්‍රනාන්දු 23 (ෆේබියන් ප්‍රනාන්දු 31/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303116</link>
    <topic>ඇතුගල්පුර සටනේ ජය මලියදේවයටයි</topic>
    <author>පොතුහැර විශේෂ</author>
    <content>උපනායක රසාංජන ජයරත්නගේ තුන් ඉරියව් දස්කම් හේතුවෙන් සාන්ත ආනා විදුහල සමග කුරුණෑගල වෙලගෙදර ක්‍රීඩාංගණයේ පැවැති 30 වැනි ඇතුගල්පුර මහා ක්‍රිකට් තරගය ඉනිමකින් සහ ලකුණු 35කින් ජයගනිමින් ඊ සොෆ්ට් අභියෝගතා කුසලානය දිනා ගැනීමට මලි‍යදේව විදුහල සමත්වුහ.තරගයේ වීරයා සම්මානය දිනාගත්රසාංජන නොදැවී ශතකයක් රැස්කළ අතර පන්දු යැවීමේදී සා.ආනා පළමු ඉනිමේ කඩුලු 2ක් සහ දෙවන ඉනිමේ කඩුලු 6ක් බිඳ දැමුවේය.මලියදේව පළමු ඉනිම-244/6යි (ඕවර 80.1) රසාංජන ජයරත්න නොදැවී100, තාරුක රාජගුරු 37 (මල්ෂාන් පෙරේරා 48/3)සා.ආනා පළමු ඉනිම-93යි (ඕවර 36) විකුම් විදර්ශන 41 (චන්දිම බණ්ඩාර 6/4, රසාංජන ජයරත්න 10/2) සහ දෙවන ඉනිම 116 යි (ඕවර 41.1) මල්ෂාන් පෙරේරා 32, ෂෙහාන් කුරේ 32 (රසාංජන ජයරත්න 34/6).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=s1303117</link>
    <topic>නිල් මහ සටන රාජකීය ජය ගනිති</topic>
    <author/>
    <content>කොළඹ එස්.එස්.සී ක්‍රීඩා පිටියේ පැවැති 134වැනි රාජකීය-සාන්ත තෝමස් නිල් මහ සටනේ ජය රාජකීය විදුහලට හිමිවිය. කොළඹ රාජකීය විදුහල අවසන් වරට මහා ක්‍රිකට් තරගයක් ජයගෙන තිබුණේ 2006 වසරේදී නදුන් පුංචිහේවාගේ නායකත්වය ය‍ටතේය.මෙවර රාජකීය විදුහල ‍ඩෙවින් පද්මනාදන්ගේ නායකත්වය යටතේ පිටියට පිවිසි අතර ඔහු කාසියේ වාසිය දිනා සාන්ත ‍තෝමස් විදුහලට පන්දුවට පහරදීමට ආරාධනා කළේය. තෙදින තරගයක්වු මේ මහා ගැටුමේ මුල් ඉනිමට සාන්ත තෝමස් විදුහල ලකුණු 192ක් ලබාගත් අතර දෙවැනි දිනයේ වර්ෂාවට තරගය නතර කරද්දී රාජකීය විදුහල කඩුලු පහකට ලකුණු 260ක් ලබා ගත්තේය.අවසන් දිනය ආරම්භ වනවිට ඉනිම අත්හිටුවීමට තීරණය කළ රාජකීය විදුහල දෙවැනි ඉනිම ආරම්භ කරන ලෙස ආරාධනා කළේය. රාජකීය පන්දු යවන්නන් හමුවේ අසරණ වු සාන්ත තෝමස් පිතිකරුවෝ ලකුණු 132කට දැවී ගියේය. ජයග්‍රහණයට ලකුණු 65ක් අවශ්‍යවු අතර රාජකීය විදුහල කඩුලු 3කට ලකුණු 67ක් ලබා ජය වාර්තා කළේය.පන්දු යැවීමේදී දක්ෂතා දක්වමින් කඩුලු 9ක් බිඳහෙලු රාජකීය විදුහලේ චාමික කරුණාරත්න තරගයේ වීරයා සම්මානය දිනා ගත්තේය.සා.තෝමස් පළමු ඉනිම ලකුණු 192 (ඕවර 73.2) ඩෙවින් ජයසිංහ 72, රවිඳු තිලකරත්න නොදැවී 24, හෙලකමල් නානායක්කාර 24 (චාමික කරුණාරත්න 55/5, පුර්ණ අලුත්ගේ 44/2)රාජකීය පළමු ඉනිම කඩුලු 5කට ලකුණු 260 (ඕවර 63) සම්පත් ද සිල්වා 61, මිලාන් අබේසේකර නොදැවී 50, හේෂාන් රාමනායක 43, රොනක අහංගමගේ 40, පුර්ණ අලුත්ගේ නොදැවී 21, හේෂාන් කුමාරසිරි 20 (ඉසුරු කුලරත්න 44/2)සා.තෝමස් දෙවැනි ඉනිම 132 (ඕවර 58.5) දීලක හේරත් 25, සනේෂ් ද මෙල් නොදැවී 49 (චාමික කරුණාරත්න 32/4, හේෂාන් රාමනායක 36/2)රාජකීය දෙවැනි ඉනිම කඩුලු 3කට ලකුණු 67 (ඕවර 10.5) රොනක අහංගමගේ 16, මිලාන් අබේසේකර නොදැවී 22 (හෙලකමල් නානායක්කාර 30/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>11</day>
    </date>
    <link>http://www.dinamina.lk/2013/03/11/_art.asp?fn=f1303111</link>
    <topic>ඒක පුද්ගල ආදායම 2016 දී දෙගුණ වෙනවා</topic>
    <author>සාකච්ඡා කළේ චන්දන ජයවීර ඡායාරූප නිශ්ශංක විජේරත්න</author>
    <content>රටේ ආර්ථික වර්ධනය හා උද්ධමනය ස්ථායී මට්ටමක පවත්වාගෙන යාමට මෙම ආණ්ඩුව සමත්ව ඇති බව පවසන මහ බැංකුවේ නියෝජ්‍ය අධිපතිවරයා ආර්ථික වර්ධන වේගය 8% සීමාවට හා උද්ධමනය තනි ඉලක්කමකට ගෙන ඒමට හැකිවීම නිසා 2016 වන විට මෙරට ඒකපුද්ගල ආදායම දෙගුණ කිරීමේ ආණ්ඩුවේ උත්සාහය සාර්ථක වන බව පවසයි.මහින්ද චින්තනයෙන් බලාපොරොත්තු වන ආර්ථික සංවර්ධනය පවත්වාගෙන යාම සඳහා 8% ක අඛණ්ඩ ආර්ථික වර්ධනයක අවශ්‍යතාව දක්වා තිබෙනවා. මෙහිදී 8% ක අගය යෝජනා කර තිබෙන්නේ කවර නිර්ණායක මතද?2016 වන විට රටේ ඒකපුද්ගල ආදායම අමෙරිකන් ඩොලර් 4,000 ක මට්ටමට ගෙන ඒම රජයේ අපේක්‍ෂාවයි. ඒ සඳහා ආර්ථික වර්ධනය 7% - 8% ක වර්ධනයක් පවත්වාගෙන යා යුතු බවට අප ගණන් බලා තිබෙනවා. ඒ සමඟම දිගු කාලීනව උද්ධමනයත් තනි අංකයකට සීමා කරන්න පුළුවන් නම් මේ ඉලක්කයට පහසුවෙන් ළඟාවිය හැකියි. සමස්ත ආර්ථික මූලෝපායන් සකස් කර තිබෙන්නේ එම අපේක්‍ෂාව ජය ගැනීම සඳහායි.ජනාධිපතිතුමා අයවැය ඉදිරිපත් කිරීමේදී තුන් වසරක මැදි කාලීන ආර්ථික ප්‍රතිපත්තියක් ගැන සඳහන් කළේ මෙම ඉලක්ක කරා ළඟාවීමේ වැඩපිළිවෙළ අනුවයි. එයට අවශ්‍ය කරන ආකාරයට රජයේ මූල්‍ය අංශය, රජයේ වියදම් සහ ආදායම් තීරණය කරනවා. ඊට අමතරව මහ බැංකුවේ මූල්‍ය ප්‍රතිපත්තිය සහ රටේ විදේශීය අංශ යනාදී අංශ ඒකරාශී කොට ඉලක්ක සකස් කර තිබෙන්නේ 2016 දී අමෙරිකන් ඩොලර් 4000 ක ඒකපුද්ගල ආදායමක් සහතික කිරීම සඳහායි.වසර කිහිපයක් 8% ක ආර්ථික වර්ධන වේගය පවත්වාගෙන යාමට හැකි වුවත් පසුගිය වසරේදී එය පහළ ගියා. මෙයින් අදහස් වන්නේ රජයේ අපේක්‍ෂාවට ළඟාවීම අපහසු බවද?2010 සහ 2011 වසර දෙකේ ආර්ථික වර්ධනය 8% අගය ඉක්මවා ගියා. පසුගිය වසරේදී එය 6.5% දක්වා අඩුවූවා. අරමුණට ළඟාවෙන්න එක දිගට හැම අවුරුද්දකම 8% ක ආර්ථික වෘද්ධියක් පවත්වාගෙන යාම අවශ්‍ය නැහැ. ආර්ථිකයක් එහෙම වෙන්නෙත් නැහැ. පසුගිය කාලයේ අපේ ඉලක්කයට අවශ්‍ය ආකාරයට ආර්ථිකය ගමන් කර තිබෙනවා.ඕනෑම වර්ධනය වන ආර්ථිකයක් සෑම වසරකම නියත අගයකින් වැඩි වෙන්නේ නැහැ. ඒක හරියට චක්‍රයක් වගේ. ගෝලීය ආර්ථිකය ගැන සඳහන් කළොත් කාලයක් ආර්ථිකය වර්ධනය වෙමින් පැවතුණා. දැන් පහළ බහිනවා. එය ඉදිරියේදී ඉහළ යා හැකියි. මේ විදිහට ගෝලීය ආර්ථික චක්‍රයේ ඉහළ හා පහළ යාම් සිදුවෙනවා.පසුගිය වසරේ හා මේ වසරේ වුවමනාවෙන්ම ආර්ථික වර්ධනය අඩු කෙරෙන ප්‍රතිපත්තියකට ගමන් කළ බවට වාර්තා වෙනවා. එවැන්නක අවශ්‍යතාවයක් මතුවූයේ ඇයි?ආර්ථිකය වර්ධනය වන විට ජනතාවගේ පරිභෝජන අවශ්‍යතා වෙනස් වෙනවා. එවිට මෝටර් රථ, විදුලි උපකරණ වැනි දේවල් වැඩිපුර රටට ආනයනය කිරීමට සිදුවෙනවා.රටක ආනයන ඉල්ලුම වැඩිවෙන විට ඒ හා සමානව අපනයන වර්ධනය නොවුණොත් පරතරයක් ඇතිවෙනවා. 2010 හා 2011 වසරේ ආර්ථිකය විශාල වශයෙන් වර්ධනය වීමේ ප්‍රතිඵලයක් හැටියට ආනයන වියදම වැඩි වුණා. මෙයට අමතරව තෙල් මිල ඉහළ යාම නිසාත් ආනයන වියදම ඉහළ ගියා.මේ තත්ත්වය දිගටම පැවතුණා නම් ශ්‍රී ලංකාවේ විදේශ සංචිත අඩුවීමෙන් ගෙවුම් තුලනය සම්බන්ධ ප්‍රශ්න ඇතිවිය හැකිව තිබුණා. මේ නිසා අපි ප්‍රතිපත්තියක් හැටියට මේ වසර වන විට ආර්ථික වර්ධනය අඩුවන ආකාරයට කටයුතු කළා. එවිට ඉදිරි වසර කිහිපයේදී නැවත වරක් කලින් තිබුණ ආර්ථික වර්ධනය ලබාගත හැකියි.වක්‍ර ක්‍රම මඟින් ආනයන පාලනය කර ආර්ථික වර්ධනය සීමා කිරීම වෙනුවට, අපනයන වර්ධනය කොට ස්ථාවර අගයකින් ආර්ථික වර්ධනය වීමට ඉඩදිය නොහැක්කේ ඇයි?අපනයන ආදායම ඉහළ නැංවීම නිෂ්පාදනය වැඩි කිරීමෙන් පමණක් කළ හැකි දෙයක් නෙවෙයි. විදේශ ඉල්ලුම අනුවයි අපනයන ආදායම තීරණය වන්නේ. ඒ නිසා ආනයන, අපනයන සමඟ සම්බන්ධ විය යුතුයි. අපනයන ආදායම් ශක්තිය අනුව ආනයන තීරණය වෙනවා.ආර්ථික වර්ධන වේගය වුවමනාවට වැඩිය වැඩි වුවහොත් අපනයන ආදායමට වඩා වැඩි වේගයෙන් ආනයන සඳහා ජනතාවගෙන් ඉල්ලුමක් ඇතිවෙනවා. එය දිගටම පවත්වාගෙන යන්න බැහැ. ඒ නිසා වර්ධන වේගය ස්ථාවර මට්ටමකට පවත්වාගත යුතුයි. එවිට අපනයන ඉල්ලුමත් ඒ අනුව අඩු වෙනවා.පසුගිය වසරේදී මහ බැංකුව රුපියල අවප්‍රමාණය කිරීමට කටයුතු කළේ මෙම අරමුණ මතද?අනිවාර්යෙන්ම. නමුත් අපි කළේ රුපියල අවප්‍රමාණය කිරීමක් නෙවෙයි. වෙ‍ෙළඳ­‍ෙපාළට ඉඩ ලබා දුන්නා රුපියලේ වටිනාකම තීරණය කරන්න. රුපියලේ වටිනාකම ස්ථාවර මට්ටමක පවත්වාගෙන ගියා නම් අපනයනකරුවන්ට නිෂ්පාදන වියදමේ වැඩිවීමට සාපේක්‍ෂව ආදායමේ ඉහළ යාමක් සිදුවන්නේ නැහැ. එවිට අපනයනකරුවන් අධෛර්ය වෙනවා. ඔවුන් දිරිමත් කිරීමට විනිමය අනුපාතයෙන් සාධාරණයක් ඉටුකළ යුතුයි.අපනයන දිරිමත් කරන්නේ නැතිව ආර්ථිකයකට වර්ධනය වීම සීමා සහිතයි. ආර්ථිකය ස්ථාවරව එක දිගට ගමන් කරන්න නම් අපනයන වැඩිවිය යුතුයි. සංචාරක කර්මාන්තයෙන් අප උපයන මුදල වැඩිවිය යුතුයි. විදේශ ශ්‍රමිකයන්ගේ එවන මුදල් වැඩි කරගත යුතුයි. රටක දියුණුවට අවශ්‍ය දේවල් ආනයනය කළ හැකි වන්නේ එහෙම අපනයන ආදායම වැඩි වුණොත් පමණයි. විනිමය අනුපාතය නිදහසේ තීරණය වන්න ඉඩ දුන් විට අපට අවශ්‍ය දෙය සිදුවනවා. ස්ථාවරව තිබුණොත් ඒ දෙය සිදුවන්නේ නැහැ.විනිමය අනුපාතය පාලනය කිරීමෙන් උද්ධමනය පාලනය කළ හැකිද?උද්ධමනය ගණනය කරන්නේ පාරිභෝගික පැසකට අනුවයි. ඒ බඩු මල්ලේ තිබෙන දේවලින් ආනයනික භාණ්ඩ තිබෙන්නේ 20% ක් පමණයි. ඉතිරිවා දේශීය නිෂ්පාදන. විනිමය අනුපාතය ස්ථාවරව තබාගැනීමෙන් දේශීය නිෂ්පාදනයන්ගේ මිල ගණන් වෙනස් වෙන්නේ නැහැ. ඒ නිසා ලොකු සහනයක් ලැබෙන්නේ නැහැ.ආණ්ඩුවට මුදල් නැති නිසා රජය සතු විදේශ විනිමය සංචිත විකුණන බවට විපක්‍ෂය චෝදනා නඟනවා. මේ ගැන බලධාරියෙක් හැටියට ඔබට කියන්න තිබෙන්නේ කුමක්ද?මේ කතා ආර්ථිකය ගැන දැනුමක් නොමැති උදවිය කියන කතා. සාමාන්‍යයෙන් රටකට මාස තුනක් සඳහා ආනයන මූල්‍යනය කිරීමට ප්‍රමාණවත් සංචිත තිබීම හොඳ තත්ත්වයක් විදිහට සලකනවා. අපිට මාස හතරකට සෑහෙන විදේශ විනිමය සංචිත තිබෙනවා. එය අමෙරිකානු ඩොලර් බිලියන 6.5 ක් පමණ වෙනවා.විදේශ ණය හා පොලිය වසර තුන හතරකට සෑහෙන ප්‍රමාණයක් තිබෙනවා. ඒ වගේම තෙල් මිල ඉහළ යාමකට මුහුණ දීමට අවශ්‍ය සංචිත තිබෙනවා. මේ විදිහට අවශ්‍ය සංචිතයට අමතරව තිබෙන මුදල් ඕනෑම රටක් අලෙවි කරනවා. එය ආණ්ඩුව විසින් කරන දෙයක් නෙවෙයි.කාලයක් තිස්සේ මෙරට ගෙවුම් ශේෂයේ පැවතියේ හිඟයක්. එහි වර්තමාන තත්ත්වය කෙසේද?2011 වසරේ අපේ ගෙවුම් ශේෂයේ හිඟයක් තිබුණා. ඉන්පසු 2012 වසරේදී ධන අගයක් වාර්තා කළා. ගෙවුම් ශේෂයේ අතිරික්තයක් පැවතීමෙන් කියවෙන්නේ අපේ සංචිත ඉහළ ගිය බවයි. පසුගිය වසරේ ලැබුණු ඇමෙරිකන් ‍ෙඩාලර් මිලියන 150 අතිරික්තය මේ වසරේදී ඩොලර් මිලියන 700 දක්වා වැඩි කරගත හැකි වෙතැයි අපි විශ්වාස කරනවා.ආර්ථික වර්ධනය වගේම උද්ධමනය පාලනය කිරීමත් වැදගත් ආර්ථික දර්ශකයක්. එහි වගකීම පැවරී තිබෙන්නේත් මහ බැංකුවට නේද?ශ්‍රී ලංකා ඉතිහාසයේ කිසිම කලෙක උද්ධමනය 10%ට අඩුවෙන් එක දිගට මාස 21 ක් පවත්වාගෙන ගිහින් නැහැ. එහෙත් මේ ආණ්ඩුව යටතේ 2009 සිට අවුරුදු හතරක් දැනට අඛණ්ඩව උද්ධමනය තනි ඉලක්කමකට පාලනය කර තිබෙනවා. උද්ධමනය තනි ඉලක්කමට ගෙන ඒම අපිට හීනයක් වෙලා තිබුණේ. 1977 සිට වසර තිහක කාලයක් බැලූ විට සාමාන්‍ය උද්ධමනය තිබුණේ් 12% යි. මේ ජයග්‍රහණය ලබාගත හැකි වූයේ ආර්ථිකය මනා ලෙස කළමනාකරණය කිරීම නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303121</link>
    <topic>හලාල් ලකුණ අහෝසියි</topic>
    <author>නුවන් කොඩිකාර</author>
    <content>දේශීය නිෂ්පාදන සඳහා හලාල් ලාංඡනය මින් ඉදිරියට නිකුත් නොකරන බවත් විදේශීය ගැනුම්කරුවන් ඉල්ලා සිටියහොත් පමණක් එම භාණ්ඩ සඳහා හලාල් සහතිකය නොමිලේ නිකුත් කරන බවත් සමස්ත ලංකා ජම්මියතුල් උලමා සංවිධානය පවසයි.සමඟිය, සහජීවනය, සහෝදරත්වය හා සාමය ආරක්ෂා කර ගැනීමේ අරමුණින් හලාල් ලාංඡනය ඉවත් කරගැනීමට තම සංවිධානය එකඟ වු බව එම සංවිධානයේ හලාල් සහතිකය නිකුත් කරන අංශයේ ප්‍රධානී මුර්ෂීඞ් මුලාසර් මව්ලවිතුමා පැවසීය.මහා සංඝරත්නයේ හා සමස්ත ලංකා ජම්මියතුල් උලමා සංවිධානයේ සමාජිකයිගේ සහභාගිත්වයෙන් කොළඹ සිනමන් ග්‍රෑන්ඩ් හෝටලයේදී ඊයේ (11) පැවැත්වු මාධ්‍ය හමුවේදි මුර්ෂීඞ් මුලාසර් මව්ලවිතුමා එසේ ප්‍රකාශ කළේය.මෙරට සිටින බහුතරයක් සිංහල බෞද්ධයන්ගේ හැගීම් හා සංව්දිතාවයන් තමන්ට දැනෙන බව පැවසු ඒ මහතා ඊට තමන්ද සංවේදී බවත් කීවේය.හලාල් සහතිකය නිකුත් කිරීම සම්බන්ධයෙන් මහ නායක හිමිවරුන්, ආරක්ෂක ලේකම් ගොඨාභය රාජපක්ෂ මහතා සහ ශ්‍රි ලංකා ජාතික වාණිජ මණ්ඩල ඇතුලු පාර්ශව කිහිපයක් පැවැත්වූ සාකච්ඡාවලින් පසු එකඟතා කිහිපයකට පැමිණ බව උලමා සංවිධානය පැවසීය. සමඟිය, සහජීවනය, සහෝදරත්වය හා සාමය ආරක්ෂා කර ගැනීමේ අරමුණින් හලාල් ලාංඡනය ඉවත් කරගැනීමට සමස්ත ලංකා ජම්මියතුල් උලමා සංවිධානයේ තීරණය කිරීම පිළිබඳව එම සංවිධානයට මහා සංඝරත්නයේ ස්තූතිය පිරිනමන බව ශ්‍රී ජයවර්ධනපුර විශ්වවිද්‍යාලයේ කුලපති, මහාචාර්ය බෙල්ලන්විල විමලරතන අනුනාහිමියෝ ප්‍රකාශ කළහ.හලාල් ලාංඡනය ඉවත් කිරීම මුස්ලිම් ජනතාවගේ පරාජයක් හෝ සිංහල ජනතාවගේ ජයග්‍රහණයක් නොවන බව පැවසු අනුනාහිමියෝ සමස්ත රටේම ජයග්‍රහණයක් බව පැවසුහ.මේ තීරණය මහ නායක හිමිවරුන්ට දන්වන බවත් උණ්වහන්සේලාගේද මීට කිසිඳු විරුද්ධත්වයක් ප්‍රකාශ නොකරන බවත් බෙල්ලන්විල විමලරතන අනුනාහිමියෝ අවධාරණය කළහ.සිංහල, දෙමළ, මුස්ලිම් ඇතුලු සියලු ජාතීන් සමඟියෙන්, සහජීවනයෙන් හා සහෝදරත්වයෙන් මෙරට ජීවත් වු බව පැවසු අනුනාහිමියෝ ප්‍රශ්නයක් විසදාගත යුත්තේ අතින් පයින් නොව බුද්ධියෙන් හා සාකච්ඡා මාර්ගයෙන් බව කීහ.මින් ඉදිරියට හලාල් ලාංඡනය සහිත භාණ්ඩ වෙළෙඳ පොළට නිකුත් නොකරන ලෙස ව්‍යාපාරිකයින් දැනුවත් කර ඇති බවත් දැනට වෙළෙඳ පොලේ තිබෙන එම ලාංඡනය සහිත භාණ්ඩ තොග අවසන් වනතුරු අළෙවිය සිදුවන බවත් ලංකා වානිජ මණ්ඩලයේ සභාපති සුසන්ත රත්නායක මහතා පැවසීය.හලාල් ලාංඡනය ඉවත් කරීමත් සමඟ එම භාණ්ඩවල මිල පහල යැමක් සිදුවෙන්නේ දැයි මාධ්‍යවේදියකු ඇසු ප්‍රශ්නයට පිළිතුරු දුන් වාණිජ මණ්ඩලයේ සභාපතිවරයා පැවසුවේ එම අය කිරීම් භාණ්ඩ එකතු කර නොමැති හෙයින් එවැන්නක් සිදු නොවන බවත්ය.මේ අවස්ථාවට අමරපුර මහා නිකායේ අනුනායක අග්ගමහා පණ්ඩිත කොටුගොඩ ධම්මාවාස නාහිමියෝ, කැලණිය විශ්වවිද්‍යාලයේ කුලපති ආචාර්ය වැලමිටියාවේ කුසලධම්ම නාහිමියෝ, ආචාර්ය ඉත්තෑපානේ ධම්මාලංකාර නාහිමියෝ, ආචාර්ය කොල්ලුපිටියේ මහින්ද සංඝරක්කිත නාහිමියෝ, භ්‍රාහ්මණවත්තේ සිරි සීවලි නාහාමියෝ ඇතුලු මහා සංඝරත්නය, සමස්ත ලංකා ජම්මියතුල් උලමා සංවිධානයේ සභාපති මව්ලවි එම්. අයි. එම් රිස්වි මුෆ්ති, මහලේකම් අෂ් ෂෙයික් එම්. අහ්මද් මුබාරක් ඇතුළු එම සංවිධානයේ නිලධාරින් රැසක් එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303122</link>
    <topic>ජිනීවා යෝජනාවලියට එරෙහිව කිළිනොච්චියේ විරෝධතාව අද</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් අමෙරිකා එක්සත් ජනපදය විසින් ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාවට විරෝධය පළ කරමින් උතුරු පළාතේ ද්‍රවිඩ ජාතිකයන් සංවිධාන කරන දැවැන්ත විරෝධතා ව්‍යාපාරය කිළිනොච්චි නගරයේදී අද (12) පැවැත්වේ.ශ්‍රී ලංකාවට එරෙහිව ක්‍රියාත්මක බටහිර බලවේග පරාජය කොට ශ්‍රී ලංකාවේ තිරසර සංවර්ධනය සහ ස්ථිරසාර සාමය තහවුරු කිරීමේ අරමුණින් පැවැත්වෙන මේ විරෝධතා ව්‍යාපාරය සඳහා යාපනය, වවුනියාව, කිළිනොච්චි, මුලතිවු සහ මන්නාරම දිස්ත්‍රික්කයන්හි ද්‍රවිඩ ජාතිකයන් දහස් ගණනක පිරිසක් සහභාගි වීමට නියමිතයි.ත්‍රස්තවාදයෙන් ජයගත් ශ්‍රී ලංකාව අද වනවිට සමෘද්ධිමත් දේශයක් කරා රැගෙන යන ලොව ශක්තිමත් නායකත්වයට තවදුරටත් ශක්තියක් වෙමින් බටහිර බලවේගවලින් ආරක්ෂාකර ගැනීම වෙනුවෙන් පැවැත්වෙන මේ දැවැන්ත විරෝධතා ව්‍යාපාරය කිලිනොච්චිය ශ්‍රී ලංකා නිදහස් පක්ෂ ප්‍රධාන සංවිධායිකා එන්. ගීතාංජලී මහත්මිය විසින් සංවිධාන කරයි.එල්.ටී.ටී.ඊ ත්‍රස්ත සංවිධානය විසින් පැහැරගෙන ගොස් අතුරුදන් කළ පුද්ගලයන්ගේ පවුල්වල ඥාතීන් විශාල ප්‍රමාණයක් මේ සඳහා සහභාගි වීමද විශේෂත්වයකි.ශ්‍රී ලංකාවේ මානව හිමිකම් සුරැකීම සහ ප්‍රවර්ධනය වෙනුවෙන් වත්මන් රජය විසින් වැඩපිළිවෙල රැසක් ක්‍රියාත්මක කර ති‍බෙන බවද ඒ නිසා මානව හිමිකම් සම්බන්ධයෙන් අවවාද උපදෙස් ලබාදීම අවශ්‍ය නොවන බවද උතුරේ ද්‍රවිඩ ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303123</link>
    <topic>අත්‍යවශ්‍ය භාණ්ඩ මිල පහත දැමීමට පියවර ගන්නවා</topic>
    <author>ධනුෂ්ක ගොඩකුඹුර</author>
    <content>මහජනතාවගේ සුබසෙත උදෙසා අත්‍යවශ්‍ය භාණ්ඩ මිල පහත ‍දැමීම සඳහා වැඩපිළිවෙළක් සැකසීමට රජයේ අවධානය යොමුව ඇති බව ජනාධිපති මහින්ද රාජපක්ෂ මහතා පැවසීය.බඩු මිල ඉහළ යාමට හේතවී ඇත්තේ අතරමැදියන්ගේ කටයුතු බවත් එම නිසා බඩු මිල සියයට 150කින් පමණ ඉහළ ගොස් ඇති බවත් පෙන්වා දුන් ජනාධිපතිවරයා සතොස වැනි ආයතන මැදිහත් කර ගෙන බඩු මිල පාලනයට කටයුතු කරන බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂයේ සමස්ත ලංකා කාන්තා සංවිධානය සංවිධාන කළ කාන්තා නායකත්ව පුහුණු වැඩමුළුවට පදනම් ආයතනයේදී ඊයේ (11) එක්වෙමිනි.ජනතා අවශ්‍යතා සළකා බඩු මිල පහත දැමීමට ක‍ටයුතු කළත් මේ සියල්ලට මැදිහත් වීමට රජයට නොහැකි බව පැවසූ ජනාධිපතිවරයා එසේ වුවහොත් 1970 රජයට සිදු වූ දෙය සිදුවිය හැකි බව කීවේය.ශ්‍රී ලංකා නිදහස් පක්ෂය නියෝජනය කරන මහජන නියෝජිතවරියන්, මැතිවරණ අපේක්ෂිකාවන් පිරිසක් මෙම වැඩමුළුවට එක් ව සිටියහ. වැඩමුළුවට සහභාගී වූ කාන්තාවන් සමඟ කතා බහ කළ ජනාධිපතිවරයා ඔවුන්ගේ තොරතුරු විමසා සිටියේය.දුර බැහැර ප්‍රදේශ නියෝජනය කරමින් වැඩමුළුවට එක්ව සිටි නියෝජිතවරියන්ගේ ගැටලු කෙරෙහි විශේෂ අවධානය යොමු කරමින් විසැඳුම් ලබා දීමට ජනාධිපතිවරයා කටයුතු කළේය. ලාහුගල ප්‍රදේශයේ නියෝජිතවරියක් ‍වැවක් සම්බන්ධයෙන් ඉදිරිපත් කළ ගැටලුවකට සාවධානව කන් දුන් ජනාධිපතිවරයා එම ගැටලුව ලිඛිතව ඉදිරිපත් කරන ලෙස දැනුම් දුන්නේය.මහජන නියෝජිතයන් කටයුතු කරන්නේ දීමනා, වරප්‍රසාද දෙස බලාගෙන නොව මහජනතාවගේ අවශ්‍යතා වෙනුවෙන් ස්වෙච්ඡාවෙන් බව ජනාධිපතිවරයා මෙහිදී ප්‍රකාශ කළේය.ශ්‍රී ලංකා නිදහස් පක්ෂයේ ජාතික සංවිධායක, ආර්ථික සංවර්ධන ඇමැති බැසිල් රාජපක්ෂ, විදුලිබල හා බලශක්ති ඇමැතිනී පවිත්‍රා වන්නිආරච්චි, දකුණු පළාත් ආණ්ඩුකාර කුමාරි බාලසූරිය මහත්ම මහත්මීහු ඇතුළු පිරිසක් ද මේ අවස්ථාවට එක් ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303124</link>
    <topic>සෑම දරුවකුම ක්‍රීඩාවකට යොමු කෙරෙන චක්‍රලේඛය ලබන සතියේ</topic>
    <author>සුභාෂීණී සේනානායක</author>
    <content>ක්‍රීඩා කිරිම සඳහා සිසුන් යොමුකරවීම සම්බන්ධ චක්‍රලේඛය ඉදිරි දින කීපය තුළ නිකුත් කරන බව අධ්‍යාපන ඇමැති බන්දුල ගුණවර්ධන මහතා පවසයි.මේ සඳහා අදාළ උසස් අධ්‍යාපන අමාත්‍යාංශය සහ ක්‍රීඩා අමාත්‍යාංශය සමඟ සාකච්ඡා සිදු කළ බවද ඇමතිවරයා කීවේය.ක්‍රීඩාවන් සඳහා යොමු වන සිසුන්ට තමන් පෙනී සිටින විභාගයන් සඳහා විශේෂ ලකුණු ලබා දීමේ වැඩපිළිවෙළක්ද ක්‍රියාත්මක කරන බවද ඇමැතිවරයා කීවේය.මේ චක්‍රලේඛයට අනුව සිසුන් ක්‍රීඩා සඳහා යොමු කළ යුතුව ඇති අතර ක්‍රීඩා සඳහා යොමු කරවීමට ප්‍රථම අදාළ පාසලේ ක්‍රීඩි අචාර්යවරයා මගින් වෛද්‍ය උපදෙස් ලබා දීමද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303125</link>
    <topic>ජනපති ජපාන නිල සංචාරය අරඹයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා ජපානයේ සිවු දින නිල සංචාරයක් සඳහා ඊයේ (11) රටින් බැහැරව ගියේය.මේ මස 12 වැනිදා සිට 15 වැනිදා දක්වා වන මේ සංචාරය අතරතුර ජනාධිපතිවරයා ජපානයේ අකිහිතෝ අධිරාජයා සහ අගමැති සින්ෂෝ අබේ මහතා ඇතුළු රාජ්‍ය තාන්ත්‍රිකයන් හමුවීමට නියමිතය.ජපානයේ වෙසෙන ශ්‍රී ලාංකිකයන් සහ ජනාධිපතිවරයා අතර හමුවක් ද පැවැත්වීමට නියමිතව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303126</link>
    <topic>සරසවි විශේෂ ප්‍රවේශයට සම්මුඛ පරීක්ෂණ 18දා සිට</topic>
    <author>සමන්මලී ප්‍රියශාන්ති</author>
    <content>නව අධ්‍යයන වර්ෂය සඳහා විශේෂ ප්‍රවේශය යටතේ විශ්වවිද්‍යාලවලට සිසුන් බඳවා ගැනීමේ සම්මුඛ පරීක්ෂණ මේ මස 18 දා සිට ආරම්භ කිරීමට විශ්වවිද්‍යාල ප්‍රතිපාදන කොමිසන් සභාව පියවර ගෙන තිබේ.ආබාධ සහිත සිසුන් බඳවා ගැනීම සඳහා වු සම්මුඛ පරීක්ෂණ මේ අනුව පළමුව පැවැත්වෙන බව විශ්වවිද්‍යාල ප්‍රතිපාදන කොමිසන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා "දිනමිණ" ට පැවසීය.සාමාන්‍ය ප්‍රවේශය යටතේ විශ්වවිද්‍යාලවනට බඳවා ගැනෙන සිසුන් 26944 දෙනාට අමතරව විශේෂ ප්‍රවේශය යටතේ තවත් සිසුන් දහසක් බඳවා විශ්වවිද්‍යාලවලට බඳවා ගැනේ.ආබාධ සහිත සිසුන්ට අමතරව විශේෂ ප්‍රවේශය ය‍ටතේ විශේෂ දක්ෂතා සහිත සිසුන්, ජාතික හා ජාත්‍යන්තර තරඟවලින් ජය ලැබු සිසුන්, ක්‍රීඩා කුසලතා දක්වා ඇති සිසුන් මෙන්ම විදේශීය සිසුන් කිහිප දෙනකු ද බදවා ගැනීමට නියමිතය.සාමාන්‍ය ප්‍රවේශය යටතේ විශ්වවිද්‍යාලවලට සුදුසුකම් ලැබ සිටින සියලුම සිසුන්ට මේ වන විට ලිපි තැපැල් කර තිබෙන බව පැවසු ප්‍රේමකුමාර මහතා, මාර්තු 27 වන විට විශ්වවිද්‍යාලවල නව අධ්‍යයන වර්ෂය ආරම්භ කිරීමට අවශ්‍ය සියලු උත්සහයන් ගන්නා බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303127</link>
    <topic>සුළු පිරිසකගේ වැරැදි ක්‍රියා හේතුවෙන් මුළු දේශපාලනයටම බලපෑම් සිදුවෙනවා</topic>
    <author>මහින්ද අලුත්ගෙදර</author>
    <content>ඉතාම සුළු පිරිසකගේ වැරැදි ක්‍රියාකාරකම් හේතුවෙන් සමස්ත දේශපාලන පද්ධතියටම බලපෑමක් සිදුවන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පවසයි.දේශපාලන වේදිකාව තුළ ඇතැම් දේශපාලඥයන් දෙස බලනුයේ වපර ඇසින් බව පෙන්වාදෙන ඒ මහතා ශිෂ්‍ය පාර්ලිමේන්තුවෙන් බලාපොරොත්තු වන්නේ මේ තත්ත්වය අවම කොට රටට අවශ්‍ය කරන සැබෑ දේශපාලන චරිත පාසල තුළින්ම නිර්මාණයකර ගැනීම බවද පෙන්වා දෙයි.මන්ත්‍රීවරයා මේ බව සඳහන් කළේ කොළඹ විශාඛා විද්‍යාලයීය ශිෂ්‍ය පාර්ලිමේන්තුවේ නවක මන්ත්‍රීවරියන් වෙත නිල ලාංඡන පැළඳවීම වෙනුවෙන් ඊයේ (11) පැවැති උත්සවය අමතමිනි.නවක මන්ත්‍රීවරියන්ට නිල ලාංඡන පැළඳවීමට සමඟාමීව පසුගිය වර්ෂයන්හි එම පාර්ලිමේන්තුවේ කටයුතු කළ මන්ත්‍රීවරියන්ට සහ ඇමැතිවරියන්ට සහතිකපත් පිරිනැමීමද මෙහිදී සිදුවිණි.එහිදී වැඩිදුරටත් අදහස් පළකළ නාමල් රාජපක්ෂ මහතා සඳහන් කළේ, ජනාධිපති මහින්ද රාජපක්ෂ මහාතාගේ අරමුණ වී තිබෙන්නේ ත්‍රස්ත ග්‍රහණයෙන් මුදාගත් රට ඊට සමානව ආර්ථික හා සමාජයීය වශයෙන් සංවර්ධනය කිරීම බවත් එදා කොළඹට පමණක් සීමා වූ සංවර්ධනය අද වනවිට රටපුරා සෑම ප්‍රදේශයකටම ව්‍යාප්ත වී තිබෙන බවත්ය.අපේ අනාගත පරපුර රට, ලෝකය දිනීම සඳහා අවශ්‍ය පරිසරය නිර්මාණය කිරීමට රජය පියවර ගෙන තිබෙන බව සිහිපත් කළ නාමල් රාජපක්ෂ මහතා එවැනි කාලවකවානුවක ජීවත්වන දරුවන් සැබෑ වාසනාවන්තයෝ බවද ලබාගත් නිදහස ආරක්ෂාකර ගැනීම මේ දරුවන් සතු වගකීමක් බවද සඳහන් කළේය.ඒ සඳහා වන රට සංවර්ධනය කිරීම මේ වනවිට සිදුකරගෙන යන බවද එම දරුවන්ගේ අධ්‍යාපනයේ සහ සමාජ දියුණුවක් නොමැති නම් සංවර්ධනයේ කිසිඳු ප්‍රයෝජනයක් නොමැති බවද සඳහන් කළ මන්ත්‍රීවරයා දෙමාපියන්ට සළකන, වැඩිහිටියන්ට ගරුකරන සමාජයක් නිර්මාණය කළයුතු බවද පෙන්වා දුන්නේය.පත පොතට පමණක් සීමා නොවී විෂය සමඟාමී භාහිර ක්‍රියාකාරකම් වලද නිරත වියයුතු බව පෙන්වාදුන් ඒ මහතා මේ සියල්ල සමඟ රට සංවර්ධනය අත්‍යවශ්‍ය බවද සඳහන් කළේය. මේ අතර ඒ මහතා පෙන්වා දුන්නේ අද ඇතැම් විට දේශපාලන චරිත වෙනස් බවත් දේශපාලනය තුළ ගැඹුරු දර්ශනයක් තිබෙන බවත්ය.දේශපාලන වේදිකාව තුළ කාන්තාවන් සම්බන්ධයෙන්ද කතාකරන බව සඳහන් කළ මන්ත්‍රීවරයා කාන්තාවන් දේශපානයට තව තවත් යොමු වියයුතු බවට විශාල පිරිසක් සඳහන් කරන බවද කීවේය.කෙසේ වුවද ඇතැමුන් මේ රටේ කාන්තාවන් විවේචනය කරන බව පෙන්වාදුන් නාමල් රාජපක්ෂ මහතා ඒවායේ වෙනසක් කිරීම සඳහා ආකල්පමය වශයෙන් වෙනසක් අවශ්‍ය බවද මේ දරු දැරියන්ගෙන් සමාජයට ඉටුවිය යුතු යුතුකම් විශාල බවද සඳහන් කළේය.මේ අවස්ථාවට සහභාගි වූ විශාඛා විද්‍යාලයීය විදුහල්පතිනි සඳමාලි අවිරුප්පොල මහත්මිය සඳහන් කළේ මේ විද්‍යාලයීය ශිෂ්‍ය පාර්ලිමේන්තුව පසුගිය 2010 වසරේදී ආරම්භ කළ බවත් කොළඹ දිස්ත්‍රික්කයේ විද්‍යාලය අතර මෙය ඉදිරියෙන් සිටින බවත්ය.නායකත්ව ගුණාංග වර්ධනය සහ රටේ ආණ්ඩුක්‍රම ව්‍යවස්ථාව සම්බන්ධයෙන් පාසල් මට්ටමේ සිට දැනුවත් කිරීම මේ මගින් අරමුණු කරන බවද ඒ මහත්මිය සඳහන් කළාය.මේ වෙනුවෙන් මෙම ව්‍යාපෘතිය අතිශයින්ම වැදගත් බව පෙන්වාදුන් ඒ මහතාමිය මෙය දකින අයටද එය ආදර්ශයක් බවද අධ්‍යාපන කටයුතු අතරම මේ කටයුතු සිදුකරගෙන යන බවද පැවසුවාය.මේ වසර සඳහා තේරී පත්වූ නවක මන්ත්‍රීවරියන් දිවුරුම් දීමද මෙහිදී සිදුවූ අතර මේ අවස්ථාවට සහභාගි වූ පාර්ලිමේන්තු මන්ත්‍රී නාමල් රාජපක්ෂ මහතා වෙත සමරු තිළිණයක්ද පිරිනැමීය. කොළඹ විශාඛා විද්‍යාලයේ නියෝජ්‍ය විදුහල්පතිනියන් වන කලනි සූරියප්පෙරුම සහ සඳමාලි පෙරේරා මහත්මීන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303128</link>
    <topic>විදුලි ගාස්තු සංශෝධනයට මහජන අදහස් විමසයි</topic>
    <author>නුවන් කොඩිකාර</author>
    <content>විදුලි ගාස්තු සංශෝධනය කිරීමේ යෝජනාවට අද (12) සිට මහජන අදහස් විමසීම සඳහා විවෘත කරන බව මහජන උපයෝගීතා කොමිසම පවසයි. මහජන අදහස් විමසීමෙන් පසු රජයේ ප්‍රතිපත්ති තීරණයද සලකා බලා විදුලි ගාස්තුව සංශෝධනය වන ප්‍රතිශතය තීරණය කරන බව එම කොමිසම ප්‍රකාශ කරයි.ඉන්ධන මිල ඉහළ යාම නිසා විදුලි ගාස්තුව තාවකාලිකව සංශෝධනය කිරීමට සිදුව ඇති බව විදුලිබල අමාත්‍යාංශය පවසයි. විදුලි සංශෝධනය අදාළ යෝජනාව මහජන උපයෝගීතා කොමිසමට ඉදිරිපත් කර ඇති බවත් ඒ අනුව එළඹෙන මස සිට විදුලි ගාස්තු සංශෝධනයක් සිදුවන බවත් අමාත්‍යාංශය ප්‍රකාශ කරයි.එහෙත් ලබන වසරේ මුල සිට ඉන්ධන ගැලපුම් ගාස්තු ඉවත් කිරීමත් සමඟ විදුලි බිල යළි පහළ යනු ඇති බවත් එම වාසිය පාරිභෝගියන්ට නියත වශයෙන්ම හිමිවන බවත් විදුලිබල අමාත්‍යාංශයේ ලේකම් එම්. සී ෆර්ඩිනැන්ඩු මහතා කීවේය.පසුගිය වසරට පමණක් විදුලිබල මණ්ඩලයෙන් ඛනිජ තෙල් කර්මාන්ත අමාත්‍යාංශයට රුපියල් බිලියන 27 ක මුදලක් ගෙවීමට ඇති බවත්, මීට අමතරව බැංකු කිහිපයකින් ලබාගත් ණය මුදල් ගෙවීම සිදු කළ යුතු බවත් විදුලි බල අමාත්‍යාංශයේ ලේකම් එම්. සී ෆර්ඩිනැන්ඩු මහතා පැවැසීය.විදුලිබල අමාත්‍යාංශයේ ඉලක්කය ලාබ ලබාගැනීමට වඩා ලැබෙන ලාබය උපයෝගි කරගෙන මහජනතාවට හොඳ සේවාවක් ලබාදීම බව හෙතෙම කීවේය.මේ වසර අවසන් වන විට නොරොච්චෝලේ දෙවන හා තෙවන අදියරයන් නිමවීමත් සමඟ ඉන්ධන භාවිතයෙන් විදුලිය නිෂ්පාදනය කිරීම අඩු වන බවත්, පුනර්ජනනීය බලශක්තියද මේ සඳහා යොදා ගන්නා බවත් ලේකම්වරයා ප්‍රකාශ කළේය.විදුලිබල මණ්ඩලයේ වියදම රුපියල් බිලියන 256 ක් වන විට ආදායම රුපියල් බිලියන 186ක් බව පැවසු ෆර්ඩිනැන්ඩු මහතා ඛනිජ තෙල් කර්මාන්ත අමාත්‍යාංශයට පමණක් රුපියල් බිලියන 191 ගෙවීමට සිදුව ඇති බව පැවසීය. විදුලිය සඳහා රජය යම් සහනාධාරයක් ලබාදෙන බවත් ඒකකයක පිරිවැයත්, පාරිභෝගිකයා ගෙවන මිලත්, රජය ලබාදෙන සහනාධාරයත් ඉදිරියේ සිට පාරිභෝගිකයාගේ බිල් පතේ සඳහන් කිරීමට පියවර ගන්නා බවත් ඒ මහතා කීවේය.මේ වන විට සියයට 97 කට වැඩි ප්‍රමාණයකට විදුලිය ලබා ඇති බව පවසන ලේකම්වරයා මේ වසර අවසන් වීමට පෙර සියයට සියයක් කරගත හැකි බව පැවසීය.පැය 24 පුරා දින 365 දීම අඛණ්ඩව පාරිභෝගිකයාට විදුලිය ලබාදීම රජයේ ප්‍රතිපත්තිය බවත් කීය.අපේ රටේ විදුලිය යම් ප්‍රමාණයක් ලබාදෙන්නේ ඉන්ධන භාවිතයෙන්. එම නිසයි ඛනිජ තෙල් මිල ඉහළ යාමේදී යම් සංශෝධනයක් කරන්න සිදුවෙන්නේ. මීට විකල්පයක් ලෙසයි මේ වන විටත් ගල් අඟුරු බලාගාර ඉදිකරමින් සිටින්නේ. මෙම බලාගාර ඉදිකර අවසන් වුණාම විදුලි ගැලපුම් ගාස්තු ඉවත් කරන්න පුළුවන්, එවිට විදුලි ගාස්තු අඩුවිමක් සිදුවෙනවා. එම නිසා මේ මාස කිහිපය යම් කැප කිරීමක් කරන්න කියලා මහජනතාවගෙන් ඉල්ලා සිටිනවා.කවුරුන් හෝ අරපිරිමැස්මෙන් විදුලිය භාවිතා කරන්නේ නම් ඒ අයට වාසි ලැබෙනවා. එම නිසා ජනතාවගේ සහාය ලැබුණහොත් විදුලිය ඉතිරි කරගන්න හැකි වන බවද ලේකම්වරයා කීවේය.විදුලිබල මණ්ඩලයේ සභාපති ඩබ්ලිව්. බී ගනේගල මහතා. අපේ රටේ විදුලි පරිභෝජනය කරන පවුල් ලක්ෂ පනස් හයක් පමණ සිටිනවා. මේ වන විට පවුල් ලක්ෂ පනස් දෙකකටත් වැඩි ප්‍රමාණයකට විදුලිය ලබාදී තියෙනවා. ඒ කියන්නේ සියයට අනූ හයකට පමණ විදුලිය දීලා තියෙනවා.ඉතිරි සියයට හතරටත් මේ වසර අවසන් වීමට පෙර විදුලිය ලබාදෙන්න අපට හැකියාව තියෙනවා. විදුලි ගාස්තු සංශෝධනය ප්‍රතිශතයක් ලෙස ප්‍රකාශ කරන්න බැහැ. අරපිරිමැස්මෙන් විදුලිය පාවිච්චි කරන පිරිසට ගාස්තුව සංශෝධනය වුණාත් එහි වාසිය අත්වෙනවා. අනෙක් කාරණය තමයි ගල් අඟුරු විදුලිබලාගාරවල වැඩ අවසන් වීමත් සමඟ විදුලිබිල පහළ යෑමක් සිදුවෙනවා. එම නිසා මේ මාස කිහිපයේ යම් කැප කිරීමක් කරන්න කියා ජනතාවගෙන් ඉල්ලා සිටිනවා.මේ අවස්ථාවට විදුලිබල අමාත්‍යාංශයේ නිලධාරීන් රැසක් සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n1303129</link>
    <topic>රාජ්‍ය නිලධාරීන්ට විරුද්ධව මහජන පැමිණිලි 181ක්</topic>
    <author>උදුලා පීරිස්</author>
    <content>‍ගෙවීගිය මාස දෙක තුළ පමණක් රාජ්‍ය නිලධාරින්ට විරුද්ධව මහජන පැමිණිලි 181ක් ලැබී ඇතැයි රාජ්‍ය පරිපාලන හා ස්වදේශ කටයුතු අමාත්‍යාංශයේ විමර්ශන හා මෙහෙයුම් ඒකකය දන්වා සිටී.ඒ අනුව චෝදනා ලද ප්‍රාදේශීය ලේකම්වරු ‍‍04 දෙනෙකු ප්‍රාදේශීය පරිපාලනයෙන් ඉවත් කළ බවද රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව් ඩී. ‍‍ජේ. සෙනවිරත්න මහතා පැවසීය. ‍ පසුගියදා අමාත්‍යාංශ නිලධාරීන් සමඟ එම අමාත්‍යංශයේදී පැවැති හමුවකදී ඇමැතිවරයා මේ බව අනාවරණය කළේය.ප්‍රාදේශීය පරිපාලනය පිළිබඳ ජනතාවගෙන් ලැබෙන පැමිණිලි පිළිබඳ අමාත්‍යාංශයේ විමර්ශන හා මෙහෙයුම් ඒකකයේ දැඩි අවධානය යොමුව ඇති බව පෙන්වා දෙන ඇමැතිවරයා සෑම මසකම තෝරාගත් දිස්ත්‍රික්කයක් ආවරණයවන පරිදි ප්‍රාදේශීය පරිපාලනය පුළුල් අධීක්ෂණයකට ලක්කල යුතු බවද ඇමැතිවරයා අවධාරනය කළේය.ඒ අනුව පසුගිය මාසයේ පොළොන්නරුව දිස්ත්‍රික්කයේ සියලුම ප්‍රාදේශීය ලේකම් කාර්යාල එකම දිනයකදි නිලධාරී කණ්ඩායම් කිහිපයක් යොදවා විධිමත්ව අධීක්ෂණ කටයුතු සිදු කෙරිණි‍.තමා ළඟදීම අමාත්‍යාංශ නිලධාරීන් සමග පොළොන්නරුවට ‍ගොස් විමර්ශනයේදී හදුනාගත් අඩුපාඩු හා අක්‍රමිතා සම්බන්ධව අවශ්‍ය පියවර ගන්නා බවවද ඇමැතිවරයා මේ හමුවේදී කියා සිටියේය.කළුතර සාලින්ද නුවර ප්‍රාදේශීය කාර්යාල නිලධාරීන්ද රාජකාරි වේලාවේදී එම කාර්යාලය තුළ රැදී නොසිටිම සම්බන්ධයෙන් ලැබී ඇති පැමිණිල්ලක් අනුව වහාම විශේෂ නිලධාරී කණ්ඩායමක් මගින් පරික්ෂණ පැවැත්වූ බවත් ඒ සම්බන්ධයෙන් වාර්තාව ලැබුණු පසු අදාළ විනය ක්‍රියා මාර්ගය ගන්නා බවත් ඇමැතිවරයා මෙහිදී කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n13031210</link>
    <topic>ලේක්හවුස් දීර්ඝ කාලීන සේවා සම්මාන ප්‍රදානය අද</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගමේ දීර්ඝ කාලීන සේවා සම්මාන ප්‍රදානය අද (12) සවස 4ට කොළඹ ටාජ් සමුද්‍රා හෝටලයේදී සිදු කෙරේ.ආයතනයේ වසර විසි පහ සහ වසර තිස්පහ සේවා කාලය අවසන් කළ කාර්ය මණ්ඩල සාමාජික සාමාජිකාවන්ට මේ සම්මාන ප්‍රදානය කරනු ලබන්නේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලය, ආයතන සාමාන්‍යාධිකාරි ඇතුළු විධායක මඬුල්ල, දිනපතා, සතිපතා, සති අන්ත පුවත්පත් කතුවරුන් සහ වාර ප්‍රකාශන කතුවරුන්ගේ ප්‍රධානත්වයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n13031211</link>
    <topic>අධ්‍යාපනය ක්‍රමවත් කිරීමට පනතක් ගෙන ආවාට ජනපතිට ප්‍රණාමය</topic>
    <author/>
    <content>රටපුරා ඇති ජාත්‍යන්තර පාසල් ලියාපදිංචි කොට අධ්‍යාපනය ක්‍රමවත් කිරීමේ පනතක් ගෙන ඒමට ජනාධිපතිතුමා ගෙන ඇති තීරණය ඉහළින්ම අගය කරන බව සමස්ත ලංකා ඉංගී‍්‍රසි සංගමය කියා සිටී.මේ සම්බන්ධයෙන් නිවේදනයක් නිකුත් කරන සංගමයේ මහ ලේකම් ඇම්. ඒ. ස්ටැන්ලි පෙරේරා මහතා නව පනත යටතේ ජාත්‍යන්තර හා පෞද්ගලික පාසල්වලට සම්බන්ධ නිර්දේශ ක්‍රියාත්මක කරන ලෙස අධ්‍යාපන අමාත්‍යාංශයෙන් ඉල්ලා සිටී.යෝජිත නිර්දේශ මෙසේය.* සියලු පුද්ගලික හා ජාත්‍යන්තර පාසල් ප්‍රාදේශීය අධ්‍යාපන කාර්යාලවල ලියාපදිංචි කළ යුතුය.* මෙම පාසල් අධ්‍යාපන අමාත්‍යාංශයේ සහ ප්‍රාදේශීය අධ්‍යාපන අමාත්‍යාංශවල අධීක්ෂණයට යටත් විය යුතුය.* මෙම පාසල් ලාභ ලබන ආයතන සේ පවත්වාගෙන නොයා යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n13031212</link>
    <topic>මත්තල නිල් ගුවන ජයගනී</topic>
    <author>එල්.ඩී.රුවන්පතිරණ</author>
    <content>අද නව අරුණෝදයක උදාවයි. ලංකාවාසීන්ට වඩාත් ඵලදායි බලාපොරොත්තු ඇති කරවන නව සංවර්ධන මංපෙත් විවර කරන යුගයක අප සිටින්නෙමු. ඓතිහාසික රුහුණේ හම්බන්තොට දිස්ත්‍රික්කයේ මත්තල ඉදිවුණ රාජපක්ෂ ජාත්‍යන්තර ගුවන්තොටුපල ශශ්‍රී ලංකාවේ දෙවන ජාත්‍යාන්තර ගුවන්තොටුපල 2013 මාර්තු 18 දින අතිගරු ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ජනතා අයිතියට පත් කෙරේ.කිසිදා ජයගත නොහැකියැයි හංවඩු ගැසූ තිස්වසරක කුරිරු යුද්ධය වසර 3කින් නිමකර රට එක්සේසත් කළ නායකයා ලෙස ඉතිහාසගතවී ඇති අපේ ජනාධිපතිතුමා යුද ජයග්‍රහණයෙන් නොනැවතී සංවර්ධන සංග්‍රාමයද දියත්කර ඇත. ඒ සඳහා පක්ෂ පාට, ජාති භේදයෙන් තොරව සියලු දෙනාම එතුමාගේ ජාතික සංවර්ධන ප්‍රතිපත්තිය සාර්ථක කර ගැනීමට සහයෝගය ලබාදීම සියලුදෙනාගේම පුරවැසි යුතුකමකි.එදා මත්තල ග්‍රාමීය ප්‍රදේශයකි. යටිතල පහසුකම්වලින් තොර මේ ප්‍රදේශය පුරා ඉදි වී තිබූ වරිච්චි බිත්ති, ඉලුක් සෙවිලි කළ ගෙපැලට ඉදිරියෙන් නවීන පන්නයේ ගෙවල් තැනින් තැන ඉදිවී ඇත. මේ නවීකරණය පිටුපස එදා තිබුණ කටුක දිවිය හඳුනාගත හැක. ඒත් දැන් දැන් ගම නව යුගයකට පා තබමින් සිටින බවට පෙරමඟ ලකුණු ඕනෑ තරම් තිබේ.මේ ගුවන් ක්‍ෂේත්‍රයේ සංවර්ධනයේ දැවැන්ත සංග්‍රාමය ඇරඹීම සඳහා 2009 - 11 - 27 වන දින මුල්ගල් තැබූ අතර 2010 - 03 - 10 දින කොන්ත්‍රාත්කරුවන්ට පවරා දුණි. හෙක්ටයාර් 800ක භූමිභාගයක් පුරා මේ අති දැවැන්ත ව්‍යාපෘතිය පැතිරී ඇත. ජාතික අවශ්‍යතා පෙරමුණේ තබා කටයුතු කරන නායකයකු ලෙස ජනාධිපතිතුමා මේ කාර්ය සාර්ථකව ඉටුකිරීමට අවශ්‍ය මුල්‍ය ප්‍රතිපාදන නොඅඩුව ලබාදුන් අතර චීන රජයද මේ සඳහා මුල්‍ය ප්‍රතිපාදන ලබාදී ඇත. ශිල්පීය තාක්ෂණයද චීන රජය හා ලංකා රජයද ලබාදී ඇත. මේ විස්මිත කාර්යය ඉතා සාර්ථකව නිමකිරීමට භාරගෙන කටයුතු කරනු ලැබුවේ චයින හාබර් තර්ඩ් හයිවේ, ජෝර්ත් හාබර් කෝපරේෂන්, ඉංජිනේරු සමාගම, සී.පී.ජී.උපදේශක සමාගම, ඇක්සස් ආදී ඉදි කිරීම් සමාගම් කිහිපයක් මගිනි.මගී පර්යන්තය, බහාලුම් ඒකකය, ගිනි නිවන ඒකකය, ගුවන් යානා පාලන කුළුණ ඈතටම දැක ගන්නට පුළුවන. ලංකාවේ දිගම ගුවන් පථය ඉදිවී ඇත්තේ මත්තලයි. එය දිගින් කි.මී. 3.5කි. මෙය ලංකාවේ දිගින් වැඩිම යානා ධාවන පථයයි. මනාව කාපට් අතුරා ඇත. මෙදින විවෘත කිරීමේ උළෙලින් පසුව ශශ්‍රී ලංකන්, එයාර් ලයින්ස් , මිහින් ලංකා පමණක් නොව එමිරේට්ස්, කටාර්, එයාවේස්, ගල්ප් එයාර්වේස්, කිංග් පිෂර්, ස්පයිස් ජෙට්, ග්ලයි ඩුබායි , චයිනා එයාර් ලයින්, එටිහාඩ් ආදී ලෝ පුරා ගුවන් සේවාවන්ට අයත් යානා මෙහි එනු ඇත. එබැවින්ම එය ආශ්චර්යයකි.එය ඉදිවී ඇත්තේ අපූර්වාකාරයකටය. දැඩි හිරු රැස් ඍජුවම පතිත වන මේ බිමේ ඉදි කිරීම සිදුවී ඇත්තේ හිරුගේ දිශානතියට අනුවයි. ඍජුවම හිරු කිරණ පතිතවන දිසා බිත්තිවලින් ආවරණය කර ඇත. ඉතිරි පෙදෙස් ආවරණය වන්නේ වීදුරු තල තුනකිනි. එසේ තල තුනක් යොදන්නේ දැඩි උණුසුම වළකාලන්නටය. එහෙයින් වායු සමීකරණයට අධිකව බලශක්තිය වැය වන්නේ නැත. බලශක්තිය පිරිමසා ගනිමින් ඇතුළත සිසිලස රඳවා ගන්නට හැකි වන පරිදි එය සකස් වී ඇත.මත්තල රාජපක්ෂ ජාත්‍යන්තර ගුවන්තොටුපල ඉදි වී ඇත්තේ පරිසර හිතකාමී ගුවන්තොටුපලක් හැටියටය. නවීන තාක්ෂණයෙන් හා සුන්දරත්වයෙන් යුතුව ඉදිවී ඇති මත්තල රාජපක්ෂ ජාත්‍යන්තර ගුවන්තොටුපලට කටුනායක බණ්ඩාරනායක ජාත්‍යන්තර ගුවන්තොටුපලට පැමිණෙන ගුවන් ගමන් හම්බන්තොට දක්වා දීර්ඝවනවා ඇත. මේ සඳහා ජාත්‍යන්තර ගුවන් සේවා කමිටුවේ සභාපති ෂෙනන් එම්බ්‍රෝස් මහතාගේ සහාය නොඅඩුව ලැබෙන බැව් කිවයුතුය. දැනටමත් ජාත්‍යන්තර ගුවන්සේවා සමාගම් කිහිපයක් කැමැත්ත ප්‍රකාශ කර ඇත. මේ ප්‍රදේශවල සිටින අයට පමණක් නොව මෙහි විපුල ප්‍රයෝජන ලැබෙන්නේ සමස්ත ලක්වැසි ජනතාවටමය. එපමණක් නොව මතු පරපුරටම මෙහි නියම ප්‍රතිඵල භුක්ති විඳීමට ඉඩකඩ ලැබෙනවා.නිවහල් සාමකාමී මේ පින්බිම හෙට දවසේ සියලු යස ඉසුරින් සපිරි මත බුලතින් සරුසාර පින්බර දේශයක් බවට පත්වෙනවාට කිසිදු සැකයක් නැත. ශශ්‍රී ලංකාවේ සංචාරක කර්මාන්තයේ ශිඝ්‍ර වර්ධනයක් එක්ක බණ්ඩාරනායක ජාත්‍යන්තර ගුවන්තොටුපලේ ඉඩකඩ ප්‍රමාණවත් නොවන තත්ත්වයක් ඉදිරියේදී ඇතිවෙන්න පුළුවනි. ඒ නිසා දෙවන ජාත්‍යන්තර ගුවන් තොටුපලක අවශ්‍යතාවය තදින්ම රටට දැනෙන්නට විය. ඒ තදබදය කිසිම ගැටලුවකින් තොරව අවම කරන්න මත්තල රාජපක්ෂ ගුවන්තොටුපලට හැකියාව ලැබෙනවා ඇත. එදා ඉංගී‍්‍රසි පාලන යුගයේ හම්බන්තොට උපදිසාපතිතුමා වශයෙන් සේවය කළ ලෙනාඩ් වුල්ෆ් දුටු කර්ණ කටුක, ඉතා දුෂ්කර , වනගත, හම්බන්තොට අද සීග්‍රයෙන් ඉදිරියට ගමන් කරන්නේ නව ලොවකටය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n13031213</link>
    <topic>අගරු චෙක්පත් දී ව්‍යාපාරිකයා රැවටූ පිය-පුතු දැලේ</topic>
    <author>ඉන්දික පොල්කොටුව</author>
    <content>මහනුවර ප්‍රදේශයේ ප්‍රකට සහල් ව්‍යාපාරිකයකුට රුපියල් දසලක්‍ෂ විසිපන්දහසක මුදලක අගරු චෙක්පත් ලබාදෙමින් වංචා කළ පිය-පුතු දෙපළක් මහනුවර කොට්ඨාස වංචා හා විශේෂ අපරාධ විමර්ශන ඒකකය මඟින් අත්අඩංගුවට ගනු ලැබ ඇත.අත්අඩංගුවට ගැනුණු පිය-පුතු දෙපළ අලුත්ගම දර්ගා නගරයේ පදිංචිකරුවන් බැව් පොලිසිය පවසයි.පසුගිය වසරේ අගෝස්තු 01දා මෙලෙස අගරු චෙක්පත් ලබාදෙමින් සැකකරුවන් මේ වංචාව සිදු කැර ඇති බවට පොලිස් පරීක්‍ෂණවලින් අනාවරණය වේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එම්. එන්. බී. අඹන්වල, මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොල මහත්වරුන්ගේ උපදෙස් මත මහනුවර කොට්ඨාස වංචා හා විශේෂ අපරාධ විමර්ශන ඒකකයේ ස්ථානාධිපති පො. ප. තිලක් සමරනායක මහතා ඇතුළු නිලධාරීහු පිරිසක් මෙහි වැඩිදුර පරීක්‍ෂණ පවත්වති.රුපියල් දසලක්‍ෂ විසිපන්දහසක සහල් ලබාගනිමින් සැකකරුවන් මේ වංචාව සිදුකැර ඇති අතර ඔවුන් අලුත්ගම ප්‍රදේශයේ ව්‍යාපාරිකයන් බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=n13031214</link>
    <topic>වැලිකඩ උපවාසයට තවත් රැඳවියෝ 3ක් එක්වෙති</topic>
    <author>බුද්ධිකා ඉඹුලාන</author>
    <content>සිවුමස් සමාලෝචන නිදහස්වීමේ ක්‍රමය රැඳවියන් වෙනුවෙන් යළිත් ක්‍රියාත්මක කරන්නැයි ඉල්ලමින් පෙරේදා (10) වැලිකඩ බන්ධනාගාර රැඳවියකු චැපල් වාට්ටුවේ වහලය මත නැගී ඇරැඹු උපවාසයට තවත් රැඳවියන් තිදෙනෙකු ඊයේ (11) එක්වී ඇත.මේ රැඳවියන් තිදෙනාගෙන් එක් අයකු මිනීමැරුම් චෝදනා මත වරදකරුවී සිරදඬුවම් විඳීන අතර අනෙක් දෙදෙනා මංකොල්ලකෑමේ වරදට සිරදඬුවම් විඳීන අය වෙති. පෙරේදා (10) බන්ධනාගාර වහලයට නැගි රැඳවියා මුදල් වංචාවක සම්බන්ධයෙන් 95 වසරක සිරදඬුවම් නියම වූවෙකි.ඔවුනගේ ඉල්ලීම වන්නේ, අධිකරණය මගින් මරණ දණ්ඩනය නියම කළ රැඳවියකු බන්ධනාගාරය තුළ යහපත් කල්ක්‍රියාවෙන් සිවුවසරක් ගත කළ විට ජීවිතාන්තය දක්වා සිරදඬුවමකටත් එයින් වසර 04කට පසු 209 අවුරුදු සිරදඬුවමකටත් එයින් වසර 04කට පසු වසර 13ක සිරදඬුවමකටත් අවම වී එම රැඳවියා තවදුරටත් යහපත් කල්ක්‍රියාවෙන් බන්ධනාගාරය තුළ පසුවන්නේ නම් එම රැඳවියා විසින් වසර 07 කට පසු නිදහස් වීමේ ක්‍රමවේදය වන සිවුමස් සමාලෝචන ක්‍රමය යළිත් ක්‍රියාත්මක කරන ලෙසයි.වැලිකඩ බන්ධනාගාරයේ ඇතැම් රැඳවියන් මෙම උපවාසයට සහය දක්වමින් ඊයේ (11) දහවල් ආහාරයද නොගෙන සිටි බව බන්ධනාගාර ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303121</link>
    <topic>ගමින් ගම යා කෙරෙන වැඩසටහන යටතේ ග්‍රාමීය මාර්ග කිලෝමීටර් 84ක් සංවර්ධනයට</topic>
    <author>මැද කොළඹ සමූහ - වයිමන් හෙට්ටිආරච්චි</author>
    <content>‘මග නැඟුම’ විශේෂ වැඩසටහනේ ග්‍රාම නිලධාරී කොට්ඨාස එකින් එක සම්බන්ධ කරමින් ග්‍රාමීය මාර්ග වැඩිදියුණු කෙරෙන “ගමින් ගම යා කිරීමේ” ව්‍යාපෘති යටතේ තවත් කිලෝමීටර් 84ක් සංවර්ධනය කිරීම සඳහා තෝරාගෙන ඇත. මේ මගින් සම්බන්ධ කෙරෙන ගම්මාන ගණන 58කි.මේ යටතේ වැඩිදියුණු කෙරෙන්නේ කෑගල්ල, රත්නපුරය, අම්පාර, මහනුවර, කුරුණෑගල, මොනරාගල, මාතර, බදුල්ල, හම්බන්තොට, අනුරාධපුරය සහ පුත්තලම දිස්ත්‍රික්කවල ග්‍රාමීය මාර්ගයන්ය. මෙසේ තෝරාගන්නා ලද ග්‍රාමීය මාර්ගයක සාමාන්‍ය දිග කිලෝමීටර් 5ක් සහ පළල මීටර් 4ක් වෙයි.මෙම ගමින් ගම යා කිරීමේ ව්‍යාපෘතිය යටතේ 2011 වසරේ දී රුපියල් මිලියන 209ක් වැය කරමින් ග්‍රාමීය මාර්ග කිලෝමීටර් 25ක් වැඩිදියුණු කළ බව වරාය හා මහාමාර්ග අමාත්‍යංශය කියයි.මේ මගින් ගම්මාන 24ක් එකිනෙකට සම්බන්ධ කරනු ලැබූ අතර ඉන් ප්‍රතිලාභ ලැබූ පවුල් 5890ක් බවද අමාත්‍යංශය කියයි.මේ යටතේ තවත් ග්‍රාමීය මාර්ග කිලෝමීටර් 59ක ඉදිකිරීම් කටයුතු කරගෙන යනු ලබන අතර ඉන් ප්‍රතිලාභ ලබන මුළු පවුල් සංඛ්‍යාව 13,936කි.සමස්ත වශයෙන් ගත්කල ‘මග නැඟුම’ ග්‍රාමීය මාර්ග සංවර්ධන වැඩසටහන යටතේ ශ්‍රී ලංකාවේ දිස්ත්‍රික්ක 25ම ආවරණය වන පරිදි සියයට 12ක. (මුළු මාර්ග කිලෝමීටර් 9862) ග්‍රාමීය මාර්ග සංවර්ධනයක් සිදුකර ඇත. මේ මගින් ප්‍රතිලාභ ලැබූ පවුල් සංඛ්‍යාව 510993කි.ග්‍රාමීය මාර්ග වැඩිදියුණු කිරීම සඳහා 2010 වසරේදී කොන්ක්‍රීට් බ්ලොක්ගල් ඇතිරීම හඳුන්වා දෙනු ලැබූ අතර මෙය මාර්ගවල ගුණාත්මක භාවය පවත්වාගෙන යෑමට ඉවහල් විණි. නඩත්තු කිරීම අපහසු විය.කොන්ක්‍රීට් බ්ලොක්ගල් ඇතිරීමේ ක්‍රමය යටතේ මීටර් 2 - 3 පළලින් යුත් මාර්ග කිලෝමීටරයක් සාදා නිම කිරීම සඳහා රුපියල් ලක්‍ෂ 8ක් පමණ වැය කළ යුතුවේ. 2010 වසරේදී මෙම ක්‍රමය යටතේ මාර්ග කිලෝමීටර් 171ක් ද 2011 වසරේදී ග්‍රාමීය මාර්ග කිලෝමීටර 553ක් ද සාදා නිමකෙරිණි.ඒ සඳහා ග්‍රාමීය පාලම් 58ක් බෝක්කු 1843ක් සපත්තු පාලම් 31ක් පැති කාණු කිලෝමීටර් 15ක් සහ පැති බැමි වර්ග මීටර් 12998ක් ද මෙම ඉදිකිරීම්වලට ඇතුළත් විය. වැය කළ මුදල රුපියල් මිලියන 3345ක් බව අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303122</link>
    <topic>අංගොඩ - මීතොටමුල්ල ඩිපෝවල පවතින අඩුපාඩු ප්‍රවාහන ඇමැති සොයා බලයි</topic>
    <author>කොළොන්නාව සමූහ ඒ. සුමනසේන</author>
    <content>මගී ජනතාවට වඩාත් හොඳ බස් සේවාවක් ලබා දෙන අතරම, ලංකා ගමනා ගමන මණ්ඩලයට අයත් සියලුම ඩිපෝවල සේවක සේවිකාවන්ට නැවතත් එකවර එක් දිනෙක වැටුප් ලබාදීමේ ක්‍රමයක් ඇති කළ හැකි තත්ත්වයට ශ්‍රී ලංගම දියුණු කිරීම සිය එකම අරමුණ බව ප්‍රවාහන ඇමැති කුමාර වෙල්ගම මහතා පැවැසීය.ඒ මහතා එසේ පැවසුවේ අංගොඩ හා මීතොටමුල්ල ඩිපෝ දෙකක් පවතින අඩුපාඩුකම් සොයා බැලීම සඳහා නීරික්ෂණ චාරිකාවක නිරත වීමෙන් අනතුරවැ කරන ලද කතාවේදීය.අංගොඩ ලංගම ඩිපෝව ශ්‍රී ලංකාවේ අනෙකුත් ඩිපෝ හා සසඳන කළ ඉතාමත් පහසුකම් අඩු ඩිපෝවක් සේ දකින බවද සඳහන් කළ ඇමැතිවරයා එහෙත් එම ඩිපෝවට අයත් බස් 45න් 37ක්ම සේවයේ යොදවා තිබීම මෙන්ම ඒවායින් වාර්තාගත ආදායමක් ලැබීමට තරම් ඩිපෝ කළමනාකරු ඇතුළු සේවක පිරිස සමත්ව තිබීම පැසසුම්දායක කරුණක් බවද කීය.පවතින තත්ත්වයට වඩා යහපත් සේවාවක් බලාපොරොත්තුවෙන් ඩිපෝ අධිකාරිවරයා විසින් අලුතින් බස් රථ දෙකක් ධාවනයට එක් කිරීම සඳහා ඉල්ලීමක් කර ඇති අතර ලීසිං පිළිවෙළට ලංගමයට ලැබීමට නියමිත බස් රථ 200ක් අතුරින් බස් රථ දෙකක් හෝ ලබා දීමට තමා පියවර ගන්නා බවද කී ඇමැතිවරයා තම අමාත්‍යාංශය මගින් මේ වන විටත් රුපියල් ලක්ෂ 6ක මුදලක් එම ඩිපෝවට ලබාදී ඇති අතර ඩිපෝවේ නවීකරණය සඳහා මුදල් ලබා දෙන බවද කීය.සුමනා ප්‍රේමචන්ද්‍ර මහත්මිය - කතාකරමින් අංගොඩ ඩිපෝවේ සේවය කරන පිරිසගේ ඉල්ලීම අනුව ප්‍රවාහන ඇමැතිවරයා වෙත ඉතාමත් හදිසියේ කළ ඉල්ලීමකට ප්‍රතිචාරයක් වශයෙන් එතුමා එම ඩිපෝවට පැමිණි අතර ප්‍රදේශයේ පවතින ගමනාගමන අපහසුතා පිළිබඳව නිතර මගී ජනතාවගෙන් මෙන්ම පාසල් දරුවන්ගේ මවුපියන්ගෙන්ද මැසිවිලි අසන්නට ලැබෙන බවද, එවැනි අවස්ථාවක ප්‍රවාහන ඇමැතිතුමා මෙහි පැමිණ අදාළ ඩිපෝව දියුණු කිරීමට හා සේවක පිරිස වෙනුවෙන් පහසුකම් සලසා දීමට පොරොන්දුවක් ලබාදීම සම්බන්ධව කෘතඥතාව පුදකරන බවද කීවාය.ශ්‍රී ලංකා ගමනාගමන මණ්ඩලයේ සභාපති ශෂි වෙල්ගම, කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි” ‍ෙකාළොන්නාව නගර සභා සභාපති රවීන්ද්‍ර උදය ශාන්ත හා අංගොඩ ඩිපෝ කළමනාකරු පී. විල්සන් මහත්වරු හා හිරුණිකා ප්‍රේමචන්ද්‍ර මෙනෙවියද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303123</link>
    <topic>‘ලිය අබිමන්’ සවියෙන් නැගී සිටින දිරිය මවක්</topic>
    <author>‍ගම්පහ සංචාරක නිමල් ජයසිංහ</author>
    <content>’ලිය අබිමන්’ ස්වයංරැකියා වැඩපිළිවෙළට දායක වෙමින් දිවිය සරු කරගත් ජාඇළ ප්‍රදේශයේ දකුණු නිවන්දම දිරිය මවක් නිවන්දම ලිය අබිමන් ස්වයංරැකියා වෙළෙඳ පොළකදී හමුවිය.ඇය දකුණු නිවන්දම නුගවැල පාරේ පදිංචි වයි. බී. පොඩිමැණිකේ මහත්මියයි. ඇගේ පවුලේ ආර්ථික තත්ත්වය අනුව පවුලේ සාමාජිකයින්ට ප්‍රමාණවත් වත්කමක් නොවීය.දකුණු නිවන්දම, ජාඇළ ප්‍රදේශයේ ලිය අබිමන් ස්වයංරැකියා සරණියේ මඟ පෙන්වීම යටතේ ඇය ගෘහ ආර්ථිකයට සහනයක් ලෙස කුකුළන් ඇති කිරීමේ කුඩා ගොවිපළක් ආරම්භ කළාය. කිකිළියන්, කුකුළන් තිස් පහක සංඛ්‍යාවකින් ඇය ආරම්භ කළ බිත්තර නිෂ්පාදනය මේ වන විට සාර්ථකව කරගෙන යන බවත්, ඒවා ප්‍රදේශයේ වෙළෙඳසල්වලට අලෙවි කරන බවත් පැවැසුවාය.පසුගියදා නිවන්දම ලිය අබිමන් ස්වයං රැකියා කාන්තාවන්ගේ නිෂ්පාදන අලෙවි පොළ නැරඹීමට පැමිණි ලිය අබිමන් සභාපතිනි පුෂ්පා රාජපක්‍ෂ මහත්මිය ඇගේ කුකුළු ගොවිපළ ගැන තොරතුරු විමසුවාය.ඇය කියා සිටියේ අලෙවියට ප්‍රශ්නයක් නැති බවත් ප්‍රදේශයේ වෙළෙඳුන්ට අලෙවි කර ගැනීමට හැකි බවය. ”ලිය අබිමන්” ස්වයංරැකියා වැඩපිළිවෙළට පින්සිදු වන්න ආර්ථික පීඩනයෙන් යටපත් වී සිටි ඇගේ පවුලට ලිය අබිමන් වැඩපිළිවෙළ ආශිර්වාදයක් වූ බවත් ස්තුති පූර්වකව පැවසුවාය. ඇගේ තොරතුරු විමසීමේදී ඔවුනට දැනට ඇති ප්‍රශ්නය ස්ථිර නිවාසයක් නොමැතිකම බවද කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303124</link>
    <topic>කටුකුරුන්දේ ළදරුවන්ට ත්‍රිපෝෂ නෑ</topic>
    <author>වාද්දුව සමූහ - එස්. ආර්. පියදාස</author>
    <content>කළුතර, කටුකුරුන්ද මාතෘ හා ළදරු සායනයේ දැනට බොහෝ කලක සිට ත්‍රිපෝෂ පිටි ලබාදීමක් සිදු නොවන බව ප්‍රදේශවාසී ගැබිනි මාතාවන් සහ ළදරුවන් සිටින මාතාවන් පවසති.ළදරුවන්ට හා ගැබිනි මාතාවන්ට ත්‍රිපෝෂ පිටි නොලැබෙන නිසා ඔවුන් සෞඛ්‍ය අතින් පහත තත්ත්වයකට වැටීමට පුළුවන් බව ජනතාව සඳහන් කරති.මෙම සායනයට ත්‍රිපෝෂ පිටි නිකුත් කරන සෞඛ්‍ය වෛද්‍ය නිලධාරී කාර්යාලය මඟින් එම බල ප්‍රදේශයේ බොහෝ ළදරු සායනවලට දැනට ටික කලකට ඉහත සිට ත්‍රිපෝෂ පිටි ලබා නොදෙන බවද ප්‍රදේශයේ ගැබිනි මාතාවෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303125</link>
    <topic>වයඹ ධීවර කර්මාන්තය නැංවීමට ධීවර පවුල් 50කට බෝට්ටු ලබාදුන්නා</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>වයඹ පළාතේ ධීවර කර්මාන්තය නගා සිටුවීම සඳහා තෝරා ගත් ධීවර පවුල් 50කට එන්ජින් සහිත අඩි 18 1/2ක් දිග බෝට්ටු 50ක් 2012 වසරේ බෙදාදී තිබෙන බැව් වයඹ පළාතේ ධීවර ඇමැති සනත් නිශාන්ත පෙරේරා මහතා පවසයි.මෙම යාත්‍රාවලින් ගැඹුරු මුහුදේ මත්ස්‍ය අස්වනු නෙළීමේ කටයුතු සිදු කෙරෙන බැවින් වෙරළ තීරයේ ධීවරයන්ගේ අස්වැන්න අඩුවීමට බලපෑම් නොකෙරෙන බවත් මෙමගින් නව රැකියා අවස්ථා විශාල ප්‍රමාණයක් විසෙඳන බවත් මෙය රුපියල් ලක්‍ෂ 40.00ක් ආයෝජනය කළ විශාල ව්‍යාපෘතියක් බවත් කීය.පළාත් අමාත්‍ය සනත් පෙරේරා මහතා මෙම අදහස් පළකළේ වයඹ පළාත් සභා ධීවර අමාත්‍ය ශ්‍රවණාගාරයේ දී පැවති මාධ්‍ය හමුවකට සහභාගි වෙමිනි.මෙම වසරේ කුරුණෑගල සහ පුත්තලම දිස්ත්‍රික්කයේ ජලාශ 50ක් ඉදිකොට එම ජලාශ තුළ කූඩු ගසා මත්ස්‍ය පැටවුන් වර්ධනය කර ජලාශවලට මුදාහරින බවත් මේ අනුව කුරුණෑගල දිස්ත්‍රික්කයේ දොළුකන්ද වැවේ මත්ස්‍ය පැටවුන් 23,687ක් ද , ටැකෑව වැවේ 30,000ක් ද ගල්ගමුව වැවේ 45,000ක් ද මැසියාව වැවේ 45,000, උස්ගලසියඹලන්ගමුව වැවේ 9000ක් ද මත්ස්‍ය පැටවුන් තැන්පත් කොට තිබෙන බවත් කීය.පුත්තලම දිස්ත්‍රික්කයේ ආණමඩුව, තබ්බෝව, නවගත්තේගම සහ ආරච්චිකට්ටුව යන ජලාශවල මත්ස්‍ය පැටවුන් 951054ක්ද මුදාහැර තිබෙන බැව් කී පළාත් අමාත්‍යවරයා, කරදිය මත්ස්‍ය නිෂ්පාදනවල මිල වැඩිවීමට විකල්පයක් වශයෙන් අභ්‍යන්තර ජලාශවල මිරිදිය මත්ස්‍ය නිෂ්පාදනය බහුල කිරීම සඳහා මෙම පියවර ගත් බවත්, හෙතෙම මෙහිදී කියා සිටියේය. අමාත්‍යාංශ ලේකම් කුමාරි වීරසේකර මෙනවිය ද මෙම අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303126</link>
    <topic>හොරණ මාර්ගයේ මාරක රිය අනතුරේ පොලිස් සැරයන්ට ඇප නියම වෙයි</topic>
    <author>පානදුර සමූහකපිල සෝමරත්න</author>
    <content>නොසැලකිලි සහ අපරික්ෂාකාරී ලෙස බණ්ඩාරගම හොරණ මාර්ගයේ දී මාරක රිය අනතුරක් සිදුකර යතුරු පැදිකරුවකුගේ මරණය සිදුකිරීම සහ තවත් අයකුට බරපතළ තුවාල සිදු කිරීම සම්බන්ධයෙන් බණ්ඩාරගම පොලිසිය විසින් අත්අඩංගුවට ගෙන හොරණ මහේස්ත්‍රාත් මහින්ද රණසිංහ මහතා වෙත ඉදිරිපත් කළ පොලිස් සැරයන්වරයා රුපියල් 2500ක මුදල් ඇප සහ රුපියල් ලක්ෂයක ශරීර ඇප මත මුදා හැරිණ.ඔහුගේ සේවය වහාම ක්‍රියාත්මක වන පරිදි තහනම් කරන ලදැයි පානදුර දකුණ පොලිසියේ උසස් නිලධාරියෙක් පැවැසීය.විත්තිකරු විසින් හොරණ පාරේ ධාවනය කළ ගුවන් විදුලි ජංගම මෝටර් රියේ ගැටී ඇත්තේ යතුරු පැදියකි. යතුරු පැදිකරු වූ 52 හැවිරිදි සුජිත් සෝමසිරි යන අය අනතුරින් මිය ගියේය. ඔහු දුම්මල සූරිය ප්‍රදේශයේ පදිංචිකරුවෙකි.අනතුරින් බරපතළ තුවාල ලබා ඇත්තේ මංජුල විජේසිරි නමැති 40 හැවිරිදි අයෙකි.මෙම අනතුර සිදුව ඇත්තේ පොලිස් නිල ඇඳුමක් ලබා ගෙන කොළඹ විශේෂ අධිකාරියට යෑමට පොලිස් ගුවන් විදුලි රථය පදවා ගෙන පානදුරේ සිට හොරණ ඔහුගේ නවෙස බලා රියැදුරු යද්දී පෝරුව දණ්ඩ ප්‍රදේශයේ දී යැයි පොලිස් පරීක්ෂණයෙන් අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303127</link>
    <topic>රජ කාලේ කැටයම් දාන අපේ කාලේ මිනිහෙක්</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ශ්‍රී පාද ස්ථානය පැරැණි රජදවස තිබූ ආකාරයට නිර්මාණය කිරීමට පුරාවිද්‍යා දෙපාර්තමේන්තුව කටයුතු කරමින් සිටී.ඒ අනුව පැරැණි සම්ප්‍රදායික කැටයම් කලාව ඔප්නැංවීමට දොළොස්මහේ පහන හා කොප්පරා පහන නිර්මාණ කර තිබේ.දැනට යකඩ වලින් නිමකර ඇති දොළොස්මහේ පහන හා කොප්පරා පහන ලීයෙන් වහලය තනා නිමකර සෑදීමට පියවර ගෙන ඇති අතර, කැටයම් කලාව ප්‍රගුණ කරමින් මාසයක් ඇතුළත කැටයම් සහිත වහලය නිමකිරීමට සමත් වූ සුවිශේෂ වූ පුද්ගලයෙක් ගැන අපට අසන්නට ලැබුණි.එහි වතුරුගම ඉදුරුගල්ල ප්‍රදේ්ශයේ පදිංචි එච්. ඒ. ප්‍රේමතිලක මහතා (8) ය. ඔහු මෙසේ පැවැසීය.මම කාර්මික සංවර්ධන මණ්ඩලයේ රියැදුරකු ලෙස 1960 සිට 2000 වසර දක්වා සේවය කළා. මම හැමදාම ඉතිහාස පොත් කියවනවා.ඒ වගේම සිද්ධස්ථාන ගැන සොයා බලනවා. පැරැණි කැටයම් කලාව අනුව වාහල්කඩට කැටයම් 348 ක් තියනවා. දළදා මාලිගය, ඇම්බැක්කේ දේවාලය, පාදෙණිය, වට්ටාරම, පනාපිටිය අම්බලම විහාරස්ථානවල කැටයම් ඡායාරූපවලින් සොයා ගත්තා.මමත් ඡායාරූප ගත්තා. මම රියදුරු වෘත්තිය කරන ගමන් ආසාවට කැටයම් නිර්මාණ කළා. විශ්‍රාම ගියාට පස්සේ මට හිතුනා මේවා සියල්ල එකතුකර ගෙන නිර්මාණය කරන්න.මට හමු වූ පුරාවිද්‍යා දෙපාර්තමේන්තුවේ රසික දිසානායක මහත්තයා එයා මට සැලැස්ම ඇඳලා දුන්නා.ශ්‍රී පාද ස්ථානයේ මහා සමන් දේවාලයේ බස්නායක නිලමේතුමා ඇතුළු කණ්ඩායමක් පැමිණ මා සමඟ සාකච්ඡා කළා.ඔවුන් කිව්වා ශ්‍රීපාදස්ථානයේ සමන් දේවාලය ඇතුළු සියලුම ස්ථාන පැරැණි කැටයම් කලාව යොදවා හදා දෙන්න කියලා.මූලික පියවර තමා දොළොස්මහේ පහන සහ කොප්පරා පහන් ගෙය දැන් මම සාදලා තිබෙන්නේ. මාසයක් ඇතුළත මට හැකි වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303128</link>
    <topic>ඉස්සන් අල්ලන්න ගිය හයදරු පියෙක් ලිස්සා ගඟට වැටී මිය ගිහින්</topic>
    <author>කළුතර දිසා සමූහදයාරත්න කුමාරසිංහ</author>
    <content>මත්පැන් බීමට ඇබ්බැහි වී සිටි හැටපස් හැවිරිදි හයදරු පියෙක් තවත් අයෙකු සමඟ බුලත්සිංහල පහළ නාරගල පාලම යට ඉස්සන් ඇල්ලීමට ගොස් සිටිය දී කළු ගඟට ලිස්සා වැටී දියේ ගිලී මිය ගොස් ඇත.මෙසේ මිය ගොස් ඇත්තේ පහළ නාරගල ගෝවින්නේ පදිංචිව සිටි පහළගේ දොන් තේමිස් (65) නැමැත්තෙකි.ගඟට ඇද වැටුණු පුද්ගලයා සොයා ගැනීමට නොහැකිව සිටිය දී පසුව කිමිඳුම්කරුවන් යොදවා ගම්වාසීන්ගේ ද සහාය ඇතුව මළ සිරුර ග‍ෙඟන් ගොඩට ගෙන බුලත්සිංහල පොලිසිය විසින් හොරණ මූලික රෝහලට ගෙන යන ලදී.මේ සම්බන්ධව හොරණ හදිසි මරණ පරීක්ෂක සුමේධ ගුණවර්ධන මහතා විසින් මරණ පරීක්ෂණය පැවැත් වූ අතර ගඟට වැටී දියේ ගිලී හුස්ම ගැනීමට නොහැකි වීමෙන් මෙම මරණය සිදුවී ඇති බැව් තීර්ණය කළේය.හොරණ මූලික රෝහලේ අධිකරණ වෛද්‍ය නිලධාරී එච්. බන්දුල මහතා වෛද්‍ය පරීක්ෂණය පැවැත්වූ අතර බුලත්සිංහල පොලිසියේ සැරයන් ලින්ටන් මහතා සාක්කි මෙහෙය වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r1303129</link>
    <topic>නපුරු තාත්තා රිමාන්ඩ්</topic>
    <author>මතුගම සංචාරක</author>
    <content>මතුගම යටදොළ ජනඋදාගම ගම පදිංචි පුද්ගලයකු තම බිරියට හා දරුවන් සිවුදෙනාට වධහිංසා පමුණුවමින් පහර දෙන බවට කරන ලද පැමිණිල්ලකට අනුව අත්අඩංගුවට ගෙන මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු රිමාන්ඩ් භාරයේ තැබීමට නියම කෙළේය.මෙම පියාගේ බාලවයස්කාර දැරියන් දෙදෙනකු හඬමින් මතුගම පොලිසියට පැමිණ කරන ලද පැමිණිල්ලකට අනුව පරීක්‍ෂණ ආරම්භ කෙළේය.පියා තම මවට හා ඔවුන් සිව්දෙනාට දරුණු ලෙස පහර දෙන බව පොලිසියට පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=r13031210</link>
    <topic>කෑගල්ලේ පාසල්වල හදිසි ගුරු මාරු</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශයේ පාසල්වල ගුරු මාරු කිරීම් සැලසුමකින් තොරව සිදු කිරීම නිසා මේ වනවිට කෑගල්ල දිසාවේ විදුහල්වල අධ්‍යාපන කටයුතු නිසි ලෙසට සිදු කැර ගැනීමට නොහැකි තත්ත්වයක් උද්ගතව ඇති බවට විදුහල්පතිවරු චෝදනා කරති.උද්ගතව ඇති තත්ත්වයන් පිළිබඳව අදහස් පළකරමින් විදුහල්පතිවරු කිහිපදෙනෙක් මෙසේ අදහස් දැක් වූහ.මේ වනවිට සබරගමුව පළාත් අධ්‍යාපන අමාත්‍යාංශය මෙහෙය වනු ලබන්නේ ප්‍රධාන ඇමැතිතුමා විසින් නොවෙයි. එතුමා යටතේ පවතින සමයේ ශීඝ්‍ර දියුණුවක් තිබුණා.එසේම අධ්‍යාපන කටයුතුවල ප්‍රගතියක්ද පැවතුණා. එහෙත් මේ වනවිට එම තත්ත්වය වෙනස්වී තිබෙනවා. ඉගෙනීමේ කටයුතු නිසි සැලසුමකින් තොරව ක්‍රියාත්මක කරනු ලබනවා.අධ්‍යාපන ලේකම්වරයා විසින් වහාම ක්‍රියාත්මක වන පරිදි යනුවෙන් සඳහන් කැර ලබාදෙන ගුරු මාරු නිසා මෙතෙක් නිසි කාල සටහන් අනුව පවත්වාගෙන ගිය අධ්‍යාපන කටයුතු අසීරු තත්ත්වයකට පත්ව එම විෂයයන් ඉගැන්වූ ගුරු පිරිස හදිසියේ මාරුවීම් ලැබ වෙනත් විදුහල් වෙතට ගියවිට එම විෂයයන් ඉගැන්වීමට ගුරු පිරිසක් නැතිවීම නිසා සිසුන් බලවත් අපහසුතාවකට පත්ව සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s13031210</link>
    <topic>සියලු චෝදනාවලින් මම නිදහස් වුණා</topic>
    <author>ප්‍රින්ස් ගුණසේකර</author>
    <content>ක්‍රිකට් සභාපති නාම යෝජනාවට එරෙහිව ගොනු වූ සියලු චෝදනාවලින් තමා නිදහස් වූ බව තිලංග සුමතිපාල මහතා පවසයි.සූදු ව්‍යාපාරයට, ක්‍රීඩා භාණ්ඩ අලෙවියට හා මාධ්‍ය ආයතනයකට සම්බන්ධ බවට ඉදිරිපත් වූ චෝදනාවලින් නිදහස් වූ බව පාර්ලිමේන්තු මන්ත්‍රී තිලංග සුමතිපාල මහතා ඊයේ පස්වරුවේ මාධ්‍ය වෙත පැවැසීය.එමෙන්ම ජගත් ක්‍රිකට් කවුන්සිලයේ සභාපතිවරයාගේ ලිඛිත සාක්ෂි අනුව අදාළ තනතුර සඳහා තමාගේ ඉදිරිපත් වීම නීත්‍යානුකූල බව ඔප්පු කළේ යැයි ඒ මහතා සඳහන් කළේය.සුමතිපාල මහතාගේ නාම යෝජනාව නිත්‍යානුකූල නැතැයි ක්‍රීඩා ඇමැතිවරයාට ඉදිරිපත් වූ පෙත්සම් අමාත්‍යාංශ ලේකම් අනුර ජයවික්‍රම මහතා ප්‍රමුඛ විමර්ශන කමිටුවක් ඉදිරියේ ඊයේ සලකා බැලුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303121</link>
    <topic>බංග්ලාදේශ පිලෙන්  අමතක නොවන ටෙස්ට් ඉනිමක්</topic>
    <author>වර්නන් ගුණසේකර ගාල්ලේ සිට</author>
    <content>ද්විත්ව ශතකලාභී නායක මුෂ්ෆිකර් රහිම් හා මොහමඩ් අෂ්රෆුල්ගේ වාර්තාගත කඩුලු සබඳතාව මත බංග්ලාදේශය ඔවුන්ගේ වැඩිම ටෙස්ට් මුළු ලකුණු සංඛ්‍යාව වාර්තා කිරීමෙන් පසුව පළමු ටෙස්ට් තරගයේ ඊයේ සිවුවැනි දිනය අවසන් වන විට ශ්‍රී ලංකාව කඩුලු 9ක් අතැතිව ලකුණු 48කින් පෙරමුණට පිවිස සිටියේය.ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන මේ තරගයේදී බංග්ලාදේශය පළමු ඉනිමේදී ලකුණු 638ක් ලබා ගත්තේය.ඊයේ තරගය නතර කරන විට ශ්‍රී ලංකාව සිය දෙවැනි ඉනිමේ එක් කඩුල්ලක් දැවී ලකුණු 116ක් රැස්කර ගෙන සිටියේය.ආරම්භක පිතිකරු තිලකරත්න ඩිල්ෂාන් හතරේ පහර 4ක් එල්ල කරමින් පන්දු 87කින් ලකුණු 63ක්ද, කුමාර් සංගක්කාර හතරේ පහර 6ක් සමග පන්දු 78කින් ලකුණු 49ක්ද ලබා ගෙන නොදැවී සිටියහ.මේ පිතිකරු යුගළය පළමු කඩුල්ල වෙනුවෙන් ලකුණු 99ක නොබිඳි සබඳතාවක් ගොඩනගා ගෙන සිටියහ. දැවී ගිය පිතිකරුවා වූයේ දිමුත් කරුණාරත්නය.මොහමඩ් අෂ්රෆුල්ගේ විශිෂ්ට ඉනිම ඊයේ තරගය ආරම්භ වී මිනිත්තු 17ක් ගෙවී යද්දී අවසන් විය. සිවුවැනි දින තරගයේ පස්වැනි ඕවරයේදී රංගන හේරත්ගේ පන්දුවට පහරක් එල්ල කිරීමේදී පිත්තේ අග වැදී ගිය උඩ පන්දුව ‘පළමු ස්ලිප්’හි පන්දු රකිමින් සිටි ඇන්ජලෝ මැතිව්ස් විසින් රැක ගැනීමෙන් අෂ්රෆුල් ද්විත්ව ශතකය පෙනි පෙනී තිබියදී දැවී ගියේය.පැය 8යි මිනිත්තු 19ක් කඩුල්ලේ රැඳී සිටි අෂ්රෆුල් පන්දු 417කට මුහුණ දෙමින් ලකුණු 190ක් රැස් කළේය. ඔහුගේ විශිෂ්ට ඉනිම හතරේ පහර 20ක් හා හයේ පහරකින් හැඩ වී තිබිණි.අෂ්රෆුල් හා මුෂ්ෆිකර් රහිම් 5 වැනි කඩුල්ල වෙනුවෙන් මිනිත්තු 327ක් කඩුල්ලේ රැඳී සිට ඕවර 86.2කින් ලකුණු 267ක් එක් කළහ.මෙය බංග්ලාදේශයේ වැඩිම ටෙස්ට් කඩුලු සබඳතාව විය. බංග්ලාදේශ 5 වැනි කඩුල්ල බිඳ වැටෙන විට මුළු ලකුණු සංඛ්‍යාව 444ක් විය.160 වැනි ඕවරය අවසානයේ බංග්ලාදේශ මුළු ලකුණු ප්‍රමාණය කඩුලු 5 ට 528ක්ව තිබියදී තෙවැනි නව පන්දුව ලබා ගැනිණි.එම පන්දුවෙන් ඕවර හයක් යැවීමෙන් පසුව දිවා ආහාරය සඳහා තරගය නතර කෙරුණු අතර ඒ වන විට බංග්ලාදේශය කඩුලු 5කට ලකුණු 546ක් රැස්කර ගෙන සිටියේය.දිවා ආහාරයෙන් පසුව යැවුනු දෙවැනි ඕවරයේදී නුවන් කුලසේකරගේ පන්දුවට ලකුණක් කරා දිව යමින් මුෂ්ෆිකර් රහිම් බංග්ලාදේශය වෙනුවෙන් ටෙස්ට් ද්විත්ව ශතකයක් ලබා ගත් පළමු ක්‍රීඩකයා බවට පත්විය.තමා පැළඳ සිටි හිස ආවරණය ඉවත් කළ රහිම් දණින් වැටී තණතීරුව සිප ගත්තේය. ඊළඟට මුහුණ දුන් කුලසේකරගේ පන්දුවට කඩුල්ල මුවා කරමින් දැවී ගියේය.රහිම්ගේ ද්විත්ව ශතකයට හතරේ පහර 22ක් හා හයේ පහරක් ඇතුළත්ව තිබිණි. පැය 7ක් හා මිනිත්තු 18ක් කඩුල්ලේ රැඳී සිටි ඔහු පන්දු පන්දු 321කට මුහුණ දුන්නේය. රහිම් හා නසිර් හොසේන් 6 වැනි කඩුල්ල වෙනුවෙන් ඕවර 27.1කදී ලකුණු 106ක් එක් කළහ.රහිම් දැවී යන විට මුළු ලකුණු සංඛ්‍යාව 550ක් විය. මුළු ලකුණු 581දී බංග්ලාදේශ 7 වැනි කඩුල්ල බිඳ වැටිණි. අජන්ත මෙන්ඩිස්ගේ පන්දුවට ‘ෆෝවඩ් ෂෝට් ලෙග්’ ස්ථානයේ පන්දු රකිමින් සිටි කිත්රුවන් විතානගේ අතට උඩ පන්දුවක් දෙමින් සොහාග් ගාසි දැවී ගියේය.හතරේ පහර 2ක් සමග ගාසි පන්දු 26කින් ලකුණු 21ක් ලබා ගත්තේය. සිය 28 වැනි උපන්දිනයේදී අජන්ත මෙන්ඩිස් ලබා ගත් එක ම කඩුල්ල එය විය.මුළු ලකුණු 599දී තවත් කඩුල්ලක් දවා ගැනීමට තිබූ අවස්ථාවක් ශ්‍රී ලංකාවට මගහැරිණි. ශමින්ද එරංග එවූ පන්දුවට අබුල් හසන්ගේ පිත්තේ අග දැවටී ආ උඩ පන්දුව ‘පළමු ස්ලිප්’හි මැතිව්ස් අතින් ගිලිහිණි. ඒ වන විට හසන් ලබා ගෙන සිටියේ ලකුණු 3ක් පමණි.අංක 7 පිතිකරු නසිර් හොසේන් ඊයේ ඔහුගේ ප්‍රථම ටෙස්ට් ශතකය වාර්තා කළේය. පන්දු 147කින් ලබා ගත් එම ශතකයට හතරේ පහර 9ක් ඇතුළත් විය.ඩිල්ෂාන්ගේ පන්දුවට ‘මිඩ් විකට්’හි කුමාර් සංගක්කාර වෙත උඩ පන්දුවක් ලබා දෙමින් හොසේන් මුළු ලකුණු 618දී දැවී ගියේය.ඉලායස් සනී (0) ඔහු මුහුණ දුන් පළමු ඕවරයේදී ඩිල්ෂාන්ගේ පන්දුවට ඔහු වෙතටම දුන් උඩ පන්දුව ඩිල්ෂාන් අතින් ගිලිහිණි.එහෙත් ඩිල්ෂාන් ඔහුගේ ඊළඟ ඕවරයේදී සනී දවාලුවේය. ඒ අනුව මුළු ලකුණු 618දී බංග්ලාදේශ කඩුලු 2ක් බිඳ වැටිණි.බංග්ලාදේශ කණ්ඩායමේ අග පෙල පිතිකරුවන්ගෙන්ද කඩුලු සබඳතා වාර්තා වීම විශේෂත්වයක් විය.නසිර් හොසේන් හා සොහාග් ගාසි 7 වැනි කඩුල්ල වෙනුවෙන් ලකුණු 31ක්ද, නසිර් හා අබුල් හසන් 8 වැනි කඩුල්ල වෙනුවෙන් ලකුණු 37ක්ද, හසන් හා ෂහදත් හොසේන් අවසන් කඩුල්ල වෙනුවෙන් ලකුණු 20ක්ද එක් කිරීමට සමත් වූහ.අබුල් හසන් නොදැවී ලකුණු 16ක් ලබා ගත්තේය. ෂහදත් හොසේන් (13) ශමින්ද එරංගගේ පන්දුව කෙළින්ම කඩුල්ලේ වැදීමෙන් දැවී යාමත් සමග බංග්ලාදේශ පළමු ඉනිම ලකුණු 638කට අවසන් වූයේ ඔවුන්ට මේ තරගයේ පළමු ඉනිමේදී ලකුණු 68ක පෙරමුණක් ලබා දෙමිණි. බංග්ලාදේශ ඉනිම අවසානයත් සමගම සවස තේ පානය ගැනිණි.බංග්ලාදේශය ඊයේ වාර්තා කළේ ඔවුන්ගේ වැඩිම ටෙස්ට් මුළු ලකුණු සංඛ්‍යාව ය. මීට කළින් බංග්ලාදේශයේ වැඩිම ටෙස්ට් මුළු ලකුණු ප්‍රමාණය වී තිබුනේ පසුගිය නොවැම්බරයේ බටහිර ඉන්දීය කොදෙව් පිලට එරෙහිව ලබා ගත් ලකුණු 556 යි.ගාල්ලේදී ටෙස්ට් තරගයක වාර්තා වූ වැඩිම මුළු ලකුණු සංඛ්‍යාව ද මෙය වෙයි. මීට කළින් පාකිස්තානය මෙහිදී මුළු ලකුණු 600ක් රැස්කර තිබිණි.තරගය යළි ආරම්භ වීමෙන් පසුව යැවුනු පස්වැනි ඕවරයේ අවසන් පන්දුවේදී ශ්‍රී ලංකා දෙවැනි ඉනිමේ පළමු කඩුල්ල බිඳ වැටිණි.ෂහදත් හොසේන්ගේ පන්දුවට ‘ෆයින් ලෙග්’ ස්ථානයේ පන්දු රකිමින් සිටි අබුල් හසන් ට උඩ පන්දුවක් දෙමින් දිමුත් කරුණාරත්න ලකුණු 3කට දැවී ගියේය.සංගක්කාර ලකුණු 13ක් ලබා ගෙන සිටියදී දැවී යාමෙන් බේරීමට තරම් වාසනාවන්ත විය. ඉනිමේ 14 වැනි ඕවරයේදී ගාසිගේ පන්දුවට ‘සංගා’ගේ පිත්තේ අග වැදී ආ උඩ පන්දුව රැක ගැනීමට කඩුලු රකින මුෂ්ෆිකර් රහිම් අපොහොසත් විය.අද තරගයේ අවසන් දිනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303122</link>
    <topic>සයිෆුල් ඉස්ලාම් ආබාධයකට ලක්වෙයි</topic>
    <author/>
    <content>බංග්ලාදේශ කණ්ඩායමේ වේගපන්දු යවන ක්‍රීඩක සයිෆුල් ඉස්ලාම් පාදයේ ආබාධයකට ලක්වීමේ ‍හේතුවෙන් ශ්‍රී ලංකාව සමග පැවැත්වෙන එක්දින තරගාවලියෙන් හා විස්සයි20 තරගයෙන් ඉවත් කර ඇත.දෙපිල අතර මේ වනවිට පැවැත්වෙන ටෙස්ට් තරගමාලාවෙන් පසුව කණ්ඩායමට එක්වීමට නියමිතව සිටි සයිෆුල් ආබාධයට ලක්වූයේ පුහුණුවීම්වල නිරතවෙමින් සිටියදීය.ඒ අනුව ඔහුට සති 3-4ක පමණ වි‍වේකයක් ගැනිමට සිදුවී ඇතැයි බංග්ලාදේශ ක්‍රිකට් ආයතනය පවසයි. ඒ අනුව මේ වනවිට බංග්ලාදේශ ක්‍රීඩකයන් 6දෙනකු ආබාධවලට ලක්වී සිටිති.බංග්ලාදේශ පිලේ ශ්‍රී ලංකා සංචාරය ආරම්භවීමට පෙර නයීම් ඉස්ලාම්, ඉනාමුල් හක්, ශහ්රියර් නෆීස්, මෂ්රාෆී මුර්තසා සහ හිටපු නායක ශකීබ් අල් හසන් ආබාධවලට ගොදුරුවීමේ හේතුවෙන් කණ්ඩායමෙන් ඉවත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303123</link>
    <topic>ද්‍රවිඩ සංගම් පිල අපරාජිතව පෙරමුණේ</topic>
    <author>ෆවුස් මොහොමඩ්</author>
    <content>ජීවන් මෙන්ඩිස්ගේ තුන් ඉරියව් දස්කම් හා රමේෂ් බුද්ධිකගේ විශිෂ්ට ද්විත්ව ශතකය හේතුවෙන් පී.සරවනමුත්තු පිටියේ දී පැවැති අන්තර් සමාජ තුන්දින ක්‍රිකට් තරගාවලියේ කුරුණෑගල යොවුන් පිලට එරෙහිව පැවැති තරගයෙන් ඉනිමක හා ලකුණු 88ක ජයක් වාර්තා කළ ද්‍රවිඩ සංගම් පිල තරගාවලියේ 6වැනි ජයත් වාර්තා කරමින් අපරාජිත 'බී'කාණ්ඩයේ පෙරමුණ රැකගැනීමට සමත්විය. ද්‍රවිඩ සංගම් පළමු ඉනිමේ දී නොදැවී ලකුණු 203ක් වාර්තා කිරීමට බුද්ධික සමත්වූ අතර නොදැවී ලකුණු 100ක් රැස්කළ ජීවන් මෙන්ඩිස් වාර්තා කළේය.ද්‍රවිඩ සංගම් පළමු ඉනිම - 466/4 (ඉනිම අත්හිටුවන ලදි) රමේෂ් බුද්ධික නොදැවී 203, ජීවන් මෙන්ඩිස් නොදැවී 100, සචිත්‍ර සේරසිංහ 82කුරුණෑගල පළමු ඉනිම - 200 (සියලුදෙනා දැවී) උදේශ් විජේසිරි 51 (ජීවන් මෙන්ඩිස් 53/5, චානක වෙලගෙදර 52/4) සහ දෙවැනි ඉනිම – 178 (සියලුදෙනා දැවී) ප්‍රසාද් කැල්ලෙපොත නොදැවී 48 (චානක වෙලගෙදර 35/3, ජීවන් මෙන්ඩිස් 65/3)එස්.එස්.සී.පිලට ලකුණු 266ක ජයක්සී.සී.සී.පිල සමග පැවැති තරගයෙන් ලකුණු 266ක ජයක් අත්කර ගැනීමට එස්.එස්.සී.පිල සමත්විය.එස්.එස්.සී.පළමු ඉනිම – 354/8 (ඉනිම අත්හිටුවන ලදි) තිළිණ කණ්ඩම්බි 60, තරංග පරණවිතාන 57 ( දිනුක හෙට්ටිආරච්චි 118/4) සහ දෙවැනි ඉනිම – 241/5 (ඉනිම අත්හිටුවන ලදි) තරංග පරණවිතාන නොදැවී 105, කෞෂාල් සිල්වා 69 ( දිනුක හෙට්ටිආරච්චි 68/2)සී.සී.සී.පළමු ඉනිම - 226 (සියලුදෙනා දැවී) ගිහාන් රූපසිංහ 1341 (සචිත්‍ර ‍සේනානායක 83/6, චරිත් ජයම්පති 35/4) සහ දෙවැනි ඉනිම - 103 (සියලුදෙනා දැවී) කසුන් මධුසංඛ 35/7යි.කොමසාරු කඩුලු 10යිගාල්ල ක්‍රීඩා සමාජය සමග පැවැති තරගයේ දී ඉනිම් 2දීම කඩුලු 5බැගින් දවාලූ චානක කොමසාරු ඉනිමක හා ලකුණු 123ක විශිෂ්ට ජයක් වරාය අධිකාරී පිලට අත්කර දීමට සමත්විය.වරාය පළමු ඉනිම – 400/7(ඉනිම අත්හිටුවන ලදි) ඉසුරු උදාන නොදැවී 103, ගයේෂාන් වීරසේකර 66, තරිඳු මෙන්ඩිස් 58, යොහාන් ද සිල්වා 53ගාල්ල පළමු ඉනිම – 122 (සියලුදෙනා දැවී) චලිත හළඹගේ 33 (චානක කොමසාරු 42/5, ෂානුක දිසානායක23/3) සහ දෙවැනි ඉනිම – 155 (සියලුදෙනා දැවී) චලිත හළඹගේ 33 (චානක කොමසාරු 55/5)මුවර්ස් පිලට ජයක්ලංකන් ක්‍රීඩා සමාජයට එරෙහිව කඩුලු 9ක ජයක් වාර්තා කිරීමට මුවර්ස් කණ්ඩායම සමත්විය.ලංකන් පළමු ඉනිම - 190 (සියලුදෙනා දැවී) ෂමීර වීරසිංහ 48 ( විමුක්ති පෙරේරා 46/3) සහ දෙවැනි ඉනිම - 160 (සියලුදෙනා දැවී) ලස්සන ඩයස් 33 (ශෙහාන් ජයසූරිය 50/5)මුවර්ස් පළමු ඉනිම – 232 (සියලුදෙනා දැවී) හර්ෂ කුරේ 69, ජානක ගුණරත්න 56 (ලස්සන ඩයස් 75/4) සහ දෙවැනි ඉනිම - 119/1යි. ශෙහාන් ජයසූරිය නොදැවී 73යි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303124</link>
    <topic>ක්‍රිකට් නාමයෝජනා පිරික්සන්න ත්‍රිපුද්ගල නීතිඥ මඬුල්ලක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ සභාපති තනතුරට නාමයෝජනා භාර දී ඇති තිලංග සුමතිපාල, උපාලි ධර්මදාස හා සුමිත් පෙරේරා යන මහත්වරුන්ට එල්ල වී ඇති චෝදනා ත්‍රි පුද්ගල නීතිඥ මණ්ඩලයකට යොමු කිරීමට ක්‍රිකට් විධායක සභාව තීරණය කර ඇත.එම නීතිඥ මණ්ඩලය ලැබී ඇති විරෝධතා ක්‍රිකට් ව්‍යවස්ථාවට හා ක්‍රීඩා පනතට අනුකූලව ඉදිරිපත් කර ඇත්දැයි විමසා අවසන් තීරණයක් ලබාදීමට නියමිතය.ජනාධිපති නීතිඥ පාලිත කුමාරසිංහ මහතාගේ ප්‍රධානත්වයෙන් උදිත ඉහලහේවා හා වින්ධ්‍යා විරසේකර යන ඉහළ පෙළේ නීතිඥ මහත්ම මහත්මීන් මේ කමිටුවට පත්කර ඇතැයි ක්‍රිකට් විධායක කමිටු සාමාජිකයකු පැවැසීය.ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයක් අනුව ක්‍රීඩා අමාත්‍යංශ ලේකම් අනුර ජයවික්‍රම මහතා ප්‍රමුඛ නිලධාරීන් පිරිසක් තිලංග සුමතිපාල මහතාගේ නාමයෝජනා විරෝධතා පිළිබඳ විභාග කොට වාර්තාව ලබාදුන් පසුව ක්‍රිකට් ආයතනය පත්කළ නීතිඥ පිරිස රැස්වීමට නියමිතය.මෙහිදී ලේකම් තනතුරට නිශාන්ත රණතුංග මහතා සමග තරග වදින නිශාන්ත ද සිල්වා මහතාගේ නාමයෝජනාව පිළිබඳව ද අවසන් තීරණය ප්‍රකාශයට පත්වේ. ඔහුගේ නාමයෝජනාව ඉදිරිපත් කර ඇත්තේ යෝජනා ස්ථීර කිරීමකින් තොරව බව වාර්තාවේ.ශ්‍රී ලංකා ක්‍රිකට් නිලවරණය මේ 30වැනිදා ක්‍රිකට් ආයතනයේ දී පැවැත්වේ. ක්‍රිකට් නාමයෝජනා දී ඇති පුද්ගලයන්ගේ සුදුසුකම් සොයා බලා නිලවරණයට ඉදිරිපත් විය හැකි අය ඉක්මනින් ප්‍රකාශයට පත් කරන ලෙස ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ක්‍රිකට් ආයතනයට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303125</link>
    <topic>ලයිසියම් විදුහලට පස්වැනි වරටත් ශූරතාව</topic>
    <author/>
    <content>ජාත්‍යන්තර පාසල් මලල ක්‍රීඩා තරගාවලියේ ලකුණු 997ක් ලබාගත් වත්තල ලයිසියම් ජාත්‍යන්තර පාසලට පස්වැනි වරටත් ශූරතාව හිමිවිය. ලකුණු 843ක් ලැබූ ගේට්වේ පාසලට අනුශූරතාව හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303126</link>
    <topic>රගර් මුල් පුටුව යළි අසංගට</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමයේ සභාපතිධුරයට හිටපු සභාපති අසංග සෙනෙවිරත්න මහතා නැවතත් නිතරගයෙන් තේරී පත්විය.මෙරට රගර් ක්‍රීඩාවේ උන්නතිය සඳහා පසුගිය කාලය පුරාම කැපවීමෙන් යුතුව කටයුතු කළ සෙනෙවිරත්න මහතා ශ්‍රී ලංකාවට ජාත්‍යන්තර මට්ටමේ ජයග්‍රහණ රැසක් ලබාදීමට සිය දායකත්වය ලබා දුන්නේය.සාන්ත තෝමස් විදුහලෙන් බිහිවූ විශිෂ්ටතම රගර් ක්‍රීඩකයකු වූ සෙනෙවිරත්න මහතා සී.ආර්.ඇන්ඩ් එෆ්.සී‍.පිලේ සාමාජිකයකු ලෙසත්, ජාතික රගර් කණ්ඩායමේ සාමාජිකයකු ලෙසත් කැපී පෙනෙන දස්කම් දැක්වීය.ගාලුමුවදොර හෝටලයේ පසුගියදා පැවැති රගර් සංගමයේ නිලවරණයේ දී හිටපු‍ නිලධාරී මණ්ඩලය ද නිතරගයෙන් තේරී පත්වීම විශේෂ සිදුවීමක් විය.ඒ අනුව රිස්ලි ඉල්යාස් මහතා ලේකම් ලෙසත්, ලසිත ගුණරත්න මහතා උපසභාපති ලෙසත්, කිරාන් අතපත්තු මහතා භාණ්ඩාගාරික ලෙසත් නිතරගයෙන් තේරී පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303127</link>
    <topic>ගිවිසුමට පිටුපෑ ඔස්ට්‍රේලියාවේ ක්‍රීඩකයන් 4ක් ඉවතට</topic>
    <author/>
    <content>ඔස්ට්‍රේලියා ක්‍රිකට් ආයතනයේ ගිවිසුමේ නීතිරීතිවලට පටහැනිව කටයුතු කිරීමේ චෝදනාවට ලක්වූ ඔස්ට්‍රේලියා පිලේ උපනායක ෂේන් වොට්සන්, උස්මාන් කවේජා, ජේම්ස් පැටින්සන් හා මිචෙල් ජොන්සන් යන ප්‍රබල ක්‍රීඩකයන් සිවුදෙනා මේ සතියේ ඉන්දියාවේ මොහාලී හී දී ඇරඹෙන ටෙස්ට් තරගයෙන් ඉවත් කර තිබේ.පසුගියදා හයිද්‍රබාද් හී පැවැති ටෙස්ට් තරගයෙන් පරාජයට පත්වීමෙන් පසුව ඊළඟ ටෙස්ට් තරගයේ දී ක්‍රීඩකයන්ගේ හා කණ්ඩායමේ දස්කම් වර්ධනය කෙසේදැයි යන්න පිළිබඳ තම අදහස් සටහන් කිරීමට ‍පුහුණුකරු මිකී ආතර් ලබාදුන් ‍ෆෝරම පිරවීමෙන් වැළකි සිටිමෙන් ඔවුන් ගිවිසුමට පටහැනිව කටයුතු කළ බවට චෝදනා එල්ල වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303128</link>
    <topic>බෝජියා නිවාසයට සා.බ්‍රිජට් ශූරතාව  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=s1303129</link>
    <topic>මනිලාල්ට පාපන්දුව තහනම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව නියෝජනය කළ ජගත් පාපන්දු විධායක කමිටු සාමාජික මනිලාල් ප්‍රනාන්දු මහතාට පාපන්දු ක්‍රීඩාවේ කිසිදු ක්‍රියාකාරකමකට සම්බන්ධ විය නොහැකි වන පරිදි දින 90ක තහනමක් අන්තර්ජාතික පාපන්දු සම්මේලනය ඊයේ පැනවීය.පාපන්දු ක්‍රීඩාවේ ආචාර ධර්ම උල්ලංඝනය කිරීමේ නීති සංග්‍රහය යටතේ මේ තහනම පැනවූ බව ජගත් පාපන්දු සංගමයේ ප්‍රකාශකයෙකු පැවැසීය. මනිලාල් මහතාට එල්ල වූ චෝදනා කුමක්ද යන්න පැහැදිලිව ප්‍රකාශ වී නැතැත් දූෂණ චෝදනා යටතේ ජගත් පාපන්දු විධායක සභාවෙන් ඉවත් කළ බින් හමාම් මහතාගේ සිද්ධියට සම්බන්ධ බවට වාර්තා වේ.මේ තහනමත් සමග මනිල්ලා මහතා මැයි මාසයේ ආසියානු පාපන්දු නිලවරණය හා ජගත් පාපන්දු මහා සභාවේ සහභාගිත්වය අහිමිවී යනු ඇත. ඒ මහතා මේ දිනවල මැලේසියාවේ ආසියානු පාපන්දු සම්මේලනයේ විධායක කමිටුවට සහභාගීවී සිටී.මනිලාල් මහතා ශ්‍රී ලංකා පාපන්දු කළමනාකරණ කමිටුවෙන් ඉවත් කිරීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගත්තේය. එමෙන්ම පසුගිය සතියේදී ඒ මහතා හොල්සිම් සමාගමේ සභාපති ධුරයෙන්ද ඉවත් විය.ශ්‍රී ලංකාව නියෝජනය කරමින් ආසියානු හා අන්තර්ජාතික පාපන්දු සම්මේලනයට සහභාගිවූ එකම නිලධාරියාද මනිලාල් ප්‍රනාන්දු මහතා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=f1303121</link>
    <topic>මත්තල ගුවන්තොට සංවර්ධනයේ හාස්කමක්</topic>
    <author>සාකච්ඡා කෙළේසුභාෂිනි සේනානායක</author>
    <content>මෙරට දෙවන අන්තර් ජාතික ගුවන් තොටුපොළ වන මත්තල රාජපක්‍ෂ අන්තර්ජාතික ගුවන් තොටුපළ නුදුරේ දී ජනතා අයිතියට පත්වීමට නියමිතය. මෙම ගුවන් තොටුපොළ ඉදිකිරීම මඟින් මෙරට ගුවන් ක්‍ෂේත්‍රයටත් මෙරට ආර්ථිකයටත් ලැබෙන ප්‍රතිලාභ පිළිබඳ සිවිල් ගුවන් සේවා ඇමැති පියංකර ජයරත්න මහතා සමඟ සිදු කළ සාකච්ඡාවකි මේ.ශ්‍රී ලංකාවේ සංවර්ධනයේ යෝධ කඩඉමක් පසුකරමින් ඉදිවූ මත්තල ජාත්‍යන්තර ගුවන් තොටුපොළ ජනතා අයිතියට පත් කෙරෙනවා. මෙහි හෙට දිනය පිළිබඳව කෙසේද ඔබ දකින්නේ?ඇත්තටම මෙහි ගෞරවය හිමිවිය යුත්තේ ජනාධිපති මහින්ද රාජපක්‍ෂ මහතාටයි. එයට හේතුව වන්නේ යුද්ධයට දුන් නායකත්වය වගේම සංවර්ධනයටත් එතුමා නිවැරැදි නායකත්වයක් ලබාදීමයි. මෙම කාර්යය සඳහා මුල්ගල තැබුවේ 2009 නොවැම්බර් 27 වනදා.එදා සිට මේ දක්වා කටයුතු සිදු කෙරෙන අයුරු ජනාධිපතිතුමා විටින් විට නිරීක්‍ෂණය කළා. එහි ප්‍රගතිය සොයා බැලුවා. ඒ නිසයි වසර තුනක පමණ කාලයක් තුළදී මෙවැනි විශාල ගුවන් තොටුපළක් ඉදිකිරීමට හැකියාව ලැබුණේ.මේ සඳහා විශාල කැපවීමක් ගෙන සියලු දෙනා එකසේ වෙහෙසුන බවත්, ඒ සියලුම දෙනාට ගෞරවයක් සඳහා ප්‍රකාශ කළ යුතුයි. ඒ සියලු දෙනාගේම කැපවීම නොවන්නට මෙතරම් සිත්ගන්නා සුළු ආකාරයෙන් මේ ගුවන් තොටුපොළ ඉදිකරලීමට හැකිවන්නේ නෑ.මේ වගකීම තම කර මතට ගෙන බොහෝ සේ වෙහෙසී කටයුතු කළේ ගුවන් තොටුපොළ හා ගුවන් සේවා සමාගමේ සභාපති කර්නල් ප්‍රසන්න වික්‍රමසූරිය මහතා ඇතුළු කාර්ය මණ්ඩලය. 2005 වසරේ ජනාධිපතිතුමා දුටු සිහිනය යථාර්ථයක් කරලීමට මේ සඳහා දායක වූ සියලු දෙනා වෙහෙසුනා. එක සේ දායක වූවා.මේ ගුවන් තොටුපොළ අදියර කීපයකින් නිම වෙනවා. ඒ සම්බන්ධයෙන් පැහැදිලි කළොත්.ඔව්, අදියර තුනකින් ගුවන් තොටුපොළ පුළුල් කරමින් සංවර්ධනය කිරීමට සැළසුම් කොට තිබෙනවා. එහි පළමු අදියර ඉදිකිරීම් තමයි මාර්තු 18 දා ජනතා අයිතියට පත් කෙරෙන්නේ. මෙහි ලෝකයේ දැනට භාවිතා කරන විශාලතම ගුවන් යානා සඳහා පහසුකම් තිබෙනවා.පළමු අදියර සංවර්ධන ප්‍රදේශය හෙක්ටයාර 800 ක්. පළමු අදියර ඉදිකිරීම් සඳහා ඇමරිකානු ඩොලර් 109 ක් වැය කර තිබෙනවා. අපට හිතෛෂීවන්ත රාජ්‍යයක් වන චීනයෙන් මේ සඳහා ණය ආධාර ලබා දී තිබෙනවා.මේ ගුවන් තොටුපොළ පරිසර හිතකාමී ගුවන් තොටුපොළක් ලෙස සංවර්ධනය වන අතර දේශීය ගෘහ නිර්මාණ ශිල්පීන් මෙහි අලංකරණ කටයුතු සිදු කර තිබෙනවා. පළමු අදියර මීටර 3500 ක් දිග හා මිටර් 75 ක් පළල ධාවන පථයකින් සමන්විත වන අතර කෙටි දුර පිවිසුම් මාර්ග දෙකක් ස්ථාපිත කර තිබෙනවා.ගුවන් යානා 9 ත් 11 ත් අතර ප්‍රමාණයකට මෙහි පහසුකම් සැපයිය හැකියි. වාර්ෂිකව ගුවන් මගීන් 1,000,000 කට මෙහි පහසුකම් ලබාදීමට හැකි වනවා.මේ ගුවන් තොටුපොළ ඉදිකරලීමේ දී ඇති වූ අභියෝග මොනවාද?අභියෝග සඳහා නොසැලී මුහුණ දීමට රජයක් ලෙස අප ශක්තිමත් වී තිබෙනවා. දෙවෙනි අන්තර් ජාතික ගුවන් තොටුපොළක අවශ්‍යතාවය මතු වූයේ 1938 වසරේ සිටයි. පුත්තලම, පාලවී ප්‍රදේ්ශය ද, කන්කසන්තුරේ පලාලි ප්‍රදේශයේ ද, ත්‍රිකුණාමලයේ ද ගුවන් තොටුපොළක් ඉදිකරලීමට යෝජනා කෙරුණා. පැවති රජයන් කිහිපයක් මේ සඳහා යෝජනා ඉදිරිපත් කළද එය යථාර්ථයක් කිරීමට පියවර ගත්තේ ජනාධිපති මහින්ද රාජපක්‍ෂ මහතායි.2009 මැයි 04 වනදා පරිසර අනුමැතිය ලබා ගැනීමෙන් අනතුරුව කටු පඳුරු වන ලැහැබකින් යුත් මත්තල ඉදිකිරීම් ආරම්භ කළා. ජෛව විවිධත්වය රැකෙන පරිදි තමයි සියලු ඉදිකිරීම් කටයුතු සිදු කළේ. කපන ගහක් පාසා ගහක් සිටෙව්වා.ස්වාභාවික පරිසරය ඒකාරයෙන්ම සුරැකෙන අයුරින් තමයි ඉදිකිරීම් සියල්ල සිදු කළේ. අති දුෂ්කර ප්‍රදේ්ශයක් වූ මේ ප්‍රදේ්ශයේ සංවර්ධන කටයුතු සිදු කිරීමේ දී විවිධ බාධාවන් පැන නැගුණා. වර්ෂාපතනයත් විටින් විට හරස් වුණා. මේ සියලු අභියෝග වලට නොසැලී අපට ඉදිරියට එන්නට හැකි වීම සමස්ත ශ්‍රී ලාංකිකයන් ලැබූ භාග්‍යයක්.පවතින ජාත්‍යන්තර ගුවන් තොටුපොළට අමතරව තවත් ගුවන් තොටුපොළක් ඉදිවන්නේ කුමක් අරමුණු කරගනිමින්ද?ශ්‍රී ලංකාව ස්වභාවික පිහිටීමෙන්ම ලස්සන රටක්. මේ බව ලෝක සංචාරකයින් දන්නවා. අපේ රටේ ස්වභාවික පිහිටීම් ගණනාවක් තිබෙනවා දැක බලා ගන්න. පසුගිය වසර 30 තුළ ශාපලත් යුද්ධය රට ආර්ථිකමය වශයෙන් ආපස්සට ගෙන ගියා.දැන් යුධ ගිනි දැල් නිවූ රටක් බව ලෝකයම හඳුනාගෙන තිබෙනවා. කටුනායක අන්තර්ජාතික ගුවන් තොටුපොළ වෙත පැමිණෙන මගීන් ප්‍රමාණය විශාල ලෙස වර්ධනය වෙලා. මේ නිසයි තවත් ගුවන් තොටුපොළක අවශ්‍යතාවය මතුවන්නේ.ඒ වගේමයි අභ්‍යන්තර ගුවන් ගමන් වැඩිදියුණු කරවීම කෙරෙහි අපේ අවධානය යොමු වී තිබෙනවා. මේ රටේ ජනතාවට සැප පහසු ගමනක් ලබාදීම රජයේ අරමුණයි. මේ නිසයි අධිවේගී මාර්ග ඉදිවන්නේ. මඩකලපුව, පුත්තලම, පාලවිය ගුවන් තොටුපොළවල් සංවර්ධනය කරන අතරම නුවරඑළිය මහනුවර නව ගුවන් තොටුපළවල් ඉදිකිරීමට ද රජය අවධානය යොමු කර තිබෙනවා.ඒ වගේම ආසියාවේ ගුවන් කේන්ද්‍රස්්ථානයක් බවට පත්වීමේ ක්‍රියාවලියේ දී අපේ රට ප්‍රධාන ගුවන් කලාපයක් බවට පත්කර ගැනීම වැදගත් වෙනවා.ලෝක සංචාරක අවධානය දිනාගෙන ඉදිරියට පැමිණීම අපට බෙහෙවින්ම වැදගත් වෙනවා. මේ සදහා පසුගිය කාලයේ ගුවන් ක්‍ෂේත්‍රයේ අප ලැබූ ජයග්‍රහණ වැදගත් වෙනවා. වර්තමානයේ ගුවන් සුරක්‍ෂිතතාව අතින් අපි ඉන්නේ 17 වන ස්ථානයේ. වඩාත් දියුණු රටවල් පවා ඉන්නේ අපට පහළින්.මෙවන් වූ සංවර්ධනයක් රට තුළ සිදුවෙද්දී ජාත්‍යන්තරය එල්ල කරන චෝදනා සම්බන්ධයෙන් ඔබ මොනවද කියන්නේ.රට වටකර වැට බැන්දත් කට වටකර වැට බඳීන්න බෑ කියලා පැරණි කියමනක් තිබෙනවා. මෙතරම් සංවර්ධනයක් සිදුවෙද්දී මෙවැනි චෝදනා එල්ල කිරීම හරිම ඛේදනීය තත්ත්වයක්. මේ රටේ දරුණු යුද්ධයක් තිබූ බව රටේ ජනතාව ඇස් දෙකින් දුටුවා.මේ බව ජාත්‍යන්තරය දුටුවේ නෑ. ඒ අය වෙනත් පාර්ශ්ව දක්වන කරුණු සැලකිල්ලට ගන්නවා. ඒ වගේම අපේම රටේ කොටසක් රට පාවා දීමේදී පෙරමුණ ගෙන සිටිනවා. මේ සියල්ලම හරියාකාරව නිරීක්ෂණය කරන්නේ මේ රටේ ජනතාවයි.ලක්‍ෂ 18 කට වැඩි ඡන්ද ලබාදෙමින් දෙවන වරටත් ජනාධිපති පදවියට පත් කළේ අපමණ විශ්වාසයෙන්. මානුෂීය මෙහෙයුමේ දී දෙමළ ජනතාවත් තේරුම් ගත්තා ඔවුන් ගේ ගැලවුම්කාරයා ජනාධිපතිතුමා බව.මේ තත්ත්වය වෙනස් කරන්න ජාත්‍යන්තරයට තියා කිසිවකුටත් බෑ. මේ රටේ ජනතාව ජනාධිපතිතුමා රකින්න ජන පවුරක් ලෙස එක් වී සිටින බව ඔය ඇඟිල්ල දික් කරන සියලු දෙනාම දන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>12</day>
    </date>
    <link>http://www.dinamina.lk/2013/03/12/_art.asp?fn=f1303122</link>
    <topic>ඡනතා පුත්‍ර මහින්දානන්ද 20 වසරක පිය සටහන්</topic>
    <author>සටහන හා ඡායාරූප</author>
    <content>උතුරින් උඩපළාත ප්‍රාදේශීය ලේකම් කොට්ඨාසය නැඟෙනහිරින් පස්බාගේ ප්‍රාදේශීය ලේකම් කොට්ඨාසයත් බස්නාහිරින් කෑගල්ල අරනායක ප්‍රාදේශීය ලේකම් කොට්ඨාසයත් දකුණින් යටියන්තොට ප්‍රාදේශීය ලේකම් කොට්ඨාසයත් මායිම්ව පිහිටා ඇති නාවලපිටිය ගඟ ඉහළ ප්‍රාදේශීය ලේකම් කොට්ඨාසය ඓතිහාසික හා පෞරාණික වටිනා කම් රැසකින් යුතු ප්‍රදේශයක ඓතිහාසික කන්ද උඩරට රාජධානියේ මුදුන්මල්කඩ වූ ශ්‍රී දළඳා සමිඳුන් ගේ පහසින් පෝෂණය වූ ගම්පොල රාජධානියේ ශ්‍රේෂ්ඨ සංස්කෘතික උරුමයකට හිමිකම් කියන ප්‍රදේශයක් ලෙසද ගඟඉහළ කෝරළේ ලේකම් කොට්ඨාසය හඳුන්වා දිය හැකිය.ශ්‍රී ලංකාව නිදහස ලබා වසර 45 ක් ගත වන තුරු විවිධ දේශපාලන නායකයින් නාවලපිටිය ආසනයේ බිහිවුවත් 1993 වන තුරු පැවැතියේ කලියුගයට අයත් ප්‍රාදේශීය බල ප්‍රදේශයක් ලෙසයි.අඩු සම්පත් වලින් යුක්ත දුෂ්කර ප්‍රදේශයක් ලෙසයි. එම කාලය වන විට කුරුදුවත්ත ආශ්‍රිත ප්‍රදේශය පැවතියේ ප්‍රාථමික මට්ටමේ වෙළෙඳ සැල් වලින් පිරි පෙට්ටි කඩ පෙළකි. 1993 නාවලපිටිය ආසන සංවිධායක ලෙස වත්මන් ක්‍රීඩා ඇමැති මහින්දානන්ද අලුත්ගමගේ මහතා පත් විය.එදා සිට එයට පසු පැවැති පළාත් පාලන මැතිවරණයේදී ශ්‍රී ලංකා නිදහස් පක්ෂය ජය ගෙන ආනන්ද අලුත්ගමගේ මහතා සභාපති විය. එතැනින් පටන්ගත් ගම්මාන වල මාර්ග සංවර්ධනය රෝහල් වැඩි දියුණු කිරීම වැනි ජනතා අවශ්‍යතා සපිරීම ආරම්භ කරන ලදී.1999 පළාත් පාලන මැතිවරණයෙන් වැඩි මනාප ලබා මධ්‍යම පළාත් සභාවට ගිය මහින්දානන්ද මහතා සෞඛ්‍ය ඇමැති ලෙස පත්වී නාවලපිටිය සංවර්ධනයට මුල්ගල තබන ලදී. ඒ අනුව කුරුදුවත්ත රෝහල දොලොස්බාගේ රෝහල, උලපනේ රෝහල සංවර්ධනය ආරම්භ කරන ලදී.2000 මහා මැතිවරණයට තරග කර මහින්දානන්ද මහතා පාර්ලිමේන්තුවට පත් විය. පළාත් පාලන මැතිවරණයෙන් ගඟ ඉහළ කෝරළේ සභාපති ධුරයට පත් ගුණරත්න රාජපක්‍ෂ මහතා ප්‍රදේශයේ අතීතය වර්තමානය ගැන මෙසේ අදහස් පළ කළේය.1994 සිට සභාපතිව සිටි ආනන්ද අලුත්ගමගේ මහතා හා ඒ මහින්දරත්න මහතා ක්‍රීඩා ඇමැති මහින්දානන්ද අලුත්ගමගේ මහතා සමඟ කුරුඳුවත්ත කඩ වීදිය නව නගරයක් බවට උලපනේ සාක් ගම්මානයක් සමඟ කර්මාන්ත පුරයක් ඇත්ගාල ජනපදය නව නගරයක් බවට පත්කර විදුලිය මර්ග ජලය ගම්මාන වලට ලබාදී තිබුණි.එයට අමතරව කුරුඳුවත්ත නව නගරයට සියලුම රාජ්‍ය ආයතන පිහිටුවා ජනතාවට උපරිම සේවයක් ඉටුකර තිබුණි.මම එම දෙදෙනා නවතපු තැන පටන් ජනපති මහින්ද රාජපක්‍ෂ මහතා ගේ 2016 ආසියාවේ සංවර්ධිත රට බවට පත් කර ගෙන සංවර්ධන ක්‍රියාදාමය ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් මත ගම සංවර්ධනය ආරම්භ කළා.අද වන විට මාර්ග අතුරු මාර්ග කාපට් කිරීම පානීය ජල යෝජනා ක්‍රම මගින් ජලය නොමැති ගම්වාසීන්ට ජලය ලබාදීමත් දොලොස්බාගේ කඩවීදිය නව නගරයක් කිරීමත් මැද ගොඩ හංදිය සංවර්ධනය කිරීමත් මෙම වසරේ ආරම්භ කරනවා.තරුණ දේශපාලන සභාපතිවරයෙක් ලෙස ඔබ යන ගමන් මඟ ජනතාවට ලබාදීමට බලාපොරොත්තු වන සේවා මොනවාද? අපගේ ඒ ප්‍රශ්නයට සභාපතිවරයා ලබා දුන්නේ මෙවැනි පිළිතුරක්.ක්‍රීඩා ඇමැති මහින්දානන්ද අලුත්ගම මහතාගේ එකම බලාපොරොත්තුව 2016 වන විට ලංකාවේ සංවර්ධිත ආසනය බවට නාවලපිටිය පත් කිරීමයි. එය ඉටු කිරීමටත් ගඟඉහළ ජනතාව මගෙන් බලාපොරොත්තු වන සේවය නොපිරිහෙලා ඉටු කිරීමයි.ජනපති මහින්ද රාජපක්‍ෂ මහතාගේ පාලන සමයේ දශක තුනක යුද්ධය නිම කර සිංහල දෙමළ මුස්ලිම් සියලුම ජාතින්ට ඉතාමත් සමගියෙන් සමාදානයෙන් ජීවත් වන වටපිටාවක් තුළ එතුමාගේ මහින්ද චින්තන ඉදිරි දැක්ම තුළින් ලංකාව ආසියාවේ දියුණුම රට බවට රැගෙන යන එම ගමන් මෙඟ් එතුමාට යෝධ ශක්තියක් ලබා දෙන මහනුවර දිස්ත්‍රික් පාර්ලිමේන්තු මන්ත්‍රී නාවලපිටිය සංවිධායක ක්‍රීඩා ඇමැති මහින්දානන්ද අලුත්ගමගේ මහතා අපට මිණි පහනකි. රටට සම්පතකි.1993 පළාත් පාලන මැතිවරණයට මධ්‍යම පළාත් සභාවට තරග කර මනාප 13050 ක් ලබා ගනිමින් දේශපාලනයට පිවිස 1994 නාවලපිටිය ශශ්‍රී ලංකා නිදහස් පක්ෂ සංවිධායක ලෙස පත් වී 1999 නැවත වතාවක් මධ්‍යම පළාත් සභාවේ සෞඛ්‍ය ඇමැති ලෙස පත්වී නාවලපිටිය ජනතාව අදුරෙන් ආලෝකය ලබා දීමට අඩිතාලම දමන ලදී.නැවත 2000 පාර්ලිමේන්තු මැතිවරණයට ඉදිරිපත් වී මහනුවර දිස්ත්‍රික්කයේ තේරී මහා මාර්ග නියෝජ්‍ය ඇමැති ලෙස පත්විය.නැවත 2004 පාර්ලිමේන්තු මැතිවරණයට ඉදිරිපත් වී ජය ලබා විදුලි බල නියෝජ්‍ය ඇමැති හා සමෘද්ධි නියෝජ්‍ය ඇමැති ලෙසත් 2005 න් පසු සිවිල් ආරක්ෂක සම්බන්ධිකාරක ලෙස විශාල සේවයක් ජනතාවට කරන ලදී.වසර 17ක් අම්මෙක් අප්පෙක් නැතිව සිටි නාවලපිටිය ජනතාවට විටක පියෙක්, සහෝදරයෙක්, නැදෑයෙක්, රජෙක් බවට පත් විය. විදුලිය, මාර්ග, ජලය, නව නගර, නිවාස, ගම්මාන, පාසල්, කාපට් මාර්ග, කොන්ක්‍රීට් මාර්ග, කර්මාන්ත පුර ජනතාවට ලබා දෙමින් 2010 පාර්ලිමේන්තු මැතිවරණයට ඉදිරිපත් වී මහනුවර දිස්ත්‍රික්කයේ වැඩිම මනාප ලබා පාර්ලිමේන්තුවට ගොස් ජනපති මහින්ද රාජපක්‍ෂ මහතාගේ දකුණු අත මෙන් යෝධ ශක්තියක් ලබා දෙමින් විශාල සේවයක් පක්ෂයට රටේ ජනතාවට ආසනයේ ජනතාවට ලබා දෙන මෙතුමාට අනාගතයේ තවත් පෙරටයාමට ලැබේවායැයි මම ප්‍රාර්ථනා කරමි.ඉතිහාසයේ සඳහන්වන ආකාරයට කුරුණෑගල (යාපහුව) රාජධානියේ බිඳ වැටීමත් සමඟම ගම්පොළ, පේරාදෙණිය, දැදිගම හා කෝට්ටේ යන ප්‍රාදේශීය රාජ්‍යයන්හි බලස්ථානයක් වූ ගම්පොළ ක්‍රි.ව. 1341 - 1413 දක්වා තුළ ප්‍රධාන රාජධානිය බවට පත්වී ඇත.4 වන බුවනෙකබා රජතුමා ගම්පල රාජධානියේ ආරම්භක පාලකයා වූ අතර රජවරුන් හා ප්‍රාදේශීය පාලකයන් 7 දෙනකුගේ පාලනය යටතේ අඩසිය වසකට අධික කාලයක් පැවති ගම්පොල රාජධානියේ අවසන් පාලකයා වූවේ විජයබාහු රජතුමාය.ගිරිදුර්ග හා වන දුර්ගවලින් ගහණ වූ ප්‍රදේශයක් වූවා මෙන්ම මහවැලි නදිය නිසා සන්නිවේදන හා ප්‍රවාහන සබඳතා ඇතිකර ගැනීමට හැකිවීමෙන් ගම්පල රාජධානිය යුදමය වශයෙන් වැදගත් ස්ථානයක විය. ගම්පොළ රාජධානි සමයේ අගනුවර වූ ගංගා ශ්‍රී පුරයට ගඟඉහළ කෝරලේ කොටසක් ද අයත්ව පැවති නගරය වට එකල පැවති මුර කපොලුවලින් සනාථ වේ.කලුවහල්කඩ, බොරලුවංකඩ, රැකවල් පොල, අම්බුලුවාකඩ, ගල්පාය ගැලෙඇල්ල, තැඹිලිගල පැරණි නගරයේ ආරක්ෂාව සඳහා යොදා තිබූ මුර කපොලු විය. ඒ අතරින් ගල්පාය අම්බුලුවාකඩ කොටසක් හා තැඹිලිගල ගඟ ඉහළ කෝරලයට අයත් වේ.දෙදහස් හය වර්ෂය වනතුරු ගඟ ඉහළ ප්‍රාදේශීය ලේකම් කොට්ඨාසය පැවතියේ අඩු සම්පත්වලින් යුක්ත දුෂ්කර ප්‍රදේශයක් ලෙසය. එම කාලය දක්වා කුරුඳුවත්ත ආශි‍්‍රත ප්‍රදේශය පැවතියේ ප්‍රාථමික මට්ටමේ වෙළෙඳ ව්‍යාපාර වූ සිල්ලර වෙළෙඳ සැල් කිහිපයක් හා මිනිසුන්ගේ මූලික අවශ්‍යතා සපුරාලන රාජ්‍ය ආයතන කිහිපයක් පමණි.ප්‍රාදේශීය ලේකම් කාර්යාලය, ප්‍රාදේශීය සභාව, ග්‍රාමීය රෝහල, ගොවිජන සේවා මධ්‍යස්ථානය, තැපැල් කාර්යාලය, ලංගම උප ඩිපෝව, විවිධ සේවා සමුපකාර සමිතිය හා ගබඩාව ඒ අතර විය. භූගෝලීය වශයෙන් මධ්‍යස්ථව පිහිටා තිබීමත් ගම්පල හා නවලපිටිය යන නගර බොහෝ ඈතින් පිහිටා තිබීම නිසා මෙම කොට්ඨාසයේ දුෂ්කර ගම්මාන වන පටිතලාව, බෙරවිල, කෙලිගෲප්, දෙහිගස්තැන්න උඩුවැල්ල, දොලොස්බාගේ වැනි ප්‍රදේශවල ජනතාවට සිය මූලික අවශ්‍යතා පහසුවෙන් ඉටුකර ගැනීම සඳහා පරිපාලනමය හා ආර්ථික මධ්‍යස්ථානයක අවශ්‍යතාවය පැන නැගී තිබුණි.ඒ අනුව මහින්ද රාජපක්ෂ මැතිතුමාගෙ මහින්ද චින්තන වැඩපිළිවෙළ යටතේ් කුඩා නගර සංවර්ධන කිරීම අරමුණු කරගෙන මහනුවර දිස්ත්‍රික් පාර්ලිමේන්තු මන්ත්‍රී ගරු ක්‍රීඩා ඇමති මහින්දානන්ද අලුත්ගමගේ මැතිතුමාගේ සංකල්පයකට අනුව 2006 වර්ෂයේදී නාගරික සංවර්ධන අධිකාරිය හරහා කුරුඳුවත්ත නගරය නව නගරයක් ලෙස වැඩි දියුණු කරන ලදී. එහිදී ප්‍රාදේශීය සභාවෙන්ද සුවිශේෂි කාර්යභාරයක් සිදු කෙරිණි.පසුගිය කාලය තුළදී විවිධ රාජ්‍ය ආයතනවල මූල්‍යමය දායකත්වයෙන් රුපියල් ලක්ෂ 1700ක වියදමින් කුරුඳුවත්ත නගර සංවර්ධන කටයුතු සිදුකළ අතර නගරයේ දෙමහල් කඩකාමර පේලියක් හා නව බස් නැවතුම් පළක්ද පොලිස් ස්ථානයක් ද මහජන බැංකු ශාඛාවක් හා කෘෂිබීජ අලෙවි සැලක් ද විදුලි බලමණ්ඩලයේ උප කාර්යාලයක්ද ඉදිකර ක්‍රියාත්මක වේ.මීට අමතරව බස් රථ අලුත්වැඩියාවද උප ඩිපෝවේදී සිදු කෙරේ. විද්‍යා හා තාක්ෂණ අමාත්‍යාංශය හරහා ක්‍රියාත්මක වන විද්‍යා සම්පත් මධ්‍යස්ථානය ද දේශීය වෛද්‍ය අමාත්‍යාංශය යටතේ ඉදිකරන ලද පෝෂණ මන්දිරය ද වෙළඳ හා පාරිභෝගික කටයුතු අමාත්‍යාංශය යටතේ ඉදිකරනු ලැබූ ආර්ථික මධ්‍යස්ථානය ද මෙම නගරය තුළ ස්ථාපිත කර ඇත.ඉදිකරන ලද කඩ කාමර තුළ ලක් සතොස අලෙවි සැලක් බීජ අලෙවි සැලක් පාවාහන් සහ රෙදිපිළි ස්වර්ණාභරණ ඖෂධ හා පාරිභෝගික ද්‍රව්‍ය, හාඩ්වෙයා, ගෘහභාණ්ඩ, විදුලි උපකරණ, ලිපිද්‍රව්‍ය ආදි සියලුම භාණ්ඩ අලෙවි සැල් පිහිටා තිබේ. ඉන්ධන පිරවුම්හලකින්ද යුක්තය. සමෘද්ධි ප්‍රතිලාභීන්ගේ ආදායම් උත්පාදනය කිරීම සඳහා ස්වයං රැකියාලාභීන්ට තම නිෂ්පාදන අලෙවි කර ගැනීම සඳහා වෙළඳ කුටි 13ක් ද ඉදිකර තිබේ.මෙම කඳුකර ප්‍රදේශයේ තේ වගාව වැඩි වශයෙන් දකින්නට ඇති අතර වී වගාවට අමතරව සුළු අපනයන භෝග වගාව ද සරුවට කෙරේ. කරාබු ගම්මිරිස් වැනි සුළු අපනයන භෝග අතරමැදියන්ගෙන් තොරව මෙහි පිහිටුවා ඇති ආර්ථික මධ්‍යස්ථානයට අලෙවි කිරීමට ප්‍රදේශවාසීන්ට හැකි වී තිබේ.මුලින් සැතපුම් ගණන් ගෙවා ගම්පොල හා නාවලපිටිය නගර කරා ඇදීගිය ප්‍රදේශවාසීන්ගේ සියලු අවශ්‍යතා පහසුවෙන්ම සපුරා ගැනීමට කුරුඳුවත්ත නගරය ඉදිකිරීමෙන් පසු හැකි වී තිබේ.නගර සංවර්ධනයට සමගාමීව මාර්ග සංවර්ධනය ද සිදුකර ඇති අතර 2007 දී ගම නැගුම වැඩසටහන යටතේ වසම් 28ක් සංවර්ධනය කර ඇත. මෙහිදී මාර්ග 24ක් ප්‍රතිසංස්කරණය කෙරිණි. මේ ශීඝ්‍ර දියුණුව නිසා ගඟඉහළකෝරලේ ප්‍රාදේශීය ලේකම් කොට්ඨාසය තුළ මාර්ග හා ප්‍රවාහන පහසුකම් වැඩි දියුණුවීම ප්‍රදේශයේ ආර්ථික හා සමාජීය වර්ධනයට මෙය විශාල වශයෙන් බලපා තිබේ.සුන්දර අහුපිනිඇල්ල හා මීදුමින් වැසුණු කඳුහෙල් ආශි‍්‍රත චමත්කාර ජනක වටපිටාව ප්‍රදේශයේ මාර්ග පද්ධතිය පුළුල්වීමත් සමඟ මේ ප්‍රදේශයට ද සංචාරකයන්ට අතවනයි.දෙමළ ජනතාවද වැඩි වශයෙන් ජීවත්වන ප්‍රදේශයක් වන මෙම ප්‍රදේශයේ සෞඛ්‍ය පිළිබඳව වැඩසටහන් ක්‍රියාත්මක කිරීම නිතර සිදුවන්නකි. සනීපාරක්ෂක භාණ්ඩ ලබාදීම පසුගිය වසර කීපය පුරා සිදු කෙරුණි. කොට්ඨාසය පුරා මසකට වරක් හෝ දෙවරක් සායන පැවැත්වේ.එමෙන්ම අවුරුදු 35ට වැඩි කාන්තාවන් සඳහා සුවනාරි සායනද පවත්වනු ලබයි. 1970 දශකයේ නාවලපිටිය මන්ත්‍රීවරයා වූ එම්. එස්. අළුත්ගමගේ මහතා පිහිට වූ ලැන්ටන් බී ජනපදයට විදුලිය මාර්ග ලබාදීමට හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303131</link>
    <topic>බටහිර බලවේග පරාජයට ශ්‍රී ලාංකිකයෝ කිළිනොච්චියේදී පෙළ ගැසෙති</topic>
    <author>මහින්ද අලුත්ගෙදර, වවුනියාව උතුර සමූහ බන්දුල සෙනෙවිරත්න</author>
    <content>ශ්‍රී ලංකාවට එරෙහිව ජගත් මානව හිමිකම් කවුන්සලය වෙත අමෙරිකා එක්සත් ජනපදය විසින් ඉදිරිපත් කිරීමට නියමිත යෝජනාවට විරෝධය පළ කරමින් කිළිනොච්චියේදී ඊයේ (12) පැවැති දැවැන්ත විරෝධතා ව්‍යාපාරය සඳහා දසදහසකට වැඩි පිරිසක් සහභාගි වී සිටියහ.මේ විරෝධතා ව්‍යාපාරය බෙහෙවින්ම සාර්ථක වී තිබෙන අතර ඒ සඳහා යාපනය, වවුනියාව, කිළිනොච්චි, මුලතිවු සහ මන්නාරම දිස්ත්‍රික්කයන්හි වෙසෙන සිංහල, දෙමළ හා මුස්ලිම් සියලු ජනකොටස් සහභාගි වී තිබේ.ශ්‍රී ලංකාවට එරෙහිව ක්‍රියාත්මක බටහිර බලවේග පරාජය කොට ශ්‍රී ලංකාවේ තිරසර සංවර්ධනය සහ ස්ථිරසාර සාමය තහවුරු කිරීමේ අරමුණින් පැවැති මේ විරෝධතා ව්‍යාපාරය කිළිනොච්චිය ශ්‍රී ලංකා නිදහස් පක්ෂ ප්‍රධාන සංවිධායිකා එන්. ගීතාංජලී නගුලේෂ්වරන් මහත්මිය විසින් සංවිධානය කෙරිණි.රටට හතුරු බලවේග පරාජයට පත්කොට වත්මන් රජය ගෙන යන ආර්ථීක සංවර්ධන සහ ජීවනෝපාය වැඩිදියුණු කිරීමේ ක්‍රමවේදයට සහාය පළකිරීම වෙනුවෙන් පැවැති මෙහිදී විවිධ සටන් පාඨ ප්‍රකාශ කරමින් කිළිනොච්චිය නගරය වෙත පෙළපාලියකින් පැමිණ තිබෙන අතර අනතුරුව විරෝධතා ව්‍යාපාරය දිගුවේලාවක් පවත්වා තිබේ."කේලම් කාරයින් අපිට එපා, අපේ ප්‍රශ්න අපිම විසඳා ගන්නම්, ජිනීවා විසඳුම් අපිට එපා" ආදී වශයෙන් විවිධ සටන් පාඨ ප්‍රකාශ කරමින් මේ පිරිස පෙළපාලියෙන් පැමිණ ඇත.ත්‍රස්තවාදයෙන් ජයගත් ශ්‍රී ලංකාව අද වනවිට සමෘද්ධිමත් දේශයක් කරා රැගෙන යන ලොව ශක්තිමත් නායකත්වයට තවදුරටත් ශක්තියක් වෙමින් සහ බටහිර බලවේගවලින් ආරක්ෂාකර ගැනීම වෙනුවෙන් පැවැති මේ දැවැන්ත විරෝධතා ව්‍යාපාරයේ සාර්ථකත්වය නිසාම කොටි හිතවාදී සංවිධාන සහ කොටි හිතවාදී වෙබ් අඩවි විවිධ අසත්‍ය ප්‍රචාරයන් ගෙන යන බව වාර්තා වෙයි.මේ විරෝධතා ව්‍යාපාරය සම්බන්ධයෙන් වැරැදි අර්ථකථන ලබාදෙමින් එය පැවැතියේ රාජ්‍ය අනුග්‍රහය යටතේ බවටත් බලහත්කාරයෙන් විශාල පිරිසක් ගෙන්වාගත් බවටත් ප්‍රචාරයකර තිබේ. කෙසේ වුවද රටට සහ රජයට හිතවත් මේ පිරිස විරෝධතා ව්‍යාපාරය සංවිධානය කළේ ස්වෙච්ඡාවෙන්ම බවද ඒ සඳහා කිසිවෙකුගේ බලපෑමක් නොමැති බවටද එම විරෝධතාකරුවන් ප්‍රකාශකර ඇත.මෙහිදී රැස්ව සිටි පිරිස අමතමින් කිළිනොච්චිය ශ්‍රී ලංකා නිදහස් පක්ෂ ප්‍රධාන සංවිධායිකා එන්. ගීතාංජලී නගුලේෂ්වරන් මහත්මිය සඳහන්කර ඇත්තේ දෙමළ ජනතාවට වෙනම දේශයක් ලබාදෙන බවට ප්‍රකාශ කළ එල්.ටී.ටී.ඊ ය එම අහිංසක ජනතාවට උරුමකර දී ඇත්තේ ආබාධිතයින්, හිඟන්නන් සහ වැද්දඹුවන් බවත් අද වනවිට යුද අපරාධ සිදුවූ බව පවසමින් ජාත්‍යන්තරයෙන් රජයට චෝදනා එල්ල කරන බවත්ය.කොටි සංවිධානය උතුරු පළාතේ දෙමළ සංවිධාන 22 ක් සමඟ එක්ව විනාශ කළ අහංසක ජීවිත සම්බන්ධයෙන් කිසිවක් කතා නොකරන බවද ඇය සඳහන් කළාය.එල්.ටී.ටී.ඊ ත්‍රස්ත සංවිධානය විසින් පැහැරගෙන ගොස් අතුරුදන් කළ පුද්ගලයන්ගේ පවුල්වල ඥාතීන් සහ පුනරුත්ථාපනය වූ හිටපු එල්.ටී.ටී.ඊ සාමාජිකයන් විශාල ප්‍රමාණයක් මේ සඳහා සහභාගි තිබේ.ශ්‍රී ලංකාවේ මානව හිමිකම් සුරැකීම සහ ප්‍රවර්ධනය වෙනුවෙන් වත්මන් රජය විසින් වැඩපිළිවෙල රැසක් ක්‍රියාත්මක කර ති‍බෙන බවද ඒ නිසා මානව හිමිකම් සම්බන්ධයෙන් අවවාද උපදෙස් ලබාදීම අවශ්‍ය නොවන බවද එම ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303132</link>
    <topic>යාපනේ හමුදා කඳවුරුවලට ලබා දුන්අක්: 21000ක් මුල් පදිංචිකරුවන්ටම</topic>
    <author>මහින්ද අලුත්ගෙදර, සීගිරිය විශේෂ</author>
    <content>රජයේ හමුදා කඳවුරු සඳහා අත්පත් කරගත් යාපනය අර්ධද්වීපයේ පිහිටි අක්කර 21,000 ක ඉඩම් ප්‍රමාණයක් නැවත මුල් පදිංචිකරුවන් වෙත බෙදාදීමට රජය තීරණය කරයි. හමුදාවන් පරිහරණය කළ මේ ඉඩම් ප්‍රමා‍ණය දැනටමත් රජය වෙත බාරදී තිබෙන බවද එම ඉඩම් හිමිකරුවන් සෙවීමේ කටයුතු මේ වනවිට සිදුකරගෙන යන බවද ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.ඇමැතිවරයා මේ බව සඳහන් කළේ යාපනය සහ කිළිනොච්චිය ප්‍රදේශයන්හි ස්ථාපිත කළ ඉඩම් හා ඉඩම් සංවර්ධන අමාත්‍යාංශයේ දිස්ත්‍රික් කාර්යාල විවෘත කිරීමේ අවස්ථාවට සහභාගි වෙමිනි. යාපනය ප්‍රදේශයේ සියලූම රාජ්‍ය නිලධාරීන් සහ ආරක්ෂක අංශ නිලධාරීන් සමඟ මේ සම්බන්ධයෙන් සාකච්ඡාකළ ඇමැති ජනක බණ්ඩාර තෙන්නකෝන් මහතා එම ඉඩම්වල පදිංචිකරුවන් හඳුනා ගැනීම සඳහා අවශ්‍ය විශේෂ වැඩපිළිවෙළක් සකස් කර තිබේ.උගත් පාඩම් හා ප්‍රතිසංධානය පිළිබඳ ජනාධීපති කොමිෂන් වාර්තාවේ නිර්දේශ ක්‍රියාත්මක කිරීමේදී ඉඩම් හා ඉඩම් සංවර්ධන අමාත්‍යාංශය වෙත පැවරී ඇති කාර්යභාරය වඩා විධිමත් හා කාර්යක්ෂම කිරීමේ අරමුණින් මේ දිස්ත්‍රික් කාර්යාල ආරම්භ කිරීමට පියවර ගෙන තිබෙන අතර ඒ මඟින් ඒ ඒ ප්‍රදේශයන්හි ජනතාවගේ ඉඩම් ගැටළු සඳහා විසඳුම් ලබාගැනීමට හැකියාව ලැබෙන බව ඇමැතිවරයා සඳහන් කළේය.උතුරු හා නැඟෙනහිර පළාත්හි යුද්ධයෙන් ඇවතැන්වූ ජනතාවගේ ඉඩම් ගැටලු 250,000 ක් පමණ විසඳීමට සිදුව තිබෙන බව පෙන්වාදුන් ඉඩම් හා ඉඩම් සංවර්ධන ඇමැතිවරයා රජයේ හමුදා කඳවුරු ඉදිකිරීම සඳහා එම ප්‍රදේශවලින් පවරාගත් පෞද්ගලික ඉඩම් නැවත හිමිකරුවන්ට පැවරීම හා වන්දි ගෙවීමේ කටයුතු විධිමත් හා කාර්යක්ෂම කිරීමේ අරමුණින් යාපනය සහ කිළිලිනොච්චිය ප්‍රදේශයන්හි ඉඩම් හා ඉඩම් සංවර්ධන අමාත්‍යාංශයේ දිස්ත්‍රික් කාර්යාල ආරම්භ කළ බව පැවසීය.මේ ප්‍රදේශයන්හි ඉඩම් ගැටලු විසඳීම සඳහා ප්‍රමුඛතා පදනම මත විශේෂ වැඩපිළිවෙළක් ක්‍රියාත්මක කිරීමටද ඉඩම් හා ඉඩම් සංවර්ධන අමාත්‍යාංශ පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303133</link>
    <topic>කොම්පඤ්ඤවීදියේ පදිංචිකරුවන්ගේ පෙත්සම ලබන 4දා යළි කැඳවයි</topic>
    <author>නෙල්කා මැදගෙදර</author>
    <content>කොම්පඤ්ඤවීදිය, ප්‍රතිසංවර්ධන ව්‍යාපෘතියෙහි අරමුණ එහි පදිංචිකරුවන්ගේ නිවාස ප්‍රශ්නයට විසඳුම් ලබාදීමත්, ඔවුන්ගේ ජීවන තත්ත්වය ඉහළ නැංවීමත් බව රාජ්‍ය ආරක්ෂක හා නාගරික සංවර්ධන අමාත්‍යාංශයෙහි ලේකම් ගෝඨාභය රාජපක්ෂ මහතා වෙනුවෙන් පෙනී සිටි ජනාධිපති නීතිඥ ‍ෆයිසර් මුස්තාපා මහතා ශ්‍රේෂ්ඨාධිකරණයේදී ඊයේ (12) කීය.කොම්පඤ්ඤවීදියෙහි පදිංචිකරුවන් ‍පිරිසක් ගොනු කළ මූලික අයිතිවාසිකම් පෙත්සම් තුනක් කැඳ වූ අවස්ථාවේදී මුස්තාපා මහතා මේ බව කීය. අගවිනිසුරු මොහාන් පීරිස්, පී.ඒ. රත්නායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම් කැඳවන ලදී.එහිදී නාගරික සංවර්ධන අධිකාරිය වෙනුවෙන් පෙනී සිටි ජනාධිපති නීතිඥ සංජීව ජයවර්ධන මහතා ප්‍රකාශ කළේ ශ්‍රේෂ්ඨාධිකරණය මීට පෙර නියෝග කළ පරිදි එහි තාවකාලික කාර්යාලයක් කොම්පඤ්ඤවීදිය, ද සොයිසා පටුමඟ අංක 33 දරන ස්ථානයෙහි ඉකුත් සිකුරාදා සිට සඳුදා තෙක් පිහිටුවා තිබූ බවය.එහි පැමිණි කොම්පඤ්ඤවීදිය පදිංචිකරුවන් තුන්සිය දහහත් දෙනකු (317) සිය අහිමි වූ නිවාස වෙනුවෙන් කුලී දීමනා ලබා ගැනීමටද එකසිය හැට හතර (164) දෙනකු වන්දි ලබා ගැනීමටද කැමැත්ත ප්‍රකාශ කර ඇති බව ජනාධිපති නීතිඥවරයා කීය.එම ප්‍රදේශයෙහි පර්චසයක් රුපියල් ලක්ෂ හතළිස් තුන බැගින් තක්සේරු කිරීමක් රජයේ තක්සේරුකරු විසින් සිදු කර ඇතැයි ඒ මහතා කීය. එහෙත් ඇතැම් පුද්ගලයින් පර්චසයක් වෙනුවෙන් රුපියල් ලක්ෂ 80 බැගින් ඉල්ලා සිටින බවද ඒ මහතා කියා සිටියේය.කෙසේ වුවද වන්දි හෝ කුලී මුදල් ලබා ගැනීමට මේ ප්‍රදේශයෙහි පදිංචිකරුවන් බහුතරය කැමැත්ත ප්‍රකාශ කර ඇති බැවින් කොම්පඤ්ඤවීදිය ප්‍රතිසංවර්ධන කටයුතු ඉදිරියට කරගෙන යා හැකි බව නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් විරාජ් දයාරත්න මහතා මෙහිදී ප්‍රකාශ කෙළේය.කරුණු සලකා බැලූ ශ්‍රේෂ්ඨාධිකරණය ඇති වී තිබෙන සමථයන් අනුව ඉදිරි කටයුතු කරගෙන යාමට නාගරික සංවර්ධන අධිකාරියට අවසර දුන්නේය. වන්දි ලබාගැනීමට දැනට කැමැත්ත පළ කර ඇති පුද්ගලයින් එම ඉඩම් සහ දේපළ තක්සේරු කිරීමෙන් පසුව ඊට අකමැති වන්නේ නම් ඒ වෙනුවට කුලී දීමනා ලබා ගැනීම තෝරාගත හැකි බවද අධිකරණය මෙහිදී සඳහන් කෙළේය.මේ පෙත්සම් අප්‍රේල් මස 04 වැනිදා නැවත කැඳවීමට නියම විය. සුජීව සේනසිංහ, ෆර්මාන් කසීම් යන නීතිවේදීන් පෙත්සම්කරුවන් වෙනුවෙන් පෙනී සිටියහ.සුදත් පෙරේරා නීතිඥ සමාගමෙහි උපදෙස් මත ජනාධිපති නීතිඥ සංජීව ජයවර්ධන මහතා නාගරික සංවර්ධන අධිකාරිය සහ එහි සභාපතිවරයා වෙනුවෙන් පෙනී සිටියේය. ජනාධිපති නීතිඥ ෆයිසර් මුස්තාපා මහතා ආරක්ෂක සහ නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතා වෙනුවෙන්ද නියෝජ්‍ය සොලිසිටර් ජෙනරාල් විරාජ් දයාරත්න මහතා නීතිපතිවරයා වෙනුවෙන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303134</link>
    <topic>හම්බන්තොට වරායේ කම්හල් ඉදිකිරීමටආයෝජකයන් 7කට කැබිනට් අනුමැතිය</topic>
    <author>සුභාෂිනි සේනානායක</author>
    <content>හම්බානා පෙට්රෝ කෙමිකල් සමාගම මාගම් රුහුණු පුර ‍මහින්ද රාජපක්ෂ වරායේ ඉදිවන දෙවන කර්මාන්ත ශාලාව සඳහා ඊයේ (12) වරාය පරිශ්‍රයේදී ගිවිසුම් අත්සන් කළේය.මහින්ද රාජපක්ෂ වරාය සිය මෙහෙයුම් ආරම්භ කිරීමත් සමඟම එහි ආකර්ෂණය කලාපීය ආයොි්ජකයින් වෙත බලපා ඇත. මේ වන විට වරාය පරිශ්‍රයේ කර්මාන්ත ඉදි කරලීමට ආයෝජකයින් හත් දෙනකුට කැබිනට් අනුමැතිය හිමි වී තිබේ.වරාය පරිශ්‍රය තුළ මෙවැනි ආයෝජකයින් පෞද්ගලික අංශය මගින් සිදු කරලීම තුළින් මහින්ද චින්තන ප්‍රතිපත්ති ප්‍රකාශයේ සඳහන් කළ පරිදි සෘජු හා වක්‍ර රැකියා විශාල ප්‍රමාණයක් ඇති වන බව වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා පැවසීය.මේ මගින් ප්‍රදේශයේ ආර්ථික හා සමාජීය සංවර්ධනයක් සිදු වනු ඇතැයිද ඇමැතිවරයා කීය.පසුගිය වසර තුන තුළදී මාගම් රුහුණුපුර මහින්ද රාජපක්ෂ වරායේ සංවර්ධන අපේක්ෂාවන් සම්පූර්ණ වෙමින් තිබෙන බව මෙම අවස්ථාවට එක් වූ ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී වික්‍රම මහතා කීය.මෙවැනි විශාල ආයෝජකයින් වරාය පළමු අදියරේදීම කැඳවීමට ලැබීම ජයග්‍රහණයක් බව කී සභාපතිවරයා ලෝකයේ ඕනෑම ආයෝජකයකුට මෙම වරාය සමඟ එක්ව කටයුතු කිරීමට හැකි වන බවද කීය.හම්බානා පෙට්රෝ කෙමිකල් සමාගමේ අධ්‍යක්ෂ හා ප්‍රධාන විධායක අභිජිත් සෙත් මහතාද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303135</link>
    <topic>නාවික හමුදා ප්‍රහාරවලින් ඉන්දීය ධීවරයන් මියගිහින් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකා නාවික හමුදා ප්‍රහාරවලින් ඉන්දීය ධීවරයන් මියගිය බවට තහවුරු කළහැකි කිසිඳු නිල වාර්තා නොමැති බව ඉන්දීය රජය අවධාරණය කරයි.පසුගිය වසරක කාලය සැලකිල්ලට ගැනීමේදී ශ්‍රී ලංකා මුහුදු සීමාවේදී ඉන්දීය ධීවරයන් ඝාතනය වී නොමැති බව ඉන්දීය ආරක්ෂක ඇමැති ඒ.කේ. ඇන්තනි මහතා ප්‍රකාශකර ඇත. ඉන්දීය පාර්ලිමේන්තුවේදී විශේෂ ප්‍රකාශයක් කරමින්  ආරක්ෂක ඇමැතිවරයා මේ බව සඳහන්කර ඇතැයි ඉන්දීය මාධ්‍ය වාර්තා කරයි.ඉන්දීය ධීවරයන් ශ්‍රී ලංකා නාවික හමුදාවේ ප්‍රහාරවලට ලක්වන බවට විවිධ අවස්ථාවන්හිදී තමිල්නාඩු දේශපාලනඥයන් විසින් චෝදනා එල්ල කරන අතර ඊට අමතරව ධීවරයන් සිය ගණනක් මියගොස් ඇති බවටද ඔවුන් ප්‍රකාශකර තිබේ.මේ අතර ඉන්දීය පාර්ලිමේන්තුව වෙත වාර්තාවක් ඉදිරිපත් කරමින් ඉන්දීය ආරක්ෂක ඇමැති ඒ.කේ. ඇන්තනි ප්‍රකාශකර ඇත්තේ පසුගිය වසර තුළ ශ්‍රී ලංකා මුහුදු සීමාව උල්ලංගනය කළ ඉන්දීය ධීවර බෝට්ටු 23 ක් සහ ධීවරයන් 131 දෙනෙකු අත්අඩංගුවට ගෙන තිබෙන බවයි.ඉන්දීය ධීවරයන් විශාල පිරිසක් මහා පරිමාණ ලෙස ශ්‍රී ලංකා මුහුදු තීරයේ මසුන් මැරීම හේතුවෙන් මෙරට ධීවරයන්ගේ ජීවිකාව තර්ජනයට ලක්ව ඇති බවද හෙතෙම පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303136</link>
    <topic>අධිකරණයට අපහාස කළාට මන්ත්‍රී සුජීව සේනසිංහට දැඩි අවවාද</topic>
    <author>නෙල්කා මැදගෙදර</author>
    <content>අධිකරණයට අගෞරව සහ අපහාස වන අන්දමින් හැසිරීම සම්බන්ධයෙන් එක්සත් ජාතික පක්ෂ පාර්ලිමේන්තු මන්ත්‍රී සුජීව සේනසිංහ සහ ෆර්මාන් කසීම් යන නීතිඥවරුන්ට ශ්‍රේෂ්ඨාධිකරණය ඊයේ (12) තරයේ අවවාද කෙළේය.අධිකරණයට අපහාස වන අන්දමින් තවදුරටත් හැසුරුණහොත් ඔවුනට එරෙහිව විනය නියෝගයක් නිකුත් කරන බවට අනතුරු අඟවන ලදී. එවැන්නකදී අධිකරණයට අපහාස කිරීම සම්බන්ධයෙන් දඬුවම් නොකර සිටීමට හේතු දක්වන ලෙස නියෝග කිරීමට පියවර ගන්නා බවද දැනුම් දෙන ලදී.මෙම නීතිඥවරුන් දෙදෙනා පෙත්සම්කාර පාර්ශ්වය වෙනුවෙන් පෙනී සිටි පෙත්සම් තුනක් ඊයේ (12) ශ්‍රේෂ්ඨාධිකරණය හමුවෙහි කැඳවන ලදී.එම පෙත්සම් සම්බන්ධ නියෝගය ශ්‍රේෂ්ඨාධිකරණ විනිසුරු මඬුල්ල විසින් ප්‍රකාශ කරමින් සිටියදී ඔවුන් දෙදෙනා අධිකරණ ශාලාවෙන් පිටව යාමට සූදානම් වූහ.ඔවුන් නැවත අධිකරණ ශාලාවට කැඳ වූ ශ්‍රේෂ්ඨාධිකරණ විනිසුරු මඬුල්ල ඔවුනට දැඩි සේ අවවාද කෙළේය. අධිකරණයේදී එහි ගෞරවය ආරක්ෂා වන පරිදි කටයුතු කිරීම සෑම දෙනාගේම වගකීමක් වන අතර වෙළඳපොළක හෝ මහ මඟ හැසිරෙන ආකාරයෙන් අධිකරණ ශාලාවෙහි හැසිරීමට කිසිවකුටත් නොහැකි බව අගවිනිසුරු මොහාන් පීරිස් මහතා මෙහිදී සඳහන් කෙළේය.තමන්ට අධිකරණ ක්ෂේත්‍රයෙහි වසර 38ක ඉතිහාසයක් ඇති බව ද තමන් මෙම වෘත්තියට පිවිසෙන විට මෙම නීතිඥවරු උපත ලබා හෝ නොසිටින්නට ඇති බවද කී අගවිනිසුරුවරයා එතෙක් මෙතෙක් ඉතිහාසයෙහි මෙවැනි අශෝබන හැසිරීමක් නීතිඥවරයකුගෙන් නොදුටු බව කීය.අධිකරණය විසින් නඩුවක් විභාග කෙරෙමින් තිබියදී එහි පාර්ශ්වයන්ට පෙනී සිටි නීතිඥවරු අධිකරණ ශාලාවෙන් ‍පිටත්ව යාම අධිකරණයෙහි ගෞරවය හෑල්ලූ කිරීමක් බවට ශ්‍රේෂ්ඨාධිකරණ විනිසුරු මඬුල්ල පෙන්වා දුන්නේය.මෙම නීතිඥවරුන්ගේ හැසිරීම මහජනතාවට මෙන්ම තරුණ නීතිවේදීන්ට වැරැදි පූර්වාදර්ශයක් බවද සඳහන් කෙළේය. ශ්‍රේෂ්ඨාධිකරණයේදී පමණක් නොව වෙනත් කවර අධිකරණයකදී වුවත් එහි ගරුත්වය ආරක්ෂා වන අන්දමින් කටයුතු කිරීමට සියලු දෙනා කටයුතු කළ යුතු බව විනිසුරු මඬුල්ල මෙහිදී සඳහන් කළේය.අගවිනිසුරු මොහාන් පීරිස්, පී. ඒ. රත්නායක, ප්‍රියසාත් ඩෙප් යන මහත්වරුන්ගෙන් මෙම ශ්‍රේෂ්ඨාධිකරණ විනිසුරු මඬුල්ල සමන්විත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031314</link>
    <topic>ශ්‍රී ලංකාවෙන් ජපානයටඅලි පැටවුන් දෙදෙනෙක්</topic>
    <author/>
    <content>ජපානයත් - ශ්‍රී ලංකාවත් අතර පවතින රාජ්‍ය තාන්ත්‍රික සබඳතාවලට වසර 60ක් සපිරීම සංකේතවත් කරමින් ජපානයේ ටෝකියෝහි තාමා සත්ත්ව උද්‍යානය වෙත අලි පැටවුන් දෙදෙනෙක් ප්‍රදානය කිරීම ජනාධිපති මහින්ද රාජපක්ෂ මහතා අතින් ඊයේ (12) පස්වරුවේ සිදු විය.මේ අලි පැටවුන් දෙදෙනා ‘අමරා’ සහ ‘විදුර’ නම් වෙයි. අමරාගේ වයස අවුරුදු 8ක් වන අතර විදුර පස් වන වියේ පසු වෙයි.අලි පැටවුන් දෙදෙනා ‘තාමා’ සත්ත්ව උද්‍යානය වෙත භාරදීම සංකේතවත් කරමින් අලි පැටවුන්ගේ ඡායාරූපයක් ජනාධිපතිතුමා ඉදිරියේ ඇමැති ජයරත්න හේරත් මහතා විසින් ටෝකියෝ නාගරික පාලක නියෝජ්‍ය අධ්‍යක්‍ෂ ජනරාල්වරයා වෙත භාර දෙන ලදී.ජපන් රජ කුමරිය වන ටකමාඩෝ ඉක්සුකෝ කුමරියද මෙම අවස්ථාවට එක්ව සිටි අතර ජපන් ජනතාවත් ශ්‍රී ලාංකීය ජනතාවත් අතර පවතින්නේ දැඩි බැඳීමක් බව සඳහන් කළ රජ කුමරිය සත්ව උද්‍යානය වෙත අලි පැටවුන් දෙදෙනා ලබාදීම පිළිබඳ ජනාධිපතිතුමා වෙත ස්තූතිය පළ කර සිටියාය. ශ්‍රී ලංකා රජය විසින් මීට පෙරද අනුර නම් අලි පැටවකු මෙම සත්ව උද්‍යානයට ලබාදුන් අයුරුද මෙහිදී රජ කුමාරිය සිහිපත් කළාය.අද පස්වරුවේ ‘තාමා’ සත්ව උද්‍යානය වෙත ගිය ජනාධිපති මහින්ද රාජපක්ෂ මැතිතුමාව සහ ශිරන්ති රාජපක්ෂ මැතිනියව කුඩා දරු දැරියෝ පිරිසක් විසින් ඉතා උණුසුම් අයුරින් පිළිත්හ.ජනාධිපතිතුමා ඉදිරියේ සිංහල ගීතයක් සහ ජපන් ගීතයක් ගායනා කළ දරු දැරියෝ සිය දක්ෂතාද ඉදිරිපත් කළහ. අලි පැටවුන් භාර දීමේ උත්සවයෙන් අනතුරුව සත්ව උද්‍යානයෙන් නික්ම යාමට සැරසුණු ජනාධිපතිතුමාව සහ ආර්යාව වට කරගත් ජපන් දරු දැරියන් සුරතල් අලි පැටවුන් දෙදෙනකු තම සත්ව උද්‍යානයට ලබාදීම පිළිබඳ ජනාධිපතිතුමා වෙත තම සතුට පළ කර සිටියහ.ජපානයේ හිටපු අග්‍රාමාත්‍ය යෂුවෝ ෆුකුඩා මහතා ද මේ අවස්ථාවට එක්ව සිටි අතර ජනාධිපතිතුමා සමඟ ජපන් සංචාරයට එක්ව සිටින ජ්‍යෙෂ්ඨ ඇමැති ඒ. එච්. එම් ෆවුසි, අමාත්‍යවරුන් වන මහාචාර්ය ජී. එල්. පීරිස්, නිමල් සිරිපාලද සිල්වා, ජයරත්න හේරත්, පාර්ලිමේන්තු මන්ත්‍රී සජින් වාස් ගුණවර්ධන , ජනාධිපති ලේකම් ලලිත් වීරතුංග යන මහත්වරුන් සහ ජපානයේ සිටින ශ්‍රී ලංකා තානාපති අද්මිරාල් වසන්ත කරන්නාගොඩ මහතාද එක්ව සිටියහ.මේ අතර ජපානයේ හිටපු අග්‍රාමාත්‍ය යෂුවෝ ෆුකුඩා මහතා සහ ජනාධිපති මහින්ද රාජපක්ෂ මැතිතුමා අතර සුහද හමුවක් අද පස්වරුවේ ටෝකියෝහී දී සිදු විය. ශ්‍රී ලංකාවේ ඇති වි ඇති සාමය සහ සංවර්ධනය පිළිබඳව තම සතුට පළ කළ හිටපු අග්‍රාමාත්‍යවරයා ශ්‍රී ලංකාවේ සිදුවන සුවිසල් සංවර්ධනය සියැසින්ම දැක බලාගත් බවත් එය ඉතා විෂ්මිත බවත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031315</link>
    <topic>ජිනීවා යෝජනාවලට සහාය දුන්නොත්ඉන්දියාවටම අවාසි සිදු වෙනවා</topic>
    <author/>
    <content>ශ්‍රී ලංකාවට එරෙහිව අමෙරිකාව ජිනීවා මානව හිමිකම් කොමිසමට යෝජනාවක් ගෙන ආවොත් සහ ඊට ඉන්දියාව සහාය දුන්නොත් එය ඉන්දීය ජාතික අවශ්‍යතා සපුරා ගැනීමේ දී ඉතා අවාසනාවන්ත තත්ත්වයක් බව ඉන්දීය මාධ්‍ය කියයි.ඉන්දියාවේ “ද පයනියර්” සඟරාව මේ බව කියා සිටී. එහි ජ්‍යෙෂ්ඨ මාධ්‍යවේදියකු වන කන්චන් ගුප්තා සිය ලිපිය මගින් අවධාරණය කරන්නේ ශ්‍රී ලංකාව අසාධාරණ ලෙස චූදිතයකු කරන්නේ නම් ඉන්දියාව ද වැරැදිකරුවකු බවයි.කාශ්මීරයේ බෙදුම්වාදීන්ට එරෙහිව ඉන්දියාව සටන් කළ නිසා එසේ වැරැදිකරුවකු වන බවත් කියා සිටියි. ඉන්දියාව වෙනත් රටක මෙවැනි තත්ත්වයක් ස්ව කැමැත්තෙන් පිළිගන්නේ නම් කාශ්මීර ඉල්ලීම් ගැන කියන්නේ කුමක්දැයිද පයනියර් සඟරාව ප්‍රශ්න කරයි.රටක අභ්‍යන්තර ගැටලුවලට මැදිහත්වී එහි ස්වෛරීභාවයට බලපෑම් කිරීම ඉන්දියාව පිළිගන්නේද? ශ්‍රී ලංකාවට එරෙහිව අසාධාරණ පියවර ගැනීමට පෙර ඉන්දීය අගමැතිවරයා සහ විදේශ අමාත්‍යවරයා මෙම ප්‍රශ්නවලට පිළිතුරු දිය යුතුය.ශ්‍රී ලංකාවට සිය ගැටලුවලට මුහුණදීමේ හා විසඳුම් ලබාදීමේ හැකියාව තිබේ. ත්‍රස්තවාදයට එරෙහි යුද්ධයක් සිදු කළ ශ්‍රී ලංකාව සම්බන්ධයෙන් ඉන්දියාව ජිනීවා මානව හිමිකම් කොමිසමේදී ශ්‍රී ලංකාවට එරෙහිව කටයුතු කළහොත් එය පිළිකුල් සහගතව ප්‍රතික්ෂේප කළ යුතු බව ද පයනියර් සඟරාව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303137</link>
    <topic>මව් සෙනෙහසක තරම....</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>මේ වඳුරු මවට සිටි වඳුරු පැටියා අහිමිවීමෙන් පසු නොකා නොබී සිටියදී මේ බලු සුරතලා හමු වූ අතර ඌ තුරුලු කරන් ගහෙන් ගහට පනිමින් යන අයුරු දකින ඕනෑම කෙනෙකුට නෙතට කඳුළු ඒම වළකාගත නොහැකිය.මේ වඳුරු මව නිවසක තාප්පය මත සිට බලු සුරතලාගේ උකුනන් බලන අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303138</link>
    <topic>කන්තලේ පොලිසියේපාට දෙකේ ඇම්බුන්</topic>
    <author>කන්තලේ සමූහ සුමිත්‍රා කුමාරිහාමි</author>
    <content>කන්තලේ මූලස්ථාන පොලිසියේ පොලිස් පරීක්ෂකවරයෙකු ලෙස සේවය කරන චන්ද්‍රසිරි මහතාගේ ගෙවත්තේ ඇති ඇම්බුන් වර්ගයේ කෙසෙල් පඳුරක හටගත් කෙසෙල් කැනක එක පැත්තක ගෙඩි ස්වභාවික අයුරින් කොළ පාටින් යුක්තය.අනෙක් පැත්තේ ඇති කෙසෙල් ඇවරි රත් කෙහෙල් මෙන් රතුපාටය. මේ එම ඇම්බුන් කෙසෙල් කැනයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n1303139</link>
    <topic>දෙස් විදෙස් සංචාරකයන්ටහම්බන්තොටින් සැපපහසු නවාතැන්</topic>
    <author>ලුණම සමූහ සනත් ගමගේ</author>
    <content>දේශීය හා විදේශීය සංචාරකයන් සඳහා හම්බන්තොට සහ කටුවන නගර ආසන්නයේ පෞද්ගලික නිවාස නවීකරණය කර නවාතැන් පහසුකම් ලබාදීමේ ව්‍යාපෘතියක් ආරම්භ කර තිබෙන බව හම්බන්තොට නගරාධිපති එරාජ් රවීන්ද්‍ර ප්‍රනාන්දු මහතා පවසයි.ආර්ථික සංවර්ධන අමාත්‍යාංශය යටතේ සංචාරක මණ්ඩලයේ අධීක්ෂණය මඟින් මෙම නිවාස හිමියන්ට විශේෂ ණය මුදල් ලබාදෙන බවද නගරාධිපතිවරයා කීය.දැනටමත් හම්බන්තොට නගරයේ දැනට පවතින නිවාස ඉතාම ඉහළ මිලච ගණන් වලට පෞද්ගලිකව ලබාදී තිබෙන බවද මෙමඟින් සංවර්ධනයේ ප්‍රතිලාබ වක්‍ර ලෙස ජනතාව අතරට පත්වන බවද සඳහන් කළේය.ව්‍යවසාය කළමනාකරණ කමිටුවේදී ඕනෑම අයකුට තමන්ගේ අදහස් ප්‍රකාශ කිරීමට හැකි වනවා. එම කමිටුවේ සභාපතිවරයා අතිගරු ජනාධිපතිතුමා. සියලුම පක්ෂ නියෝජනය වන සේ කමිටුවට සාමාජිකයන් සිටිනවා.මේ අය කියන්නේ අරලියගහ මන්දිර‍යට ගියාම ජනාධිපතිතුමාට වශී වෙනවා කියලා. එහෙම දෙයක් වෙන්නේ නැහැ. අරලියගහ මන්දිරය කියන්නේ එතුමාගේ රාජ්‍යතාන්ත්‍රික නිල නිවස. එතනට ඕනෑම අයකුට යන්න පුළුවන්. කොහොමත් එක්සත් ජාතික පක්ෂයේ රනිල් වික්‍රමසිංහ මහත්තයත් අරලියගහ මන්දිරයට යනවා නම් අනිත් අයට යන්න බැරි ඇයි.ජනාධිපතිතුමා ගමෙන් බිහි වූ නායකයෙක්. හොඳ පෙනුමක් තියෙනවා. දැක්කම වශී වෙනවා ඇති. ඒකට මොකද අපි කරන්නේ.පසුගිය කාලේ රටේ ඇතිවූ ජල ගැලීම් වලින් සිදු වූ මූල්‍යමය පාඩුව සුනාමියෙන් සිදු වූ පාඩුවට වඩා වැඩියි. ඒවා නැවත ඉදිකිරීමේ වැඩසටහන් ඉදිරියේදී ආරම්භ කරනවා. මේවා ඉක්මනින් කරන්න පුළුවන් දේවල් නොවෙයි. සියලුම පහසුකම් රජය මගින් ලබා දෙනවා යැයිද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031310</link>
    <topic>මත්තල තෙල් සැපයුම් පර්යන්තය ලොව ඉහළම තාක්ෂණයෙන් යුක්තයි</topic>
    <author>නුවන් කොඩිකාර</author>
    <content>ලෝකයේ ඉහළම තාක්ෂණික උපකරණ යොදාගනිමින් මත්තල ගුවන් තොටුපළ තෙල් සැපයුම් පර්යන්තය ඉදිකර ඇති බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවසීය.මේ නිසා ලොව ඕනැම ගුවන් යානයකට තරඟකාරී මිලකට තෙල් සැපයීමට හැකි බවත් හෙතෙම අනාවරණය කළේය.මත්තල ගුවන්තොටුපළ තෙල් සැසයුම් අංගනයේ ඉදිකිරීම් ප්‍රගති සමාලෝචනය සාකච්ඡාවට එක්වෙමින් ඇමැතිවරයා එසේ කීවේය.මත්තල ගුවන්තොටුපළ මෙහෙයුම් ආරම්භ කිරීමට සමගාමීව හම්බන්තොට වරාය තෙල් ගබඩා සංකීර්ණයේ ධාරිතාව ලීටර් මිලියන 23 ක් දක්වා වැඩි කිරීම මගින් වරාය හා ගුවන් සේවා සඳහා කිසිදු ප්‍රමාදයකින් තොරව තෙල් සැපයීමට අවශ්‍ය තෙල් ගබඩා පහසුකම් සකස් කිරීමට පියවර ගන්නා බවත් ඒ මහතා පැවසීය.මත්තල ගුවන්තොටුපළ තෙල් සැපයුම අංගනය ඉදිකිරීම් ව්‍යාපෘතියේ පළමු පියවර මේ වනවිටත් අවසන්කර ඇති බව පවසන ඇමැතිවරයා ගුවන් යානා තෙල් සැපයීමට හැකි වන ආකාරයෙන් තෙල් ලීටර් දෙලක්ෂ පනස්දහසක් ගබඩා කිරීමේ ධාරිතාවයකින් යුතුව තෙල් ටැංකි මේ වන විටත් සංස්ථාව සතු බව ප්‍රකාශ කළේය.අවශ්‍ය ඕනෑම අවස්ථාවක තෙල් සැපයිය හැකි ආකාරයට එළඹෙන ජූනි මාසය වන විට මිලියන තුනක තෙල් ගබඩා ධාරිතාවකින් යුතු තෙල් අංගනයේ ඉදිකිරීම් නිම කරන බවත් ඒ සඳහා ඇමරිකානු ඩොලර් මිලියන 40 ක් වැය කර ඇති බවත් ඛනිජ තෙල් සංස්ථාව පෙන්වා දෙන ලදී.මෙම අවස්ථාවට අමාත්‍යංශ ලේකම් ආචාර්ය ආර්.එස්.එච් සමරතුංග, ලංකා ඛනිජ තෙල් සංස්ථා සභාපති තිලක් කොල්ලුරේ, ශ්‍රී ලංකා ඛනිජතෙල් තොග ලබඩා පර්යන්තයේ සභාපති මේජර් ජෙනරාල් එම්. ආර්. ඩබ්ලිව් ද සොයිසා මහත්වරුන් ඇතුළු ඉහල කළමනාකරීත්වය සහ මත්තල ගුවන්තොටුපළ ඉන්ධන බෙදාහැරීම් පර්යතන්තයේ ඉදිකිරීම් සමාගම් නියෝජිතයෝ සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031311</link>
    <topic>බන්ධනාගාර නිලධාරීන්ගෙන් මිදී පලා ගිය විත්තිකරු අල්ලයි</topic>
    <author>එන්.පී. රාජදොරේ රත්නපුර විශේෂ වාර්තාකරු</author>
    <content>රුවන්වැල්ල මහේස්ත්‍රාත් අධිකරණයේ දී බන්ධනාගාර නිලධාරීන් බාරයේ සිටිය දී මීට මාස 11කට ඉහතදී පලා ගිය විත්තිකරුවෙකු ඉකුත් දා අත්අඩංගුවට ගත් බව රත්නපුර පොලිසියේ දූෂණ මර්දන අංශයේ ස්ථානාධිපති සම්පත් අබේවික්‍රම මහතා පැවසීය.තම නිවසේ සිටියදී අත්අඩංගුවට ගත් මේ සැකකරුට වරෙන්තු ගණනාවක්ම රුවන්වැල්ල මහේස්ත්‍රාත් අධිකරණය මඟින් නිකුත් කර තිබූ බවද ස්ථානාධිපතිවරයා කීය.මෙසේ අත්අඩංගුවට ගෙන ඇත්තේ රුවන්වැල්ල වසමේ පහළ දන්නරුව ඉහළගම පදිංචි කංකානමලාගේ දිනුෂ විපුල් වික්‍රමසිංහ (38) නැමති අයෙකි.සබරගමු ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතාගේ උපදෙස් මත රත්නපුර පොලිසියේ දූෂණ මර්දන අංශයේ ස්ථානාධිපති ‍සම්පත් අබේවික්‍රම මහතාගේ මෙහෙයවීම යටතේ සැරයන් විජේවර්ධන, කොස්තාපල් දිසානායක, ජානක, අසංක, බණ්ඩාර, සේනානායක, පද්මසිරි යන නිලධාරී විත්තිකරු අත්අඩංගුවට ගැනීමට කළ වැටලීමට සහභාගී වූහ.විත්තිකරුට විරුද්ධව රුවන්වැල්ල මහේස්ත්‍රාත් අධිකරණයේ ත්‍රිරෝද රථයක් විකිණීම සම්බන්ධව විශ්වාසය කඩ කිරීමක් හා මුදල් මංකොල්ලකෑමක් ද කුරුණෑගල මහේස්ත්‍රාත් අධිකරණයේ නඩු 4ක් වාහන මංකොල්ල කෑමක් හා මුදල් වංචා කිරීම සම්බන්ධයෙන් තිබෙන බව පොලිසිය පවසයි.නිවස වැටලූ පොලිස් කණ්ඩායම සැකකරු පොලිස් නිලධාරීන්ට තුවාල සිදු කර පලා යාමට උත්සාහ කරද්දී විශාල පරිශ්‍රමයකින් පසු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031312</link>
    <topic>රාජාංගණය නවසිරිගම කසිප්පු ජාවාරම ජයටම</topic>
    <author>අනුරාධපුර මධ්‍යම විශේෂ</author>
    <content>තඹුත්තේගම පොලිස් වසමේ රාජාංගනය නවසිරිගම ගම්මානයේ නීති විරෝධී මත්පැන් පෙරීමේ හා අලෙවි කිරීමේ ජාවාරම ඉතා යහමින් සිදු වන බව නවසිරිගම ගම්මානයේ පදිංචිකරුවෝ පවසති.තඹුත්තේගම පොලිස් වසමේ හා රාජාංගනය පොලිස් වසමේ ගම් රැසක නීති විරෝධී මත්පැන් ජාවාරමට වැට බැඳී ඇතත් වසර ගණනාවක් තිස්සේ තඹුත්තේගම පොලිස් වසමේ රාජාංගනය නවසිරිගම ගම්මානයේ කසිප්පු ජාවාරමට වැට බැඳීමට තඹුත්තේගම පොලිසිය මෙතෙක් සමත්ව නැති බව නවසිරිගම ගම්වාසීහු පවසති.සෑම දිනකම සවස් කාලය වන විට ප්‍රදේශයේ බීමතින් පරුෂ වචන කියමින් පුද්ගලයන් විශාල පිරිසක් කලහකාරී අයුරින් හැසිරෙන බවද ප්‍රදේශවාසීහු පවසති. මේ හේතුව නිසා අධ්‍යාපනය ලබන පාසල් දරුවන්ට නිවෙස්වල පාඩම් වැඩකටයුතු කරගෙන යාමට පවා නොහැකි බවද දරුවන්ගේ දෙමාපියෝ පවසති.සවස 6න් පසු කාන්තාවකට තනිවම වෙළෙඳසැලකටවත් යාමට නොහැකි වන අයුරින් තරුණයන් හා මැද වයසේ පිරිස් මත්පැන් පානය කර පොදු මාර්ගවල හැසිරෙන බවද දැනගන්නට ඇත.මත්පැන් පෙරන්නන් සහ අලෙවි කරන්නන් සම්බන්ධයෙන් තඹුත්තේගම මූලස්ථාන පොලිසියට ඔත්තු සැපයුවත් තඹුත්තේගම පොලිසිය ඊට හරියාකාරව නීතිය ක්‍රියාත්මක නොකරන බවත් ඔත්තු සැපවූවන් සම්බන්ධයෙන් කසිප්පු ජාවාරම්කරුවන්ට පෙරළා පැවසීම හේතුවෙන් ප්‍රදේශවාසීන් තඹුත්තේගම ‍මූලස්ථාන පොලිසියට කසිප්පු ජාවාරම්කරුවන් සම්බන්ධයෙන් තොරතුරු ලබා දීමට උනන්දුවක් නොදක්වන බවත් ප්‍රදේශවාසීහු කියති.නවසිරිගම ප්‍රදේශයේ මෙම ජාවාරම්කරුවන් නීතියේ රැහැනට හසුකර ගැනීම සඳහා වෙනත් ප්‍රදේශයකින් හෝ පොලිස් කණ්ඩායම් එවා ඔවුන් අත්අඩංගුවට ගන්නා ලෙස ප්‍රදේශවාසීන් අනුරාධපුර දිසාව භාර ‍උසස් නිලධාරීන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=n13031313</link>
    <topic>කහවත්ත ප්‍රාථමිකයේ සිසුහු 15ක් හදිසියෙම ලෙඩ වෙති</topic>
    <author>ගොඩකවෙල විශේෂ කේ.එම්.ඒ.කේ. වීරසිංහ</author>
    <content>කහවත්ත ප්‍රාථමික විද්‍යාලයේ සිසුන් 15 දෙනෙකු පෙරේදා (11) හිටි හැටියේම පාසලේ දී රෝගී වීමෙන් කහවත්ත මූලික රෝහලට ඇතුළත් කර ඇත.හිටි හැටියේම අසනීප වූ මේ දරුවන්ට පැවැති රෝග ලක්ෂණ අතර තද හිසරදය, ක්ලාන්තය හා බඩේ අමාරුව බව කහවත්ත රෝහල් ආරංචි මාර්ග කීය. දරුවන්ගෙන් අසාධ්‍ය වූ එක් දරුවකු රත්නපුර මහ රෝහලට ඇතුළත් කර ඇති අතර මේ වන විට සිව් දෙනෙකු කහවත්ත මූලික රෝහලේ නේවාසිකව ප්‍රතිකාර ලබමින් සිටිති.දස දෙනෙකු (10) ප්‍රතිකාර ලබා නිවෙස් කරා ගිය බව රෝහල් ආරංචි මාර්ග පැවසීය. මේ වන විට රත්නපුර දිස්ත්‍රික්කය පුරා මොලේ උණට සමාන රෝග තත්ත්වයක් පවතින බවට පැතිර යන සැකයක් සමඟ මේ අසනීප තත්ත්වයන් පිළිබඳ වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303131</link>
    <topic>සංචාරකයන්ට මුහුද යටින් යනසබ්මැරීන් සෆාරි ක්‍රමයක්</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>සංචාරකයින් වෙනුවෙන් මෙතෙක් ගොඩබිම ක්‍රියාත්මක වූ සෆාරි සේවය අලුත් මඟකට යොමුකරමින් සංචාරකයන් වෙනුවන් මහසයුරේ සබ්මැරීන් සෆාරි සේවයක් ආරම්භ කිරීමට සාගර විශ්වවිද්‍යාලය පියවර ගෙන ඇත.මෙතෙක් අභය භූමිය නැරැඹීමට පමණක් සීමාවූ සෆාරි සේවය සබ්මැරින් මඟින් නොගැඹුරු මුහුදේ ක්‍රියාත්මක කිරීම තුළින් අපගේ වෙරළාසන්න මුහුදු තීරය තුළ ඇති ජෛව විවිධත්වයෙන් යුක්ත මුහුදු මල්, ගල්මල්, විසිතුරු මසුන් නැරැඹීමට සංචාරකයන්ට අවස්ථාව සැලසෙන බව සාගර විශ්වවිද්‍යාලයේ සභාපති මහාචාර්ය රංජිත් සේනාරත්න මහතා පවසයි.වර්ෂ 2016 වන විට මෙරටට සංචාරකයන් ලක්ෂ 25ක් ගෙන්වා ගැනීමේ රජයේ වැඩසටහනට අනුගත වෙමින් සිදුකරන මේ වැඩසටහන තුළින් රටේ ආර්ථික වර්ධනයක් සහ වෙරළාසන්න ජීවත්වන ජනතාවගේ ආර්ථිකයද වර්ධනය වනු ඇත.සාගර විශ්වවිද්‍යාලයේ ඉංජිනේරු පීඨය සිසුන් විසින් නිර්මාණය කරන සම්බැරින් සේවය හික්කඩුව, උණවටුන, පොල්හේන, ත්‍රිකුණාමලය, පාසිකුඩා, නිලාවේලි සංචාරක ප්‍රදේශවලට ඉතා වැදගත් වන බවද සභාපතිවරයා පැවැසීය.මේ මුහුදු සෆාරි සේවය සඳහා සබ්මැරීන් සේවයක් ඇරැඹීම ශ්‍රී ලංකා ඉතිහාසයේ නව පිටුවක් පෙරැළීමට සමත් වන අතර අපේ රටේ සුන්දරත්වය ලෝකයා ඉදිරියේ ප්‍රදර්ශනය වීමට මෙය බෙහෙවින් ඉවහල් වෙන බවත්, මේ සඳහා යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතාගේ පූර්ණ සහය සහ උපදෙස් ලැබී තිබෙන බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303132</link>
    <topic>කැස්බෑ බිත්තර උස්සද්දී මහේස්ත්‍රාත්ගේ අතට මාට්ටු</topic>
    <author>ඉමදුව සමූහ</author>
    <content>බලපිටිය මහේස්ත්‍රාත් අසංග බෝදරගම මහතාගේ නිවෙස පිටුපස තිබූ කැස්බෑ බිත්තර තොගයක් සොරා ගත් පුද්ගලයකුට රුපියල් 50,000ක දඩ මුදලක් නියම කර තිබේ.මේ පුද්ගලයා කැස්බෑ බිත්තර සොරා ගන්නා ආකාරය මහේස්ත්‍රාත්වරයා විසින් නිරීක්ෂණය කිරීමෙන් පසුව පොලිස් නිලධාරීන් යොදවා එම පුද්ගලයා අත්අඩංගුවට ගෙන තිබේ.ඉන් අනතුරුව, ඔහු අධිකරණය හමුවට ඉදිරිපත් කිරීමෙන් පසු මේ දඩ මුදල ඊයේ (12) නියම කළේය. දඩ මුදල නොගෙවන්නේ නම් ඔහුට මාස දෙකක සිරදඬුවම් නියම කරන බව ද මහේස්ත්‍රාත්වරයා විසින් නියෝග කළේය.මෙයට අමතරව, කැස්බෑ බිත්තර 114ක් ළඟ තබාගෙන සිටි තවත් පුද්ගලයකු කොස්ගොඩ නාපේ මුහුදු සීමාවේ ප්‍රදේශයේ දී ඊයේ (12) අත්අඩංගුවට ගත් බව කොස්ගොඩ පොලිිසිය පවසයි. හෙතෙම අද (13) මහේස්ත්‍රාත්වරයා හමුවට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303133</link>
    <topic>කුලී වැඩට ආ ආගන්තුකයාමුළු ගෙදරම සුද්ද කරලා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>කුලී වැඩට ආ පුද්ගලයෙකු පුල්මුඩේ නිවෙසක රැඳී එහි නිවැසියන්ට රාත්‍රී ආහාරයට වස වර්ගයක් මුසු කර කන්නට දී සිහිමුර්ඡාවීමෙන් පසුව එම නිවසේ තිබූ රන් ආභරණ හා දේපළ සොරකම් කරගෙන පලාගොස් ඇතැයි පොලිසිය කීය.සිහිමුර්ඡා වූ එම නිවැසියා ඔහුගේ බිරිය හා දරු දෙදෙනා පෙරේදා (11) ත්‍රිකුණාමල රෝහලට ඇතුළත් කර තිබේ.ඉන් නිවැසියා හා ඔහුගේ බිරිය තදබල ලෙස රෝගාතුරව සිටින බව රෝහල් ආරංචි මාර්ග කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303134</link>
    <topic>වැට ඉන්නේ ආරවුලටඇසිඩ් ගැසූ සැකකරු කොටු</topic>
    <author>ඉමදුව සමූහ ලංකින්ද නානායක්කාර</author>
    <content>ඉඩම් ආරවුලකට පුද්ගලයකුට ඇසිඩ් ගසා ප්‍රදේශයෙන් පැනගොස් සැඟව සිටින පුද්ගලයකු අත්අඩංගුවට ගැනීමට උඩුගම පොලිසිය පියවරගෙන ඇති බව උඩුගම පොලිසිය පවසයි.උඩුමලලගම මලලගොඩපිටිය ගම්මානයේ ඉඩම් ආරවුලක් දුරදිග යෑම නිසා ඇසිඩ් ප්‍රහාරයකින් තුවාල ලැබූ එක් අයකු ගාල්ල කරාපිටිය රෝහලට ඇතුළත් කර තිබේ. ඉකුත් 07 වැනි දින මෙය සිදුව ඇති අතර, ගම්මානයේ නිවෙස් දෙකක් අතර කාලයක සිට වැටට කෝන්තරයක් හටගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303135</link>
    <topic>මත්තල ගුවන්තොටේපිරිත් පින්කමක්</topic>
    <author>කටුවන සමූහ</author>
    <content>මත්තල ජාත්‍යන්තර ගුවන්තොටුපොළ විවෘත කිරීම නිමිත්තෙන් ගුවන්තොටුපොළ පරිශ්‍රයේදී 16 වැනි දින රාත්‍රී පිරිත් පින්කමක් හා පසුදින දහවල් සියක් නමක් භික්ෂූන් වහන්සේලා ඇතුළු පිරිසකට දානමය මහා පින්කමක්ද පැවැත්වේ.මාර්තු 01 දින සිට ගුවන්තොටුපොළ නැරැඹීම සඳහා දෙස් - විදෙස් සංචාරකයන්ද පාසල් සිසු දරුවන් ඇතුළු මහජනතාවගෙන් පිරී පවතී.හම්බන්තොට දිස්ත්‍රික්කයේ පාසල් දරුවන් අටසියයකට වැඩි පිරිසක් දිනකට ඇතුළු කරන බවත් උදේ 8.00 සිට සවස 5.00 දක්වා පසුගිය දිනවල නැරැඹීමට පහසුකම් සලසා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303136</link>
    <topic>කඩුවෙලට නව බස් නැවතුම්පොළක්</topic>
    <author>කඩුවෙල සමූහ සමන්ති මිරියගල්ල</author>
    <content>කඩුවෙල නගරයේ, කලක සිට ගරාවැටෙමින් තිබූ ප්‍රධාන බස් නැවතුම්පොළ රුපියල් ලක්ෂ 900ක වියදමින් නැවත ඉදි කෙරෙමින් පවතින අතර පසුගිය වසර අගදී ඇරඹුණු මෙහි ඉදි කිරීමට සියයට අසූවක ප්‍රමාණයක් මේ වනවිට නිමවෙමින් පවතී.කඩුවෙල නගරාධිපති ජී. එච්. බුද්ධදාස මහතාගේ මෙහෙයවීමෙන් ක්‍රියාවට නැංවුණු මේ බස් නැවතුම්පොළ ඉදි කිරීම සඳහා පළාත් සභා ප්‍රතිපාදන යටතේ රුපියල් ලක්ෂ 400ක් හා නගර සභා ප්‍රතිපාදන යටතේ රුපියල් ලක්ෂ 500ක් මේ වනවිට වෙන්ව තිබේ.බිම් මහලේ බස් රථ නැවැත්වීම හා එම පර්යන්තයේ බස් මාර්ග 11ක මෙහෙයුම් බස් රථවලට පිවිසීමේ පහසුකම්, මගී විවේකාගාර, රියැදුරු, කොන්දොස්තර මහතුන්ගේ විවේකාගාර, නවීන වැසිකිළි, කැසිකිළි පහසුකම් සලසා ඇත. මීට අමතරව මගී ජනතාවගේ පහසුව සඳහා දුරකථන, බැංකු ස්වයංක්‍රීය ටේලර් යන්ත්‍ර පහසුකම්වලින්ද සමන්විතය.නව බස් නැවැතුම් සංකීර්ණය ඉදි කිරීම පිළිබඳ අදහස් දැක්වූ කඩුවෙල නගරාධිපති ජී.එම්. බුද්ධදාස මහතා, කඩුවෙල නගරයක් ලෙස සුවිශාල සංවර්ධන කටයුතු රැසක් දියත් කෙරෙනවා. එන් එකක් තමා මේ බස් නැවතුම්පළ සංකීර්ණය.එමෙන්ම කඩුවෙල මාර්ග 25ක් 30ක් සෑම මාසෙකම හදනවා. ඒ කියන්නේ අවුරුද්දකට පාරවල් 360ක් සංවර්ධනය වෙනවා. කඩුවෙල අඩු ආදායම්ලාභීන් වෙනුවෙන් නිවාස තනාදීමේ වැඩසටහනක් ක්‍රියාත්මකයි. ඒ යටතේ මේ වනවිට නිවාස 78ක් ඉදිකර අවසන්.මෙතෙක් සංවර්ධනය නොවුණු කඩුවෙල වැලිවිට වැනි මාර්ග නාගරික සංවර්ධන අධිකාරිය, මාර්ග සංවර්ධන අධිකාරිය සමඟ එක්ව ඉදි කරනවා. මෙවර අයවැයෙන් සෑම ග්‍රාම නිලධාරි වසමකම අඩු ආදායම්ලාභීන්ට ගෙවල් 5ක් සාදා දෙන්න තීරණය වුණා.මගේ අරමුණ නිවාස 1000ක් තනා දීමයි. භෞතික සංවර්ධනය විතරක් නෙවෙයි අපි මානව සංවර්ධනය ඇති කරන්න දහම් පාසල් ගුරුවරුන් සඳහා නිල ඇඳුම් දෙක බැගින් බෙදා දෙන්නත් ගුරුවරුන් අගයන්නත් බලාපොරොත්තු වනවා. ජ්‍යෙෂ්ඨ පුරවැසියන් වන්දනා ගමන් රැගෙන යන්න බස් රථයක් මිලට ගැනීමට අදහස් කරනවා. ඒ වගේම නව සංකල්පයක් හැටියට ගෙන් ගෙට ගොස් රෝග පරීක්ෂා කිරීමේ ජංගම සේවාවක් අරඹන්න කටයුතු කරගෙන යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303137</link>
    <topic>මීරිගම නළ ළිං අලුත්වැඩියාවට</topic>
    <author>කොටදෙණියාව සමූහ එම්. පී. කුමාර</author>
    <content>මීරිගම ප්‍රදේශයේ දැනට අක්‍රීයව පවත්නා සියලුම නළ ළිං අලුත්වැඩියා කිරීමට ජාතික ජලසම්පාදන මණ්ඩලය පියවර ගෙන ඇත.වසර විස්සකට පමණ ඉහතදී මේ ප්‍රදේශයේ ජනතාවගේ පානීය ජල අවශ්‍යතා සැලසීම සඳහා නළ ළිං ඉදිකෙරුණු අතර ඉන් වැඩි හරියක් මේ වන විට අක්‍රීයව පවතින බව මීරිගම ප්‍රාදේශීය සභාපති ආනන්ද ප්‍රේමචන්ද්‍ර රණවීර මහතා පෙන්වා දීමෙන් පසු මේ පියවර ගෙන ඇත.දැනට අක්‍රීය තත්ත්වයේ පවත්නා නළ ළිං පිළිබඳ වාර්තාවක් ලබා දෙන ලෙස ජාතික ජලසම්පාදන මණ්ඩලය දන්වා ඇති අතර, ඒ අනුව ඒවා අලුත්වැඩියා කර ජනතාවගේ පානීය ජල අවශ්‍යතා සැලසීමට නියමිතය. මේ සියලු නඩත්තු කටයුතුª සඳහා වියදම් ජාතික ජලසම්පාදන මණ්ඩලය මගින් දැරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303138</link>
    <topic>පානදුර මෘත ශරීරාගාරයේ අධි ශීතකරණය අක්‍රීයයි</topic>
    <author>පානදුර සමූහ කපිල සෝමරත්න</author>
    <content>පානදුර මූලික රෝහලේ මෘත ශරීරාගාරයේ අධි ශීතකරණ සියල්ලම අක්‍රීය වී ඇත. මේ නිසා හදිසි මරණ පැවැත්වීමට අවශ්‍ය මළසිරුරු තබාගැනීමට නොහැකි තත්ත්වයක් මතු වී ඇත.අධි ශීතකරණ අලුත්වැඩියා කිරීමට සෞඛ්‍ය දෙපාර්තමේන්තුවට දන්වා ඇතත් පලක් වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r1303139</link>
    <topic>කඩුවෙල මහ නගර සභාවට කුණු දාන්න තැනක් නෑ</topic>
    <author>කෝට්ටේ මධ්‍යම සමූහ - කඩුවෙල සමූහ</author>
    <content>කොළඹ දිස්ත්‍රික්කයේ පළාත් පාලන ආයතනවලට අයත් නිවෙස්වලින් ඉවත් කරන කුණු දැමීමට තැනක් නොමැතිවීම නිසා එය ජාතික ප්‍රශ්නයක් බවට පත්වී ඇති බැවින්, රජය වහාම නිසි විසඳුමක් ගත යුතුව ඇතැයි කඩුවෙල මහ නගර සභාවේ නගරාධිපති ජී. එච්. බුද්ධදාස මහතා බත්තරමුල්ල උප කාර්යාලයේ පැවැත්වූ මාධ්‍ය හමුවකදී පැවසීය.කඩුවෙල නගර සභා බල ප්‍රදේශයේ 1,05,000ක පමණ වූ නිවෙස්වලින් ඉවත් කරන කුණු ටොන් 70 – 75 ප්‍රමාණයක් දිනපතා සේදවත්ත ප්‍රදේශයේ මුඩුබිමකට ගෙන ගොස් දැමීම කරගෙන ගියත්, දැන් මෙම කුණු දැමීම සඳහා ස්ථානයක් නොමැතිවීම නිසා, නගර සභාව විශාල අර්බුදයකට ලක්වී ඇති බැවින්, රජයේ අවධානය වහා යොමුවිය යුතුව ඇති බවද බුද්ධදාස මහතා වැඩිදුරටත් කියා සිටියේය.ප්‍රාදේශීය සභාව නගර සභාවක් බවට පත්වීමෙන් පසු වරිපනම් බදු විශාල ප්‍රමාණයක් ලැබී තිබෙනවා. ඒ නිසා වසර 5ක් යනතුරු වරිපනම් බදු ප්‍රමාණය, වැඩි නොකරන බවට ප්‍රදේශයේ ජනතාවට ලබාදුන් සහතිකය එලෙසම රකින බවද කී බුද්ධදාස මහතා, ඉඩමක් ඇති, නමුත් හරිහැටි නිවෙසක් නැති අන්ත අසරණ ජන කොටසක්ද කඩුවෙල නගර සභා බල ප්‍රදේශයේ සිටින බැවින්, ඔවුන් වෙනුවෙන් ඇති කළ නිවාස සාදාදීමේ ව්‍යාපෘතිය 2013 වෙනුවෙන්ද ක්‍රියාත්මක කරන බැව් කීය.කඩුවෙල නගරය සඳහා පළාත් සභාවේ සහාය ඇතිව ඉදිකළ කඩුවෙල බස් නැවතුම්පළ ලබන අප්‍රියෙල් මස 12 වැනි දින විවෘත කිරීමට නියමිතව තිබෙන බවද බුද්ධදාස මහතා තවදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r13031310</link>
    <topic>අනියම් මිනීමැරූමේ චුදිතයන්ට වසර 2 බැගින් බරපතළ වැඩ සහිත අත්හිටවූ සිර දඬුවම්</topic>
    <author>පාණදුර සමූහ – කපිල සෝමරත්න</author>
    <content>අනියම් මිනීමැරුමක් සිදු කිරීමේ චෝදනාවට වරද පිළිගත් විත්තිකරුවන් දෙදෙනකුට අවුරුදු දෙක බැගින් නියම වූ බරපතළ වැඩ ඇතිව සිර දඬුවම් අවුරුදු දහයකට අත්හිටවූ පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය රුපියල් දහදාහ බැගින් දඩ සහ රුපියල් දෙලක්‍ෂයක වන්දි මුදලක් මරණකරුගේ දරුවන් දෙදෙනාට ගෙවන ලෙසටද විත්තිකරුවන් දෙදෙනාට නියම කළාය.මෙම දඬුවම් නියම වූයේ බණ්ඩාරගම පොකුණුවිට පදිංචි එච්. ඒ. සුමනවීර සහ ශාන්ත කුමාර වැන්දබෝනා යන දෙදෙනාටය.ඔවුන් අධිචෝදනා ලබා සිටියේ වර්ෂ 1992 නොවැම්බර් මස 12 වැනි දින පෝරුවදන්ඩේ පිහිටි හෝටලයකදී මෙස්ටියගේ දොන් වසන්ත ගුණතිලක නැමැති අය ඝාතනය කිරීම සම්බන්ධයෙනි.හෝටලයේ පැවැති සාදයකට පසුව මෙම ඝාතනය සිදුවී ඇත.නීතිපතිවරයා වෙනුවෙන් රජයේ නීතිඥ චතුරිකා සමරසිංහ මහත්මිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r13031311</link>
    <topic>දුම්රිය ගේට්ටුවක් ලබා දෙන්න</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ ග්‍රෑන්ඩ්පාස් සිරිමාවෝ බණ්ඩාරනායක මාවතේ, තොටළඟ මංසන්ධියේ සිට ඉඟුරුකඩේ හංදිය දක්වා ඇති කුඩා පාර කෙටි මාර්ගයක් ලෙස වාහන හිමියන් මෙන්ම ප්‍රදේශවාසී හූ ද ප්‍රයෝජනයට ගනිති.ප්‍රධාන මාර්ගයේ උදේ සහ සවස වාහන තදබද අවස්ථාවන්හි දී මෙම කෙටි මාර්ගය ඔස්සේ වාහන විශාල සංඛ්‍යාවක් ධාවනය කෙරේ.මෙම මාර්ගය හරහා දුම්රිය පාරක් ඇති නමුදු එහි ආරක්ෂක ගේට්ටුවක් නොමැතිවීම විශාල අඩුපාඩුවක්ව පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r13031312</link>
    <topic>මීරිගම රෝහලේ අඩුපාඩු සොයන්න පළාත් සෞඛ්‍ය ඇමැති නිරීක්‍ෂණ චාරිකාවක</topic>
    <author>කොටදෙනියාව සමූහ එම්. පී. කුමාර</author>
    <content>මීරිගම රෝහලට අතිරේක ගිලන් රථයක් ලබාදීමට හා දැනට අබලන්ව ඇති විදුලි රැහැන් පද්ධතිය අලුත්වැඩියාව සඳහා රුපියල් ලක්‍ෂ තිස් පහක් යෙදවීමට කටයුතු කරන බව බස්නාහිර පළාත් සෞඛ්‍ය ඇමැති ජගත් අංගගේ මහතා එම රෝහලේ කළ සංචාරයකදී පැවැසීය.දැනට මූලික රෝහලක් ලෙස නම් කර ඇති මෙම රෝහල රජය මඟින් උද්‍යාන රෝහලක් ලෙස වැඩි දියුණු කිරීමට කටයුතු යොදා ඇති අතර ඒ පිළිබඳ සොයා බැලීම සඳහා ඇමැතිවරයා පසුගියදා එහි සංචාරයක නිරත විය.මේ අවස්ථාවට බස්නාහිර පළාත් සභා මන්ත්‍රී කාමලි කුරුප්පු සහ බස්නාහිර පළාත් සෞඛ්‍ය සේවා අධ්‍යක්‍ෂ අමල් හර්ෂ ද සිල්වා මහත්වරු ඇතුළු පිරිසක්ද එක්ව සිටියහ.රෝහලේ වාට්ටුවෙන් වාට්ටුවට යමින් පරීක්‍ෂා කළ ඇමැතිවරයා එහි පිරිසුදුතාවය පිළිබඳව සොයා බලා උපදෙස් දෙනු ලැබීය. රෝහලේ සේවා කටයුතු පැහැර හරින සේවකයන්ට එරෙහිව විනයානුකූලව ක්‍රියා කරන ලෙසද ඇමැතිවරයා අධ්‍යක්‍ෂවරයාට උපදෙස් දුන්නේය.දැනට රෝහල සතුව ඇත්තේ එක් ගිලන් රථයක පමණක් බව අනාවරණය වීමෙන් පසු ඒ පිළිබඳව කරුණු විමසූ අංගගේ මහතා අවශ්‍යතාවය සලකා අලුතින් ගිලන් රථයක් ලබාදීමට අවශ්‍ය කටයුතු කරන ලෙසටද උපදෙස් දෙනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=r13031313</link>
    <topic>ගණේමුල්ලේ මහ හොරාට නඩු 10කට වසර 20ක සිර දඬුවම්</topic>
    <author>ගම්පහ සංචාරක නිමල් ජයසිංහ</author>
    <content>‍ගණේමුල්ල පොලිස් බලප්‍රදේශයේ වෙළෙඳසල් බිඳ දේපළ මුදල් සොරාගත් පුද්ගලයකුට නඩු 10කට එක් නඩුවකට වසර 2 බැගින් බරපතළ වැඩ ඇතිව සිර දඬුවම් නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය, නඩු 10 ම ආසන්න කාලයේදී සිදු කළ වැරදි බැවින් නඩු 10 සඳහාම එලෙස වසර 02 බැගින් දඬුවම් නියම කර ඒ සෑම සිර දඬුවමක්ම වසර 05 බැගින් අත්හිටුවිමට ද නියෝග කළාය.මේ අනුව වසර 20 ක සිර දඬුවම අත්හිටුවීමට ද නියෝග විය.නඩු 10 ට අදාළ සොරකම් කළ භාණ්ඩවල වටිනාකම රුපියල් 1,81979/- ක් විය. පැමිණිල්ල ගණේමුල්ල පොලිසිය ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303131</link>
    <topic>කමිටුවේ ප්‍රශ්න මැද පාපන්දු නිලවරණයට අවසර</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ අවිධිමත් ක්‍රියා සම්බන්ධ පරීක්ෂණය පැවැත්වෙමින් තිබියදී අත්හිටවූ නිලවරණය මේ 24වැනිදා පස්වරු 3.00ට ඔලිම්පික් නිවහනේදී පැවැත්වීමට ක්‍රීඩා අමාත්‍යංශයේ අවසරය ඊයේ ලබා දුනි.ශ්‍රී ලංකා පාපන්දු පරිපාලනයේ දැවැන්ත චරිතයක් වු මනිලාල් ප්‍රනාන්දු මහතාට අන්තර්ජාතිකව තහනමක් පැනවු දිනට පසු දින මෙරට පාපන්දු නිලවරණය නැවැත පැවැත්වීමට අවසරය හිමිවීමද විශේෂත්වයකි.පාපන්දු නිලවරණයට අලුතින් නාමයෝජනා කැඳවීමක් සිදු ‍නොවන අතර හිටපු ජ්‍යෙෂ්ඨ නිලධාරියෙකුවන රංජිත් රුද්‍රිගු මහතා සභාපති ලෙස නිතරගයෙන් තේරී පත්වීමට නියමිතය. පසුගිය 9දා පාපන්දු නිලවරණය පැවැත්වීමට නියමිතව තිබුණද සම්මේලනයේ අවිධිමත් ක්‍රියා හේතුවෙන් දෙවරක්ම කල්දැමීමට ක්‍රීඩා අමාත්‍යංශය පියවර ගත්තේය.ඒ සමගම පාපන්දු සම්මේලනයේ ක්‍රියාකාරිත්වය සෙවීමට ක්‍රීඩා අධ්‍යක්ෂ ශාන්ත වීරසිංහ මහතාගේ ප්‍රධානත්වයෙන් ත්‍රි පුද්ගල කමිටුවක්ද නම් කෙරුණි. පාපන්දු පරිපාලනයට සම්බන්ධ කිහිප දෙනෙකුගෙන්ම එම කමිටුව ප්‍රශ්න කර ඇති අතර ඊයේ දිනයේදී පාපන්දු ක්‍රීඩාංගණ ඉදිකිරීමේදී මුදල් පරිපාලනය සිදුවු අයුරු දීර්ඝ විමසුමකට ලක්කොට ඇත.පාපන්දු සම්මේලනය එම ක්‍රීඩාංගණ ඉදිකිරීමට දායක ‍නොවු බව නිලධාරීන් පිරිස විමර්ශන කමිටුවට දන්වා ඇති අතර පාපන්දු සම්මේලනය තුළ ක්‍රියාත්මක වු පරිපාලන කමිටුවකින් ක්‍රීඩාංගණ ඉදිකිරීමේ සියලු මුදල් පරිහරණය කළ බව දැනුම් දී ඇත.ඇතැම් ක්‍රීඩාංගණ ඉදිකිරීමට ලැබුණු මුදල් කොපමණද යන්න හා ඉදිකිරීම් කළ ආයතනය කුමක්ද යන්න පවා පාපන්දු සම්මේලන නිලධාරීන් නොදන්නා බව කමිටුවට පවසා ඇතැයි වාර්තා වේ.පාපන්දු පරිපාලනයේ අවිධිමත් ක්‍රියා සෙවීමට පත්කළ කමිටුවේ වාර්තාව මේ සතියේදී ලබාදෙන ලෙස ක්‍රීඩා ඇමැතිවරයා නියෝග කොට ඇතැයිද වාර්තා වේ.මේ අතර අන්තර්ජාතික තහනමකට ලක්වු මනිලාල් ප්‍රනාන්දු මහතා මැයි 2වැනිදා පැවැත්වීමට නියමිතව තිබු ආසියානු පාපන්දු සභාපති තරගයට ඉදිරිපත්වීමේ සුදානමකින් සිටි බව විදෙස් වාර්තා සඳහන් කරයි.අල්ලස් හා දුෂණ වංචා ය‍ටතේ තහනමකට ලක්වු හිටපු ආසියානු පාපන්දු සභාපති බින් හමාම් මහතාගේ දකුණු ආසියා කළාපයේ ක්‍රියාකාරි‍කයෙකු ලෙස හඳුන්වන ප්‍රනාන්දු මහතාට ඇති චෝදනා ඉදිරි දිනවල ජගත් පාපන්දු සම්මේලනයේ ආචාර ධර්ම පිළිබඳ කමිටුවේදී මුලික විභාගයකට ගැනේ.බින් හමාම් මහතා ජගත් පාපන්දු සභාපති තනතුරට ඉදිරිපත්ව සිදුකළ ඡන්ද ව්‍යාපාරයේදී කැරිබියන් පාපන්දු නිලධාරීන්ට ඩොලර් හතලිස්දාහක අල්ලසක් ලබාදුන් බවට චෝදනාවක් විභාග වෙමින් පවතින අතර එම සංචාරයට මනිලාල් ප්‍රනාන්දු මහතාද එක්වු බව ජගත් පාපන්දු සම්මේලනය හෙළිකරගෙන ඇතැයි පැවැසේ. පසුගිය කාලයේදී ඇමරිකාවේ මධ්‍යම රහස් ඔත්තුසේවයද මේ පිළිබඳව ප්‍රශ්න කර ඇතැයි එම විදෙස් මාධ්‍ය අනාවරණය කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303132</link>
    <topic>පිතිකරුවන්ගේ රජදහනේ තරගය ජය පැරදුමක් නෑ</topic>
    <author>වර්නන් ගුණසේකර ගාල්ලේ සිට...</author>
    <content>පිතිකරුවන්ගේ රජදහනක් බවට පත්වූ ගාල්ල ජාත්‍යන්තර ක්‍රිකට් පිටියේ ශ්‍රී ලංකාව හා බංග්ලාදේශය අතර පැවැති පළමු ටෙස්ට් තරගය ජය පැරදුමින් තොරව ඊයේ කෙළවර විය.ශ්‍රී ලංකාව කඩුලු 4කට ලකුණු 335ක් රැස්කර ගෙන සිය දෙවැනි ඉනිම නතර කර ජයග්‍රහණය සඳහා ඕවර 37කින් ලකුණු 268ක ජයග්‍රාහී ඉලක්කයක් බංග්ලාදේශයට ලබා දුන්නේය.එහෙත් එම අභියෝගය බාර නොගෙන ඔවුන් තරගයේ ජය පැරදුමින් තොර නිමාවක් කරා ගිය බැවින් ඕවර 22ක් යැවීමෙන් අනතුරුව පස්වරු 4.05 ට තරගය අවසන් කෙරිණි. ඒ වන විට බංග්ලාදේශ කණ්ඩායමේ එක් කඩුල්ලක් ලකුණු 70කට බිඳ වැටී තිබිණි.ජහුරුල් ඉස්ලාම් හතරේ පහර 5ක් හා හයේ පහරක් සමග නොදැවී ලකුණු 41ක්ද, මොහමඩ් අෂ්රෆුල් හතරේ පහරක් සමග නොදැවී ලකුණු 22ක්ද ලබා ගෙන සිටියහ.බංග්ලාදේශයේ ප්‍රථම ටෙස්ට් ද්විත්ව ශතකලාභියා බවට පත්වූ නායක මුෂ්ෆිකර් රහිම් තරගයේ වීරයා ලෙස නම් කෙරිණි.තිලකරත්න ඩිල්ෂාන් හා කුමාර් සංගක්කාර ඊයේ උදය වරුවේ ශතක වාර්තා කළහ. දිවා ආහාරය සඳහා තරගය නතර කරන විට ශ්‍රී ලංකාව දෙවැනි ඉනිමේ එක් කඩුල්ලක් දැවී ලකුණු 230ක් රැස්කර ගෙන සිටියේය.ඩිල්ෂාන් ඊයේ ලබා ගත්තේ ඔහුගේ 16 වැනි ටෙස්ට් ශතකයයි. පන්දු 139කින් වාර්තා වූ එම ශතකයට හතරේ පහර 8ක් ඇතුළත්ව තිබිණි. සංගක්කාර ලබා ගත්තේ ඔහුගේ 32 වැනි ටෙස්ට් ශතකයයි. මේ අනුව ඔහු ප්‍රථම වතාවට ටෙස්ට් තරගයක ඉනිම දෙකේදීම ශතක වාර්තා කළ පිතිකරුවෙක් බවට පත්විය.පළමු ඉනිමේදී ‘සංගා’ ලකුණු 142ක් ලබා ගත්තේය. ඔහු ඊයේ ශතකය වාර්තා කළේ පන්දු 156කිනි. හතරේ පහර 10ක් ඊට ඇතුළත්ව තිබිණි.දිවා ආහාරයෙන් පසුව පළමු ඕවරයේ දෙවැනි පන්දුවෙන් සංගක්කාර දැවී ගියේය.‘ෂෝට් මිඩ් විකට්’ ස්ථානයේ පන්දු රකිමින් සිටි ජහුරුල් ඉස්ලාම් ට උඩ පන්දුවක් දෙමින් සංගක්කාර දැවී යන විට ලකුණු 105ක් රැස්කර ගෙන සිටියේය. මිනිත්තු 216ක් කඩුල්ලේ රැඳී සිටි ඔහු පන්දු 172කට මුහුණ දුන්නේය. හතරේ පහර 10ක් එල්ල කළේය.සංගක්කාර හා ඩිල්ෂාන් දෙවැනි කඩුල්ල වෙනුවෙන් ඕවර 55.2කදී ලකුණු 213ක සබඳතාවක් පිහිටුවූහ.සංගක්කාරගේ කඩුල්ල මෙන්ම ඊළඟට දැවී ගිය ඩිල්ෂාන්ගේ කඩුල්ලද ලබා ගත්තේ දඟ පන්දු යවන මහ්මුදුල්ලා ය. ඩිල්ෂාන් දැවී ගියේ අබුල් හසන්ගේ දර්ශනීය උඩ පන්දු රැක ගැනීමකිනි.ඩීප් බැක්වර්ඩ් ස්කුවෙයාර් ලෙග්’ ස්ථානයේ සිට ඉදිරියට දිව ආ ඔහු අවසානයේ ඉදිරියට පනිමින් උඩ පන්දුව අල්ලා ගත්තේය. මිනිත්තු 266ක් තිස්සේ පන්දු 190කට මුහුණ දුන් ඩිල්ෂාන් හතරේ පහර 9ක් ඇතුළත්ව තිබිණි. ශ්‍රී ලංකාව කඩුලු 3 ට ලකුණු 249 යි.සිය මංගල ටෙස්ට් තරගයට සහභාගි වූ වමතින් පිත්ත හසුරුවන කිත්රුවන් විතානගේ හතරේ පහර 7ක් හා හයේ පහරක් එල්ල කරමින් පන්දු 70කින් ලකුණු 59ක් ලබා ගත්තේය. මිනිත්තු 82ක් කඩුල්ලේ රැඳී සිටි ඔහු මහ්මුදුල්ලාගේ පන්දුවට පහර දීමට යාමේදී පන්දුව පිත්තේ අග ගෑවී කඩුල්ලේ ගැටීමෙන් දැවී යන විට මුළු ලකුණු ප්‍රමාණය 320ක් විය. ඔහු සහ නායක ඇන්ජලෝ මැතිව්ස් සිවුවැනි කඩුල්ල වෙනුවෙන් පන්දු 85කින් ලකුණු 71ක් රැස් කළහ.ශ්‍රී ලංකාව පස්වරු 2.18 ට ඉනිම නතර කළේය. ඒ වන විට මැතිව්ස් හතරේ පහරක් හා හයේ පහර 2ක් සමග පන්දු 49කින් නොදැවී ලකුණු 38ක් රැස් කර ගෙන සිටියේය. ලහිරු තිරිමාන්න නොදැවී ලකුණු 2 යි. මහ්මුදුල්ලා ලකුණු 70කට කඩුලු 3ක් ලබා ගත්තේය.බංග්ලාදේශ දෙවැනි ඉනිමේ පළමු කඩුල්ල මුළු ලකුණු 2 දී බිඳ වැටිණි. ඇනාමුල් හක් (1) දෙවැනි ඕවරයේ ශමින්ද එරංගගේ දෙවැනි පන්දුවෙන් දැවී ගියේය.8 වැනි ඕවරයේ මුළු ලකුණු සංඛ්‍යාව 17ක්ව තිබියදී රංගන හේරත්ගේ පන්දුවට මොහමඩ් අෂ්රෆුල්ගේ පහරින් පැමිණි උඩ පන්දුව රැක ගැනීමට ‘පොයින්ට්’හි පන්දු රකිමින් සිටි කුමාර් සංගක්කාර උත්සාහ කළද එය සාර්ථක නොවිණි. ඒ වන විට අෂ්රෆුල් ලබා ගෙන සිටියේ ලකුණු 3ක් පමණි.දෙපිල අතර දෙවැනි හා අවසාන ටෙස්ට් ගැටුම ලබන 16 වැනිදා ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303133</link>
    <topic>තණතීරුව ගැන මැතිව්ස් කලකිරෙයි</topic>
    <author>වර්නන් ගුණසේකර ගාල්ලේ සිට...</author>
    <content>බංග්ලාදේශයට එරෙහි පළමු ටෙස්ට් තරගය පැවැති ගාල්ල ජාත්‍යන්තර ක්‍රිකට් ක්‍රීඩාංගණයේ තණතීරුව පිළිබඳව තමා කලකිරීමට පත්ව සිටින බව ශ්‍රී ලංකා ටෙස්ට් කණ්ඩායමට ප්‍රථම වතාවට නායකත්වය දුන් ඇන්ජලෝ මැතිව්ස් ඊයේ තරගය අවසන් වීමෙන් පසුව පැවැති මාධ්‍ය හමුවේදී කියා සිටියේයශ්‍රී ලංකා පන්දු යවන්නන් හොඳින් පන්දු යැවූවද තණතීරුවෙන් ඔවුනට කිසිම සහායක් නොලැබුනු බව මැතිව්ස් කීවේය.“තණතීරුවේ දඟ කැවීමක් තිබුනේම නැහැ. රංගන හේරත් හා අජන්ත මෙන්ඩිස් ලෝකයේ සිටින දක්ෂතම දඟ පන්දු යවන්නන් දෙදෙනෙක්.නමුත් ඔවුන්ට තණතීරුවෙන් කිසිම සහයෝගයක් ලැබුනේ නැහැ.”තණතීරු සකස්කරන්නන්ගේ කාර්යයට ක්‍රීඩකයන් ඇඟිලි නොගසන බවත් එහෙත් වෙනත් රටවල මෙන්ම ශ්‍රී ලංකාවේ තරග පැවැත්වෙද්දී ඔවුනට කණ්ඩායමේ අදහස් ලබා දෙන බවත් මැතිව්ස් ප්‍රකාශ කළේය.උඩ පන්දු ගිලිහී යාමද කණ්ඩායමේ පසුබැස්මට එක් හේතුවක් වු බවද ඔහු කියා සිටියේය. “ක්‍රිකට් ක්‍රීඩාවේ එහෙම වෙනවා. කිසිම කෙනෙක් ඕනෑකමින් උඩ පන්දු අතහරින්නේ නැහැ.”කුමාර් සංගක්කාර ප්‍රමුඛ ශ්‍රී ලංකා පිතිකරුවන් ඉතාමත් දක්ෂ ලෙසින් ක්‍රීඩා කළ බව පැවසූ ශ්‍රී ලංකා නව නායකයා, “පළමු ඉනිමේදී ලකුණු 570ක් ලබා ගැනීමෙන් පසුව ඉනිම නතර කළේ හොඳ තරගයක් ක්‍රීඩා කිරීමේ අදහසිනුයි” කීවේය.තරගයේ අවසන් දිනයේ (ඊයේ) බංග්ලාදේශයට ඕවර 37කින් ලකුණු 268ක ඉලක්කයක් ලබා දුන්නේ ඔවුන්ගේ කඩුලු කිහිපයක් දවා ගැනීමේ අදහසින් බවද කී මැතිව්ස් බංග්ලාදේශය මෑත කාලයේ සිට හොඳින් ටෙස්ට් ක්‍රිකට් ක්‍රීඩා කරන බවද කියා සිටියේය.දෙපිල අතර ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වීමට නියමිත මීළඟ ටෙස්ට් තරගය පිළිබඳවද මැතිව්ස් අදහස් දැක්වීය.“ඒ ක්‍රීඩාංගණයේ මෑතකදී අපි ටෙස්ට් ක්‍රිකට් ක්‍රීඩා කර නැහැ. එහි තණතීරුව ගැන අපි තවමත් බැලුවේ නැහැ. දින දෙකක පමණ විවේකයකින් පස්සේ අපි ඒ තරගයට සූදානම් වෙනවා. ඒ තරගය සඳහා වන කණ්ඩායමේ සංයුතිය ගැනත් අපි තවම හිතලා නැහැ.”තවදුරටත් තමාගේ අරමුණ වී තිබෙන්නේ මේ ටෙස්ට් තරගමාලාව ජයග්‍රහණය කිරීම බවත් කණ්ඩායමට එය කළ හැකි බව තම විශ්වාසය බවත් ඇන්ජලෝ මැතිව්ස් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303134</link>
    <topic>ධනවත්ම පාපන්දු ක්‍රීඩකයා බෙකම්</topic>
    <author/>
    <content>සුපිරි පාපන්දු ක්‍රීඩක හා මෝස්තර නිරූපන ශිල්පි ඩේවිඩ් බෙකම් ලොව ධනවත්ම පාපන්දු ක්‍රීඩකයා බවට පත්වී සිටියි. ලොව ධනවත්ම පුද්ගලයන්ගේ නවතම ලැයිස්තුව පසුගියදා ලන්ඩන් නුවර දී නිකුත් කිරීමෙන් පසුව මේ බව අනාවරණය විය.ස්ටලිං පවුම් මිලියන 175ක වත්කමකට බෙකම් හිමිකම් කියන අතර දෙවැනි තැන සිටින ලයනල් මෙසී ස්ටලිං පවුම් මිලියන 115.5ක වත්කමකට හිමිකම් කියයි.ධනවත්ම පාපන්දු ක්‍රීඩකයන් අතර ක්‍රිස්ටියානෝ රොනල්ඩෝට හිමිවී ඇත්තේ තුන්වැනි ස්ථානයයි. ඔහුගේ වත්කම ස්ටලිං පවුම් මිලියන 112කි. බ්‍රසීලයේ ප්‍රබල ක්‍රීඩක කාකාට ලැයිස්තුවේ සිවුවැනි තැන හිමිවී තිබීමය. ඔහුගේ වත්කම ස්ටලිං පවුම් මිලියන 66.5කි.ඔහුගේ කණ්ඩායමේ සිටි රොනල්ඩීනෝ ස්ටලිං පවුම් මිලියන 63ක වත්කමකට හිමිකම් කියමින් පස්වැනි තැන පසුවෙයි.මැන්චෙස්ටර් යුනයිටඩ් පිලේ ප්‍රබල ක්‍රීඩක වේන් රූනි ස්ටලිං පවුම් මිලියන 50ක වත්කමකට හිමිකම් කියමින් 7වැනි තැන සිටින අතර ස්ටලිං පවුම් මිලියන 52ක වත්කමකට හිමිකම් කියන අන්සි මැකචෙකාලා 6වැනි තැනට පත්වී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303135</link>
    <topic>තුන් කෝරළ-කැලණි නදී ක්‍රිකට් ගැටුම 15දා</topic>
    <author>කේ.පි.රංජනී රුවන්වැල්ල සමූහ</author>
    <content>රුවන්වැල්ල රාජසිංහ මධ්‍ය මහා විද්‍යාලය සහ යටියන්තොට ආචාර්ය එන්.එම්.පෙරේරා මධ්‍ය මහා විදුහල (ජාතික පාසල) අතර පැවැත්වෙන හයවැනි තුන් කෝරළ-කැලණි නදී මහා ක්‍රිකට් ගැටුම මේ මස 15වැනිදා රුවන්වැල්ල රාජසිංහ මධ්‍ය මහා විදුහල් පිටියේදී පැවැත්වේ.ආචාර්ය එන්.එම්.පෙරේරා අනුස්මරණ කුසලානය සඳහා පැවැත්වෙන මේ තරගාවලියේ තරග 2ක ජය රාජසිංහ විදුහලට හිමිවු අතර එන්.එම්.පෙරේරා විදුහල තරග 2ක ජය හිමිකරගෙන ඇති අතර එක් තරගයක් ජය පරාජයෙන් තොරව අවසන් වී ඇත.රාජසිංහ විදුහල් කණ්ඩායම එච්.ඒ.එන්.සඳරුවන් මෙහෙයවන අතර උපනායකයා ලෙස කේ.ඩී.කේ.ඩී.ජයසුරිය කටයුතු කරයි. බී.ලශේන් මෙන්ඩිස් යටියන්තොට විද්‍යාලයේ නායකත්වය දරණ අතර එම්.ආර්.ධනුෂ්ක මධුෂාන් උපනායකයා ලෙස කටයුතු කරයි.රුවන්වැල්ල රාජසිංහ මහා විද්‍යාලයේ සත්කාරකත්වය යටතේ පැවැත්වෙන මේ තරගයේ විශේෂ ආරාධිතයා ලෙසින් ජ්‍යෙෂ්ඨ ඇමැති මහාචාර්ය තිස්ස විතාරණ මහතා සහභාගී වන අතර විදුලි සංදේශ හා ‍තොරතුරු තාක්ෂණ ඇමැති රංජිත් සියඹලාපිටිය, පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති එච්.ආර්.මිත්‍රපාල සහ කැගල්ල දිස්ත්‍රික් පාර්ලිමේන්තු මන්ත්‍රී වයි.ජී.පද්මසිරි යන මහත්වරුන්ද මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=s1303136</link>
    <topic>දැන් කවුරුත් උප්පැන්නේ දෙන්න හැදුව‍‍ට පාසල් රගර් මේ තත්ත්වයට ගෙනාවේ අපියි</topic>
    <author>ෆවුස් මොහොමඩ්</author>
    <content>මීට වසර 15කට පෙර පාසල් රගර් සංගමයේ සභාපතිධුරයට පත්වන විට වර්තමානයේ මෙන් තරගකාරිත්වයක් ‍පාසල් රගර් තරගබිමේ නොතිබූ බවත්, ස්වාධීන අනන්‍යතාව රැකගනිමින් පාසල් රගර් ක්ෂේත්‍රයේ උන්නතිය වෙනුවෙන් තමා ඇතුළු කණ්ඩායම කැපවීමෙන් යුතුව කටයුතු කළ බවත් පාසල් රගර් සංගමයේ සභාපති රංජිත් චන්ද්‍රසේකර මහතා ප්‍රකාශ කළේය.'දැන් කවුරුත් උප්පැන්නේ දෙන්න හැදුවට පාසල් රගර් මේ තත්ත්වයට ගෙනාවේ අපියි. මේක අපි හදාගත්තු සංගමයක්. ස්වාධීනව කටයුතු කරමින් පාසල් රගර් රටපුරා ජනප්‍රිය කළේ අපේ කැපවීමෙන්. අපි පාසල් රගර් තරගාවලි ආරම්භ කරලා හොඳ ක්‍රීඩකයන් තේරුවා. දිනන කණ්ඩායම් ඉහළට දමා පරදින කණ්ඩායම් පහළ දමමින් මේ තරගකාරිත්වය අපියි ඇතිකළේ.' චන්ද්‍රසේකර මහතා අවධාරණය කළේය.පාසල් රගර් සංගමයේ සභාපතිවරයා මෙසේ සඳහන් කළේ සිංගර් පාසල් රගර් ලීග් තරගාවලිය නිල වශයෙන් ප්‍රකාශයට පත්කිරීම සම්බන්ධව ඊයේ (12) ගලධාරී‍ ‍හෝටලයේ පැවැති මාධ්‍ය හමුවේදීය. මෙරට පාසල් රගර් ක්ෂේත්‍රයේ දස්කම් උරගා බලන වාර්ෂික රගර් තරගාවලිය ලෙස සැළකෙන සිංගර් පාසල් ලිග් තරගාවලියේ මාධ්‍ය හමුවේදී වැඩිදුරටත් කරුණු දැක්වූ චන්ද්‍රසේකර මහතා කියා සිටියේ සභාපතිවරයා ලෙස මාධ්‍ය හමු‍වේ පෙනී සිටින අවසන් අවස්ථාව මෙය බවය.'පාසල් රගර් සංගමයේ වැඩිම කාලයක් සභාපති ලෙස කටයුතු කළ මම මාධ්‍ය හමුවේ කරන අවසන් කතාව මෙයයි. පසුගිය කාලය පුරාම අපි පාසල් රගර් සංගමය ලෙස විවිධ බාධක හා අභියෝගවලට මුහුණ දුන්නා. නඩුවලට මුහුණ දුන්නා. ඒත් අපි කා ඉදිරියේවත් දණ ගැහුවේ නෑ. ස්වාධීනත්වය රැකගනිමින් කටයුතු කළා. සමහරු චෝදනා කළා මම පාසල් රගර් ක්‍රීඩාව හරියට 'මාකට්' කරන්නේ නෑ කියලා.මට පාසල් රගර් ක්‍රීඩාව මාකට් කරන්න ඕන කළේ නෑ. හොඳට මතක තියාගන්න ඕනෑම සංගමයකට මුදල් වැඩිවීම ප්‍රශ්න ගණනාවක ආරම්භයක් බව.' චන්ද්‍රසේකර මහතා කියා සිටියේය. පාසල් රගර් ක්‍රීඩාවට අන්තර් ජාතික මට්ටමේ ප්‍රමිතියක් අවශ්‍ය නැති බවත්, තරගවලදී ඇතිවන ක්‍රීඩකයන්ගේ ගැටුම්, තීරකවරුන්ගේ වැරැදි විනිශ්වයන් පිළිබඳ උපේක්ෂාවෙන් කටයුතු කළ යුතු බවත් ඔහු කීවේය.පසුගිය වසරේ පැවැති තරගාවලිය අතරතුර දී විද්‍යාර්ථ විදුහල් කණ්ඩායමට වයසින් වැඩි ක්‍රීඩකයකු සහභාගිවීම උසාවි යාම දක්වා දුරදිග ගිය බව කී සභාපතිවරයා, එහිදී එම පාසලේ රගර් ක්‍රීඩාව භාර ආචාර්යවරයාගේ පාසල් රගර් සංගමයේ විධායක සාමාජිකත්වය වසරකට අත්හිටවු බවත්, කණ්ඩායමේ පුහුණුකරුට වසරක තහනමක් පැනවූ බවත් අනාවරණය කළේය.පසුගියදා එක්තරා පාසලක් මගින් සංවිධානය කළ සත් සාමාජික රගර් තරගාවලියකට එම විදුහලේ රගර් පුහුණුකරු සම්බන්ධවීම ගැන මාධ්‍යවේදියකු නැගූ ප්‍රශ්නයකට පිළිතුරු දුන් චන්ද්‍රසේකර මහතා කියා සිටියේ එය ආරාධිත රගර් තරගාවලියක් බැවින් ඒ සම්බන්ධව කටයුතු කිරීම තම සංගමයට අදාල ‍නොවන බවය.ශ්‍රී ලංකා රගර් සංගමය සමග කිසිදු ගැටලුවක් නොමැති බවද හැකි සෑමවිටම ඔවුන් හා සහයෝගීව කටයුතු කර ඇති බව ද චන්ද්‍රසේකර මහතා කීවේය. එහෙත් විද්‍යාර්ථ විදුහල සම්බන්ධ අර්බුදයේ දී ශ්‍රී ලංකා රගර් සංගමයෙන් උපදෙස් ලබා ගත්තේදැයි මාධ්‍යවේදියකු කළ විමසීමක දී ඒ මහතා මෙසේ පැවැසිය'මේ වගේ ප්‍රශ්නවලදී ඔවුන්ගෙන් උපදෙස් ගැනීම අවශ්‍ය නෑ.මේක අපේ ප්‍රශ්නයක්. අනික නඩු දැම්මේ පාසල නෙවේ. ක්‍රීඩකයන්ගේ මවුපියන්. ඔවුන් නඩු දැම්මා. අපි නඩුවට පෙනී සිටියා එපමණයි.' ඔහු කීවේය.තමා සභාපතිධුරය දැරූ කාලය තුළ මාධ්‍යවේදීන්ගේ ලැබූ සහයෝගය අගය කළ චන්ද්‍රසේකර මහතා ඒ පිළිබඳව ඔවුන්ට ස්තූතිය පළ කළ අතර ඉදිරියේදී පත්වන පාසල් රගර් සංගමයේ නව සභාපතිවරයාට ද එලෙසම සහයෝගය ලබාදෙන ලෙස මාධ්‍යවේදීන්ගෙන් ඉල්ලා සිටියේය.සිංගර් ශ්‍රී ලංකා සමාගමේ ප්‍රධාන විධායක නිලධාරී අශෝක පීරිස්, එම සමාගමේ අලෙවි අධ්‍යක්ෂ නසීර් මජීඩ්, පාසල් රගර් සංගමයේ උප සභාපති ජගත් සේමසිංහ සහ අවුරුදු 20න් පහළ තරගාවලියේ ලේකම් ගාමිණී සරත්චන්ද්‍ර මහත්වරු ද මාධ්‍ය හමුවට එක්වූහ.පාසල් රගර් පිටියේ විශිෂ්ටතම කණ්ඩායම් 70කට අධික සංඛ්‍යාවක් තරග වදින සිංගර් ලීග් රගර් තරගාවලිය මේ මස 15වැනිදා ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=f1303131</link>
    <topic>දිනාගත්ත නිදහසට දේශ-ද්‍රෝහියෝඊර්ෂ්‍යා කරනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>මේ දිනවල ජිනීවා නුවර දී පැවැත්වෙන එක්සත් ජාතීන්ගේ මානව හිමිකම් කවුන්සිල සැසිවාරයේ දී හා ඊට සමගාමීව ශ්‍රී ලංකාවට එල්ල වී ඇති අභියෝග හා ඒවාට රට මුහුණ දෙමින් සිටින්නේ කෙසේ ද යන්න අරබයා ශ්‍රී ලංකා නියෝජිත පිරිසේ නායක වැවිලි කර්මාන්ත අමාත්‍ය හා මානව හිමිකම් පිළිබඳ ජනාධිපතිතුමාගේ විශේෂ නියෝජිත මහින්ද සමරසිංහ මහතා සමඟ “දිනමිණ” කළ සංවාදයකි මේ.* ජිනීවා නුවර දී පැවැත්වෙන එක්සත් ජාතීන් ගේ මානව හිමිකම් කවුන්සිල සැසිවාරයේ දී ශ්‍රී ලංකාවට එරෙහිව එල්ල වී ඇති අභියෝගය ගැන ඔබේ දැක්ම කෙබඳු ද?පළමුවෙන්ම කියන්න ඕන මෙවැනි අභියෝගයක් එල්ලවන පළමු අවස්ථාව මෙය නොවන බව. එ.ජා. මානව හිමිකම් කවුන්සිලය ඇති කිරීමට පෙර තිබූ එ.ජා. මානව හිමිකම් කොමිසම හමුවේ 1983, 1987 – 89 වගේ වකවානුවලත් අභියෝගාත්මක අවස්ථා ඇති වුණා. ශ්‍රී ලංකාව මාතෘකාවක් වී තිබුණා. 87 – 89’ සිදුවීම් සම්බන්ධයෙන් ශ්‍රී ලංකාවට එරෙහිව ආජන්ටිනාව යෝජනාවක් ගෙනාවා. ආජන්ටිනාව එදා එවැනි ක්‍රියාමාර්ගයක ට ගියේ පෝක්ලන්ත දූපත් පිළිබඳ ප්‍රශ්නයේ දී ජේ. ආර්. ජයවර්ධන ජනාධිපතිතුමා ගත් ස්ථාවරය නිසා.එ.ජාතීන් හමුවට මේ ගැන ඉදිරිපත් වූ යෝජනාවේ දී එතුමාගේ උපදෙස් මත ශ්‍රී ලංකාව ආජන්ටිනාව ට එරෙහිව එක්සත් රාජධානියට පක්‍ෂව ඡන්දය ප්‍රකාශ කළා.ඒ නිසා මේක අලුත් තත්ත්වයක් නෙවෙයි. නමුත්, දැන් අභියෝගය වෙනස්. 2009 දී ත්‍රස්තවාදය පරාජය කර යුද්ධය අවසන් කළ වහාම ශ්‍රී ලංකාවට එරෙහිව යුරෝපය මානව හිමිකම් කවුන්සිලයට යෝජනාවක් ගෙනාවා. එදා ඒ ප්‍රයත්නය පරාජය කිරිමට අපට පුළුවන් වුණා. ඊට පසු අමෙරිකාව අපට එරෙහිව යෝජනාවක් ගෙනාවා.මේ වැඩපිළිවෙළ දිහා බැලුවම බොහොම පැහැදිලි කාරණය තමයි මෙය ශ්‍රී ලංකාව කෙරෙහි ඊර්ෂ්‍යාවෙන් සිදුකරන දෙයක් බව. යුද්ධය නිමාකර ශ්‍රී ලංකාව අසීරුවෙන් දිනාගත් නිදහස, දේශපාලන, ආර්ථික හා සමාජයීය ස්ථාවරත්වය බිඳ දැමීම තමයි මේ වැඩ පිළිවෙළේ අරමුණ.2009 යුද්ධය නිමා කළ තැන් පටන් ගතවූ වසර 3 1/2ක විතර කාලය තුළ රටක් හැටියට අපි විශාල දුරක් ආවා. අවතැන් වූ ලක්‍ෂ 3 ක් යළි පදිංචි කළා. හමුදාවට බාර වූ එල්.ටී.ටී.ඊ සාමාජිකයන් 12,000ක් පුනරුත්ථාපනය කර යළි සමාජගත කළා.අමතක කරන්න එපා, ඔවුන් සයනයිඩ් කරල කරේ බැඳගෙන සිටි අය. මේ අය අපි පුනරුත්ථාපනය කළා. උතුර සහ නැගෙනහිර බිම් බෝම්බ වපුරලා තිබුණේ. ඒවා ඉවත්කර නැවත පදිංචි කිරීම් සිදු කළා. තිස් අවුරුද්දක් තිස්සේ ත්‍රස්තවාදීන් ඒ ප්‍රදේශවල ජලය – විදුලිය – මාර්ග ආදී පහසුකම් විනාශ කරල තිබුණා. රේල් පාරත් ගලවලයි තිබුණේ. නමුත් ගත වූ අවුරුදු 3 ඇතුළත යටිතල පහසුකම් විශාල ලෙස දියුණු කළා. රටේ ආර්ථික වර්ධන වේගය වැඩි කරමින් උතුරේ ගොවි ජනතාව ගේ ආර්ථික ශක්තිය වර්ධනය වුණා. දැන්, උතුරේ ආර්ථික වර්ධන වේගය 22% යි.මේ වෙනස දරාගන්න බැරි පිරිසක් ඉන්නවා. රටක් හැටියට අපි මේ අභියෝගය ට එකට මුහුණ දිය යුතුයි. නැතිනම්, මේ ලබාගත් දියුණුව බිඳවැටීමටත් ඉඩ තියෙනවා.* මේ වතාවෙත් අමෙරිකාව විසින් ශ්‍රී ලංකාවට එරෙහිව යෝජනාවක් ගෙන එන බවට මාධ්‍ය වාර්තා පළවුණා. මේ පිළිබඳ රජයේ ප්‍රතිචාරය කුමක් ද?තවමත් එහෙම යෝජනාවක් ගෙනැත් නෑ. ඒ නිසා එවැනි යෝජනාවක අන්තර්ගතය ගැන අපට දැන්ම කියන්න බෑ. අන්තර්ගතය නොදැන අපට මේ ගැන කතා කිරීමේ හැකියාවකුත් නෑ. මෙවැනි යෝජනාවක් ගේන්නේ අපේ රටේ මානව හිමිකම් රැකීමට හා ප්‍රවර්ධනය කිරීමට නම් එහෙම එකකට අපට විරුද්ධ වෙන්න බෑ. හැබැයි මේ ගේන්නේ එහෙම එකක් නොවන බව නම් පැහැදිලියි.යුද්ධය නිමා කර රට තුළ සාමකාමී ස්ථාවර බවක් ඇතිකර, ජන කොටස් අතර සහජීවනය වර්ධනය කරමින් අපි විශාල දුරක් පැමිණ සිටියදී තමයි මේ යෝජනා ගේන්න හදන්නේ. එතකොට ඒකෙ වුවමනාව මානව හිමිකම් රැකීම හා ඒ වෙනුවෙන් පෙනී සිටීම නොවන බව හරි පැහැදිලි යි.මේක මේ මං කලිනුත් කිව්ව න්‍යාය පත්‍රයට අනුව සිදුවන එකක්. රටේ පවතින ස්ථාවරත්වය බිඳ දැමීම, ජනතාව තුළ රජය කෙරෙහි කලකිරීමක් ඇතිකරවීම මේ යෝජනාවල වුවමනාව බව කිව හැකියි.රණවිරුවන් දහස් සංඛ්‍යාත ප්‍රමාණයක් ජීවිත පරිත්‍යාග කරල තවත් දස දහස් සංඛ්‍යාත ප්‍රමාණයක් අත්-පා, ඇස්-ඉස්, ලේ දන්දීලා තමයි මේ නිදහස - ස්්ථාවරත්වය රටක් හැටියට අපි දිනාගත්තෙ. ඒ කළ පරිත්‍යාගයන් ගැන අපිට සංවේදීත්වයක් තිබිය යුතුයි. ඒ නිසා එක එක රටවල් කියන විදිහට හැසිරීමේ හැකියාවක් වත් අවශ්‍යතාවයක් වත් අපට නෑ. යටත් විජිත කාලයේ වගේ අපි ඔවුන් ට යටවෙලත් නෑ. ඒ නිසයි අපි කියන්නෙ රටට ආදරය කරන කවුරුත් එකට එකතු වෙලා මේ උත්සාහයන් පරාජය කළ යුතුයි කියලා.* චැනල් - 4 නාළිකාව පසුගිය වතාවෙ වගේම මෙවරත් ශ්‍රී ලංකාව ට එරෙහිව අසත්‍ය - සත්‍ය බව පෙන්නුම් කිරීමේ වෑයමක යෙදෙනවා. ඔවුන් චිත්‍රපටයක් පවා ජිනීවා හිදී තිරගත කළා. එ.ජා. වේදිකාවක් මේ අන්දමට සාමාජික රටකට එරෙහිව භාවිත වීම ගැන ඔබ මොකද කියන්නෙ?මේක මේ හිටි හැටියේ වෙන දෙයක් නෙවෙයි. සැලැස්මකට අනුව සිදුවන දෙයක්. කාලයක් තිස්සේ සම්බන්ධීකරණයක් ඇතිව, න්‍යාය පත්‍රයකට අනුව සිදුවන දෙයක්. සමහර බලවත් රටවල් පවා මේ වැඩපිළිවෙළට හවුල්. නැතුව මේක චැනල් - 4 නාළිකාවේ විතරක් වැඩක් නෙවෙයි.මේකෙ අලුත් දෙයක් නෑ. හැමදාම මේ වගේ ජාත්‍යන්තර සමුළුවක් තියෙද්දි අලුත් චිත්‍රපටයක් මේ අය එළියට දානවා. පරණ බොරු ටිකම තමයි තියෙන්නෙ. 2009 දීත් වෙබ් අඩවි වල ගිය ප්‍රභාකරන්ගේ පුතාගෙ පිංතූර වගයකුත් ආයෙමත් දැම්මා.අපි නොයෙක් අවස්ථාවල දී මේ වීඩියෝ දර්ශන වලට අදාළ මුල් වීඩියෝ පටිය පරීක්‍ෂණ සඳහා අපට දෙන්න කියලා චැනල් - 4 න් ඉල්ලුවා. හැබැයි අද වෙනකල් අපට එය දීලා නෑ. එහෙම කරන ගමන් කොලේ වහල තමන් ගේ වැඩේ කරගෙන යන එකයි මේ වෙන්නෙ.මේ චිත්‍රපටය පෙන්වීම ගැන මානව හිමිකම් කවුන්සිලයේ කිසිම සම්බන්ධයක් නෑ කියල ඒකෙ සභාපතිතුමා නිල වශයෙන් දන්වා තිබෙනවා. මේක පෙන්වීම ගැන අපේ ජිනිවා නුවර තානාපති කාර්යාලය විරෝධය පළ කළ අවස්ථාවේ දී එතුමා ඒ බව දන්වලා තිබුණා. හැබැයි, මේක පෙන්වීම මඟින් ඇතැම් රටවල් නොමඟ යවන බව පෙනෙනවා.මේක පෙන්වීමට දින 2 කට කලින්, “ඉන්ටනැෂනල් හෙරල්ඩ් ට්‍රිබියුන්” පුවත් පුවත් පතේ 2 වැනි පිටුවේ මේ ගැන ලිපියක් පළ වුණා. මේක අසවල් දිනයේ පෙන්වන බවත් එහි සඳහන්ව තිබුණා. මං මේ ලිපිය කියැවූ විගස ඒ පිළිබඳ අපේ තානාපති කාර්යාලය දැනුවත් කළා. අපේ විරෝධයක් තිබියදීත් මේ විදිහේ චිත්‍රපටයක් පෙන්වනවා නම් ශ්‍රී ලංකා රජය වෙනුවෙන් අදහස් දැක්වීමට අපේ නියෝජිතයන්ටත් ආරාධනා ලැබිය යුතු බව දැනුම් දුන්නා. ඉන් පසුවයි ආරාධනා ලැබුණේ. ඒ අනුව, අපේ තානාපතිතුමා එහි ගොස් ප්‍රකාශයක් කළා.චැනල් - 4 වගේ නාළිකා මේවා සිදු කරන්නේ බලවත් රටවල, හියුමන් රයිට්ස් වොච්, ජාත්‍යන්තර ක්‍ෂමා වගේ සංවිධාන වලත් සහාය ඇතිවයි. මේ වගේ දේවල් පෙන්නුවාම සමහර රටවල් ඒ ඔස්සේ නිගමන වලට එනවා. ඒක අපට නතර කරන්න අමාරුයි. මේවා අමූලික බොරු වුණත් ඒවා ඇත්ත බව කියාපෑමට බලවතුන් තමන්ගේ බලය යොදනවා. ඊළඟ සැසියට මේ වගේ තවත් එකක් ගෙනෙයි.* මේ පිටුපස එල්.ටී.ටී.ඊ හිතවාදීන් ක්‍රියාත්මක වන බව පැහැදිලියි ද?එල්.ටී.ටී.ඊ යට අවි ආයුධ මඟින් ලබාගන්න බැරිවුණ දේ ලබාදීමට තමයි ඔය ඇතැම් බලවත් රටවල් මේ වගේ දේවල් වලට සහාය දෙන්නෙ. එල්.ටී.ටී.ඊ හිතවාදීන් මේ රටවල සිට ක්‍රියාත්මක වීමේ දී තමන්ගේ ඡන්ද බලය ඒ ආණ්ඩුවලට පෙන්වනවා. ඒක පෙන්වලා තමයි බලපෑම් කරන්නෙ. එතකොට ත්‍රස්තවාදය පරාජය කළ මේ ස්වෛරී රටේ ප්‍රශ්න ඇතිකරන්න ඒ රටවල් නතු වෙනවා.මේ බලපෑම් පරාජය කරන්න රටට ආදරය කරන කවුරුත් එක පෙළට සිටගත යුතු වුණත් අවාසනාවකට එහෙම වෙලා නෑ. පෞද්ගලික, පටු න්‍යාය පත්‍රවලට වැඩකරන අය රටේ ප්‍රතිරූපය විනාශ කිරීමේ කාර්යයට යොමු වෙලා. ටී. එන්. ඒ. එකේ නියෝජිතයන් කිහිප දෙනෙක් ජිනීවා නුවරට ගොස් රටට එරෙහි ක්‍රියාදාමයක යෙදී සිටිනවා.* මානව හිමිකම් පිළිබඳ එ.ජා මහ කොමසාරිස් නවනීදන් පිල්ලේ මහත්මියගේ පක්‍ෂපාතී භූමිකාවත් ඔබ දැඩිව විවේචනය කළා...?එතුමිය කවුන්සිලයේ ඉඳගෙන ඉන්දැද්දිම මං ඒ බව කිව්වා. අපට හැමෝම සතුටු කරන්න බෑ. මං එතැනට ගියේ මගේ රට, ආණ්ඩුව වෙනුවෙන්. එහෙම නැතුව එක එක රටවල් සතුටු කරවන්න නෙවෙයි. ඒ නිසා කිව යුතු දේ මම කිව්වා. මොකද, අපිට හොඳටම පැහැදිලියි එතුමිය අපක්‍ෂපාතී නොවන බව. අපේ රට ගැන කට ඇරියොත් එළියට එන්නෙ පක්‍ෂපාතී – අන්තවාදී මතයක්. මේවා කොහෙන්ද එන්නෙ? උඩ බලාගෙන කෙළ ගහගන්නා විදිහේ වැඩ කරන අය, ඇතැම් රාජ්‍ය නොවන සංවිධාන වල අය එතුමිය නිතර හමුවෙන බවත් අපි දන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=f1303132</link>
    <topic/>
    <author>සටහන ඉරෝෂිණී දීපිකා</author>
    <content>කවිය, ගී පද රචනය, නිවේදනය මෙන් ම ලේඛනය අෑ නෙක් කලා ඉසව් සමතික්‍රමණය කරමින්, හෙළ සාහිත්‍ය කෙත සුපෝෂණයෙහිලා කැපවී කටයුතු කරන ඔහුගේ ප්‍රථම නිර්මාණකරණය වූයේ, ‘සඳලුතලේ සාදය’ නමැති කාව්‍ය හා ගේයපද සංග්‍රහයයි. මේ වනවිට ග්‍රන්ථ 15ක් පමණ රචනා කර ඇති ඔහු, චාමික මුණසිංහ නම් වෙයි. ඔහු ලියූ නවතම ග්‍රන්ථය වන ‘සජීවී ලෝකය’ නමැති කෘතිය මේ මස 28 වැනි දින සවස 3.00 ට ජාතික පුස්තකාල සේවා මණ්ඩල ශ්‍රවණාගාරයේදී, අතිපූජ්‍ය බෙල්ලන ඤාණවිමල මහනාහිමියන්ගේ 94 වැනි ජන්ම දිනයට සමගාමීව දොරට වඩී. මේ කතාබහ ඒ නිමිත්තෙනි.* ‘සජීවී ලෝකය’ කෘතිය පිළිබඳ හැඳින්වීමක් කළොත්?මේ කෘතිය අග්ගමහා පණ්ඩිත ආචාර්ය බෙල්ලන ඤාණවිමල මහ නාහිමියන් සමඟ කළ සම්මුඛ සාකච්ඡා ඇසුරු කරගෙනයි සකස් කළේ. පසුගිය වසරේ ඇසළ පොහෝ දිනයේ සිට අඛණ්ඩව ‘බුදුසරණ’ පුවත්පතේ ‘සක්වළ සක්මන’ නමින් මා ලිපි පෙළක් සකස් කළා. එම ලිපි පෙළ ඇසුරින් තමයි මේ කෘතිය නිර්මාණය වුණේ. එම වසරේ ඇසළ මහේ සිට වප් මස දක්වා පළවූ පළමු ලිපි විස්ස, ‘සජීවී ලෝකය’ (සක්වළ සක්මන – ප්‍රථම භාගය) නමින් ප්‍රකාශයට පත්කළා. බෙල්ලන ඤාණවිමල මහ නා හිමියන්ගේ 94 වැනි ජන්ම දිනයට සමගාමීව මේ කෘතිය පාඨකයන් වෙත තිළිණ කිරීමට කටයුතු කරනවා.* ‘මේ කෘතියට ‘සජීවී ලෝකය’ යන නම යෙදුවෙ ඇයි?සජීවී’ යන වචනය අපට නිරන්තරයෙන් ම අත්දකින්න ලැබෙනව. අද්‍යතන ව්‍යවහාරයේ නිරතුරුව භාවිත වෙනවා. මේ මහා සක්වළ සැබවින් ම විස්මිත වූවක්. එහි තිබෙන්නෙ අසිරිමත් බවක්. එය සැබෑවටම එකට බැඳුණ ලෝකයක්. ලෝකයේ අපමණ ජීවීන් ඉන්නවා. අපේ ලෝකය විතරක් නෙමෙයි සෑම ලෝකයක් ම සජීවියි. අප ජීවත් වන්නෙ පාළු හුදෙකලා ලෝකයක නෙමෙයි. ඒ බව මතු කිරීමට තමයි මේ නම යෙදුවෙ. මේ ලෝකය සෑම විටෙකම සජීවී නිසා, ‘සජීවී ලෝකය” ලෙස නම් කිරීම වඩාත් ම උචිත බව මගේ හැඟීමයි.* මේ කෘතියේ අන්තර්ගතය පිළිබඳ කතා කළොත්?සක්වළ දැක්ම හා ජීවන පැවැත්ම, පිටසක්වළත් බුදුවරු වැඩවෙසෙත් ද? සක්වළ ගල සිට විහිදෙන ලෝකය, ලොව මවන්නකු හෝ රකින්නකු නැද්ද?, ඉහළ තලවල ජීව ලෝක, ආලෝකයේ වේගය හඹා යාම, ආධ්‍යාත්මික ශක්ති විශේෂ, සක්වළ ශබ්ද සහ සංඥා, බුද්ධාන්තර හතක් දුක් විඳින සත්ත්වයෝ, විඳින විඳවන විවිධ ලෝක, තිරිසන් ලෝකයේ ස්වභාවය, අපාය සහ මළ මුහුද, අපායේ විලාපය, රාවණ රජුගේ දඬුමොණර යුගය, අද්භූත ශක්ති සහ විශ්ව බලවේග, නොදිරන සිරුරු සහ පිටසක්වළ ජීවය වැනි දේ පිළිබඳ මේ කෘතියේ දී කරුණු අනාවරණය කෙරෙනවා.ප්‍රධාන පරිච්ඡේද විස්සක් තුළ කරුණු අන්තර්ගත කර ඇතිවා වගේම, සූත්‍ර දේශනා, පර්යේෂණ වාර්තා, සේයාරූ ආශ්‍රයෙන් ඉතා සරලව මෙය ලියැවී තිබෙනවා.මේ කෘතිය තුළ කාලීනව වැදගත් වන මාතෘකා 80ක් පිළිබඳ විස්තර කෙරෙනවා. අග්ගමහා පණ්ඩිත ආචාර්ය බෙල්ලන ඤාණවිමල නා හිමියන්, මේ සෑම කරුණක් ම බුදු දහමට අනුව වගේ ම විද්‍යාත්මකව කරුණු දක්වමින් ඉදිරිපත් කර තිබෙනවා. මූලික බුද්ධ දේශනා සහ නූතන විද්‍යාත්මක අනාවරණ මේ කෘතියේ අන්තර්ගතයි. බොහෝ දේවල නොපෙනෙන පැත්ත කතා කිරීමට මං මේ කෘතියේ දී උත්සාහ ගත්තා.* අපේ සමාජය තුළ අද්භූත යැයි පිළිගන්නා දේ වගේ ම, මන:කල්පිතයන් ලෙස සැලකෙන සංසිද්ධි පිළිබඳ සඳහන් වෙනවා. මේ පිළිබඳ කතා කළොත්??අනෝතප්ත විල, කිඳුරන් කියන්නෙ මන:කල්පිත දේ බවයි පැවසෙන්නෙ. මහමේරු පර්වතයත් ඒ වගේ. උදුම්බරා මල ගැන පැවතියෙත් ඔය වගේ කතා. ඒත් බෙල්ලන ඤාණවිමල හාමුදුරුවෝ මේ දේවල් පිළිබඳ යථාර්ථය කුමක්ද යන්න පවසා තිබෙනවා. සක්වළගල කියන්නෙ මොකක්ද? එය නූතන විදු ඇසට හසුවේ ද? මහමෙර කියන්නෙ මොකක් ද? ඒ පිළිබඳ බෞද්ධ මතය කෙබඳු ද? අනෝතප්ත විල පිහිටා තිබෙන්නේ අපේ සක්වළේද? භෞතිකවාදීන්ට අනුව ඒක මන:කල්පිත දෙයක් ද? සඳකිඳුරා කියන්නෙ මන:කල්පිත සත්ත්වයන් ද? කිඳුරු ආත්මෙ මොනවගේද? වගේ විවිධ දේවල් පිළිබඳ කතා කළේ අපේ සමාජය තුළ මේ දේ පිළිබඳ කතාබහට ලක් නොවන නිසයි.පිටසක්වළ ජීවයක් තිබේද? එසේ තිබේනම් ඒවා කුමනාකාරද? පිටසක්වළ සමඟ පණිවිඩ හුවමාරු කරගන්න පුළුවන්ද? වැනි දේ පිළිබඳත් මේ කෘතියෙන් විමසා බැලෙනවා. ඒ වගේ ම භූතයන් කියන්නෙ කවුද? නූතන කිරිලියන් ඡායාරූපවලට භූතාත්ම විවිධ ස්වරූපවලින් ග්‍රහණය වෙන්නෙ කොහොමද? භූතාත්ම පාළු ස්ථානවල වැඩි වශයෙන් පැවතීමට බලපාන විශේෂ හේතුවක් තිබෙනවද? මේ භූතයන්ට, මනුෂ්‍යයන්ට බලපෑම් කිරීමේ හැකියාවක් පවතිනවද? වැනි කුතුහලය දනවන, අප නොදත් බොහෝ කරුණු මේ කෘතියෙන් විග්‍රහ කෙරෙනවා. මන:කල්පිත, අද්භූත, අපට නොදැනෙන බොහෝ දේ විමසුමට ලක් කිරීමට මේ කෘතියේදී මට බෙහෙවින්ම ඉඩකඩ ලැබුණ බව සඳහන් කරන්න කැමැතියි.* පුවත්පත්වල පළවන ලිපි ඇසුරින් ග්‍රන්ථ ප්‍රකාශයට පත් කිරීම අද වනවිට සුලබව දක්නට ලැබෙන දෙයක්. ප්‍රකාශයට පත් වූ දෙයක් නැවත ප්‍රකාශයට පත්කිරීමේ පලක් තිබෙනවා යැයි ඔබ සිතනවාද?හොඳ ලිපි පෙළක් පත්තරේ ගියාට පස්සෙ, පත්තර පිටුව සමහරු එකතු කර ගන්නවා. ඒත් ඒ ලිපි පෙළම එකතු කර ගන්න ඒ අයට අපහසු වෙන්න පුළුවන්. මඟහැරෙන්න පුළුවන්. පාඨකයන්ට වැදගත් ලිපි පෙළක් පොතක් වශයෙන් පළවුණාම, ඔවුන්ට ඕනෑම වෙලාවක අවශ්‍ය කරුණු සොයාබලා ගන්න පුළුවන් වෙනවා. පුවත්පත සොයාගන්න බැරිවුණ කෙනෙකුට ඒක මහත් අස්වැසිල්ලක්. පත්තර පිටුවක පළවූ දෙයක්, කාලයත් සමඟ ජනතාවගෙන් ඈත් වෙනවා. ඒත් පොතක් වශයෙන් පළවුණාහම එහෙම වෙන්නෙ නෑ. ඒ නිසා මං හිතුවා මේ ලිපි පෙළ පත්තර පිටු අතර යටපත්වෙලා යන්න දෙන්නෙ නැතිව රැකගත යුතුයි කියලා. ඒ අනුව මේ කෘතිය සම්පාදනය කළා.* පුවත්පත් පිටුවක තිබෙන්නෙ සීමිත ඉඩක්. ඒත් පොතක් බවට පත් කරනවිට වැඩි කරුණු ප්‍රමාණයක් අන්තර්ගත කරන්න පුළුවන්. මේ කෘතිය සැකසීමේ දී පුවත්පතට වඩා යමක් එකතු කිරීමට හිතුවෙ නැද්ද?මේ කෘතිය මඟින් ඉදිරිපත් කෙරෙන්නෙ, පුවත්පතේ අන්තර්ගතයට වඩා වෙනත් දෙයක්. මේ කෘතිය කියවන ඔබ කරන්නෙ, පෙර ලිපි පෙළ නැවත කියවීමක් නෙමෙයි. මේ ලිපි සම්පූර්ණයෙන් ම පරිවර්තනීය වෙනසකට ලක්කළා. ලේඛන ශෛලිය, අන්තර්ගතය වගේ ම පෙළගැස්ම පවා වෙනස් විදිහටයි සිදුකළේ. ඒ වගේ ම ලිපිවලට අදාළ ඡායාරූප, පර්යේෂණ වාර්තා පවා අන්තර්ගත කරන්න මං මෙහිදී කටයුතු කළා.* පුවත්පතේ මේ ලිපි පෙළ පළවනවිට, පාඨකයන්ගෙන් ලැබුණේ මොනවගේ ප්‍රතිචාරද?මෙය පොතක් විදිහට තිළිණ කරන්න හැකිවුණේ පාඨකයන්ගෙන් ලැබුණු ප්‍රතිචාරයත් සමඟයි කිව්වොත් එය නිවැරැදියි. ලිපියක් පළවුණාට පස්සෙ ඒ පිළිබඳ පාඨකයන් දක්වන අදහස් වගේම, ඔවුන් දන්න තොරතුරු අපට ලියා එව්වා, කතා කරලා කිව්වා. ඔවුන්ගේ අදහස් අනුව නැවත විමසීමට, තොරතුරු සෙවීමට උත්සුක වුණා. එසේ සොයාගත් කරුණු පවා, කෘතියක් බවට පත් කිරීමේ දී උපයෝගී කර ගත්තා. මේ පොත පාඨකයන් අතරට ගියාට පස්සෙ හොඳ ප්‍රතිචාර ලැබේයැයි විශ්වාස කරනවා.* ඉදිරි ලේඛන කටයුතු පිළිබඳ කතා කළොත්?මේ කෘතියේ දෙවැනි කොටස, ‘සිත නිවන ලෝකය’ නමින් ඉදිරියේ දී පාඨකයන් වෙත තිළිණ කිරීමේ අපේක්ෂාවෙන් සිටින්නෙ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=f1303133</link>
    <topic/>
    <author>- යමුනා මාලිනී පෙරේරා</author>
    <content>මානිගේ තීරුවෙන් මනස ප්‍රීනනය කරන කලාව හඳුනාගත් සුන්දර ද නිහතමානී ද වූ මැල් කෙනෙක් “මහින්දෙ තමයි ඉස්කෝලෙ” නම් කෘතිය පළ කොට සුන්දර අත්දැකීමක් සාහිත්‍ය වංශයට නිහතමානීව දායාද කළ බව කියනු කැමැත්තෙමි.මෙය බොහෝ අයට සිතන්නැයි කතාකරන - ලියන්නැයි අත දෙන අතීතය දිගේ අතින් අල්ලාගෙන ඇවිද්දවාගෙන යන අපූරු කාව්‍යයකි. මේ පොත පිළිබඳ යමක් ලියන්නට හිතාගෙන පොත කියැව්වෙමි. මට සිද්ධ වුණේ සුන්දරගේ පොත කියවීම පසෙක තබා මගේ අතීතයට පලායන්නටය.මේ අත්දැකීම හැම දෙනාටම මේ වනවිට විඳගන්නට ලැබී ඇතුවාට සැකයක් නැත. අප හැම දෙනාගේම දෙවැනි අම්මා පාසල් මාතාව ය. අවුරුදු පහක් ගෙදර ගතකොට ඊළඟ අවුරුදු දහතුනක්ම අප ගත කරන්නේ පාසල් මවු තුරුලේය. කිව්වත් වාගේ එය කෙනෙකුගේ ජීවිත කාලයෙන් හයෙන් එකක් වැනි කාලයකි. මේ හයෙන් එකේ කාලය තරම් රසවත් කාලයක් ජීවිතයේදී කෙනකුට ලැබෙන්නේ නැත. ඉතිරි හයෙන් පහත් හරිය මේ හයෙන් එකත් හරිය!සුන්දර මේ පොතෙන් කතා කරන්නේ මහින්දය ගැන වුව ද, මගේ සිත ඒ ඔස්සේ කතා කළේ මගේ පාසල වන සංඝමිත්තාව ගැන ය. සැකයක් පුදුමයක් නැත. හැමෝම මේ පොත අතට ගන්නේ යුනිෆෝම් ඇඳගෙන, සපත්තු මේස් දමාගෙන, පොත් ගොඩක් තුරුලුකරගෙන තම තමන්ගේ පාසල්වලට ඇතුල්වන්නට පටන්ගනිමින් ය. මහින්දය දැකුම්කලු පාසලක් බව මා දැනගත්තේ කුඩා කලදී ම ය. ඒ ආදී මහින්දීයකු වූ අපේ තාත්තා පාසලට යන ඇතැම් දවසක මාද එහි ගොස් ඇති බැවිනි. තැන තැන ඇති පඩිපෙළවල් ද, උස්වූ ගොඩනැගිලි ද, වැවූ මල් පඳුරු ද, ශාක ද ඇති සිසිල් සෙවණැති ඒ පරිසරය අපූරු එකක්ම විය. එය ඇත්තටම උද්‍යානයකි.සුන්දරගේ පොතේ විස්තරත් සමඟ මටත් ඒ සියල්ල මැවී පෙනෙයි. ඔහු සඳහන් කර ඇති අලපලාව කන්ද ද මගේ මතකයේ රැඳී ඇති දෙයකි. මේ පොතෙහි අප රචකයා සිත් ඇදගන්නා කරුණු රාශියක් කියා තිබේ. ඒ අතරින් ඓතිහාසික වශයෙන් මා ඉතාම අගය කරන්නේ ජාතික ගීය නිර්මාණය වූ කතන්දරයයි. එවන් වූ විශිෂ්ට නිර්මාණයකට තිඹිරි ගෙදර වූ ඕල්කට් ශාලාවට “පූජණීය ඕල්කට් ශාලාව“ ය නොකියා වෙන නමක් කියන්නදැයි සිතෙන්නේය.සුන්දර මේ කෘතියෙහි ක්‍රීඩා උත්සව ගැන සඳහන් කර ඇති කරුණ ද ඉතාමත් සජීවී වාර්තාවක් ලෙසින්ම ගෙන හැර පා ඇත. ඒ සියලුම දේ සමඟ තම තමනුත් සම්බන්ධ වී සිටියා වගේ හැඟීමක් කියවන්නාට ඇතිවෙන හැටි පුදුම ය.ඒ සුන්දරගේ ශෛලියේ හාස්කමකි. “ක්‍රීඩා රස කතාව“ කියවා වරුවක් සිනාසෙන්නට හැකි වූයේ විනිසුරුකරුවකු වූ ආදි ශිෂ්‍යයා ස්වර්ගයට ගිය කතාව ඇසූවිට ය.මහින්දයේ උගත් බොහොමයක් ආදි සිසුන් (මෙන් ම සිසුවියන්) අද සමාජයේ ඉහළම ස්ථරවල සිටීම අතිශයෝක්තියක් නොවේ. සුන්දර ඒවා ගැන සඳහන් කර ඇත්තේද නිහතමානී ආඩම්බර ශෛලියකිනි. එවිට පාසල් මව කෙරෙහි ඇති භක්ත්‍යාදරය ලියලා වැඩෙයි. ඇසට කඳුළු ද නැගෙයි.“අම්මා” ගැන කියැවෙන විට හැමෝටම තම තමන්ගේ අම්මා ගැන සිහිපත් වෙනවා වගේ් දෙයකි. ගුරුවරුන් ගැන අතීත සිද්ධි අවලෝකනය ද ඔහු අපූරු ලෙස ගොඩනගා ඇත. “තෑගි නොරිස්සූ” ගුරුවරයා සහ ගුරුවරියගේ කතා ගුරු බැතියෙන් අපේ හදවත් තෙත් කරයි.සමාජයක නිර්මාතෘවරයා වන ගුරුවරයාගේ ගත සිත දයාවෙන් තෙත්වෙද්දී, රුපියල් සියයේ පඩියට උගන්නාපු ගුරුවරුන්ට දමා ඇති ශතකාචාර්ය නම ගැන කියා සුන්දර අපව හොඳටම හිනස්සවයි. එසේ ම ගුරුවරුන්ගේ දඬුවම් සම්බන්ධව ද කියා අප නැවත සිනා සයුරේම ගිල්වන සුන්දර, අපට අතීත පාසල් මතක සාගරයෙන් ගොඩ එන්නට දෙන්නේම නැතිව සිටියි. සුන්දරට වගේම මටත් බක්කි කරත්තෙන් පාසල් ගිය කාලයකුත් තිබුණි. ඒ නිසා ඒ මතක මට සමීප ය. (සුන්දරලා ගිය බක්කිය අපට කවදාවත් හමුවුණේ නැතත්) පාසල් ජීවිතය සම්බන්ධ මතක ගොනුකළ මේ වගේ පොතක් ලියන්නට අපට හිතුණේ නැති එක ගැන හීල්ලෙයි. එක අතකින් සතුටු හිතෙයි.ඒ සුන්දර ඒ වැඩේ ප්‍රථමයෙන්ම කළ නිසා ය. ඇත්තටම සුන්දරගේ මේ කෘතිය මහින්ද මාතාවගේ ගෙලේ ලන ලද අපූරු මල් මාලාවකි.කෙසේ වෙතත් මේ කෘතිය ආකාර කීපයකින්ම මගෙ විශේෂ අවධානය පැහැරගත් බව කිව යුතු ය.මුලින්ම ඒ පොතෙහි නම ය. එය අපූරු නමකි. ඒ සමඟම පොතේ පිටකවර සැලැස්ම ද ආකර්ෂණීය ය. එහි ආයේ කතා දෙකක් නැත. කාලයේ තාලයට නතු වී සිසු දරු දැරියෝ පාසලට එති, යති. ඒ සිවුසල් ගොඩනැගිලි තුළ හැමදාමත් ඒ දරුවන්ගේ හඬවල් නින්නාද දෙති. මහින්දයෙන් බිහිවී ශ්‍රේෂ්ඨ පුරවැසියන්ගේ සමාජයට පා තැබූ හැමදෙනාම අපට එදිනෙදා ජීවිතයේදී හමුවන, අප ගරු කරන අපේ ම මිනිසුන් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>13</day>
    </date>
    <link>http://www.dinamina.lk/2013/03/13/_art.asp?fn=f1303134</link>
    <topic>ජීවිතයට ගැම්මක් දෙන කතාවක්</topic>
    <author>රන්ජන් අමරරත්න</author>
    <content>“අධික රුධිර වහනයෙන් මිය ගිය බොහෝ ගර්භණී මවුවරු මෙන් මට මිය යන්නට බැරි ය. ඒ නිසා ගබ්සාවක් කර ගැනීමට මට අවැසි නැත. මට මිය යන්නට අවශ්‍ය ම නැත. මා මිය ගියහොත් මිනී පෙට්ටියක් මිල දී ගන්නටවත් කිරි අම්මාට හැකියාවක් නැත. පසුගිය කාලයේ තාත්තා සාමාජික ගාස්තු නොගෙවීම නිසා ගමේ මරණාධාර සමිතියෙන් ද අපේ නම කපා දමා ඇති බැවින් මා මිය ගියහොත් මගේ මිනිය ද වත්තේ කිරි අම්මාට බරක් වනු නො අනුමාන ය.”(14 - පරිච්ඡේදය - 62 පිටුව)ඉහතින් දක්වා ඇත්තේ චිත්‍රා රොඩ්‍රිගෝ මහත්මියගේ “බාරාබැද්දිය’’ නම් නවකතාවේ උද්දෘතයෙකි. ශ්‍රී ලංකාවේ ස්ත්‍රීන්ගේ ඛේදවාචකයෙන් බිඳක් එහි සටහන් ව තිබේ. සිංහල නව ප්‍රබන්ධ සාහිත්‍යය පිළිබඳ කාන්තා දායකත්වය සතුටුදායක වන නමුදු, ස්ත්‍රීන්ගේ ගැටලු තත්වාකාරයෙන් ගෙන - සාර්ථක නිරූපණයන් ද සහිත ව රචනා වූ නවකතා ගණන අඩු ය. එම අඩුව පිරවීමට කතුවරිය ගත් උත්සාහයක් සේ; ‘බාරාබැද්දිය’ හඳුන්වා දෙන්නට පුළුවන.මීට දින කිහිපයකට ඉහත දී විශ්ව කාන්තා දිනය සැමරිණි. විවිධ උත්සව හා සම්මන්ත්‍රණ පැවැත්වූ බව අපට මතක ය. එහෙත් ස්ත්‍රිය මුල් කරගත් සාහිත්‍යයක් පිළිබඳ කතිකාවක් වූ බවක් අපට මතක නැත. සමස්ත ලෝක ජනගහනයෙන් අඩක්ම ස්ත්‍රීන් බව සංඛ්‍යා ලේඛන මඟින් හෙළිදරව් වේ. ඔවුන්ගේ ගැටලු අතර ලිංගික සූරාකෑම ප්‍රධාන තැනක් ගනී. එහෙත් ඒ පිළිබඳ සංවාදය ප්‍රබල නැත. ඈත අතීතයේ සිට ම සාහිත්‍යයෙන් ස්ත්‍රිය නිරූපණය වූයේ හාස්‍යය හා උපහාසය කේන්ද්‍ර කොටගෙන ය. නූතන සාහිත්‍ය තුළ ද ස්ත්‍රී චරිත නිරූපණයෙහි ප්‍රබලත්වයක් දැකිය නො හැකි ය.එකිනෙක සංස්කෘතියට, දේශපාලන සම්ප්‍රදායට හා ආර්ථිකයට අනුව ස්ත්‍රිය විවිධ ස්වරූපයෙන් ලිංගික සූරාකෑමට හසු වේ. අපේ වැඩවසම් සමාජය තුළ ස්ත්‍රියට නිදහසක් ලැබුණේ ම නැත. ඇගේ හඬ පවා යටපත් කර තිබිණි. එහෙත් ධනවාදී සමාජය තුළ ස්ත්‍රියට හඬක් තිබේ. පුරුෂ මූලික උපායමාර්ග ඔස්සේ ඉතා සූක්ෂ්ම ලෙස එම කාන්තා හඬ යටපත් කරනු ලැබේ. එය පළමු ක්‍රමයට වඩා භයානක ය. ශ්‍රී ලංකාව නියැදියක් ලෙස ගතහොත් ඉහළ ම වෘත්තිය දරන කාන්තාවගේ සිට නිවෙසක ගෘහණිය දක්වාම කිසිදු බුරුලකින් තොර ව ලිංගික සූරාකෑමට හසු වේ.ශ්‍රී ලංකාව විශේෂයෙන් සලකා බැලුවහොත්; දසක තුනක පමණ කාලයේ සිට ස්ත්‍රී - ලිංගික සූරාකෑමේ අලුත් ප්‍රවණතාවක් දැකිය හැකි ය. එහි මූලික සාධකය වන්නේ කාන්තාව රට හැර යෑම ය. ගෘහ සේවිකාවන් ලෙස මැද පෙරදිග යන තරුණ කාන්තාව පිටරට නිවෙස් තුළ දී බලහත්කාරයට හසුවීම එහි එක් විලාසයෙකි. අනෙක් විලාසය වන්නේ එම පවුලේ ගැහැනු දරුවන් ඥාතීන් හා පිටස්තරයන් අතින් අපයෝජනයට ලක් වීම ය. මේ සිදුවීම් ජාලය ඔස්සේ පවුල් කඩාකප්පල් වීම, දරුවන් අපයෝජනයට ලක්වීම, ගර්භණී වීම හා සිය දිවි නසාගැනීම් වාර්තා වේ. චිත්‍රා රොඩ්‍රිගෝ මහත්මියගේ නවකතාවට පාදක වන්නේ එබඳු ශෝචනීය පසුබිමකි.මෑත කාලීන සිංහල නවකතාවේ දක්නට ලැබෙන ප්‍රධාන දුර්වලතාවක් වන්නේ මිනිස් ජීවිතවලට බද්ධ වූ සාමාජික ප්‍රශ්න කෙරෙහි අවධානය යොමු නොකිරීම ය. බොහෝ කතුවරු තමන්ගේ ම සිහින හා ප්‍රාර්ථනා ගොතන්නට උත්සුක වෙති. තවත් කතුවරු ප්‍රේමයට මුල් තැනක් දෙති. යථාර්ථවාදී නිරූපණ හිඟ වූ නිසා ම සිංහල නවකතාවේ ශිල්පීය පක්ෂය ද දුර්වල විය. මේ නිසා සිංහල පාඨකයා අතට පත් වූයේ මනස් පුතුන් බිහි කරන ජීවයෙන් තොර නවකතා ය. චිත්‍රා රොඩ්‍රිගෝ වැනි කතුවරියන් එම තත්ත්වය වෙනස් කිරිමට යම් මහන්සියක් ගන්නා බව පෙනෙයි. එය යහපත් ප්‍රවණතාවෙකි.මේ කතාවේ ප්‍රධාන චරිතය පද්මා කුමාරී බණ්ඩාර ය. ඇය වයසින් අවුරුදු දහසයටත් අඩු යෞවනියකි. අම්මා පිටරට ගොස් ආපසු පැමිණ නැත. තාත්තා ගෙල වැලලා ගෙන මිය ගොස් ය. එක ම සහෝදරයා ද ඔවුනට අහිමි වී ගොසිනි. නංගිලා දෙදෙනකුගේ හා පුංචි මල්ලියකුගේ ද ජීවිත භාර ගැනීමට ඇයට සිදු වී තිබේ. ඒ අතර බාප්පා අතින් ඇය ගැබ්ගෙන සිටී. දුප්පත්කම, සමාජ පිඩනය, ජීවිතය පිළිබඳ අවිනිශ්චිතතාව හා වෛරය මේ ජීවිත කිහිපය තුළ බලවත් සේ පවතී. ඔවුන් ජීවත්වීම සඳහා ගනු ලබන වැර - වෑයම හැම අතින්ම පුදුමාකාරය.ප්‍රධාන චරිතය ගොඩනැඟී ඇත්තේ දිරිය දියණියකසේ ය. නූතන සමාජයට අවශ්‍ය වන්නේ සුළු පසුතැවීමකට පවා කනේරු ඇට කා මියෙන හෝ ගඟට පනින හෝ දියණියක නොවේ. විභාගය අසමත්වීම දිවි නසාගැනීමට හේතුවක් ද? ඇතැම් ශිෂ්‍යාවක එක විෂයයකට පමණක් විශිෂ්ට සාමාර්ථය නැතිව දිවි නසාගත් අවස්ථා වාර්තා වී තිබේ. මෙහි එන පද්මාට පාසල් ජීවිතයක් නැත. ඒ අතර ගර්භණීභාවය නිසා සමාජ අපවාද දිගින්– දිගටම එල්ල වේ. එහෙත් ඇයට දිවි නසාගන්නට පුළුවන්කමක් නැත. ඇය එසේ කළහොත් තවත් ජීවිත හතරක් ඉබේම විනාශ වනු ඇත. පද්මා ජීවත්වීම සඳහා මාර සටනකට පිවිසෙනුයේ එම හේතුව නිසා ය.පද්මා ජීවත්වීම සඳහා බලසම්පන්න අරගලයක යෙදෙන අතර ඇයට මුණ ගැසෙන පිරිමි යහන් ගතවීම අපේක්ෂා කරති. තිලක් ඇය සූරාකෑමට එන්නේ විවාහ යෝජනාවක් ද සමඟ ය. එහෙත් විවාහයට පෙර කුසෙන් නිදහස් විය යුතුය. හෙවත් ගබ්සාවකට යා යුතුය. මුදලාලි ඇයට කුලී වැඩ ලබා දෙමින් තනිපංගලමේ ඇය සිප වැලඳගනී. හීං බණ්ඩේ තවත් විදියකින් ඇයට කෙළ හලයි. තෙන්නකෝන් තවත් විදියකින් ඇය දෙස බලා සිටියි. මේ සියල්ල සමාජ යථාර්ථයන් ය. නූතන ගැහැනිය උක්ත සිදුවීම් හඳුනන, ඒවාට එරෙහිව සටන් කරන හා පසු නො බසින චරිතයක් විය යුතු ය.“බොහෝ රාත්‍රීන් ඉතා දිගු වූයේ අනාගතය පිළිබඳ බියකරු සිතුවිලි පෙළ ගැසුණු නිසා ය. පස් දෙනකුගේ කුස ගිනි නිවා ගැනීම ලෙහෙසි – පහසු නැත. මා උසාවියට යන විට දුටු හිඟාකන මිනිසුන්; නින්ද අහලකටවත් නොයෙන රාත්‍රියේ මා මතකයට එයි. පැදුරේ එහාටත් - මෙහාටත් හැරෙන වාරේ මට එකවරම ‘හිඟාකෑම’ පිළිබඳ අදහසක් ඇති වේ. හිඟාකන මිනිසුන් කියන කවි ද මා සිහියට නැඟේ.”පද්මා කුමාරි බණ්ඩාර සිඟමනට බසින්නේ නැත. ඈ ඒ වෙනුවට වැඩ කරමින් ජීවිතයට මුහුණ දෙයි. විභාගයට ලිය යි. නඩුවට මුහුණ දෙයි. අලුත් රක්ෂාවල් හොයයි. දරු ප්‍රසූතියට මුහුණ දෙයි. මේ සියල්ල ජීවන යථාර්ථයන් ය. ජීවිතයේ ගැටලුවලින් පලායෑමත්; ඒ සඳහා දිවි නසාගැනීමත් අමාරු දේවල් නො වේ. දුෂ්කර වන්නේ බාධක මැදින් ජීවිතය ගෙන යෑමය. ඉනිදු ජයග්‍රහණ ලැබීම ය. කතුවරිය පලායෑම වෙනුවට ජීවත්වීම හුවා දක්වයි. දිවි නසාගැනීම වෙනුවට ජීවිතයේ ජයග්‍රහණ පෙන්වයි.නවකතාව ආරම්භ වන්නේ අතිශය ප්‍රබල අවස්ථා නිරූපණයකින් ය. එනම්; පද්මාගේ් පියාගේ මළගමෙන් ය. ඒ වන විටත් දැරිය ගැබ්බර ය. නායක හාමුදුරුවන් “සබ්බ පාපස්ස අකරණං” ආදී ගාථා පාඨ කියවන අතර පද්මා සිහිසුන් ව බිම ඇද වැටේ. ඊළඟට ඈ වමනය දැමීමට පටන් ගනී. කතාව අවසන් වන්නේ අතිශය දුක්බර අවස්ථා නිරූපණයකින් ය. පද්මා ඉතා අපහසුවෙන් බිහිකරන දරුවා නිහාල් නම් දොස්තර මහතාට ලබා දීමට ඇයට සිදුවේ. මේ වන විට මාතෘත්වය පිළිබඳ හැඟීමක් දැරිය තුළ පවතී. ඇය ස්වකීය දරුවා දොස්තර මහතාට ලබා දෙන’මුත් ඔහු දෙන චෙක්පත නො ගනී.“මගේ දෑස් අදහාගත නො හැකි මුදලක් සහිත චෙක්පතකි. එය සිහිනයක් ද? එතරම් මුදලක් ගැන මා කිසි දිනෙක සිහින මවාවත් නැත. එම චෙක්පත මගේත්, කිරි අම්මාගේත්, නංගිලා දෙදෙනාගේත්, චූටි මල්ලීගේත්, දැවෙන ප්‍රශ්න සියල්ලට පිළිතුරු සපයනු නො අනුමාන යැයි මට මොහොතකට සිතිණි. ඒ සමඟම දරුවාගේ නිල්කැට දෙකක් බඳු දෑස් මා මනසට පිවිසියේ ය. මගේ පපුව නැවතත් රිදුම් දෙන්නට විය. මගේ දරුවා මට මැණිකකි. ඒ මැණික මට මිල කළ නො හැකි ය. මම චෙක්පත නැවත ලිපි කවරයෙහි බහා උපස්ථායිකාවට දිගු කළෙමි. ඇය වික්ශිප්තව මදෙස බලා සිටියා ය.“අපි යමු කිරි අම්මේ!”(44 – පරිච්ඡේදය – 202 - 203 පිටු)සමස්තයක් ලෙස ගත් කල මේ නවකතාවෙන් ප්‍රධාන සමාජ සංවාද කිහිපයක් ගොඩනැඟිය හැකි ය.i  දිවිනසාගැනීම නොව ජීවත්වීම වැදගත් බව; ii ස්ත්‍රීන් රට හැර යෑමෙන් මතු වන සමාජ ගැටලු හඳුනාගැනීම, iii පාසලේ දී ලිංගික අධ්‍යාපනයක් ලබාදීමේ වැදගත්කම, iv අයාලේ ගිය දරුවන් සම්බන්ධයෙන් ශක්තිමත් පුනරුත්ථාපන වැඩසටහනක ඇති අවශ්‍යතාව.ජීවත්වීම සඳහා අරගල කළ යුතුය යන මතය ගෙන යන සාහිත්‍යයක් අපට අවශ්‍ය වේ. අර්නස්ට් හෙමිං වේ එබඳු මතයක් දරමින් නවකතා කලාවේ යෙදුණේ ය. මහාචාර්ය එදිරිවීර සරච්චන්ද්‍රයන්ගේ “මළගිය ඇත්තෝ” හා “මළවුන්ගේ අවුරුදු දා” කෘති දෙකෙහි එන දෙවෙන්දරෝ සං පරාජිත චරිතයකි. ඔහු ජීවිතයට මුහුණ දී ගත නො හැකි ව බෙහෙත් පෙති බී දිවි නසා ගනී. එහෙත් නොරිකෝ අවසන් දොඩම් ඉස්ම ටිකත් දෙවෙන්දරෝට දෙමින් ඔහු ජීවත් කරවීමට වෑයම් කරයි. ඔහු ජීවිතය හැරදා ගියද; නොරිකෝ ජීවිතයට මුහුණ දෙයි. ඈ මළවුන්ගේ අවුරුදු දා එනතෙක් බලා සිටිනුයේ ඔහු හා කතා කරන්නට ය.“ඉක්මනින් මනැවත එතොත්,මළවුන්ගේ අවුරුදු දාමටත් නැවත යන්ට ඇහැකිමළගිය ඇත්තන් කැටුවම...”චිත්‍රා රොඩ්‍රිගෝ කතුවරිය ඉතා හොඳ අනුභූතියක් තෝරාගෙන සිය නවකතාව ගොතා තිබේ. එහෙත් නවකතාවේ ශිල්පීය අංශ කෙරෙහි ඇයගේ අවධානය යොමු වී නැත. ඇයගේ භාෂාව බෙහෙවින් දුර්වල ය. සාර්ථක නවකතාවකට ශක්තිමත් භාෂාවක් ද තිබිය යුතුය. ඇයගේ චරිත නිරූපණය ද දුර්වල ය. මේ නිසා ම නවකතාවේ උපරිමය පාඨකයාට දැනෙන්නේ නැත.කතුවරිය කෙතරම් නොසැලකිල්ලෙන් නවකතාව රචනා කර තිබේද යත්; ඇතැම් විටෙක තාත්තා හා අප්පච්චී කලවම් කර ගනී.තාත්තා - අප්පච්චී - පප්පා වැනි ආමන්ත්‍රණවලින් එකක් මිස දෙකක් අපේ සමාජය තුළ භාවිත නො වේ. කතුවරිය සිය නවකතාවේ පරිච්ඡේද වෙන් කර ඇත්තේ ලේඛනය පිළිබඳ කිසිදු වැටහීමකින් තොරව ය. නවකතා රචනය යනු පොඩි පහේ ව්‍යාපෘතියක් බව චිත්‍රා රොඩ්‍රිගෝ වැනි කතුවරියන් වටහා ගත යුතුය.නවකතාවක පිට කවරය, පිටු සැලැසුම, මුද්‍රණ කඩදාසිය, අකුරු වර්ගය පමණක් නොව, පිට කවරයේ පසු වදන පවා නිර්මාණයට යම් දායකත්වයක් සපයන බව අපේ කතුවරුන් තේරුම් ගත යුතු ය. ඉතා හදිසියෙන් කතාවක් කීම නවකතා කලාව නො වේ. නවකතාවක් ලියන්නට පෙර සූදානමක් තිබිය යුතුම ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303141</link>
    <topic>ශිරාණි අල්ලස් කොමිසම හමුවට</topic>
    <author>විජයානි එදිරිසිංහ</author>
    <content>හිටපු අගවිනිසුරු ශිරාණි බණ්ඩාරනායක මහත්මිය අල්ලස් හෝ දූෂණ විමර්ශන කොමිසම ඉදිරියට කැඳවේ.රාජ්‍ය සේවයේ යෙදී සිටියදී අයථා ලෙස ධනය උපයා ඇතැයි බණ්ඩාරනායක මහත්මියට එරෙහිව එල්ල වී ඇති පැමිණිල්ලක් අනුව ලබන සදා (18දා) කොමිසම ඉදිරියේ පෙනී සිටින ලෙසට ඇයට මේ දැනුම් දීම සිදු කොට තිබේ.අල්ලස් හෝ දූෂණ විමර්ශන කොමිසම හිටපු අගවිනිසුරුවරිය එසේ කැඳවා ඇත්තේ ඇයගෙන් එම පැමිණිල්ලට අදාළව කට උත්තරයක් ලබා ගැනීම සඳහාය. රාජ්‍ය සේවයේ යෙදී සිටියදී ඉපයිය නොහැකි තරම් වූ වත්කමක් ඇය සතුව ඇති බවත් ඒවා විවිධ අල්ලස් දූෂණ ක්‍රම ඔස්සේ උපයා ඇති බවටත් ‍එම අල්ලස් පැමිණිල්ලේ සඳහන් වෙයි.මෙම පැමිණිල්ල සම්බන්ධව අල්ලස් හෝ දූෂණ විමර්ශන කොමිසමේ නිලධාරීන් විසින් විමර්ශනයක් කර තිබේ. එම විමර්ශනයෙන් අනතුරුව හෙළි කරගත් තොරතුරු පිළිබඳව බණ්ඩාරනායක මහත්මියගෙන් කට උත්තර ලබා ගැනීම මෙදින සිදු කෙරේ.ශිරාණි බණ්ඩාරනායක මහත්මියට එරෙහිව එල්ල වී ඇති අල්ලස් පැමිණිල්ලේ සඳහන් සවිස්තර කරුණු මොනවාද යන්න විමසුවත් අල්ලස් කොමිසමේ සභාපති විශ්‍රාමලත් ‍ශ්‍රේෂ්ඨාධිකරණ විනිසුරු ජගත් බාලපටබැඳි මහතා ප්‍රකාශ කළේ ඒ පිළිබඳ තොරතුරු රහස්‍යභාවයෙන් යුතු බැවින් දැනට මාධ්‍යයට හෙළි කළ නොහැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303148</link>
    <topic>බටහිර ජාතීන් ශ්‍රී ලංකාවේ සංවර්ධනය අවතක්සේරු කරනවා</topic>
    <author/>
    <content>ගැටුම අවසන් වූ තැන් පටන් ශ්‍රී ලංකාව තුළ සිදුවී ඇති සංවර්ධනය බටහිර ජාතීන් අවතක්සේරු කර ඇතැයි ජපාන නියෝජ්‍ය අග්‍රාමාත්‍ය තාරෝ අසෝ මහතා පවසයි.අසෝ මැතිතුමා මේ අදහස් පළ කළේ ඊයේ (13) පස්වරුවේ නිවී ඔටානි හෝටලයේ දී ජනාධිපති මහින්ද රාජපක්‍ෂ මහතා හමු වූ අවස්ථාවේ දී ය. ජනාධිපති මහින්ද රාජපක්‍ෂ මහතා සඳුදා සිට ජපානයේ සිව්දින නිල චාරිකාවක නිරතව සිටී.ජපානයේ හිටපු අග්‍රාමාත්‍යවරයකු වන අසෝ මහතා වර්තමානයේ මුදල් අමාත්‍ය ධුරය ද හොබවයි.“ශ්‍රී ලංකාවේ ආරක්‍ෂක තත්ත්වය යහපත් අතට හැරෙමින් පවතී. ආර්ථිකය නිවැරදි මාර්ගයේ ගමන් කරයි. ආයෝජකයෝ හා සංචාරකයෝ රටට පැමිණෙති” යැයි ද එතුමා වැඩිදුරටත් පැවැසීය.ශ්‍රී ලංකාවේ සංවර්ධනයට ජපානය ලබා දෙන සහයෝගයට ස්තුති කළ ජනාධිපති මහින්ද රාජපක්‍ෂ මහතා මෑතකාලීනව සියලුම අංශයන්හි ශ්‍රී ලංකාව ලබා ඇති ප්‍රගතිය සියැසින් දැකබලා ගැනීමට ලෝක නායකයන් හා ජනතාව ශ්‍රී ලංකාවට පැමිණිය යුතු බව ද පැවැසීය.ජපාන ආරක්‍ෂක ඇමැති ඉත්සුනෝරි ඔනොඩෙරා මහතාද ඊයේ (13) පස්වරුවේ ජනාධිපති මහින්ද රාජපක්‍ෂ මැතිතුමා හමුවිය. මීට වසර කිහිපයකට පෙර තමා ජයිකා ස්වේච්ඡා සේවකයකු ලෙස ශ්‍රී ලංකාවේදී කටයුතු කළ බව ඔනොඩෙරා මහතා සිහිපත් කළේය.“දැන් ගැටුම අවසන්. ජනාධිපති මහින්ද රාජපක්‍ෂ මැතිතුමාගේ ශූර නායකත්වය යටතේ ශ්‍රී ලංකාව විශිෂ්ට දියුණුවක් ලබා ඇතැයි” ද ජපාන ආරක්‍ෂක ඇමැතිවරයා පැවැසීය. තානාපති යසුෂි අකාෂි මහතා පෞද්ගලික දිවා භෝජන සංග්‍රහයක දී ජනාධිපති මහින්ද රාජපක්‍ෂ මැතිතුමා හමුවිය.මෙම සංචාරයේ දී ජනාධිපති රාජපක්‍ෂ මැතිතුමා ජපාන අග්‍රාමාත්‍ය ෂින්සෝ අබේ මැතිතුමා සමඟ සාකච්ඡා කිරීමටත්, ජපාන අධිරාජයා සහ අධිරාජිනිය බැහැදැකීමටත් නියමිතය. ඔවුන් විසින් ජනාධිපතිතුමා සහ ආර්යාව වෙනුවෙන් අධිරාජ්‍ය මාලිගයේ දී දිවා භෝජන සංග්‍රහයක් පැවැත්වීමට නියමිතය.ජපාන අමාත්‍යවරුන් හා රාජ්‍ය නිලධාරීන් සමඟ කරන ද්විපාර්ශ්වික සාකච්ඡාවලට අමතරව රාජපක්‍ෂ මහතා ජපන් - ශ්‍රී ලංකා පාර්ලිමේන්තු මණ්ඩලයේ රැස්වීමකට සහභාගී වීමට ද නියමිතය.නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්. එම්. ෆවුසි, විදේශ කටයුතු ඇමැති මහාචාර්ය ජී. එල්. පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල්, ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ සහ ශ්‍රී ලංකාවේ ජපාන තානාපති නොබුහිතෝ හොබෝ යන මහත්වරු ද මේ සාකච්ඡාවලට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303149</link>
    <topic>පාසල්වල හිතු මනාපේමුදල් එකතු කිරීමට බෑ</topic>
    <author>සුභාෂිනි සේනානායක</author>
    <content>පාසල්වල මුදල් එකතු කිරීම සම්බන්ධයෙන් අධ්‍යාපන අමාත්‍යාංශය ඊයේ (13) චක්‍රලේඛයක් නිකුත් කළේය.2013 පෙබරවාරි 13 දින පැවැති අමාත්‍ය මණ්ඩල රැස්වීමේදී විවිධ කාර්යයන් සඳහා මුදල් එකතු කිරීම සම්බන්ධයෙන් ජාතික හා පළාත් පාසල්වලට දුන් උපදෙස්වලට අනුව මේ චක්‍රලේඛය නිකුත් කළ බව අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා පැවැසීය.පාසල්වල මවුපියන් හා ආදිශිෂ්‍ය සංගම් විවිධ ව්‍යාපෘති සඳහා නීතිවිරෝධී ලෙස මුදල් එකතු කිරීම මේ මඟින් සපුරා තහනම් වෙයි.1975 අංක 57/75 දරන පහසුකම් හා සේවා ගාස්තු චක්‍රලේඛය, 1983.03.30 දිනැති පාසල් සංවර්ධන සමිති චක්‍රලේඛය, 2008.11.03 ආදිශිෂ්‍ය සංගම්, වෙනත් සංගම්වල ක්‍රියාකාරිකම්වලට අදාළව නිකුත් කළ චක්‍රලේඛය, 2008 පාසල් නගාසිටුවීමට අදාළ චක්‍රලේඛය, 2008 පාසල්වල උසස් පෙළ පංති සඳහා සිසුන් ඇතුළත් කර ගැනීමට අදාළ චක්‍රලේඛය, 2008 පළමු ශ්‍රේණියට සිසුන් ඇතුළත් කර ගැනීම සඳහා වන චක්‍රලේඛය හා 2012 දක්වා ඇති ගාස්තු පමණක් අය කළ යුතු බවට නිකුත් කළ චක්‍රලේඛයන්ට අදාළ මුදල් පමණක් එකතු කිරීමට හැකි වේ.මේ අනුව නීත්‍යානුකූල ගාස්තු ගෙවීමට වුවද දෙමාපියන්ට හා සිසුන්ට අනිවාර්ය බලකිරීමක් නොකළ යුතු අතර නීත්‍යානුකූල ගාස්තු ගෙවීමට අපහසු සිසුන් ග්‍රාම නිලධාරින් මඟින් මේ බව තහවුරු කළ විට සියලු ගෙවීම්වලින් මේ සිසුන් නිදහස් කළ යුතු අතර ඒ බව ලිඛිතව දරුවන්ගේ දෙමාපියන් වෙත දන්වා යැවිය යුතුයි.ගාස්තු නොගෙවන අවස්ථාවක කිසියම් ආකාරයක කායික මානසික පීඩාවන්ට සිසුන් ලක් නොකළ යුතුය. මෙම චක්‍රලේඛයට අනුව කිසිදු අවස්ථාවක චක්‍රලේඛය උල්ලංඝනය කරමින් මුදල් ඉපයීම නොකළ යුතු අතර එම උපදෙස් නොසලකා නීතිවිරෝධීව කටයුතු කරන විදුහල්පතිවරුන් ගුරුවරුන් පාසල් පද්ධතිය තුළ සිටින වෙනත් කාර්ය මණ්ඩල සම්බන්ධයෙන් ආයතන සංග්‍රහයේ විධිවිධාන අනුව දැඩි පියවර ගන්නා බවද ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303142</link>
    <topic>ක්ෂේත්‍ර ගණනාවකින් ශ්‍රී ලංකාව ලබා ඇති ප්‍රගතිය ප්‍රශංසනීයයි</topic>
    <author/>
    <content>ගැටුම් අවසාන වීමෙන් පසුව ප්‍රතිසංස්කරණය, සංහිඳියාව සහ මානව හිමිකම් යන ක්ෂේත්‍රවල සාර්ථක ප්‍රතිඵල අත්කර ගැනීම සඳහා ශ්‍රී ලංකාව දරා ඇති ප්‍රයත්නය පිළිබඳ ජපානය ප්‍රසාදය පළ කරන බව එරට විදේශ කටයුතු පිළිබඳ ඇමැති ෆුමියෝ කිශිඩා මහතා පැවසීය.ඒ මහතා මෙසේ ප්‍රකාශ කළේ එරට සංචාරයක නිරත ජනාධිපති මහින්ද රාජපක්‍ෂ මහතා ඊයේ (13) මුණගැසුණු අවස්ථාවේදීය.දෙවසරකට පෙර ජපානයේ සිදු වූ භූමිකම්පාවෙන් හා සුනාමියෙන් පසුව ශ්‍රී ලංකාව ලබාදුන් සියලූ සහයෝගය සම්බන්ධයෙන් ජනාධිපතිතුමාට ස්තුතිය පළ කළ ජපාන විදේශ ඇමැතිවරයා ජනාධිපති රාජපක්‍ෂ මහතාගේ චාරිකාව දෙරට අතර දීර්ඝකාලීන මිත්‍රත්වය හා සහයෝගීතාව තවදුරටත් තහවුරු කිරීමට ඉවහල් වනු ඇතැයි විශ්වාසය පළ කළේය.2004 වර්ෂයේ දී ශ්‍රී ලංකාවට සුනාමියෙන් හානි සිදු වූ අවස්ථාවේ දී ලබාදුන් සහයෝගීතාව සම්බන්ධයෙන් ජනාධිපති රාජපක්‍ෂ මැතිතුමා ජපානයට හා එහි ජනතාවට කෘතඥතාව පළ කළේය. ත්‍රස්තවාදය පරාජය කිරීමෙන් පසු සිදු කෙරෙන සංවර්ධන කටයුතු පිළිබඳ විස්තර කළ එතුමා යාපනයේ නව රෝහල් පහසුකම් කටයුතු සඳහා ජපානයෙන් ලබා දෙන ලද ආධාර සම්බන්ධයෙන් ද තම ස්තුතිය පළ කර සිටියේය.ශ්‍රී ලංකාවේ ආර්ථික සංවර්ධනය සඳහා නිරතුරුව ජපානයේ ආධාර ලබා දෙන බවට විදේශ අමාත්‍යවරයා මෙහිදී සහතික විය.මේ අතර ජපාන නියෝජිත මන්ත්‍රී මණ්ඩල සභික හා විදේශ කටයුතු පිළිබඳ කමිටුවේ සභාපති කත්සුයුකි කවායි මහතා ජනාධිපති රාජපක්‍ෂ මහතා ඊයේ හමුවිය. පසුගිය කාලය තුළ දී ශ්‍රී ලංකාව අතිවිශිෂ්ට ප්‍රගතියක් ලබා ඇතැයි කවායි මහතා පැවසීය. මෙම ප්‍රගතිය ජනාධිපතිතුමාගේ නායකත්වයේ ප්‍රතිඵලයක් යැයි හෙතෙම සඳහන් කළේය.නාගරික කටයුතු පිළිබඳ ජ්‍යෙෂ්ඨ අමාත්‍ය ඒ.එච්.එම්. ෆවුසි, විදේශ කටයුතු අමාත්‍ය මහාචාර්ය ජී.එල්. පීරිස්, වාරිමාර්ග හා ජල සම්පත් කළමණාකරණ අමාත්‍ය නිමල් සිරිපාල ද සිල්වා, ජනාධිපති ලේකම් ලලිත් වීරතුංග, ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ සහ ශ්‍රී ලංකාවේ ජපාන තානාපති නොබුහිතෝ හොබෝ යන මහත්වරු ද මෙම සාකච්ඡාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303143</link>
    <topic>කොළඹ සිට මත්තලටසුඛෝ‍පභෝගී බස් රථ 10ක්</topic>
    <author>ශීලා උඩුවර</author>
    <content>මත්තල රාජපක්ෂ ජාත්‍යන්තර ගුවන් තොටුපළ විවෘත කිරිමට සමගාමීව ලංකා ගමනා ගමන මණ්ඩලය කොළඔ කොටුවේ සිට එම ගුවන් තොටුපළ දක්වා සුඛෝපභෝගී බස්රථ 10ක් ධාවනයට යොදවයි.මීට අමතරව කොළඔ තදාසන්න ප්‍රදේශවල හා උතුරු නැ‍ඟෙනහිර සිටද, අර්ධ සුඛෝපභෝගි බස් සේවා එම ගුවන් තොටුපළ දක්වා ධාවනය කිරීමට නියමිතය.අශොක් ලේලන්ඩ් වර්ගයේ බස්රථ මේ සඳහා යොදා ගැනෙන අතර, ඒ සඳහා අලුතින් බස්රථ සපයා ගන්නා බව ලංගම පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303144</link>
    <topic>පොදුරද මඩුලු ශ්‍රී ලංකා සමුළුව සාමූහික තීරණයක්</topic>
    <author>මහින්ද අලුත්ගෙදර</author>
    <content>මේ වසරේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවේ සත්කාරක රට වශයෙන් ශ්‍රී ලංකාව ක්‍රියාකරන්නේ පොදු රාජ්‍ය මණ්ඩලීය රාජ්‍ය නායකයන් විසින් ගත් සාමුහික තීරණයකට අනුව බව පොදුරාජ්‍ය මණ්ඩල මහලේකම් කාර්යාලය පවසයි.2007 වසරේදී උගන්ඩාවේ කම්පාලා නුවර පැවති පොදු රාජ්‍ය මණ්ඩල රාජ්‍ය නායක සමුළුවේදී මීළඟ පොදු රාජ්‍ය මණ්ඩලීය සභාපති ධුරය ශ්‍රී ලංකාවට ලබාදිය යුතු බවට යෝජනාවක් ඉදිරිපත් වූ නමුත් ඔස්ට්‍රේලියානු අගමැති විසින් ඉදිරිපත් කළ යෝජනාවකට අනුව එය පසුගිය 2011 වසරේදී ඕස්ට්‍රේලියාවේ පර්ත් නුවර දී පැවැති බව පොදුරාජ්‍ය මණ්ඩලීය මහලේකම් කාර්යාලය සඳහන් කරයි. මේ අතර එම මහලේකම් කාර්යාලය සඳහන් කරන්නේ මෙවර පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පවත්වන්නේ ජනාධීපති මහින්ද රාජපක්ෂ මහතා විසින් කළ යෝජනාවකට අනුව බවයි.කෙසේ වෙතත් ඔස්ට්‍රේලියාවේ පර්ත් නුවර පැවති පොදු රාජ්‍ය මණ්ඩලීය සමුළුවේදී ගත් තීරණයක් අනුව මේ වසරේ නොවැම්බර් මාසයේදී පැවැත්වීමට නියමිත පොදුරාජ්‍ය මණ්ඩලීය රජ්‍ය නායක සමුළුව ශ්‍රී ලංකාවේදී පැවැත්වීමට තීරණය වූ බවද එම කාර්යාලය කියාසිටී.ඒ අනුව මේ වසරේ පොදු රාජ්‍ය මණ්ඩලීය සමුළුව නොවැම්බර් මස 15, 16 සහ 17 දිනයන්හි ශ්‍රී ලංකාවේදී පැවැත්වීමට නියමිතයි. කෙසේ වෙතත් පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම සම්බන්ධයෙන් මේ වනවිට විවිධ පාර්ශව විවිධ මත පළ කරමින් සිටින අතර ජාත්‍යන්තරය විසින් මානව හිමිකම් චෝදනා එල්ල කිරීම ඊට හේතු වී තිබේ.රටවල් රැසක් මෙම සමුළුවට සහභාගී වීම සඳහා කැමැත්ත පළ කොට ඇති අතර ඇතැම් රටවල් එයට විරුද්ධත්වය ප්‍රකාශකර තිබෙන බවද පොදු රාජ්‍ය මණ්ඩල මහලේකම් කාර්යාලය කියයි. ලබන 2015 දී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව මොරිසස්වලදී පැවැත්වීමට තීරණයකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303145</link>
    <topic>නාවික හමුදාවෙන්තරු පන්තියේ අවන්හල් 10ක්</topic>
    <author>චන්ද්‍රිකා පෙරේරා</author>
    <content>සුඛෝපභෝගී තරු පන්තියේ හෝටල්වල අත්විඳිය හැකි සියලු පහසුකම් වලින් යුතු අවන්හල් හා සංචාරක නිවාඩු නිකේතන දහයක් නාවික හමුදාව මේ වන විට රටේ විවිධ ප්‍රදේශවල ස්ථාපිත කර තිබේ.කොළඹ, උස්වැටකෙයියාව, දියවන්නාව, ත්‍රිකුණාමලය, මිරිස්ස, යාපනය හා පානම ප්‍රදේශවල ස්වභාව සෞන්දර්ය හොඳින් අත්විඳිය හැකි පරිසරයේ මේවා ස්ථාපිත කර ඇති බව නාවික හමුදාව සඳහන් කරයි.පෙර අපර දෙදිග සංගීත සහ නර්තනයන් සංකලනය කොට නාවික සම්ප්‍රදායට අනුගතව නාවික හමුදා තූර්ය වාදක සහ සංස්කෘතික කණ්ඩායම ඉදිරිපත් කරන නාවික සංස්කෘතික පෙළහර නම් විශේෂාංගය කොළඹ ප්‍රදීපාගාර පරිශ්‍රයේ ඇති ලයිට් හවුස් ගැලි සුපිරි අවන්හලේදී සංචාරකයන්ට අත්විඳිය හැක.තලෙයිමන්නාරම දූපත ආසන්නයේ පිහිටා ඇති ආදම්ගේ පාලම නමැති දර්ශනීය වැලිපරය නැරඹීමට එන්නන් වෙනුවෙන් මුහුදු චාරිකා මෙන්ම නැවතීම හා ආහාර පාන ලබා ගැනීමට 'ඇඩම්ස් බිජ් විව් හා ෆියර් විව් නමින් අවන්හල් දෙකක් ස්ථාපිත කර තිබේ. ත්‍රිකුණාමලය සෝබර් දූපතේ ඉපැරණි ගොඩනැඟිලි කාලානුරූපීව නවීකරණය කර සංචාරක නිකේතන බවට පත් කර ඇත.යාපනය, කංකසන්තුරේ, හාබර් විව් නමින් ද කරෙයිනගර් හි පැරණි ලන්දේසි බල කොටුවේ ෆෝට් හැවන්හිල් නමින්ද නිවාඩු නිකේතන සකසා තිබේ. පානම හා වැලිගම මිරිස්ස පෙම් උයන් වත්තේ ද අංග සම්පූර්ණ සම්භාෂණ ශාලා සහිත නිවාඩු නිකේතන දෙකක් ස්ථාපිත කර ඇත. දියවන්නා ජලාශයේ ශ්‍රී ජයවර්ධනපුර කෝට්ටේ පාර්ලිමේන්තු සංකීර්ණයට ආසන්නව පා වෙන අවන්හලක්ද පවත්වාගෙන යයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303146</link>
    <topic>කෝටි 60ක බදු වාහනවිකුණූ අයෙක් රිමාන්ඩ්</topic>
    <author>බලපිටිය සමූහ දිලිප් නිශ්ශංක</author>
    <content>කොටි 60ක් පමණ වටිනා වාහන (48) බදු පදනම මත ලබාගෙන වෙනත් අයට විකුණා ප්‍රදේශයෙන් පලා ගොස් සිටි පුද්ගලයකු අපරාධ පරීක්ෂණ දෙපාර්තමේන්තුව මඟින් අත්අඩංගුවට ගෙන බලපිටිය මහේස්ත්‍රාත් අධිකරණයට ඉදිරිපත් කිරීමෙන් පසුව (25) දා දක්වා රක්ෂිත බන්ධනාගාරගත කිරීමට නියෝග කළේය.මෙසේ රක්ෂිත බන්ධනාගාර ගත කරන ලද්දේ බලපිටිය රන්දොඹේ පදිංචි උපුල් සංජීව නැමැත්තාය. සැකකරු ඇල්පිටිය - අම්බලන්ගොඩ පොලිස් වස‍ම් දෙකේ වාහන හිමිකරුවන්ගෙන් මෝටර් රථ, ජීප් රථ සහ කැබ් රථ මසකට රුපියල් 50,000 වැනි බදු පදනම මත ලබාගෙන වාහන හිමිකරුවන්ට මාස කිහිපයක් බදු මුදල් ලබා දී එම වාහන වෙනත් අයට විකුණා ප්‍රදේශයෙන් පලාගොස් තිබුණි.මොහුට බදු පදනම මත තම වාහන ලබා දුන් වාහන හිමිකරුවන් ඇල්පිටිය සහ අම්බලන්ගොඩ පොලිසි දෙකට පැමිණිලි තිස් නවයක් කර තිබේ. අම්බලන්ගොඩ ප්‍රදේශයෙන් පලාගොස් පොළොන්නරුව ප්‍රදේශයේ සැඟවී සිටි සැකකරු අපරාධ පරීක්ෂණ දෙපාර්තමේන්තුව මඟින් අත්අඩංගුවට ගෙන ඊයේ (12) බලපිටිය අධිකරණයට ඉදිරිපත් කිරීමෙන් පසුව අසංග බෝදරගම මහතා විසින් සැකකරු රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n1303147</link>
    <topic>කාබනික පොහොර යොදනවී කිලෝවකට රුපියල් 45ක්</topic>
    <author>චූල බණ්ඩාර කුලසේකර</author>
    <content>කුඹුරුවල කාබනික පොහොර යොදා අස්වනු ලබා ගන්නා වී සඳහා ලබන යල් කන්නයේ සිට වී කිලෝවකට රුපියල් හතළිස් පහක (45) මුදලක් ගෙවා මිලදී ගැනීමට රජය පියවර ගනියි.මෙහි මූලික අදියර යටතේ කාබනික පොහොර බෙදා දීම සහ කාබනික පොහොර නිෂ්පාදනය කිසියම් උපාංග බෙදා දීම හොරොව්පොතානේ දී ආරම්භ කෙරිණ. මහින්ද චින්තනයට අනුව 'අපි වවමු රට නගමු' තේමාව යටතේ ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් පරිදි ආර්ථික සංවර්ධන හා ගොවිජන සේවා නියෝජ්‍ය අමාත්‍ය එස්.එම්. චන්ද්‍රසේන මහතා සහ ප්‍රධාන අමාත්‍ය එස්. එම්. රංජිත් සමරකෝන් මහත්වරු පසුගියදා මේ වැඩපිළිවෙළ ආරම්භ කළහ.ගොවීන් දහසක් (1000) සඳහා කාබනික පොහොර සහ නිෂ්පාදන කට්ටල බෙදා දීම අමාත්‍යවරුන් විසින් සිදු කළ අතර අනුරාධපුර දිස්ත්‍රික්කයේ ගොවීන් පහළොස් දහසක් මේ ව්‍යාපෘතියට යොමු කිරීම අරමුණ වී තිබේ. වකුගඩු රෝගයට බලපාන රසායනික පොහොරෙන් ගොවියා ඉවත් කර කාබනික පොහොර හුරු කර වකුගඩු රෝගයෙන් ගොවියා බේරා ගැනීමද මේ ව්‍යාපෘතියේ අරමුණ ‍බව චන්ද්‍රසේන මහතා සඳහන් කළේය.රජය මඟින් දැනට රසායන පොහොර යොදා ගන්නා වී කිලෝවක සඳහා රුපියල් තිස් දෙකක මුදලකට (32) රජය මිලදී ගන්නා අතර කාබනික පොහොර යොදා ලබා ගන්නා වී කිලෝවක් සඳහා රුපියල් හතළිස් පහක් (45) ගෙවීම තුළින් ගොවියාට රුපියල් දහතුනක (13) ලාබයක් මෙන්ම රසායනික පොහොර යෙදීමට වඩා මේ තුළින් අක්කරයකට වී බුසල් 25 - 50 ත් අතර ප්‍රමාණයක වැඩි අස්වැන්නක් ලබාගත හැකිය.හොරොව්පොතාන ප්‍රාදේශීය සභාවේ දී ගොවීන් සියයකට (100) කපුගොල්ලෑවේ දී ගොවීන් (350) වාහල්කඩදී ගොවීන් පන්සිය හැත්තෑවකට (570) උපකරණ බෙදා දීම සිදු කළහ. ඉදිරියේදී ලංකාව පුරා මේ වැඩසටහන ක්‍රියාත්මක කරන බවද චන්ද්‍රසේන මහතා සඳහන් කරයි. කැමති ඕනෑම ගොවීන්ට මේ සඳහා එක්විය හැකිවීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031410</link>
    <topic>ජාතික රෝහලේ වකුගඩු සැත්කම් යළිත්</topic>
    <author>සන්ධ්‍යා කරුණාරත්න</author>
    <content>ජාතික රෝහලේ වකුගඩු ඒකකයේ මේ වසර සඳහා වූ වකුගඩු බද්ධ කිරීමේ ප්‍රථම සැත්කම පෙරේදා(12) සිදු කෙරිණ.බැසිලික්සිමැප් නික්ෂේපණය නොමැතිකම හේතුවෙන් රෝහලේ වකුගඩු බද්ධ කිරීම පසුගිය කාලයේදී නතරව තිබූ බව රෝහලේ ජ්‍යෙෂ්ඨ වෛද්‍යවරයෙක් පැවැසුවේය.වවුනියාවේ පදිංචි රෝගියකුට මේ බද්ධ කිරීම සිදු කර තිබෙන අතර නික්ෂේපණ හයක් රෝහලට මේ වන විට ලබා දී තිබේ.වකුගඩු බද්ධ කිරීම සඳහා පසුගිය වසරේදී තොග ‍වශයෙන් ලබා දුන් මේ නික්ෂේපණය වර්තමානය වන විට සීමාසහිතව ලබාදීම නිසා බද්ධ කිරීමේ සැත්කම් සිදු කිරීමට රෝගීන්ට දින ලබාදීමට නොහැකි වී ඇති බව එම වෛද්‍යවරයා ප්‍රකාශ කළේය.අඳාළ නික්ෂේපණය රෝහලේ තොග වශයෙන් පැවැතියේ නම් මසකට රෝගීන් නව දෙනකුට පමණ වකුගඩු බද්ධ කිරීම් සිදු කළ හැකි බවත්, සෞඛ්‍ය අමාත්‍යාංශය මඟින් ඖෂධය ලබා නොදීම හේතුවෙන් සැත්කම් සිදු කිරීම අකර්මන්‍ය වී ඇති බවත් හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031411</link>
    <topic>චැනල් 4 නාලිකාවේ නාඩගම්වලට ශ්‍රී ලංකාව සාර්ථකව පිළිතුරු දෙයි</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ අන් කිසිදු නාලිකාවකට නොමැති "රුදාවක්" විහින් ඇති කර ගෙන ශ්‍රී ලංකාවට අත පෙවීමට උත්සාහ කරන චැනල් 4 නාලිකාවේ නාඩගම් සහ ක්‍රියාකාරකම් සඳහා ශ්‍රී ලංකාව සාර්ථක ලෙස පිළිතුරු දෙයි.පොදු රාජ්‍ය මණ්ඩල ප්‍රඥප්තිය සඳහා බ්‍රිතාන්‍ය මහ රැජින විසින් අත්සන් තැබීම සම්බන්ධ ප්‍රවෘත්තිය පසුබිම් කරගෙන චැනල් 4 නාලිකාව උත්සාහ කර ඇත්තේ ශ්‍රී ලංකාවේ යහපාලනයක් නොමැති බව සහ මානව හිමිකම් උල්ලංඝනය වන බව පවසමින් අනවශ්‍ය ප්‍රශ්නයක් ඇති කිරීමට වන අතර, ඒ සඳහා බ්‍රිතාන්‍යයේ ශ්‍රී ලංකා මහකොමසාරිස් වෛද්‍ය ක්‍රිස් නෝනිස් මහතා ප්‍රතිචාර දක්වා තිබෙන බව විදේශ කටයුතු අමාත්‍යාංශය පවසයි.බ්‍රිතාන්‍යයේ මහ රැජින සහභාගී වූ උත්සවයක දී එහි සඳහන් තොරතුරු අබිබවා පොදුරාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීම නුසුදුසු යැයි සඳහන් කරමින් විවිධ ප්‍රශ්න මතු කර දැක්වීමට බ්‍රිතාන්‍යය චැනල් 4 නාලිකාව දැඩි උත්සාහයක් ගෙන තිබෙන අතර ඒ අවස්ථාවේ දී ශ්‍රී ලංකා මහ කොමසාරිස්වරයා ඒ සම්බන්ධයෙන් සිය අදහස් දැක්වීම සිදුකර තිබේ.එම අවස්ථාවට සිය බිරිඳ සමඟ පැමිණි පොදු රාජ්‍ය මණ්ඩලයේ මහ ලේකම් කමලේෂ් ශර්මා මහතාගෙන් ද ප්‍රශ්න කිරීමට ඔවුන් ගත් උත්සාහය සාර්ථක වී නොමැති අතර ඒ අවස්ථාවේ දී ම එම ස්ථානයට පැමිණි ශ්‍රී ලංකා මහා කොමසාරිස් වෛද්‍ය ක්‍රිස් නෝනිස් මහතා මාධ්‍ය නැඟු සියලු ප්‍රශ්න වලට පැහැදිලි පිලිතුරු ලබා දී ඇත.චැනල් 4 මාධ්‍යවේදියා පුන පුනා ප්‍රශ්න කර ඇත්තේ ශ්‍රී ලංකාවේ මානව අයිතිවාසිකම් සම්බන්ධයෙන් පමණක් බව ද මෙරට මානව හිමිකම් සුරැකීම සහ ප්‍රවර්ධනය වෙනුවෙන් වත්මන් රජය දැවැන්ත කාර්යභාරයක් ඉටුකර තිබෙන බවට ශ්‍රී ලංකා මහ කොමසාරිස්වරයා ප්‍රකාශ කර තිබේ. මෙහිදී වාර්තාකරු දිඟින් දිඟටම ප්‍රශ්න කර තිබෙන අතර ඒ සියල්ලට ම නෝනිස් මහතා සාර්ථකව ප්‍රතිචාර දක්වා තිබෙන බවද විදේශ කටයුතු අමාත්‍යාංශය සඳහන් කරයි."ඔබ සියලු දෙනාට ම ශ්‍රී ලංකාවට පැමිණෙන ලෙස ආරාධනා කරනවා. ශ්‍රී ලංකාවේ ක්‍රියාත්මක වන අපූරු සංහිඳියා සහ පුනරුත්ථාපන වැඩළිවෙල සම්බන්ධයෙන් අපක්ෂපාතී නිගමනයක් ලබාගන්න එය හොඳ අවස්ථාවක් වේවි. මේ දේවල් ගැන වපර ඇහෙන් බලන එක මේ වගේ ආයතනයකට වටින්නේ නැහැ" යනුවෙන් බ්‍රිතාන්‍යයේ ශ්‍රී ලංකා මහකොමසාරිස් වෛද්‍ය ක්‍රිස් නෝනිස් මහතා පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031412</link>
    <topic>දරුවන් රැගෙන සිඟමනේ ගියයාචකයන් දෙදෙනකුට 2000 බැගින් දඩ</topic>
    <author>නිමල් රාජපක්‍ෂ</author>
    <content>කුඩා දරුවන් උපයෝගී කරගෙන දුම්රියේ සිඟමනේ යෙදුණ යාචකයන් දෙදෙනකු මාලිගාකන්ද මහේස්ත්‍රාත් අයේෂා ආප්ඩීන් මහත්මිය වෙත ඉදිරිපත් කිරීමෙන් පසු කුඩා දරු දෙදෙනා පානදුර හා ගංගොඩවිල ළමා නිවාස දෙකකට යැවීමට නියම කළාය.මෙම දරු දෙදෙනා භාරව සිඟමනේ යෙදුණු යාචකයින් දෙදෙනාට රුපියල් දෙදහස බැගින් දඩ මුදල් ගෙවන ලෙසද නියම කළාය.දඩ නියම වූ රාගම ප්‍රදේශයේ යාචකයා අවුරුදු පහක් වයසැති දරුවකු සමඟ ප්‍රධාන මාර්ගයේ දුම්රියවල සිඟමනේ යෙදී සිටියදීත්, අනික් සැකකරු මාස පහක් වයසැති දරුවකු කරපින්නා ගෙන සිඟමන් යදින අවස්ථාවේදීත් දුම්රිය ආරක්‍ෂක හමුදා නිලධාරීන් විසින් අත්අඩංගුවට ගනු ලැබ තිබිණි. පස් මසක් වයසැති දරුවා කරපින්නාගෙන සිඟමන් යදින යාචකයා ගේ කලින් විවාහයේ දරු තිදෙනකු සිටින බවත්, දරුවන්ගේ වියදම සඳහා දිනකට රුපියල් දෙදහසක මුදලක් ලබා දෙන බවත් සැකකරු පාපොච්චාරණය කර තිබේ.මෙම යාචක සැකකරුට දිනකට කුඩු බීම සඳහා ද රුපියල් දෙදහසක් අවශ්‍ය බවත් එම මුදල් උපයා ගැනීම සඳහා දුම්රියවල සිඟමනේ යෙදුණ බවත් දුම්රිය ආරක්‍ෂක නිලධාරීන් ඉදිරියේ පවසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031413</link>
    <topic>ඉන්දීය ඔයිල් සමාගම ගෙන්වූ පෙට්රල් ප්‍රමිතියෙන් යුක්තයි</topic>
    <author>නුවන් කොඩිකාර</author>
    <content>ලංකා ඉන්දීය ඔයිල් සමාගම විසින් ත්‍රිකුණාමළයට යවන ලද පෙට්රල් නියමිත ප්‍රමිතියෙන් යුක්ත බව තහවුරු වු හෙයින් එම තෙල් වෙළෙඳ පලට නිකුත් කිරීමට අවසර ලබා දුන් බව ඛනිජ තෙල් කර්මාන්ත අමාත්‍යාංශය පවසයි.රසායනාගාර නිළධාරීන් දෙදෙනකු ත්‍රිකුණාමලයට ගොස් පෙට්‍රල් සාම්පල් ලබා‍ගනිමින් එම ප්‍රෙට්‍රල් සාම්පල් ඛනිජ තෙල් සංස්ථාවට අයත් පිරිපහදු රසායනාගරයේ ස්වාධීන මිණුම්කරුවකු ඉදිරියේ පරීක්ෂා කිරීමෙන් අනතුරුව වෙළෙඳපලට නිකුත් කිරීමට අනුමැතිය දුන් බව අමාත්‍යාංශය ප්‍රකාශ කරයි.මෙට්‍රික් ටොන් 16,000 ක ප්‍රමාණය ත්‍රිකුණාමලයෙන් ගොඩබෑම සඳහා නැව ත්‍රිකුණාමලයට ගිය අතර ප්‍රමිතියෙන් තොර ඉන්ධන තොගයක් ත්‍රිකුණාමලය වරායෙන් ගොඩබෑම කටයුතු කරයි යන ප්‍රවෘත්තියක් හේතුවෙන් ලංකා ඛනිජතෙල් සංස්ථාව ඒ පිළිබඳ විශේෂ පරීක්‍ෂණයක් ආරම්භ කළ බවත් නිසි ප්‍රමිතියෙන් යුතු බවට තහවුරු වු බවත් අමාත්‍යාංශය කියයි.ඉකුත් පෙබරවාරි මස 8 වනදා ලංකා ඉන්දීය ඔයිල් සමාගම විසින් මෙරටට ආනයනය කළ තෙල් නෞකාවෙහි පෙට්‍රල් තොගය සම්බන්ධයෙන් සිදුකරනු ලැබූ රසායනාගාර පරීක්ෂණවලට අනුව ඒවා නිසි ප්‍රමිතියතින් යුක්ත බැවින් මෙරටට ගොඩබෑමට අවසර දුන් අතර ඒ අනුව කොළඹ වරායෙන් මෙට්‍රික් ටොන් 10,000 ක් ගොඩබෑ බව අමාත්‍යාංශය පවසයි.දේශපාලන වේදිකාවල කරනු ලබන කතා අසා බාල තෙල් වෙළෙදපලට නිකුත්කෙරේ යැයි කිසිදු අනියත බියක් ඇති කර ගත යුතු නැති බවද අමාත්‍යාංශය විසින් ජනතාවට දැනුම් දීමක් කරනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031414</link>
    <topic>ඔස්ට්‍රේලියා යන්න හැදූ 47ක් කුඩාමඩුවැල්ලේදී අත්අඩංගුවට</topic>
    <author/>
    <content>නීති වි‍රෝධී ලෙස ඕස්ට්‍රේලියාව බලා පිටත්වීමට සූදානම් වූ 47 දෙනකු මාරවිල පොලිස් වසමට අයත් කුඩාමඩුවැල්ල වෙරළ තීරයේදී ඉකුත් 13 දා අලුයම 2.00ට පමණ මාරවිල පොලිසිය අත්අඩංගුවට ගෙන තිබේ.කාන්තාවෝ පස් දෙනෙක්, කුඩා දරුවෝ හය දෙනෙක් අත්අඩංගුවට පත් පිරිස අතර වෙති. ඔවුන් අතරින් 42 දෙනෙකු යාපනය සහ කරෙයිනගර් ප්‍රදේශයේ පදිංචි අය වන අතර සෙසු පිරිස මීගමුව ප්‍රදේශයේ පදිංචි අය වෙති.මෙම පිරිස ප්‍රවාහනය කළ සුඛෝපභෝගී බස් රථය හා වෑන් රථයක්ද වියළි ආහාර රැසක් ද අත්අඩංගුවට ගෙන තිබේ.මෙම ජාවාරම සිදු කළ ජාවාරම්කරු ද අත්අඩංගුවට ගත් අතර ඔහු මීගමුව ප්‍රදේශයේ පදිංචි පුද්ගලයෙකි.කුඩා මඩුවැල්ල වෙරළ තීරයෙන් කුඩා බෝට්ටු මඟින් මීගමුව ප්‍රදේශයේ සූදානම් කර තිබූ ටෝලර් යාත්‍රාවකට යාමට සැලසුම් කර තිබූ බව මූලික පොලිස් පරීක්ෂණ වලින් අනාවරණය වී ඇත.මාරවිල පොලිස් ස්ථානාධිපති චන්දන හේරත් මහතා ඇතුළු පිරිසක් මෙම වැටලීම සිදු කළහ. අත්අඩංගුවට පත් පිරිස මාරවිල දිසා අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031415</link>
    <topic>ගුවන් තැපැල් මෙහෙයුම යළිත් තැපෑලටම</topic>
    <author/>
    <content>ශ්‍රී ලංකා තැපෑල ගුවන් තැපැල් මෙහෙයුම නැවත පවරා ගත් අතර පෞද්ගලික සමාගමක් විසින් සිදු කළ එම සේවය අත්හිටවූ බව තැපැල් සේවා අමාත්‍යාංශය නිවේදනයක් නිකුත් කරමින් කියා සිටියි.එහි මෙසේද සඳහන් වේ.ශ්‍රී ලංකා තැපෑල මෙතෙක් ගුවන් මඟින් ලිපි හා පාර්සල් යැවීමේ සේවාව පවත්වාගනු ලැබූවත්, මාර්තු 01 වන දා සිට එහි සේවය පෞද්ගලික සමාගමක් වෙත පවරනු ලැබිණ. මෙම සේවාව පවත්වාගෙන යාම පිළිබඳ කරුණු අධ්‍යයනය කිරීම සඳහා 2007 වර්ෂයේ සිට තැපැල් දෙපාර්තමේන්තුව මඟින් කරුණු සොයා බැලීමක් සිදුකර ඇති අතර, එහිදී අනාවරණය වී ඇත්තේ දැනට මෙම සේවාව පවත්වාගෙන යෑම පෞද්ගලික අංශය වෙත පැවරීමෙන් බිලියන 75ක ඍජු වාර්ෂික මුදල් ප්‍රමාණයක් ඉතිරි කර ගැනීමට හැකිවන බවයි.එසේම එම සේවාව නිසි පරිදි පවත්වාගෙන යන්නේ ජාත්‍යන්තර තැපෑල මඟින් සිදුකරනු ලබන දඩ හා අනෙකුත් ප්‍රමාද ගාස්තු අවම වීමෙන් තවත් රුපියල් මිලියන 50ක මුදලක් වාර්ෂිකව ඉතිරි කරගැනීමට හැකිවීම බවයි.එහෙයින් මෙම සේවාව පෞද්ගලික අංශයේ සුදුසු සේවා සපයන්නෙකු සේවාව සපයා ගැනීම සඳහා කැබිනට් මණ්ඩලයේ අනුමැතිය මත කැබිනට් අනු කමිටුව මඟින් ටෙන්ඩර් සලසා බැලීමෙන් අනතුරුව දැනට ක්‍රියාත්මක පෞද්ගලික සමාගම වෙත පසුගිය 01 වන දා සිට ගුවන් තැපෑල පවත්වාගෙන යාමට පවරන ලදී.එහෙත් මෙම සමාගම කටයුතු ආරම්භ කිරීමත් සමඟ ගුවන් තැපෑලේ මෙහෙයුම් කටයුතු අඩාල වීමක් සිදුවූ අතර, මේ පිළිබඳ අමාත්‍යාංශ ලේකම් හේමසිරි ප්‍රනාන්දු හා තැපැල්පති රෝහණ අබේරත්න යන නිලධාරීන් විසින් සිදුකරන ලද සාකච්ඡා වලදී අනාවරණය වී ඇත්තේ මෙම සමාගම නව මෙහෙයුම් ක්‍රමවේද හඳුන්වාදීමට යාමත්, ඇතැම් ගුවන් සමාගම් සමඟ ඔවුන් ඍජු සම්බන්ධතා නොපැවැත්වීමත්, ගුවන් හුවමාරු කටයුතු, ගුවන් හුවමාරු මධ්‍යස්ථාන නිවැරැදිව තෝරා නොගැනීමත්, නිසා මේ අර්බුදකාරී තත්ත්වය උද්ගත වී ඇති බවයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=n13031416</link>
    <topic>‘මාළිගාවත්ත වකුගඩු රෝහලේ කිසිදු බද්ධ කිරීමක් මේ වන තෙක් සිදු කර නෑ’</topic>
    <author>සන්ධ්‍යා කරුණාරත්න</author>
    <content>මාළිගාවත්ත ජාතික වෘක්කවේද කාන්දු පෙරණ හා බද්ධ කිරීමේ මධ්‍යස්ථානය (වකුගඩු රෝහල) ආරම්භ කර වසර තුනක් ගත වුවත් කිසිදු වකුගඩු බද්ධ කිරීමක් මේ වන තෙක් සිදු කර නොමැත.වකුගඩු බද්ධ කිරීම සඳහා අවශ්‍ය කාර්ය මණ්ඩලය, වෛද්‍ය උපකරණ ඇතුළු සියලු පහසුකම් රෝහල සතුව පැවැති‍යත් මෙතෙක් එක් බද්ධ කිරීමක්වත් සිදු කර නොමැත්තේ වෛද්‍යවරු හා හෙදියන් අතර පවත්නා කාමර බෙදා ගැනීමට නොහැකි ගැටලුව නිසා බව සෞඛ්‍ය අමාත්‍යාංශයේ ජ්‍යෙෂ්ඨ නිලධාරියෙක් පැවැසුවේය.රුපියල් මිලියන 450 ක් වියදම් කර සැත්කම් සිදු කිරීම සඳහා ‍අවශ්‍ය වෛද්‍ය උපකරණ සියල්ල ස්ථාපිත කර මහල් හයකින් සමන්විතව රෝහල ඉදි කර ඇත.වකුගඩු බද්ධ කිරීම සඳහා විශේෂඥ වෛද්‍යවරු 8ක්, සාමාන්‍ය වෛද්‍යවරු 30ක්, හෙද කාර්ය මණ්ඩලය ඇතුළු කාර්ය මණ්ඩලය රෝහලේ සේවය කරති.රෝහලේ වකුගඩු බද්ධ කිරීම ආරම්භ කළ විට දිනකට බද්ධ කිරීම් දෙකක් හෝ තුනක් සිදු කළ හැකි බවත් මසකට බද්ධ කිරීම් 40ක් සිදු කළ හැකි බවත් ඔහු පැවැසුවේය.මහජනතාවගේ මුදල් කෝටි ගණනක් වැය කරමින් ඉදි කර ඇති ජාතික වකුගඩු රෝහලේ කාමර ප්‍රශ්නයක් නිසා කිසිදු වකුගඩු බද්ධ කිරීමක් සිදු නොකිරීමෙන් රෝගීන් සිය ගණනක් මේ වන විටත් මරණයට පත්ව ඇති බව වාර්තා වේ.වකුගඩු රෝග සම්බන්ධ විශේෂඥ වෛද්‍යවරු තිදෙනෙක් ද, වකුගඩු ශල්‍ය වෛද්‍යවරු තිදෙනෙක් ද, නිර්වින්දන විශේෂඥ වෛද්‍යවරයෙක් ද, කායික විශේෂඥ වෛද්‍යවරයෙක් ද ලෙස විශේෂඥ වෛද්‍යවරු අටදෙනකු රෝහලේ කාර්ය මණ්ඩලයේ සිටිති. ශල්‍යාගාර, එක්ස් රේ, රසායනාගාර පහසුකම් ඇතුළු ‍සියලු වෛද්‍ය පහසුකම්වලින් රෝහල සමන්විත වේ.රෝහල ඉදිකිරීමේ මූලික සැලැස්මේ වෛද්‍ය කැඳවුම් කාමර 6ක් වෛද්‍යවරුන්ට වෙන් කර තිබේ. එම කාමර හයෙන් තුනක් විශේෂඥ වෛද්‍යවරුන් තිදෙනකුට ද, ඉතිරි කාමර තුන විශේෂ ශ්‍රේණියේ හෙද නිලධාරිනියට ද, වාට්ටු බාර හෙද නිලධාරිනියට ද, හෙදියන්ට ද ලෙස ලබා දී ඇත. හෙද කාර්ය මණ්ඩලය මේ කාමර ඇඳුම් මාරු කර ගැනීම සඳහා පමණක් භාවිතා කෙරේ. විනාඩි 15ක් වැනි ඉතා සුළු වේලාවකට මේ කාමර භාවිතා කිරීම රෝගීන්ට කරන අසාධාරණයක් බව රෝහලේ වෛද්‍යවරු පවසති.වකුගඩු බද්ධ කිරීමක් සඳහා වෛද්‍යවරු පහක් හෝ හයක් රාජකාරි කැඳවුම් වෛද්‍යවරු (On call) ලෙස රෝහලේ රාත්‍රි‍ සේවාව කළ යුතුය. නිර්වින්දන විශේෂඥ වෛද්‍යවරයා, වකුගඩු රෝග සම්බන්ධ වෛද්‍යවරු, සැත්කම සිදු කළ කණ්ඩා‍යමේ වෛද්‍යවරයෙක්, දැඩි සත්කාර ඒකකය බාර වෛද්‍යවරයකු ඇතුළු කැඳවුම් රාජකාරි වෛද්‍යවරු සිටිය යුතු ය. පැය 24 පුරා සේවය කරන වෛද්‍යවරුන්ට නවාතැන් ගැනීම සඳහා ස්ථානයක් නොමැතිකම මේ ගැටලුවට ප්‍රධාන හේතුව වී ඇත.හෙද කාර්ය මණ්ඩලයට මේ කාමර තුන ලබාදී ඇත්තේ සැත්කමක් සිදු කළ දිනයේදී අඳාළ අංශයේ සේවය කරන වෛද්‍යවරු සඳහා කාමර ලබාදීමට කැමැති බව දක්වමින් ලිඛිත පොරොන්දුවක් අත්සන් කිරීමෙන් බව ද එම ජ්‍යෙෂ්ඨ නිලධාරියා ප්‍රකාශ කළේය.එහෙත් දැන් ඔවුන් කිසිදු අයුරකින් මේ කාමර අඳාළ අංශයේ සේවය කරන වෛද්‍යවරුන්ට ලබාදීමට අකමැති බව ප්‍රකාශ කර තිබේ. මේ හේතුව නිසා රෝහලේ සිදු කළ යුතු බද්ධ කිරීම් නතර වීම ජාතික අපරාධයක් බවට පත්ව තිබේ.හදිසි අනතුරකින් මිය ගිය පුද්ගලයකුගේ වකුගඩු දෙකක් පෙරේදා දිනයේදී රෝහලට ලැබුණු බවත් බද්ධ කිරීම් සිදු නොකිරිම හේතුවෙන් එම වකුගඩු දෙක මහනුවර ශික්ෂණ රෝහලේ වකුගඩු ඒකකයට යැවූ බවත් ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303141</link>
    <topic>ඝාතන නඩුවක් මඟහරිමින් සිටිය සැකකරුගේ මළ සිරුර කාරියගම කුඹුරක තිබී සොයාගනී</topic>
    <author>මාවනැල්ල සමූහ - පී. සෙනෙවිරත්න</author>
    <content>කොළඹ ප්‍රදේශයේ කාන්තාවන් දෙදෙනකු සමඟ පෙම්සබඳතා පවත්වා එම කාන්තාවන් දෙදෙනා මාවනැල්ලට ආසන්න පෙදෙසකට කැඳවාගෙන විත් ඒ දෙදෙනාගේ රන් භාණ්ඩ හා මුදල් හදල් ද ලබාගෙන පසුව එම කාන්තාවන් දෙදෙනාම ඝාතනය කැර වසර පහකට පමණ පසුව එම අපරාධකරු සියදිවි නසාගෙන සිටියදී එම මළ සිරුර පොලිසිය විසින් සොයාගැනීමේ සිද්ධියක් වාර්තාවෙයි.මෙම සැකකරු පොලිසිය විසින් හඳුනාගෙන ඇති අතර ඔහු උස්සාපිටිය නගරයට ආසන්න තැනෙක පිහිටි කාරියගම නමැති ගම්මානයේ ජීවත්ව ඇත. පනස් හැවිරිදි තිදරු පියකු වන මොහු වස පානය කර දිවි නසාගෙන තිබේ. 2004 සහ 2007 වසරවලදී මෙම තැනැත්තා කොළඹ සිට කැඳවාගෙන පැමිණි කාන්තාවන් දෙදෙනා ඝාතනය කැර තිබේ.ඒ පිළිබඳව අරණායක පොලිසිය විසින් පරීක්ෂණයක් පවත්වා ඇති අතර ඒ පිළිබඳව අධිකරණය වෙත වාර්තා කැර කෑගල්ල මහාධිකරණය ඉදිරියේ නඩු පවරා පවත්වාගෙන ගොස් ඇතත් මිනීමැරුම් චෝදනා මගහරිමින් මෙම සැකකරු සැඟවී ජීවත්ව ඇත.එසේ සැඟවී සිට සිය ගම්පෙදෙසට පැමිණ ඇති අවස්ථාවේදී ඔහු අත්අඩංගුවට ගැනීම සඳහා අරණායක පොලිස් ස්ථානාධිපති බුද්ධි පාදෙනිය මහතාගේ මූලිකත්වයෙන් සිදු කළ වැටලීම්වලින් මිදී පලාගොස් කාරියගම ගම්මානයේ කුඹුරක් අසල වසබී සියදිවි නසාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303142</link>
    <topic>දොඩම්ගොඩ ගමගොඩට පානීය ජලය</topic>
    <author>කළුතර විශේෂ - සැම්සන් ප්‍රේමසිරි</author>
    <content>දොඩම්ගොඩ ප්‍රාදේශීය ලේකම් කොට්ඨාසයට අයත් ගමගොඩ ප්‍රදේශයට පානීය ජල පහසුකම් සැලසේ.එමඟින් ගමගොඩ බටහිර, ගමගොඩ නැඟෙනහිර හා බොරලුහේන යන ප්‍රදේශවල පදිංචි පවුල් තුන්සිය හැත්තෑපහකට පමණ ජල පහසුකම් ලැබෙන බැව් ප්‍රාදේශීය සභා මන්ත්‍රී රුවන් ඒකනායක මහතා “දිනමිණ” ට කීය.මෙම ජල ව්‍යාපෘතිය සඳහා වැය කර ඇති මුදල රුපියල් ලක්‍ෂ හතළිස් තුනකි.නව ජල ව්‍යාපෘතිය සඳහා ජල පහසුකම් සැලසෙන්නේ කළුතර ජල යෝජනා ක්‍රමයෙනි.ප්‍රවාහන ඇමැති කුමාර වෙල්ගම මහතා විසින් මේ ව්‍යාපෘතිය විවෘත කරන ලදී.බස්නාහිර පළාත් සභා මන්ත්‍රී චන්ද්‍රභානු අදිකාරම්, දොඩම්ගොඩ ප්‍රාදේශීය සභාවේ උප සභාපති විශ්වශාන්ත, ප්‍රාදේශීය සභා මන්ත්‍රී රුවන් ඒකනායක යන මහත්වරු ඇතුළු විශාල පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303143</link>
    <topic>මවු සෙනෙහස අහිමි වූ පුංචි සුරතලුන් දැන් සතුටින්</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>පින්නවල අලි අනාථාගාරය නැරඹීමට පැමිණෙන දෙස් විදෙස් සංචාරකයන් කාගෙත් අවධානය දිනාගන්නා අමුත්තන් දෙදෙනකු එහි සිටී.මීට මාස කීපයකට පෙර මේ අමුත්තන් දෙදෙනා රෝගීව අසරණව සිටියදී මෙහි ගෙන ආවත් මේ වන විට ඔවුහු සුවය ලබා ඉතාමත් නිරෝගීව පසුවෙති.මේ අමුත්තන් දෙදෙනා “නිල්ගල” හා “වරුණ” නමැති සුරතල් අලි පැටවුන් දෙදෙනෙකි.“නිල්ගල” නැඟෙනහිර පළාතේ අම්පාර දිස්ත්‍රික්කයේ නිල්ගල ගම්මානයේ වනය කෙළවරක වූ වගා ළිඳකට වැටී සිට හමුවූ අලි පැටවෙකි. උගේ මව පැටවා වගා ළිඳෙන් ගොඩගැනීමට බොහෝ වෙහෙස දරා ඇතත්, එම උත්සාහය ව්‍යාර්ථ වූ කළ ආපසු කැළයට ගොස් තිබිණි.“වරුණ” හොරොව්පතාන ප්‍රදේශයෙන් හමුවූ අතර වගා ළිඳකට වැටී රංචුවෙන් මඟහැරී සිටියදී වනජීවී නිලධාරීන් විසින් බේරාගෙන පින්නවලට භාර දෙන ලද්දෙකි.පින්නවලට ගෙන එන විට මෙම අලි සුරතලුන් දෙදෙනාම උදරාබාධයෙන් පෙළෙමින් සිටි බව ද දැන් මනා සෞඛ්‍ය තත්ත්වයෙන් පසුවන බව ද අලි අනාථාගාරයේ පශු වෛද්‍යවරු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303144</link>
    <topic>ගම්පහ මාරක වංගුවට ආරක්‍ෂක වැටක්</topic>
    <author>මල්වාන සමූහ – මහානාම විතානගේ</author>
    <content>ගම්පහ දිස්ත්‍රික් රතු කුරුස සංගමය මඟින් මල්වාන – හංවැල්ල මාර්ගයේ කැලණි ගඟට යාබදව තිබෙන කපාපු තොටුපළ අසළ මාරක වංගුව ආවරණය වන පරිදි ආරක්‍ෂක වැටක් ඉදිකර ඇත.‍ෙමය වේල්ගම රතු කුරුස ඒකකයේ සභාපති ලක්ෂ්මන් පෙරේරා මහතාගේ ඉල්ලීමක ප්‍රතිඵලයකි.මේ සඳහා රුපියල් පනස්දහසකට අධික මුදලක් වැය වී තිබෙන අතර මෑත කාලයේදී පමණක් එම මාරක වංගුවේ රිය අනතුරු 15 ක් පමණ සිදු වී ඇතැයි කියති.ඇතැම් වාහන මේ වංගුව අසලින් කැලණි ගඟට ද වැටී තිබෙන බව කියැවේ.එම මාරක වංගුවේ ඉදිකළ ආරක්‍ෂක වැට පසුගියදා දොම්පේ පොලිස් ස්ථානාධිපති පොලිස් පරීක්‍ෂක උදයකුමාර වුට්ලර් මහතා අතින් විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303145</link>
    <topic>පෙර පාසල් ගුරු පුහුණුව ලැබූ 30කට සහතික</topic>
    <author>නිට්ටඹුව සමූහ - ජෙනට් ජයසිංහ</author>
    <content>පෙර පාසල් අධ්‍යාපනය පිළිබඳව විධිමත්ව පුහුණුව ලැබූ ගුරු පිරිසක් සමාජගත වීමෙන්, නායකත්වයට ගරු කරන ප්‍රජාතන්ත්‍රවාදී අදහස් ඇති, සාමූහිකත්වයට මුල්තැන දෙන ආරවුල් නැති පවුල් සමූහයක් බිහිකර ගැනීමට හැකි වෙනවා.එනිසා මෙම උදාර අරමුණකරා යෑමට දැනට රජයෙන් ලැබෙන සහයෝගය ප්‍රමාණවත් නැහැ. පෙර පාසල් ගුරු පුහුණු අධ්‍යාපනය පිළිබඳව රජය මෙයට වඩා අධීක්‍ෂණාත්මක මැදිහත් වීමක් සිදුකිරීම කාලීන වටිනා අවශ්‍යතාවක් වෙනවා.බිංගිරිය ජාතික අධ්‍යාපන විද්‍යා පීඨයේ ජ්‍යෙෂ්ඨ කථිකාචාර්ය නිමල් අමරතුංග මහතා ගම්පහ ප්‍රාදේශීය සභාවේ දේශබන්ධු එම්. ඒ. ගුණවර්ධන ශාලාවේ පැවැති පෙර පාසල් ගුරු පුහුණුව අවසානයේ ඩිප්ලෝමා සහතික ලැබූ ශිෂ්‍යාවන් තිස් දෙනකු විසිර යෑමේ උත්සවයේ දී පැවැසීය.ගම්පහ නගර සභා බල ප්‍රදේශයේ අංක 25, ජයන්ත පාර, ගම්පහ යන ලිපිනයෙහි ස්ථාපිත කර ඇති පෙර පාසල් ගුරු පුහුණු මධ්‍යස්ථානයේ පාඨමාලා හැදෑරූ ශිෂ්‍යාවන් උපාධි සහතික ලබා විසිර යෑම වෙනුවෙන් අටවෙනි වරටත් මෙම උත්සවය පැවැත්වීය.ගම්පහ ප්‍රාදේශීය සභාවේ සභාපති රංජිත් ගුණවර්ධන, නියෝජ්‍ය සභාපති ජයන්ත මුදන්නායක, බිංගිරිය ජාතික අධ්‍යාපන විද්‍යා පීඨයේ කථිකාචාර්ය අශෝකා ද අල්විස්, පෙර පාසල් ගුරු පුහුණු මධ්‍යස්්ථානයේ අධ්‍යක්‍ෂක තුෂාර මල්ලිකා ආරච්චි, පූගොඩ උතුර ග්‍රාම නිලධාරී ගාමිණී රණසිංහ යන මහත්ම මහත්මීහු මේ අවස්ථාවට ආරාධිතයන් ලෙස සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303146</link>
    <topic>මීගමුවේ හොර මත්පැන් තිප්පොළක් වටලයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කදිරාන කටුවාකෑල්ල ප්‍රදේශයේ පුරන්වූ කුඹුරක් ආශ්‍රිතව පවත්වාගෙන ගිය නීති විරෝධී මත්පැන් (කසිප්පු) පෙරන ස්ථානයක් වටලා ගෝඩා තොගයක් සමඟ එක් සැකකරුවකු අත්ªඩංගුවට ගැනීමට මීගමුව පොලිසියේ දූෂණ මර්දන අංශය සමත් විය.මත්පැන් පෙරීමට භාවිතා කරන ගෝඩා ඩ්‍රෑම්ස් 100500ක් අඩංගු බැරල් 5ක් ද, ගෝඩා අඩංගු ප්ලාස්ටික් කෑන් 40ක් ද, එක් සැකකරුවකු සමඟ අත්අඩංගුවට ගෙන තිබුණි.මත්පැන් පෙරන ස්ථානය අසල ක්‍රීඩා පිටියක් ඇත. ක්‍රීඩා නැරඹීමට එන මුවාවෙන් මත්පැන් පානය කිරීමට මෙම ස්ථානයට බොහෝ අය පැමිණෙන බව පොලිස් පරීක්ෂණවලදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303147</link>
    <topic>පාසලෙන් මුදල් අයකරනවා මවුපියන්ගෙන් මැසිවිලි</topic>
    <author>කටුකුරුන්ද සමූහ</author>
    <content>මෙවර පළමු වසර සඳහා සිසුන් ඇතුළත් කර ගැනීමේදී කිසිදු මුදලක් අයකර නොගන්නා ලෙස රජය දැනුම් දී තිබුණ ද කළුතර හා ඒ අවට පාසල් රැසක් විවිධ උපක්‍රම භාවිත කරමින් මුදල් අයකරගත් බවට මවුපියෝ චෝදනා කරති.තීන්ත ආලේප කිරීම, බැමි බැඳීම, වැසිකිළි අලුත්වැඩියාව වැනි වැඩසටහන් සඳහන් කොට මෙම මුදල් ලබාගෙන ඇත.මේ සඳහා කිසිදු රිසිට්පතක් නිකුත් නොකර ඇති බවත්, ඒවා පරිහරණය පිළිබඳව විනිවිද භාවයක් නොමැති බවත් ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303148</link>
    <topic>වාද්දුව වැඩිහිටියන් දෙසීයකට නොමිලේ ඇස් කණ්ණාඩි</topic>
    <author>වාද්දුව සමූහ – එස්. ආර්. පියදාස</author>
    <content>කළුතර ප්‍රාදේශීය ලේකම් කොට්ඨාසයේ වාද්දුව පොලිස් වසමේ ග්‍රාම නිලධාරි කොට්ඨාස හයක වැඩිහිටි සමිති සාමාජික සාමාජිකාවන් දෙසීය දෙනකුට ඇස් කණ්ණාඩි බෙදාදීම බස්නාහිර පළාතේ දේශීය වෛද්‍ය හා සෞඛ්‍ය අමාත්‍ය ජගත් අංගගේ මහතාගේ ප්‍රධානත්වයෙන් පසුගියදා දෙල්දූව ;කීපිටිවත්ත ප්‍රජා ශාලාවේදී සිදු කෙරුණි.බස්නාහිර සෞඛ්‍ය ඇමැති ජගත් අංගගේ මහතා එහිදී මෙසේ කීවේය.බස්නාහිර පළාත් වැඩිහිටි සමිති 500 කට ආසන්න ප්‍රමාණයක් තිබෙනවා. ඒවායේ පෙනීම අඩු වියපත් අයට කණ්ණාඩි ලබා දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r1303149</link>
    <topic>බස්රථ-යතුරුපැදි අනතුරින් තරුණ ජීවිත දෙකක් බිලි</topic>
    <author>හොරණ සමූහ - බන්ධුල ආර්. ගුලවන්ත</author>
    <content>මියගොස් සිටින්නේ මගේ එකම පුතායි. පුතාගේ රැකියාව තේ දලු එකතු කිරීම. සිද්ධිය වූ දින ගෙදරින් ගියා තේ දලු ගෙනියන්න. රාත්‍රී 8.00ට පමණ ආරංචි වුණා පුතා අනතුරකට ලක්වී හොරණ රෝහලටත් එතනින් කොළඹ ජාතික රෝහලටත් ගෙනගොස් ඇති බව යැයි බස්රථ - යතුරුපැදි අනතුරෙන් මියගිය තරුණයන් දෙදෙනාගේ මරණ පරීක්‍ෂණයේදී පෝරුවදණ්ඩ රත්මල්ගොඩ වත්තේ් පදිංචි ගුණවතී ලියනගේ මහත්මිය සාක්කි දෙමින් කීවාය.ඉංගිරියේ බොරලුගොඩ දී යතුරුපැදියක් ඇඟළුම් ආයතනයකට අයත් බස් රථයක වැදීමෙන් සිදුවූ අනතුරෙන් බරපතළ තුවාල ලබා මියගිය තරුණයන් දෙදෙනකුගේ් මරණ පරීක්ෂණය හොරණ මූලික රෝහලේ මෘත ශරීරාගාරයේදී හොරණ නාගරික හදිසි මරණ පරීක්‍ෂක සුමේධ ගුණවර්ධන මහතා පැවැත්විය. මේ අනතුරින් මියගොස් ඇත්තේ ජයසේන ආරච්චිගේ සංදීප මධුශංක (21) සහ කේ. ප්‍රසාද් චතුරංග ජයතිලක (29) යන තරුණයන් දෙදෙනෙකි.සාක්කිකාරිය වැඩිදුරටත් මෙසේද කීවාය. හොරණ රෝහලට ප්‍රසාද් පුතා ද ඇතුළත් කර තිබුණා. ඒ මගේ නංගිගේ පුතා. එදින රාත්‍රී 9ට පමණ ප්‍රසාද් පුතා මියගිය වග දැනගන්නට ලැබුණා. පසුදින මගේ පුතාත් මියගිය බව දැනගන්නට ලැබුණා. මට සිටියේ එකම පුතයි.ප්‍රසාද් චතුරංගගේ මව වන ලියනගේ හේමවතී සාක්කි දෙමින් මෙසේ කීවාය. අපට දරුවන් දෙදෙනකු සිටිනවා. ප්‍රසාද් චතුරංග ජයතිලක මගේ වැඩිමහල් පුතා. එයා බැඳලා නෑ. සිද්ධිය වූ දින තේ දලු ගෙන ඒමට බව පවසා පිටත්වුණා. අක්කගේ පුතා සමඟ තේ දලු අරගෙන ගිය බව දැනගත්තා. රාත්‍රී 8.00 වන තෙක් පුතා ගෙදර ආවේ නෑ.මගේ නංගීගෙන් පණිවුඩයක් ලැබුණා ඒ අතරේදී. දෙදෙනාම අනතුරකට ලක්ව ඇති බව දෙදෙනාම ගිහින් තියෙන්නේ ලොකු පුතාගේ යතුරුපැදියෙන්. පොකුණුවිට ගාමන්ට් බස් රථයක හැපී අනතුරට ලක්වෙලා.යතුරුපැදිය බස් රථයේ වැදී අනතුරට ලක්වීමෙන් හිස සහ ශරීරයේ අභ්‍යන්තර ඉන්ද්‍රියයන්ට සිදුවූ බරපතළ තුවාල මත සිදුවූ හදිසි මරණයක් බැව් හොරණ මූලික රෝහලේ අධිකරණ වෛද්‍ය නිලධාරී බන්ධුල මහතා පරීක්‍ෂණයේදී නිගමනය කෙළේය.ඉංගිරිය පොලිස් ස්ථානයේ පො. සැ. පේ‍්‍රමරත්න මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=r13031410</link>
    <topic>කළුතර පාසල් 27ක විදුහල්පති පුරප්පාඩු</topic>
    <author>කළුතර විශේෂ සැම්සන් ප්‍රේමසිරි</author>
    <content>කළුතර දිස්ත්‍රික්කයේ පාසල් 27ක පවතින විදුහල්පති පුරප්පාඩු පිරවීමට බස්නාහිර අධ්‍යාපන අමාත්‍යාංශය කටයුතු යොදා තිබේ.ඒ සඳහා ශ්‍රී ලංකා අධ්‍යාපන පරිපාලන සේවයේ හා ශ්‍රී ලංකා විදුහල්පති සේවයේ සුදුසුකම් ලත් නිලධාරින්ගෙන් අයැදුම්පත් කැඳවනු ලැබේ.අයැදුම්පත් මේ මස 25 වැනිදා දක්වා භාර ගැනේ.කළුතර අධ්‍යාපන කලාපයේ පාසල් දහතුනකට ද හොරණ කලාපයේ පාසල් නවයකට, මතුගම කලාපයේ පාසල් පහකට ද විදුහල්පතිවරුන් අලුතින් පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303141</link>
    <topic>ක්‍රීඩා ඇමැතිට ගෞරව නාමෝපහාර</topic>
    <author/>
    <content>ක්‍රීඩා ඇමැති මහින්දානන්ද අලුත්ගමගේ මහතා විසින් ඉටුකරනු ලබන ජනතා මෙහෙවර හා ශාසනික දියුණුවට ඉටුකළ මෙහෙවර අගය කරමින් ශ්‍යාමෝපාලි මහා නිකායේ අතිපුජ්‍ය මහානායක අග්ග මහා පණ්ඩිත උඩුගම සද්ධර්මකීර්ති ශ්‍රී ධම්මදස්සී රථනපාල බුද්ධරක්ඛිතාභිධාන මහා නාහිමියන් ඇතුළු මහා සංඝ සභාව විසින් ගෞරවනාමෝපහාර සන්නස් පත්‍රය පිරිනැමීම මේ මස 15දා පෙ.ව 9.00ට අස්ගිරි මහා විහාරයේදී අතිපුජ්‍ය මහානායක හිමියන්ගේ අනුශාසකත්වයෙන් කථානායක චමල් රාජපක්ෂ මහතාගේ ප්‍රධානත්වයෙන් අස්ගිරි මහා විහාරීය මංගල උපෝසථාගාරයේදී පැවැත්වේ.මහින්දානන්ද අලුත්ගමගේ මහතා මහජන අවශ්‍යතාවයන් මනාව වටහාගෙන ජනතා සිතුම් පැතුම් ද ඉටු කිරීමට උපරිම ලෙස කැපවු නායකයෙකු වශයෙන් අතිපුජ්‍ය සංඝරත්නයේ පැසසුමට හා ගෞරයට පාත්‍රවී ඇති අතර තවදුරටත් මහජන අවශ්‍යතාවයන් ඉටු කිරීමට මහා සංඝරත්නයේ ආශිර්වාදය ලබාදීමට උදෙසා මේ ගෞරව උපහාර සන්නස් පත්‍රය ලබාදීමට අස්ගිරි මහා විහාරයීය අතිපුජ්‍ය මහා සංඝ සභාවේ තීරණය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303142</link>
    <topic>පාසල් ලීග් රගර් තරගාවලිය ඇරැඹේ</topic>
    <author>ෆවුස් මොහොමඩ්</author>
    <content>මෙරට පාසල් රගර් තරගබිමේ විශිෂ්ටතම ක්‍රීඩකයන්ගේ දස්කම් උරගා බලන සිංගර් අවුරුදු 20න් පහළ පාසල් ලීග් රගර් ශූරතාවලියේ පළමු කොටසේ 'ඒ' කාණ්ඩයේ තරගාවලිය හෙට (15) ආරම්භවේ.මෙවර තරගාවලියේ පළමු කොටසේ 'ඒ' කාණ්ඩයට පසුගිය වසරේ ශූරයන් වන ඉසිපතන, අනුශූරයන් වන ත්‍රිත්ව විදුහල සමග සාන්ත පීතර, රාජකීය, කිංග්ස්වුඩ්, සාන්ත ‍ජෝශප්, විද්‍යා විද්‍යාලය, සාන්ත අන්තෝනි, ධර්මරාජ සහ වෙස්ලි විදුහල් පිල තරග වදිති.තරගාවලිය ආරම්භ කරමින් ඉසිපතන විදුහල් පිල සහ වෙස්ලි විදුහල් පිල අතර තරගය සාන්ත පීතර විදුහල් පිටියේදිත්, රාජකිය විදුහල් පිල හා විද්‍යා විද්‍යාලය අතර තරගය රාජකීය ක්‍රීඩා සංකීර්ණයේදිත්, සාන්ත ‍ජෝශප් විදුහල් පිල හා කිංග්ස්වුඩ් විදුහල් පිල අතර තරගය සී.ආර්.ඇන්ඩ් එෆ්.සී.පිටියේදිත් අද පැවැත්වේ.ජූනි මස 8වැනිදා දක්වා පැවැත්වෙන සිංගර් පාසල් ලීග් පළමු කොටසේ 'ඒ'කාණ්ඩයේ තරගාවලියට තරග 45ක් ඇතුලත්ය. එක් කණ්ඩායමක් තරග 9කට සහභාගි වන අතර ප්‍රසාද ලකුණු සටහනේ පෙරමුණ ගන්නා කණ්ඩායමට සිංගර් ලීග් රගර් ශූරතාව හිමිවේ.සිංගර් ශ්‍රී ලංකා සමාගමේ අනුග්‍රහයෙන් ශ්‍රී ලංකා පාසල් රගර් සංගමය මෙහෙයවන මේ තරගාවලියේ පළමු කොටසේ 'බී'කාණ්ඩයේ තරගාවලිය ඊයේ ආරම්භ වූ අතර ඊට ඩී.එස්.සේනානායක, සාන්ත‍ තෝමස් ගල්කිස්ස, තර්ස්ටන්, මහනාම, සාන්ත සිල්වෙස්තර, නාලන්දා, සී.ඩබ්.ඩබ්.කන්නන්ගර, ලුම්බිණි, වේල්ස් කුමර සහ ආනන්ද විදුහල් ඇතුලත් වෙති.පළමු කොටසේ 'සී'කාණ්ඩය සඳහා කේරී, සාන්ත බෙනඩික්ට්, පානදුර රාජකීය, නුගේගොඩ සාන්ත ජෝන්, මලියදේව, සාන්ත ආනා, මාතලේ සාන්ත‍ ‍තෝමස්, පන්නිපිටිය ධර්මපාල, පිළියන්දල මැදි විදුහල සහ ලලිත් ඇතුලත්මුදලි විද්‍යාලය තරග වදිති.මෙවර තරගාවලියේ දෙවැනි කොටසේ 'ඒ' සහ 'බී' කාණ්ඩ සඳහා කණ්ඩායම් 8බැගින් තරග වදින අතර 'සී'කාණ්ඩයට කණ්ඩායම් 7ක් ඇතුලත්ය. සමස්ත තරගාවලිය සඳහා විදුහල් 83ක් කොටස් තුනක් යටතේ තරග වදින අතර උතුරු පළාත නියෝජනය කරමින් කයිට්ස් හී සාන්ත අන්තෝනි විදුහලත්, යාපනය මැදි විදුහලත්, යාපනයේ සාන්ත ‍ජොන් විදුහලත් තරගාවලියට සහභාගි වෙති. ඔවුන් තරග වදින්නේ තුන්වැනි කොටසේ 'ඩී'කාණ්ඩය යටතේය. තුන්වැනි කොටසට 'ඒ', 'බී', 'සී', 'ඩී', 'ඊ' සහ 'එෆ්' කාණ්ඩ යටතේ පාසල් කණ්ඩායම් 30ක් තරග බිමට පිවිසෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303143</link>
    <topic>පාසල් රගර් සංගමයට එරෙහි විද්‍යාර්ථ නඩුව හෙට</topic>
    <author>රෝෂන් කුමාර</author>
    <content>මහනුවර විද්‍යාර්ථ විද්‍යාලය ශ්‍රී ලංකා පාසල් රගර් සංගමයට එරෙහිව පැවරූ නඩුව හෙට (15) කැඳවීමට කොළඹ දිසා අධිකරණය ඊයේ (13) තීරණය කළේය.තම විද්‍යාලයීය 20න් පහළ රගර් කණ්ඩායම කාණ්ඩ හතරකින් පහත හෙළීම කිසිදු පදනමක් නොමැති නීති විරෝධී ක්‍රියාවක් යැයි පවසමින් එම රගර් කණ්ඩායමේ සාමාජිකයන් මේ නඩුව පවරා තිබිණි.ශ්‍රී ලංකා පාසල් රගර් සංගමය, අධ්‍යාපන අමාත්‍යාංශයේ නිලධාරින්, රගර් ක්‍රීඩා කරන පාසල්වල නියෝජිතයන් ඇතුළු 50 දෙනෙක් මෙහි විත්තිකරුවෝ වෙති.ශ්‍රී ලංකා පාසල් රගර් සංගමය සංවිධාන කරන මේ වසරේ පාසල් රගර් ලීග් තරගාවලියේ පළමු කොටසේ ඒ කාණ්ඩයෙන් තරග වැදීමට විද්‍යාර්ථයට ඉඩ ලබා නොදී තරගාවලිය පැවැත්වීම වළක්වන ලෙසද පැමිණිලිකරුවෝ අධිකරණයෙන් ඉල්ලා සිටිති.ඊයේ (13) මේ නඩුව කොළඹ අතිරේක දිසා විනිසුරු ප්‍රදීප් ජයතිලක මහතා ඉදිරියේ කැඳවීය.පැමිණිලිකාර රගර් කණ්ඩායම සඳහන් කරන ආකාරයට විද්‍යාර්ථ විදුහල් කණ්ඩායම පසුගිය වසරේ ලබා ඇති ප්‍රගතිය අනුව දෙවැනි කොටසේ ඒ කාණ්ඩය දක්වා පහත හෙළීම කිසිදු පදනමක් නොමැති බව පැවැසේ.දෙපාර්ශවයේ කරුණු පදනම් කර මෙවර පාසල් රගර් තරගාවලියට තහනම් නියෝගයක් නිකුත් කරනවාද, නැද්ද, යන්න පිළිබඳ නියෝගය හෙට (15) ප්‍රකාශයට පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303144</link>
    <topic>ගයි ද අල්විස් සමරු ක්‍රිකට් 17දා</topic>
    <author/>
    <content>ශ්‍රී ලංකා ක්‍රිකට් කණ්ඩායමේ හිටපු කඩුලු රකින ක්‍රීඩක ගයි ද අල්විස් අනුස්මරණය සඳහා 96 ලෝක කුසලාන ක්‍රිකට් කණ්ඩායම සහ එස්.එස්.සී කණ්ඩායම අතර “ගයි ද අල්විස් සැමරුම් ක්‍රිකට් තරගය” මේ මස 17 වැනිදා පස්වරු 2.00ට එස්.එස්.සී පිටියේදී පැවැත්වේ. විස්සයි 20 ක්‍රිකට් තරගයක් වන මේ සඳහා 96 කණ්ඩායම අර්ජුන රණතුංග මෙහෙයවන අතර සිදත් වෙත්තමුණි එස්.එස්.සී කණ්ඩායමේ නායකයා ලෙස කටයුතු කරයි.96 කණ්ඩායම-අර්ජුන රණතුංග (නායක), අරවින්ද ද සිල්වා, සනත් ජයසුරිය, රොමේෂ් කළුවිතාරණ, හෂාන් තිලකරත්න, ප්‍රමෝදය වික්‍රමසිංහ, මුත්තයියා මුරලිදරන්, රවින්ද්‍ර පුෂපකුමාර, චමින්ද වාස්, මාවන් අතපත්තු.එස්.එස්.සී. කණ්ඩායම-සිදත් වෙත්තමුණි (නායක), අවිශ්ක ගුණවර්ධන, නිසල් ප්‍රනාන්දු, සංජීව රණතුංග, පියල් විජේතුංග, රොජර් විජේසුරිය, විනෝදන් ජෝන්, අනූෂ සමරනායක, චමින්ද ප්‍රනාන්දු, කෙන් ද අල්විස්, ප්‍රියන්ත උදයරත්න, රෝචන ජයවර්ධන.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303145</link>
    <topic>විශේෂ කාර්ය බළකායේ පාපැදි ශූර උපුල්</topic>
    <author/>
    <content>මෙරට පාපැදි තරග ක්ෂේත්‍රයේ ප්‍රමුඛතම පාපැදි සවාරිය වන ගුවන් හමුදා පාපැදි සවාරියේ මෙවර තරගයේ සමස්ත ශූරතාව දිනූ විශේෂ කාර්ය බලකායේ උපුල් සංජීව ලොකුගේ විශේෂ කාර්ය බලකාය නියෝජනය කරමින් පාපැදි තරග බිමේ ජයග්‍රහණ රැසක් හිමිකරගත් ක්‍රීඩකයෙකි.39 හැවිරිදි උපුල්ගේ වසර 19ක පාපැදි තරග දිවියේ ස්වර්ණමය කාල පරිච්ඡේදය ආරම්භ වන්නේ ඔහු විශේෂ කාර්ය බලකායට බැඳීමෙන් පසුවය.මැලේසියාව, පාකිස්තානය, දෝහා කටාර් වැනි විදේශ රටවල සංචාරය කරමින් පාපැදි තරග ක්ෂේත්‍රයේ අත්දැකීම් රැසක් ලැබූ උපුල් 2006 වසරේ කොළඹ පැවැති දකුණු ආසියා ක්‍රීඩා උළෙ‍ලේ කාල ගණනය කිරීමේ පාපැදි තරගයේ දී හා මාර්ග ධාවන තරගයේ දී රිදී පදක්කම් දිනාගනිමින් ශ්‍රී ලංකාවට කීර්තියක් අත්කරදීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303146</link>
    <topic>මිලියන 500ක වන්දි මුදලක් ඉල්ලා තිලංගගෙන් උපාලිට එන්තරවාසියක්</topic>
    <author/>
    <content>අන්තර් ජාතික ක්‍රිකට් කවුන්සලයෙන් ඉදිරිපත් කරන ලද වාර්තාවක් විකෘති කොට මාධ්‍යයට කරුණු ඉදිරිපත් කිරීමෙන් මෙවර ක්‍රිකට් නිලවරණයට ඉදිරිපත්වී සිටින තමාට සිදුවී ඇති අපහසුතාව හේතුවෙන් රුපියල් මිලියන 500ක වන්දි මුදලක් ඉල්ලා පාර්ලිමේන්තු මන්ත්‍රී තිලංග සුමතිපාල මහතා ශ්‍රී ලංකා ක්‍රිකට් සභාපති උපාලි ධර්මදාස මහතාට සිය නීතිඥවරු මගින් එන්තරවාසියක් යවා ඇත. පසුගිය 12වැනිදා උපාලි ධර්මදාස මහතා මේ සම්බන්ධව මාධ්‍යට කරුණු දක්වා තිබිණි.මෙවර ක්‍රිකට් නිලවරණයේදී සභාපති ධුරය සඳහා තරග වදින තිලංග සුමතිපාල, උපාලි ධර්මදාස සහ සුමිත් පෙරේරා මහත්වරුන්ගේ නාමයෝජනා සම්බන්ධව මතුවී ඇති ගැටලු විභාග කිරීමට ත්‍රිපුද්ගල කමිටුවක් පත්කර ඇත. එහි වාර්තා ඉදිරියේදී ක්‍රීඩා ඇමැතිවරයාට ලබාදීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303147</link>
    <topic>මිනි වොලිබෝල් සංචිතයට තෝරා ගැනීම අද සිට</topic>
    <author>අවිස්සාවේල්ල විශේෂ</author>
    <content>කොළඹ දිස්ත්‍රික් වොලිබෝල් සංගමය අධ්‍යාපන අමාත්‍යංශය සමග එක්ව ඇරඹිමට නියමිත මිනි වොලිබෝල් පුහුණු සංචිත සඳහා ක්‍රීඩක ක්‍රීඩිකාවන් තෝරා ගැනීම සිදු කෙරේ.අවුරුදු 12ට අඩු පිරිමි (උස අඩි 4.6 වැඩි) සහ කාන්තා (උස අඩි 4.3 වැඩි) මේ සඳහා ඉදිරිපත් විය හැකිය.තේරීම් පරීක්ෂණ කොළඹ අධ්‍යාපන කලාපීය පාසල් සඳහා හෙට (14) පෙ.ව 8.30ට ටොරින්ටන් ක්‍රීඩා අමාත්‍යංශ පිටියේදී, මාර්තු 15-ශ්‍රී ජයවර්ධනපුර කලාපීය පාසල් මාලඹේ ආදර්ශ කනිෂ්ඨ විදුහල, මාර්තු 18-පෙ.ව.8.30ට හෝමාගම කලාපය හංවැල්ල රා.ම.ම.වි, මාර්තු 20-පිළියන්දල කලාපය වේල්ස් කුමර විදුහල හිදී පැවැත්වෙන අතර වැඩි විස්තර දු.ක 0776010720 (කරුණාරත්න වික්‍රමසිංහ) මගින් ලබාගත හැකිය.ගම්පහ යසෝදරා දේවී බාලිකා විද්‍යාලයේ නව බාස්කට්බෝල් ක්‍රීඩාපිටිය විවෘත කිරීම අද (14) ආර්ථික සංවර්ධන ඇමැති බැසිල් රාජපක්ෂ මහතාගේ අතින් සිදු කෙරේ.විදුහලේ නිවාසාන්තර ක්‍රීඩා උලෙළ එදින පස්වරු 1.30ට විදුහල් ක්‍රීඩාංගණයේදී පැවැත්වේ.සීතාවක අධ්‍යාපන කොට්ඨාස ක්‍රීඩා උලෙළ අද (14) හංවැල්ල මායාදුන්න විදුහල් ක්‍රීඩාංගණයේදී අධ්‍යාපන සේවා අමාත්‍ය දුමින්ද දිසානායක මහතාගේ ප්‍රධානත්වයෙන් පැවැත්වේ. එදින පස්වරු 1.00ට ආරම්භ වේ.නිට්ටඹුව සංඝබෝධි විද්‍යාලයීය 97 කණ්ඩායම සංවිධානය කරන විවෘත සය සාමාජික සැහැල්ලු පන්දු ක්‍රිකට් තරගාවලිය මේ මස 16-17 දෙදින එම විදුහල් ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.50000ක් අනුශූරතාවට රු.30000ක මුදල් ත්‍යාග පිරිනැමෙන බව සංවිධායකයෝ පවසති. හොඳම පන්දු යවන්නා, හොඳම පිතිකරු සඳහාද ත්‍යාග පිරිනැමේ . මේ පිළිබඳ වැඩි විස්තර දු.ක 0773423647 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303148</link>
    <topic>ශාස්ත්‍රානන්ද-මෙතොදිස්ත මහා ක්‍රිකට් ගැටුම අද</topic>
    <author>නිරෝෂාන් ප්‍රියංකර</author>
    <content>දෙහිවල ශාස්ත්‍රානන්ද (නවෝද්‍යා) මහා විද්‍යාලය සහ මොරටුව මෙතොදිස්ත උසස් විදුහල අතර ප්‍රථම වරට පැවැත්වෙන වාර්ෂික මහා ක්‍රිකට් තරගය අද (14) සහ හෙට දෙදින මොරටුව ද සොයිසා ක්‍රීඩාංගණයේදී පැවැත්වේ.ශාස්ත්‍රානන්ද විදුහල් කණ්ඩායම විපුල නිශාන්ත මෙහෙයවන අතර උපනායකයා ලෙස චතුර කුමාර කටයුතු කරයි.මෙවර තරගාවාරයේදී තුන්වැනි කාණ්ඩයෙන් තරග වදින ශාස්ත්‍රානන්දය මේ වන විට සහභාගි වී ඇති තරග 6න් 3ක පූර්ණ ජයග්‍රහන හිමිකර ගෙන ඇත. විපුල නිශාන්ත ලකුණු 400 සීමාව පසුකරමින් හා කඩුලු 26ක් බිඳ හෙලමින් තුන් ඉරියව් ක්‍රීඩකයෙකු ලෙසින් කණ්ඩායමේ පෙරමුණේ පසුවන අතර දමිත් නිරෝෂන් ද තුන්ඉරියව් දස්කම් පෙන්වයි‍.උපනායක චතුර කුමාරද පිතිකරුවෙකු ලෙසනි දක්ෂතා දක්වන අතර පන්දු යැවීමේ අංශය වී.චච්.සුමිත් හා රවිඳු සංජිවගෙන්ද ශක්තිමත්ව ඇත. (කණ්ඩායමේ ක්‍රිකට් භාර ආචාර්ය ලෙස පූජ්‍ය විමලබුද්ධි හිමි කටයුතු කරයි)පසුගිය වසරේ සිට ක්‍රිකට් පිටියේ විශිෂ්ට දක්ෂතා පෙන්වන මෙතොදිස්ත විදුහල් කණ්ඩායමේ නායකයා ලෙස නිශාන් ඔමල්ක ප්‍රනාන්දු කටයුතු කරන අතර ජයංග සුදේශ් උපනායකත්වය දරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=s1303149</link>
    <topic>පිළිමතළාව මධ්‍ය මහා විද්‍යාලයේදී පසුගියදා . . .</topic>
    <author/>
    <content>පිළිමතළාව මධ්‍ය මහා විද්‍යාලයේදී පසුගියදා පැවැති සමස්ත ලංකා චෙස් තරගාවලියේදී අවුරුදු 10න් පහළ පිරිමි ඉසව්ව ඉමේද කෞෂල්‍ය, අවුරුදු 16න් පහළ පිරිමි නිපුන් අවිශ්ක සහ අවුරුදු 16න් පහළ කාන්තා ලුමිණි අමාෂා ප්‍රථම ස්ථාන දිනාගැනීමට සමත්විය.මේ තිදෙනාම නිට්ටඹුව රන්පොකුණුගම මහා විද්‍යාලය නියෝජන කළ ක්‍රීඩක ක්‍රීඩිකාවන් වීම විශේෂත්වයකි. විදුහල්පති සමන් ජයසේකර, නියෝජ්‍ය විදුහල්පතිනි එස්.ඒ.පී.පී.සුභසිංහ, ක්‍රීඩා පරිපාලිකා එම්.එම්.පී.කාන්තිලතා, චෙස් පුහුණුකරු සඳුන් ගමගේ මහත්ම මහත්මින් සමග ජයග්‍රාහී විද්‍යාල චෙස් කණ්ඩායම.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303141</link>
    <topic>මත්තල අහස ජාත්‍යන්තරයට</topic>
    <author>රාමන්</author>
    <content>2015 වන විට ලක්ෂ 25ක සංචාරක ප්‍රජාවක් රට තුළට කැඳවා ගැනීමට නම් ඊට අවශ්‍ය යටිතලය සැකසිය යුතු වෙනවා. එය හෝටල් හා හෝටල් කාමර ප්‍රමාණයේ වැඩිවීම පමණක් නොවෙයි. ගුවන් ගමන් පහසුකම් ද පුළුල් විය යුතුයි. මේ සඳහා කටුනායක බණ්ඩාරනායක ජාත්‍යන්තර ගුවන් තොටුපළ පුළුල් කිරීමේ ද සීමාවක් දක්නට ලැබෙනවා.යටත් විජිත යුගයේ හම්බන්තොට අතිදුෂ්කර පළාතක් ලෙසයි ඉතිහාසයට එකතු වන්නේ. එහි අපේ මතකයට එන සුදු දිසාපතිවරයා ලෙස පවත්වන්නේ ලෙනාඞ් වුල්ෆ්ය. ලෙනාඞ් වුල්ෆ්ගේ පැමිණීමත් සමඟ ම හම්බන්තොට අයත් මුළු ගිරුවාපත්තුවම රටට නිරාවරණය වන්නේ පසු කලෙක ඔහු රචනා කළ ‘බැද්දේගම’ නව කතාව සමඟින්.දුෂ්කර ගිරුවාපත්තුවේ ‘බැද්දේගම’ නවකතාව පාදක වන්නේ අතිදුෂ්කර ප්‍රදේශයක්. මේ වන විට එම ප්‍රදේශය හිතා ගැනීමටවත් නොහැකි ආකාරයේ පරිවර්තනයකට ලක් වෙමින් තිබෙනවා. මත්තල අන්තර් ජාතික ගුවන් තොටුපල ඉදිවන්නේ එදා ලෙනාඩ් වුල්ෆ් දුටු බැද්දේගමට ආසන්නව.අද එම ප්‍රදේශය හඳුන්වන්නේ ‘මීගහ ජඹුර’ නමින්. මත්තල ඊට ආසන්නයේ පිහිටි ලඳු කැලෑ සහිත දුෂ්කර බිම් ප්‍රදේශයක්. ජාත්‍යන්තර ගුවන් තොටුපල ඉදි වන්නේ එම ප්‍රදේශයේ වීම සුවිශේෂත්වයක්. මේ වන විටත් ලෙනාඩ් වුල්ෆ් ජීවතුන් අතර සිටියානම් ඔහු මේ වෙනස දකින්නේ කෙසේ දැයි කියන්න දැන්නේ නැහැ. එහෙත් හම්බන්තොට වෙනස් වෙලා නැතැයි 1960 සිදු කළ ඔහුගේ දෙවැනි ගමනේ දී ඇති කරගත් නිගමනය නම් සම්පූර්ණයෙන් ම වෙනස් කර ගැනීමට සිදු වෙනවා.මේ වන විට එම වෙනස ජාත්‍යන්තරය දක්වා විහිදී අවසන්. මත්තල අහස ජාත්‍යන්තරයට යොමු වන්නේ එහි ප්‍රතිඵලයක් ලෙස තව දින කීපයක් ඇතුළත විවෘත වන මත්තල ‘‘මහින්ද රාජපක්ෂ ජාත්‍යන්තර ගුවන් තොටුපළ’’ අපේ රටේ එවන් ගණයේ දෙවැනි ගුවන් තොටුපළයි. එ් අනුව පළමු වැන්න කටුනායක වන අතර දෙවැන්න මත්තලයි. රටකට ජාත්‍යන්තර මට්ටමේ ගුවන් තොටුපළ දෙකක් තිබීමේ වැදගත්කම අපට පෙනුනේ පසුගිය තිස් අවුරුදු යුධ සමයේ.සමහර අවස්ථාවල කටුනායකට පැමිණි ගුවන් යානා හරවා යැවීමට සිදු වුණේ දකුණු ඉන්දියාවට. මෙය වියදම් අධික කාර්යයක් වුණා. එදා අපට ජාත්‍යන්තර මට්ටමේ ගුවන් තොටුපළ දෙකක් තිබුණා නම් තාවකලිකව කටුනායක වසා දැමීමට සිදු වුවත් ප‍්‍රශ්නයක් වන්නේ නැහැ. යුද්ධයක් ඇතත් නැතත් ස්වභාවික හේතුවක් මුල් කර ගැනීමින් අනාගතේ දිනෙක වුව ද මෙවන් අවශ්‍යතා මතු විය හැකියි. එ් නිසා විකල්ප ජාත්‍යන්තර ගුවන් තොටක පැවැත්ම රටක් වශයෙන් වැදගත්.රටක ප්‍රමුඛතා ලැයිස්තුවේ මෙවැන්නකට ඇති ඉඩකඩ හා ප්‍රමුඛතාවය කෙබඳු ද යන්න මේ පිළිබඳ ව කෙරෙන විචේචනාත්මක තර්කයයි. සාමාන්‍යයෙන් විපක්ෂය මේ සම්බන්ධයෙන් චෝදනාත්මකව නඟන තර්කය ද එයයි.ශ්‍රී ලංකාව දකුණු ආසියාවේ ගුවන්, නාවික හා වාණිජ කේන්ද්‍රස්ථානයක් ලෙස දියුණු කිරීමට මහින්ද චින්තනය මඟින් ප්‍රතිඥ දී තිබෙන බව මෙසේ තර්ක කරන බොහෝ අය කල්පනා කරන්නේ නැහැ. එය නිවැරදි ඉලක්කයක් ලෙසයි බොහෝ අය දකින්නේ. පුළුල් ලෙස කල්පනා කරන විපක්ෂයේ අය වුව ද එහි වරදක් දකින්නේ නැහැ.එසේ නම් එය ‘මහින්ද චින්තනයේ’ වචනවලින් පමණක් සඳහන් කිරීමෙන් පලක් වන්නේ නැහැ. එම පොරොන්දුවලට නැතිනම් එහි අඩංගු ගුවන් තොටුපළවල් වරාය නොමැතිව නාවුක, ගුවන් හා වාණිජ කේන්ද්‍රස්ථානයන් බිහිවන්නේ නැහැ.මේ අර්ථයෙන් ගත් කළ මත්තල විවෘත වන්නේ දකුණු ආසියානු ගුවන් කේන්ද්‍රස්ථානයකට අවැසි ගුවන් තොටුපළක් ලෙසින්. නැතිනම් කටුනායකට අමතරව ඉදිවන තවත් එක් ජාත්‍යන්තර ගුවන් තොටුපළක් විදියටයි.මීට අමතරව සංචාරක ව්‍යාපාරය දියුණු කර 2015 වන විට වසරකට ලක්ෂ 25ක සංචාරක ප්‍රජාවක් මෙරටට ගෙන්වා ගැනීම ඉලක්ක කර ගනිමින් රජය කටයුතු කරගෙන යන බව කාටත් රහසක් නොවෙයි. දැනටමත් එම ඉලක්කය සම්පූර්ණ කරගත හැකි මට්ටමේ වර්ධනයක් සංචාරක ව්‍යාපාරය තුළ දක්නට ලැබෙනවා.මේ වන විටත් රටේ දෙවැනි ආදායම් මාර්ගය බවට පත්ව ඇත්තේ සංචාරක ව්‍යාපාරයයි. විශේෂයෙන් ම පසුගිය සිවිල් යුද්ධයෙන් පසු මේ දක්වා වඩාත් ඉදිරියට ගිය ආර්ථික ක්ෂේත්‍ර‍්‍රය ලෙස ද සංචාරක කර්මාන්තය ඉදිරියට ඇවිත්.2015 වන විට ලක්ෂ 25ක සංචාරක ප්‍රජාවක් රට තුළට කැඳවා ගැනීමට නම් ඊට අවශ්‍ය යටිතලය සැකසිය යුතු වෙනවා. එය හෝටල් හා හෝටල් කාමර ප්‍රමාණයේ වැඩිවීම පමණක් නොවෙයි. ගුවන් ගමන් පහසුකම් ද පුළුල් විය යුතුයි. මේ සඳහා කටුනායක බණ්ඩාරනායක ජාත්‍යන්තර ගුවන් තොටුපල පුළුල් කිරීමේ ද සීමාවක් දක්නට ලැබෙනවා.‘අපි කොහොමත් කටුනායක සංවර්ධනය කරනවා. හැබැයි එ්ක තවත් විශාල කිරීමේ හැකියාවක් නැහැ. එ්කට අවශ්‍ය භූමි ප‍්‍රමාණයක් කටුනායකින් ගන්න බැහැ.’ප්‍රියංකර ජයරත්න සිවිල් ගුවන් සේවා අමාත්‍යමත්තල ජාත්‍යන්තර ගුවන් තොටුපළ ඉදිවන්නේ ම හෙක්ටයාර් 2000ක පමණ භූමි ප්‍රමාණයක් එ් සඳහා වෙන් කරමින්. මින් පළමු අදියරේ සංවර්ධනය වන්නේ හෙක්ටයාර් 800ක් පමණයි. නව ගුවන් තොටුපලක් ඉදි කිරීමේ දී මතුවන ඉඩම් ප්‍රශ්නය මත්තල දී පැන නගින්නේ නැහැ. කටුනායකට වුව ද ලෝකයේ විශාලතම ගුවන් යානා ගොඩබෑමේ අපහසුතාවයක් තිබෙනවා. ඊට හේතුව ගුවන් පතයේ දිග පළලයි. මත්තල විවෘත වන්නේ ම එවන් ප්‍රශ්නවලට පිළිතුරු සපයමින්.දැනට ලෝකයේ ඇති විශාලතම ගුවන්යානා කටුනායක ගොඩ බාන්නට බැරි ගොඩබෑමට වූවද මත්තල ට හැකියව තිබෙනවා. නැතිනම් ලෝකයේ ඕනෑම මට්ටමක සද්ධන්ත ගුවන් යානයක් පිළිගැනීමට මත්තල සුදානම්. මේ සඳහා මීටර් 3500ක දිගින් යුත් මත්තල ගුවන් ධාවනපතය මීටර් 75ක් පළලයි.එසේ ම මුල් අදියරේ දීම ප්‍රධාන පර්යන්තයට ගුවන් යානා දෙකක් එකවර සම්බන්ධ කළ හැකි අයුරින් මෙම ගුවන් තොටුපළ ඉදි කර තිබෙනවා. වර්තමානයේ ඉදි වන ජාත්‍යන්තර ගුවන් තොටුපළක ඇති සියලූම නවින පහසුකම්වලින් මත්තල සමන්විත බවයි. එහි සේවය කරන ඉංජිනේරුවරුන් පවසන්නේ. මීට අමතරව එකවර ගුවන්යානා 10ක් හැසිරවීමේ පහසුකම් සහිතව හා ගුවන් භාණ්ඩ මෙටි‍්‍රන් ටොන් 45000ක් හැසිර විය හැකි. ගුවන් භාණ්ඩ පර්යන්තයකින් ද මත්තල සමන්විතයි.එසේ ම මත්තල ජාත්‍යන්තර ගුවන් තොටුපළ නාමාවලියට අලූතින් එක් වන්නේ පාරිසරික ගුවන් තොටක් ලෙසින්. මත්තල විවෘත කිරීමෙන් පසු එය ජනප්‍රිය කරවීමට සංවර්ධනය කිරීමේ මුවාවෙන් කටුනායක වසා දමනවාද ? යන අදහසක් රටපුරා පැතිරී යනවා. ඊට පිළිතුරු දිය හැකි හොඳම බලධාරියා සිවිල් ගුවන් සේවා ඇමැති ප්‍රියංකර ජයරත්න මහතායි.‘ඔය කතාව කියන්න මත්තල විවෘත කරනවයි කිව්වාමයි. කටුනායක ඉඩ තියෙන්නේ මිලියන 6කට පමණයි. වසරකට හසුරුවන්න පුළුවන් මගී සංඛ්‍යාව මිලියන හයයි. ගිය වසරේ (2012* මිලියන 7.2 අමාරුවෙන් මෙහෙයවා තිබෙනවා.මත්තල ධාරිතාව මිලියන එකයි. එහෙම නම් කටුනායක වහල මිලියන පහක් නවත්වා මිලියනයක් පමණක් මෙහෙයවනවාද ? එ් නිසා කිසිසේත් ම කටුනායක වහන්නේ නැහැ. 2015 ජුනි අවසන් වන විට කටුනායක ධාරිතාවක් වැඩි කරන්න කියා තිබෙනවා. මත්තල දෙවැනි අදියර මිලියන පහක්. කටුනායක දෙවැනි අදියර මිලියන 9ක් මේ නිසා කවදාවත් කටුනායක වසන්නේ නැහැ.’මත්තල විවෘත වීමෙන් පස්සේ ගුවන් මගීන්ට තම ගුවන් තොටුපළ තෝරා ගැනීමේ ප්‍රශ්නයක් වන්නේ නැහැ. හම්බන්තොට හා එ් ආශ්‍රිත අයට කටුනායකට එන්න යන්න වියදම මත්තල විවෘත වීමත් සමඟ ඉතිරි කර ගත හැකි යි. ‘එයා ඇරබියා’, ‘ප්ලයි ඩුබායි’ වැනි සමාගම් මත්තල විවෘත වීමත් සමඟ ම ගුවන් ගමන් ඇරඹීමට දැනටමත් ගිවිසුම් අත්සන් කර අවසන්. තවත් සමාගම් බලා ගෙන සිටින්නේ මෙම ගුවන් තොටුපල විවෘත වීමෙන් පසු එහි ක්‍රියාකාරිත්වය දෙස බලා පැමිණීමටයි.මේ වන විට රටක් වශයෙන් ගත් කළ අප භාවිතා කරන ගුවන් යානා සංඛ්‍යාව හා සේවා සපයන ගමනාන්ත සංඛ්‍යාව වැඩිවෙලා. රටවල් වශයෙන් එම සංඛ්‍යාව 33ක් දක්වා වැඩිවෙලා. පසුගිය සමයේ පැවැති ජාත්‍යන්තර සිවිල් ගුවන් සේවා විගණනයේ දී සුරක්ෂිතතාවය අතින් ශ්‍රී ලංකාව දකුණු ආසියාවේ ප්‍රථම ස්ථානයටත්, ආසියානු ශාන්තිකර කලාපයක් සිව් වැනි ස්ථානයටත් ලෝකයේ මුල් රටවල් 10 අතරටත් පැමිණ තිබෙනවා. මෙය විශාල ජයග්‍රහණයක් මෙන් ම, මත්තල ජාත්‍යන්තර ගුවන් තොටුපළේ අනාගත වර්ධනයටත් හේතු වන බව අමුතුවෙන් කිව යුතු නැහැ.විශේෂයෙන් ම අගනුවරින් බැහැර ප්‍රදේශයක නව ජාත්‍යන්තර ගුවන් තොටුපළක් විවෘත වන විට ඊට සාපේක්ෂව අනෙකුත් යටිතල පහසුකම් ද දියුණු විය යුතුයි.හම්බන්තොට ඉතා සීඝ්‍රයෙන් එම යටිතල පහසුකම් පැත්තෙන් දියුණු වෙමින් පැවතිය ද ගුවන් තොටුපළ ඉදි විමේ වේගයට සාපේක්ෂව එ් අවට පහසුකම් වැඩි දියුණු වී තිබේ ද යන්න කඩිනමින් විමසුකට භාජනය කළ යුතු ප්‍රශ්නයක්.විශේෂයෙන් ම විවෘත වූ දා සිට ම ගුවන් ගමන් සඳහා විවෘත වන්නේ නම් ගුවන් තොටුපළ අවට යටිතලය මෙන් ම එහි පහසුකම් ද වැදගත්. එ් සම්බන්ධයෙන් වැඩි අවධානයක් යොමු කිරීමට ද අදාළ බලධාරින් ට සිදු වෙනවා. මේ සඳහා නිලධාරි වාර්තා මතම යැපීමෙන් තොරව ප‍්‍රායෝගිකව සොයා බැලිය යුතු යි.ගුවන් යානයෙන් පමණක් නොව ගුවන් තොටුපළින් නික්ම යන ගුවන් මගියා ට ප්‍රථමයෙන් ම මුණ ගැසෙන පරිසරය ගැන ද සැලකිලිවත් වීම වැදගත් යන්න අමුතුවෙන් කිව යුතු නැහැ. ක්‍රමක්‍රමයෙන් මේ තත්ත්වය වෙනස් වන තුරු ක්ෂණික පහසුකම් රැසක් ඇති කළ යුතු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303142</link>
    <topic>අනෙක් පැත්තෙන් නැග්ගත් නිහාල් තවම කන්ද මුදුනේ</topic>
    <author>පණ්ඩුක සමරසේකර</author>
    <content>පුරා දශක 5ක් තිස්සේ රසික මන දොල සංසිඳවාලූ නිහාල් නෙල්සන් සිය 112 වැනි ගීත සමුච්චය ලෙස “වසර 50යි නිහාල් ඇවිත්”සංගීත තැටිය මෙම 15 (හෙට) වැනිදා එළිදක්වයි. එයට සමගාමීව “වසර 50යි නිහාල් ඇවිත්” නමින් සංගීත ප්‍රසංගයක් ද එදින පස්වරු 6ට මියුසියස් විද්‍යාලයීය රංග ශාලාවේදී පැවැත්වේ. මෙම සටහන ඒ නිමිත්තෙනි.නිහාල්ගේ උපන් ගම මොරටුවයි. ඔහු අධ්‍යාපනය ලැබුයේ මොරටුව රාවතාවත්ත රෝමානු කතෝලික මිශ්‍ර පාසලෙන් හා මොරටු මහා විද්‍යාලයෙනි. පාසල් වියේ පටන් නිහාල් කවි ගීත රචනයටද හපනෙක් විය. ඔහු තමා විසින්ම නිර්මාණය කරගත් කවි ගීත පාසැලේ සාහිත්‍ය සංගමයේදී ගායනා කළේය. සභාවක් ඉදිරියේ කවි ගීත ගායනයෙන් සිය සබකෝලය පාසල් දිවිය තුළදීම යටපත් කරගත් නිහාල් මංගල උත්සව සඳහා ද ගී ගැයුවේය.ප්‍රකට සංගීතඥයකු වන ඒ.ජේ. කරීම් නිහාල්ට හමුවූයේ එවැනි එක් මංගල සාදයකදීය. එදා මංගල සාදයට සංගීතය සැපයූවේ ඒ.ජේ. කරීම්ය. ඔහු නිහාල් ගැන පැහැදුනේය.“යාළුවා තමුසෙ එනවද මගෙත් එක්ක ප්‍රසංග වලට යන්න”.ඒ.ජේ. කරීම් මේ පුංචි කොලු ගැටයාගෙන් විමසීය.“හරි යමු” ලැබුණු අවස්ථාවෙන් උපරිම පල ලබන්නට නිහාල් නෙල්සන් එක පයින් කැමැති විය.ඒ.ජේ. කරීම් මහනුවර “කැන්ඩි ලේක් ක්ලබ්” අවන් හලේ ප්‍රසංගවල සංගීත සපයයි. කරීම් කැඳවාගෙන ආ මේ කොලු ගැටයා ගේ ගායන විලාශය දුටු රසිකයෝ මහත් අමන්දානන්දයට පත් වූහ.ඒ.ජේ. කරීම් සංගීතවේදියා නිහාල්ගේ නිහතමානී ගති පැවතුම්වලට බොහෝ සේ ඇලුම් කළේය. ඔය අතර එක් සංගීත ප්‍රසංගයකදී නිහාල්ට කරුණාරත්න අබේසේකරයන් හමුවිය. කරු අයියා නිහාල්ගේ හොඳ මිතුරකු වූයේ ඔහුගේ කුසලතාවයන් ලෙන්ගතු කමත් නිසා ය.ඉන් පසු කැන්ඩි ලේක් සමාජශාලාවේ ප්‍රසංගයන්ට අමතර කරු අයියා නිවේදන කටයුතුකළ ප්‍රසංගයන්හි ද නිහාල් නිතර දකින්නට ලැබුණි.වර්තමානයේ බොහෝ ප්‍රවීණයන්ව සිටින ශිල්පීන්ට අත හිත දුන් කරු අයියා නිහාල්ටද ගුවන් විදුලියේ සංගීත වැඩසටහන් සඳහා දොර කවුළු විවර කර දුන්නේය. ඒ.ජේ කරීම් මගින් ඔහුට සංගීතවේදී ආර්.ඒ. චන්ද්‍රසේන ද හඳුනා ගැනීමට ලැබුණා.අන් අයගේ ගීත ගයමින් වේදිකාව ජයගත් නිහාල් තමාටම කියා ගීතයක් රචනා කරගන්නේ එවකට සරත් මුණසිංහ නම් කවියා වූ වර්තමානයේ මීගහ වෙල සුමනසාර හිමියන්ගෙනි. එම ගීතයේ තනුව නිර්මාණය වූයේ නිහාල් නෙල්සන් අතිනි.ආර්. ඒ. චන්ද්‍රසේනයන් එම ගීතයට සංගීතය මුසු කළේය. ඒ “ලස්සනට පිපුණු වනමල්” නම් අදටත් ජනප්‍රියත්වයේ හිනි පෙත්තේ ඇති ගීතයයි.එම ගීතයෙන් නිහාල් නෙල්සන් නම් ගායකයා1963 මාර්තු 31 දින ගුවන් විදුලියේ වෙළෙඳ සේවයෙන් මෙලොව එළිය දුටුවේය. ඒ කරු අයියා ගේ ඇවෑමෙන් ගුවන් විදුලියෙන් ගීතය ප්‍රචාරය වීමෙනි. කරු අයියා එදා කීවේ මේ මල් වෙඩිල්ල පත්තු කරනවා. එය දිලි දිලී තියෙනවා. කවදාවත් නිවෙන්නෙ නැහැ යනුවෙනි. එය සාක්ෂාත් කරමින් වසර 50ක්ම ඔහු ගීත අඹරේ දිලි දිලී ඇති අයුරු මනාව පසක් වෙයි.වසර 50ක් පුරා නිහාල් නෙල්සන් දෙස් විදෙස් සංගීත ප්‍රසංග අප්‍රමාණ ගණනක ගීත ගයා ඇත. ඇල් මැරුණ ප්‍රසංග ජව සම්පන්නව ඉදිරියට ගෙන යාමට නිහාල් ගේ සම්ප්‍රාප්තිය සංගීත ප්‍රසංග සංවිධායක යෝ, සංගීත කණ්ඩායම් මෙන්ම ප්‍රේක්ෂකයෝද පුල පුලා බලා සිටිති.වසර 50ක් පුරා නිහාල් නෙල්සන් එළි දැක්වූ නිර්මාණ එකතුව ගණනින් 112 කි.එය මෙරට සංගීත ඉතිහාසයේ කිසිදු ගායකයකු නොකළ හපන්කමකි.චිත්‍රපට පසුබිම් ගායකයකුද වූ නිහාල් පෙම් කුරුල්ලෝ , දියමන්ති, වාලම්පුරි සඳවට රන්තරු, මල්වරුසා, සක්විති සුවය රෝදය, හරියනකොට ඔහොම තමයි, රතු මකරා, ශිරානි, වැනි චිත්‍රපට රැසක පසුබිම් ගායනයෙන්ද දායක විය.සෘජු, ප්‍රතිපත්තිගරුක ගායකයකු ලෙස ගීත ක්ෂේත්‍රයේ ප්‍රකටව සිටින නිහාල් නෙල්සන් සිය 50 වසරක දීර්ඝ ඉතිහාසය තුළ අපමණ විචාරකයන්ට නොසැලී මුහුණ දෙමින් ඉදිරියට පැමිණි අතර එයට අත්වැල සැපයුයේ ප්‍රිය බිරිඳ මාලිය. එකම පුත් කාංචන තරංග නෙල්සන් ගුවන්විදුලියේ ශබ්ද පරිපාලකවරයකු ලෙස වර්තමානයේ කටයුතු කරයි. නිහාල් එය සිහිපත් කරන්නේ ඉතා හැඟුම්බරවූ භක්ති ප්‍රණාමයෙනි.ගී පද රචකයකු, තනු නිර්මාපකයකු හා ගායකයකු ලෙස සිය 50 වසරක සංගීත ගමනේ මුල් යුගයේ සිය ගායනයට වයලීන් වාදනය සැපයූ ශ්‍රේෂ්ඨ ගාන්ධර්වයකු වූ ආචාර්ය වික්ටර් රත්නායකයන් නිහාල් ගැන මෙසේ පවසයි.“කන්දේ දෙපැත්තෙන් නිහාල් හා මම ඉහළට නැංගා. අපි දෙන්නම හිනි පෙත්තේ ඉන්නේ. අපි දෙන්නා මේ කන්දෙන් පහළට තල්ලු කරන්න තරම් සමතෙක් මිහිපිට නැහැ” යනුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303143</link>
    <topic>ගුරුකුලයේ නම රැන්දූ පසළොස් වසරක නර්තන පෙළහර</topic>
    <author>කාංචනා නිරෝෂණී</author>
    <content>උඩරට නර්තනය ශ්‍රී ලාංකීය සාම්ප්‍රදායික නර්තන කලාවේ අභිමානය කියා පාන්නකි. කිරිබත්ගොඩ “නිල්මිණි නිශ්ශංක රංගායතනය” මෙම කලා අභිමානය අනාගතයට උරුම කර දෙන අපූරු තෝතැන්නකි.සිසු සිසුවියන් තුන්සියයක් පමණ නර්තනය හදාරන මෙම රංගායතනය වසර හයකට ආසන්න කාලයක් තිස්සේ පවත්වාගෙන එනු ලබන්නේ කැලණිය ගුරුකුල විද්‍යාලයේ නර්තන ආචාරිණී නිල්මිණී නිශ්ශංක මහත්මියයි.උඩවලව මහා විද්‍යාලයෙන් නර්තනය හැදෑරූ ඇයගේ ගුරු වෘත්තියට මේ වන විට වසර විසි දෙකකි. සෝමරත්න ගම්ලත් මහතා ඇයගේ මුල් නර්තන ආචාර්යවරයා යි. ඉන්පසු පිටිගල ජයසේන, රවි බන්දු විද්‍යාපති, මුදියන්සේ දිසානායක වැනි ප්‍රවීණ නර්තන ආචාර්යවරුන් යටතේ ප්‍රගුණ කරමින් සතිස්චන්ද්‍ර එදිරිසිංහ මහතා යටතේ දේශීය විදේශීය නර්තනය ද හැදෑරුවේ ය. ඇය එවකට මහවැලි සංස්කෘතික බලකායේ සාමාජිකාවක් ද විය.ප්‍රථම ආසියාතික ජනකලා නර්තන උළෙලින් ප්‍රථම ස්ථානය දිනාගත් ශ්‍රී ලාංකීය නර්න කණ්ඩායමේ, සාමාජිකාවක් වීමට ඇය වාසනාවන්ත විය. මූර්ති හා නාට්‍යකරණය පිළිබඳව ද විවිධ පාඨමාලා හදාරා ඇති ඇය ටෙලි නාට්‍යය මෙන්ම ගීත රූප රචනාවලට ද රංගනයෙන් දායක විය. තම දිවියම නර්තනය කරගනිමින් අනාගත පරපුරට තම ශිල්පය දායාද කිරීමට නොමඳ වෙහෙසක් ගන්නා ඇගේ සේවය අගය කළ යුතුය. වසර පහළොවක් තිස්සේ නොකඩවා කැලණිය ගුරුකුල විද්‍යාලයීය නර්තන කණ්ඩායම සමස්ත ලංකා නැටුම් හා මුද්‍රා නාට්‍යය තරඟාවලියෙන් ජයග්‍රහණ ලබා ගන්නේ මෙහි ප්‍රතිඵලයක් ලෙසයි.කන් බිහිරි කරවන නාගරික ඝෝෂාවෙන් පිරුණු කිරිබත්ගොඩ නගර මධ්‍යයට නර්තන කලාවේ සැබෑ සෞන්දර්ය ගෙන එන “නිල්මිණි නිශ්ශංක රංගායතනය” ද අනාගත දරු පරපුරට නර්තන ශිල්පය දායාද කිරීමේ ඇගේ එක් පියවරකි. ඇය පවත්වාගෙන යන මෙම රංගායතනයට මෙම මස 21 වන දින සුවිශේෂී දිනයකි.රංගායතනයේ ඉගෙනුම ලබන සිසු සිසුවියන් වෙනුවෙන් සංවිධානය කරන පළමු කළඑළි මංගල්‍යය පැවැත්වීම ඊට හේතුවයි. පෑලියගොඩ විද්‍යාලංකාර පිරිවෙනේ දී පැවැත්වෙන මෙම කළඑළි මංගල්‍යයේ දී සිසුන් දෙදෙනෙකුට වෙස් පැළඳවීමත්, සිසුවියන් තිස්අට දෙනෙකුට පායිම්පත් පැළඳවීමත් සුබ නැකතින් චාරිත්‍රානුකූලව සිදුවීමට නියමිත ය.උඩරට නර්තන සම්ප්‍රදායේ ප්‍රධාන ශන්තිකර්මය වන කොහොඹායක් කංකාරියේ නර්තන අංග සහ උඩරට නර්තන සම්ප්‍රදායේ සියලු අංග හොඳින් ප්‍රගුණ කළ සිසු සිසුවියන් සඳහා මෙම වෙස් පැළඳවීම සහ පාම්පත් පැළඳවීම සිදු කරයි. මෙම වසරේ සිට වසර හතරකට වරක් කළ එළි මංගල්‍යයක් පැවැත්වීමට ඔවුන් අදහස් කරයි.උඩරට නර්තන සම්ප්‍රදාය අනාගතයට ගෙන යාමට මෙමඟින් දරුවන්ට මඟ සැලසෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303144</link>
    <topic>මන බදනා රූ මැවූ ‘ඉයුමනයිඩ්ස්’</topic>
    <author>බන්දුල විතානගේ</author>
    <content>මෙවර රාජ්‍ය නාට්‍ය උළෙල නියෝජනය කරන ලද රණසිංහ අධිකාරිගේ ‘ඉයුමනයිඩ්ස්’ නම් නාට්‍යය දීර්ඝ නාට්‍ය අතර වඩාත් කැපී පෙනෙන නාට්‍යයක් ලෙස අපට සැලකිය හැකිය. මෙහි විශේෂත්වය වන්නේ, ගාල්ලේ මහින්ද විද්‍යාලය, සවුත්ලන්ඩ්ස් විද්‍යාලය සහ සංඝමිත්තා විද්‍යාලය එකතුව මෙම නාට්‍යය ඉදිරිපත් කිරීමයි.මෙම නිෂ්පාදනය සලකුණ තබන්නේ නිෂ්පාදන ශිල්පයේ ශූරතාවයයි. එයට හේතුව මා සිතන පරිදි රණසිංහ අධිකාරි කලක් තිස්්සේ, පාසල් දරුවන් සමඟ ග්‍රීක සහ ශේක්ෂ්පියර් නාට්‍ය විවිධ අවස්ථාවල නිර්මාණය කර ඉදිරිපත් කිරීමයි. මෙම පූර්ව අභ්‍යාසයන් නිසා ‘ඉයුමනයිඩ්ස්’ නාට්‍ය නිෂ්පාදනය ආලෝකමත් වෙයි. එහි රංගධරයන් වෘත්තීය මට්ටමකට ගෙන ඒමට අධිකාරි සමත් වී ඇත.ඔහු විනාඩියක් පාසා මවන හැම වේදිකා චිත්‍රයක්ම මන බඳනා සුළුය. වේදිකා නාට්‍යයක් ඇසට අඳුනක් විය යුතු යැයි යන කියමන ‘ඉයුමනයිඩ්ස්’ අපට ඔප්පු කරයි. එහි රඟන දූතිකාවන්ගේ හඬ මහ පොළොව තුළින් නැගෙන්නා සේය. දූතිකාවන් යනු ග්‍රීක දේව පුරාණයේ එන පලිගැනීමේ දෙවඟනන්ය.ඔවුන්ගේ දෑසින් ලේ වැගිරෙන අතර නාගයින් ඔවුන්ගේ හිස වෙළාගෙන සිටිති. මේ මුළු දූතිකාවන් කණ්ඩායම එකවර විරාමයන් සහිතව දෙබස් උච්චාරණය කිරීම, නාට්‍ය රංගනය උසස් මට්ටමකට ගෙන එයි. ඔවුන්ගේ බියකරු ස්වභාවය මනාසේ කියා පායි. මෙම නාට්‍යයේ ඇතීනා දෙවඟනගේ චරිතය නිරූපණය කරන නිළිය, තිළිණි රුවන්තිකාගේ රංගනය ඉතා ඉහළ මට්ටමක පවතියි.නාට්‍යය ආරම්භයේදීම කථනය නාට්‍යයට පසුබිම් වූ ඉතිහාසය කියාපායි. ඇගමෙනොන් රජු, ටෙ‍්‍රීයි යුද්ධය ජය ගෙන සිය රටට ආපසු එන්නේ ඔහුගේම බිරිඳ විසින් රජු ඝාතනය කරනු ලබයි. ඉන්පසු ඇයගේ මරණය ද සිදුවන්නේ කෝපයට පත් ඇයගේම පුතණුවන් විසිනි.එය සිදුවන්නේ ඇපලෝ දෙවිඳුන්ගේ දිව්‍යමය හස්තය ඔහුව පොළඹවනු ලැබීමෙනි. මෙම ඝාතනය සිදුවන්නේ අඩ අඳුෙර්ය. අඳුරු සෙවනැලි අතෙර්ය. එම බියකරු අවස්ථාව ප්‍රේක්‍ෂකයාගේ සිත සසල කරවයි.මෙහිදී ආරියවංශ රණවීර මහතා සිය පරිවර්තනයේදී දක්වන පරිනත බව සහ භාෂා භාවිතය රංගනය හා මනාසේ ගැලපුණේ යයි සිතමි. ඒ සියල්ල අභිබවා ප්‍රේක්‍ෂකයා ‘ඉයුමනයිඩ්ස්’ රස විඳින්නේ එහි තේමාවේ ඇති සර්වකාලීන බව නිසාය. එහි ඇත්තේ දේශපාලන තේමාවකි. රටක යහපැවැත්ම අවශ්‍ය නීතියේ ආධිපත්‍යය හා සාධාරණත්වය, ‘ඉයුමනයිඩ්ස්’ කියා පායි. මෙය අප රටට අදටත් පොදුය. මෙම නාට්‍ය පිළිබඳ නිවැරදි තීරණයක් ගැනීම අද අපගේ විනිසුරු මඬුල්ලට ඇති වගකීමකි. එය කොයි තරම් දුරට ඉෂ්ට වේදැයි සැක සහිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303145</link>
    <topic>සීවලී ඉලංගසිංහ ගේ රූපාවලී 18දක්වා ජේ.ඩී.ඒ පෙරේරා කලාගාරයේදී</topic>
    <author/>
    <content>ප්‍රවීණ චිත්‍රශිල්පී සීවලී ඉලංගසිංහගේ චිත්‍ර ප්‍රදර්ශනයක් මෙම මස 18 වෙනි සඳුදා දක්වා කොළඹ හෝර්ටන් පෙදෙසේ පිහිටි සෞන්දර්ය කලා විශ්වවිද්‍යාලයේ ජේ.ඩී.ඒ පෙරේරා කලාගාරයේදී නොමිලේ පැවැත්වේ.සීවලී ඉලංගසිංහ ගේ චිත්‍රවල නිරූපණය වන ජීවිතය හා පරිසරය, අපට වර්තමාන යථාලෝකයෙහි හමුවන ලොවක් නො වේ. එහි දී අපට හමුවන මිනිස් රූප ද, ගස් වැල් ඇතුඑ සොබා දහම් වස්තූන් ද දෘශ්‍යමානය ඇසුරෙන් පරිකල්පනය කරන ලද යම් අර්ධ ශෛලිගත තත්ත්වයකට නැංවූ ඒවා ය.ඔහුට ම ආවේණික දිගටි මිනිස් රූපයක් සමඟ, එය මූලික කොට ඔහු ගේ චිත්‍ර සංරචනය වී තිබේ. දීප්තිමත් ප්‍රතිවිරුද්ධ වර්ණ මෙන් ම ඇතැම් විට පොළෝතල වර්ණ තානයන් ද යොදා ගන්නා ආකාරය මඟින් සීවලී තවදුරටත්, ස්වාභාවිකත්වය සමඟ ඇති රූපික සම්බන්ධයෙන් ඈත්වෙමින් වඩා කාල්පනික රූපයක් වෙත සමීප වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>14</day>
    </date>
    <link>http://www.dinamina.lk/2013/03/14/_art.asp?fn=f1303146</link>
    <topic>පිත්තල කොණ්ඩෑරුම ස්වර්ණවාහිනියෙන්</topic>
    <author/>
    <content>රාජ්‍ය, සුමති, රයිගම්, සිග්නීස් රූපවාහිනී සම්මාන උළෙලයන් හි ඇගැයීමට ලක්වූ සඳගලතැන්න, සඳගිරිපව්ව නිර්මාණය කළ සමන් ලියනගේ ගේ නවතම රූපවාහිනි නිර්මාණය “පිත්තල කොණ්ඩෑරුම” දැන් සෑම සෙනසුරාදා දිනකම රාත්‍රි 7.00 ට ස්වර්ණවාහිනියෙන් විකාශය වේ.ජාත්‍යන්තර ස්ත්‍රී දිනය නිමිත්තෙන් කාන්තාව හා මාධ්‍ය සාමුහිකය 9 වරටත් සංවිධානය කරන චිත්‍රපට උලෙළ ප.ව. 3.00 ට හා 6.00 ට බොරැල්ලේ නාමෙල් මාලනී පුංචි තියටර් හිදී නොමිලේ ප්‍රදර්ශනය කෙරේ.21 දා අස්ගාර් ෆාර්නාඩ් ගේ “අ සෙපරේෂන්”22 දා මිලාන් ලුත්‍රියා ගේ “ඩර්ටි පික්චර්”22 දා ඩැරල් ජේමිස් රූඩ්ට් ගේ “සර්ෆිනා” චිත්‍රපටයත් දර්ශනය කෙරේ. 20 දා ප.ව. 2.30 ට කාන්තාව හා මාධ්‍ය සාමුහිකය සංවිධානය කළ කෙටි වීඩියෝ චිත්‍රපට තරගයේ ජයග්‍රාහකයන්ට ත්‍යාග බෙදාදීම හා එම චිත්‍රපට ප්‍රදර්ශනය කිරීම ද සිදු වෙයි.කාන්තාව හා මාධ්‍ය සාමුහිකය ඉදිරිපත් කරන ස්ත්‍රීත්වය තේමා කරගත් ඡායාරූප ප්‍රදර්ශනයක් මෙම මස 16-17 දෙදින පෙ.ව. 9.00 සිට ප.ව. 6.00 දක්වා ලයනල් වෙන්ඩ්ට් කලාගාරයේ දී පැවැත්වේ.ටෙලි නාට්‍ය අධ්‍යක්‍ෂ බර්මින් ලයිලි ප්‍රනාන්දු ගේ 52 වසරක හරසර ප්‍රණාම උළෙල හා නිර්මාණ පෙළහර මාර්තු 15 දින සිකුරාදා පස්වරු හතරට ආනන්ද කුමාරස්වාමි මාවතේ මහවැලි කේන්ද්‍රයේ දී පැවැත්වේ. ඔහුගේ සියලු ටෙලි නාර්මාණ එකතුවක් ඩී. වී. ඩී. මගින් එදින එළිදැක්වෙන අතර 52 වසරක සේවය අලලා ග්‍රන්ථයක් ද වෙබ් අඩවියක් ද එදින ස්ථාපනය වනු ඇත.තැපැල් කටයුතු ඇමැති ජීවන් කුමාරතුංගගේ ප්‍රධානත්වයෙන් පැවැත්වෙන මෙම උළෙලේ දී සිළුමිණ රසඳුන කර්තෘ සුනිල් මිහිඳුකුල, ගීත රචක නිලාර් එන්. කාසිම්, මහාචාර්ය සුනිල් ආරියරත්න, මහාචාර්ය සරත් විජේසූරිය, ගීතා කුමාරසිංහ, රංජන් රාමනායක, අනර්කලී ආකර්ෂා, දිල්හානි ඒකනායක, සුදත් රෝහණ, නුවන් ලියනගේ, ඩබ්. එච්. කේ. විජේසේකර, කෙටි දෙසුම් පවත්වති.එදා මෙදා සදා නොමියෙන මතකයේ රැෙඳන ගීත ගැයූ “ The Golden Voice” (රත්තරන් හඬ) සම්මානයෙන් පුද ලද ඒ අපූර්ව ගායක සී. ටී. ප්‍රනාන්දු සූරීන්ගේ 35 වන අනුස්මරණය නිමිති කර “සඳවට රන්තරු” නමින් උපහාර ගී ප්‍රසංගයක් සී. ටී. ප්‍රනාන්දු මහතාගේ දයාබර පුත් ප්‍රියන්ත ප්‍රනාන්දු ගායකයාණන්ගේ සහභාගිත්වයෙන් හා ප්‍රවීන කලාකරුවන් හා සී.ටී. ගී රසික රසිකාවියන් රැසක් මධ්‍යයේ මාර්තු මස 23 සෙනසුරාදා ප.ව. 3.00 ට ගම්පහ සුමේධ රංග ශාලාවේ දී පැවැත්වීමට ගම්පහ සරසවි කලාකවය කටයුතු යොදා ඇත.කථනය ප්‍රවීන නිවේදක අජන්ත කරුණාරත්නයන් ගෙනි. නොමිලේ පැවැත්වෙන මෙම සී.ටී. ගී උපහාර ප්‍රසංගය නැරඹීමට ගම්පහ සරසවි කලා කවය සහෘද සැමට විවෘතව ආරාධනාවක් කරයි.චිත්‍රපට හා ටෙලි අධ්‍යක්‍ෂ සුමිත් ගල්හේනගේ ‘රජවත්ත’ ටෙලි නාට්‍යයේ මුහුරත් උලෙළ පසුගියදා කැලණිය රජමහා විහාර පරිශ්‍රයේ දී සිදු විය. මෙම අවස්ථාවට ප්‍රවීණ රංගන ශිල්පී අයිරාංගනී සේරසිංහ, ක්ලීටස් මෙන්ඩිස් ඇතුළු රංගන ශිල්පීන් ද බස්නාහිර පළාත් සභා මන්ත්‍රී රෙහෙන්සි වරාගොඩ, කැලණිය මහා විද්‍යාලීය විදුහල්පති උපනන්ද වරාගොඩ හා ටෙලි නාට්‍යයේ නිෂ්පාදක චම්පක පෙරේරා ඇතුළු අමුත්තන් රැසක් ද සහභාගී වූහ. කැලණිය සමූහශ්‍රී ලංකාවේ දෘශ්‍යාබාධිත වුවන්ගේ සහජ හැකියාවන් සමාජගත කිරීමේ අරමුණෙන් “කලර් ඔෆ් ද බ්ලයින්ඩ්” දෘශ්‍යාබාධිත වුවන්ගේ සංගීත ප්‍රසංගය මේ මස 17 වෙනිදා සවස 7.00 ට කොළඹ නෙළුම් පොකුණ මහින්ද රාජපක්‍ෂ රඟහලේ දී පැවැත්වේ.මෙම ප්‍රසංගයේ දී උපතින්ම අන්ධභාවයට පත්වුවන් ගීත ගායනා කිරීමට දායක වෙති. මීට උපාධිධාරී සංගීත ගුරුවරු තිදෙනෙක් ද සම්බන්ධ වී සිටින බව මෙම ප්‍රසංග කමිටුවේ කළමනාකාර අක්‍ෂි තාක්‍ෂණික වේදිනියක් වන සෝමලතා හේරත් මැණිකේ මහත්මිය පැවසුවාය.මෙම ප්‍රසංගයෙන් ලැබෙන ආදායම් දෘශ්‍යාබාධිත වුවන්ගේ පුස්තකාල සඳහා අවශ්‍ය උපකරණ ලබාදීම මෙන්ම ඔවුනට උදව් උපකාර කිරීම ද යොදා ගන්නා බව ප්‍රසංගය සංවිධානය කරන “කලර් ටීම්” සංගමය පවසයි. බන්දුල අලහකෝන්.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303152</link>
    <topic>ජපානයෙන් ශ්‍රී ලංකාවට  යෙන් බිලියන 43.8ක ආධාර</topic>
    <author/>
    <content>යෙන් බිලියන 43.8ක සංවර්ධන ආධාර ශ්‍රී ලංකාවට ලබාදීමට ජපාන රජය එකඟ වේ. මේ ආධාර යටිතල පහසුකම් සංවර්ධනය හා ආපදා නිවාරණය සඳහා උපයෝගී කර ගැනීමට නියමිතය.මින් යෙන් බිලියන 41.1ක් ණය වන අතර, යෙන් බිලියන 2.7ක් ආධාර වේ.ජනාධිපති මහින්ද රාජපක්ෂ මහතා සහ ජපාන අගමැති ෂින්සෝ අබේ මහතා අතර අද (14) ජපාන අග්‍රාමාත්‍ය කාර්යාලයේ පැවැති නායක හමුවෙන් පසු නිකුත් කළ ඒකාබද්ධ ප්‍රකාශනයෙන් මේ බව නිවේදනය කෙරුණි. ශ්‍රී ලංකාවෙහි සමාජ හා ආර්ථික සංවර්ධනය උදෙසා ප්‍රමුඛ කාර්යභාරයක් ඉටුකරමින් කැපීපෙනෙන ලෙස දායක වූ වසර ගණනාවක් පුරා ශ්‍රී ලංකාවට ලබාදුන් ජපාන සංවර්ධන සහයෝගිතාව ජනාධිපති රාජපක්ෂ මහතා ඉතා ඉහළින් අගය කළේය.1982දී පාර්ලිමේන්තු සංකීර්ණය ඉදිකිරීම සඳහා එක් වූ ජපාන මූල්‍යායතන සමූහයේ දායකත්වය සිහිපත් කළ රාජපක්ෂ ජනාධිපතිවරයා පාර්ලිමේන්තු සංකීර්ණයේ ඓතිහාසික වටිනාකම හා සුවිශේෂී අනන්‍යතාව ආරක්ෂා කිරීම සඳහා නවීකරණ කටයුතු වෙනුවෙන් ද මෙවැනිම වූ සහයෝගයක් බලාපොරොත්තු වන බව පැවසීය.අගමැති අබේ මහතා ශ්‍රී ලංකාවේ තිරසාර වර්ධනය වෙනුවෙන් අඛණ්ඩව සහාය වීමට ඇති කැමැත්ත පළ කළේය.ශ්‍රී ලංකාවේ කල්පවත්නා සාමය වෙනුවෙන් ජාතික සංහිඳියාවෙහි ඇති වැදගත්කම තහවුරු කළ නායක දෙපළ දෙමළඊලාම් විමුක්ති කොටි සංවිධානයට එරෙහි මෙහෙයුම් අවසානයේ, සාමය හා සෞභාග්‍යය ප්‍රමුඛ අවශ්‍යතාවක් වූ බව ද පැවසූහ. උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීම සඳහා සකස් කෙරුණු ජාතික ක්‍රියාකාරී සැලැස්ම කෙටුම්පත් කිරීම, ඒ සඳහා අය- වැය ප්‍රතිපාදන සැලසීම ඇතුළු ජාතික සංහිඳියාව සාක්ෂාත් කර ගැනීම සඳහා ශ්‍රී ලංකා රජයේ සුවිශේෂී ප්‍රයත්නයන් අගමැති අබේ මැතිතුමාගේ ප්‍රසාදයට ලක් විය.ජාතික ක්‍රියාකාරී සැලැස්ම ක්‍රියාත්මක කිරීමට සහ ජාතිය යළි ගොඩනැගීමට ශ්‍රී ලංකාව ගන්නා උත්සාහයට සහාය වනු පිණිස යුනිසෙප් හා හැබිටාට් වැනි අන්තර්ජාතික සංවිධාන මඟින් ආධාර කිරීමට තමා අදහස් කරන බව ද ජපාන අගමැතිතුමා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303153</link>
    <topic>ජගත් මානව හිමිකම් කවුන්සලයට ශ්‍රී ලංකාවෙන් අද විශේෂ ප්‍රකාශයක්</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලය හමුවේ ශ්‍රී ලංකාව අද (15) විශේෂ ප්‍රකාශයක් සිදුකිරීමට නියමිත බව විදේශ කටයුතු අමාත්‍යාංශය පවසයි.ජගත් මානව හිමිකම් කවුන්සලයේ විසිදෙවැනි සැසිවාරය නියෝජනය කරන ශ්‍රී ලංකා නියෝජිත කණ්ඩායමේ ප්‍රධානී ඇමැති මහින්ද සමරසිංහ මහතා එම විශේෂ ප්‍රකාශය සිදුකිරීමට නියමිත බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා "දිනමිණ" ට පැවසීය.ශ්‍රී ලංකාවේ මානව හිමිකම් සුරැකීම මෙන්ම ප්‍රවර්ධනය කිරීම සහ පසුගිය වර්ෂ කිහිපයක් අලලා මෙරට මානව හිමිකම්පිළිබඳව සැකසූ විශ්ව කාලීන සමාලෝචනය සම්බන්ධයෙන් ද මෙහිදී අවධානය යොමු කෙරෙන අතර ඊට අමතරව ඉදිරි ක්‍රියාමාර්ග සම්බන්ධයෙන් ද කරුණු දැක්වීමට නියමිත බව ඒ මහතා සඳහන් කළේය.ශ්‍රී ලංකාව සම්බන්ධයෙන් අමෙරිකා එක්සත් ජනපදය ජගත් මානව හිමිකම් කවුන්සලය වෙත ඉදිරිපත් කළ යෝජනාව සම්බන්ධයෙන් මෙහිදී ශ්‍රී ලංකාවේ ස්ථාවරය පළ කෙරෙන අතර මූලික යෝජනා 11කින් සමන්විත එම යෝජනා කෙටුම්පත මේ වන විට ජගත් මානව හිමිකම් කවුන්සලයට අයත් රටවලට බෙදා දී තිබෙන බව විදේශ කටයුතු අමාත්‍යාංශය පවසයි.මානව හිමිකම් සමුළුවට ඉදිරිපත් කර ඇති මෙම යෝජනාව සම්බන්ධයෙන් ජිනීවා මානව හිමිකම් සමුළුවට සහභාගී වී සිටින ශ්‍රී ලංකා නියෝජිත කණ්ඩායම විදේශීය රාජතාන්ත්‍රික නිලධාරීන් සහ අනෙකුත් නිලධාරීන් දැනුවත් කිරීමට ද පියවර ගෙන තිබෙන බව අධ්‍යක්ෂ ජනරාල්වරයා ප්‍රකාශ කළේය.එම යෝජනාවේ සඳහන් පරිදි ශ්‍රී ලංකාවේ මානව හිමිකම් කඩවීමක් සිදුවී නොමැති අතර යුද්ධයේ අවසන් කාලයේ සිදු වු සිද්ධීන් සම්බන්ධව ශ්‍රී ලංකා රජය ඉදිරිපත් කළ යෝජනා සම්බන්ධයෙන් ජාත්‍යන්තරය කිසිදු සැලකිල්ලක් නොදක්වා ඇති බවද විදේශ කටයුතු අමාත්‍යාංශය සඳහන් කරයි.ජගත් මානව හිමිකම් කවුන්සලයේ සැසිවර පැවැත්වෙන සෑම අවසථාවක දී ම ශ්‍රී ලංකාව අපහසතාවට පත්කරමින් කීර්තිනාමයට හානි කිරීම සඳහා බ්‍රිතාන්‍ය චනල් 4 නාලිකාව ඇතුළු ඇතැම් කොටි හාතවාදීන් උත්සාහ කරන බව පෙන්වාදෙන විදේශ කටයුතු අමාත්‍යාංශය හුදෙක්ම එය දේශාපලන අරමුණු ඉටුකර ගැනීමේ ප්‍රයත්නයක් බවද කියාසිටී.මේ අතර අමෙරිකාව ඉදිරිපත්කර ඇති මේ යෝජනාව පිළිනොගන්නා බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303154</link>
    <topic>කිසිදු බලාගාරයක් විකුණන්නේ නැහැ</topic>
    <author>චමීර ඇල්ලදෙණිය</author>
    <content>නොරොච්චෝලේ ඇතුළු කිසිදු බලාගාරයක් විකිණීමේ සුදානමක් නැතැයි විදුලිබල හා බලශක්ති ඇමැති පවිත්‍රා දේවි වන්නිආරච්චි මහත්මිය අවධාරණය කළාය.විදුලි අර්බූදයට මේ රටේ විශාල විදුලිබලාගාර ඉදිකළේ වත්මන් රජය බව පැවසූ වන්නිආච්චි මහත්මිය කිසිදු බලාගාරයක් විකිණීමට හෝ පවරා දීමේ සුදානමක් රජයට නැතැයි ද කීවාය.විදුලිබල සේවාව පවත්වා ගෙන යන්නේ ලාබ ඉපයිමේ පරමාර්ථයෙන් නොව සේවා සැලසීමේ පරමාර්ථයෙන් බවත්, වියදම් ආදයම් අතර පරතරය අවම කිරීමට විදුලිබිල සංශෝධනය කරන බවත් ඇමැතිවරිය පෙන්වා දුන්නාය.විදුලිබිල පිළිබඳව දේශපාලනඥයන් ඇතුළු මාධ්‍ය ප්‍රධානීන් දැනුවත් කිරීම වෙනුවෙන් පැවැති සාකච්ඡාවේ දී මේ කරුණු අනාවරණය විය.නොරොච්චෝලේ සහ සාම්පූර් ගල් අඟුරු බලාගාරවල ඉදිකිරීම් නිම කිරීම මඟින් රටට අවශ්‍ය බලශක්තිය ඉන්ධනවලින් තොරව ලබා ගත හැකි බවද ඉන් පසුව‍ පෞද්ගලික බලාගාරවලින් විදුලිය මිල දී ගැනීම් නතර කරන බවද ඇමැති පවිත්‍රා වන්නිආරච්චි මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303155</link>
    <topic>ජපානයත් ශ්‍රී ලංකාවත් අතර සබඳතා ශක්තිමත්වීමට බුදු දහම රුකුලක් වුණා</topic>
    <author/>
    <content>ජපානය අද ලබා තිබෙන දියුණුවත් ශ්‍රී ලංකාවේ නැඟී එන දියුණුවත් තව තවත් ශක්තිමත් කිරීම සඳහා දෙරටේ ජනතාව අතර සම්බන්ධය තව දුරටත් ශක්තිමත් කළ යුතු බව ජනාධිපති මහින්ද රාජපක්ෂ මහතා පැවසීය.ජපානය හා ශ්‍රී ලංකාව අතර සබඳතා ශක්තිමත් වීමට බුදුදහම සහ පොදු සංස්කෘතික වටිනාකම් බෙහෙවින් දායක වී තිබෙන බව ජනාධිපතිවරයා ප්‍රකාශ කළේය.ජනාධිපතිවරයා මෙසේ ප්‍රකාශ කළේ ජපාන නියෝජ්‍ය අගමැති තාරෝ අසෝ මහතා සමඟ පැවැත් ද්විපාර්ශ්වික සාකච්ඡාවලින් අනතුරුව තෝකියෝ හි පැවැත් ජපාන ශ්‍රී ලංකා සංස්කෘතික සංදර්ශනයට එක්වෙමිනි.උත්සවයේ ආරාධිතයන් වූ ජනාධිපති රාජපක්‍ෂ මැතිතුමා සහ අසෝ මැතිතුමා සංදර්ශනය නැරඹීමට පැමිණ සිටි ශ්‍රී ලාංකිකයන්, ජපාන නිලධාරීන් හා ව්‍යාපාරික ප්‍රධානීන් ඇමතූ අතර දෙරට අතර පවත්නා සමීප සංස්කෘතික සබඳතා එහිදී ඇගයීමට ලක් කෙරිණි.වැඩිම ජපාන සංචාරක පිරිසක් ශ‍්‍රී ලංකාවට ගෙන ආ හොඳම සංචාරක නියෝජිත ආයතනවලට රන්, රිදී හා ලෝකඩ සම්මාන ජනාධිපතිතුමා මෙහිදී ප‍්‍රදානය කළේය.සංචාරක පැමිණීම අඩු කාලවල දී සංචාරක ප‍්‍රවර්ධනය වෙනුවෙන් විශේෂ සම්මානයක් පිරිනැමුණු අතර ශ‍්‍රී ලංකා තේ ප‍්‍රවර්ධනය වෙනුවෙන් රන් හා රිදී සම්මානය බැගින් හා ලෝකඩ සම්මාන හතරක් ද ජනාධිපතිතුමා ප‍්‍රදානය කළේය.පසුගිය කාලයේ සිදු වූ ස්වාභාවික ආපදාවලින් පසු ජපානයේ ඇති වී තිබෙන ආශ්චර්යමත් පිබිදීම පිළිබඳව ද ශ‍්‍රී ලංකාව ඉතා සතුටට පත්වන බව ද ජනපති කීය පැවසීය.පසුගිය දශකය තුළ ශ‍්‍රී ලංකාවට ලබා දුන් ආධාර පිළිබඳව ශ‍්‍රී ලංකා ජනතාව සහ රජය වෙනුවෙන් ජපාන ජනතාවට තම හෘදයාංගම ස්තුතිය පුද කරන බව ද ජනාධිපතිතුමා වැඩි දුරටත් පැවසීය.නාගරික කටයුතු පිළිබඳ ජ්‍යෙෂ්ඨ අමාත්‍ය ඒ.එච්.එම්. ෆවුසි, විදේශ කටයුතු ඇමැති මහාචාර්ය ජී.එල්. පීරිස්, වාරිමාර්ග හා ජල සම්පත් කළමණාකරණ ඇමැති නිමල් සිරිපාල ද සිල්වා, පාර්ලිමේන්තු මන්ත‍්‍රී හා විදේශ කටයුතු අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග සහ ජපානයේ ශ‍්‍රී ලංකා තානාපති අද්මිරාල් වසන්ත කරන්නාගොඩ යන මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303156</link>
    <topic>දැඩි උණුසුමෙන් කුඩා දරුවන් විජලනයට</topic>
    <author>සන්ධ්‍යා කරුණාරත්න</author>
    <content>මේ දිනවල පවතින උණුසුම් කාලගුණ තත්ත්වය හේතුවෙන් කුඩා දරුවන් විජලන රෝග තත්ත්වයට ගොදුරු වීමේ ප්‍රවනතාවක් ඇති බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.පවතින හිරු එළියෙහි රශ්මිය වැඩි නිසා එය දරා ගත නොහැකි දරුවන් Heat stroke නැමැති රෝග තත්ත්වයට ද ගොදුරු වේ.දැඩි අව් රශ්මිය සහිත උණුසුම් පරිසර තත්ත්වය නිසා දරුවන්ගේ සිරුරෙන් දහඩිය පිටවන ප්‍රමාණය ඉහළ ගොස් තිබේ. එමඟින් විජලනය ඇති වීමෙන් ඔවුන්ට හිසරදය, ක්ලාන්තය යනාදී රෝග ලක්ෂණයන් ඇති වේ. ලබන අප්‍රේල් මාසය වන විට ශ්‍රී ලංකාවට ඉර මුදුන් වී තව දුරටත් උණුසුම් සහිත කාලගුණය ඉහළ යා හැකිය. ඊට පෙර මේ තත්ත්වය පිළිබඳ දෙමාපියන් දැනුවත් වී දරුවන්ට වැඩි පුර දියර සහිත ආහාර වර්ග ලබා දීමෙන් විජලනය රෝගයට ගොදුරු වීම වළක්වා ගත හැකි බව ද වෛද්‍ය දීපාල් පෙරේරා මහතා පැවැසුවේය.පාසල්වල මේ දිනවල පවතින ක්‍රීඩා උත්සවවලට දරුවන් සහභාගී වීම නිසා ඔවුන්ගේ සිරුරෙන් වැඩි පුර දහඩිය පිට වීම ද සිදු වේ. ජලය වැඩිපුර දරුවන්ට බීමට ලබා දීමෙන් මේ තත්ත්වය වළක්වා ගත හැකි බව ඒ මහතා දෙමාපියන්ට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303157</link>
    <topic>ගංජා පැකට් 35ක් සමඟ හිටපු එජාප ප්‍රා. සභා මන්ත්‍රී කොටු වෙයි</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>ගංජා පැකට් 35ක් සමඟ හිටපු එ. ජා. ප. ප්‍රාදේශීය සභා මන්ත්‍රීවරයකු රත්නපුර බටුගෙදර පාසල අසල දී රත්නපුර දූෂණ මර්දන ඒකකය අත්අඩංගුට ගෙන තිබේ.සැකකාර හිටපු මන්ත්‍රීවරයා අත්අඩංගුවට ගැනීමෙන් පසු ඔහුගෙන් ලැබුණු තොරතුරකට අනුව තණමල්විල සිට රත්නපුරයට ගංජා රැගෙන එන 31 හැවිරිදි පුද්ගලයකු ද අත්අඩංගුවට ගැනිණි.රත්නපුර දූෂණ මර්දන ඒකකය පෙරේදා (13) මේ වැටලීම කළේය. රත්නපුර ඉහළ හතමුන ප්‍රදේශයේ පදිංචි හිටපු ප්‍රාදේශීය සභා මන්ත්‍රීවරයා ළඟ ගංජා පැකට් 35ක ගංජා ග්‍රෑම් සියයක් තිබූ බව පොලිසිය කියයි.රත්නපුර හිදැල්ලන දී අත්අඩංගුවට ගත් අනෙක් සැකකරු ළඟ ගංජා ග්‍රෑම් 580ක් තිබූ බවද පොලිසිය පැවසීය.රත්නපුර දූෂණ මර්දන ඒකකයේ ස්ථානාධිපති සම්පත් අබේවික්‍රම මහතාගේ මෙහෙයවීමෙන් වැටලීම සිදුකෙරිණි.සැරයන් ආරියපාල, කොස්තාපල්වරුන්වන, දිසානායක වීරසේකර, ඒකනායක නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303158</link>
    <topic>ලෝකයම බලපු මගේ ඇස් දෙකම පේන්නේ නෑ</topic>
    <author>චිත්‍රාරත්න කළුආරච්චි - හිදෝගම සමූහ</author>
    <content>ලෝකය දැක්ක මගේ ඇස් දෙකම කිසිසේත්ම පෙනෙන්නේ නැහැ. ප්‍රතිකාර සඳහා විදෙස් රටකට යවන්න වෙයි කියලා වෛද්‍යවරු කියනවා යැයි උතුරුමැද පළාත් ආයුර්වේද කොමසාරිස් කුමාර අල්විස් මහතා පවසයි. කුමාර අල්විස් මහතාට පසුගියදා එල්ල වුණු ඇසිඩ් ප්‍රහාරය හේතුවෙන් මේ වන විට ඇස් රෝහලේ ප්‍රතිකාර ලබමින් සිටී.රෝහලේ දී ඉකුත්දා (13) කුමාර අල්විස් මහතා මෙසේද කීය. මගේ ඇස් දෙකම පේන්නේ නැහැ. අක්ෂි ශෛල්‍ය විශේෂඥ වෛද්‍ය චරිත් ෆොන්සේකා මහතා මට ප්‍රතිකාර කරනවා. මගේ ඇස් දෙකේ කාච දෙකම පිළිස්සිලා. කාච සම්බන්ධ වන ස්නායුත් විනාශ වෙලා. දැනට අත්අඩංගුවේ පසුවන ප්‍රධාන සැකකරු පුවත්පත්වලට ලබා දී ඇති බොහෝ කරුණු වැරදියි. ප්‍රධාන සැකකරුගේ බිරියගේ මාරුවීම පිළිබඳව ඔහු කියනවා.නමුත් ඔහුගේ බිරිය ගම්පහ ආයුර්වේද රෝහලට මාරු කර යවා තිබෙන්නේ මම ආයුර්වේද කොමසාරිස්වරයා වශයෙන් වැඩ බාරගැනීමට පෙරයි. මම එම මාරු වීම ගැන කිසිම දෙයක් දන්නේ නැහැ. එම මාරු වීම මට පෙර සිටි කොමසාරිස්වරයා කළ එකක්. ඒ උසස්වීමක් අනුවයි.ප්‍රධාන සැකකරුට විනය පරීක්ෂණයක් තිබෙනවා. මම සැකකරුගේ රාජකාරියට කිසිසේත්ම බලපෑම් කර නැහැ. ඔහු උසස්වීමක් ඉල්ලා තිබුණා. එහිදී ආයතන ප්‍රධානියා ලෙස ඔහුගේ විනය පරීක්ෂණයක් තිබෙන බව මම දැන්විය යුතුයි. එය ප්‍රධානියාගේ රාජකාරියයි.ඔහුට මින්නේරිය රෝහලට ස්ථාන මාරුවක් ඔහුගේ ඉල්ලීම පරිදි මා ලබා දුන්නා. ‍අධ්‍යයන නිවාඩු පවා මා ලබා දී තිබෙනවා. ඒ ලබා දුන්නේත් ආණ්ඩුකාරවරයාගේ අනුමැතිය මතයි.මට ඇසිඩ් ගැසූ බවට චෝදනා ලැබ සිටින ප්‍රධාන සැකකරුට මා හැම විටම වරප්‍රසාද ලබා දුන්නා. මට පුදුමයි ඔහු මේ ‍වගේ දෙයක් කිරීම ගැන යැයි කුමාර අල්විස් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n1303159</link>
    <topic>රන්මිහිතැන්න අන්තර්ජාලයට</topic>
    <author>ලුණම සමූහ සනත් ගමගේ</author>
    <content>රන්මිහිතැන්න ටෙලි සිනමා ගම්මානය අන්තර්ජාලයට එක් කෙරේ. www.ranmihithann.lk යන වෙබ් අඩවිය යටතේ මෙහි ඇති පහසුකම් හා සේවාවන් නිරීක්ෂණය කළ හැකිය. දේශීය විදේශීය චිත්‍රපට ටෙලිනාට්‍යය වෙළෙඳ දැන්වීම් නිර්මාණ කෙරෙන නිර්මාණකරුවන්ට, සිනමාවේදීන්ට, කලාකරුවන්ට මේ වෙබ් අඩවියෙන් අදාළ තොරතුරු ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n13031510</link>
    <topic>රාජ්‍ය නාට්‍ය උළෙලේ සම්මාන ප්‍රදානය අද</topic>
    <author>ජීවනී පතිරණ</author>
    <content>‘රාජ්‍ය නාට්‍ය උළෙල 2012/2013’ සම්මාන ප්‍රදානෝත්සවය අද (15) පස්වරු 6ට සංස්කෘතික හා කලා කටයුතු පිළිබඳ ඇමැති ටී.බී. ඒකනායක මහතාගේ ප්‍රධානත්වයෙන් කොළඹ 7, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වේ. රාජ්‍ය නාට්‍ය උළෙලේ නාට්‍ය ප්‍රදර්ශනය පසුගිය දා ජෝන් ද සිල්වා සමරු රඟහලේ දී පැවැති අතර, දිගු නාට්‍ය 11ක්, කෙටි නාට්‍ය 9ක්, හා කෙටි දෙමළ නාට්‍ය 4 ක් ද වේදිකා ගත විය.මේ නාට්‍ය අතුරෙන් හොඳම නළුවා, හොඳම නිළිය, හොඳම නාට්‍ය, හොඳම අධ්‍යක්ෂණය, හොඳම වේදිකා පරිපාලනය, හොඳම සංගීතය, හොඳම ආලෝකකරණය, හොඳම රංග වස්ත්‍ර නිර්මාණය, හොඳම පසුතල නිර්මාණය ආදී අංශ සඳහා සම්මාන, මුදල් ත්‍යාග හා සහතිකපත් පිරිනැනමීමට සංස්කෘතික කටයුතු දෙපාර්තමේන්තුව හා රාජ්‍ය නාට්‍ය අනුමණ්ඩලය කටයුතු යොදා ඇත.‍ශ්‍රී ලාංකේය නාට්‍ය ක්ෂේත්‍රයට කරන ලද අනුපමේය සේවයට උපහාර වශයෙන් ප්‍රවීණ නාට්‍යවේදී සැන්ටින් ගුණවර්ධන හා ප්‍රවීණ නාට්‍යවේදී කුලන්දෙයි සෙපමාලෙයි මහත්වරු "නාට්‍ය කීර්ති" සම්මානයෙන් පිදුම් ලැබීමට නියමිතය. ‍මීට අමතරව රෝගීව සිටින ප්‍රවීණ කලාකරු සුමින්ද සිරිසේන මහතාගේ සේවය අගයා මූල්‍යාධාරයක් හා සමරු ඵලකයක් පිරිනැමීමට ද සංවිධායක මණ්ඩලය කටයුතු යොදා ඇත. සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්ව මේ උළෙල සංවිධාන කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n13031511</link>
    <topic>පළමුවන ප්‍රැන්සිස් පාප්තුමා</topic>
    <author>වත්තල ඇ.වීරප්පෙරුම</author>
    <content>විශ්ව සභාවේ කාර්දිනල් හිමිවරුන්ගේ සංසදය ආර්ජන්ටිනාවේ කාර්දිනල් ජෝර්ජ් මාරියෝ බර්ගොග්ලියෝ හිමියන් නව පාප්තුමන් ලෙස තෝරාපත් කරගෙන තිබේ.දහසය වැනි බෙනඩික් පාප්තුමන්ගේ ඓතිහාසික අබිනික්මනෙන් හිස් වූ සසුුන්පති පදවියට නව පාප්තුමෙකු තෝරා ගැනීමට විශ්ව සභාවේ කාර්දිනල්වරුන්ගේ 115 දෙනම පසුගිය මාර්තු මස 12 දින රෝම පුරයට එක් වූහ. එදින පැවැති ඡන්ද විමසීමෙන් පාප්තුමෙකු ලෙස කාර්දිනල් හිමි නමක් තෝරාපත්කරගත නොහැකි වූයෙන් මාර්තු මස 13 දින පැවැති පස්වන ඡන්දවාරයේ දී නියමිත ඡන්ද ප්‍රමාණය ලබා ගැනීමේ භාග්‍යය හිමිවූයේ ආර්ජන්ටිනාව නියෝජනය කළ බර්ගෝලියෝ හිමිපාණන්ටය.සමස්ත ලෝකවාසී ජනගහනයෙන් බිලියන 1.2 ක් කතෝලිකයන් වන අතර ඔවුන්ගේ ආධ්‍යාත්මික නායකයාණන් සභාවේ දෘශ්‍යමාන නායකයාණන් බවට තෝරා ගත් කාර්දිනල් හිමි - සසුන්පති පදවියේ නිල නාමය වශයෙන් තෝරාගනු ලැබූයේ ප්‍රැන්සිස් යන නමය. ඒ අනුව නව පාප්තුමා ලොව හමුවට එන්නේ “පළමුවැනි ප්‍රැන්සිස්” පාප්තුමන් ලෙසය.ජේසු නිකායේ සාමාජික නව පාප්තුමා 76වැනි වියේ පසුවන්නෙකි. එතුමා පළමුවරට සසුන්පති නිලයට පත් වූ එකම යුරෝපීය නොවන කාර්දිනල් හිමි නමකි.පේදුරු තුමන්ගේ අසුන අරා සිටින්නට වරලද 266වැනි පාප්තුමා එතුමාය. වසර 1200කට පමණ පසුව - යුරෝපා ජාතිකයෙකු නොවන පාප්තුමෙකු තෝරාගත් අවස්ථාව ලෙස ලොව විමතියෙන් හා කුතුහලයෙන් යුතුව බලන බව - මාධ්‍ය වාර්තාකර තිබුණි.ජනතා ඔල්වරසන් හඬ මැද කවුළුවෙන් මතුව ආ නව පාප්තුමා සුබ සැන්දෑවක් වේවාය පතා - තමන් එක්ව තමන් වෙනුවෙන් ද විශ්‍රාමික 16 වැනි බෙනඩික් පාප්තුමන් වෙනුවෙන්ද සමස්ත ලෝකය වෙනුවෙන් ද යදින ලෙස ඉල්ලා නිහඬතාව රැක මා පිළිගන්නට පැමිණියාට බොහොම ස්තූතියි. කී උන්වහන්සේ අවසානයේ “ප්‍රේමයේ මාවතේ ලොව ගමන් කළ යුතුයයි” සඳහන් කළේ ය.ඊයේ (14) සවස 5.00(එරට වේලාවෙන්) නව පාප්තුමා කාර්දිනල් ඛ්ඹ්මිවරුන් සමඟ හවුල් දිව්‍ය පූජාවක් පැවැත් වූ අතර අද සිකුරාදා දහවල් 11ට රදගුරු හිමිවරුන් සමඟ දිව්‍ය පූජාව පැවැත්වීමට නියමිත ය.පාප් නිලවරණය මාධ්‍ය වෙනුවෙන් ආවරණය කිරීමට පැමිණි ලොව දසත විහිද යන 6000කට ආසන්න මාධ්‍යවේදීන් සමග හමුවක් සෙනසුරාදා දිනට නියමිත බව ද ප්‍රවෘත්ති සාකච්ඡාවකදී සඳහන් කර තිබුණි.මාර්තු මස 19 වැනිදා සාන්ත ජුසේ මුනිදුන්ගේ මංගල්‍යය දින නිල වශයෙන් සසුන්පති තනතුරේ වැඩ ආරම්භ කිරීමට නියමිත ය. ඒ සඳහා විශේෂිත දිව්‍ය පූජාවක් උදේ 9.30 ට සාන්ත පීතර චතුරශ්‍රයේ දී පැවැත්වීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=n13031512</link>
    <topic>උඩුපිල ගල්වළක ගිලී අයෙක් මරුට:</topic>
    <author>මල්වාන සමූහ-මහානාම විතානගේ සහ දෙල්ගොඩ සමූහ-සුදත් පුබුදු කීර්ති</author>
    <content>උඩුපිල, වෑබඩ පාරේ අතහැර දමා තිබෙන ජලය පිරුණු ගල්වළක ඊයේ (14) පස්වරුවේ දිය නෑමට ගිය සිවු දෙනකුගෙන් එක් අයකු දියේ ගිලී මියගොස් ඇති අතර තවත් අයකු අතුරුදන් වී ඇත. තවත් අයකු අසාධ්‍ය තත්ත්වයෙන් ගම්පහ රෝහලට ඇතුළත් කර තිබෙන අතර එක් අයෙකු බේරී තිබේ.දියේ ගිලී මියගිය අයගේ මළසිරුර මේ වන විට උඩුපිල රෝහලට රැගෙන ගොස් තිබෙන අතර අතුරුදහන් වූ අයගේ මළසිරුර ද එම ගල්වළ තුළ ඇති බවට සැක කෙරේ.මීගහවත්ත පොලිස් ස්ථානාධිපති පොලිස් පරීක්‍ෂක එස්. ඩී. ආර්. පි‍්‍රයන්ත හා අපරාධ විමර්ශන අංශයේ ස්ථානාධිපති පොලිස් පරීක්‍ෂක කේ. එල්. විමලරත්න යන මහත්වරු මේ පිළිබඳව පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303151</link>
    <topic>අල්ලස ගනිද්දීම අතේ මාට්ටු</topic>
    <author>කන්තලේ සමූහ</author>
    <content>ඉඩම් සම්බන්ධ ආරවුලක් ගොඩින් බේරාදීම සඳහා පුද්ගලයකුගෙන් රුපියල් 3000ක අල්ලසක් ලබාගත් පොලිස් කොස්තාපල්වරයකු එම මොහොතෙහිම අත්අඩංගුවට ගත් කොළඹ අල්ලස් හෝ දූෂණ කොමිෂන් සභාවේ නිලධාරීහු පෙරේදා (13) අධිකරණය හමුවට පැමිණවීමෙන් පසු දින 14ක් රක්ෂිත බන්ධනාගාර ගතකරන ලෙස ත්‍රිකුණාමලය මහේස්ත්‍රාත් යූ.එල්.එම්. මනාෆ් මහතා නියෝග කළේ ය. මෙලෙස රක්ෂිත බන්ධනාගාර ගතකරන ලද්දේ ත්‍රිකුණාමලය උප්පුවේලි ප්‍රදේශයේ පදිංචි උප්පුවේලි පොලිසියේ සේවය කරන සෙල්වරාජ් (57573) නමැත්තෙකි.ත්‍රිකුණාමලය අම්බුලිපුරම් ප්‍රදේශයේ පදිංචි පුද්ගලයකුගේ ඉඩම් ආරවුලක් විසඳාදීම සඳහා උප්පුවේලි පොලිසිය ඉදිරිපිටදීම මේ අල්ලස් මුදල් ලබා ගනිද්දී අල්ලස් හෝ දූෂණ කොමිෂමේ නිලධාරීහු සැකකරුව අත්අඩංගුවට ගෙන ඇත.අල්ලස් හෝ දූෂණ කොමිෂම සිද්ධිය සම්බන්ධයෙන් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303152</link>
    <topic>දෑස් නොපෙනුනත් අපේ ආදරය සදාකාලිකයි...</topic>
    <author>සීගිරිය විශේෂ</author>
    <content>දෑස් නොපෙනෙන පෙම් යුවළකගේ විවාහ මංගල්‍යය ඊයේ (14) ගලේවෙල ප්‍රදේශයේ දී පැවැත්විණි.මාතලේ අබන්පොළ පදිංචි උපතින්ම දෑස් අන්ධ වූ දුලානි චම්පිකා කුමාරි ආරියසිංහ (31) සහ රත්මල්වල තංගල්ල පදිංචි රිය අනතුරකින් දෑස් අහිමි වූ තුෂාර වීරසිංහ (32) මෙසේ විවාහ ගිවිස ගත්හ.දුලානි චම්පිකා යතුරු ලියනය උපයෝගි කරගන ගීත නිසැඳැස් කවි නිර්මාණය කරන යුවතියකි. ඇය තම නිර්මාණ පිළිබඳ කුඩා හැඳින්වීමක් ගුවන් විදුලියක ප්‍ර‍්‍රචාරය කර ඇත. එහිදී ඇයගේ දුරකථන අංකයද ප්‍රචාරයකර ඇත්තේ ඇයගේ නිර්මාණ පොතක් එළිදැක්වීමට ආදාර උපකාර ලබාගැනීම සඳහාය.ඇයගේ කාව්‍යය නිර්මාණ ගුවන්විදුලියෙන් සවන්දීගෙන සිටි තංගල්ලේ තුෂාර වීරසිංහ දුරකථන අංකය මතකයේ තබාගන ඇයට ඇමතුමක් ගෙන කවි පොතක් මුද්‍රණය කර ගැනීමට උදව් කිරීමට කැමැත්ත පළකර ඇත.දෙදෙනාගේ එම හඳුනාගැනීම පසුව ආදරයක් බවට පෙරළිණි. දෙමාපියන්ගේ ආශිර්වාදය මැද ලෝකය නොපෙනෙන එම හදවත් නීත්‍යානුකූලව විවාහ යුවළක් බවට පත්වූහ. ගලේවෙල විවාහ ලේකම් අසලට පැමිණ මනාලයත් මනාලිත් විවාහය ලියාපදිංචි කළහ. පසුව මනාලියගේ නිවසට පැමිණ දෑඟිලි මුදු මාරුකර චාරිත්‍රානූුකූලව චාම් ලෙස එම උත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303153</link>
    <topic>ගුරුවරයකුගේ කටේ පාංකඩ ඔබා දෑත් බැඳ සාක්කුවේ සල්ලි අරන් පැනලා</topic>
    <author>බලපිටිය සමූහ – දිලිප් නිශ්ශංක</author>
    <content>ගුරුවරයකුගේ දෑතට මාංචු දමා රුපියල් ලක්‍ෂයක් කොල්ලකා වෑන් රථයකින් පලාගිය කොල්ලකරුවන් අත්අඩංගුවට ගැනීමට පරීක්ෂණ පවත්වන බව කරන්දෙණිය පොලිසිය බලපිටිය මහේස්ත්‍රාත් අධිකරණයට දන්වා සිටියේ ය.යතුරුපැදියෙන් ඌරගහ මහජන බැංකුවට පැමිණ රුපියල් ලක්‍ෂයක් ලබාගෙන මහඒදණ්ඩ පාරේ ගමන් කරමින් සිටි ගුරුවරයකු වෑන් රථයකින් පැමිණි කොල්ලකරුවන් පිරිසක් පැහැර ගෙන ගොස් තිබේ.පැහැරගත් ගුරුවරයාගේ කට සහ ඇස් දෙක ප්‍රදේ්ශයේ ප්ලාස්ටර් ඇලවූ කොල්ලකරුවන් දෑතට මාංචු දමා ඇත. ගුරුවරයා ළඟ තිබී රුපියල් ලක්‍ෂය කොල්ලකා ගත් කොල්ලකරුවන් ගුරුවරයා මිරිස්වත්ත ප්‍රදේශයේ අතුරු මාර්ගයක දමා පලා ගොස් තිබේ. අතුරුමාර්ගය අයිනේ වැටී සිටි ගුරුවරයා දුටු ප්‍රදේශයේ ජනතාව ඔහුගේ අලවා තිබූ ප්ලාස්ටර් ගලවා කරන්දෙනිය පොලිසියට දන්වා තිබේ.පොලිසිය ලැබුණු දුරකථන පණිවිඩය ඔස්සේ ගොස් ගුරුවරයා පොලිසියට රැගෙන විත් මාංචු ගලවා ගුරුවරයාගෙන් සිද්ධිය පිළිබඳව සියලු තොරතුරු ලබා ගෙන තිබේ.ලබාගත් තොරතුරු ඔස්සේ පරීක්‍ෂණ පැවැත් වූ කරන්දෙණිය පොලිසියේ ස්ථානාධිපති විජිත් ජයන්ත මහතාට දැන ගැනීමට ලැබී ඇත්තේ මෙම අත් මාංචු දෙක බන්ධනාගාරයේ නිලධාරීන් පරිහරණය කරන දෙකක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303154</link>
    <topic>බක්මීදෙණිය විදුහලේ ඩෙස් ගන්න සිසුන්ගෙන් 3500 බැගින් අරන්</topic>
    <author>දෙහි අත්තකණ්ඩිය සමූහ</author>
    <content>දෙහිඅත්තකණ්ඩිය බක්මීදෙණිය විදුහලේ පළමු වසරට ළමුන් ඇතුළත් කිරීමේදී දරුවන්ට අවශ්‍ය ඩෙස්පුටු මිලදී ගැනීමට එක් දරුවකුගෙන් රු. 3500 (තුන්දාස් පන්සියක) බැගින් දරුවන් හතලිස් අට (48) දෙනෙකුගෙන් මුදල් අයකරගෙන ඇත.මේ විදුහලේ භාවිතයෙන් ඉවත්කර තිබූ ඩෙස් පුටු තොගයක් අලුත්වැඩියා කර අලුතින් මිලදීගත් බවට විදුහල්පති ප්‍රකාශ කර ඒ සඳහා බිල්පත්ද ඉදිරිපත් කර ඇත. අලුත් වැඩියා කිරීම සඳහා එක් පුටුවකට වැයවී ඇත්තේ රුපියල් 150කි. නමුත් එක් පුටුවක් මිලදී ගැනීමට රුපියල් 750 වැයවී ඇති බව බිල් පත්වල සඳහන් වෙයි.මීට අමතරව පහසුකම් සේවා ගාස්තු ජලබිල්පත් ගෙවීමට එක් දරුවකුගෙන් රුපියල් 200 අයකර තිබේ. ඇතුලත් වීමේ ගාස්තු රුපියල් 1000 ඉල්ලා විදුහල්පති මාපියන්ට නිතර නිතර කරදර කරන බව මාපියෝ පවසති. විදුහල්පතිගේ මේ අකටයුතුකම් ගැන නැගෙනහිර පළාත් අධ්‍යාපන ඇමැති විමලවීර දිසානායක මහතාටද ලිඛිතව දන්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303155</link>
    <topic>ආරුගම්බේ මුහුදු මහ වෙහෙර සුරැකේ...</topic>
    <author>අසේල කුරුළුවංශ</author>
    <content>වසර දෙදහසකට අධික ඉතිහාසයක් ඇති ආරුගම්බේ මුහුදු මහ විහාරය සුරක්ෂිත කොට මතු පරපුර වෙත රැකදීම සඳහා ජනපති මහින්ද රාජපක්ෂ මහතාගේ් උපදෙස් මත විශේෂ සංවර්ධන ව්‍යාපෘතියක් දියත් කැර තිබේ.වසර 2013 දැයට කිරුළ සංවර්ධන ව්‍යාපෘතියට සමගාමීව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ මඟ පෙන්වීම යටතේ දිස්ත්‍රික් ලේකම් නීල් ද අල්විස් මහතාගේ මෙහෙයවීමෙන් මේ වන විට මුහුදු මහා විහාරස්ථානයේ බුදු මැදුරක්, දාගැබක්, සංඝාවාසයක්, විහාර මන්දිරයක්, සාමනේර ආයතනයක්, භාවනා කටයුතු සඳහා ස්ථානයක්, සතර මහ දේවාල, දාන ශාලාවක්, මුළුතැන් ගෙයක්, විශ්‍රාම ශාලාවක්, රථගාලක් හා පිවිසුම් මාර්ගයක් ඉදිකිරීමට නියමිතය.මේ වැඩපිළිවෙළ යටතේ මේ වන විට වැඩ නිමකළ බුදු මැදුර, රථගාල හා පිවිසුම් මාර්ගය දැයට කිරුළ ප්‍රදර්ශනය විවෘත කිරීමට සමගාමීව මේ මස අග ජනපති මහින්ද රාජපක්ෂ මහතා අතින් විවෘත කිරීමට සැලසුම් කැර තිබේ.කැලණි තිස්ස රජ දවස සිදුවූ මුහුදු ගොඩගැලීමත් සමඟ එම උවදුරින් රට වැසියන් මුදාගැනීමට රජ තම දියණිය විහාර මහ දේවිය නෞකාවක නංවා මුහුදේ පාකර හැරීමෙන් පසු එම නෞකාව සේන්දු වී ඇත්තේ වත්මන් මුහුදු මහ විහාරය පිහිටි භූමිය ආශ්‍රිත ප්‍රදේශයට බව ජනප්‍රවාදයේ කියවෙයි.දාගැබ් වහන්සේ ඉදිකිරීමේ කටයුතු පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතාගේ සභාපතිත්වයෙන් යුත් චෛත්‍ය සංවර්ධන සමිතිය මගින් සිදුකෙරුණි.එහි වැඩකටයුතු මෙම මස අග ආරම්භ කිරීමට නියමිතය. භූමිය සකස් කිරීම මේ වන විට ආරම්භ කැර තිබෙන අතර ඊට ඇස්තමේන්තු මුදල රුපියල් මිලියන 20 කි. මුහුදු මහ විහාරය කොමර්ෂල් බැංකුව පේරාදෙණිය ශාඛාවේ අංක 873-002-6100 ගිණුමට මුදල් බැරකර විහාරස්ථානය ගොඩ නැගීමට ඔබටත් දායක විය හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303156</link>
    <topic>කුඩු ජාවාරමේ යෙදුණු මාලේ ජාතිකයන් 2ක් කොටු</topic>
    <author/>
    <content>හෙරොයින් ග්‍රෑම් 102 මිලි ග්‍රෑම් 500ක සමඟ අත්අඩංගුවට ගත් මාලදිවයින් ජාතිකයින් දෙදෙනා රක්‍ෂිත බන්‍ධනාගාර ගත කිරීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. සී. නෙළුන්දෙනිය මහතා නියෝග කෙළේය.සැකකාර මාලදිවයින් ජාතිකයින් දෙදෙනා හෝමාගම පොලිසිය මගින් කොට්ටාව මාකුඹුර ප්‍රදේශයේ දී හෙරොයින් සමඟ අත්අඩංගුවට ගෙන අධිකරණයට ඉදිරිපත් කළ අවස්ථාවේදී අධිකරණයෙන් කරන ලද ඉල්ලීමක් අනුව රැඳවුම් නියෝග මත පොලිසියට වැඩි දුරටත් ප්‍රශ්න කිරීමට අවසර ලබා දී තිබුණි.සැකකරුවන් ඉන්දියාවේ සිට ශ්‍රී ලංකාවට සූක්‍ෂ්ම අයුරින් හෙරොයින් ගෙන්වා, අනතුරුව මාලදිවයිනට යවා ඇතැයි පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303157</link>
    <topic>අත්තනගල්ල සංවර්ධන ව්‍යාපෲති 490ක වැඩ සාර්ථකව අවසන්</topic>
    <author>අත්තනගල්ල විශේෂ ජයවීර සුගතපාල</author>
    <content>රුපියල් විසි කෝටියකට වැඩි වටිනාකමක් ඇති සංවර්ධන ව්‍යපෘති 490ක් සාර්ථකව නිම කරමින් 2012 වර්ෂය තුළ සංවර්ධනයේ ඉලක්කගත කඩඉම් කරා වඩාත් ඵලදායී අයුරින් ළඟාවීමට අත්තනගල්ල ප්‍රාදේශීය සභාව සමත්වී ඇතැයි සභාපති උපුල් මහේන්ද්‍ර රාජපක්ෂ මහතා (එජනිස) පැවැසීය.ග්‍රාමසේවා වසම් 151කින් යුත් සභා බල ප්‍රදේශයේ අදාළ වර්ෂය තුළ ගම නැගුම ව්‍යාපෘති 130ක්ද, මග නැගුම ව්‍යාපෘති 120ක්ද නිමකර ඇත. ප්‍රදේශයේ පදිංචිකරුවන් සඳහා රැකියා සැපයීමේ වැඩපිළිවෙළ යටතේ ස්ථාපිත කළ කර්මාන්ත ව්‍යාපෘති ගණන 160කි. තවද පළාත් සභා ව්‍යාපෘති 68ක්, විමධ්‍යගත ව්‍යාපෘති 12ක් යටතේ පොදු මංමාවත් හා අනෙකුත් සුබසාධන සේවා ක්‍රියාවට නංවා ඇතැයි සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303158</link>
    <topic>අර්ථසාධක නොදෙන හාම්පුතුන්ට නඩු</topic>
    <author>පානදුර සමූහ කපිල සෝමරත්න</author>
    <content>සේවක සේවිකාවන්ට හිමි විය යුතු අර්ථසාධක අරමුදල් සහ සේවක භාරකාර අරමුදල් ඔවුන්ගේ ගිණුම්වලට බැර නොකරන හාම්පුතුන්ට එරෙහිව නඩු පැවරීමට පානදුර සහකාර කම්කරු කොමසාරිස්වරිය ආරම්භ කර ඇත. පානදුර සහ තදාසන්න පෙදෙස්වල ඇඟලුම් කර්මාන්තකරුවන් ගණනාවකට විරුද්ධව අදාළ සහතික ඉදිරිපත් කර පානදුර සහ හොරණ මහේස්ත්‍රාත් අධිකරණවල මෙම නඩු පවරා තිබේ.මෙම නඩු අධිකරණය හමුවේ කැඳවූ විට එම කර්මාන්ත ශාලාවල අධ්‍යක්ෂවරු අධිකරණය හමුවේ පෙනී නොසිට නියෝජිතවරු පෙනී සිටිති. මේ ගැන විමසීමක් කළ මහේස්ත්‍රාත්වරයා අදාළ අධ්‍යක්ෂවරුන්ට අධිකරණයේ පෙනී සිටින ලෙසට දන්වමින් ඔවුනට සිතාසි නිකුත් කෙළේය.මෙම අධ්‍යක්ෂවරුන්ගෙන් අයවියයුතු හිඟ මුදල රුපියල් ලක්ෂ 40 ඉක්මවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r1303159</link>
    <topic>කුරුණෑගල දළදා මාලිගාවේ නටබුන් විනාශයේ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>නටබුන් වී ගොස් තිබෙන කුරුණෑගල දළදා මාලිගාව කිසිවකුගේ රැකවරණයක් නොමැතිව විනාශවී යමින් පවතී.රජ දරුවන් හතර දෙනකු පාලනය කළ කුරුණෑගල රාජධානියට අයත් සෙසු පුරාවස්තු ද මේ අයුරින් විනාශ මුඛයට පත්වෙමින් පවතී.අද නටබුන් බවට පත්වී තිබෙන දළදා මාලිගය ඉදිකර ඇත්තේ කුරුණෑගල රාජධානිය කරවූ හතරවැනි පරාක්‍රමබාහුු රජු විසිනි.දළදා සිරිත කෘතියේ සඳහන්කොට තිබෙන පරිදි මහල් තුනක් සහිත ශෛලමය දොරටුවලින් මාලිගය ඉදිකොට තිබූ බැව් දළදා සිරිත කෘතිය වැඩිදුරටත් පෙන්වා දෙයි.සොබා දහමේ සෞන්දර්යාත්මක නිර්මාණයන්ගෙන් කැටි කොට ගත් ශ්‍රී දළදා වහන්සේ වැඩ සිටි මාලිගා භූමිය අද වන විට නටබුන් වී විනාශවී යමින් පවතී. ජීව අජීව වස්තු අතරින් අද ජීවමානව ඇත්තේ බෝධීන්වහන්සේ පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=r13031510</link>
    <topic>විස වෙදැදුරාගේ ඔසුවලින් අපේ චූටිට දැන් සුවයි</topic>
    <author>අරණායක විශේෂ පී. ඒ. මීගහමුලහේන</author>
    <content>මාවනැල්ල කටුගහ ගමේ පදිංචි කේ. ඒ. නන්දසේන මහතා කියන කතාවයි මේ.අපේ ගෙදර “චූටි” කියලා ගිරවෙක් ඇතිකළා. දැනට කාලයක් වෙනවා. මේ ගිරවාට මගේ පුතා ඉතාමත්ම තදින් ආදරය කළා. ගෙදර අනිත් අයත් එහෙමයි.උදේ පාන්දර ගිරවා කෑගහනවා. කෑගහන හඬට ගෙදර කවුරුත් අවදි වෙනවා. දවස පටන් ගන්නේ ඉතා සතුටින්. දවසේ වැඩ පටන් ගන්නේ ඉන් පස්සේ, අපේ නිවෙසට ආසන්න පන්සලේ බෝධියක් තියෙනවා. මේ බෝධියට අරක්ගත් විශාල නාගයෙක් ඉන්නවා අපිත් නිතර නිතර දැකලා තියෙනවා.පසුගියදා ගෙදර සිටිය ගිරවා අර බෝධියට ගිහින් වැහුවා. ඒත් එක්කම වාගේ කෑගහගෙන පියාඹා ගෙදර ආවා. ඒ පස්සේ නාගයත් ගිරවා පස්සේ එළවාගෙන ආවා. ගිරවාගේ හිසින් නාගයා දෂ්ට කරලා ලේ ගැලුවා. ඊට පස්සේ ළඟම සිටි වෛද්‍යවරයා ළඟට අරගෙන ගියා. එතුමා ගිරවා මැරිලා කියලා කීවා. පසුව අපි වහාම පොල්අඹේගොඩ විෂ රෝහලට ගෙන ගියා. එහිදී එහි වෛද්‍යතුමිය බෙහෙත් බේසමකට දමා ගිරවා එහි ගිල්වා විනාඩි කීපයක් තියාගෙන හිටියා. ඒ විටම වාගේ ගිරවාට පණ ආවා. වෙනදා වාගේ කෑගැහුවා. පසුව අපි ගිරවා ගෙන ආවා.මෙසේ ගිරවා සුවපත් වූ සැටි වෛද්‍ය විශේෂඥ විද්‍යා ආචාර්ය සුසිලා සෙනවිරත්න මහත්මිය මෙසේ කීවාය.අපේ රෝහලේ ප්‍රධාන වෛද්‍ය විශේෂඥවරයා වන පියසේන සෙනෙවිරත්න මහතා, ගිරවා පරීක්‍ෂා කර බලා “මේ ගිරවා මැරිලා නැහැ” යැයි පැවසුවා. අදාළ ඖෂධ සහ ප්‍රතිකාරය පිළිබඳ දැනුවත් කළා. එවිට ගිරවා සම්පූර්ණ සුවය ලැබුවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=s1303151</link>
    <topic>මා දුවන තරම් වේගයෙන් නිලධාරීන් දුවන්නේ නෑ</topic>
    <author>ප්‍රින්ස් ගුණසේකර</author>
    <content>ක්‍රීඩා පරිපාලන කටයුතු විධිමත් කිරීමට හා ක්‍රීඩා සංවර්ධනයට ඇතැම් නිලධාරීන්ගේ මන්දගාමි බව බාධාවක් වී ඇතැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.“මා දුවන තරම් වේගයෙන් ඇතැම් නිලධාරීන් දුවන්නේ නැ. ඒගොල්ලෝ ගවු ගණනාවක් මට පිටිපස්සේ. ඒ නිසා වැඩකටයුතුවල ප්‍රමාදවීම් අතිවෙනවා. මට අවශ්‍ය කාර්යක්ෂම කඩිනම් සේවයක්” ඇමැතිවරයා එලෙස පැවැසුවේ ටේබල් ටෙනිස් උපකරණ බෙදාදීමේ උත්සවයකදීය. කොළඹ නවම් මාවතේ නීතිගත සංස්ථාවේදී ඊයේ පැවැති මේ උත්සවය ශ්‍රී ලංකා ටේබල් ටෙනිස් සංගමයේ සංවිධානයෙන් පැවැත්වුණි.ටේබල් ටෙනිස් ක්‍රීඩාව බරපතළ පසුබෑමකට ලක්ව ඇතැයිද ක්‍රීඩා ඇමැතිවරයා පැවැසීය. ජාත්‍යන්තර ජයග්‍රහණ ලැබිය හැකි ක්‍රීඩාවක් වන මෙය ඉදිරියට ගැනීමේ වගකීම වත්මන් පරිපාලකයන් සතුවන බවද අලුත්ගමගේ මහතා පෙන්වාදුණි. ශ්‍රී ලංකා ටේබල් ටෙනිස් සංගමයේ වත්මන් සභාපති අමාත්‍ය ලසන්ත අලගියවන්න මහතාට ක්‍රීඩාව නඟා සිටුවීමේ හැකියාවක් ඇතැයි ඇමැතිවරයා විශ්වාසය පළ කළේය.“වැටී ඇති ටේබල් ටෙනිස් ක්‍රීඩාව යළි නඟා සිටුවා අපට ජයග්‍රහණ අත්කරදීමේ සැලැස්මක් සෑදීම නිලධාරීන්ට භාරයි. වොලිබෝල් ක්‍රීඩාව මෙයට දශකයකට ‍පමණ පෙර කඩා වැටී තිබුණා. එය හොඳ තත්ත්වයකට ගන්න වොලි‍බෝල් සභාපති ඇමැති ඩිලාන් පෙරේරා මහතාට හැකි වුණා. අද ආසියාවේ හොඳ මට්ටමක වොලිබෝල් ක්‍රීඩාව තිබෙනවා. ඒ වගේ ටේබල් ටෙනිස් ක්‍රීඩාවත් නඟා සිටුවන්න ලසන්ත අලගියවන්න ඇමැතිතුමාට පුළුවන් වෙයි කියා මා විශ්වාස කරනවා” අලුත්ගමගේ මහතා පැවැසීය.ක්‍රීඩා සංස්කෘතියක් ගොඩනැගීම සඳහා රජය සැලසුම් සකස් කරද්දී එයට සහය ‍දැක්වීම ක්‍රීඩාවට සම්බන්ධ සෑම දෙනාගේම වගකීමක් බව ඇමැතිවරයා පෙන්වා දුන්නේය.චෝදනා පත්‍රයක්මේ අතර ටේබල් ටෙනිස් සංගමයේ හිටපු ප්‍රධාන නිලධාරියෙකුට එරෙහිව ක්‍රීඩා අමාත්‍යංශය චෝදනා පත්‍රයක් ලබාදීමට කටයුතු කරමින් සිටින බව වාර්තා විය. අවිධිමත් ක්‍රියා සම්බන්ධ ලැබුණු පැමිණිල්ලකට අනුව සිදුකරන ලද පරීක්ෂණයකින් පසු චෝදනා පත්‍රය භාරදීමට තීරණය වී ඇතැයි වාර්තා වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=s1303152</link>
    <topic>තිලංගගේ නාමයෝජනාවට එරෙහි විරෝධතාව</topic>
    <author/>
    <content>ශ්‍රී ලංකා ක්‍රිකට් ආයතන නිලවරණයේ සභාපති තනතුර සඳහා නාමයෝජනා ඉදිරිපත් කළ තිලංග සුමතිපාල මහතාගේ නාමයෝජනාවට එරෙහිව ක්‍රීඩා සංගම් 3ක් විසින් ඉදිරිපත් කළ විරෝධතා සැලකිල්ලට ගෙන ඒ පිළිබඳ සොයා බැලීම සඳහා ක්‍රීඩා ඇමැති මහින්දාන්නද අලුත්ගමගේ මහතා විසින් ක්‍රීඩා අමාත්‍යංශයේ ලේකම් අනුර ජයවික්‍රම මහතාගේ ප්‍රධානත්වයෙන් පත්කළ ත්‍රිපුද්ගල කමිටු වාර්තාව ඊයේ පස්වරුවේදී ඇමැතිවරයාට භාර දෙන ලදි.එම කමිටුව මගින් පෙන්වා දී ඇති නීතිමය කරුණු පිළිබඳව නීතිපති උපදෙස් ලබා ගැනීම සඳහා ක්‍රීඩා ඇමැතිවරයා එම වාර්තාව නීතිපතිවරයා වෙත යොමුකර ඇති අතර, නීතිපති උපදෙස් ලබා ගැනීමෙන් අනුතරුව තිලංග සුමතිපාල මහතාගේ නාමයෝජනා පිළිබඳව තීන්දුවක් ප්‍රකාශයට පත්කරන බව ක්‍රීඩා අමාත්‍යංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=s1303153</link>
    <topic>බෙත්ලෙහෙමේ ප්‍රථම වතාවට මැරතන් තරගයක්</topic>
    <author/>
    <content>පලස්තීන බටහිර ඉවුරු ඉතිහාසයේ පළමු මැරතන් ධාවන තරගය බෙත්ලෙහෙම්පුරයේ පැවැත්වීමට විධිවිධාන යොදා තිබේ. අප්‍රේල් මස 21 පැවැත්වෙන මේ තරගය ඩෙන්මාර්ක කාන්තා ධාවකයන් දෙදෙනෙකුගේ අදහසකට අනුව ක්‍රියාත්මක වන්නකි.බටහිර ඉවුර ඊශ්‍රායල් පාලනයට නතු අතර එහි පලස්තිනුවන් සතු කුඩා භුමි ප්‍රදේශයේ මේ මැරතන් තරගය පවත්වන බැවින් කිලෝමීටර 42 ක දුරක් බාධාවකින් තොරව ධාවනයේ යෙදීමට තරග කරුවන්ට අවස්ථාවක් නැත. එහෙයින් තරග කරුවන්ගේ අභිමතය අනුව කිලෝමීටර 21.1 ක හෝ කිලෝමීටර 10 ක දුරක් ධාවනයේ යෙදීමට ඔවුනට අවස්ථාව සලසා දීමට තරග සංවිධායකයින් විධිවිධාන යොදා ඇත.රාජ්‍ය නොවන සංවිධාන කීපයක සහායෙන් පැවැත්වෙන මේ මැරතන් ධාවනය සඳහා විශේෂයෙන් කාන්තාවන් සහභාගි කරගන්නා අතර දැනටමත් අන්තර්ජාතික තරගකරුවන් 100 ක් පමණ ඊට ඉදිරිපත්වන බව ප්‍රකාශ කර ඇත. පලස්තීනුවන් ද සිය ගණනින් ඊට එක්වනු ඇතැයි අපේක්ෂිතය.තරග සංවිධායකයින් පවසන්නේ පුහුණු ධාවන අවස්ථා දැන් පැවැත්වෙන අතර සතිපතා 30 දෙනා බැගින් ඊට එක්වෙමින් සිටින බවය. පුහුණු අවස්ථාවන්හිදි ඔවුන් කිලෝමීටර 10ක දුරක් ගෙවාගන්නේද අමාරුවෙන් බව පවසන සංවිධායකයින් ඉදිරි සති 6 ක කාලයේදී ඔවුන් කිලෝමීටර 21ක දුර තරණයට හුරුවනු ඇතැයි පවසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=s1303154</link>
    <topic>‍‘ෆයිව් නේෂන්ස්’ රගර් කිරුළ දිනාගන්න ශ්‍රී ලංකාවට හොද අවස්ථාවක්</topic>
    <author>ෆවුස් මොහොමඩ්</author>
    <content>ආසියා රගර් තරගබිමේ විශිෂ්ටතම කණ්ඩායම් පහ අතරට සුදුසුකම් ලැබීමේ කදිම අවස්ථාවක් එළැඹෙන ආසියා ෆයි‍ව් නේෂන්ස් පළමු කොටසේ රගර් තරගාවලියේදී ශ්‍රී ලංකාවට ලැබී ඇතැයි ශ්‍රී ලංකා රගර් සංගමයේ සභාපති අසංග සෙනෙවිරත්න මහතා පවසයි. ‍ෆයිව් නේෂන්ස් තරගාවලියට සත්කාරකත්වය ලබාදීමට හැකිවිම ආඩම්බරයට කරුණක් බවත්, ලබන වසරේ ෆයිව් නේෂන්ස් සුපිරි රටවල් පහේ තරගාවලියට සුදුසුකම් ලැබීමේ අවස්ථාව උදාකර ගැනීමේ බලාපොරොත්තුවෙන් පසුවන ශ්‍රී ලංකාවට එය අති‍රේක වාසියක් වනු ඇති බවත් සෙනෙවිරත්න මහතා කීවේය.රගර් සභාපතිවරයා මේ අදහස් පලකළේ පසුගියදා ගලධාරී ‍හෝටලයේ පැවැති මේ තරගාවලියේ අනුග්‍රාහකත්ව පිරිනැමීමේ මාධ්‍ය හමුවට එක්වෙමිනි. එච්.එස්.බී.සී‍.බැංකු සමාගමේ අනුග්‍රාහකත්වයෙන් පැවැත්වෙන ආසියා ෆයිව් නේෂන්ස් පළමු කොටසේ තරගාවලියේ දී ශ්‍රී ලංකා කණ්ඩායමේ අනුග්‍රාහකත්වය ඩයලොග් සමාගම විසින් දරනු ලබයි.ශ්‍රී ලංකාව සමග කසකස්තානය, තායිලන්තය හා චීන තායිපේ කණ්ඩායම් තරග වදින මෙවර ෆයිව් නේෂන්ස් පළමු කොටසේ රගර් තරගාවලිය මේ මස 31දින සිට අප්‍රේල් මස 6වැනිදා දක්වා හැව්ලොක්ස් පිටියේ දී පැවැත්වේ. පාසල් සිසුන්ට දින තුනක් පුරා පැවැත්වෙන මේ තරගාවලිය නොමිල‍යේ නැරැඹීමේ අවස්ථාව ලබාදීමට ශ්‍රී ලංකා රගර් සංගමය කටයුතු යොදා ඇති අතර තරගාවලියට සමගාමීව සෑම පළාතකම පුහුණු සැසි පැවැත්වීමට ද රගර් සංගමය පියවර ගෙන තිබේ.ඒ අනුව බස්නාහිර පළාත (කොළඹ), දකුණු පළාත(ගාල්ල), උතුරු පළාත (යාපනය), නැගෙනහිර පළාත (ත්‍රිකුණාමලය), සබරගමුව පළාත( ඇඹිලිපිටිය හා රුවන්වැල්ල), උතුරු මැද පළාත( අනුරාධපුරය) සහ මධ්‍යම පළාත (මහනුවර) යන පළාත්වල මේ පුහුණු සැසි පැවැත්වීමට නියමිතය. මෙවර තරගාවලියට සහභාගි වන ශ්‍රී ලංකා කණ්ඩායමේ නායකයා ලෙස යෝෂිත රාජපක්ෂ කටයුතු කරන අතර ෆසීල් මරිජා උපනායකයා ලෙස කටයුතු කරයි.ශ්‍රී ලංකාව සහ මාලදිවයින කලාපයේ එච්.එස්.බී.සී. ප්‍රධාන විධායක නිලධාරී නික් නිකෝලෝ, ඩයලොග් සමාගමේ ජ්‍යෙෂ්ඨ සමූහ වෙළෙඳ කලමනාකරු රිස්වි ෆාරුක් මහත්වරු ද මාධ්‍ය හමුවේ අදහස් දැක්වූ අතර රගර් සංගමයේ ලේකම් රිස්ලි ඉල්යාස්, එච්.එස්.බී.සී‍. බැංකු සමාගමේ තරංග ගුණසේකර මහත්වරු ද මේ අවස්ථාවට එක්වූහ.තරග කාල සටහන – මාර්තු 31- ප.ව.2.00 ට කසකස්තානය – තායිලන්තය, ප.ව.4.00ට ශ්‍රී ලංකාව - චීන තායිපේ, අප්‍රේල් 3 – ප.ව.2.00ට කසකස්තානය – චීන තායිපේ, ප.ව.4.00ට ශ්‍රී ලංකාව – තායිලන්තය, අප්‍රේල් 6 – ප.ව.2.00ට තායිලන්තය – චීන තායිපේ, ප.ව.4.00ට ශ්‍රී ලංකාව – කසකස්තානය .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=s1303155</link>
    <topic>‍හරිත මහා ක්‍රිකට් ගැටුම අද පානදුරේ දී</topic>
    <author/>
    <content>පානදුර රාජකීය විදුහල සහ සාන්ත ජෝන් විදුහල අතර විසිඑක්වැනි හරිත මහා ක්‍රිකට් තරගය අද (15) සහ හෙට දෙදිනත් එක්දින තරගය 17වැනිදාත් පානදුර ක්‍රීඩාංගණයේදී පැවැත්වේ.1990දී ආරම්භ වු මේ තරගාවලියේ මෙතෙක් පැවැති තරග 20න් 4ක ජය රාජකීය විදුහල හිමිකර ගෙන ඇති අතර එක් තරගයක් පමණක් ජයගැනීමට සාන්ත ජෝන් විදුහල සමත්ව ඇත.තේනුක ධනංජගේ නායකත්වයෙන් තරග වදින රාජකීය විදුහල මෙවර පාසල් තරග වාරයේදී සහභාගී වු තරග 10න් පුර්ණ ජයග්‍රහණ 4ක් සහ පළමු ඉනිමේ ජයග්‍රහණ හයක් වාර්තා කිරීමට සමත්ව ඇත. කණ්ඩා‍ය‍මේ උපනායකත්වය දුලිත් ගයාන්ට හිමිව ඇත. කණ්ඩායමේ පිතිකරුවන් ලෙස දුලිප් ගයාන්, දමිඳු හසාන් (602), මාධව නිමේෂ් (700), යසිත් චමෝද් (585) එක්වන අතර තුන් ඉරියව් ක්‍රීඩකයන් ලෙසින් අකිල ලක්ෂාන් (ලකුණු 429 සහ කඩුලු 47), අශාන් පද්මකුමාර (ලකුණු 400 සහ කඩුලු 32) කණ්ඩායමට එක්වන අතර අසිත ප්‍රනාන්දු ද කඩුලු 40ක් දවාගනිමින් පන්දු යැවීමේ අංශය ශක්තිමත් කරයි.සාන්ත ජෝන් විදුහල් පිල තුන් ඉරියව් ක්‍රීඩකයෙකු වන ලහිරු සන්ජය මෙහෙයවයි. මේ වන විට ලකුණු 605ක් සහ කඩුලු 74ක් දවාගෙන ඇත. ප්‍රමෝද් මධුශංක උපනායකයා ලෙස කටයුතු කරයි. හර්ෂ චන්ද්‍රශාත් සල්ගාදු ලකුණු 420ක් සහ කඩුලු 24ක්, චමිල ජානක ලකුණු 250ක් කඩුලු 46ක් , නඳුන් දර්ශන ලකුණු 388ක් ලබාගනිමින් කණ්ඩායමේ ඉදිරියෙන් පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=f1303151</link>
    <topic>මාගම්පත්තුවේ විප්ලවීය වෙනස...</topic>
    <author/>
    <content>දේශපාලන කරළියේ උණුසුම් පුවත් කිසිවක් නැත. එක්සත් ජාතික පක්ෂය තවමත් නියෝජ්‍ය නායක පදවියට කෙනකු පත්කිරීම ගැන අවසන් තීරණයක් ගෙන නැත. පසුව - ලබන සතියේ - ඉදිරි සති දෙක තුළ නියෝජ්‍ය නායකයා පත්කරන බවට මාධ්‍ය ඔස්සේ ප්‍රකාශ නිකුත් කරමින් වැඩේ කල් දමමින් සිටින බව පෙනේ. නියෝජ්‍ය නායකයකු හෝ පස් දෙනකු හෝ පත්කළත් නොකළත් එක්සත් ජාතික පක්ෂය තුළ අමුතු පෙරළියක් සිදුවන්නේ නැති බව රටම දනී.අණ බෙර ගහගෙන - සටන් පාඨ කියා ගෙන - රටපුරා රිය පෙරහරින් සංචාරය කළ සරත් ෆොන්සේකා තවමත් පක්ෂය ලියා පදිංචි කර ගැනීමට සාකච්ඡා කරමින් සිටී. මැතිවරණ කොමසාරිස් මහින්ද දේශප්‍රිය මහතා ඒ ගැන ළඟදීම තීරණය ප්‍රකාශ කරන බව කියා තිබේ.විදේශ ගතවී සිටි චන්ද්‍රිකා බණ්ඩාරනායක කුමාරතුංග නෝනා දැන් තැනින් තැන පොඩි පොඩි උත්සවවලට සහභාගී වෙමින් දේශපාලන කතා කියමින් සිටීමද කැපී පෙනෙන සිද්ධියකි. දේශපාලනය කළ යුතු ආකාරය ගැන උපදෙස් දීමද සිදුවෙයි. එක්සත් ජාතික පක්ෂය මෙහෙයවීම ඇය භාර ගන්නා බවට කටකතා පැතිරෙයි. ඇය කරන ප්‍රකාශ අල්ලාගෙන මේ දිනවල කාටුන් ශිල්පීහු එක දිගට කාටුන් අඳිති. ඒ මගින් පාඨකයෝ ආස්වාදයක් ලබති. එයින් එහා දේශපාලන ගමන් මඟක් ඇයට ඉතිරි වී නැත.චන්ද්‍රිකාගේ දේශපාලන ගමන් මගසිය දේශපාලන ජීවිතයේදී චන්ද්‍රිකා අනවශ්‍ය ගැටුම් ඇති කරගත් නායිකාවකි. දැන් අලුත්ම ගැටුම ඇතිකර ගෙන ඇත්තේ කට හොඳ නැති දේශපාලන චරිතයක් සමඟය. ගම්වල මිනිසුන් අතර ප්‍රකට කතාවක් තිබේ. ඒ කුල කීමය. කුල කියනවා යයි කියන්නේ කෙනෙකුට උදව්වක්කොට ඒ බව විටින් විට සිහිපත් කිරීමය.චන්ද්‍රිකා නෝනා මර්වින් සිල්වා ඇමැතිතුමා ගැන එවැනි කුලයක් කියා දැන් වාග් සංග්‍රාමයකට මුල පුරා සිටී. ඒ නිසා දැන් කළ යුත්තේ අනවශ්‍ය කතා නොකියා පාඩුවේ වැඩක් බලාගෙන සිටීමය. යළි දේශපාලනයට එන්නට චන්ද්‍රිකා නෝනාට තහනමක් නැත. එයට කුලකීම අවශ්‍ය නැත. ඒ සඳහා පිළිගත් සම්මත ක්‍රම තිබේ. මොන ක්‍රමයකින් ආවත් චන්ද්‍රිකාගේ දේශපාලනය අදට ගැලපෙන්නේ නැත.ප්‍රමාද වන අයට දේශපාලනය සහ මහජන සේවය කරන්නට බැරිය. චන්ද්‍රිකා අවුරුදු 11ක් ජනාධිපති පදවිය දැරුවත් ඇත්තටම ඇය ජනාධිපති වී සිටියේ වසර හයක් පමණක් බව මාධ්‍යවේදියකු වරෙක කීවේ ඒ ප්‍රමාදය නිසාය. අවුරුදු 11න් පහක්ම ප්‍රමාද නිසාය. ප්‍රමාදවීම් ගැන අපට යළි යළිත් සිහිපත්කොට සිනා සෙන්නට අපට අවශ්‍ය නැත. එහෙත් ප්‍රමාදවීම් දහස් ගණනකට මැදිවූ ඇය ගැන එක් සිද්ධියක් පමණක් මෙහි සටහන් කරන්නේ මොන මොන අලුත් අදහස් ඇය විදේශ සංචාරවලින් ඉගෙන ගත්තත් ඇය කිසි දිනෙක පරණ පුරුදු අත් නොහරින බැවිනි.අලුත් අවුරුද්ද පටන් ගත්තේ අලුත් විදියටය. විශේෂයෙන් කාර්යාලවල වැඩ අරඹන්නේ කැවුම් කිරිබත් කා පිරිත් ටිකක් අසා සිත් සතුටු කර ගැනීමෙන් පසුවය. ජනාධිපති ලේකම් කාර්යාලයේ සේවකයෝ නැකතට වැඩ අරඹන්නට ජනවාරි 1 වෙනිදා උදේ සිටම සූදානම් වූහ. තේ මේසය, කැවුම්, කිරිබත්,කොකිස් , කෙසෙල්වලින් ලස්සන කෙරුණි. සංඝරත්නයේ සිව් නමක් සෙත් පිරිත් කියන්නට සූදානමින් වැඩම කර සිටිති. ආයතනයේ ප්‍රධානියා ලෙස ජනාධිපතිනිය පැමිණෙන තුරු කවුරුත් බලා සිටිති. දැන් උදේ වේලාව 8.30යි. ජනාධිපතිනිය සිටින්නේ පෙනෙන තෙක් මානයේ ජනාධිපති මන්දිරයේය.දැන් වේලාව උදේ 11යි. සංඝයා වහන්සේ පන්සලට වැඩම කළේ දවල් දානය වරදින නිසා ය. කවුරු කවුරුත් ඈනුම් අරිති. උදේ සිට වතුරවත් නැත. දවල් දානයෙන් පසු සංඝරත්නය යළි වැඩම කළහ. කැමරාකාරයෝ ඈනුම් අරිමින් කැමරා අටවාගෙන සිටිති. දැන් උදේට නොව දවල් කෑම කන වේලාවත් පසුවෙලාය. සවස දෙක තුන වනවිට කිරිබත් පිඟන් අයින් කළේ කිරිබත් පිළුණු වූ නිසා නොව සවසට කිරිබත් කන්නට බැරි නිසා ය.බොහෝ දෙනා ගෙදරින් ගෙනා කෑම එක හොරෙන් හොරෙන් කෑවේ එය පිළුණුවන නිසාය. දැන් වේලාව පස්වරු 4.30 පසු වූවා පමණි. ඇය ආවාය. අලුත් අවුරුද්දේ සුබ නැකතින් කාර්යාලයේ වැඩ පටන් ගත්තේ වැඩ ඇරෙන වේලාවටය. සේවකයන්ට කෝච්චි , බස් වැරැදුනේ ය. අවුරුද්දම ප්‍රමාදය. මෙවැනි නායිකාවන් රටක් කරවූයේ කෙසේදැයි මෙම සිද්ධියෙන් හිතාගත හැකිය.දේශපාලනඥයන්ගේහැසිරීමතැනට ඔබින පරිදි සියලු දෙනා හැසිරිය යුතුය. පන්සලේදී එක විදියකි. පන්සලට ඇතුල්වන මොහොතේ දෑත් එකතු කරගෙන ඉතා ශ්‍රද්ධාවෙන් වැඳුම් පිදුම්කොට නිහඬව පන්සලෙන් පිටවිය යුතුය. රජයේ ආයතනයක් තුළ හැසිරීමේ ක්‍රමය ඊට වෙනස්ය. පාරේ තොටේ කඩ පිළේ මාර්කට් එකේ තවත් ආකාරයකට නිදහසේ හැසිරෙති. එහෙත් අධිකරණය හෙවත් උසාවිය තුළ හැසිරෙන්නට වෙනම ක්‍රමයක් තිබේ. උසාවියේ දොරටුවෙන් ඇතුල් වූ මොහොතේ සිට පිටවන තුරු මිනිසුන් තුළ තිබිය යුතු සංවරය, අධිකරණ ගෞරවය එක සේ පවත්වාගෙන යා යුතුය.විශේෂයෙන් නීතිඥවරු අධිකරණයට ගරු කරති. ඔවුන් හිස නමා අධිකරණ ශාලාවට ඇතුල්වී අතිශය ගරුත්වයෙන් හැසිරිය යුතුය. උසාවියට ඇතුල් වන විටත් පිටවන විටත් නීතිඥවරු ඉතාමත් ගරුත්වයකින් කතා කළ යුතුය. හැසිරිය යුතුය. විනිසුරුවරුන් දෙන තීරණවලට එකඟ විය යුතුය. ඒවාට එකඟ නොවන්නේ නම් එයට විරුද්ධව ක්‍රියා කිරීමේ ක්‍රම තිබේ. නීත්‍යානුකූල ක්‍රමවලින් පිටස්තරව උසාවි තුළ චණ්ඩිකම් දමන්නට කිසිවකුටත් බැරිය.එහෙත් මෑතක සිට උසාවියක් තුළ සිදු නොවිය යුතු අසංවර දෑ වරින් වර සිදු වූ බව අකමැත්තන් වුවද කියන්නට සිදුවී තිබේ. මීට වසර කීපයකට පෙර ඉරිදා ඉංග්‍රීසි පුවත්පතක කර්තෘවරයකුට එරෙහිව නඩුවක් උසාවියේ විභාග කෙරිණි. අධිකරණ තීන්දුව කර්තෘවරයාට විරුද්ධවය. ඔහු පරාජය විය. ඔහු වෙනුවෙන් පෙනී සිටි නීතිඥයාම නඩුවෙන් පරාජය වූ කර්තෘ උසාවිය තුළදී පිළිගත්තේ මල්මාල දමලාය. පැමිණිලිකාරයාට මල්මාලාවක් දැම්මා නම් එහි අර්ථයක් තිබේ. “මොනම හේතුවක් නිසාවත් උසාවිය තුළ ඩෙඟා නටන්නට බැරිය. තවත් අවස්ථාවක විනිසුරුතුමියගේ විනිශ්චයට විරෝධය පළ කරන්නට කළු කෝට් දමා ගත් නීතිඥයකු උසාවිය තුළදීම පුටුවකට නැග විරෝධය පළ කළේ ය.මෑතක සිට අධිකරණ භූමිය දේශපාලන රැස්වීම්වලට වෙන් වූ හයිඩ් පාක් එකේ තත්ත්වයට පත්කරගත් අවස්ථා ද විය. සමහර නීතිඥයෝ පොල් ගැසූහ. සටන් පාඨ ප්‍රදර්ශනය කළහ. අධිකරණය තුළ දී අත පය හුවමාරු කරගත්හ. අලුත්ම සිද්ධිය මේ සතියේදී ප්‍රදර්ශනය විය. එක්සත් ජාතික පක්ෂයේ පාර්ලිමේන්තු මන්ත්‍රී සුජීව සේනසිංහ මහතා සහ තවත් නීතිඥයකු කිසිම ගරු සරුවක් නැතිව නැගිට ගියේ අගවිනිසුරුගේ තීරණයකට විරෝධය පළ කිරීමටය.දෙදෙනාව ආපසු අධිකරණයට කැඳවූ අගවිනිසුරුතුමා ඔවුන්ට කීවේ උසාවිය මාර්කට් එකක් නොවන බවය. තමා අධිකරණ සේවයට එනවිට සුජීව සේනසිංහ නීතිඥතුමා ඉපදිලාවත් නැති බව අගවිනිසුරුතුමා ප්‍රකාශ කළේය. දේශපාලඥයකු ලෙස සේනසිංහ මහතා පසුගිය කාලයේ සිරිකොතේ හැසිරුණ ආකාරය උසාවියේදී සිහිපත් වූවා විය හැකිය. කොහොම වුණත් සේනසිංහ තරුණයාට ඉගෙන ගන්නට තවත් බොහෝ දේ තිබේ.අධිකරණය බැබලවූ ශ්‍රේෂ්ඨ නීතිවේදීන්ගෙන් අපට අඩුවක් නැත. ජී.ජී.පොන්නම්බලම් - ආචාර්ය කොල්වින් ආර් ද සිල්වා - ලක්ෂ්මන් කදිරගාමර් වැනි ශ්‍රේෂ්ඨ නීතිවේදීන්ගේ ගමන්මග අධ්‍යයනය කොට ඉගෙන ගතයුතු දේ ඉගෙන ගෙන දේශපාලඥයකු ලෙස නොව අධිකරණය තුළදී නීතිවේදියකු ලෙස හැසිරෙන්නට සේනසිංහ තරුණයා ඉගෙනගත යුතුය. එවිට ඔහුට දේශපාලන වශයෙන් සහ නීතිවේදියකු වශයෙන්ද හොඳ අනාගතයක් තිබේ.මත්තල වෙනසකටු පඳුරු, වන ලැහැබ්, හරක් රංචු පිරි මත්තලට ගුවන් යානා ගොඩ බසිනු ඇතැයි බැද්දේගමට ගිය ලෙනාඩ් වුල්ෆ් කිසිසේත් සිතන්නටවත් නැත. එය කිසි දිනෙක සැබෑ නොවන සිහිනයක් බව මත්තල කැළෑවේ පැල්කොටේ ජීවත්වූ සිලිඳු සිතන්නටවත් නැත. එහෙත් දැන් ඒ සියලු සිහින සැබෑ වී ඇත. එදා ලෙනාඩ් වුල්ෆ් නොසිතූ සියලු දේ අද යථාර්ථයක් බවට පත්වී ඇත.මත්තල කැළෑ මුදුනින් වැහිළිහිණියෝ උකුස්සෝ කාලාන්තරයක් තිස්සේ පියාඹා ගියහ. ඉඳහිට උන්ට ඉහළින් ඈත අහසේ ගොර ගොර හඬින් පුංචි කුරුල්ලන් සේ ඇදෙන ගුවන් යානා පහතට බසිනු ඇතැයි අහස අයිතිකර ගෙන සිටි කුරුල්ලෝ නොසිතූහ. එහෙත් දැන් සියල්ල වෙනස් වී ඇත.මත්තල කැළෑව අද ජාත්‍යන්තර ගුවන් තොටක් බවට පත්වී තිබේ. එය මාර්තු 18 වෙනිදා විවෘත වන්නේ ජාත්‍යන්තර වශයෙන් ගුවන් ගමන් මාගම්පත්තුවෙන් ආරම්භ කරමිනි. එකවර දැවැන්ත ගුවන් යානා දහයක් බිමට බස්සන්නට හැකි ජාත්‍යන්තර ගුවන්තොට මාගම්පත්තුවම ලස්සන කරන දිනය ද මාර්තු 18 වන්නේ ය.ඈත අහසේ ඉඳහිට යන ගුවන් යානයක හඬක් ඇසුන විට ඒ දෙස ආසාවෙන් සහ කුතුහලයෙන් බලාගෙන සිටි මාගම්පත්තුවේ ඇත්තන්ට හෙට අනිද්දාට දැවැන්ත ගුවන් යානා ගමට බස්සන විට කිසිම කුතුහලයක් නොදැනෙනු ඇත. මොනයම් අමුත්තක් සිතට නොදැනෙනු ඇත. අනාගත පරපුර වෙනුවෙන් වරායක් සහ ගුවන් තොටක් නිර්මාණය කර දෙමින් මාගම්පත්තුවේ විප්ලවීය වෙනසක් ඇතිකර තිබේ. අද එම වෙනස මාගම්පත්තුව සියැසින් දැක ගනිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=f1303152</link>
    <topic>තාවකාලික පැවිද්ද මානසික ආතතියට හොඳ පිළියමක්</topic>
    <author/>
    <content>වර්තමාන සමාජය දෙස බලන කල ගුණධර්ම හා සාරධර්ම පිරිහීමේ දොරටුව කරා වේගයෙන් ළංව ඇති බව පෙනී යන කරුණකි. මෙසේ වීමට හේතුව හා නොමඟට ඇදී යන තරුණ පරපුර සුමඟට ගැනීමට බෞද්ධ ආගමික වෙනසක් ඇති කළ යුත්තේ කෙසේද? යන්න පිළිබඳ මාබිම හෙයියන්තුඩුවේ තායි ශ්‍රී ලංකා බෞද්ධ සංස්කෘතික මධ්‍යස්ථානයේ විහාරාධිපති රාස්සගල සීවලී හිමියන් සමඟ කළ සාකච්ඡාවකි මේ.l වත්මන් ලාංකේය සමාජය තුළ සාරධර්ම පිරිහීමක් ඇති බව පැහැදිලිවම දක්නට ලැබෙනවා. මෙයට හේතුව ලෙස දකින්නේ කුමක් ද?ලංකාවේ සමාජ පරිහානියට හේතු ගණනාවක් බලපා තිබෙනවා. ඉන් පළමුවැන්න වන්නේ දුප්පත්කම. දුප්පත්කම වැඩිවෙන්න වැඩිවෙන්න සොරකම වැඩිවෙනවා. එසේනම් දුප්පත්කම නැතිකරන්න පිළියම් යෙදිය යුතුයි. මේ සඳහා රටේ පාලක පක්ෂයට දැඩි වගකීමක් පැවරිලා තිබෙනවා.දෙවන කරුණ වන්නේ මිනිසාගෙන් ආගම, ධර්මය ඈත්වීමයි. අද මිනිසුන් යන්ත්‍ර වගේ. පවතින ජීවන රටාව සමඟ බලද්දී එය සාධාරණයි. මෙවැනි තරගකාරි සමාජ රටාවක් තුළ ගුණධර්ම පෝෂණය කිරීමටවත් ඔවුන්ට කාලවේලාවක් නැහැ. ‘ගමයි පන්සලයි වැවයි දාගැබයි’ මුල් කරගෙන ගොඩනැඟුනු එදා සමාජයේ, ගුණධර්ම අතින් අඩුවක් තිබුණේ නැහැ.එදා සමාජයේ මිනිසාට තව කෙනකුගේ ප්‍රාණය නිරුද්ධ කිරීමට හෝ කොල්ලකෑමට හෝ පරිසරය වනසන්නට අවශ්‍යතාවක් තිබුණේ නැහැ. අද හෙළ සමාජය උඩු යටිකුරු වෙලා තිබෙන්නේ එදා තිබූ සරල දිවිපැවැත්ම වෙනුවට දරුවෝ මවුපියන්වත්, මවුපියන් දරුවන්වත් හඳුනන්නේ නැති සමාජ ක්‍රමයක් බිහිවී තිබීම නිසයි.මෙවැනි ගැටලුකාරී සමාජ රටාවක් තුළ ළමා පරපුර හා තරුණ පරපුරේ අනාගතය කෙබඳුවේ ද?එදා සමාජයේ තරුණ පරපුර කෙතරම් හැදියාවකින් යුත්තවී සිටියා ද කියන එක අද වැඩිහිටියන්ව සිටින ඒ අය දිහා විමසීමේදී පැහැදිලි වෙනවා. එදා සමාජයේ කෙතරම් උසස් පුද්ගලයෙක් වුවත් පන්සලෙන් දහම් අධ්‍යාපනය ලබා ගත්තා. එදා ගුණධර්ම හා සංවරය වඩාලීමේ හොඳම තැන වුණේ ගමේ විහාරස්ථානය.එය අදටත් වලංගුයි. ජීවිතය යහමඟට යැවීමට නම් ආගමික පරිසරයක් අවශ්‍යයයි. එසේ නොමැතිව සංවරශීලි පරිසරයක් අපේක්‍ෂා කරන්න බැහැ. අද තරුණ පරපුරට හා ළමා පරපුරට සිදුවී තිබෙන්නේ තම ආගම හා ධර්මයට අනුගත නොවීමේ පලවිපාකයි. අද බොහෝ දරුවන් පන්සල් යාමට රුචියක් දක්වන්නේ නැහැ. දරුවන් ඒ සඳහා පොලඹවන්න මවුපියන්ට උවමනාවක් නැහැ. දරුවාගේ ඉඳන් තරුණයා දක්වා පන්සල් යාමට වඩා කැමැත්තක් දක්වන්නේ විනෝද වෙන්න. විනෝද වීම, ක්‍රීඩා කිරීම දරුවෙකුට අවශ්‍යයයි.ඒ වගේම ජීවිතය යහමඟට යොමු කරගැනීමට දහම් අධ්‍යාපනය ලබාදීමත් අත්‍යවශ්‍යම දෙයක්. නමුත් සිදුවන්නේ දහම් පාසල අමතක කර පුද්ගලික පන්ති සඳහා යාම. ලංකාවේ දුරාචාරවලට තරුණ පිරිස යොමු කිරීමේ ප්‍රධානම කොටස්කරුවන් වන්නේ ටියුෂන් මුදලාලිලා. මේ ටියුෂන් මුදලාලි අතරින් බහුතරයක් ඉන්නේ බෞද්ධ අය.නමුත් බෞද්ධ සදාචාරය ඉගෙන ගෙනත් ඒ අය එයට පිටුපාලා ඉතාම නිර්ලජ්ජ විදිහට මුදල්වලට දරුවන්ගේ ගුණධර්ම බිල්ලට දීලා තිබෙනවා. ඇතැම් අය මුදල් පසුපස හඹා යමින් තැන්තැන්වල ටියුෂන් කඩ දමාගෙන මොනවා හෝ දෙයක් උගන්වලා මේ කරන්නේ ඉදිරි තරුණ පරපුර නොමඟට යොමු කිරීමක්. බලන්න අද මේ වැනි ටියුෂන් කඩ නිසා දරුවෝ කොතරම් පිරිසක් දුරාචාරයට, මත්ද්‍රව්‍යට පෙලඹිලා තිබෙනවාද?එවැනි අයට මා පෞද්ගලිකව යෝජනා කරන්නේ, දැනුම සමාජයේ විනාශයට නොව සමාජයේ යහපැවැත්මට යොදාගන්නා ලෙසයි. යහපත් සමාජයන් ගොඩනඟන්න දැනුම හා යහපැවැත්ම යන දෙකම අවශ්‍යයි. මව්පියන් වුවත් තම දරුවන් පිළිබඳ වෙනදාට වඩා සැලකිලිමත් වී ළදරු අවධියේ සිටම ආගමික පරිසරයක් තුළ දරුවාට හැඩගැසීමට ඉඩකඩ සලසා දිය යුතු වෙනවා. පන්සල හා දහම්පාසල ඔවුනගේ හදවතට ළංකරදීම යහපත් සමාජයකට අඩිතාලමක්.අපරාධ හා දුරාචාර වැඩිවීමට නව තාක්ෂණය රුකුලක් සපයනවා නේද?රටක තාක්ෂණය, විද්‍යාව ආදිය නවීකරණය විය යුතුයි. නව්‍යතාවයෙන් යුතු දියුණු රටක් බිහිවන්නේ එවිටයි. නමුත් තාක්ෂණික දියුණුව යොදා ගත යුත්තේ යහපත් දෑ කිරීමට පමණයි. තාක්ෂණික මෙවලම් දියුණු වෙලා මිනිසුන් අතරට ගියේ මිනිසුන්ගේ වැඩ කටයුතු පහසුවෙන් හා ඉක්මණින් වඩාත් කාර්යක්ෂවමව සිදු කර ගැනීමට මිස මිනිසුන්ගේ අයහපතට නොවේ.එහෙත් වර්තමානයේ ජංගම දුරකථන හරහා හොඳ වගේම නරකත් සිදුවෙනවා. පවුල් සංස්ථාව තුළ ගැටුම් ඇතිවීම් හා ඇතැම්විට විවාහය දික්කසාදයන්ගෙන් ද කෙළවර වීමටත් මෙම ජංගම දුරකථන, වෙබ්අඩවි ආදිය යම් බලපෑමක් ඇති කර තිබෙනවා.වර්තමානයේ ඕනෑම අයෙකුට අසැබි දර්ශන දැක බලාගත හැකි වෙබ්අඩවි නිර්මාණය වී තිබෙනවා. මේවා දරුවොත් බලනවා. වැඩිහිටියන්ගේ මනස විකෘති වෙනවා වගේම දරුවන්වත් වැඩිහිටියන්ගේ කාමුක ලෝකයට ඇද ගැනීමක් සිදුවෙනවා. ඒ අතින් බලනවිට තාක්ෂණික දියුණුව සදාචාර පිරිහීමට එක් හේතුවක් ලෙස ගත හැකියි.ලංකාවේ මෙපමණ බුදු බණ කියන බුදු බණ අහන වටපිටාවක් තිබිලත් අපරාධ වැඩිවන්නේ අද බුදු දහමත් නවීකරණය වී ඇති නිසා ද?බුදුදහම නවීකරණය වෙලා නැහැ. බුදු දහම ප්‍රචාරය කරන විදිහයි නවීකරණය වෙලා තිබෙන්නේ. නමුත් එයින් අයහපතක් සිදුවන්නේ නැහැ. සමාජයේ ජීවත් වන මිනිස්සු විවිධාකාරයි. විවිධ මානසික තලවල ජීවත් වන මිනිසුන් ඉන්නවා. ඒ ඒ පුද්ගල කණ්ඩායම්වලට ගැළපෙන සේ බණකීම කාලෝචිතයි. විශේෂයෙන්ම තරුණ පරපුරට බුදු දහම තුළ ඇති සත්‍යවාදි බව හා බෞද්ධ දර්ශනය ඉතා සරලව හදවතට වැටහෙන සේ ලබාදිය යුතුයි. එම නිසා බණ කියන රටාවන් වෙනස් වෙලා තිබෙනවා. නමුත් බුදුදහමේ හර පද්ධතිය වෙනස් නොවිය යුතුයි.ලංකාවේ අපරාධ වැඩිවෙලා කියලා හිතනවානම් එයට වගකිව යුත්තේ අද පවතින මාධ්‍යයි. දැනට වසර තිහකට පෙර මෙරටේ පැවැති යුද්ධය නිසා පසුගිය කාලය පුරාම මාධ්‍යවල ප්‍රධාන පුවත් වූවේ යුද්ධයට සම්බන්ධ තොරතුරු. නමුත් දැන් යුද්ධය අවසන්. ඒ නිසා මාධ්‍ය උත්සාහ කරන්නේ තම වෙළෙඳ අරමුණු ඉටුකර ගන්න අපරාධ උලුප්පලා පෙන්වන්න.එදා ජනගහනය හා අද ජනගහනය අතර විශාල පරතරයක් තිබුණත් එදා සිදුවූ අපරාධ හා අද සිදුවන අපරාධ දිහා සාපේක්ෂව බැලීමේදී සංඛ්‍යාත්මක වැඩි වෙනසක් නැති බව පැහැදිලි වෙනවා. අපරාධ වැඩි කර පෙන්වන්නේ මාධ්‍ය. ඇතැම් විට එකම මිනීමැරුම පිළිබඳ වරින්වර ප්‍රචාරය කරනවා. එහෙම අවස්ථාවලදී රටේ ජනතාව හිතන්නේ දිනපතාම අපරාධ සිදුවෙනවා කියලා.අපරාධ උලුප්පලා මාධ්‍ය තුළින් සමාජයට දීම හානි කරයි. මේවා චිත්‍රපටයක්, නවකතාවක් ලෙස රසවත්ව හෙළි කිරීමත් අපරාධයක්. විවිධ අපරාධ සිදුකළ ආකාරය මාධ්‍ය තුළින් පෙන්වීමෙන් තවත් කෙනෙක් එවැනි අපරාධ සඳහා පෙලඹීමට ඉඩ තිබෙනවා.අපේ රටේ මෙපමණ බණ කියන නිසාත් ශාසනය රැක ගන්න ස්වාමින් වහන්සේලා දරන උත්සාහය නිසාත් තමයි අපේ රටේ සංස්කෘතිය හා සභ්‍යත්වය මෙතරම් හෝ රැකිලා තිබෙන්නේ. තවමත් ලංකාව තුළ මහින්ද හිමියන් ඇතිකළ ආගමික විප්ලවයක් එමඟින් ඇති වූ බෞද්ධ සංස්කෘතියත් ආරක්ෂා වෙලා තිබෙනවා.වර්තමානයේ අපේ සමාජයේ නීතිරීති සකස් වී ඇති ආකාරය පිළිබඳ සෑහීමකට පත්විය හැකි ද?වර්තමාන සමාජ නීතිරීති සකස්වී තිබෙන්නේ ඵලයට පිළියම් කිරීමටයි. නමුත් අත්‍යවශ්‍යයෙන් ම සිදුවිය යුත්තේ හේතුව සොයා එයට පිළියම් කිරීමයි. බුදු හාමුදුරුවෝ පවා චක්කවත්තී සීහනාද සූත්‍රයේ දේශනා කර තිබෙන්නේ් යම් කෙනෙකුගෙන් අපරාධයක් හෝ වරදක් සිදුවී නම් දඬුවමට පෙර එසේ වීමට හේතුව සොයා බලා එයට පිළියම් යොදන ලෙසයි.එසේම බලවතා ඉදිරියේ යුක්තිය දුබලවීමක් අද නීති පද්ධතිය දෙස බැලූවිට පෙනෙනවා. මුදල, බලය, නිලය හමුවේ යුක්තිය හා සධාරණය යටවේ නම් එයින් අසරණ වන්නේ දුබල පිරිස. යුක්තිය පැහැදිලි විය යුතුයි. පිරිස තුළ වෛරය, ක්‍රෝධය ඇතිවී ඔවුන් නීතිය අතට ගැනීමට පෙලඹෙන අවස්ථා තිබෙනවා. එවිට සිදුවෙන්නේ අපරාධ හා සමාජ දූෂණවලට නිරායාසයෙන්ම මිනිසා පෙලඹීමක්. මෙය ඉතා බරපතළ තත්ත්වයක් දක්වා උද්ගත විය හැකියි.යහපත් හා ගුණගරුක සමාජයක් ඇතිකිරීම උදෙසා “තාවකාලික පැවිදි ක්‍රමය” ලංකාවට හඳුන්වාදීම කාලෝචිත ද?මිහිඳු හාමුදුරුවෝ අපිට ලබාදුන්න ධර්මය හා ශාසනය රැක ගනු ලබන්නේ පැවිදිවී සිටින භික්ෂූන් වහන්සේලායි. එමෙන්ම තාවකාලික වශයෙන් පැවිදි දිවියට ඇතුළත් වීමෙනුත් යම් කෙනෙකු ගුණ ධර්ම අතින් යහපත් පුද්ගලයෙකු බවට පත් වෙනවා. විශේෂයෙන් ම මේ තාවකාලික පැවිදි ක්‍රමය දැනට ක්‍රියාත්මක වන්නේ තායිලන්තය, කාම්බෝජය හා බුරුමය වැනි බෞද්ධ රටවල. එහි සෑම පිරිමියෙකුම කිසියම් කෙටි කාලයකට හෝ පැවිදිව සිටීම ප්‍රබල සමාජ පිළිගැනීමක්. බෞද්ධ සමාජ ක්‍රමයට අනුව ගුණවෘද්ධ වීම වයෝවෘද්ධ වීමට වඩා වැදගත් කොට සැලකීම මෙයට හේතුවයි.ලංකාවේ භික්ෂුවක් පැවිදි වූ පසු උපැවිදි වීම පාපයක් ලෙසයි සලකන්නේ. එවැනි වටපිටාවක් තුළ තාවකාලික පැවිද්ද මෙරට බෞද්ධ සංස්කෘතියට ගැළපෙනවා ද?ලංකාවේ භික්ෂුවක් උපැවිදි වුවහොත් ඔහු පරාජිතයෙක් ලෙස සැලකුවා. නමුත් එම පැවිදි කාලසීමාව තුළ ලබාගත් ශිෂ්ටසම්පන්න බව ධර්ම දැනුම මුළු ජීවිත කාලයටම උපකාරි වෙනවා. දැන් බලන්න තායිලන්තය වැනි රටවල කිසියම් කෙනකු පැවිදි බිමට ඇතුළත් වූවාට පසු දිවි ඇතිතාක් පැවිදිව සිටීමට අපහසුනම් ඕනෑම අවස්ථාවක උපපැවිදි වීමට හැකියාව තිබෙනවා. මෙහිදී කිසිදු සමාජ විරෝධතාවක් පැන නඟින්නේ නැහැ. එමෙන්ම එම තැනැත්තා සමාජයේ විශේෂ ගෞරවයට ද පාත්‍ර වෙනවා. මෙයට ප්‍රධාන හේතුව වන්නේ කිසියම් වූ කාලයක් යම් කිසිවෙක් පැවිදිව සිටියහොත් ඔහු තුළ මුළු බැසගන්නා සදාචාර සම්පන්න චර්යාධර්ම නිසා ඔහුගෙන් සමාජයට කිසිදු අයහපතක් සිදු නොවේ යන විශ්වාසයයි.එවැනි අය විවාහයට ඇතුළත් වන අවස්ථාවේදී මනාලියගේ දෙමාපියන් මනාලයා තාවකාලිකව පැවිදිව සිටීම පිළිබඳ දැනගත් පසු විශේෂත්වයක් දක්වන අතර එය විශේෂ සුදුසුකමක් සේ සලකනවා. මෙසේ පැවිදි බිමට ඇතුළත් වි සිටි කෙනකු තුළ ගොඩනැඟෙන සදාචාරාත්මක ගුණ වගාව නිසා සිය බිරීඳත්, දරුවනුත් පෝෂණය කරමින් යහපත් ස්වාමිපුරුෂයෙකු මෙන්ම යහපත් පුරවැසියකු සේ කටයුතු කරනු ඇතැයි විශ්වාසය ඇතිකරනවා.එම නිසා ලංකාවේ තරුණ පරපුර සුමගට ගැනීමට ද වර්තමාන සමාජ ගැටලුවලට පිළියමක් ලෙස ද තාවකාලික පැවිදි ක්‍රමය හඳුන්වා දිය බවයි මගේ හැම..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=f1303153</link>
    <topic>සිලිඳු වරෙන් මත්තල යන්ඩ!</topic>
    <author>රන්ජන් අමරරත්න</author>
    <content>අපි අලිමංකඩක් දිගේ බැද්දේගම දෙසට ගාටමින් සිටියෙමු. එරමිණියා ගාල්, පතොක් පඳුරු, හිඟුරු බූටෑ හා තවත් ඝන යටි රෝපණයෙන් බිම් කඩවල වැසී තිබිණි. වීර, පලු, කෝන්, කළුවර වැනි වෘක්ෂයෝ; අවුරුදු සිය ගණනක් වූ ස්වකීය පෞරාණිකත්වය විදහා පෑමට මෙන් ඇඹරී, ගැට ගැසී රථ – පරළු වී උන්හ. දින ගණනකට පෙර ඇද වැටුණු මහ වැස්සෙන්; ගස්වැල් අමුතු ප්‍රාණයක් ලද්දා සේ විය. ඇතැම් තැනෙක වීර ගහක් හෝ පලු ගහක් හෝ බිම පතිත වී තිබුණේ ස්වාභාව ධර්මයේ න්‍යාය පසක් කරන්නට මෙනි.මීට සතියකට හෝ දෙකකට හෝ පෙර මහ වනය මැදින් හමාගිය සුළි සුළඟක් ගැන ආරංචියක් ද අසන්නට ලැබිණි. තෙත බරිත පසක් පැවැතියේ වී නමුදු ඉර මුදුන් වෙත් ම පැතිර යන දැඩි ඌෂ්ණයෙහි කිසිදු අඩුවක් නොවීය. මේ ශුෂ්ක කලාපය යි. එහි නියමය වන්නේ මාස දහයක් පුරාවට ම දැඩි නියංසායක් අල්ලා සිටීම ය. හැම වනාන්තරයක් ම භයානක බවත්; අද්භූත බවත් එහෙත් බැද්දේගම අවට වනය තරම් භයානක හා අද්භූත වනාන්තරයක් තවත් නැති බවත් ලෙනාඩ් වුල්ෆ් කියා තිබේ. එය අත්විඳින්නට නම්; මේ වනයට ම රිංගා කාලයක් එහි ගත කළ යුතු ය.සිවිල් නිලධාරියකු, ග්‍රන්ථ කර්තෘවරයකු, දේශපාලන න්‍යාය වාදියකු, ප්‍රකාශකයකු යන ලෙසින් ක්ෂේත්‍ර කිහිපයක නියෝජිතයකු වූ ලෙනාඩ් සිඩ්නි වුල්ෆ් මහතා ශ්‍රී ලංකාවට පැමිණියේ 1904 වර්ෂයේ ය. හෙතෙම ඊ. එම්. ෆොස්ටර් බඳු ප්‍රකට ඉංග්‍රීසි උගතුන් කැටුව කේම්බ්‍රිජ් ශාස්ත්‍රවේදී උපාධිය ලබා ගන්නා මුත් 1903 පැවැති බ්‍රිතාන්‍ය සිවිල් සේවා විභාගයෙන් අසමත් විය. ඉක්බිති පියාගේ බලපෑම මත ශ්‍රී ලංකාවේ ඉංශ්‍රීසි ආණ්ඩුවේ රැකියාවක් ලබා ගැනීමට ඔහු සමත් විය.ආධුනික සිවිල් සේවකයකු ලෙස යාපනයේ හා මහනුවර රාජකාරි කරන වුල්ෆ් මහතා 1908 දී හම්බන්තොට දිස්ත්‍රික්කයේ උප දිසාපති ලෙස ස්ථිර පත්වීමක් ලැබී ය. ඉනික්බිති 1911 තෙක වසර තුනකුත් මාස ගණනක් හම්බන්තොට රාජකාරි කල වුල්ෆ් මහතා එහි ජනී – ජනයාගේ ජීවිතවලට සමීප වෙමින් මෙරට සමාජ-සත්තාව පිළිබඳ ගැඹුරු වැටහීමක් ලද්දෝ ය.1913 - ලන්ඩනයේ දී එළිදක්වන “ද විලේජ් ඉන් ද ජන්ගල්” කෘතිය ඔහුගේ ප්‍රථම නවකතාව වේ. මේ කතාවට පාදක වන්නේ හම්බන්තොට දිස්ත්‍රික්කයේ වනාන්තර පෙදෙසක පිහිටි අති දුෂ්කර ගම්මානයකි. දිළිඳු ගැමියන්ගේ ගමක් - ජීවිතත් කෙමෙන් වනය විසින් ම බිලිගනු ලබන ඛේදනීය කථාන්දරය තත්වාකාරයෙන් ද, අති සූක්ෂ්ම ලෙස ද නිරූපණය කරන්නට වුල්ෆ් සමත් වේ. ඔහුගේ චරිත නිරූපණ හැකියාව ද, යථාර්ථවාදී ශෛලිය ද, මනරම් භාෂාව ද සාහිත්‍ය විචාරකයන්ගේ නොමඳ සැලැකිල්ලට ලක්විණි. වුල්ෆ් මහතා අමරණීය කතාවක් ලියා තිබේ යැයි එදා “ලන්ඩන් ටයිම්ස්” පත්‍රය වාර්තා කළේ ය.මේ කතාවේ එන සිලිඳු, බබෙහාමි, පුංචිමැණිකා, හින්නිහාමි, බබුන්, කර්ලිනාහාමි, ප්‍රනාන්දු මුදලාලි, වෙදරාල යන චරිත සත්‍යය ලෙස ම ජීවත් වූවා පමණක් නො ව ඔවුන්ගේ චර්යාව ශ්‍රී ලංකාවේ දකුණුබඩ දුෂ්කර ගම්මානවල පොදු ලක්ෂණ යද කියා පාන්නේ ය. ඉංශ්‍රීසි පාලන සමයෙහි පැවැති සූරාකෑම, දිළිඳුකම හා පීඩනය පමණක් නො ව රදලයන්ගේ කූටෝපක්‍රම ද කෘතිය විසින් හෙළිදරව් කරනු ලැබේ. සිලිඳු නම්, ප්‍රධාන චරිතය මේ සියල්ල නිහඬව විඳ දරා ගන්නා’මුත් අවසානයේ ඔහු සතුරා විනාශ කරන්නට පෙලඹෙන්නේ ය.“ඔන්න දැනගනින් ළමයා, මෙච්චර වෙලා ඔය ගැන ම තමයි මං කල්පනා කළේ. දැන් කරන්ඩ තියෙන්නෙ එක ම එක වැඩෙයි . මං ඕකලා දෙන්න ම මරනවා! (සිලිඳු - බැද්දේගම)බබෙහාමි ආරච්චිල මෙන් ම ප්‍රනාන්දු මුදලාලි ද සිලිඳු යනු අලස - මෝඩ – කාලකණ්ණි ගැමියකු ලෙස සිතා උන්හ. එහෙත් සිලිඳු මහා වනාන්තරය වගේ ම ය. වනය මෙන් ම සිලිඳු ද භයානක ය. අද්භූත ය. උසාවියේ සිට පෙරළා ගමට පැමිණි සිලිඳු කල් යල් බලා තුවක්කුවට බෙහෙත් කොටා ආරච්චිගේ නිවසට යයි. චාටුවෙන් ඔහු එළියට ගන්නා සිලිඳු ඔහුත් සමඟ ටික දුරක් ගමන් කොට පසුව ඔහු වෙඩි තබා මරා දමයි. තවත් උණ්ඩයක් බේරුම් කොට; ආරච්චිගේ ගෙයි කඩුල්ල ළඟ දී ප්‍රනාන්දු මුදලාලිත් මරා දමයි. ඉන් පසු මහ වනයට ගොස් රූස්ස ගසක් මුල ඇනබා ගෙන විඩා හරියි.සිලිඳු පළමුව කල්පනා කරන්නේ වනාන්තරයේ සැඟ වී; කට්ටි පනිමින් නීතියෙන් ගැළවිය යුතු බව ය. එහෙත් වනාන්තරය භයානක ය. නීතිය ඊටත් වඩා භයානකය. කොතැනක හෝ සැනසිල්ලක් නැත. ඔහුගේ අවසන් තීන්දුව වන්නේ් කඹුරුපිටියට ගොස් කෝරලේ මහත්තයා වෙත භාරවීම ය. සිලිඳු දින ගණනක පා ගමනකින් පසු එක්තරා හැන්දෑවක කෝරලේ වලව්වට පැමිණෙයි.ඉක්බිති සියල්, තත්වාකාරයෙන් සිදු වේ. සියලු නිලධාරීහු පළමු නඩු විභාගය සඳහා බැද්දේගමට පැමිණෙති. සිඳිගිය වැව අද්දර යම් පමණක උස් කණ්ඩියක් වත්තේ රූස්ස සියඹලා ගහක් පිහිටා තිබේ. එම සියඹලා ගහ යටට ගෙනන ලද කුඩා මේස කෑල්ලක් හා පුටු කබලක් උපයෝගී කර ගනිමින් ලෙනාඩ් වුල්ෆ් නම් උප ඒජන්තවරයා පරීක්‍ෂණ වාර්තාව සකස් කළේ ය. ඒ මීට වසර එකසිය ගණනකට පෙරය.මයිල එකමාරක පමණ දුෂ්කර පා ගමනකින් පසු අපි එම සියඹලා ගස යටට පැමිණ ඇත්තෙමු. ගම කැලෑවෙන් වැසී ඇත. එහෙත් වැව පිරී වාන් දමයි. එතැන ඇත්තේ පුදුම සිසිලකි. බබෙහාමි ආරච්චිගේ වලව්ව ද මේ අසල ම තිබෙන්නට ඇත. රූස්ස සියඹලා ගස එදා පරිදි ම නිසොල්මන් ව පවතී. එහෙත් එහි වර්ධනය ඇණහිට ඇතැ’යි කිව හැකිය.මේ දුෂ්කර ගම්මානවල පැවැති සාගින්න, රෝබිය,, නියංසාය හා වන බිය පහව ගොස් ඇති සෙයක් පෙනෙන්නට තිබේ. බැද්දේගම අවට වූ අන්දර වැව, ගොන්නොරුව, මහපොතාන, බෙරගම, කොටගොඩ, මහවෙලගම, බෝගම, පලටුපාන, මත්තල බඳු ගම්මාන නිල්ල පිරුණු වගාවන්ගෙන් පිරී පවතී. ලොකු – කුඩා වැව් පිරී ඉතිරී ගොසිනි. හැම නිවසක ම අටුව පිරී ඇත.සිලිඳු මෙන් අලස නිහඬ මිනිසුන් අද එහි නැත. එහි ගොවියෝ හිමිදිරියේ ම තම කුඹුරුවලට යති. නැවත හේන්වලට යති. ඔව්හු උදයට, දහවලට මෙන් ම රාත්‍රියට ද විශාල ආහාර ප්‍රමාණයක් ගිල දමති. ඒ පමණට ම විශාල වැඩ කොටසක් ද නිමා කරති. යකුන් සේ වැඩ කරන මේ මිනිසුන් අතර කම්මැළියකු ඇත්තේ ම නැති තරම් ය.මේ පළාත්වල ගැහැනුන් ගෙවිලියන් ලෙස හැඳින්වීම වඩා නිවැරැදි ය. ඔව්හු පිරිමියාට බත උයා දෙන හා දරුවන් වදන ගැහැනු පමණක් නොවෙති. පිරිමියා හා කරට - කර වැඩ කිරීමේ ශක්තියක් ඔවුනට තිබේ. එල්ලා වැටෙන බඩගෙඩි හා ගරා වැටෙන නිතඹවල් මෙහි ගැහැනුන් ළඟ නැත. ඔවුනට ඇත්තේ තද ශක්තිමත් දෙපා ය. මනරම් ව සැකැසුණු හුරුබුහුටි දෑත් ය. තරමක් කාලවර්ණමුත් මේ ගැහැනු අති සුන්දර ය. බෙහෙවින් නිරෝගී ය. වෙනසකට ඇත්තේ වයස අවුරුදු දහසය වීමටත් පෙර දීගෙක යෑම පමණි.මීට වසර සියයකටත් ටික කලකට පෙර බැද්දේගමට කඩා වදින ප්‍රනාන්දු මුදලාලි බබුන්ගේ පවුල වූ පුන්චිමැණිකා සමඟ යහන්ගත වීම සඳහා විවිධ කූටෝපක්‍රම යොදයි. බබුන්ගේ පැලට යන ප්‍රනාන්දු මුදලාලි එක් අවස්ථාවකදී කොළඹ ගැන විස්තරයක් කරමින් ඈ තම වසඟයට ගැනීමට මාන බලයි.“මොකට ද මං බොරු කියන්නෙ?අවුරුදු විස්සක් ම මා හිටියෙ කොළඹ!කොළඹ මහ විශාල නුවරක්. හැමදාම උදේට නැගිටලා මූද දිගට ගලෙන් බැඳල තියෙන පාර දිගේ මං යනවා. ඒ පාරට පිටින් වරාය ඒකෙ තියෙන්නෙ විශාල නැවු. මේ ගමකටත් වඩා විශාල නැවු. ලොකු නැව්වල හැම තිස්සේ ම මහත්තුරු යනවා - එනවා”(ප්‍රනාන්දු මුදලාලි - බැද්දේගම)දැන් මේ ගම්වල ගැහැනුන්ට හෝ පිරිමින්ට හෝ කොළඹ ගැන අමුතුවෙන් කියා දෙන්නට යමක් නැත. අධිවේගී මාර්ගය දිගේ පැය කිහිපයකින් කොළඹට පා තැබිය හැකි ය. නැව් බලන්නට නම්; මයිල කිහිපයක් ගෙවා හම්බන්තොට වරායට පැමිණිය හැකි ය. සුදු මහත්තුරු බලන්නට අවැසි නම්; මයිල කිහිපයකට එහායින් අන්තර්ජාතික ක්‍රිකට් ක්‍රීඩාංගණයක් තිබේ. මේ සියල්ලට වඩා පුදුමය වන්නේ අත ළඟ ම අන්තර්ජාතික ගුවන් තොටුපොළක් ඉදි වී තිබීම ය. තව දින කිහිපයකින් ඔවුන්ගේ පියැසිවලට ඉහළින් ලෝකයේ නා - නා ප්‍රකාර ගුවන් යානා පියාසර කරනු ඇත.ප්‍රනාන්දු මුදලාලිලා සියයක් කඩා වැදුණ ද මේ පළාත්වල ගැහැනු නම්; වසඟයට ගත හැකි නොවේ. ඔව්හු ගොවිතැන, කාලගුණය, ලිංගික ජීවිතය ගැන පමණක් නොව තවත් බොහෝ දේවල් ගැන තත්ත්වාකාරයෙන් දනිති. මේ වෙනසට හේතු වූ ප්‍රධාන කරුණු පහක් තිබේ.1. හම්බන්තොට වරාය2. අන්තර්ජාතික ක්‍රිකට් ක්‍රීඩාංගණය3. වාරිමාර්ග පද්ධතිය4. නවීන මාර්ග පද්ධතිය5. මත්තල ගුවන් තොටුපොළමේ ප්‍රදේශයේ චාරිකාව සඳහා අප යොදාගත් වාහනය අධිවේගී මාර්ගය දිගේ පැයට කි.මී. 100 - 110 ක වේගයෙන් ගමන් කළේ ය. උඩවලව මාර්ගය දිගේ ගමන් කරන විට එහි වේගය පැයට කි.මී. 120 තරම් විය. ලෙනාඩ් වුල්ෆ් මහතා එදා සිය රාජකාරි සඳහා ගමන් ගත්තේ ගොන් කරත්තයකින් හෝ බයිසිකලයකින් ය. නැතහොත් පෝනියකු පිට නැගී ය. ඔහු පයින් ම මයිල ගණන් ඇවිද ගිය අවස්ථා ද නැතිවා නොවේ. එහෙත් අද කිසිවෙක් පයින් ගාටන්නේ නැත.දිළිඳු - දුෂ්කර - ශුෂ්ක ගම්මාන කියා විශේෂයක් අද එහි නැත. මුළු පළාතම ශීඝ්‍ර දියුණුවකට හා යහපත් වෙනසකට මග පාදාගෙන තිබේ. ප්‍රදේශයේ ගැමියෝ ගොවිතැනට අමතර ව වෙළෙඳාමට බැස සිටිති. අද එහි ධාන්‍ය - එළවළු හා පළතුරු කුණු කොල්ලයට ගැනීමට කිසිවකුට පුළුවන්කමක් නැත. මිලට ගන්නෝ ඕනෑතරම් සිටිති. ඒ හැරෙන්නට ව්‍යාපාර සඳහා ප්‍රදේශයට කඩා වදින පිරිස ඉහළ ගොස් සිටිති. ඉඩම්වල මිල ද ඉහළ ය. අප බලා සිටියදීම ගොන්නොරුවේ ඉඩම් අක්කරයක් රුපියල් ලක්ෂ පහළොවට විකිණී ගියේ ය. ඉඩම මිලට ගත් තැනැත්තා කොළඹ වෛද්‍යවරයෙකි.අප නැවතී සිටි නිවසෙහි ගෙහිමියා ඉහත ගනුදෙනුව දැක සිනාසුණේ ය. ලක්ෂ පහළොවත් ගණනක්දැ’යි ඔහු ප්‍රශ්න කළේ ය. මේ ගෙහිමියාට කුඹුරු අක්කර දහයක් තිබේ. හේන්වල අක්කර ගණන ඔහු දන්නේ නැත. ඔහුගේ නවීන නිවස ඉඳිවෙමින් පවතී. ගෙයි පිටුපස ඇති විශාල වතුර ටැන්කිය පිරී - ඉතිරී යයි. ගෙමිදුල අලංකාර මල්වලින් සමන්විත ය. ඔව්හු වැඩ කරමින් සැපවත් ජීවිත ගත කරති. ඔහු කියා සිටියේ තවත් වසර හතරක් ගෙවී යන්නට පෙර හම්බන්තොට නිට්ටාවට ම කොළඹ පරදවන බව ය.මේ ගැමියන් සමඟ සංවාද කළ යුත්තේ ඉතා පරෙස්සමෙන් ය. ආණ්ඩුව හෝ එහි ප්‍රතිපත්ති හෝ විවේචනය කළහොත් ගැමියන් වහා කිපෙන සුළු ය. මත්තලට ගුවන් තොටුපොළක් කුමටදැ’යි විමසුවහොත් ගැමියකුගෙන් උදලු පහරක් කෑමට සිදු වනු නිසැක ය. ඉඳ - හිට ගංජා සූස්තියක් උරන හැඩිදැඩි පිරිමියකු ඔවුන්ගේ සාඩම්බර ජීවිතය ගැන පුරසාරම් දොඩනුයේ කොළඹ අපට එල්ල කරන බලවත් ප්‍රහාරයක් ලෙස ය.මත්තල, ගොන්නොරුව, අන්දර වැව වැනි ගම්මානවල මිනිසුන්ගේ නූතන දියුණුව දකින අපගේ මතකය ඉබේ ම මෙන් බැද්දේගම සිලිඳු වෙත යොමු වේ. ඔහු කුරක්කන් කුරුණි කිහිපයක් ණයට ඉල්ලමින් බබෙහාමි ළඟ අනන්තවත් තාවර වෙයි.“රාලහාමි ගෙදර හරියෙ කිසිම දෙයක් නෑ; කෑමට ගන්නෙයි කියලා. දැන් කර්ලිනා හාමිත් ඉන්නවා. මට කුරක්කන් කුරුණි දහයක්වත් දෙන්ඩ. පුළුවන්නම්; මෙදා නුග ගහ හේන කපාපුවාම දෙගුණයක් ගෙවන්නම්!” (සිලිඳු - බැද්දේගම)එදා ගැමි ජීවිතය ගෙවී ගියේ ණය බරින් මිරිකෙමින් ය. තවත් අතෙකින් දරුණු සූරා කෑමකට ලක් වෙමින් ය. හේන්වල අස්වනු කපන කාලයට එදා ගොවියෝ සුසුම් ලෑහ. දෙවියන්ට කන්නළව් කළහ. අද ඒ සියල්ල වෙනස් වී ඇත.දැන් මේ ජීවිතවල පෙරැළිකාර කේන්ද්‍රය වී ඇත්තේ මත්තල අන්තර් ජාතික ගුවන් තොටුපොළ ය. ඒ ඔස්සේ ආර්ථික පෙරැළියක් ඇති වන බව දැනට ම පෙනී ගොස් ඇත. ගුවන් තොටුපොළ පිහිටියේ හම්බන්තොට සූරියවැව, ඇඹිලිපිටිය වැනි නගර මුල් කරගෙන ය. සංචාරක කර්මාන්තය, ආයෝජකයන් ගේ පැමිණීම මේ ඔස්සේ ඉහළ යනු ඇත.1980 ගණන්වල සිට ම ශ්‍රී ලංකාවට දෙවන ජාත්‍යන්තර ගුවන් තොටුපොළක අවශ්‍යතාව පැවැතිණි. ගුවන් ගමන් මූලික කොට ගත් සෑම රාජ්‍යයක ම පාහේ විකල්ප ගුවන් තොටුපොළ රාශියක් පවතී. එහෙත් මේ වනතුරු ද ශ්‍රී ලංකාවට එවැන්නක් නො තිබිණි. කටුනායකට එල්ල වූ කොටි ප්‍රහාරයත් සමඟ එම ගුවන් තොටුපොළට පැමිණෙන අන්තර් ජාතික ගුවන් යානා තාවකාලික ලෙස ඉන්දියාව ට හරවා යවන්නට සිදු විණි. ඒ සඳහා රජය වැය කළ මුදල විශාල ය. ස්වභාවික විපත් නිසා ද වෙනත් හේතු නිසා ද මෙබඳු තත්ත්වයන් උදා වීමට පුළුවන.දෙවන අන්තර්ජාතික ගුවන් තොටුපොළක් ඉදිකිරීම පිළිබඳ සංවාදය කලක සිට ම පැවැතිණි. එය පුත්තලමේ පලාවි ප්‍රදේශයේ ඉදි කළ යුතු බව ද කන්කසන්තුරේ පලාලි ප්‍රදේශයේ ඉදි කළ යුතු බව ද මුලින් කියැවිණි. ත්‍රිකුණාමලය, හිඟුරක්ගොඩ වැනි ප්‍රදේශ ද ඒ සඳහා යෝජනා වී තිබිණි. එහෙත් මත්තල ප්‍රදේශයේ මේ ගුවන් තොටුපොළ ඉදිකිරීම කලින් පැවැති යෝජනාවලට වඩා ප්‍රායෝගික විය. ඒ අනුව 2009 මැයි 04 දා එහි ඉදිකිරීම් කටයුතු ආරම්භ විය. ලබන 18දා ගුවන් තොටුපොළ විවෘත වේ. කෙටි ම කාලයකින් ඉදිකළ ගුවන් තොටුපොළක් ලෙස ද එය ඉතිහාස ගත වනු ඇත.මත්තල ගුවන් තොටුපොළ ආකර්ෂණිය ප්‍රදේශයක පිහිටි මනරම් ගුවන් තොටකි. එහි අවට ප්‍රදේශය ස්වභාව ධර්මයට අනුකූල වන සේ නැවත සකස් කොට තිබේ. ජලය පිරි පොකුණු, වැව් හා ඇළ මාර්ග ද මල් උයන් හා පුංචි වනාන්තර ද ගුවන් තොට අවට වේ. මාර්ග පද්ධතිය කාපට් යොදා අලුතින් සකස් කොට තිබේ.මේ ගුවන් තොටුපොළට ලෝකයේ විශාල ම ගුවන් යානා පවා බැස්සවිය හැකි ය. ගුවන් පථය මීටර් 3500ක් දිගින් යුතු අතර මීටර් 75ක් පළලින් යුතු ය. ගුවන් තොටු පොළෙහි ඉදිරි පස දර්ශනය දකින විට පෙනී යන්නේ මෙතරම් අයස්කාන්ත ගුවන් තොටුපොළක් ලොව කොතැන පිහිටියේ ද යන ගැටලුව යි.රයිට් සහෝදරයන් ගුවන් යානා සැලැසුම් ඇති කරන්නට බොහෝ කලකට පෙර ඈත අතීතයේ සුමේරියන් ශිෂ්ටාචාරය තුළ ද, රාවණා ශිෂ්ටාචාරය තුළ ද ගුවන් යානා මෙහෙයුම් පැවැති බව ඉතිහාසය සඳහන් කරයි. ඒ අනුව ශ්‍රී ලංකාවට ගුවන් කේන්ද්‍රයක් වීමේ අයිතිවාසිකම හැම අතකින් ම තිබේ.මේ පළාත්වල මිනිස්සු ජනාධිපති මහින්ද රාජපක්ෂ මහතා පිළිගැනීම සඳහා අලුත් උද්යෝග පාඨයක් නිර්මාණය කොට තිබේ. එහි සඳහන් ව ඇත්තේ මත්තල සුරපුරයක් කළ ඔබට අපේ ආචාරය යන්න ය. හැබෑවෙකි! මත්තල මෙන් ම දකුණ ද, දකුණ මෙන් ම ශ්‍රී ලංකාව ද සුරපුරයක් කළ යුතු ය. වැඩිකල් නොයාම ඇතිවන එම තත්ත්වය දැක ගන්නට සිලිඳුලා අද නැත.බැද්දේගම රූස්ස සියඹලා ගහ යට ඇන බාගෙන ඉහළ අහස දෙස බලා; කට කොනකින් සිනාසෙන සිලිඳු අපේ මතකයට නැඟේ.   .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=f1303154</link>
    <topic>ලකඹරට ජය ගෙනෙන ගිරුවාපත්තුවේ අහස්තොට</topic>
    <author>රණවක ජයලත්සීතාවක</author>
    <content>ඔව්... මෙය දශක ගණනාවක් පුරා කතාවට සීමා වූවක්. හිඟුරක්ගොඩ, ත්‍රිකුණාමලය, කුඩාඔය, සීගිරිය නොව අනුරාධපුරය ද යෝජනා හමස් පෙට්ටියේ පවතිද්දී වීරවිල කරළියට පැමිණිය ද එය පිළිබඳ ගැටලු සහගත තත්ත්වයක් තිබිණි. එම වාසනාව දිනා ගැනීමට හම්බන්තොටට නුදුරින් වූ මත්තල සමත්විය. එය අද දින ජාතියට දායාද වෙයි.එදා එල්.ටී.ටී.ඊ. ත්‍රස්තවාදීන්ගේ කුරුම්බැට්ටි මැෂින් උඩ යනවිට කටුනායක හදිසියේම වසා දැමූවිට ශ්‍රී ලංකාවේ ගුවන් ගමන් නැවතුණ අතර විකල්ප ගුවන්තොට බවට පත්වූයේ ඉන්දියාවේ චෙන්නායි, දිල්ලිය හෝ මාලදිවයිනේ මාලෙයි ගුවන් තොටයි. මේ සඳහා වෙනත් විකල්පයක් රට තුළ අපට නොවීය.එසේම අධික වර්ෂාව හා හදිසි මීදුම් තත්ත්වයන් තුළදී යානා ගොඩබැස්සවීමට නොහැකි වූ විට ඒවා හරවා යවන ලද්දේය. ඉහත ගුවන් තොටුපළ වෙතය. මෙය ජාතියක් ලෙස අප ලැජ්ජා විය යුතු තත්ත්වයකි. ඒ අතීතයේ හැටිය. එය අතීතයටම සීමා කරමින් විකල්පය යථාර්ථයක් කිරීමට ගත වූයේ වසර තුනකුත් මාස 3ක් වැනි කෙටි කලකි.අතීතයේ බොහෝ රාජ්‍ය නායකයන්ගේ සිහින තොට යථාවක් කරමින් මත්තලට ජාත්‍යන්තර අහස් තොටක් නිර්මාණය කිරීමට ගිරුවාපත්තුවෙන් නායකත්වයට පැමිණි ජනාධිපති මහින්ද රාජපක්ෂ මැතිඳුන් සමත්වීම කාලෝචිත පියවරකි. ගුවන් තොටුපළක් තියෙද්දී තව එකක් කන්ඩද? මෙවන් වූ සිතුවිලි යමෙකුගේ සිතෙහි පහළ වුවහොත් එය අතිශයොක්තියක් නොවේ. එහෙත් රටකට විකල්පයක් තිබිය යුතුය. ශ්‍රී ලංකාව කුඩා දිවයිනක් වුවද විවිධත්වය සපිරි දේශය තුළ ජාත්‍යන්තරයට ගමන් කිරීමට අප සමත් විය යුතුය.චීන සහාය මත්තලටශ්‍රී ලංකාවේ වර්තමාන සංවර්ධනයේ ප්‍රධාන හවුල්කරු බවට පත්ව ඇත්තේ චීන ජනරජයයි. ගිරුවාපත්තුවේ නැව්තොට සේම ගිරුවාපත්තුවේ අහස්තොට තැනීමේ ප්‍රධාන අත්වැල්කරු චීන ජනරජයයි. එතනින් නොනවතින චීනය අධිවේගී මාර්ග, විදුලිබලාගාර ආදී ආර්ථික සංවර්ධනයට අවශ්‍ය මෙවලම් තැනීමේ පුරොීගාමියා බවට පත්ව ඇත. මත්තල ජාත්‍යන්තර ගුවන් තොටුපළ ව්‍යාපෘතියට මූල්‍ය දායකත්වය චීන ජනරජයෙනි. ඒ සඳහා ඇස්තමේන්තු ගත වියදම ඇමෙරිකානු ඩොලර් 209,000,000කි. ඉදිකිරීම් කටයුතු චයිනා හාබර් කම්පැණි ලිමිටඩ් මඟින් සිදු කරනු ලැබීය.ශ්‍රී ලංකාවේ ප්‍රධාන විදේශ විනිමය උපයන මාර්ගයක් බවට සංචාරක ව්‍යාපාරය පත්ව ඇත. මෙරට සංචාරක ව්‍යාපාරය තුළ වඩාත් ජනපි‍්‍රයව ඇත්තේ අනුරාධපුරය, පොළොන්නරුව, සීගිරිය, දඹුල්ල, මහනුවර, ගාල්ල, හික්කඩුව, උණවටුන, මහනුවර දළදා මාලිගාව ආදී ප්‍රධාන ප්‍රදේශ පමණකි.එහෙත් ශ්‍රී ලංකාව තුළ සංචාරක ආකර්ෂණයක් ඇති කළ හැකි බොහෝ ස්ථාන දකුණ ලක ඌව නැඟෙනහිර පළාත්වල පවතී. උඩවලව ජාතික වනෝද්‍යානය, සිංහරාජය, හපුතලේ ඇඩිෂන් මාලිගාව, අම්පාර, බුද්ධංගල, දීඝවාපිය, ඌව බෝගොඩ පාලම, බුදුරුවගල, දෝව රජමහා විහාරය, මහියංගණ වෙහෙර, මහියංගණය වැදි ගම්මානය, හේනානිගල, පුංචි සීගිරිය, නැඟෙනහිර මුහුදු මහා විහාරය, අරුගම්බේ, පාසිකුඩා, දකුණු ලක මානාවුළුපුර, මදුනාගල උණුවතුර ළිං, නීලගිරි සෑය, යටාල වෙහෙර, තිස්සමහාරාමය, ඌව, බඹරකන්ද, දියළුම, රාවණා ඇල්ල, කුමන කුරුළු අභය භූමිය, ශ්‍රී පාදය, මඩුන්වෙල වලව්ව, හිරිගල් ගුහා හා මේ ප්‍රදේශ ආශි‍්‍රතව ඇති දහස් සංඛ්‍යාත රජමහා විහාර නව සංචාරක ප්‍රදේශ ලෙස විදේශිකයන් අතර වඩාත් ආකර්ෂණීය හා ජනපි‍්‍රය ප්‍රදේශ බවට පත්කළ හැක්කේ මත්තල නව ජාත්‍යන්තර ගුවන් තොටේ සිට ඉතාමත් ඉක්මනින් ඉහත ප්‍රදේශවලට ළඟාවිය හැකි බැවිනි. එහෙත් මෙකී ප්‍රදේශවල තරු පන්තියේ හෝටල් ඉදිකිරීම් තුළින් අති දැවැන්ත සංචාරක ප්‍රදේශ බවට පත්කළ හැකිය.ඉහත කී ප්‍රදේශ හා කටුනායක අතර එකින් එක දුරස්ථ ප්‍රදේශ බැවින් ඉහත කී ප්‍රදේශ සංචාරකයන්ට මීට පෙර වඩා ආකර්ෂණීය නොවීය. ඉහත කී ප්‍රදේශවල සිට විගමනය වන සංචාරකයන්ට දිනකට වැඩි ගමන් දුරක් පසු කළ යුතුව ඇත.හරිත ගුවන් තොටක්එනිසා ඉහත ප්‍රදේශ සංචාරකයන්ගේ ගමන් සටහනින් කපා හැරුණි. එහෙත් මේ සාම්ප්‍රදායික සංචාරක කාලසටහන වෙනුවට වඩාත් අකර්ෂණීය සංචාරක කාල සටහනක් සකස් කිරීමට මත්තල ගුවන්තොට නිසා හැකිවේ. කටුනායකින් ආගමනය වන සංචාරකයකුට මත්තලින් විගමනය වීමටත් මත්තලින් ආගමනය වන සංචාරකයකුට කටුනායකින් විගමනය වීමටත් හැකිවීම නිසා ඔවුන්ගේ සංචාරක වියදම වැඩි ස්ථාන ප්‍රමාණයක් නැරඹීමට යොමු කළ හැකිවීම නිසා මාලදිවයින, ඉන්දියාව, කෙන්යාව වැනි සංචාරක අකර්ෂණීය රටවලට දැඩි තරගකාරීත්වයක් මත්තල හරහා ඉදිරියේදී නිර්මාණය වීමට නියමිතය. එසේම මත්තල හා අවට ප්‍රධාන පෙළේ තරු පන්තියේ හෝටල් ඉදිවීම විදේශ විනිමය හුවමාරු මධ්‍යස්ථානයන් ඇතුළු වාණීජ්‍ය බැංකු පහසුකම් පුළුල් වීම තුළ ඍජු රැකියා අවස්ථා දහස් ගණනක් නිර්මාණය වනු ඇත.ප්‍රවාහන සන්නිවේදන ආහාරපාන සැකසුම් කර්මාන්තය තුළින් වක්‍ර රැකියා දහස් ගණනක් ද ජනිත වනු ඇත.බඳගිරිය වැව ඉස්මත්තේ ඝන කැලෑව තුළ අක්කර 2000ක වපසරියකින් ඉදිවුන ශ්‍රී ලංකාවේ දෙවැනි ජාත්‍යන්තර ගගනතොට නව පාරිසරික සංකල්පය හා සංකලන වෙමින් හරිත සංකල්පය හා අනුගත වෙමින් ඉදිවීම ප්‍රශංසනීයය. මේ ගුවන්තොට තුළ නව හරිත කලාපයක් නිර්මාණය වන අතර පාරිසරික වැදගත්කම ඉස්මතුවීම කැපීපෙනෙයි. එසේස මේ ගුවන්තොට තුළ ඉදිවන සියලුම ගොඩනැගිලි මහනුවර දළදා මාලිගයේ ගොඩනැගිලි සිහිපත් කරවයි. ඒවා හදවතට හා පරිසරයට සංවේදී බවක් දක්වයි. මෙය ශ්‍රී ලාංකේය අනන්‍යතාව ඉස්මතු කිරීමකි.විරැකියාව අවමවීම හා යටිතල පහසුකම් පුළුල් වීමදකුණු , ඌව, සබරගමුව හා නැඟෙනහිර පළාත් තුළ පවතින විරැකියාව ඉතා ඉහළ අගයක් ගනී. එම අගයන් තුළ නව ලොවට සරිලන රැකියා අවස්ථා ජනිත කිරීමට හැකිය. නැඟෙනහිර පළාත, ඌව පළාත දකුණු කෙළවර, මධ්‍යම පළාතේ ඌවට යාවූ කොටස හා සබරගමුව කෙළවර වූ ඇඹිලිපිටිය ආදී ප්‍රදේශ සාම්ප්‍රදායික පරිපාලන අග නගරය වූ කොළඹ හා දුරස්ථ බව නිසාම නව සංවර්ධනය එම පළාත්වලට ගමන් කරනුයේ ඉබි ගමනකිනි.එහෙත් නව ආර්ථික නගරයක් බවට පිබිදෙන හම්බන්තොට පත්වීමත් සමඟ හම්බන්තොට, සබරගමුව පමණක් නොව ඌව හරහා සංචාරක නගරයක් වූ නුවරඑළියට පවා කොළඹ සිට ගමන් කරනවාට වඩා අඩු කාලපරාසයකින් ගමන් කළ හැකි මාර්ග පහසුකම් පුළුල්වීමත් සමඟම හුදෙකලා වූ ප්‍රදේශ සක්‍රීය ආර්ථික නගර බවට පත්වනු ඇත.ආයෝජන ප්‍රවර්ධනයහම්බන්තොට බිහිවූ සමුද්‍රිය ආර්ථිකය හා මත්තල ගගන ආර්ථික නගරයත් නිසා හම්බන්තොට දේශීයව පමණක් නොව ජාත්‍යන්තරව ද ගනුදෙනු කරන නගරයක් වනු නිසැකය. විදේශ වෙළඳාම දියුණු තත්ත්වයට පත්කිරීමට මේ ප්‍රදේශවල පවතින සාම්ප්‍රදායික ගොවිතැන් ක්‍රම නව වාණිජ්‍ය වගාවන් බවට පරිවර්තනය කළ හැකිය.එසේම මෙම හම්බන්තොට හා ඒ අවට තැනිතලා ප්‍රදේශ කර්මාන්ත ජනපද සහ නව ආයෝජන ප්‍රවර්ධන ප්‍රදේශ බවට පත් කිරීමට යෝජිතය. විශේෂයෙන් කොළඹ අවට නොපවතින බැර කර්මාන්ත වූ යකඩ හා වානේ කර්මාන්තය. රථ වාහන නිෂ්පාදන එකලස් කිරීමේ කර්මාන්තය, සිමෙන්ති නිෂ්පාදන කර්මාන්තය ආදී කර්මාන්ත ස්ථාපිත කිරීමේ දී විදේශ ආයෝජකයන්ට හම්බන්තොටට ළඟාවීමට පහසුම ක්‍රමය ගුවන් ගමනාගමනය වේ. මෙය නව ලොවට පැය කිහිපයකට කලින් හම්බන්තොට යාමකි.නැතහොත් පැරණි ක්‍රමයට හම්බන්තොට යාම පැය 5 – 6ක ගමනකි. එසේම නවලොවට අභියෝගයක් වූ පරිගණක මෘදුකාංග හා දෘඪාංග කර්මාන්තශාලා ඇරඹීමට දිරිගැන්වීමට හැකිය. ඒවා අපනයනයට පහසු ගුවන් ගමනාගමනය වේ.කටුනායක නොලත් වාසි මත්තලට1963දී කටුනායක ගුවන් තොටුපොළ ඇරඹී තවත් වසර 5ක කාලයක් එය ජාත්‍යන්තර ගුවන් තොටුපළක් දක්වා දියුණුවීමට කල්ගතවිය. එහෙත් මත්තල ආරම්භ වනුයේ ජාත්‍යන්තර ගුවන් තොටුපළක් ලෙසය. ඒ අනුව එය උපන් ගෙයිම ජාත්‍යන්තර ගුවන් තොටුපළකි. ඒ අනුව එය ගුවන් කේන්ද්‍රීය ආර්ථිකයකට තබන පියවරක් බවට මෙය පත්වීම වැළැක්විය නොහැක.ලෝකයේ ගමන් කරන ක්‍රමය අනුව මගීන් ප්‍රවාහනය කරන දැවැන්ත ගුවන් යානා නිෂ්පාදනය වීම නවතම රටාව වේ. මේ දැවැන්ත ගුවන් යානා මඟින් එකවර විශාල මගීන් හා ගුවන් බඩු ප්‍රමාණයක් ප්‍රවාහනය කළ හැකිය. ලෝකයේ නිෂ්පාදිත ඒ 380 ගුවන් යානා භාවිතයට අද ලොව දියුණු රටවල් නැඹුරුය..මෙම ඒ 380 ගුවන් යානා කටුනායකට දෙවරක් දැනට ගොඩබැස්සුවද මෙහිදී පැන නඟින ගැටලුවක් ඇත. එනම් කටුනායක ගුවන් ධාවන පථය කුඩාවීම නිසා එහි දැවැන්ත තටු ගුවන් ධාවන පථයෙන් ඔබ්බට යාමය. එහෙත් මත්තල ජාත්‍යන්තර ගුවන්තොට ධාවන පථය මීටර් 75ක් පළල හා දිගින් මීටර් 3500ක් ධාවන පථය නිසා ඒ 380 යානා මත්තලට පහසුවෙන් ගොඩ බැස්සවිය හැක.එසේම කටුනායක දී ප්‍රධාන පර්යන්ත ගොඩනැගිල්ලට සම්බන්ධවන මගී පාලම තුළින් ගුවන් යානයට එකවර ඇතුළුවීමේ හා පිටවීමේ පහසුකම් නොමැත. එහෙත් මත්තල ගුවන්තොටේ මගී පාලම එකවර මේ පහසුකම් ලබා ගත හැකිය. මෙය සුවිශේෂ ප්‍රමිතියකි. එසේම මත්තල ගුවන් මෙහෙයුම් ගාස්තු හා බිම් මෙහෙයුම් ගාස්තු 50%කින් අඩු කර තිබේ. එසේම මත්තලට ඕනෑම අවස්ථාවක ගුවන් යානයක් ගොඩබැස්සවීමට හැකි අයුරින් විවෘත ගුවන් ප්‍රතිපත්තිය හඳුන්වා දී ඇත.ශ්‍රී ලන්කන් එයාර් ලයින්, මිහින් ලංකා, එයාර් අරාබියා එමිරේට්ස්, ප්ලයි ඩුබායි යන ගුවන් සමාගම් දැනට මත්තල රාජපක්ෂ ජාත්‍යන්තර ගුවන්තොට හා ගුවන් ගමන් පැවැත්වීමට එකඟ වී ඇත. මැයි මස දක්වා සතියක ගමන් වාර 2 බැගින් සාජා බලා ගුවන් ගමන් ඇරඹීමට ප්ලයි ඩුබායි එකඟ වී ඇති අතර මැයි මස සිට එය සතියකට ගමන් වාර 4 දක්වා වර්ධනය කිරීමට අපේක්ෂිතය.අද දින දොරට වඩින රාජපක්ෂ ජාත්‍යන්තර අහස්තොට සිරිලක නව සංවර්ධනයේ සැබෑම ආර්ථික දොරටුවක් බවට පත්වන බව සිරිලක්වාසීන්ගේ ඒකායන පැතුම වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>15</day>
    </date>
    <link>http://www.dinamina.lk/2013/03/15/_art.asp?fn=f1303155</link>
    <topic>ආශ්චර්යයේ ගුවන්තොට මත්තල</topic>
    <author>සටහන -</author>
    <content>ලෝකයේ සංවර්ධිත රාජ්‍යයක් ලෙස ශ්‍රී ලංකාව පත්කරන බවට 2005 නොවැම්බර් 17දා ජනවරම ලබා ගත් ජනාධිපති මහින්ද රාජපක්‍ෂ මහතා මෙරට ජනතාවට පොරොන්දුවක් ලබා දුන්නේය.ඒ වනවිට 30 වසරක් පුරා මෙරට ජන ජීවිත ගිලගත් රට ලෙයින් හා කඳුළින් තෙත් කළ කුරිරු ත්‍රස්තවාදයේ ගිනිදැල් ඇවිලී තිබූ බව අපට අමතක කළ නොහැක.ජනතාවට දුන් පොරොන්දුවක් ලෙසින්ම 2009 මැයි 18දා ත්‍ර‍ස්තවාදය මෙරටින් තුරන් කිරීමට මෙම අභීත නායකත්වයට හැකි විය. විශ්වයම විශ්මිත කළ ඒ විජයග්‍රහණය තමනට රට භාරකළ ශ්‍රී ලාංකේය ජනතාවට ලබාදුන් ජනපතිවරයා ආසියාවේ ආශ්චර්ය කරා රට රැගෙන යාමේ සංග්‍රාමය දිනෙන් දින කඩිනම් කළේය.ශුෂ්ක දේශගුණයකින් යුත් ඝන වනාන්තරයක් මැදට අති නවීන පහසුකම්වලින් යුත් ගුවන් යානයක් ගොඩබස්වනු ඇතැයි හම්බන්තොට, මත්තල ප්‍රදේශයේ වෙසෙන දිළිඳු ජනයා කිසි දිනක සිතන්නට නැත.මාර්තු මස 18 වැනිදා ජනතාවගේ දෝතට මෙවැනි ඓශ්චර්යයක් කිසිදා එක්වන බවට මෙම ප්‍රදේශයේ ජනයා කිසිදා සිතන්නට නැත.ඇත්තෙන්ම එය ඓශ්චර්යක් බව නොකියාම බැරිය. අප කුඩා කළ කතරගම යන මාර්ගයේ පිහිටා තිබූ මත්තල අති දුෂ්කර ගම්මානයකි. ශුෂ්ක දේශගුණයකින් යුත් රළු කර්කශ භූමියක බඳගිරියේ වැව අසබඩ ඉදිවූ සුවිසල් මන්දිරය ඓශ්චර්යයක් බව පුන පුනා කිව යුතුයි.දෙවන ජාත්‍යන්තර ගුවන්තොටුපලක අවශ්‍යතාවය මෙයට බොහෝ කලකට පෙර සිටි රාජ්‍ය නායකයින් පවා හඳුනාගෙන සිටියේය. එහෙත් එය යථාර්ථයක් බවට පත්කරලීමේ අවශ්‍යතාවය හඳුනා ගත්තේ ජනාධිපති මහින්ද රාජපක්‍ෂ මහතාය. 2009 නොවැම්බර් 27 වනදා මත්තල ජාත්‍යන්තර ගුවන්තොටුපළ ඉදිකිරීම් ආරම්භ කළේය. පංච කේන්ද්‍රීය සංවර්ධන ඉලක්ක කරා තම අවධානය යොමු කළ ජනාධිපති මහින්ද රාජපක්‍ෂ මහතා ලෙනාඩ් වුල්ෆ්ගේ බැද්දේගම (Village in the jungle) කෘතිය කියවූ අයකුට ලොවටම දිය හැකි ආදර්ශයේ පණිවිඩය ලබාදී තිබේ. එදා බැද්දේගම කෘතියේ ඒ අවට පරිසරය, ජීවත්වූ මිනිසුන් පිළිබඳව කියවූ අයකුට මෙවන් වූ ඉදිකිරීම් දැක ඉගෙන ගත හැකි බොහෝ දේ තිබේ.නිල් ගුවන ජයගනිමින් ජනාධිපති මහින්ද රාජපක්‍ෂ මහතා තමන් වෙත පැවරූ වගකීම මැනවින් ඉටුකරගන්නට පෙරමුණ ගත්තේ සිවිල් ගුවන්සේවා අමාත්‍ය පියංකර ජයරත්න මහතාය. ඔහු පසුපස සිටි යෝධ හස්තයක් ලෙසින් ක්‍රියා කළ එහි භාරදුර වගකීම සිය සුරතට ගත් ගුවන්තොටුපළ හා ගුවන්සේවා සමාගමේ සභාපති කර්නල් ප්‍රසන්න වික්‍රමසූරිය මහතා තම වගකීම මැනවින් ඉටුකර ඇති බව නව ගුවන්තොටුපළ පරිශ්‍රයට ප්‍රවිෂ්ට වන ඕනෑම අයකුට වටහා ගත හැකි වේ.මෙම ඓශ්චර්යය කරා ළඟාවීම උදෙසා දහදිය පොදක් හෙළූ සියලුම දෙනා රණවිරුවන් සේම අනර්ඝ බව කිය යුතුය. ඔවුන් හෙළූ දහඩිය එක් නොවන්නට වසර තුනක් වැනි මෙතරම් කෙටි කාලයක් තුළ මේ ඓශ්චර්යය ලොවට ලබාදීමට හැකි නොවනු ඇත.මෙම දැවැන්ත ව්‍යාපෘතිය සඳහා මූල්‍ය අනුග්‍රහය ලබාදෙනු ලැබූයේ කවදත් ශ්‍රී ලංකාවට ආදරය කළ චීන රාජ්‍යයෙනි. පළමු අදියර හෙක්ටයාර් 800ක භූමිභාගයක ඉදිවී තිබේ.පරිසර හිතකාමී ලෙස ඉදිවූ මේ ගුවන්තොටුපළ විදේශිකයන්ගේ නෙත් සිත් වශීකරනු ඇත. එයට හේතුව වන්නේ පලු, වීර, තේක්ක, නැඳුන් ආදී නේක තුරුලතාවන්ගෙන් පිරුණු සහ වනාන්තරයේ අසිරිය දර්ශනය වන හෙයිනි. කුරුල්ලන් ඇතුළු සත්ත්ව සමූහයාද මොවුන්ට දැකබලාගත හැකි වනු ඇත.හම්බන්තොට ප්‍රධාන නගරයට එක් පසෙකින් ඉදිවූ දැවැන්ත වරාය මෙවන්ම වූ ඓශ්චර්යයක් කියාපෑවේය. නගරයට කිලෝමීටර 20ක දුරින් පිහිටි අන්තර්ජාතික ගුවන්තොටුපළ දේශීය ඉංජිනේරු ගෘහ නිර්මාණ ශිල්පය යොදා මනාවට ඉදිකර තිබේ. අපටම ආවේණික වූ අනන්‍යතාවයක් මෙම ඉදිකිරීම් තුළ දැකගත හැකිවීම සුවිශේෂීත්වයකි.ගුවන්තොටුපළට ප්‍රවිශ්ඨ වන මොහොතේම සිහියට නැගෙන්නේ තරුපහේ හෝටලයකට ප්‍රවිශ්ඨ වන ආකාරයයි. ඒ ප්‍රධාන පර්යන්ත ගොඩනැගිල්ල වේ. වෙනමම ලොවකට සිත් රැගෙන යන පර්යන්ත ගොඩනැගිල්ලද ඉදිවී ඇත්තේ අප රටට විශේෂ වූ දේශීය තාක්‍ෂණය යොදාගෙනය. ඇතුල්වීමේ හා පිටවීමේ පර්යන්තය දිගු අලංකාරවත් වූ කොරිඩෝවකින් සම්බන්ධ කෙරේ.රට අභ්‍යන්තරයේ ගමන්කරන මගීන්ට වෙනම පහසුකම් සලසා ඇත. ඉහළ මාලයට පිවිසීමේදී දුටුවන් සිත් වශීකරවන අලංකාර සිවිලිම නවීන තාක්‍ෂණය යොදා නිර්මාණය කර තිබේ.ගුවන් යානයකින් ශ්‍රී ලංකාවට පැමිණි විදේශීය ගුවන් මගියකුට අනෙක් ගුවන් යානයට ප්‍රවිශ්ඨ වීමට පෙර නැරඹිය හැකි එළිමහන් උද්‍යානයක් ද ස්ථාපිත කර ඇති අතර මෙහි ඉදිරි සංවර්ධන ක්‍රියාවන් කෙරෙහි අවධානය යොමුකර ඉදිකිරීම් කර තිබේ. දෙවන හා තෙවන අදියර ඉදිකිරීම් සිදුකළ හැකි අයුරින් සියලු ඉදිකිරීම් සිදුකර ඇත.පළමු අදියර මීටර 3500ක් දිගින් හා මීටර 75ක් පළල ධාවන පථයකින් සමන්විත වන අතර ගුවන් යානා 9ත් 11ත් අතර ප්‍රමාණයකට පහසුකම් සැපයිය හැකි ගගන යාත්‍රාංගණයක්ද වේ. පර්යන්ත ගොඩනැගිල්ල වර්ග අඩි දසදහසකි. වාර්ෂිකව ගුවන් මගීන් 100,000 කට පහසුකම් සැපයීමට සියල්ල සූදානම් කොට ඇති බව සිවිල් ගුවන්සේවා ඇමති පියංකර ජයරත්න මහතා සඳහන් කළේය.මෙමගින් ලැබෙන වාසි බොහෝ වන අතර පසුකාලීනව ආර්ථික මර්මස්ථානයක් බවට මෙම ගුවන්තොටුපළ පත්වන බවද ඇමතිවරයා පෙන්වා දුන්නේය.සෘජු හා වක්‍ර රැකියා උත්පාදනය වීම මඟින් එම ප්‍රදේශවල ජනතාවට මහත් සැනසීමක් උදාවනු ඇත. ගුවන්තොටුපළට සාපේක්ෂව නව ප්‍රවේශ මාර්ග ඉදිවී ඇත. නව ව්‍යාපාර බිහිවීම, නව කර්මාන්ත බිහිවීම, සංචාරක කර්මාන්තය වර්ධනය වීමද මෙමගින් සිදුවේ.හම්බන්තොට දිස්ත්‍රික්කයෙන් බිහිවූ ශ්‍රී ලංකාවේ ජනාධිපති මහින්ද රාජපක්‍ෂ මහතා අති දුෂ්කර ප්‍රදේශයට තම යුතුකම් මනාව ඉටුකළ රාජ්‍ය නායකයෙකි. එදා නූගත් ජනතාවක් සිටි එම ප්‍රදේශයෙන් මෙවර උසස් පෙළ විද්‍යා හා ගණිත ප්‍රථමයන් ද බිහිවූයේය.මෙම භූමියේ ඉදිවූ අති නවීන සන්නිවේදන කුලුන, පාලක මැදිරි, ගගන යාත්‍රාංගනය, ප්‍රධාන පර්යන්තය ඇතුළු පහසුකම් දකින මෙම ප්‍රදේශයේ දරුවන් ඇතුළු රටේ සමස්ථ දරුවන්ට මෙම ආඩම්බරකාර තාත්තා පිළිබඳව නිහතමානී ආඩම්බරයක් ඇතිවනු නිසැකය. හොඳම දේ දරුවන්ට දීමට සෑම විටම මේ ආඩම්බරකාර පියා ක්‍රියාකරනු අප දැක තිබේ. අපේ කාලය අප ගතකොට අවසන් වෙමින් පවතී. අප කුඩා කාලයේ මේ ඓශ්චර්යය අපට පෙන්වන්නට සමත් රාජ්‍ය නායකයකු සිටියේ නැත. මේ කාලයේ දරුවන්ට හෙට දවස ආලෝකමත් කරන්නට ජනාධිපති මහින්ද රාජපක්‍ෂ මහතා ගන්නා උත්සාහය ඉතිහාස පොතේ රන් අකුරින් ලියා තැබෙනවා ඇත.නිල් ගුවනේ සැරිසරන ගුවන්යානා දිනකට එකක් සේවා ලබාගැනීමට ගුවන්තොටුපළට පැමිණියහොත් වසරකට ගුවන්යානා 365ක්, වසරකට ලක්‍ෂ 5ක් පමණ ගුවන් මගීන්ට සේවා සැපයුවහොත් අපේ රටට අත්වන ආර්ථික වාසිය කොපමණ වේද?ලැබූ නිදහස අර්ථවත් කරමින් මහින්ද චින්තන සංකල්පයට අනුව භූගෝලීය වැදගත්කම් හඳුනාගනිමින් ඒ පිළිබඳ පෙරනිමිති දැක ඉන් ලැබෙන වාසි හඳුනාගෙන ශ්‍රී ලංකාවට සමෘද්ධිය හා සංවර්ධනය ළඟාකරමින් අන්තර්ජාතික හම්බන්තොට වරාය, කොළඹ ගාල්ල අධිවේගී මාර්ග මෙන්ම අන්තර්ජාතික ගුවන්තොටුපළ දැයට තිළිණ කළ අභීත නායකත්වයට අපේ උත්තමාචාරය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303161</link>
    <topic>ජිනීවා යෝජනා වහාම සංශෝධනය කරන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාව වහාම සංශෝධනය කරන්නැයි රටවල් හතරක් ඇමෙරිකා එක්සත් ජනපදයට දැනුම් දී තිබේ.ශ්‍රී ලංකාව සම්බන්ධයෙන් වන යෝජනාවේ සංශෝධන කිහිපයක් සිදුකරන ලෙස රුසියාව, චීනය, පාකිස්ථානය සහ කියුබාව ප්‍රකාශ කර ඇති අතර ඒ සම්බන්ධයෙන් ඇමෙරිකා එක්සත් ජනපදයට සහ එහි අනුග්‍රාහකයන් වෙත දැනටමත් දැනුම් දී තිබෙන බව විදේශ කටයුතු අමාත්‍යාංශය පවසයි.විශේෂයෙන්ම ශ්‍රී ලංකාව පිළිබඳ විශේෂිත විවාදයක් මානව හිමිකම් මණ්ඩලයේ ඉදිරි සැසිවාරයකදී පැවැත්වීම පිළිබඳ වගන්තිය ඉවත් කරන ලෙස එම රටවල් ඇමෙරිකා එක්සත් ජනපදයට දැනුම්දී තිබෙන අතර සංහිඳියා ක්‍රියාමාර්ගවලදී ලක් රජය අසමත් වී තිබීම වැනි වගන්ති මෙන්ම ලක් රජයට බලකර සිටින බව දැක්වෙන වගන්තිද මෙහිදී සංශෝධනය කර තිබේ.කෙසේ වුවද ඇමෙරිකා එක්සත් ජනපදය විසින් ඉදිරිපත් කිරීමට නියමිත අවසන් යෝජනා කෙටුම්පතේ ශ්‍රී ලංකාව සම්බන්ධයෙන් විශේෂිත විවාදයක් මානව හිමිකම් මණ්ඩලයේ 25 වන සැසිවාරයේදී පැවැත්විය යුතු බවට සඳහන්කර තබේ.ශ‍්‍රී ලංකාව සම්බන්ධයෙන් වන ඇමෙරිකානු යෝජනාව ජිනීවාහි ජගත් මානව හිමිකම් කවුන්සලය වෙත නිල වශයෙන් ඊයේ (15) ඉදිරිපත් කිරීමට නියමිතව තිබූ අතර ඒ සම්බන්ධයෙන් වන කෙටුම්පත් මානව හිමිකම් කවුන්සලයේ සාමාජික රටවල් අතර පසුගිය 8 දා බෙදා හරින ලදී.කෙසේ වුවද ජගත් මානව හිමිකම් කවුන්සලයේදී එල්ල වන ඕනෑම අභියෝගයකට සාර්ථකව ප්‍රතිචාර දැක්වීමට ශ්‍රී ලංකා නියෝජිත කණ්ඩායම සූදානමින් සිටින බවද ඇමැති මහින්ද සමරසිංහ සහ එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා ඇතුළු කණ්ඩායමක් ශ්‍රී ලංකාව නියෝජනය කරන බවද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා පැවසීය.ශ්‍රී ලංකාවේ මානව හිමිකම් සුරැකීම මෙන්ම ප්‍රවර්ධනය, සංහිඳියාව, ප්‍රතිසංධානය මෙන්ම උගත් පාඩම් හා ප්‍රතිසංධාන කොමිෂන් සභා වාර්තාවේ නිර්දේශ ක්‍රියාත්මත කිරීම සඳහා ශ්‍රී ලංකා රජය ගෙන තිබෙන වැඩපිළිවෙල සම්බන්ධයෙන් ඇමැති මහින්ද සමරසිංහ මහතා ඊයේ (15) ජගත් මානව හිමිකම් කවුන්සලය දැනුවත් කළේය.ජිනීවා යෝජනා සංශෝධනය කරන්න.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303162</link>
    <topic>කාන්තා හිංසනයට එරෙහි නීති දැඩි කිරීමට පියවර</topic>
    <author>විජයානි එදිරිසිංහ සහ කැලණිය සමූහ</author>
    <content>බස් රියේ මඟ තොටේ හා සේවා ස්ථානයේ දී කාන්තාවන්ට පුද්ගලයන් විසින් සිදු කරන හිංසාකාරී ක්‍රියා සම්පූර්ණයෙන් නැති කර දැමීමටත් ඒවා සිදු කරන පුද්ගලයන්ට එරෙහිව නීතිය තදින්ම ක්‍රියාත්මක කිරීමටත් පියවර ගැනේ.ආරක්ෂක ලේකම් ගෝඨාභය රාජපක්ෂ මහතාගේ අවසරය මත සහ බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් මත මෙම වැඩ පිළිවෙළ ක්‍රියාත්මක කරන බව බස්නාහිර උතුර පළාත බාර නියෝජ්‍ය පොලිස්පති වාස් ගුණවර්ධන මහතා පැවසීය.එවැනි හිංසනවලට මුහුණ දෙන කාන්තාවන්ට වහාම පොලිසියේ පිහිට ලබාගැනීම සඳහා කෙටි දුරකථන අංකයක්ද හඳුන්වා දෙනු ලබයි.වාස් ගුණවර්ධන මහතා බස්නාහිර උතුර ප්‍රදේශයේ නියෝජ්‍ය පොලිස්පතිවරයා වශයෙන් පත්වී ඊයේ වැඩ බාරගත් අවස්ථාවේ මෙම තොරතුරු හෙළිදරව් කළේ ය.ගුණවර්ධන මහතා විසින් ක්‍රියාත්මක කිරීමට සැලසුම් කර ඇති වැඩ පිළිවෙළ අතර කාන්තා හිංසනය වළක්වාලීම වීදි දරුවන්ගේ ජීවිත ගොඩ ගැනීම හා කප්පම්, පාතාල කල්ලි සම්පූර්ණයෙන් විනාශ කර දැමීමටත් ප්‍රමුඛත්වයක් දී තිබේ.කාන්තාවෝ දහස් ගණනක් දිනපතා විවිධ වූ හිංසාවන්ට ලක් වෙති. මේවා අතරින් පොලීසියට පැමිණිලි වශයෙන් ලැබෙන්නේ සුළු ප්‍රමාණයක් පමණි. වැඩි පිරිසක් මෙම හිංසාකාරී ක්‍රියා දරා සිටීමට හුරු වී සිටිති. විශේෂයෙන් රැකියා සඳහා නිවසින් පිටව යන කාන්තාවන් දහස් ගණනක් විවිධ වූ විකෘති මානසික තත්ත්වයන් ඇති පුද්ගලයන්ගේ හිංසනවලට ලක්වෙති.මේවා එම අවස්ථාවේම පැමිණිලි කර සහනයක් ලබා ගැනීමේ වැඩ පිළිවෙළක් මෙතෙක් ක්‍රියාත්මක වී නොමැත. එම නිසා සිද්ධිය වන අවස්ථාවේම කෙටි හදිසි දුරකථන අංකයක් හඳුන්වා දෙන අතර එයට කතාකර දැනුම් දුන් වහාම පොලීසිය විනාඩි කීපයක් ඇතුළත එම ස්ථානයට ගොස් සැකකරුවන් අත්අඩංගුවට ගැනීමට පියවර ගනු ඇත. එම වැඩපිළිවෙළ ලබන සතියේ ආරම්භ කෙරේ.කොළඹ ප්‍රදේශය පුරා වීදි දරුවන් 700ක් පමණ සිටින බව පොලිස් වාර්තාවලින් අනාවරණය වෙයි. මෙම දරුවන්ගේ මවුපියන් දැනුවත් කර එම දරුවන් අධ්‍යාපනයට යොමු කොට පුනරුත්ථාපනය කර යහපත් ජීවිතයක් ගත කිරීමේ මඟකට යොමු කිරීමද අද හෙටම ක්‍රියාත්මක කිරීමට තීරණය කර ඇත.බස්නාහිර උතුර පළාත තුළ තවමත් කප්පම් ගැනීම් සහ විවිධ අපරාධ සිදු වෙන බවටත් ඒවා සිදුකරන පුද්ගලයන් පිළිබඳවත් තොරතුරු අනාවරණය වී තිබේ. ඒවා සම්පූර්ණයෙන් විනාශ කර දැමීමට අවශ්‍ය සියලු සැලැසුම් මේ වන විටත් නියෝජ්‍ය පොලිස්පතිවරයා විසින් සකස් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303164</link>
    <topic>රටේ අභිවෘද්ධියට ලබාදුන් අනුශාසනා ශක්තියක් වුණා</topic>
    <author/>
    <content>තිස් වසරක් පුරා ඔඩු දුවමින් රටේ අභිවෘද්ධියට මහත් පිළිලයක් ව පැවැති කුරිරු යුද්ධය නිමා කැර රටට සාමය උදා කිරීමේ දී අස්ගිරි මහානායක උඩුගම ශ්‍රී බුද්ධරක්ඛිත නාහිමියන් ගේ අවවාද අනුශාසනා මහත් ශක්තියක් මෙන් ම ආශීර්වාදයක් ද වූ බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ උන්වහන්සේගේ 83 වැනි ජන්ම දිනය නිමිත්තෙන් සුබ පැතුම් එක් කරමිනි.ජනාධිපතිවරයාගේ ශුභාශිංසන පණිවිඩය සම්පූර්ණයෙන් මෙසේ ය.මහා විහාර වංශික ශ්‍යාමෝපාලි මහා නිකායේ අස්ගිරි පාර්ශවයේ උත්තරීතර මහානායක, සාහිත්‍ය චක්‍රවර්ති, මහෝපාධ්‍යාය, අග්ගමහා පණ්ඩිත අතිගෞරවාර්හ උඩුගම ශ්‍රී ධම්මදස්සී රතනපාල බුද්ධරක්ඛිතාභිධාන මහානායක මහා ස්වාමින්ද්‍රයාණන් වහන්සේ ගේ 83 වැනි ජන්ම දිනය නිමිත්තෙන් ශුභාශිංසන පණිවිඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.වර්ෂ 1930 මාර්තු මස 17 වැනිදා ජන්ම ලාභය ලද අප ගෞරවණීය මහානායක ස්වාමින්ද්‍රයාණන් වහන්සේ, පැවිදි දිවියට ඇතුළත් වූ දා පටන් අද දක්වාම ශ්‍රී සම්බුද්ධ ශාසනයේ චිරස්ථිතිය පතා සිදු කරනු ලබන්නා වූ මාහැඟි මෙහෙවර සැබැවින්ම අරුත්බර වන්නාසේම බෙහෙවින් කාලෝචිත ද වේ.අප රටේ ඉතිහාසය දෙස ඉතා විමසිලිමත්ව බලන කල රට අරාජිකත්වයට පත් වන්නට ගිය සෑම අවස්ථාවකදීම පෙරටවිත් සමස්ත රටත්, ජාතියත්, ආගමත්, සම්බුදු සසුනත් බේරා ගැනීම සඳහා අනුපමේය කැපවීමක් සිදුකැර ඇත්තේ අති ගෞරවනීය වූ අප මහා සංඝරත්නය විසිනි.පුරා තිස් වසරක් මුළුල්ලේ ඔඩු දුවමින් අප රටේ අභිවෘද්ධියට මහා පිළිලයක්ව පැවැති කුරිරු යුද්ධයේ රුදුරු ගිනිදැල් නිවා දමා, මුළු රටටම සාමය උදාකර එක්සේසත් කරන්නට මා විසින් දියත් කළා වූ වැඩපිළිවෙළ සාර්ථක කරගන්නට එදා ඔබ වහන්සේගෙන් මා ලද නිරන්තර අවවාද අනුශාසනා මට මෙන්ම වීරෝදාර රණවිරුවන්ට ද මහා ශක්තියක් මෙන්ම ආශීර්වාදයක් ද විණි.උදාරතර ලක් මෑණිය තුන්රුවනේ පිහිටත්, ආරක්‍ෂාවත් අපේක්‍ෂා කළ අවස්ථාවන් වලදී ඔබ වහන්සේ මහා සඟරුවන සමඟින් දිවයිනේ සිව් දෙස වැඩම කරවා සෙත් පිරිත් සජ්ඣායනා කැර තමා උපන් දේශයට සෙත් ප්‍රාර්ථනා කැර සිිටි අයුරු මේ සුවිශේෂි මොහොතේ මහත් ගෞරවයෙන් යුතුව මා සිහිපත් කර සිටින්නේ ඔබ වහන්සේට සිදු කරනු ලබන මුළු මහත් ජාතියේම ප්‍රණාමයක් වශයෙනි.තිලොවට තිලක වූ අප තථාගත අරහත් සම්මා සම්බුදුරජාණන් වහන්සේ විසින් එදා අනුදැන වදාරන්නට යෙදුණු පරිද්දෙන් භික්‍ෂුවක් තුළ පැවැතිය යුතු විනයත්, මනා ශික්‍ෂාකාමීත්වයත් නිබඳවම ගරු කොට තබා ගනිමින් අප මහානායක මාහිමිපාණන් වහන්සේ කටයුතු කරනු ලබන්නේ සැමවිට මෛත්‍රියත්, කරුණාවත්, මුදිතාවත්, උපේක්‍ෂාවත් මුදුන්පත් කරවමිනි. එය උන්වහන්සේගේ පැවිදි දිවියේ මා දකින තවත් එක් සුවිශේෂි ලක්‍ෂණයකි.සියලු ලෝවැසියන් සසර දුකින් මුදා ගෙන උතුම් වූ නිර්වාණය පසක් කරවාලීම සඳහා සම්බුදු ශශ්‍රී මුඛයෙන් එදා වදාරන්නට යෙදුනු සුවාසූ දහසක් ශ්‍රී ධර්මස්කන්ධයෙන් පහස ලද ශ්‍රී දන්ත ධාතුන් වහන්සේගේ භාරකාරත්වය දරමින් උන්වහන්සේට පුද පූජාවන් පවත්වන්නට තරම් මහා කුසල කර්මයකට පාත්‍රව සිටින ඔබ වහන්සේ, අසිරිමත් බුද්ධ පුත්‍රයාණන් වහන්සේ නමක් වීමම අප රටට මහත් ආඩම්බරයකි. ශිෂ්‍ය භික්‍ෂුන් වහන්සේලා පස්නමකගෙන් සමන්විතව සම්මා සම්බුදුරජාණන් වහන්සේ විසින් එදා බරණැස ඉසිපතනාරාම මිගදායෙන් ඇරැඹි සදහම් දායාදය ලොවට ගෙනයාමේ උතුම් චින්තනයට අනුව සකසා ගෙන ඇති ඔබවහන්සේගේ ආදර්ශමත් පැවිදි දිවිපෙවත, මහා සංඝරත්නයට මෙන්ම ගිහි සමාජයට ද මනා පිටිවහලක් වන බව මේ අවස්ථාවේ දී මම මහත් ගෞරවයෙන් යුතුව සිහිපත් කර සිටිමි.හෙළ දෙරණේ ප්‍රෞඪත්වයත්, සංස්කෘතියත් සුරක්‍ෂිත කරලමින් අර්ථාන්විත පැවිදි දිවියක් ගත කරනු ලබන අතිගෞරවාර්හ උඩුගම ශ්‍රී ධම්මදස්සී රතනපාල බුද්ධරක්ඛිතාභිධාන මහානායක මහා ස්වාමින්ද්‍රයාණන් වහන්සේට ගිහි පැවිදි සහයෝගය, වගකීම්, ගෞරව නම්බුනාම නොඅඩුව ලබමින්, තෙරුවන් සරණින්, උතුම් දළදා වහන්සේගේ අනුහසින්, සියලු සම්‍යක් දෘෂ්ටික දෙවි දේවතාවුන් වහන්සේලාගේ රැකවරණින්, නිදුක් නිරෝගීව, තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවා...! යි මෙත් සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303165</link>
    <topic>තම චින්තනය පටු අරමුණු වෙනුවෙන් කැප කෙළේ නෑ</topic>
    <author/>
    <content>ශ්‍යාමෝපාලි මහ නිකායේ අස්ගිරි පාර්ශ්වයේ මහනායක උඩුගම සද්ධර්ම කීර්ති ශ්‍රී ධම්මදස්සි රතනපාල බුද්ධ රක්ඛිත නාහිමිපාණන් වහන්සේ තම අදහස් හා චින්තනය පටු අරමුණු වෙනුවෙන් වැය නොකිරීමට වගබලාගත් පමොදර්ශී නායක හිමිනමක් බව අගමැති දී.මු.ජයරත්න මහතා පවසයි.ශ්‍යාමෝලි වංශික මහ නිකායේ අස්ගිරි පාර්ශ්වයේ මහනායක හිමිපාණන් වහන්සේගේ 83 වැනි ජන්ම දිනය නිමිත්තෙන් සුබ පැතුම් පණිවුඩයක් නිකුත් කරමින් අගමැතිවරයා මේ බව පවසයි.එම සුබපැතුම් පණිවුඩයේ මෙසේ සඳහන් වේ.ශ්‍යාමෝපාලි වංශික මහ නිකායේ අස්ගිරි විහාර පාර්ශවයේ මහානායක අතිපූජ්‍ය උඩුගම සද්ධර්ම කීර්ති ශශ්‍රී ධම්මදස්සි රතනපාල බුද්ධ රක්ඛිතාභිධාන නායක හිමිපාණන් වහන්සේගේ අසූ තුන්වන ජන්ම දින නිමිත්තෙන් මාගේ හෘදයාංගම සුභ පැතුම් එක් කරන්නේ හද පිරි බැතියෙනි.වර්ෂ 1930 මාර්තු මස 17 වන දින වාරියපොල උඩුගම ග්‍රාමයේදී ජන්ම ලාභය ලැබූ උන්වහන්සේ වර්ෂ 1945 දී උතුම් වූ පැවිදි දිවියට ඇතුළත් වූයේ, පෙර පින් බල මහිමය නිසා ය.තිලෝගුරු බුදුරජාණන් වහන්සේගේ නිර්මල දර්ශනය මත පිහිටා, එමගින් සිය පැවිදි දිවියට ආලෝකය උදාකරගත් උන්වහන්සේ, 1998 වර්ෂයේදී අස්ගිරි පාර්ශවයේ අනුනායක පදවියට පත්ව 1999 දී එම විහාර පාර්ශවයේ මහ නායක පදවියට පත්වූහ.සම්බුද්ධ ශාසනයේ චිරස්ථිතිය උදෙසා අතිපූජ්‍ය උඩුගම ශ්‍රී බුද්ධරක්ඛිත හිමිපාණන් වහන්සේ මෙතෙක් ලබාදුන් ශක්තිය, අපට මෙතෙකැයි කිව නොහැක. සුපේශල, ශික්ෂාකාමී උගත් මහතෙරනමක් ලෙස උන්වහන්සේ තම අදහස් හා චින්තනය පටු අරමුණු වෙනුවෙන් වැය නොකිරීමට වග බලා ගත්හ. ඒ අනුව, උන්වහන්සේ පරමාදර්ශී නායක හිමිනමක් බව අවිවාදිතය.2600 ශශ්‍රී සම්බුද්ධත්ව ජයන්තිය ඉතා මැනවින් පැවැත්වීම සහ එමගින් රටේ මහා බෞද්ධ ප්‍රබෝධයක් ස්ථාපනය කිරීම උදෙසාත්, අතිපූජ්‍ය උඩුගම ශශ්‍රී බුද්ධරක්ඛිත හිමිපාණන් වහන්සේ ලබාදුන් දායකත්වය මම මේ මොහොතේ දී බැතිබරව සිහිපත් කරමි.එමෙන්ම, සම්බුද්ධ ශාසනය ශ්‍රී ලංකාද්වීපයේත්, ජාත්‍යන්තරයේත් ප්‍රචලිත කිරීම උදෙසා ඔබවහන්සේ මෙතෙක් දක්වා ඇති කැප කිරීම තවදුරටත් පුළුල් පරාසයකට විහිද යනු ඇති බව අපගේ බලවත් විශ්වාසයයි.සිය විශිෂ්ට ශාසනික සේවාවෙන් සම්බුද්ධ ශාසනය සුරක්ෂිත කරමින් ලබාදෙන ඒ දැහැමි සේවය තවදුරටත් අඛණ්ඩව මේ මාතෘ භූමියේ සියලු ජනතාව වෙත ලබාදීමට ඔබවහන්සේට ශක්තිය, ධෛර්යය හා චිරජීවනය ලැබේවායි ශ්‍රී ලංකා රජය වෙනුවෙන් හා ජනතාව වෙනුවෙන් මම ප්‍රාර්ථනා කරමි!.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031612</link>
    <topic>චීන-කෙන්යා නව නායකයන්ටජනපති මහින්දගෙන් සුබ පැතුම්</topic>
    <author/>
    <content>චීන මහජන සමූහාණ්ඩුවේ නව ජනාධිපතිවරයාට සහ කෙන්යා ජන රජයේ නව ජනපතිවරයාට ජනාධිපති මහින්ද රාජපක්ෂ මහතා සුබ පැතුම් පණිවුඩ යවා ඇත.චීන ජනපතිවරයා ලෙස පත්ව සිටින ෂී පින්ජින්ග් මහතා සතුව ඇති කලාපීය හා ජාතිකදේශපාලනයෙහි පුළුල් හා විශිෂ්ට පළපුරුද්දෙන් චීන ආර්ථිකය ශීඝ්‍ර වර්ධනයක් කරා ගෙන යෑමට හැකි වනු ඇතැයි ජනපතිවරයා චීන ජනපතිවරයා වෙත යැවූ සුබ පැතුම් පණිවුඩයේ සඳහන් වේ.කෙන්යාවේ ජනපති උහුරු කෙන්යානා මහතා එරටට දීප්තිමත් අනාගතයක් උරුම කර දෙනු ඇතැයි කෙන්යානු ජනාධිපතිවරයා වෙත යැවූ සුබ පැතුම් පණිවුඩයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031613</link>
    <topic>විශ්වකාලීන සමාලෝචන වාර්තාව ඒකමතිකව සම්මත වෙයි</topic>
    <author/>
    <content>ජිනීවාහි පැවැත්වෙන එක්සත් ජාතීන්ගේ මානව හිමිකම් කවුන්සලයට ශ්‍රී ලංකාව නියෝජනය කරමින් සහභාගි වූ වැවිලි කර්මාන්ත ඇමැති මහින්ද සමරසිංහ මහතා ඊයේ (15) ඉදිරිපත් කළ විශ්වකාලීන සමාලෝචන වාර්තාව ඒකච්ඡන්දයෙන් සම්මතවී ඇත.මානුෂික මෙහෙයුම ක්‍රියාත්මක වීම තුළින් කුරිරු ත්‍රස්තවාදීන්ගෙන් සාමාන්‍ය වැසියන් මුදාගෙන ශ්‍රී ලංකාවේ සාමය ස්ථායිතාව සහ සෞභාග්‍යයේ නව යුගයක් උදාවූ බවද එම වාර්තාව ඉදිරිපත් කරමින් ඇමැති මහින්ද සමරසිංහ මහතා ප්‍රකාශකොට ඇත.යුද ජයග්‍රහණය උදාවූ වසර 2009 මැයි මාසයෙන් පසු ශ්‍රී ලංකාවේ පරිපාලන කටයුතුවල හමුදා මැදිහත්වීම් ඉවත්වූ බවත් ප්‍රතිසංස්කරණ කටයුතු මෙන්ම බිම්බෝම්බ ඉවත්කිරීමත් යළි පදිංචිකිරීමේ කටයුතු සිදුකර ජාතික සංහිඳියාව සහ සාමය ගොඩනැගීමේ ප්‍රයත්නය ක්‍රියාත්මක කළ බවත් එහිදී ඇමැතිවරයා පැවැසීය.උගත් පාඩම් සහ ප්‍රතිසංස්කරණ කමිටුවේ නිර්දේශ ක්‍රියාත්මක කිරීමේ ජාතික සැලැස්මට අදාළ නිර්දේශ 12ක් ශ්‍රී ලංකාව විසින් පිළිගෙන ඇති බව මෙහිදී විශේෂයෙන් සඳහන් කිරීමට කැමැති බවත් කී ඇමැතිවරයා එම නිර්දේශ ක්‍රියාත්මක කිරීම ශ්‍රී ලංකාවේ ජාතික යාන්ත්‍රණයේ ක්‍රියාකාරී සැලැස්ම බවත් කියා සිටියේය.උගත් පාඩම් සහ සංහිඳියා කොමිසමේ නිර්දේශවලට අමතරව අතුරුදහන්වී ඇතැයි කියන තම ඥාතීන් පිළිබඳ තොරතුරු දැනගැනීම සඳහා දත්ත බැංකුවක්ද ආරම්භකර තිබෙන බවත් ඇමැතිවරයා එහිදී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031614</link>
    <topic>නාමල් රාජපක්ෂගේ නම විකුණාමුදල් වංචා කළ අයෙක් රිමාන්ඩ්</topic>
    <author>ශිරෝමි අබයසිංහ</author>
    <content>පාර්ලිමේන්තු මන්ත්‍රී නාමල් රාජපක්ෂ මහතාගේ නිල මුද්‍රාව සහිත ලිපියක් පෙන්වමින් මත්තල ගුවන් තොටුපලේ සහ හම්බන්තොට වරායේ රැකියා ලබා දෙන බව පවසා පුද්ගලයන් දෙදෙනකුගෙන් රු. ලක්ෂ 4-1/2ක් වංචා කළේ යැයි සැක මත මිරිහාන විශේෂ අපරාධ විමර්ශන අංශය මගින් අධිකරණයට ඉදිරිපත් කෙරුණු සැකකරුවකු මාර්තු 27 දක්වා නුගේගොඩ මහෙස්ත්‍රාත් අජිත් එම්.මාසිංහ මහතා විසින් රිමාන්ඩ් භාරයට පත් කෙරිණි.මෙසේ රිමාන්ඩ් භාරයට පත් වූයේ මාතර වල්පොල පදිංචි රොෂාන් නිංලග කහදූවආරච්චි යන අයයි.පසුගිය වසරේ නොවැම්බර් 7 දින කෝට්ටේ පදංචි ඒ.කේ.ප්‍රේමදාස යන අයගෙන් රුපියල් ලක්ෂ දෙකක්ද මාදිවෙල පදිංචි චන්දන ප්‍රියලාල් යන අයගෙන් රුපියල් ලක්ෂ දෙකහමාරක් ද ලබා ‍ගත්තේ යැයි එම පුද්ගලයන් පොලිසියට පැමිණිලි කර තිබිණි.මෙම වංචාවට සහාය දුන් තවත් දෙදෙනකු අත්අඩංගුවට ගැනීමට ඇතැයිද පොලිසිය අධිකරණයට වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031615</link>
    <topic>මත්තල ගුවන්තොට විවෘතවීම නිමිත්තෙන් නව තැපැල් මුද්දරයක්</topic>
    <author>උපාලි කරුණාරත්න සහ රක්ෂණ ශ්‍රීයන්ත</author>
    <content>මත්තල රාජපක්ෂ අන්තර්ජාතික ගුවන් තොටුපල විවෘත කිරීම නිමිත්තෙන් රුපියල් පහක වටිනාකමින් යුතු නව තැපැල් මුද්දරයක් සහ මුල්දින කවරයක් මේ 18දා එම ස්ථානයේදී තැපැල් දෙපාර්තමේන්තුවේ මුද්දර කාර්යංශය මගින් නිකුත් කෙරේ.එම මුද්දරය මත ප්‍රථම දින මුද්‍රාව තැබීම ජනාධිපති මහින්ද රාජපක්ෂ මහතාගේ ප්‍රධානත්වයෙන් තැපැල් සේවා ඇමැති ජීවන් කුමාරතුංග මහතාගේ සහාභාගිත්වයෙන් සිදුකෙරේ.මුද්දර සහ මුල්දින කවරයක් අඩංගු විශේෂ ඇසුරුමක් ලෙසද එය මුද්දර කාර්යංශයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303166</link>
    <topic>දැයට කිරුළ 23 වැනිදාඅම්පාරේදී ඇරැඹේ</topic>
    <author/>
    <content>දැයට කිරුළ ජාතික සංවර්ධන ප්‍රදර්ශනය අම්පාර හාඩි උසස් තාක්ෂණ පරිශ්‍රයේ දී මාර්තු 23 වැනි දින සිට 30 වැනිදා දක්වා පැවැත්වීමට කටයුතු යොදා ඇත.දැයට කිරුළ 07 වැනි ප්‍රදර්ශනය පෙර වර්ෂවලදී මෙන්ම ප්‍රදර්ශන තේමාවන් අනුව යමින් විසල් සංවර්ධනය ප්‍රමුඛ කොට ගනිමින් පොළොන්නරුව ත්‍රිකුණාමලය, අම්පාර, මඩකළපුව යන දිස්ත්‍රික්ක 04 හි ඒකාබද්ධ දිස්ත්‍රික් වැඩ සටහන් ද ක්‍රියාත්මක කිරීමට කටයුතු යොදා ඇත.මෙවර ප්‍රදර්ශනයට ජනමාධ්‍ය හා ප්‍රවෘත්ති අමාත්‍යාංශයේ මාධ්‍ය කලාපයට රාජ්‍ය හා පුද්ගලික මාධ්‍ය ආයතන 23ක් සහභාගි වෙති. මේවායේ තාවකාලික කුටිවල ඉදිකිරීම් ද අවසන් වෙමින් පවතින අතර අනික් ආයතනයන්හි ඉදිවන ප්‍රදර්ශන කුටි ද මේ වන විට ඉදිවෙමින් පවතී. රජයේ දෙපාර්තමේන්තු සහ ආයතන මඟින් කරනු ලබන සංවර්ධන වැඩ කටයුතු බොහෝ දුරට අවසන් කැර ඇත.සියලුම මාධ්‍ය ආයතනයන් සමඟ එක්ව සංවිධානය කරනු ලබන මාධ්‍ය දිනය මාර්තු 28 වැනි දිනට යෙදී ඇත. එදින රාත්‍රී සංගීත සන්දර්ශනයක් සංවිධානය කැර ඇති අතර සියලුම රූපවාහිනී හා ගුවන් විදුලි නාලිකා ඔස්සේ විකාශය කිරීමට කටයුතු යොදා ඇත.දැයට කිරුළට සමගාමීව සමාජ සත්කාරයක් වශයෙන් ජනමාධ්‍ය හා ප්‍රවෘත්ති අමාත්‍යාංශය මැදිහත්ව ප්‍රතිසංස්කරණය කරනු ලබන අම්පාර බණ්ඩාරදූව විද්‍යාලය සිසු අයිතියට පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303167</link>
    <topic>ශ්‍රී ලාංකික අපනයනකරුවනට ඉරාක වෙළෙඳ පොළ හොඳ තැනක්</topic>
    <author>චමීර ඇල්ලදෙණිය</author>
    <content>ශ්‍රී ලාංකික අපනයනකරුවන්ට ඉරාක වෙළෙඳපොළ පිළිබඳව ඉතා ඉහළ බලාපොරොත්තු තබා ගත හැකි බව කර්මාන්ත හා වාණිජ කටයුතු ඇමැති රිෂාඩ් බදියුදින් මහතා පවසයි.ඇමැතිවරයා එසේ පැවසුවේ අපනයන සංවර්ධන මණ්ඩලයේදී ශ්‍රී ලංකා අපනයනකරුවන් පිරිසක් සමඟ පෙරේදා (13) පැවති විශේෂ සාකච්ඡාවකදීය.ලෝකයේ 5 වැනි විශාලම ‘Ceylon tea’ ගැණුම්කරු වන ඉරාකයට සෘජුවම තේ අපනයනය කිරීමට ඇති හැකියාව පිළිබඳව මෙහිදී විශේෂ අවධානයට යොමු වූ අතර ‘Ceylon tea’ ’ නාමය යටතේ වියට්නාමය, ඉන්දියාව වැනි රටවල් ඉරාකයට තේ සපයන බවත් එය ශ්‍රී ලංකා තේ අපනයනකරුවන්ට තර්ජනයක් බවත් තේ අපනයනකරුවෝ පෙන්වා දුන්හ.මෙහිදී අදහස් දැක්වූ බදියුදීන් මහතා :-මීට දින කිහිපයකට පෙර මම ඉරාකයේ නිල සංචාරයක නිරත වුණා. එහිදී ශ්‍රි ලාංකික නිෂ්පාදකයන්ට ඉරාක වෙළෙඳපොළේ ඉතා හොද අවස්ථාවක් පවතින බව හදුනා ගත්තා. ඇත්තටම ඉරාක වෙළෙඳපොළ අපට හොඳ අවස්ථාවක්. ඉරාකය ශ්‍රී ලාංකික නිෂ්පාදන මිලදී ගැනීමට විශේෂ උනන්දුවක් දක්වනවා. අපේ අපනයනකරුවන් ඉරාක වෙළෙඳපොළට පිවිසීමේදී ඇතිවන ගැටලු වහාම විසදීමට අපනයන සංවර්ධන මණ්ඩලය සහ වාණිජ දෙපාර්තමේන්තු එකතු වී කටයුතු කරනවා. විශේෂයෙන්ම තේ අපනයනකරුවන් විසින් පෙන්වා දෙන ලද කරුණු පිළිබඳව රාජතාන්ත්‍රික මැදිහත් වී ඒවා විසදා දීමට කටයුතු කරනවා.ඉරාක ශ්‍රී ලංකා ඒකාබද්ධ ආර්ථික කොමිසමේ 8 වන සැසිවාරය මේ වසරේ ජුලි මාසයේදී ඉරාකයේ බැග්ඩෑඩ්හිදි පැවැත්විමට කටයුතු සූදානම් කර ඇති අතර ඊට පෙර ශ්‍රී ලාංකික අපනයනකරුවන් මුහුණපාන ගැටලු හදුනාගෙන ඒවාට විසඳුම් ලබාදීමට කටයුතු කරන බවද ඇමැතිවරයා වැඩිදුරටත් පැවසීය.මෙම අවස්ථාවට කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන, වාණිජ දෙපාර්තමේන්තුවේ අධ්‍යක්ෂ ජනරාල් පී.ඩී. ප්‍රනාන්දු, ශ්‍රී ලංකා අපනයන සංවර්ධන මණ්ඩලයේ වැඩ බලන සභාපති ආචාර්ය යුසුෆ් මරික්කාල්, තේ අපනයනකරුවන්ගේ සංගමය හා තේ මණ්ඩලයේ ඉහළ නිලධාරීහු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303168</link>
    <topic>අස්ගිරි මහ නාහිමිජන්ම දිනය වෙනුවෙන්වැඩසටහන් රැසක්</topic>
    <author>අසේල කුරුළුවංශ</author>
    <content>සියම් මහා නිකායේ අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහානාහිමියන්ගේ 84 වන ජන්ම දින සැමරුම නිමිත්තෙන් හෙට (17) ශ්‍රී දළදා සමිඳුන් වැඩහිඳිනා ගන්ධ කුටියට ප්‍රවිෂ්ඨ වන දොර පියන් දෙක හා උළුවස්ස රිදියෙන් නිමවා දළදා සමිඳුන්ට පූජා කිරීමට නියමිතය.විචිත්‍ර කැටයම් සහිතව රිදියෙන් නිර්මාණය කැර තිබෙන මෙම උළුවස්ස හා දොර පියන් දෙක මහනාහිමියන්ගේ සංකල්පයකට අනුව අලංකෘත ලෙස නිමවා ඇත.මහානායක ස්වාමීන්ද්‍රයන් වහන්සේගේ 84 වැනි ජන්ම දිනය හෙටට (17) යෙදෙන අතර ඒ නිමිත්තෙන් දිළිඳු දරුවන් සඳහා ශිෂ්‍යධාර හා මූල්‍යාධාර පිරිනැමීමේ වැඩසටහනක්ද දළදා මැදුරේදී පැවැත්වෙයි.ර්ෂ 1930 මාර්තු මස 17 වැනි දින කුරුණෑගල උඩුගම ප්‍රදේශයේදී උපන් අප මහනාහිමියෝ 1944 වසරේදී පැවිදි බිමට ප්‍රවිශ්ඨව, 1998 වසරේදී අස්ගිරි පාර්ශ්වයේ අනුනායක පදවියටද ඉන් වසරක ඇවෑමෙන් මහානායක පදවියටද පත් වූහ. ගතවූ කාලය තුළ උන්වහන්සේ සිදුකරමින් සිටින්නාවූ ජාතික, ආගමික හා ශාසනික සේවාව දෙස දෙස් විදෙස් ජනතාවගේ පැසසුමට ලක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303169</link>
    <topic>මත්තල ගුවන් තොටට ගගන නාවික සේවා බලපත්‍රය</topic>
    <author>සුභාෂිනි සේනානායක</author>
    <content>මත්තල රාජපක්ෂ ජාත්‍යන්තර ගුවන්තොටුපළ අන්තර්ජාතික න්‍යායන් හා සම්මුතීන්ට යටත්ව ජාත්‍යන්තර ගුවන් ගමන් සඳහා සුදුසු බවට නිකුත් කළ ගගන නාවික සේවා බලපත්‍රය ඊයේ (15) ගුවන්සේවා අධිකාරිය මගින් සීමාසහිත ගුවන් තොටුපළ හා ගුවන්සේවා සමාගමට නිකුත් කරනු ලැබීය.මේ බලපත්‍රය ගුවන් සේවා අමාත්‍යාංශයේදී සිවිල් ගුවන්සේවා අධිකාරියේ සභාපති ජෙනරල් රොහාන් දළුවත්ත මහතා සීමාසහිත ගුවන් තොටුපළ හා ගුවන්සේවා සමාගමේ සභාපති කර්නල් ප්‍රසන්න වික්‍රමසූරිය මහතා වෙත පිළිගන්වනු ලැබීය.මේ සහතිකය ලබාදීමෙන් පසු ජාත්‍යන්තර ගුවන් ගමන් සඳහා මත්තල රාජපක්ෂ ජාත්‍යන්තර ගුවන්තොටුපළ සුදුසුකම් ලැබීම තමා ඇමැතිවරයෙක් ලෙස නොව ශ්‍රී ලාංකිකයකු ලෙස මහත් ආඩම්බරයකට පත් වන බවත් එහි ගෞරවය ජනාධිපති මහින්ද රාජපක්ෂ මහතා වෙත පුදකරන බවත් මේ අවස්ථාවට එක්වූ සිවිල් ගුවන්සේවා ඇමැති පියංකර ජයරත්න මහතා ප්‍රකාශ කෙළේ ය.මෙම ගගන නාවික සේවා බලපත්‍රය ලබාදීමට පෙර ගුවන් තොටුපළේ ධාවන පථය, උප ධාවන පථය, ගුවන්යානා අංගණය, ගුවන් සංකරන උපකරණ, ගුවන් ගමන් පාලන සේවා, ගිනි නිවීමේ හා බේරා ගැනීමේ උපකරණ හා ආරක්ෂණ පද්ධතිය යන කරුණු දීර්ඝ සමීක්ෂණයට භාජනය කැර සිදුකළ විගණනයකින් පසු එම බලපත්‍රය ලබාදුන් බව සිවිල් ගුවන් සේවා අධිකාරියේ අධ්‍යක්ෂ ජනරාල් එච්.එම්.සී.නිමල්සිරි මහතා ප්‍රකාශ කෙළේ ය.පෙරේදා (14) රාත්‍රී අවසන් රාත්‍රී පරීක්ෂක ගුවන් යානය මත්තල රාජපක්ෂ ජාත්‍යන්තර ගුවන් තොටුපළට ළඟාවීමෙන් අනතුරුව ජාත්‍යන්තර ගුවන් කටයුතු සඳහා සූදානම් බවට නිගමනය කොට තිබිණි. මේ විගණනය සඳහා ජාත්‍යන්තර හා දේශීය ගුවන් සේවාවට සම්බන්ධ නිලධාරින් එක් වී ඇත.සිවිල් ගුවන් සේවා අධිකාරිය සිවිල් ගුවන් සේවා නිරුපද්‍රිතතා ආරක්ෂණ විගණනයේ නිරුපද්‍රිතතා සමීක්ෂණ නියාමන හැකියාව අතරින් ලෝකයේ බලවත් රටවල් 181 අතරින් 18 වැනි ස්ථානයත්, ශාන්තිකර කලාපයේ රටවල් 34 අතරින් 4 වැනි ස්ථානයත් දකුණු ආසියාවේ ප්‍රථම ස්ථානයත් දිනාගෙන තිබේ.මත්තල රාජපක්ෂ ජාත්‍යන්තර ගුවන්තොටුපළ මෙම සහතිකය ලැබීම තමන් ජීවිතයේ ලද භාග්‍යයක් බවත්, හිටපු හමුදාපති ජෙනරල් රොහාන් දළුවත්ත මහතා අතින් මෙම සහතිකය ලබා ගැනීමට ලැබීම ආරක්ෂක අමාත්‍යාංශයේ නිලධාරියකු ලෙස තමන් ලද භාග්‍යයක් බවත් ගගන නාවික සේවා බලපත්‍රය ලබා ගැනීමෙන් අනතුරුව මාධ්‍යයට අදහස් දැක්වූ සී/ස ගුවන්තොටුපළ ගුවන් සේවා සංගමයේ සභාපති ප්‍රසන්න වික්‍රමසූරිය මහතා ප්‍රකාශ කෙළේ ය.මේ අවස්ථාවට සිවිල් ගුවන් සේවා අධිකාරියේ සභාපති, ජෙනරල් රොහාන් දළුවත්ත මහතා සහ සිවිල් ගුවන් සේවා අධ්‍යක්ෂ ජනරාල් එච්.එම්.සී. නිමල්සිරි මහතා එම සහතික ගුවන් තොටුපළ සහ ගුවන් සේවා (ශ‍රී ලංකා) සමාගමේ සභාපති, ප්‍රසන්න වික්‍රමසූරිය මහතා වෙත ප්‍රදානය කරන ලදී.එම අවස්ථාවට - සිවිල් ගුවන් සේවා අමාත්‍ය පියංකර ජයරත්න මහතා, සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන මහතා, වෛද්‍ය රවීන්ද්‍ර රුබේරු මහතා, ලේකම්, සිවිල් ගුවන් සේවා අමාත්‍යාංශය, ආර්.එම්.එස්.පී. රත්නායක මහතා, අතිරේක ලේකම් (ගුවන් සේවා), සිවිල් ගුවන් සේවා අමාත්‍යාංශය ඩී.එම්.සී.දිසානායක මහතා, අතිරේක ලේකම්(පාලන), සිවිල් ගුවන් සේවා අමාත්‍යාංශය නිශාන්ත වික්‍රමසිංහ මහතා, සභාපති, ශශ්‍රී ලංකන් ගුවන් සමාගම සහ මිහින් ලංකා ගුවන් සමාගම කපිල චන්ද්‍රසේන මහතා, ප්‍රධාන විධායක නිලධාරි, ශ්‍රී ලංකන් ගුවන් සමාගම සහ මිහින් ලංකා ගුවන් සමාගම අතුල ජයවික්‍රම මහතා, අධ්‍යක්ෂ(ගගන නාවික සේවා) සිවිල් ගුවන් සේවා අධිකාරිය සුසන්ත ද සිල්වා මහතා, අධ්‍යක්ෂ, (ගුවන් නිරුපද්‍රිතතා), සිවිල් ගුවන් සේවා අධිකාරිය ඇතුළු නිලධාරිහු එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031610</link>
    <topic>කටුනායක හා මත්තලමගී ධාරිතාව මිලියන 21ක්</topic>
    <author>සුභාෂිනී සේනානායක</author>
    <content>වසර 2015 වන විට මත්තල රාජපක්‍ෂ ජාත්‍යන්තර ගුවන් තොටුපොළ සහ කටුනායක බණ්ඩාරනායක ජාත්‍යන්තර ගුවන් තොටුපොළ මගී ධාරිතාවය මිලියන 21ක් දක්වා වැඩි කරන බව සිවිල් ගුවන් සේවා ඇමැති පියංකර ජයරත්න මහතා පවසයි.මත්තල රාජපක්‍ෂ ජාත්‍යන්තර ගුවන් තොටුපළ මාර්තු 18 දා පළමු අදියර විවෘත කිරීමත් සමඟ මිලියනයක මගී ධාරිතාවක් හැසිරවිය හැකි බව පවසන ඇමැතිවරයා, මේ වන විට කටුනායක බණ්ඩාරනායක ජාත්‍යන්තර ගුවන් තොටුපළ ගුවන් මගීන් මිලියන 7.2 ක් හැසිරවීම් සිදුකරන බව ද පවසයි.වසර 2015 දී කටුනායක ගුවන් තොටුපොළ මගී ධාරිතාවය මිලියන 15 දක්වා වර්ධනය කරන බව ද, මත්තල දෙවන අදියර එම වසරේම සංවර්ධනය කිරීමෙන් පසු ගුවන් මගීන් මිලියන 6 ක ධාරිතාවක් සඳහා සූදානම් බව ද කී අමාත්‍යවරයා, ලෝකයේ නව ප්‍රවණතාවයන්ට අනුව නිල් ගුවන ජය ගැනීමේ මහින්ද චින්තන ප්‍රතිපත්තිය ඉදිරියට ගෙන යාමට එක් කණ්ඩායමක් ලෙස සියලු දෙනා එක්ව කටයුතු කරන බව ද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n13031611</link>
    <topic>සබරගමුව සරසවියේ සියලු ශිෂ්‍ය සංගම් තහනම්</topic>
    <author>සමන්මලී ප්‍රියශාන්ති</author>
    <content>නීති විරෝධි රැස්වීමක් පැවැත්වීම හේතුවෙන් සබරගමුව විශ්වවිද්‍යාලයේ මහා ශිෂ්‍ය සංගමය සහ සියලු පීඨ ශිෂ්‍ය සංගම් තහනම් කෙරේ.මහා ශිෂ්‍ය සංගමයේ නිලධාරීන් පසුගිය 12 වැනිදා රාත්‍රී 7 ට පමණ විශ්වවිද්‍යාලයේ කාන්තා හා පිරිමි නේවාසිකාගාරවලට බලහත්කාරයෙන් ඇතුලු වී සියලු නේවාසික සිසු සිසුවියන් විශ්වවිද්‍යාල භූමීයට ගෙන්වා එදින මධ්‍යම රාත්‍රී 12.30 වන තුරු අනවසරයෙන් රැස්වීමක් පැවැත්වීම නිසා විශ්වවිද්‍යාල පරිපාලනය මෙම තීරණය ගෙන තිබේ.විශ්වවිද්‍යාල භූමියේ රැස්වීමක් පවත්වන්නේ නම් ඒ සම්බන්ධයෙන් උපකුලපතිවරයා දැනුවත් කර අවසර ගත යුතු නමුත් මහා ශිෂ්‍ය සංගමය මෙම රැස්වීම පැවැත්වීම සම්බන්ධයෙන් උපකුලපතිවරයාගෙන් එවැනි අවසරයක් ලබා ගෙන නැත.විශ්වවිද්‍යාලයේ නීතිරීතිවලට අනුව පස්වරු 6 න් පසු ශිෂ්‍ය සංගමයකට හෝ වෙනත් කිසිදු පුද්ගලයකුට කලින් ලබා ගත් අවසරයක් නොමැතිව කාන්තා නේවාසිකාගාරයට ඇතුලු විය නොහැක.පෙරටුගාමී පක්ෂයේ කතිකයකුගේ ද සහභාගීත්වයෙන් පැවැති මෙම රැස්වීමට සියලු සිසුන් කැඳවා ඇත්තේ බලහත්කාරයෙන් බව විශ්වවිද්‍යාල පාලනාධිකාරිය පවසයි.මහා ශිෂ්‍ය සංගමයේ මෙම ක්‍රියාකලාපය විශ්වවිද්‍යාල‍යේ සිසුවියන්ගේ ආරක්ෂාවට තර්ජනයක් බවත් ඔවුන් බලහත්කාරයෙන් රඳවා තබා ගනිමින් රැස්වීම් පැවැත්විම බරපතල නීතිවිරෝධි ක්‍රියාවක් බවත් පාලනාධිකාරිය කියයි.මෙවර සරසවියට අලුතින් ඇතුලු වන සිසුන්ට නවකවදය ලබාදීමේදී සිසුන් තුළින් මතුවන විරෝධතාව මැඩපැවැත්වීම, නවකවදයට අදාළ සිද්ධීන් විශ්වවිද්‍යාල පාලනාධිකාරියට දැනුම් දීම වැළැක්වීම, සරසවියේ අධ්‍යයන කටයුතු අඩාල කර අර්බුදකාරී තත්ත්වයක් මතු කිරීම හා පාලනය ශිෂ්‍ය සංගම් අතට ගැනීම මෙම රැස්වීම පැවැත්විමේ අරමුණ බවට උසස් අධ්‍යාපන අමාත්‍යාංශයට ලැබී ඇති පැමිණිල්ලක දැක්වේ.විශ්වවිද්‍යාලයේ අධ්‍යයන කටයුතු ගැටලුවකින් තොරව පවත්වා ගෙන යාමත් සිසු සිසුවියන්ගේ ආරක්ෂාව තහවුරු කිරීමත් අරමුණෙන් වහාම දැඩි විනය ක්‍රියාමාර්ග ගන්නැයි උසස් අධ්‍යාපන ඇමැති එස්.බි.දිසානායක මහතා ද පාලනාධිකාරියට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=n1303163</link>
    <topic>වකුගඩු රෝගය පාලනය කිරීමට නිර්දේශ 15ක යෝජනා මාලාවක්</topic>
    <author>සමන්මලී ප්‍රියශාන්ති</author>
    <content>වකුගඩු රෝගය පාලනය කිරීමේ පියවරක් වශයෙන් කෘෂි රසායන ද්‍රව්‍ය භාවිතය අවම කිරීම සඳහා පත් කෙරුණු කමිටුව සිය වාර්තාව ඉදිරිපත් කරමින් නිර්දේශ 15 කින් යුත් යෝජනා මාලාවක් එළි දක්වා ඇත.එම යෝජනා මාලාව කමිටුව විසින් මේ වන විට පාර්ලිමේන්තු උපදේශක කාරක සභාව වෙත ඉදිරිපත් කර තිබේ.විද්වත් කමිටුව පාර්ලිමේන්තු උපදේශක කාරක සභාව වෙත ඉදිරිපත් කැර ඇති සියලු නිර්දේශ කඩිනමින් ක්‍රියාත්මක කරන ලෙස කෘෂිකර්ම ඇමැති මහින්ද යාපා අබේවර්ධන මහතා අදාළ බලධාරීන්ට උපදෙස් දී තිබේ.දේශීය දැනුම හා සංස්කෘතික හර පද්ධතිය තුළින් ලැබෙන ආභාෂය ලෝක ප්‍රවතාද සැලකිල්ලට ගනිමින් රසායනික පොහොර සහ පළිබෝධනාශක භාවිතය හැකි තාක් දුරට අවම කර, පරිසර හිතකාමී කෘෂිකර්මය ප්‍රවර්ධනය කිරීම පිණිස අදාළ පාර්ශවකරුවන්ගෙන් සැදුම් ලත් අධිකාරී බලය සහිත ව්‍යවස්ථාපිත තාක්ෂණික සභාවක් කෘෂිකර්ම අමාත්‍යාංශය යටතේ පිහිටුවීම, පළි‍බෝධනාශක හා අනෙකුත් කෘෂි රසායනික ද්‍රව්‍ය සඳහා ලෝකයේ පවතින නවීන දත්තයන් උපයෝගී කර නව ප්‍රමීතීන් සකස් කිරීම සහ එසේ ප්‍රමීතීන් සැකසීමේදී සක්‍රීය ද්‍රව්‍ය පමණක් නොව අනෙකුත් සංඝටක පිළිබඳවද අවධානය යොමු කිරීම මෙම වාර්තාව මඟින් පෙන්වා දි තිබේ.වෛද්‍ය විද්‍යාත්මකව සැලකීමේදී පළිබෝධනාශකවල අඩංගු විය හැකි බැර ප්‍රමාණය ශූන්‍ය විය යුතු බව පවසන එම කමිටුව මෙය සැලකිල්ලට ගෙන ප්‍රායෝගිකව පවත්වා ගත හැකි අවම මට්ටමෙන් බැර ලෝහ හා අනෙකුත් අපද්‍රව්‍ය පවත්වා ගැනීම සඳහා පළිබෝධනාශක පාලන පනත යටතේ නියෝග පැනවිය යුතු බවත් පෙන්වා දී ඇත.අවිධිමත් ලෙස පළිබෝධ නාශක භාවිතා කරන්නන් සහ ඒ සඳහා අනුබල දෙන්නන් හඳුනා ගෙන ඔවුන්ට විරුද්ධව නීතිමය පියවර ගැනීම සඳහා සෞඛ්‍ය නිලධාරීන්, ග්‍රාම නිලධාරීන් ඇතුළු අදාළ රාජ්‍ය නිලධාරීන්ට පළිබෝධනාශක පාලන පනතේ බල තල ලබා දිය හැකි පරිදි නීතිමය රාමුව ශක්තිමත් කිරීමට අවශ්‍ය බවද කමිටුව නිර්දේශ කර තිබේ.සියලුම ආනයනික පළිබෝධනාශක සඳහා සෞඛ්‍ය ආරක්ෂණ සෙස් බද්දක් පැනවීමට යෝජනා කර තිබෙන අතර එමගින් එකතු වන අරමුදල් වකුගඩු රෝගීන්ගේ සුභසාධනය සඳහා ‍සහ පර්යේෂණ කටයුතු සඳහා යෙදවීමටද යෝජනා කර තිබේ. විද්වත් කමිටුව විසින් පාර්ලිමේන්තු උපදේශක කාරක සභාව වෙත ඉදිරිපත් කර ඇති සියලු නිර්දේශ කඩ්නමින් ක්‍රියාත්මක කරන ලෙස කෘෂිකර්ම ඇමැති මහින්ද යාපා අබේවර්ධන මහතා අදාළ බලධාරීන්ට උපදෙස් දී තිබේ.වකුගඩු රෝගය හේතුවෙන් නිර්මාණය වී තිබෙන ගැටලුකාරී තත්ත්වයට පිළියම් සෙවීමේ අරමුණෙන් පාර්ලිමේන්තු උපදේශක කාරක සභාවේ නියෝගයක් අනුව කෘෂිකර්ම අමාත්‍යාංශයේ ලේකම් ඩබ්ලිව්. සකළසුරීය මහතා විසින් මෙම කමිටුව පත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303161</link>
    <topic>සබරගමුවේ රෝහල් සංවර්ධනයටදස ලක්ෂ එක්දහස් හැත්තෑපහක්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>සබරගමුව පළාතේ රෝහල් සංවර්ධනය සඳහා මෙවර රුපියල් මිලියන එක්දහස් හැත්තෑපහක මුදලක් වෙන්කර ඇති බව සබරගමුව පළාත් සභාව පවසයි.මෙයින් රුපියල් මිලියන පන්සිය පනස් දෙකක් වැයකරනු ලබන්නේ කොළඹ, මහනුවර මධ්‍යයේ ඇති වරකාපොළ මහ රෝහල සංවර්ධනය සඳහායි.මිලියන එකසිය පනස් හතක් වැයකරනු ලබන්නේ කලවාන මූලික රෝහලේ සංවර්ධන කටයුතු සඳහාය.ඊට අමතරව ඇහැළියගොඩ දිස රෝහල මූලික රෝහලක් බවට සංවර්ධනය කර උසස් කිරීමටත් කිතුල්ගල රෝහලට හදිසි ප්‍රතිකාර ඒකකයක් ලබාදීමට කටයුතු කරන බවත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303162</link>
    <topic>මෝටර් රථ ජාවාරම ගැනනිසි පරීක්‍ෂණ නෑ</topic>
    <author/>
    <content>පානදුරේ එළුවිල මැල්වත්ත පාරේ ස්ථානයක කලක් තිස්සේ ඉතා සංවිධානාත්මකව පවත්වාගෙන ගිය මෝටර් රථ අනවසරයෙන් එකතු කර රුපියල් කෝටි ගණන් වලට විකිණීමේ ව්‍යාපාරය ගැන නිසි පරීක්‍ෂණයක් පවත්වා අධිකරණයට විධිමත් වාර්තාවක් ඉදිරිපත් නොකිරීම ගැන පානදුර ප්‍රධාන මහේස්ත්‍රාත් ආර්. එස්. දිසානායක මහතා පානදුර පොලිසියේ සුළු අපරාධ අංශයට දෝෂාරෝපණය කළේ ය.මෙම ස්ථානය පොලිස් විශේෂ කාර්ය බළකාය වටලා අනවසරයෙන් එකලස් කළ බවට සැකකරන වාහන තුනක් සහ එම ස්ථානයේ සේවය කරන සේවකයන් දෙදෙනෙකු ද සැකපිට අත්අඩංගුවට ගෙන පානදුර පොලිසියට බාර දී ඔවුන් ගැන පරීක්‍ෂණ පවත්වා අධිකරණයට ඉදිරිපත් කරන ලෙසට පොලිස් විශේෂ කාර්ය බළකායේ බුද්ධි අංශයේ ස්ථානාධිපතිවරයා පොලිස් පොතේ සටහනක් දමා ඇත.එහෙත් පාණදුර පොලිසියේ සුළු අපරාධ අංශයේ ස්ථානාධිපතිවරයා සැකකරුවන් දෙදෙනා පානදුර මහේස්ත්‍රාත් අධිකරණයට ඉදිරිපත් කර ඇත්තේ පරීක්‍ෂණ වාර්තාවක් නොමැතිවය.සැකකරුවන්ගේ නීතිඥවරයා අධිකරණයට කරුණු දක්වමින් අධිකරණයට පවසා ඇත්තේ අදාල වැටලීම නීති විරෝධි බවය. එම නිසා පොලිස් විශේ්ෂ කාර්ය බළකායේ බුද්ධි අංශයේ ස්ථානාධිපති වරයා අධිකරණයට කැඳවා කරුණු විමසීමක් කළ ප්‍රධාන මහේස්ත්‍රාත් වරයා අදාළ වැටලීම ගැන පරීක්‍ෂණයක් පවත්වා වාර්තාවක් ඉදිරිපත් කරන ලෙස පානදුර පොලිසියේ ප්‍රධානියාට දැන්වුවද එම වාර්තාව 06.03.13 දින නඩුව කැඳවූ අවස්ථාවේ දී ඉදිරිපත් නො කෙළේ්ය.පොලිසියේ සැරයන් කරුණාරත්න මහතා අධිකරණයට පවසා ඇත්තේ වැටලීම කරන විට එම ව්‍යාපාරයේ අයිතිකරුගේ සහෝදරයෙකු වූ පානදුර හදිසි මරණ පරීක්‍ෂකවරයා ද පොලිස් විශේෂ කාර්ය බළකායේ නිලධාරින්ට අවහිර කළ බවය.මෙම වැටලීමට අදාල පරීක්‍ෂණ වාර්තාව ඉදිරිපත් කරන ලෙසට නැවත පානදුර සහකාර පොලිස් අධිකාරිවරයාට ප්‍රධාන මහේස්ත්‍රාත්වරයා නියෝග කෙළේ ය.සැකකරුවන් දෙදෙනා පෙර ඇප මත මුදා හැරියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303163</link>
    <topic>හෝමාගම වසම් 30කට සෙත සලසන ප්‍රධාන ජල ව්‍යාපෘති තුනක් ඇරැඹේ</topic>
    <author>හෝමාගම සංචාරක - මංජුල හිරිපිටිය</author>
    <content>රුපියල් මිලියන 3304ක මුදලක් වැයකර, හෝමාගම ප්‍රාදේශීය ලේකම් කොට්ඨාසයේ ග්‍රාම සේවා වසම් තිහක් ආවරණය වන අයුරින් නව ප්‍රධාන ජල ව්‍යාපෘති තුනක් ආරම්භ කිරීමට පියවර ගැනේ.මේ යටතේ රුපියල් මිලියන 1318ක මුදලක් වැය කර ජල්තර ජල යෝජනා ක්‍රමය ග්‍රාමසේවා වසම් පහළොවක් ආවරණය වන පරිදි ආරම්භ කෙරිණි.රුපියල් මිලියන 1086ක මුදලකින් ග්‍රාමසේවා වසම් හතක් ආවරණය වන අයුරින් ගොඩගම පානීය ජල ව්‍යාපෘතිය ආරම්භ කිරීමට නියමිතය. රුපියල් මිලියන 900ක මුදලක් වැය කර ග්‍රාමසේවා අටක් සඳහා දියගම ජල ව්‍යාපෘතිය ආරම්භ කෙරේ.මීට අමතරව රුපියල් මිලියන 254 මුදලක් වැය කර කළුගඟ ජල සම්පාදන ව්‍යාපෘතිය යටතේ ග්‍රාමසේවා වසම් විසිඑකකට සහ හෝමාගම පිටිපන මාහේන වත්තේ ඉදිවෙන නැනෝ තාක්ෂණික විශ්වවිද්‍යාලයට, කිරුම් මිනුම් දෙපාර්තමේන්තුවට, පිටිපන මහින්ද රාජපක්‍ෂ ජාතික විදුහලට, ජාතික ව්‍යාපාර කළමනාකාර විශ්වවිද්‍යාලයට, විදේශ සේවා නියුක්ති කාර්යාංශයේ ප්‍රධාන පුහුණු මධ්‍යස්ථානයට සහ අධ්‍යාපන ග්‍රන්ථ ප්‍රකාශන දෙපාර්තමේන්තුව ජලය ලබාදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303164</link>
    <topic>මහනුවර ඔරලෝසු කණුවේවේලාව දෙපැත්තේ-දෙවිදිහක්</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මහනුවර නගර මධ්‍යයෙහි පිහිටුවා ඇති මහ ඔර්ලෝසු කණුවේ මූණත් හතරේ වේලාවන් දෙකක් දැක්වීම නිසා නගරයට පැමිණෙන ජනතාව දැඩි අසීරුවට පත් වෙතිඑක් මූණතක දැක්වෙන වේලාව, අනෙක් මූණතෙහි දැක්වෙන්නේ විනාඩි 30 ක වෙනසක් ඇතිවය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303165</link>
    <topic>රාජගිරියේ දෘශ්‍යාබාධිත කේන්ද්‍රයේඉදිකිරීම්වලට දසලක්ෂ 15ක මුදල්</topic>
    <author>මහරගම විශේෂ</author>
    <content>ශ්‍රී ලංකා අන්ධ ජන සේවා මණ්ඩලයේ කොළඹ රාජගිරියේ ඉදිවන එහි මුලස්ථානය දෘශ්‍යාබාධිත සමාජ කේන්ද්‍රයේ ඉදිකිරීම් අවසන් කිරීමට රුපියල් මිලියන 15ක පමණ මුදලක් ලබාදීමට පාර්ලිමේන්තු මන්ත්‍රී තාරුණ්‍යයට හෙටක් සංවිධානයේ නිර්මාතෘ නාමල් රාජපක්ෂ මහතා එකඟ විය.මන්ත්‍රීවරයා මේ එකඟත්වය පළ කළේ ශ්‍රී ලංකා අන්ධ ජන සේවා මණ්ඩලයේ 57 වැනි සංවත්සර උත්සවයට සහභාගි වෙමිනි. ඒ උත්සවය පසුගියදා කොළඹ 02 රොටුන්ඩා ගාඩ්න්හි ක්‍රිස්තියානි තරුණ කාන්තා මධ්‍යස්ථානයේ දී පැවැත්විණි.එහිදී මන්ත්‍රී නාමල් රාජපක්ෂ මහතා මෙසේද පැවැසීය.ජාති, ආගම්, කුල, භාෂා ආබාධිත අනාබාධිත හැමදෙනාටම එක හැන්දෙන් බෙදීම මහින්ද චින්තනයේ ප්‍රතිපත්තියයි.ආබාධිත බව නොහැකියාව නොවේ. එය ස්වභාව ධර්මයේ සංසිද්ධියකි. ඇස් ඇති අයට නොපෙනෙන බොහෝ දේ දෘෂ්‍යාබාධිතයන් මසැසින් නොව මනසින් දකිනවා.ආබාධිත ප්‍රජාවට අවශ්‍ය අනේ අපොයි කියන අනුකම්පාව නොව ඔවුන්ට අපට මෙන්ම උපතින් ලබන මානව හිමිකම් ලබාදීමට කටයුතු කිරීම වැදගත්.දිවයිනේ තිබෙන උසස්ම බ්‍රේල් සහ කථන පුස්තකාලය මේ ආයතනය සතුව තියෙනවා. ඒවා දියුණු කිරීමට රජයත් ජනතාවත් එක්ව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=r1303166</link>
    <topic>නඩු අටකට වරදකරුවකු වූ අයටවසර දෙකක සිර දඬුවම්</topic>
    <author>පාණදුර සමූහ‍</author>
    <content>රන් භාණ්ඩ සහ ජංගම දුරකථන කොල්ල කෑමේ චෝදනා සම්බන්ධ නඩු අටකට වරද පිළිගත් පුද්ගලයකුට පාණදුර ප්‍රධාන මහේස්ත්‍රාත් ආර්.එස්.ඒ.දිසානායක මහතා විසින් මාස 48ක බරපතළ සිරදඬුවමක් නියම කරන ලදී.මේ විත්තිකරු දිවයිනේ ලියාපදිංචි අපරාධකරුවකු ලෙස ලැයිස්තු ගතකර ඇති බවද මහේස්ත්‍රාත්වරයා පැවසීය. පාණදුර සහ වාද්දූව පොලිස්ථානවලින් විත්තිකරුට නඩු පවරා තිබුණි.පාණදුර විවිධ සේවා සමූපකාර සමිතියේ ගොරකාන වෙළෙඳසල බිඳ භාණ්ඩ සොරකම් කිරීම ගැන සැකකරු අත්අඩංගුවට ගෙන ප්‍රශ්න කිරීමේදී පාණදුර හේනමුල්ල සහ මොරටුව ප්‍රදේශවල සිදුකළ ගෙවල් බිඳීම් සහ මුදල් කොල්ලකෑම් ගණනාවක් ගැන තොරතුරු සොයා ගැනීමට පාණදුර පොලිසිය සමත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303161</link>
    <topic>ශ්‍රී ලංකා-බංග්ලාදේශ දෙපිලම ජය පැන් පිපාසයෙන්</topic>
    <author>ප්‍රින්ස් ගුණසේකර</author>
    <content>සංචාරක බංග්ලාදේශ ක්‍රිකට් පිල හා ශ්‍රී ලංකාව අතර දෙවැනි ටෙස්ට් තරගය අද ආර්.ප්‍රේමදාස ක්‍රීඩාංගණයේදී ආරම්භ වේ.ගාල්ලේ පැවැති පළමු ටෙස්ට් තරගය පිතිකරුවන්ට වැඩි වාසි ගෙන දෙමින් ජය පරාජයෙන් තොරව නිමාවට පත්වු හෙයින් තරග දෙකකින් සමන්විත ටෙස්ට් තරගාවලියේ ජය මේ ටෙස්ට් තරගයේ ප්‍රතිඵලයත් සමග තීරණය වේ.දඟ පන්දු යවන්නන්ට හිතකර ආර්.ප්‍රේමදාස තණතිල්ලේ වැඩි වාසි අත්කර ගැනීමට දෙපිලම සැලසුම් සකස් කරන බව පැහැදිලිය. ශ්‍රී ලංකාවේ අංක එකේ දඟ පන්දු යවන්නා බවට පත්ව සිටින රංගන හේරත්ට අමතරව තවත් දඟ පන්දු යවන්නන් දෙදෙනෙකු ශ්‍රී ලංකා පිලට එක්වුවහොත් අජන්ත මෙන්ඩිස්ට අමතරව තරිඳු කෞෂාල් ක්‍රීඩා කිරීම නිසැකය.තවමත් ටෙස්ට් වරම් දිනා නොමැති තරිඳු ආර්.ප්‍රේමදාස පිටියේදී ටෙස්ට් වරම් දිනාගතහොත් ඔහු ශ්‍රී ලංකාවේ 125වැනි ටෙස්ට් ක්‍රීඩකයා ලෙස ඉතිහාසයට එක්වේ.ශ්‍රී ලංකා පිතිකරු ලැයිස්තුවේ කිසිදු වෙනසක් සිදු නොකරන බව නායක ඇන්ජලෝ මැතිව්ස් ඊයේ පැවැති මාධ්‍ය හමුවේදී පැවැසීය. ගාල්ලේදී ටෙස්ට් වරම් දිනාගත් කිත්රුවන් විතානගේ පවා ඉතා හොඳින් ක්‍රීඩා කළ හෙයින් පිතිකරණ අංශය ඉතා ශක්තිමත් බව ඔහුගේ අදහස විය.“බංග්ලාදේශය ඉතා හොඳ කණ්ඩායමක්. ඒ වගේම භයානක ක්‍රිකට් පිලක් ලෙස සැලකිය හැකියි. අපගේ ප්‍රතිවාදී කණ්ඩායම කවුරුන් වුවත් ජයග්‍රහණය අපේක්ෂාවෙන් පිටියට පිවිසෙනවා” යැයි මැතිව්ස් පැවැසීය.“බංග්ලාදේශ පිල දඟ පන්දු යවන්නන්ට හොඳින් ක්‍රීඩා කරනවා. පන්දු යවන්නන්ට වාසිදායක තණතිල්ලක කඩුලු 20ක් ලබාගෙන ජයග්‍රහණය කිරීම අපේ අපේක්ෂාවයි. ගාල්ල තරගයේදී දින 5ක් තුළ ලකුණු 1600ක් පමණ දෙපිලම ලැබුවා. ඛෙත්තාරම පිටිය එයට වඩා වෙනස් එකක්” මැතිව්ස් පැවැසීය.බංග්ලාදේශ ක්‍රිකට් නායක මුෂ්ෆිකර් රහීම් පැවැසුවේ ගාල්ල තරගයේදී මෙන් පිතිකරුවන්ගේ සේවය හොඳින් ලැබෙනු ඇති බව තම විශ්වාසය බවයි.“තරගාවලිය ජය ගැනීම අපේ එකම අපේක්ෂාවයි. ශ්‍රී ලංකාවේ දී ටෙස්ට් ජයක් බලාපොරොත්තුවෙන් අප සිටින්නේ. එයට අවශ්‍ය සැලසුම් සකස් කරනවා” රහීම් පැවැසීය.ආර්.ප්‍රේමදාස පිටියේදී ටෙස්ට් තරග 7ක් පවත්වා ඇති අතර එයින් තරග 4ක් ජය පරාජයෙන් තොරව නිමාවට පත්විය.ශ්‍රී ලංකාවට මේ ක්‍රීඩාංගණයේදී ටෙස්ට් ජයග්‍රහණ 2ක් හිමිව ඇති අතර 1998දී නවසීලන්තයට පමණක් පරාජය වී තිබේ. ශ්‍රී ලංකාව හා බංග්ලාදේශය අතර ආර්.ප්‍රේමදාස පිටියේදී 2005 වසරේ සැප්තැම්බරයේ පැවැති තරගයේදී ඉනිමක හා ලකුණු 96ක ජයක් ශ්‍රී ලංකාවට හිමිකරගෙන තිබේ.එහිදී බංග්ලාදේශය දෙවැනි ඉනිමේදී ලකුණු 86කට දැවී ගිය අතර එය බංග්ලාදේශ ටෙස්ට් ඉතිහාසයේ දෙවැනි අඩුම ලකුණු ප්‍රමාණය ලෙස සටහන්ව ඇත. අද ආරම්භවන තරග නොමිලේ නැරඹිය හැකි බව ශ්‍රී ලංකා ක්‍රිකට් ආයතනය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303162</link>
    <topic>ජාතික තණතිලි සකසන්නාට අද තරගයේදී ලක්ෂ 15ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ක්‍රීඩාංගණවල වැදගත් කාර්යභාරයක් ඉටුකළ ජාතික තණතිලි සකසන්නාවු අනුර තෙන්නකෝන් මහතා එම තනතුරෙන් ඉවත්වීමට තීරණය කර ඇත.එබැවින් අද ආරම්භවන ටෙස්ට් තරගයේ අවසන් දිනයේදී අනුර තෙන්නකෝන් මහතාට රුපියල් ලක්ෂ 15ක මුදල් පරිත්‍යාගයක් කිරීමට ශ්‍රී ලංකා ක්‍රිකට් ආයතනය කටයුතු යොදා ඇතැයි වාර්තා‍ වේ.ආර්.ප්‍රේමදාස ක්‍රීඩාංගණ‍ය ඇතුලු ශ්‍රී ලංකාවේ ටෙස්ට් හා එක්දින තරගවලදී වසර 19ක් ජාතික තණතිලි සකසන්නාවු තෙන්නකෝන් මහතා ටෙස්ට් තරග 90කට පමණ දායකත්වය ලබාදී ඇත.හම්බන්තොට මහින්ද රාජපක්ෂ අන්තර්ජාතික ක්‍රීඩංගණයේ හා පල්ලේකැලේ ක්‍රීඩාංගණයේ අලුත්ම තණතිලි දෙකක් සෑදීමේ වගකීම ඉටුකළ තෙන්නකෝන් මහතාට නිමාවු විස්සයි 20 ලෝක කුසලාන තරගාවලියේදී ප්‍රසාදය හිමිවිය.වසර 1975 සිට ශ්‍රී ලංකා ක්‍රිකට් පිල වසර 4ක් නියෝජනය කළ ඔහු ගල්කිස්ස සාන්ත තෝමස් විදුහලේ ආදි ශිෂ්‍යයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303163</link>
    <topic>යුද හමුදා මාර්ග ධාවන තරගය හෙට නුවරඑළියේ දී</topic>
    <author/>
    <content>ශ්‍රී ලංකා යුද හමුදා මලල ක්‍රීඩා කමිටුව 48 වැනි ව‍රට සංවිධානය කරන අන්තර් රෙජිමේන්තු මාර්ග ධාවන තරගය හෙට (17) පෙ.ව 9.00ට නුවරඑළියේදී පැවැත්වේ‍.නුවරඑළිය තුරග තරග පිටිය අසලින් ආරම්භ වන තරගය බදුල්ල මාර්ගය මාගස්තොට හංදිය, නුවරඑළිය රක්ෂිතය.ගැල්වේ රක්ෂිතය හරහා උඩුපුස්සැල්ලෑව පාර, ඩිපෝ හංදිය, නුවරඑළිය හංදිය, ධර්මපාල වටරවුම ඔස්සේ ගොස් තුරග තරග පිටියෙන් අවසන්වේ.යුද හමුදා මාණ්ඩලික ප්‍රධානී ශ්‍රී ලංකා මලල ක්‍රීඩා සංගමයේ සභාපති හා යුද හමුදා මලල ක්‍රීඩා කමිටු සභාපති මේජර් ජෙනරාල් දයාරත්නායක මහතාගේ පූර්ණ අධීක්ෂණය යටතේ පැවැත්වෙන තරගය සඳහා යුද හමුදාවේ සියළුම රෙජිමේන්තු නියෝජනය කරමින් ක්‍රීඩක/ක්‍රීඩිකාවන් 250ක් පමණ මේ සඳහා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303164</link>
    <topic>‘බන්දුල පද්මකුමාර අභියෝගතා කුසලාන’ සිවුකොන් එල්ලේ තරගාවලිය අද</topic>
    <author/>
    <content>ලෙක්හවුස් ආයතනයේ ප්‍රකාශනයක් වන ක්‍රීඩා සඟරාවට තිස්වසරක් පිරීම නිමිත්තෙන් පැවැත්වෙන ජ්‍යෙෂ්ඨ මාධ්‍යවේදී බන්දුල පද්මකුමාර අභියෝගතා කුසලාන සිවුකොන් එල්ලේ තරගාවලිය අද වැලිසර නවලෝක ක්‍රීඩාංගණයේදී පැවැත්වේ.මේ තරගාවලිය දිවයිනේ ප්‍රබලතම එල්ලේ කණ්ඩායම් වන තොටළඟ අරුණ, රංගම්මුල්ල එක්සත්, මුදුකටුව පාතිමා සහ ලේක්හවුස් කණ්ඩායම් සහභාගීවන අතර තරගාවලිය තියුණු සහ ඉහළ මට්ටමකින් පැවැත්වීමට සංවිධානය කර ඇත. දිනෙන් දින ඉහළ ප්‍රතිචාර ලබන එල්ලේ ක්‍රීඩාව සඳහා මේ තරගාවලියද මහත් පිටිවහලක් වනු ඇති බව සංවිධායකයින් විශ්වාසය පලකර සිටී.සහභාගි වන කණ්ඩායම් සතර වෙනුවෙන් තොටළඟ අරුණ පිල රුවන් උක්වත්ත, රංගමුල්ල එක්සත් පිල රජිත් ගයාන් ප්‍රනාන්දු, මුදුකටුව පාතිමා පිල සංජය ජයලත් ලේක්හවුස් කණ්ඩායම අනුර කුමාර වෙතද කණ්ඩායම් මෙහෙයවීමේ වගකීම පැවැරී ඇත.තරගාවලියේ ශූරතව හා අනුශූරතාව දිනාගන්නා කණ්ඩායම වෙනුවෙන් ශූරතා කුසලාන සමගින් මුදල් ත්‍යාගද, වැඩිම උඩපන්දු, වැඩිම ලකුණු සහ දක්ෂතම ක්‍රීඩකයා සඳහා මුදලින් ත්‍යාග සහ සහතිකපත් ප්‍රදාන‍ය කෙරේ.තරගාවලියේ ආරාධිතයන් ලෙස ක්‍රීඩා ඇමැති මහින්දානන්ද අලුත්ගමගේ, ජනමාධ්‍ය ඇමැති කෙහෙලිය රඹුක්වැල්ල, ධීවර හා ජලජ සම්පත් ඇමැති රාජිත සේනාරත්න, ආයෝජන ප්‍රවර්ධන ඇමැති ලක්ෂ්මන් යාපා, විදේශ සේවා ප්‍රවර්ධන ඇමැති ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ, පාර්ලිමේන්තු මන්ත්‍රී තිලංග සුමතිපාල, පාර්ලිමේන්තු මන්ත්‍රීනි මාලිනි ෆොන්සේකා, කමලා රණතුංග, ලේක්හවුස් සභාපති ඇතුළු අධ්‍යක්ෂ මණ්ඩලය, ජාතික රගර් ක්‍රීඩක යෝෂිත රාජපක්ෂ, ප්‍රවෘත්ති අධ්‍යක්ෂ ආරියරත්න ඇතුගල, ස්වාධීන රූපවාහිනී සභාපති රොස්මන්ඩ් සේනාරත්න, රූපවාහිනි සංස්ථා සභාපති මොහාන් සමරනායක, සී.එස්.එන්.විධායක නිලධාරිනි යසාරා අබේනායක, බස්නාහිර පළාත් පාසල් අධීක්ෂණ මන්ත්‍රී මෙරිල් පෙරේරා, ජනමාධ්‍ය අමාත්‍යංශ ලේකම් චරිත හේරත්, කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න සෝලංගආරච්චි, පෑලියගොඩ ප්‍රදේශ භාර නියෝජ්‍ය පොලිස්පති සරත් කුමාර, පෑලියගොඩ ප්‍රදේශ භාර පොලිස් අධිකාරී සී.ඊ.විදිසිංහ, වත්තල පොලිස් ස්ථානාධිපති ඉන්දික ලොකුහෙට්ටිගේ, වත්තල ප්‍රාදේශීය සභාපති ඒ.ඩී.අල්විස් සහ ශ්‍රී ලංකා එල්ලේ සම්මේලනයේ සභාපති බස්නාහිර පළාත් සභා මන්ත්‍රී ආනන්ද හරිස්චන්ද්‍ර යන මහත්ම මහත්මීන්ගේ ප්‍රධානත්වයෙන් පැවැත්වේ. තරගාවලියේ විද්‍යුත් මාධ්‍ය දායකත්වය සපයන්නේ සී.එස්.එන්.රූපවාහිනියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303165</link>
    <topic>එළිය කන්ද තරණයේ වේගවත්ම කාලය සිවුවැනි වරටත් අශාන්ගෙන්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>සදර්න් මොටර් ක්‍රීඩා සමාජය 17 වැනි වරට සංවිධානය කළ එළිය කන්ද කඳු තරණයේ වේගවත්ම ධාවන කාළය වාර්තා ‍කිරීමට අශාන් සිල්වා සමත්විය.ඔහු මේ කාලය වාර්තා කළේ පිට පිට සිවුවැනි වතාවට වීම විශේෂ සිදුවීමකි. සෆ්රාස් ජුනයිඩ් තරගාවලියේ යතුරු පැදි අංශයේ වේගවත්ම කාලය වාර්තා කළ ක්‍රීඩකයා බවට පත්විය.මීට සමගාමීව මාතර නගරයේදී ප්‍රථම වරට 'ඩ්‍රැග්' තරගද පැවැත්විණි.එළිය කන්ද තරණය සඳහා පැවැති යතුරු පැදි තරගවලින් සුදත් වීරසිංහ, තුෂාන් පෙරේරා, ඉසුරු එරංග, ආර්.එම්.ආර්.කේ.රණතුංග, සුදත් වීරසිංහ, ස‍ෆ්රාස් ජුනයිඩ්, වයි.එම්.ඒ.නිරංජ සහ මධුරංග කල්දේරා ජයග්‍රහණ වාර්තා කළ අතර සුසන්ත ගුණවර්ධන, ‍රෝහිත අමරසිංහ, බුවනෙක විජේසිංහ, රාජිත උළුවිට, ශාන්ත සුරවීර, ධම්මික පීරිස්, ටිරෝන් හෙන්ද්‍රවිතාරණ, මයිකල් විජේසුරිය, ප්‍රසන්න ද අල්විස්, අශාන් සිල්වා ‍මොටර් රථ තරග ජයගැනීමට සමත්වුහ.ප්‍රථම වරට පැවැති සදර්න් ඩ්‍රැග් යතුරු පැදි අංශයෙන් සුදත් වීරසිංහ, අංජු ඔශාන්, අකිල කමලේන්ද්‍ර, ජනක දිනේශ්, මධුරංග කල්දේරා, ආනන්ද වෙඩිසිංහ ජයග්‍රහණ ලබාගත් අතර ජගත් පෙරමුණගේ, ජනිත් කුමාරගේ, ග්ලෙන් ජයසේකර, ජනක තිලකරත්න, චාමික රණතුංග, ශිරෙන්ද්‍ර ලෝරන්ස් එම තරගයේ මොටර් රථ අංශයේ ජයග්‍රහකයක් බවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303166</link>
    <topic>වෙළඳ සේවා පාපන්දු අද</topic>
    <author/>
    <content>වෙළඳ සේවා පාපනදු සම්මේලනය සංවිධානය කරන එක් කණ්ඩායමකට හත්දෙනා බැගින්වු පාපන්දු තරගාවලිය අද (16) පෙ.ව 7.30ට කොළඹ සී.ආර් ඇන්ඩ් එෆ්.සී පිටියේදී පැවැත්වේ.කණ්ඩායම් 32ක් තරග වදින මේ තරගාවලියේ ශූරතාවට අමතරව කප් සහ ප්ලේ කුසලාන සඳහාද තරග පැවැත්වෙන අතර දක්ෂතම දැල් රකින්නා, දක්ෂතම ක්‍රීඩකයා, දක්ෂතම වයස්ගත ක්‍රීඩකයා සහ විනිතම කණ්ඩායම සඳහාද කුසලාන සහ ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303167</link>
    <topic>ස්ටැග් නයිට් අද</topic>
    <author/>
    <content>පනස් වැනි තර්ස්ටන්-ඉසිපතන මහා ක්‍රිකට් තරගයට සමගාමීව පැවැත්වෙන ඉසිපතන විදුහල් ආදි සිසුන්ගේ ස්ටැග් නයිට් රාත්‍රිය මෙවරද සුපුරුදු පරිදි ශාලිකා ශාලාවේදී අද දින (16) රාත්‍රි 8.30සිට පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303168</link>
    <topic>වත්තල එල්ලේ තරග 17දා</topic>
    <author/>
    <content>වත්තල කෙරවලපිටිය මුදිත ක්‍රීඩා සමාජයේ 53වැනි සංවත්සර උලෙළ නිමිත්තෙන් සංවිධානය කරන සිවුකොන් එල්ලේ තරගාවලිය හෙට (17) කෙරවලපිටිය විජය කුමාරතුංග ක්‍රීඩා පිටියේදී පැවැත්වේ.ගනේමුල්ල වාසනා, වැලිවේරිය කාන්ති, කොපියවත්ත ජය ශ්‍රී සහ කෙරවලපිටිය මුදිත කණ්ඩායම් මේ සඳහා එක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s1303169</link>
    <topic>KIA මොටර්ස් වෙතින් රාජකීය විද්‍යාල රග්බි කණ්ඩායම සඳහා දෙවන වරටත් අනුග්‍රහය</topic>
    <author/>
    <content>රාජකීය විද්‍යාල පළමු පෙළ රග්බි කණ්ඩායම සඳහා දෙවන වරටත් අනුග්‍රහය ලබාදීමටKIA මොටර්ස් ලංකා සමාගම ඉදිරිපත්ව සිටී. ‍ඒ සඳහා වන අනුග්‍රහක චෙක්පත KIA මොටර්ස් ලංකා සමාගමේ කළමනාකාර අධ්‍යක්ෂ මහේන් තම්බයියා මහතා විසින් රාජකීය විද්‍යාලයේ විදුහල්පති උපාලි ගුණසේකර මහතාට ප්‍රදානය කළ අවස්ථාව. KIA මො‍ටර්ස් ලංකා සමාගමේ ප්‍රධාන මෙහෙයුම් නිලධාරී ඇනඩෘ පෙරේරා, සභාපති අජිත් ජයරත්න, රාජකීය රග්බි උපදේශන සභාපති ජෙහාන් කනගරත්න මහත්වරුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s13031610</link>
    <topic>හේමන්ත ටෙක්ස් ටයිල්ස් අනුග්‍රහයෙන් ක්‍රීඩා පුහුණු කඳවුරක් මහරගම ක්‍රීඩාංගණයේදී</topic>
    <author/>
    <content>කොළඹ දිස්ත්‍රික් මලල ක්‍රීඩා සංගමය සංවිධානය කළ පුහුණු කඳවුරක් පසුගියදා මහරගම ක්‍රීඩාංගණයේදී පැවැත්විණි. හේමන්ත ටෙක්ස් ටයිල්ස් අනුග්‍රහයෙන් පැවැති කඳවුර සඳහා ක්‍රීඩක ක්‍රීඩිකාවන් 350ක් පමණ සහභාගී විය. මෙහිදී පුහුණුව ලැබු ක්‍රීඩකයෙකුට එම සංගමයේ උප ලේකම් නිහාල් සෙනරත් මහතා සහතිකපතක් ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=s13031611</link>
    <topic>මේස පන්දු ශූරතාව විශ්ව විද්‍යාල ප්‍රතිපාදන කොමිෂන් සභා‍ කණ්ඩායමට</topic>
    <author/>
    <content>කොළඹ විශ්ව විද්‍යාල ගෘහස්ත ක්‍රීඩාංගණයේ දී පසුගියදා පැවැති අන්තර් විශ්ව විද්‍යාල කාර්ය මණ්ඩල මේස පන්දු තරගාවලියේ ශූරතාව දිනා ගැනීමට විශ්ව විද්‍යාල ප්‍රතිපාදන කොමිෂන් සභා‍ කණ්ඩායම සමත්විය. අනුශූරතාව කොළඹ විශ්ව විද්‍යාල කණ්ඩායම දිනාගත්තේය. ශූරතාව දිනු කණ්ඩායම (වමේ සිට)-කේ.ඩබ්ලිව්.ජනක නන්ද කුමාර, ටී.එම්.රණසිංහ, එස්.ඒ.අයිරාංගනී සුබසිංහ, මහාචාර්ය ක්ෂාණිකා හිරිපුරේගම, පී.රංජිත් පෙරේරා, ඊ.ඩී.සුනිල් ඉලංගරත්න, සි.සජිත් දිසානායක, ඩබ්ලිව්.ජී.චානදනී ජයරත්න..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>16</day>
    </date>
    <link>http://www.dinamina.lk/2013/03/16/_art.asp?fn=f1303161</link>
    <topic>ජිනීවා යෝජනාව පිළිකුලෙන් හෙලා දකිනවා</topic>
    <author>සංවාද සටහනචමීර ඇල්ලදෙණිය</author>
    <content>සමාජ සේවා අමාත්‍යංශයේ කාර්යභාරය පිළිබඳ හා ජාත්‍යන්තරය ශ්‍රී ලංකාවට එරෙහිව නඟන චෝදනා ගැන අමාත්‍ය ෆීලික්ස් පෙරේරා දැක්වූ අදහස් මෙසේයසමාජයේ සිටින ආබාධිත පුරවැසියන් සඳහා සමාජ සේවා අමාත්‍යංශය ගෙන යන වැඩපිළිවෙළ පිළිබඳ සඳහන් කළොත්?මේ සමාජයේ ආබාධිත පුරවැසියන් බොහොමයක් ඉන්නවා. මේ අය වෙනුවෙන් සමාජ සේවා අමාත්‍යංශය විශාල මෙහෙවරක් සිදු කරමින් සිටිනවා. අත පය නැති, ශ්‍රව්‍ය දෘශ්‍ය ආබාධිතයන්, අසරණ මව්පියන් වෙනුවෙන් අපි විශාල මෙහෙයක් සිදු කරනවා. 2012 වසරෙදී පමණක් ආබාධිත අය වෙනුවෙන් නිවාස 1070ක් ඉදිකර තිබෙනවා.මේ නිවාස ඉදිකිරීම සඳහා අපි රුපියල් ලක්ෂ දෙකහමාරක මුදලක් ලබාදෙනවා. ඒ ලබා දෙන මුදල් වලට අමතරව ගමේ අය දැනුවත් කර ඒ පවුල් වලට ශ්‍රමදායකත්වය ලබා ගැනිමට අප කටයුතු කර තිබෙනවා.ඒ අනුව ලක්ෂ පහමාරක පමණ නිවසක් ඉදිකර දිමට අපට හැකිවි තිබෙනවා. ගෙට ගෙවිදීමේ උත්සවයේදී එම නිවසකට අවශ්‍ය ගෘහභාණ්ඩ ලබා දිමටද පියවර ගෙන තිබෙනවා. ආබාධිතයන් ගම්වලින් කොන් නොකර ඔවුන් මේ සමාජයේම කොටසක් ලෙස ඉදිරියට ගෙන ඒමටත් සමාජය තුළ ඔවුන්ටත් අවස්ථාවක් ලබාදීමටත් මෙමඟින් සිදු වෙනවා.සමාජ සේවය පිළිබඳ දැනුවත් කිරිම සඳහා ආයතනයෙන් සිදු කරන සේවාව කුමක්ද?සමාජ සේවා විද්‍යායතනය මඟින් සමාජ සේවා පිළිබඳ උපාධි සහතික හා ඩිප්ලෝමා සහතික ලබාදීමේ වැඩපිළවෙළක් සකස් කර තිබෙනවා. එය තෛභාෂිකව සිදු කරනවා. විශේෂයෙන් උතුරු නැගෙනහිර පළාත්වල ආබාධිත අය හා තනි මව්පියන් රැකවරණය සඳහා රජය විධිමත් වැඩපිළිවෙළක් ක්‍රියාත්මක කරමින් තිබෙනවා. ඒ සඳහා මේ විද්‍යායතනයෙන් බිහිවන සියලු දෙනාගේ දායකත්වය අවශ්‍යයි.සමාජ යේ සිටින ආබාධිත හා තනිවූ මව්පියන් රැකබලා ගැනිම සඳහා රජය ඉදිරියේ සලසුම් කර තිබෙන ක්‍රියාමාර්ග පිළිබඳ සඳහන් කළොත්?මා මේ අමාත්‍යංශය භාර ගන්නා විට රුපියල් තුන්දහසක දීමනාවක් ආබාධිතයන් වෙනුවෙන් ලබා දී තිබුණේ හත් දෙනකුට පමණයි. එම ප්‍රමාණය අද වන විට පනහ දක්වා වැඩි කර තිබෙනවා. වැඩිහිටි නිවාස ලබා ඉදිකර වැඩිහිටියන් රැක බලා ගන්නා සංස්කෘතිය වෙනුවට වැඩිහිටියන් සිය ඥාතීන්ගේ නිවාසයේ සිටම රැක බලා ගැනීම සඳහා අවශ්‍ය උපදේශන ලබා දිමට අප අමාත්‍යංශයේ විශේෂයෙන් සිදු කරනවා. ඒ සඳහා එම පවුල්වල ආර්ථික තත්ත්වය නංවාලීමට අප විශාල වැඩිපිළිවෙළක් සකස් කර තිබෙනවා.මේ රටේ ආබාධිතයන් සියයට 7ක් සිටිනවා. ඒ අය බලාගන්න තවත් සියයට 7කට කැපවෙන්න සිදු වෙනවා. විශේෂයෙන් දෘශ්‍යාබාධිත තත්ත්වය පත් වන්නේ නිවැරැදි සෞඛ්‍ය පුරුදු අනුගමනය කරන්නේ නැති නිසායි. මේ රටේ පුද්ගලයන් පහකට එක් අයකු දියවැඩියා රෝගයෙන් පෙළෙනවා. දියවැඩියා රෝගය නිසා විශාල දෘශ්‍යාබාධිත තත්ත්වයට පත් වෙනවා. මෙය වළවක්වා ගැනිම සඳහා අපි මාර්ගෝපදේශන වැඩසටහනක් ක්‍රියාත්මක වෙනවා.අපේ රටේ ජීවිත අපේක්ෂාව වැඩි වෙලා. ඒ මේ රටේ නොමිලේ ලබා දෙන සෞඛ්‍ය හා අධ්‍යාපනය නිසයි. අය වැයෙන් සියයට හතරක් වෙන් වන්නේ අධ්‍යාපනය හා සෞඛ්‍ය සඳහායි. එය දිගුකාලීනව රටට ආයෝජනයක් සිදු වෙලා තිබෙනවා. 1948 දී මේ රටේ ආයු අපේක්ෂාව අවුරුදු 47යි. ඒ වකවානුවේදී බෝවන රෝගවලින් මිනිසුන් විශාල පිරිසක් මිය ගියා.නිදහස් සෞඛ්‍ය නිසා මේ රටේ බෝවන රෝග පාලනය කිරිමට අපට හැකි වුණා. මානසික ආතතිය හා දියවැඩියා රෝගි තත්ත්වය තුරන් කිරිම සඳහා අප ලබාදෙන මාර්ගෝපදේශනයට ආගමික නායකයන් සම්බන්ධ කර ගැනිමට බලාපොරොත්තු වෙනවා. මේ වැඩපිළිවෙළට ආගමික න්‍යාය පත්‍රයක් ගෙනඒමට කටයුතු කර තිබෙනවා.ආබාධිතයන් වෙනුවෙන්ජනාධිපති අරමුදලෙන් සියයට 8.5ක් ලැබෙනවා. ජාතික ලොතරැයි මණ්ඩලයේ ජයග්‍රහණය වන පළමු දිනුමකින් සියයට 8.5ක් ආබාධිතයන් සඳහා වෙන් වනවා.සමාජ ආරක්ෂණ අරමුදල හා වැඩිහිටි ලේකම් කාර්යාලයේ වැඩපිළිවෙල පිළිබද සඳහන් කළොත්?මේ රටේ ආබාධිතයන් ට හා වයස අවුරුදු හැත්තෑවට වැඩි වැඩහිටි අයට වත්මන් රජය විසින් රුපියල් දහසක මුදලක් ලබාදිමට පියවර ගත්තා. ඒ අනුව පසුගිය වසරේ රුපියල් මිලියන 911ක් වෙන් කර තිබෙනවා. එය පොදු දිමනාවක් හැටියට අප ලබා දෙන්නේ. පාට පක්ෂ භේදයක් නැහැ. මේ වසරේදී රුපියල් මිලියන 2100ක් මේ සඳහා වෙන් කර තිබෙනවා.තවත් 97,000ක මේ දීමනාව ලබාදිමට අප කටයුතු කරනමින් සිටිනවා. සමාජ ආරක්ෂණ අරමුදල ශක්තිමත් කරමින් වැඩිහිටි ජනතාව සුරක්ෂිත කිරීමට විධිමත් වැඩපිළිවෙළක් රජය ක්‍රියාත්මක කරනවා. වැඩිහිටියන් නිරන්තරයෙන් තවත් අය සමඟ කතා කර කර ඉන්න කැමැතියි. ඒ නිසා වැඩිහිටියන්ට එක්ව කතා කර සිටිමට අපි ගම් මට්ටමින් කුඩා කමිටු නිර්මාණය කළා.තමන්ගේ දුවා දරුවන් රැකී රක්ෂාවලට පිටත්ව ගිය පසුව වැඩිහිටි ජනතාව ගෙදරට වෙලා සිටිම වෙනුවට ගමේ වැඩිහිටියන් සියල්ල එකතැනකට පැමිණ කතා කිරිම නිසා ඔවුනගේ තනිකම මකා ගත හැකියි. අප මේ ආරම්භ කළ කමිටු වලට ගම්වල සිටින බොහෝ වැඩිහිටියන් ප්‍රමාණයක් පැමිණ තිබෙනවා. මේ අයට අප හැදුනුම්පතක්ද හඳුන්වා දි තිබෙනවා.වැඩිහිටියන්ට වන අසාධාරණකම්වලට ඔවුන්ට සාධාරණයක් ලබාදිමට පිරිසක් පුහුණ කර තිබෙනවා. ඒ අයගේ නඩු විසඳිමට පියවර ගෙන තිබෙනවා. නඩත්තු මණ්ඩලයක් පිහිටුවා තිබෙනවා. ජංගම සේවාවන් ලබාදිමට පියවර ගෙන තිබෙනවා. ඒ වෙන සඳහා වැඩහිටි ලේකම් කාර්යාලය හරහා විශාල මෙහෙවරක් සිදු කර තිබෙනවා. ග්‍රාමීය වැඩිහිටි සංවිධාන සූදානම් කර තිබෙනවා. මේ සියලු වැඩපිළිවෙළ මඟින් මේ රටේ වැඩිහිටි ජනතාවගේ ජීවන තත්ත්වය නංවාලිමට අප බලාපොරොත්තු වෙනවා.ජිනිවාවලදි ශ්‍රී ලංකාවට එරෙහිට යෝජනාවක් ගෙන ඒමින් තිබෙනවා. මේ පිළිබඳව රජය ගෙන තිබෙන ක්‍රියාමාර්ග මොනවාද?ජිනිවාවල ශ්‍රී ලංකාවට එරෙහිව ගෙන එන යෝජනාව අපි පිළිකුළෙන් යුක්තුව හෙලා දකිනවා. ඔවුන් එක්සත් ජාතින්ගේ සංවිධානයට ගෙන ආ යුත්තේ දෙමළ ජනතාව සුරක්ෂිත කිරීම නිසා ශ්‍රී ලංකා රජයට ප්‍රසංශා කිරිම සඳහා යෝජනාවක්.වසර තිහක් තිස්සේ දෙමළ ජනතාවගේ මානව අයිතිවාසිකම් කඩකරමින් ඔවුන්ට තිබූ ජීවත්වීමේ අයිතිය පවා නැති කළේ කොටි ත්‍රස්තවාදීනුයි. ඒ අයගෙන් අපේ රජය දෙමළ ජනාතාව බේරා ගත්තා. දැන් දෙමළ ජනතාවගේ සියලු අයිතිවාසිකම් සුරක්ෂිත කර තිබෙනවා.අපි සමාජ සේවා අමාත්‍යංශය ලෙස වැඩ කටයුතු ආරම්භ කළේ. උතුරු නැගෙනහිර ප්‍රදේශවලිනුයි. නැගෙනහිර ප්‍රදේශයේ සිදු කළ සංගණනයකින් ආබාධිත පිරිස විසි එක්දහසක් බව සොයා ගත්තා. ඒ අය වෙනුවෙන් අප විශාල මෙහෙවරක් කළා.ඒ සත්කාර්ය කිරීම සඳහා නැගෙනහිර පළාතේ තරුණ කොටස් බඳවා ගෙන ඒ අයට පුහුණුව ලබා දී තිබෙනවා. උතුරු පළාතේත් ඒ අයුරින්ම අපි කටයුතු සිදු කරමින් සිටිනවා. ජිනිවා වලදි යෝජනා ගෙන එන්නේ දෙමළ ජනතාවගේ සුභ සිද්ධිය සඳහා නොවෙයි. දෙමළ ඩයස්පෝරාවට හා දෙමළ ජාතික සංධානයේ පැවැත්මටයි. ඒ අභියෝගවලට අපට මුහුණ දිය හැකියි. අපේ විදේශ ප්‍රතිපත්තිය හරිම මිත්‍රශීලීයි. ඒ නිසා මේ අභියෝගය අපට ජය ගත හැකියි.කොටි ත්‍රස්තවාදින් ළමා සොල්දාදුවන් පවා බඳවා ගත්තා. අපේ හමුදාවලට කවුරුත් බලෙන් බඳවා ගත්තේ නැහැ. ළමුන් හමුදාවට බඳවා ගත්තේ නැහැ. ඒ දවස්වල මානව හිමිකම් කැඩීම් කොටි කරද්දී නොදැකපු එක්සත් ජාතින්ගේ සංධානයට අද ලංකා රජයට එරෙහිව චෝදනා ගෙන එන්නේ දෙමළ ඩයස්පෝරාවගේ උවමනාව නිසයි.චැනල් ෆෝ සිද්ධියත් එවැනිම දෙයක්. අපේ රටේ අවි ආයුධ නැති ජනතාව මහපාරවල් ගාණේ මරා දැම්මේ කොටි සංවිධානයයි. මිනිස් බෝම්බ හඳුන්වා දුන්නේ කොටි සංවිධානයයි. ඒ අයට එරෙහිව කටයුතු කිරිමට බැරි වුණ එක්සත් ජාතීන් සංවිධනය අද බොරු රඟපැමක් සිදු කරනවා.මෙවර චිනය හා රුසියාව එක්සත් ජාතීන්ගේ සමුළුවට සහභාගිවන්නේ නැහැ. එයින් ශ්‍රි ලංකාවට සිදුවන පාඩුව වලක්වා ගැනිමට රජය ගෙන තිබෙන ක්‍රියාමාර්ග මොනවාද?චීනය හා රුසියාව මෙවර එක්සත් ජාතීන්ගේ සමුළුවට සහභාගීවන්නේ නැති පාඩුව අප පියවා ගන්න පසුගිය කාලයේ සිටම කටයුතු කළා. ඒ නිසා අපි අප්‍රිකානු රටවල් සමග ඉතා සමිපව කටයුතු කරමින් ඔවුන්ට ඇත්ත තත්ත්වය තේරුම් කර දුන්නා. එක්සත් ජාතීන්ගේ සමුළුව මගින් ඉරාකයටද මේ වගේ චෝදනා කරලා සම්බාධක පැනව්වා.නමුත් ඔවුන්ගේ ආර්ථිකය වැටුණේ නැහැ. ඒ අය දේශීය නිෂ්පාදනවලට මුල් තැන ලබා දෙමින් දේශිය ආර්ථිකය ශක්තිමත් කර තිබුණා. අපේ රජයත් මේ වන විට දේශීය ආර්ථිකය ශක්තිමත් කිරීමට පියවර ගෙන තිබෙනවා. ඒ නිසා අපිට මෙය අභියෝගයක් නොවෙයි.රටේ බඩු මිළ ඉහළ යාම පිළිබඳ රජය වගකිවයුතුයි කියා විපක්ෂය චෝදනා කරනවා. ඒ පිළිබඳ ඔබේ අදහස කුමක්ද?බඩු මිල මේ වන විට ටිකක් ඉහල මට්ටමක තිබෙනවා. නමුත් විපක්ෂය කියන තරම් අපේ රටේ බඩු මිළ ඉහළ මට්ටමක නැහැ. ලෝක වෙලඳපළේ ඉන්ධන මිල ඉහළ යන විට මේ රටේ බඩු මිලත් ඉහළ යනවා. ඒක පැහැදලිව ජනතාව දන්නවා. රටේ සංවර්ධනය ශීඝ්‍රයන් සිදුවන වෙලාවක්.ඒ නිසා ඉදිරියේදි ඇතිවිය හැකි ආහාර අර්බුදයටට පවා විසඳුම් සෙවීමට දිවි නැගුම ව්‍යාපෘති හඳුන්වා දුන්නා. එය දැන් අති සාර්ථකව ඉදිරියට යමිත් තිබෙනවා. දිවි නැඟුම ව්‍යාපෘතිය තවත් ඉදිරියට කර ගෙන යාමේදී බඩු මිල පිළිබඳ අර්බුදයක් සිදු වන්නේ නැහැ. ආහර සුරක්ෂිත කිරිමට නවින තාක්ෂණ යොදා ගැනීමට අපි පියවර ගෙන තිබෙනවා. පසු අස්වැන්න ආරක්ෂා කිරීමට අප කටයුතු කරනවා. එතුළින් බඩු මිල ඉදිරියේදී පාලනය කර ගත හැකි වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n130318_br1</link>
    <topic>මත්තල ගුවන් තොටුපළ විවෘතවෙයි</topic>
    <author/>
    <content>ජනාධිපති මහින්ද රාජපක්ෂ මහතා පළමු ගුවන් මගියා ලෙස මීට සුළු මොහොතකට පෙර විශේෂ ගුවන් යානයකින් මත්තල ගුවන් තොටුපළට ගොඩබැසීමත් සමග එය නිල වශයෙන් විවෘත විය.මත්තල රාජපක්ෂ ගුවන් තොටුපළ විවෘත කිරීම සංකේතවත් කරමින් ජනාධිපතිවරයා අතින් එහි ඉදිකර තිබූ සමරු ඵලකයක්ද නිරාවරණය කෙරිණ.අතී නවීණ පහසුකම්වලින් සමන්විත මෙම ගුවන් තොටුපළට සාජා හා ඩුබායි සිට ගුවන් යානා කිහිපයක් පැමිණීමට නියමිත බවද සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303181</link>
    <topic>සාක් කලාපයේම ගුවන් යානා නඩත්තුව මත්තල දී</topic>
    <author>සුභාෂිණී සේනානායක</author>
    <content>සාක් කලාපයේ හෙවත් දකුණු ආසියාවේ ම ගුවන් යානා නඩත්තු කළ හැකි පරිදි ජාත්‍යන්තර ගුවන් නඩත්තු සේවාවක් මත්තල රාජපක්ෂ අන්තර්ජාතික ගුවන් තොටුපොළ ආශ්‍රිත ව පිහිටුවීමට යයි. ලොව විශාල ම ගුවන් සමාගමක් වන ජර්මනියේ ලුෆ්තන්සා හා ශ්‍රී ලංකන් ගුවන් සමාගම එක් ව මේ සේවාව පැවැත්වීමට නියමිත ය.ලෝකයේ විශාලම ගුවන් සමාගමක් වන ජර්මනියේ ලුෆ්තන්සා ගුවන් සමාගම මේ සඳහා කැමැත්ත පළ කර ඇති අතර ශ්‍රී ලන්කන් ගුවන් සමාගම සමඟ ගිවිසුම් අස්සන් කිරීම ළඟඳීම සිදු වීමට නියමිත ය. මේ ව්‍යාපෘතිය සඳහා කැබිනට් අනුමැතිය ගිය සතියේ ලැබී තිබිණි.මේ වසර අග වන විට මත්තල ගුවන් තොටුපොළ ආශ්‍රිත අන්තර්ජාතික ගුවන් නඩත්තු සේවාව ආරම්භ වේ. ඒ මඟින් සමස්ත දකුණු ආසියාවට ම සේවාවන් සැපයීමට සැලැසුම් කර තිබේ.ව්‍යාපෘතියේ මූලික කටයුතු සඳහා නඩත්තු ධාවන පථයක් හා තවත් යාන්ත්‍රික කටයුතු ගණනාවක් සපයා ගත යුතු ව තිබේ. ඊට වැය වන මුදල ඇ. ඩො. මිලියන 87කි.මත්තල රාජපක්ෂ ජාත්‍යන්තර ගුවන්තොටුපළේ ස්ථාපිත කෙරෙන මේ මධ්‍යස්ථානය සඳහා වෙනම ධාවන පථයක් ඇතුළු උපාංග ඉදි කෙරේ.ගුවන් පැය 35000‍ක් ගමන් කළ පසු ගුවන්යානයේ සියලු උපාංග ගලවා පිළිසකර කොට නැවත සකස් කළ යුතු වන අතර කලාපය තුළ ගුවන් යානා සඳහා මේ පහසුකම් ලබාදීමට රජය සැලසුම් කර තිබේ.මහින්ද චින්තන වැඩපිළිවෙළ යථාවත් කරමින් ඉදි වූ මේ ගුවන් තොටුපොළ මගින් ආර්ථිකයේ ඵල නෙළා ගැනීමට අනාගතයේ හැකි වන බව සිවිල් ගුවන් සේවා ඇමැති පියංකර ජයරත්න මහතා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303182</link>
    <topic>මත්තල රාජපක්ෂ අන්තර්ජාතික ගුවන් තොටුපොළ අද සිට ඓතිහාසිකයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ගහක පැලක සිට ජාත්‍යන්තර මට්ටමේ ගුවන්තොටුපොළක් ඉදිකිරීමේ වැඩ ඇරඹූ ඉතිහාසයකට හිමිකම් කියන මත්තල රාජපක්ෂ ජාත්‍යන්තර ගුවන්තොටුපළ අද පටන් ලොව පරිසර හිතකාමී හරිත ගුවන්තොටුපළ නාම ලේඛනයට එක් වේ.ජනාධිපති මහින්ද රාජපක්ෂ මහාතගේ 'මහින්ද චින්තනයෙන්' එළිදැක්වූ 'මහින්ද චින්තන ඉදිරි දැක්මෙන්' විකසිත වූ නව ගුවන්තොටුපළට අද පටන් ලෝකයේ ඕනෑම විශාල ගුවන් යානයක් ගොඩබැස්සවීමටත්, අහසට එසවීමටත් හැකියාව හිමි වේ.ජනාධිපතිතුමාගේ එකම සිහිනය වන ශ්‍රී ලංකාවේ ජාතිය අභිමානවත් ප්‍රෞඪ ජාතියක් බවට පත්කරලීම සැබෑ කරවමින් අද පටන් මත්තල රාජපක්ෂ ජාත්‍යන්තර ගුවන්තොටුපළින් ලොව පුරා නිදහසේ අභිමානවත්ව ශ්‍රී ලංකාවේ නාමය රැගෙන යනු ඇත.අද එයාර් ඇරැබියා ගුවන් සේවයේ සුවිශේෂී යානාවක මත්තල සිට සාජා බලා මුල්ම ගුවන් ගමන සිදු කරන බව ගුවන්තොටුපළ හා ගුවන් සේවා ශ්‍රී ලංකා සමාගමේ සභාපති ප්‍රසන්න වික්‍රමසූරිය මහතා 'දිනමිණ' ට ප්‍රකාශ කළේය.නව ගුවන්තොටුපළේ සුවිශේෂී තත්ත්වයන් පැහැදිලි කළ ඒ මහතා මෙසේද කීය.කටුනායක බණ්ඩාරනායක ජාත්‍යන්තර ගුවන්තොටුපළේ මගී ධාරිතාවය මිලියන හයකි. ඊට මත්තල එක්වීමෙන් ගුවන් මගී ධාරිතාවය මිලියන නවය දක්වා වැඩි වේ.පාළුවට ගිය හෙක්ටයාර් 2000ක භූමිය පුරා පරිසර හිතකාමී ගුවන්තොටුපළක් ලෙස මෙය ඉදි කැර ඇත.ලොව කීර්තිමත්, විශ්වාසනීය ගුවන් සේවා සමාගම් නව ගුවන්තොටුපළින් සිය සේවා සපයනු ලැබේ.කටුනායක බණ්ඩාරනායක ජාත්‍යන්තර ගුවන්තොටුපළ වහන්නේ නැහැ.මත්තල ගුවන් තොටුපළට අමතරව යාපනය, ත්‍රිකුණාමලය, කොළඹ, රත්මලාන, නුවරඑළිය අභ්‍යන්තර ගුවන්තොටුපළ ගුවන් සේවා වැඩි දියුණු කැරේ.මත්තලට එන මගියෙකුට නුවරඑළියට, ආරුගම්බේට, පැය තුනෙන් යා හැකියි. යාල වනෝද්‍යානයට විනාඩි 35 යි.දක්ෂිණ අධිවේගී මාර්ගය මත්තල ගුවන්තොටුපළ තෙක් දීර්ඝ කැරේ.මීටර් 45 උස ගුවන් යානා පාලන කුලුනක්.එයාර් ඇරැබියා, ප්ලයි ඩුබායි, ශ්‍රී ලන්නක්, මිහින් ලංකා, එමිරේට්ස්, කටාර් එයාර් වේස්, තායි එයාර්, ඒෂියා එයාවේස් ගුවන් සමාගම් මත්තලින් සිය සේවා ලබා ගැනීමට සූදානම්.දේශීය නිපැයුම් ගුවනින් විදේශ වෙළෙඳ පළට.බස්නාහිර පළාතට සීමා වූ ආර්ථික අවස්ථා ඌව, සබරගමුව, වයඹ, දකුණු, නැඟෙනහිර, උතුරු පළාත් අතරට බෙදා හැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303183</link>
    <topic>ජනපතිගේ ජපාන නිල ගමනින්මිතු දම් තර වෙයි: වාසි රැසයි</topic>
    <author>ධනුෂ්ක ගොඩකුඹුර</author>
    <content>වසර හැටක මිතුදම් තර කරමින් ආර්ථික, දේශපාලනික, සංස්කෘතික වාසි රැසක් අත්කර දුන් සිව් දින ජපාන නිල සංචාරය නිම කළ ජනාධිපති මහින්ද රාජපක්ෂ මහතා පෙරේදා (16) උදෑසන කටුනායක බණ්ඩාරනායක අන්තර්ජාතික ගුවන්තොටුපොළින් යළි මෙරටට පැමිණියේය.පසුගිය මාර්තු 11 වනදා රාත්‍රී රටින් පිටත්ව ගිය ජනාධිපතිවරයා 12 වැනිදා පෙරවරුවේ ටෝකියෝහි හනීඩා අන්තර්ජාතික ගුවන් තොටුපළට ළඟා විය. ජපානයත් - ශ්‍රී ලංකාවත් අතර පවතින රාජ්‍ය තාන්ත්‍රික සබඳතාවලට වසර 60ක් සපිරීම සංකේතවත් කරමින් ජපානයේ ටෝකියෝහි තාමා සත්ත්ව උද්‍යානය වෙත අලි පැටවුන් දෙදෙනෙක් ප්‍රදානය කිරීම ද ජනාධිපතිවරයාගේ අතින් සිදු කෙරිණ.මේ අතර ජපානයේ හිටපු අග්‍රාමාත්‍ය යෂුවෝ ෆුකුඩා මහතා හමුවූ ජනාධිපතිවරයා පෞද්ගලික දිවා භෝජන සංග්‍රහයක දී තානාපති යසුෂි අකාසි මහතා හමුවිය. ජපාන නියෝජ්‍ය අග‍්‍රාමාත්‍ය තාරෝ අසෝ, ආරක්‍ෂක අමාත්‍ය ඉත්සුනෝරි ඔනොඩෙරා, ජපාන විදේශ අමාත්‍ය ෂුමියෝ කිෂිඩා, ජපාන නියෝජිත මන්ත්‍රී මණ්ඩල සාමාජික හා විදේශ කටයුතු කමිටුවේ සභාපති කත්සුටුකි මහත්වරුද ජනාධිපතිවරයා මෙහිදී මුණගැසුණේය.ජනාධිපතිවරයා සහ ජපාන නියෝජ්‍ය අගමැතිවරයා අතර පැවති ද්විපාර්ශවික සාකච්ඡාවලින් අනතුරුව තෝකියෝ හි ජපාන - ශ‍්‍රී ලංකා සංස්කෘතික සංදර්ශනයකට නායකයන් දෙපළ සහභාගී වූහ. ජනාධිපතිවරයා මාර්තු 14වනදා පෙරවරුවේ තෝකියෝ අධිරාජ්‍යය මාලිගයේ දී ජපාන අධිරාජයා හා කුමාරිකාව බැහැදුටුවේය. අකිහිතෝ අධිරාජයා සහ මිචිකෝ කුමාරිකාව අධිරාජ්‍යය මාලිගය වෙත පැමිණි රාජපක්ෂ මහතා සහ මහත්මිය වෙනුවෙන් දිවා භෝජන සංග්‍රහයක් ද පැවැත්විණ. එදින ඉම්පීරියල් හෝටලයේ දී ජපාන - ශ‍්‍රී ලංකා පාර්ලිමේන්තු සංගමයේ සාමාජිකයන් හමු වූ ජනාධිපතිතුමා ජපන් අගමැති ෂින්සෝ අබේ මහතා මුණගැසී ද්විපාර්ශ්වික සාකච්ඡා පැවැත්වීය.මෙම හමුවීමේදී යෙන් බිලියන 43.8ක සංවර්ධන ආධාර ශ්‍රී ලංකාවට ලබාදීමට ජපාන රජය එකඟ විය. මෙම ආධාර යටිතල පහසුකම් සංවර්ධනය හා ආපදා නිවාරණය සඳහා උපයෝගී කර ගැනීමට නියමිතය. මින් යෙන් බිලියන 41.1ක් ණය වන අතර, යෙන් බිලියන 2.7ක් ආධාර වේ.උගත් පාඩම් හා ප‍්‍රතිසන්ධාන කොමිසමේ නිර්දේශ ක‍්‍රියාත්මක කිරීම සඳහා සකස් කෙරුණු ජාතික ක‍්‍රියාකාරී සැලැස්ම කෙටුම්පත් කිරීම, ඒ සඳහා අයවැය ප‍්‍රතිපාදන සැලසීම ඇතුළු ජාතික සංහිඳියාව සාක්‍ෂාත් කර ගැනීම සඳහා ශ‍්‍රී ලංකා රජයේ සුවිශේෂී ප‍්‍රයත්නයන් අගමැති අබේ මහතාගේ ප‍්‍රසාදයට ලක් විය.සංචාරයේ අවසාන දිනය වූ මාර්තු 15 වැනිදා උදෑසන ජනාධිපතිවරයා තෝකියෝ නුවර ඉම්පීරියල් හෝටලයේ දී ජපානයේ ව්‍යාපාරික හා කර්මාන්ත ප‍්‍රධානීන් හමුවිය. අනතුරුව සිව්දින ජපාන සංචාරය අවසන් කරමින් ජනාධිපතිවරයා ජපානයේ ශ්‍රී ලංකා තානාපති කාර්යාල පරිශ්‍රයේදී එරට වැඩසිටින ශ්‍රී ලාංකික ස්වාමීන් වහන්සේලා බැහැදුටුවේය.විදේශ කටයුතු ඇමැති මහාචාර්ය ජී.එල්. පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පාර්ලිමේන්තු මන්ත්‍රී හා විදේශ කටයුතු අමාත්‍යාංශයේ අධීක‍්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග හා මහ බැංකු අධිපති අජිත් නිවාඩ් කබ්රාල් යන මහත්වරු හා ව්‍යාපාරික නියෝජිත පිරිසක් ද ජනාධිපතිතුමාගේ මෙම සිව්දින ජපන් නිල සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303184</link>
    <topic>ආචාර්ය ජනදාස පීරිස්අභාවප්‍රාප්ත වෙයි</topic>
    <author>ජයසිරි මුණසිංහ</author>
    <content>ජනමාධ්‍ය හා ප්‍රවෘත්ති අමාත්‍යාංශයේ හිටපු ලේකම්වරයෙකු වූ එක්සත් ප්‍රවෘත්ති පත්‍ර සමාගමේ (ලේක්හවුස් ආයතනයේ) සහ ශ්‍රී ලංකා ගුවන් විදුලි සංස්ථාවේ හිටපු සභාපතිවරයෙකු වූ ප්‍රවීණ ජනමාධ්‍යවේදී සහ විදේශ විත්ති විචාරක ආචාර්ය ජනදාස පීරිස් මහතා (71) ඊයේ (17) අභාවප්‍රාප්ත විය.සුප්‍රකට පුවත්පත් කලාවේදියකු, ලේඛකයෙකු මෙන්ම සමාජවාදී ව්‍යාපාරයේ පුරෝගාමියෙකු වූ නිදහස් ශ්‍රී ලංකාවේ ප්‍රථම පාර්ලිමේන්තුවේ පානදුර මහජන මන්ත්‍රීවරයා වූ හෙන්රි පීරිස් මහතාගේ එකම පුතු ලෙස වසර 1942 ජුලි මස 07 වැනිදා ජනදාස පීරිස් මහතා මෙළොව එළිය දුටුවේය. මහතෙල්ගේ පුරන් ජනදාස් පීරිස් යන නමින් කුඩා කළ හැඳින්වූ ඔහු පසුකාලීනව රට, ලොව හැඳින්වූයේ 'ජනදාස පීරිස්' යන නමිනි.සරික්කාලිමුල්ලේ ශ්‍රී තක්ෂිලා විද්‍යාලයෙන් මූලික අධ්‍යාපනය ලැබූ ජනදාස පීරිස් මහතා මොරටුව වේල්ස් කුමාර විදුහලින් බිහි වූ කීර්තිමත් ආදි සිසුවෙකි. පාසල් වියේදී විවාද කණ්ඩායමේ, බාලදක්ෂ කණ්ඩායම් වල, සාහිත්‍ය සංගමයේ විවිධ නිලතල දරමින් විෂය සමගාමී හා බාහිර ක්‍රියාකාරකම් වල සුවිශේෂී දක්ෂතා දැක් වූ ඔහු නිදහස් මාධ්‍යවේදි‍යකු ලෙස වෘත්තීය ජීවිතය ඇරඹුවෙකි.දේශපාලනය සහ ජනමාධ්‍ය වැනි විෂයන් තම උපන්දා සිට ඇසුරු කළ පවුල් පසුබිමක උපන් ජනදාස පීරිස් මහතා, වසර 2004 දී ජාතික ලැයිස්තුවෙන් පාර්ලිමේන්තු මන්ත්‍රීවරයකු ද විය.ශ්‍රී ලංකා ගුවන්විදුලි සංස්ථාවේ විවිධ තනතුරු හා ධුරයන් දරමින් එහි ඉහළටම ආ ජනදාස පීරිස් මහතා ලේක්හවුස් ආයතනයේ ප්‍රධානියා ද විය. චන්ද්‍රිකා බණ්ඩාරනායක කුමාරතුංග හිටපු ජනාධිපතිනියගේ මාධ්‍ය අධ්‍යක්ෂ ජනරාල් ධුරය ද ඔහු කලක් දැරුවේය. මෙරට ජනමාධ්‍යයේ ප්‍රගමනය උදෙසා ඔහු ඉටු කළ සේවය අගයමින් වසර 2004දී ඔහුට වෛකල්පිත වෛද්‍ය ආයතනය මඟින් ආචාර්ය උපාධියක් පිරිනමා තිබේ.ආරක්ෂක අමාත්‍යාංශයේ හිටපු අතිරේක ලේකම් මාලනී පීරිස් මහත්මිය ඒ මහතාගේ බිරිඳ වූ අතර සම්මානනීය ටෙලිනාට්‍ය අධ්‍යක්ෂක චාමර පීරිස් ඒ මහතාගේ එකම දරුවා වෙයි. ජනදාස පීරිස් මහතාගේ දේහය දැනට 22 / ඒ, මල්ලිකා පටුමඟ වැල්ලවත්ත කොළඹ 06 නිවසේ තැන්පත් කොට ඇත. අවසන් කටයුතු පසුව දැනුම්දීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303185</link>
    <topic>විශ්ව කාලීන සමාලෝචන වාර්තාවසම්මත වීම ශ්‍රී ලංකාව ලැබූ ජයග්‍රහණයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සුරැකීම සහ ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් සකස්කළ විශ්ව කාලීන සමාලෝචන වාර්තාව ජගත් මානව හිමිකම් කවුන්සිලය වෙත ඉදිරිපත් කිරීමෙන් අනතුරුව එය ඒකමතිකව සම්මත වී තිබෙන අතර එය ශ්‍රී ලංකාව ලැබූ විශාල ජයග්‍රහණයක් බවද එම අමාත්‍යාංශය පෙන්වාදෙයි.ශ්‍රී ලංකාව විසින් සම්පාදිත විශ්ව කාලීන සමාලෝචන වාර්තාවේ ඇතුළත් කරුණු සම්බන්ධයෙන් තවදුරටත් ජගත් මානව හිමිකම් කවුන්සිලයේ රටවල් දැනුවත් කිරීමට රජය පියවර ගෙන ඇත.ශ්‍රී ලංකාවට එටරෙහිව එල්ල වන අභියෝග සඳහා සාර්ථකව ප්‍රතිචාර දැක්වීම සහ මෙරට සැබෑ තත්ත්වය ලෝකයට ප්‍රකාශ කිරීමේ අරමුණින් මේ වැඩපිළිවෙළ ක්‍රියාත්මක කරන බව විදේශ කටයුතු අමාත්‍යංශය පවසයි.දැනට ක්‍රියාත්මක කර ඇති උගත් පාඩම් හා ප්‍රතිසංධාන කොමිසමේ නිර්දේශ සම්බන්ධයෙන් මෙන්ම ඉදිරියේ දී ක්‍රියාත්මක කිරීමට නියමිත නිර්දේශ පිළිබඳවද එහි අන්තර්ගත කර ඇත.මේ සදහා ලෝකයේ රටවල් රැසක් ශ්‍රී ලංකාවට සහාය දී ඇති අතර ඔවුන් ශ්‍රී ලංකාවේ සැබෑ තත්ත්වය හොදින් අවබෝධ කරගෙන තිබේ.ලබන (22) දිනය දක්වා ජිනීවා මානව හිමිකම් සමුළුව පැවැත්වෙන අතර එම කාලය පුරාවටම අදාළ වාර්තාවේ සදහන් කරුණු පිළිබඳ සමුළුවට සහභාගි වී සිටින රටවල් දැනුවත් කිරීමට පියවර ගන්නා බවද මෙරට පිළිබඳ විදෙස් රටවල් තුළ පවතින දුර්මතයන් වෙනස් කිරීම සඳහා මේ වාර්තාව උපයෝගි කර ගන්නා බවද විදේශ කටයුතු අමාත්‍යාංශය කියයි.ඒ අනුව ඉදිරියේ දී දිගින් දිගටම ශ්‍රි ලංකාව සිදුකරන සංවර්ධන ක්‍රියාදාමය පිළිබඳවද ශ්‍රි ලංකා රජය විසින් ගන්නා වූ වැදගත් තීන්දු තීරණ පිළිබඳ ද විදෙස් රටවල් දැනුවත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303186</link>
    <topic>සාමය සංහිඳියාව වඩන්නපාප්වහන්සේට හැකිවේවා</topic>
    <author/>
    <content>සාමය සහ සංහිඳියාව වර්ධනය කිරීම සඳහා පළමුවැනි ෆ්‍රැන්සිස් පාප් වහන්සේට හැකියාව ලැබේවායි ජනාධීපති මහින්ද රාජපක්ෂ මහතා ප්‍රාර්ථනය කරයි.නව පාප් වහන්සේ ලෙස පත්වූ පළමුවැනි ප්‍රැන්සිස් හිමිපාණන්ට සුබ පැතුම් පණ්වුඩයක් නිකුත් කරමින් ඒ මහතා මේ බව සඳහන් කරයි. "සමාජයීය හා ආර්ථික වශයෙන් අභියෝග රැසකට ලෝකය මුහුණ දෙමින් සිටින අවස්ථාවක කතෝලික සභාවේ උත්තරීතර නායකයා වශයෙන් සාමය සහ සංහිඳියාව වර්ධනයට එය උතුම් අවස්ථාවක් වෙනවා.ශ්‍රී ලංකාව වසර ගණනාවක සිට අන්තර් ආගමික සබඳතාවන් වර්ධනය කර ගනිමින් කටයුතු කරනවා. එම සබඳතා අඛණ්ඩව වර්ධනය කර ගැනීමට අවස්ථාවක් හිමිවන වෙනවා" යනුවෙන් ඒ මහතා සිය සුබපැතුම් පණිවුඩයෙන් වැඩිදුරටත් කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303187</link>
    <topic>චීන නව ජනපතිට ශ්‍රී ලංකා ජනපති සුබ පතයි</topic>
    <author>ධනුෂ්ක ගොඩකුඹුර</author>
    <content>චීනයේ නව ජනාධිපති ෂී ජින්පින්ග් මහතා දුරකථනයෙන් ඇමතූ ජනාධිපති මහින්ද රාජපක්‍ෂ මහතා සිය උණුසුම් සුබ පැතුම් පිළිගැන්වීය. වීන නව ජනපතිට...ෂී ජින් පින්ග් මහතා සමඟ පෙරේදා (16) මිනිත්තු 15ක පමණ කාලයක් දුරකථන සංවාදයේ යෙදුණු ජනාධිපතිවරයා ඔහුගේ නව ධූරයේ සියලූ කාර්යයන් සඵල වේවා යැයි සුබ පැතූ බව ජනාධිපති ප්‍රකාශක මොහාන් සමරනායක මහතා දිනමිණට පැවසීය.මේ දූරකතන සංවාදයේ දී ජනාධිපතිවරයාදෙරට අතර සබඳතා තවත් ශක්තිමත් කර ගැනීමේ අරමුණින් අන්‍යෝන්‍ය වැදගත්කමක් සහිත කරුණු ගැන ද, චීනයේ නව නායකයා සමඟ සාකච්ඡා කළ බව සමරනායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303188</link>
    <topic>නිසි පියවර ගැනීමට පුවත්පත ඉටු කළ කාර්යය ඉහළින් අගයනවා</topic>
    <author>අසේල කුරුළුවංශ</author>
    <content>පර්යේෂණයට දුන් ලක්ෂ නවයක් මහාචාර්යවරයා සාක්කුවේ දාගෙන මැයෙන් ඉකුත් 05දා දිනමිණ හෙළිකළ තොරතුරු මඟින් අදාළ ආයතන ඒ පිළිබඳ නිසි පියවර ගැනීමට උනන්දු කිරීමට මාධ්‍ය ආයතනයක් ලෙස කළ කාර්යය ඉතා ඉහළින් අගයන බව පේරාදෙණිය විශ්වවිද්‍යාලයේ සමාජ විද්‍යා අංශයේ මහාචාර්යවරුන් සිව්දෙනෙක් සිය අත්සනින් නිකුත් කළ ලිපියකින් කියා සිටිති.මහාචාර්යවරුන් වන අමසිරිද සිල්වා, සිසිර පින්නවල, ඤාණතිස්ස, අතුකෝරාළ, දයා අමරසේකර යන මහත්වරු සිය අත්සනින් මෙම ලිපිය නිකුත් කර ඇත.පොදු ජනතාවට මෙවැනි විෂමාචාර ක්‍රියාවන් සම්බන්ධ තොරතුරු දැන ගැනීමට ඇති අයිතිය පිළිගන්නා බවත් එවැනි තොරතුරු හෙළි කිරීම අගය කරන බවත් පවසන මෙම මහාචාර්යවරුන් මෙම ප්‍රවෘත්තියේ සඳහන් ව්‍යාපෘතියට සහ අදාළ පර්යේෂණයට තමන් කිසිදු අයුරකින් සම්බන්ධ නොවු බවද ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n1303189</link>
    <topic>පර්යේෂණයකට ගිය හිමිනමකටතිරුචියේදී පහරදීමක්</topic>
    <author>මහින්ද අලුත්ගෙදර</author>
    <content>පුරාවිද්‍යාත්මක පර්යේෂණයක් සඳහා ගිය ශ්‍රී ලාංකික හිමිනමකට ඉන්දියාවේ තිරුචිහි තන්ජාවූර් ප්‍රදේශයේදී කොටි හිතවාදී කණ්ඩායමක් විසින් පහරදී තිබේ.එම ප්‍රදේශයේ ආගමික සිද්ධස්ථානයක් ආසන්නයේ පැවැති විශේෂ පර්යේෂණයක් සඳහා මේ හිමිනම ගොස් තිබෙන අතර තවත් විදේශීය සිසුන් 18 දෙනෙකු එම කණ්ඩායමට ඇතුළත් වූ බව විදේශ කටයුතු අමාත්‍යාංශය පවසයි.පත්බේරියේ ඥානාලෝක හිමියන්ට මෙලෙස හිරිහැර කර තිබෙන අතර ඒ අවස්ථාවේදී චෙන්නායි හි ශ්‍රී ලංකා නියෝජ්‍ය මහ කොමසාරිස් කාර්යාලය හරහා වහාම ක්‍රියාත්මක වී අවශ්‍ය පියවර ගත් බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.මේ සිද්ධිය හෙළා දකින බවටද එවැන්නක් යළි සිදු නොවන ලෙස කටයුතු කළයුතු බවටද ඉන්දීය බලධාරීන් දැනුවත් කිරීමට පියවර ගත්බව සඳහන් කළ අධ්‍යක්ෂ ජනරාල්වරයා මේ ප්‍රහාරය සඳහා ඉතාම සුළු පිරිසක් පැමිණ තිබෙන බවද පසුව ශ්‍රී ලංකා මහ කොමසාරිස් කාර්යාලයේ මැදිහත් වීම මත උන්වහන්සේචෙන්නායි හරහා නවදිල්ලිය බලා පිටත්කර යැවීමට පියවර ගත් බවද සඳහන් කළේය. පත්බේරියේ ඥානාලෝක හිමියෝ නවදිල්ලි නුවර පිහිටි අධ්‍යයන ආයතනයකින් පශ්චාත් උපාධියක් හාදාරමින් සිටින බවද උන් වහන්සේ සමඟ මේ පර්යේෂණය සඳහා චීන, තායිලන්ත සහ උතුරු ඉන්දීය ශිෂ්‍ය කණ්ඩායමක් පැමිණ තිබෙන බවද විදේශ කටයුතු අමාත්‍යාංශය කියයි.මෙම ප්‍රහාරය සඳහා පැමිණි පුද්ගලයන් 15 දෙනෙකු පමණ ඉන්දීය පොලීසිය මඟින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n13031810</link>
    <topic>ඇමරිකානු යුද නිලධරයෙක්සියලු සම්පත් අතහැර පැවිදි බිමට</topic>
    <author>චූල බණ්ඩාර කුලසේකර</author>
    <content>අමෙරිකානු යුද හමුදා නිලධාරියකු වූ රොබට් ඩ(ර්)ග් හර්ඩාලා මහතා කැකිරාව ශාස්ත්‍රවෙල්ලිය ශ්‍රී උපසේන ආරණ්‍ය සේනාසනයේදී පෙරේදා (16) ලොස්ඇන්ජලීස් යෝගානන්ද හිමි ලෙසින් පැවිදි දිවියට එක් විය.ලෝකයේ ඇතැම් රටවල් ශ්‍රී ලංකාවට එරෙහිව විවිධ චෝදනා සිදු කරන අවදියක ලොස් ඇන්ජලීස් යෝගානන්ද හිමියන් ශ්‍රී ලංකා සමාජය සහ ථෙරවාදී බුදු දහම කෙරේ පැහැදී මේ සිදු කළ සද් ක්‍රියාව ලොවටම ආදර්ශයක් බව මේ පිංකමකට එක්වූ උතුරුමැද ප්‍රධාන අමාත්‍ය එස්. එම්. රංජිත් සමරකෝන් මහතා සඳහන් කළේය.යෝගානන්ද හිමියන් මීට වසර හැට දෙකකට (62) පෙර කැලිපෝනියාවේ ඉපදී ලොස් ඇන්ජලීස් නුවර ජීවත් වී ඇත. තුරුණු වියේදී අමෙරිකානු යුද හමුදාවට එක් වූ රොබට් ඩ(ර්)ග් මහතා වියට්නාම යුද්ධයට එක්වෙමින් යුද පිටිය තුළ කාලයක් ජීවත් වී ඇ‍ත. 1976 වසරේදී ශ්‍රී ලංකාවට පැමිණ ඇති රොබට් මහතා ථෙරවාදී බුදු දහම ගැන පැහැදී තිබේ.ඉන් අනතුරුව අමෙරිකාවට ගොස් ඇති රොබට් මහතා යුද්ධයේ සිදුවන සාහසිකත්වය පිළිබඳව දැඩිව ක‍ලකිරී යුද හමුදාවෙන් ඉල්ලා අස් වී ඇත. යුද හමුදාවෙන් ඉල්ලා අස් වී බරවාහන රියදුරෙකු වශයෙන් වසර ගණනාවක් විදේශ රටවල්වල සේවය කර පසුගිය වසරේ ඉන්දියාවේ මාස හයක කාලයක් යෝගී භාවනාවේ යෙදී සිටි රොබට් මහතා අනතුරුව ලංකාවට පැමිණ උපසේන ආරණ්‍ය සේනාසනයේ වෑතර සුමේධ නාහිමියන් යටතේ බෞද්ධ දර්ශනය හදාරා මහණ දම් පිරීමට තීරණය කර ඇත.ඉකුත් සතිය පුරා අඛණ්ඩව භාවනායෝගීව කුටියක ‍ගත කර පැවිදි වූ උන් වහන්සේ තම චීවරය හැර අනෙකුත් සියලු භෞතික ආම්පන්න පරිත්‍යාග කර ඇත.මාස හයක් හෝ වසරක් තුළ යම් මාර්ග ඵලයක් ලබා ගැනීම තම අරමුණ බව උන් වහන්සේ සඳහන් කළහ.ප්‍රමුඛ ගිහි පිරිකර පූජාව ලෙස අෂ්ඨ පරිස්කාර පූජාව උතුරුමැද ප්‍රධාන ඇමැති එස්. එම්. රංජිත් සමරකෝන් මහතා විසින් සිදු කළ අතර මහා සංඝරත්නය පළාත් සභා මන්ත්‍රී වීරසේන ගමගේ සහ විශාල පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n13031811</link>
    <topic>මත්තල-කොටුව සැප බස් සේවා</topic>
    <author>ඇම්.නෙල්සන් පියරත්න කතරගම සමූහ</author>
    <content>මත්තල ගුවන් තොටුපොළෙන් ගොඩ බසින මගීන් සදහා ගුවන් තොටු පොලේ සිට කොළඔ කොටුව දක්වා සුඛෝපභෝගී බස් සේවයක් දකුණු අධිවේගී මාර්ගය ඔස්සේ ආරම්භ කිරීමට කටයුතු යොදා ඇති බව ශ්‍රී ලංකා ගමනා ගමන මණ්ඩලයේ උසස් නිලධාරියෙක් පැවසීය.මේ බස් සේවය මත්තල ජාත්‍යන්තර ගුවන් තොටු පොළ විවෘත කරන මාර්තු 18 වෙනිදා ඇරඹීමට කටයුතු යොදා ඇති බවද ඔහු කීය.ආරම්භයක් වශයෙන් සුඛෝපභෝගි බස් රථ 10ක් යෙදවීමට බලාපොරොත්තු වන අතර වැඩි වැඩියෙන් බස් රථ උතුරු නැගෙනහිර ඇතුලු ප්‍රධාන නගර ආවරණය වන පරිදි මුලු රට වටාම සම්බන්ධ වන අයුරු මෙම බස් රථ සේවාව පවත්වාගෙන යාමට බලාපොරොත්තු වන බවද ඔහු කීය.මේ මාර්ගයේ ගමන් කරන බස් රථවල ගාස්තු සහ කාල සටහන් ඉදිරි දින කීපයේදී සකස් කිරීමට නියමිතය. මේ මාර්ගයේ ධාවනයට යොදන බස් රථ ඉන්දියාවේ අශෝක් ලේලන්ඩ් සමාගමින් උපයන විට ගෙවීමේ පදනමින් ලබා ගැනීමට බලා පොරොත්තුවේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n13031812</link>
    <topic>නොසැලකිලිමත් රියැදුරන්ගෙන්තාරකා ඉබ්බන්ට අපලයි</topic>
    <author/>
    <content>ඉබ්බන් අතර දුර්ලභ ගණයේ ඉබ්බන් වර්ගයක් වන තාරකා ඉබ්බන් කතරගමට පැමිණෙන ඇතැම් නොසැලිකිලිමත් රියදුරන් නිසා අකාලයේ මිය යනු දක්නට ලැබේ. කතරගම යනු නැගෙනහිරින් සහ උතුරෙන් යාල වනෝද්‍යානයට මායිම් වූ ප්‍රදේශයක් වන අතර වනෝද්‍යානය අසල පිහිටි කැලෑ රොදවලින් නිතරම වාගේ මෙම සතුන් මහා මාර්ග වලට පැමිණෙනු දක්නට ලැබෙන අතර ඇතැම් අකාරුණික රියදුරන් කිසිම හිතක් පපුවක් නොමැතිව මෙම සතුන්ගේ ඇඟ උඩින්ම වාහන පදවාගෙන යාම නිසා එම සතුන් එම ස්ථානවල මැරී සිටිනු දක්නට ලැබේ. සමහරුන් මෙම සතුන් දුටු විට වාහන නවත්වා උන්ව තම වාහනවල දමාගෙන යන බව ප්‍රදේශවාසීහු පවසති. එසේ ගෙන යන්නෙ මසටද ඇති කිරීමටද යන්න දන්නේ දෙවියන් පමණි.තාරකා ඉබ්බාට එම නම ලැබි ඇත්තේ උගේ කටුව තරු වලින් පිරි ආකාරයට දිස්වන නිසාය. තාරක ඉබ්බා වසර සියයකට වඩා ජීවත් වන සතෙක් වන අතර මෙසේ අකාලයේ මෙම සතුන් මියයාම මහත් අපරාධයක් බව ප්‍රදේශවාසීහු පෙන්වා දෙති.එබැවින් බලධාරීන් මේ පිළිබඳව සැලකිලිමත් වී රියදුරන්ව මේ සතා ගැන දැනුවත් කරන්නේ නම් මහා මාර්ගවලදී සතුන් මියයාම සෑහෙන දුරට අඩු කර ගත හැකි බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=n13031813</link>
    <topic>විදේශ රාජ්‍ය තාන්ත්‍රිකයෝ රැසක්ම අද උළෙලට</topic>
    <author>මහින්ද අලුත්ගෙදර</author>
    <content>මත්තල රාජපක්ෂ ජාත්‍යන්තර ගුවන් තොටුපළ විවෘත කිරීමේ අවස්ථාවට විදේශීය රාජ්‍යතාන්ත්‍රිකයන් විශාල පිරිසක් සහභාගි වන බව විදේශ කටයුතු අමාත්‍යාංශය පවසයි.මේ සඳහා චීන කොමියුනිස්ට් පක්ෂයේ නියෝජ්‍ය නායක ලී ක්වෑන්ග් මහතා ඇතුළු චීන විශේෂ දූත කණ්ඩායමක් ශ්‍රී ලංකාවට පැමිණීමට නියමිත බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.ඊට අමතරව කොළඹ සිටින විදේශීය තානාපතිවරුන් මෙන්ම මහකොමසාරිස්වරුන් ඇතුළු රාජ්‍යතාන්ත්‍රිකයන් විශාල ප්‍රමාණයක් මේ සඳහා සහභාගි වන බවද රොඩ්නි පෙරේරා මහතා පෙන්වා දුන්නේය.ශ්‍රී ලංකාවේ දෙවැනි ජාත්‍යන්තර ගුවන් තොටුපළ වන මත්තල රජපක්ෂ ජාත්‍යන්තර ගුවන් තොටුපළ ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (18) විවෘත කෙරෙන අතර එය ශ්‍රී ලංකාවේ කැපී පෙනෙන සංවර්ධනය ලොවටම පෙන්වන අවස්ථාවක් බව විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303181</link>
    <topic>ගම නැඟුමව්‍යාපෘති 357ක් අරඹයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ගම නැඟුම සංවර්ධන ව්‍යාපෘතිය යටතේ ග්‍රාම සේවා වසම් 354 ක් ආවරණය වන පරිදි ව්‍යාපෘතීන් 357 මේ වනවිට කුරුණෑගල දිස්ත්‍රික්කයේ ආරම්භ කොට තිබෙන බව කුරුණෑගල දිස්ත්‍රික් ක්‍රමසම්පාදන කාර්යාලය පවසයි.ක්ෂේ්ත්‍ර හයක් යටතේ මෙම ව්‍යාපෘතීන් ආරම්භ කොට ඇති අතර ගොඩනැගිලි ව්‍යාපෘති 18ක්, මාර්ග ව්‍යපෘතීන් 236ක්, වාරිමාර්ග 89ක්, ජලසම්පාදන 11ක් සහ ක්‍රීඩාපිටි 3ක් ඉදිකිරීම් ආරම්භ කර ඇත.වැඩිම ව්‍යාපෘති සංඛ්‍යාවක් ක්‍රියාත්මක වන්නේ පන්නල කුලියාපිටිය, පඬුවස්නුවර සහ පොල්්පිතිගම යන ප්‍රාදේශීය ලේකම් කොට්ඨාස තුළයි.මේ සඳහා රුපියල් මිලියන 40ක් අනුමත වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303182</link>
    <topic>රුපියල් මිලියන 68ක් වැය කරදොම්පේ මාර්ග 2ක් සංවර්ධනය කරයි</topic>
    <author>මල්වාන සමූහ මහානාම විතානගේ</author>
    <content>රජය මගින් රුපියල් මිලියන 68ක මුදලක් වැය කොට දොම්පේ මාර්ග දෙකක සංවර්ධන වැඩ ආරම්භ කිරීම පසුගියදා සිදු කෙරිණි.ලිය අබිමන් ව්‍යාපෘතියේ සභාපතිනි අධිනීතිඥ පුෂ්පා රාජපක්ෂ මහත්මිය මෙහි ප්‍රධාන ආරාධිත අමුත්තා වූවාය.මෙදින රුපියල් මිලියන 50ක මුදලක් වැය කොට දංගල්ල - මිතිරිගල මාර්ගය හා රුපියල් මිලියන 18ක මුදලක් වැය කොට මහවලවත්ත ජනපද මාර්ගය කාපට් කිරීමේ කටයුතු ආරම්භ වූ අතර දංගල්ල - මිතිරිගල මාර්ගය කි.මී. පහමාරක් හා මහවලවත්ත ජනපද මාර්ගය කි.මී. එකහමාරක් මෙසේ කාපට් කෙරේ.දොම්පේ ශ්‍රී.ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ ඉල්ලීමක් අනුව ආර්ථික සංවර්ධන ඇමැති බැසිල් රාජපක්ෂ මහතා විසින් මේ සඳහා සිය අමාත්‍යාංශය හරහා ප්‍රතිපාදන මුදල වෙන් කර තිබේ.මේ අවස්ථාවට දොම්පේ ශ්‍රීලනිප ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න හා දොම්පේ ප්‍රාදේශීය සභාවේ සභාපති මිලාන් ජයතිලක මහත්වරු ද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303183</link>
    <topic>ක්‍රීඩා තරග පැවැත්වීමට සුදුසුක්‍රීඩාංගණයක් කළුතර නගරයේ නෑ</topic>
    <author>වාද්දුව සමූහ - එස්. ආර්. පියදාස</author>
    <content>කළුතර නගරයෙ ක්‍රීඩා තරග පැවැත්වීමට සුදුසු ක්‍රීඩාංගණයක් නැතැයි කළුතර අධ්‍යාපන කලාපයේ ක්‍රීඩා ගුරුවරු පවසති.දැනට තිබෙන කළුතර නගර සභා ක්‍රීඩාංගණය අධිකරණ පරිශ්‍රයට යාබදව තිබෙන නිසාත් එහි ශබ්ද විකාශන යන්ත්‍ර ක්‍රියාත්මක කිරීමේ තහංචියක් පවතින නිසා ක්‍රීඩා තරග පැවැත්වීම වාරණය වී ඇති අතර අනෙක් ක්‍රීඩාංගණය වූ වර්නන් ප්‍රනාන්දු ක්‍රීඩාංගණය පාපන්දු තරග සඳහා වෙන් වී ඇති බැවින් එහි දිවා රාත්‍රි තරග පැවැත්වීමට විදුලි ආලෝක පහන් කණු සිටුවා ඇති නිසා එම ක්‍රීඩාංගණය ධාවන පථ සකස් කිරීමේ අපහසුවක් පවතින බව ක්‍රීඩා ගුරුවරු පෙන්වා දෙති.මේ නිසා ඉදිරි කාලයේ දී පාසල් ක්‍රීඩා තරග පැවැත්වීම සඳහා තරගයෙන් බැහැර ගමේ පාසල් ක්‍රීඩාංගණ පාවිච්චියට ගැනීමට සිදුවිය හැකි බව කළුතර ක්‍රීඩා ගුරුවරු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303184</link>
    <topic>මීරිගම රෝහලේ අඩුපාඩු සොයන්න පළාත් සෞඛ්‍ය ඇමැති නිරීක්‍ෂණ චාරිකාවක</topic>
    <author>කොටදෙනියාව සමූහ – එම්. පී. කුමාර</author>
    <content>මීරිගම රෝහලට අතිරේක ගිලන් රථයක් ලබාදීමට හා දැනට අබලන්ව ඇති විදුලි රැහැන් පද්ධතිය අලුත්වැඩියාව සඳහා රුපියල් ලක්‍ෂ තිස් පහක් යෙදවීමට කටයුතු කරන බව බස්නාහිර පළාත් සෞඛ්‍ය ඇමැති ජගත් අංගගේ මහතා එම රෝහලේ කළ සංචාරයකදී පැවැසීය.දැනට මූලික රෝහලක් ලෙස නම් කර ඇති මෙම රෝහල රජය මඟින් උද්‍යාන රෝහලක් ලෙස වැඩි දියුණු කිරීමට කටයුතු යොදා ඇති අතර ඒ පිළිබඳ සොයා බැලීම සඳහා ඇමැතිවරයා පසුගියදා එහි සංචාරයක නිරත විය.මේ අවස්ථාවට බස්නාහිර පළාත් සභා මන්ත්‍රී කාමලි කුරුප්පු සහ බස්නාහිර පළාත් සෞඛ්‍ය සේවා අධ්‍යක්‍ෂ අමල් හර්ෂ ද සිල්වා මහත්වරු ඇතුළු පිරිසක්ද එක්ව සිටියහ.රෝහලේ වාට්ටුවෙන් වාට්ටුවට යමින් පරීක්‍ෂා කළ ඇමැතිවරයා එහි පිරිසුදුතාවය පිළිබඳව සොයා බලා උපදෙස් දෙනු ලැබීය. රෝහලේ සේවා කටයුතු පැහැර හරින සේවකයන්ට එරෙහිව විනයානුකූලව ක්‍රියා කරන ලෙසද ඇමැතිවරයා අධ්‍යක්‍ෂවරයාට උපදෙස් දුන්නේය.දැනට රෝහල සතුව ඇත්තේ එක් ගිලන් රථයක පමණක් බව අනාවරණය වීමෙන් පසු ඒ පිළිබඳව කරුණු විමසූ අංගගේ මහතා අවශ්‍යතාවය සලකා අලුතින් ගිලන් රථයක් ලබාදීමට අවශ්‍ය කටයුතු කරන ලෙසටද උපදෙස් දෙනු ලැබීය.බාහිර ප්‍රතිකාර ඒකකයේ අවශ්‍ය අලුත්වැඩියාවන් කරන ලෙසටද දැනුම් දෙනු ලැබීය. සතියේ අඟහරුවාදා දිනවලදී කාන්තා රෝග පිළිබඳ විශේෂඥවරයකුගේ සේවය ලබාදීමට මේ වනවිටද පියවර ගෙන ඇති අතර ළමා රෝග විශේෂඥ වෛද්‍යවරයකු ඉක්මනින් යෙදවීමටද කටයුතු කරන බවද මෙහිදී හෙළි විය.රෝහල් පාලක මණ්ඩලයේ නිලධාරීහු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303185</link>
    <topic>නිවෙසේ තරප්පු පෙළින් ඇදවැටීදස හැවිරිදි දරුවෙක් මියයයි</topic>
    <author>උතුරු කොළඹ සමූහ - ඒ. මදුරවීරන්</author>
    <content>උඩු මහලේ සිට පඩි පේළි හතරක් විතර බිමට බසිනවාත් සමගම ලිස්සා වැටුණු පුතා රෝල් වී ගෙන පහතට ආවා.”දෙමහල් නිවෙසක උඩු මහලේ සිට තරප්පු පේළියකින් පහතට බසින විට පය ලිස්සා බිම ඇද වැටීමෙන් තුවාල ලැබ මිය ගිය දස හැවිරිදි දරුවකුගේ මරණයක් පිළිබඳව කොළඹ ජාතික මහ රෝහලේදී පැවැත්වූ මරණ පරීක්ෂණයේදී සාක්කි දුන් සාක්කිකරුවන තිස් හතර හැවිරිදි සම්පත් තුෂාර නමැති අය එසේ කියා සිටියේය.මෙලෙස තුවාල ලැබ ඇඹිලිපිටිය මූලික රෝහලටත් ඉන් අනතුරුව කොළඹ ජාතික මහ රෝහලටත් ඇතුළු කිරීමෙන් පසු මිය ගියේ ඇඹිලිපිටිය පල්ලේගම පදිංචි එච්. ඒ. වලිෂ වනුජය නම් දරුවාය.මේ පිළිබඳ මරණ පරීක්ෂණය කොළඹ නාගරික අතිරේක හදිසි මරණ පරීක්ෂක එම්. අෂ්රප් රූමි මහතා හමුවේ පවත්වනු ලැබීය.මරදාන පොලිසියේ කොස්තාපල් සෝමරත්න (49441) මහතාගේ මෙහෙයවීම යටතේ වැඩිදුරටත් සාක්කි දුන් සාක්කිකරු මෙසේ ද පැවැසීය.“මගේ පුතාලා දෙදෙනාගෙන් මිය ගියේ වැඩිමලාය. ඇඹිලිපිටිය ජාත්‍යන්තර පාසලේ පුතා පස්වැනි වසරේ ඉගෙන ගත්තා. අනතුර සිදුවූ තරප්පුවේ පඩි පෙළවල් 12ක් තිබෙනවා. සිද්ධිය වන විට වේලාව දහවල් 12 ට විතර ඇති අතර එවේලෙහි ඔක්කෝම අය ගෙදර සිටියා.”ඉදිරිපත් වූ සාක්කි හා පශ්චාත් මරණ පරීක්ෂණ වාර්තාව සලකා බැලූ මරණ පරීක්ෂකවරයා, මෙය උසකින් වැටීම හේතුකොටගෙන මොලයට තැලීම් තුවාල ඇතිවීමෙන් සිදුවූ හදිසි අනතුරු මරණයක් බවට තම තීන්දුව ප්‍රකාශයට පත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303186</link>
    <topic>මිනුවන්ගොඩ කුඹුුරු රැසකපෞරානික වී ප්‍රභේද</topic>
    <author>දිවුලපිටිය සමූහ - අයිවන් නිශ්ශංක</author>
    <content>මිනුවන්ගොඩ කෘෂි සම්පත් සුරැකීමේ ගොවි සංවිධානය ඖෂධීය ගුණයකින් යුත් පෞරාණික වී ප්‍රභේද රැසක් නැවත පාරිභෝගිකයන් වෙත හඳුන්වා දෙමින් රට පුරා ප්‍රචලිත කිරීමට කටයුතු කරමින් සිටින අතර මේ හරහා විවිධ රෝගවලින් පෙළෙන පුද්ගලයන්ට සුවය ගෙනදීමටද හැකියාව ලැබී ඇත.ශ්‍රී ලාංකීය ඉතිහාසය තුළ විවිධ යුගවලදී පැරණි වී වර්ග 5719ක් වගා කර තිබූ අතර එම වී වර්ග අතුරින් වර්ග 4106ක් පමණ මේ වන විට සොයාගෙන තිබේ. එම වී ප්‍රභේද අතුරින් වර්ග කිහිපයක සුවිශේෂී ඖෂධීයමය ගුණයක් අන්තර්ගත වී පවතින අතර මිනුවන්ගොඩ කෘෂි සම්පත් සුරැකීමේ සංවිධානයේ ගොවීන් මෙම වී ප්‍රභේද මිනුවන්ගොඩ ප්‍රදේශයේ පැතිරී ගිය කුඹුරු යායවල් කීපයක වගා කර තිබේ.මෙම විශේෂිත වී වර්ග අතුªරින් ‘පොක්කාලි’ නම් වර්ගය ස්නායු ශක්තිය වර්ධනය කිරීමටත්, දුර්වල ශරීර අංග නැවත ප්‍රාණවත් කිරීමටත්, ශක්තිමත් සිරුරක් ඇති කිරීමටත් විශේෂයෙන්ම වකුගඩුවල ගල් දිය කිරීමට හේතු වෙයි. ‘රත්දැල්’ ප්‍රභේදය කුඩා දරුවන්ට පෝෂ්‍යදායක වන අතර, ‘සුවඳැල්’ ආගමික කටයුතුවලට විශේෂ වන අතර තරුණ, වැඩිහිටි අයට කායික සුවය ගෙන දෙන ගුණදායක ආහාරයකි.‘පච්චපෙරුමාල්’ පෞරාණික වී වර්ගය දියවැඩියාව රෝගීන්ට දිව ඔසුවක් වැනි ආහාරයකි. කළු හීනටි’ වර්ගය උදරය ආශ්‍රිත සියලුම ලෙඩ රෝගවලටද, දියවැඩියාව රෝගය අවම කිරීමට ද වැදගත් ආහාරයකි.රතු හීනටි, සුදු හීනටි, වෙද හීනටි ආදී ලෙස හීනටි සහල් වර්ග 20ක් පමණ ඇත. ‘කලුවැල්’ නම් වූ විශේෂිත පෞරාණික වී වර්ගය ගගනගාමීන් සඳහා විශේෂිත ගුණයක් ලැබෙන බවද, විද්‍යුත් බලයක් පවතින බව ද ගර්භණී මාතාවන්ට ද පෝෂ්‍යදායක බව ගොවි සංවිධානයේ සභාපති ඩබ්ලිව්. පී. විමලදාස මහතා පැවැසීය.”දහනල” නම් වී ප්‍රභේදය ශරීර ශක්තිය වැඩිදියුණු කිරීමට ද ‘මහ මා වී’ දියවැඩියාව, ක්ෂය රෝගය මෙන්ම අර්ශස් රෝගයන් සඳහා විශේෂිත ඖෂධීය ගුණයකින් යුක්ත බවත් රත්තැඹිලිඇල් නම් වී වර්ගය ලලනා රූසිරිය වර්ධනය කරන බවද ඩබ්ලිව්. පී. විමලදාස මහතා දිනමිණට පැවැසීය.වර්තමානය වන විට මෙම සාම්ප්‍රදායික වී ප්‍රභේදවලට විදේශ ඉල්ලුම ද වැඩි වී තිබෙන අතර රජයද එම ඉල්ලුමට සරිලන සැපයුමත් නිෂ්පාදනය කිරීම උදෙසා මෙම වී වර්ග වගාව ව්‍යාප්ත කිරීමට විවිධ පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=r1303187</link>
    <topic>මාතලේ ඕපාගල වතුයායේ හොඳමනිලධාරීන්ට සහ සේවකයන්ට උපහාර</topic>
    <author>ගඟඉහළ සමූහ ජගත් ජනප්‍රිය</author>
    <content>මාතලේ ඕපාගල වත්තේ දක්ෂම නිලධාරීන් සහ සේවකයන් අගැයීම වෙනුවෙන් පසුගියදා උත්සවයක් පැවැත්විණි.එම අවස්ථාවට සහභාගී වූ රාජ්‍ය වැවිලි සංස්ථා සභාපති ආචාර්ය විමල් විමලදාස මහතා මෙසේ කීවේය.ඕපාගල වත්තේ මේ වසර ඇතුළත දී කුරුඳු පැළ ලක්ෂ 10ක්, ගම්මිරිස් පැළ ලක්ෂ 05ක්, ගිනිසුරියා පැළ ලක්ෂ 05ක් සිටුවීමට කටයුතු කරනවා.මේ සියල්ලම කරන්න ඉඩම් අවශ්‍යයි. කම්කරුවන් අවශ්‍යයි. ඕපගල වත්ත ආරක්ෂා කර ගැනීම කාගෙත් යුතුකමකි.කුරුඳු වගාව අවුරුදු තුනෙන් කපනවා. ගම්මිරිස් අවුරුදු දෙකෙන් කඩනවා.එයට අමතරව තේ පැළ ලක්ෂ 50ක තවානක් දමනවා. මේ මඟින් අප ඉලක්කය සපුරා ගැනීමට හැකි වෙනවා.රාජ්‍ය වැවිලි සංස්ථාවට 2013 අයවැයෙන් මිලියන 146 වෙන් කළා. අර්ථ සාධක ගෙවීම සඳහා.නමුත් ජනතා වතු සංවර්ධන මණ්ඩලය මිලියන 850ක් හා රාජ්‍ය වැවිලි සංස්ථාව මිලියන 525ක් අර්ථසාධක ගෙවීමට තිබෙනවා. නමුත් ලැබී තිබෙන්නේ මිලියන 146ක් පමණයි. අපි සීයට අනූවක් සොයාගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303181</link>
    <topic>සංගා-චන්දිමාල් පළමු ඉනිම ගොඩ ගනිති</topic>
    <author>ප්‍රින්ස් ගුණසේකර</author>
    <content>සංචාරක බංග්ලාදේශ ක්‍රිකට් පිලට එරෙහි දෙවැනි ටෙස්ට් තරගයේ දෙවැනි දිනය නිමා වෙද්දී ශ්‍රී ලංකාව කඩුලු 6කට ලකුණු 294ක් රැස්කර ගෙන පළමු ඉනිමේදී කඩුලු 4ක් අතැතිව ලකුණු 54කින් ඉදිරියෙන් සිටී. ආර්.ප්‍රේමදාස ක්‍රීඩාංගණයේ පැවැත්වෙන මේ ටෙස්ට් තරගයේදී ශ්‍රී ලංකා පිලේ මුල් කඩුලු හතර ලකුණු 69කට දැවී තිබියදී කුමාර සංගක්කාර හා දිනේෂ් අධිෂ්ඨානශීලිව පස්වැනි කඩුල්ලට ලකුණු 195ක සම්බන්ධතාවක් ගොඩනැගීම ඊයේ දිනයේ කැපී පෙනෙන සිදුවීම විය.දෙදෙනාම ඕවර් 59.2කට මුහුණදී ගොඩනැගූ එම දීර්ඝ සම්බන්ධතාව නොවෙන්නට ශ්‍රී ලංකාව පළමු ඉනිමේදී අසීරුතාවට ලක්වන්නට ඉඩ තිබුණි. එහෙයින් ඊයේ දිනයේ සියලු ගෞරව සංගක්කාරට හා චන්දිමාල්ට හිමිවිය.සංගක්කාර මිනිත්තු 471කදී පන්දු 271කට මුහුණදී හතරේ පහර 10ක් සමග නොදැවී ලකුණු 127ක් ලැබූ අතර චන්දිමාල් පන්දු 176කදී හතරේ පහර 8ක් සමග ලකුණු 102ක් ලබා ගත්තේය. ඔහු මිනිත්තු 237ක් පිටියේ රැදී සිටියේය.සංගක්කාර ශ්‍රී ලංකාව තුල පැවැති තරගවලදී ටෙස්ට් ලකුණු 6000 සීමාව පසුකළ අතර තම ටෙස්ට් දිවියේ 33වැනි ශතකය ඊයේ සටහන් කළේය. සංගක්කාර පිට පිට වාර්තා කළ තෙවැනි ශතකය මෙය වීමද විශේෂත්වයකි. චන්දිමාල් තම ටෙස්ට් දිවියේ දෙවැනි ශතකය ඊයේ වාර්තා කිරීමට සමත්වූ අතර ගාල්ලේ ටෙස්ට් තරගයේදී පළමු ශතකය ලබා ගත්තේය.දිනය නිමාවීමට තවත් ඕවර් 12ක් පමණ තිබියදී බංග්ලාදේශ ක්‍රිකට් නායක මුෂ්ෆිකර් අලුත් පන්දුවක් ලබාගෙන  වේග පන්දු යවන රුබෙල් හොසේන්ට භාරදුන් අතර චන්දිමාල් ඔහුට ගොදුරු විය.ලකුණු 12ක් ලබා සිටි කිත්රුවන් විතානගේ එක්දින තරගයකදී මෙන් ඩීප් පොයින්ට් වෙත එල්ල කළ පහසු උඩ පන්දුව මොමිනුල් හක් රැකගත් අතර කඩුල්ල බිද හෙලීමේ ගෞරවය රොබියුල් හොසේන්ට හිමි විය. දිනය නිමාවෙද්දී නුවන් කුලසේකර නොදැවී ලකුණු 2ක් ලබා සිටියේය.රංගන හේරත් 15 වැනි වතාවටත් එක් ඉණිමකදී කඩුලු 5ක් බිඳහෙලා බංග්ලාදේශ පළමු ඉණිම ලකුණු 240ට සීමා කිරීමට මුල් දිනයේදී සමත් විය.එදින නිමාවට පත්වෙද්දී ශ්‍රී ලංකා පිල කඩුලු 1කට ලකුණු 18ක් ලබා සිටි අතර ඩිල්ෂාන් ලකුණු නොලබා දැවී ගියේය.ඊයේ දිනයේ මුල්ම කඩුල්ල ලෙස දිමුත් කරුණාරත්න ලකුණු 17කට දැවී ගිය අතර එවිට ලකුණු පුවරුව 39ක්ව තිබුණි. ශ්‍රී ලංකා ඉනිමට තවත් ලකුණු 5ක් එක්වෙද්දී ළහිරු තිරිමාන්න දැවී ගිය අතර මුෂ්ෆිකර් රහීම් වෙත උඩ පන්දුවක් ලබා දුන්නේය. තිරිමාන්න මෙතෙක් ටෙස්ට් ඉනිම 19කට ක්‍රීඩා කර ඇති අතර ලකුණු නොලබා දැවී ගිය පළමු අවස්ථාව එය වීමද විශේෂත්වයකි.නායක ඇන්ජලෝ මැතිව්ස්ට ඊයේ දිනය එතරම් සුබ නොවූ අතර ගාසිගේ පිට දග පන්දුවකට ඉදිරි පාදයේ ආරක්ෂාකාරී පහරකට ගොස් පළමු ස්ලිප් හී සිටි මොහොමදුල්ලා අතට උඩ පන්දුවක් දී ලකුණු 16කට දැවී ගියේය.කාසියේ වාසිය ශ්‍රී ලංකාවට හිමිවූ අතර වේග පන්දු යවන්නන් තිදෙනෙකු කණ්ඩායමට එක් කර ගැනීමට මැතිවිස් තීරණය කර තිබුණි. එහෙත් එයින් බලාපොරොත්තුවූ තරම් වාසියක් ශ්‍රී ලංකා පිලට නොලැබුණි. බංග්ලාදේශ මැද පෙළ පිතිකරුවන්ට බලාපොරොත්තු නොවූ අයුරින් තර්ජනයක් ගෙනදීමට හේරත් සමත් විය.කුලසේකර පළමු කඩුල්ල ලෙස තමීම් ඉක්බාල් කඩුල්ල මුවා කිරීමේ වරදට හසු කරගත් අතර අනතුරුව බංග්ලාදේශ ඉනිමේ අවසන් කඩුලු දෙකද දවා ගත්තේය. බංග්ලාදේශ පළමු ඉනිමේදී මොමිනුල් හක් ලකුණු 64ක් ලබා ගත් අතර නසීර් හොසේන් ලකුණු 48කට දැවී ගියේය.පළමු ටෙස්ට් තරගයේදී දස්කම් පෑ අෂ්රෆුල් දුවද්දී දැවී යෑම බංග්ලාදේශ බලාපොරොත්තු සුන් කළේය.අද තරගයේ තෙවැනි දිනයයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303182</link>
    <topic>‘බන්දුල පද්මකුමාර අභියෝගතා කුසලානය’මූදුකටුව පාතිමා එල්ලේ කණ්ඩායමට</topic>
    <author>වර්නන් ගුණසේකර</author>
    <content>‘බන්දුල පද්මකුමාර අභියෝගතා කුසලාන’ සිවුකොන් එල්ලේ තරගාවලියේ ශූරතාව දිනා ගැනීමට ශ්‍රී ලංකාවේ ජනප්‍රිය එල්ලේ කණ්ඩායමක් වන මූදුකටුව පාතිමා කණ්ඩායම සමත් විය.සීමාසහිත එක්සත් ප්‍රවෘත්ති පත්‍ර සමාගමේ (ලේක් හවුස්) ප්‍රකාශනයක් වන ‘ක්‍රීඩා සඟරාව’ට 30 වසරක් පිරීම නිමිත්තෙන් වැලිසර නවලෝක ක්‍රීඩාංගණයේදී පෙරේදා පැවැති මේ එල්ලේ තරගාවලියට තොටළඟ අරුණ, රංගම්මුල්ල එක්සත්, මූදුකටුව පාතිමා හා ලේක් හවුස් යන කණ්ඩායම් සහභාගී වූහ.උද්යෝගිමත් එල්ලේ ක්‍රීඩා ලෝලීන් අති විශාල පිරිසක් ඉදිරියේ පැවැති මේ තරගාවලිය ඉතාමත් තියුණු මුහුණුවරක් ගත්තේය.අවසාන තරගයේදී පළමුව පන්දුවට පහර දෙමින් තොටළඟ අරුණ කණ්ඩායම ලකුණු 15ක් ලබා ගත් අතර මූදුකටුව පාතිමා පිල ලකුණු 16ක් ලබා ගනිමින් තරගාවලියේ ශූරයෝ බවට පත්වූහ.පිලකට එක් ඉනිමක් බැගින් පමණක් සීමා වී සියළුම ක්‍රීඩකයන් දැවී යන ක්‍රමයට පැවැති මේ තරගාවලියේදී තොටළඟ අරුණ හා මූදුකටුව පාතිමා කණ්ඩායම් අවසාන තරගයට පිවිසියේ පිළිවෙලින් රංගම්මුල්ල එක්සත් හා ලේක් හවුස් කණ්ඩායම් පරදවමිණි. අරුණ ලකුණු 23 – 10කින් එක්සත් පැරදවූ අතර පාතිමා හමුවේ ලේක් හවුස් කණ්ඩායම ලකුණු 17 – 12ක පරාජයක් ලැබීය.ජ්‍යෙෂ්ඨ මාධ්‍යවේදියකුට උපහාරතරගාවලියේ ජය සංකේත පිරිනැමුනු අවස්ථාවේ විශේෂ සිදුවීමක් වූයේ මෙරට ජනමාධ්‍ය ක්ෂේත්‍රයට මෙන් ම ලේක් හවුස් ආයතනය ට ද සුවිශාල මෙහෙවරක් කළ ජනප්‍රිය ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ සේවය අගයමින් ඒ මහතා ට උපහාර තිළිණයක් පිළිගැන්වීම ය.තරගාවලියේ සංවිධායක මහේන්ද්‍ර රොඩ්රිගෝ මහතා විසින් එම තිළිණය පද්මකුමාර මහතාට පිළිගැන්විනි. ක්‍රීඩා සඟරාවේ කර්තෘ මණ්ඩලය හා ලේක් හවුස් ආයතනයේ නිළධාරීන් කිහිප දෙනෙකුද මේ අවස්ථාවට සහභාගී වූහ.එල්ලේ ක්‍රීඩාවට මෙරට හිමිවිය යුත්තේ මීට වඩා උසස් ස්ථානයක් බවත් ගමෙන් ආ කෙනෙකු ලෙසින් තමාද එල්ලේ ක්‍රීඩාවට ඇලුම් කරන බවත් බන්දුල පද්මකුමාර මහතා මෙහිදී කියා සිටියේය.නරඹන්නන් විශාල පිරිසක් ඉදිරියේ පවත්වනු ලබන එල්ලේ තරග මෙතරම් උණුසුම් තත්ත්වයක තිබෙන බව තමා දැන ගත්තේ මේ තරගාවලිය නැරඹීමෙන් යැයිද පද්මකුමාර මහතා පවසා සිටියේය.එල්ලේ ක්‍රීඩාවට කළ සේවය වෙනුවෙන් ලේක් හවුස් හිටපු මාධ්‍යවේදී ඩී.කේ.ජී.නිමල්සිරි මහතාටද මෙහිදී සිහිවටනයක් ප්‍රදානය කෙරිණි. එල්ලේ සම්මේලනයේ ලේකම් සිරිපාල රණසිංහ මහතා අතින් නිමල්සිරි එම සිහිවටනය ලබා ගත්තේ කඳුළු සලමිණි. එය හැඟුම්බර මොහොතක් විය.තරගාවලියේ වීරයා බවට පත්වූයේ මූදුකටුව පාතිමා කණ්ඩායමේ චමිර සුරේෂ් ය. වැඩිම ලකුණු ලබා ගත් ක්‍රීඩකයා ලෙස තොටළඟ අරුණ පිලේ චමෝද් හිරංග ද, වැඩිම උඩ පන්දු රැක ගත් ක්‍රීඩකයා ලෙස පාතිමා පිලේ දිනේෂ් පි‍්‍රයශාන්ත ද ත්‍යාග ලබා ගත්හ.ලේක් හවුස් ආයතනයේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා සහ එම මහත්මියගේ ප්‍රධානත්වයෙන් පැවැති මේ තරගාවලිය නැරැඹීම සඳහා ආයතනයේ අධ්‍යක්ෂවරුන් වන සීලරත්න සෙනරත් (කර්තෘ මණ්ඩල), රසාංග හරිස්චන්ද්‍ර (නීති), උපුල් දිසානායක (මෙහෙයුම්) යන මහත්වරු ද පාර්ලිමේන්තු මන්ත්‍රිනි කමලා රණතුංග මහත්මිය ද බස්නාහිර පළාතේ පාසල් අධීක්ෂණ මන්ත්‍රී හා පළාත් සභා මන්ත්‍රී මෙරිල් පෙරේරා මහතා ද පැමිණ සිටියහ. ක්‍රීඩා සඟරාවේ කර්තෘ ජගත් හේවාපන්න මහතා සහ ලේක් හවුස් ආයතනයේ උසස් නිළධාරීන් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303183</link>
    <topic>බස්නාහිර ක්‍රීඩා සල්ලි නැතිව නවතී</topic>
    <author>මැද කොළඹ සමූහ‍ වයිමන් හෙට්ටිආරච්චි</author>
    <content>වාර්ෂිකව පැවැත්වෙන ජාතික මහා ක්‍රීඩා උලෙළේ දෙවන අදියරේ ක්‍රීඩා තරග නියමිත දිනට පෙර පැවැත්වීමට නොහැකි තත්වයක් උද්ගතව ඇතැයි කොළඹ, කළුතර හා ගම්පහ දිස්ත්‍රික් ක්‍රීඩක ක්‍රීඩිකාවෝ මැසිවිලි නඟති.දිස්ත්‍රික් ක්‍රීඩා තරග මැයි මස 1වැනිදාට පෙර අවසන් කළ යුතු වුවද ඒ සඳහා අදාළ වියදම් බස්නාහිර පළාත් ක්‍රීඩා අමාත්‍යංශයෙන් මෙතෙක් අනුමත වී නොතිබීම එය‍ට හේතුව බව ඔවුහු පෙන්වා දෙති. මේ ක්‍රීඩා තරග පවත්වා අවසන් කිරීමට ඉතිරිව ඇත්තේ තවත් මාස දෙකකට අඩු කාලයක් බවත් එබැවින් පිහිනුම්, කරා‍ටේ, ජුඩෝ, කායවර්ධන, වොලිබෝල්, පාපන්දු වැනි කාන්තා/පිරිමි තරග ‍පවත්වා අවසන් කළ නොහැකි බවත් ක්‍රීඩක ක්‍රීඩිකාවෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303184</link>
    <topic>ඇල්කෙමිස්ට් සය සාමාජික ක්‍රිකට්තරගාවලියට අයැදුම්පත් කැඳවයි</topic>
    <author/>
    <content>ඇල්කෙමිස්ට් ඔෆ් පීසීඑම් 90 සංගමය සංවිධානය කරන ඇල්කෙමිස්ට් අභියෝගතා කුසලාන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මැයි මස 4-5 දෙදින මහරගම නගර සභා පිටියේදී පැවැත්වේ.තරගාවලියේ ශූරතාව සඳහා කුසලානය සමගින් රු.100,000, අනුශූරතාවට රු.50,000ක් සහ තරගාවලියේ වීරයා, හොඳම පන්දු යවන්නාටද මුදල් ත්‍යාග පිරිනැමෙන බව සංවිධායකයෝ පවසති. වැඩි විස්තර 077 6144863‍ ‍හෝ 0714 436094මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303185</link>
    <topic>කුසල් ජනිත්ගෙන් ඓතිහාසික වාර්තාවක්</topic>
    <author>ෆවුස් මොහොමඩ්</author>
    <content>කෝල්ට්ස් ක්‍රීඩා සමාජයේ ප්‍රබලතම වමත් පිතිකරු කුසල් ජනිත්‍ පෙරේරා අන්තර් සමාජ පළමු පෙළ තරග ඉතිහාසයේ පළමුවැනි ත්‍රිත්ව ශතකය රැස් කළ පිතිකරු ලෙස වාර්තා‍පොතට එක්විය. සැරසන්ස් කණ්ඩායමට එරෙහිව කෝල්ට්ස් පිටියේ පැවැති තරගයේ කෝල්ට්ස් පළමු ඉනිමේ දී පන්දු 275කට මුහුණදුන් කුසල් හතරේ පහර 29ක් හා හයේ පහර 14ක් සමඟ ලකුණු 336ක් රැස් කිරීමට සමත්විය.කුසල්ගේ වාර්තාගත ශතකය හේතුවෙන් සැරසන්ස් පිලට එරෙහිව ඉනිමක හා ලකුණු 287ක දැවැන්ත ජයක් අත්කරගැනීමට කෝල්ට්ස් පිලට හැකිවිය. තරගයේ පළමු දිනයේ දී කෝල්ට්ස් පිල කඩුලු 6කට වාර්තාගත ලකුණු 519ක් රැස්කළේය.කෝල්ට්ස් පළමු ඉනිම – 611/8 (ඉනිම අත්හිටුවන ලදි) කුසල් ජනිත් පෙරේරා 336, නිසල් රන්දික 93, තිසර පෙරේරා 63සැරසන්ස් පළමු ඉනිම – 184 (සියලුදෙනා දැවී) රාජ්කුමාර් රතික 51 (අකිල ධනංජය 49/4, සජීව වීරකෝන් 31/3) සහ දෙවැනි ඉනිම -140 (සියලුදෙනා දැවී) ලසිත් අබේරත්න 63 (ඉෂාන් ජයරත්න 53/5, සජීව වීරකෝන් 43/3)දිනුක කඩුලු 50යිදිනුක හෙට්ටිආරච්චිගේ විශිෂ්ට පන්දු යැවීම හමුවේ ගාල්ල ක්‍රීඩා සමාජයට එරෙහිව ඉනිමක හා ලකුණු 56ක ජයක් වාර්තා කිරීමට සී.සී.සී‍‍. පිල ඊයේ සමත්විය. මෙවර තරගාවලියේ කඩුලු 50 සම්පූර්ණ කළ පළමු පන්දු යවන්නා බවට පත්වූ දිනුක ගාල්ල පිලේ පළමු ඉනිමේ දී කඩුලු 4ක් දවාලූ අතර දෙවැනි ඉනිමේදී කඩුලු 7ක් බිඳ දැමුවේය.සී.සී‍.සී.පළමු ඉනිම – 367 (සියලුදෙනා දැවී) ගයාන් විජේකෝන් 104, අමල් ඇතුලත්මුදලි 77 ( අනිල් රිදීගම්මනගෙදර 51/4)ගාල්ල පළමු ඉනිම – 188 (සියලුදෙනා දැවී) චමිඳු ඉසංඛ 33 (දිනුක හෙට්ටිආරච්චි 83/4) සහ දෙවැනි ඉනිම – 123 (සියලුදෙනා දැවී) දිනුක හෙට්ටිආරච්චි 58/7එස්.එස්.සී.පිලට ඉනිමක ජයක්කුරුණෑගල යොවුන් පිලට එරෙහිව ඉනිමක හා ලකුණු 70ක ජයක් වාර්තා කිරීමට එස්.එස්.සී.පිල සමත්විය.කුරුණෑගල පළමු ඉනිම – 164 (සියලුදෙනා දැවී) මනෝජ් සරච්චන්ද්‍ර 44 (සචිත්‍ර සේනානායක 41/6) සහ දෙවැනි ඉනිම – 178 (සියලුදෙනා දැවී) චාමිකර එදිරිසිංහ 43 (කෞෂාල් ලොකුආරච්චි 24/4, සචිත්‍ර සේනානායක 85/3)එස්.එස්.සී.පළමු ඉනිම – 412/8 (ඉනිම අත්හිටුවන ලදි) කෞෂාල් සිල්වා 148, කෞෂාල් ලොකුආරච්චි 85 ( ප්‍රසාද් කැල්ලෙපොත 107/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=s1303186</link>
    <topic>ත්‍රිත්ව-ධර්මරාජ තරගයජය පැරදුමෙන් තොරයි</topic>
    <author>ෆවුස් මොහොමඩ්</author>
    <content>විශිෂ්ට ක්‍රීඩා රටාවක නිරතවූ ධර්මරාජ විදුහල් ක්‍රීඩකයන් අන්තර් පාසල් අ‍වුරුදු 20න් පහළ සිංගර් ලීග් රගර් තරගාවලියේ ත්‍රිත්ව විදුහල සමග පැවැති තරගය ජය පැරදුමෙන් තොරව ඊයේ (17) නිමාකර ගත්හ. මහනුවර පල්ලෙකැලේ පිටියේ පැවැති මේ තරගයේ පළමු භාගය නිමාවනවිට ලකුණු 22-17ක් ලෙස ධර්මරාජ පිල පෙරමුණේ පසුවූ අතර දෙවැනි භාගය අවසන් මොහොත වනවිටත් ලකුණු 34-22ක් ලෙස ඉදිරියෙන් සිටීම සමත්විය.එහෙත් අවසන් මොහොතේ ආක්‍රමණශීලී ක්‍රීඩා රටාවක නිරතවූ ත්‍රිත්ව විදුහල් ක්‍රීඩකයන් ගෝලයක් හා උත්සාහක දිනුමක් රැස්කරමින් ලකුණු සංඛ්‍යාව 34දක්වා ඉහළ නැංවූහ. මේ අනුව තරගය නිමාවට පත්වූයේ දෙපිලම ලකුණු 34බැගින් ලබා සිටියදීය. ත්‍රිත්ව විදුහල් පිල රැස්කළ ලකුණු සංඛ්‍යාවට ගෝල 2ක් හා උත්සාහක දිනුම් 4ක් ඇතුලත්වූ අතර ධර්මරාජ විදුහල් පිල ගෝල3ක්, උත්සාහක දිනුම් 2ක් හා දඬුවම් පහරක් වාර්තා කළේය.ලලිත් ඇතුලත්මුදලි විදුහලට ලකුණු 44-31ක ජයක්කේරී විදුහල සමග සුගතදාස ක්‍රීඩාංගණයේ පැවැති තරගයෙන් ලකුණු 44-31ක ජයක් අත්කර ගැනීමට ලලිත් ඇතුලත්මුදලි විදුහල සමත්විය. පළමු භාගය නිමාවනවිට ඇතුලත්මුදලි විදුහල් පිල ලකුණු 29-12ක් ලෙස පෙරමුණේ පසුවිය. ගෝල 2ක් හා උත්සාහක දිනුම් 6ක් ඇතුලත්මුදලි විදුහල රැස්කළ අතර කේරී විදුහල් පිල වාර්තා කළේ ගෝල 3ක් හා උත්සාහක දිනුම් 2ක් පමණි.පන්නිපිටිය ධර්මපාල පිලට31-7ක ජයක්පානදුර රාජකීය විදුහල් පිලට එරෙහිව ලකුණු 31-7ක ජයක් වාර්තා කිරීමට පන්නිපිටිය ධර්මපාල විදුහල ඊයේ සමත්විය. සුගතදාස ක්‍රීඩාංගණයේ පැවැති මේ තරගයේ පළමු භාගය නිමාවනවිට ලකුණු 14-7ක් ලෙස පෙරමුණේ සිටි ධර්මපාල විදුහල් පිල ගෝල 3ක් හා උත්සාහක දිනුම් 2ක් වාර්තා කළ අතර පානදුර රාජකීය විදුහල් පිල වාර්තා කළේ ගෝලයක් පමණි.මේ අතර පසුගිය වසරේ ශූරයන් වූ ඉසිපතන විදුහල් පිල හා වෙස්ලි විදුහල් පිල අතර ‍රාජකීය විදුහල් ක්‍රීඩා සංකීර්ණයේ දී පෙරේදා පැවැති තරගයෙන් ලකුණු 25-23ක විශිෂ්ට ජයක් වාර්තා කිරීමට වෙස්ලි විදුහල් පිල සමත්විය.රාජකීය විදුහලට ‍‍එරෙහිව ලකුණු 36-19ක පෙරළිකාර ජයක් වාර්තා කිරීමට විද්‍යා විද්‍යාලය සමත්විය. එය දෙපිල අතර තරග ඉතිහාසයේ විද්‍යා විද්‍යාලය ලැබූ පළමු ජයග්‍රහණය ලෙස වාර්තා විය.සෙසු තරගවලදී ලකුණු 27-21ක් ලෙස කිංග්වුඩ් පිල පරාජය කිරීමට සාන්ත ජෝශප් විදුහල් පිල සමත්වූ අතර සාන්ත පීතර විදුහල් පිල හමුවේ ලකුණු 50-12ක් ලෙස සාන්ත අන්තෝනී විදුහල පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>18</day>
    </date>
    <link>http://www.dinamina.lk/2013/03/18/_art.asp?fn=f1303181</link>
    <topic>මේ ගුවන්තොට ඉදිකළේ අත්හදා බලන්න නොවේ</topic>
    <author>සාකච්ඡා කළේ සුභාෂිනි සේනානායක</author>
    <content>ශ්‍රී ලංකාවේ ඉදිවූ දෙවැනි ජාත්‍යන්තර ගුවන්තොටුපළ අද (18) ජනාධිපති මහින්ද රාජපක්ෂ මහතා අතින් ජනතා අයිතියට පත් කෙරේ. මේ සම්බන්ධයෙන් සිවිල් ගුවන් සේවා ඇමැති පියංකර ජයරත්න මහතා සමඟ දිනමිණ සිදුකළ සාකච්ඡාවකි මේ.අද ජාතියට තිළිණ කරන මත්තල රාජපක්ෂ ජාත්‍යන්තර ගුවන්තොටුපළ සුදු අලියෙක් බවට චෝදනා නැගෙනවා.මේ ගුවන්තොටුපළ ඉදිකරන්නට මුල් පස්පිඩැල්ල කැපුවේ 2009 නොවැම්බර් 27 වනදා. එදා සිට අද දක්වා මේ සංවර්ධනය ඉවසාගන්න බැරි උදවිය විවිධ චෝදනා සිදුකළා. ඒත් අද ඒ චෝදනා සියල්ල පුස්සක් වී තිබෙනවා.මේ ගුවන්තොටුපොළ නිල් ගුවන ජයගනිමින් ජාත්‍යන්තරයට පිවිසීම සඳහා ලබාදෙන ගගන නාවික සේවා බලපත්‍රය ගුවන්තොටුපළ හා ගුවන් සේවා සමාගමට ලැබුණා. මේ සඳහා නිකම්ම බලපත්‍ර දෙන්නේ නැහැ. විශාල ඇගයීම් රාශියක් ජාත්‍යන්තර වශයෙන් සිදුකර තමයි මේ බලපත්‍රය ලබා දෙන්නේ.මේ සියල්ල අධීක්ෂණය කළේ සිවිල් ගුවන් සේවා අධිකාරියයි. පළමු පරීක්ෂණ ගුවන් ගමන සඳහා පකිස්ථානයේ ගුවන් නියමුවන් ඇතුළු පරීක්ෂක පිරිසක් තමයි කටයුතු කළේ. ඉකුත් 14දා රාත්‍රී අවසන් රාත්‍රි පරීක්ෂණ ගුවන් ගමනත් සාර්ථකව සිදුකළ නිසා තමයි මේ සහතිකය පිරිනැමුවේ.මේ ක්‍රියාවලියට ගුවන්තොටුපළේ ධාවන පථය, උප ධාවන පථය, ගුවන් යානා අංගනය, ගුවන් සංචාරක උපකරණ, ගුවන් පාලන සේවා, ගිනි නිවීමේ හා බේරාගැනීමේ උපකරණ හා ක්‍රමවේද සහ සමස්ත ගුවන්තොටුපළ ආරක්ෂණ පද්ධතිය පිළිබඳව දීර්ඝ විමර්ශනයකට ලක්කර විගනනයක් සිදුකළා.මේ ක්‍රියාවලිය දිහා ඇස් ඇරලා බලන්න බැරි නිසා සුදු අලියෙක් කියලා කියන්න පුළුවන්. අපි මේ ගුවන්තොටුපළ ඉදිකළේ අත්හදා බලන්න නෙමෙයි. ජනාධිපති මහින්ද රාජපක්ෂ මහතා රටේ භාග්‍යයට ලැබුණු නායකයෙක්. එතුමා දුටුවා පංච කේන්ද්‍රීය සංවර්ධන ඉලක්ක ජයගන්නා ආකාරය.ඇතැම් අය ආරම්භයේදී කිව්වා අලි, කොටි, නරි ඉන්නවා කියලා. එහෙම කිව්ව අයට අද අපි ස්තුති කරනවා. මේ ගැරහුම් නිසාමයි ජාතික අවශ්‍යතාවයක් වූ මේ ගුවන්තොටුපළ කඩිනමින් ඉදිකරලීමට හැකිවුණේ. ජනතාවට ජනාධිපතිතුමා දුන් පොරොන්දු එකින් එක ඉටුකරන ජනාධිපතිවරයෙක් අපට ඉන්නවා. මේ සංවර්ධනය ඉදිරියේදී මම ඇමැතිවරයෙක් ලෙස නෙවෙයි සතුටු වෙන්නේ් ශ්‍රී ලාංකිකයෙකු ලෙසයි. මේ සංවර්ධනයේ ඉදිරියේ සිටි මාගේ ‍ෙගෟරවය ජනාධිපතිතුමාට පුදකරන්න මා මෙය අවස්ථාවක් කර ගන්නවා.මේ ගුවන්තොටුපොළ ඉදිවුණේ මත්තලද කියා විපක්ෂයේ ඇතැම් අය ප්‍රශ්න කළා.ඇත්තටම මට විශාල කනගාටුවක් තියෙනවා විපක්ෂයේ ඇතැම් අය සිදුකරන කතා ඇහුවම. මේ රට අපි සේරටම අයිති රටක්. ඉතින් ඇයි නිහතමානී වෙන්න බැරි මේ සංවර්ධනය දිහා ඇස් අරලා බලලා. එජාප රජය සිදුකළ ඇතැම් සංවර්ධන යෝජනාවල ප්‍රතිඵල අපි අදත් භුක්ති විඳිනවා.ඕවා අගේ කරන්න අපි අදත් මැලිවෙන්නේ නෑ. මේ රට දියුණු කරන්න නම් මේ දේශපාලන කුහකකම නවතා දැමිය යුතුයි. ජාත්‍යන්තර ගුවන්තොටුපළක් අවශ්‍යද කියා අහනවා. මේ අයම 30 වසරක යුද්ධය ජයගනිද්දි සිදුකළ ඇතැම් ප්‍රකාශ අදත් මතක් වෙනවා. අපේ වීරෝධාර හමුදාව කිලිනොච්චියට ළඟා වූ බව එදා මාධ්‍යයෙන් කිව්වම මේ අය කිව්වා කිළිනොච්චියට නොමෙයි ගියේ මැදවච්චියට කියලා. අලිමංකඩ හමුදාව යටතට ගත්තම කිව්වා පාමංකඩට ගියා කියලා.වීරෝධාර රණවිරුවන් මානසිකව වට්ටන්න මේ අය සිදුකළ ප්‍රකාශ නිසා ඔවුන් වඩාත් ශක්තිමත් වීමයි සිදුවුණේ. මේ ගහන ගැහිලි කියන ප්‍රකාශ යුද්ධයට ආශිර්වාදයක් වී මානුෂීය මෙහෙයුම ජය ගත්තා වගේම සංවර්ධන යුද්ධයත් ජය ගැනීමට ශක්තියක් වේවි.කටුනායක බණ්ඩාරනායක ජාත්‍යන්තර ගුවන්තොටුපළ මත්තල රාජපක්ෂ ජාත්‍යන්තර ගුවන්තොටුපළ ඉදිවූ පසුව වසා දමන බවට රාවයක් යනවා.මෙය සම්පූර්ණ අසත්‍ය ප්‍රකාශයක්. මත්තල රාජපක්ෂ ජාත්‍යන්තර ගුවන්තොටුපළ පළමු අදියර මගී ධාරිතාවය මිලියන 1ක්. දෙවන අදියර 2015 නිම වනවිට මගී ධාරිතාවය පුළුල් වන්නේ මිලියන 5න්. එතකොට දෙවන අදියර අවසන් වනවිට මගී ධාරිතාවය මිලියන 6කටයි. කටුනායක බණ්ඩාරනායක ජාත්‍යන්තර ගුවන්තොටුපොළ මගී ධාරිතාවය තිබෙන්නේ් මිලියන 6යි. එහෙත් පසුගිය වසරේ ගුවන් මගීන් මිලියන 7.5ක් හසුරුවා තිබෙනවා. ඉතින් මිලියනයක් 7.5ක් දැනටමත් ගුවන් මඟින් හසුරුවද්දි මත්තලින් හසුරුවන මිලියනය නිසා කටුනායක වහලා ඉතිරි මිලියන 6.5ට මොකද කරන්නේ.මේ කථා පොඩි දරුවන්ටත් තේරෙ-නවා. අපට ඕන මේ පහසුකම් වැඩිදියුණු කරමින් නිල් ගුවන ජයගන්නයි. මේ ඉලක්කය වසර 2015 දී අපි ජය ගන්නවා.ඔබ කියන වසර 2015 ඉලක්කය කුමක් ද?වසර 2015 වන විට මේ ගුවන් තොටුපලවල් දෙකම එකසේ සංවර්ධනය කෙරෙනවා. කටුනායක, මේ වන විට පහසුකම් ඇත්තේ මගීන් මිලියන 6 යි. ඒත් 2012 වසරේ මගීන් මිලියන 7.5 ක් අපි හසුරුවා තිබෙනවා. වසර 2015 වනවිට මිලියන 15ක් දක්වා සංවර්ධනය කිරීමටයි සැලසුම් කර තිබෙන්නේ. මේ සඳහා මුදල් ප්‍රතිපාදන වෙන්කර අවසන්. ජනාධිපතිතුමා ලබන ජුනි මස මේ කටයුතු ආරම්භ කරන ලෙසට උපදෙස් ලබා දී තිබෙනවා.මත්තලත් මේ සමඟම සංවර්ධනය කෙරෙනවා. එහි පළමු අදියර මිලියන 1ක ධාරිතාවය වසර 2015 වන විට මිලියන 5ක් වැඩි වෙනවා. මේ සේරම එක් වුනාම ගුවන් මගීන් මිලියන 6ක් හැසිරවීමට හැකියි. අපි රටක් ලෙස ලැබූ සුවිශාල ජයග්‍රහණයන් ලෙස මෙය දැක්විය හැකියි.කටුනායක ගුවන් තොටුපලේ දැනට පවතින ගුවන් පිවිසුම් දොරටු අටක සංඛ්‍යාව 16ක් දක්වා වැඩි කෙරෙනවා.මත්තලත් – කටුනායකත් අතර ගුවන් මගී හා භාණ්ඩ හුවමාරුව කුමන ආකාරයක සම්බන්ධතාවයකින්ද පවත්වා ගෙන යන්නේ.කටුනායක – මත්තල ගුවන් තොටුපල දෙකම ඒකාබද්ධව තමයි කටයුතු සිදුවන්නේ. ගුවන් තොටුපළවල් දෙක අතර ධාවනයට ගත වන්නේ විනාඩි 20ක තරම් කෙටි කාලයක් මේ වන විටත් ශ්‍රී ලන්කන් හා මිහින් ලංකා ගුවන් සමාගම් මත්තල හරහා චීනය, මාලදිවයින, බුද්ධගයා සහ මැදපෙරදිග රටවල් දක්වා ගුවන් ගමන් 18 දා සිට ආරම්භ කරනවා. එයාර් ඇරබියා ගුවන් සමාගම 18 දා සිටම මත්තලට පැමිණෙනවා.එමිරේට්ස්, කටාර් එයාර්වේස් ඇතුළු ගුවන් සමාගම් රැසක් සමඟ සාකච්ඡා අවසන් කර තිබෙනවා. මේ සියලු දෙනා මත්තලට පැමිණෙනවා. මත්තල පිහිටා තිබෙන්නේ ගුවන් කේන්ද්‍රගතවයි. සංචාරකයින්ට පහසු ස්ථානයකයි. මේවා දැකපු නිසයි ජනාධිපතිතුමා මත්තල ගුවන් තොටුපල ස්ථාපිත කළේ.ගුවන් මෙහෙයුම් වැඩිවන විට ගුවන් යානා තවත් ප්‍රමාණයක් අවශ්‍ය වෙනවා නේදඔව්. අපට මේ වනවිට ගුවන්යානා ඇණිය 21 ක් තිබෙනවා. මෙය 30 දක්වා වර්ධනය කිරීමට නියමිත යි. ශ්‍රී ලන්කන් ගුවන් සමාගමටඒ-320 ගුවන්යානා හයක් මිලදී ගැනීමට අපි මේ වන විට කටයුතු කර තිබෙනවා. මිහින් ලංකා ගුවන් සමාගමට බෝයින් වර්ගයේ ගුවන් යානා 2ක් ද මිලදී ගැනීමට නියමිත යි. මේ සමඟම ජලවර ගුවන් යානා (සී ප්ලේන්) රට පුරා යෙදවීමටත් මේ වන විටත් කටයුතු කර තිබෙනවා. ඒ සමඟම අභ්‍යන්තර ගුවන් ගමන් ශක්තිමත් කිරීමට ද අපි කටයුතු කරනවා.මේ සඳහා අභ්‍යන්තර ගුවන් තොටුපළවල සංවර්ධනය කිරීමටත් නව ගුවන් තොටුපළවල් ඉදිකිරීමටත් යොමු වී සිටිනවා. මේ වන විටත් මත්තල – කටුනායක අතර එම්. ඒ. 60 මගී ගුවන් යානා දෙකක් දවසකට දෙවරක් යොදවා තිබෙනවා. මේ ගුවන් යානයක මගීන් 50 දෙනෙකුට ගමන් කළ හැකියි.මත්තල ඉදිකළ ගුවන් තොටුපළ සමඟ බැඳුණු අනාගත බලාපොරොත්තු මොනවා ද?ජාත්‍යන්තරය ජය ගැනීම තමයි අපේ බලාපොරොත්තුව. මේ සඳහා ඉලක්ක ගත වැඩපිළිවෙළක් අපට තියෙනවා. මත්තල කියන්නේ ඉතාමත් සුදුසු ප්‍රදේ්ශයක් ගුවන් තොටුපලක් ඉදිකරන්න. නැගෙනහිර, සබරගමුව, ඌව පළාත් තුනම මත්තල සමඟ බද්ධ වී තිබෙන්නේ. මේ පළාත් තුනම කෘෂි කාර්මික පළාත් මේවා සංවර්ධනය විය යුතුයි. හෝටල් සංකීර්ණ, නිෂ්පාදනාගාර, නව කර්මාන්ත බිහි වෙනවා.මේ මඟින් ඍජු රැකියාවලට අමතරව වක්‍ර රැකියා කෙතරම් බිහි වෙනවා ද? මට මතක් වෙනවා ම්ලේච්ඡ එල්.ටී.ටී.ඊ කුරුම්බැට්ටි ඇවිත් කටුනායකට පහර දෙද්දී අපට විකල්ප ගුවන් තොටුපලක් තිබුණේ නෑ. අපට සිදුවුණා අපේ ගුවන් යානා ඉන්දියාවට ගෙනියන්න. මේ සඳහා විශාල මුදලක් වැය වුණා.මේ වගේමයි චෙන්නායි ගුවන් පාලක මැදිරිය පසුගියදා ගිනි ගත්තා. ඒ අය ට අපට වුණ දේ වුණේ නෑ. ඒ අය මධුරෙයි, දිල්ලි ගුවන් තොටුපළවල් භාවිතා කළා. අපි හැම විටම හිතන්න ඕන ජාත්‍යන්තර තරඟයත් සමඟ කරට කර හැප්පෙන්න පුළුවන් ආකාරයක් පිළිබඳව.කටුනායක මීට වඩා පුළුල් කරන්න ඉඩ පහසුකම් නැහැ. කිඹුලාපිටිය පල්ලිය වහලා කටුනායක පුළුල් කරනවා කියා විවිධ ප්‍රචාර ගෙන ගියා. ඔහොම දේවල් කරන්න අවශ්‍යතාවයක් දැන් නැහැ. මත්තල හෙක්ටයාර 2000ක භූමියක් තිබෙනවා. ඉන් හෙක්ටයාර 800 ඉදිකිරීම් සිදු කළේ.කටුනායක ආරම්භ කළේ 1963 දී. එය ජාත්‍යන්තර මට්ටමට පුළුල් කරන්න අපට වසර 5ක් ගියා. 1968 දී එය සිදු කළේ. ඉතින් මේ අපි ඉදිකළේ ජාත්‍යන්තර මට්ටමේ ගුවන් තොටුපලක්. මීටර් 3500 ක් දිග මීටර 75 ක් පළල ධාවන පථයක් මෙහි තිබෙනවා. ලොව විශාලතම ගුවන් යානය වනඒ-380 ගුවන් යානයට මෙහි පහසුකම් තිබෙනවා.ගුවන් යානා 12ක් නවතා තැබීමට පහසුකම් ඇතුළු නවීන අංග සහිත අංග සම්පූර්ණ ගුවන් තොටුපළක් අද ජනතා අයිතියට පත්වන්නේ. පසුගිය රජයන් කොතරම් මේ සඳහා කථා බහ කළාද. එය ඉටුකළ හැකි වුණේ මහින්ද රාජපක්ෂ මහතාට පමණයි. මේ රටේ ජාතික වස්තුවක් ලෙස සක්‍රියව ජාතික ආර්ථිකයට දායක වන ගුවන් තොටුපලක් බවට මත්තල රාජපක්‍ෂ ජාත්‍යන්තර ගුවන් තොටුපළ පත්වෙන බව සහතිකයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303191</link>
    <topic>පුද්ගලයාගේ තරාතිරම අපට වැදගත් නැහැ</topic>
    <author>විජයානි එදිරිසිංහ</author>
    <content>අල්ලස් හෝ දූෂණ විමර්ශන කොමිසම ඉදිරියට ඊයේ (18) පැමිණි හිටපු අගවිනිසුරු ආචාර්ය ශිරාණි බණ්ඩාරනායක මහත්මිය කොමිසම විසින් ඇය සම්බන්ධයෙන් සිදු කරන පරික්ෂණයට විරෝධය දක්වා එම විරෝධතා ඇතුළත් වාර්තාවක් ඉදිරිපත් කිරීමට ලබන 1වැනිදා දක්වා කල් ලබාගෙන තිබේ.බණ්ඩාරනායක මහත්මිය නලීන් ලද්දුවහෙට්ටි, සුදත් කල්දේරා යන නීතිඥවරුන් සමඟ පැමිණ මේ ප්‍රතික්ෂේප කිරීම කර තිබේ. තමා තවමත් අගවිනිසුරුවරිය බවත් තමාට එරෙහිව අල්ලස් පරික්ෂණයක් පැවැත්විය නොහැකි බවත් බණ්ඩාරනායක මහත්මිය ප්‍රකාශ කොට තිබේ.ශිරාණි බණ්ඩාරනායක මහත්මියගේ මෙම ප්‍රතික්ෂේප කිරීම සහ ඇය එම පරීක්ෂණවලට පෙනී නොසිටියහොත් අල්ලස් කොමිසම විසින් ගන්නා පියවර සම්බන්ධව එම කොමිසමේ ජ්‍යෙෂ්ඨ සාමාජිකයකුගෙන් 'දිනමිණ' විමසූ අතර ඒ සම්බන්ධව හෙතෙම දැක්වූ අදහස් මෙසේය.යම් පුද්ගලයකුට එරෙහිව අල්ලස් පැමිණිල්ලක් පැමිණි අවස්ථාවක ඒ සම්බන්ධව කොමිසම විමර්ශනයක් පවත්වා අදාළ පුද්ගලයාගෙන් ප්‍රකාශයක් ගැනීමට කැඳවා සිටිනවා.ඒ සඳහා එම පුද්ගලයාගේ තරාතිරම කුමක්දැයි කොමිසමට අවශ්‍ය වෙන්නේ නැහැ. ආචාර්ය ශිරාණි බණ්ඩාරනායක මහත්මිය මෙම පැමිණිල්ල ප්‍රතික්ෂේප කර ඊට හේතු ඇතුළත් වාර්තාවක් ලබන 1 වැනිදා ඉදිරිපත් කරන බවට ප්‍රකාශ කළා.ඒ සඳහා කොමිසම කල් දී තිබෙනවා. එම වාර්තාව සලකා බලා එම පරීක්ෂණය දිගටම කරගෙන යනවාද නැද්ද තීරණය වෙනවා.ඇයගේ විරෝධතාව සම්බන්ධව ඉදිරිපත් කර ඇති කරුණු පිළිබඳව කොමිසම සෑහීමකට පත් නොවුණහොත් ඇය කොමිසමට කටඋත්තර දුන්නත් නැතත් අල්ලස් පනත යටතේ ඇයට එරෙහි පැමිණිල්ල සම්බන්ධව පරීක්ෂණ පවත්වා කටයුතු කරන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303192</link>
    <topic>මත්තල රාජපක්ෂ අන්තර්ජාතික ගුවන්තොට ජනතා අයිතියට</topic>
    <author>ජයසිරි මුණසිංහ, ධනුෂ්ක ගොඩකුඹුර හා සුභාෂිණී සේනානායක මත්තල සිට</author>
    <content>ශ්‍රී ලාංකේයීය වංශකථා ඉතිහාසයේ සදානුස්මරණීය සන්ධිස්ථානයක් සනිටුහන් කරමින් 'නිල් ගුවන ජයගත් සිංහ සලකුණ' මත්තල රාජපක්ෂ ජාත්‍යන්තර ගුවන්තොටුපළ ජනාධිපති මහින්ද රාජපක්ෂ මැතිතුමාගේ සුරතින් උපනූපන් ලක්මාතාවගේ දරු පරපුර වෙනුවෙන් ඊයේ (18) තිළිණ කැරිණි.සැබෑ ලෙසම ශ්‍රී ලංකාවේ ඉදිකළ පළමුවැනි ජාත්‍යන්තර ගුවන්තොටුපළ සේ නොබියව නම් කළ හැකි රාජපක්ෂ ජාත්‍යන්තර ගුවන්තොටුපළ ජාතියේ අභිමානය හා‍ ප්‍රෞඪත්වය වඩාත් ඉහළට ඔසවා තැබීම උදෙසාම ඊයේ පටන් පෙළ ගැසුණි.කටුනායක බණ්ඩාරනායක අන්තර්ජාතික ගුවන්තොටුපළේ සිට ශ්‍රී ලංකා ගුවන් සේවයට අයත් සිටි ඔෆ් මාගම්-රුහුණුපුර යානාව රාජපක්ෂ ගුවන්තොටුපළ ගුවන් පථයට ගොඩබෑ මුල්ම යානාව ලෙස ඉතිහාසයට ‍එක් විය. මේ යානාව ගොඩබසින විට ත්‍රෛනිකායික මහා සංඝරත්නය සෙත් පිරිත් සජ්ඣායනා කොට ඊට ආශිර්වාද ප්‍රාර්ථනා කළහ. හින්දු, කතෝලික, ඉස්ලාම් ආගමික නායක ප්‍රසාදීන් වහන්සේලා ද ආශිර්වාද ප්‍රාර්ථනා කිරීමට එක්ව සිටියහ.අස්ගිරිය පාර්ශ්වයේ මහනායක හිමියෝ, ජනාධිපතිඳුන්, ජනාධිපති ආර්යාව ශිරන්ති වික්‍රමසිංහ රාජපක්ෂ මැතිනිය, කථානායක චමල් රාජපක්ෂ මැතිතුමා හා එම මැතිනිය, ‍මහජන චීන සමූහාණ්ඩුවේ ආණ්ඩු පක්ෂ දේශපාලන ධාරාවේ ජාතික සභාවේ උපදේශක සහ නියෝජ්‍ය අග්‍රාමාත්‍ය ලී ක්වෑන්ග් මැතිතුමා ප්‍රධාන ගිහි පැවිදි සම්භාවනීය අමුත්තෝ රැගත් පළමු ගුවන් යානය මත්තලට ළඟා වූයේය.අනතුරුව පිරිස ජයසක් හඬ මධ්‍යයේ නව ගුවන්තොටුපළේ පරිපාලන කාර්යාල සංකීර්ණය වෙත කැඳවාගෙන ආහ. සම්භාවනීය පිරිස පිළිගනු ලැබුවේ පාර්ලිමේන්තු මන්ත්‍රී නීතිඥ නාමල් රාජපක්ෂ මහතා ප්‍රධාන පිරිස විසිනි.ලක්මාතාවට කරනු ලබන ගෞරවනීය උත්තමාචාරය ලෙස ජනපතිඳුන් ජාතික ධජය ඔසවා මේ අභිමානවත් උත්සවයේ වැඩ කටයුතු ආරම්භ කළහ. ආගමික වතාවත් පැවැත්විණි. අනතුරුව ගුවන්තොටුපළ විවෘත කළ බවට ජනාධිපතිතුමා රන් සටහන් පොතේ සිය අස්සන තබා සනිටුහන් කළහ.ජාතියට නව බලාපොරොත්තු, මතු පරපුරට නිවැරදි මාර්ගෝපදේශන හා නිවැරදි ගමන් මඟ කියා දෙන නිදහසින් පසු මෙරට ආරම්භ කළ දැවැන්තම ආර්ථික යටිතල පහසුකම් නංවන ව්‍යාපෘතිය වූ මත්තල රාජපක්ෂ ගුවන්තොටුපළට එයාර් ආරාබි විදේශීය ගුවන් සමාගමකට අයත් G 9058 යානය සාජා සිට පැමිණ මේ බිමට ආ පළමු යානාව ලෙස තම නම ඉතිහාසයට එකතුකර ගත්හ.ජනාධිපතිඳුන් ප්‍රධාන සම්භාවනීය පිරිස නව ගුවන්තොටුපළේ ස්ථාපිත සෑම සේවා කවුළුවක්ම නිරීක්ෂණය කරමින් එහි සේවයට එක්වූ සැමට සුබ ප්‍රාර්ථනා එක් කරමින් ප්‍රධාන උත්සව අවස්ථාවට සම්බන්ධ විය. ඒ අතරතුර එයාර් ඩුබායි ගුවන් සමාගමේ යානාවක් ද මත්තලට ළඟා විය. සැමදාම ලක්මවට ආශිර්වාද කරන විදේශගත ශ්‍රී ලාංකිකයෝ අතුරින් දේශජ හැඟුම් ඇත්තෝ මෙහි ආහ. ඔවුහු මහත් හරසරින් පිළිගත්හ.නව ජාත්‍යන්තර ගුවන් තොටුපළක් අවුරුදු තුනක් වැනි කෙටි කාලයකින් ඉදිකර ජාතිය සතු කිරීමට ධෛර්ය, ශක්තිය ලබාදුන් අතිගරු ජනාධිපතිතුමා ඇතුළු සියලු දෙනා පිළිගනු ලැබුවේ සීමාසහිත ගුවන්තොටුපොළ හා ගුවන් සේවා ශ්‍රී ලංකා සමාගමේ සභාපති කර්නල් ප්‍රසන්න වික්‍රමසූරිය මහතා විසිනි.සිවිල් ගුවන් සේවා ඇමැති පියංකර ජයරත්න, ශ්‍රී ලංකා පාර්ලිමේන්තුවේ කථානායක චමල් රාජපක්ෂ, චීන රජයේ විශේෂ නියෝජිත ලී ක්වෑන්ග්, ජනාධිපතිඳුන් උත්සව සභාව ඇමතූහ.ශ්‍රී ලංකා ගුවන් හමුදාවට අයත් යානා කිහිපයක් 'ජාතියේ අභිමානය' පිළිබඳව සිහිපත් කරමින් ගුවන් යානා සංදර්ශනයක්ද පැවැත්විය. 'සියලු දේ දරුවන්ටයි' යන තේමාව ඔස්සේ රටේ ගොඩනඟන සෑම දේකම උරුමය අයිතිය හා භුක්තිය ළමාපරපුරට සැබෑ ලෙස හිමිකර‍වන බව මනාව පසක් කරමින් උත්සව සභාව සංවිධානය කැරැ තිබුණි. ඊට ඈත ගිරුවායේ ගම්බිම්වල පාසල් දූ දරුවෝ දායක කර‍ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303193</link>
    <topic>තියෙන දේත් දියුණු කර අලුත්දේ ගොඩනැම මහින්ද චින්තනයයි</topic>
    <author>ජයසිරි මුණසිංහ, ධනුෂ්ක ගොඩකුඹුර සහ සුභාෂිණී සේනානයක මත්තල සිට</author>
    <content>කිසිදෙයක් වසා දමා අලුතින් දේ ගොඩනඟීමට තමා සූදානම් නැති බවත් මහින්ද චින්තනය යනු තියෙන දේත් ගොඩනඟන අතර අලුතින් තවත් දේ ගොඩනැඟීම බව ජනාධිපති මහින්ද රාජපක්ෂ මහතා පැවසීය.මත්තලට ගුවන් යානා ගොඩබාන විට රටට සංවර්ධනයත් ගොඩබාන්න අපිට හැකි විය යුතු බව පැවසූ ජනාධිපතිවරයා අද මත්තලින් ගුවන් යානා ඉහළට යන විට අපේ රටේ වටිනාකමත් ඉහළට යන බව ප්‍රකාශ කළේය.ජනාධිපතිවරයා මෙසේ ප්‍රකාශ මත්තල රාජපක්ෂ ජාත්‍යන්තර ගුවන්තොටුපළ ජනතා අයිතියට පවරා දීමේ උත්සවයට ඊයේ (18) එක්වෙමිනි. ලෝක සිතියමේ අලුත් ජාත්‍යන්තර ගුවන්තොටුපළක් සනිටුහන් කරන්නට අපට හැකි වුණු බව පැවසූ ජනාධිපතිවරයා අපගේ දරුවන් අපට ඉහළින් පියාසර කරනු දැකීම අප කාගේත් සිහිනය බව ප්‍රකාශ කළේය.මෙම නව ගුවන්තොටුපළ විවෘත කිරිමත් සමඟ ගුවනේ අඳුර දුරලා ලංකා ගුවන් තලය ඒකාලෝක කරන්නට හැකි වූ බව පැවසූ ජනාධිපතිවරයා අප රටේ ජාත්‍යන්තර ප්‍රතිරූපය ඉහළ නංවන්නට මෙමඟින් හැකි බව පැවසීය.රට සංවර්ධනය කරන්නට ජාත්‍යන්තරයෙන් ආධාර උපකාර ගන්නට සිදු වන බව පැවසූ ජනාධිපතිවරයා එහෙත් කා බී රට උගසට තියන්නට තමා සූදානම් නැති බව අවධාරණය කළේය.නගරයේ පහසුකම් විඳිමින් ගමේ ජීවත්වන්නට ගැමියන්ට අවස්ථාව උදා වී ඇති බවත් රටේ සෑම පළාතකටම විහිදුණු සංවර්ධනයක් සිදු කරන්නට රජයට හැකි වී ඇති බවත් ජනාධිපතිවරයා වැඩිදුරටත් පැවසීය.ජනාධිපති ආර්යා ශිරන්ති රාජපක්ෂ මහත්මිය සහ චීන උප අගමැති ලෝ යූ හ, අගමැති දි. මු ජයරත්න, කථානායක චමල් රාජපක්ෂ, සිවිල් ගුවන් සේවා ඇමැති පිංකර ජයරත්න මහත්වරු ඇතුළු මැති ඇමැතිවරු, විදෙස් තානාපතීහූ, රාජ්‍ය නිලධාරීහූ පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303194</link>
    <topic>ශ්‍රී ලංකාවේ සිවිල් ගුවන් සේවා දිනය මාර්තු 18</topic>
    <author/>
    <content>මත්තල රාජපක්ෂ ජාත්‍යන්තර ගුවන්තොටුපළ ජනතා අයිතියට පැවරුණු මාර්තු මස 18 වැනි දින ශ්‍රී ලංකාවේ සිවිල් ගුවන් සේවා දිනය වශයෙන් ජනාධිපති මහින්ද රාජපක්ෂ මහතා ඊයේ (18) ප්‍රකාශයට පත් කළේය.ජනාධිපතිවරයා මෙසේ ප්‍රකාශ කළේ මත්තල රාජපක්ෂ ජාත්‍යන්තර ගුවන්තොටුපළ විවෘත කිරීමේ අවස්ථාවට ඊයේ එක්වෙමිනි.මහින්ද චින්තනයෙන් සඳහන් පංච බල කේන්ද්‍රස්ථාන අතරින් ශ්‍රී ලංකාව ආසියාවේ ගුවන් කේන්ද්‍රස්ථානයක් බවට පත් කිරීමේ ජනතා මෙහෙවර ශක්තිමත් කරමින් නිදහසින් පසු පළමු ජාත්‍යන්තර ගුවන්තොටුපළ වන මත්තල ජාත්‍යන්තර ගුවන් තොටුපළ ජනතාවට දායාද කළ දිනය මෙසේ සිවිල් ගුවන් සේවා දිනය ලෙස යොදා ගත් බව ජනාධිපතිවරයා එහිදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303195</link>
    <topic>කටුනායක-කැලණිය අතර අධිවේගය අගෝස්තුවේ ජනතා අයිතියට</topic>
    <author>මහින්ද අලුත්ගෙදර</author>
    <content>කොළඹ - කටුනායක අධිවේගී මාර්ගයේ කටුනායක සිට කැලණිය දක්වා කොටස ලබන අගෝස්තු මාසයේදී විවෘත කිරීමට සූදානම් බව රජය පවසයි.මේ කොටසේ දිග කිලෝමීටර් 26ක් වන අතර එම අධිවේගී මාර්ගය වෙනුවෙන් වෙන්කර ඇති සම්පූර්ණ මුදල අමෙරිකානු ඩොලර් මිලියන 291ක් බව ආර්ථික සංවර්ධන අමාත්‍යාංශය පවසයි.මේ මාර්ගයේ ඉදිකිරීම් කටයුතු සහ වත්මන් ප්‍රගතිය සම්බන්ධයෙන් සොයා බැලීම සඳහා ආර්ථික සංවර්ධන ඇමැති බැසිල් රාජපක්ෂ මහතා එහි නිරීක්ෂණ චාරිකාවක නිරත විය.ජනාධිපති මහින්ද රාජපක්ෂ මහතාගේ මඟපෙන්වීම යටතේ මහාමාර්ග අමාත්‍යාංශය මඟින් මෙහි ඉදිකිරීම් කටයුතු ක්‍රියාත්මක කරන අතර එය පසුගිය 2009 වසරේදී ආරම්භ කෙරිණි.මෙහි නිරීක්ෂණ චාරිකාවක නිරත වූ ඇමැතිවරයා මහාමාර්ගය දෙපස වගුරු බිම් සංරක්ෂණය කරන ලෙසද ඕලන්ද ඇළ පිරිසිදු කොට මාර්ගය දෙපස දේශීය ආවේණික පැළ වර්ග රෝපණය කරන ලෙසද අදාළ බලධාරීන්ට උපදෙස් දුන්නේය.දක්ෂිණ අධිවේගී මාර්ගයේ මෙන්ම කටුනායක අධිවේගී මාර්ගයේ නිසි ප්‍රතිඵල ලබා ගැනීමට නම් උතුරු අධිවේගී මාර්ගය ස්ථාපිත කළයුතු බවද රජය එහි මූලික කටයුතු දැනටමත් ආරම්භකර තිබෙන බවද ආර්ථික සංවර්ධන ඇමැති බැසිල් රාජපක්ෂ මහතා මෙහිදී පැවසීය.උතුරු අධිවේගී මාර්ගයේ ඉදිකිරීම් කටයුතු පළමු අදියර එඩේරමුල්ලේ සිට අඹේපුස්ස දක්වාද දෙවැනි අදියර මීරිගම සිට පැල්ලන්දෙනිය දක්වාද ඉදිකෙරෙන අතර එහි තෙවැනි අදියර අඹේපුස්ස සිට මහනුවර දක්වාද ක්‍රියාත්මක කිරීමට සැළසුම්කර ඇත.උතුරු අධිවේගී මාර්ගයේ ඉදිකිරීම් කටයුතු ජනාවස සහ පරිසරයට අවම හානියක් සිදුවන පරිද්දෙන් සිදුකළ යුතු බවද ඒ මහතා පෙන්වා දුන්නේය.උතුරු අධිවේගී මාර්ගය සඳහා අවශ්‍ය තාක්ෂණික වාර්තාව, පාරිසරික වාර්තාව, මිනීම් කටයුතු, භූ විද්‍යා සමීක්ෂණ සහ ඉඩම් පවරා ගැනීමේදී අවතැන්වන පුද්ගලයන් නැවත පදිංචි කිරීම යන කරුණු පිළිබඳව අධ්‍යයන කටයුතු දැනටමත් ආරම්භකර ඇති බවද වසර 2030 ට සරිලන පරිදි මෙහි ඉදිකිරීම් සිදුකරන බවද ආර්ථික සංවර්ධන අමාත්‍යාංශය සඳහන් කරයි.ඇමැතිවරුන් වන ෆීලික්ස් පෙරේරා, නිර්මල කොතලාවල, නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ත්‍රීනී සුදර්ශනී ප්‍රනාන්දුපුල්ලේ, බස්නාහිර පළාත් ඇමැති නිමල් ලන්සා, මහාමාර්ග අමාත්‍යාංශයේ ලේකම් රංජිත් ප්‍රේමසිරි මහත්ම මහත්මීන්ද මේ අවසථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303196</link>
    <topic>වසර 2016 දී දිළින්දන්ගෙන් තොර රටක් බිහි කරනවා</topic>
    <author>මහින්ද අලුත්ගෙදර</author>
    <content>රටපුරා දැවැන්ත සංවර්ධන වැඩපිළිවෙලක් ක්‍රියාත්මක කරමින් එළඹෙන 2016 වනවිට දිළිඳුකමින් තොර ශ්‍රී ලංකාවක් නිර්මාණය කරන බව ආර්ථීක සංවර්ධන ඇමැති බැසිල් රාජපක්ෂ මහතා අවධාරණය කරයි.දිවි නැගුම වැඩසටහන යටතේ මෙරට ග්‍රාමසේවා වසම් 14,008ක් පුරා ක්‍රියාත්මක කෙරෙන අතර ග්‍රාමසේවා වසමකින් දිළිදු පවුල් 50 බැඟින් පවුල් ලක්ෂ 7ක් තෝරාගෙන ඒ සියල්ල මුළුමනින් සංවර්ධනය කොට මේ වැඩපිළිවෙල ක්‍රියාත්මක කරන බවද ඇමැතිවරයා පෙන්වා‍දෙයි.ශ්‍රී ලංකාවේ කෘෂිකර්මාන්ත ක්ෂේත්‍රය දියුණු කිරීමට රජය ගෙන ඇති ඉලක්කගත වැඩපිළිවෙල යටතේ මෙම පියවර ගන්නා බව පවසන බැසිල් රාජපක්ෂ මහතා රටපුරා පිහිටි ගොවිජන සේවා මධ්‍යස්ථාන 577 අංග සම්පූර්ණ අයුරින් නවීකරණය කිරීමට පියවර ගෙන තිබෙන බවද එම සෑම මධ්‍යස්ථානයක්ම ආදර්ශමත් ස්ථානයක් බවට පත් කරන බවද සඳහන් කරයි.ඇමැතිවරයා මේ බව සඳහන් කළේ මහරගම ජාතික තරුණ සේවා සභා ශ්‍රවණාගාරයේදී පැවති ගොවිජන සේවා දෙපාර්තමේන්තුවේ ඉදිරි සැලැස්ම සහ කාර්ය භාරය පිළිබඳව එම දෙපාර්තමේන්තුවේ ජ්‍යෙෂ්ඨ නිලධාරීන් දැනුවත් කිරීම සඳහා පැවති වැඩමුළුව අමතමිනි.ඉඩම් හිමි ගොවියෙකු ලෙසත් අඳ ගොවියෙකු ලෙසත් ලද අත්දැකීම් ජනාධිපති මහින්ද රාජපක්ෂ මහතාටත් තමාටත් පවතින බව සිහිපත් කළ බැසිල් රාජපක්ෂ මහතා දේශපාලනයට පැමිණියේ ගොවිතැනින් බවද පිලිප් ගුණවර්ධන මහතා ගෙන ආ කුඹුරු පනත මුලින්ම ක්‍රියාත්මක කරන ලද්දේ තම පියාණන්ගේ මූලිකත්වයෙන් හම්බන්තොටදී බවද ප්‍රකාශ කළේය.කොබ්බෑකඩුව මහතාගේ මූලිකත්වයෙන් ආරම්භ කරන ලද ගොවිජනසේවා මධ්‍යස්ථාන මේ වනවිට විවිධාකාරයේ වෙනස්කම් වලට භාජනය වෙමින් විකාශනයන වී ඇති බව පෙන්වා දුන් ආර්ථික සංවර්ධන ඇමැතිවරයා එම ස්ථාන ගොවියාට පමණක් නොව සෑම සියලූ දෙනාටම පි‍්‍රයමනාප ආදර්ශමත් ස්ථාන බවට සංවර්ධනය කරන අතරම එහි සේවය සෑම දෙනාටම ලබා ගැනීමට හැකිවන පරිදි දියුණු කළයුතු බවද ත්‍රස්තවාදය හේතුවෙන් උතුරු නැඟෙනහිර ප්‍රදේශවල කෘෂිකර්මාන්ත කේෂේත්‍රයේ දැඩි බලපෑම් සිදුවූ බවද පැවසීය.අඳ ගොවියාගේ අයිතිය ආරක්ෂා කිරීමේ සිට කුඹුරු පනත සම්බන්ධයෙන් පැන නඟින ගැටලූ විසදීමටද මෙම දෙපාර්තමේන්තුවට සිදුව ඇති බව පෙන්වාදුන් ඒ මහතා නීති කටයුතුවලට පමණක් සීමා නොවී ගොවි ජනතාවට අවශ්‍ය සංවර්ධන කටයුතු සඳහා වැඩි නැඹුරුතාවයක් දැක්විය යුතු බවද 1957 වසරේ ඔක්තෝබර් මස 01 වනදා ආරම්භ කරනු ලැබූ ගොවිජන සේවා සංවර්ධන දෙපාර්තමේන්තුව මඟින් 1958 හදුන්වාදුන් කුඹුරු පනත ක්‍රියාත්මක කිරීම, සුළු වාරිමාර්ග නඩත්තුව, පොහොර සහණාධාර ක්‍රියාත්මක කිරීම, ගොවි මාර්ග උපදේශකයෙකු ලෙස කටයුතු කිරීම ආදී කරුණු රාශියක් දැනට ක්‍රියාත්මක කෙරෙන බවද සඳහන් කළේය.මේ අතර ඒ මහතා පෙන්වා දුන්නේ අක්කර 200 ට අඩු සියයට 45ක් තරම් වන සුළු වාර්මාර්ග සංවර්ධනය ගොවිජන සේවා දෙපාර්තමේන්තුවට අයත් වුවත් ඒ හා සම්බන්ධ අනෙකුත් රාජ්‍ය ආයතනවලද සහයෝගය ලබාගෙන සංවර්ධන කටයුතු සිදුකර ඒවා ආරක්ෂා කිරීමේ වගකීම දෙපාර්තමේන්තුව භාරගත යුතු බවත් මේ වනවිට සංවර්ධනය කළයුතු සියලූම සුළු වාර්මාර්ග හදුනාගෙන ඒවා කාලසීමාවකට යටත්ව සංවර්ධනය කිරීමට පියවර ගත යුතු බවත්ය."පොහොර සහනාධාරය ලබාදීමේදී දෙපාර්තමේන්තුවට මේ වනවිට ලැබී ඇති පැමිණිලි ඉතාම අල්පය. පොහොර සහණාධාරය සඳහා සමෘද්ධියට වෙන්කරන මුදල මෙන් පස් ගුණයක් පමණ වෙන්කර තිබෙනවා. එය ආධාරයක් ලෙස නොව ආයෝජනයක් ලෙස සැලකේ.මෙසේ ගොවියන්ට අවශ්‍ය සියලූම පහසුකම් ලබාදෙනවා වාගේම ඔවුන්ගේ නිෂ්පාදනයන්ට අවශ්‍ය වෙළෙඳපොළ සකසාදීමටද මැදිහත්කරුවකු ලෙස ක්‍රියාකිරීමට අවශ්‍යය වෙනවා. එක්සත් ජාතික පක්ෂය විසින් වසාදමා තිබූ වී අලෙවි මණ්ඩලය නැවතත් විවෘතකර ගොවීන්ට සහතික මිලක් ලබාදීමට වත්මන් රජය ක්‍රියාකළා" යනුවෙන් ඒ මහතා වැඩිදුරටත් සඳහන් කළේය.ගොවිජන සේවා දෙපාර්තමේන්තුවේ හිටපු කොමසාරිස්වරයකු වූ අයි. කේ වීරවර්ධන මහතා විසින් රචිත තට්ටු මාරු හා කට්ටි මාරු ග්‍රන්ථය, ගොවිජන සේවා දෙපාර්තමේන්තුව විසින් සම්පාදිත පල්ගස්වැව සහ එල්ලංගොඩ වැව් පුන්රුත්තාපනය සහ සංරක්ෂණය වාර්තාව, වැව් සිතියම සහ ජලපෝෂක ප්‍රදේශ ඇතුළත් ග්‍රන්ථ ඇමතිවරයා වෙත පිළිගැන්වීමද මෙහිදී සිදු විය.ඇමැතිවරුන් වන අතාවුද සෙනෙවිරත්න, මිල්රෝයි පුනාන්දු, එස්. බී නාවින්න, මහින්ද යාපා අබේවර්ධන, ආර්ථික සංවර්ධන නියෝජ්‍ය අමාත්‍යවරුන් වන සුසන්ත පුංචිනිලමේ, එස්. එම්. චන්ද්‍රසේන, ගොවිජන සේවා දෙපාර්තමේන්තුවේ කොමසාරිස් සුනිල් වීරසිංහ, ආර්ථික සංවර්ධන අමාත්‍යංශයේ අතිරේක ලේකම්වරුන් වන ශාන්ත බණ්ඩාර, පි‍්‍රයන්ත මායාදුන්නේ, චන්ද්‍රා වික්‍රමසිංහ මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303197</link>
    <topic>බත් පතේ ගොළුබෙල්ලෝ</topic>
    <author>සිරිසේන රාජපක්ෂ</author>
    <content>කුඩා ගොළුබෙල්ලන් දෙදෙනකු සහිත බත් පාර්සලයක් අලෙවි කළ බව කියන කේටරින් සර්විස් අයිතිකරුවෙකුට මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය රු. 5000ක දඩයක් ඊයේ (18) නියම කළාය.මෙසේ දඩ නියම කෙරුණේ නාරාහේන්පිට ප්‍රදේශයේ කේටරින් සර්විස් හිමිකරුවෙකුටය. අහිතකර ලෙස ආහාර පිළියෙළ කිරීම හා මනුෂ්‍ය පරිභෝජනයට නොසුදුසු ආහාර මනුෂ්‍ය පරිභෝජනයට ඉදිරිපත් කිරීම යන චෝදනා දෙක යටතේ මෙම කේටරින් සර්විස් අයිතිකරු කොළඹ මහ නගර සභාවේ මහජන සෞඛ්‍ය පරීක්ෂක අංශය මඟින් මාලිගාකන්ද මහේස්ත්‍රාත් අධිකරණය වෙත ඊයේ (18) ඉදිරිපත් කර තිබිණ.ඒ අවස්ථාවේ අදාළ චෝදනාවට චුදිත වරද පිළිගන්නා බව නීතිඥ ඩෙන්සිල් ලොයිඩ් ග්‍රේ මහතාගේ මාර්ගයෙන් අධිකරණයට දැනුම් දීමෙන් අනතුරුව මහේස්ත්‍රාත්වරිය චුදිතට ඉහත කී ලෙස දඩ නියම කළාය. බත් පාර්සලයේ තිබූ ගෝවා වැංජනයේ කුඩා ගොළුබෙල්ලන් දෙදෙනා මැරී සිටි බව අධිකරණයේදී හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303198</link>
    <topic>නැඟෙනහිර දුම්රිය පොළ 23ක් නවීකරණයට</topic>
    <author>නිමල් රාජපක්ෂ</author>
    <content>නැඟෙනහිර පළාතේ දුම්රිය ස්ථාන විසිතුනක් (23) රුපියල් තුන්කෝටි අසූ‍දෙලක්ෂ අසූදහසක වියදමකින් නවීකරණය කිරීමට දුම්රිය දෙපාර්තමේන්තුව තීරණය කොට ඇත.ගල්ඔය දුම්රිය ස්ථානයේ සිට මඩකළපුව දක්වා නවීකරණය කරන දුම්රිය ස්ථාන අතරින් පොළොන්නරුව, මඩකළපුව හා ත්‍රිකුණාමලය යන දුම්රිය ස්ථානවල අංග සම්පූර්ණ කාමරවලින් සමන්විත නවාතැන් පහසුකම් ඇතැයි දුම්රිය දෙපාර්තමේන්තුවේ අධ්‍යක්ෂ සැලසුම් විජය සමරසිංහ මහතා පවසයි.දැයට කිරුළ සංවර්ධන වැඩසටහනට සමගාමීව සංවර්ධනය කරන මේ දුම්රිය ස්ථානවල නවිකරණ කටයුතු මේ වසරේ ප්‍රථම කාර්තුව තුළ නිම කිරීමට දුම්රිය දෙපාර්තමේන්තුව තීරණය කොට ඇත.ගල්ඔය, මනම්පිටිය, හිඟුරක්ගොඩ, වැලිකන්ද, පූනෑව, වාලච්චේන, එරාවුර්, කන්තලේ, තම්පලගාමන්, චයිනබේ, ත්‍රිකුණාමලය, ගල්ලෑල්ල, මොල්ලිපොතාන, බණ්ඩාරමුල්ල, කල්කුඩා, පොළොන්නරුව හා මඩකලපුව ඇතුළු දුම්රිය ස්ථාන මේ ව්‍යාපෘතිය යටතේ නවීකරණය කරනු ඇතැයිද සමරසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n1303199</link>
    <topic>හමුදාවට එරෙහිව එල්ලවන ඕනෑම යෝජනාවකට විරුද්ධයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ හමුදාවන්ට එරෙහිව එල්ලවන කුමන යෝජනාවකට වුවද විරෝධය පළකරන බව රජය අවධාරණය කරයි.ශ්‍රී ලංකාවේ යුද අපරාධ සිදුවූ බවට පවසමින් කොටි හිතවාදී පිරිස් තමිල්නාඩුවේ විරෝධතාවන් පවත්වන බවද සැබැවින්ම එය ත්‍රස්තවාදයට සමාන ක්‍රියාකාරකම් බවද ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා පවසයි.ඒ මහතා මේ බව සඳහන්කර ඇත්තේ ජාත්‍යන්තර මාධ්‍ය වෙත විශේෂ ප්‍රකාශයක් කරමිනි. ශ්‍රී ලංකාවට එරෙහිව අමෙරිකා එක්සත් ජනපදය විසින් ජගත් මානව හිමිකම් කවුන්සලය වෙත ඉදිරිපත් කරන යෝජනා කිසිසේත්ම ඉදිරිපත් කළ යුත්තක් නොවන බව පෙන්වාදෙන ශ්‍රී ලංකා මහ කොමසාරිස්වරයා ශ්‍රී ලංකාවේ අභ්‍යන්තර ක්‍රියාවලිය සම්බන්ධයෙන් අන්තර්ජාතික ප්‍රජාවගේ මැදිහත්වීමක් කිසිසේත්ම අවශ්‍ය නොවන බවද ප්‍රකාශකර ඇත.ශ්‍රී ලංකාවට එරෙහිව විරෝධතා දක්වන තමිල්නාඩු ප්‍රජාව මෑතකදී ශ්‍රී ලංකාවේ සංචාරය‍ ‍කර නොමැති පිරිසක් බවද කිසිවිටෙක ශ්‍රී ලංකාවට නොපැමිණි ඔවුන් පදනම් විරහිත දූෂමාන ආරංචි මත කටයුතු කරන බවද සඳහන්කර තිබේ.ඔවුන්ගේ ඇතැම් ක්‍රියාවන් ත්‍රස්තවාදීන්ගේ ක්‍රියාකාරකම්වලට සමාන බවද මෑතකදී ශ්‍රී ලාංකික වන්දනාකරුවන්ට සහ භික්ෂූන් වහන්සේට පහරදීම පසුගිය කාලයේ එල්.ටී.ටී.ඊයේ ප්‍රචණ්ඩකාරී පිළිවෙතම බවද පෙන්වාදෙන ඉන්දියාවේ ශ්‍රී ලංකා මහ කොමසාරිස්වරයා මේ සම්බන්ධයෙන් වහාම ක්‍රියාත්මක වන ලෙස ඉන්දීය රජයට සහ පොලීසියට දැනුම්දී තිබෙන බවද පවසා ඇත.ශ්‍රී ලංකාවට එරෙහිව ජගත් මානව හිමිකම් කවුන්සලය වෙත ඉදිරිපත් කිරීමට යන යෝජනා සම්බන්ධයෙන් අදහස් දක්වමින් මහ කොමසාරිස්වරයා සඳහන්කර ඇත්තේ එවැනි යෝජනාවක කිසිඳු සත්‍යතාවක් නොමැති බවත් ඒ සඳහා ශ්‍රී ලංකා රජයේ විරෝධය පළකරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031910</link>
    <topic>ජාති-ආගම් භේදයෙන් තොරව පොලිසිය සැමට එක ලෙස යුක්තිය ඉටු කිරීමට බැඳී සිටිනවා</topic>
    <author/>
    <content>සියලු ආගම්වලට හා ජාතීන්ට අයත් තැනැත්තන්ගේ ආරක්ෂාව සුරක්ෂිත කිරීමටත් සැමට එකලෙස යුක්තිය ඉටු කිරීමටත් පොලිසිය සැමවිටම බැඳී සිටින බව වගකීමෙන් යුතුව අවධාරණය කරන බව පොලිස්පති එන්. කේ. ඉලංගකෝන් මහතා නිවේදනයක් නිකුත් කරමින් කියා සිටී.‍එම නිවේදනයේ මෙසේද දැක්වේ. ශ්‍රී ලංකාව ඈත අතීතයේ පටන් බහු වාර්ගික, බහු ආගමික රටකි. ඒ නිසාම සිංහල, දෙමළ, මුස්ලිම්, මැලේ, බර්ගර් වැනි විවිධ ජාතීන් මෙන්ම බෞද්ධ, හින්දු, මුස්ලිම්, කතෝලික ආදි විවිධ ආගම් අදහන සාමාජයක් අප වටා තිබේ. කාලාන්තරයක් තිස්සේ මේ සියලු ආගම්වලට අයත් ජාතීන් එක රටක් ලෙස සමගි සම්පන්නව ජීවත් විය. දශක තුනකට අධික කාලයක් තිස්සේ පැවති එල්.ටී.ටී.ඊ. ත්‍රස්තවාදය නිසා නිදහස් වටපිටාව දිගු කලක් රටට අහිමිව තිබුණද සේනාධිනායක මහින්ද රාජපක්ෂ මැතිතුමන් යටතේ යුද්ධය නිමා කිරිමත් සමඟින් ශ්‍රී ලකාවට සාමය උදාවී යළිත් ප්‍රජාතන්ත්‍රවාදය ස්ථාපිත වී තිබේ.සෑම තැනැත්තෙකුටම තමන් කැමති ආගමක් ඇදහීමට ආගමික නිදහසකුත්, සෑම පුරවැසියෙකුටම නිදහස් අදහස් ප්‍රකාශනයට, භාෂණයේ අයිතියකුත් ආණ්ඩුක්‍රම ව්‍යවස්ථාවෙන්ම හිමිව තිබේ.සෑම තැනැත්තෙකුටම නිදහසේ හිරිහැරයකින් තොරව ජීවත්වීමට මෙන්ම සෑම පුරවැසියෙකුටම ගැටලුවකදී ඒ සම්බන්ධයෙන් තම අදහස් මතවාද ප්‍රකාශනයටත් නිදහසක් ඇත. එවැනි අදහස් දැක්වීම් මෙන්ම ප්‍රකාශයන් ජාතීන් අතර පැන නගින ගැටලු ලෙස හුවා දැක්වීමට ඇතැමුන් උත්සාහ කළද ඒවා හුදු ජාතීන් අතර හෝ ආගම් අතර පැන නගින ගැටලු නොවේ.යම් ගැටලුවකදී එම ගැටලුවට සම්බන්ධ සියලු පාර්ශ්ව එක්ව සාකච්ඡා කොට විසඳුම් සෙවීම ප්‍රජාතන්ත්‍රවාදී රටක ක්‍රමවේදයයි. විවිධ අයවලුන් කුමන ප්‍රකාශ මතවාද ඉදිරිපත් කළ ද ඒවා රටේ සම්මත නීතියට අනුකූල විය යුතුය. මෙම පසුබිම තුළ මෙරට ජාතික ආගමික සහයෝගිතාවය සහ සහජීවනය බිඳ දැමීම සඳහා ඇතැම් පිරිස් සූක්ෂම ලෙස උත්සාහ දරමින් සිටින බවක් පෙනී යයි.සියලු ජාතීන්ට සහ ආගම්වලට අයත් සෑම තැනැත්තෙකුගේම ආරක්ෂාව සුරක්ෂිත කිරීම පොලිසිය සතු යුතුකමක් මෙන්ම වගකීමද වන්නේය. රට තුළ බලපවත්නා නීතිය සැමට සාධාරණ ලෙස ක්‍රියාත්මක කිරීමට පොලිසිය බැඳී සිටියි.එබැවින් සියලුම ජාතීන්ට හා ආගම්වලට අයත් තැනැත්තන්ගේ ආරක්ෂාව සුරක්ෂිත කිරීමටත් සැමට එක ලෙස යුක්තිය ඉටු කිරීමටත් පොලිසිය සැමවිට බැඳී සිටින බව වගකීමෙන් යුතුව අවධාරණය කර සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031911</link>
    <topic>අලුත්ගම සංඝමිත්තා බාලිකාවේ</topic>
    <author>කළුතර දිස්ත්‍රික් සංචාරක, කටුකුරුන්ද සමූහ</author>
    <content>බේරුවල අධ්‍යාපන කොට්ඨාසයේ අලුත්ගම සංඝමිත්තා නවෝද්‍යා බාලිකා මහා විද්‍යාලයේ දින (06) හයක් තිස්සේ පවතින විදුහල්පති අර්බුදය හේතුවෙන් ඊයේ (18) දා ගුරුවරුන් 37 දෙනකු සේවයට පැමිණ නැති බව පාසල් සංවර්ධන කමිටුවේ මවුපියෝ පවසති.මේ හේතුවෙන් ඊයේ (18) දහවල් වන තුරුත් පාසලට පැමිණ සිටියේ විදුහල්පතිනිය ඇතුළු ගුරුවරුන් (05) පස්දෙනකු බව දෙමාපියෝ පවසති.පාසලේ දැනට සිසුවියන් 1450ක් පමණ අධ්‍යාපනය ලබන ප්‍රදේශයේ කීර්තිමත් පාසලකි. දැනට පාසලේ පවතින අර්බුදයට හේතුවී ඇත්තේ මේ වසරේ පාසල් වාරය ආරම්භයේ සිට විදුහල්පතිනිය වශයෙන් කටයුතු කළ වැඩ බැලූ විදුහල්පතිනිය රාජකාරි සිදු කරමින් සිටියදී පසුගිය 11 වනදා තවත් විදුහල්පතිනියක් මේ විද්‍යාලයට පැමිණීමත් සමඟ එදා සිට පාසලේ දරුවන්ගේ දෙමාපියන් නැවත විදුහල්පතිවරියක් පැමිණීම සම්බන්ධයෙන් දෙමාපියන් පසුගිය 12 වනදා පාසල ඉදිරිපිට ගේට්ටුව අසල උද්ඝෝෂණයක නිරත විය.එම ස්ථානයට අලුතින් පැමිණි විදුහල්පතිනිය පැමිණියද දෙමාපියන් විසින් නැවත හරවා යවා තිබේ. අපට ඉන්න විදුහල්පතිනිය අපට හොඳයි කියලා උද්ඝෝෂණය කළහ. ඉන් අනතුරුව එදා සිට පාසලේ ගුරු මණ්ඩලය විසින් යම් යම් අර්බුදකාරී තත්ත්වයක් ඇති කළ බව මවුපියන් පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031912</link>
    <topic>දිනාගත් නිදහස නැති කිරීමට කිසිවකුටත් ඉඩ තබන්නේ නෑ</topic>
    <author>චන්දිමා එදිරිමාන්න</author>
    <content>දකුණු ඉන්දියාවේ ජයලලිතා මහත්මියට ඕනෑ විදිහට මෙරට දෙමළ ජනයා හැසිරවීමට නොහැකි බවත් ශ්‍රී ලංකාවේ සිංහල, දෙමළ, මුස්ලිම්, සියලු ජනතාව එකාවන්ව ජීවත්වුණු බවත්, දිනූ නිදහස කිසිවකුටත් නැති කිරීමට ඉඩ ලබා නොදෙන බවත් ඇමැති විමල් වීරවංශ මහතා අවධාරණය කරයි.සිංහල, දෙමළ, මුස්ලිම් ජනතාව එකිනෙකා ඈත්කොට එකිනෙකා තරහා කරවීමට ඔවුන් ගන්නා උත්සාහය හෙළා දකින බවත් ඇමැතිවරයා කීය.මාතලේ “රෝස්වත්ත” ජනසෙවණ විරු ගම්මානයට මුල්ගල තැබීමේ අවස්ථාවට සහභාගී වෙමින් ඉදි කිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා එම අදහස් ප්‍රකාශ කළ අතර එහි දී තවදුරටත් මෙසේද කීය.ජයලලිතා නෝනා දකුණු ඉන්දියාවේ සිට මේ රට ගිණිතියන්න උත්සහ කරනවා.ලෝකය පුරා ඉන්න කෝටි සංඛ්‍යාත ජනතාවට දෙමළ රාජ්‍යයක් නිර්මාණය කිරීමට අවශ්‍ය නම් ඒකට සුදුසුම ස්ථානය දකුණු ඉන්දියාව ඇතුළු කේරලේ කර්නාටක ප්‍රදේශය බව අපි මතක් කර දෙනවා. ඒක නිසා අපේ වැඩක් අපිට කරගන්න ඉඩදීලා අපිට කරදර නොකර ඕන රටක් එහෙම හදාගන්න කියලා අපි යෝජනා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031913</link>
    <topic>ගංජා මිශ්‍ර මදන මෝදක 13kg ළඟ තබා ගෙන 10000ක් දඩ කයි</topic>
    <author>සිරන්ජනි කුමාරි</author>
    <content>පාසැල් සිසුන්ට අලෙවි කිරිම සදහා ගංජා මිශ්‍ර මදන මෝදක 13kg ළඟ තබා ගැනිමේ චෝදනාවට අධිකරණය හමුවේ වරද පිළිගත් පුද්ගලයෙකුට රුපියල් 10,000ක දඩයක් නියම ක‍ළ කොළඹ අතිරේක මහේස්ත්‍රාත් ප්‍රහර්ශා රණසිංහ මහත්මිය වසර පහකට අත්හිටවු වසරක බරපතල වැඩ සහිත සිරදඩුවමක් ද නියම කළේය.වැල්ලම්පිටිය පදිංචි කංකානම්ලාගේ දම්මි ප්‍රියශාන්ත නැමැත්තාට මෙසේ දඩුවම් නියම විණ.ගංජා මිශ්‍ර මදන මෝදක 250g පැකට් 50හේ පෙට්ටි එකක් පොලිසිය විසින් අත්අඩංගුවට ගෙන තිබිණ.මිශ්‍ර පාසලක් අසල සිල්ලර වෙළෙදසැලක් පවත්වන මුවාවෙන් ළමයින්ට මදන මෝදක සැකකරු විසින් අලෙවි කරන බවත් ඔහුට මීට පෙර පෙරවරදක් ද ඇති බවට පොලිසිය අධිකරණය‍ට දැන්විය.විෂ හා අන්තරාදායක ‍ඔෟෂධ පනතේ වගන්ති ප්‍රකාරව සැකකරු චෝදනා ගොනු කර තිබු අතර වැල්ලම්පිටිය පොලිසියේ සැරයන් (51910) සිසිර සැකකරු අධිකරණය‍ට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031914</link>
    <topic>ක්ෂය රෝගය පැතිරීමේ අවදානමක්</topic>
    <author>සන්ධ්‍යා කරුණාරත්න</author>
    <content>හඳුනා නොගත් ක්ෂය රෝගීන් 3000 ක් විවිධ ප්‍රදේශවල නිදහසේ සැරිසැරීම හේතුවෙන් රට පුරා රෝගය පැතිරීමේ අවදානමක් පවතින බව ජාතික ක්ෂය රෝග මර්දන ව්‍යාපාරය පවසයි.‍ලෝක සෞඛ්‍ය සංවිධානයේ ඇස්තමේන්තුව අනුව රෝගීන් 13,000ක් වාර්ෂිකව හඳුනාගත යුතු වුවත් රෝහල් පද්ධතිය මඟින් වාර්ෂිකව හඳුනා ගත් රෝගීන් සංඛ්‍යාව වන්නේ 10,000ක් බව ජාතික ක්ෂය රෝග මර්දන ව්‍යාපාරයේ නියෝජ්‍ය අධ්‍යක්ෂ විශේෂඥ වෛද්‍ය සුදත් සමරවීර මහතා පැවැසුවේය.ලෝක ක්ෂය රෝග මර්දන දිනය මේ මස 24 වැනිදාට යෙදී ‍ඇත. "ක්ෂ‍ය රෝගය අනාගත පරපුරට දායාද නොකරමු." මෙවර තේමාව වේ. ලෝක ක්ෂය රෝග දිනය නිමිත්තෙන් සෞඛ්‍ය අධ්‍යාපන කාර්යාංශය සංවිධානය කළ මාධ්‍ය සම්මන්ත්‍රණයට සහභාගී වෙමින් ඒ මහතා මේ බව ඊයේ (18) ප්‍රකාශ කළේය.ක්ෂය රෝගය සම්පූර්ණයෙන්ම සුව කළ හැකි රෝගයක් වන අතර එම රෝගීන් සමාජයෙන් කොන් කළ යුතු නොවන බවත් රෝගියකු හඳුනා ගැනීමෙන් පසුව ලබාදෙන ඖෂධ මඟින් අනෙක් අයට බෝ විය හැකි විෂබීජය මර්දනය වීම නිසා සාමාන්‍ය පරිදි සමාජයේ ගැවසිය හැකි බවත් ඒ මහතා පැවැසුවේය.ක්ෂය රෝගය ව්‍යාප්ත කරවන මයිකොබැක්ටීරියම් ටියුබකියෝලෝසිස් නමැති බැක්ටීරියාව තුන්වැනි ලෝකයේ සියලුම පුද්ගලයන්ට ශරීරගතව පවතින අතර සිරුරේ ප්‍රතිශක්තිය හීන වීම මඟින් රෝගය උත්සන්න වීම සිදුවේ.විශේෂයෙන්ම එච්.අයි.වී. ඒඩ්ස් රෝගය පවතින පුද්ගලයන්ට මේ රෝගය වැළඳීමේ ප්‍රවනතාව ඉහළ අගයක් ගන්නා අතර ඔවුන්ගේ ප්‍රතිශක්තිය අඩු වීම හේතුවෙන් ‍ඒඩ්ස් පවතින රෝගීන්ට බැක්ටීරියාව ශරීරගත වීමෙන් ඔවුන් වැඩි වශයෙන් මරණයට ගොදුරු වීමේ අවදානම ඉහළය.පෙනහලුවලට පමණක් නොව අස්ථි, මොළය, අන්ත්‍රය, වකුගඩු, ගර්භාෂය ඇතුළු සිරුරේ ඕනෑම අවයවයකට බැක්ටීරියාව ආසාදනය වීමේ ඉඩකඩ පවතියි.කොළඹ, ගම්පහ, කළුතර, රත්නපුර ප්‍රදේශවලින් වැඩිපුර රෝගීන් වාර්තා වන අතර එම ප්‍රදේශවල ජනගහනය ඉහළ අගයක් ගැනීම හා අපිරිසිදු වාතාශ්‍රය රෝගීන්ගේ සංඛ්‍යාව ඉහළ යාමට හේතු වී තිබේ.සති දෙකකට වඩා පවතින කැස්ස රෝගයේ ප්‍රධානම රෝග ලක්ෂණය වන අතර කෑම අරුචිය, බර අඩුවීම, රාත්‍රි කාලයේ මඳ උණ හා දහදිය දැමීම‍, අධික තෙහෙට්ටුව, හතිය, පපුවේ වේදනාව, සෙම සමඟ ලේ පිටවීම යනාදී රෝග ලක්ෂණ ද හට ගනියි. සති දෙකකට වඩා යමෙකුට කැස්ස පවතියි නම් ළඟම ඇති රෝහලට ගොස් සෙම පටල පරීක්ෂාවක් සිදු කර ගැනීමෙන් රෝගය හඳුනා ගත හැකිය.ශ්‍රී ලංකාවේ ක්ෂය රෝගය මර්දනය කිරීමට ගෝලීය අරමුදලෙන් ඩොලර් මිලියන 5.7 ක මුදලක් මේ වසර සඳහා ලබාදීමට තීරණය කර ඇත.සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ නියෝජ්‍ය අධ්‍යක්ෂිකා ආර්.ඩී.එ‍ෆ්.සී. කාන්ති, ජාතික ක්ෂ‍ය රෝග මර්දන ව්‍යාපාරයේ අධ්‍යක්ෂ වෛද්‍ය ඩී.එන්.ජී. සෙනෙවිරත්න, මහනුවර ශික්ෂණ රෝහලේ ළය රෝග සම්බන්ධ කායික වෛද්‍ය අනෝමා සිරිබද්දන මහත්ම මහත්මීහු මේ අස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=n13031915</link>
    <topic>ගෝල්ඩන් කී නඩුවේ 6 වැනි විත්තිකාරිය අත්අඩංගුවට ගැනීමට පියවර</topic>
    <author>කුමුදු හෙට්ටිආරච්චි</author>
    <content>ගනුදෙනුකරුවන් විසින් ගෝල්ඩන් කී ක්‍රෙඩිට් සමාගමේ තැන්පත් කළ රුපියල් කෝටි 430කට අධික මුදලක් සාවද්‍ය ලෙස පරිහරණය කිරීම ඇතුළු චෝදනා 91ක් යටතේ පවරා ඇති නඩුවේ 06 වන විත්තිකාරිය වන සිසිලි ප්‍රියා කොතලාවල අත්අඩංගුවට ගැනීමට අවශ්‍ය පියවර නීතිපතිවරයා විසින් ගෙන ඇති බව ජ්‍යෙෂ්ඨ රජයේ නීතිඥ දමිත් තොටවත්ත මහතා කොළඹ මහාධිකරණය හමුවේ ඊයේ (18) පැවැසීය.පෙර නඩු දිනයේදී අධිකරණය විසින් කළ නියෝගය අනුව එංගලන්තයේ ජීවත්වන බව කියන 06 වන විත්තිකාරිය අත්අඩංගුවට ගැනීම සඳහා අධිකරණ අමාත්‍යාංශය හරහා වරෙන්තු ක්‍රියාත්මක කිරීම සම්බන්ධව නීතිපතිවරයාගේ විශේෂ අවධානය යොමුකැර ඇති බවත් ජ්‍යෙෂ්ඨ රජයේ නීතිඥ දමිත් තොටවත්ත මහතා අධිකරණයට දන්වා සිටියේය. කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය හමුවේ මෙම නඩුව කැඳවුණි.නඩුව ඊයේ (18) විවෘත අධිකරණයේ කැඳවු අවස්ථාවේ සෙලින්කෝ සමූහ ව්‍යාපාරයේ අධිපති ලලිත් කොතලාවල ඇතුළු සෙසු විත්තිකරුවෝ 8 දෙනා අධිකරණය හමුවේ පෙනී සිටියහ.පෙර දින අධිකරණය කළ නියෝග මත සියලු විත්තිකරුවන්ගේ ඇපකරුවන් ද අධිකරණයට පැමිණ සිටියහ.නඩුවේ 06 වන විත්තිකාරිය අත්අඩංගුවට ගැනීමට පෙර නඩු දිනයේ අධිකරණය මඟින් නියෝග කළද මේ වනතෙක් එම විත්තිකාරිය අත්අඩංගුවට ගැනීම සම්බන්ධව කිසිදු දැනුම්දීමක් රජයෙන් කැර නැති බව බ්‍රිතාන්‍ය මහකොමසාරිස්වරයා තැන්පත්කරුවන් හට දන්වා ඇතැයි අගතියට පත් තැන්පත්කරුවන් වෙනුවෙන් පෙනී සිටි නීතිඥ සුමුදු හේවගේ මහතා ඊයේ (18) අධිකරණයට දන්වා සිටියේය. ඒ ගැන සඳහන් වන ලියවිල්ලක්ද නීතිඥ සුමුදු හේවගේ මහතා විසින් අධිකරණයට ඉදිරිපත් කරන ලදී.නඩුවේ පස්වන විත්තිකරුවන ලලිත් කොතලාවල මහතාට අධිකරණ ශාලාව තුළදී ගනුදෙනුකරුවෙක් විසින් තර්ජනය කළ බව ජනාධිපති නීතිඥ රියන්සි අර්සකුලරත්න මහතා ඊයේ (18) විනිසුරුවරියට දන්වා සිටියේය.අධිකරණ ශාලාව තුළදී කිසිවකුට හෝ තර්ජනය කිරීමක් සිදුවුවහොත් ඒ සම්බන්ධයෙන් වහා උසාවි පොලිස් නිලධාරිවරයාට දන්වා නීතිමය පියවර ගන්නා ලෙසට විනිසුරුවරිය ඊයේ (18) දන්වා සිටියාය.1999 මාර්තු මස 23 සහ 2008 දෙසැම්බර් මස 24 යන කාලය අතරතුරදී බම්බලපිටියේදී දැනට ජීවතුන් අතර නොමැති කුමාරස්වාමි නල්ලන්තුවාන් යන අය සමඟ එක්ව 1988 අංක 78 දරන මූල්‍ය රෙගුලාසි පනතේ 2(11) වගන්තියේ කොන්දේසිවලට පටහැනි ආකාරයට මූල්‍ය ව්‍යාපාරයක් පවත්වාගෙන යෑම සඳහා එකඟවීමෙන් හෝ එකී වරද සිදුකිරීමෙන් හෝ සිදුකිරීම සඳහා අනුබල දීමෙන් හා අනුබලදීමට කුමන්ත්‍රණය කිරීම.මෙම කුමන්ත්‍රණයේ ප්‍රතිඵලයක් ලෙස සීමාසහිත ගෝල්ඩන් කී ක්‍රෙඩිට් සමාගම යන නමින් මූල්‍ය ව්‍යාපාරයක් පවත්වාගෙන ගොස් තැන්පත්කරුවන් විසින් තැන්පත් කළ රුපියල් 429,99,78497 ක් සාවද්‍ය ලෙස පරිහරණය කිරීම ඇතුළු චෝදනා 91ක් යටතේ සෙලින්කෝ සමූහ ව්‍යාපාරයේ සභාපති ලලිත් කොතලාවල ඇතුළු එහි අධ්‍යක්ෂ මණ්ඩලයේ නවදෙනකුටම එරෙහිව එම නඩුව නීතිපතිවරයා විසින් පවරා තිබුණි.කාවන් මයිකල් පෙරේරා, ප්‍රසන්න සුමනසේකර, එස්. ටී. කරුණාරත්න, නිරන්ජන් ප්‍රනාන්දු, ලලිත් කොතලාවල, සිසිලිප්‍රියා කොතලාවල, කාමනී කමලාදේවි කරුණාරත්න, පී. එස්. රණසිංහ, ඩබ්ලිව්. ආර්. ධර්මසිරි යන විත්තිකරුවනට එරෙහිව එසේ චෝදනා ගොනු කර ඇත.විත්තිකරුවනට එරෙහිව නීතිපතිවරයා විසින් අධිචෝදනා 91ක් යටතේ පවරා ඇති මෙම නඩුවේ සාක්කිදීම සඳහා සාක්කිකරුවන් හත්සිය හැත්තෑ අටදෙනකු නම් කැර ඇත.පළමු හා දෙවන විත්තිකරුවන් වෙනුවෙන් ජනාධිපති නීතිඥ අනිල් සිල්වා හා ජයන්ත වීරසේකර යන මහත්වරු පෙනී සිටියහ.තුන්වන විත්තිකරු වෙනුවෙන් ජනාධිපති නීතිඥ ආනන්ද විජේසේකර මහතා සමඟ නීතිඥ නිරෝෂන් පෙරේරා යන මහත්වරු පෙනී සිටියහ.පස්වන විත්තිකරු වන ලලිත් කොතලාවල මහතා වෙනුවෙන් ජනාධිපති නීතිඥ රියන්සි අර්සකුලරත්න මහතා පෙනී සිටි අතර හත්වන විත්තිකාරිය වෙනුවෙන් ජනාධිපති නීතිඥ නලින් ලද්දුවහෙට්ටි මහතා පෙනී සිටියේය.නඩුව නැවත කැඳවීම ලබන මැයි මස 10 වැනිදාට කල් තැබූ විනිසුරුවරිය එදිනට ඇපකරුවන් සම්බන්ධව සවිස්තර වාර්තාවක් අධිකරණයට ඉදිරිපත් කරන ලෙසට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303191</link>
    <topic>කෑගල්ලේ පාසල්වලට පරිගණක විද්‍යාගාර 162ක්</topic>
    <author>රඹුක්කන විශේෂඔස්වල්ඩ් ගොඩකුඹුර</author>
    <content>කෑගල්ල දිස්ත්‍රික්කයේ පාසල් දරු දැරියන්ගේ පරිගණක සාක්ෂරතාව ඉහළ නැංවීම සඳහා පරිගණක විද්‍යාගාර 162ක් මේ වසරේ ඉදිකෙරේ.දැනට 14%ක්ව පවතින කෑගල්ල දිස්ත්‍රික්කයේ පාසල් සිසුන්ගේ පරිගණක සාක්‍ෂරතාව ඉදිරි වසර තුනක කාලය ඇතුළත 75%ක් දක්වා ඉහළ නැංවීමට මේ මඟින් අපේක්‍ෂිත බව විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා පවසයි.ජනාධිපති මහින්ද රාජපක්‍ෂ මහතාගේ සංකල්පයකට අනුව ක්‍රියාත්මක මහින්දෝදය විද්‍යාගාර 22ක් කෑගල්ල දිස්ත්‍රික්කයේ ඉදි කෙරේ.ඒ කෑගල්ල අධ්‍යාපන කලාපයේ 08ක්, මාවනැල්ල අධ්‍යාපන කලාපයේ 04ක් හා දෙහිඕවිට අධ්‍යාපන කලාපයේ 10ක් වශයෙනි. ඒ සඳහා රජය වැය කරන මුදල රුපියල් මිලියන තුන්සිය හැටකි.දිස්ත්‍රික්කයේ පාසල් ආශ්‍රිතව විදුලි සංදේශ හා තොරතුරු තාක්‍ෂණ අමාත්‍යාංශය මඟින් තවත් පරිගණක විද්‍යාගාර එකසිය හතළිහක් ඉදිකෙරේ.ඒ කෑගල්ල අධ්‍යාපන කලාපයේ හතළිස් දෙකක්, මාවනැල්ල අධ්‍යාපන කලාපයේ තිස් අටක් හා දෙහිඕවිට අධ්‍යාපන කලාපයේ හැටක් වශයෙනි. ඒ සඳහා වැය කෙරෙන මුදල රුපියල් මිලියන එකසිය හැත්තෑ හයකි.මීට අමතරව ප්‍රාදේශීය ලේකම් කොට්ඨාස මට්ටමින් විහාරස්ථාන හා වෙනත් පොදු ස්ථාන ආශ්‍රිතව නැණසල මධ්‍යස්ථාන ඉදිකිරීමටද එම මධ්‍යස්ථාන භාවිතය ඉහළ නැංවීමටද යෝජිතය.මෙම පාසල් පරිගණක විද්‍යාගාර, මහින්දෝදය විද්‍යාගාර හා නැණසල මධ්‍යස්ථාන භාවිතයෙන් දිස්ත්‍රික්කයේ දරුවන්ගේ පරිගණක සාක්ෂරතාව ඉහළ නැංවීමට අපේක්‍ෂිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303192</link>
    <topic>කවරෙ ‘කාටූන්’ තැටියෙ ‘බ්ලූ ෆිල්ම්ස්’</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කුඩා ළමයෙකුගේ උපන් දින සාදයකට ත්‍යාග වශයෙන් ලැබුණු ළමා කාටූන් චිත්‍රපට සී.ඩී තැටි අතර අසභ්‍ය රූපරාමු ඇති සී.ඩී. තැටියක් ද තිබූ පුවතක් රඹුක්කන ප්‍රදේශයෙන් වාර්ථාවේ.රඹුක්කන කුරුණෑගල මාර්ගයේ පිහිටි සී. ඩී. තැටි අලෙවි කෙරෙන වෙළඳ සලකින් මෙම තැටි මිලදීගෙන තිබෙන බවට තොරතුරු වාර්තා වේ.තම දරුවා සතුටු කිරීමේ අරමුණින් චාම් ආකාරයට සූදානම් කළ මෙම උපන්දින සාද සඳහා ගමේ ලොකු කුඩා පිරිසකට ද ඇරයුම් ලැබිණි. ඒ සඳහා කවුරුත් එක්විය.කවුරුත් කා බී විනෝද වී නික්ම යෑමට මත්තෙන් තම යාළුවාට ත්‍යාග ලබා දීමේ අවස්ථාව උදාවිය. යාළුවන් ද අඩම්බරයෙන් යහළුවා අත ත්‍යාග තැබීය.පසුදින යහළුවන් ගෙනා සී.ඩී තැටි බැලීමට සූදානම් වූ දරුවා තැටි එකින් එක ගෙන බලද්දී එක් සී.ඩී තැටියක වෙනස් වූ රූප රාමු පෙළක් දිස්විය.දරුවාගේ පියා වහා ක්‍රියාත්මක වී රූපවාහිනී යන්ත්‍රය නවතා ත්‍යාග ලබාදුන් ළමයින් වෙත ගොස් සී.ඩී තැටි මිලට ගත් වෙළඳසල් ගැන අසා එම ස්ථාන වෙත ගොස් සිද්ධිය සැල කළේය.අසභ්‍ය දර්ශන සහිත සී.ඩී තැටි අලෙවි කිරීම තහනම් බැවින් ව්‍යාජ ලෙස අලෙවි කිරීමේ අරමුණින් එම සී.ඩී තැටි කවර සඳහා කාටූන් ඡායාරූප එක් කරන බවත් අලෙවි කිරීමේ දී එම තැටි ළමා චිත්‍රපට ගොන්න මත තබා අලෙවි කරන බවත් වෙළෙඳසල් හිමියා පැවැසීය.කෝපයටපත් පියා පොලිසි යෑමට උත්සාහ කරද්දී ගමේ තරුණ පිරිස එක් වී ඔහු නැවැත්වීමට සමත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303193</link>
    <topic>කඩුවෙල සමෘද්ධිලාභීන්ට නිවාස</topic>
    <author>කෝට්ටේ මධ්‍යම සමූහ / කඩුවෙල සමූහ</author>
    <content>ඉඩමක අයිතිය තිබෙන එහෙත් නිවෙසක් ඉදිකර ගැනීමට නොහැකි සමෘද්ධිලාභීන් උදෙසා කඩුවෙල නගර සභාව මඟින් ලබාදෙන රුපියල් 1,50,000ක ආධාර මුදල උපයෝගි කරගෙන ඉදිකරන ලද නිවාස 175 මේ වන විට නිම වෙමින් පවතින බව, කඩුවෙල නගර සභාවේ නගරාධිපති ජී. එච්. බුද්ධදාස මහතා කීය.බත්තරමුල්ල, රජමල්වත්ත ප්‍රදේශයේ ඉදිකර අවසාන වූ නිවෙස් දෙකක් විවෘත කිරීමෙන් අනතුරුව පැවැති උත්සව සභාවක් අමතමින් බුද්ධදාස මහතා එසේ පැවසීය.මේ වර්ෂයේ නගර සභා අරමුදලින් ග්‍රාම සේවා වසමකට නිවාස 5 බැගින් ග්‍රාම සේවා වසම් 57ක නිවාස 285ක් ඉදිකිරීමට ද මේ වනවිට කටයුතු කරගෙන යන බවද බුද්ධදාස මහතා වැඩිදුරටත් කියා සිටියේය.කඩුවෙල ප්‍රාදේශීය ලේකම් ඩී. ආර්. ජී. සූරියප්පෙරුම, නාගරික මන්ත්‍රී නිමල් සේනානායක, කීර්ති සිරිවර්ධන යන අයද කථා කළ අතර, නන්දසේන අමරසිංහ හා තුෂාර කුරේ යන නාගරික මන්ත්‍රීවරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303194</link>
    <topic>අරණායක-බකුල්වල ගමේ නිවෙස් හිමියකුට මත්පැන් බොන්නට දී දේපළ කොල්ලකන්න හදලා</topic>
    <author>මාවනැල්ල සමූහ – පී. සෙනෙවිරත්න</author>
    <content>නිවෙස් හිමියාට මත්පැන් බොන්න දී එම නිවසේ තිබූ වටිනා භාණ්ඩ සොරාගන්නට සැලසුම් කැර එම උත්සාහය අසාර්ථක වීමෙන් පසුව එම නිවෙස් හිමියාට පහරදී ඔහු මරා දමන ලද සිද්ධියට සම්බන්ධ තරුණයන් තිදෙනෙක් අත්අඩංගුවට ගැනීමට අරණායක පොලිසියට හැකි වූ බව කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක මහතා පැවැසීය.අරණායකට නුදුරු බකුල්වල ගම්මානයේ දී මේ සිද්ධිය සිදුව ඇත. සැකකරුවන් එම නිවෙසට ගොස් නිවෙස් හිමියා හට මත්පැන් පානය කිරීමට ලබාදී ඔහු වෙරිමත තත්ත්වයට පත්වූ අවස්ථාවේදී නිවසේ ඇති රන්භාණ්ඩ ආදිය පිළිබඳව ප්‍රශ්න කර තිබේ.එහිදී ඔවුනට ඒගැන නිසි ආරංචියක් නොලැබුණු විට ඔහුට පහර දී ඇත. එසේ පහර කෑමෙන් නිවෙස් හිමියා මියගොස් තිබේ.බකුල්වල ගම්මානයේ පදිංචිව සිටි එස්. එම්. උපාලි සරත් නමැති මේ තැනැත්තාගේ මරණය සිදුවූ පසුව එම තරුණයන් නිවෙස් හිමියා අධික ලෙස මත්පැන් පානය කැර ආහාර ගැනීමේදී ඒවා උගුරේ හිරවී මියගිය බව පවසා ඒ පිළිබඳව හදිසි මරණ පරීක්ෂණයක් පැවැත්වීමට සූදානම් විය.අරණායක පොලිස් ස්ථානාධිපති බුද්ධි පාදෙනිය මහතා මේ සිද්ධිය පිළිබඳව මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා වෙත කරුණු වාර්තා කිරීමෙන් පසුව විනිසුරු නියෝගයෙන් වැඩිදුරටත් පරීක්ෂණ සිදු කිරීමේදී මේ තරුණයන් පහරදීමේ සිද්ධිය අනාවරණය කර ඇත.පසුව ඔවුන් තිදෙනා ගැන පොලිසිය අධිකරණයට ඉදිරිපත් කළ අපරාධ ‘බී’ වාර්තාව වෙත අවධානය යොමු කළ විනිසුරුවරයා සැකකාර තරුණයන් තිදෙනා දින 14ක් රක්ෂිත බන්ධනාගාර ගත කරන ලෙස නියෝග කළේය.මේ සිද්ධිය පිළිබඳව පවත්වනු ලබන පරීක්ෂණ වාර්තා ආදියට අමතරව අවශ්‍ය වුවහොත් නීතිපතිවරයාගේ ද අනුමැතිය මත සිද්ධියට අදාළ සැකකරුවන් හට ඊළඟ දිනට අධිකරණය ඉදිරියේ චෝදනා පත් ඉදිරිපත් කිරීමට සූදානම් බව මෙහි පරීක්ෂණ මෙහෙයවනු ලබන අරණායක පොලිසියේ අපරාධ අංශ ස්ථානාධිපති වෝල්ටර් රණසිංහ මහතා කීය.සිද්ධිය පිළිබඳ පරීක්ෂණයක් ස්ථානාධිපති බුද්ධි පාදෙනිය මහතාගේ උපදෙස් මත පො.සැ. හරිශ්චන්ද්‍ර (22943) පො.සැ. රණතුංග (23044) හා පො.කො. දයානන්ද (32341) යන නිලධාරීහු වැඩිදුරටත් පවත්වනු ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303195</link>
    <topic>තාත්තාගේ කමිස සාක්කුවේ තිබූ ලියුමේ හැමදේම ලියා තිබුණා ....</topic>
    <author>මල්වාන සමූහ මහානාම විතානගේ</author>
    <content>මල්වාන වල්ගම පදිංචිව සිටි දෙදරු පියෙක් ගෙල වැලලාගෙන සිය දිවි හානි කරගෙන තිබේ. මෙසේ මියගොස් තිබෙන්නේ ආර්. ඩී. අතුකෝරල නමැත්තාය. මේ පිළිබඳව මරණ පරීක්ෂණය මල්වාන හදිසි මරණ පරීක්ෂක ඒ. ආර්. නවාහිබ් මහතා විසින් පවත්වන ලදී.මෙහිදී මිය ගිය තැනැත්තාගේ වැඩිමහල් පුතු වන රොෂාන් දමයන්ත අතුකෝරල සාක්කි දුන්නේය.බියගම පොලිසියේ පො.කො. ජයලත් මහතාගේ (73251) සාක්කි මෙහෙයවීම යටතේ සාක්කි දුන් සාක්කිකරු මෙසේ කීය.තාත්තා නිවෙස ආසන්නයේ රේස් බුකියක් පවත්වා ගෙන ගියා. සිද්ධිය වූ දවසේ (08 වැනිදා) උදේ තාත්තා මට කතා කරලා “ඔයා මල්ලි බලාගෙන ඉන්න. මම ජීවත්වන්නේ නැහැ” කියලා කීවා. මෙය තාත්තා හැමදාම වගේ කියූ දෙයක් නිසා මා එය ගණන් ගත්තේ නැහැ.එදින උදේ තාත්තා වෙනදා වගේ රේස් බුකියට ගියා. නමුත් රාත්‍රියේ තාත්තා ගෙදර ආවේ නැහැ. ඒ නිසා මා තාත්තාගේ ජංගම දුරකථනයට කතා කළා. එය ක්‍රියා විරහිත කරලා තිබුණා. පසුදින (09 වැනිදා) උදේ මා රේස් බුකියට ආවා. එවිට රේස් බුකිය වහලා තිබුණා.පසුව මා ඊට යාබද සැලුන් එකේ යතුර ගෙනැවිත් ඇරලා බැලුවා. එවිට තාත්තා සරමේ පටි කැබැල්ලකින් එල්ලී සිටියා. තාත්තාගේ කමිස සාක්කුවේ ලිපියක් ද තිබුණා. එහි තාත්තා විසින් මෙය සිදු කරගත් බවට සඳහන් කර තිබුණා. තාත්තා ණය වී සිටියා.මියගිය අයගේ බිරිය වන ඇඟලුම් සේවිකා ඩබ්ලිව්. රත්න කාන්ති ජයවීර මහත්මිය ද (48) සාක්කි දුන්නාය.රාගම රෝහලේ අධිකරණ වෛද්‍ය නිලධාරි ඩබ්ලිව්. ඒ. එස්. ආර්. වික්‍රමාරච්චි මහතා විසින් මළ සිරුර කපා පරීක්ෂා කරන ලදී.මෙය සියදිවි නසා ගැනීමක් බවට මරණ පරීක්ෂකවරයා නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303196</link>
    <topic>කෑගල්ලේ පොල් ඉලක්කය 2016දී හෙක්ටයාර් 21873ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ 2016 වනවිට පොල් වගා කිරීමේ ඉලක්කය හෙක්ටෙයාර් 21873 කරා යාමට බලාපොරොත්තු වන බව කෑගල්ල දිසාපති තුසිත පී. වනිගසිංහ මහතා පැවසීය.මේ අනුව පොල්ගෙඩි මිලියන 160ක පමණ අස්වැන්නක් බලාපොරොත්තු වෙයි. 2012 වසර අවසන් වන විට මේ දිස්ත්‍රික්කයේ පොල් වගා කර ඇති ඉඩම් ප්‍රමාණය හෙක්ටයාර් 19437 ක් පමණ විය.මේ දිස්ත්‍රික්කයේ ක්‍රියාත්මක ‘කප්රුක පුරවර’ වැඩසටහන අනුව ගෙවතු වගාවෙන් පොල් පැළ 96120ක් ද, පුනරුත්ථාපන වැඩසටහන අනුව පොල් පැළ 13500 ක්ද නැවත වගාව අනුව පොල් පැළ 9280 ක්ද වගා කිරීමට නියමිත යැයි දිසාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303197</link>
    <topic>කුරුමානම වැරැදිලා...</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>හෝමාගම විවිධ සේවා සමුපකාර සමිතියට අයත් හංවැල්ල, ආටිගල පොදු ග්‍රාමීය බැංකුව කොල්ල කෑමේ තැත වැරදී කොල්ලකරුවෝ පලාගොස් තිබේ.පසුගිය 04 වෙනිදා රාත්‍රි සිදු වී ඇති මෙම සිද්ධියට අනුව, බැංකුවේ ඉදිරිපස දොර අගුළු කඩා බැංකුවට ඇතුළු වූ කොල්ලකරුවෝ, මුදල් සේප්පුව කඩා දමා, මුදල් හා රන් භාණ්ඩ පැහැර ගැනීමට උත්සහ ගෙන තිබේ. එතේ එම උත්සහය අසාර්ථක වී ඇත.හංවැල්ල පොලිසිය සැකකරුවන් අත්අඩංගුවට ගැනීමට විශේෂ මෙහෙයුමක් ආරම්භ කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303198</link>
    <topic>ක්‍රිස්මස් දූපතේ හොරෙන් සිටි ශ්‍රී ලාංකිකයන් 6කට ශරීර ඇප</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>ඕස්ට්‍රේලියාවේ ක්‍රිස්මස් දූපතේ නීති විරෝධීව රැඳී සිට මෙරටට පිටුවහල් කර එවු සැකකරුවන් හයදෙනකුට එක් අයකුට ලක්ෂ 5 බැගින් ලක්ෂ 30ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස මුදා හැරුනේ මඩකලපුව, කිලිනොච්චි, නීලාවේලි පදිංචිකරුවන් හය දෙනෙකි.මේ සැකකරුවන් නීත්‍යානුකූල වරායක් නොවන මඩකලපුව මුහුදු තීරයෙන් බහුදින ධීවර යාත්‍රාවක් උපයෝගි කර ගෙන 2012.03.12 වැනි දින ඕස්ට්‍රේලියාවට යාමට පිටත් වී ඇත.මෙහි එක් සැකකරුවෙක් ගමන සංවිධානය කළ මඩකලපුවේ අයකුට රුපියල් ලක්ෂ තුන බැගින් ගෙවා ඇතැයි පරීක්‍ෂණවලදී අනාවරණය වී තිබුණි.සැකකරුවන් රැගත් ගුවන් යානය 2013.03.11 දින කටුනායක ගුවන් තොටුපලට පැමිණ තිබේ. අපරාධ පරීක්‍ෂණ දෙපාර්තමේන්තුවේ කටුනායක ඒකකයේ නිලධාරිහු සිද්ධිය සම්බන්ධව අධිකරණයට කරුණු වාර්තා කළේය.සැකකරුවන් වෙනුවෙන් ගොඩ්පි‍්‍ර කුරේ හා ශ්‍රීලාල් ප්‍රනාන්දු යන නීතිඥ මහත්වරු පෙනී සිටියහ. නැවත විභාගය 2013.08.12 වැනි දිනට කල් තැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r1303199</link>
    <topic>සතා-සීපාවුන්ටත් අධිකරණයේ පිහිට ලැබෙනවා</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>සත්ත්වයන් වෙනුවෙන් අධිකරණයේ පෙනී සිටීමේ අයිතිය නීතිඥවරුන්ට තිබෙන බව කුරුණෑගල ප්‍රධාන මහේස්ත්‍රාත් කාවින්දා නානායක්කාර මහත්මිය කුරුණෑගල මහේස්ත්‍රාත් අධිකරණයේදී කියා සිටියාය.එළ සහ මී ගවයන් 26 දෙනෙක් හිංසාකාරී ලෙස ප්‍රවාහනය කළා යැයි පස් දෙනෙකුට එරෙහිව පවරා තිබූ නඩුවක් විභාගයට ගනිමින් ඇය එසේ කීවාය.විත්තිකරුවන් වරද පිළිගැනීමට සූදානම් වූ අවස්ථාවේ සත්ව මිත්‍ර ආයතනයේ සභාපතිනියගේ ඉල්ලීම මත ගවයන්ගේ අයිතිවාසිකම් වෙනුවෙන් පෙනී සිටි නීතිඥයන්ගේ චෝදනා පිළිගැනීමට නොහැකි බැව් කී නීති ආධාර කොමිසමේ සභාපති ධර්මවිජය සෙනවිරත්න මහතා සත්ව ආඥා පනත යටතේ සතුන් ප්‍රවාහනය සඳහා බලපත්‍රයක් හා පශු වෛද්‍ය සහතිකයක් ලබාගැනීම යනුවෙන් එම චෝදනා පත්‍රය සංශෝධනය විය යුතු බව කියා සිටියේය.මෙහිදී දෙපාර්ශ්වයේම නීතිවේදීන් දැනුවත් කළ මහේස්ත්‍රාත්වරයා විවිධ අධිකරණවල මීට ප්‍රථම සතුන්ගේ අයිතිවාසිකම් වෙනුවෙන් නීතිඥවරු පෙනී සිටි බවත් ඒ අනුව මේ නඩුවට අදාළ ගවයන්ගේ අයිතිය වෙනුවෙන් පෙනී සිටීමට නීතිවේදීන්ට අයිතියක් තිබෙන බවත් ඒ අනුව විත්තියේ මූලික විරෝධතාව ප්‍රතික්ෂේප කරන බවත් කියා සිටියේය.ගවයන් මුදාහැරීමට පෙර පශු වෛද්‍යවරයෙක් මගින් වාර්තාවක් ලබා ගන්නා ලෙසත් ගවයන් රඳවා ගෙන ඉන්න ස්ථානයට යාම සඳහා සත්ව මිත්‍ර ආයතනයේ නිලධාරීන්ට අවසර ලබාදෙන ලදී.සෑම නඩු දිනයකම සතුන් අධිකරණයට ඉදිරිපත් කිරීමට ද නියම කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=r13031910</link>
    <topic>අඩු ආදායම්ලාභී කතුන්ට වියළි ආහාර</topic>
    <author>ඡායාරූපය- කොළොන්නාව සමූහ ඒ. සුමනසේන</author>
    <content>කොටිකාවත්ත මුල්ලේරියාව ප්‍රාදේශීය සභාව සංවිධාන කළ ලෝක කාන්තා දින සැමරුම් උළෙල එම ප්‍රාදේශීය සභා සභාපති ප්‍රසන්න ගුණසිංහ සෝලංග ආරච්චි මහතාගේ ප්‍රධානත්වයෙන් ගොතටුව “ශ්‍රී ලංකා නිදහස් පක්ෂ අපේ මහ ගෙදර” ශාලාවේදී පැවැත්විණි.එම අවස්ථාවට සහභාගි වූ ප්‍රාදේශීය සභා සභාපතිවරයා අඩු ආදායම් ලාභී පවුලක සාමාජිකාවකට වියළි ආහාර පාර්සලයක් ප්‍රදානය කළ අයුරු.ප්‍රාදේශීය සභා මන්ත්‍රීවරු වන ප්‍රින්ස් ගුණසේකර හා හේමසිරි අමරසිංහ මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303191</link>
    <topic>හේරත්ගේ විශිෂ්ට රංගනයෙන් ශ්‍රී ලංකාවට වැඩි වාසි</topic>
    <author>ප්‍රින්ස් ගුණසේකර</author>
    <content>වේග පන්දු යවන්නන්ට වාසි දායක බවට නායක ඇන්ජලෝ මැතිව්ස් විශ්වාසය පළකළ ආර්.ප්‍රේමදාස තණතිල්ලේ වමතින් දඟ පන්දු යවන ක්‍රීඩක රංගන හේරත් විශිෂ්ට පන්දු යැවීමක නිරත වෙමින් බංග්ලාදේශ පිල අසීරුතාවට පත් කරමින් සිටී.අද හා හෙට මේ තරගයට තවත් ඉතිරිව ඇති හෙයින් තරගය විසඳුමක් වෙත විවෘතව පවතී.පළමු ඉනිමේ කඩුලු 5ක් ලබාගත් හේරත් ඊයේ තරගය නතර කරද්දී බංග්ලාදේශ දෙවැනි ඉනිමේ පිතිකරුවන් තිදෙනෙකු දවා ගනිමින් ශ්‍රී ලංකාවට මේ තරගයේ වාසි දායක තත්ත්වයක් නිර්මාණය කරදී තිබේ.හේරත්ට ඊයේ දිනයේ තවත් කඩුලු දෙකක් එකතුවිය යුතු වුවද කුලසේකරගේ හා මැතිව්ස්ගේ දුර්වල පන්දු රැකීම ඉදිරියේ එම කඩුලු අහිමිවී ගියේය.මොමුනුල් හක් දුන් පහසු උඩ පන්දුවක් කුලසේකර මිඩ් ඕෆ් හී සිට අතහැරීමත් මුෂ්ෆිකර් රහීම් දුන් උඩ පන්දුව පළමු ස්ලිප්හී සිටි මැතිව්ස් අතහැරීමත් හේරත්ට එම කඩුලු අහිමි වීමට හේතු විය.සංචාරක බංග්ලාදේශය හා ශ්‍රී ලංකාව අතර දෙවැනි ටෙස්ට් තරගයේ දෙවැනි ඉනිමට පහර දෙන බංග්ලාදේශය කඩුලු 4ක් දැවී ලකුණු 158ක් ලබා සිටී.ඒ අනුව ශ්‍රී ලංකාව පළමු ඉනිමේ ලබාගත් ලකුණු සංඛ්‍යාවට වඩා බංග්ලාදේශය ලකුණු 52ක් ඉදිරියෙන් සිටින අතර දෙවැනි ඉනිමේ කඩුලු 6ක් අතැතිව සිටී.ශ්‍රී ලංකාව පළමු ඉනිමට ලකුණු 346ක් ලබාගත් අතර බංග්ලාදේශය පළමු ඉනිමට ලකුණු 240ක් ලබා ගත්තේය. මේ තරග සංචාරයට කලින් ඉතිහාසය පුරා බංග්ලාදේශය ටෙස්ට් තරග වලදී ශ්‍රී ලංකාවට දැවැන්ත පරාජයන් ලබා ඇති හෙයින් අද දිනයේ දෙවැනි ඉනිම තව දුරටත් ආරම්භ කරනුයේ තැති ගැන්වෙන සුළු ස්වරූපයකින් බව පැහැදිලිය.බංග්ලාදේශ ආරම්භක පිතිකරු ජහුරුල් ඉස්ලාම් තම ටෙස්ට් දිවියේ පළමු අර්ධ ශතකය වාර්තා කර ගැනීමට ලකුණු දෙකක් තිබියදී ස්ටම්ප් කිරීමකට හසුව දැවී යෑමෙන් බංග්ලාදේශය අසීරුතාවට පත්වීම ආරම්භ විය.හේරත්ගේ පන්දුවකට චන්දිමාල්ගේ සහයෙන් එම කඩුල්ල බිඳ වැටෙද්දී බංග්ලාදේශය ලකුණු 143කට කඩුලු 3ක් විය.අනතුරුව පිටියට පිවිසි මොහොමදුල්ලා පළමු පන්දුවේදීම දවා ගැනීමට හේරත් සමත්වූයේ කෙලින්ම පන්දුව කඩුල්ල්ට යොමු කරමිනි.නායක තමීම් ඉක්බාල් පැමිණ ඊලග පන්දුවට ආරක්ෂාකාරීවීමෙන් හේරත්ගේ කඩුලු ත්‍රිත්වය වළකාලූවේය.හෙරත් ඊයේ දිනයේ ඕවර් 23ක් යවා නිලකුණු ඕවර් 7ක්ද සමග ලකුණු 45කට කඩුලු 3ක් බිද හෙලීය.තමීම් ඉක්බාල් ලකුණු 59කට හා මොහොමඩ් අෂ්රාෆුල් ලකුණු 4කට දැවී යද්දී එක් අන්තයක් ආරක්ෂා කර ගනිමින් ජහුරුල් ඉස්ලාම් අකාර්ශනීය ලෙස හා ඉවසිලිවන්තව පන්දුවට පහරදී සිටියදී දැවී යෑම මේ තරගයේ හැරවුම් ලක්ෂය වේ.ඔහු පන්දු 170කට මුහුණදී හතරේ පහරක් හා හයේ පහරක් සමග ලකුණු 48ක් ලබා ගත්තේය.බංග්ලාදේශ ආරම්භක පිතිකරුවන් දෙදෙනාවූ තමීම් හා ජහුරුල් පළමු කඩුල්ලට ලකුණු 91ක් ලබා ගත්හ.බිද වැටුණු අනෙක් කඩුලු තුන ලකුණු 52ක් තුලදී ඔවුන්ට අහිමිවීම ප්‍රබල තර්ජනයක් ගෙන දුන්නේය.ශ්‍රී ලංකා ඉනිම පෙරේදා තරගය නවතා දමද්දී ලකුණු 294කට කඩුල් 6ක් වූ අතර ඊයේ දිනය අරම්භයේදී හයවැනි ඕවරයේ බංග්ලාදේශ පිලට හිසරදයක්වූ සංගක්කාරගේ කඩුල්ල බිඳහෙලා ගැනීමට හැකිවීම ඔවුන් ලැබූ විශාල ජයග්‍රහණයක් විය.පිට ඉන්නට පිටින් පතිත වූ පන්දුවකට සංගක්කාර ඩ්‍රයිව් පහරකට යෑමේදී පිත්තේ වැදී කඩුලු රකින්නා අතට උඩ පන්දුවක් ගියේ යැයි බංග්ලාදේශ ක්‍රීඩකයෝ එක හඩින් ඉල්ලා සිටියහ.විනිසුරු රිචඩ් ඉලන්ග්වර්ත්ට තීරණයක් ගැනීමට නොහැකිව රූපවාහිනී විනිසුරු රුචිර පල්ලියගුරුට එය යොමු කළ අතර විනාඩි 6ක පමණ කාලයක් පුනරූපන නරඹා සංගක්කාර දැවී ගිය බවට තීරණය කෙරුණි.එවිට සංගක්කාර ලකුණු 139ක් ලබා සිටියේය.පන්දු 289කදී හතරේ පහර 11ක්ද සමග සංගක්කාර ලැබූ මේ ශතකය,ඔහුගේ ටෙස්ට් දිවියේ 33 වැනි ශතකය ලෙස ඉතිහාසයට එක්විය.සංගක්කාර හා කුලසේකර එක්ව 7වැනි කඩුල්ලට ලකු‍ණු 36ක සම්බන්ධතාවක් ගොඩනැගූ අතර එය ශ්‍රී ලංකා ඉනිමේ දෙවැනි හොදම සම්බන්ධතාව විය.කුලසේකර ලකුණු 22ක් හා එරංග ලකුණු 15ක් ලබා පසු පෙළ පිතිකරණයේ යුතුකම ඉටු කළහ.කඩුලු රකින ක්‍රීඩක මෙන්ම කණ්ඩායමේ නායක මුෂ්ෆීකර් රහීම් ශ්‍රී ලංකා ඉනිමේ කඩුලු 5ක්ම දවා ගැනීමට දායකවී වාර්තාවක්ද පිහිටුවිය.බංග්ලාදේ‍ශය නියෝජනය කළ කඩුලු රකින්නකු ටෙස්ට් ඉනිමකදී රැකගත් වැඩිම උඩ පන්දු සංඛ්‍යාව මුෂ්ෆීකර් ඊයේ වාර්තා පොතේ සටහන් කළේය.අද තරගයේ තීරණාත්මක සිවුවැනි දිනයයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303192</link>
    <topic>ඩයන් ගෝමස්ට නව තනතුරක්</topic>
    <author/>
    <content>මෙරට ප්‍රධාන පෙලේ ක්‍රීඩා පරිපාලකවරයකු වන ප්‍රකට ව්‍යාපාරික ඩයන් ගෝමස් මහතාට ක්‍රීඩා කටයුතු පිළිබඳ පොදු රාජ්‍ය මණ්ඩලයීය උපදේශන ආයතනයේ සාමාජිකත්වය ලැබී ඇත.2016 වසරේ දෙසැම්බර් මාසය දක්වා පිරිනමා ඇති මේ සාමාජිකත්වයට පත්වූ පළමු ශ්‍රී ලාංකිකයා වන්නේ ද ඩයන් ගෝමස් මහතාය.ශ්‍රී ලංකා ආධුනික බොක්සිං සංගමයේ හිටපු සභාපතිවරයකු වන ඒ මහතා මෙරට බොක්සිං ක්‍රීඩා පුනරුදයේ නියමුවා ලෙස සැළකේ.හෙතෙම කීර්තිමත් ක්‍රීඩා පරිපාලකවරයකු ලෙස අන්තර් ජාතික බොක්සිං සංගමයේ අලෙවිකරණ කොමිසමේ ලේකම්, අන්තර් ජාතික බොක්සිං සංගමයේ මුදල් කොමිසමේ ලේකම් ලෙස මීට පෙර කටයුතු කර තිබේ.ඩයන් ගෝමස් මහතා මේ වනවිට ආසියා බොක්සිං සන්ධානයේ මළල ක්‍රීඩා හා තරුණ ‍කොමිසමේ සාමාජිකයකු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303193</link>
    <topic>පළමු එක්දින තරග දෙකට හේරත් නෑ</topic>
    <author/>
    <content>බංග්ලාදේශයට එරෙහිව ලබන 23 වැනි දින ඇරැඹෙන තරග තුනකින් සමන්විත ජාත්‍යන්තර එක්දින ක්‍රිකට් තරගමාලාවේ පළමු තරග දෙක සඳහා වමතින් දඟ පන්දු යවන රංගන හේරත් විවේක ගන්වා තිබේ.තුවාළ ලබා සිටින මහේල ජයවර්ධන මේ තරගවලටද සහභාගි නොවන අතර තිලකරත්න ඩිල්ෂාන්ගේ සහභාගිත්වය ඔහුගේ ශරීර යෝග්‍යතාව මත රැඳී පවතී.මේ දිනවල දෙපිල අතර පැවැත්වෙන ටෙස්ට් තරගමාලාවේදී ඩිල්ෂාන්ගේ කොඳුනාරටියේ සුළු ඇදීමක් සිදුව තිබුනද එය දැන් යථා තත්ත්වයට පත්ව ඇතැයි වාර්තා වේ.විසිතුන් හැවිරිදි පිතිකරුවන් වන ඇන්ජලෝ පෙරේරා හා කිත්රුවන් විතානගේ සහ තුන් ඉරියව්වෙන්ම කැපී පෙනෙන ක්‍රීඩක සචිත් පතිරණ 16 දෙනාගේ ශ්‍රී ලංකා සංචිතයට ඇතුළත්ව සිටිති. පෙරේරා හා විතානගේ පළමු පෙල තරගවල විශිෂ්ට දස්කම් දක්වා තිබේ.තමන් සහභාගි වූ අවසාන තරග තුනේදී 203, 97 හා 336ක පළමු පෙල ලකුණු ලබා ගෙන සිටින කඩුලු රකින පිතිකරු කුෂල් ජනිත් පෙරේරා ද සංචිතයට ඇතුළත්ව සිටී.පිට දඟ පන්දු යවන සචිත්‍ර සේනානායක 2012 අගෝස්තු මාසයෙන් පසුව යළි ශ්‍රී ලංකා එක්දින සංචිතයට එක්ව සිටී. ඔස්ට්‍රේලියානු සංචාරයේ ක්‍රීඩා කළ අජන්ත මෙන්ඩිස් හා අකිල ධනංජය ට සංචිතයේ ස්ථාන අහිමි වී තිබේ.පළමු එක්දින තරග දෙක සඳහා වන ශ්‍රී ලංකා සංචිතය මෙසේය.ඇන්ජලෝ මැතිව්ස් (නායක), දිනේෂ් චන්දිමාල් (උප නායක), තිලකරත්න ඩිල්ෂාන්, කුෂල් ජනිත් පෙරේරා, කුමාර් සංගක්කාර, ලහිරු තිරිමාන්න, ජීවන් මෙන්ඩිස්, තිසර පෙරේරා, නුවන් කුලසේකර, ලසිත් මාලිංග, සචිත්‍ර සේනානායක, උපුල් තරංග, කිත්රුවන් විතානගේ, ඇන්ජලෝ පෙරේරා, ශමින්ද එරංග, සචිත් පතිරණ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303194</link>
    <topic>බස්නාහිර පළාත් ක්‍රීඩා දෙවැනි අදියරේ තරග ඇරැඹේ</topic>
    <author/>
    <content>වාර්ෂිකව පැවැත්වෙන ජාතික මහා ක්‍රීඩා උළෙලේ දෙවැනි අදියරේ ක්‍රීඩා (දිස්ත්‍රික්) තරග සඳහා අදාල වියදම් ඇස්තමේන්තුව පසුගිය මාසය වනවිට අනුමත කර ඇති බවත්, අදාල නිලධාරීන් වෙත තරග පැවැත්වීම සඳහා ප්‍රතිපාදන ලබාදී ඇති බවත් බස්නාහිර පළාත් ක්‍රීඩා අධ්‍යක්ෂ සුමේධ එපිටකඩුව මහතා දිනමිණට නිවේදනයක් එවමින් කියා සිටියි.බස්නාහිර පළාත් ක්‍රීඩා තරග මුදල් නොමැතිව ඇණ හිටියි යනුවෙන් ඊයේ දිනමිණ පුවත්පතේ පළවූ ලිපියට පිළිතුරු ව‍ශයෙන් ඒ මහතා මේ නිවේදනය එවා ඇත.මේ වනවිට දෙවැනි අදියරේ තරග ඉසව් කීපයක්ම පවත්වා අවසන් කිරීමට දිස්ත්‍රික් ක්‍රීඩා නිලධාරීන්ට හැකිවී ඇතැයි ද එම නිවේදනයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303195</link>
    <topic>‘දැයට කිරුළ පාපැදි සවාරිය’ හෙට තංගල්ලෙන් ඇරැඹේ</topic>
    <author>වර්නන් ගුණසේකර</author>
    <content>ශ්‍රී ලංකා රක්ෂණ සංස්ථාව අනුග්‍රහය දක්වන ‘දැයට කිරුළ පාපැදි සවාරිය’ හෙට (20) සිට 23 වැනි දින දක්වා පැවැත්වේ.2013 ‘දැයට කිරුළ’ ජාතික ප්‍රදර්ශනයට සමගාමීව පැවැත්වෙන මේ පාපැදි සවාරිය හෙට පෙරවරු 8.00 ට තංගල්ල කාල්ටන් හවුස් ඉදිරිපිටින් ආරම්භ වේ.හෙට තරගයේ පළමු අදියර ආවිස්සාවේල්ල ට පැමිණ අවසන් වේ. දෙවැනි අදියර 21 වැනි දින පෙරවරු 8.00 ට අවිස්සාවේල්ල තානායම ඉදිරිපිටින් ආරම්භ වී දඹුල්ලෙන් අවසන් වෙයි.22 වැනි දින පෙරවරු 8.00 ට දඹුල්ල ගිමන්හළ අභියසින් ඇරැඹෙන තෙවැනි අදියර ත්‍රිකුණාමලය ට පැමිණ අවසන් වීමට නියමිතය. 23 වැනි දින පෙරවරු 8.00 ට ත්‍රිකුණාමලය දිසාපති කාර්යාලය ඉදිරිපිටින් ආරම්භ වන සිවුවැනි අදියර අම්පාර නගර මධ්‍යයට පැමිණීමත් සමග තරගය අවසන් වෙයි.23 වැනි දින මඩකලපුවේදී කාන්තා තරගයක් පැවැත්වෙන අතර එය පෙරවරු 8.00 ට ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303196</link>
    <topic>බොක්සිං පුටුවක වෙනසක්?</topic>
    <author>ෆවුස් මොහොමඩ්</author>
    <content>වසර කීපයකදීම නිතරගයෙන් නිලධාරීන් පත්වූ ශ්‍රී ලංකා ආධුනික බොක්සිං සංගමයේ මෙවර නිලවරණයේ දී උපලේකම් තනතුර සඳහා තරගයක් නිර්මාණය වනු ඇතැයි ‍බොක්සිං ක්ෂේත්‍රයේ ආරංචි මාර්ග සඳහන් කරයි.බොක්සිං සංගමයේ හිටපු ලේකම්වරයකු වන විශ්‍රාමික ලුතිනන් කර්නල් හේමන්ත වීරසිංහ මහතා සමග හිටපු උපලේකම් ගුවන් හමුදා ස්කොඩ්‍රන් ලීඩර් එම්.ටී.එම්. සෆ්රාක් මහතා මෙවර නිලවරණයේදී උපලේකම් තනතුරට තරග වැදීමට නියමිත බව දිනමිණට වාර්තා වී ඇත.2004වසරේ සිට 2006වසර දක්වා බොක්සිං සංගමයේ උපලේකම්ධුරය දැරූ වීරසිංහ මහතා 2007වසරේ සිට 2010 වසර දක්වා ලේකම්ධුරයෙහි කටයුතු කළේය. ෆස්රාක් මහතා බොක්සිං සංගමයේ උපලේකම් තනතුරට පත්වූයේ 2011වසරේ සිටය.ආධුනික බොක්සිං සංගමයේ නිලවරණය ලබන 30වැනිදා පස්වරු 5‍.00‍ට රාජකීය විදුහල් ශාලාවේදී පැවැත්වීමට නියමිත අතර ඒ සඳහා වන නාමයෝජනා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය වෙත ඉදිරිපත් කොට ඇත. ඒ අනුව සභාපතිධුරය සඳහා හිටපු සභාපති ඕබ්‍රී පීරිස් මහතා ද, ලේකම්ධූරය සඳහා හිටපු ලේකම් මහේෂ් දහනායක මහතා ද නිතරගයෙන් තේරී පත්වනු ඇතැයි වාර්තා වේ.උපසභාපතිධුර සඳහා හිටපු උපසභාපතිවරුන් වන යුදහමුදාපති ලුතිනන් ජෙනරාල් ජගත් ජයසූරිය සහ හර්බට් ඇඹුල්දෙණිය මහත්වරු ද, සෙසු තනතුරු සඳහා හිටපු නිලධාරීන් ද යළිත් වරක් නිතරගයෙන් පත්වනු ඇතැයි බොක්සිං ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=s1303197</link>
    <topic>රුහුණු නිල් මහ සටන 22දා උයන්වත්තේ දී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර සාන්ත සර්වේශස් විදුහල සහ සාන්ත ‍තෝමස් විදුහල අතර 113වැනි රුහුණු නිල් මහ සටන මේ මස 22 සිට 24 දක්වාත් එක්දින තරග 29වැනිදාත් මාතර උයන්වත්ත පිටියේදී පැවැත්වේ.සර්වේශය කුරුණෑගල මලියදේව සහ දෙහිවල එස් ද එස් ජයසිංහ විදුහල් සමග තරග පූර්ණ ලෙස ජයගෙනද, පානදුර රාජකීය සහ බලපිටිය රේවත සමග තරගවලදි පළමු ඉනිමේ ජයග්‍රහණ හිමිකර ගැනීමට සමත්ව ඇත.මේ තරග වාරයේ මිත්‍ර තරග ලෙස පැවැත්වු අම්බලන්ගොඩ ශ්‍රී දේවානන්ද, ලුම්බිණි සහ මාහානාම විදුහල් සමග පැවැති තරගවලින් පූර්ණ ජයග්‍රහණ හිමිකර ගත්තේය.මෙවර තරගවාරයේදී ශතකයක් සහ අර්ධ ශතක පහක් සමගින් ලකණු 800 සීමාව පසුකර ඇති ගිහාන් නිම්සරගේ නායකත්වයෙන් තරග වදින ස්වේශස් විදුහල් කණ්ඩායමේ උපනායකා ලෙස තම කලුදුල් මහා තරගයේදී ශතකයක් රැස් කරමින් වාර්තාවක් පිහිටවු සංජික රිද්ම කටයුතු කරයි.ජයංග නිර්මාණ ද සිල්වාගේ නායකත්වයෙන් තරග වදින සාන්ත තෝමස් පිල මේ වන විට වත්තල සාන්ත අන්තෝනි විදුහලට එරෙහිව පූර්ණ ජයග්‍රහණ හිමිකර ගෙන සිටින අතර කරණ්දෙනිය මහා විදුහල, පිළියන්දල මහා විද්‍යාලය, නුගේගොඩ සාන්ත ‍ජෝන් විද්‍යාල සහ වේළුවන විද්‍යාල සමග තරගවලින් පළමු ඉනිමේ ජය වාර්තා කිරීමට සමත්ව ඇත. ධනුෂ ලංකා කුලසුරිය උපනායකයා ලෙස කටයුතු කරයි.‍ජයංග ශතකයක් සහ අර්ධ ශතකයක් සමගින් ලකුණු 500 සීමාව පසුකර සිටින අතර පන්දු යැවීමේදී කඩුලු 20ක් දවාගැනීමට සමත්ව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>19</day>
    </date>
    <link>http://www.dinamina.lk/2013/03/19/_art.asp?fn=f1303191</link>
    <topic>රට දුර්වල කිරීමේ කුමන්ත්‍රණයක් තිබෙනවා</topic>
    <author>සාකච්ඡා කළේධම්මිකසෙනෙවිරත්න</author>
    <content>ජිනීවා හි පැවැත්වෙන එක්සත් ජාතීන්ගේ මානව හිමිකම් කවුන්සිල සැසිවාරයේදී ශ්‍රී ලංකාව සම්බන්ධයෙන් අමෙරිකාව ඉදිරිපත් කරන යෝජනාව සහ ඊට අදාළ පසුබිම තේරුම් ගන්නා ආකාරය ගැනත්, රටක් හැටියට ඊට මුහුණ දිය යුත්තේ කෙසේද යන්නත් අරබයා ජ්‍යෙෂ්ඨ අධිනීතීඥ ගෝමින් දයස් ශ්‍රී මහතා සමඟ කළ සාකච්ඡාවකි.මේ වනවිට, ජීනීවා හි රැස්වී ඇති එ. ජා. මානව හිමිකම්, කවුන්සිල සැසිවාරයේදී ශ්‍රී ලංකාව සම්බන්ධයෙන් සිදුවෙමින් ඇත්තේ කුමක්ද?මේ අවස්ථාවේ අමෙරිකාව, බටහිර රටවල් හා ඉන්දියාවත් එක්ව ශශ්‍රී ලංකාවට එරෙහිව ගෙනෙන යෝජනාව අපට ක්‍රමානුකූලව විෂවායුවක් ඇතුල් කිරීමක්.මේ වතාවේ ඉදිරිපත් වෙන යෝජනාව විෂ සහිත නොවුණත් මේක ක්‍රමානුකූලව සිදුවන වැඩපිළිවෙළක් එනම් මැතිවරණයක් කිට්ටුව ඇති අවස්ථාවක ජනතාව ආර්ථික වශයෙන් අසහනයට පත්වීමට ඉඩ සලස්වා ඔවුන් රජයෙන් දුරස් කිරීමේ වෑයමක් හා රට තුළ කලබලකාරී තත්ත්වයක් ඇති කිරීමේ වෑයමක් මේ තුළ අන්තර්ගතයි.ඒ කියන්නේ මේක රජය වෙනස් කිරීමට ගන්නා ප්‍රයත්නයක මුල් අදියරක්. මේ නිසා ජනතාව විමසිල්ලෙන් සිටිය යුතුයි. මේ වෙලාවෙ රජයට එරෙහි විරෝධතා දැක්වීම නොව රට ආරක්ෂාකරන ප්‍රයත්නයකට කවුරුත් යොමුවිය යුතුයි.රජයේ ඇති අඩු - පාඩු දුර්වලකම් ගැන සාධාරණ විවේචන තිබිය හැකි වුණත් රජය රට ගලවා ගැනීමට දරන වෑයමේදී යුුද සමයේදී මෙන්ම රජයත් සමගම ජනතාව සිට ගැනීම වැදගත්. රටේ දේශීය හා විදේශීය සතුරන්ට කිසිදු ඉඩක් නොතැබීම රණවිරුවන්ටත් කරන ගෞරවයක්. මෙන්ම යුතුකම් ඉටුකිරීමක්.අමෙරිකාවේ යෝජනාවට අදාළ පසුබිම ඔබ තේරුම්කරන්නෙ මොන විදිහට ද?යුද්ධය ජයග්‍රහණය කළ අවදියට ආපසු ගියොත් එදා මෙහි සිටි අමෙරිකන් තානාපති රොබට් ඕබ්ලේක් වැනි අය වෑයම් කළේ කොටි නායකත්ව රැකගෙන ඔවුන් රටින් බැහැර ස්ථානගත කිරීමයි.එම වෑයම අසාර්ථක වුණේ ආරක්ෂක ලේකම් ගෝඨාභය රාජපක්‍ෂ මැතිතුමාගේ ගෞරවනීය මෙහෙවර නිසයි. අද, බ්ලේක් මහතා අමෙරිකා රාජ්‍ය තාන්ත්‍රයේ බලවත් නිලධාරියෙක්.ඔහු මුලපටන්ම ක්‍රියා කළේ ශ්‍රී ලංකාව යුද ජයග්‍රහණ ලබාගැනීම වළක්වා සාම මාවතේ රැගෙන ගොස් එල්. ටී. ටී. ඊ. ය බේරා ගැනීමටයි. දෙමළ ඩයස්පෝරාව සහ යුරෝපා රටවල් ද එදාත් කටයුුතු කළේ එල්. ටී. ටී. ඊ.යේ කිට්ටු නෑදෑයන් හැටියටයි. බ්‍රිතාන්‍ය, කැනඩාව, ඇමෙරිකාව ආදී රටවල ක්‍රියාත්මක එල්. ටී. ටී. ඊ. හිතවාදී විවිධ සංවිධාන ඡන්ද බලය පිළිබඳ කාරණය උපයෝගී කරගනිමින් ඒ ආණ්ඩුවලට බලපෑම් ඇතිකරමින් උත්සාහ කළෙත් එල්. ටී. ටී. ඊ.ය රැකැගැනීමටයි.නමුත් මෙ සියල්ල අසාර්ථක වු තැන අද ඔවුන් කවුරුත් එක්ව මානුෂීය අයිතිවාසිකම් නමැති ව්‍යාජ නාමපුරුවට මුවාවී ජිනීවාවල සිට ශ්‍රී ලංකාවට එරෙහි ක්‍රියන්විතයක යෙදෙනවා. මේක යුද්ධයෙන් ජයගත් පාර්ශ්වය මෙල්ල කිරීමට දරන වෑයමක්. ලෝකයේ කිසිම තැනක යුද ජයග්‍රහණයක් බාල්දු කළ අවස්ථාවක් නෑ. මේ හදන්නේ ඒක කරන්න.ඉන්දියාවේ ප්‍රතිචාරය අපි පැහැදිලි කරගත යුත්තේ කොහොමද?ඉන්දියාව අපට එරෙහිවීම පුදුමට කාරණයක් නෙවෙයි. අතීතයේදී ඉන්දියාව එල්. ටී. ටී. ඊ. ත්‍රස්තවාදීන්ට පුහුණුව දුන්නා. ඔවුන් පෝෂණය කළා. ඉන්දිරා ගාන්ධි මහත්මියගේ පාලන සමය තුළ රෝ සංවිධානය හරහා එය සිදුවුණා.රජීව් ගාන්ධි මහත්මයාකේ කාලයේදී ගුවනින් පරිප්පු දැම්මා. ප්‍රභාකරන් වැල්වැටිතුරෙයිවලදී කොටුවුණාම ඔහු බේරා ගත්තෙත් ඉන්දියාවයි. අන්තිමේදී ඉන්දියාව තමන්ගේ ආකල්ප වෙනස් කරගත්තේ ඔවුන්ගේ අගමැතිවරයකු වූ රජීව් ගාන්ධි එල්. ටී. ටී. ඊ. ය විසින් ඝාතනය කිරීමෙන් පසුවයි.කොන්ග්‍රස් පක්ෂය බලයට පත්වීමත් සමඟ එම පක්ෂයේ සභාපතිනිය වූ සෝනියා ගාන්ධි මහත්මියගේ සැමියා ඝාතනය කළ ත්‍රස්තවාදී සංවිධානයකට එරට අධිකරණයෙන් දඬුවම් නියම වූ අපරාධකාරයන්ට ආධාර - උපකාර කිරීමට ඔවුන්ට නොහැකි වුණා.නමුත්, අද තත්ත්වය වෙනස්. කොන්ග්‍රස් පක්ෂය මධ්‍යම රජය වශයෙන් බලයේ සිටියත් තමිල්නාඩුවේ දේශපාලන පක්ෂවල සහාය ඔවුන්ගේ බලය රඳා පැවතීම සඳහා අවශ්‍ය වී තිබෙනවා. ළඟදී පැවැත්වෙන මැතිවරණයේදීත් කොන්ග්‍රස් පක්ෂයට දකුණු ඉන්දීය දේශපාලන පක්ෂවල සහාය අවශ්‍යයයි.මීට අමතරව, යුද්ධයෙන් පසු ඉන්දියාව ශ්‍රී ලංකාවෙන් අපේක්ෂා කළ ආර්ථික වාසි ඔවුන්ට ලැබුණෙත් නෑ. සාම්පූර් බලාගාරය වැනි ව්‍යාපෘති ක්‍රියාත්මක වුණෙත් නෑ. මේවා හරහා ඔවුන් බලාපොරොත්තු වුණේ ආර්ථික ඝාතකයන් ලෙස ක්‍රියාකරමින් අපේ ධනස්කන්ධය ඇද ගැනීමටයි. හැබැයි, මේ රජය ඊට ඉඩ දුන්නේ නෑ.තවත් කාරණයක් තමයි අපට චීනයත් සමඟ ඇති සමීප සම්බන්ධය මේක ඉන්දියාව රුස්සන්නේ නෑ. ඒවාගේම අද වනවිට ඉන්දු - අමෙරිකා සබඳතා බලවත් . ඉන්දීය මධ්‍යම පංතියේ විශාල පිරිසක් අමෙරිකාවේ හා යුරෝපයේ ජීවත් වෙනවා. අමෙරිකාව වගේම ඉන්දියාවත් ඉන්දීය සාගරයේ තම බලය තහවුරු කරගැනීමට වෑයම් කිරීමේදී ඔවුන්ට චීනය මර්දනය කිරීමට අවශ්‍යයයි. නමුත් චීනය හා ශ්‍රී ලංකාව අතර ඇති සම්බන්ධතාව ඊට බාධාවක්. ශශ්‍රී ලංකාව දුබල කිරීමෙන් ඔවුන් තමන්ගේ ඒ කල වුවමනාව සපුරා ගැනීමටත් වෑයම් කරනවා.මං දකින හැටියට ලංකාව දුබල කිරීමේ භයානකම තර්ජනය එල්ල වෙන්නේ අමෙරිකා හෝ ඉන්දීය ආණ්ඩුවලින් නොව ඉන්දීය රෝ ඔත්තු සේවයෙනුයි. ඉන්දීය මධ්‍යම රජයේ කැමැත්ත ඇතිව හෝ නැතිව රෝ සංවිධානය ශශ්‍රී ලංකාවේ විරුද්ධවාදීන් හා එක්ව අපේ රට දුබල කිරීමට ප්‍රයත්න දැරීමේ ඉඩක් තියෙනවා. එමනිසා ශශ්‍රී ලංකාව මේ ගැන දැඩි අවධානයක් යොමු කළ යුතුයි.චැනල් 4 වැනි නාලිකා ඔස්සේ ශ්‍රී ලංකාවට එරෙහිව දියත් වෙමින් ඇති ප්‍රචාරක යුද්ධය දෙස ඔබ බලන්නේ කෙසේද?යුද්ධයකින් කිසිම රටක් නොකළ පරිදි අපි ළමා සොල්දාදුවන් පුනරුත්ථාපනය කළා. ඔවුන් යහමඟට යොමුකර මව්පියන්ට භාර දුන්නා. එල්. ටී. ටී. ඊ. සාමාජිකයන්ව සිටි තරුණ – තරුණියන් පුනරුත්ථාපනය කර වෘත්තීය පුහුණුවක් පවා ලබාදී සමාජගත කළා. සමහරු හමුදාවට හා සිවිල් ආරක්ෂක බලකායටත් බඳවා ගත්තා.මේ කිසිවක් නොදැක චැනල් 4 වගේ මාධ්‍ය කිසිම පදනමක් හෝ වාසි නැතිව ප්‍රභාකරන්ගේ පුතාගේ බව කියන පිංතූර වගයක් ප්‍රසිද්ධ කළා. වෙනදා වගේම ජිනීවා මානව හිමිකම් සැසිය ළං වෙද්දී තමයි ඔවුන් අවදිවුණේ.හැබැයි ඉරාකයේ අමෙරිකා ප්‍රහාරවලින් මියයන අසරණ දරුවො ගැන ෆලුප්වල රෝහල්වලට ප්‍රහාර එල්ල වෙද්දී මියයන, තුවාල ලබන අහිංසක රෝගීන් හා වෛද්‍යවරු ගැන, ඇෆ්ගනිස්තානයේ, පාකිස්තානයේ ඩ්‍රෝන ප්‍රහාරවලින් මියයන අසරණ දරුවො ගැන ඔවුන් ඒ අන්දමට අවදිවෙන්නෙ නෑ.කොටින්ම ලංකාවේ වුණත් යුද්ධ කාලෙදි තර්ජිත ගම්මානවලට කඩා වැදුණු ත්‍රස්තාවාදීන් අහිංසක දරුවන් මිනිසුන් කපා කොටා මරාදැමීම ගැන ඔය මාධ්‍ය නාලිකා වචනයක්වත් කතා කළේ නෑ.යුද මුක්ත කලාපයේ රැඳී සිටින අතර ප්‍රහාරයන්ද සිදු කළ ත්‍රස්තවාදීන් ගැන, බලහත්කාරයෙන් පැහැරගෙන ගොස් අවි පුහුණුව ලබාදුන් ළමයින් ගැන වචනයක්වත් නොකියන මේ අයට පෙනෙන්නේ ප්‍රභාකරන්ගේ පුතා විතරද? මොකක්ද මේ අයගේ මාධ්‍ය සදාචාරය? එතකොට මේවා අපක්ෂපාතී මාධ්‍ය ආයතනද? චැනල් - 4 වගේ මාධ්‍ය වැඩකරන්නේ ඩයස්පෝරාවෙන් මුදල් හා අනුබලය ඇතිවයි - ශ්‍රී ලංකාවට එරෙහිව මනඞකල්පිත ගොඩනඟමින් ඔවුන් මේ කරමින් සිටින්නේ අපට එරෙහි ක්‍රියාදාමයේ එක් කොටසක්.අමෙරිකාව සහ බටහිර ජාතීන් දැන් ශ්‍රී ලංකාවට බලපෑම් කරන්නේ උගත් පාඩම් කොමිෂමේ නිර්දේශ වහා ක්‍රියාත්මක කරන ලෙසයි. ඒකකඩිමුඩියේ කරන්න පුලුවන් දෙයක් ද?උගත් පාඩම් කොමිෂම පත්කළාම අමෙරිකාව හා බටහිර රටවල් කිව්වෙ ඒක මේ අපරාධවලට සුදුහුණු ගෑමේ උත්සාහයක් කියලයි. හැබැයි, ඒකෙ වාර්තාව නිකුත් වුණාම ඔවුන් කළේ ඒකට ප්‍රශංසා කරන එකයි.උගත් පාඩම කොමිෂම කියන්නේ අපේ රට තුළ අපේ ශ්‍රමයෙන් ගොඩනඟාගත් යන්ත්‍රණයක්. එමඟින් ක්‍රියාකාරී සැලැස්මක් වගේම මාර්ග සිතියමක් පිළියෙල කිරීමට අපට හැකි වුණා. අමෙරිකා රාජ්‍ය ලේකම් ව සිටි හිලරි ක්ලින්ටන් මහත්මියටත් මේ කාරණා පැහැදිලි කළා. එම මාර්ග සිතියමට අනුවම පෙරට යාමට හැකි නොවීම තනිකරම රජයේ දුර්වලතාවක් නොවෙයි.නිලධාරීන්ටත් එහි වගකීම පැවරෙනවා. කොහොම නමුත් අප ඉටුකළ වැඩකොටස හා ලබාදුන් ප්‍රගතිය පිළිබඳ අපේ විදේශ අමාත්‍යාංශය හරහා ජාත්‍යන්රය හමුවේ සාධාරණීකරණය වුණාද කියන එක අපට ජිනීවා වලදී දැකගන්න පුලුණන්. අප ජයග්‍රහණය කළොත් ඒ කියන්නෙ එය සාර්ථකව සිදුවෙලා.අපි විශාල ඡන්ද ගණනකින් පරාජය වුණොත් එම ක්‍රියාකලාපය දෝෂාරෝපණයට ලක්වෙනවා. එතකොට දූත මණ්ඩල සේවයේ ඇති දුබලතා ප්‍රදර්ශනය වෙනවා. ඒ නිසා ජිනීවා ඡන්ද ප්‍රතිඵලය මත ඊළඟ පියවරට යා යුතුයි. මගේ මතය නම් අපි “ගෙදර වැඩ” කරල තියෙද්දී ඒක මීට වඩා හොඳට ලෝකයට පෙන්නුවා නම් මීට වැඩිය සාර්ථක ප්‍රතිඵල අපට ලබන්න තිබුණා කියන එකයි.අනෙක තමයි, දෙමළ ජනයාගේ දුක්ගැනවිලි ගැන ක්‍රියාකිරීම උගත් පාඩම් කොමිෂමේ වටිනා නිර්දේශ ක්‍රියාත්මක කළොත් 13 වෙනි සංශෝධනය ක්‍රියාත්මක කරන ලෙසට ඇති බලපෑම් නිෂ්ප්‍රභා වෙනවා. 13 වෙනි සංශෝධනය රටට අවාසිදායකයි.උගත් පාඩම් නිර්දේශ ක්‍රියාත්මක කිරීම රටට වාසිිදායකයි වගේම දෙමළ ජනයාටත් සාධාරණය ඉටුකිරීමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032013</link>
    <topic>තමිල්නාඩුවේදී ශ්‍රී ලාංකිකයන්ට පහරදීම තරයේ හෙළා දකිනවා</topic>
    <author>අසේල කුරුළුවංශ</author>
    <content>ශ්‍රී ලාංකිකයන්ට තමිල්නාඩුවේදී හිතමතා සිදුකෙරෙන ම්ලේච්ඡ පහරදීම් තරයේ හෙළා දකින බවත් මෙය පාලනය කිරීමට ඉන්දීය රජය අපොහොසත් වුවහොත් දීර්ඝකාලීනව දෙරට අතර පවතින මිතුදම පලුදු විය හැකි බවත් මල්වතු-අස්ගිරි මහ නායක ස්වාමින්ද්‍රයන් වහන්සේ දෙනම ඊයේ (19) ශ්‍රී ලංකාවේ ඉන්දීය මහ කොමසාරිස්වරයා වෙත ලිඛිතව දැනුම්දී ඇත.එල්.ටී.ටී.ඊ. ත්‍රස්තවාදීන්ගේ යුද ශක්තිය විනාශකොට ශ්‍රී ලංකා ජනතාවගේ හා රටේ ආරක්ෂාව සැලසීමට ශ්‍රී ලංකා රජයට නිත්‍යනුකූල අයිතියක් ඇති බවත් ඒ අනුව රජය වරින්වර ක්‍රියාකර ඇත්තේ එල්.ටී.ටී.ඊ. ත්‍රස්තවාදීන්ගෙන් රට ආරක්ෂා කර ගැනීමට බවත් එහි සඳහන් කැර තිබේ.මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල, අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහානායක ස්වාමින්ද්‍රයන් වහන්සේ දෙනමගේ අත්සනෙන් නිකුත්කළ මෙම ලිපියේ මෙසේද සඳහන් වෙයි.ශ්‍රී ලාංකික බෞද්ධ භික්ෂූන් වහන්සේට තමිල්නාඩුවේදී පහරදී හිරිහැර කිරීම පිළිබඳ මහා සංඝයා වහන්සේලාගේ හා ශ්‍රී ලාංකිකයින්ගේ බලවත් අවධානය යොමුව තිබේ. මෙවැනි ම්ලේච්ඡ පහරදීම් තමිල්නාඩුව තුළදී පසුගිය කාලය තුළ සිදුවෙමින් පැවතීම ශ්‍රී ලාංකිකයන්ට හිතාමතාකරන හිරිහැරයකි. නිතිපතා සිදුවන මෙවැනි ම්ලේච්ඡ ප්‍රහාරයන්ගෙන් ශ්‍රී ලාංකිකයන් ආරක්ෂාකර ගැනීමට ඉන්දියානු ආණ්ඩුව අසමත්වී ඇත.මල්වතු හා අස්ගිරි උභය මහා විහාරයේ මහානායක නාහිමිපානන් වහන්සේලා වන අප මෙම ම්ලේච්ඡ ප්‍රහාරයන් තරයේ හෙළා දකින අතර ශ්‍රී ලාංකිකයන්ට සිදුවන මෙවැනි පහරදීම්වලින් ආරක්ෂා කැර ගැනීම පිණිස කටයුතු නොකිරීම සම්බන්ධයෙන් ඉන්දියානු රජයට අපගේ බලවත් ෂ;රීධය ප්‍රකාශ කැර සිටිමු.ඉන්දියාවෙන් බිහිවූ අතිඋතුම් ශ්‍රේෂ්ඨතමයාණන් ලොව්තුරා බුදුරජාණන් වහන්සේය. උන්වහන්සේගේ ශ්‍රාවකයින් වන බෞද්ධ භික්ෂූන් වහන්සේ වනාහි අප සමාජයේ මහත් ගෞරවාදරයට පාත්‍රවූ බෞද්ධ නායකයෝ වෙති.බොහෝ ශ්‍රී ලාංකික බෞද්ධ භික්ෂූන් හා බෞද්ධාගමිකයින් ඉන්දියාවේ සංචාරය කරනු ලබන්නේ අතිපූජනීය බෞද්ධ සිද්ධස්ථාන වන්දනා මාන කිරීම සඳහාය. එවැනි බැති සිතින් ඉන්දියාවට යන බැතිමතුන්ට තමිල්නාඩුවේදී සිදුවන ප්‍රහාරයෙන් කිසිදු ශිෂ්ට සම්පන්න සමාජයකට අනුමත කළ නොහැක.මෙවැනි පහරදීම් පිටුපස සිටින එල්.ටී.ටී.ඊ හිතවාදීන්ට තමිල්නාඩු රජයේද සහාය ලැබෙන බව අපට දැනගන්න ඇත.එල්.ටී.ටී.ඊ සංවිධානය ලොව බිහිවූ දරුණුතම ත්‍රස්තවාදී සංවිධානය බව මුළු ලොවම පිළිගෙන ඇත. ඔවුන්ගේ ම්ලේච්ඡ ක්‍රියා හේතුවෙන් බෞද්ධ භික්ෂූන් කාන්තාවන්, දරුවන්, ඇතුළු සිවිල් සමාජයේ විශාල පිරිසක් ඝාතනයට ලක්ව ඇත.ඉන්දියාවේ හිටපු අගමැති රජිව් ගාන්ධි මහතා ඝාතනය කළේ ද එල්.ටී.ටී.ඊ. ත්‍රස්තවාදීන්ය. රණසිංහ ප්‍රේමදාස ජනපති ඝාතනය සිදුකළේද ඔවුන්ය. ඒ නිසා එල්.ටී.ටී.ඊ. ත්‍රස්තවාදීන්ගේ යුද ශක්තිය විනාශකොට ශ්‍රී ලංකා ජනතාවගේ හා රටේ ආරක්ෂාව සැලසීමට ශ්‍රී ලංකා රජයට නිත්‍යානුකූල අයිතියක් ඇත. ඒ අනුව රජය වරින්වර කටයුතු කැර ඇත්තේ එල්.ටී.ටී.ඊ. ත්‍රස්තවාදීන්ගෙන් රට ආරක්ෂා කැර ගැනීමටයි.ඉන්දියාවේ අශෝ්ක මහා අධිරාජ්‍යයේ කාලයේ පටන් ඉන්දියාව හා ශ්‍රී ලංකාව අතර ඉතා මිත්‍රශීලී සබඳතාවක් පැවතිණි. අශෝක අධිරාජ්‍යයාගේ පුතණුවන් වන අරහත් මහින්ද මහ රහතන් වහන්සේ ශ්‍රී ලංකාවට බුදු දහම වැඩම වූහ.අශෝක අධිරාජයාගේ දියණිය වූ සංඝමිත්තා මහ තෙරණිය අතිපූජනීය ශ්‍රී මහා බෝධි අංකුරය ශ්‍රී ලංකාවට වැඩම වූවාය. මෙම සිද්ධීන් දෙකම බෞද්ධ ඉතිහාසයේ වැදගත් සන්ධිස්ථානයන් වෙයි. මෙලෙස ඓතිහාසික ලෙස ශ්‍රී ලංකාව හා ඉන්දියාව අතර ගොඩනැගී ඇති ඉතා මිත්‍රශීලී සුහදතාවය තමිල්නාඩුවේ ක්‍රියාත්මක වන දෙමළ ජාතිවාදී දේශපාලනයෙන් පලුදු වීමට ඉඩදිය යුතු නොවේ.ශ්‍රී ලංකා භික්ෂූන්ට, බෞද්ධ වන්දනාකරුවන්ට හා අනෙකුත් ශ්‍රී ලාංකිකයින්ට නිරන්තරයෙන් සිදුකරනු ලැබූ ම්ලේච්ඡ ප්‍රහාරයන් නවතා ගැනීමට ඉන්දියානු රජයට නොහැකිවීම පිළිබඳව අපගේ බලවත් කනස්සල්ල මෙයින් පළකර සිටිමු. මෙවැනි අයහපත් සිද්ධීන් තවදුරටත් ඇතිවීම වළක්වා ගැනීම සඳහා ඉන්දියානු රජය මැදිහත්වී කඩිනමින් කටයුතු කරනු ඇතැයි අපි අපේක්ෂා කරමු. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032014</link>
    <topic>ශ්‍රී ලංකා-ඉන්දියා බැඳීමකිසිදින පළුදුවන්නේ නෑ</topic>
    <author>මහින්ද අලුත්ගෙදර</author>
    <content>කොටි හිතවාදීන්ගේ විවිධ ක්‍රියාකාරකම් තමිල්නාඩු ප්‍රාන්තයේ සිදුවුවද ශ්‍රී ලංකාවේ සහ ඉන්දියාවේ ජාතීන් අතර පවතින බැඳීම කිසිවිටෙකත් පළුදු නොවන බව ඉන්දියාව අවධාරණය කරයි.පසුගිය දිනවල සිදුවූ සිද්ධීන් සම්බන්ධයෙන් විශේෂ අවධානය යොමුව ඇති බවද ස්ථාන කිහිපයකදී සිදුවූ ප්‍රහාරවලට සම්බන්ධ පුද්ගලයන් සම්බන්ධයෙන් තමිල්නාඩු රජය විසින්  පරීක්ෂණ ආරම්භකර ඇති බවද ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.එසේම මෙවැනි සිදුවීම් තවදුරටත් සිදුනොවන පරිදි ශ්‍රී ලාංකිකයන්ගේ ආරක්ෂාව තහවුරු කිරීම සඳහා පියවර ගෙන තිබෙන බවද එම මහ කොමසාරිස් කාර්යාලය සඳහන් කරයි.අධ්‍යයන කටයුතු සහ දඹදිව චාරිකාවේ නිරත වූ ස්වාමින් වහන්සේ දෙනමකට හිරිහැරවලට හා පහරදීම්වලට ලක්වීමට සිදුවූ අතර මේ සම්බන්ධයෙන් විශේෂ අවධානය යොමුකර තිබෙන බවද ප්‍රකාශ කරයි.පවත්නා මිතුදම තවදුරටත් තරකර ගැනීම දෙරටේ අරමුණ වී තිබෙන බවද පෙන්වාදෙන ශ්‍රී ලංකාවේ ඉන්දීය මහ කොමසාරිස් කාර්යාලය පසුගිය 2012 වසරේදී පමණක් ශ්‍රී ලාංකික සංචාරකයන් 250,000 ක් පමණ ඉන්දියාවේ සංචාරය කර ඇති බව කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303201</link>
    <topic>භික්ෂූන්ට ගහන්න ඉඩ දෙන්න බැහැ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකාවේ බෞද්ධ භික්ෂූන් වහන්සේ කිහිප නමකට ද තවත් බෞද්ධයන් පිරිසකට ද ඉන්දියාවේ ස්ථාන කිහිපයක දී අන්තවාදීන් විසින් පහර දී ඇති බව සත්‍යයක් බව ද ඒ සම්බන්ධයෙන් ශ්‍රී ලංකා රජයේ දැඩි විරෝධය පළකර ඇති බව ද ඊට අදාළ නෛතික හා රාජ්‍ය තාන්ත්‍රික පියවර ගැනීම සඳහා ඉන්දියාවේ ශ්‍රී ලංකා මහකොමසාරිස්වරයාට තමන් වහා ම උපදෙස් දී ඇති බව ද විදේශ කටයුතු පිළිබඳ අමාත්‍ය මහාචාර්ය ජී. එල්. පීරිස් මහතා අවධාරණය කර සිටී.මේ තත්ත්වය ඉතා බරපතළ බවත්, මෙබඳු පහරදීම් කිසිසේත් ම අනුමත කළ නො හැකි බවත් ප්‍රකාශ කරන අමාත්‍යවරයා ඉන්දියාවේ මධ්‍යම ආණ්ඩුව වෙත ශ්‍රී ලංකාවේ විරෝධය දක්වන බවත් පැහැදිලි කළේ ය.අමාත්‍යවරයා ඉහත පැහැදිලි කිරීම සිදු කළේ ඊයේ පාර්ලිමේන්තුවේ දී කුරුණෑගල දිස්ත්‍රික් පාර්ලිමේන්තු මන්ත්‍රී දයාසිරි ජයසේකර මහතා වාචික පිළිතුරු අපේක්ෂාවෙන් ඉදිරිපත් කළ ප්‍රශ්නයක් අතරතුර රවී කරුණානායක මහතා අසන ලද අතුරු ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032015</link>
    <topic>කටුනායක-චෙන්නායිගුවන් ගමන් සීමා කරයි</topic>
    <author>මහින්ද අලුත්ගෙදර</author>
    <content>කටුනායක සිට චෙන්නායි දක්වා ගමන් ගන්නා ගුවන් ගමන් සීමා කිරීමට ශ්‍රී ලංකන් එයාර් ලයින් ගුවන් සේවය තීරණයකර ඇත.ඒ අනුව මේ මස 21 දා සිට නව වැඩපිළිවෙළ ක්‍රියාත්මක වන බවද මෙතෙක් සතියකට ක්‍රියාත්මක වූ 28 ක ගුවන් ගමන් වාර සංඛ්‍යාව 14 දක්වා අඩු කිරීමට තීරණය කළ බවද ශ්‍රී ලන්කන් ගුවන් සමාගම පවසයි.දකුණු ඉන්දියාවේ චෙන්නායිහි සිදුවන කොටි හිතවාදී ක්‍රියාකාරකම් සහ ශ්‍රී ලාංකිකයන්ගේ ‍දකුණු ඉන්දීය සංචාර අවම වීම හේතුවෙන් මේ පියවර ගෙන තිබෙන අතර ඉදිරියේදී සෑම දිනෙකම පෙරවරු සහ පස්වරු වශයෙන් ගුවන් ගමන්වාර දෙක බැඟින් පමණක් ක්‍රියාත්මක කරන බවද එම සමාගම සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303202</link>
    <topic>සඟරුවනට ප්‍රහාර එල්ල කිරීමමෙරට දෙමළ සංවිධාන හෙළා දකී</topic>
    <author>මහින්ද අලුත්ගෙදර</author>
    <content>ඉන්දියාවේ බෞද්ධ සිද්ධස්ථාන වැඳපුදා ගැනීම සඳහා යන ශ්‍රී ලාංකික බැතිමතුන්ට සහ මහ සඟරුවනට කොටි හිතවාදීන් විසින් ප්‍රහාර එල්ල කිරීමේ සිද්ධිය මෙරට දෙමළ සංවිධාන, දේශපාලන පක්ෂ ඇතුළු විවිධ සංවිධාන රැසක් දැඩිලෙස හෙළාදැක තිබේ.මෙවැනි ක්‍රියාවන් ඉතාම පහත් තත්ත්වයේ අවාසනාවන්ත සිදුවීම් වන අතර එවැනි ක්‍රියාවන්ට එරෙහිව දැඩි තීරණ ගතයුතු බවද එම සංවිධාන පෙන්වා දෙති.ශ්‍රී ලංකාවේ ද්‍රවිඩ සංවිධාන ඇතුළුව සංවිධාන රැසක් මේ තත්ත්වය දැඩි ලෙස හෙළා දැක තිබෙන අතර ලංකා කම්කරු කොංග්‍රසය, ප්‍රජාතන්ත්‍රවාදී ජනතා පෙරමුණ, දේශහිතෛෂී ජාතික ව්‍යාපාරය ඒ අතර වෙයි.මේ සිද්ධිය සම්බන්ධයෙන් අදහස් දක්වමින් දේශහිතෛෂී ජාතික ව්‍යාපාරය සඳහන් කරන්නේ ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත අමරිකාව සහ ඉන්දියාව විසින් ඉදිරිපත් කර ඇති යෝජනාව සාකච්ඡාවට ගන්නා අවස්ථාවකදී මෙවැනි තත්ත්වයක් උද්ගතව තිබෙන බවත් එවැනි යෝජනාවක් මඟින් ඉන්දියාව සහ බටහිර රටවල් ශ්‍රී ලංකාවට දැඩි පීඩනයක් එල්ල කරන බවත්ය.තමිල්නාඩුවේ මෙවැනි පහත් ක්‍රියාවන් ඉන්දීය මධ්‍යම රජයේ ආශිර්වාදයෙන් ක්‍රියාත්මක වනු දක්නට ලැබෙන බව සඳහන් කරන දේශහිතෛෂී ජාතික ව්‍යාපාරය එවැනි විරෝධතාවන් මඟින් ඉන්දියාව විවිධ අරමුණු ඉටුකර ගැනීමට උත්සාහ කරන බවද කියාසිටී.මේ සම්බන්ධයෙන් ලංකා කම්කරු කොංග්‍රසය සඳහන් කරන්නේ ශ්‍රී ලංකාව සහ ඉන්දියාව අතර ඈත අතීතයේ සිටම සමීප සබඳාතාවන් පවතින බවත් මෙවැනි සිද්ධීන් පදනම් කරගෙන එම සබඳතාවය පළුඳුවීමට කිසිසේත්ම ඉඩදිය නොහැකි බවත්ය.ඊට අමතරව ‍එම පක්ෂය සඳහන් කරන්නේ මින් ඉදිරියට මෙවැනි තත්ත්වයන් ඇති නොවීම සඳහා ඉන්දීය මධ්‍යම රජය සහ තමිල්නාඩු ප්‍රාන්ත රජය කටයුතු කරනු ඇති බවට විශ්වාස කරන බවයි.මේ අතර මෙවැනි පහරදීමේ සිද්ධීන් වහාම නවත්වන්නැයි විදුලි පණිවුඩයක් යොමු කරමින් ප්‍රජාතන්ත්‍රවාදී ජනතා පෙරමුණ තමිල්නාඩු ප්‍රාන්ත මහ ඇමැතිනී ජයලලිතා ජයරාම්ගෙන් ඉල්ලීමක් කර තිබෙන අතර මේ තත්ත්වය දැඩිලෙස හෙළා දකින බවද පවසා ඇත.ශ්‍රී ලාංකීය දෙමළ ජනතාවගේ ප්‍රශ්න මුල්කරගෙන තන්ජවුර්, ත්‍රීචි සහ චෙන්නායි ප්‍රදේශවල සිදුවන විවිධ ක්‍රියාකාරකම් නවතාළිය යුතු බව පෙන්වාදෙන ප්‍රජාතන්ත්‍රවාදී ජනතා පෙරමුණ එල්.ටී.ටී.ඊ සංවිධානයේ තහනම සහ ලාංකීය දෙමල ජනතාවගේ අභිලාෂයන් එකක් නොව දෙකක් ලෙස පිළිගත යුතු බවද ලාංකීය ජනතාව ඉලක්ක කර සිදුවන මෙවැනි හිංසනකාරී ක්‍රියාකාරකම් නැවැත්විය යුතු බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032016</link>
    <topic>ශ්‍රී ලාංකික සංචාරකයන්ටආරක්ෂාව සැළසීමට සූදානම්</topic>
    <author>මහින්ද අලුත්ගෙදර</author>
    <content>දකුණු ඉන්දියාවේ සංචාරය කරන ශ්‍රී ලාංකිකයන් සඳහා ආරක්ෂාව සැළසීමට සූදානම් බව දකුණු ඉන්දියාවේ ශ්‍රී ලංකා නියෝජ්‍ය මහකොමසාරිස් කාර්යාලය පවසයි. එම ප්‍රදේශයේ සංචාරය කරන සහ වන්දනාවේ නිරතවන ඕනෑම ලාංකිකයකු නියෝජ්‍ය මහකොමසාරිස් කාර්යාලය දැනුවත් කරන ලෙසද ඒ අනුව ඉන්දීය පොලීසියේ සහයෝගය ඇතිව ආරක්ෂාව ලබාදිය හැකි බවද චෙන්නායිහි වැඩබලන ශ්‍රී ලංකා නියෝජ්‍ය මහ කොමසාරිස් ඕ.එල් අමීර් අජ්වාඩ් මහතා පවසයි.ඒ අනුව විශේෂයෙන්ම දකුණු ඉන්දියාවේ චෙන්නායිහි සංචාරයේ නිරතවන ශ්‍රී ලාංකිකයන්ට ආරක්ෂාව තහවුරු කිරීමට සූදානම් බව නියෝජ්‍ය මහ කොමසාරිස්වරයා කියාසිටී.චෙන්නායිහි සංචාරයේ යෙදෙන ශ්‍රී ලාංකිකයන්ට තම සංචාරය සම්බන්ධයෙන් අංක 56, ස්ටර්ලිං පාර, නුන්ගම්බක්කම්, චෙන්නායි - 600034 ලිපිනයේ පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය වෙත දැනුම්දිය හැකිවන අතර 009144 28241896, 009144 28252612 සහ 009144 28241047 දුරකථන අංක සහ 009144 28241894 හා 009144 28254242 ෆැක්ස් අංක වෙත හෝ sldehico@md3.vsnl.net.in විද්යුත් තැපෑල ඒ සඳහා යොදා ගන්නා ලෙසද ඒ මහතා ශ්‍රී ලාංකිකයන්ගෙන් ඉල්ලීමක් කරයි.දඹදිව වන්දනාවේ ගිය සහ පර්යේෂණයක් සඳහා ගිය භික්ෂූන් වහන්සේලා දෙනමකට කොටි හිතවාදීන් විසින් ප්‍රහාර එල්ල කිරීම පදනම් කරගෙන මේ පියවර ගෙන තිබෙන අතර මෙවැනි සිද්ධි යළිත් ඇති නොවීම සම්බන්ධයෙන් විශේෂ අවධානයක් යොමු කරන ලෙසද ශ්‍රී ලංකා රජය ඉන්දීය රජයට සහ පොලීසියට දැනුම් දී තිබෙන බවද ඕ.එල් අමීර් අජ්වාඩ් මහතා කියා සිටී.ඇතැම් සුළු පරිමාණයේ අන්තවාදී කණ්ඩායම් ජිනිවා මානව හිමිකම් සමුළුව ඉලක්ක කර ගනිමින් දකුණු ඉන්දියාව තුළ ශ‍්‍රී ලංකාවට එරෙහිව මෙවැනි කටයුතුවල තවදුරටත් නිරත විය හැකි බව පෙන්වාදෙන ශ්‍රී ලංකා නියෝජ්‍ය මහ කොමසාරිස් කාර්යාලය ඊයේ (19) දිනයේදී ද ශ්‍රී ලංකාවට එරෙහිව තමිල්නාඩුවේ විවිධ විරෝධතාවන් පැවැති බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032017</link>
    <topic>අමෙරිකා යෝජනාව අදමානව හිමිකම් කවුන්සලයට</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් වන අමෙරිකා එක්සත් ජනපද යෝජනාව ජගත් මානව හිමිකම් කවුන්සලය වෙත අද(20) ඉදිරිපත් කිරීමට නියමිත බව වාර්තා වෙයි."ශ්‍රී ලංකාවේ සංහිඳියාව සහ වගවීම ප්‍රවර්ධනය කරළීම" යන්න තේමාව කර ගනිමින් ඉදිරිපත් කිරීමට නියමිත මේ යෝජනාව මුල් කෙටුම්පතේ කරුණු රැසක් සං‍ශෝධනය කර තිබෙන බව විදේශ කටයුතු අමාත්‍යාංශය පවසයි. ශ්‍රී ලංකාවේ මානව හිමිකම් සහ තවත් කරුණු කිහිපයක් පාදක කරගෙන ඉදිරිපත් කිරීමට නියමිත මේ යෝජනාව සම්බන්ධයෙන් ශ්‍රී ලංකා රජයේ දැඩි විරෝධය පළකර තිබේ.කෙසේ වුවද ජගත් මානව හිමිකම් කවුන්සලය නියෝජනය කරන ශ්‍රී ලංකාවට හිතවත් රටවල් රැසක් මේ යෝජනාව සම්බන්ධයෙන් විරෝධය පළකර ඇති අතර අදාළ යෝජනාව සම්බන්ධ ඡන්ද විමසීම හෙට (21) දිනයේදී සිදුකිරීමට නියමිතව ඇත.ශ්‍රී ලංකාව සම්බන්ධයෙන් වන මෙම යෝජනාව එක්සත් ජාතීන්ගේ සංවිධානයේ ජිනීවාහි අමෙරිකානු නිත්‍ය නියෝජිතවරිය වන අයිලීන් ඩොනහෝර් විසින් ජගත් මානව හිමිකම් කවුන්සලය වෙත ඉදිරිපත් කිරීමට නියමිතය.මෙම යෝජනාව ඉදිරිපත් කරන්නේ නම් ඒ පිළිබඳ ජගත් මානව හිමිකම් කවුන්සලයේ න්‍යාය පත්‍රයට ඇතුළත් වියයුතු බවද එවැන්නක් පිළිබඳ සාකච්ඡාවට ගන්නේ නම් ඒ සම්බන්ධයෙන් ශ්‍රී ලංකාව නිසි ප්‍රතිචාර දක්වන බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303203</link>
    <topic>නවකවදය ලබා දෙමින් සිටි ජ්‍යෙෂ්ඨ සිසුන් 12ක් අත්අඩංගුවට</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ ඉංජිනේරු පීඨයට බඳවා ගත් නවක සිසුන්ට අමානුෂික අන්දමින් නවකවදය ලබා දෙමින් සිටි ජ්‍යෙෂ්ඨ සිසුන් 12 දෙනකු විශ්වවිද්‍යාල ආරක්ෂක අංශය මඟින් අත්අඩංගුවට ගෙන තිබේ.නවක සිසුන්ව විශ්වවිද්‍යලයේ අක්බාර් ශාලාවට රැඟෙන විත් පසුගිය 17 දා රාත්‍රීයේදී මෙලෙස නවකවදයට ලක්කරමින් සිටියදී විශ්වවිද්‍යාලයේ උපකුලපතිවරයාට ලැබුණු දුරකතන පණිවිඩයක් අනුව ඉංජිනේරු පීඨයේ පීඨාධිපතිවරයා සමඟ පැමිණි ආරක්ෂක අංශය මෙම සිසුන් පිරිස අත්අඩංගුවට ගෙන තිබේ.මෙම සිද්ධිය සම්බන්ධයෙන් මේ වන විට ඇසින් දුටු සාක්කි මෙන්ම ලිඛිත සාක්කි ගණනාවක්ම තිබෙන බැවින් නවකවදය ලබාදීම සම්බන්ධයෙන් වැරදිකරුවන් වන සිසුන් සියලු දෙනාට නවකවද පනත යටතේ දැඩි දඩුවම් ලබා දෙන ලෙස උසස් අධ්‍යාපන ඇමැති එස්.බී.දිසානායක මහතා උපකුලපතිවරයාට දන්වා තිබේ.උපකුලපතිවරයා, පීඨාධිපතිවරයා සහ ආරක්ෂක අංශ එම ස්ථානයට යන විටත් ජ්‍යෙෂ්ඨ සිසුන් විසින් නවක සිසුන්ට නවකවදය ලබා දෙමින් සිට ඇති බව වාර්තා වන අතර හදිසියේ ආරක්ෂක අංශයේ පැමිණීමත් සමඟ තවත් ජ්‍යෙෂ්ඨ සිසුන් පිරිසක් එම ස්ථානයෙන් පළා ගොස් ඇත.ජ්‍යෙෂ්ඨ සිසුන්ගෙන් සිදු වු හිරිහැර පිළිබදව ලිඛිතව දන්වන ලෙස මෙහිදී උපකුලපතිවරයා සියලු නවක සිසුන්ට දැනුම් දී ඇති අතර මේ වන විටත් එම සිසුන් සියලු දෙනා තමන්ට ජ්‍යෙෂ්ඨ සිසුන්ගෙන් සිදු වු නවකවද සිද්ධීන් ගැන උපකුලපතිවරයාට ලිඛිත සාක්ෂි ලබා ‍දී තිබේ.අත්අඩංගුවට ගත් සිසුන් 12 දෙනාට අමතරව නවකවදය ලබා දෙන අවස්ථාවේ එම ස්ථානයේ රැඳී සිටි ජ්‍යෙෂ්ඨ සිසුන් සියලු දෙනා හදුනාගෙන තිබෙන බවත් ඔවුන් සියලු දෙනාට එරෙහිව නවකවද පනත යටතේ දිය හැකි උපරිම දඩුවම් ලබා දෙන බවත් උසස් අධ්‍යාපන අමාත්‍යාංශයේ ශිෂ්‍ය කටයුතු පිළිබද උපදේශක කීර්ති මාවැල්ලගේ මහතා ප්‍රකාශ කළේය.පිළුණු වු ආහාර සහ කෑමට ගත නොහැකි වෙනත් ද්‍රව්‍ය රැසක් එකට ගොඩ ගසා නවක සිසුන්ට ඒවා ආහාරයට ගන්නා ලෙස බල කරමින් අමානුෂික අන්දමින් අසභ්‍ය වචන කියමින් ජ්‍යෙෂ්ඨ සිසුන් මෙහිදී හැසිරී ඇති බව ද මාවැල්ලගේ මහතා ප්‍රකාශ කළේය.විශ්වවිද්‍යාලයේ මහා ශිෂ්‍ය සංගමයේ සභාපතිවරයා සහ පීඨ ශිෂ්‍ය සංගම් සභාපතිවරුන් මේ සම්බන්ධයෙන් සාකච්ඡා කිරීම‍ට උපකුලපතිවරයා හමු වී තිබෙන අතර මෙහිදී ඔවුන් නවක සිසුන්ට නවකවදය ලබා දුන් බවට පිළි ගෙන තිබේ.දැනට වැරදිකරුවන් වී සිටින සිසුන් ‍12 දෙනාට සමාවක් ලබා ගැනීම සම්බන්ධයෙන් මෙහිදී මහා ශිෂ්‍ය සංගම් නිලධාරීන් උපකුලපතිවරයා සමඟ සාකච්ඡා කර ඇති නමුත් එය සාර්ථක වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303204</link>
    <topic>අනුරපුරට නොමිලයේ පාසල් බස් සේවාවක්</topic>
    <author>කිත්සිරි වනසිංහ</author>
    <content>අනුරාධපුර නගර සීමාව තුළ නොමිලයේ පාසල් බස් රථ සේවාවක් ක්‍රියාත්මක කිරීමට නගරාධිපති එච්.පී. සෝමදාස මහතා තීරණය කර ඇත. නගර සීමාවේ වෙසෙන පාසල් දුවා දරුවන්ගේ අනාගතයට අත්වැලක් වීමේ අරමුණින් මේ නව වැඩසටහන ක්‍රියාවට නැංවීම තම අරමුණ බවද නගරාධිපතිවරයා පවසයි.නගර සභා අරමුදල් යටතේ මේ බස් රථ සේවාව ක්‍රියාත්මක කිරීමට සැලසුම් කර ඇති අතර සිසු ප්‍රවාහන සේවා කාලයෙන් අනතුරුව මගී ජනතාවගේ පහසුව පිණිසද මේ බස් රථ ධාවනයේ යෙදවීමට නියමිතය.පාසල් ආරම්භ වන හා අවසන් වන කාල සීමාව තුළ දරු දැරියන් මුහුණපාන ගැටලු අවම කරමින් ඔවුන්ගේ ආරක්ෂාව හා පහසුව වෙනුවෙන් මේ ප්‍රවාහන සේවාව ආරම්භ කිරීමට පියවර ගෙන තිබේ. මේ ප්‍රවාහන සේවය සඳහා දෙමහල් බස් රථයක් යොදා ගැනීම කෙරෙහිද සෝමදාස මහතාගේ අවධානය යොමුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303205</link>
    <topic>එතනොල් ආනයනය කිරීම සම්බන්ධයෙන් රේගු ආඥාපනතට අනුකූලව දැඩි පියවර</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රසායනික ද්‍රාවන ආනයනය කිරීමේ දී ඒවා අවදානම් භාණ්ඩ ලෙස නම් කර එකිනෙක පරිගණක ආධාරයෙන් පරික්ෂා කිරීම පිළිබඳව අවධානය යොමුකර ඇතැයි ජාත්‍යන්තර මූල්‍ය සහයෝගිතාව පිළිබඳ ජ්‍යේෂ්ඨ ඇමැති සහ නියෝජ්‍ය මුදල් ඇමැති ආචාර්ය සරත් අමුණුගම මහතා පාර්ලිමේන්තුවේදී ඊයේ (19) ප්‍රකාශ කළේය.දැනට උද්ගතවි තිබෙන එතනොල් ආනයනය කිරීම සම්බන්ධයෙන් රේගු ආඥාපනතට අනුකූලව දැඩි පියවර ගන්නා බවද ඇමැතිවරයා අවධාරණය කළේය. අර්බූදයට ලක්ව ඇති කන්ටේනර් රථ දෙකේ නීති විරෝධි එතනොල් ලීටර් 65,150ක් පවතින බවත් එහි සැර ප්‍රමාණය සියයට 96ක් බව විද්‍යානුකුලව තහවුරු වී ඇතැයිද ඇමැතිවරයා අනාවරණය කළේය.මේ නීති විරෝධී සුප්‍රිතු තොගය සුරක්ෂිත කර ඇති බවත්, ඉදිරි පරික්ෂණ සඳහා ඒවා යොදා ගන්නා බවත් අමුණුගම මහතා කීවේය. ස්ප්‍රිතු තොගය ආනයනය කළ පුද්ගලයා අද (19) දින ඉදිරිපත් වන බවට දැනුම් දී ඇති බවත් ඒ අනුව ඉදිරි ක්‍රියාමාර්ග ගන්නා බවත් හෙතෙම වැඩිදුරටත් කීය.මෙම රසායනික ද්‍රවනය ආනායනය කිරිම සම්බන්ධයෙන් තරාතිරම නොබලා නීතිය දැඩිව ක්‍රියාත්මක කරන බවත් ඇමැතිවරයා වැඩිදුරටත් කීවේය.අමැතිවරයා මේ අදහස් පළ කළේ පත්කළ මන්ත්‍රී අනුර කුමාර දිසානයක මහතා 23(2) යටතේ කළ ප්‍රකාශයට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303206</link>
    <topic>බාහිර සිසුන්ට උපාධි පාඨමාලා පැවැත්වීමෙන් විදෙස් විනිමය කෝටි 200 - 300ක් ඉතිරි වේ</topic>
    <author>විජයානි එදිරිසිංහ</author>
    <content>ශ්‍රීමත් ජෝන් කොතලාවල ආරක්ෂක විශ්වවිද්‍යාලයෙන් බාහිර සිසුන්ට උපාධි පාඨමාලා පවත්වා උපාධිය ලබා ගැනීමට අවස්ථාව සැලසීම නිසා විදේශවලින් උපාධිය ලබාගැනීමට මෙරටින් එම රටවලට ඇදී යන විදේශ විනිමය වසරකට දළ වශයෙන් රුපියල් කෝටි 200 - 300 අතර ප්‍රමාණයක මුදලක් මෙරටට ඉතිරි වන බවට හෙළි වී තිබේ.විවිධ උපාධි පාඨමාලා සඳහා වසරකට සිසුන් 350ක් පමණ ජෝන් කොතලාවල ආරක්ෂක විශ්වවිද්‍යාලයට 2012 වසරේ සිට බඳවා ගැනේ.කොතලාවල ආරක්ෂක විශ්වවිද්‍යාලය තුළින් උපාධිධාරීන් බිහිකර මෙරටදීම ඔවුන්ට උපාධිය ලබා ගැනීමට අවස්ථාව හිමි වූයේ ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ යෝජනා සහ උපදෙස් මතය.අ.පො.ස. උසස් පෙළ විභාගයේදී ඉහළ ප්‍රතිඵල ලබා ගත්තද විශ්වවිද්‍යාල වරම් ලබා ගැනීමට නොහැකි වු සිසු සිසුවියන්ට උපාධිය ලබා ගැනීමට අවස්ථාව සලසා දෙනු පිණිස ජනාධිපතිවරයාත් ආරක්ෂක ලේකම්වරයාත් මේ වැඩපිළිවෙළ ක්‍රියාත්මක කිරීමට අවසර දී තිබේ.විදේශ රටකට ගොස් උපාධිය ලබාගැනීම සඳහා අඩුම වශයෙන් මිලියන පහකට වැඩි මුදලක් වැය කිරීමට සිදු වෙයි.එහෙත් කොතලාවල ආරක්ෂක විශ්වවිද්‍යාලයෙන් උපාධිය අපේක්ෂා කරන සිසුන් අතරින් ඉංජිනේරු පාඨමාලා හැර සෙසු උපාධි සඳහා අය කරනු ලබන්නේ රුපියල් ලක්ෂ අටක පමණ මුදලකි.එම්.බී.බී.එස්. වෛද්‍ය උපාධිය හැර සෙසු උපාධි සඳහා සිසුන් බඳවා ගැනේ.විශ්වවිද්‍යාල ප්‍රතිපාදන කොමිසමේ ලියාපදිංචි විශ්වවිද්‍යාලයක් ලෙස ශ්‍රීමත් ජෝන් කොතලාවල ආරක්ෂක විශ්වවිද්‍යාලයෙන් සිසුවකුට උපාධිය හිමිවෙන්නේ ඔහුගේ ජීවිතයේ ඉදිරි කටයුතු සඳහා වූ විනය නායකත්ව පුහුණුව ඇතුළු විශේෂ ගුණාංග රැසක් ද සමඟ වෙයි.උපාධිය අතරමගදීම එය අවසන් වන කාලය දින වකවානුද සහිතව සඳහන්ව තිබේ. කිසිදු හේතුවක් මත උපාධිය අවසන් වන කාලය ඉක්මවා යාමක් හෝ අමතර වියදම් දැරීමට සිදු නොවෙයි.උපාධියේ සිට එම උපාධියට අදාළ ආචාර්ය උපාධියද මෙම විශ්වවිද්‍යාලය තුළින්ම ලබා ගත හැකි වෙයි.දැනට ජාත්‍යන්තර මට්ටමට පත්ව ඇති එකම විශ්වවිද්‍යාලය කොතලාවල ආරක්ෂක විශ්වවිද්‍යාලයයි.මෙහි උපාධි පාඨමාලා සහ ඒවාට අදාළ විෂයයන් සකස් කර ඇත්තේ මෙතැන් සිට තවත් අවුරුදු ගණනාවක් එහාට මෙරට සහ ජාත්‍යන්තරය තුළ රැකියා සඳහා ඇති ඉල්ලුමට ගැළපෙන අයුරින් වෙයි.කොතලාවල ආරක්ෂක විශ්වවිද්‍යාලයට සමගාමීව එහි පුහුණු කටයුතු සහ හෙද උපාධිය අවසන් කරන හෙද හෙදියන්ට ‍රැකියා අවස්ථා සලසාදීමේ අරමුණ මත රුපියල් කෝටි ගණනක වියදමින් විශාල ශිෂ්‍ය රෝහලක්ද ඉදිකිරීම ලබන අප්‍රේල් මාසයේ ආරම්භ කෙරේ. වේරහැර ඉදි කෙරෙන එම රෝහලේ හෙද හෙදියන් 1400ක් බඳවා ගැනීමද ඉලක්කය වෙයි.මේ විශ්වවිද්‍යාලය සඳහා අ.පො.ස. සමත් සිසු සිසුවියන් දසදහසකගෙන් පමණ ඉල්ලුම්පත් ලැබී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303207</link>
    <topic>ඕපනායකදී ලංගම බසයක්පාර මැද පෙරළී 20කට තුවාල</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කොළඹ බදුල්ල ප්‍රධාන මාර්ගයේ ඕපනායක මාදොලදී ලංගම බසයක් මාර්ගය මැද පෙරළී යෑමෙන් 20 දෙනකු පමණ තුවාල ලබා රෝහල්ගත කෙරිණි.ඊයේ 19 උදෑසන 9.40ට පමණ මෙම අනතුර සිදු වී තිබේ. මහරගම සිට පඹහින්න බලා ධාවනය වූ ලංගම බස් රථය 137 කිලෝමීටර් කණුව අසලදී වංගුවක් ගැනීමේදී පෙරලී ගොස් ඇත.සබරගමු විශ්වවිද්‍යාලයට පැමිණි සිසුන් පිරිසක්ද තුවාලකරුවන් අතර සිටිති.රියදුරු හැරුණු විට අනෙක් අයට බරපතළ තුවාල සිදු වී නැතැයි ඕපනායක පොලිසියේ රථ වාහන අංශයේ ස්ථානාධිපති චම්ලි පලිහේන මහතා පැවසීය.අනතුර සිදුවෙන අවස්ථාවේදී බස් රථය තුළ මගීන් 61 දෙනකු සිටි බවද පලිහේන මහතා කීය.උදෑසන 6 යි පහට මහරගමින් පිටත් වූ බස් රථය උදෑසන 9.35 පමණ වන විට මාදොලට ළඟා වී තිබිණ. අධික වේගයෙන් වංගුව ගැනීම නිසා බස් රථය පෙරළී ඇතැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303208</link>
    <topic>කුලියාපිටිය මැරතන් තරගයකදීදහසය හැවිරිදි තරුණයා මරුට</topic>
    <author>චන්ද්‍රිකා පෙරේරා</author>
    <content>කුලියාපිටියේ මැරතන් තරඟයකට ඊයේ (19) සහභාගි වෙමින් සිටි දහසය හැවිරිදි තරුණයෙක් හදිසි හෘදයාබාධයක් හේතුවෙන් මිය ගොස් තිබේ.මිය ගිය තරුණයා පන්නල ප්‍රදේශයේ පදිංචි ලක්ෂිත මධුෂාන් (16) නමැති අයෙක් බව පොලිසිය පවසයි. මරණකරු පන්නල කඳානෙගෙදර විදුහලේ ආදි සිසුවෙකි.තරඟය අවස්ථාවේ මරණකරුට ඇති වූ යම් පපුවේ වේදනාවක් හේතුවෙන් ප්‍රතිකාර සඳහා කුලියාපිටිය රෝහලට ඇතුළත් කර ඇත.රෝහලට රැගෙන යන විටත් මොහු මිය ගොස් සිටි බව රෝහල් ආරංචි මාර්ග පවසයි. පශ්චාත් මරණ පරීක්ෂණ කටයුතු මෙතෙක් සිදු කොට නොමැති අතර මෘත දේහය කුලියාපිටිය රෝහලේ තබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n1303209</link>
    <topic>පාතාල ප්‍රධාන මූලස්ථානයමාළිගාවත්ත ඇපල්වත්ත</topic>
    <author>චන්ද්‍රකා පෙරේරා</author>
    <content>රටපුරා සිදුවන පාතාල රැල්ල ක්‍රියාත්මක කරන ප්‍රධාන මූලස්ථානය මාළිගාවත්ත ඇපල්වත්ත ජනාවාසය බවට බුද්ධි තොරතුරු මගින් අනාවරණය කරගෙන තිබේ.කොළඹ නගරයේ ප්‍රධාන මත්කුඩු ජාවාරම් මධ්‍යස්ථානයද මේ ප්‍රදේශය බවට හඳුනාගෙන ඇතැයි පොලිසිය පවසයි. විවිධ දුරාචාර හා අපරාධ සිදුකිරීම මෙන්ම පරිසරයට අහිතකර බලපෑම් බොහොමයක් මේ ස්ථානය මූලික කර ගනිමින් ජනාවාසයේ රැකවරණය යටතේ සිදුකෙරෙන බවට පොලිස් පරීක්ෂණ මත හෙළිකරගෙන ඇත.ඇපල්වත්ත ප්‍රදේශයේ නිවාස පිහිටීමේ ස්වභාවය අනුව අපරාධකරුවන්ට නිදහසේ තම කටයුතු කරගෙන යාමට රැකවරණය මෙන්ම වාසය කිරීමේ හැකියාව උදාවී ඇති අතර පොලිසියට තනිව ගොස් එම ප්‍රදේශයේ වැටලීම් සිදුකිරීමට නොහැකි භයානක තත්ත්වයක් පවතින බව පොලිස් පරිසර ආරක්ෂණ කොට්ඨාසය බාර පොලිස් අධිකාරි ක්වින්ටස් පෙරේරා මහතා පැවසීය.කොළඹ මාළිගාවත්ත ආර්. ප්‍රේමදාස ක්‍රීඩාංගනයට යාබද ඇපල්වත්ත ජනාවාසයේ පැල්පත් නිවාස සඳහා අවශ්‍ය මූලික පහසුකම් කිසිවක් නැති බවද නිවාස වලට අවශ්‍ය ආලෝකය හා වාතාශ්‍රයද නොලැබෙන අයුරින් නිවාස පිහිටා තිබෙන බවද හෙතෙම කීය.මේ නිසා ඩෙංගු වාහකයන් බෝවන ස්ථානයක් ලෙසත් වෙනත් බෝවෙන රෝග පැතිර යාමට උපකාරවන ස්ථානයක් ලෙසටත් ඇපල්වත්ත ජනාවාසය හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032010</link>
    <topic>රන්මාල හොරු අත්අඩංගුවේ</topic>
    <author>වවුනියාව බන්දුල සෙනෙවිරත්න</author>
    <content>රන්මාල කැඩීමේ කල්ලියක තිදෙනකු වවුනියාව පොලිසිය විසින් ඊයේ (19) අත්අඩංගුවට ගෙන තිබේ.මේ සැකකරුවන් වවුනියාව පුන්තෝට්ටම් ප්‍රදේශයේ පදිංචිකරුවන් වන අතර ලද තොරතුරකට අනුව සැකකරුවන් අත්අඩංගුවට ගත් බවද ඔවුන් විසින් සොරාගත් රන්භාණ්ඩ සොයා ගැනීමට පරීක්ෂණ ආරම්භ කර ඇතැයිද වවුනියාව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=n13032011</link>
    <topic>සපුගස්කන්ද ගෑස් කාන්දුවෙන් තුවාල ලැබූ සේවකයකුට ලක්ෂය බැගින් වන්දි</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුවේ ගෑස් කාන්දුවෙන් අනතුරට ලක්ව රෝහල් ගතව ප්‍රතිකාර ලැබූ එක් සේවකයකුට හට රුපියල් ලක්ෂය බැගින් වන්දි ප්‍රදානය කෙරේ. ඒ අනුව අනතුරට ලක්ව රෝහල් ගතවූ සේවකයන් 10 දෙනාට මේ වන්දි මුදල ප්‍රදානය කළ බව ඛනිජ තෙල් සංස්ථාව පවසයි.මීට අමතරව මේ අවස්ථාවේ සිදුවිය හැකි භායානක තත්ත්වය සම්බන්ධයෙන් අවධානය යොමුකර ඇතිවිය හැකි අවදානම පාලනය කිරීමට රාජකාරී සීමාවන් ගෙන් ඔබ්බට ගොස් කැපවීමෙන් කටයුතු කළ සේවකයන් හතර දෙනකුට ද වන්දි මුදල් ගෙවීමට ලංකා ඛනිජ තෙල් සංස්ථාව කටයුතු කර ඇත.සපුගස්කන්ද තෙල් පිරිපහදුවෙහි ගෑස් නළ පරීක්ෂා කිරීමේ දී සිදුවූ ගෑස් කාන්දුවක් නිසා සේවකයන් දෙදෙනකු මියගිය අතර දස දෙනකු රෝහල් ගත කරන ලදී. රෝහල් ගත කරන ලද සේවකයන් සඳහා ඔවුන්ට හිමි වන්දි මුදල් කඩිනමින් ලබාදීමට කටයුතු කරන ලෙස අදාළ නිලධාරීන්ට ඛනිජ තෙල් කර්මාන්ත ඇමැති අනුර පි‍්‍රයදර්ශන යාපා මහතා ලබාදුන් උපදෙස් අනුව රෝහල් ගත කළ සේවකයන් සඳහා එම වන්දි මුදල ප්‍රදානය කරන ලදී.සපුගස්කන්ද තෙල් පිරිපහදුවෙහි ගෑස් නළ පරීක්ෂා කිරීමේ දී සිදුවු ගෑස් කාන්දුවක් නිසා මියගිය සේවකයන් දෙදෙනා ඔවුන් ඒ වන විට සේවය කරන ලද ශ්‍රේණියේ සිට එක් ශ්‍රේණියක් උසස් කොට එම ශ්‍රේණියට අයත් උපරිම වැටුප් සීමාවේ ලැබිය හැකි වැටුප සළකා වන්දි ලබා දීමටත් ඔවුන්ගේ ඥාතීන් දෙදෙ‍නකුට රැකියා ලබාදීමටත් පියවර ගැණිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303201</link>
    <topic>වකුගඩු රෝගීන් පෞද්ගලික රෝහලකට ගියොත් වියදම අධිකයි</topic>
    <author>මාවනැල්ල සමූහ – පී. සෙනෙවිරත්න</author>
    <content>වකුගඩු රෝග පිළිබඳ විධිමත් පරීක්‍ෂණ සිදුකරන්න අවශ්‍ය රුධිර කාන්දු යන්ත්‍ර හා වෙනත් උපකරණ රජයේ ප්‍රධාන රෝහල් වෙත ලබා දී ඇතැයි නියෝජ්‍ය සෞඛ්‍ය ඇමැති ලලිත් දිසානායක මහතා කීය.වකුගඩු රෝග ලක්‍ෂණ පහළ වූ වහාම රජයේ ප්‍රධාන රෝහල් වෙත ගොස් අවශ්‍ය විධිමත් ප්‍රතිකාර ලබා ගන්නට පියවර ගතයුතු බවද ඒ මහතා මහජනතාවගෙන් ඉල්ලා සිටියි.බොහෝ දෙනකු වකුගඩු රෝග ලක්‍ෂණ ඇතිවූ විටදී පෞද්ගලික වෛද්‍යවරු වෙත ගොස් ලබා ගන්නා උපදෙස් සහ මග පෙන්වීම් මත මුදල් වැය කර පෞද්ගලික රෝහල්වල ප්‍රතිකාර ලබා ගන්නට යන බවද නියෝජ්‍ය ඇමැතිවරයා කීය.පෞද්ගලික රෝහල් රුපියල් 7500ක් අය කර සිදු කරන ප්‍රතිකාර ක්‍රම රජයේ රෝහල් වෙතින් නොමිලයේ ලබාගත හැකි බවද දිසානායක මහතා කීවේය.අනුරාධපුර, පොළොන්නරුව පෙදෙස්වල වකුගඩු රෝගීන් 14000ක් තරම් සංඛ්‍යාවක් ප්‍රතිකාර ලබාගෙන ඇති බවද විශ්වවිද්‍යාල වෛද්‍ය අංශ පවා රෝග ගැන පරීක්‍ෂණ පවත්වා සෞඛ්‍ය අමාත්‍යාංශය වෙත අවශ්‍ය තොරතුරුද උපදෙස් ද ලබාදෙන බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303202</link>
    <topic>ජංගම වෙළෙඳ රථවලින්කළුතර වෙළෙන්ට පාඩු</topic>
    <author>වාද්දුව සමූහ – එච්. ආර්. පියදාස</author>
    <content>කළුතර නගරයට ජංගම අලෙවි රථ ඇතුළු කර භාණ්ඩ අලෙවි කිරීමට ඉඩදීම නගරයේ බදු ගෙවන වෙළෙන්දන්ට කරන අසාධාරණයක් බව කළුතර ප්‍රාදේශීය සම්බන්ධීකරණ කමිටු රැස්වීමට අදහසක් ඉදිරිපත් වී තිබේ.මේ සම්බන්ධීකරණ කමිටු රැස්වීම එහි සභාපති වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතාගේ ප්‍රධානත්වයෙන් කළුතර දිසා ලේකම් කාර්යාල ශ්‍රවණාගාරයේ දී ඉකුත් දා පැවැත්විණි.දැනට එවැනි රථ නමයක් නගරයට ඇතුළු වී බඩු අලෙවි කරන බවත් මින් ඉදිරියට එම ප්‍රමාණය ඉක්මවීමට ඉඩ නොතැබිය යුතු බවත් එහිදී කියැවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303203</link>
    <topic>පිසූ ආහාර ශීතකරණයේ තබාවිකුණන්න හැදුවාට දඩ</topic>
    <author>මීගමුව විශේෂ – එම්. ප්‍රනාන්දු</author>
    <content>දිනකට වඩා පැරැණි පිසින ලද බත්, උම්බලකඩ සම්බෝල අධි ශීතකරණයක තබා විකිණීම සඳහා ගබඩා කිරීමට වරද පිළිගත් හොටල් හිමියකුට මීගමුව අතිරේක මහේස්ත්‍රාත් හා අතිරේක දිසා විනිසුරු ඩබ්ලිව්. කේ. දුලානි එස්. වීරතුංග මහත්මිය රුපියල් 5000ක දඩයක් නියම කළාය.මීගමුව දුම්රිය පළ පාරේ පුද්ගලයකුට මෙසේ දඩ නියම විය.2013 මාර්තු මස 5 වැනි දින හෝ ඊට ආසන්න දිනකදී තම හෝටලයේදී අධිශීතකරණයේ දිනකට වඩා පරණ පිසින ලද බත් හා උම්බලකඩ සම්බෝල විකිණීම සඳහා ගබඩා කරන ලදැයි විත්තිකරු මෙම නඩුවෙන් චෝදනා ලැබ සිටියේය.පෙරියමුල්ල මහජන සෞඛ්‍ය පරීක්‍ෂක පී. එම්. මංජුල කුමාර මහතා මේ නඩුවේ පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303204</link>
    <topic>අඟුරුවාතොට - හොරණ මාර්ගයේ අනතුරුදායක ස්ථාන රැසක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අඟුරුවාතොට - හොරණ මාර්ගයේ මාර්ග සංවර්ධන කටයුතු නිසා ඇතැම් කොටස් ඉතා අනතුරුදායක ස්ථාන බවට පත්ව තිබේ.ඇතැම් ස්ථානවල විශාල වළවල් හෑරී ජලය පිරී ඇති අතර, එම ස්ථානවලින් වාහන ගමන් කරන අවස්ථාවලදී වාහන අනතුරුවලට ලක්වීම් වැඩිවී තිබේ. මේ නිසාම වාහනවලට සිදුවන හානිය සුළුපටු නොවේ.මෙවැනි අනතුරුදායක ස්ථාන හඳුනාගෙන මාර්ගය සංවර්ධනය කරන තෙක් තාවකාලිකව එම ස්ථාන ආරක්ෂක ස්ථාන බවට පත්කරන ලෙස මහජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303205</link>
    <topic>ජාතික ධජයටඅවමන් එපා</topic>
    <author>ඡායාරූප – රඹුක්කන විශේෂ</author>
    <content>රඹුක්කන ප්‍රාදේශීය සභා පැරැණි ගොඩනැගිල්ල මත සවිකර ඇති මේ ජාතික ධජය අව්වැසි සුළඟට නිරාවරණය වී තිබීමෙන් තැනින් තැන ඉරී ගොස් ඇත.දැනට මේ ගොඩනැගිල්ල ප්‍රයෝජනයට නොගන්නා බැවින් ජරාවාස වී තිබේ.මේ ජාතික ධජයට අවමානයක් නොවන අයුරින් එම ධජය එම ස්ථානයෙන් ඉවත් කිරීමට බලධාරීන් ගේ අවධානයට යොමු නොවූයේ මන්දැයි ප්‍රදේශවාසීහු විමසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303206</link>
    <topic>බස්-වෑන් රථ අනතුරෙන්අම්පාර එක්දරු පියකු මරුට</topic>
    <author>හෝමාගම සමූහ ආනන්ද ප්‍රේමතිලක</author>
    <content>සිද්ධිය වූ දින පෙ. ව. 3.30 ට මහරගම සිට පිටකොටුව බලා බස් රථයෙන් පිටත් වුණා. හංවැල්ල ප්‍රදේශයේදී වංගුවක් අසලදී බස් රථය වෑන් රථයක හැපුණා. වෑන් රථයේ සිටි අය තුවාල ලබා සිටියා.වෑන් රථය පැදවූ අය මිය ගොස් ඇතැයි පසුව දැනගන්නට ලැබුණා යැයි බස් රථ – වෑන් රථ අනතුරෙන් මිය ගිය ව්‍යාපාරිකයකුගේ මරණ පරීක්‍ෂණයේදී බස් රථ රියදුරු වන වීරකෝන් මුදියන්සේලාගේ ජනක සුදර්ශන බණ්ඩාර පැවැසීය.මෙසේ මියගොස් ඇත්තේ උත්සවයකට සහභාගි වීමට අම්පාරේ සිට කොළඹ බලා ගිය ඥාති පිරිසක් රැගත් වෑන් රථයක් ධාවනය කළ ව්‍යාපාරිකයකු වන අම්පාර, 1 වන මාවතේ, අංක 9 ලිපිනයේ බෝරලේගොඩ චමින්ද දීපාල් රත්නායක (40) නැමති එක් දරු පියෙකි.තම සේවා ස්ථානයේ පැවැති උත්සවයකට සහභාගි වීමට පවුලේ අට දෙනෙක් වෑන් රථයේ පැමිණ ඇත.හෝමාගම අධිකරණ කලාපයේ හදිසි මරණ පරීක්‍ෂක සාම විනිසුරු බී. එච්. කේ. චින්තක උදය කුමාර මහතා මේ පිළිබඳ මරණ පරීක්‍ෂණය පැවැත්වීය.හංවැල්ල පොලිසියේ පො. සැ. වීරකෝන් මහතාගේ මෙහෙයවීමෙන් මියගිය අයගේ බිරිය වන පරගහහැන්නලාගේ හිමාලි රවීන්ද්‍රා රම්‍යලංකා නැමැති අයද සාක්කි දුන්නාය.වෛද්‍ය සුධීර සිරිවර්ධන මහතාගේ පශ්චාත් මරණ පරීක්‍ෂණ වාර්තාව හා ඉදිරිපත් වූ සාක්කි අනුව රිය අනතුරක් හේතුවෙන් හිසට හා පපු කුහරයට සිදුවූ බරපතළ හානිය හා අභ්‍යන්තර රුධිර වහනය මත සිදුවූ මරණයක් බවට නිගමනය කළ මරණ පරීක්‍ෂකවරයා අදාළ බස් රථ රියැදුරු අධිකරණය වෙත ඉදිරිපත් කරන ලෙසට පොලිසියට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303207</link>
    <topic>ගම්පහ වැලි ගොඩ දැමීමෙන්වෙරළ ඛාදනය උග්‍ර අතට</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>වෙරළ සංරක්ෂණ දෙපාර්තමේන්තුවේ දත්තවලට අනුව ගම්පහ දිස්ත්‍රික්කයට අයත් වෙරළ තීරය ඛාදනය වීම උග්‍රවී ඇත්තේ වැලිගොඩ දැමීම නිසාය.වත්තල ප්‍රදේශය මේ අතරින් දැඩි අවදානමකට ලක් ව ඇති අතර පල්ලියවත්ත වෙරළ දැඩි ඛාදනයට ලක්ව ඇත. වෙරළ සංරක්ෂණ දෙපාර්තමේන්තුවේ අධ්‍යක්ෂ ජනරාල් අනිල් ප්‍රේමරත්න මහතා පවසන පරිදි කොළඹ හා දික්ඕවිට අතර ඇති සමහර ස්ථානවල වෙරළ ඛාදනය වසරකට මීටර් 2ත් 3ත් පමණ වේ.වත්තල ප්‍රදේශයේ පානීය ජල ළිං රැසක් මේ වන විට භාවිතය අත් හැරදමා ඇති බව කී ප්‍රේමරත්න මහතා ඊට හේතුව වන්නේ ළිං ජලය මට්ටමට වඩා මුහුදු ජල සීමාවට පහතින් පිහිටා තිබීමයි.වෙරළ ඛාදනය වීම අතින් ගම්පහ දිස්ත්‍රික්කයේ මුහුදු වෙරළ දැඩි අවදානමකට ලක්ව ඇතැයි ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303208</link>
    <topic>මීරිගම ගල් කොරියකින්කප්පම් ඉල්ලලා</topic>
    <author>අත්නනගල්ල විශේෂ ජයවීර සුගතපාල</author>
    <content>මීරිගම නාල්ල ප්‍රදේශයේ ගල් කොරියකින් රුපියල් ලක්‍ෂ තුනක කප්පමක් ඉල්ලීමේ චෝදනාවක් මත අත්තනගල්ල අධිකරණයට ඉදිරිපත් කරන ලද මීරිගම ප්‍රාදේශීය සභාවේ මන්ත්‍රීවරයෙකු වූ ප්‍රදීප් කුමාරසිරි නැමැත්තා මේ මස 21 වැනි දින දක්වා රිමාන්ඩ් භාරයේ තැබීමට නියෝග කෙරිණි.පෑලියගොඩ පොලිසියේ උප පොලිස් පරීක්‍ෂක ටී. ජී. ප්‍රේමරත්න මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r1303209</link>
    <topic>මහනුවර සනීපාරක්ෂකයෝවෛද්‍ය පරීක්ෂණයකට</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>මහනුවර මහ නගර සභාවේ සියලුම සනීපාරක්ෂක කම්කරුවන් මසකට වරක් සම්පූර්ණ වෛද්‍ය පරීක්ෂණයකට ලක්කිරීමට මහනුවර පුරපති මහේන්ද්‍ර රත්වත්තේ මහතා තීරණය කර ඇත.නගරයේ කසළ බැහැර කිරීම - ඩෙංගු මර්දන වැඩසටහන් වලට සහභාගිවීම මෙම සනීපාරක්ෂක කම්කරුවන් විසින් කරන නිසා ඔවුන්ගේ සනීපාරක්ෂාව නගර සභාව විසින් රැක දිය යුතු බව නගරාධිපතිවරයාගේ අදහස වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r13032010</link>
    <topic>දේවහූව වැවේ අභිරහස් ලෙස මියගියහමුදා සෙබළකුගේ සිරුර ගොඩගනී</topic>
    <author>සීගිරිය විශේෂ සහ දේවහූව සමූහ</author>
    <content>දේවහූව වැවේ පාවෙමින් තිබූ යුද හමුදා සෙබළකුගේ මළසිරුරක් ඊයේ 19 දින සොයාගත් බව ගලේවෙල පොලිසිය කියයි. පරීක්‍ෂණවලදී හෙළිවී ඇත්තේ දේවහුව යුද හමුදා කඳවුරේ සේවය කළ සාමාන්‍ය සෙබළකු දින කිහිපයක සිට අතුරුදන් වී ඇති බවත්, එම සෙබළාගේ මළසිරුර මෙය බවත්ය.මෙසේ මියගොස් ඇත්තේ ගාල්ල හීන්තැන්න ප්‍රදේශයේ පදිංචි එච්. එච්. ශාන්ත (21) නමැති අය බවයි.මේ ස්ථානයට පැමිණි දඹුල්ල වැඩබලන මහේස්ත්‍රාත් ජයම්පති රත්නදිවාකර මහතා සිරුර ගොඩගෙන පරීක්‍ෂා කර පශ්චාත් පරීක්‍ෂණ සඳහා මාතලේ අධිකරණ වෛද්‍යවරයා වෙත යවා වාර්තාවක් එවන ලෙස නියෝග කළේය. ගලේවෙල පොලිසියේ ස්ථානාධිපති පො. ප. රුක්ෂාන් පෙරේරා මහතා ඇතුළු පිරිස පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r13032011</link>
    <topic>ලී පට්ටලය සමඟ සැක 2ක් දැලේ</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>ගිරාඳුරු කෝට්ටේ පොලිසිය මගින් කරන ලද හදිසි වැටලීමකදී අනවසර දැව ඉරුම් පට්ටල මගින් දැව ඉරමින් සිටි දෙදෙනකු සමඟ උපකරණ ද අත්අඩංගුවට ගනු ලැබීය.ඉරා ගන්නා ලද කොස් ලෑලි තොගයක් ද දැව ඉරුම් පට්ටල ද ඒවා සවි කර තිබූ අත් ට්‍රැක්ටරයක් ද අත්අඩංගුවට ගෙන මහියංගන උසාවියට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=r13032012</link>
    <topic>බයිට් එකට කුකුළන් ඉස්සු නාවික සෙබළාට වැඩ වරදී</topic>
    <author>අනුරාධපුර මධ්‍යම විශේෂ</author>
    <content>කුකුල් සොරකෙමි ගිය නාවික හමුදා සෙබළකු සැකපිට කැකිරාව මූලස්ථාන පොලීසිය මඟින් අත්ඩංගුවට ගෙන ඇත. කැකිරාව සූරියගම ප්‍රදේශයේ ප්‍රදේශවාසින් විසින් මේ පුද්ගලයා අල්ලාගෙන කැකිරාව මූලස්ථාන පොලිසියට භාර දී තිබේ. සැකකරු රඹුක්කන ප්‍රදේශයේ පදිංචිකරුවකු වන අතර මොහු දැනට සේවය අතහැර පලාවිත් සිටින බවට පොලිසිය සැක පහළ කරයි.සැකකරු මීට දින කිහිපයකට ඉහතදී කැකිරාව සූරියගම ප්‍රදේශයේ පදිංචි මිතුරකුගේ නිවෙසට පැමිණ මත්පැන් සාජ්ජයක් පවත්වා ඇති අතර සාජ්ජය අවසන් වීමෙන් අනතුරුව අසල වූ නිවෙසක කුකුල් කූඩුවට රිංගා කුකුළන් කිහිප දෙනකු සොරාගෙන යමින් සිටියදී ප්‍රදේශවාසීන් කිහිප දෙනකු එකතු වී මේ පුද්ගලයා අල්ලාගෙන ඇත.සැකකාර හිටපු නාවික හමුදා සෙබළා මීට පෙරත් ප්‍රදේශයේ කුකුල් කොටු වලින් කුකුළන් සොරකමි කරන්නට ඇති බවට පොලිසිය සැක පහළ කරන අතර කැකිරාව මුලස්ථාන පොලීසිය සිිද්ධිය සමිබන්ධයෙන් වැඩි දුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303201</link>
    <topic>තිස්පහේ උපන් දිනය දා රංගනගෙන් මනරංජනීය තෑග්ගක්</topic>
    <author>ප්‍රින්ස් ගුණසේකර</author>
    <content>රංගන හේරත් තම 35 වැනි උපන් දිනයේදී විශිෂ්ඨ පන්දු යැවීමක නිරතවී තරගයේ වීරයාට හිමි සම්මානය දිනා බංග්ලාදේශයට එරෙහිව කඩුලු 7ක ජයක් ශ්‍රී ලංකාවට අත්කරදීමට පුරෝගාමී විය. ඒ අනුව තරග දෙකකින් සමන්විත ටෙස්ට් තරගාවලිය 1-0ක් ලෙස ජය ගැනීමට ශ්‍රී ලංකාව සමත් වූයේ ගාල්ලේ පැවැති තරගය ජය පරාජයෙන් තොරව නිමා වීම හේතුවෙනි.ඇන්ජලෝ මැතිව්ස් නායකත්වයට පත්ව දෙවැනි තරගයේදීම ටෙස්ට් ජයක් ලැබීමද මේ සංචාරයේ වැදගත් සිදුවීමකි. බංග්ලාදේශය සමග වසර 2001 සිට මේ දක්වා ටෙස්ට් තරග 14ක් පවත්වා ඇති අතර එයින් 13කම ජය ශ්‍රී ලංකාව ජය ගැනීම ඉතිහාසගත වී තිබේ.ආර්.ප්‍රේමදාස ක්‍රීඩාංගණයේ හතරවැනි දිනයේ නිමාවූ දෙවැනි ටෙස්ට් තරගයේදී රංගන හේරත් ඕවර් 64.3ක් යවා නිලකුණු ඕවර් 15ක් සමග ලකුණු 157කට කඩුලු 12ක් බිඳ හෙලීය.හේරත් ඊයේ දිනයේ මුෂ්ෆිකර් රහීම්ගේ කඩුල්ල දවාගෙන තම ටෙස්ට් දිවියේ 200වැනි කඩුල්ල වාර්තා කිරීමද කැපී පෙනුණි. ඔහු ශ්‍රී ලංකාවේ වැඩිම තෙවැනි ටෙස්ට් කඩුලු ලාභියා වේ. මුරලිදරන් තරග 133කදී කඩුලු 800ක්, වාස් තරග 111කදී කඩුලු 355ක් දවාගෙන තිබියදී හේරත්ගේ කඩුලු 200 තරග 47කදී වාර්තාවීමද සැලකිය යුතු වර්ධනයකි.මෙතෙක් ආර්.ප්‍රේමදාස තණතිල්ලේ ටෙස්ට් තරගයක හොදම පන්දු යැවීම ලකුණු 60කට කඩුලු 9ක් ලෙස මුරලි තබා තිබූ වාර්තාවද හේරත් ඊයේ බිඳහෙලනු ලැබීය.ලොව විශිෂ්ඨතම පන්දු යවන්නාවූ මුත්තයියා මුරලිදරන් වසර 2000දී ක්‍රිකට් ක්‍රීඩාවෙන් සමුගත් පසු ශ්‍රී ලංකාව ටෙස්ට් තරග 30කට සහභාගීවී ඇති අතර එයින් ජයග්‍රහණය කර ඇත්තේ ඊයේ තරගයද සමග තරග 5ක් පමණි.එම තරග පහේදීම රංගන හේරත් කඩුලු 49ක් දවා ගෙන ඇත. ඒ අනුව රංගන හේරත් ශ්‍රී ලංකාවට ටෙස්ට් තරග දිනා දීමේ ප්‍රධාන තුරුම්පුවක් බවට පත්ව සිටී.බංග්ලාදේශ දෙවැනි ඉනිම ලකුණු 265කට සීමා කිරීම හේතුවෙන් ශ්‍රී ලංකාවට ජයග්‍රහණය සදහා ලකුණු 160 ඉලක්කයක් එල්ල විය. එම ජයග්‍රාහී ඉලක්කය ඕවර් 41.1කදී කඩුලු 3ක් දැවී සම්පූර්ණ කිරීමට ශ්‍රී ලංකා පිල සමත් විය.ශ්‍රී ලංකා ජයග්‍රහණය සමරද්දී ළහිරු තිරිමාන්න හා ඇන්ජලෝ මැතිව්ස් නොදැවී ලකුණු 13 බැගින් ලබා සිටියහ. ටෙස්ට් තරග දෙකේදී ලකුණු 441ක් ලබා තරගාවලියේ වීරයාට හිමි සම්මානය දිනාගත් සංගක්කාර පළමු ඉනිමේදී තම 33වැනි ටෙස්ට් ශතකයද, දෙවැනි ඉනිමේදී තම 42වැනි ටෙස්ට් අර්ධ ශතකයද සම්පූර්ණ කළ අතර ශ්‍රී ලංකා දෙවැනි ඉනිමේ හොඳම සම්බන්ධතාවයටද දායක විය.සංගක්කාර ලකුණු 55ක් ලබාගත් අතර ඩිල්ෂාන් ලකුණු 57ක් ශ්‍රී ලංකා දෙවැනි ඉනිමට එක් කළහ. ඒ දෙදෙනා මිනිත්තු 90කදී පන්දු 129කට මුහුණදී දෙවැනි කඩුල්ලට ලකුණු 94ක සම්බන්ධතාවක් ගොඩ නැගූ අතර ඩිල්ෂාන්ගේ 23වැනි ටෙස්ට් අර්ධ ශතකය සම්පූර්ණ විය. ආරම්භක පිතිකරු දිමුත් කරුණාරත්න ලකුණු 16ක් ලබා තිබියදී කඩුල්ල මුවා කිරීමේ වරදට හසුව දැවී ගිය අතර මුල් කඩුලු දෙකම වේග පන්දු යැවූ රොබියුල් ඉස්ලාම් සතුවිය.බංග්ලාදේශ දෙවැනි ඉනිම ඊයේ ආරම්භ වෙද්දී කඩුලු 4කට ලකුණු 158ක් තිබූ අතර මොමුනුල් හක් හා ෂොහාග් ගාසී ඉක්මනින් දවා ගැනීමට රංගන හේරත් සමත් විය. හක් ලකුණු 37ක් ලැබූ අතර ගාසී ලකුණු 26කට දැවි ගියේය. ශ්‍රී ලංකාවට එරෙහිව යම් තරමක සාර්ථක බවක් පෙන්වූ මුෂ්ෆීකර් රහීම් ලකුණු 40කට දැවී ගිය පසුව බංග්ලාදේශ දෙවැනි ඉනිමේ අවසන් කඩුල්ලට ලකුණු 26ක සම්බන්ධතාවක් රොබියුල් හා අබූල් හසන් අතර ඇතිවිය.තරග 3කින් සමන්විත ශ්‍රී ලංකා හා බංග්ලාදේශ එක්දින තරගාවලිය මේ 23 වැනිදා හම්බන්තොටදී ආරම්භ වේ.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303202</link>
    <topic>නවකයන් සමග බොහෝ දුර යා හැකියි</topic>
    <author>ප්‍රින්ස් ගුණසේකර</author>
    <content>නවක ක්‍රීඩකයන් සමග එක්ව ටෙස්ට් ක්‍රිකට් පිටියේ තවත් බොහෝ දුර යා හැකි බව ශ්‍රී ලංකා ක්‍රිකට් නායක ඇන්ජලෝ මැතිව්ස් පැවැසීය.ඊයේ ටෙස්ට් තරගයේ ලද ජයග්‍රහණය පිළිබදව තමා පෞද්ගලිකව සතුටට පත් වන්නේ නායකත්වයට පත්ව ලැබූ මුල්ම ජයග්‍රහණය නිසා බවද හෙතෙම පැවැසීය.පළමු පිතිකරුවන් හත්දෙනාගෙන් දිල්ෂාන් හා සංගක්කාර හැරුණවිට අනෙක් පිතිකරුවන් එතරම් පළපුරුදු අය නොවූවද චන්දිමාල් වැනි නවකයන් තම යුතුකම ඉටු කිරීම ජයග්‍රහනයට මග පෑදූ බව මැතිව්ස්ගේ මතය විය.“රංගන හේරත් හොදින් පන්දු යැව්වා.ඔහුට කඩුලු ලැබුණේ අනෙක් අන්තයේ පන්දු යවන්නන් පිතිකරුවන්ට පීඩනය වැඩි කළ නිසයි.මුරලිගෙන් පසුව රංගන සෑම වේලාවකම උපරිමය ඉටු කරනවා.ඒක සතුටක්.කණ්ඩායමක් ලෙස පන්දු රුකීමේ අංශය මෙයට වඩා ශක්තිමත් විය යුතු බව පිළිගන්නවා.ටෙස්ට් තරගයකදී පන්දු රුකීමේ අංශය දියුණු විය යුතුයි“ මැතිව්ස් පැවැසීය.බංග්ලාදේශය සමග දෙවැනි ටෙස්ට් තරගයේදී යම් අවස්ථාවක පීඩනයක් තිබුණද,එය දරා ගැනීමට නායකයෙකු ලෙස හැකියාව තිබූ බවද ඔහු සදහන් කළේය.ප්‍රේමදාස තණතිල්ල ක්‍රීඩාශීලීත්වයෙන් පිරි එකක්වූ නිසා මේ තරගය ජීවයෙන් පිරී ගිය බව ශ්‍රී ලංකා ක්‍රිකට් නායකයාගේ අදහස විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303203</link>
    <topic>19න් පහළ බංග්ලාදේශ සංචාරය </topic>
    <author/>
    <content>ශ්‍රී ලංකා අවුරුදු 19න් පහල බංග්ලාදේශ ක්‍රිකට් සංචාරය සඳහා නම්කළ ක්‍රීඩකයන් 16දෙනකුගෙන් සමන්විත ටෙස්ට් කණ්ඩායමේ නායකත්වයට වේල්ස්කුමර විදුහලේ නායක කුසල් මෙන්ඩිස් නම් කර තිබේ.උපනායකත්වය හිමිවී ඇත්තේ එන්.සී.සී. ක්‍රීඩා සමාජයේ සඳුන් වීරක්කොඩිටය. අප්‍රේල් මස 5වැනිදා සිට 29දින දක්වා පැවැත්වෙන මේ සංචාරයට ටෙස්ට් හා එක්දින තරගාවලියක් ඇතුලත්ය. එක්දින තරගාවලිය සඳහා නම් කළ කණ්ඩායමට සාන්ත සර්වේශස් විදුහලේ තුන් ඉරියව් ක්‍රීඩක සංජික රිද්ම හා අම්බලන්ගොඩ ධර්මාශෝක විදුහලේ පිට දඟ පන්දු යවන ක්‍රීඩක රමේෂ් මෙන්ඩිස් නම් කර ඇත.19න් පහළ කණ්ඩායම මෙසේය - කුසල් මෙන්ඩිස් (නායක – වේල්ස්කුමර), සඳුන් වීරක්කොඩි (උපනායක – එන්.සී.සී.), සමීර සමරවික්‍රම (සා. ජෝශප්), මිනෝද් භානුක (මලියදේව), තරිඳු කුලසේකර (තර්ස්ටන්), හෂාන් දුමිඳු (ගුරුකුළ), පවන් දේවින්ද (මහනාම), හර්ෂ රාජපක්ෂ (රාහුල), චාමික කරුණාරත්න ( රාජකීය), ඩිල්ෂාන් කාංචන (දේවපතිරාජ), බිනුර ප්‍රනාන්දු (ඩී.එස්.සේනානායක), චරිත් රාජපක්ෂ (කේරී), ලක්ෂාන් ජයසිංහ, දිනුක් වික්‍රමනායක (ත්‍රිත්ව), සවින් නානායක්කාර, ඒ.කේ.ටිරෝන් (රිච්මන්ඩ්).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303204</link>
    <topic>සාන්ත මේරිආනන්ද ශාස්ත්‍රාල ක්‍රිකට් තරගය 22-23</topic>
    <author>මතුගම සංචාරක</author>
    <content>මතුගම සාන්ත මේරි මහා විද්‍යාලය සහ ආනන්ද ශාස්ත්‍රාලිය ජාතික පාසල අතර 50 වැනි මහා ක්‍රිකට් තරගය මේ මස 22-23 දිනයන් හිදී මතුගම මහජන ක්‍රීඩාංගණයේදී පැවැත්වේ.මෙවර තරග වාරයේ ලකුණු 800ක් සහ කඩුලු 97ක් දවාගනීමින් විශිෂ්ට දස්කම් දක්වන කසුන් සමිර ද අල්විස් සාන්ත මේරි කණ්ඩායමේ නායකත්වය දරන අතර උපනායකයා ලෙස අකිල මද්දුමගේ කටයුතු කරයි.රස්මික සම්පත්, නිරෝෂන් මධුසංක, ධනුක හේෂාන්, වසන්ත රමේෂ්, කවිෂ්ක වික්‍රමසිංහ, නිපුන් මද්දුමගේ, තුෂාන් චතුරංග, රජින්ද්‍ර ප්‍රියදර්ශන, උදාර මධුසංක, ජනිත් මධුසංක කුමාර, තිසරු ප්‍රියලාලිත, මාලන් දිසානායක සෙසු සාමාජිකයන් වෙති.ආනන්ද ශාස්ත්‍රාලයේ නායකයා ලෙස මධුසංක සඳරුවන්ද, උපනායකයා ලෙස ලහිරු සංකල්ප අතුකෝරළද කටයුතු කරන අතර කණ්ඩායමේ සාමාජිකයන් ලෙස තාරක මධුවන්ත, දමිත් ජයසිංහ, නදිෂ් මල්ෂාන්, කවිඳු ශාලිත, කේ.උමේෂ්, කසුන් චාමර, නදුන් කුමාර, නිසාන් ජයමාල්, ධනුෂ්ක ප්‍රසාන්, තුසිත කුමාර, ඒ.මෙහොමඩ්, චමිල් යසින්ත, ශක්ති වික්‍රමනායක, කළණ සංකල්ප, ෂනුශ දිල්ෂාන් එක් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303205</link>
    <topic>ධර්මරාජ - කිංස්වුඩ් මහා ක්‍රිකට් තරගය 22-23 දෙදින</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ද බැට්ල් ඔෆ් ද මැරූන්ස් ලෙසින් විරුදාවලියලත් මහනුවර ධර්මරාජ විදුහල සහ කිංස්වුඩ් විදුහල අතර 107 වැනි මහා ක්‍රිකට් තරගය ටී.බි.තෙන්න‍කෝන් අනුස්මරණ කුසලානය සඳහා මේ මස 22-23 දෙදින අස්ගිරිය ත්‍රිත්ව විදුහල් ක්‍රීඩාංගණයේදී පැවැත්වේ.මෙතෙක් පැවැති තරග 106න් 33ක් ජයගැනීමට ධර්මරාජ විදුහල සමත්ව ඇති අතර තරග 19ක ජය කිංස්වුඩ් විදුහල හිමිකර ගෙන ඇත.විරාජ් කරපුටුගල‍ගේ නායකත්වයෙන් ධර්මරාජ විදුහල පසුගිය වසරේ පැවැති තරගය ජයගත් අතර කිංස්වුඩ් විදුහල අවසන් වරට ජයග්‍රහණය ලැබුවේ 1958 මොරිස් ප්‍රනාන්දුගේ නායකත්වයෙනි.නුවන් කරුණාරත්නගේ නායකත්වයෙන් යුත් ධර්මරාජ විදුහල් කණ්ඩායමේ උපනායකයා ලෙස අරවින්ද විතානාච්චි කටයුතු කරයි.කවිශ්ක දිසානායක, රමේෂ් රණසිංහ, දෙනෙත් ලංකා පිතිකරණ අංශය ශක්තිමත් කරන අතර අරවින්ද විතානච්චි, ලක්ෂාන් සිල්වා කඩුලු 50 සීමාව පසුකරමින් පන්දු යවන්නන් ලෙසින් ඉදිරියෙන් පසුවේ.කිංස්වුඩ් කණ්ඩායමේ නායකත්වය කසුන් බණ්ඩාරට හිමිව ඇති අතර ශාලුක වලිසුන්දර උපනායකයා වේ. ශාලුක ලකුණු 450ක්, සුපුන් බණ්ඩාර ලකුණු 430ක් ලබාගනිමින් පිතිකරණයෙන් දක්ෂතා දක්වයි. කඩුලු 79ක් ලබාගනිමින් තරිඳු ලියනගේ පන්දු යවන්න් අතරින් ඉදිරියේ පසුවන අතර චම්පික අළුවිහාරේ (කඩුලු 30) සහ ලංකා තිලක (කඩුලු 25) බිඳ හෙලමින් පන්දු යැවීමේ අංශය ශක්තිමත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=s1303206</link>
    <topic>අම්බලන්ගොඩට මීටර් 400 ධාවන පථයක්</topic>
    <author>ඩේවිඩ් මිත්‍රසේන දකුණු පළාත් සංචාරක විශේෂ</author>
    <content>ගාල්ල දිස්ත්‍රික්‍කයේ අම්බලන්ගොඩ අධ්‍යාපන කළාපයට අඩුවක්ව පැවැති මීටර් 400 ධාවන පථයක් හා ක්‍රිකට් ක්‍රීඩාංගණයක් ඉදිකිරීමට අම්බලන්ගොඩ නගර සභාව පියවර ගෙන ඇත‍.තල්ගස්ගොඩ උපනගරයේ අක්කර 3 1/2ක ඉඩමක් මේ සඳහා යොදාගන්නා අතර තක්සෙරු වියදම වන රු.ලක්ෂ 250ක මුදල් ප්‍රතිපාදන ලබාදීමට දකුණු පළාත් ප්‍රධාන අමාත්‍යතුමන් එකඟතාව පළකර ඇතැයි නි.සභාපති කමල් වැල්ලගේ මහතා පවසයි.කොටිකාවත්ත වැලිවල එක්සත් ක්‍රීඩා සමාජය 6වැනි වරටත් සංවිධානය කරන විවෘත ස්ටෑන්ඩර්ඩ් පාපැදි සවාරිය මේ මස 26වැනිදා පැවැත්වේ. තරගයේ පළමු ජයග්‍රාහකයන් දසදෙනාට මුදලින් තෑගි පි‍රිනමන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=f1303201</link>
    <topic>කොමිසම ළංවෙද්දී අමුතු දේ සිදුවෙනවා</topic>
    <author>සාකච්ඡා කළේ පණ්ඩුක සමරසේකර ඡායාරූප රංජිත් අසංක</author>
    <content>වසර 30 යුද සමය තුළ ශ්‍රී ලංකාව ලැබූ යුද ජයග්‍රහණ හමුවේ අමෙරිකාව ප්‍රමුඛ බටහිර ජාතීන් ශ්‍රී ලංකාවට එරෙහිව එල්ල කරන මානව හිමිකම් උල්ලංඝනය කිරීම් පිළිබඳ චෝදනා දැන් ජිනීවාහි මානව හිමිකම් කොමිසම හමුවේ සාකච්ඡාවට බදුන් වී තිබේ. මේ චෝදනාවන්ගේ යථාර්ථවාදී ස්වරූපයත් ඒවා නිර්මාණය වන ආකාරය සහ එයට ශ්‍රී ලංකාව මුහුණ දිය යුතු ආකාරයත් පිළිබඳ කොතලාවල ආරක්ෂක විද්‍යා පීඨයේ නීති පීඨාධිපති නීතිඥ ආචාර්ය ප්‍රතිභා මහානාම හේවා මහතා සමඟ දිනමිණ කළ සංවාද සටහනකි මේ.* බොහෝ රටවලින් සහ විවිධ රාජ්‍ය නොවන සංවිධානවලින් ශ්‍රී ලංකා රජයට එරෙහිව මානව හිමිකම් උල්ලංඝනය වීම් පිළිබඳ චෝදනා ගෙනෙනවා. ජගත් මානව හිමිකම් කොමිසමේ ප්‍රතිපත්තිය විය යුත්තේ කුමක් බවද ඔබ හිතන්නේ?රටක මානව හිමිකම් සුරැකෙන විදියට ඒවා තව තවත් වර්ධනය වන ආකාරයෙන් යම් රාජ්‍යයක උදව් උපකාර කිරීමයි මානව හිමිකම් කොමිසමේ ප්‍රතිපත්තිය වන්නේ. ඒ නිසා සෑම විටකම මානව හිමිකම් කොමිසමක් කරන්නෙ රටක මානව හිමිකම් ආරක්ෂා කරන්න තව තවත් දිරිදීම උපදෙස් සහ ආධාර උපකාර කිරීමයි.* එහෙමනම් මානව හිමිකම් කවුන්සිලයට ඇති බලතල මොනවාද?අවුරුද්දක් හෝ නිශ්චිත කාල පරාසයක් තුළ රටක සිදුවන මානව හිමිකම් සුරැකීම සම්බන්ධයෙන් ක්‍රියා කරන්නේ කොහොමද කියන කාරණය සම්බන්ධයෙන් සොයා බලන එක තමයි මානව හිමිකම් කොමිසමකින් කරන්නේ. ඒක මේ ශ්‍රී ලංකාව පමණක්ම නොවෙයි ඉරාකය, ඉරානය, ඉන්දියාව ආදී මේ ඕනෑම රටක් පිළිබඳව සොයා බලන එක තමයි ඔවුන්ගේ වගකීම.* නමුත් ඇයි මේ ශ්‍රී ලංකාව දෙසම මේ තරමටම අවධානයක්.ඒක තමයි මෙතන තියෙන විශේෂම කාරණාව. දැන් බලන්න 2012 දී අපට අවුරුද්දක් දුන්නා. උගත් පාඩම් හා සංහිඳතා කොමිසමේ නිර්දේශ ක්‍රියාත්මක කරන්න කියලා. දැන් බලන්න කරන්න පුළුවන් දෙයක්ද අවුරුදු 30ක් විනාශ වුණ රටක ප්‍රදේශයක නැවත තිබූ තත්ත්වයට අවුරුද්දකින් පත් කරන්න. කරන්න බැහැ. මොන රටේද යුද්ධයක් ඉවරකරලා බිම් බෝම්බ ඉවත් කරලා නැවත වාසස්ථාන ඇති කරලා පදිංචියට සුදුසු පරිසරයක් නිර්මාණය කළේ. අද අපේ රටේ අවතැන් වූවන් දකින්නට නැහැ. ඉතින් මොන තරම් අසාධාරණයිද අවුරුද්දක් වැනි කෙටි කාලයක් තුළ මේවා නැවත නිවැරැදි කරන්න කියන එක.* එහෙම නම් ඔබ දකින සාධාරණත්වය මොකක්ද?ඔවුන් බැලිය යුත්තේ සාපේක්ෂව. එහෙම බැලීමේදී අර කෑ කෝ ගහන විදේශ රටවල ඉන්න නියෝජිතයිනුත් ගෙන්වලා ඔවුන්ට ආරාධනා කරන්න ඕනෑ මෙහි යථා ස්වරූපය ලෝකයට කියන්න කියලා.* නමුත් එල්.ටී.ටී.ඊ. මාෆියා ඩයස්පෝරාවත් මේ සම්බන්ධයෙන් ක්‍රියාත්මක වෙනවනෙ?අන්න එතනදී තමයි අපි උපායශීලීව ලොවට දැනෙන ක්‍රමවත් වැඩපිළිවෙළක් සකස් කරන්න ඕනෑ. මොකද මෙහේ් යම් සිද්ධියක් වෙනවද ඔවුන් ලංකාවේ කොතැනක හෝ අස්සක මුල්ලක සැඟවිලා මුළු ලොවටම මේවා ක්ෂණයකින් මුදා හරිනවා.* ජිනීවා මානව හිමිකම් කොමිසම රැස්වෙන්න ඔන්න මෙන්න කියා තිබියදී සිදුවන දේ පිළිබඳ කතා කළොත්?ජිනීවා මානව හිමිකම් කොමිසම කිට්ටු වෙනකොට අමුතු අමුතු දේවල් සිද්ධ වෙනවා. චැනල් ෆෝ හරහා චිත්‍රපට එළි දකිනවා. ඡායාරූප එනවා. ඉන්ඩිපෙන්ඩන්ට් කියන වෙබ් අඩවියේ කියනවා මානව හිමිකම් උල්ලංඝනය පිළිබද දෙදෙනෙක් සාක්ෂි දෙන්න එනවා කියලත්. මේවා මේ පුදුම දේවල්. ඒවා 2009 දී සිදුවන දේවල් කියලයි ඒ අය කියන්නේ. ඇයි ඉතින් මේවා කියන්න අවුරුදු 4ක්ම ගත වුණේ. මේවා මේ ශ්‍රී ලංකාව මානව හිමිකම් කවුන්සලය තුළ කොටු කරවන්න කරන උත්සාහය.* නමුත් ජපානය කට ඇරල කියනවනෙ ශ්‍රී ලංකාව දියුණුව දකින වැදගත් රටක් පහර ගහන්න එපා කියලා.ඇත්තටම ඒ වගේ ජාත්‍යන්තරය අපට ළංවෙනකොට එදා හිටපු නැති අය අපට ළං වෙනවා. 2012 දී අපට පක්ෂව රටවල් 15ක් ඡන්දය ප්‍රකාශ කළා කියන්නේ ජාත්‍යන්තරය හමුවේ අප ලබාගත් විශාල ජයග්‍රහණයක්. ඒක කිසිසේත්ම අවතක්සේරු කරන්න බැහැ. බටහිර බලවත් රාජ්‍යයන් හෙල්ලිලා හිටියා එදා අපට ඡන්දය ප්‍රකාශ කළ විදිය බලලා.* හොඳයි අපට කරන මානව හිමිකම් උල්ලංඝනය වීම් පිළිබඳ චෝදනාවන්ට අපි මුහුණදිය යුත්තේ කොහොමද?අපි කරන සෑම සංහිඳතා වැඩසටහනක්ම ඒ ක්ෂණයකින් ලෝකයට ගෙනියන්න ඕනෑ. මෙන්න මේ සන්නිවේදනයේ පවතින දුර්වලතාවන් නිසා තමයි සෑම වසරකම අපි මානව හිමිකම් කොමිසම රැස්වනවිට ගැටලුවලට මුහුණ දෙන්නෙ. නමුත් ඒ දේ දෙමළ ඩයස්පෝරාව කරන්නෙ නැහැ. සුළු වරද වෙබ් අඩවි 5000ක පමණ එක ක්ෂණයකින් ප්‍රචාරය කෙරෙනවා. නමුත් එහි සැබෑ තත්ත්වය අපි හෙළි කරනවිටම ලෝකය අපි ගැන වැරදි රූපය මවාගෙන ඉවරයි. එය නිවැරැදි කරන්න ඉතාම අපහසුයි.* එක්සත් ජාතීන්ගේ මානව හිමිකම් කොමිසමට ශ්‍රී ලංකාව සම්බන්ධයෙන් ඡන්දය පාවිච්චි කිරීමේදී ඉන්දියාව අපට වැදගත් වෙන්නේ කොහොමද?ඉතාම වැදගත්, අපි දන්නවා ජාත්‍යන්තර සබඳතා පවත්වන රටකට අසල්වැසි රාජ්‍යයට ඉතාම වැදගත් මෙහෙයක් ඉටුකරන්න පුළුවන්. උදාහරණයක් හැටියට ලංකාව තානාපති සබඳතා පැවැත්වුවාට සමහර රාජ්‍ය නායකයන් ලංකාවට ඇවිල්ලාවත් නැහැ. ඔවුන් ලංකාව ගැන තොරතුරු දැනගන්නේ මාධ්‍යයක් මඟින් පමණයි. නැත්නම් විශේෂිත කණ්ඩායම් මඟින් පමණයි. ඒ නිසා අසල්වැසි රාජ්‍යය හැටියට ඉන්දියාව අපට බොහොම වැදගත්. ඉන්දියාව මේ ඡන්දයේදී හැසිරෙන්නේ කොහොමද, එක පැත්තකින් කියනවා අමෙරිකාව ගෙන එන යෝජනාවට අපි කැමැති වෙනවා කියලා අනෙක් පැත්තෙන් කියනවා අපි තවම ස්ථාවරයකට ඇවිත් නැහැ කියලා.මෙහිදී ඉන්දියාව ඉතාම වැදගත් වෙන්නේ ඉන්දියාව ඡන්දය දෙන ආකාරය බලල අනෙක් රටවල් ඡන්දය ප්‍රකාශ කිරීමේ හැකියාව තියෙනවා. අනෙක තමයි ලංකාව සහ ඉන්දියාව අතර ඇති යම් යම් ද්වි පාර්ශ්වීය සම්මුතින් ඒ වගේම ඉන්දු ලංකා ගිවිසුම අනුව අපේ රටේ පවතින පළාත් සභා ක්‍රමය, ඉන්දියාවේ ස්ථාවරය මත සිදුවූ දේශපාලන තීන්දු සහ තමිල්නාඩුව නියෝජනය කරන එක් දේශපාලන පක්ෂ විසින් මධ්‍යම රජයට කරන බලපෑම්. එල්.ටී.ටී.ඊ. සංවිධානයට සම්බන්ධ සංවිධාන සෘජුවම එරට අගමැතිවරයාට ගිහින් බලපෑම් කරනවා. එතකොට ඉන්දීය අගමැතිටත් තීන්දුවක් ගන්න වෙනවා.ඉන්දියාවේ අභ්‍යන්තරය බලය රැක ගන්නවද නැත්නම් ජාත්‍යන්තර සබඳතා පවත්වා ගන්නටද කියන කාරණය. ඒ නිසා ඉන්දියාව සමඟ සුහදශීලී ගනුදෙනු කරන ගමන් ඉන්දියාව කිට්ටු සබඳතා පවත්වන රටවල් එක්කත් ඒ ගමනම යන්න ඕනෑ.ඒ එක්කම දැන් බලන්න ඉන්දියාව පුරා උද්ඝෝෂණ කරනවා ජයලලිතා වයිකෝ, කරුණානිධි වගේ අය මෙවරත් ලංකාවට විරුද්ධව ඡන්දය පාවිච්චි කරන්න කියලා. ඒ නිසා අපි ආරාධනා කරන්න ඕනෑ මේ තුන් කට්ටුවටම ලංකාවට ඇවිත් මෙහෙ සිද්ධවෙන දේවල් දෑසින් දැකගෙන යන්න කියලා.* ඇයි ඉන්දියාවේ විපක්ෂ නායිකාවන් ලංකාවට ඇවිත් උතුරු නැඟෙනහිර ප්‍රදේශ සංචාරයක් කළානෙ?එතුමිය ඇවිත් දුන්නු වාර්තාව කියවන්න. ඒ වාර්තාවෙ තියෙනවා ඉතාම සුබ දැක්මක්. උතුරු නැඟෙනහිර ගම් දනව්වල ඇවිදලා මිනිසුන් නැවත පදිංචි කිරීමේ බිම් බෝම්බ ඉවත් කිරීම් යටිතල පහසුකම් නැංවීම් රැකියා ආදී සියලු තොරතුරු ඇතුළත් වාර්තාවක් එතුමිය දුන්නා. ඒ වාර්තාව කියවපු වයිකෝලා කරුණානිධිලා, ජයලලිතලා එතුමියට විරුද්ධව උද්ඝෝෂණය කළා.* මේ මානව හිමිකම් සුරැකීම සම්බන්ධයෙන් රජය 2011 සිට පස් අවුරුදු ජාතික මානව හිමිකම් ක්‍රියාකාරී සැලැස්මක් ඉදිරිපත් කළානෙ?මෙන්න මේක තමයි වැදගත්ම දේ. දැන් මේ සැලැස්ම ක්‍රියාත්මක වෙනවා. මේ ආකාරයෙන්ම මේ ජාතික මානව හිමිකම් සුරැකීමේ සැලැස්ම ක්‍රියාත්මක වුණොත් කාටවත් කිසි දෙයක් කියන්න බැහැ. අපිට ඇඟිලි දික්කරන්න බැහැ. ඒ විතරක් නොවේ උගත් පාඩම් කොමිසමේ නිර්දේශ දරුස්මාන්ගේ නිර්දේශ කැබිනට් අන්තර් කමිටුව, ජාතික මානව හිමිකම් ක්‍රියාකාරී සැලැස්ම වගේ අපේම ස්වදේශීය සැලැසුම් තියෙනවා. මේ ස්වදේශීය යාන්ත්‍රණය අපි ක්‍රියාවට නංවන්න ඕනෑ. එතකොට ජාත්‍යන්තරයට බැහැ අපිට ඇඟිලි දික් කරන්න.* මෙවර ජගත් මානව හිමිකම් කවුන්සිලයේදී අපට එරෙහිව ගෙන ඒමට බලාපොරොත්තු වන යෝජනාවන් කුමක් කියලද ඔබ හිතන්නේ?අමෙරිකාව ප්‍රමුඛ යුරෝපා රටවල් අපට එරෙහිව ගෙන ඒමට බලාපොරොත්තුවන එක යෝජනාවක් තමයි කාර්ය පටිපාටික කාලාන්තර යෝජනාවක් ගෙන එන එක. ඒ කියන්නේ කිසියම් කාලසීමාවක් තුළ මානව හිමිකම් සම්බන්ධයෙන් මේ මේ දේවල් කළ යුතුයි කියන එක. මෙන්න මෙතනදී තමයි අපි හිරවෙන්නෙ. ඔන්න පටන් ගන්නවා බටහිර ජාතීන් අපට සීමා පනවන්න. එයාලා කිසිම යෝජනාවක් අලුතින් ගේන්නෙ නෑ. එල්. එල්. ආර්. සී. නිර්දේශ තුළම ඔවුන් අපිව හිර කර තබමින් යම් යම් කාලවකවානු දීල ඒ තුළ කොතෙක් දුරට ඒ නිර්දේශයන් ක්‍රියාත්මක කරනවද කියලා බලන එක කරයි. නමුත් නොබියව අපේ නියෝජිතයින් කතා කළ යුතුයි. ජාතික මානව හිමිකම් සැලැස්ම කොහොමද ක්‍රියාත්මක වෙන්නෙ එහි ප්‍රගතිය මේ වගේ දේවල්.අනෙක තමයි ආරක්ෂක මණ්ඩලය විසින් ඒ අයගේම අංශයක් රට තුළ ක්‍රියාත්මක කරන එක එල්.එල්.ආර්.සී. නිර්දේශ ක්‍රියාත්මක කරන්න වෙන්නෙ මේ දෙක රට තුළ ක්‍රියාත්මක කිරීමේ හැකියාව ඉදිරියේදී තියෙනවා.* මෙවැනි තත්ත්වයක් ඇති කළහොත් අපේ රටට බැරිද ඒවට විරුද්ධ වෙන්න.පුළුවන් මොකද මේ යෝජනාවන් අපි විසින්ම ගෙන ආ යෝජනාවන්. එය ක්‍රියාත්මක කරන්නේ අප විසින්මයි. ඒ නිසා ස්වයං තීරණ ගැනීමේ අයිතියට සිදුවන බාධාවක් ලෙස මෙයට එරෙහිව ජගත් සමුළුවට කරුණු කියන්න අපට පුළුවන්. ඒ තමයි ජාතික මානව හිමිකම් ක්‍රියාකාරි සැලැස්ම. එයයි අපට තියෙන හොඳම උදාහරණය.* හොඳයි මේ යෝජනා සම්මත වුණොත් රටට ඇතිවන බලපෑම මොකක්ද?පළමු යෝජනාව ඉතා කෙටිකාලීනව බලපෑ හැකියි. නමුත් දෙවැනි යෝජනාව අපට දිගුකාලීනව බලපානවා. එය රටේ ස්වෛරීභාවයට විශාල බාධාවක්. එයම උදාහරණ ලෙස අරගෙන අන් රටවලත් ක්‍රියාත්මක කිරීමේ පුළුල් ඉඩකඩ තියෙනවා. එය ජගත් ප්‍රජාවටම සෘජු ලෙස බලපානවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=f1303202</link>
    <topic/>
    <author>සටහන-සමදරා ජයසිංහ ඡායාරූප-සරත් පීරිස්</author>
    <content>ළමා සාහිත්‍යයේ නව නැම්මක් ඇතිකරමින්, ගුරු අධ්‍යාපන කථිකාචාරිණී ලිලානි විදානපතිරණ විසින් රචිත “පැණි වෙරළුවට සරෝජලාත් ඇවිල්ලා” යන ළමා කතා පොත දොරට වැඩුම පසුගියදා සිදුවිය. ජාතික ඒකාබද්ධතාව පිළිබඳ දරුවන්ගේ යහපත් ආකල්ප වර්ධනයට අවැසි කරුණු, කතාන්දරයක් ලෙස මෙහි ඇතුළත් ය. මේ එම කෘතිය හා ළමා සාහිත්‍යකරණය පිළිබඳ ඇය සමඟ කළ සංවාදයකි.* “පැණි වෙරළුවට සරෝජලාත් ඇවිල්ලා” මේ කෘතිය දරුවන් වෙනුවෙන් රචනා කිරීමේ අරමුණ කුමක්ද?මේ ග්‍රන්ථය ලිවීමේ අරමුණ වුණේ ශ්‍රී ලාංකේය සමාජයේ දරුවන් තුළ ජාතික ඒකාබද්ධතාව, නැතහොත් ජාතික සමඟිය ගැන යහපත් ආකල්ප වර්ධනය කිරීමයි. ළමා ලෝකය තුළ සුහද, මිත්‍රශීලී බව යනාදී යහගුණ පෝෂණය කිරීමට නිරායාස පෙලඹුමක් ඇතිකිරීමට මා මෙහිදී උත්සාහ කර තිබෙනවා.* මෙය පර්යේෂණාත්මක ග්‍රන්ථයක් ලෙස හඳුන්වා තිබෙනවා. මේ පර්යේෂණ කළේ කුමන කරුණු ඔස්සේ ද?දිගු කාලීන යුදමය වාතාවරණය තුළ දරුවන්ගේ සුන්දර ලෝකය භීතියෙන්, කඳුළින්, දුක් දොම්නස්වලින් පිරුණු බව අත්දකින්නට මට බොහෝ අවස්ථා ලැබුණා. විශේෂයෙන්ම උතුරු, නැඟෙනහිර ප්‍රදේශවල ජීවත් වූ දරුවන් යුදමය වාතාවරණය තුළ තදින් දුක් කරදරවලට ගොදුරු වුණා.වාසනාවකට යුද්ධය දැන් අවසන්. දරුවන්ට දරුවන්ගේ ලෝකය නැවත ලැබිලා තිබෙනවා. ඒ අනුව දරුවන්ගේ සුන්දර ලෝකය රැකගැනීමට උදවු කිරීම අපේ යුතුකමක් බව මගේ හැඟීම වුණා.මට යාපනය, ත්‍රිකුණාමලය, වවුනියා ආදී ප්‍රදේශවල සේවයේ යෙදෙන්න සිදුවුණා. එහිදී යුද්ධයේ ශාපයක් වූ දරුවන්ගේ ඛේදජනක තත්ත්වය මා මගේ දෑසින් දුටුවා.ඒ ලද අත්දැකීම් පදනම් කොට සිංහල, දෙමළ, මුස්ලිම් සියලු දරුවන් එකමුතුවීමේ අවශ්‍යතාව මගේ කල්පනාවට එක්වුණා. විද්වතුන් හා සාකච්ඡා කළා. ජාතික ඒකාබද්ධතා පිළිබඳ ළමා සාහිත්‍යයක අවශ්‍යතාව තහවුරු කරගත්තා.ඒ පදනම මත කළ අධ්‍යයනය අනුව මේ කෘතිය දරුවන් වෙනුවෙන් රචනා කළා.* මේ කෘතිය සිංහල සහ ද්‍රවිඩ යන භාෂා දෙකෙන් ම පළ කිරීමට අදහස් කළේ ඇයි?සිංහල, දෙමළ, මුස්ලිම් දරුවන් අතර සුහද හා නිවැරැදි අවබෝධය ඇතිකිරීම කාලීන අවශ්‍යතාවක්. මෙහිදී දරුවන් අතර සුහදතා වර්ධනය, ඔවුනොවුන්ගේ අනන්‍යතාව අගය කිරීම හා සහෝදරත්වය වර්ධනය, සාරධර්ම ගරු කිරීම, පරිසරය සුරැකීමේ අගය යනාදිය පිළිබඳ යහපත් ආකල්ප වර්ධනය කිරීම කළ යුතුයි.ප්‍රාථමික ශ්‍රේණිවල දෙවැනි ජාතික භාෂාවක් ලෙස සිංහල හා දෙමළ භාෂාව ඉගෙනීමටත්, අතිරේක කියවීම් පොතක් ලෙස භාවිතයට ගත හැකි වීමත් යන කරුණු මුල්කරගෙන මා මෙය ද්වි භාෂාවෙන් රචනා කළා.එවිට සිංහල දරුවන්ට මෙන්ම ද්‍රවිඩ දරුවාට මෙය කියවිය හැකියි. සිංහල දරුවා අන්‍ය ජාතික මිතුරන් පිළිබඳ දැනගන්නවා වගේම, අන්‍ය ජාතික දරුවන්ට සිංහල මිතුරන් ගැන දැනගන්නට පුළුවන්. එය ඔවුන්ගේ සුහදත්වයට ආරම්භයක්. මෙය කාලීන අවශ්‍යතාවක් ලෙසයි මා සලකන්නේ.ඉදිරියේදී මේ කෘතිය ඉංග්‍රීසි භාෂාවෙන් මුද්‍රණය කිරීමට මා සැලැසුම් කර තිබෙනවා. එවිට ඉංග්‍රීසි මාධ්‍යයෙන් ඉගෙන ගන්නා දරුවන්ට, ජාත්‍යන්තර පාසල් හා විදේශ රටවල සිටින ශ්‍රී ලාංකේය දරුවන්ට කියවීමට ලබාදීම මගින් මා අපේක්‍ෂා කළ දේ යථාර්ථයක් බවට පත්වේවි.* ඔබගේ උත්සාහය සාර්ථක වූයේ යැයි ඔබ සතුටු වෙනවාද?මේ පොත කියවූ ළමයින්ගෙන් මා ලද ප්‍රතිචාර මට විශාල සතුටක්. ඒ වගේම ජනාධිපතිතුමාට මෙය පිළිගැන්වීමට හැකි වීමත්, එතුමාගේ ප්‍රශංසාව ලැබීමත් මට විශාල දිරියක්. යහපත් කාර්යයකට යහපත් ප්‍රතිචාර ලැබෙනවා කියන්නේ එය විශාල භාග්‍යයක්.* වර්තමාන ළමා සාහිත්‍යකරණය පිළිබඳ ඔබේ අදහස කෙබඳුද?දරුවන් වෙනුවෙන් පොතක් රචනා කිරීම මහා භාරධූර කාර්යයක්. අද හිතලා හෙට ලියන්න බැහැ. වැඩි කාලයක් ගෙන හෝ උසස් රසවින්දනයක් ලබාදිය හැකි කෘතියක් දරුවා අතට පත්කළ යුතුයි. තේමාව වාගේම නිවැරැදි බසින් යුතු ආදර්ශමත් කරුණු ඒ තුළ අඩංගු විය යුතුයි.මාර්ටින් වික්‍රමසිංහ මහතාගේ “මඩොල් දූව“ ළමා කතාව ගත්තොත් එය එදා වගේම අදටත් ජනප්‍රියයි. පාසල් විෂය නිර්දේශවලට පවා එය ඇතුළත්.සිංහල, දෙමළ, ඉංග්‍රීසි පමණක් නොව, විදේශ භාෂා ගණනාවකට එය පරිවර්තනය වුණා. දරුවාට රසවින්දනය වගේම යහපත් ආකල්ප වර්ධනය කරගැනීමටත් එවැනි කෘති මගින් හැකියාව ලැබුණා. කුමාරතුංග මුනිදාස ශූරීන්ගේ පොත් බැලුවත් ඒ වගේයි. එතුමා ලියූ සෑම කෘතියක්ම රසවත් වගේම අර්ථවත්. ඒවා අදටත් ජනප්‍රිය වීමට හේතුව එයයි.එහෙත් වර්තමානයේදී ගුණාත්මක බවින් පිරිපුන්, දරුවන්ට උචිත පොත් අඩුවෙන් ලියවීම කනගාටුවට කරුණක්.දරුවන් වෙනුවෙන් යැයි කියා කුමක් හෝ දෙයක් ලියා පළකර මුදල් උපයන අය අප අතර සිටිනවා. එවැනි වාණිජකරණයක් ළමා සාහිත්‍යකරණයට සුදුසු නැහැ. මුදල් පමණක් අරමුණු කරගනිමින් පොතක් රචනා කිරීමෙන් පාඨකයාට උසස් රසවින්දනයක් ලබා දීමට කතුවරයා අපොහොසත් වෙනවා. ඒ මගින් තමන්ගේ අනාගත ලේඛන කලාවට ද දැඩි බලපෑමක් එල්ල විය හැකි බව කතුරවයා වටහා ගත යුතුයි.* කතා තේමාවට අමතරව, දරුවන්ට සෞන්දර්යාත්මක රසවින්දනයක් ලබාගැනීමට මේ කෘතියෙන් හැකි වේවිද?ජාතික සමඟිය පිළිබඳ දරුවන් තුළ ආකල්ප පෝෂණය කිරීමට අමතරව, ඔවුනට දේශීය පරිසරයේ ආකර්ෂණීය වූ සුන්දරත්වය අත්විඳින්නටත් අවස්ථාව මේ කෘතියෙන් මතුකර තිබෙනවා. මෙහි ඇති චිත්‍ර පවා පරිසරයට සම්බන්ධයි. දරුවන්ගේ මනසට, පරිසරය සුරැකීමේ ආකල්ප ඇතුළුවන ආකාරයටයි එය ඇඳ තිබෙන්නේ. පරිසරය හා සතුන් පිළිබඳ කතා තේමාවට අදාළ ගීත පවා, සිංහල හා දෙමළ භාෂාවෙන් මෙහි ඇතුළත් කර තිබෙනවා.ඉගෙනුම්, ඉගැන්වීම් හා අධ්‍යාපන පර්යේෂණ ආශ්‍රිතව මා ලබාගත් අත්දැකීම් ඔස්සේ සුනම්‍ය මනසක් ඇති දරුවකු බිහිකිරීමට හා දරුවන්ගේ කියවීමේ රුචිය වර්ධනය කිරීමට නම්, සෞන්දර්යාත්මක බව ගැබ් වූ පොතපත රචනා විය යුතු බව මා අත්දැකීමෙන් අවබෝධ කරගත් කරුණක්.* “පැණි වෙරළුවට සරෝජලාත් ඇවිල්ලා” නිර්මාණය මගින් ජාතික සමඟිය හා සුහදත්වය යන කරුණු දරුවා තුළ වර්ධනය කිරීම මූලික අරමුණ ලෙස සඳහන් කරනු ලැබුවා. මෙය ඉදිරියට ගෙන යාමට යමක් යෝජනා කරනවාද?ජාතික ඒකාබද්ධතා වර්ධනය සඳහා මෙවැනි පොතපත බහුල විය යුතු බව හා කාලීන අවශ්‍යතාවක් ලෙස මා දකිනවා. ළමයින් අතර සුහදතා වර්ධනය, ඔවුනොවුන්ගේ අනන්‍යතාව අගය කිරීම හා සහෝදරත්වය වර්ධනය, සාරධර්මයන්ට ගරු කිරීමට කුඩා අවධියේ සිට දරුවන් පෙලඹවිය යුතුයි. ඒ සඳහා දරුවන් තුළ කතා ඇසීමට, කියවීමට ඇති ලැදියාව උපයෝගී කර ගනිමින් ‍ෙත්‍රෙ භාෂාවෙන් පොත් රචනා විය යුතු ‍ෙවනවා. මේ සඳහා පළාත් වශයෙන් හෝ ලේඛක සංවිධාන පිහිටුවා, මනාව සැලැසුම් කළ ක්‍රමවත් වැඩපිළිවෙළක් යටතේ “ද්වි භාෂා” හෝ “ත්‍රෛ භාෂා” පොත් පළකිරීමට ක්‍රමවත් පිළිවෙතක් ක්‍රියාත්මක කිරීමටයි මා යෝජනා කරන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>20</day>
    </date>
    <link>http://www.dinamina.lk/2013/03/20/_art.asp?fn=f1303203</link>
    <topic>එකතැන පල්වෙන රූපා කොඩිතුවක්කු...</topic>
    <author>රන්ජන් අමරරත්න</author>
    <content>නවකතා විචාරයේ දී එම කෘතිය පමණක් නොව, සමකාලීන සමාජ ප්‍රවණතා, කතුවරයාගේ පෞද්ගලිකත්වය හා තාක්ෂණ විධි ද සැලැකිල්ලට ගනු ලබන විචාර විලාසයක් බටහිර තිබේ. එහෙත් එය තව ම අපට හුරු නැත. අප අතින් සිදුවන්නේ කතාව වියුක්ත කොට එහි රස හා අර්ථ විග්‍රහ කිරීම ය.කතුවරයාගේ පෞද්ගලිකත්වය දෙසට හැරීම විචාර දෝෂයක් ලෙස සැලැකීම අපගේ සම්ප්‍රදාය වේ. එය ඉක්මවා යෑමේ සිරිතක් අපට ද නැත. එබැවින් පරදූවේ රූපා කොඩිතුවක්කු මෙනවිය නම් නවකතාකාරිය හා ලේඛිකාව පසෙක තබා; ඇයගේ කතා කලාව ගැන පමණක් අවධානය යොමු කරන්නට අපට සිදු වේ.රූපා කොඩිතුවක්කු යනු සැලැකිය යුතු නවකතා ප්‍රමාණයක් ලියා ඇති ජ්‍යෙෂ්ඨ ලේඛිකාවකි. ඇයගේ කතාවලට පසුබිම් වන්නේ පවුල නම් සාධකය යි. පවුලක පවතින ගැටුම් හා ඔවුන්ගේ මානුෂික සබඳතා නිරූපණයෙන් එහාට ගිය චරිත ගවේෂණයක් කතුවරියට නැත. ඇයගේ නවකතා සියල්ල එකට ගත් කළ දක්නට ලැබෙන්නේ බරපතළ ඒකාකාරී බවකි. එය ඇගේ කතා කලාවට හානියකි. කතුවරිය අත්දැකීම් හිඟ බවකින් පෙළෙන බවත්; එකතැන පල්වෙන බවත් පෙනෙන්නට තිබේ.සමහර ලේඛකයෝ කාලය කේන්ද්‍ර කොට පරම්පරා කිහිපයක් සමාජ වෙනස්වීම්වලට මුහුණ දෙන ආකාරය නිරූපණය කිරීම සඳහා ඈඳුතු නවකතා ලියති. අප හොඳින් හඳුනන ලේඛකයන් දෙදෙනකු ගතහොත්; මාර්ටින් වික්‍රමසිංහ හා චිනුවා අචෙබෙ නිදසුන් ලෙස ගත හැකි ය. ඈඳුතු නවකතා මගින් සමාජ විපරිණාමය පිළිබඳ පුළුල් මතවාදයක් බිහි කරනු ලැබේ. එය පාඨක සමාජයේ විඥානය මුවහත් කිරීමට සමත් වේ. රූපා කොඩිතුවක්කු වැනි ලේඛිකාවන් අතින් සිදුවනුයේ පවුලකට අදාළ එක ම චරිත විවිධ නම් යොදමින් නැවත – නැවත නිරූපණය වීම ය. එහි හොඳ හා නරක වශයෙන් ලේබල් චරිත දක්නට ලැබේ.සාර්ථක නවකතාකරුවා නව අත්දැකීම් සොයමින් සමාජය විශ්ලේෂණය කරයි. චරිතවල අභ්‍යන්තරයට පිවිසෙමින් ද , සමාජ චලනවලට ඔවුන් මුහුණ දෙන ආකාරය නිරීක්ෂණය කරමින් ද, මිනිස්කම පිළිබඳ අලුත් හැඩතල මවයි. එහිම නැවුම් ආඛ්‍යාන රටා හා භාෂා ශෛලීන් නිර්මාණය කරයි. මේ සඳහා බරපතළ කැපවීමක් ද, අප්‍රතිහත අභ්‍යාසයක් ද සිදු කළ යුතුවේ. කොටින් ම සාර්ථක නවකතාවක් යනු සැලැකිය යුතු සමාජ ව්‍යාපෘතියකි. මෙයින් බැහැර ව හිතලු ලිවීම නවකතාවේ පරමාර්ථය නො විය යුතු ය.රූපා කොඩිතුවක්කුගේ අලුත් ම නවකතාව “කෙටි හාමිනේ” නම් වේ. කෙටි හාමිනේ යන නමෙහි යම් නැවුම් බවක් හා චමත්කාරයක් තිබුණ ද; මේ කතාව තුළ කිසිදු විශේෂයක් හෝ අමුත්තක් හෝ නැත. එය එක්තරා පවුලක සාමාන්‍ය කතාවකි. කෙටි හාමිනේ ලම්බියස් මුදලාලි, මිනීමැරුමක්, නඩු විභාගයක්, පුරාණ කඩුවක්, ගර්භාෂය ඉවත් කිරීමක් යන ලෙසින් සාමාන්‍ය සාධක හා සිදුවීම් ඔස්සේ කතාව ඉදිරියට ගලායයි. ලිංගික අවස්ථා නිරූපණයේ දී කතුවරිය හිතාමතා ම එම අවස්ථා මඟහරී. නවකතාවකට අනවශ්‍ය සදාචාරයක් තිබිය යුතු යැයි කතුවරිය විශ්වාස කරන සේ ය. එය මිථ්‍යාවෙකි.කෙටි හාමිනේ තරමක් වයස්ගත වූ ලම්බියස් මුදලාලි සමඟ විවාහ වෙයි. ව්‍යාපාරිකයකු වූ ලම්බියක් මුදලාලි නිසා ම ඔවුන්ගේ ජීවිතය සැපවත් ය. මේ අතර කෙටි හාමිනේ දරුවෝ වදති. පසුව ලම්බියස් මුදලාලි තමන්ගේ අතීතය හෙළි කරයි. එම අතීත කතාවේ එන දුෂ්ට චරිතයක් වූ රාමනායක පසුව කෙටි හාමිනේ අතින් මැරුම් කයි. මිනීමැරුමේ වගකීම ලම්බියස් මුදලාලි බාරගෙන ඔහු සිරගත වෙයි. මේ කාල පරාසය තුළ කෙටි හාමිනේගේ ගර්භාෂය ඉවත් කෙරේ. මුදලාලි හිරෙන් නිදහස් වී එන විට බොහෝ දෑ සිදු වී තිබේ. පසුව දෙදෙනාගේ දෑස් එකට ගැටේ. දෙදෙනාට ම පළමු හමුවීම සිහිපත් වේ. එතැනින් කතාව නිමාවට පත් වේ.මේ අන්දරය ගෙතීම සඳහා කතුවරිය පිටු 316ක් වැය කරයි. එය දීර්ඝ කතාවෙකි. කියැවීම වෙහෙසකර ය. නවකතාවක් කියවන පාඨකයා එහි වචනයෙන් – වචනයට, වාක්‍යයෙන් – වාක්‍යයට, පරිච්ඡේදයෙන් – පරිච්ඡේදයට අලුත් මවාගැනීම් කරයි. අලුත් ව්‍යාපෘති තනයි. එහෙත් පාඨකයා කතාවේ වචනයෙන් – වචනයට නොයා උඩින් – පල්ලෙන් කියැවීම කරත් ද, පරිච්ඡේද ගණනින් පෙරළා ඉවත් කරත් ද, එය රසවත් හෝ අර්ථවත් හෝ නවකතාවක් නොවේ. “කෙටි හාමිනේ” අයත් වන්නේ දෙවැනි ගණයට ය. එය උඩින් – පල්ලෙන් කියැවිය යුතු නවකතාවෙකි. අපහසුවෙන් වුව කියවා නිමා කළ පසු ඉතිරි වන දෙයක් නැත.සාමාන්‍ය චරිත, සාමාන්‍ය සිදුවීම් නවකතාවකට පමණක් නොව, කුමන කලාවකට හෝ ගෝචර වන්නේ නැත. අමුත්තා, පුදුමය, අපූර්වත්වය කලාවේ පදනම යි. රූපා කොඩිතුවක්කු වැනි ලේඛිකාවන් අතින් සිදුවන්නේ සාමාන්‍ය ජීවිතය පිටපත් කිරීම ය. ජීවිතයේ හා සමාජයේ තතු ඒ අයුරින් ම වාක්‍යවලට පරිවර්තනය කිරීම නිෂ්ප්‍රයෝජන ය. එය පාඨකයාගේ කාලය කා දැමීමකි. නවකතාව හැම වචනයකට ම අර්ථයක් තිබිය යුතු ය. භාවයක් තිබිය යුතු ය. කෙටි හාමිනේ නවකතාවේ වචනවලට පමණක් නොව, ඇතැම් පරිච්ඡේදවලට ද අර්ථයක් නැත.1913 ලන්ඩන් නුවර දී එළිදැක්වුණු “ද විලේජ් ඉන් ද ජන්ගල්” කෘතියට පාදක වන්නේ හම්බන්තොට ශුෂ්ක කලාපයේ දුෂ්කර ගම්මානයෙකි. එහි කර්තෘ ලෙනාඩ් සිඩ්නි වුල්ෆ් ඒ ගමෙහි සුවිශේෂී චරිත කිහිපයක් කේන්ද්‍ර කොට කතාව ගොතා තිබේ. ප්‍රධාන චරිතය වූ සිලිඳු අමුතුම මිනිසෙකි. ඔහු ඉතා නිහඬ ය. එහෙත් ගැඹුරු ය. ඔහු දක්ෂ දඩයක්කාරයෙකි. එහෙත් වනාන්තරයට අසීමිත බියක් දක්වයි. ඔහු මෝඩ ,අසරණ මිනිසෙකි. එහෙත් අවසානයේ බලන කළ ඔහු තරම් ප්‍රචණ්ඩ මිනිසකු තවත් නැත.ලෙනාඩ් වුල්ෆ් මහතා සිය චරිතවල අභ්‍යන්තරයට පිවිස ඔවුන්ගේ හැඟීම් – දැනීම් චමත්කාර ලෙස නිරූපණය කරයි. නැවත යටත්විජිත පාලනය, සූරාකෑම හා ප්‍රභූ පන්තියේ පීඩක උපාය මාර්ග තත්වාකාරයෙන් විග්‍රහ කරයි. එවකට සිටි ප්‍රමුඛ පෙළේ ඉංග්‍රීසි විචාරකයෝ; වුල්ෆ් මහතා අමරණීය කතාවක් ලියා ඇතැ’යි සටහන් තැබූ හ. වුල්ෆ්ගේ චරිත නිරූපණය, රිද්මයානුකූල භාෂාව, අඛ්‍යානය අද විචාරකයන්ගේ වුව; නොමඳ ප්‍රසංශාවට බඳුන් වේ.රූපා කොඩිතුවක්කුට යම් පමණක මටසිලිටි බසක් තිබේ. එහෙත් එම භාෂාවෙන් ප්‍රයෝජන ගැනීම සඳහා සුදුසු අත්දැකීම් ඇයට නැත. චරිත නිරූපණ හැකියාවක් ද නැත. රූපා බොහෝවිට ගමට ආසක්ත වී ගමේ කතා ම කියයි. එහෙත් නූතන ගම ගැන හෝ ඒ ගම්වල වසන සැබෑ මිනිසුන් ගැන හෝ ගැඹුරු විග්‍රහයක් ඇය ළඟ නැත. එබැවින් ඇය නිකම් ම කතන්දර ගොතයි. කතන්දර ගොතා ඒවා නවකතා ලෙස අච්චු ගසයි. ඈ මේ මගින් යම් මානසික තෘප්තියක් ලබනවා විය හැකි ය. එහෙත් බුද්ධිමත් පාඨකයාට නම්; එම කතාවලින් සත පහක වැඩක් නැත. සාර්ථක නවකතාකාරියක වීමට නම්; රූපා තවත් බොහෝ දේ උගත යුතු ය. එමෙන් ම බොහෝ අත්දැකීම් ද ලැබිය යුතු ය.දෘෂ්ටි කෝණ කිහිපයකින් එක ම සිදුවීම දෙස බැලීම; දැන් අපගේ නවකතාකාරයන් අතර ප්‍රචලිත උපාය මාර්ගයක් වී තිබේ. මේ ක්‍රමය අපේ නවකතා හා කෙටිකතා කලාවට එක් වන්නේ මෑතක සිට ය. දෘෂ්ටි කෝණ කිහිපයකින් සිදුවීම් දෙස බැලීමට හේතුවක් තිබිය යුතු ය. රූපා කොඩිතුවක්කු ඉදිරිපත් කරන සරල ජීවන කතාවලට මේ ක්‍රමය ගැළපෙන්නේ නැත. කෙටි හාමිනේගේ ආත්ම ප්‍රකාශනයක් ලෙස විකාශය වන කතාන්දරයට, ලම්බියස් මුදලාලිගේ ආත්ම ප්‍රකාශනයෙන් අලුත් අර්ථයක් ලැබෙන්නේ නැත. එය නිකම් ම කතා විකාශයක් පමණක් ම වේ.නවකතාව කිසියම් සමාජ මෙහෙවරක් සඳහා යොදා ගැනීම දියුණු සාහිත්‍යයක් පවතින රටවල ලේඛකයන්ගේ සම්ප්‍රදාය වේ. එක්කෝ එම ප්‍රබන්ධ මගින් නිශ්චිත කාල පරාසයක සමාජ යථාර්ථයන් හෙළිදරව් වේ. නැතහොත් එම කතා මඟින් මානව සම්බන්ධතා ගැඹුරින් නිරූපණය වේ. මේ දෙවිදිය ඔස්සේ ම විශාල ඥාන සම්භාරයක් පාඨකයා වෙත ගලා එයි. කෙටි හාමිනේ වැනි නවකතා ඔස්සේ සිදු වන්නේ සාමාන්‍ය පවුල හා එම පවුලේ චරිත පිළිබඳ හෙළිදරව් කිරීම ය.හෙළිදරව් කිරීම හා නිරූපණය අතර බරපතළ වෙනසක් පවතී. රූපාගේ විෂය ක්ෂේත්‍රයට අයත් වන්නේ ගම, කාන්තාව, පවුල යන සාධක තුන ය. බොහෝ විට කාන්තාවට වීරත්වයක් ආරෝපණය කිරීමට ඈ කැමැති ය. නූතන ශ්‍රී ලංකාවේ ස්ත්‍රිය වීර කාන්තාවක වන්නේ කලාතුරෙකින් ය. ඒ වෙනුවට සිදු වන්නේ ස්ත්‍රිය නිරන්තර පීඩනයකට ලක් වීම ය. දේශපාලනයෙන්, අර්ථ ක්‍රමයෙන්, සම්ප්‍රදායයෙන්, ලිංගිකත්වයෙන් ඈ පීඩාවට පත් කරනු ලැබේ. කාන්තාවට වීරත්වයක්, ගෞරවයක් නොව ,අතිශය දරුණු පීඩනයක් එල්ල වී තිබේ.මේ පීඩනයෙන් ගැලවීම සඳහා අරගල කරන ගැහැනුන් අද දවසට අවශ්‍ය වේ. රූපා වැනි ලේඛිකාවන්ගේ අරමුණ විය යුත්තේ එබඳු අරගලකාරී කාන්තාවන් ගැන ලිවීම ය. ඔවුන් හැදෑරීම ය.“කෙටි හාමිනේ” ගම්බද වාසය කරන අපට හුරු - පුරුදු නමකි. මේ හුරු පුරුදු කම්වලින් පරිපූර්ණ කෙටි හාමිනේ අද ඔබ හමුවට පැමිණියේ තනි වූ තැනැත්තියක ලෙසින් නො ව; ගැහැනු සමූහයක් නියෝජනය කරමිනි. එනම් අද සමාජගත වචනයෙන් ම පවසනවා නම්; කාන්තා නියෝජිතවරියක් ලෙසිනි. “(පෙරවදන - කෙටි හාමිනේ)කතුවරිය කියන ලෙස කෙටි හාමිනේ යනු ශ්‍රී ලංකාවේ පොදු ස්ත්‍රියට නායකත්වය දෙන ආදර්ශවත් කාන්තාවකි. එහෙත් මේ නවකතාවෙන් නම්; එබන්දක් ප්‍රකට නොවේ. කෙටි හාමිනේ සාමාන්‍ය ගැහැනියක වෙනවා පමණක් නොව, ඇය කෙරෙන් අලුත් යමක් ද මතු නොවේ. කෙටි හාමිනේ තුළ අමුත්තක් ඇතොත්; ඒ නමෙහි පමණි.රූපා කොඩිතුවක්කු මෙනෙවිය තමන්ගේ ම ආස්වාදය සඳහා පොත් ලියයි. එයත් නරක නැත. ලෝකය පුරා ම එබඳු ලේඛකයෝ සිටිති. එහෙත් අනෙකුත් ලේඛකයන් හා රූපා කොඩිතුවක්කු අතර වෙනස්කමක් පවතී. පළමු ලේඛකයන්ගේ ඊනියා කෘති තමන් සඳහා ම ලියැවුණ ද, ඒවායෙහි රස - භාව පැවැතීම ය. එහෙත් රූපා කොඩිතුවක්කු මැතිනියගේ කෘතිවල එබන්ධයක් නැත. අපි රූපාගේ ධෛර්යය ගැන ආඩම්බර වන්නෙමු. එහෙත් ඇයගේ කතා කලාව ගැන ශෝක වන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303211</link>
    <topic>අපේ රටට ඇඟිලි ගහන්න එපා</topic>
    <author>විජයානි එදිරිසිංහ</author>
    <content>අපේ රටේ කටයුතුවලට ඇඟිලි ගසන්න එපා. අප උරුම කරගත් නිදහස නිදහසේ භුක්ති විඳීමට ඉඩ දීපල්ලා' යනුවෙන් සටන් පාඨ රැගත් උතුරේ ජනතාව හත්දහසක් පමණ ඊයේ (20) ජිනීවා මානව හිමිකම් කොමිසමට එරෙහිව වීදි බැස තිබුණි.යාපනය බස් නැවතුම්පළ අසලින් පටන්ගත් මේ පෙළපාළිය දොරේඅප්පා ක්‍රීඩාංගණය, යාපනය නගරය ඇතුළු ප්‍රදේශ, මංමාවත් ඔස්සේ ගමන් කර නැවත බස් නැවතුම්පළ වෙත පැමිණ එහි විශාල රැස්වීමක්ද පැවැත්වූහ. ජිනීවා මානව හිමිකම් කොමිසමේ මෙරටට එරෙහිව කටයුතු කරන පිරිස සහ කොටිනායකයන් ඇතුළු කොටි හිතවාදීන්ගේ රුව රැගත් පඹයන් පුළුස්සා දැමීමටද කටයුතු කළහ.ජනාධිපති මහින්ද රාජපක්ෂ මහතා කොටි බලමුළු පරදවා ද්‍රවිඩ ජාතීන්ට උරුමකර දුන් නිදහස නැති කර දැමීමට කටයුතු නොකරන ලෙස ඔවුන් මෙසේ වීදි පුරා කෑ ගසමින් පෙළපාලි ගියහ.ප්‍රචණ්ඩකාරී ක්‍රියාවලින් තොරව ප්‍රදේශයේ සාමය ද පවත්වාගෙන යමින් කරගෙන ගිය එම විරෝධතා පෙළපාලියට උතුරේ සෑම ප්‍රදේශයකින්ම ගැහැනු පිරිමි තරුණ පිරිස් ඇතුළු හත්දහසක පමණ පිරිසක් සහභාගී වී සිටියහ.එල්.ටී.ටී.ඊ. සංවිධානයේ හිටපු මාධ්‍ය ප්‍රකාශක දයා මාස්ටර් ඇතුළු පුනරුත්ථාපනය වූ කොටි සාමාජිකයන් විශාල පිරිසක් විසින් එම පෙළපාළිය සංවිධානය කර තිබුණි.තවමත් විදේශීය රටවලට වී අහිංසක ද්‍රවිඩ වැසියන් උපයන මුදලින් කප්පම් ලබාගෙන සුරසැප විඳින කොටි හිතවාදී නායකයන්ට උතුරේ ද්‍රවිඩ ජනතාව විසින් මෙහිදී දෝෂාරෝපණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303212</link>
    <topic>භික්ෂූන්ට පහරදීමට එරෙහිව ලක්වැසියෝ පෙළ ගැසෙති</topic>
    <author>පණ්ඩුක සමරසේකර</author>
    <content>ශ්‍රී ලාංකීය භික්ෂුවකට තමිල්නාඩුවේදී ප්‍රහාරයක් එල්ල කිරීමට විරෝධය පා ඊයේ (20) දහස් ගණනක ගිහි පැවිදි විශාල පිරිසක් උද්ඝෝෂණය කරමින් කොළඹ ගෝල්ෆේස් පිටියේ සිට ඉන්දියානු මහ කොමසාරිස් කාර්යාලය වෙත ගමන් කළහ.මේ දැවැන්ත උද්ඝෝෂණය බොදු බල සේනා සංවිධානය සහ රාවණා බලය එකතුව සංවිධාන කර තිබුණි.සිංහල දෙමළ මුස්ලිම් ජාති ආගම් භේදයකින් තොරව මේ දැවැන්ත උද්ඝෝෂණයට එක්ව සිටියහ.කොටි හිතවාදී දෙමළ ඩයස්පෝරාවට සහ ඇමරිකානු හිතවාදීන්ට එරෙහිව එහිදී උද්ඝෝෂකයෝ හඬ නැගූහ.ඉන්දීය අගමැති මන්මෝහන් සිං, එක්සත් ජාතීන්ගේ සංවිධානය මෙන්ම කරුණානිධි ද දැඩි ලෙස දෝෂ දර්ශනයට ලක් කළහ.එක්සත් ජාතීන්ගේ සංවිධානය ගණිකාවක බවත් අමෙරිකාව සතුටු කරන ඉන්දීය රජය පිම්පියෙක් යනුවෙන්ද එහිදී ඔවුහු හැඳින්වූහ.කළු කොටින්ට කිරි පොවලා, සුදු කොටියෝ ඇනගත්තා, කළු කොටින්ට ආයුධ දී, රජිව් ගාන්ධි මරාගත්තා, ආදී සටන් පාඨ ද ඒ අතර වූහ.තවද මේ උද්ඝෝෂකයෝ ඉන්දීය අගමැති මන්මෝහන් සිං, කරුණානිධි ආදී පිරිසට සාප කරමින් මහ මඟ දෙවනත් කරන්නට වූහ.මේ උද්ඝෝෂණය හේතුවෙන් කොළඹ ගාලු මුවදොර වටරවුම පැය 3කට අධික දැඩි රථවාහන තදබදයක් පැවැති අතර උද්ඝෝෂණය අතරතුරදී ඉන්දීය මහකොමසාරිස් කාර්යාලයට සංදේශයක් භාරදීමෙන් අනතුරුව උද්ඝෝෂකයින් පිරිස සාමකාමීව විසිර ගියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303213</link>
    <topic>භික්ෂූන්ට පහරදීම නැවැත්වීමටදෙරටේ රාජ්‍ය නායකයන් මැදිහත්විය යුතුයි</topic>
    <author/>
    <content>තමිල්නාඩුවේදී භික්ෂූන් වහන්සේට පහරදීම දැඩි සේ හෙළා දකින බව ශ්‍රී ලංකා රාමඤ්ඤ මහා නිකායේ මහානායක නාපාන පේමසිරි මහ නාහිමිපාණෝ නිවේදනයක් නිකුත් කරමින් සඳහන් කළහ.එම නිවේදනයේ මෙසේද සඳහන් වේ. පසුගිය දිනක අධ්‍යයන කාර්යයට ගිය හා වන්දනාවේ ගිය භික්ෂූන් දෙනමකට තමිල්නාඩුවේදී අන්තවාදීන් පිරිසක් විසින් පහරදිම පිළිකුලෙන් යුතුව හෙළා දකිනවා.බෞද්ධ භික්ෂූන් යනු අහිංසාවාදී පිරිසක්. වන්දනාවේ යන්නේ දැඩි භක්තියෙන් හා බුද්ධ ගෞරවයෙන් යුක්තවයි. නිර්භීතව සැදැහැ සිතින් වන්දනා කරගෙන ඒමට සැදැහැවත් කාට වුවද නිදහස තිබිය යුතුයි.මෙබඳු පහරදීම් වලින් හිංසා පීඩා කිරීම් වලින් එම මානසික තත්ත්වය වෙනස් කිරීම අතිශය කනගාටුවකට හේතුවක්. මෙබඳු පහත් බියගුලු ක්‍රියා ඉතිරි වී සිටින කොටි ත්‍රස්තවාදී අන්තවාදීන් විසින් සිදු කරනවා විය හැකිය.එම දාමරික ක්‍රියා නැවැත්වීමට ඉන්දියානු රජය හා ශ්‍රී ලංකා රජය ද වහාම පියවර ගත යුතු බව අවධාරණය කරනවා. අවුරුදු දහස් ගණනක් අඛණ්ඩව පවත්නා ඉන්දු ලංකා බෞද්ධාගමික හොඳ හිත පළුදු නොවන සේ කටයුතු කිරීම අප කාගේත් යුතුකමක් බව මතක් කරනු කැමැත්තෙමි. ත්‍රස්තවාදය කවර ජාතියකට වුවද විනාශය ළඟා කරන්නක් බව අමුතුවෙන් කිව යුතු නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303214</link>
    <topic>ශ්‍රී ලංකාවට එරෙහි අමෙරිකා යෝජනාව බොරු</topic>
    <author>මහින්ද අලුත්ගෙදර</author>
    <content>අසත්‍ය තොරතුරු පදනම් කරගෙන ශ්‍රී ලංකාවට එරෙහිව ජගත් මානව හිමිකම් කවුන්සලය වෙත ඇමෙරිකාව විසින් ඉදිරිපත් කළ යෝජනාවේ කිසිඳු සත්‍යතාවක් නැතැයි පලස්තීනය අවධාරණය කරයි. දේශපාලන අරමුණු වෙනුවෙන් පෙනී සිටින ඇතැමුන්ගේ රූකඩයක් බවට මානව හිමිකම් කවුන්සලය පත්ව තිබෙන බවද ශ්‍රී ලංකා-පලස්තීන මිත්‍රත්ව සහ සහයෝගීතා සංගමයේ සභාපති මහමුද් අබ්දුල්ලා මහතා ප්‍රකාශ කරයි.ඇමෙරිකානු යෝජනාව අසත්‍ය වාර්තා වලින් හෙබි විකාරයක් බව පෙන්වාදෙන ඒ මහතා යුද ගැටුම් අවසන් වීමත් සමඟ ඉතා කෙටි කාලයකදී ශ්‍රී ලංකාව ලබා තිබෙන ප්‍රගතිය සම්බන්ධයෙන් ජගත් මානව හිමිකම් කවුන්සලය දැනුවත් කර තිබියදී මෙවැන්නක් ඉදිරිපත් කිරීම කිසිඳු පදනමක් නොමැති ක්‍රියාවක් බවද සඳහන් කරයි.වසර කිහිපයක් තුළ ශ්‍රී ලංකාව වේගවත් සංවර්ධනයක් අත්කර ගෙන තිබෙන බව පෙන්වාදෙන ශ්‍රී ලංකා - පලස්තීන මිත‍්‍රත්ත්ව සහ සහයෝගීතා සංගමයේ සභාපතිවරයා ඒ සම්බන්ධයෙන් කිසිඳු ඇඟයීමක් කර නොමැති බවද අවධාරණය කරයි.විවිධ අවස්ථාවන්හිදී ශ‍්‍රී ලංකාවට පැමිණි විදේශීය රාජ්‍යතාන්ත‍්‍රිකයන් යුද්ධයෙන් පසු ශ‍්‍රී ලංකාව අත්කරගෙන ඇති ප‍්‍රගතිය පිළිබඳව පැහැදිළි කරුණු දැක්වීමක් සිදුකර තිබෙන බවද අමෙරිකාව, ඊශ‍්‍රායලයේ සිදුකරන යුද අපරාධ පිළිබඳ මුනිවත රකිමින් සිටින බවද හෙතෙම පෙන්වාදෙයි.මානව හිමිකම් කොමිසමට එවැනි දෑ නොපෙනෙන්නේ මන්දැයි ප්‍රශ්න කරන ඒ මහතා ඉදිරියට මෙවැනි තත්ත්වයන් සිදු නොවිය යුතු බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303215</link>
    <topic>ජලය රැකගත් දැවැන්තම මෙහෙයුමමාවිල්ආරු සොරොව්ව විවර කිරීමයි</topic>
    <author>ධනුෂ්ක ගොඩකුඹුර</author>
    <content>ජල සම්පත රැක ගැනීමට මෑත ඉතිහාසයේ කළ දැවැන්තම මෙහෙයුම මාවිල්ආරු සොරොව්ව විවෘත කරමින් සිදුකරන්නට හැකියාව ලැබුණු බව ජනාධිපති මහින්ද රාජපක්ෂ මහතා පැවසීය.මෙහෙයුම කෙරුණු ආකාරය පිළිබඳ කවුරු කුමක් කීවත් සොරොව්ව වසා දැමීම නිසා ජනතාවට බීමට ජල බිඳක් නැතිව ගියාක් මෙන්ම හෙක්ටයාර් 2000ක පමණ ගොවි බිම් ද විනාශවී 60000ක පමණ පිරිසකට පීඩා විඳීමට සිදු වූ බව ජනාධිපතිවරයා ප්‍රකාශ කළේය.දින සතක් තිසේසේ ඒ වෙනුවෙන් කෙරුණු බැගෑපත් ඉල්ලීම් ඉටු නොවුණු තැන ජනතාවගේ පානීය සහ වාරි ජලය ලබා දීමේ අරමුණින් මාවිල්ආරු සොරොව්ව මුදාගැනීමට හමුදාව මෙහෙයවූ බව ජනාධිපතිවරයා අවධාරණය කළේය.ජනාධීපතිවරයා මෙසේ ප්‍රකාශ කළේ ලෝක ජල දිනය වෙනුවෙන් ජල සම්පාදන හා ජලාපවහන අමාත්‍යාංශය සංවිධාන කළ තෙදින සමුළුවේ සමාරම්භක උළෙලට කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේදී ඊයේ (20) එක්වෙමිනි.ජල දිනය වෙනුවෙන් පැවැති තරගවල ජයග්‍රාහකයන් සඳහා තිළිණ සහ සහතික පත් ප්‍රදානය ජනාධිපතිතුමාගේ අතින් සිදු කෙරුණු අතර ජල සම්පාදන මණ්ඩලයේ සේවක සේවිකාවන්ගේ දිනක වැටුප වශයෙන් රුපියල් මිලියන 3ක මුදලක් වකුගඩු රෝගීන්ගේ ප්‍රතිකාර සඳහා යෙදවීම වෙනුවෙන් ජනාධිපතිතුමා වෙත පිරිනැමිණ.ජල සම්පත සුරැකීම සඳහා කොන්දේසි විරහිතව සහයෝගය දැක්විය යුතු බව පැවසූ ජනාධිපතිවරයා ඒ සම්බන්ධයෙන් අතීතයේ පටන් අප ජනතාවට හොඳ හුරුවක් ද තිබුණු බව පැවසීය.ජල සම්පාදන හා ජලාපවහන ඇමැති දිනේෂ් ගුණවර්ධන මහතා සහ නියෝජ්‍ය ඇමැතිනී නිරූපමා රාජපක්ෂ මහත්මිය ද මෙහිදී අදහස් දැක්වූහ. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් මැති ඇමැතිවරු, විදේශ නියෝජියෝ ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303216</link>
    <topic>රාජ්‍ය ආයතනයක විශාලම ප්‍රසාද දීමනාව ඛනිජ වැලියෙන්</topic>
    <author>සිතාරා සේනානි</author>
    <content>මෙරට ඉතිහාසයේ රාජ්‍ය ආයතනයක් ලබා දෙන විශාලම ප්‍රසාද දීමනාව සිය සේවකයන්ට ලබා දීමට ශ්‍රී ලංකා මිනරල් සෑන්ඩ්ස් සමාගම ( ලංකා ඛනිජවැලි) තීරණය කරයි.ඒ අනුව එක් සේවකයකුට රුපියල් එක්ලක්ෂ දහසය දහසක උපරිමයකට යටත්ව සේවකයන් 500කට ආසන්න පිරිසකට මෙසේ ප්‍රසාද දීමනා ගෙවීමට නියමිතය. ාය සංවර්ධන ඇමැති දයාශ්‍රිත තිසේරා මහතා අතින් මේ මුදල් සේවකයන් වෙත ලබා දීම පුල්මුඩේ ශ්‍රී ලංකා මිනරල් සෑන්ඩ්ස් ආයතන පරිශ්‍රයේදී හෙට (22) සිදුකැරෙන බව එම අමාත්‍යාංශය පවසයි. මිනරල් සෑන්ඩ්ස් ආයතනය 2012 වසරේ උපයාගත් ලාභය පදනම් කොට ගෙන මේ ප්‍රසාද දීමනා ගෙවීම සිදුකරන බව එම ආයතනය පවසයි.මේ ආයතනය පසුගිය වසරේ ලැබූ ආදායමෙන් රුපියල් මිලියන 2200ක ලාභාංශ ප්‍රමාණයක් ගෙවා තිබේ. රටේ සම්පත් සූරාකෑමට ලක් නොකර ඒවායේ කටයුතු විනිවිද භාවයෙන් යුතුව සිදුකිරීම නිසා මේ ආයතනය විශාල වශයෙන් රාජ්‍ය සම්පත් හා ව්‍යවසලාභ ලබන තත්ත්වයට පත් කිරීමට හැකිවූ බව රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303217</link>
    <topic>සැකකාර තිදෙනෙක් අත්අඩංගුවට</topic>
    <author>මහින්ද අලුත්ගෙදර</author>
    <content>චෙන්නායි මධ්‍යම දුම්රිය ස්ථානයේදී ශ්‍රී ලාංකික බෞද්ධ භික්ෂුන් වහන්සේ නමකට පහරදීමේ සිද්ධිය සම්බන්ධයෙන් සැකකරුවන් තිදෙනෙකු ඉන්දීය දුම්රිය ආරක්ෂක පොලීසිය මඟින් අත්අඩංගුවට ගෙන ඇත.තවත් ශ්‍රී ලාංකිකයන් පිරිසක් සමඟ වන්දනාවේ ගිය උන්වහන්සේ පසුගිය 18 දා නවදිල්ලියේ සිට චෙන්නායි නුවරට තමිල්නාඩු එක්ස්ප්‍රස් දුම්රියෙන් පැමිණ තිබෙන අතර ඒ අවස්ථාවේදී කොටි හිතවාදීන් පිරිසක් විසින් අමානුෂික ලෙස පහරදී තිබේ.මෙහිදී ආරක්ෂක කැමරා නිරීක්ෂණය කිරීමෙන් අනතුරුව ඉන්දීය දුම්රිය ආරක්ෂක පොලීසිය විසින් මේ සැකකරුවන් තිදෙනා අත්අඩංගුවට ගෙන තිබෙන අතර පසුව ඔවුන් රක්ෂිත බන්ධනාගාර ගත කිරීමට පියවරගත් බවද ඉන්දීය මාධ්‍ය වාර්තා සඳහන් කරයි.මෙලෙස අත්අඩංගුවට ගත් පුද්ගලයන් මීෂා ශ්‍රී නිවාසන්, සරවන ප්‍රකාශ් සහ ප්‍රභාකරන් යනුවෙන් හදුනාගෙන තිබේ.කෙසේ වුවද මෙවැනි සිදුවීම් සම්බන්ධයෙන් වහාම ක්‍රියාත්මක වන ලෙස නවදිල්ලියේ පිහිටි ශ්‍රී ලංකා මහ කොමසාරිස් කාර්යාලය සහ චෙන්නායි නුවර පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය හරහා ඉන්දීය මධ්‍යම රජයට දැනුම් දී තිබෙන බව විදේශ කටයුතු අමාත්‍යාංශය පවසයි.තමිල්නාඩු ප්‍රාන්තයේ සංචාරය කරන ශ්‍රි ලාංකික වන්දනාකරුවන් ඇතුළු සංචාරකයින් සඳහා ආරක්ෂාව සැපයීමට ඉන්දිය දුම්රිය ආරක්ෂක පොලීසිය පියවර ගෙන ඇති බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303218</link>
    <topic>අමෙරිකා යෝජනාව ගැනඡන්දයකට සූදානම්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත අමෙරිකා එක්සත් ජනපදය ඉදිරිපත් කළ යෝජනාව සඳහා ඡන්දයකට සූදානම් බව රජය අවධාරණය කරයි.මේ යෝජනාව සම්බන්ධයෙන් ඡන්ද විමසීමක් අවශ්‍ය බවට ශ්‍රී ලංකාව ජගත් මානව හිමිකම් කවුන්සලය වෙත ප්‍රකාශකර තිබෙන බවද එහිදී ශ්‍රී ලංකාවට සහාය දක්වමින් ඡන්දය දෙන ලෙස සාමාජික රටවලින් ඉල්ලීමක් කරන බවද විදේශ කටයුතු අමාත්‍යාංශය පවසයි.ශ්‍රී ලංකාවට අපකීර්තියක් ගෙනදෙන සහ අවඥාවට ලක්කරන යෝජනාවක් ඉදිරිපත් කිරීම මෙරට දැනට කෙරීගෙන යන ප්‍රතිසංධාන කටයුතු ඉදිරියට ගෙනයාමේදී ඵලදායී නොවන ආකාරයට බලපාන බවද විදේශ කටයුතු ඇමැති මහාචාර්ය ජී.එල් පීරිස් මහතා පවසයි.ඒ මහතා මේ බව සඳහන් කර ඇත්තේ ජගත් මානව හිමිකම් කවුන්සලයේ සාමාජික රටවල විදේශ ඇමැතිවරුන් වෙත ලිපියක් යොමු කරමින් බව විදේශ කටයුතු අමාත්‍යාංශය සඳහන් කරයි.මෙහිදී වැඩිදුරටත් විදේශ කටයුතු ඇමැතිවරයා සඳහන්කර ඇත්තේ එවැනි ක්‍රමවේදයකින් සෙත සැළසෙන්නේ රට අස්ථාවර කිරීම සඳහා උත්සාහ කරන බෙදුම්වාදී බලවේගවලට බවයි.අමෙරිකා එක්සත් ජනපදය විසින් ශ්‍රී ලංකාවට එරෙහිව ඉදිරිපත් කරන යෝජනාව දේශපාලනීකරණය වූ එකක් බවද මෙමඟින් සියලුම රටවලට අනතුරක් වියහැකි බවද විදේශ කටයුතු ඇමැතිවරයා අදාළ ලිපිය මඟින් පෙන්වාදී තිබේ.ශ්‍රී ලංකාවට එරෙහිව මීට පෙර අවස්ථාවකදී ඉදිරිපත් කළ යෝජනාව ප්‍රතික්ෂේප කළ ආකාරයෙන්ම මේ යෝජනාවද ශ්‍රී ලංකා රජය ප්‍රතික්ෂේප කරන බව ඇමැතිවරයා සඳහන් කරයි.ශ්‍රී ලංකාව පිළිබඳ අමෙරිකා එක්සත් ජනපදය ජගත් මානව හිමිකම් කවුන්සලය වෙත ඉදිරිපත් කළ මේ යෝජනාව සම්බන්ධයෙන් ඡන්ද විමසීම ඇතැම්විට අද (21) දිනයේදී සිදුවනු ඇතැයිද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n1303219</link>
    <topic>‘භික්‍ෂුන්ට පහරදීම තරයේ හෙළා දකිනවා’</topic>
    <author/>
    <content>ශ්‍රී ලාංකික භික්‍ෂුන්වහන්සේ දෙනමකට ඉන්දියාවේ තමිල්නාඩුවේදී අන්තවාදීන් පිරිසක් පහරදීමේ සිද්ධිය බලවත් අප්‍රසාදයෙන් යුතුව හෙළා දකින බව අමරපුර මහා සංඝ සභාවේ සභාපති දොඩම්පහල චන්දසිරි මහ නාහිමියෝ පවසති.මේ සම්බන්ධයෙන් උන්වහන්සේ නිකුත් කැර ඇති නිවේදනයේ මෙසේ සඳහන් වේ.ශ්‍රී ලාංකික භික්‍ෂුන්වහන්සේලා දෙනමක් තමිල්නාඩුවේදී අන්තවාදී පිරිසකගේ ප්‍රහාරයකට ලක්වීම සම්බන්ධ ප්‍රවෘත්තිය අතිශය කනගාටුදායකය. එමෙන්ම එය බලවත් අප්‍රසාදයකින් යුතුව හෙළා දකින අතර අපගේ සංවේගය ද පළකරනු කමැත්තෙමි. එසේම දඹදිව බෞද්ධ සිද්ධස්ථාන සහ වෙනත් ස්ථාන නැරඹීමට යන ශ්‍රී ලාංකික වන්දනාකරුවන්ගේ ද අධ්‍යාපන කටයුතුවල නියුතු ගිහි පැවිදි සියලු දෙනාගේ ද ආරක්‍ෂාව තහවුරු වන අයුරින් රාජ්‍ය තාන්ත්‍රික ක්‍රියාමාර්ගයන් ගත යුතු බවත් අවධාරණය කරමි.දශක තුනක පමණ කාලයක සිට පැවති යුද උවදුර අවසන් කොට රට සාමකාමී පරිසරයකට පැමිණ ඇති මෙවන් අවස්ථාවක සමස්ත ලංකාවාසීන්ම දුර දක්නා නුවණින් යුතුව කටයුතු කළ යුතු බව අවධාරණය කරනු කැමැත්තෙමි. අතිගරු ජනාධිපතිතුමන් ජිනීවා හි උද්ගතව ඇති ශ්‍රී ලාංකික ප්‍රශ්න නිරාකරණය සම්බන්ධයෙන් බලවත් වෙහෙසකින් කටයුතු කරන අවස්ථාවක අන්තවාදී පිරිස් විසින් ලාංකික ජනයා කුපිත කරවමින් නැවතත් රට ගැටලුකාරී තත්ත්වයකට යොමුකරවන්නට වෙහෙසෙන බවක් මෙතුළින් පෙනෙන්නට ඇත.එමනිසා අනුශාසකයන් වහන්සේලා වශයෙන් මෙවන් අවස්ථාවකදී බුද්ධිමත්ව දූරදර්ශීව ක්‍රියා කළයුතු අතර ඇතැම්විට අර්බුදකාරී උණුසුම් අදහස් ඉදිරිපත් කරන්නට යාමෙන් රටේ ජනතාව ආවේගශීලී පරිසරයකට පෙළඹෙනු ඇත. එය එසේ සිදු නොවිය යුත්තකි. එබැවින් ශ්‍රී ලාංකික සියලු දෙනාම “වෛරයෙන් වෛරය නොසන්සිඳේ” යන සම්බුදු වදන මෙනෙහි කරමින් ඉවසිලිමත්ව සාමකාමිව ක්‍රියා කිරීමට අධිෂ්ඨාන කරගත යුතු බවත් දන්වා සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n13032110</link>
    <topic>ව්‍යාපාරිකයකුට මරණීය තර්ජනය කළැයිඅධිකරණයේ පෙනී සිටීමට හිරුණිකාට නියෝග</topic>
    <author>සිරන්ජනි කුමාරි</author>
    <content>තම පුද්ගලික ආරක්ෂකයන් තිදෙනකු සමඟ බොරැල්ල ප්‍රදේශයේ ව්‍යාපාරිකයකුගේ කාර්යාලයකට කඩා වැදී පහර දී ඔහුට මරණීය තර්ජනය එල්ල කිරීමේ සිද්ධියක් සම්බන්ධයෙන් හිරුණිකා ප්‍රේමචන්ද්‍ර ඇතුළු සැකකරුවන් තිදෙනාට මේ මස 27 වන දින අධිකරණයේ පෙනී සිටින ලෙස කොළඹ අතිරේක මහේස්ත්‍රාත් ප්‍රහර්ශා රණසිංහ මහත්මිය ඊයේ (20) නියම කළාය.පොදු දේපළ තමා සතු කර ගැනීමට උත්සහ දරන බවට හා පුද්ගලයකුට ජීවිත තර්ජනය එල්ල කළ බවට සඳහන් කරමින් පොලිසිය ඊයේ (20) අධිකරණයට ගොනු කළ කරුණු සළකා බලමින් මහේස්ත්‍රාත්වරිය මේ නියෝගය කළාය.“උඹට යකෝ මේවගේ කිසිම අයිතියක් නැහැ. උඹ මං කවුද කියලා දන්නවා. කකුල් කඩලා මරලා දානවා.” යැයි පැමිණිලිකරුට තර්ජනය කළ හිරුණිකා අපි කියන විදිහට වැඩ නොකොළොත් දේපළ විනාශ කරන බවට තර්ජනය කළ බවට පැමිණිල්ලේ සඳහන් වේ.ඇය සමඟ පැමිණි එක් ආරක්ෂකයකු සතියක් ඇතුළත දේපළ විනාශ කරන බවට තර්ජනය කරමින් වම් කම්මුලට පහර දුන් බවට වැඩිදුරටත් පැමිණිල්ලේ සඳහන් වේ. ධම්මික පීරිස් වික්‍රමරත්න සිරිවර්ධන නමැත්තා මෙම සිද්ධියේ පැමිණිලිකරු වේ. ඉකුත් දින පස්වරු 2.30 පමණ කාර්යාලයට අයුතුව ඇතුළු වී පුද්ගලයකුට අතින් පයින් පහර දී තුවාල සිදු කොට මරණීය තර්ජනය කළේයැයි හිරුණිකා ඇතුළු සැකකරුවන් තිදෙනාට පොලිසිය චෝදනා ගොනු කර තිබිණ.මේ සිද්ධිය ස්වයංක්‍රීය කැමරා පද්ධතියේද සටහන් බව පැවසූ පොලිසිය මීට පෙර දී ද හිරුණිකා මෙවැනි ප්‍රශ්න ඇති කර ගත් බවට පැමිණිලි ඇතැයි පැවැසීය.අදාළ කරුණු සළකා බැලූ මහේස්ත්‍රාත්වරිය සිද්ධිය මේ මස 27 වන දින කැඳවීමට නියම කළාය.හිරුණිකා ප්‍රේමචන්ද්‍ර, ආර්.ඒ. කසුන් සම්පත්, පී.වී. නිලූක දර්ශන හා පී.එම්. මූදිත මේදන්ත බණ්ඩාර යන අය මෙම සිද්ධියේ සැකකරුවන් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n13032111</link>
    <topic>මානව හිමිකම් මහ කොමසාරිස් කාර්යාලය සමඟසහයෝගයෙන් කටයුතු කිරීම මඟ හැර නැහැ</topic>
    <author/>
    <content>ජගත් මානව හිමිකම් මහ කොමසාරිස් කාර්යාලය සමඟ සහයෝගයෙන් කටයුතු කිරීම ශ්‍රී ලංකාව කිසි විටෙකත් මඟහැර නොමැති බව ශ්‍රී ලංකා රජය ප්‍රකාශ කරයි.මේ අවස්ථාවේදී ශ්‍රී ලංකාව සම්බන්ධයෙන් එම මහ කොමසාරිස් කාර්යාලීය නියෝජිත කණ්ඩායම හැසිරුණු ආකාරය පිළිබඳව කිසිදු පැහැදීමක් නොමැති බවද තහවුරු නොකරන ලද කරුණු පදනම් කරගෙන ඉදිරි ක්‍රියාමාර්ග ගැනීම වැරැදි සහගත බවද ඇමැති මහින්ද සමරසිංහ මහතා සඳහන් කරයි.ඇමැතිවරයා මේ බව සඳහන් කළේ ජගත් මානව හිමිකම් කවුන්සලයේ 22 සැසිවාරය අමතා ඊයේ (20) විශේෂ ප්‍රකාශයක් කරමිනි. එහිදී වැඩිදුරටත් අදහස් දක්වමින් ඇමැතිවරයා මෙසේ ද සඳහන් කළේය. A/HRC /22/38 දරන ශ්‍රී ලංකාව සම්බන්ධයෙන් වූ වාර්තාවේ ඇතුළත් කරුණුවලට මෙන්ම එම වාර්තාව සකස් කිරීමේදී අනුගමනය කර ඇති ක්‍රියාපටිපාටිය සම්බන්ධයෙන් අපගේ බලවත් විරෝධය පළකිරීමට කැමතියි. මේ වාර්තාව පදනම් වී ඇත්තේ අප විසින් ප්‍රතික්ෂේප කරන ලද L 19/2 යෝජනාවට අනුකූලවයි. සති දෙකක් වැනි කෙටි කාලයක් අප රට තුළ රැඳී සිටි දූත පිරිසක් විසින් L 19/2 යොජනාවට අදාළ මෙතරම් සංකීර්ණ තාක්ෂණ වාර්තාවක් පිළියෙළ කළේ කෙසේද යන පැනය අප නඟනවා.අදාළ වාර්තාවේ ඇතුළත් නිරවද්‍ය නොවන බොහෝ කරුණු සහ වැරැදි වටහාගැනීම් පිළිබඳව A/HRC/22/38/Add, 1ඇමිණුමේ අප දැනටමත් වාර්තාගත කර තිබෙනවා.ජගත් සංවිධාන මහ ලේකම්වරියගේ කාර්යාලය විසින් මේ වාර්තාව සැකසීමේදී L 19/2 යෝජනාවෙන් පැවරී ඇති කාර්යභාරය ඉක්මවා කටයුතු කර ඇති බව අපට පෙනී යනවා. එතුමියට බලය පවරා තිබුණේ OP 3ට අනුකූලව තාක්ෂණික සහාය සැපයීම සම්බන්ධයෙන් වාර්තා කිරීමට පමණයි. අතිරේක නිර්දේශ ඉදිරිපත් කරමින් මානව හිමිකම් මහ කොමසාරිස් කාර්යාලය විසින් සිදු කොට ඇත්තේ L 19/2 න් තමන්ට පැවරූ කාර්යය අභිබවා ගිය කටයුත්තක්. මේ වාර්තාවේ ඹ් 19/2න් පවරා ඇති කාර්යයභාරයට සම්පූර්ණයෙන්ම සම්බන්ධ නැති අතිරේක පියවරයන් හඳුන්වා දී තිබෙනවා.එම වාර්තාවේ ජගත් මහලේකම්ගේ ශ්‍රී ලංකාවේ උපදේශක මණ්ඩලය පිළිබඳව කිහිප වතාවක්ම සඳහන් වෙනවා. L 19/2 යෝජනාවේ මේ පිළිබඳව සඳහන් වන්නේ නැහැ. මෙයින් පෙනී යන්නේ ජගත් මානව හිමිකම් මහ කොමසාරිස් කාර්යාලය විසින් ඔවුනට පවරා තිබූ බලතල සහ විෂය ක්ෂේත්‍රය ඉක්මවා කටයුතු කර ඇති බවයි.මෙයට අමතර ශ්‍රී ලංකාව පිළිබඳ POE වාර්තාව ජගත් මහ ලේකම්වරයාට පෞද්ගලිකව උපදෙස් සැපයීමට සකස් කළ වාර්තාවක්. එය මානව හිමිකම් කවුන්සලයේ ඉල්ලීම මත සකස් කරන ලද්දක් නොවේ. එමෙන්ම එය වෙනත් අන්තර් රාජ්‍ය ක්‍රයාදාමයක් තුළින් බිහිවූවක් ද නොව්. තවද කිසිදු අන්තර් රාජ්‍ය සංවිධානයක අනුමැතිය ඊට ලැබී නැහැ.එම නිසා එය පිළිගත හැකි නිත්‍යානුකූල එකක් නොවේ. ජගත් මහ ලේකම්වරයා විසින් පත් කළ ත්‍රිපුද්ගල උපදේශක සභාවේ සාමාජිකයන් පවසා ඇත්තේ, එකී වාර්තාවේ ඇතුළත් කරුණු තහවුරු කර නැති බවත්. එකී කරුණු ඉහළ ප්‍රමිතියකට අනුව තහවුරු කළ යුතු බවත්ය. මෙකී කරුණු ඇතුළු කරුණු කිහිපයක් හේතුකොට ගෙන, ශ්‍රී ලංකා රජය POE වාර්තාව පිළිගන්නේ නැහැ. එම නිසා ජගත් මානව හිමිකම් මහකොමසාරිස්වරියගේ වාර්තා POE වාර්තාව හුවා දක්වමින් පුන පුනා කරුණු කීම ගැන අප විමතියට පත්වනවා.එමෙන්ම, ජගත් මානව හිමිකම් කොමසාරිස් කාර්යාලයේ කණ්ඩායම හැසිරී ඇති ආකාරය පිළිබඳවත් අපට පැහැදීමක් නැහැ. මෙරට පැමිණි ධූත පිරිස ජිනීවාවලට ගිය සැනින්, තුන්වැනි පාර්ශ්වයක අනුග්‍රහකත්වය යටතේ පැවැති කිසියම් කතිකාවකදී, එකී කරුණු පිළිබඳව තෝරාගත් කණ්ඩායමක් දැනුවත් කිරීමට පෙලඹුනේ මන්ද යන්න අපට පිළිගන්නට බැහැ. මේ අය ශ්‍රී ලංකාවේදී හෝ ජිනීවා හි අපගේ නිත්‍ය නියෝජිතයන් සමඟ මේ පිළිබඳව සාකච්ඡා කිරීමට පෙරයි මෙසේ කර තිබුණේ.එම අවස්ථාවේදී අපගේ නිත්‍ය නියෝජිතයා මහ කොමසාරිස්වරියගෙන් ඒ ගැන විමසා තිබුණා. ශ්‍රී ලංකාව සම්බන්ධයෙන් ඉදිරිපත් කර ඇති නව යෝජනාවේ ජගත් මානව හිමිකම් කොමසාරිස්වරියගේ වාර්තාවේ සඳහන් කරුණුවලට බොහෝ දුරට සමාන කරුණු දක්වා තිබීම කුතුහලය දනවන කරුණක්.සත්‍යයෙන් තොර වැරැදි සහගත තහවුර නොකළ කරුණු පදනම් කරගෙන ඉදිරි ක්‍රියාමාර්ගැනීම වැරදි සහගත බව ප්‍රකාශ කරන්නට කැමතියි. මෙම සැසි වාරයේදී සඳහන් කළ පරිදි දූත පිරිසට ශ්‍රී ලංකාවේ සංචාරය කිරීමට ශ්‍රී ලංකා රජය පහසුකම් සලසා දුන්නේ යහපත් චේතනාවෙන්. එම දූත පිරිස අපගේ ප්‍රතිපාර්ශවීය නිලධාරීන් සමඟ සාකච්චා කළා. ක්ෂේත්‍ර සංචාරවල යෙදුණා. තෝරාගත් දේශපාලනඥයන් පිරිසක් සමග කථා කළා. මහකොමසාරිස්වරියගේ දූත පිරිසට ශ්‍රී ලංකාවේ දී විවෘතව කටයුතු කිරීමට ඉඩකඩ සලසා දුන් බව මහ කොමසාරිස්වරිය පවා පිළිගෙන එය අගය කළා.එම නිසා දෙවන යෝජනාව පදනම් වී ඇත්තේ හුදෙක්ම මේ අය රැස් කළ තොරතුරු මත පමණක් බව සඳහන් කළ යුතුයි. L 19/2 සීමාව තුළ පදනම් වූ පසු විපරම් කාර්යයත් වශයෙන් එය කිසිසේත් සැලකිය නොහැකියි. ඉහත කී සීමාව තුළ ක්‍රියා කළේ නම්, 5/1 සහ 5/2ට අනුකූල තාක්ෂණික සහාය පතිපාදනයන්ට අනුකූලව උපදෙස් පැතීමෙන් අනතුරුව වාර්තාව සකස් කළ යුතුව තිබුණා.L 19/2 යෝජනාවට අනුකූල නොවුවත්, මානව හිමිකම් කවුන්සලය ගත යුතුව ඇති ක්‍රියාපටිපාටියට අනුකූ®ලතාවක් නොදැක්වුවත්, ශ්‍රී ලංකාව කිසිවිටෙකත් මානව හිමිකම් මහ කොමසාරිස් කාර්යාලය සමඟ සහයීගයෙන් කටයුතු කිරීම මඟ හැරීමේ නැහැ. වසර 2004 සුනාමියෙන් අනතුරුව ජගත් සංවිධාන රාජ්‍ය කණ්ඩායමේ කටයුතු කිරීමට ශ්‍රී ලංකාවේ ජ්‍යෙෂ්ඨ උපදේශකයෙක් පත් කළා.මානව හිමිකම් ඇමැතිවරයා වශයෙන් මා කලින් තනතුර දැරූ අවස්ථාවේදී හිටපු මානව හිමිකම් කොමසාරිස් ආබර් මැතිනිය ශ්‍රී ලංකාවට පැමිණි අවස්ථාවේ ආගන්තුක සත්කාර කළා. වසර 2007 දී මානුෂික මෙහෙයුම සිදු කරන අවස්ථාවේ දී පැමිණි ඇයට විවෘතව සහ සාධනීය ලෙස කටයුතු කිරීමට අවශ්‍ය ඉඩකඩ සලසා දුන්නා. මානව හිමිකම් ප්‍රවර්ධනය කිරීමේ සහ ආරක්ෂා කිරීමේ ජාතික ක්‍රියාකාරී සැලස්ම පිළියෙළ කිරීමට මහ කොමසාරිස් කාර්යාලයේ ජ්‍යෙෂ්ඨ උපදේශක වසර 2008 සිට අපට සහාය ලබා දුන්නා. ජගත් මහකොමසාරිස් කාර්යාලය සමඟ එක්වී කටයුතු කිරීමට අප කොතරම් කැමැත්තෙන් ඇප කැප උනාද යන්න එයින් මොනවට පැහැදිලි වනවා.වසර 2011 සිටම මානව හිමිකම් කොමසාරිස්වරියට අප රටට පැමිණෙන ලෙස අප නොයෙක් විට ඇරයුම් කළා. පසුගිය මාස 12 ඇතුළත ඇය දකුණු ආසියාවේ සංචාරය කළත් අප රටට පැමිණියේ නැහැ. එසේ පැමිණියා නම්, යුද්ධය නිමාවීමෙන් අනතුරුව අප රට වැසියන්ගේ එදිනෙදා ජීවිතයේ සිදුවී ඇති කැපීපෙනෙන වෙනස ඇයට සියැසින්ම දැකගන්නට තිබුණා.මේ නිසා අදාළ වාර්තාවේ ඇතුළත් කරුණු සහ විෂය පථය විවේචනාත්මකව අගය කරන ලෙස අප සාමාජික රටවලින් ඉල්ලා සිටිවා. එසේ කිරීම තුළින් මානව හිමිකම් කවුන්සලය තුළ නොමනා පුර්වාදර්ශයක් ගොඩනැඟීම වළකා ගන්නට වගබලා ගනු ඇතැයි අපේක්ෂා කරනවා.තවද, අසත්‍ය සහ විකෘති කරුණු මත පදනම් වූ වාර්තාවක් මත මානව හිමිකම් කවුන්සලය විසින් ශ්‍රී ලංකාව සම්බන්ධයෙන් තවදුරටත් පියවර ගැනීමට දරන සියලුම උත්සාහයන් පරාජය කරන ලෙස මම ඉතාමත් ඕනෑකමින් ඉල්ලා සිටිනවා..</content>
  </post></root>