<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310166</link>
    <topic>චන්දිමාල්ගෙන් විශිෂ්ට ශතකයක්</topic>
    <author/>
    <content>දිනේෂ් චන්දිමාල්ගේ නායකත්වයේ ඉනිම හේතුවෙන් දේශීය සිවුදින තුන්කොන් ක්‍රිකට් තරගාවලියේ සංවර්ධන කණ්ඩායම සමග පැවැත්වෙන තරගයේ දෙවැනි දිනය නිමාවනවිට පළමු ඉනිම සඳහා කඩුලු 8කට ලකුණු 411ක් රැස්කරමින් කඩුලු 2ක් අතැතිව සංවර්ධන කණ්ඩායමට වඩා ලකුණු 146ක් ඉරියෙන් සිටීමට ශ්‍රී ලංකා ඒ කණ්ඩායම සමත්විය.කොළඹ එස්.එස්.සී පිටියේ පැවැත්වෙන තරගයේ දී දිල්රුවන් පෙරේරා ලකුණු 32ක් හා විමුක්ති පෙරේරා ලකුණු 15 ක් ලබාගනිමින් ඊයේ දිනය නිමාවනවිට නොදැවී කඩුල්ලේ රැදී සිටියේය.දෙවැනි දිනය ආරම්භ වනවිට නොදැවී කඩුල්ලේ රැදී සිටි ශ්‍රී ලංකා 'ඒ' ආරම්භක පිතිකරු යුගලයට තවත් එක් කළ හැකිවුයේ ලකුණු 3ක් පමණි. විශ්ව ප්‍රනාන්දු ක්‍රියාතමක කළ දිනයේ දෙවැනි ඕවරයේ දෙවැනි පන්දුවට සචිත්‍ර සේරසිංහ අතට උඩ පන්දුවක් දෙමින් මහේල උඩවත්ත ලකුණු 3කට පිටියෙන් ඉවත් විය.මුළු ලකුණු 33ක් වෙද්දී අනෙක් ආරම්භක පිතිකරුද ක්‍රීඩාගාරයට යැවීමට ශමින්ද එරංගට හැකිවිණි. ඔහුට ලබාගත හැකිවුයේ ලකුණු 18ක් පමණි. නායක චන්දිමාල්ට අනගි සහයක් ලබාදුන් චතුරංගද සිල්වා මුළු ලකුණු සංඛ්‍යාව 328 දක්වා ඉදිරියට ගෙන ගියේය.දෙදෙනාගේ පස්වැනි කඩුල්ලේ සබඳතාව ලකුණු 148ක් විය. සීකුගේ ප්‍රසන්නගේ පන්දුවකට නිරෝෂන් දික්වැල්ල උඩ පන්දුවක් රැකගැනීමෙන් චතුරංග‍ගේ ඉනිම ලකුණු 76කට සීමා විය. පන්දු 84කට මුහුණදුන් චතුරංග හතරේ පහර 11ක් සහ හයේ පහර 2ක් එල්ල කර තිබිණි. නායකත්වයේ ඉනිමක් දියත් කළ දිනේෂ් චන්දිමාල් ලකුණු 162ක් රැස් කළේය. හතරේ පහර 19ක් හා හයේ පහර 3ක් ඇතුළත් වු ඉනිමට පන්දු 197ක් වැය වී තිබිණි. පළමු ඉනිම ක්‍රීඩා කළ ක්‍රිකට් සංවර්ධන කණ්ඩාය ලකුණු 265ක් රැස්කර තිබිණි.අද තරගයේ තෙවැනි දිනයයි.සංවර්ධන පිල-265 සියල්ලන් දැවී (ඕවර 82.4) ලහිරු තිරිමාන්න නොදැවී 95, නිරෝෂන් දික්වැල්ල 46 (කනිෂ්ක ඇල්විටිගල 52/3, නුවන් ප්‍රදීප් 61/3)ශ්‍රී ලංකා 'ඒ'-411/8 (ඕවර 94) දිනේෂ් චන්දිමාල් 162, චතුරංග ද සිල්වා 76, කනිෂ්ක ඇල්විටිගල නොදැවී 32 (සීකුගේ ප්‍රසන්න 67/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310167</link>
    <topic>ආසියාවේ හොඳම රටවල් දෙකටහොංකොං සෙවන්ස් තරග වරම්</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගමාලාවේ හොඳම කණ්ඩායම් 2ට සුප්‍රකට හොංකොං සෙවන්ස් තරගාවලියට එක්වීමේ අවස්ථාව උදාවන බව තරගාවලියේ අධ්‍යක්ෂ ෂෝන් මුවර් ‘දිනමිණ’ට ප්‍රකාශ කළේය.අන්තර් ජාතික රගර් සංගමයේ වාර්ෂික තරග කැලැන්ඩරයේ 6වැනි සත් සාමාජික රගර් තරගාවලිය ලෙස ජාත්‍යන්තර අවධානයට ලක්වී ඇති හොංකොං සෙවන්ස් තරගාවලියට ආසියානු සෙවන්ස් තරගමාලාවේ මෙතෙක් නිමාවට පත්වූ තරගාවලි අතරින් ඉදිරියෙන් පසුවන ජපානය හා හොංකොං කණ්ඩායම් සුදුසුකම් ලබනු ඇතැයි ඔහු කීවේය.මෙතෙක් පැවැති තරගාවලි අතරින් ජපානය ශූරතා දෙකක් හා අනුශූරතාවක් ද, හොංකොං පිල ශූරතාවක් හා අනුශූරතා දෙකක් ද දිනා ගැනීමට සමත්ව සිටිති. ඒ අනුව ලබන වසරේ මාර්තු මාසයේ පැවැත්වෙන හොංකොං සෙවන්ස් තරගාවලිය නියෝජනය කිරීමේ අවස්ථාව මේ කණ්ඩායම් දෙකට හිමිවනු ඇතැයි මුවර් පැවැසීය.කෙසේවුවත් සත්කාරක රටක් ලෙස හොංකොං කණ්ඩායමට එම තරගාවලියට සහභාගිවීමේ අවස්ථාව නිතැතින්ම උදාවන බැවින් තෙවැනි කණ්ඩායමක් ද ඊට එකතු කරගැනීමට ඉඩ ඇතැයි ද ඒ මහතා සඳහන් කළේය. අන්තර්ජාතික රගර් සංගමය මේ පිළිබඳ ඉදිරියේ දී තීරණය කරනු ඇතැයි කී මුවර් මහතා ශ්‍රී ලංකාව ඒ සඳහා සුදුසුකම් ලැබීමට බොහෝ දුරට ඉඩ ඇතැයි ද පැවැසීය.ශ්‍රී ලංකාව මෙතෙක් පැවැති තරගාවලි සියල්ලේම කුසලාන වටයේ අවසන් පූර්ව තරග සඳහා සුදුසුකම් ලැබූ අතර මැලේසියාවේදී සිවුවැනි ස්ථානය අත්කර ගත්තේය. තායිලන්තයේ දී හා ඉන්දියාවේදී තුන්වැනි ස්ථානය අත්කර ගැනීමට ශ්‍රී ලංකාව සමත්විය. ඒ අනුව ආසියානු සත් සාමාජික ශ්‍රේණිගත කිරීම්වල තුන්වැනි තැන හිමිවී ඇත්තේ ශ්‍රී ලංකාවටය.1979 වසරේ ආරම්භ වූ හොංකොං සෙවන්ස් හී පළමු තරගාවලිය නියෝජනය කිරීමේ වාසනාව උදාකර ගත් ශ්‍රී ලංකාව 1984 වසරේ එම තරගාවලියේ බඳුන ශූරතාව දිනා ගැනීමට ද සමත්විය. ශ්‍රී ලංකාව හොංකොං සෙවන්ස් තරගාවලියට අවසන් වරට එක්වූයේ 2009 වසරේ දීය. එහිදී නවසීලන්තය, ඔස්ට්‍රේලියාව හා සිම්බාබ්වේ රටවල් සමග තරග වැදුණු ශ්‍රී ලංකාවට එකම තරගයක් හෝ ජයගත නොහැකිවිය. ශූරයන්ට අමෙරිකා ඩොලර් ලක්ෂයක මුදල් තෑගි හිමිවන මේ තරගාවලිය දින තුනක් පුරා පැවැත්වේ. අන්තර් ජාතික රගර් පිටියේ ප්‍රබලතම රටවල් 16ක් මේ සඳහා තරග වදිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=s1310168</link>
    <topic>සමස්ත ලංකා පාසල් ක්‍රිකට් තරගාවලියේ ප්‍රථම ස්ථානය ගාල්ල රිච්මන්ඩ් විද්‍යාලයට</topic>
    <author/>
    <content>එක්සත් ප්‍රවෘත්ති පත්‍ර සමාගමේ ඔබ්සවර් හා ‍ඩේලිනිව්ස් පත්‍ර අනුග්‍රහයෙන් පවත්වනු ලැබු සමස්ත ලංකා පාසල් ක්‍රිකට් තරගාවලියේ ප්‍රථම ස්ථානය ගාල්ල රිච්මන්ඩ් මහා විද්‍යාලයේ ක්‍රිකට් කණ්ඩායමට හිමි විය.ජයග්‍රාහී කණ්ඩායම ගාල්ලට පැමිණි මොහොතේ දකුණු පළාත් සභාවේ ක්‍රීඩා අමාත්‍ය යු.ජී.ඩී. ආරියතිලක මහතා ඇතුළු පිරිස පළාත් සභාව වෙනුවෙන් පිළිගනු ලැබිණ. එසේ පිළිගැනීමෙන් පසු අමාත්‍යවරයා ඇතුළු ගාල්ල දිසාවේ මන්ත්‍රීවරුන් සමග සමුහ ඡායාරූපයකට පෙනී සිටිමින්. ඡායාරූපය-ගාල්ල දිසා සමුහ නන්දසිරි වැලිගමගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=f1310161</link>
    <topic>රනිල් පක්ෂයෙන් යන්නේපාංශුකූලයත් දුන්නට පස්සේ</topic>
    <author>සාකච්ඡා කළේ අසේල කුරුළුවංශ</author>
    <content>ශ්‍රී‍‍.ල‍.නි.ප යටිනුවර ආසන සංවිධායක වැවිලි කර්මාන්ත නියෝජ්‍ය අමාත්‍ය අර්ල්ගුණසේකර මහතා සමඟ කළ සාකච්ඡාවකි.* පසුගිය පළාත් සභා මැතිවරණයේදී එක්සත් ජනතා නිදහස් සන්ධානයට බහුතර සිංහල ජනතාව වෙසෙන ප්‍රදේශවලින් ජයග්‍රහණය ලබන්නට හැකිවූවත් සෙසු ජාතීන් බහුතරයක් සිටින ප්‍රදේශවලින් අත්වූයේ පරාජය නේද?මධ්‍යම හා වයඹ පළාත්වලින් රජයට 2/3 ක අතිවිශිෂ්ට ජයක් අත්වුණා. මෙම පළාත්වලත් සිංහල ජනතාවට අමතරව දෙමළ හා මුස්ලිම් ජනතාව ජීවත්වෙනවා. විශේෂයෙන් නුවරඑළිය දිස්ත්‍රික්කයේ වතුකරය තුළ දෙමළ ජනගහනය අතිවිශාලයි. ඔවුන්ගෙන් අතිබහුතරය ජනපති නායකත්වය පිළිගෙන බුලත් කොළයට ඡන්දය දී තිබෙනවා.දෙමළ ජාතික නියෝජිතයන් නවදෙනෙකු මධ්‍යම පළාත් සභාවට තේරුණේ එක්සත් ජනතා නිදහස් සන්ධානය යටතේයි. ජනපතිතුමන් නායකත්වය දෙන මේ සන්ධානය ඉතා පුළුල් එකක්. ඒකට වැටෙන සෑම ඡන්දයකින්ම කියන පණිවුඩය ඔවුන් රජයේ වැඩපිළිවෙළ අනුමත කරනවා කියන එකයි. වයඹ තත්ත්වයත් එහෙමයි. උතුරේ ඡන්දයේදී දෙමළ සන්ධානය ජයග්‍රහණය කළ නිසා ආණ්ඩුවට දෙමළ හා මුස්ලිම් ජනතාවගේ ඡන්දය නොලැබුණා කියන්න බැහැ.* උතුරේ ජනතාව දිනා ගැනීමේ අදහසක් රජයට නැත්ද?අද රජය උතුරේ ජනතාවට මරණ බය නැතිව ජීවත්වීමේ අයිතිය දිනා දී තිබෙනවා. මහින්ද රාජපක්ෂ ජනපතිතුමන්ට පිංසිදු වන්නට අද උතුරේ ජනතාව ඡන්ද අයිතිය නිදහසේ බුක්ති විඳිනවා. තුවක්කු අත දරාගෙන සිටි දරුවන් අද ඒක පැත්තකට දාලා පොත පෑන අතට අරන්. බලය නොමැති අවස්ථාවේ අරක දෙන්නං මේක දෙන්නං කියලා ඕනෑම කෙනෙකුට කියන්න පුළුවන්. ඒත් කරන්න ගියාමයි ප්‍රශ්න ඇතිවෙන්නේ. අද මොකද දෙමළ සන්ධානයට වෙලා තියෙන්නේ.එක මතයක් වෙනුවෙන් එකතු වුණු සුළු පිරිසකට ලැබුණු බලය බෙදාගන්න බැරිව ප්‍රශ්න මතුවෙලා. මේක තමයි යථාර්ථය. කරන්න බැරි දේවල් කියලා ජනතාව මුළාකරලා ඡන්ද ගත්තම ඉදිරි ගමනක් යන්න බැහැ. ද්‍රවිඩ සන්ධානය දැන් දෙකඩ වෙලා පුපුරා යන්න ආසන්නයි. ඇමැතිකම් බෙදා ගන්න බැරුව ප්‍රශ්න මතුවෙලා. ඊළඟ මැතිවරණයේදී එක්සත් ජනතා නිදහස් සන්ධානය උතුරේ බහුතර ජනතාවගේ කැමැත්ත දිනා ගන්නවා. දෙමළ සන්ධානය දෙකඩ වීම නිසා නෙවෙයි රජය ක්‍රියාත්මක කරන සංවර්ධන වැඩපිළිවෙළේ ප්‍රතිලාභ ඒ වනවිට ජනතාවට බුක්ති විඳින්නට අවකාශ සැලසෙන නිසයි.* මධ්‍යම හා වයඹ පළාත් සභාවල සභාපතිවරු තේරීමේදී සන්ධානයේ ඇතැම් මන්ත්‍රීවරු පක්ෂයේ මතයට පිටින් ගියා. මේ තුළ එම පළාත් සභාවල ඉදිරි ගමනට යම් රතු එළියක් දැල්වී තිබෙනවා නේද?සන්ධානය සභාපති ධුර සඳහා යෝජනා කළ ‍නම්වලට අමතරව වෙනත් නම් යෝජනා වුණා. සන්ධාන මන්ත්‍රීවරුන්ගේ විනය පැත්තෙන් කල්පනා කළොත් මෙතන ප්‍රශ්නයක් තිබෙනවා. මධ්‍යම පළාත් සභාව තුළ ඡන්දයකට ගියත් සන්ධානය යෝජනා කළ මහින්ද අබේකෝන් මහතා වැඩි ඡන්ද දෙකකින් සභාපති ධුරයට පත්වුණා. වයඹදී තත්ත්වය වෙනස් වුණා. තනතුරු ලබාදීමේදී ඇතිවූ යම් යම් සිත්වේදනා පිරිමසා ගන්න ඇතැම් සන්ධාන මන්ත්‍රීවරු මෙහිදී ක්‍රියාත්මක වී තිබෙන බව පැහැදිලියි. ඒත් ඔවුන් කවදාවත් එක්සත් ජනතා නිදහස් සන්ධානයට ද්‍රෝහිකම් කරන්නේ නැහැ. මධ්‍යමට හා වයඹට එජාපයෙන් සභාපති ධුර සඳහා නම් කළේ අපේ අයවයි. අපිට ඇත්තටම ප්‍රශ්නයක් වෙන්නේ ඔවුන් විපක්ෂයේ කෙනෙක් නම් කරලා ජයග්‍රහණය ලැබුවානම්.* ඔබ එජාපයේ සිටි ප්‍රබල ක්‍රියාකාරිකයෙක්. අද එජාපය තුළ අර්බුද රැසක් පැනනඟිමින් තිබෙ-නවා. මේ පිළිබඳ ඔබේ අදහස?එජාපය අද දේශපාලන සුනාමියකට අසුවෙලා. මේ මැතිවරණයට පෙර සිටම මම කිව්වා එජාපයේ ඡන්ද පදනම 20% දක්වාම පහත වැටෙන බව. ඒක ඒ ආකාරයෙන්ම සිදුවුණා. ඩී. එස්. සේනානායක වැනි ශ්‍රේෂ්ඨ නායකයින් බිහිකළ එජාපයට අද අත්ව තිබෙන ඉරණම දැක්කම ඇත්තටම දුක හිතෙනවා. මේක මොන තරම් දැවැන්ත ලෙස තිබූ පක්ෂයක්ද? ඩී. එස්. තියා ජේ. ආර්. වළෙන් නැඟිටලා ආවත් මේක ගොඩගන්න දැන් කාටවත් බැහැ. රනිල්ට බෑ කියලා එදා රටේ මතවාදයක් ගොඩනැඟුවේ මංගල සමරවීරයි.අද ඒ අයම රනිල්ට පුළුවන් කියලා කියනකොට මිනිස්සු පිළිගනියිද? රනිල් - මංගල හිතුවට මේ රටේ මිනිස්සු ගොනාට අන්දවන්න බැහැ. දැන් රනිල් වටේ ඉන්නේ මංගල, සාගල, අකිල වගේ අය. අනික් කණ්ඩායම වෙනම ක්‍රියා කරනවා.මංගල කියන්නේ පක්ෂයක් තුළ හිඳිමින් කුමන්ත්‍රණ දියත් කරන කෙනෙක්. එයා ජනාධිපතිතුමා විසින් පක්ෂයෙන් දොට්ට දාපු චරිතයක්. අපි දොට්ට දාපු අයව රනිල් ගන්නකොට එජාපයෙන් මෙහෙට එන්නේ ශක්තිමත් වැඩක් කරන්න පුළුවන් අයයි. ඒක තමයි පක්ෂ දෙකේ වෙනස. රාජපක්ෂ පවුලට වෛර කරලා, ඊර්ෂ්‍යා කරලා ගොඩඑන්න මංගලට කවදාවත් බැහැ.රනිල් තමයි මානව හිමිකම් පිළිබඳ ජාත්‍යන්තර කවුන්සිලයේ උප සභාපති. රනිල් වික්‍රමසිංහයි එයාගේ පක්ෂයේ අය ප්‍රජා‍තන්ත්‍රවාදීව සාමකාමී ලෙස පාගමනක් යනකොට තවත් පක්ෂයේම පිරිසක් ඔවුන්ට එළව එළවා ගහනවා. මංගලගේ ගෝලයෝ මේවා කරන්නේ. රනිල්ගේ අනුදැනුම නැතුව නොවෙයි. මේවද රනිල්ගේ මානව හිමිකම්. මානව හිමිකම් පිළිබඳ ඉහළ තනතුරක් දරන රනිල්ගේ පැටිකිරිය පිළිබඳව අපි එම ආයතනය දැනුවත් කරනවා.* එජාප නායකත්වය දරන රනිල් වික්‍රමසිංහ මහතාට එරෙහිව ඔබ පක්ෂය තුළ විශාල හඬක් නැඟුවා. සජිත් ප්‍රමුඛ පිරිසක්ද අද එම හඬ නඟමින් සිටිනවා. ඉදිරියේදී එජාප නායකත්වයේ වෙනසක් සිදුවේ යැයි විශ්වාස කළ හැකිද?රටේ බලය ලබාගන්න එජාපයට නායකත්වය දෙන්න රනිල්ට බැරිවුණාට එයාට පක්ෂයේ නායකත්වය අල්ලගෙන ඉන්න හොඳ මොළයක් තිබෙනවා. ප්‍රශ්නයක් ආවාම බෝලේ පාස් කරනවා නැත්නම් ‍පරාජයේ වගකීම වෙනපැත්තකට හරවලා බේරෙන්න රනිල් දක්ෂයා. නායකත්වයට අභියෝග එල්ල වනවිට හැමදාම වගේ මේ පාරත් දාපු බෝලේ තමයි නායකත්ව මණ්ඩලය. රනිල්ව කවදාවත් පක්ෂයෙන් යවන්න බැහැ. එයා එජාපයෙන් යන්නේ පක්ෂෙට පාංශු කූලයත් දීලයි. එදාට පැන්වඩන පෝච්චියට සාගල, අකිල හා මංගල අත ගහනවා. එජාපය නැමැති ශක්තිමත් දත රනිල් කෝම්බයක් වනතුරු පතුලටම කනවා.දත කනකොට වේදනාව දැනෙන්නේ පාක්ෂිකයන්ටයි. සජිත්, කරු බුරුසු තියාගෙන දත මදින්න බලාගෙන ඉන්නවා. ඒ දෙන්නගේ දත් හැලෙනකම් ඒ වැඩේ ඔවුන්ට කරන්න රනිල් ඉඩ දෙන්නේ නැහැ. වයඹදී දයාසිරි ඥානාන්විත තීරණයක් අරගෙන රජයට එකතුවුණා. අපි වැඩකරන හැටි බලන්න. දැන් ඉදිරියේදී ඌව, බස්නාහිර හා දකුණේ මැතිවරණ පැවැත්වෙනවා. ගයන්ත කරුණාතිලක, සුජීව සේනසිංහ, රෝසි සේනානායක, හරින් ප්‍රනාන්දු වැනි අයට රටට වැඩක් කරන්න අවශ්‍ය නම් මෙම ඉදිරි මැතිවරණ අවස්ථාවලදී අප හා එක්විය හැකියි.එදා ත්‍රස්තවාදය පරාජය කිරීමේ සටනේදී ඊට සහය දීමට නොහැකිව හදවතින් ළතවෙන එජාප මන්ත්‍රීවරුන්ට තව තවත් පසුතැවී නොසිට රජයේ සංවර්ධන වැඩපිළිවෙළට සහය දී හදවතේ දුක තුනී කරගන්නා ලෙස මම ඔවුන්ගෙන් ඉල්ලා සිටිනවා. මම ඉහත කියපු අයට වැඩක් කරන්න පුළුවන්. එජාපය තුළ ඉඳලා තමන්ගේ වැඩක් කරන්න පුළුවන් කාලය අපතේ නොයවා අපිව අනුගමනය කැර ජනපතිතුමන් එක්ක එකතුවෙලා වැඩක් කරන්න එන්න කියලා මම ඔවුන්ට ආරාධනා කරනවා.* ඔබ පොළොන්නරුව දිස්ත්‍රික්කය නියෝජනය කළේ එජාප මන්ත්‍රීවරයෙක් ලෙසයි. අද ඔබ රජයේ නියෝජ්‍ය ඇමැතිවරයෙක් ලෙස කටයුතු කරනවා. ඔබ ශ්‍රී.ල.නි.ප. යටිනුවර ආසන සංවිධායකවරයායි. මේ ආගමනය සිදුවූයේ කෙසේද?අද පොළොන්නරුවට එජාපයේ පාර්ලිමේන්තු නියෝජනයක් නැහැ. මම එජාපයේ පොළොන්නරුව දිස්ත්‍රික්කය නියෝජනය කැරමින් 2002-2003 කාලයේ ස්වදේශ ඇමැති ලෙස කටයුතු කළා. ඒ කාලයේ මම රනිල් ගොවි සම්මේලනයකට පොළොන්නරුවට ගෙනාවා. එක් ගොවි නායකයෙක් වැඳලා කිව්වා බකමූණේදි පොහොර සහනාධාරය දෙන්න කියලා. රනිල් මොකද කළේ එයාගේ ආරක්ෂකයින්ට කිව්වා එයාව සභාවෙන් එළියට ඇදලා දාන්න කියලා.ඊට පස්සේ පැවැති මැතිවරණයේදී රටේ හැම ගොවි දිස්ත්‍රික්කයකම එජාප ඡන්ද පදනම හේදිලා ගියා. රනිල් මෙහෙ ජීවත් වුණාට කකුල් තියෙන්නේ එංගලන්තේ. දේශීය ආර්ථිකය කියන වචනයවත් මෙයා දන්නේ නැහැ. රනිල් නායකත්වය අත්හරින්නේ රුවන් විජේවර්ධන ඒ සඳහා පත්කිරීමට. මගේ මවගේ උපන්ගම මහනුවර. අධ්‍යාපනය ලැබුවේ කිංග්ස්වුඩ් විදුහලෙන්. මට මහනුවර තුළ යම් පදනමක් තිබුණ නිසා ශ්‍රීලනිපයේ යටිනුවර ආසනය බාරගෙන වැඩ කටයුතු කරන්න තීරණය කළා.* ඔබ වත්මන් රජයේ වැවිලි කර්මාන්ත නියෝජ්‍ය ඇමැතිවරයායි. මේ වනවිට ශ්‍රී ලංකාවේ තේ සඳහා ජාත්‍යන්තර වෙළෙඳ පොළ තුළ පවතින ඉල්ලුම අඩුවෙමින් තිබෙන බව කියනවා. මේ පිළිබඳ ඔබේ අදහස?අද ජාත්‍යන්තරය තුළ තේ සඳහා විශාල තරගකාරිත්වයක් පවතිනවා. කෙන්යාව, චීනය, වියට්නාමය වැනි රටවල් ගණනාවක් තරගකාරී ලෙස මේ ක්ෂේත්‍රයට පිවිස තිබෙනවා. රුසියාව, දකුණු අමෙරිකාව, කොරියාව වැනි රටවල අපේ තේ සඳහා අලුත් වෙළෙඳපොල නිර්මාණය කරගන්න දැන් කටයුතු කරනවා. කසළ තේ පැකට් කරලා විදේශ රටවලට යැවීමේ ජාවාරම් සිදුවන බවට තොරතුරු ලැබෙනවා. ඒවා මැඬපවත්වන්න අවශ්‍ය විධිමත් ක්‍රියාමාර්ග ආරක්ෂක අංශ හරහා දියත් කැර තිබෙනවා.රජය තේ සඳහා පොහොර සහනාධාරය දුන්නේ කිලෝව රුපියල් 25/=ට තිබියදී. අද කිලෝව 55/= 60/=යි. තාමත් පොහොර සහනාධාරය දෙනවා. ඩොලමයිට්වලට සහනාධාර දෙනවා. තේ කර්මාන්තයේ යෙදෙන 70%ක්ම කුඩා මධ්‍ය පරිමාණයේ ව්‍යාපාරිකයින්. නැවත වගාවට හෙක්ටයාරයක් සඳහා රජය 350000/=ක සහනාධාරයක් දෙනවා. නව වගාවට 250000/=ක් දෙනවා. කර්මාන්ත ශාලා අලුත්වැඩියා කරන්න ලක්ෂ 10ක් දෙනවා. රජයක් ලෙස මේ කර්මාන්තය නඟාසිටුවන්න අපි විශාල දිරියක් දෙනවා. සිලෝන් ටී කියන නාමය තවමත් ජාත්‍යන්තරය තුළ බැබළෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=f1310162</link>
    <topic/>
    <author>සාකච්ඡා කළේ මහේෂි කෝෂිලා</author>
    <content>කැලණිය විශ්වවිද්‍යාලයේ ජනසන්නිවේදනය පිළිබඳ ශාස්ත්‍රවේදී, ශාස්ත්‍රපති, දර්ශනපති උපාධිධාරිනියක වන ඇය නමින් ගංගා රාජිණී දිසානායක වන්නීය. බුද්ධශාසන හා ආගමික කටයුතු අමාත්‍යාංශයේ සම්බන්ධීකරණ ලේකම් වශයෙන් කටයුතු කරන ඇයගේ “අහිගුණ්ඨික ප්‍රජාව, උප සංස්කෘතික ලක්ෂණ හා ජනමාධ්‍ය බලපෑම” යන ග්‍රන්ථයත්, “බත් මාලාව“ නම් ග්‍රන්ථයත් මේ මස 17 වැනි දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී දොරට වඩී. මේ ඒ පිළිබඳ කතා බහකි.* “අහිගුණ්ඨික ප්‍රජාව, උප සංස්කෘතික ලක්ෂණ හා ජනමාධ්‍ය බලපෑම, යන කෘතිය රචනා කිරීමේ මූලික අරමුණ කුමක්ද?මේ කෘතිය මාගේ දර්ශනපති උපාධියේ මූලික අධ්‍යයන අවශ්‍යතාවක් ලෙස හැඳීන්විය හැකියි.මා ශාස්ත්‍රපති උපාධිය සඳහා තෝරාගනු ලබන්නේ “කුඩාගම” නම් ගම්මානයේ වෙසෙන අහිගුණ්ඨික ප්‍රජාව පිළිබඳ යි. ඔවුන්ගේ ජනමාධ්‍ය බලපෑම සහ ඔවුන්ගේ සිදුවන විපර්යාස පිළිබඳ එතුළින් අධ්‍යයනය කිරීමට මා හට හැකි වුණා. ශාස්ත්‍රපති උපාධිය අවසන් වූ වහාම මට වැටහීගිය කරුණක් වුණේ “ශ්‍රී ලාංකේය අහිගුණ්ඨිකත්වය” යන්න ඉතා පුළුල් විෂය පථයක් බවයි.එබැවින් මාගේ දර්ශනපති උපාධියට ශ්‍රී ලංකාවේ සිටින සමස්ත අහිගුණ්ඨිකයන්ගේ ජනමාධ්‍ය භාවිතයත්, ඔවුන්ගේ වර්තමාන ස්වභාවය හා ස්වරූපය පිළිබඳත් පර්යේෂණයක නිරත වීමට මට අවශ්‍ය වුණා. ඒ සඳහා විශ්වවිද්‍යාලයට ඉදිරිපත් කළ යෝජනාවලියට ද අනුමැතිය ලැබුණා. ඒ අනුව යමින් කළ පර්යේෂණ ප්‍රතිඵලයක් ලෙස මේ ග්‍රන්ථය හැඳින්විය හැකියි.මෙහි ඇති විශේෂත්වය වන්නේ මේ ග්‍රන්ථය සහභාගීත්ව නිරීක්ෂණ නම් පරීක්ෂණ ක්‍රමය උපයෝගී කරගනිමින් රචනාකර තිබීමයි.මේ සඳහා මා කුඩාගම, අන්දරකැලේ, කලා ඔය සහ අක්කරෙයිපත්තුව යන ගම්වල වෙසෙන අහිගුණ්ඨික ප්‍රජාව යොදා ගත්තා.ශ්‍රී ලංකාවේ ජීවත්වන ජන කණ්ඩායම් 23ක් අතරින් එක් කුඩා ජන කණ්ඩායමක් ලෙස අහිගුණ්ඨිකවරු හැඳින්විය හැකියි. ඔවුන්ට අයත් උප සංස්කෘතිය තුළ ඔවුන්ගේ ජීවන රටාව ගොඩනැගෙන්නේ කෙලෙසකද? ඔවුන් සිංහල ජන සමාජයට අනුගත වන්නේ කෙසේ ද? සිංහල සමාජයෙන් මොවුන් හට දායාද වී ඇති දෑ මොනවා ද? මොවුන්ගේ වර්තමාන තත්ත්වය කුමක් ද? සහ මොවුන්ගේ අනාගත තත්ත්වය කෙබඳු ස්වරූපයක් උසුලයි ද? යන්න අරමුණු කර ගනිමින් මා මෙලෙස දීර්ඝ ශාස්ත්‍රානුකූල පර්යේෂණයක නිරත වූණා.* මේ කෘතිය පිළිබඳ කෙටි හැඳින්වීමක් කළොත්?....පෙර කියූ පරිදිම මෙය පර්යේෂණ ග්‍රන්ථයක්. මෙහි මූලික පර්යේෂණ ගුණාංග ගැබ් වී තිබෙනවා. මෙය සාමාන්‍ය පර්යේෂණ ග්‍රන්ථයක් නෙමෙයි. ජනසන්නිවේදනාත්මක පර්යේෂණ ක්‍රමවේදයන්ට අනුගතව කළ පර්යේෂණයක් බව කීවොත් නිවැරැදියි. එබැවින් මේ සඳහා සමාජ විද්‍යානුකූල සියලු අංශ කෙරෙහි අවධානය යොමු කිරීමට මා හට සිදු වුණා. මොවුන්ගේ වාග් විද්‍යාව, සංස්කෘතිය, ඇඳුම් පැළඳුම්, ආහාර රටා, ජීව විද්‍යානුකූල සාධක යන සියලු අංශ මගින් හෙළිවන සන්නිවේදනය කුමක් ද? යන්න මෙහි අන්තර්ගත වී තිබෙනවා. එය වාචික හෝ නිර්වාචික යන ද්වයට එහා ගිය දෙයක්.මේ ප්‍රජාවගේ විශේෂත්වය වන්නේ මොවුන් කතා කරන බස් වහරයි.එය තෙළිඟු නම් භාෂාවේ ‘තුළු’ නම් ග්‍රාම ව්‍යවහාරය යටතට වැටෙනවා. මොවුන්ගේ භාෂණයත් සමඟ සිංහල හා දෙමළ භාෂාවලට මොවුන් කෙසේ අනුගත වන්නේ ද? සිංහල සමාජය මොවුන් දෙස බලන ආකාරය කුමක් ද? වැනි පරිච්ඡේද 6ක් මගින් මෙහි විවරණයක් සිදු කෙරෙනවා.මෙහිදී මම රැස්කරගත් දත්ත විග්‍රහ කිරීමට අමතරව අහිගුණ්ඨිකවරු නිවැරැදි ලෙස සිංහල සමාජයට සමාජගත කිරීමට කළ යුතු දෑ පිළිබඳ නිගමන සහ නිර්දේශ කීපයක් ලබා දෙනවා. එමෙන්ම සහභාගීත්ව නිරීක්‍ෂණ පරීක්‍ෂණයක් සිදු කරන්නේ කෙසේ ද? යන්න පිළිබඳ මනා අවබෝධයක් මෙතුළින් පාඨකයාට ලබාගත හැකියි. මෙය අසීරු, කාලය වැය වන, වියදම් අධික පර්යේෂණයක් වුව ද, නිවැරැදි දත්ත සහ නිවැරැදි නිගමන මෙහි අන්තර්ගතයි.* මේ පර්යේෂණයට මූලික අඩිතාලම වැටෙන්නේ කුමන කාලවකවානුවක දීද?2006 වසරේදී ශාස්ත්‍රපති උපාධිය සඳහා “කුඩාගම” නම් ගම්මානය ඇසුරින් කළ පර්යේෂණය මෙහි මූලික අඩිතාලම ලෙස ගත හැකියි. මෙය පෙරදැරි කරගෙන මාගේ දර්ශනපති උපාධිය සඳහා ශ්‍රී ලංකාවේ සිව් කොනක පිහිටා ඇති කුඩාගම, අන්දරකැලේ, කලා ඔය සහ අක්කරෙයිපත්තුව යන ගම්මාන හතර තෝරාගෙන, 2007 වසරේ පටන් අහිගුණ්ඨික ප්‍රජාවේ උප සංස්කෘතික ලක්ෂණ පිළිබඳ අවුරුදු 3ක අධ්‍යයනයක් කළා.* සහභාගීත්ව නිරීක්ෂණ පර්යේෂණයක තිබෙන ශාස්ත්‍රීය හා සමාජයීය අපහසුතා පිළිබඳ සාකච්ඡා කළොත්?...ඇත්තටම මෙය අසීරු පර්යේෂණ ක්‍රමයක්. මෙය මෙතරම් අපහසු බව වටහාගෙන සිටියේ නම් ඇතැම්විට මේ පර්යේෂණයට සහභාගීත්ව නිරීක්ෂණයෙන් තොරව මෙය සිදු කිරීමට ඉඩ තිබුණා. ඒත් මේ පර්යේෂණය කිරීම, භාරධුර අභියෝගයක් ලෙසයි මා දකින්නෙ. කුඩාගම සම්බන්ධයෙන් පර්යේෂණ කටයුතු සිදු කරන කාල සීමාවේ, අහිගුණ්ඨිකවරු පිළිබඳ මූල බීජය ලබා දුන්නේ මගේ අප්පච්චී. මේ පිළිබඳ පර්යේෂණ කටයුතු කරනවිට සහභාගීත්ව නිරීක්ෂණ ක්‍රමය මෙතරම් සංකීර්ණ බව මං දැනගෙන සිටියේ නැහැ.අධික ලෙස කාලය වැය වීම මෙහි තිබෙන මූලික අසීරුතාවක්. යටිතල පහසුකම්වල සිට තාක්ෂණික මට්ටම් දක්වා විවිධ අසීරුතාවලට මුහුණ දීමට මෙහිදී මට සිදු වුණා.ජන කණ්ඩායම්වලට සමීප වීම, ඔවුන් අතර විශ්වාසය ගොඩනගාගෙන නිවැරැදි ලෙස දත්ත රැස්කර ගැනීම ආදී විශාල අභියෝග රැසකට මුහුණ දීමට මා හට මෙහිදී සිදු වුණා. මෙසේ දත්ත රැස්කර ගැනීමේ කාල සීමාව පිළිබඳ කලින් නිර්ණය කිරීමට නොහැකියි. ඒත් උප සංස්කෘතික ජන කණ්ඩායමක් තුළට මම සමීප වෙලා; ඔවුන් කොපමණ කාලයක් ඇතුළත මා සමඟ සමීප වෙයිද? කොපමණ කාලයක් මාව පිළිගනියි ද? ඔවුන්ගේ ජන කණ්ඩායම්, ගෝත්‍රය තුළ තිබෙන අභ්‍යන්තර තොරතුරු මා හට ලබාදෙයි ද? යන්න පිළිබඳ නිශ්චිතව කාලය නිර්ණය කළ නොහැකි වුවත්, මා ඒ සඳහා නිශ්චිත කාලයක් ලබා දුන්නා. එය භාරධූර කාර්යයක් වූ බව පැවසිය යුතුයි.අහිගුණ්ඨිකවරු යනු යම්කිසි ගෝත්‍රයක්.ඔවුන් නායකයන්ට අවනත වී සිටින ජන කණ්ඩායමක්. ඔවුන් සමඟ අදහස් හුවමාරු කරගැනීමට නායකයාගෙන් අවසර ලබාගත යුතුයි. ඔවුන් සමඟ තනියෙන් සාකච්ඡා කිරීමට මට මෙහිදී නොහැකි වුණා.ඔවුන්ගේ මවු භාෂාව වන ‘තුළු’ භාෂාව පිළිබඳ වැටහීමක් නොමැති වීමත් මට මෙහිදී මතු වූ විශාල ගැටලුවක්. දෙවැනි භාෂාව ලෙස සිංහල සහ දෙමළ යන භාෂා ඔවුන් භාවිත කළත්, දෙමළ භාෂාව පිළිබඳ මට නිසි අවබෝධයක් තිබුණේ නෑ. විශේෂයෙන් අක්කරෙයිපත්තුව යන ගම්මානයේදී ඔවුන්ගේ ව්‍යවහාරික භාෂාව වුණේ දෙමළ භාෂාවයි. ඒ සඳහා පිළියමක් ලෙස අනුවාදකයන් යොදාගත්තත්, ඔවුන් පවසන දෑ පිළිබඳ ගැටලු මතු වීමට ඉඩ තිබුණා.ඒ, ඔවුන් අසත්‍ය තොරතුරු පවසයිද යන්න පිළිබඳ ගැටලුයි. එබැවින් එක් ගෝත්‍ර නායකයෙක් සමඟ හිතවත් වී, ඔහු සමඟ අනෙකුත් ගම්වල ද සැරිසැරීමට මා හට සිදු වුණා. මේ පර්යේෂණය සඳහා පර්යේෂණ කණ්ඩායම් 16ක් යොදා ගත්තා. ඔවුන් එක දිගට මේ ගම්වල නවත්වා තොරතුරු ලබා ගත්තා. ඒ වගේම දත්ත සටහන් කර ගැනීමේ පහසුව තකා එක් එක් අහිගුණ්ඨිකයන්ට අංකයක් ලබා දුන්නා. එම අංකවලට අනුව ඔවුන්ගේ හැසිරීම් රටා පිළිබඳ දළ විස්තරයක් සටහන් කර ගැනුණා. එම තොරතුරු, දත්ත විශ්ලේෂණය කිරීමේදී මා හට ඒවා උපකාරී වුණා. මෙසේ ලබාගත් වාර්තා අනුව මානව සම්බන්ධතා සිදුවන ආකාරය, ගෝත්‍රික ලක්ෂණ පිළිබඳ තොරතුරු මට ලබා ගැනීමට හැකි වූවා.මෙසේ අධික කාලයක් සහ ධනයක් වැය කර නිවැරැදි ලෙස දත්ත රැස්කර ගැනීමට නොහැකි වුවහොත්, මුළු පර්යේෂණයම අසාර්ථක වෙනවා.* පර්යේෂණ ග්‍රන්ථයකදී වඩා වැදගත් වන්නේ කුමක් ද?පර්යේෂණ ග්‍රන්ථයකදී නිවැරැදි ලෙස තොරතුරු රැස් කිරීමේ ක්‍රියාවලිය වඩා වැදගත් වෙනවා. නිවැරැදි ලෙස තොරතුරු රැස් කිරීමේ ක්‍රියාවලිය සිදු නොවුණහොත්, මුළු පර්යේෂණයම අසාර්ථක වෙනවා.* “බත් මාලාව“ නම් කෘතිය පිළිබඳ හැඳින්වීමක් කළොත්?..බත් මාලාව පිළිබඳ මම පර්යේෂණ සිදු කරන්නේ 2006 වසරේදීයි. අනුරාධපුර දිස්ත්‍රික්කයේ තඹුත්තේගම නම් ග්‍රාමයේ පැවැත එන අප්‍රකට ශාන්තිකර්මයක් ඇසුරුකර ගනිමින් ආගමික සන්නිවේදන විධික්‍රමයක් ලෙස මම මෙය පර්යේෂණයට භාජනය කළා.ශ්‍රී ලංකාව පුරාම ප්‍රසිද්ධ සාම්ප්‍රදායික උඩැක්කිකරුවන් ඔවුන්්ගේ කටවහරෙන් පැවත එන ගීත ගායනා කිරීම මෙහිදී සිදු කරනවා. වර්තමාන පරම්පරාවෙන් සහ ඊළඟ පරම්පරාවෙන් අවසන් වන ඔවුන්ගේ පරම්පරාව සහ කටවහරෙන් පැවැත එන ඔවුන්ගේ ගීත, ඔවුන් සමඟ එකතු වී සංරක්ෂණය කිරීමට මෙහිදී මම දායකත්වයක් ලබා දෙනවා. එමෙන්ම එම ශාන්තිකර්මයේ තිබෙන විධික්‍රම අධ්‍යයනය කර සටහන් තබා ගැනීමක් සිදු කරනවා. “බත් මාලාව“ නම් ග්‍රන්ථය එහි ප්‍රතිඵලයක් ලෙස සඳහන් කළ හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>16</day>
    </date>
    <link>http://www.dinamina.lk/2013/10/16/_art.asp?fn=f1310163</link>
    <topic>මොහාන් රාජ්ගේ ආදර පිම්ම - ලොවීනා</topic>
    <author>රන්ජන් අමරරත්න</author>
    <content> මොහාන් රාජ් මඩවලගේ අභිනව ප්‍රබන්ධය වූ “ලොවීනා” අපූරු වෘත්තාන්තයකි. ඊට මූලාශ්‍ර වී ඇත්තේ ඓතිහාසික කතා ප්‍රවෘත්තියකි. ඉංග්‍රීසි ආණ්ඩු සමයේ බ්‍රිතාන්‍ය කිරීටයේ ශශ්‍රී ලාංකේය නියෝජනය සේ සලකන අග්‍රාණ්ඩුකාරයා හා රොඩී කෙල්ල අතර දිග හැරෙන ප්‍රේමය මේ කතාවෙන් නිරූපණය වේ.ඉතිහාසයේ හැබෑවට ම සිදු වූ හෝ සිදුවීමට අවකාශ තිබූ හෝ කතා ප්‍රවෘත්ති මුල් කොට නව ප්‍රබන්ධ රචනා කිරීම කතා කලාවේ ප්‍රවණතාවකි. එම ප්‍රවණතාවට සිංහල නවකතා ක්ෂේත්‍රයෙහි ද ඉඩක් ඇති බව නූතන ප්‍රබන්ධ අත්දැකීම්වලින් පෙනී යයි.යටත්විජිත සමය ආසියානු අප්‍රිකානු හා ලතින් අමෙරිකානු සාහිත්‍යය පෝෂණය කර තිබේ. අප්‍රිකාවේ මහා නවකතාකරුවාවූ චිනුවා අචෙබේ සිය ප්‍රබන්ධකරණය ආරම්භ කරනුයේ යටත්විජිත අත්දැකීම් සංස්කෘතික දැක්මක් මත විග්‍රහ කරමින් ය. ඉංග්‍රීසි, ප්‍රංශ, ස්පාඤ්ඤ යන ප්‍රධාන යටත්විජිත ප්‍රවාහ තුනක් ඔස්සේ අප මුලින් කී සාහිත්‍යය විකාශය වී තිබේ.සිංහල සාහිත්‍ය - කලා ක්ෂේත්‍රයෙහි ප්‍රබන්ධ කථාවට, කවියට, නාටකයට හා චිත්‍රපටයට මුල් වූ යටත්විජිත යුග තුනක් තිබේ. ඒ පෘතුගීසි, ලන්දේසි හා ඉංග්‍රීසි යුග ලෙස හඳුනාගත හැකි ය. මෙකී ප්‍රධාන සාහිත්‍ය ධාරා හැරුණුකොට ජන සාහිත්‍යයේ මුඛ පරම්පරාගත ව පවතින තවත් කතා රාශියක් ද තිබේ. එම කතාවලට මූලාශ්‍ර වී ඇත්තේ ද සත්‍ය කතා ප්‍රවෘත්තිය. නිදසුනක් ලෙස ත්‍රිකුණාමලයේ ගෝකණ්ණ දළ මොහොර ආදරවන්තයන්ගේ ප්‍රපාතයක් ලෙස සැලකේ.ඉංග්‍රීසි යුද භටයකු හා ගැමි තරුණියක අතර වූ ප්‍රේමයක් පිළිබඳ කතාව ඊට පාදක වී තිබේ. යුද භටයා සිය මව්බිමෙන් ලැබූ ආඥාවක් අනුව ත්‍රිකුණාමල වරායෙන් නැව් නැඟ ආපසු යන අතර, එය දරාගත නොහැකි වූ තරුණිය මහ හෙලෙන් මුහුදට පැන දිවි නසා ගනී. යටත්විජිත සමය මුල්කොට ප්‍රබන්ධිත මෙබඳු පෙම් කතා ගණනාවක් අප අතර පවතී. මොහාන් රාජ් මඩවල සිය නවකතාව සඳහා තෝරාගෙන ඇත්තේ එබඳු ඓතිහාසික මූලාශ්‍රයකි.මේ කතාවෙහි විශේෂතා හතරක් දකින්නට ලැබේ.i ශ්‍රී ලංකාවේ පැවැති කුල විභේදනය නිරූපණය කිරීමii ලන්දේසි හා ඉංග්‍රීසි යුගවල සමාජ යථාර්ථය හෙළිදරව් කිරීමiii ස්ත්‍රිය විෂයයෙහි පවත්නා අනේකාකාර පීඩනය කෙරෙහි අවධානය යොමු කිරීමiv ජන මූල ඇදහීම් හා චාරිත්‍ර යළි මතු කිරීමමේට්ලන්ඩ් අග්‍රාණ්ඩුකාරයා හා ලොවීනා අතර අසම්මත ප්‍රේමය හුදු කායික සම්බන්ධයක් පමණකැ’යි කෙනකු සිතන්නට පුළුවන. එහෙත් කතුවරයා එය සංකීර්ණ තලයකට ගෙන එයි. බලසම්පන්න පුරුෂයකු ඉදිරියේ සමාජයීය වශයෙන් බෙලහීන යෞවනියක දරන ප්‍රතිචාරය එක අතෙකින් කතුවරයාගේ් නිරීක්ෂණයට ලක් වේ. තව අතෙකින් මහා පුරුෂයකු කුලහීන සුන්දර කාන්තාවක ගේ පහසට ගොදුරු වන ආකාරය කතුවරයාගේ නිරීක්‍ෂණයට ලක් වේ. එබැවින් මේට්ලන්ඩ් හා ලොවීනා අතර ඇත්තේ හුදු කායික සන්තර්පණයක්ම නො වේ.ෙමාහාන් සිත්ගන්නාසුළු ලෙස නිරූපණය කරනුයේ ශ්‍රී ලංකාවේ එදා පැවැති කුල විභේදනය යි. පුන්නා නම් අති සුන්දර ගොවි කුල කාන්තාව ශ්‍රී වීර පරාක්‍රම නරේන්ද්‍රසිංහ රජතුමාගේ අන්තඃපුර කාන්තාව ක ලෙස තෝරා ගැනෙණ නමුදු ඇය අතින් වූ සුළු අත් වැරැද්දක් නිසා රොඩී කුලයට පන්නා දමයි. රජ මාලිගයෙන් නෙරපා හරින පුන්නා රොඩී කුප්පායම තෙක් පා - ගමනින් යයි. ඒ අතර මිනිස්සු ඇයට වේසි යැයි කියමින් කෙළ ගසති. අන්තඃපුර ස්ත්‍රීහු පවා ඇයට අවමන් කරති.ශ්‍රී ලංකාවේ පැවැති කුල විභේදනය ඉතා තීව්‍ර ලෙස නිරූපණය කෙරෙන අවස්ථා ගණනාවක් ම මේ කෘතියට අයත් ය.”ඔවුන් හැකි හැමවිට ම පැමිණියේ කැළෑ පාරවල් මැද්දෙනි. වන සතුනට ඔව්හු බිය නොවූ හ. සැබැවින් ම ඔවුන් වන සතුනට වඩා බිය වූණේ කුලවතුන්ට ය.”(පිටුව 201)රොඩී කුප්පායමේ එක් කණ්ඩායමක් අභය දානය ලබනු වස්; පදිංචිය අතහැර ඉබාගාතේ යයි. එහිදී ඔව්හු ගම්මාන මඟහැර මූකළාන් මැදින් ම ඇවිද යති. මේ ගමනේ දී ඔවුන් වටහා ගනු ලබන යථාර්ථය වන්නේ තිරිසනකුට වඩා කුලවතා නරක බව ය.යටත්විජිත යුගවල ආසියානු, අප්‍රිකානු හා ලතින් අමෙරිකානු පීඩිත මිනිසාට දැනුණු එක් සත්‍යයක් කෙරෙහි ද කතුවරයාගේ අවධානය යොමුවෙයි. එනම්; තමන්ගේ පාරම්පරික නායකයාට හා ඔහුගේ චාරිත්‍ර - වාරිත්‍රවලට වඩා කොල්ලකාර විදේශිකයා හා ඔහුගේ චාරිත්‍ර - වාරිත්‍රවලට යහපත් බව ය.පීඩිතයාට ඒවා හිතකර වන අතර, එහි ම නිදහස හා යුක්තිසහගත භාවයක් ද පවතී. නරේන්ද්‍රසිංහ රජුගේ ක්‍රියා කලාපයෙන් පීඩිතයා අන්තිම ගර්හාවට ලක් වූව; මේට්ලන්ඩ් අග්‍රාණ්ඩුකාරයා පීඩිතයා දෙස බලනුයේ අනුකම්පාවෙන් ය. මෙය ඔවුනොවුන්ගේ ඉලක්ක හා අරමුණු පිළිබඳ ගැටලුවක් මිස මානව දයාව පිළිබඳ අමුතු තත්ත්වයක් නොවේ. කුමක් වුව කතුවරයාගේ සියුම් නිරීක්ෂණයට එය හසු වී තිබීම වැදගත් ය.නවකතාකරුවා මැනැවින් හෙළිදරව් කරනුයේ අතීත සිංහල සමාජය තුළ ස්ත්‍රිය කෙරෙහි බලපෑ අසීමිත පීඩාකාරී තත්ත්වය යි. අවස්ථා ගණනාවක දීම එය මැනැවින් නිරූපණය වේ.”ගෑනු අප දුර්වලයි තමයි... ඒත් දෙකෙන් එකක් අපි තෝරාගන්ඩ ඕන... එක්කො මේ දුක් උහුලගෙන ජීවත් වෙන්ඩ... නැත්තං මේ ඔක්කෝම අත ඇරල මැරෙන්ඩ...”මේ සංවාදය පවතින්නේ රජුගේ අන්තඃපුර ස්ත්‍රීන් දෙදෙනකු අතර ය. ඒ පුන්නා හා ප්‍රමිලා දේවී යන ස්ත්‍රීහු වෙති. අන්තඃපුර ස්ත්‍රීන්ගේ ඛේදවාචකය ද කර්තෘ අතින් නිරූපණය වේ. රජතුමා සතු ගැහැනුන්ගේ ගණන රජතුමා ම නොදනී.”ගෑනු ඉපදිලා තියෙන්නෙ ගෑනු වෙනුවෙන් නෙමෙයි. පිරිමි වෙනුවෙන් යුතුකම් ඉෂ්ඨ කරන්ඩ...”(පිටුව 62)ස්ත්‍රී ඛේදවාචකයේ උපරිමය සටහන් වන්නේ 299 පිටුවේ ය. ඒ ලොවීනා සිය ආදරවන්තයාගේ අතුරුදන් වීම ගැන පශ්චාත්තාප වන අවස්ථා නිරූපණයෙන් ය.”ඇය බලාසිටියා ය. තව තවත් බලා සිටියා ය. ඈත මානා පඳුරු අතරින් ඔහු මතුවේ යැයි, මුහුදුරළ දෙබෑ කරගෙන ඔහු ඒවි යැයි ඇය බලා සිටියාය. එහෙත් දවස කෙමෙන් ගෙවී ගිය නමුත් ඇගේ ඇස්මානයට ඔහු පැමිණියේ නැත.”ලොවීනාගේ ආදරවන්තයා උතියා මිස මෙට්ලන්ඩ් අග්‍රාණ්ඩුකාරයා නො වේ. උතියා හා ලොවීනා අතර ආදරය ගොඩනැඟෙන්නේ කුඩා කාලයේ පටන් ය. මේ ආදරයට අතරමඟ දී කඩා වදින මෙට්ලන්ඩ් ආණ්ඩුකාරයා සමඟ තුන්කොන් ආදරයක් කතාවේ අවසන් කාර්තුවේ ද නිරූපණය වේ. එය අතිශය සංකීර්ණ මානව සම්බන්ධතාවක් ලෙස දැක්විය හැකි ය.ලොවීනා කතාවේ තවත් වැදගත් ලක්ෂණයක් වන්නේ සිංහලයේ ජන මූල ඇදහීම් හා චාරිත්‍ර - විධි උත්කර්ෂවත් ලෙස දැක්වීම ය. ඒවා නිරූපණය වන්නේ රොඩී කුලය ඔස්සේ ය. පුන්නීගේ දේව ඇදහීම්, ඇයගේ අතිශය පුරාණ බෙහෙත් වට්ටෝරු, දුම් ඇල්ලීම හා අසීමිත ශක්තියත් පාඨකයා තුළ ඇති කරනුයේ අපූරු ආස්වාදයෙකි.ලොවීනා නවකතාවේ ශිල්පීය පක්ෂය දෙස බලනවිට ද කැපී පෙනෙන ලක්ෂණ කිහිපයක් දකින්නට ලැබේ.i කතුවරයා ඉතිහාසය හා වර්තමානය ගළපන අයුරු කතා වස්තුවක් ගොඩනඟයිii කෘතිය පුරාම දකින්නට ලැබෙන්නේ ඒකාකාරී රිද්මයකි.iii උද්වේගකර දර්ශනවලින් දුරස් වී, සංයමයකින් යුතුව අවස්ථා නිරූපණය කරයි.iv පාඨකයාගේ පරිකල්පන ලෝකයට වැඩි බරක් තබයි.ලොවීනා නවකතාව ආරම්භ වන්නේ වර්තමාන කතා වස්තුවේ මැද හරියෙන් ය. එම කතාවේ මුල් කාර්තුව විකාශය වන්නේ ඉතිහාස කථාන්දර මුල්කර ගනිමින් ය. නැවත වර්තමාන කතා වස්තුව ආරම්භ වන්නේ කෘතියේ අවසන් භාගයේ දී ය. ඒ අතර තවත් ඉතිහාස කතා රැසක් කෙරෙහි කතුවරයාගේ අවධානය යොමු වෙයි. එහෙත් කිසිදු තැනෙක නො ගැළපීමක් නැත. එකිනෙක අවස්ථා - සිද්ධි චරිත හා කථාන්දර මනාව ගළපා ගැනීමට කතුවරයා සමත් වෙයි. කෘතිය ආරම්භ වන්නේ මන්දගාමී රිද්මයක් ඔස්සේ ය. මේ කෘතිය පුරා ම එම රිද්මය රඳවා ගැනීමට මොහාන් සමත් වෙයි. ඔහු සිය ප්‍රබන්ධය ඔස්සේ මනා පරිණතභාවයක් ද පෙන්නුම් කරයි.මොහාන් රාජ් මඩවල වෙත එල්ල වන එක් ප්‍රධාන චෝදනාවක් වන්නේ ලිංගික අවස්ථා උද්වේගකර ලෙස නිරූපණය කරන්නේ ය යන්න ය. එම චෝදනාවේ සත්‍යාසත්‍ය බව කුමක් වුව, උද්වේගකර හෝ අතිශයෝක්තියෙන් යුතු හෝ ලිංගික අවස්ථා නිරූපණ මේ කෘතිය තුළ දක්නට නැත.කතුවරයාගේ තවත් විශේෂතාවක් වන්නේ පාඨකයාගේ පරිකල්පන ලෝකයට වැඩි අවස්ථාවක් දෙමින් සිය වියමන ඉදිරිපත් කිරීම ය. ඔහු ටිකක් කියා වැඩියමක් පාඨක සිත්හි නිරූපණය කිරීමට වෑයම් කරයි. මේ සඳහා ඔහු දක්වන ඉඟි හා සංකේත ඉතා වැදගත් ය.”ඉබ්බෙක් රිංගුවා ගාල අස්සට... මං මේ ඌ කොයි ගිහින්ද කියලා බැලුවෙ...?”පුලා සිය නාඹර ඇඹේණියගේ රූපශ්‍රීය නරඹන්නේ හොරෙන් තැන - තැන සැඟවීගෙන ය. ඒ අතර ඔහු නියපොතු සපයි. අවසානයේ පුලාගේ බිරියට ලැබෙන පළමු දරුවාගේ නියපොතු නැත. මෙබඳු අපූරු නිරූපණවලින් ලොවීනා කතාව සර්ව සම්පූර්ණ ය. කාලෙකට පසු කියැවීමට ලැබුණු රසවත් නවකතාවක් සේ "ලොවීනා" හඳුන්වමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310171</link>
    <topic>පෝලිමේ සිටින ළමයි1000ක ජීවිත අනතුරේ</topic>
    <author>සන්ධ්‍යා කරුණාරත්න</author>
    <content>එම්.ආර්.අයි. (MRI) පරීක්ෂණය සිදු කර ගැනීමට නොහැකිව කොළඹ රිජ්වේ ආර්යා ළමා රෝහලෙන් ප්‍රතිකාර ලබා ගැනීමට පැමිණෙන දරුවන් දහසකට ආසන්න සංඛ්‍යාවක් පොරොත්තු ලේඛනයේ සිටින බව රෝහල් ආරංචි මාර්ග පවසයි.රෝහලට එම්.ආර්.අයි. යන්ත්‍රයක් නොමැතිකම හේතුවෙන් දරුවන්ට මෙසේ පොරොත්තු ලේඛනයේ සිටීමට සිදුවන අතර දිනකට එක් දරුවකු පමණක් කොළඹ ජාතික රෝහලේ එම්.ආර්.අයි. පරීක්ෂණයට යොමු කෙරේ. සාමාන්‍යයෙන් දිනකට දරුවන් පස් දෙනකුටවත් මේ පරීක්ෂණය සිදු කළ යුතු බව රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා පවසයි.පිළිකා, හෘද රෝග, ස්වසන රෝග, මොළයේ ආබාධ යනාදී ඕනෑම භයානක රෝගයක් පවතින දරුවන් මේ පරීක්ෂණයට යොමු කිරීමෙන් රෝගය කල් තියා හඳුනාගෙන ප්‍රතිකාර ලබාදීමෙන් දරුවාගේ ජීවිතය බේරා ගත හැකි බව වෛද්‍යවරු පවසති.රිජ්වේ ආර්යා ළමා රෝහල ආරම්භ කර වසර 117 ක් ගත වී තිබුණත් මේ වන‍ තෙක් එම්.ආර්.අයි. යන්ත්‍රයක් රෝහලට ලබාදීමට කිසිම රජයක් උනන්දු වී නැති අතර එහි අවශ්‍යතාව තේරුම් ගත් වත්මන් ජනාධිපති මහින්ද රාජපක්ෂ මහ‍තාගේ රජය මඟින් එම්.ආර්.අයි. යන්ත්‍රයක් ලබාදීමට පියවර ගෙන ඇති බව ද වෛද්‍ය හේවගේ මහතා ප්‍රකාශ කළේය.එම යන්ත්‍රය ස්ථාපිත කිරීම සඳහා රුපියල් මිලියන 135 කට අධික මුදලක් වියදම් කර ගොඩනැඟිල්ලක් සාදා අවශ්‍ය උපාංග ද සවි කර ඇති අතර රුපියල් මිලියන 250 ක් වටිනා එම්.ආර්.අයි. යන්ත්‍රය එම ගොඩනැඟිල්ල තුළ මේ වසර අවසානයේදී ස්ථාපිත කිරීමට පියවර ගෙන තිබේ. මෙරට රජයේ ඉල්ලීමකට අනුව චීන රජයෙන් මේ යන්ත්‍රය ස්ථාපිත කිරීමට ආධාර ලබා දී ඇත.රෝහලට එම්.ආර්.අයි. යන්ත්‍රයක් පවතින්නේ නම් දිනකට දරුවන් 15 දෙනකු පමණ මේ පරීක්ෂණයට ලක් කළ හැකි බවත් එමඟින් දරුවන්ගේ භයානක රෝග මූලිකව හඳුනාගෙන ප්‍රතිකාර ලබාදී ඔවුන්ගේ ජීවිත බේරා ගත හැකි බවත් වෛද්‍ය හේවගේ මහතා පැවැසීය.ජාතික රෝහලේ පවතින ඉඩකඩ අනුව එම්.ආර්.අයි. පරීක්ෂණය සඳහා දිනකට එක් දරුවකු යොමු කිරීම සිදු කරන අතර මේ වන විට වසර 2014 දින කැලැන්ඩරය අනුව දින ලබාදීම ද අවසන් වී ඇති බව හෙතෙම කීය.    .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310172</link>
    <topic>මාතර යකා නැටූ එජාපයේ තවත් තිදෙනෙක් අත්අඩංගුවට</topic>
    <author>ගන්දර සමූහ ජයසිරි පේදුරුආරච්චි</author>
    <content>රනිල් විරෝධී පාගමනට ඉකුත් පස්වැනිදා මාතර දී පහරදීම සම්බන්ධයෙන් සැකකෙරෙන මංගල පාර්ශ්වයේ තවත් සැකකරුවන් තිදෙනකු දික්වැල්ල ප්‍රදේශයේදී පරීක්ෂණ පවත්වන විශේෂ පොලිස් කණ්ඩායම් විසින් ඊයේ(16) දින අත්අඩංගුවට ගත් බව මාතර පොලීසිය පවසයි. ‍මෙලෙස අත්අඩංගුවට ගෙන ඇති සැකකරුවන් වයස හතලිස් තුනත් හැට තුනත් අතර අය වන බවත්, ඒ අතර හමුදාවේ සිටි අයෙක් ද වන බවත් පොලීස් ආරංචි මාරග පවසයි.අත්අඩංගුවට ගත් සැකකරුවන් අද (17) මාතර මහෙස්ත්‍රාත් අධිකරණයට ඉදිරිපත් කිරීමට නියමිතිව තිබුණි.මංගල පාර්ශවයෙන් මේ වන විට අත්අඩංගුවට ගෙන ඇති සැකකරුවන් ප්‍රමාණය හතලිස් හයක් වන අතර ඉන් පෙරේදා(15)මාතර පොලීසියට භාරවූ මංගල සමරවීර මහතා ඇතුළු තිදෙනෙකුට මාතර මහෙස්ත්‍රාත් අධිකරණය විසින් ඇප ලබාදෙන ලද අතර මේ වන විට හතලිස් දෙනෙකු රක්ෂිත බණ්ධනාගාර ගතකර ඇත. හෙට අධිකරණයට ඉදිරිපත් කිරීමට නියමිතව ඇත්තේ ඉතිරි තිදෙනායි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310173</link>
    <topic>චාල්ස්-කැමිලාඑන බව ස්ථිරයි</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුවට සහභාගිවීම සඳහා බ්‍රිතාන්‍යයේ ඔටුන්න හිමි චාල්ස් කුමරු ස්ථිර වශයෙන්ම ශ්‍රී ලංකාවට පැමිණෙන බවට තහවුරු කරයි. ඒ අනුව චාල්ස් කුමාරයා එළඹෙන නොවැම්බර් මාසයේ 14 දා ශ්‍රී ලංකාවට පැමිණීමට නියමිත අතර ඔහු සමඟ කැමිලා ආදිපාදවරියද මෙරටට පැමිණෙන බව බ්‍රිතාන්‍යයේ ක්ලැරන්ස් මන්දිරය ප්‍රකාශ කරයි.බ්‍රිතාන්‍යයේ දෙවැනි එලිසබෙත් මහ රැජින නියෝජනය කරමින් ඔටුන්න හිමි චාල්ස් කුමාරයා ශ්‍රී ලංකාවට පැමිණෙන අතර එහිදී පොදු රාජ්‍ය මණ්ඩලීය රාජ්‍ය නායක සමුළුවට සමගාමීව රාජ්‍ය නායකයන් කිහිපදෙනෙකු හමුවී ද්වීපාර්ශවික සාකච්ඡා පැවැත්වීමටද නියමිතව ඇත.දින කිහිපයක් ශ්‍රී ලංකාවේ රැදී සිටින චාල්ස් කුමාරයා මෙරටදී පැවැත්වෙන වැඩසටහන් කිහිපයකටද එක්වීමට නියමිත අතර මානසික සෞඛ්‍යය පිළිබද වැඩසටහනක් මෙන්ම තේ වගා කළ ප්‍රදේශ නැරැඹීමද ඒ අතර වෙයි. ශ්‍රී ලංකාවට පැමිණීමට පෙර ඔහු ඉන්දියාවේද සංචාරයක නිරතවන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310174</link>
    <topic>මිහින් ලංකා සතියට දෙවරක්සීෂේල්ස් යයි</topic>
    <author>ධනුෂ්ක ගොඩකුඹුර</author>
    <content>මිහින් ලංකා ගුවන් සේවය සිය එකළොස් වැනි ගුවන් ගමනාන්තය ලෙස නොවැම්බර් මස 16 වැනි දා සිට සීෂේල්ස් රාජ්‍ය බලා පියාසර කරයි. ශ්‍රී ලාංකිකයන්ගේ සාඩම්බර අඩු පිරිවැය ගුවන් සේවය වන මිහින් ලංකා බදාදා සහ සෙනසුරා ලෙස සතියකට දෙවරක් ‍සීෂේල්ස් දක්වා පියාසර කිරීමට නියමිතය.ජනාධිපති මහින්ද රාජපක්ෂ මහතාගේ සංකල්පයක් මත එක් ගමනාන්තයකින් ආරම්භ කෙරුණු මිහින් ලංකා මේ වන විට බුද්ධගයා, බරණැස, දිල්ලි, ඩකා, සාජා, බහරේන්, මෙඩාන්, මදුරෙයි, ඩුබායි සහ ජකර්තා ලෙස ගමනාන්ත දහයකට ගමන් කරයි.සීෂේල්ස් රාජ්‍යය වෙත යන සංචාරකයන්ට කලින් වීසා ලබා ගැනීම අවශ්‍ය නොවන අතර එරට ගුව‍න්තොටුපළේ දී ම වීසා නිකුත් කරනු ලැබේ. ජනාධිපතිවරයා මෙම වසරේ සීෂේල්ස් හී කළ සංචාරය අතරතුර දෙරටේ ජනාධිපතිවරු මේ ගුවන් ගමන් ඇරැඹීම පිළිබඳ එකඟතාවකට පැමිණියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101710</link>
    <topic>බාල තෙල් වෙනුවටහොඳ ඉන්ධන නැවක්</topic>
    <author>නුවන් කොඩිකාර</author>
    <content>නියමිත පිරිවිතරයන් නොමැතිවීම හේතුවෙන් ප්‍රතික්ෂේප කළ ඉන්ධන තොග වෙනුවට නව ඉන්ධන තොග රැගත් නෞකාවක් දිවයිනට අද (17) ළඟාවීමට නියමිතය.ඉන්ධන ටොන් 26,000 ක් එම තොගයට අයත් බව ලංකා ඛනිජ තෙල් නීතිගත සංස්ථාව පවසයි.එම ඉන්ධන තොගය ද නිසි පිරිවිතරයන්ට අනුකූල දැයි සපුගස්කන්ද හා කොළොන්නාවේ දී පරීක්ෂා කර අනතුරුව එම තොග බාරගන්නා බව ද සංස්ථාව සඳහන් කළේය.පරීක්ෂණවලින් අනතුරුව ඒවා ටැංකිවල ගබඩා කර යළි පරීක්ෂා කිරීමෙන් අනතුරුව බෙදා හැරීමේ කටයුතු සිදුකරන බව ද ලංකා ඛනිජ තෙල් නීතිගත සංස්ථාව පවසයි.ඊට අමතරව පොදු රාජ්‍ය මණ්ඩලීය රාජ්‍ය නායක සමුළුවට හා ඊට සමගාමීව පැවැත්වෙන උත්සව සඳහා අවශ්‍ය ගුවන් යානා ඉන්ධන ඇතුළු අනෙකුත් ඉන්ධන අවශ්‍ය තරම් ආනයනය කර ගබඩා කර ඇති බව ද සංස්ථාව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101711</link>
    <topic>කොළඹ-කටුනායක අධිවේගයේහෙළ ජන ක්‍රීඩා සංස්කෘතිකාංග රැසක්</topic>
    <author>ජයසිරි මුණසිංහ</author>
    <content>හෙළ ජන ක්‍රීඩා සහ සංස්කෘතික, ආගමික අංගවලට මුල් තැන දෙමින් කොළඹ - කටුනායක අධිවේගී මාර්ගය විවෘත කිරීමට පෙර එහි සිරි අසිරිය විඳ ගැනීමට මේ මස 22, 23 හා 24 තෙදින මහජනතාවට ඉඩකඩ සලසා දී ඇත.ඒ අනුව ගම හරහා දිවීම, තිරික්කල් රේස්, පාපැදි තරග, අලි රේස්, ජල ක්‍රීඩා යනාදී හෙළ ජන ක්‍රීඩා, සංගීත ප්‍රසංග ඇතුළු පුළුල් මහජන සහභාගිත්වයක් සහිත ක්‍රියාකාරකම් රැසක් පැවැත්වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 27 වැනිදා උදේ කොළඹ - කටුනායක මාර්ගය විවෘත කෙරේ. ඊට පෙරාතුව පොදු මහජනතාවට මේ මාර්ග‍ෙය් සිරි අසිරිය දැක බලා ගැනීමට මේ ප්‍රජා සහභාගිත්ව වැඩපිළිවෙළ සංවිධානය කළ බව ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා ප්‍රකාශ කෙළේය.කොළඹ - කටුනායක අධිවේගී මාර්ගයේ පෑලියගොඩ, තොරණ හන්දිය, ජා-ඇළ හා කටුනායක හන්දියේ පිහිටි පිවිසුම් මාර්ග හතරින් ම මහජනතාවට මේ ජන ක්‍රීඩා හා සංගීත ප්‍රසංග පැවැත්වෙන ස්ථානවලට එක්විය හැකි සේ මෙය සංවිධානය කළ බව ද නියෝජ්‍ය ඇමැතිවරයා කීය.අධිවේගී සංචාරේ කොළඹ - කටුනායක අධිවේගී මගේ ඇවිද යමු! තේමාව යටතේ ගම්පහ දිස්ත්‍රික් දේශපාලන, රාජ්‍ය හා මහජනතාව සංවිධානය කරන මේ සුවිශේෂී කාර්යය පිළිබඳව ඊයේ (16) සවස ප්‍රවෘත්ති හා ජනමාධ්‍ය අමාත්‍යංශයේ පැවැති විශේෂ සාකච්ඡාව අමතමින් ලසන්ත අලගියවන්න මහතා එසේ කියා සිටියේය.ජනාධිපති මහින්ද රාජපක්ෂ මහතා රටේ තිරසාර දියුණුවට විශාල වැඩකොටසක් ඉටු කරනවා. ආර්ථික සංවර්ධන ඇමැති බැසිල් රාජපක්ෂ මහතා ගම්පහ අපිට විශාල ශක්තියක්, දිරියක් ලබාදෙනවා. මේ නිසා අපි ගම්පහට පමණක් නොවෙයි මුළු රටට ම වැදගත් වන මේ සංවර්ධන ක්‍රියාදාමයේ අසිරිය සතුටින් භුක්ති විඳිමට ඉඩකඩ සැලසීමටයි මෙවන් වැඩපිළිවෙළක් සංවිධානය කළේ, අලගියවන්න මහතා පැහැදිලි කෙළේය.කොළඹ - කටුනායක අධිවේගී මාර්ගය ගමන් ගන්නා සෑම ගමක්, නගරයක්, පළාත් පාලන ආයතන බලප්‍රදේශයක් ම ආවරණය වන පරිදි ජනතා සහභාගිත්වයෙන් ක්‍රියාකාරකම් පැවැත්වෙනවා. රජයේ මැති ඇමැතිවරු, පළාත් සභා මැති ඇමැතිවරු, පළාත් පාලන ආයතනවල ප්‍රධානීහු සියලු දෙනා මේ වැඩපිළිවෙළ සංවිධානය කරනවා. නි. ඇමැතිවරයා කීය.මේ මස 22 උදේ 6.00ට පෑලියගොඩ - කටුනායක පිවිසුම් මාර්ගය අසලින් තරගකරුවන් 500ක් දෙනා සහභාගිවන ගම හරහා දිවීමේ තරගයක් පැවැත්වේ. ජා-ඇළ - කටුනායක හන්දියේදී තරගකරුවන් 1000ක් දෙනා සහභාගි වන ගම හරහා දිවීමේ තරගයට අමතරව කටුනායක සිට ජා-ඇළ දෙසට කි. මී. 5ක ගම හරහා දිවීමේ තරගයට තරගකරුවෝ 1500ක් දෙනා එක්වනු ඇත.එදින සවස ජා-ඇළ - කටුනායකදී තිරික්කල් රේස්, අලි රේස් තරග පැවැත්වේ. ඊට අමතරව බයිසිකල් ‍තරග, සරුංගල් තරග, චිත්‍ර තරග, බෑන්ඩ් ෂෝ ද පැවැත්වේ.මේ දින තුන පුරාම සංගීත ප්‍රසංග පැවැත්වේ.මෙම විශේෂ සාකච්ඡාවට ජනමාධ්‍ය හා ප්‍රවෘත්ති අමාත්‍යංශයේ ලේකම් ‍ආචාර්ය චරිත හේරත්, වරාය හා මහා මාර්ග අමාත්‍යංශයේ ලේකම් රංජිත් පේමසිරි, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ස්වාධීන රූපවාහිනී සේවයේ සභාපති රොස්මන්ඩ් සේනාරත්න, ජාතික රූපවාහිනී සංස්ථාවේ අධ්‍යක්ෂ ජනරාල් චන්ද්‍රපාල ලියනගේ, කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක, ශ්‍රී ලංකා ගුවන් විදුලි සංස්ථාවේ නියෝජ්‍ය අධ්‍යක්ෂ ජනරාල් ටී. ඩී. කේ. ජයන්ත යන මහත්වරු ප්‍රධාන පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310175</link>
    <topic>කෞතුකාගාර හොරකමේ උධෘත තවමත් පොලිස් ‘රයිටරයේ’</topic>
    <author>සිරන්ජනි කුමාරි</author>
    <content>කොළඹ ජාතික කෞතුකාගාරයට අයුතුව ඇතුළු වී එහි පෞරාණික වටිනාකමින් යුතු භාණ්ඩ සොරා ගැනීමේ සිද්ධියට සම්බන්ධ උධෘත නීතිපතිවරයා වෙත ‍යොමු කිරීම සඳහා තවමත් යතුරුලියන අවස්ථාවේ පවතින බවට රහස් පොලිසිය කොළඹ ප්‍රධාන මහේස්ත්‍රාත් ගිහාන් පිලපිටිය මහතාට පෙරේදා (15) දැනුම් දුන්නේ ය.මේ සිද්ධියේ ප්‍රධාන සැකකරු වන "කං ගැට්ටා" නොහොත් ලන්සගේ ප්‍රියන්ත මෙන්ඩිස් නැමැත්තා තවදුරටත් රක්ෂිතබාරයේ තබන ලෙස රහස් පොලිසිය අධිකරණයෙන් ඉල්ලීමක් කළේය.සිද්ධියට සම්බන්ධ රක්ෂිතබාරයේ සිටි සෙසු සැකකරුවන් නීතිපති උපදෙස් අනුව දැනට ඇප මත මුදා හැර සිටී.රහස් පොලිසිය මගින් අත්අඩංගුවට ගනු ලැබු "කං ගැට්ටා‍ "නැමැත්තා අධිකරණයට ඉදිරිපත් කිරිමෙන් අනතුරුව දින 36ක රැදවුම් නියෝග මත රහස් පොලිසියේ රදවා ප්‍රශ්න කොට අධිකරණයට ඉදිරිපත් කොට තිබිණි.තේනුවර ආචාරිගේ කැලුම් , මාගලගේ අජිත් කුමාර, එච්. සුජිව දේශප්‍රිය , කේ නිලන්ති දේශප්‍රිය පෙරේරා , එස්. ජස්ටිනා ඔස්ටිනා පෙරේරා , ආර් . පතිරණ සුරංග ජනකාන්ත හා එල්. පී .ටී. චන්ද්‍රසේකරයන නැමැති සැකකරුවන් මෙසේ ඇප මත මුදා හැර ති‍බේ.උණු කරන ලද රත්රන් බාර් , කළු හා සුදු ගල් අල්ලපු මුද්දක් , චෙසිමන්ට් වර්ගයේ මුදල් නොට්ටු 13ක් (1000- 1, 500-2,100-2, 20-2,10-2,50-3,5-1,) ,විවිධ වර්ගයේ මැණික් 59ක් ද පොලීසිය අත්අඩංගුවට ගෙන ති‍බිණ.කෞතුකාගාරයට අතුළු වු සොරුන් කාසි මැදිරිය , අවි ආයුධ මැදිරිය කඩා රන් ආලේපිත කස්ථාන කඩු 10ක් , කානේලියන් වර්ගයේ මැණික් ඹබ්බවු රන් මුදු 1, රිදි මුදු 18, රන්කාසි 93, රිදි කාසි 50, ඊයම් කාසි 9, නෝට්ටු 34, නුගවෙල අදිකාරම් භාවිතා කළ මැණික් ඹබ්බවු බස්තම් 2, අත් කොටස් 2, නුගවෙල අදිකාරම් භාවිතා කළ රන් නුල් සහිත බඳ පටිය , රන් රිදි කොපු සහිත කඩු 1, මෙසේ සොරා ගෙන තිබිණ.මෙය දණ්ඩ නිති සංග්‍රහයේ 433, 366, හා ‍1982 අංක 12 දරණ පොදු දේපළ පනත යටතේ දඩුවම් ලැබිය හැකි වරදවල් බවට පොලිසිය අධිකරණයට වාර්තා කර තිබිණ. මිට අමතරව සීම් කාඩ් පතක් , තොර බිඩි කොට 5ක් , බොත්තම් 2, හා කෙස් ගස ඉදිරි විමර්ශන සදහා රහස් පොලිසිය නඩු භාණ්ඩ වශයෙන් සිය බාරයට ගෙන තිබිණ.කොළඹ කෞතුගාරය ආරක්ෂක නිළධාරින් 12දෙනෙකු මැදිරි භාරකරුවන් 27දෙනෙකුගෙන් සමන්විත වන අතර පුද්ගලයින්ගේ හැසිරිම් සටහන් වන පරිදි ආරක්ෂක කැමරා පද්ධතියකින් ද සමන්විතය.සිද්ධියට අදාළ සියලු උධෘත නීතිපතිවරයා වෙත යොමු කිරිම සඳහා එය යතුරුලීයන තත්ත්වයේ පවතින බව සලකා බැලු මහේස්ත්‍රාත්වරයා සැකකාර කංගැට්ටා තවදුරටත් මේ මස 29වන දින දක්වා රක්ෂිතබාරයේ තැබිමට නි‍යෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310176</link>
    <topic>පොදු රද මඬුලු සමුළුව සංචාරක කර්මාන්තයට රුකුලක්</topic>
    <author>ඉන්දික පොල්කොටුව</author>
    <content>මෙරට සංචාරක කර්මාන්තය ලොව ඉහළම මට්ටමකට ගෙන ඒමට පොදු රාජ්‍ය මණ්ඩලීය සමුළුව හරහා ජාත්‍යන්තරයට යන සුබදායි පණිවුඩය ඉතාම වැදගත් බව ජන මාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.පොදු රාජ්‍ය මණ්ඩලීය සමුළුවට මෙරටට පැමිණෙන රාජ්‍ය නායකයන් ඇතුළු දූත පිරිස් රට පිළිබඳ ලබා ගන්නා ඉහළ අවබෝධය හා සුන්දරත්වය ඔවුන් විසින්ම ලෝකයට ලබා දීම හරහා ලැබෙන පණිවුඩය තරම් තවත් ඉහළ පණිවුඩයක් නැතැයි ද ඇමැතිවරයා කීය.සංචාරක ව්‍යාපාරයට පාරාදීසයක් වන අප රටට මිලියන 2.5ක සංචාරක ඉලක්කයක් ජය ගැනීමට ලැබෙන කදිම අවස්ථාවක් මේ සමුළුවෙන් උදාවන බවත් මෙරට සංචාරක ව්‍යාපාරය වෙනුවෙන් හෝටල් කාමර 14,000ක් අලුතින් ඉදිවන බවත් හෙතෙම පැවැසීය.ශ්‍රී ලංකාවට යන්නේ නම් එහි වගකීම රටක් ලෙස භාර ගැනීමට නොහැකි බැව් ඇතැම් රටවල් එම රටවල ජනතාවට දැනුම් දුන් යුග පැවැති නමුත් මෙවර සමුළුවට පැමිණෙන නායකයන් රටෙහි තත්ත්වය තමන් විසින්ම දැකගෙන තම රටවල ජනතාවට පෙන්වා දීම ඉතා වැදගත් වනු ඇති බවත් රඹුක්වැල්ල මහතා කීය‍.පොදු රාජ්‍ය මණ්ඩලයට අයත් නොවන රටවල් ඇතුළු ලොව පුරා රටවල ව්‍යාපාරිකයන් දස දහසක පිරිසක් මෙරට ව්‍යාපාරික සමුළුවට පැමිණිම හරහා ලෝකයට ලැබෙන පණිවුඩය ද මෙරට සංචාරක ව්‍යාපාරයට ලැබෙන ඉහළම දායකත්වයන් බවත් ඇමැති රඹුක්වැල්ල මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310177</link>
    <topic>එකම අංකයෙන් කිහිපදෙනකුට හැඳුනුම්පත්</topic>
    <author>විජයානි එදිරිසිංහ</author>
    <content>පුද්ගලයන් ලියාපදිංචි කිරීමේ කාර්යාලයේ හැඳුනුම්පත් අංක ලේඛන ගත කිරීමට වසර ගණනාවක් තිස්සේ යොදාගෙන ඇත්තේ රූල් නැති ලෙජර් බැවින් එම ලෙජර්වල හැඳුනුම්පත් අංක සහ නම් පිළිවෙළකට ඇතුළු නොකිරීමේ වරද හේතුවෙන් එකම හැඳුනුම්පත් අංකය කිහිප දෙනකුට ලබාදීමට හේතුව වී ඇති බව හෙළි වී තිබේ.එකම හැඳුනුම්පත් අංකය කිහිප දෙනකුට ලබාදීමේ වරද නිසා විවිධ අපහසුතාවලට මුහුණ දෙන පුද්ගල සංඛ්‍යාව ශීඝ්‍රයෙන් ඉහළ යමින් පවතී‍.බැංකු ක්ෂේත්‍රයේ ගනුදෙනුවල යෙදෙන ගනුදෙනුකරුවන් දහස් ගණනකට ඇතිවී තිබෙන මේ දුෂ්කරතාව මගහරවා ගැනීමට ණය තොරතුරු කාර්යාංශය පවා විවිධ වැඩපිළිවෙළ අධ්‍යයනය කරමින් සිටියි.කිසි දිනෙක බැංකුවකින් ණය මුදලක් ඉල්ලා නොමැති ගනුදෙනුකරුවෝ පවා මේ හැඳුනුම්පත් දෝෂය නිසා බැංකුවලට ණය නොගෙවා පොලු තැබූ පුද්ගලයෝ (Black List) බවට පත්ව සිටිති‍.එබැවින් බැංකු සංගම් හරහා එම බැංකුවලින් ණය ලබාගෙන ඇති පුද්ගලයන්ගේ වෙන වෙනම තොරතුරු ලබාගෙන ණය ගත් නොගත් පිරිස හඳුනාගෙන වෙනම දත්ත රැස් කර ගැනීමේ වැඩපිළිවෙළෙක් ක්‍රියාත්මක කිරීමට ද පියවර ගනිමින් සිටියි.පුරවැසි හැඳුනුම්පත් කාර්යාලයේ නව කොමසාරිස් ජනරාල්වරයාගේ යෝජනාවක් මත හැඳුනුම්පත් අංක නිවැරදි කර එම පුද්ගලයාට සහ ආයතන 11කට දැනුම් දීම කළත් ප්‍රායෝගිකව එම පුද්ගලයන්ට විවිධ ගැටලු ඇතිවී ඇතැයි කියයි.රූල් නැති ලෙජරවල හැඳුනුම්පතට අදාළ තොරතුරු වැරදි පේළියට සටහන් කිරීම පසුගිය වසර 30ක පමණ කාලයක තිස්සේ සිදුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310178</link>
    <topic>පොලිස් ලොක්කන් 9කට මාරුවීම්</topic>
    <author>චන්ද්‍රිකා පෙරේරා</author>
    <content>පොලිස් මාධ්‍ය ප්‍රකාශක හා කොළඹ වංචා විමර්ශන අංශයේ අධ්‍යක්ෂ ඇතුළු ජ්‍යෙෂ්ඨ පොලිස් අධිකාරිවරු හතරක් සහ පොලිස් අධිකාරිවරුන් පහක් ඇතුළු නවදෙනකු ඊයේ (16) සිට වහාම ක්‍රියාත්මක වන පරිදි පොලිස්පතිවරයා විසින් මාරුකර යවා තිබේ.මේ අනුව අම්පාර කොට්ඨාසයේ රාජකාරියේ යෙදී සිටි ජ්‍යෙෂ්ඨ පොලිස් අධිකාරි අජිත් රෝහණ මහතා පොලිස් මහජන සම්බන්ධතා අංශයේ අධ්‍යක්ෂ හා පොලිස් මාධ්‍ය ප්‍රකාශක ‍ලෙස පත්කර ඇත. .ජ්‍යෙෂඨ පොලිස් අධිකාරි එම්.එච්.කේ.බී.මහගෙදර මහතා නුවරඑළිය සිට අම්පාර කොට්ඨාසයට ද ජ්‍යෙෂ්ඨ පොලිස් අධිකාරි එස්.සී.මැදවත්ත මහතා මාතලේ සිට පොලිස් අභ්‍යාස විද්‍යාලයට ද කොළඹ වංචා විමර්ශන අංශයේ අධ්‍යක්ෂකව සිටි ජ්‍යෙෂ්ඨ පොලිස් අධිකාරි කේ.පී.පාලිත ප්‍රනාන්දු මහතා මාතලේ කොට්ඨාසයට ද මාරුකර ඇති බව පොලිස් මූලස්ථානය සඳහන්කරයි.පොලිස් මහජන සම්බන්ධතා අංශයේ අධ්‍යක්ෂ හා පොලිස් මාධ්‍ය ප්‍රකාශක ලෙස කටයුතු කළ පොලිස් අධිකාරි බුද්ධික සිරිවර්ධන මහතා බණ්ඩාරවෙල පොලිස් මහජන සම්බන්ධතා අංශයට මාරුකර යවා තිබේ.පොලිස් අධිකාරි ජී.‍ටී.ඩී.විජේසිංය මහතා බණ්ඩාරවෙල කොට්ඨාසයේ සිට මාන්කුලමට ද පොලිස් අධිකාරි එස්.ඒ.අබේවික්‍රම පුත්තලම සිට නුවරඑළිය කොට්ඨාසයට ද බී.ආර්.එස්.ආර්. නාගහමුල්ල මහතා අපරාධ පරීක්ෂණ දෙපාර්තමේන්තුව සිට පුත්තලමටද කොළඹ වංචා විමර්ශන අංශයේ වැඩබලන අධ්‍යක්ෂ ලෙස සිටි පොලිස් අධිකාරි කේ.ජී.ඒ.අල්විස් මහතා එහි අධ්‍යක්ෂ ලෙස ද පත්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n1310179</link>
    <topic>ශ්‍රී ලංකාවේ උද්ධමනය පහළ මට්ටමක</topic>
    <author>මහින්ද අලුත්ගෙදර</author>
    <content>ගත වූ මාස 56ක කාලයේ දී උද්ධමනය තනි අංකයක පවත්වාගෙන යාමට ශ්‍රී ලංකාවට හැකිව තිබෙන බව ශ්‍රී ලංකා මහ බැංකුව පවසයි.එය මේ දක්වා ක්‍රියාත්මක කළ ප්‍රතිපත්තිවල සාර්ථකත්වය සහ විචක්ෂණශීලී ඉල්ලුම් කළමනාකරණ ප්‍රතිපත්තිය මෙන්ම සැපයුම් අංශයේ වැඩිදියුණුවෙහි ප්‍රතිඵලයක් බව ද මහ බැංකුව පෙන්වා දෙයි. පසුගිය සැප්තැම්බර් මාසයේ මෙරට මතුපිට උද්ධමනය සියයට 6.2ක් වූ අතර මූලික උද්ධමනය එහි අවම අගය ලෙස සියයට 3.0 දක්වා පහත වැටී තිබේ.අන්තර්ජාතික වෙළඳ භාණ්ඩ මිල ගණන් ඉහලයාම සීමාවීම, දේශීය සැපයුම් අංශයේ පීඩනයන් පහළයාම මෙන්ම ඉල්ලුමෙන් ඇදුණු උද්ධමනාත්මක පීඩන මනා ලෙස පාලනයවීම හමුවේ උද්ධමනය පිළිබඳ ඉදිරිදැක්ම අඛණ්ඩව හිතකර වන බවද ශ්‍රී ලංකා මහ බැංකුව පවසයි.දේශීය සහ විදේශීය වශයෙන් පවතින වත්මන් පසුබිම තුළ උද්ධමනය සහ උද්ධමනය පිළිබඳ ඉදිරිදැක්ම හිතකර තත්ත්වයක පවතින බැවින් ශ්‍රී ලංකා ආර්ථිකය සිය පූර්ණ විභවතාවයට ළඟාවීමට සහ එළඹෙන2014 වර්ෂයේදී ආර්ථිකය ඉහළ වර්ධන මාවතකට ගෙනයාමට අවශ්‍ය සවිබල ලබාදීම සඳහා මුදල් ප්‍රතිපත්තිය තවදුරටත් ලිහිල් කිරීමේ අවකාශ පවතින බවද එම බැංකුව සදහන් කරයි.ඒ අනුව පසුගිය 14දා පැවති මුදල් මණ්ඩල රැස්වීමේදී ප්‍රතිමිලදී ගැනුම් අනුපාතිකය සහ ප්‍රතිවිකුණුම් අනුපාතිකය පිළිවෙළින් පදනම් අංක 50කින් පහළ දැමීමට තීරණය කොට ඇති අතර එතැන් සිට බලපැවැත්වෙන ප්‍රතිමිලදී ගැනුම් අනුපාතිකය සියයට 6.5ක් ලෙස සහ ප්‍රතිවිකුණුම් අනුපාතිකය සියයට 8.5ක් ලෙස පවතින බවද ශ්‍රී ලංකා මහබැංකුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101712</link>
    <topic>කුරුඳු පොලුවලින් පහර දී දේශපාලන පක්ෂවල මතවාද නතර කරන්න එපා</topic>
    <author>ජස්ටින් කොඩිකාර මාතර දිසා විශේෂ</author>
    <content>යම් තනතුරක් ලැබුණම නමේ මුලට ගරු හෝ අගට තුමා ලෙස යොදාගැනීමට වඩා විය යුත්තේ හිමිවු තනතුරෙන් මහජනතාවට සේවය කිරීම බව යෞවන කටයුතු හා නිපුණතා සංවර්ධන ඇමැති ඩලස් අලහප්පේරුම මහතා පැවැසීය.ඇතැම් අය එම වචන එක්කර ගන්නවා මිසක් කිසිඳු සේවාවක් නොකරන බව හෙතෙම කීවේය.තැපැල් සේවා නියෝජ්‍ය ඇමැති ධූරයට පත් පාර්ලිමේන්තු මන්ත්‍රි සනත් ජයසූරිය මහතා පිළිගැනීම වෙනුවෙන් මාතර උයන්වත්ත ක්‍රීඩාංගණයේ ඉකුත් දා(15) පැවැති උත්සවයකට එක්වෙමින් ඇමැතිවරයා එසේ ප්‍රකාශ කෙළේය.දිස්ත්‍රික් සංවර්ධන කමිටුවේ සභාපතිවරයා ලෙස කළ සේවාව තව තවත් පුළුල්ව සිදුකිරීමේ අරමුණින් ජනාධිපතිතුමන් විසින් පාර්ලිමේන්තු මන්ත්‍රීවරුන්ට නියෝජ්‍ය ඇමැතිකම් ලබාදුන් බවද ඒ මහතා කියා සිටියේය.නව නියෝජ්‍ය ඇමැති ධූරයට පත් සනත් ජයසූරිය මහතා දේශපාලනයට පැමිණීමට කලින් ලෝක පූජිත ක්‍රිකට් ක්‍රීඩකයෙක් ලෙස ලෝකයම හඳුනාගෙන සිටී බව පැවසු අලහප්පෙරුම මහතා එහෙත් ඔහු ඔළුව උදුම්මා ගැනීමක් හෝ නම මුල අගට විශේෂණ පද එකතු කර ගැනීමක් සිදු නොකළ බව පැවැසීය .පරමාදර්ශී දේශපාලන නායකයකු හැටියට අවශ්‍ය ධෛර්යය ශක්තිය ලැබී මාතර ඵෙතිහාසික දේශපාලන ධජය අතට ගෙන ඉදියට යන්න අපි සැවෝම එතුමන්ට සුබ පතන බවද ඇමැතිවරයා කියා සිටියේය.ඇමැති ඩලස් අලහප්පෙරුම මහතා මෙසේද ප්‍රකාශ කෙළේය. මඩේම ඉපදි මඩේම ලැඟ මඩකරියන් ලෙස දේශපාලනය කරන පිරිසක් අද මාතර සිටිනවා. ජනතාව එය අනුමත කරන්නේ නැහැ.ඒ හැරත් මාතර දේශපාලන ශුද්ධ භූමියක්, එය කිලිටි කරන්න දෙන්න බැහැ. මොකඳ පසුගියදා ඇති වු ගැටුම නිසා අපේ මාතර අභිමානයට කැළලක් එක්වුණා . රූපවාහිනී නාලිකා, පුවත්පත්වලින් සමස්ත රටත් ලෝකයාත් එය දැක්කා. එම නිසා එවැනි දේ අතහැර ප්‍රජාතන්ත්‍රවාදී දේශපාලනයට එක්වෙන්නැයි ඔවුන්ගෙන් ඉල්ලා සිටිනවා .ඕනෑම දේශපාලන පක්ෂයකට මාතර දේශපාලනයේ යෙදෙන්න අයිතියක් තිබෙනවා. අපි සියලු මතවාද ඉවසා කටයුතු කළ යුතුයි. එසේ නොමැතිව කුරුඳු පොලුවලින් ගහලා එවැනි දේ නතර කරන්න එපා. එජාපය අපේ රටේ තියෙන ප්‍රධාන පක්ෂයක්, නිදහස දිනාගන්න පෙරමුණ ගත්තේ එම පක්ෂයයි. නමුත් අද වෙන කොට එම පක්ෂයේ නායකත්වයට බරපතළ ප්‍රශ්න හටගෙන තිබෙනවා. එයට විසඳුම් දෙන්න පහසු නැහැ. එක්කෝ ප්ලාස්ටික් සැත්කම් පිළිබඳ විශේෂඥ වෛද්‍යවරුන් දෙදෙනෙකු හිටියොත් යම් දෙයක් කළ හැකියි.තැපැල් සේවා නියෝජ්‍ය අමැති සනත් ජයසූරිය මහතා-මාතර දිස්ත්‍රික්කයේ ජනතාව මා කෙරෙහි තැබූ විශ්වාසයේ ප්‍රතිඵල අද මට ලැබී තිබෙනවා. මා කිසිදා මුල අමතක කර නැහැ. කරන්නෙත් නැහැ.ඒ නිසා ක්‍රිකට් ක්‍රීඩාවේදි පූර්ණ ජනතා සහාය ලැබුණ වගේම දේශපාලනයේදිත් පූර්ණ සහාය ලබාදෙන්න කියා ඉල්ලා සිටිනවා. වසර ගණනාවත් මා ගතකළ ක්‍රීඩා ජිවිතයේදිත් දේශපාලනයට පැමිණ ගතකළ වසර කිහිපයේදි මා බොහෝ දේ ඉගෙන ගත්තා. අපි ජ්‍යෙෂ්ඨයන්ට ගරු කළ යුතුයි. ඩලස් අලහප්පෙරුම මහතා සුවිශේෂී නායකත්වයක් අපට ලබාදෙනවා.එතුමාට අපේ ගෞරවනීය ස්තූතිය පුදකර සිටිනවා.තිස් අවුරුදු කුරිරු යුද්ධය අවසන් කර සාමකාමී රටක් ගෙඩනඟා ඉතිහාසයේ නොවුවිරු සංවර්ධනයක් සිදුකරන ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා නිදහස් පක්ෂය සමඟ වැඩ කරන්න ලැබීම මා ලැබු භාග්‍යයක් යයිද කිවේය.මේ අවස්ථාවට මහා සංඝරත්නය, වෙනත් ආගමික ජුජකවරුන්, මාතර පුරපති සෝසින්ද්‍ර හඳුන්ගේ, නියෝජ්‍ය පුරපති රංජිත් යසරත්න මහත්වරුන් ප්‍රමුඛ දේශපාලන නායකයන්, නිලධාරීහු රැසක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101713</link>
    <topic>ඉල්ලීම් නොදුන්නොත් 30දායින් පසු දැඩි වෘත්තීය ක්‍රියා මාර්ගයකට යනවා</topic>
    <author>අමිල ප්‍රභාත් වනසිංහ</author>
    <content>රාජකාරි බාධා හා ප්‍රවාහන සඳහා මාසික ගෙවිමී සහ අතිකාල දීමනා ඇතුළු තම ඉල්ලීම් ලබා නොදුන්නොත් ලබන 30දායින් පසු දැඩි වෘත්තීය ක්‍රියා මාර්ගයක් සිදු කිරීමට සුදානම් බව හෙද පරිපුරක අතුරු වෛද්‍ය සේවාවන්ගේ ඒකාබද්ධ බලමණ්ඩලය අවධාරණය කරයි.රජයේ ඹෟෂධවේදින්ගේ සංගම‍යේ ප්‍රධාන ලේකම් අජිත් පී තිලකරත්න, වෛද්‍ය රසායනාගාර කාර්මික විද්‍යා සංගමයේ සභාපති ජානක නිශාන්ත, රජයේ හෙද නිලධාරින්ගේ සංගමයේ සභාපති සමන් රත්නප්‍රිය යන මහත්වරුන්ගේ ප්‍රධානත්වයෙන් පෙරේදා සවස පැවති මාධ්‍ය හමුවේදි මේ බව සදහන් කළේය.මෙහිදි රාජකාරී බාධා හා ප්‍රවාහන දීමනා ලෙස මාසිකව රුපියල් 10000 දිමනාවක් ලබා ගැනීම, ආරම්භක ශ්‍රෙණියේ අතිකාල දීමනාව පැයකට රුපියල් 200ක් ලෙස වැඩිකිරිම, පළමු විශේෂ ‍ ශ්‍රේණියේ සන්නිවේදන දීමනා ලෙස රුපියල් 4000ක් ලබාගැනිම මෙන්ම‍ පළමු හා විශේෂ ශ්‍රේණි‍යේ නිලධාරින්ට තීරු බදු රහිත වාහන බලපත්‍ර ලබාගැනීම, වැටුප් විසමතා නිවැරැදි කරන ලෙසත් එම සංගමය ඉල්ලීම් කර සිටී.මීට පෙර සෞඛ්‍ය අමාත්‍යංශය හා අදාළ අංශ නිලධාරින් දැනුවත් කර ඇති නමුත් තවමත් සිය ඉල්ලිම් ඉටු නොවු බවත් මේ බව සිය සාමාජිකයන් දැනුවත් කිරීම පළාත් මට්ටමින් ආරම්භ කර ඇතැයි රජයේ ඹෟෂධවේදින්ගේ සංගමයේ ප්‍රධාන ලේකම් අජිත් පී තිලකරත්න මහතා සදහන් කරයි.ඒ අනුව පළමු පියවර ලෙස උතුරු මැද පළාතේ ‍රෝහල්වල සාමාජිකයින් දැනුවත් කිරිම පෙරේදා අනුරාධපුරයෙන් ආරම්භ කළ අතර ඉදිරියේදි ගාල්ල, රත්නපුර, කළුබෝවිල, මහ නුවර, කුරුණැගල, රාගම, හා කොළඹ ජාතික රෝහලේදි සිදු කිරිමට කටයුතු යොදා ඇත ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101714</link>
    <topic>මිහින්තලය අභය භූමියේ වන සතුන් දඩයම ඉහළ ගිහින්</topic>
    <author>අනුරාධපුර - මධ්‍යම විශේෂ</author>
    <content>දේවානම්පියතිස්ස රජතුමා විසින් දෙවරක් අභයභූමියක් ලෙස ප්‍රකාශයට පත්කළ බව කියන මිහින්තලය අභය භූමියේ ගස් කැපීම් හා වන සතුන් දඩයම විශාල වශයෙන් ඉහළ ගොස් ඇති නිසා ඒ සම්බන්ධයෙන් අවධානය යොමු කරන ලෙස ඉල්ලමින් මිහින්තලා රජ මහ විහාරයේ විහාරාධිපති හිමියන් වනජීවි සම්පත් අමාත්‍යවරයාට ලිපියක් යොමු කර තිබේ.ඉංග්‍රීසි ජාතිකයන් ලංකාව පාලනය කරන සමයේ පවා මිහින්තලා අභය භූමියේ වෙඩි තැබීම තහනම් යන පුවරු සවිකර ඇති ආකාරය අදටත් දැකිය හැකියි.අභය භූමිය තුළ ඇති අනවසර නිවාස සියලු ස්ථීර තාවකාලික වෙළෙඳුන් සුදුසු ස්ථානයකට යොමු කර මෙම පින්බිම රැක ගැනීමට කටයුතු කරන ලෙස විහාරාධිපති හිමියන් අමාත්‍යවරයාට යැවු ලිපියේ වැඩිදුරටත් සදහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101715</link>
    <topic>සංචාරක ව්‍යාපාරයට නවෝදයක්: නව හෝටල් කිහිපයක් සංචාරකයන්ට</topic>
    <author>මහින්ද අලුත්ගෙදර</author>
    <content>සංචාරක කලාපයන්හි අලුතින් ඉදිකළ නව ආරක හෝටල් කිහිපයක් එළඹෙන දෙසැම්බර් මාසයේදී විවෘත කිරීමට ආර්ථික සංවර්ධන අමාත්‍යාංශය සැලසුම්කර තිබේ.මෙරට සංචාරක ව්‍යාපාරයේ නවෝදයක් ඇති කරමින් එළඹෙන 2016 වනවිට ශ්‍රී ලංකාවට පැමිණීමට අපේක්ෂිත විදේශ සංචාරකයින් සදහා අලුතින් හෝටල් කාමර 50,000 ක් ඉදිකිරීමේ වැඩසටහන මේ වනවිට ඉතාම සාර්ථකව ක්‍රියාත්මක වන බව ආර්ථීක සංවර්ධන ඇමැති බැසිල් රාජපක්ෂ මහතා පවසයි.ඒ ය‍ටතේ අලුතින් ඉදිකරන ලද සීගිරිය අලියා රෙෂෝට් ඇතුළු නව ආරක සංචාරක නිවාඩු නිකේතන රැසක් ලබන දෙසැම්බර් මාසය වනවිට විවෘත කිරීමට නියමිත අතර එම හෝටල්වලින් බොහෝමයක් ත්‍රීකුණාමලය, කුච්චවේලි සහ මඩකළපුව පාසිකුඩා සංචාරක කලාපයන්ට අයත් ජනප්‍රිය සංචාරක ප්‍රදේශයන් සහ ඒ අවට පිහිටා තිබේ.ආර්ථික සංවර්ධන ඇමැති බැසිල් රාජපක්ෂ මහතාගේ මඟ පෙන්වීම යටතේ සංචාරක ක්ෂේත්‍රයේ පස්වසරක මූලික සැලසුම් මෙම ජයග්‍රහණයන්ට හේතුවූ බව සීගිරිය නවතම හෝටලය වන අලියා නිවාඩු නිකේතනයේ සභාපති චන්ද්‍රා වික්‍රමසිංහ මහතා පවසයි. අක්කර 22ක භුමි භාගයක ඉදිකරන අලියා හෝටලය සඳහා වැයකර ඇති මුළු මුදල අමෙරිකානු ඩොලර් මිලියන 78ක් වන අතර ප්‍රදේශයේ රැකියා විරහිත තරුණ තරුණියන් 220 කට සෘජු රැකියා සහ 500 කට වක්‍ර රැකියා හිමිවනු ඇත.සංචාරක ව්‍යාපාරය රටේ සෑම ජනතාවගේ දියුණුව ඉලක්ක කරගනිමින් සංවර්ධනය කිරීම රජයේ අරමුණ බවද ප්‍රධාන වශයෙන් සංචාරක ව්‍යාපාරයේ සිදුකරන සංවර්ධනය වෙමින් පවතින රටවල් බොහෝමයක් තම රටේ දිළිදුබව තුරන් කිරීම සඳහා සංචාරක ව්‍යාපාරය යොදා ගන්නා බවද ආර්ථික සංවර්ධන ඇමැති බැසිල් රාජපක්ෂ මහතා පෙන්වාදෙයි.වසර 2016 වනවිට සංචාරකයින් ලක්ෂ 25ක ප්‍රමාණයක් මෙරටට ආකර්ෂණය කරගැනීමේ වැඩසටහන යටතේ රජයේ අපේක්ෂිත ඉලක්කයන් පසුකරමින් වසර 2012 දී මෙරටට පැමිණි සංචාරකයින් සංඛ්‍යාව දස ලක්ෂය ඉක්මවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101716</link>
    <topic>පොළොන්නරුවේ ජලාශවල ජල මට්ටම පහළ බසී</topic>
    <author>නුවන් කොඩිකාර</author>
    <content>වාරිමාර්ග දෙපාර්තුමේන්තුවට අයත් ජලාශවල ජල මට්ටම එහි සමස්ත ධාරීතාවෙන් 40% ක් දක්වා පහත බැස තිබේ. පොළොන්නරුව දිස්ත්‍රික්කයේ ජලාශවල ජල මට්ටම් බොහෝ සෙයින් පහළ ගොස් ඇති බව වාරිමාර්ග දෙපාර්තමේන්තුවේ ජල කලමනාකරණ අංශයශය පවසයි.මේ හේතුවෙන් මහකන්නයේ වගා කටයුතු ලබන මස පළමු වනදායින් පසු ආරම්භ කරන ලෙස ගොවීන්ට උපදෙස් ලබාදී ඇති බව එම දෙපාර්තුමේන්තුව සඳහන් කරයි. අපේක්ෂිත පරිදි වැසි නොලැබුණහොත් මහ කන්නයේ වගා කටයුතු අර්බුදයකට ලක්විය හැකි බවද වාරිමාර්ග දෙපාර්තමේන්තුවේ ජල කලමනාකරණ අංශයේ පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101717</link>
    <topic>දේශපාලනඥයන්ගේ කතාවලට ඇතැම් මාධ්‍ය දෙන ප්‍රසිද්ධිය වැඩියි</topic>
    <author>සුභාෂීණී සේනානායක</author>
    <content>දේශපාලනඥයින් කියන ඇතැම් ප්‍රකාශ සඳහා ඇතැම් මාධ්‍යයන් වැඩි ප්‍රසිද්ධියක් ලබා දෙන බවත් රටේ සිදුකරන සංවර්ධනය සම්බන්ධයෙන් ලබා දෙන්නේ මාධ්‍යයේ සුළු ඉඩ ප්‍රමාණයක් බවත් ඌව පළාත් මහ ඇමැති ශෂින්ද්‍ර රාජපක්ෂ මහතා පවසයි .ඇමැතිවරයකු හෝ මන්ත්‍රීවරයකු සිදු කරන ප්‍රකාශයක එක් වචනයක් අල්ලාගෙන මාධ්‍ය‍ය විශාල ප්‍රචාරයක් ලබාදෙන්නේ වාණිජ පරමාර්ථයෙන් බව කී මහ ඇමැතිවරයා කුමන පරමාර්ථයෙන් ප්‍රවෘත්ති ලබා දුන්නද ඒවායෙන් රටට හානියක් නොවන තත්ත්වයේ තිබිය යුතු යැයිද කීවේය.ඌව පළාත් මහ ඇමැති ශෂින්ද්‍ර රාජපක්ෂ මහතා මේ බව පැවසුවේ රජයේ ප්‍රවෘත්ති දෙපාර්තමේන්තුව සංවිධාන කළ මොණරාගල දිස්ත්‍රික් සංවර්ධනය සම්බන්ධයෙන් මාධ්‍යවේදීන් දැනුවත් කිරිමේ මොණරාගල සන්ශයින් හෝටලයේ පැවැති වැඩමුළුවකට එක් වෙමිනි .එහිදී ඒ මහතා මෙසේද කීය.මො‍ණරාගල කියන්නේ අති දුෂ්කරව පැවැති දිස්ත්‍රික්කයක් .මේ තරම් කෙටි කාලයක් තුළදී මේ දිස්ත්‍රික්කය සංවර්ධනය කරන්නට දායකවීමත් ලැබු භාග්‍යයක් කොට මා සලකනවා. උතුරේ මෙන්ම කිසිම දිස්ත්‍රික්කයක ජීවත්වන ජනතාව 13 වන සංශෝධනය ක්‍රියාත්මක කරන්න කියා ඉල්ලන්නේ නෑ . ඔවුන්ට ඕනෑ එදා සිටි තත්ත්වයට වඩා උසස් ‍ලෙස අද ජීවත් වීමට අවශය පරිසරය උදාවෙනවා දැකීමයි.13 වන සංශෝධනය අවශ්‍ය වන්නේ දේශපාලන බල ලෝභීන් පිරිසකටයි .මින් කිසිදු ජන කොටසකට සෙතක් වන්නේ නෑ. ඒ නිසයි ජනතාව 13 වන සංශෝධනය ඉල්ලන්නේ නැත්තේ. මා 2009 වසරේ අගෝස්තු 08 වනදා මහ ඇමැති ධූරයේ වැඩ භාර ගත්තා.ඉන් පසු මෙම පළාත දියුණු කිරිම උදෙසා කෙටි, මධ්‍ය හා දිගුකාලීන වැඩසටහන් හඳුනාගෙන ඒවා ක්‍රියාත්මක කිරිම සිදු කළා. අද වන විට ඉන් බොහෝ ප්‍රමාණයක් ඉටු කර ගැනීමට හැකි වී තිබෙනවා .මේ සඳහා මධ්‍යම රජය, රාජ්‍ය නොවන ආයතන සහ පෞද්ගලික ව්‍යාපාර හිතවතුන් මේ වැඩපිළිවෙළ සාර්ථක කරගන්නට උපකාර කළා .ජනාධිපති මහින්ද රාජපක්ෂ මහතාගේ උපදෙස් මෙන්ම සෘජු මැදිහත්වීම අපිට ලැබුණා .ජනතාවට අවශ්‍ය දේ තමයි අපි සියලු දෙනා එක්වී අවබෝධයෙන් ඉටු කළේ.මොණරාගල දිස්ත්‍රික්යේ විදුලිය ලබා ගැනීමේදී බදුල්ල, අම්පාර,රත්නපුර සහ හම්බන්තොට කොටස් ලෙසයි ලැබෙන්නේ.2009 ඔක්තෝම්බර් මාසයේ ඌව උදානය මගින් සියයට 56ක් වූ විදුලිය ලබාදීම සියයට 82ක් දක්වා වැඩි පිරිසකට විදුලිය ලබා දීමට අපිට හැකි වුණා.මේ සඳහා රුපියල් මිලියන 5600ක් වැය කළා.විදුලිය ගෙන යාමට අසීරු උස්බිම් ගොඩ බිම් සඳහා සූර්ය කෝෂ හරහාත් වෙනත් ක්‍රම හරහාත් විදුලිය ලබා දුන්නා .පානීය ජල ගැටලුවට ස්වාභාවික ජල උල්පත් භාවිතා කර රජය ලබාදීමට පියවර ගත් අතර දැයට කිරුළ වැඩසටහන මගින් මෙම ප්‍රදේශයේ ශීඝ්‍ර සංවර්ධනයක් සිදු කරලීමට හැකි වුණා.මහා මාර්ග යටිතල පහසුකම් මෙන්ම ‍රෝහල් , මහින්දෝදය විද්‍යාගාර සහිත පාසල් ඉදිකරලීමත් ගෙවුණ වසර කිපය තුළ අපිට හැකිවුණා .මොණරාගල දිස්ත්‍රික් සහකාර ලේකම් ඊ කේ ඒ සුනීතා මහත්මිය: -මෙම දිස්ත්‍රික්යේ සිදුවී ඇති සංවර්ධනය රටට පෙන්වන්නට ක්‍රියා රිම අගය කරනවා . මොණරාගල කියන්නේ ඉතාම දුෂ්කර දිස්ත්‍රික්කයක් .වසර ගණනාවක් පුරා නොකෙරුණු සංවර්ධනයක් පසුගිය වසර කීපය තුළ සිදු කෙරුණා . ඒ සම්බන්ධයෙන් ජනාධිපති මහින්ද රාජපක්ෂ මහතා ප්‍රමුඛ රජය මෙන් මහ ඇමැති ශෂින්ද්‍ර රාජපක්ෂ මහතා ඇතුළු විශාල පිරිසකගේ දායකත්වය ලැබුණා .මෙම අවස්ථාවට එක් වූ පොල් සංවර්ධන ඇමැති ජගත් පුෂ්පකුමාර මහාතගේ සම්බන්ධීකරණ ලේකම් ජී එස් ටී දයාරත්න, ආචාර්ය ඩී එම් කරුණාරත්න,මොණරාගල දිස්ත්‍රික් සැළසුම් අධ්‍යක්ෂ නීල් ප්‍රනාන්දු මහත්වරු ද අදහස් දැක්වූහ. මොණරාගල දිස්ත්‍රික් ප්‍රාදේශීය මාධ්‍යවේදීන් විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101718</link>
    <topic>ඩෙංගු මර්දනයට රාජ්‍ය නායක ප්‍රධාන‍ත්වයෙන්බළකායක් පිහිටුවා ඇති එකම රට ශ්‍රී ලංකාවයි</topic>
    <author>සන්ධ්‍යා කරුණාරත්න</author>
    <content>‍රාජ්‍ය නායකයකුගේ ප්‍රධාන‍ත්වයෙන් ඩෙංගු මර්දනය සඳහා බලකායක් පිහිටුවා ඇති ලෝකයේ එකම රට ශ්‍රී ලංකාව බව සෞඛ්‍ය ඇමැති මෛත්‍රීපාල සිරිසේන මහතා පවසයි. ජනාධිපති මහින්ද රාජපක්ෂ මහතාගේ ප්‍රධානත්වයෙන් පිහිටුවා ඇති ජනාධිපති ඩෙංගු කාර්ය සාධක බලකාය මඟින් පසුගිය කාලයේ දී ඩෙංගු මර්දන කටයුතු සාර්ථකව සිදු කර ගැනීමට හැකි වූ බව ද ඇමැතිවරයා කීය.ඩෙංගු රෝගයේ නව ප්‍රවනතා සම්බන්ධයෙන් පැවැත්වූ ජාත්‍යන්තර සම්මන්ත්‍රණය අමතමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී ඇමැතිවරයා මේ බව ‍ඊයේ (16) පැවැසුවේය.මේ සමුළුව සඳහා සිංගප්පූරුවේ ඩියුක් විශ්ව විද්‍යාලයේ මහාචාර්ය ඩියුන් ගබ්ලර්, ස්වීඩනයේ UMEA සරසවියේ ආචාර්ය ඒ. විල්බර් ස්මිත් , ආචාර්ය පීටර් බයස් , ප්‍රංශයේ පාශ්චර් ආයතනයේ ආචාර්ය පෝල් රෙයිටර් , එක්සත් රාජධානියේ ඔක්සිටෙක් ආයතනයේ ආචාර්ය කෙවින් ජෝර්මන් , ජර්මනියේ හයිඩල් බර්ග් විශ්ව විද්‍යාලයේ ආචාර්ය වැලරී ලොයිස් , ආචාර්ය යේසින් ටෝෂන් එක්සත් රාජධානියේ ටුවිස්ට් ඩී. එක්ස් ආයතනයේ ආචාර්ය ඩේවිඩ් බ්රූක්ස් යන මහත්ම මහත්මීහු එම රටවල් නියෝජනය කරමින් පැමිණ සිටියහ.ඩෙංගු මර්දන කටයුතු සඳහා අන්තර් අමාත්‍යාංශ කමිටුව පිහිටුවා මදුරු මර්දන කටයුතු සාර්ථකව සිදු කර ගැනීමට හැකි වූ බව ද ඇමැතිවරයා පැවැසීය. පසුගිය වසරට සාපේක්ෂව මේ වසරේදී ඩෙංගු රෝගීන්ගේ වාර්තා වීම අඩු වී ඇති බවත් මරණ සංඛ්‍යාව අවම වී ඇති බවත් ඇමැතිවරයා මෙහිදී මතක් කළේය.රෝගීන්ගේ මරණ සංඛ්‍යාව අඩු කිරීම සම්බන්ධයෙන් විශේෂඥ වෛද්‍යවරුන්, හෙද හෙදියන් ඇතුළු සියලුම සෞඛ්‍ය කාර්ය මණ්ඩලවලට ගෞරවය හිමි විය යුතු බව ද ඇමැතිවරයා ප්‍රකාශ කළේය. ඩෙංගු රෝගීන්ට ප්‍රතිකාර ලබාදීම සඳහා නව තාක්ෂණික උපකරණ රෝහල්වල ස්ථාපිත කිරීමත්, රෝගීන් කළමනාකරණය සහ නවීන ප්‍රතිකාර ක්‍රම සම්බන්ධයෙන් පුහුණු කිරීම් සඳහා වෛද්‍යවරුන් විදේශ රටවල පුහුණු වැඩසටහන්වලට සහභාගී කිරීමත් සිදු කර තිබෙන්නේ යැයි ද ඇමැතිවරයා පැවැසුවේය.පසුගිය සතියේදී ජාතික මදුරු මර්දන සතියක් ක්‍රියාත්මක කර මදුරු මර්දන වැඩසටහන් සිදු කළ බවත් එහිදී ආරක්ෂක අමාත්‍යාංශය ඇතුළු ත්‍රිවිධ හමුදාව සහ පොලිසිය ද, අන්තර් අමාත්‍යාංශ කමිටුවෙන් ද විශාල සහයෝගයක් ලැබුණු බවත් ඇමැතිවරයා කීය.මේ අවස්ථාවට ජ්‍යෙෂ්ඨ ඇමැති තිස්ස විතාරණ, සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, නියෝජ්‍ය සෞඛ්‍ය සේවා අධ්‍යක්ෂ (මහජන සෞඛ්‍ය සේවා) වෛද්‍ය සරත් අමුණුගම, වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පළිහවඩන මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101719</link>
    <topic>ඇමැති කෙහෙළිය හෙට චීනයට</topic>
    <author>චන්ද්‍රා අත්තනගොඩ</author>
    <content>චීනයේ බෙයිජිං නුවර පවත්වන තොරතුරු අමාත්‍යවරුන්ගේ සම්මන්ත්‍රණයට සහභාගි වීම සඳහා ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා මේ මස 18 වැනිදා දිවයිනෙන් පිටත්ව යයි.‍චීනයේ රාජ්‍ය හා තොරතුරු කවුන්සිලය සංවිධානය කරන මේ තොරතුරු අමාත්‍යවරුන්ගේ සම්මන්ත්‍රණය18 සිට 27 දක්වා දින10ක් පැවැත්වේ. රටවල් 20ක පමණ ජනමාධ්‍ය ඇමැතිවරු මෙයට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101720</link>
    <topic>ආර්ථික සංවර්ධනයේ තෙවැනි තැනධීවර කර්මාන්තයට හිමිවී තිබෙනවා</topic>
    <author/>
    <content>පසුගිය වසරේදී මෙරට ධිවර කර්මාන්තය 23.6% ක වර්ධනයක් ලබා තිබෙන බවත්,ඒ අනුව රටේ ආර්ථික සංවර්ධනයේ දායකත්වයේ තෙවැනි තැන ධිවර කර්මාන්තයට හිමිවී තිබෙන බවත් ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.මෙම වර්ධන වේගය තවත් වේගවත් කර වසර 2015 වන විට අපගේ ආර්ථිකයේ ආශ්චර්යය බවට ධීවර කර්මාන්තය පත් කරන බවද ඇමැතිවරයා කීය.කළුතර දිස්ත්‍රික්කයේ සංවර්ධන ව්‍යාපෘති රැසක් විවෘත කරමින් ඇමැතිවරයා මේ අදහස් පළ කළේය.ඇමැතිවරයා මෙසේද කීය.කළුතර දිස්ත්‍රික්කයේ සංවර්ධන වැඩ කටයුතු සඳහා මම ධීවර දෙපාර්තමේන්තු ප්‍රතිපාදන යටතේ රුපියල් මිලියන 120 ක්ද, ඉෆාඩ් ව්‍යාපෘතිය යටතේ රුපියල් මිලියන 110ක්ද වියදම් කර තිබෙනවා. මේවන විට මෙම දිස්ත්‍රික්කයේ සංවර්ධනයට මම වැය කළ මුදල රුපියල් මිලියන 354 කට අධිකයි.දියවර සවිය ණය යෝජනා ක්‍රමය යටතේ මේ දිස්ත්‍රික්කයට 600 දෙනකුට ස්වයං රැකියා ණය ආධාර ලබා දී තිබෙනවා. මේ නිසා ධීවරයන් අද ශක්තිමත් වෙලා.තවමත් මම ඉටු කරලා තියෙන්නේ ධීවර ක්ෂේත්‍ර සංවර්ධනයෙන් සුළු කොටසක් පමණයි. එයින් ලද ප්‍රගතිය අනුව දැන් ධීවර කර්මාන්ත සංවර්ධනය 23.6% ක් වී තිබෙනවා. එහිදී මෙම කර්මාන්තය අප රටේ ආර්ථිකයේ තෙවැනි තැනට පැමිණ තිබෙනවා.අපට වඩා ඉහළින් සිටින්නේ සංචාරක කර්මාන්තයත් සුළු අපනයන භෝග කර්මාන්තයත් පමණයි.පසුගිය වසරේ ධීවර කර්මාන්තය වෙනුවෙන් තිබුනු ඉලක්කයන් ගෙන් 90%ක් ජයගත්තා.ඉදිරි වසර සඳහා තවත් වැඩසටහන් රැසක් මා සතුව තිබෙනවා.ඒවා ජයගැනීම සඳහා ජනතා සහායද අවශ්‍ය වනවා. යැයිද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101721</link>
    <topic>අනාගතයේ දී කුමන රැකියාවක් කළත්ඔහු යහපත් පුරවැසියෙක් විය යුතුයි</topic>
    <author>නිහාල් ජයවර්ධන</author>
    <content>කුමන විෂය ධාරාවක් හැදෑරුවද, අනාගතයේ කුමන වෘත්තියක නිරතවීමට අපේක්ෂා කළද, ප්‍රථමයෙන්ම යහපත් මනුෂ්‍යයකු වියයුතුව ඇතැයි කොළඹ විශ්වවිද්‍යාලයේ සිංහල අධ්‍යයන අංශයේ මහාචාර්ය සරත් විජේසූරිය මහතා පැවසීය.ජීවිතාවබෝධය උරුම කරගත හැක්කේ උසස් කලාවෙන් හා උසස් සාහිත්‍යයෙන් බවත්, එම ප්‍රවේශය පාසල් මට්ටමින් හා විශ්වවිද්‍යාල මට්ටමින් පැවැත්වෙන කලා උළෙල මඟින්ද ලබාගත හැකි බවත් හෙතෙම කීය.මහාචාර්ය විජේසූරිය මහතා එසේ ප්‍රකාශ කෙළේ මහනුවර ධර්මරාජ විද්‍යාලය කලා පදනම සංවිධානය කළ දහනව වැනි කලා උළෙලේ ප්‍රධාන ආරාධිත අමුත්තා ලෙස එක්වෙමිනි. එම කලා උළෙල එම විද්‍යාලීය ශ්‍රවණාගාරයේදී පැවැති අතර, ප්‍රවීණ රංගන ශිල්පිනී චාන්දනී සෙනෙවිරත්න, ප්‍රවීණ ගායන ශිල්පීන් වන ටී. එම්. ජයරත්න හා දේවානන්ද වෛද්‍යසේකර යන මහත්ම මහත්මීහුද ආරාධිතයන් ලෙස සහභාගි වූහ.තවදුරටත් අදහස් පළකළ මහාචාර්යවරයා පාසලක කලා උළෙලක් මඟින් මහා සමාජයට සංස්කෘතිය පවරාදීම සිදුවන බවත්, සැබවින්ම අද සමාජය තුළ දරුවන් අධ්‍යාපනය ලබද්දී පීඩාවට පත්ව ඇතැයිද කීය.ධර්මරාජ විදුහල්පති එස්. එම්. කීර්තිරත්න මහතා ද අදහස් දැක්වූ අතර, පාසල් දරුවන් නිර්මාණ රැසක් ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101722</link>
    <topic>මධ්‍යම පළාත් සභාවේ අමාත්‍යාංශ ලේකම්වරු</topic>
    <author>ඉන්ද්‍රාණි තෝරදෙණිය</author>
    <content>මධ්‍යම පළාත් සභාවේ හයවැනි පළාත් සභාව පිහිටුවීමත් සමඟ ඊට අදාළ අමාත්‍යාංශ සඳහා මධ්‍යම පළාත් ආණ්ඩුකාර ටිකිරි කොබ්බෑකඩුව මහතා විසින් පත්කරන ලද අමාත්‍යාංශ ලේකම්වරුන් මෙසේය.එම්. එස්. ප්‍රේමවංශ මහතා - මධ්‍යම පළාත් මුදල් හා ක්‍රමසම්පාදන, නීතිය හා සාමය, පළාත් පාලන හා පළාත් පරිපාලන, මානව සම්පත්, අධ්‍යාපන හා සංස්කෘතික කටයුතු, සංචාරක, ඉඩම්, වෙළෙඳ හා වාණිජ, ආහාර සැපයුම් බෙදාහැරීම් කටයුතු සහ ආයෝජන සම්බන්ධීකරණය වෙනත් අමාත්‍යාංශයක් යටතට නොගැනෙන විෂයයන් සම්බන්ධ අමාත්‍යාංශයේ ලේකම්.කේ. කැකුලන්දර මහතා - මධ්‍යම පළාත් සෞඛ්‍ය, දේශීය වෛද්‍ය සමාජ සුබසාධන පරිවාස හා ළමාරක්ෂක අමාත්‍යාංශයේ ලේකම්.බී. එම්. නිමල් බාලසූරිය - මධ්‍යම පළාත් කෘෂිකර්ම, සුළු වාරිමාර්ග, සත්ත්ව නිෂ්පාදන හා සංවර්ධන, ගොවිජන සංවර්ධන, ධීවර, පරිසර කටයුතු, හින්දු සංස්කෘතික සහ වතු යටිතල පහසුකම් අමාත්‍යාංශයේ ලේකම්.පී. බී. විජයරත්න මහතා - මධ්‍යම පළාත් මාර්ග සංවර්ධන ප්‍රවාහන, විදුලිබල හා බලශක්ති සහ නිවාස හා ඉදිකිරීම් අමාත්‍යාංශයේ ලේකම්.ඒ. එම්. යූ. බී. අලහකෝන් - මධ්‍යම පළාත් ක්‍රීඩා, යෞවන කටයුතු, වනිතා කටයුතු, ග්‍රාමීය, සංවර්ධන සහ කර්මාන්ත අමාත්‍යාංශයේ ලේකම්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101723</link>
    <topic>යුද හමුදා සේවා වනිතා ඒකකයෙන්රණවිරු දරුවන් 136කට ශිෂ්‍යත්ව</topic>
    <author>විජයානි එදිරිසිංහ</author>
    <content>64 වැනි යුද හමුදා සංවත්සරයට සමගාමීව ශ්‍රී ලංකා‍ යුද හමුදා සේවා වනිතා ඒකකය මඟින් රණවිරු පවුල්වල දරුවන් 136 දෙනකුට ශිෂ්‍යත්ව සහ අටදෙනකුට වෛද්‍ය ආධාර ලබාදීම ඊයේ (16) යුද හමුදා මූලස්ථානයේදී එම සේවා වනිතා ඒක‍කයේ සභාපතිනි දමයන්ති රත්නායක මහත්මියගේ ප්‍රධානත්වයෙන් සිදු කෙරුණි.රුපියල් ලක්ෂ 24ක් මේ ශිෂ්‍යත්ව ලබාදීම සඳහා වියදම් කර ඇති අතර, දරුවන්ගේ අධ්‍යාපන කටයුතු සඳහා මුදල් ආධාර සමඟ පාසල් උපකරණ ද ලබා දෙනු ලැබිණි. පසුගිය පහවසර ශිෂ්‍යත්ව විභාගයෙන් ලකුණු 196ක් ලබා දිවයිනේ 2 වැනි ස්ථානයට පත්වූ ගොඩගම සුභාරතී මහාමාත්‍ය විද්‍යාලයේ ඉගෙනුම ලබන කාවින්ද්‍යා ගිම්හානි දැරියට ද ඉදිරි අධ්‍යාපන කටයුතු සඳහා රුපියල් පනස්දහසක මුදලක් ලබාදුනි.වෛද්‍ය ආධාර වශයෙන් දරු දෙදෙනකුට දරුවකුට රුපියල් එක්ලක්ෂ විසිදහසක මුදලක් සහ තවත් දරුවකුට රුපියල් ලක්ෂ දෙකකට වැඩි මුදලක් ද ලබා දෙනු ලැබිණි.මේ ශිෂ්‍යත්ව ආධාර ලැබීමට ආබාධිත, මියගිය සහ දැනට සේවයේ නියුතුව සිටින රණවිරු පවුල්වල පළමු ශ්‍රේණියේ සිට 13 වසර දක්වා අධ්‍යාපනය කරන දරුවන් හිමිකම් ලැබූ අතර ක්‍රීඩාවට දක්ෂ දරුවකුට ඉන්දියාවට යාමට ඒමට ගුවන් ටිකට්පතේ මුදල් ද හිමිවිය.ශ්‍රී ලංකා යුද හමුදාවේ සෙසු බළකා සේවාවනිතා ඒකකවල සභාපතිනියන්, රණවිරු මවුපියන් ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101724</link>
    <topic>මට වැදගත් තනතුරු නොව ජනපති මා කෙරේ තැබූ විශ්වාසයයි</topic>
    <author>නිමල් රාජපක්ෂ</author>
    <content>මට වැදගත් දේ තනතුරු නොව ජනාධිපති මහින්ද රාජපක්ෂ මහතා තමා කෙරේ තැබූ විශ්වාසය යැයි සුළුඅපනයන බෝග නියෝජ්‍ය ඇමැති නිශාන්ත මුතුහෙට්ටිගම මහතා පැවැසීය.නියෝජ්‍ය ඇමැතිවරයා එසේ පැවැසුවේ එළඹුන සුබ නැකතින් (15දා) සිය අමාත්‍යාංශයේ වැඩ බාරගත් අවස්ථාවේදීය. මෙහිදී අදහස් දැක්වූ මුතුහෙට්ටිගම මහතා - 1991 වසරේ ප්‍රදේශයේ ලාබාලතම මන්ත්‍රීවරයා ලෙස පත්වූවා. එතැන්සිට පළාත් සභා ප්‍රාදේශීය සභාවල වසර ගණනක් සභාපති, උප සභාපති තනතුරු හෙබවූහ.2004 වසරේ දකුණු පළාත් සභාවට තරග කළා, එදා දකුණේ ජනතාව මා කෙරේ තැබූ විශ්වාසය නිසා අද මට නියෝජ්‍ය ඇමති තනතුරක් සඳහා දිගු ගමනක් ඒමට හැකිවූවා. දකුණු පළාත ගාල්ල, මාතර, හම්බන්තොට සංවර්ධනය කළයුතුයි. මට සුළු අපනයන බෝග නියෝජ්‍ය ඇමැති තනතුර ලැබුණත් අප ප්‍රදේශයේ අපනයන බෝග ප්‍රවර්ධනය හොඳින් සිදු කිරීම ම‍ාගේ අභිප්‍රායයි. රෙජිනෝල්ඩ් ඇමැතිවරයාගේ උපදෙස් මත අපනයන කර්මාන්තය දියුණු කොට රටට ආදායමක් ලබාදීමට හොඳින් කටයුතු කරන බවද පැවැසීය.මේ උත්සව අවස්ථාවේ ප්‍රධාන අමුත්තා ලෙස ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා සහභාගි විය.මෙහිදී අදහස් දැක්වූ අමාත්‍ය මෛත්‍රීපාල සිරිසේන මහතා මෙසේ පැවැසීය. “මෑත දේශපාලනයේ පෙරළියක් බවට පත්කළ ප්‍රතිපත්තිමය දේශපාලනඥයා මුතුහෙට්ටි මහතායි.ගාල්ල දිස්ත්‍රික්කයේ වැඩිම මනාපයෙන් පත්වූ ඒ මහතා, අද නියෝජ්‍ය ඇමැතිවරයකු ලෙස ජනාධිපතිතුමා ඉදිරියේ දිවුරුම් දීමෙන් පසුව සිය ඇමැති ධුරයේ වැඩ බාරගත්තා. ඉතා වගකීමෙන් රටේ ආර්ථිකය ශක්තිමත් කිරීමට ජනාධිපතිතුමාගේ උපදෙස් මත විවිධ අවස්ථාවල හොඳින් කටයුතු කළා.මුතුහෙට්ටි මහතා ජනතාව හා සිය අමාත්‍යාංශයේ කටයුතු හොඳින් සිදු කරගෙන යනු මගේ අදහසයි. ඍජුව කථා කිරීමේ ශක්තිය ඇති ප්‍රතිපත්තිමය හොඳ දේශපාලනඥයකු ලෙස කටයුතු කරන අයකු බවද පැවැසීය. සුළුඅපනයන බෝග ප්‍රවර්ධන ඇමැති රෙජිනෝල්ඩ් කුරේ, නියෝජ්‍ය කථානායක චන්දිම වීරක්කොඩි, ජ්‍යෙෂ්ඨ ඇමැති පියසේන ගමගේ, දකුණු පළාත් සභා ඇමැති සහන් විජයලාල්, සුළු අපනයන බෝග අමාත්‍යාංශයේ ලේකම් වජිර නාරම්පනාව යන මහත්වරු ඇතුළු දකුණු පළාතේ පාර්ලිමේන්තු හා පළාත්සභා මන්ත්‍රීවරු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101725</link>
    <topic>අධි තාක්ෂණ දැනුම ඇති වෙනස් වන ලෝකයටනීතිවේදීන්ගේ වෘත්තියේ ප්‍රබලතාව රැක ගත යුතුයි</topic>
    <author>සිරන්ජනි කුමාරි</author>
    <content>අප අද සිටින්නේ අධි තාක්ෂණ දැනුමක් ඇති වෙනස් වන ලෝකයක බැවින් නීතිවේදීන් සිය වෘත්තියේ පවත්නා ප්‍රබල තත්ත්වය පවත්වා ගත යුතුයැයි අගවිනිසුරු ජනාධිපති නීතිඥ මොහාන් පීරිස් මහතා පැවසීය.ඔහු මේ බව ප්‍රකාශ කළේ ඉකුත් (15) වන දින කොළඹ කොටුව මහේස්ත්‍රාත් අධිකරණයේ නිරික්ෂණ චාරිකාවක යෙදෙමිණි.මෙහිදී අග විනිසුරු මොහාන් පීරිස් හා සෙසු ආරාධිතයන් අධිකරණ පිවිසුම් දොරටුවේ දී පිළිගනු ලැබුවේ කොළඹ කොටුව මහේසත්‍රාත් හා අතිරේක දිස්ත්‍රික් විනිසුරු තිළිණ ගමගේ හා අධිකරණ ලේඛකාධිකාරි මානේල් ශ්‍රිමති විසිනි. මෙරට පවත්නා වැදගත් අධිකරණ පද්ධතිය හමුවේ කොළඹ කොටුව මහේස්ත්‍රාත් අධිකරණය වඩා වැදගත් වන්නේ ඉතා වැදගත් නඩු විභාග රාශියක් එමගින් සිදු කරන බැවිනැයි අග විනිසුරුවරයා පැවසීය.මෙහිදී නීතිවේදියෙකු ලෙස සිය තුරුණු අවධිය සිහිපත් කළ අගවිනිසුරුවරයා මේ අධිකරණය තමාට අලුත් ස්ථානයක් නොවන බවත් මෙහි කටයුතු කරන නීතිවේදින් රැසක්ම ජ්‍යෙෂ්ඨ නීතිවේදින් වන අතර එකල ඔහුන් ද තරුණවියේ පසු වු අතර තමා සමඟ පෙනී සිටි නඩු කිහිපයකටම සහභාගි වු මිත්‍රයින් බවත් ප්‍රකාශ කළේය.මෙහිදි තවදුරටත් අදහස් දැක්වු අගවිනිසුරුවරයා නීතිවේදින් වෘත්තියේ ගරුත්වය රැකිය යුතු බවත් ඊට නිසි අයුරින් නඩු විභාගවලට සහාය දැක්විය යුතු බව කියා සිටියේ ය. නීතියෙන් වරදකරුවෙකු වනතුරු විත්තිකරුවන් අහිංසකයන් බවට සැලකෙන බැවින් ඔහුන්ට නිසි ආකාරයේන් උපදෙස් ලබා දිම නීතිවේදින්ගේ පරම යුතුකමක් බව ද ඔහු කිවේ ය.ශ්‍රේෂ්ඨාධිකරණ විනිසුරු සහා ජනාධිපති නිතිඥ සත්‍යා හේට්ටිගේ,මහාධිකරණ විනිසුරු කුමුදුනි වික්‍රමසිංහ,අධිකරණ සේවා කොමිසමේ ලේකම් සිසිර රත්නායක ,කොළඹ ප්‍රධාන මහේස්ත්‍රාත් හා අතිරේක දිස්ත්‍රික් විනිසුරු ගිහාන් පිලපිටිය,කොළඹ අතිරේක මහේස්ත්‍රාත් හා අතිරේක දිස්ත්‍රික් විනිසුරු ජයකී ද අල්විස් හා තවත් ජ්‍යෙෂ්ඨ හා කණිෂ්ඨ අධිකරණ නිලධාරි පිරිසක් ද මේ අවස්ථාවට සහභාගා වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101726</link>
    <topic>කුඩා කාලයේ වේදිකාවට පිවිස එක වචනයක්වත් කතාකරන්නට බැරිවූ මා අද කොළඹ දිස්ත්‍රික් ලේකම්</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>තමා සිසුවකුව සිටියදී කතාවක් පැවැත්වීමට වේදිකාවට පිවිසි පළමු දිනයේ වචනයක් හෝ පිටකර ගැනීමට නොහැකිව ඇඟ වෙවුලා හීන්දහඩිය දමා අන්දමන්ද වූ අයුරු කොළඹ දිසාපති (දිස්ත්‍රික් ලේකම්) එච්. ටී. කමල් පත්මසිරි මහතා ළමයින්ගේ උත්සවයකදී විස්තර කළේය.හෙතෙම මේ විස්තරය ‍කළේ ළමා සමාජ ළමුන් සඳහා මහරගම විද්‍යාකර විද්‍යාලයේදී පැවැති නායකත්ව පුහුණු වැඩමුළුවේදීය.චිත්‍රවලට හා කථිකත්වයට එදා සිටම කැමැත්තක් දැක්වූ තමා එම සිද්ධියෙන් අධෛර්ය නොවී යළි යළිත් උත්සාහයෙන් කථිකත්වය දියුණු කර ඕනෑම අවස්ථාවක නොබියව කතාකිරීමේ ශක්තිය ද ලබා අද මේ තත්ත්වයට පත්වී සිටින බවද දිසාපතිවරයා කීය.දිසාපති පත්මසිරි මහතා මෙසේ ද කීය.ළමයින් පිළිබඳව විශේෂ අවධානයක් යොමුවී තිබෙන කාලපරිච්ඡේදයක් මෙය. අපේ අනාගතය බාල පරපුර ඔවුන්ගේ හැකියාවන් නායකත්ව ගුණාංග වැඩිදියුණු කිරීම වැඩිහිටියන් වන අපේ යුතුකම මෙන්ම වගකීමද වෙනවා. ලෝකය ජය ගන්න ලොකු ගමනක් යන්න තියෙනවා. ඒ සඳහා දක්ෂතාවන් අවශ්‍ය වෙනවා.මේ දරුවන් හොඳ නිර්මාණශිලී අය. ඔවුන් තුළ හොඳ හැකියාවන් තිබෙනවා. කුඩා කාලයේ සිට අධ්‍යාපනය සමඟ හැකියාවන් ද දියුණු කළ යුතුයි. දැන් සිටම පුංචි සිත්වලට මේවා ඇතුළත් කළාම එය දීර්ඝ අනාගතයකට හේතුවක් වෙනවා. ඔබ කැමති විෂයයට කැමැත්ත දක්වනවා වගේම බැරි විෂය ගැන සැලකිලිමත් වන්න. මෙතන දරුවන් තුන්සියයක් විතර ඉන්නවා. ඔවුන් තව අවුරුදු ගණනකින් සමාජයේ නිර්මාණශීලී නායකයන් වෙන්න ඕන. අපි මේ කරන්නේ ඊට සුදුසු පරිසරයක් සැකසීමයි.ලෝක ළමා දිනයට සමගාමීව කොළඹ දිස්ත්‍රික් ලේකම් කාර්යාලය, පරිවාස හා ළමා රක්ෂක දෙපාර්තමේන්තුව හා සමෘද්ධි අධිකාරිය එක්ව මෙම වැඩසටහන සංවිධානය කර තිබිණි.මේ සඳහා වර්ල්ඩ් විෂන් ආයතනය හා වර්ල්ඩ් කන්සර්න්ට් ආයතනය අනුග්‍රහය ලබාදී තිබිණි. සහභාගිවූ දරුවන් සඳහා ප්‍රායෝගික නායකත්ව පුහුණු වැඩසටහනක් හා ළමා අයිතිවාසිකම් සුරක්ෂිත කිරීමේ පා ගමනක් ද පැවැත්විණි.මේ අවස්ථාවට සමෘද්ධි ළමා සමාජවල දරු දැරියන් විශාල පිරිසක්ද, පරිවාස හා ළමා රක්ෂක සේවා ජාතික කොමසාරිස් යමුනා පෙරේරා, අතිරේක දිස්ත්‍රික් ලේකම් චම්පා එන් පෙරේරා, කොළඹ දිස්ත්‍රික් ලේකම් දිල්රුක්ෂි වල්පොල, මහරගම ප්‍රාදේශීය ලේකම් කොළඹ දිසා සහකාර ‍සමෘද්ධි කොමසාරිස් හර්ෂණී සිරිනාම, සහකාර දිස්ත්‍රික් ලේකම් දිල්රුක්ෂි වල්පොල, මහරගම ප්‍රාදේශීය ලේකම් බුද්ධ තරංගා කරුණාසේන, දිස්ත්‍රික් ළමා හිමිකම් ප්‍රවර්ධන නිලධාරිනී සුජීවා දමයන්ති මැණිකේ මහත්ම මහත්මීහු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=n13101727</link>
    <topic>බොරැල්ල මැගසින් ගැටුමට මුල්වූ අයට නඩු පැවරීමට නීතිපති උපදෙස් පතනවා</topic>
    <author>සිරන්ජනි කුමාරි</author>
    <content>බොරැල්ල මැගසින් බන්ධනාගාරය තුළ ප්‍රචණ්ඩකාරි තත්ත්වයක් නිර්මාණය කිරිමේ සිද්ධිය සම්බන්ධයෙන් රක්ෂිතබන්ධනාගාරයේ සිටින සැකකරුවන්ට විරුද්ධව නඩු පැවරිම සදහා නීතිපති දෙපාර්තමේන්තුව සමඟ සාකච්ඡා පවත්වමින් සිටින බවට කොළඹ අපරාධ කොට්ඨාසය කොළඹ අතිරේක මහේස්ත්‍රාත් ජයකී ද අල්විස් මහත්මිය වෙත වැඩිදුරවාර්තාවක් මගින් (15) දැනුම් දුන්නේ ය.සිද්ධිය සම්බන්ධයෙන් දිර්ඝලෙස කරුණු සොයා බලා උධෘත පරිශිලනය කරමින් මේ සිද්ධියට සෑබෑලෙස සම්බන්ධ සැකකරුවන් කවුරුන්ද ? යන්න පිළිබද විමර්ශණයක යෙදෙන බවට අපරාධ කොට්ඨාසය අධිකරණයට කරුණු වාර්තා කොට තිබිණ.සමහර සැකකරුවන්ට ගිනිඅවි චෝදනා යටතේ නඩු පැවරිමට හා සෙසු අයට ප්‍රචණ්ඩ ක්‍රියාවට ආධාර අනුබල දිම යටතේ චෝදනා ගොනු කිරිමට අදහස් කරන බවට වාර්තාවේ වැඩිදුරටත් සදහන් ය. සිද්ධිය යළි අධිකරණය හමුවේ කැදවු අතර සැකකරුවන් සියලු‍දෙනා අධිකරණය වෙත බන්ධනාගාර අධිකාරිවරයා විසින් ඉදිරිපත් කොට තිබිණ.සිද්ධියට අදාළ ව කොළඹ මහාධිකරණය මගින් ඇප මත මුදා හැර සිටි සැකකරුවන් තිදෙනෙකු අධිකරණය හමුවේ පෙනි නොසිටි අතර එකලොස් වන ,පස්වන හා හතලිස් වන සැකකරුවන්ට අධිකරණය මගින් වරෙන්තු නිකුත් විණ.මේ සිද්ධිය සම්බන්ධයෙන් සැකකරුවන් 57දෙනෙකු කොළඹ අපරාධ කොට්ඨාසයේ නිලධාරින් විසින් අත්අඩංගුවට ගෙන තිබු අතර ඔහුන් ගෙන් කිහිපදෙනෙකු දැනට මිය ගොස් ඇති බවත් සමහර සැකකරුවන්ට මහාධිකරණය මගින් ඇප නියම ව ඇත.මේ සිද්ධියෙන් රුපියල් 2500කට වැඩි වටිනාකමින් යුතු අලාභයක් රජයට සිදු කර ඇති බැවින් පොදු දේපළ පනත යටතේ චෝදනා ගොනු කරන බවට පොලිසිය අධිකරණය වෙත දැනුම් දි තිබිණ. මැගසින් බන්ධනාගාරයේ නව පරිපාලන ව්‍යුහයට විරෝධය දක්වමින් ඉකුත් පෙබරවාරි 25වන දින රැදවියන් විසින් මේ ප්‍රචණ්ඩකාරි තත්ත්වය නිර්මාණය කර තිබිණ.මෙහිදි ලේඛනාගාර ගොඩනැඟිල්ල ගිනි තබා ලක්ෂ 47ක අලාභයක් සිදු වු අතර සිද්ධියෙන් රැදවියන් 26ක් හා බන්ධනාගාර නිලධාරින් හතරදෙනෙකු තුවාල ලබා රෝහල් ගත කෙරිණ.සිද්ධියට සම්බන්ධ ගිනි අවි හය හා උණ්ඩ රස පරික්ෂක වාර්තා සදහා රස පරික්ෂකවරයා වෙත ඉදිරිපත් කර ඇති පොලිසිය සිද්ධියට අදාළ උධෘත නිතිපතිවරයා වෙතට ද ගොනු කර තිබිණ.අදාළ කරුණු සළකා බැලු මහෙස්ත්‍රාත්වරිය සිද්ධිය නැවත කැදවිම ලබන මස 23 වන දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310171</link>
    <topic>පොලිස් වෙස්ගෙන කසිප්පු තිප්පොළකින්කප්පන් ගත් තරුණයන් අත්අඩංගුවට</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>කසිප්පු පෙරා විකුණන නිවෙසකින් හොරා පොලිස් වෙස් අරගෙන කප්පම් ලබාගත් තරුණයන් තිදෙනකු දැදිගම පොලිසිය විසින් අත්අඩංගුවට ගෙන ඇත.සිද්ධිය මෙසේය.දැදිගම අරඹේවත්තේ කාන්තාවක් සිය පවුල නඩත්තු කරනුයේ කසිප්පු පෙරා විකිණීමෙන් ලැබෙන ආදායමෙන්ය. පසුගිය දිනක හදිසි දුරකථන ඇමැතුමක් ලැබිණි. මේ කතා කරන්නේ දැදිගම පොලිසියේ අයි. පී. මහත්තයා. කසිප්පු පෙරළා විකුණනවා නේද? හැබැයි අද අපි ඇවිත් කසිප්පු අල්ලලා රුපියල් දසදහසක් උසාවියට ගෙවන විදිහට නඩු දමනවා කියා පවසා ඇත. කාන්තාව අනේ එපා සර් එහෙම කියද්දී හොර අයි. පී. මහත්තයා එහෙනම් මට රුපියල් දසදහසක් එවන්න. මම ත්‍රිරෝද රථයක් එවනවා. එවිට කාන්තාව මට ඒ තරම් දෙන්න සල්ලි නැහැ. මම රුපියල් දහස ගානේ දෙන්නම් කියා පොරොන්දු වී ඇත.එදින දැදිගම ‍හන්දියේ තරුණයන් ත්‍රිරෝද රථයෙන් ගොස් රුපියල් දහසක් අරගෙන ඇත. මේ ආකාරයට දින හතරක් ගොස් රුපියල් හාරදහසක් ගෙනැවිත් ඇත.පස්වැනි දවසේත් හොර අයි. පී. දුරකථන ඇමැතුමක් දී අදත් කොල්ලෙක් එවනවා රුපියල් දහසක් ද එවන්න කියා ඇත. ඊට පසු කාන්තාව අද නම් සල්ලි නැහැ දෙන්න කියා ඇත.හොර අයි. පී. අදට රුපියල් පන්සීයක් එවන්න කියා පොරොන්දු කරගෙන පසුදින සවස අද අපට අරක්කු බෝතලයක් බොන්න ඕනෑ. ඒ නිසා රුපියල් එක්දහස් දෙසීයක් එවන ලෙසට කාන්තාවගෙන් ඉල්ලා ඇත. මේ ගැන සැක සිතුන කාන්තාව දැදිගම පොලිසියට ගොස් පැමිණිල්ලක් කර ඇති අතර දැදිගම පොලිස් ස්ථානාධිපති කේ. ඩී. ඇස්. බාලසූරිය මහතා ඇතුළු කණ්ඩායමක් මේ පිළිබඳව පරීක්ෂණ පවත්වා ඇත. ‍ඒ අනුව දුරකථන ඇමතුම් දුන් ‍ෆෝන් එකේ සිම් කාඩ් එක මගින් ඇමතුම් දුන් පුද්ගලයාගේ ලිපිනය සොයාගෙන එම හොර අයි. පී. ඇතුළු මුදල් ගෙන ඒමට ගිය ත්‍රිරෝද රථයත්, ත්‍රිරෝද රථයේ ගිය තරුණයාත් පොලිස් අත්අඩංගුවට ගෙන ඇත. මේ තිදෙනා වරකාපොළ මහේස්ත්‍රාත් අධිකරණයට ඉදිරිපත් කිරීමට නියමිතය.මේ පිළිබඳව වැඩිදුර පරීක්ෂණ දැදිගම පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310172</link>
    <topic>මඟුරුගඟ හරහා අලුතෙන් වැල් පාලමක්</topic>
    <author>මතුගම සංචාරක</author>
    <content>පාලින්දනුවර ප්‍රාදේශීය ලේකම් බල ප්‍රදේශයේ මගුරුගඟ හරහා ඉදිකර තිබු වසර සියයක් පමණ පැරැණි එල්ලෙන වැල්පාලම ප්‍රතිසංස්කරණය කර ජනතා ප්‍රයෝජනයට පැවැරීමට බස්නාහිර පළාත් සභාව පියවර ගෙන ඇත.ඉතාමත් පැරණි මේ එල්ලෙන වැල්පාලම ඇත්තේ මගුර ප්‍රදේශයේය. එහි ඇති යකඩ ග්‍රේඩර් ලෑලි දිරාපත්ව ඉතාමත් අවදානම් තත්ත්වයක පැවතුණි.මේ ලෑලි ගැලවී නිර්මාණය වී තිබූ මරු කපොලුවලින් ඇද වැටී කීපදෙනකුම අනතුරුවලට මුහුණ පෑහ.කාලයක් තිස්සේ පැවැති පාලමේ අවදානම් තත්ත්වය පිළිබඳව මාධ්‍යය මඟින් අවස්ථා ගණනාවකදී පෙන්වා දීමෙන් පසු මෙහි අලුත්වැඩියා කිරීම් ආරම්භ කර තිබේ.හැඩිගල්ල මගුර අවට පදිංචි පවුල් දහස් ගණනකට බදුරලිය නගරයට පැමිණීමට ඇති කෙටිම මඟක් වන්නේ මේ පාලම මතින් පැමිණීමයි.බස්නාහිර පළාත් සභා මන්ත්‍රී විකුම් ගුණසේකර මහතාගේ මැදිහත්වීම මත රුපියල් ලක්ෂ පනහක් වැය කොට නව එල්ලෙන වැල් පාලම සම්පූර්ණයෙන්ම ප්‍රතිසංස්කරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310173</link>
    <topic>මහනුවර හන්තාන ‘දුනුමඬලාව විලාස්’ නිවාස ව්‍යාපෘතිය අරඹයි‍‍‍</topic>
    <author>‍මහනුවර උතුර විශේෂ මහානාම ගලහිටියාව</author>
    <content>“මහින්ද චින්තන ඉදිරි දැක්ම” වැඩපිළිවෙළ යටතේ ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ උපදෙස් අනුව ක්‍රියාත්මක වන ජනසෙවණ නිවාස දස ලක්ෂයේ නිවාස හා ජනාවාස සංවර්ධන මෙහෙයුමට සමගාමීව මහනුවර හන්තාන “දුනුමඬලාව විලාස්” නිවාස ව්‍යාපෘතියක් ඉදිකෙරේ.දෙමහල් නිවාස 19කින් සමන්විත මේ නිවාස ව්‍යාපෘතිය ඉදිකිරීම සඳහා ඇස්තමේන්තු කර ඇති මුදල රුපියල් මිලියන 220 කි.මහනුවර හන්තාන නිවාස ක්‍රමයේ පිහිටි අක්කර එකහමාරක ඉඩමක් මේ නිවාස ව්‍යාපෘතිය සඳහා ජාතික නිවාස සංවර්ධන අධිකාරිය විසින් ලබාදී ඇති අතර, ජාතික නිවාස සංවර්ධන අධිකාරිය හා ප්ලෑන් ටෙක් ආකිටෙක්චරල් ඇන්ඩ් ඉංජි‍නියරින් සර්විසස් ආයතනය මගින් මෙහි ඉදිකිරීම් කටයුතු සිදුකරනු ලබයි.විමල් වීරවංශ ඇමැතිවරයාගේ ප්‍රධානත්වයෙන් පසුගියදා මෙහි දිකිරීම් කටයුතු ආරම්භ කෙරිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310174</link>
    <topic>පානදුර අයාලේ යන ගවයන්ගෙන් මගීන්ට හිරිහැර</topic>
    <author>පානදුර සමූහ කපිල සෝමරත්න</author>
    <content>පානදුර නගරයේ අයාලේ ගමන් කරනා ගව රංචුවක් නිසා රථ වාහන රියැදුරන් සහ මහාමාර්ගවල ගමන්කරන මගීන්ද ඉමහත් අපහසුතාවට පත්ව සිටිති. මේ ගව රංචුව පානදුරේ මස් වෙළෙඳසල වසාදැමීමට පෙරමුණ ගත් භික්ෂුවකගේ ගවරංචුව බව ප්‍රදේශවාසීන් පවසති.ගව රංචුවේ එක් ගවයකු සොරාගැනීමක් ගැන ද පානදුර පොලිසිය පරීක්ෂණ පවත්වා එක් සැකකරුවකු ගවයකු සමඟ අත්අඩංගුවට ගෙන අධිකරණයේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310175</link>
    <topic>වීසා නැතිව වසර 40ක් රැඳී සිටියදී අහුවෙලා</topic>
    <author>මල්වාන සමුහ - මහානාම විතානගේ</author>
    <content>දැනට වසර 40ක පමණ කාලයක් වීසා නැතිව මෙරට රැඳී සිටියදී අත්අඩංගුවට ගෙන රක්ෂිත බන්ධනාගාර ගත කර සිටින ඉන්දියානු ජාතිකයකු තවදුරටත් රක්ෂිත බන්ධනාගාර ගත කර තැබීමට මහර මහේස්ත්‍රාත් දර්ශිකා විමලසිරි ‍මෙනෙවිය නියම කළාය.තමිල්නාඩුවේ පදිංචි පුද්ගලයකු මෙසේ තවදුරටත් රක්ෂිත බන්ධනාගාර ගත කෙරිණි.මෙහිදී බියගම පොලිසියේ පො. කො. ජයලත් මහතා අධිකරණයට කරුණු දැක්වූ අතර සැකකරු වෙනුවෙන් පෙනී සිටින නීතිඥ බර්නි අල්විස් මහත්මිය අධිකරණයට කරුණු දක්වමින් පැවසුවේ මොහු අත්අඩංගුවට ගෙන තිබෙන්නේ අල්කයිඩා සංවිධානයට ඔත්තු සපයනවා කියලා.නමුත් මොහු එම සංවිධානයට කිසිම සම්බන්ධයක් නැති බවට විමර්ශන කටයුතුවලදී හෙළිවී තිබෙනවා. මොහු වසර 40කට අධික කාලයක් මල්වාන ප්‍රදේශයේ රැඳී සිටිමින් ගම්වාසීන්ට උදව් උපකාර කරමින් සිටියා. කවුරුත් මොහුව හඳුන්වන්නේ ඉන්දියා මාමා කියලායි. මොහුට පුරවැසි භාවය නැතිනම් අපරාධ චෝදනා නැතිනම් කළයුත්තේ රටින් පිටුවහල් කිරීමයි.මේ අවස්ථාවේදී දෙපාර්ශවයෙන්ම ඉදිරිපත් වූ කරුණු කෙරෙහි අවධානය යොමු කළ මහේස්ත්‍රාත්වරිය සැකකරු ‍තවදුරටත් රක්ෂිත බන්ධනාගාර ගත කෙරිණි.වැඩිදුර විභාගය ලබන 21 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310176</link>
    <topic>පන්දහසේ ව්‍යාජ නෝට්ටුව අස්ථානගතවීම ගැන පරික්ෂණ</topic>
    <author/>
    <content>රුපියල් පන්දහසේ ව්‍යාජ මුදල් නෝට්ටුව අස්ථාන ගතවීම සම්බන්ධ‍ව එහි විමර්ශන කටයුතු සිදුකළ පොලිස් නිලධාරියාට විරුද්ධව විනය පරීක්ෂණයක් පවත්වන බවට පෑලියගොඩ පොලිසියේ පොලිස් පරීක්ෂක ටී. ඩී. පිලපිටිය මහතා මහර මහේස්ත්‍රාත් දර්ශිකා විමලසිරි මෙනෙවිය වෙතට වාර්තා කරනු ලැබීය.පොලිස් පරීක්ෂකවරයා ‍එසේ වාර්තා කරනු ලැබූවේ එම රුපියල් පන්දහසේ ව්‍යාජ මුදල් නෝට්ටුව වලංගු රුපියල් පන්දහසේ මුදල් නෝට්ටුවකට මාරුවීම සම්බන්ධව විමර්ශනයක් කොට අධිකරණයට වාර්තාවක් ඉදිරිපත් කරන ලෙසට කැලණිය ජ්‍යෙෂ්ඨ පොලිස් අධිකාරිවරයාට අධිකරණයෙන් නිකුත් කරන ලද නියෝගයකට අනුවය.රුපියල් පන්දහසේ ව්‍යාජ මුදල් නෝට්ටු සම්බන්ධ නඩුව පසුගියදා යළි විභාගයට ගැනිණි.පෑලියගොඩ ප්‍ර‍දේශයේ පදිංචිකරුවන් දෙදෙනකු එම රුපියල් පන්දහසේ ව්‍යාජ මුදල් නෝට්ටුව ළඟ තබා ගැනීම සම්බන්ධව චෝදනා ලැබ සිටිති.සැකකරුවන් දෙදෙනා යතුරුපැදියකින් පෑලියගොඩ ප්‍රදේශයේ ඉන්ධන පිරවුම්හළකට පැමිණ එම රුපියල් පන්දහසේ ව්‍යාජ මුදල් නෝට්ටුව දී ඉන්ධන ලබාගැනීමේදී ඔවුන් පෑලියගොඩ පොලිසිය මගින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310177</link>
    <topic>මාර්ග අංක 307බස් ධාවනය දුර්වලයි</topic>
    <author>හැඳල විශේෂ - ජුලියන් කෝරාළ</author>
    <content>බෝපිටිය, ඇලකන්ද, මට්ටක්කුලිය, කොටුව මාර්ග අංක 307 බස් සේවාවේ ධාවන තත්ත්වය ඉතා දුර්වල බැවින් දික්ඕවිට, අවරනොලුව, උස්වැටකෙයියාව, පරණඅම්බලම, බෝපිටිය, පමුණුගම, දෑලතුර මගීහු අසීරුවට පත්ව සිටිති.රාජ්‍ය කාර්යාලවලින් කොළඹ ප්‍රදේශයේ රැකියාව කරන අයත් කොච්චිකඩේ ශුද්ධවූ අන්තෝනි මුනිදුන් වන්දනාමාන කරන අයත් මේනිසා දැඩි අසීරුතාවට පත්වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310178</link>
    <topic>රඟහලක් ලබාදෙන්නැයි ඉල්ලීම්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>වයඹ පළාතේ ප්‍රධාන නගරය වන කුරුණෑගල නගරයට අංගසම්පූර්ණ රඟහලක් අවශ්‍ය බව ජනතාව පවසති.නාට්‍යය, සංගීත ප්‍රසංග, සංස්කෘතික සංදර්ශන ඇතුළු සෞන්දර්යාත්මක අංග සඳහා දැනට ප්‍රයෝජනයට ගත හැක්කේ කුරුණෑගල වයඹ පළාත් සභා ශ්‍රවණාගාරය පමණි.මේ නිසා නගරයට අංගසම්පූර්ණ රංගශාලාවක් ලබාදෙන මෙන් ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r1310179</link>
    <topic>බදුරලිය සෞඛ්‍ය වෛද්‍ය කාර්යාලයේනිල නිවෙස අත්හැර දමලා</topic>
    <author>මතුගම සංචාරක</author>
    <content>බදුරලිය සෞඛ්‍ය වෛද්‍ය කාර්යාලයට අයත් නිල නිවාසය වසර පහළොවක් තිස්සේ කිසිදු ප්‍රයෝජනයකට නොගෙන වල්බිහිව විනාශ වීමට ඉඩ හැර ඇති බව ප්‍රදේශවාසීහු කියති.බදුරලිය රෝහල ආශ්‍රිත කඳු බෑවුමේ කැලෑ ආශ්‍රිත ප්‍රදේශයක මේ නිල නිවෙස පිහිටා ඇත.රජයේ මුදල් රුපියල් ලක්ෂ පනහක් පමණ වටිනාකමින් යුත් සියලු පහසුකම් ඇතිව ඉදිකර ඇති මේ නිල නිවස මේ වනවිට ගන කැලෑවෙන් වැසී පවතී.දිගු කාලයක් ප්‍රයෝජනයට නොගැනීම නිසා වහලයේ දැව දිරාපත්ව විනාශවෙමින් පවතී. අවට ගස්වල මුල් ගොඩනැගිල්ල තුළට විහිදෙමින් බිත්ති පුපුරා ගොස් ඇත. ජනෙල්වලට යොදා ඇති වීදුරු කැඩී බිඳී ගොස් තිබේ‍.දිගින් දිගටම මේ තත්ත්වයෙන් පැවතුනහොත් නිල නිවාසය කඩා වැටී විනාශ වී යාමට ඉඩ ඇත. මෙවැනි වටිනාකමක් සහිත ගොඩනැගිල්ලක් නිරපරාදේ විනාශ වී යාමට ඉඩ හැරීම ජාතික අපරාධයකි.මේ නිල නිවාසය පිළිසකර කර වෛද්‍ය නිලධාරියකුට හෝ සේවකයකුට ලබා දීමට කටයුතු කරන්නේ නම් ඉතා වැදගත් වනු ඇත.මේ ගොඩනැගිල්ල ආශ්‍රිතව රාත්‍රි කාලයේ විවිධ විෂමාචාර ක්‍රියා සිදුවන බවද ප්‍රදේශවාසීහු කියති.සෞඛ්‍ය දෙපාර්තමේන්තුවේ අවධානය යොමු කොට මේ නිල නිවාසය ප්‍රයෝජනයට ගැනීමට පියවර ගන්නැයි ප්‍රදේවාසීහු ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r13101710</link>
    <topic>නව යුවළට රැග් කරන්න ගියමිතුරන්ට මනාලයාගෙන් හොඳ දඬුවමක්</topic>
    <author>බර්ටි ලයනල් උඩුගම්පල</author>
    <content>නුගගහ හංදියේ රැඳී සිටි හිත මිතුරු කැල නව යුවළ රැගත් රතු මලින් සැරසූ මංගල රථය නවත්වා ගත්තෝය.මිතුරන් සියල්ල කඩිසර වූහ. පිරිසක් වෙඩි පත්තු කළහ. තවත් අයෙක් ආසන සැරසුවේය. සිසිල් බීම පිළිගන්වන්නන් බන්දේසිය ‍මත වීදුරු තබා ඒවා සූදානම් කළහ.පියල් විමලේ දෙදෙනා රතු වද මල් මාලය සහ පොල් කටු මාලය රැගෙන ගොස් යුවළට පළඳවා පිළිගත්තේය. සරත් ඉදිරියට ගොස් පිළිගැනීමේ කතාව ආරම්භ කළේය. මතින් බරවී සිටි ඔහුට එය කළ නොහැකි විය. එය අසාර්ථක වූ බව දුටු රනේ ඉදිරියට පැන අපිට අද බොහෝම සන්තෝෂයි. කියලා වැඩක් නෑ සංතෝෂෙ බෑ. අපි එකට ඉන්න හිතවතෙක්නෙ. ඉතින් අද අපි ඒ යුවළ පිළිගන්න පොඩි සංග්‍රහයක් කරන්න සූදානම් වුණා. දැන් අපි ඒක පිළිගන්වනවා.ඉස්සරවෙලා දෙන්න බීම.... කියමින් හෙතෙම අත දිගු කළේය. අධික ලෙස ලුණු දැමු සිසිල් බීම නව යුවළට පිළිගැන්විණි. බීම වීදුරු තොළ ගෑ යුවළගේ මුහුණ අැඹුල් වී ගියේය.මනාලිය ඔක්කාරය කරන්නට විය. ඒ සමඟම බීමට සුදුසු බීම වීදුරු දෙකක් ද ඉදිරියට ආවේය.මනාලිය එපා එපා කියමින් පෙරැත්ත කරන්නට වූවාය.“දැන් අපි මේ නව යුවළ ගෙදරට කැන්දන් යන්න විශේෂ වාහනයක් සූදානම් කරලා තියනවා. අපි යමු වාහනය ළඟට” මනාලයා වටපිට බැලුවේය. කැලෑගස්වලින් මල්වලින් පන්දම්වලින් සැරසූ අත්කරත්තය දුටු මනාලයා ක්ෂණයකින් නැඟිට පුටුවට ගොඩ වී මයික්‍රෆෝනය අතට ගන්නාක් මෙන් අතක් මුවට ළංකර ගනිමින්....“ආයුබෝවන් හිත මුතුරනි මට හරි සන්තෝෂයි. මෙහෙම අපිව පිළිගැනීම. ඒ වගේම ස්තුති කරනවා උඹලව මම ජීවිතේට අමතක කරන්නේ නෑ. උඹලත් ඕන උදව්වක් කියපල්ලා. ඒ එක්කම මම ඉල්ලා සිටිනවා මිත්‍රවරුන් ඔය මහත්වරු අපි දෙන්නට ඒතරම්ම හිතවත් නම් කියමින් පුටුවෙන් බැස කරත්තය ළඟට ගොස් තල්ලු කරන බෝල්ලීය අතට ගෙන චන්දරේ මේක ගණින් මචං අතට කියමින් මනාලියද ඔසවා කරත්තය මත තබා මනාලයාද ගොඩවී දැන් උඹලගේ යුතුකම තමා නියම පිළිගැනීම නම් අපිව ගෙදරට මෙහෙමම ගෙනියන එක... හරි”මිත්‍රයන්ගේ මත් ගතිය නිසා මේ කිසිවක් අවබෝධ නොවීය. “ගනිල්ලා තල්ලු කරපල්ලා... එක හඬින් කියමින් අත්පොළසන් දිදී අත් කරත්තය කඳු මුදුනට තල්ලු කරන්නට වූවාය.මනාලයා මනාලියගේ කරවටා අතක් යවමින් නටමින් ගී ගැයුවේය. මිතුරු කැලද ඒ අනුව ගී ගයමින් නටමින් නිවස කරා නව යුවළ රැගත් කරත්තය තල්ලු කරගෙන ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r13101711</link>
    <topic>ඝාතනයට ගවයෙක් රැගෙන ගියගාල්ලේගම අයෙක්ට 5000ක දඩ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ගවයෙක් ඝාතනය කිරීම සඳහා රැගෙන යමින් සිටියේ යැයි කියන සිද්ධියක් සම්බන්ධයෙන් වරද පිළිගත් අයකුට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය රු. 5000ක දඩයක් නියම කළාය. එම ගවයා සිවිල් ආරක්ෂක බළකායේ සත්ව ගොවිපළකට භාරදෙන ලෙස මහේස්ත්‍රාත්වරිය නියෝග කළාය.මෙලෙස දඬුවම් ලැබුවේ ගාල්ලේගම ඇල්පිටියේ පදිංචිකරුවෙකි.සැකකරු ගවයා ගව ඝාතකාගාරය වෙත ගෙන යමින් සිටියදී මීගමුව පොලිසියේ පාරිසරික ඒකකයේ උප පොලිස් පරීක්ෂක රූපසිංහ මහතා‍ෙග් උපදෙස් පිට පොලිස් සැරයන් 1117 බන්ධුල, පොලිස් කොස්තාපල්වරුන් වන 50018 කුමාර, 74878 සම්පත් යන නිලධාරිහු සැකකරු සමඟ ගවයා අත්අඩංගුවට ගෙන තිබේ‍.පාරිසරික ඒකකයේ අධිකරණ කටයුතු මෙහෙයවන පොලිස් සැරයන් 1117 බන්ධුල මහතා චෝදනා ගොනු කර සැකකරු අධිකරණයට ඉදිරිපත් කළේය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=r13101712</link>
    <topic>රබර් මිල පහළටවගාකරුවෝ අසීරුවට</topic>
    <author>කෑගල්ල සමූහපී.එම්.පී. පොල්වත්ත</author>
    <content>රබර් සීට් මිල පහළ බැසීමට පටන් ගෙන ඇති නිසා කෑගල්ල දිස්ත්‍රික්කයේ කුඩා රබර් වතු හිමියෝ මහත් අසීරුතාවට පත්වී සිටිති.පසුගිය දිනවල රුපියල් 500කට පමණ තිබූ රබර් සීට් කිලෝවක් දැන් රුපියල් 280 පමණ දක්වා මිල පහළ බැස ඇති බව කුඩා රබර් වතු හිමියෝ පවසති. මේ දිස්ත්‍රික්කයේ කුඩා රබර් වතු හිමියෝ 37000කට අධික පිරිසක් සිටිති.රබර් කිරි කැපීමෙන් පවුල් ජීවිකාව කර ගෙන ගිය විශාල පිරිසකට රබර් සීට් මිල පහළ බැසීම නිසා නොයෙකුත් දුෂ්කරතා රැසකට මුහුණපෑමට සිදු වී ඇති බව කුඩා රබර් වතු හිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310171</link>
    <topic>වෙ‍ෙළඳ සේවා ප්‍රිමියර් ලීග් ක්‍රිකට්තරගාවලිය අනිද්දා ඇරැඹේ</topic>
    <author/>
    <content>සිංගර්-වෙ‍ෙළඳ සේවා ප්‍රිමියර් ලීග් ක්‍රිකට් තරගාවලිය අනිද්දා (19) ඇරැඹේ.නොවැම්බර් 10 වැනිදා දක්වා දිවෙන වෙ‍ෙළඳ සේවා ක්‍රිකට් සංගමය මෙහෙයවන මේ තරගාවලිය කොළඹ එන්.සී.සී., කෝල්ට්ස්, එස්.එස්.සී., තර්ස්ටන් විදුහල් පිටිය, මොරටුව ද සොයිසා පාක් හා කටුනායක නිදහස් වෙළඳ කලාප ක්‍රීඩාංගණය යන ස්ථාන හයකදී පැවැත්වේ.කණ්ඩායම් හතක් මේ තරගාවලියට සහභාගි වීමට නියමිතය. මාස් ඇක්ටිව් ට්‍රේඩිං, හැටන් නැෂනල් බැංකුව, සම්පත් බැංකුව, මාස් යුනිචෙලා, සෙලාන් බැංකුව, ජෝන් කීල්ස් සමූහය හා කොමර්ෂල් ක්‍රෙඩිට් ඇන්ඩ් ෆිනෑන්ස් පී.එල්.සී. එම කණ්ඩායම් වෙති.මේ කණ්ඩායම් හත ම තරග වදින පිළිමලුන් පිටු දැකීමේ තරගාවලිය නොවැම්බර් 16 වැනි දින ආරම්භ වීමට නියමිතය. තරග හයකින් සමන්විත මේ තරගාවලියේ අවසන් පූර්ව තරග නොවැම්බර් 23 වැනිදාත්, අවසාන තරගය හා තිළිණ ප්‍රදානෝත්සවය නොවැම්බර් මස 30 වැනිදාත් පැවැත්වීමට නියමිතය.හොඳම පිතිකරු, හොඳම පන්දු යවන්නා, තරගමාලාවේ වීරයා, නැගී එන ක්‍රීඩකයා හා පිළිමළුන් පිටු දැකීමේ අවසාන තරගයේ වීරයාට විශේෂ ත්‍යාග පිරිනැමෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310172</link>
    <topic>ශ්‍රී ලංකන් ගුවන් සේවයක්‍රීඩා 5ක් සමඟ පියාසර කරයි</topic>
    <author/>
    <content>ක්‍රිකට්, මලල ක්‍රීඩා, රගර්, පාපන්දු හා බැඩ්මින්ටන් ජාත්‍යන්තර තරගවල ශ්‍රී ලංකාව නියෝජනය කරන ක්‍රීඩක ක්‍රීඩිකාවන් සඳහා විශේෂ අනුග්‍රාහක ගුවන් ටිකට්පත් ලබාදීමට ශ්‍රී ලංකා ගුවන් සමාගම එකඟවු බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ශ්‍රී ලංකාවට ජාත්‍යන්තර කීර්තියක් ලබදෙන මේ ක්‍රීඩාවලින් ජාත්‍යන්තරයේ ඉදිරියට යාමට ක්‍රීඩා අමාත්‍යාංශය විසින් දියත් කර තිබෙන ක්‍රීඩා සංවර්ධන ව්‍යාපෘතියට මේ ඉසව්වන් සඳහා විශේෂ පහසුකම් ලබාදෙමින් ක්‍රීඩාවේ අනාගතය‍ ගොඩනැගීමේ කාර්යයට පෞද්ගලික අංශයේ දායකත්වය සැපයීම යටතේ ශ්‍රී ලංකන් ගුවන් සමාගම මේ අනුග්‍රහය දක්වයි.ක්‍රීඩා ඇමැති මහින්දානන්ද අලුත්ගමගේ මහතාගේ විශේෂ ඉල්ලීමක් පරිදි ශ්‍රී ලංකන් ගුවන් සමාගම ක්‍රිකට් හා රගර් ක්‍රීඩා සඳහා විශේෂ අනුග්‍රාහක ගුවන් ටිකට්පත් ලබාදීමට කටයුතු කර ඇති අතර මලල ක්‍රීඩා, පාපන්දු හා බැඩ්මින්ටන් ක්‍රීඩක ක්‍රීඩිකාවන්ටද යම් අනුග්‍රහයක් ලබාදීමට එකඟව ඇත.ශ්‍රී ලංකාවට ජාත්‍යන්තර පදක්කම් දිනිය හැකි අනෙකුත් ක්‍රීඩා ඉසව් සඳහාද යම් අනුග්‍රාහකත්වයක් ලබාදීම කෙරෙහිද ක්‍රීඩා අමාත්‍යාංශයේ අවධානය යොමුව තිබෙන බව ක්‍රීඩා ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310173</link>
    <topic>ශ්‍රී ලංකා ‘ඒ’ ජයග්‍රහණය අබියස</topic>
    <author/>
    <content>ක්‍රිකට් සංවර්ධන කණ්ඩායම සමග කොළඹ එස්.එස්.සී පිටියේ පැවැත්වෙන සිවුදින ක්‍රිකට් තරගයේ ජයග්‍රාහී ඉලක්කය හඹායන ශ්‍රී ලංකා ‘ඒ’ කණ්ඩායම තෙවැනි දිනය නිමානවිට ‍කිසිවකු නොදැවී ලකුණු 19ක් ලබාසිටියේය.ඊයේ දිනය නිමාවනවිට‍ පබසර වඩුගේ ලකුණු 12ක් සහ මහේල උඩවත්ත ලකුණු 7ක් ලබා නොදැවී කඩුල්ලේ රැදී සිටියේය.ශ්‍රී ලංකා ‘ඒ’ කණ්ඩායම පළමු ඉනිමට ලකුණු 449ක් රැස්කළ අතර සංවර්ධන කණ්ඩයමේ පළමු ඉනිම ලකුණු 265කට සීමාවිය. සංවර්ධන කණ්ඩායමට දෙවැනි ඉනිම සඳහා ලබාගත හැකිවුයේ ලකුණු 276ක් පමණි‍ .තෙවැනි දිනය ආරම්භ වනවිට ශ්‍රී ලංකා ඒ පිලේ නවවැනි කඩුල්ලට නොදැවී පිටියේ රැදී සිටි දිල්රුවන් පෙරේරා හා විමුක්ති පෙරේරාට එක් කළ හැකිවුයේ තවත් ලකුණු 37ක් පමණි.මුළු ලකුණු 448ක් වෙද්දී නවවැනි කඩුල්ලට ගොඩනැගූණු සබඳතාව ලකුණු 88කට සීමා කිරීමට ශමින්ද එරංග සමත්විය. එරංගගේ පන්දුවකට සීකුගේ ප්‍රසන්න උඩ පන්දුවක් රැකගැනීමෙන් විමුක්ති පෙරේරාගේ ඉනිම ලකුණු 27කට සීමාවිය. මුළු ලකුණු සංඛ්‍යාවට තවත් ලකුණක් එකතුවෙද්දී ශ්‍රී ලංකා ඒ ඉනිම නිමාවට පත්විය.පන්දු 86කදී හතරේ පහර 3ක් හා හයේ පහරක් සමගින් ලකුණු 52ක් ලබාසිටි දිල්රුවන් පෙරේරා කඩුල්ල මුවා කිරීමේ වරදට හසුකර ගැනීමට තරිඳු කෞෂාල්ට හැකිවිණි. ඒ අනුව සංවර්ධන කණ්ඩායට වඩා ලකුණු 184ක් ඉදිරියෙන් සිටිමින් ශ්‍රී ලංකා ඒ පළමු ඉනිම ලකුණු 449දී නිමාවට පත්විය. පන්දු යැවීමේදී සීකුගේ ප්‍රසන්න කඩුලු 3ක් දවාගත් අතර ශමින්ද එරංග, කසුන් මදුසංඛ හා තරිඳු කෞෂාල් කඩුලු 2බැගින් දවාලුහ.ඊයේ දෙවැනි ඉනිම ඇරැඹු සංවර්ධන කණ්ඩායම දිවා විවේකය සඳහා තරගය නතර කරන විට කිසිවකු නොදැවී ලකුණු 76ක් රැස්කර තිබුණි.මුළු ලකුණු 101ක් වෙද්දී ආරම්භක පිතිකරු යුගල ක්‍රීඩාගාරයට හරවා යැවීමට දිල්රුවන් පෙරේරා සමත්විය.ලකුණු 36ක් ලබාසිටි කුසල් ජනිත් පෙරේරා පළමු කඩුල්ල ලෙස පබසර වඩුගේ උඩ පන්දුවක් රැකගැනීමෙන් දැවී ගිය අතර ශෙහාන් ජයසූරිය ලකුණු 46ක් ලබාසිටියදී අශාන් ප්‍රියංජන උඩ පන්දුවක් රැකගැනීමෙන් දැවී ගියේය.සංවර්ධන පිල ලකුණු 138ක් තුළ කඩුලු 5ක් බිඳ වැටීමෙන් අසීරු තත්ත්වයකට පත්විය. මාදව වර්ණපුර (1), සචිත්‍ර සේරසිංහ (0) හා සීකුගේ ප්‍රසන්න (7) තෙවැනි, සිවුවැනි හා පස්වැනි කඩුලු ලෙසින් පිටියෙන් ඉවත්විණි.නිරෝෂන් දික්වැල්ල සමගින් පස්වැනි කඩුල්ලට එක්වු නායක ලහිරු තිරිමාන්න සංවර්ධන කණ්ඩායම ඉනිමක පරාජයෙන් ගලවා ගැනීමට සමත්විය. දෙදෙනා එක්ව ලකුණු 104ක සබඳතාවක් පිහිටුවීය. දික්වැල්ල පන්දු 116කදී හතරේ පහර 10ක් සමගින් ලකුණු 94කට දැවී ගිය අතර ලහිරු තිරිමාන්න ලකුණු 46කට දැවී ගියේය. සංවර්ධන පිලට සියළු දෙනා දැවී ලබාගත හැකි වුයේ ලකුණු 276ක් පමණි.තරගයේ අවසන් දිනය අදයි.සංවර්ධන පිල පළමු ඉනිම-265 සියල්ලන් දැවී (ඕවර 82.4) ලහිරු තිරිමාන්න නොදැවී 95, නිරෝෂන් දික්වැල්ල 46 (කනිෂ්ක ඇල්විටිගල 52/3, නුවන් ප්‍රදීප් 61/3) සහ දෙවැනි ඉනිම-276 (ඕවර 64.5) නිරෝෂන් දික්වැල්ල 94, ලහිරු තිරිමාන්න 46ශ්‍රී ලංකා ‘ඒ’ පළමු ඉනිම-449 සියල්ලන් දැවී (ඕවර 103.3) දිනේෂ් චන්දිමාල් 162, චතුරංග ද සිල්වා 76, දිල්රුවන් පෙරේරා 52 (සීකුගේ ප්‍රසන්න 67/3) සහ දෙවැනි-19 ඉනිම කිසිවකු නොදැවී.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310174</link>
    <topic>බෙකම් සමූහයේ ලාභය තරවේ</topic>
    <author/>
    <content>ඩේවිඩ් බෙකම් හා ඔහුගේ බිරිය වික්ටෝරියා බෙකම් විසින් 2012 දී පමණක් සිය ව්‍යාපාරවලින් පවුම් මිලියන 35 ක් උපයාගෙන ති‍බෙන බවත් මෙයට 127%ක ලාභයක් උපයාගෙන ඇති ඇගේ මෝස්තර ව්‍යාපාරයද ඇතුළත් බවත් අනාවරණය වි තිබේ.සිවුදරු පියකු වන බෙකම්ගේ විශ්‍රාම ගැන්මෙන් පසුව පවා ඔහුගේ බෙකම් සමාගම 2012 දී පවුම් මිලියන 15.4 ක පිරිවැටුමකට හිමිකම් කියා ඇති අතර එය 2011 දී සමාගම ලබා ගත් මිලියන 6.7 ක ආදායම දෙගුණයකට වඩා වැඩි වීමක් බව ඩේලි ස්ටාර් පුවත්පත වාර්තා කර ඇත.ඔහුගේ පාවහන් නිෂ්පාදන කර්මාන්තයෙන් පවුම් මිලියන 16.5 ක ආදායමක් ලැබී ඇති අතර වෙනත් ව්‍යාපෘති වලින් මිලියන 3.2 ක් උපයාගෙන තිබෙන බවද සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310175</link>
    <topic>ප්‍රවීණ ක්‍රීඩක රොෂාන්ට සිංගප්පූරුවෙන් රන් 4ක්</topic>
    <author/>
    <content>සිංගප්පූරුවේ පැවැති 34වැනි ප්‍රවීණයන්ගේ මලල ක්‍රීඩා උළෙලේදී රන් පදක්කම් 4ක් දිනාගැනීමට ශ්‍රී ලංකාව නියෝජනය කළ රොෂාන් චමින්ද සමත්විය.චමින්ද සහභාගීවු මී.800, මී.1500, මී.3000 දිවීමේ තරගවලින් හා මී.3000 තරග ඇවිදීමෙන් මේ පදක්කම් හිමිකර ගත්තේය. ඊට අමතරව මී.100 සහ 400 සහය දිවීමේ තරගයේදී රිදී පදක්කම් දිනූ කණ්ඩායමට ඔහු එක්විය.රටවල් 16ක සහභාගිත්වයෙන් ටෝ පයෝන් ක්‍රීඩාංගණයේ පැවැති තරගාවලියේ වටිනාම ක්‍රීඩකයා සම්මානයද දිනාගැනීමට රොෂාන් චමින්ද සමත්වීම කැපී පෙනුණි.ජයග්‍රහණයෙන් අනතුරුව රොෂාන් පැවැසුවේ තම හැකියාවන් හඳුනාගනිමින් මේ සඳහා සහ‍යෝගය ලබාදුන් ග්ලෝබල් ලයිෆ්ස්ටයිල් ලංකා ආයතනයට සිය ස්තුතිය පිරිනමන බවයි. ග්ලෝබල් ලයිෆ්ස්ටයිල් ආයතනයේ අනුග්‍රහයෙන් ඉදිරියේදී මෙවැනි ජයග්‍රහණ ලබාගනිමින් රටට කීර්තියක් ලබාදීම තම බලාපොරොත්තුව බවද ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310176</link>
    <topic>ලෝක ටෙස්ට් ක්‍රිකට් ශූරතාවලියට වැඩ අරඹයි</topic>
    <author/>
    <content>ටෙස්ට් ක්‍රිකට් ක්‍රීඩාවේ ශ්‍රේෂ්ඨත්වය ආරක්ෂා කර ගැනීමේ අරමුණින් යුතුව 2017 ලෝක ටෙස්ට් ශූරතාවලිය පැවැත්වීමේ ව්‍යාපාරය ජගත් ක්‍රිකට් කවුන්සලය විසින් දැන් ආරම්භ කර තිබේ.මංගල ටෙස්ට් ක්‍රිකට් ශූරතාවලියට එංගලන්තය සත්කාරකත්වය ලබා දෙන බවත් ඩොලර් මිලියන 10ක ත්‍යාග මුදලක් පිරිනැමෙන ශූරතාවලියට ජගත් ක්‍රිකට් කවුන්සල ටෙස්ට් ශ්‍රේණිගත කිරීම්වල ඉහළම කණ්ඩායම් 4 සහභාගි වනු ඇති බවත් එම කවුන්සලය ප්‍රකාශ කරයි.“මේ ශූරතාවලියේ අරමුණ වනුයේ ටෙස්ට් ක්‍රීඩාවේ ශ්‍රේෂ්ඨත්වය ආරක්ෂා කර ගැනීම හා සෑම ආකාරයකම ක්‍රිකට් ක්‍රීඩාවේ අනාගතය සුරක්ෂිත කර ගැනීමයි” ජගත් ක්‍රිකට් කවුන්සලයේ ප්‍රධාන විධායක ඩේවිඩ් රිචර්ඩ්සන් පවසයි.මුලින්ම 2013 වසරේ පැවැත්වීමට නියමිතව තිබුනත් තරග විකාශන හිමිකරුවන් ට සීමිත ඕවර තරගාවලියක් අවශ්‍ය වූ බැවින් මේ ටෙස්ට් ශූරතාවලිය පැවැත්වීම පමා විය. ඒ අනුව මේ තරගාවලිය දැන් චැම්පියන්ස් කුසලාන තරගාවලිය වෙනුවට පැවැත්වෙනු ඇත.ටෙස්ට් ක්‍රිකට් ආකර්ෂණයට පසුගිය වසර කිහිපයේ සිට විස්සයි20 ක්‍රීඩාවෙන් ප්‍රබල තරගයක් එල්ල වී තිබේ. ටෙස්ට් ශූරතාවලිය සඳහා සුදුසුකම් ලබා ගැනීමේ කාලය 2013 මැයි මාසයෙන් ආරම්භ වී 2016 දෙසැම්බරයෙන් අවසන් වන බව හිටපු දකුණු අප්‍රිකානු කඩුලු රකින/පිතිකරු රිචර්ඩ්සන් කියයි. මේ කාලය අවසානයේ ශ්‍රේණිගත ලැයිස්තුවේ ඉහළින්ම සිටින කණ්ඩායම් හතර 2017 ශූරතාවලියට සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310177</link>
    <topic>2014 වසරේදී ස්කොට්ලන්තයේ පැවැත්වෙන . . .</topic>
    <author/>
    <content>2014 වසරේදී ස්කොට්ලන්තයේ පැවැත්වෙන පොදු රාජ්‍ය මණ්ඩලීය ක්‍රීඩා තරගාවලියට අදාළව සම්ප්‍රදායානුකූලව පැවැත්වෙන රැජිණගේ යෂ්ටිය රැගෙන යාමේ අවස්ථාවට නිළ ගුවන් සේවා අනුග්‍රහය සපයනු ලබන්නේ එමිරේට්ස් ගුවන් සමාගමයි. ලොව පුරා රැගෙන යාමට නියමිත යෂ්ටිය ලුවිස් මාටින් (ස්කොට්ලන්ත ක්‍රීඩා සභාපති), ඩෙනිස් හෝම්ස් (අලෙවි කළමනාකාර ස්කොට්ලන්ත හා ඊසානදිග එංගලන්තය) සහ එමිරේට්ස් කාර්ය මණ්ඩලය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310178</link>
    <topic>රාජ්‍ය සේවා පාපන්දු රාජගිරියේ දී</topic>
    <author>කෝට්ටේ මධ්‍යම සමූහ</author>
    <content>කෝට්ටේ පාපන්දු ලීගය හා ශ්‍රී ජයවර්ධනපුර නගර සභව, ශ්‍රී ලංකා පාපන්දු සංගමයේ සහයෝගයෙන් සංවිධාන කරන රාජ්‍ය සේවා පාපන්දු තරගාවලිය මේ මස 26 වැනිදා රාජගිරිය-මොරගස්මුල්ල නගර සභා පාපන්දු ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට ශූරතා කුසලානය සමගින් රු.75000ක්, අනුශූරතාවට කුසලානය සමගින් රු.50000ක් හා තෙවැනි ස්ථානයට රු.25000ක් මුදල් ත්‍යාග හිමිවන බව මේ පිළිබඳ පසුගියදා පැවැති මාධ්‍ය දැනුවත් කිරීමේ හමුවේදී තරග සංවිධායකයෝ පැවැසීය.තරගාවලියේ දක්ෂතම ක්‍රීඩකයා, දක්ෂතම දැල් රකින්නා හා තරගයේ වීරයාට බැංකොක් සංචාර හිමිවන තරගාවලියට මේ වනවිට කණ්ඩායම් 16ක් ඇතුළත්ව සිටී.කෝට්ටේ, කොළඹ, රත්නපුර, මාතර, ගාල්ල, කුරුණෑගල, මාතලේ, මහනුවර, නුවරඑළිය, අනුරාධපුර හා බදුල්ල මහ නගර සභා කණ්ඩායම් සමගින් ඛනිජ තෙල් නීතිගත සංස්ථාව, වරාය අධිකාරි, ශ්‍රී ලංකා ගමනා ගමන මණ්ඩලය, බන්ධනාගාර දෙපාර්තමේන්තුව, දුම්රිය දෙපාර්තමේන්තුව නියෝජනය කරන කණ්ඩායම් තරගාවලියට එක්වෙති.කෝට්ටේ නගරාධිපති ජනක රණවක මහතාගේ ප්‍රධානත්වයෙන් පැවැති මාධ්‍ය හමුවට පාපන්දු සම්මේලනයේ තරග කමිටු සභාපති කේ.පී.පී.පතිරණ, තරග කමිටු අධ්‍යක්ෂ ඇන්තනි පිල්ලේ, නාගරික ලේකම් එම්.එම්.සී.කේ.කේ.මාන්නප්පෙරුම හා පුට්සාල් තරග සභාපති ඊ.බාලචන්ද්‍ර යන මහත්වරුන්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s1310179</link>
    <topic>රාජ්‍ය සේවා ටේබල් ටෙනිස් නොවැම්බර් 2-3</topic>
    <author>මහනුවර ක්‍රීඩා විශේෂ</author>
    <content>රාජ්‍ය සේවා ටේබල් ටෙනිස් සංගමය සංවිධාන කරන ටේබල් ටෙනිස් තරගාවලිය නොවැම්බර් මස 2-3 දෙදින බණ්ඩාරවෙල සාන්ත තෝමස් විදුහල් ක්‍රීඩාංගණයේදී පැවැත්වේ.කාන්තා පිරිමි අවුරුදු 25-30, 30-35, 35-40, 45-50, 50-55, හා 55 ට වැඩි වයස් සීමාවන්ගෙන් කාණ්ඩ 4ක් යටතේ තරගාවලිය පැවැත්වෙන අතර අයැදුම්පත් මේ මස 25 වැනිදාට පෙර යොමු කළ යුතු බව සංවිධායකයෝ දන්වා සිටී. අයැදුම්පත් ලේකම්, රාජ්‍ය සේවා ටේබල් ටෙනිස් සංගමය, අංක 29/10 ධර්මාශෝක මාවත, මහනුවර ලිපිනයට යොමුකළ යුතුය. වැඩි විස්තර දු.ක 081-2212146 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s13101710</link>
    <topic>ගල්කිස්ස සා.‍තොමසුවන් රජිව් ගාන්ධි ක්‍රිකට් ශූරතාව දිනයි</topic>
    <author>කුමාරසිරි ප්‍රසාද්</author>
    <content>ඉන්දියාවේ පැවැති රජීව් ගාන්ධි අනුස්මරණ අන්තර්ජාතික ක්‍රිකට් තරගාවලියේ ශූරතාව දිනාගැනීමට ශ්‍රී ලංකාව නියොජනය කරමින් එක්වු ගල්කිස්ස සාන්ත තෝමස් විද්‍යාලයීය 17න් පහළ කණ්ඩායම සමත්විය. බංග්ලාදේශය සමගින් පැවැති අවසන් තරගයේදී ලකුණක තියුණු ජයක් තෝමස් කණ්ඩායමට හිමිවිය.තරගයේ පළමුව පන්දුවට පහරදුන් තෝමස් පිල නියමිත ඕවර 25 තුළදී කඩුලු 7ක් දැවී ලකුණු 121ක් රැස්කළ අතර පිළිතුරු ලෙස බංග්ලාදේශ කණ්ඩායමට ලබාගත හැකිවුයේ කඩුලු 7කට ලකුණු 120ක් පමණි.අවසන් තරගයේදී කඩුලු 4ක් දවාගත් සචිත ජයතිලක තරගයේ වීරයා මෙන්ම තරගාවලියේ වීරයා ලෙසද සම්මාන හිමිකරගත් අතර ලහිරු ඕපාත (දක්ෂතම පිතිකරු), නවීද් ප්‍රනාන්දු (දක්ෂතම කඩුලු රකින්නා)සම්මානද තෝමස් ක්‍රීඩකයන් විසින් හිමිකර ගැනීම කැපී පෙනුණි.තරගාවලියට ඉන්දියා, පාකිස්තානය, එක්සත් අරාබි එමීර් රටවල් නියෝජනය කරමින්ද කණ්ඩායම් එක්වුහ. අවසන් පූර්වවටයේදී තෝමස් පිල හමුවේ ඉන්දියාව ලකුණු 4කින් පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s13101711</link>
    <topic>ආරක්ෂක සේවා රගර් තරගාවලිය</topic>
    <author/>
    <content>ආරක්ෂක සේවා රගර් තරගාවලිය පසුගියදා රත්මලාන ගුවන් හමුදා ක්‍රීඩා පිටියේ දී පැවැත්විණි. එහිදී පිරිමි රගර් ශූරතාව දිනා ගැනීමට ශ්‍රී ලංකා නාවික හමුදා පිල සමත්විය. යුද හමුදාව සමග පැවැති අවසන් තරගයේදී ගෝල් 25-13ක ජයක් නාවික හමුදාවට හිමිවිය. කාන්තා අංශයේ අනුශූරතාවද හිමිවූයේ නාවික හමුදාවටය. පිරිමි ශූරතාව දිනාගත් නාවික හමුදා කණ්ඩායම ඡායාරූපයේ දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=s13101712</link>
    <topic>‍එල්ලේ ගැටුම ගණේමුල්ලේ දී</topic>
    <author>නිමල් රාජපක්ෂ</author>
    <content>ගණේමුල්ල වාසනා ක්‍රීඩා සමාජය සංවිධාන කරන එම්.ඒ.සුමනදාස අනුස්මරණ සීමිත පන්දුවාර එල්ලේ තරගාවලිය මේ මස 20 සහ 27 දිනයන්හිදී ගණේමුල්ල වාසනා ක්‍රීඩා පිටියේදී පැවැත්වේ.ජයග්‍රාහී කණ්ඩායම් සඳහා ශූරතා ශූරතා කුසලාන පිරිනැමෙන අතර තරගාවලියේ දක්ෂතම පන්දු රකින්නාට, දක්ෂතම පිතිකරුට හා තරග මාලාවේ වීරයාට වටිනා විදුලිපංකා පිරිනැමෙන බව සංවිධායකයෝ පවසති.තරගාවලියට ඉදිරිපත්වන කණ්ඩායම් වලට දු.ක 0722751321 මගීන් වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310171</link>
    <topic>විපක්ෂයේ විවේචන අවංක නෑ ;මඩ ගැහීමයි අරමුණ</topic>
    <author>සාකච්ඡා කළේ ධම්මික සෙනෙවිරත්න</author>
    <content>ආසන්න පළාත් සභා මැතිවරණ ප්‍රතිඵල රටේ දේශපාලන ස්ථාවරභාවයට හා ඉදිරි ගමනට බලපාන අන්දම මෙන්ම පොදු රාජ්‍ය මණ්ඩලීය සමුළුව මෙහි පැවැත්වීම අපට වැදගත් වන්නේ කෙසේද යන්නත්, නියෝජ්‍ය ඇමැතිධුර සම්බන්ධ කාරණය නිසා දේශපාලනය කෙරෙහි කළකිරීමෙන් සිටින බවට පළවූ මාධ්‍ය ආරංචි ගැනත් ගම්පහ දිස්ත්‍රික් පාර්ලිමේන්තු මන්ත්‍රිනී, විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය සමඟ කළ සාකච්ඡාවකි.පළාත් සභා මැතිවරණ ප්‍රතිඵලයෙන් පෙනෙන්නේ ජනතාව යළිත් වරක් ජනාධිපතිතුමා සහ රජය කෙරෙහි තැබූ විශ්වාසයයි...රටක දේශපාලන ස්ථාවරභාවය අනිවාර්යයෙන්ම රටේ ඉදිරි ගමනට බලපානවා. මේ වෙනකොට අපේ රටේ ඉහළ දේශපාලන ස්ථාවරත්වයක් තිබෙනවා. විපක්ෂය මොනවා කිව්වත් රටේ බහුතර ජනතාව ජනාධිපතිතුමාත්, අපේ රජයත් කෙරෙහි තබා ඇති විශ්වාසය පළාත් සභා මැතිවරණ ප්‍රතිඵල යෙනුත් පැහැදිලියි. සාමාන්‍යයෙන් ඕනෑම ආණ්ඩුවකට දෙවන පාලන කාලය තුළ මුල්වතාවේ වගේම ජනප්‍රිය භාවය පවත්වා ගැනීම දුෂ්කරයි.හැබැයි මේ ආණ්ඩුව දෙවන පාලන කාලසීමාව තුළදීත් ඒ ජනප්‍රියත්වය රැකගන්නවා පමණක් නෙවෙයි, ජනතාවගේ විශ්වාසයත් තවදුරටත් ආරක්ෂා කර ගැනීමට සමත්ව සිටිනවා. සමහර පක්ෂවලට තිබුණු මන්ත්‍රීධුර සංඛ්‍යාව පවා අහිමිවූ හැටි අපි පළාත් සභා මැතිවරණ ප්‍රතිඵලයෙන් දුටුවා. හැබැයි, ආණ්ඩුව තමන්ගේ ජයග්‍රහණය රැකගනිමින් ස්ථාවරව සිටිනවා.එහෙම බලනකොට මේක අපේ රටේ දේශපාලන ඉතිහාසයේ මීට කලින් නුදුටු තත්ත්වයක්. දෙවන පාලන කාලසිමාවේදීත් ගරු ජනාධිපතිතුමාත්, රජයත් තමන්ට ඇති ජනතා ප්‍රසාදයත්, විශ්වාසයත් තවදුරටත් රැකගැනීමට හා වර්ධනය කර ගැනීමට සමත්ව සිටිනවා.උතුරේ ජනයාගේ විශ්වාසය දිනාගැනීම තවදුරටත් අභියෝගයක් ලෙස තිබෙනවා නේද?සමස්තයක් හැටියට බැලුවොත්, උතුර පළාත් සභා මැතිවරණය පැවැත්වීම රජය ලැබූ ජයක් මීට පෙර කිසිම නායකයකුට මේ මැතිවරණය පැවැත්වීමට පවා නොහැකි වුණා. නමුත් ජනාධිපතිතුමාගේ නායකත්වය යටතේ රට ත්‍රස්තවාදයෙන් නිදහස් කර ගැනීමෙන් අනතුරුව උතුරේ ජනයාගේ ඡන්ද අයිතිය රැකදෙමින් මේ මැතිවරණය පැවැත්වීමට කටයුතු කළා. එය විශාල ජයක්. ඒ ජනතාව බෙදුම්වාදී මතවාදයෙන් ගලවාගනිමින් ප්‍රජාතන්ත්‍රවාදය දෙසට නැඹුරු කිරීමට රජයට හැකිවී ඇති බව පෙනෙනවා.ඒ නිසා ප්‍රතිඵලයටත් වඩා වැදගත් වෙන්නෙ ඒ කාරණයයි. අනෙක එක්සත් ජනතා නිදහස් සන්ධානයට උතුර පළාත් සභාවේ මන්ත්‍රී ධුර කිහිපයක්ම ලැබුණා. බහුතර මන්ත්‍රී සංඛ්‍යාවක් දෙමළ සන්ධානයට ලැබුණත්, අප එහි ලබාගත් නියෝජනයත් සැලකිය යුතුයි.නිදහස් හා සාධාරණ ඡන්දයක් පැවැත්වීම ගැන රජයට ජාත්‍යන්තරව පවා ප්‍රශංසා ලැබුණා. තවත් වැදගත් දෙයක් තමයි, රටේ ඒකීයභාවය සුරක්ෂිත කරමින් නව මහ ඇමැති විග්නේශ්වරන් මහතා ගරු ජනාධිපතිතුමා ඉදිරිපිට දිව්රුම් දීම. අපි උතුරේ ප්‍රතිඵලය ගැන කතා කළ යුත්තේ මේ කාරණාත් අවධානයට ගනිමිනුයි.ජනාධිපතිතුමාගේ දෙවන ධුර කාලයට වසර 3ක් සම්පූර්ණවීමට ආසන්නයි. ගතවූ කාලසීමාව දෙස හා ඒ ඔස්සේ ඉදිරිය දෙසත් ඔබ බලන්නෙ කොහොමද?2005න් පසු පැවැති සෑම මැතිවරණයකදීම ජනතාව තුළ ගරු ජනාධිපතිතුමා කෙරෙහි ඇති විශ්වාසය, ජනප්‍රියභාවය ඉහළින්ම තහවුරුවී තිබෙනවා. පළමු ධුර කාලයේදීම එතුමා පොරොන්දු වූ පරිදිම අපේ රට ත්‍රස්තවාදයෙන් නිදහස් කරගෙන එක්සේසත් කළා. ජන ජීවිත රැකදුන්නා. විශාල විනාශයක් නතර කළා. ඉන්පසුව රට ශීඝ්‍ර සංවර්ධන යුගයකට අවතීර්ණ කර තිබෙනවා. ඒ අලුත් දිශානතිය ජනතාවට දැනෙනවා, පෙනෙනවා. රට තුළ සැබෑ වෙනසක් සිදුවෙමින් තිබෙනවා.සංවර්ධනය නගරයට සීමා නොවී ගමට ගිහින් තිබෙනවා. මංමාවත්, නිවාස, විදුලිය, ජලය ආදී පහසුකම් විශාල ලෙස සපුරා තිබෙනවා. මහා මාර්ග, බලශක්ති, වරාය, ගුවන්සේවා ආදී ‍ක්ෂේත්‍රයන්ට අදාළව දැවැන්ත සංවර්ධන ක්‍රියාවලීන් ක්‍රියාත්මක වුණා. ග්‍රාමීය ආර්ථිකයත් නංවමින් රටේ ආර්ථිකය නැංවීමේ ක්‍රියාදාමයක රජය යෙදී සිටිනවා. තිස් අවුරුද්දක් තිස්සේ විශාල විනාශයක් සිදුවුණා. රටේ ඉදිරි ගමන අඩාල වුණා. නමුත්, යුද්ධය අවසන් කර වසර කිහිපයක් ඇතුළත රටේ විශාල වෙනසක් ඇති කිරීමට ගරු ජනාධිපතිතුමාගේ නායකත්වය යටතේ හැකිවී තිබෙනවා. මහින්ද චින්තන ඉදිරි දැක්මට අනුව රට ඉදිරි ජයග්‍රහණ සඳහා මෙහෙයවමින් තිබෙනවා.අපේ රටට අන්තර්ජාතිකවත් ඉතා වැදගත් අවස්ථාවක් වන පොදුරාජ්‍ය මණ්ඩලීය සමුළුව මෙහි පැවැත්වීමට ඇත්තේ තවත් මසක කාලයක්. ඒ වැදගත් අවස්ථාවට රටක් හැටියට අප කෙසේ මුහුණදිය යුතුද?පොදුරාජ්‍ය මණ්ඩලීය සමුළුව මෙහි පැවැත්වීමට ලැබීමම අප ලැබූ ජයක්. මේ සමුළුවට සහභාගිවන රටවල් 54ක රාජ්‍ය නායකයන්ට අපේ රටේ සැබෑ තත්ත්වය තමන්ගේ ඇස්වලින්ම දැකගැනීමට ලැබීම වැදගත් කාරණයක්. අපේ රට ගැන ඇතිකර තිබූ වැරැදි අවබෝධය මකා දැමීමට එය විශාල රුකුළක් වෙනවා.එල්. ටී. ටී. ඊ. හිතවාදී ඩයස්පෝරාව මොනවා කිව්වත්, මේ රට සැබෑ සාමය දිනාගැනීමෙන් පසු විශාල දුරක් ගමන්කර ඇති බව මෙයට සහභාගිවන රටවල නායකයන්ට තේරුම් ගන්න පුලුවන් වෙයි. රාජ්‍ය නායක සමුළුවට සමගාමීව ව්‍යාපාරික සමුළුව, තරුණ සමුළුව, මහජන සමුළුව ආදී සමුළු කිහිපයක්මත් පැවැත්වෙනවා. ව්‍යාපාරික සමුළුවට සාමාජික රටවලටත් වඩා වැඩියෙන් නියෝජිතයන් සහභාගිවෙනවා. ඒ නිසා මෙය අපේ ආර්ථිකයේ වර්ධනයට උපකාරීවන අවස්ථාවක් හැටියටත් අපට වැදගත්.නමුත් මේ සමුළුව මෙහි පැවැත්වීම ගැන විවේචනත් තියෙනවා?ඔය විවේචන ආණ්ඩුවට මඩගහන අරමුණින් කරන ඒවා මිස මේ වැදගත්කම තේරුම් ගනිමින් කරන ඒවා නෙවෙයි. අනෙක මේ සමුළුව අපි විතරක් කරන දෙයක් නෙවෙයි. ඕනෑම සාමාජික රටකට එම සත්කාරකත්වය දරන්න පුලුවන්. මෙතැනදී වැදගත් වෙන්නෙ එවැනි සමුළුවක් පැවැත්වීමට අපට ඇති හැකියාව. එය අපට තියෙන නිසා තමයි අප එය කරන්නේ. ඒක අපි ලබපු ජයක්. එහෙම නැතුව මේ සමුළුවේ අරමුණ අපේ අඩුපාඩු හොයන එකවත් මානව හිමිකම් ගැන කතා කරන එකවත් නෙවෙයි. විවිධ දෘෂ්ටි කෝණවලින් බලමින් කරන ඔය විවේචන රටට ආදරයකින් කරන ඒවා නොවන බව හරිම පැහැදිලියි.පසුගියදා තවත් නියෝජ්‍ය ඇමැතිවරු කිහිපදෙනෙක් පත් කෙරුණා. මේ නිසා ආර්ථිකයට තවත් බරක් එකතු වන බවට කෙරෙන විවේචන ගැන ඔබ මොකද කියන්නේ?ඕකත් විවිධ කෝණවලින් බලා කෙරෙන විවේචනයක්. හැබැයි රටක් හැටියට අපි ලෝකයත් එක්ක ඊට වඩා පුළුල්ව දකින්න ඕන. ලෝකය ඉදිරියට යන්නෙ අලුත් අලුත් විෂයයන් එක්ක ඇමැතිවරයකුගේ කාර්යභාරය පවා, විෂයය පථය පවා පුළුල් වෙමින් තියෙන්නෙ. එතකොට තනිවම ඒක සම්පූර්ණ කිරීම දුෂ්කරතා සංකීර්ණ කාර්යයක්. පසුවිපරමක් කිරීමටවත් අවස්ථාවක් නොලැබෙන තරම්. නියෝජ්‍ය ඇමැතිවරයකුගේ අවශ්‍යතාව මතුවෙන්නෙ ඒ කාරණා නිසයි. මේ ලබාදුන් නියෝජ්‍ය ඇමැතිධුර පුරප්පාඩු සම්පූර්ණ කිරීම් වශයෙනුයි සිදුවුණේ.ඒවා ලබාදීම නිසා එතෙක් මේ මන්ත්‍රීවරු ලබපු වරප්‍රසාදවලට වඩා සුළු වැඩිවීමක් පමණයි වෙන්නෙ. ඒ නිසා රජයේ සමස්ත වියදමට සාපේක්ෂව බලද්දී මේක සුළු ප්‍රතිශතයක් විතරයි.ඔබ නියෝජ්‍ය ඇමැතිධුරයක් අපේක්ෂා කළ බවටත් එය නොලැබීම නිසා ඔබ කළකිරීමෙන් සිටින බවටත් ඇතැම් වෙබ්අඩවිවල පළවුණා. මේ ගැන ඇත්ත - නැත්ත කුමක්ද?නෑ, මගේ නම් එහෙම දේශපාලනයක් නෑ. තනතුරු පසුපස යන්න නෙවෙයි මං දේශපාලනයට ආවෙ. මං ආවෙ තනතුරු අත්හැරලා. මගේ සැමියාගේ ජීවිතය ත්‍රස්තවාදීන් විසින් බිලිගත්තට පස්සෙ කටාන ආසනයේ, ගම්පහ දිස්ත්‍රික්කයේ ජනතාවගේ ඉල්ලීමට කන්දෙමින් තමයි වෛද්‍ය වෘත්තියේ මං දරපු ඉහළ තනතුරත් අත්හැරලා මං දේශපාලනයට ආවෙ. ජනතාව ඊට ප්‍රතිචාර දැක්වූවේ පසුගිය මහ මැතිවරණයේදී මාව ගම්පහ දිස්ත්‍රික්කයෙන් දෙවෙනි තැනට ගෙනැල්ලා ලොකු ජනවරමක් මට ලබාදීමෙනුයි.ඔබට ඇති කළකිරීම මත ඔබ ආණ්ඩුවෙන් ඉවත්වීමට සූදානම් බවට පළවූ ආරංචි ගැන ඔබ මොකද කියන්නෙ?ඕවා ඔය ඕපාදූප වෙබ්අඩවිවල ගිය කතා. තනතුරක් දාලා ආපු මම තනතුරු නිසා ආණ්ඩුව දාලා යන්න තරම් මෝඩ නෑ. තනතුරු මොකක්ද, මට මගේ සැමියා පවා අහිමි වුණා. එතුමා මියගියේ ස්වභාවිකව නෙවෙයි. ත්‍රස්තවාදීන් ඒ ජීවිතය උදුරාගත්තා. අනෙක මං වෘත්තීය ජීවිතයේදී වුණත් විශේෂඥ වෛද්‍යවරයකු වීමට පවා අපේක්ෂාවක් තිබුණු කෙනෙක් නෙවෙයි. නමුත්, මගේ දක්ෂතාව අනුව ඒ තනතුරු ලැබුණා.ඊට පස්සෙ මගේ සැමියා වෙනුවෙන්, දේශපාලනය කිරීමට ජනතාවගෙන් ලැබුණු ඉල්ලීමට ගරු කරලා ඒ තනතුරු අත්හැරලා, දේශපාලනයට ආවෙ. ජෙයරාජ් ප්‍රනාන්දුපුල්ලෙ ඇමැතිතුමා පක්ෂයේ භාණ්ඩාගාරික විදිහටත්, ආණ්ඩුපක්ෂයේ ප්‍රධාන සංවිධායක හැටියටත් විශාල කාර්යභාරයක් කළා. එතුමාගේ ජීවිතය ම්ලේච්ඡ ත්‍රස්තවාදය විසින් බිලිගත්තයින් පස්සෙ මට කටානේ ජනතාවගේ ඉල්ලීමට සවන්දීමට සිදුවුණා.මේ නියෝජ්‍ය ඇමැති තනතුරු ලබාදෙද්දිත් ඒ ජනතාව තුළ එවැනි අපේක්ෂාවක් තිබුණා. නමුත්, මේවා ලබාදෙන්නෙ කොහොමද කියන එක, ඊට අදාළ කමිටුව එම නිර්දේශයන් කරද්දි අත්දැකීම්, සුදුසුකම්, දක්ෂතා ආදී සියල්ල සළකාබලා ඔය සිදුකරන බව තේරුම්කර දෙන්න අපට පුලුවන් වුණා. මා තනතුරු පසුපස යන්නේ නෑ. සුදුසුකම් මත සුදුසු කාලයේදී ඒවා ලැබේවි කියන එකත් පැහැදිලි කළා.ගරු ජනාධිපතිතුමා ත්‍රස්තවාදය පරාජය කරලා ජනතාවගේ ජීවත්වීමේ අයිතිය ලබාදුන්නා. එතෙක් අපි කාටවත් අපේ ජීවිත ගැන විශ්වාසයක් තිබුණේ නෑ.දෙකඩවීමට ආසන්නව තිබූ රට එක්සේසත් කළෙත් එතුමා. මේ වෙනකොට ඉතිහාසයේ කිසිම ආණ්ඩුවක් නොකළ පරිදි තමන්ගේ මැතිවරණ ප්‍රකාශනයේ පොරොන්දු ඉටුකරමින් රටේ දැවැන්ත සංවර්ධනයක් කරමින් සිටිනවා. අද විරැකියාව පහත වැටිලා, දිළිඳුකම පහත වැටිලා. ආර්ථිකයේ වර්ධනයක් ඇතිවෙලා. හොඳ දුර දැක්මක් ඇතිව රට පෙරට යමින් තිබියදී අපේ කාර්යභාරය උපරිමයෙන් ඉටුකිරීම අපේ අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310172</link>
    <topic>මගේ ලෝකයේ සුරංගනා වැඩ නෑ</topic>
    <author>සාකච්ඡා කළේ තිලානි ශානිකා</author>
    <content>ප්‍රවීණ ටෙලි නාට්‍ය අධ්‍යක්ෂ සුදත් රෝහණගේ “ගිරිකුළ” මේ සතියේ සිට ස්වර්ණවාහිනියෙන් සෑම ඉරිදාවකම රාත්‍රී 8.30 ට විකාශය වේ. සුදත් රෝහණගේ නවතම ටෙලි නාට්‍ය අධ්‍යක්ෂණය වූ “ගිරිකුළ” දිවෙන්නේ ජනපද සංස්කෘතිය ආරම්භය දක්වායි. එහි විසූවන්ගේ මානුෂීය සබඳතා අළලා නිර්මාණය වුණු “ගිරිකුළ” මෙන් ම ඒ හා සමානව රූපයට නැඟුණු අවිඳු අඳුර, අඹු දරුවෝ, බැද්දෙගෙදර, කරුවල ගෙදර, ස්වයංජාත යන ටෙලි නිර්මාණ ජන හදවතෙහි ලැඟුම් ගත් ඔහුගේ අනෙක් නිර්මාණ ය. මෙවර ගිරිකුළ හා ටෙලි නාට්‍ය ක්ෂේත්‍රයේ ඇති විශේෂතා පිළිබඳ කතාබහ කිරීමට රස මංජරියට පිවිසෙන්නේ සුදත් රෝහණ ය.අධ්‍යක්ෂවරයෙක් ලෙස ශාන්ති දිසානායකගේ “ගිරිකුළ” නවකතාව ඔබගේ ටෙලි නිර්මාණයකට දායක කර ගැනීමට තරම් සුවිශේෂ වූ හේතුව කුමක්ද?නිර්මාණකරුවෙක් විදිහට මම විවිධ කතා තේමා ඔස්සේ නිර්මාණ කලාව ගොඩනඟන්න බොහෝ කැමැති කෙනෙක්. එහිදී පසුගිය කාලයේ මා කියූ ඒ පොත්වලින් මගේ සිතේ යම්කිසි රූපකායක් ඇඳිලා තිබුණු පොතක් වුණේ “ගිරිකුළ” යි. “ගිරිකුළ” ඔස්සේ කියැවුණේ මහපොළව මත ජීවත්වුණු සැබෑ මිනිසුන්ගේ හා ගැහැනුන්ගේ කතාවක්. ඒ කතාවේදී දේශපාලනික, අධ්‍යාපනික, සංස්කෘතික වටපිටාව මනාව නිරූපණය වී තිබුණු අයුරු මා දැක්කා. ඩී. එස්. සේනානායක මහත්තයාගේ කාලයේ ඇරැඹුණු ගොවි ජනපද ඔස්සේ විහිදී යන මේ කතාව යම්තාක් දුරට මා වෙනස් කිරීමට ලක්කළා.නවකතාවක් රූප මාධ්‍යයට රැගෙන ඒමේදී සිදුකරන මේ වෙනස් කිරීම් නිසා නවකතාවේ මුඛ්‍ය තේමාවට යම් හානියක් සිදු නොවන බව ඔබට විශ්වාසද?සමහර නවකතාවක් හෝ කෙටි කතාවක් ශ්‍රව්‍ය දෘෂ්‍ය මාධ්‍යයට නැඟීමේදී අනිවාර්යයෙන්ම යම් යම් වෙනස්කම් කිරීමට සිදු වෙනවා. පොතේ තිබෙන දේ ඒ ආකාරයෙන්ම ඉදිරිපත් කිරීම තේරුමක් නෑ. මේ නිසා සමහර විට පොතේ තිබෙන සිදුවීම් විශාල ප්‍රමාණයක් බැහැර විය හැකියි.ඒ වගේම විශාල සිදුවීම් ප්‍රමාණයක් ද ඇතුළත් විය හැකියි. මේ නිර්මාණයේදීත් එසේ පොතේ නැති චරිත විශාල ප්‍රමාණයක් ඇතුළත් වුණා. මෙහිදී ශාන්තිගේ පොතෙහි විහිදී තිබුණු පරාසයට වඩා ටෙලි නිර්මාණය කිරීමේදී ඊට වඩා වැඩි පරාසයක් කරා මා නිර්මාණය රැගෙන ගියා.නමුත් මේ වෙනස් කිරීමේදී මා විශ්වාස කරන කාරණයක් වන්නේ නවකතාකරුවා විසින් මතු කරන්නට තනනා කතා තේමාව වෙනස් කිරීමට ලක් නොකළ යුතු බවයි. ඒ වගේම ටෙලි නිර්මාණකරුව කරන ඒ වෙනස් කිරීම්වලින් නවකතාවෙහි කතා තේමාව තව තවත් උද්දීපනය විය යුතුයි. මගේ නිර්මාණවලදී මේ වෙනස වඩාත් පැහැදිලිව දැකිය හැකි කාරණයක්.මගේ ආරම්භක නිර්මාණයේදී පටන් මේ දක්වා ‍මා මෙතෙක් කර තිබෙන්නේ සාහිත්‍ය කෘතියි. අද වනතුරුත් සාහිත්‍ය කෘති ටෙලි නාර්මාණයකට නැඟීමේදී මට දෝෂාරෝපණයක් එල්ල නොවන්නේ කලින් කියූ කාරණය මැනවින් වටහා ගැනීම නිසා බවයි මා සිතන්නේ.පාඨකයා නවකතාවේදී ප්‍රතිනිර්මාණය කර ගන්නා චරිත, ටෙලි නිර්මාණයක් මගින් දැක්වීම අභියෝගයක් නොවේද?පැහැදිලිවම මේ මාධ්‍ය දෙකක්. සිනමාව හෝ රූපවාහිනිය, එහෙම නැතිනම් නවකතාව, කෙටිකතාව කියන මොකක් හෝ සාහිත්‍ය කලාවක් කියන්නේ අන්ත දෙකක තියෙන මාධ්‍ය දෙකක්. නවකතාකරුවකුට හෝ කිසියම් ලේඛිකාවකට තමා පරිකල්පනය කරන දේ ලිවීමෙන් ක්‍රි. පූ. ගණනක ඉදිරියට හෝ පිටුපසට යා හැකියි. වෙන ග්‍රහලෝකයට හෝ වෙනත් රටකට ගමන් කළ හැකියි. නමුත් ටෙලි නිර්මාණකරුවාට ඒ දේ සිතූ අයුරින්ම ක්‍රියාවට නඟන්නට බැහැ.ඒ වගේම නිර්මාණකරුවකුට ස්වතන්ත්‍ර නිර්මාණයක් කිරීමට වඩා නවකතාවක් හෝ කෙටිකතාවක් පාදක කරගෙන යම්කිසි රූපමය නිර්මාණයක් කිරීමත් අභියෝගයක්. එයයි මෙහි ප්‍රධාන හේතු සාධකය ලෙස මා දකින්නේ. ඔබ ගිරිකුළ නවකතාවෙහි මුතු මැණිකා කියවලා තිබේ නම්, නිතැතින්ම ඔබ මුතුමැණිකා බවට පත්වෙනවා. එහිදී ඇය පිළිබඳව ඔබගේ සිතුවිලි දහරාවේ ඇතිවන්නා වූ චිත්‍රණයක් තිබෙනවා. ඇය පිළිබඳ ඔබගේ මනසෙහි රූපකායක් පිළිසිඳ ගන්නවා.මෙහි එන සෑම චරිතයක් පිළිබඳව ඒ වගේ රූපකායක් ඇතිවෙනවා. මේ ආකාරයට ලක්ෂ සංඛ්‍යාත පාඨක මනසෙහි හැදුණු, වැඩුණු, බිහිවුණු චරිත ටෙලි නිර්මාණකරුවෙක් කොහොමද සියලු දෙනාටම ගෝචර වන විදිහට නිර්මාණය කරන්නේ කියන අභියෝගය නිර්මාණකරුවාට තිබෙනවා. නවකතාවක් කියන්නේ වචන. ඒ වචන අපි ද කැමරාවක් මගින් රූප බවට පත්කරන්න ඕනෑ. චරිතය සිතන චිත්ත ශක්තිය වචන මගින් හෙළි කිරීමේ ශක්තියක් නවකතාකරුවකු සතුයි.නමුත් අප සිතුවිලි ධාරාව රූපමය භාවිතයට වර්ධනය කර ප්‍රේක්ෂකයන්ට දැනෙන අයුරින් කිව යුතුයි. සමහර බාල බොළඳ වචන යොදාගෙන චිත්‍ර කතාවක් වගේ කියවන නිර්මාණත් තිබෙනවා තමයි. ඒත් රූපය කියන්නේ ප්‍රබල මාධ්‍යයක්. ඒ රූපය රැගෙන එන්නේ රූපවාහිනිය කියන දෘෂ්‍ය මාධ්‍යයක්. එහෙත් මේ මාධ්‍යයෙන් ඉදිරිපත් කරන රූපය ප්‍රබල විය යුතුයි. රූපයට මුල් තැන දිය යුතුයි. නමුත් අවාසනාවකට වගේ අද ඒ තත්ත්වය ගිලිහිලා ගිහින්.කුස්සියේ වැඩ කරමින් අසා සිටීමට හැකි ටෙලි නාට්‍ය බිහිවන මෙවන් කාලයක, වෙනසක් ඇති කිරීම සඳහා කළ යුත්තේ කුමක් ද?රැඟුම් පාලක පනත මීට අපූරු උදාහරණයක්. ඒ ඔස්සේ කරන්නට ‍හදන්නේ සම්භාව්‍ය ටෙලි නාට්‍ය කලාවක් ඇතිකිරීමට නොවෙයි. සරල, සංකීර්ණ, විවිධ, විචිත්‍ර වූ නාට්‍ය බිහි කිරීමයි එහි අරමුණ වන්නේ. අපි බැලුව “පළිඟු මැණිකේ” ටෙලිනාට්‍ය ගත්තොත් කොයිතරම් නම් සරල ද? නමුත් ඒ සරල කතාව ඇතුළේ අපේ ජන සමාජය, විවෘත ආර්ථිකය හරහා පැමිණෙන ගමනේ දී සිදුවන උඩු යටිකුරු වීමේ රටාව කොයි තරම් සුන්දර අයුරින් ප්‍රති නිර්මාණය කරන්නට සෝමවීර සේනානායක වගේම ධම්ම ජාගොඩත් උත්සහ ගෙන තිබෙනවාද කියලා අපට හිතෙනවා.සරල කතාවක් තිබුණට කමක් නෑ. හැබැයි මුල, මැද, අග ඇති කතාවක් තිබිය යුතුයි. අද වෙන්නේ කිසිම කෙනෙකුගේ අධීක්ෂණයක්, සමීක්ෂණයක් නැතිව ටෙලි නාට්‍ය රූප පෙට්ටිය හරහා යවන එකයි. අද රඟපාන නළුවා හෝ නිළිය හෙට නැහැ. මේ ලෙස නිර්මාණය වූ බොහෝ ප්‍රශ්න නිසා ක්ෂේත්‍රයට පිවිසෙන නවකයන් සිතන්නේ මේක තමා නිවැරැදිම ක්‍රමය යන්නයි. එහෙත් රංගනය වගේම අධ්‍යක්ෂණය කියන මේ ක්ෂේත්‍ර කොයි තරම් හැදෑරිය යුතු විෂයක් ද කියලා ඔවුන් දන්නේ නැහැ.ඒ නිසා මේ සියලු දේ සඳහා නිවැරැදි ප්‍රමිතිකරණයක් පැමිණියොත් නිවැරැදි පෙළගැස්මක් ඇතිවේවි. එහෙම නැතිව ‍යම් අයෙක් මේ ක්‍රමවේදයට විරුද්ධ වෙනවා නම්, ඊට බියක් දක්වනවා නම්, එසේ කරන්නේ මුදල් හම්බ කරන අයයි. හරි දේ හරි විදියට, හොඳ දේ හොඳ විදියට කරලා මුදල් හම්බ කළාට කමක් නෑ. ඒ නිසා මේ සියලු ගැටලුවලට මූලික විසැඳුම වන්නේ රැඟුම් පාලක මණ්ඩල පනතයි.බොහෝ ටෙලිනාට්‍යවලදී දක්නට ලැබෙන ඒ ඒ චරිතවලට උචිත නළු - නිළියන් තෝරා නොගැනීම ඔබගේ නිර්මාණවල දකින්නට ලැබෙන තත්ත්වයක් නොවේ.යම් කිසි නිර්මාණයක් කියැවීමේදී මට වඩාත් වැදගත් වන්නේ මගේ මනසෙහි මැවෙන චරිතයයි. ඒ නිසා මම නළු - නිළියන් තෝරාගැනීම පිළිබඳ බොහොම සැලකිලිමත් වන කෙනෙක්. එහිදී ඔවුන් තෝරා ගැනෙන්නේ මගේ යාළු මිත්‍රකමකට නොවෙයි. චරිතයට සාධාරණයක් ඉටුකරන්න හැකි, චරිතය ජීවමාන කළ හැකි අයෙක් තමයි මා නිර්මාණවලට තෝරාගන්නේ. මමත් සමඟ වැඩ කරනකොට ඔහුට හෝ ඇයට ‍කායිකව වගේම මානසිකවත් වෙනස් වෙන්න සිද්ධ වෙනවා.බොහෝ සුරංගනා ලෝකවල ඉන්න අයට මාත් සමඟ වැඩ කරන්න බැහැ. මේ නිර්මාණය සඳහා තෝරාගත්ත නළු නිළියෝ හැමෝම එහෙම ලෝකවල ඉන්න අය නෙවෙයි. ඒ නිසා වෙන්න ඇති මගේ නිර්මාණවල ඔබ කියූ කාරණය දකින්නට නැත්තේ. ඒ වගේම නිෂ්පාදකවරයා පිළිබඳත් යමක් කිව යුතුයි. හොඳ නිර්මාණයක් කරන්න ඔහුට තිබුණු වුවමනාව මා වඩාත් සිහිපත් කළ යුතුයි. ඒ එවැනි නිෂ්පාදකයන් අද හිඟ නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310173</link>
    <topic>සම්මානයට වඩාමට වටින්නේ අත්දැකීමයි</topic>
    <author>සටහන සමදරා ජයසිංහ</author>
    <content>කලාව උත්තරීතරය, පූජනීයය , එමෙන්ම කා හටත් පොදුය. සැමට අත්විඳිය හැකි රසවිඳිය හැකි කලාවට, ජාති, ආගම්, පංතිභේද නොමැත. භාෂාව කුමක් වූවත් විශිෂ්ට කලා නිර්මාණයක් රස විඳින්නට එය බාධාවක් නොවේ. “ඉනි අවන්” චිත්‍රපටයද එවැන්නකි. පසුගියදා පැවැත්වූ දෙරණ ලක්ස් සිනමා සම්මාන උළෙලේ දී වසරේ හොඳම නිළිය ලෙස සම්මානයට පාත්‍ර වූයේද ඉනිඅවන් සිනමාපටයේ රඟපෑ නිරංජිනි ශම්මුකරාජාය. සිය පළමු සිනමා රංගනයෙන් ම හොඳම නිළිය සම්මානයට උරුමකම් කී වූ ඇය, රසමංජරි කතා බහට එක්වූයේ ඒ පිළිබඳ හද පුරවා ගත් සතුටත් සමඟිනි.දමිළ තරුණියක වූවත් චතුර ලෙස සිංහල බස හසුරුවන නිරංජිනි තමන් ලද සම්මානය පිලිබඳ තොරතුරු අපට පවසන්නට වූයේ හදවතේ ඇති සතුට සිය මුහුණින් ද පිළිබිඹු කරමින්ය.“ඇත්තටම මට මේ සම්මානය හීනයක් වගේ. මම ශ්‍රී ලාංකේය සිනමාවට පය තිබ්බා පමණයි. පළමු රංගනයෙන්ම මෙවැනි සම්මානයක් ලැබෙයි කියලා මම හිතුවෙවත් නැහැ. සම්මානයක් නොලැබුණත් සම්මානයක් සඳහා නිර්දේශ වීමත් ලොකු භාග්‍යයක්. මගේ රංගන ජීවිතයේ විශාල වෙනසක් මේ සම්මානය සමඟ ඇතිවේවි. මෙය මට විශාල දිරිගැන්වීමක්. මට ඉනිඅවන් චිත්‍රපටයේ රඟපෑමට අවස්ථාව ලබා දුන්න තරංගා අක්කා, අමල් හා ජානක අයියා වගේම අශෝක හඳගම සර්ට මගේ හදපිරි ස්තූතිය පුද කරනවා.ඔබට කලා ක්ෂේත්‍රයේ දොරඟුළු විවර වුනේ කොහොමද?මම කුඩා කාලයේ ඉඳන්ම කලාවට ආදරෙයි. මම පාසල් ගියේ රජවල දෙමළ ජාතික පාසලට හා බදුවුදීන් මහමුදි කාන්තා විද්‍යාලයට. පාසල් යන අවධියේත් රංගනයට, ගායනයට හා නර්තනයට මම දක්ෂතා දැක්වූවා.පාසල් වේදිකාවත් ඒ සඳහා මට උපකාර වුණා. මම මුලින්ම අවතීර්ණ වුණේ වේදිකාවට .මේ වනවිට වේදිකා නාට්‍ය 6කට දායක වෙලා තිබෙනවා. මම රඟපෑ පළමු වේදිකා නාට්‍ය තරංගා ප්‍රියදර්ශණී නිර්මාණය කළ ෆෝ මැට් නාට්‍ය. 2011 රාජ්‍ය යෞවන නාට්‍ය උළෙලේදී හොඳම නිළියට හිමි සම්මානය මට ලැබුණ් ෆෝ මැට් නාට්‍යයේ රඟපෑම වෙනුවෙන්.එයත් මගේ රංගන ජීවිතයේ කඩඉමක්. වසර 33ක් පවත්වාගෙන ආ යෞවන නාට්‍ය උළෙලේ දී ප්‍රථම වතාවටයි. දමිළ නිළියක් හොඳම නිළිය ලෙස සම්මානයට පාත්‍ර වූයේ. එයත් මා ලද විශාල භාග්‍යයක්.එතකොට ඉනිඅවන් චිත්‍රපටයට අවස්ථාව ලැබුණේ කොහොමද?වේදිකා නාට්‍ය හරහා තමයි ඉනිඅවන් චිත්‍රපටයට අවස්ථාව ලැබුණේ. මාව වේදිකා නාට්‍ය සඳහා‍ ‍ යොමු කළ තරංගා අක්කා සහ ජනක අයියා විසින් මේ චිත්‍රපටයේ සහය අධ්‍යක්ෂ අමල් අයියාට මාව හඳුන්වලා දුන්නා. අමල් අයියා තමයි අශෝක හඳගම සර්ට මගේ රංගන හැකියාව පිළිබඳ හඳුන්වා දුන්නේ.ඒ විදිහටයි මම මේ චිත්‍රපටයට සහභාගී වෙන්න අවස්ථාව ලැබුණේ.ඉනි අවන් ඔබේ පළමු සිනමා අත්දැකීම ඒ අත්දැකීම ගැන ටිකක් කතා කරමු.ඉනිඅවන් හරහා මා ලබා ගත් අත්දැකීම සම්මානයටත් වඩා වටිනවා. ජාතික රූපවාහිනියේ නිවේදිකාවක් ලෙස කැමරාව මට නුහුරු දෙයක් නොවුනත්, වේදිකාව හා සිනමාව අතර ඇති වෙනස වටහා ගෙන ඒ චරිතයට අවතීර්ණවීමට මට ටික කාලයක් ගතවුණා.හොඳම නළුවා ‍ෙලස සම්මානය දිනාගත් දර්ශන අයියාට කලා කේෂ්ත්‍රය තුළ වසර 18ක අත්දැකීම් තිබුණා. ඔවුන්ගෙන් ලැබුණු සහයෝගය ඒ අවස්ථාවේ ඉතා වටිනවා. මගේ ගම නුවර. ඒ නිසා යුද්ධයේ බිහිසුණු අත්දැකීම් දමිළ තරුණියක් වුවත් මා ලබා තිබුණේ නැහැ. අශෝක සර් තමයි අපිව අවස්ථාවට අනුව හැඩ ගස්සලා අපේ රංගන හැකියාව එළියට ඇඳලා ගත්ෙත්. ඉනි අවන් එක්ක තමයි මම පළමුවරට යාපනයට ගියේත්.රඟපෑමේදී භාෂාව පීළිබඳ ගැටලුවක් ඇතිවුණා නේද?මම කතා කරන්නේ නුවර තිබෙන දෙමළ භාෂාව . යාපනයේ කතාකරන දෙමළ භාෂාවේ උච්චාරණය එයට වෙනස්. ඒ නිසා මට පලමුව එය ‍ඉගෙන ගැනීමට සිදුවුණා. අපි සෑහෙන කාලයක් පිටපත අධ්‍යනය කළ නිසා‍ත් , දර්ශනයෙන්, දර්ශනයට අශෝක සර් අපව මෙහෙයවන නිසාත් පසුව රංගනය සාර්ථක කරගන්න පුළුවන් වුණා.පවුලේ අයගෙන් ඔබට සහයෝගය ලැබෙනවාද?කොහෙත්ම නැහැ. මගේ පවුලේ ඉන්නේ මමයි අක්කයි විතරයි. තාත්තා මම කුඩා කාලයේ දීම අපෙන් සමුගත්තා. එදා ඉඳලා මගේ බාප්පලා, පුංචි අම්මලා තමයි අපිව රැක බලා ගත්තේ. අපි එදා ඉඳලම දමිළ සංස්කෘතියට අනුව හැඳුන අය. මගේ පවුලේ අයත් ඒ සාම්ප්‍රදායත් එක්ක තමයි අදටත් ජීවත් වන්නේ. මාව විශ්වාස කලාට ඒ අයට කලාව විශ්වාස නැහැ. මගේ පවුලේ අය මම රඟපානවට පොඩ්ඩක්වත් කැමැති නැත්තේ , මගේ නමට කලාව නිසා යම් හානියක් වෙයි කියන බය නිසයි. ඒත් රංගනයෙන් දිගු ගමනක් යන්න මගේ බලාපොරොත්තුවක් තියෙනවා.ඔබ කේෂ්ත්‍ර රැසක් නියෝජනය කරනවා. හඬ කැවීම්, නිවේදනය රංගනය, ඒ අතරින් ප්‍රධානයි. කුමන අංශයකින්ද ඉදිරියට යන්න බලාපොරොත්තු වන්නේ.‍?රංගනයෙන්. මගේ වෘත්තිය නිවේදනය නිසා එයටත් සුවිශේෂී තැනක් දීලා තිබෙනවා. නමුත් රංගනය හරහා ප්‍රසිද්ධ නිළියක් නොවී ජනකාන්ත නිළියක් වීමට තමයි මගේ බලාටපොරොත්තුව. ටෙලි නාට්‍ය රංගනයටත් ආසාවක් ති‍ෙබනවා. නමුත් මෙගා නාට්‍යවලට කොටු වෙන්නේ නම් නැහැ. හොඳ නිර්මාණ රැසකට සම්බන්ධ වී රංගනය පිලිබඳ දැනුම ලබාගන්නයි මට අවශ්‍ය. දැනට වේදිකා නාට්‍ය සඳහා සහභාගී වන අතරම ඉදිරියේ දී ප්‍රියන්ත කළුආරච්චි නිර්මාණය කරන චිත්‍රපටයක් සඳහාත් රංගනයෙන් දායක වෙනවා.හොඳ චරිත තෝරා බේරාගෙන ලැබූ සම්මානයට කැළලක් නොවන ලෙස, ඉදිරි ගමන සැලසුම් කරන අතරම ම‍ෙග් රටේ කලාව වෙනුවෙන්, මගේ රටේ ජනතාවගේ රසවින්දනය වෙනුවෙන් හොඳ නිර්මාණ හරහා නමක් දිනා ගැනීමට මම නිරතුරු උත්සාහ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310174</link>
    <topic>කලාවට දස්කම් පානා</topic>
    <author>මහේෂි කෝෂිලා</author>
    <content>වලගම්බා විද්‍යාලයෙන් සහ කෑගල්ල ස්වර්ණ ජයන්ති විද්‍යාලයෙන් සිප් සතර හැදෑරූ ඇය නිරූපා සංජීවනී වන්නීය. පාසල් අධ්‍යාපනය හදාරන කාලය තුළ පාසලේ පැවැති විවිධ කලා කටයුතුවලට සහ තරගවලට සහභාගී වෙමින් තම හැකියාවන් ඔප්නංවාගත් ඇය වර්තමානය වනවිට රංගන ‍ක්ෂේත්‍රයට පා තබා අවසන්ය.පසුගිය දිනවල විකාශනය වූ “අදිසි 10” ටෙලි නාට්‍ය මාලාව තුළින් අප හමුවේ සිය රංගන ප්‍රතිභාවන් නිරූපණය කළ ඇය සංගීතය නර්තනය සහ නාට්‍ය කලාව පිළිබඳ හැදෑරීමකින් යුතුව රංගන කේෂ්ත්‍රයට පැමිණ තිබේ.“කලාවට ඇදුණ සිත කැලෑවට නොයයි” යන්න සත්‍ය කරමින් තවදුරටත් කලා කේෂ්ත්‍රය පිළිබඳ අධ්‍යයනයක නිරත වන ඇය ප්‍රවීණයන්ගේ අවවාද අනුශාසනා මැද සිය ඉදිරිගමන කලා කටයුතු තුළින්ම යාමට බලාපොරොත්තු වන්නීය. වේදිකා නාට්‍ය සහ ටෙලි නාට්‍යවලට දායකවීමට කැමැත්තකින් පසුවන ඇයට දිනමිණ අපි සුබ පතන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310175</link>
    <topic>අනුරාධපුර කොක්කිච්චියසිරිසම්බුද්ධ ප්‍රාතිහාර්ය පුදබිම</topic>
    <author>සටහන හා ඡායාරූප:- සේනපුර ඩී. නිශ්ශංක අනුරාධපුර නැ‍ඟෙනහිර සමූහ</author>
    <content>එදා අපේ හෙළ රජවරුන් අනුරාධ රාජධානියේ අහස උසට විහාර දාගැබ් ඉදිකර ඇති අයුරු ඔබ දැක ඇත. ශ්‍රී සම්බුද්ධ ශාසනයේ චිරස්ථිතිය උදෙසා ඒහා සමාන සංඝ පීතෘවරයින්, මහායතිවරයින් වර්තමානයේ ද බිහිවී සිටීම වාසනාවකි.මේ යතිවරයන් අතර අනුරාධපුර සිරිසඟබෝ භාවනා මධ්‍යස්ථානාධිපති ශ්‍රී කල්‍යාණී ධර්ම මහා සංඝ සභාවේ උතුරුමැද පළාතේ ප්‍රධාන සංඝනායක හා රජරට පාර්ශවයේ උපාධ්‍යාය අලුත්ගම බෝගමුවේ සද්ධාරංසි නායක ස්වාමින්ද්‍රයන් වහන්සේට හිමිවන්නේ අද්විතීය ස්ථානයකි.සද්ධාරංසි නාහිමියන්ගේ පළමු දැක්මවූයේ අනුරාධපුර පූජා නගරය තුළ අසූමහා ශ්‍රාවක සම්බුද්ධ විහාර මන්දිරය ඉදිකිරීමය. අනුරාධපුර - තන්තිරිමලේ මාර්ගයේ නෙල්ලිකුලම ගම්මානයේ “සිරිසම්බුද්ධ පංචසතික ශ්‍රාවක චාරිකාරාමය” ඉදිකිරීම උන්වන්සේගේ දෙවැනි දැක්ම විය.අනුරාධපුර - තන්තිරිමලේ මාර්ගයේ කොක්කිච්චිය ග්‍රාමයේ වනාන්තරයක් තුළ “සිරි සම්බුද්ධ ප්‍රාතිහාර්යය විහාරය” නමින් තවත් පුදබිමක් නිර්මාණය වෙමින් පවතී. මෙය නාහිමියන්ගේ ‍ෙතවැනි දැක්මය.අනුරාධපුර - තන්තිරිමලේ මාර්ගයේ සැතපුම් පහක් පමණ ගියවිට ඉතා ශාන්ත වූ පරිසරයක මෙම ප්‍රාතිහාර්යය පුදබිම ඔබට දැකගත හැකිය. සද්ධාරංසි නාහිමියන්ගේ අප්‍රතිහත ධෛර්යයෙන්, අනුරාධපුරයට නව ආලෝකයක් ගෙනදෙමින් අක්කර 12ක පමණ වනගත භූමිභාගයක ඉදිකෙරෙන මෙම නවතම පුදබිමට සමාන වූ පුදබිමක් ශ්‍රී ලංකාව තුළ මෙතෙක් ඉදිවී නැත.“මෙය වනාන්තරයක එළිමහන් විහාරයක් ලෙසයි ඉදිවන්නේ. වනය, ගහකොළ සතා සීපාවා, මේ සියල්ල අතරින් ඉදිවෙන අසිරිමත් තවත් පුදබිමක් මගේ සිතේ මැවුණු සොඳුරු බීජයක ඵලයයි මේ එළිදක්වන්නේ. බුදුසිරිතේ එන අසිරිමත් ප්‍රාතිහාර්යයන්, සිදුවීම් මෙහිදී දැකබලා ගන්නට පුළුවන්.පොතෙන් කියවා සිතෙන් මවාගත් දේවල් හැබැහින් දැකබලා ගන්නට ඉඩසැලසීමයි මෙහි අරමුණ. පොතෙන් දකින සංකල්පය මූර්තිමත් කිරීමකුයි සිදුවන්නේ. බුද්ධ ශාසනයේ චිරස්ථිතිය උදෙසා කෙරෙන ආයෝජනයක් මේ.” යැයි සද්ධාරංසි නාහිමියෝ පැවසූහ.වනගත භූමිභාගයක ඉදිකෙරෙන මෙම පුද බිමේ බුදුසමයේ අසිරිය විදහාපාන කතා වස්තූන් දහසක් පමණ දැනට මූර්තිමත් කර තිබේ. වනවදුලට කිසිදු හානියක් නොවන අයුරින් ඒ ඒ කතාවස්තු තනි තනිව, වෙන් වෙන්ව ඉදිකිරීම මෙහි විශේෂත්වයයි.බුදුරජාණන් වහන්සේ ගංඟා නම් නදිය අසබඩ දී භික්ෂුන්වහන්සේලා අසන ප්‍රශ්නයකට පිලිතුරු දුන් අවස්ථාව හා බුදුරජාණන් වහන්සේ පිණ්ඩෝල භාරද්වාජ මහ රහතන් වහන්සේට පළමුවරට ඍධි ප්‍රාතිහාර්ය පෑම තහනමට ලක් කළ අවස්ථාව, ඛේමා බිසව බුදුන් දැක සෝවාන් ඵලයට පත්වූ අවස්ථාව, සුභා තෙරණිය තම නෙත් දෙකට පෙම් බැඳි තරුණයකුහට තම ඇසක් ගලවා දෙන දර්ශනය, ‍උප්පලවණ්ණා ‍ෙතරණිය සල්ලාල තරුණයකු අතින් අතවරයට ලක්වීම හා ඔහු කළ ඒ පාප ක්‍රියාව නිසා පොළව පැළී ගි‍නි‍ෙගන දැවෙන අයුරු මෙහි දැනට මූර්තිමත් කර ඇති කතා පුවත් අතර විශේෂත්වයක් ගනී.සිරි සම්බුද්ධ ප්‍රාතිහාර්ය පුදබිමේ තවත් සුවිශේෂී වූ දර්ශනීය විහාර මන්දිරයක් ඉදිකෙරේ. මේ සඳහා මුල්ගල තැබිම ගොවිජන ‍ සංවර්ධන හා ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන මහතා අතින් පසුගියදා සිදුවිය. දහසක් බුදුවරුන් බුදුවූ වග මෙම විහාර මන්දිරය තුළ මූර්තිමත් කෙරේ.ඒ අසිරිමත් බුද්ධ සංකල්පය විදහාපාමින් බුද්ධ ප්‍රතිමා දහසක් සහිතව ඉදිකෙරෙන මෙම විහාර මන්දිරය එතෙක් ශ්‍රී ලංකාවේ ඉදිනොවූ ආකාරයේ අඩි 22 X 60 ප්‍රමාණයේ දෙමහල් මන්දිරයක ඉදි වේ.සද්ධාරංසි නාහිමියන්ගේ මූලිකත්වයෙන් හා සැදැහැවතුන්ගේ ආධාරයෙන්, උපකාරයෙන් තැනෙන ප්‍රාතිහාර්ය විහාරයේ ඉදිකිරීම් කටයුතු ද දැන් බොහෝදුරට නිමවෙමින් පවතී. මෙම පුදබිම බොහෝ දේශීය හා විදේශීය ජනතාවගේ අමන්දානන්දයට හේතුවී තිබේ‍.යෝජිත දහසක් බුද්ධ ප්‍රතිමා සහිත දර්ශනීය විහාර මන්දිරය ඔබ සැමගේ කාරුණික අනුග්‍රහය ලබා හැකිතාක් ඉක්මණින් සැදැහැවතුන්ගේ වන්දනාමානය සඳහා විවෘත කිරීමට හැකිවනු ඇතැයි සද්ධාරංසි නාහිමියෝ විශ්වාය පළ කර සිටිති.කොටස් දහසකින් සමන්විත වන මෙම විහාර මන්දිරයේ බුදුරුවක් සහිත එක් කොටසක් නිම කිරීමට රු. 27000/-ක් පමණ වැය වේ. මුලින් රුපියල් දෙදහසක් ලබා දී සැදැහැවතුන්ට ප්‍රතිමාවක් වෙන්කරවා ගත හැකිය.ඉදිකිරීම් කටයුතු ඇරඹීමෙන් පසු තමන්ට හැකි අයුරින් ඉහත මුදල කොටස් වශයෙන් ගෙවීමට පහසුකම් ද සලසා තිබේ.ප්‍රතිමා සියල්ල ඉදිවූවායින් පසු ඔබගේ නම සඳහන් ශෛලමය නාම පුවරුවක් ද මෙහි ප්‍රදර්ශනය ‍ෙකරේ. දැනටමත් ප්‍රතිමා විශාල ප්‍රමාණයක් භාරගෙන ඇත. ප්‍රතිමා භාර ගැනීම ප්‍රාතිහාර්ය විහාර භූමියේ පිහිටි කාර්යාලයේ දී සිදුකෙරේ.මේ පිළිබඳ වැඩි විස්තර අලුත්ගම බෝගමුවේ සද්ධාරංසි නාහිමි - ප්‍රාතිහාර්ය විහාරය - කොක්කිච්චිය - ඇලයාපත්තුව - අනුරාධපුරය යන ලිපිනයෙන් හෝ 0716868882 හා 025-4920025 යන දුරකථන අංකවලින් විමසා දැනගත හැකිය.අසූමහා ශ්‍රාවක සම්බුද්ධ විහාරයසද්ධාරංසි නාහිමියන්ගේ සංකල්පනාවකට අනුව බුදන් වහන්සේගේ අසූමහා ශ්‍රාවකයන් වහන්සේලාගේ ජීවමානශරීර ලක්ෂණ ඉස්මතු කරමින් තවත් දර්ශනීය විහාර මන්දිරයක් “අසූමහා ශ්‍රාවක සම්බුද්ධ විහාරය” නමින් අනුරාධපුර සිරිසඟබෝ භාවනා මධ්‍යස්ථානයේ ඉදිකොට ඇත.අනුරාධපුර පැරැණි කුරුණෑගල හන්දියේ සිට ඉසුරුමුණිය දක්වා වැටී ඇති මාර්ගයේ පිහිටි සිරිසඟබෝ භාවනා මධ්‍යස්ථානයේ ඉදිකොට ඇති මෙම විහාර මන්දිරයට පිවිසෙන ඔබට පළමුව දක්නට ලැබෙන්නේ ඉහළ මාලයේ ධර්ම චක්‍ර මුද්‍රාවෙන් නිරූපිත සම්බුද්ධ ප්‍රතිමා වහන්සේයි.මහවනය සිසිල් රුක් සෙවනක වැඩහිඳි භික්ෂුන් අමතා අනුශාසනාවක් කරන අයුරින් මේ ප්‍රතිමාව නිර්මිතය. දඹදිව ඉසිපතනාරාමයේ සාරනාත් බුද්ධ ප්‍රතිමාව මෙසේ ඉදිකරන ලද්දකි.බුදුන්වහන්සේ දෙපස සැරියුත් (දකුණුපස) මුගලන් (වම්පස) පිළිම දෙකින් අග්‍රශ්‍රාවක බව පිළිබිඹු කරයි. එතැන් සිට ප්‍රදක්ෂිණා කරන ඔබට කොණ්ඩඤ්ඤ මහා කාශ්‍යප, අනුරුද්ධ ආදී මහරහතුන් වහන්සේලාගේ ජීවමාන ප්‍රමාණයේ ප්‍රතිමා නැරඹිය හැකිය.අසූමහා ශ්‍රාවක සම්බුද්ධ විහාරයේ පහත මාලයේ දක්නට ලැබෙන්නේ මහා ප්‍රජාපතී ගෝතමී මහරහත් තෙරණිය ප්‍රමුඛ මහරහත් භික්ෂුණීන් වහන්සේලා 13 නමගේ ප්‍රතිමාය.මේ සමඟ බුදුරජාණන් වහන්සේගෙන් තනතුරු ලැබූ ආර්ය ශ්‍රාවක උපාසකතුමන්ලා දසදෙනාගේ හා ආර්ය ශ්‍රාවක උපාසිකාවන් නවදෙනා‍ෙග් ප්‍රතිමා ද දැකගත හැක. මේ සියලු ප්‍රතිමා ඒ ඒ අයගේ ජීවමාන ශරීර ලක්ෂණ ඉස්මතු කරමින් මිනිස් ප්‍රමාණයෙන් මූර්තිමත් කර තිබීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>17</day>
    </date>
    <link>http://www.dinamina.lk/2013/10/17/_art.asp?fn=f1310176</link>
    <topic>දේශපාලනයේ පරමාදර්ශී සංකේතයක් වූ සැබෑ නායකයා...</topic>
    <author>රොබින් සංඛ අමරසේන</author>
    <content>සදාතන දේශපාලන ප්‍රවාහය තුළ ප්‍රතිපත්තිගරුක සහ පොදුජන අභිලාශයන් හමුවේ නොබියව නැඟී සිටින දේශපාලඥයෝ වෙත්නම් එවැනි පුද්ගලයෝ බොහෝ අල්පය. දේශපාලන මඩ ගොහොරුවේ ඉපිද හැදී වැඩී මඩෙහි නොගෑවී ඉස්මතු වූ පියුමක් පරිද්දෙන් වූ මහින්ද යාපා අබේවර්ධන මැතිඳුන්ගේ ආර්දශවත් ප්‍රතිරූපය වත්මන් යුගයේ අවශ්‍යතාවකි.උපන් ගම් පියසේ සුබ සිද්ධිය උදෙසා මූලිකත්වය ගෙන කටයුතු කළ එතුමාගේ මෙහෙවර අධ්‍යාපන, ප්‍රවාහන, සෞඛ්‍ය, වාරිමාර්ග ආදී සෑම අංශයක් ඔස්සේම විහිදී ගියේ ය. ජනහිතකාමී මහජන සේවයට කැපවුණු මහත්මා දේශපාලනය වචනයේ පරිසමාප්ත අර්ථයෙන්ම මොනවට පැහැදිලි කළ අබේවර්ධන මැතිඳුන්ගේ තිස් වසරක දේශපාලන දිවිය අභිමානයෙන් සැමරිය හැකිය.දක්ෂිණ දේශයේ අතිසුන්දර ගම් පියසක් වූ මාතර මාකඳුර ප්‍රදේශයේ 1945 ක් වූ බිනර මස 24 දා උපන් රුහුණු පුත්‍රයා ගමේ වෙල්යායේ දුව පැන ඇවිද සිංහල හාලේ බතින් පෝෂණය වී ගැමිකම ගැමි සුවඳ හඳුනා ගත් අව්‍යාජ ගතිගුණ පිරි නිහතමානී යුග පුරුෂයෙකු ලෙස දේශපාලනයට පිවිසියේ ය.එතැනිදු නොනැවතී හෙතෙම ස්වභාව සෞන්දර්යයේ අසිරිය සමගින් ගම්මැද්දේ වෙල්යායේ පහස විඳිමින් සාමාන්‍ය මනුෂ්‍යයන් අතර හැදී වැඩී දුක් විඳින මනුෂ්‍යයාගේ දහඩිය ගුණ සුවඳ නිර්ව්‍යාජව හඳුනාගනිමින් ශ්‍රී ලාංකීය ජනතාවගේ යහපත උදෙසා සමාජ යාත්‍රකයෙකු වශයෙන් ක්‍රියාකාරීව දේශපාලන ක්ෂේත්‍රයට අවතීර්ණ වී ඔහුට උපතින්ම උරුම වූ සහජ දස්කම් ඔප්නංවා සමාජ සේවයෙහි යෙදීමට කටයුතු කරන්නට විය. වර්තමානය වන විට සාමාන්‍ය ජනතාවගේ සිත්සතන් තුළ සදාතනික නොමැකෙන සමරු සටහන් තැබීමට හැකි වූ ඒ අපූර්වතම මිනිසා කෘෂිකර්ම අමාත්‍ය මහින්ද යාපා මැතිඳුන් ය.උපතින්ම උරුම කරගත් අපූර්වතම ගතිගුණ සපිරි එතුමා තමන්ගේ ජීවිතය තුළ දේශපාලන ක්ෂේත්‍රයේ උපරිමයට ළඟාවීමට හැකියාව උදාකර ගත්තේ දවසින් දෙකින් ලබාගත් අත්දැකීම් සමුදාය නිසා නොව වසර තිහකට අධික කාලයක් තිස්සේ ජනතාවගේ දුක් කම්කටොළු අඳෝනා වලට සවන් දී ජනතාවගේ ප්‍රශ්න තමාගේ ප්‍රශ්නයක් ලෙසින් සිතා බලමින් කටයුතු කළ මානව හිතවාදී චරිතයක් වූ නිසාවෙනි.දේශපාලඥයෙකු ලෙස සිතා හිස උදුම්මාගත් මිනිසුන් සිටින සමාජය තුළ සාමාන්‍ය චරිතයක් ලෙස සාමාන්‍ය ජනතාව අතර කටයුතු කිරීමට දැක් වූ දක්ෂතාවය ඔහුට දේශපාලන ක්ෂේත්‍රයේ හිනිපෙත්තටම ගමන් කිරීමේ භාග්‍ය උදාකර දුන්නේ ය. එය මවාගත් ව්‍යාජ චරිතයක් නොවූ නිසාවෙන් වසර තිහක් දේශපාලන කරලියේ සාර්ථකව සැරිසරමින් මනුෂ්‍යයා සමග කුළුපගව කටයුතු කිරීමට එතුමාට හැකියාව උදාවිය. විශේෂයෙන් ම ජනතා ගැටලු ඉදිරියේ ජනතා හඬට සවන් දෙන මහත්මා ගතිගුණ වලින් පිරිපුන් අයෙක් වීම නිසා දුගී පැල්පතේ සිට මහා මන්දිරයන්හි වසන මනුෂ්‍යයා දක්වා ඔහුට තමන්ගේ දුක් කම්කටොළු, වේදනා, බිය නැතිව ප්‍රකාශ කරන්නට විය. ඉතා සාවදානව තමන්ගේ වටිනා කාලය කැප කරමින් ඒවාට සවන් දෙන්නට එතුමා ක්‍රියා කිරීම සැබෑම අගය කළ යුතු කරණකි.වර්තමාන දේශපාලන පථයේ සිටින බොහෝ අයගෙන් වෙන්කර දැක්විය හැකි ගුණාංගයන් අතර එතුමා තමා වෙත පැමිණෙන ඕනෑම පුද්ගලයෙකු වෙත සිනහවෙන් සංග්‍රහ කරමින් ගැටලුවට පිළියම් සෙවීමට හෝ හැකි පමණින් ගැටළුව නිරාකරණය කිරිමට සැබවින්ම උත්සාය ගන්නා බව දැකිය හැකිය. විශේෂයෙන්ම පක්ෂ භේදයකින් තොරව ඕනෑම පුද්ගලයෙකු සමඟ සුහදශීලීව කටයුතු කිරිම එතුමාගේ දේශපාලන ක්ෂේත්‍රයේ අතිදුෂ්කර ගමනේ සාර්ථක්වයේ රහසයි.ආත්මාර්ථය හෙළා දකිමින් ජනතාවගේ පරාර්ථය වෙනුවෙන් කැපවුණු චරිතයක් වූ එතුමා අභියෝග ඉදිරියේ සාර්ථකව නොසැලී මුහුණදීමට කටයුතු කළේ ය. තමාට පැමිණෙන ගැටලුව බැරෑරුම් දෘෂ්ඨියෙන් අවධානයට ලක් නොකිරීම හා සාමාන්‍ය ගැටලුවකට සෙවිය හැකි සරල පිළිතුරු මුලින් සොයා බලා ඒ ඔස්සේ එහි උපරිමයට ළඟා වීමට තරම් ඔහු චින්තනශීලි විය.සමාජය තුළ එතුමන්ගේ ගමනට බාධා කරමින් විවිධ අපවාද චෝදනා එල්ල වුව ද ඒවාට නොසැලී මුහුණදීමෙන් කටයුතු කරන්නට එතුමා සැබැවින්ම සමර්ථයෙකු විය. අප ලොව්තුරා බුදුරාජණන් වහන්සේගේ බුද්ධ දේශනාවට අනුව යමින් අටලෝ දහමින් කම්පා නොවී කටයුතු කිරීම තිස් වසරක ගමනේ සවිමත් අඩිතාලම විය. තමා හමුවට පැමිණෙන ගැටලුව තැනට සුදුසු ආකාරයෙන් කිසිවෙකුට අසාධාරණයක් නොවන ආකාරයෙන් විසඳීමට ඔහු ගන්නා උත්සාහය වෙසෙසින්ම අගය කළ යුතු කරුණකි.අවංක දේශපාලනයේ පරමාදර්ශී සංකේතයක් වූ එතුමා ජනතාව අතර විටෙක පුත්‍රයකු, සහෝදරයකු, පියකු ලෙසින් කටයුතු කිරීම විශේෂත්වයකි. දේශපාලනය යනු හැල හැප්පීම් වලින් තොරව නිදහසේ සුමට පෘෂ්ඨයක් මත ගලා යන්නා වූ සිසිල් දිය දහරක් නොව අපහාස උපහාස බාධක කම් කටොළු මැදින් ගලා යන්නක් වුව ද ඒවාට අභියෝගයක් වන්නට එතුමාට හැකිවිය. ජනතා ගැටලු සඳහා අවංකව පිළිතුරු සොයමින් ගවේෂණයේ යෙදුණු එතුමාට ජනතාව තුළ තිබූ විශ්වාසය තිස් වසරක දේශපාලන ගමන තුළින් දේශපාලන කරලියේ එතුමාව ඔසවා තැබීමට හේතු විය.දේශපාලන ක්ෂේත්‍රයේ දැවැන්තයන් සමග පවා ඉතා සුහදශීලී චරිතයක් වූ එතුමා තමාගේ අමාත්‍යධූරයේ ගෞරවය රැකෙන පරිදි කටයුතු කිරීමටත් කිසිවිටෙක ආවේගශීලීව කටයුතු නොකිරීමටත් වග බලා ගත්තේ ය. තමන්ගේ පැසුණු බුද්ධි මහිමය, ලද අත්දැකීම් සමුදාය හා සාමාන්‍ය ජනතාවගේ සිතැඟි තේරුම්ගෙන තිබිම ඒ සඳහා හේතු විය. එනිසාවෙන් දේශපාලන ක්ෂේත්‍රයේ සැබෑ මිතුරෙකු ලෙස කටයුතු කිරීමට එතුමාට හැකි විය.අකුරැස්ස ගොඩපිටියේ සිදු වූ කුරිරු ත්‍රස්තවාදී බෝම්බ ප්‍රහාරය හමුවේ දී ඉඳිකටු තුඩක හෝ අනතුරක් නොවී ජීවිතය ගලවා ගැනීමට පවා එතුමා ජනතාව වෙනුවෙන් සිදු කළ මෙහෙවර වෙස්වලාගත් ආශිර්වාදයක් විය. හෘද සාක්ෂියට එකඟව සිදු කළ ජනතා හිතවාදී මෙහෙවර එතුමාගේ දශකත්‍රයක දේශපාලන ගමන්මඟ තුළ එතුමාව කිසි දිනෙක හුදකලා කළේ නැත. අපි වෙනුවෙන් කැප වෙන අපේම නායකයෙකු ලෙස මහින්ද යාපා අබේවර්ධන ඇමතිඳු පොදු ජන සිත් සතන් තුළ සදානුස්මරණීය වේ.අද වන විට දේශපාලන දැවැන්තයන් හා ජනමාධ්‍ය අතර ඇති වී තිබෙන සම්බන්ධතාව පිළිබඳ අවධානය යොමු කිරීමේ දී නිරන්තරයෙන් ගැටුම්කාරී ස්වරූපයෙන් හා අවේගශීලීව කටයුතු කිරීමේ අරගල දැකිය හැක. ජනමාධ්‍ය විසින් පන්න පන්නා පහරදීමේ දැඩි අභිලාෂයෙන් ගැලවීමට ඇතැම් දේශපාලනඥයන් අර අඳින මේ මොහොතේ ජනමාධ්‍ය අතර කුමක් හෝ ආන්දෝලනාත්මක සිදුවීමකට සම්බන්ධ වී පුවත් මවන්නෙක් නොවී යථාර්ථවාදීව කටයුතු කිරිම එතුමාගේ විශිෂ්ට ලක්ෂණයකි.එවන් අපේක්ෂාවන්ට හසුනොවී මෙතෙක් දුර පැමිණීම මේ සැබෑම දේශපාලඥයාගේ යහපත් හැසිරීම විදහාපාන්නකි. දැඩි රැකවල් වලට මැදිව ගෙයින් එළියට බසින අපේ කාලයේ දේශපාලඥයින් සිටින යුගයක මෙතුමාට එවන් දැඩි රැකවල් වල අවශ්‍යතාවයක් නොදැමීමට තරම් ජනතා සුහදශීලිත්වය දිනාගෙන ඇත. රැයක් දවාලක් නොතකා අවස්ථාව ලද සැණින් තමමාගෙන් විය යුතු ජනතා සේවය ලබාදීමට මළගෙදරට, මඟුල් ගෙදරට, දානෙ ගෙදරට මෙන්ම ආගමික උත්සව, ජාතික උත්සව සංස්කෘතික උචත්සව සදහා තමන්ගේ දායකත්වය ලබාදීමට එතුමන්ට හැකි වූයේ විශේෂ ආරක්ෂාවන් මැද පැමිණීමට අවශ්‍ය නොවූ නිසාවෙනි. ඒ නිසාවෙන්ම බොහෝ විට සාමාන්‍ය ජනතාව හා එකම අසුනේ හිඳ කථා බහ කරමින් සමානාත්මතා ගුණය මුළු ලොවටම විදහා පෑමට එතුමා සමත් විය.ජනතාව බලාපොරොත්තු වූයේ එවන් ජනහිතකාමී චරිතයකි. එම චරිතය තමාගේ ජීවිතයට උපතින්ම ආරෝපණය වී තිබීම ඇතැම් බොරු චරිත ආරූඪ කරගෙන ඉදිරියට යෑමට දඟලන දේශපාලඥයින්ට වඩා අවංක හා සමාජ හිතකාමී විය.දේශපාලඥයන්ගේ පවුල් පසුබිම් පිළිබඳව සමාජය තුළ බොහෝ විට පවතින්නේ සුබවාදී ආකල්පයක් නොවේ. නමුත් යහපත් පවුල් ජීවිතයක් ගතකරන මහින්ද යාපා අබේවර්ධන මැතිඳුන් දේශපාලනය නිසා හෝ වෙනත් කිසිදු අරමුණක් වෙනුවෙන් ස්වකීය පෞද්ගලික ජීවිතය අතනොහැර ලෙන්ගතු ස්වාමිපුරුෂයකු ලෙස, ආදරණීය පියකු ලෙස, විශ්වාසනීය සහෝදරයෙකු ලෙස සිය යුතුකම් නොපිරිහෙලා ඉටු කළේ ය. දරුවන් දේශපාලනයට තල්ලු කරනු වෙනුවට අධ්‍යාපනයෙන් ලත් ශික්ෂණය සහ උරුමයෙන් ලත් හැදියාව සමග නිවැරැදි මිනිසුන් ලෙස සමාජය තුළ ජීවත්වීමට අවැසි මඟ පෙන්වීම ලබාදීමට එතුමා අමතක කළේ නැත.අප ලොව්තුරා බුදුරජාණන් වහන්සේ විසින් දේශිත වදාළ සිඟාලෝවාද සූත්‍රයේ සඳහන් පිදිය යුත්තන් පිදීම අදටත් වටිනා ධර්ම කරුණක් කොට ගෙන එය තුළින් තමාගේ ජීවිතය පෝෂණය කර ගැනීමට නිරන්තරයෙන් උත්සුක විය. ඒ අනුව දේශපාලන ජීවිතයේ දී ගරු කළ යුත්තන්ට හිමි නිසි ගෞරවය ලබාදෙමින් කටයුතු කිරීම එතුමාගේ ජීවිතයෙන් අපට කියාපාන සැඟවුණු රහසකි. දැඩි ප්‍රතිපත්ති වලම එළඹගෙන කටයුතු කිරීමෙන් වැලකී අවශ්‍ය විට දී ලිහිල් ප්‍රතිපත්ති සදහා යොමු වීමට තරම් එතුමා නිහතමානී දේශපාලඥයෙකු විය.නියම නායකයෙකු සතු ලක්ෂණ වලින් පරිපූර්ණ වූ එතුමා දේශපාලන ක්ෂේත්‍රය තුළ අවස්ථාව ලද සැණින් ඒවා ක්‍රියාත්මක කිරීම නිසා එතුමාට 2004 වර්ෂයේ දී සෞඛ්‍ය පෝෂණ හා ඌව වෙල්ලස්ස සංවර්ධන නියෝජ්‍ය අමාත්‍යවරයා ලෙස ද, 2005 වසරේ දී සංස්කෘතික හා ජාතික උරුමයන් පිළිබඳ අමාත්‍යවරයා ලෙස ද, 2010 වසරේ දී කෘෂිකර්ම අමාත්‍ය ධූරයෙන් ද පිදුම් ලැබීමට හැකි විය. එවන් නායකත්ව ලක්ෂණ සපිරි දේශපාලනඥයකුගේ සේවය ගමට නගරයට පළාතට රටට පමණක් නොව මුළු මහත් විශ්වයටම මහාර්ඝ වස්තුවක් වනු ඇත.ලක්දිව පරයා ලෝකවාසී ජනතාව එක්සත් ජාතීන්ගේ ආහාර හා කෘෂිකර්ම සංවිධානයේ උප සභාපති ධූරයෙන් පිදුම් ලැබීමට එතුමාට වාසනාව හිමිවූයේ ලෝකවාසී ජනතාවම එතුමා කෙරෙහි තැබූ විශ්වාසයේ ප්‍රතිඵලයක් ලෙසිනි. තීරණ ගැනීමේ දී ඉතා සෘජු නිහඬ ප්‍රතිපත්ති වලට මූලිකත්වය දෙමින් කටයුතු කළ එතුමා තීරණ ගත යුතු අවස්ථා වලදී තමාට ලැබෙන පටු ලාභ ප්‍රයෝජන ගැන සිතා කටයුතු කිරීම පසෙකලා සෘජු තීරණ ගැනීමට පෙළඹෙයි. කලහකාරී අන්දමින් හැසිරී වැඩකරනා බව පෙන්වන්නට ඇතැම් දේශපාලඥයන් කටයුතු කරද්දී වචනයට නොව ක්‍රියාවට මුල්තැන දීම එතුමාගේ සුවිශේෂී ප්‍රතිරූපය වර්ණවත් කළේ ය.දශකත්‍රයක දේශපාලන ගමන් මග පැමිණි එතුමා එම දීර්ඝ කාල පරිච්ජේදය තුළ රටවැසියාගේ යහපත් වෙනුවෙන් තම ජීවිත කාලයෙන් බොහෝ කාලයක් කැප කිරීම තුළින්ම එතුමාගේ පරමාදර්ශී සේවය පිළිබඳව අපට වටහාගත හැකිය. මහින්ද යාපා අබේවර්ධන ඇමතිඳුගේ දශකත්‍රයක යුග මෙහෙවර අභිමානයෙන් යුතුව සිහිපත් කළ හැක්කේ සැබවින්ම එතුමා මිනිසුන් අතර සැබෑ මිනිසත්කම් අගය කළ ලොක්කෙකු වීමට නොව හොඳ නායකයකු වීමට අප්‍රතිහත ධෛර්යයෙන් සහ ඉවසීමෙන් ක්‍රියා කළ රට, දැය, සමය වෙනුවෙන් නිවැරැදි තීරණගත් යුග පුරුෂයකු වූ බැවිනි. දේශපාලන දිවියේ දශකත්‍රයක් නොව දිගු කලක් ජනසෙත උදෙසා කැපවන්නට අපේ මැතිඳුනි ඔබට චිරං ජයතු !.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310182</link>
    <topic>MRI යන්ත්‍රයක් මේ වසර අවසානයේ සවි කරනවා</topic>
    <author/>
    <content>රිජ්වේ ළමා රෝහලේ එම්.ආර්.අයි. යන්ත්‍රයක් ‍නැතිව පෝලිමේ සිටින ළමයි 1000ක ජීවිත අනතුරේ යන මැයෙන් දිනමිණ පුවත්පතේ පළ වූ ප්‍රවෘත්තිය සම්බන්ධයෙන් රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා මෙසේ පවසයි.පුවත්පතේ ප්‍රධාන ශීර්ෂ පාඨය ලෙස පළ වූ මේ පුවත පාඨකයා වෙත සාවද්‍ය අදහසක් ඇති කරවන අතර පුවතේ අන්තර්ගතය හා ශීර්ෂ පාඨය එකිනෙක පරස්පර අදහසක් ප්‍රකාශ කිරීම එයට මූලික හේතුවයි.පොරොත්තු ලේඛනය දිනෙන් දින වැඩි වෙයි යන්න සහ එක් දිනකට එක් දරුවෙක් ජාතික රෝහලට යැවීම මෙන්ම රෝහලට වසර 117 ක් යන්න ද සැබෑ නමුත් රිජ්වේ ආර්යා ළමා රෝහලට එම්.ආර්.අයි. යන්ත්‍රයක් චීන මහජන සමූහාණ්ඩුවේ පරිත්‍යාගයක් ලෙස ලබාදීමට මේ වන විටත් රජය කටයුතු කර ඇති බව නොරහසකි.එය ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ සහ සෞඛ්‍ය ඇමැති මෛත්‍රීපාල සිරිසේන මහතාගේ දැඩි අවධානයෙන් රිජ්වේ ආර්යා ළමා රෝහලට රුපියල් මිලියන 250ක් වටිනා එම්.ආර්.අයි. යන්ත්‍රයක් ලබා දීමට කටයුතු ආරම්භ කර ඇත. මේ වසර අවසානය වන විට අඳාළ යන්ත්‍රය රෝහලේ ස්ථාපනය කිරීමට අවශ්‍ය කරන ගොඩනැඟිල්ල ද රුපියල් මිලියන 49ක වියදමින් සාදා නිම කර ඇත. තවද මෙම යන්ත්‍රයේ ක්‍රියාකාරිත්වයට අවශ්‍ය නොයෙකුත් උපාංග ද රුපියල් මිලියන 88ක වියදමින් ලබාදීමට මිලදී ගැනීම් නියෝගය ද දැනටමත් අඳාළ දේශීය නියෝජිත ආයතන වෙත ලබාදී ඇත.තව ද මේ පුවත නිසා මේ යන්ත්‍රය ලබාදීමට කටයුතු කරන ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය, සෞඛ්‍ය ඇමැති මෛත්‍රීපාල සිරිසේන මහතා, චීන මහජන සමූහාණ්ඩුවේ මේ සම්බන්ධව කටයුතු කරන නිලධාරීන් ඇතුළු සියලුදෙනා දැඩි අපහසුතාවකට පත් විය හැකි බව ද දන්වමි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310183</link>
    <topic>වයඹට ලැබුණු විදෙස් ආධාර මුදල් වලින් නිසි ප්‍රයෝජන ගෙන නෑ</topic>
    <author/>
    <content>වයඹ පළාතේ සංවර්ධනයට ලැබුණු විදෙස් ආධාර නිසි කළමනාකරණයකින් ‍භාවිතා කර නැතැයි වයඹ පළාත් මහ ඇමැති නීතිඥ දයාසිරි ජයසේකර මහතා පැවසීය.මෙසේ ලැබුණු විදෙස් ආධාරවලින් සියයට 50ක් ආපසු ගොස් ඇත්තේ නිසි ප්‍රයෝජනයක් නොගත් නිසා බවද ඒ මහතා ප්‍රකාශ කෙළේය.ඉදිරියේදී රාජ්‍ය නිලධාරීන් සමඟ සාකච්ඡා කර අපට ලැබෙන මුදල් යහපත් අයුරින් භාවිතා කර වයඹ ජනතාවට එහි ප්‍රතිලාභ ලබාදීමට අවශ්‍ය වැඩපිළිවෙළ සකස් කරන බවද මහ ඇමැතිවරයා කීය.'ඇතුගල්පුර විදුහල්පති ගුරු එකතුව' කුරුණෑගල නගර ශාලාවේදී සංවිධාන කළ පිළිගැනීමේ උත්සවයකට සහභාගීවෙමින් මහ ඇමතිවරයා එසේ පැවසීය. මෙහිදී දයාසිරි ජයසේකර මහතා මෙසේද පැවසීය.තාමත් වයඹ පළාතේ පොල් අතු සෙවිලි කළ පාසල් තිබෙනවා. වැසි දිනවලට දරුවන් තෙමෙනවා. පොල් අතු සෙවිලි කළ සියලුම පාසල්වලට ස්ථිර වහල ඉදිකිරීමට ඉක්මනින්ම කටයුතු කරනවා.මා විදුහල්පතිතුමන්ලාගෙන් ගුරුවරුන්ගෙන් එක ඉල්ලීමක් කරනවා. මා පිළිගැනීමේ උත්සවවලට කැඳවන එකෙන් තාවකාලිකව නිදහස් කරන්න. බෙර ගහල, නටල මාව පිළිනොගත්තට කමක් නැහැ.මට ඒ කාලය වටිනවා. මට පුළුවන් පළාත සංවර්ධන කරන අයුරු ලේකම්වරුන්, රාජ්‍ය නිලධාරීන් සමඟ සාකච්ඡා කරන්න. ඒ වගේම පාසල් අධ්‍යාපනය නඟාසිටුවන්න අවශ්‍ය කටයුතු කරන්න පුළුවන්. තියෙන අඩු පාඩු හඳුනා‍ගන්න පුළුවන්. ඒවාට ප්‍රතිකර්ම වහාම කළ යුතුයි. අඩු පහසුකම් සහිත පාසල් නඟාසිටුවිය යුතුයි. ගමේ පාසල්වලටත් තාක්ෂණික දැනුම ගෙන යා යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310184</link>
    <topic>ඉලෙක්ට්‍රෝනික අපද්‍රව්‍ය නිසි පරිදි බැහැර නොවීමෙන් මිනිස් ජීවිතයට බලපෑම්</topic>
    <author>සන්ධ්‍යා කරුණාරත්න</author>
    <content>ඉලෙක්ට්‍රෝනික අපද්‍රව්‍ය ආරක්ෂිතව බැහැර නොකිරීමෙන් මිනිස් ජීවිතයට බලපෑම් රැසක් එල්ල වන බව ජාතික විෂ තොරතුරු මධ්‍යස්ථානය පවසයි.ඉලෙක්ට්‍රෝනික අපද්‍රව්‍යවල පවතින බැර ලෝහ ශරීර ගත වීමෙන් ප්‍රජනක පද්ධතිය, ප්‍රතිශක්තිකරණ පද්ධතිය සහ හෝමෝන ආශ්‍රිතව අහිත කර බලපෑම් ඇති කරන බව එම මධ්‍යස්ථානයේ අංශ ප්‍රධානී විශේෂඥ වෛද්‍ය වරුණ ගුණතිලක මහතා පැවැසුවේය.කැඩ්මියම්, ලෙඩ්, නිකල් යනාදී බැර ලෝහ ඉලෙක්ට්‍රෝනික අපද්‍රව්‍යවල අන්තර්ගත වන අතර මේ බැර ලෝහ පරිසරයට එක් වීම මඟින් පුද්ගලයාගේ සිරුරට ඇතුළු වීම සිදු වේ.මේ මස 28වැනි දා සිට නොවැම්බර් මස 3වැනි දා දක්වා කාලය ජාතික විෂ නිවාරණ සතිය ලෙස ප්‍රකාශයට පත් කර ඇත. "පරිසරය සහ විෂ" මෙවර තේමාව වන බව වෛද්‍ය ගුණතිලක මහතා කීය.මේ සතියට සමගාමීව ‍ඉලෙක්ට්‍රෝනික අපද්‍රව්‍ය ආරක්ෂිතව බැහැර කිරීමේ පළමු වැඩසටහන මේ මස 28වැනි දා කොළඹ ජාතික රෝහලෙන් ආරම්භ කරන බව ද ඒ මහතා පැවැසුවේය.භාවිත නොකරන ඉලෙක්ට්‍රෝනික ප්‍රතිචක්‍රීයකරණයෙන් මේ ගැටලුව විසඳා ගත හැකි බව ද හෙතෙම කීය.පරිසරයට එක් වන විෂ ද්‍රව්‍ය බොහොමයක් පරිසරයට එක්වීමට ඉඩනොදී පහසුවෙන්ම ඉවත් කිරීමේ හැකියාව තිබියදීත් ‍එසේ නොකිරීම රෝග බොහොමයකට අත වැනීමක් බව ද ඔහු ප්‍රකාශ ‍කළේය.පරිසරයට එක් වන විෂ ද්‍රව්‍ය පිළිබඳ ජනතාව දැනුවත් කිරීමෙන් එම ගැටලුව විසඳා ගත හැකි බවද වෛද්‍ය ගුණතිලක මහතා පැවැසුවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310185</link>
    <topic>උතුරේ වගකීම් 12ක් මහ ඇමැති විග්නේෂ්වරන්ට</topic>
    <author>ධනුෂ්ක ගොඩකුඹුර</author>
    <content>උතුරු පළාත් මහ ඇමැති සී. වී. විග්නේෂ්වරන් මහතා උතුරු පළාත් ඇමැතිවරයකු වශයෙන් ජනාධිපති මහින්ද රාජපක්ෂ මහතා ඉදිරියේ ජනාධිපති කාර්යාලයේ දී ඊයේ (17) පෙරවරුවේ දිවුරුම් දුන්නේය.උතුරු පළාතේ මුදල් හා සැලසුම්, නීතිය හා සාමය, ඉඩම් හා මාර්ග සංවර්ධන, විදුලිය, නිවාස හා ඉදිකිරීම්, ජල සම්පාදන, සමූපකාර සංවර්ධන, සමාජ සේවා හා පුනරුත්ථාපන, වනිතා කටයුතු, කර්මාන්ත හා ව්‍යවසාය ප්‍රවර්ධන, පළාත් පාලන හා පළාත් සභා පරිපාලන, ආහාර සැපයුම් හා බෙදාහැරීම් යන විෂයයන් විග්නේෂ්වරන් මහතාගේ ඇමැති ධූරයට අදාළ වේ.සැප්තැම්බර් මස 21වැනි දා පැවැති උතුරු පළාත් සභා මැතිවරණයෙන් ජයග්‍රහණය කළ සී. වී. විග්නේෂ්වරන් මහතා පළාත් මහ ඇමැතිවරයා වශයෙන් ජනාධිපතිවරයා ඉදිරියේ ඔක්තෝබර් මස 11වැනි දා දිවුරුම් දුන්න ද ඒ වන විට පළාත් ඇමැතිවරුන් තෝරා පත් කර ගෙන නොතිබුණු නිසා ඇමැති ධූරයේ දිවුරුම් දීම ප්‍රමාද විය.උතුරු පළාත් සභාවට පත් වූ එක්සත් ජනතා නිදහස් සන්ධාන මන්ත්‍රීවරුන් ද ජනාධිපතිවරයා ඉදිරියේ ඊයේ සවස දිවුරුම් දීමට නියමිතව තිබිණි.ශ්‍රී ලංකා නිදහස් පක්ෂයේ මහලේකම්, ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම්, ඇමැති සුසිල් ප්‍රේමජයන්ත, ඇමැතිවරුන් වන ඩලස් අලහප්පෙරුම, අනුර ප්‍රියදර්ශන යාපා, උතුරු පළාත් ආණ්ඩුකාර ජී. ඒ. චන්ද්‍රසිරි, දෙමළ ජාතික සන්ධානයේ පාර්ලිමේන්තු මන්ත්‍රී එම්. ඒ. සුමන්තිරන් මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310186</link>
    <topic>කොළඹ නාගරික මන්ත්‍රී නඳුන් මාලගොඩට ඇප</topic>
    <author>ජස්ටින් කොඩිකාර මාතර දිසා විශේෂ</author>
    <content>එජාපයේ දෙපිරිසක් අතර මාතර දී ඇති වු ගැටුම සම්බන්ධයෙන් ඊයේ (17) මාතර පොලිසියට බාර වු කොළඹ නගර සභාවේ නාගරික මන්ත්‍රී නීතිඥ නඳුන් මාලගොඩ මහතා රුපියල් ලක්ෂයක ශරීර ඇප මත මුදාහරින ලෙස මාතර වැඩබලන මහේස්ත්‍රාත් එල්. විතානච්චි මහත්මිය නියම කළාය.නීතිඥ රන්ජන් නායකරත්න, සුනන්ද රන්දෙණිය මහත්වරුන් ඔහු වෙනුවෙන් පෙනී සිට ඇප ඉල්ලා සිටි අතර ඇප නියමු වු සැකරුට මේ සම 21වන දින පෙනී සිටින ලෙස ද නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310187</link>
    <topic>පොදු රද සමුළුව වෙනුවෙන් වැය කරන සෑම රුපියලක්ම අනාගත ආයෝජනයක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව වෙනුවෙන් වැයවන සෑම රුපියලක්ම වියදමක් නොව රටට සහ රටේ අනාගතය වෙනුවෙන් කරන ආයෝජනයක් බව මෙඩිකොම් සමූහ ව්‍යාපාරයේ සභාපති වෛද්‍ය ලෝහිත සමරවික්‍රම මහතා පැවසීය.පොදු රාජ්‍ය මණ්ඩලීය රාජ්‍ය නායක සමුළුව විවිධ හේතු කාරණා රැසක් හේතුවෙන් අපේ රටට වැදගත් වන බව පෙන්වාදෙන ඒ මහතා මේ සමුළුවට සමඟාමීව පැවැත්වෙන පොදු රාජ්‍ය මණ්ඩලීය තරුණ සමුළුව, ව්‍යාපාරික සමුළුව හා බැඳුණු අප රටට අවශ්‍ය දැනුම, ජාත්‍යන්තර සහයෝගය හා සාමාජික රටවල් විසින් යෝජනා කරන සැලසුම් හා ඒවා ක්‍රියාත්මක කිරීමට ගන්නා තීරණ, අපරට තුළ ඇති කිරීමට බලාපොරොත්තු වන ඉදිරි සංවර්ධන කටයුතුවලට එයින් ලැබෙන සහයෝගය හේතුවෙන් මේ සමුළුව අපේ රටට ඉතාම වැදගත් බවද පෙන්වාදෙයි.මෙවැනි ජාත්‍යන්තර මට්ටමේ සමුළුවක් පැවැත්වීමෙන් සත්කාරක රටට වාසි රැසක් ලබාගැනිමේ බලාපොරොත්තු තැබිය හැකි බව පෙන්වාදෙන වෛද්‍ය ලෝහිත සමරවික්‍රම මහතා තිස් වසරක දරුණු ත්‍රස්තවාදී ග්‍රහණයකින් මුදාගත් රටක් හැටියට ලෝකයාට වැසී තිබුණු දොර විවරකර ශ්‍රී ලංකාවේ අසිරිය මෙන්ම සමාජ, ආර්ථීක, සංස්කෘතික වාතාවරණයන් සියැසින් දැක බලාගැනීමේ අවකාශය මෙන්ම සමාජ, සංස්කෘතික, ආර්ථික වශයෙන් ලබා ගත හැකි විවිධ අවස්ථාවන් හුවමාරු කර ගැනීමේ වේදිකාවක් ද නිර්මාණය වන බව ප්‍රකාශ කරයි.මේ අතර ඒ මහතා පෙන්වාදෙන්නේ සාමාජික රටවල් සමඟ දැනුම බෙදාහදා ගැනීම, ආයෝජන සැලසුම් ක්‍රියාත්මක කිරිම විශේෂිත බවයි. මෙහිදී සියලු දෙනාගේම අදහස්, විවේචන රජය සැලකිල්ලට ගෙන සමුළුව සාර්ථක කර ගැනීම සඳහා සහයෝගයෙන් වැඩකිරිම ප්‍රජාතන්ත්‍රවාදී රටක සාමාන්‍ය දෙයක් බවද ඒ මහතා කියාසිටී.මෙහිදි රජයට, විපක්ෂයට පමණක් නොව ශ්‍රී ලංකාවාසී සියලු දෙනාටම එහි නිසි ඵල ලබාගැනිමේ වගකීම පැවරෙන අතර ජනාධිපති මහින්ද රාජපක්ෂ මහතාගේ නායකත්වය යටතේ ශ්‍රී ලංකාවට සාමය උදාකර දී මෙවැනි ජාත්‍යන්තර අවස්ථා අපේ රටට ලබාගෙන තිබෙන බවද පක්ෂ විපක්ෂ අප විසින් මෙම ස්වර්ණමය අවස්ථාවන්ගෙන් උපරිම ප්‍රයෝජන ගතයුතු බවද හෙතෙම කියයි.“දැන් අපේ කාලයයි” යන්න ඉතා කාලෝචිත තේමා පාඨයක් බව පෙන්වාදෙන වෛද්‍ය ලෝහිත සමරවික්‍රම මහතා මෙහි සාර්ථකත්වය ශ්‍රී ලංකාවාසී අප සැමගේම බලාපොරොත්තුව මෙන්ම වගකීම වන බවද සෑම ආයෝජනයක දීම බලාපොරොත්තුව වන්නේ ආයෝජනයට වඩා ප්‍රතිලාභ ලබා ගැනීම බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310188</link>
    <topic>පේරාදෙණිය ඉංජිනේරු පීඨයේ සිසු පිරිසකට බඹර ප්‍රහාරයක්</topic>
    <author>අසේල කුරුළුවංශ</author>
    <content>‍පේරාදෙණිය විශ්වවිද්‍යාලයේ ඉංජිනේරු පීඨයේ සිසු පිරිසකට පෙරේදා (16) පස්වරුවේ මහනුවර හන්තාන ප්‍රදේශයේ දී බඹර ප්‍රහාරයක් එල්ලවීමෙන් සිසුන් 36ක් පේරාදෙණිය හා මහනුවර ශික්ෂණ රෝහල්වලට ඇතුළු කැර තිබේ.ඉංජිනේරු පීඨයේ පළමු වසරේ සිසු සිසුවියන් 259ක් විනෝද චාරිකාවක් සඳහා හන්තාන රක්ෂිතයට ගිය අවස්ථාවේ මෙම බඹර ප්‍රහාරය එල්ල වී තිබෙන බව පොලිසිය පවසයි.බඹර ප්‍රහාරයට ලක්වූවන් අතර සිසුන් 31ක් හා සිසුවියන් පස් දෙනෙකු සිටිති. හන්තාන කඳු මුදුණේදී මෙම සිසු පිරිසගේ ඝෝෂාව නිසා බඹර කූඩයක් ඇවිස්සී තිබෙන අතර පසුව එම බඹරුන් ඔවුනට ප්‍රහාරයක් එල්ල කැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n1310189</link>
    <topic>නිවුන් සොහොයුරෝ සෙල්ලකතරගම දීමැණික් ගඟට බිලි</topic>
    <author/>
    <content>සෙල්ලකතරගම දී මැණික් ග‍ඟේ දිය නෑමට ගිය 8 හැවිරිදි නිවුන් පිරිමි දරුවන් දෙදෙනෙක් ඊයේ (17) දියේ ගිලී මියගොස් ඇත. නඩයේ 14 දෙනකු සමඟ මේ දරුවන්ද සිය මව්පියන් සමඟ කතරගමට පැමිණ තිබේ.මෙසේ අවාසනාවන්ත ලෙස මියගොස් ඇත්තේ ඇල්පිටිය අනුරුද්ධ කනිටු පාසලේ 3වැනි වසරේ ඉගෙනුම ලැබූ රෝමේෂ් හා ලක්ෂ්මික යන නිවුන් දරුවන් දෙදෙ‍ෙනකි.දරුවන්ගේ පියා වන සෝමදාස මහතා පැවසුවේ දරුවන් නාමින් සිටි අතර හදිසියේම දියේ ගිලී අතුරුදහන් වූ බව නඩයේ පිරිස පැවසූ බවයි.මොවුන් ඇල්පිටිය ප්‍රදේශයේ කුරුඳුගහ 8 කණුව පදිංචි මේ දරුවන් ඇල්පිටිය අනුරුද්ධ කනිටු විදුහලේ 3වැනි වසරේ ඉගෙනුම ලබමින් සිට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101810</link>
    <topic>සදාචාරාත්මක පුරවැසියෙක් බිහි කිරීමට දහම් පාසල් අධ්‍යාපනය ඉතා වැදගත්</topic>
    <author>@ ඉමදූව සමූහ</author>
    <content>වේගවත් සංවර්ධනයක් සිදුවන විට අධ්‍යාත්මික සංවර්ධනය වැදගත් බවත්, සදාචාරාත්මක පුරවැසියන් බිහි කිරීමට දහම් පාසලින් ඉටුකරන කාර්යභාරය විශිෂ්ට වන බව නියෝජ්‍ය ක‍තානායක චන්දිම වීරක්කොඩි මහතා පැවැසීය.මෙම අදහස් පළ කෙළේ පසුගියදා (13) ඉමදූව විවේකාරාම විහාරස්ථානයේ පැවැති දහම් පාසල් ත්‍යාග ප්‍රදානෝත්සවයට සහභාගී වෙමිනි.තවදුරටත් කතා කළ ඒ මහතා මෙසේද කීය. රජයක් ලෙස භෞතික සංවර්ධනය වේගවත්ව සිදු වෙනවා. තවත් මාස දෙක තුනකින් අධිවේගී දෙවන අදියර විවෘත වන විට අගනුවර හා දකුණ අතර තිබූ පරතරය අඩුවී යනවා. ඉමදූව වැනි නගර වාණිජ නගර බවට පත් වෙනවා.මෙම යටිතල පහසුකම් සැලැසෙන විට භෞතික සංවර්ධනය වැඩි දියුණු වෙනවා. එය වැළැක්වීමට කිසිවකුට හැකියාවක් නොලැබෙන බව චන්දිම වීරක්කොඩි මහතා පැවසීය.එහෙත් මේ වේගවත් සංවර්ධනය සිදුවන විට එහි ජීවත්වන්නේ ආධ්‍යාත්මික සංවර්ධනයක් නොමැති පිරිසක් නම් භෞතික සංවර්ධනයෙන් සිදුවන ඵලදායිතාව නැති වී යනවා. මේ හේතුවෙන් දහම් අධ්‍යාපනය ඉතා වැදගත් වෙනවා.සංවර්ධන කාර්යන් සිදු කිරීමේදී පන්සල කෙරෙහි අවධානය යොමු කිරීමට ආණ්ඩුව ක්‍රියා කරනවා. පන්සල සංවර්ධනය නොවී නගරය සංවර්ධනය වීමෙන් ඵලක් නැහැ. මෙහිදී අදහස් දැක්වූ දහම් පාසලේ ආදි ශිෂ්‍යයකු වන දකුණු පළාත් සමුපකාර කොමසාරිස් ධර්මසිරි වීරතුංග මහතා, දහම් පාසල් අධ්‍යාපනය තුළින් විනයගරුක, හික්මුණු, ශික්ෂණයෙන් යුත්, ආත්මාර්ථකාමි නොවන දරුවකු බිහි වෙනවා. වසර 14ක් හම්බන්තොට දිස්ත්‍රික්කයේ අතිරේක දිසා ලේකම් ලෙස කටයුතු කිරීමේදී මට ලැබුණු දහම් පාසල් අධ්‍යාපනය ඉවහල් වුණා. විශේෂයෙන්ම සුනාමි කාලසීමාවේදී දිවා වෙහෙසී කටයුතු කිරීමේදීත් ජනතාවගෙන් යොමු වන ගැටලුවලට සංවේදීව ඇහුම්කන් දීමට මෙන්ම එයට ප්‍රතිචාර දැක්වීමේදීද දහම් අධ්‍යාපනය තුළ ලැබූ පන්නරය ශක්තියක් වුණා.කුඩා කල සිට අධ්‍යාපනය මෙන්ම වෙල්ඉපනැල්ලේ විවිධ බාහිර ක්‍රියාකාරකම් තුළින් ලබන අත්දැකීම්ද රාජකාරී දිවියට ශක්තියක් බවට පත්වුණා. එහෙත් වර්තමානයේ දරුවන් අධ්‍යාපන කටයුතු තුළ සිරවී බාහිරින් ලබන දැනුම අවම වී ඇතැයිද ඒ මහතා පැවසීය.අහංගම පොලිස් ස්ථානාධිපති අශෝක වෛද්‍යරත්න මහතාගේ අනුග්‍රහය යටතේ මෙම දහම් පාසල් ත්‍යාග සියල්ලක්ම ලබාදී තිබුණි.ඉමදූව විවේකාරාමාධිපති ගැටමාන්නේ චන්ද්‍රරතන, ඉමදූව ශාසනාරක්ෂක බල මණ්ඩලයේ ලේඛකාධිකාරී ස්වාමින් වහන්සේලාද මෙහිදී අනුශාසනා පැවැත්වූහ.මෙම අවස්ථාවට දකුණු පළාත් සභා මන්ත්‍රීවරුන් වන ඒ.ජී.සී. පියසිරි, කේ.ඩී. ජයවික්‍රම, ඉමදූව ප්‍රාදේශීය සභාවේ සභාපති ඒ.වී. සරත් කුමාර, උප සභාපති උදාන කුසුම්සිරි, අහංගම පොලිස් ස්ථානාධිපති ‍අශෝක වෛද්‍යරත්න, ඉමදූව වෙළෙඳ සංගමයේ සභාපති කීර්ති නානායක්කාර යන මහත්වරුන්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101811</link>
    <topic>ලොවට පෙන්වීමට පොදු රද සමුළුව හොඳ වේදිකාවක්</topic>
    <author>@ යක්කලමුල්ල විශේෂ</author>
    <content>සියලු ශ්‍රී ලාංකිකයන් ජාති, ආගම් භේදයකින් තොරව එක්සත්ව වාසය කරන බව ලොවට පෙන්වීමට හොඳම අවස්ථාව පොදු රාජ්‍ය මණ්ඩල සැසිය ශ්‍රී ලංකාවේ පැවැත්විම බව ගාලු කොරළේ ප්‍රධාන සංඝනායක ආචාර්ය බද්දේගම දේවරක්ඛිත නාහිමියෝ පැවසූහ.සිංහල, මුස්ලිම් දමිළ, බර්ගර් ජාතිනුත්, බෞද්ධ, කතෝලික, ඉස්ලාම් හින්දු ආගමිකයන් වසර සියගණනක් ශ්‍රී ලංකාවේ සහෝදරත්වයෙන් ජීවත් වෙනවා. ඇතැම් රටවල් ත්‍රස්තවාදය තුරන් කිරීමෙන් පසු අප රට දෙස වැරදි ආකල්ප වලින් බැලීමට පටන් අරගෙන තිබෙනවා. එම නිසා පොදු රාජ්‍ය නායක සමුළුව ශ්‍රී ලංකාවේ පැවැත්විම ඉතා වැදගත්. මානුෂීය මෙහෙයුම් අවසන් කිරීමෙන් පසු ශ්‍රී ලංකාව ආසියාවේ ශක්තිමත් රාජ්‍යයක් ලෙස වේගයෙන් ඉදිරියට පැමිණෙමින් සිටිනවා. උතුරේ භෞතික සංවර්ධනය පමණක් නොව මානව හිමිකම් සුරක්ෂිතතාවය, ජීවත්වීමේ අයිතිය, ආගමික නිදහස, ප්‍රජාතන්ත්‍රවාදී නිදහස ආදී සියල්ල රාජ්‍ය නායකයින්ට දැකබලා ගැනීමට මේ සමුළුව නිසා හැකිවන බව නාහිමියන් වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101812</link>
    <topic>පාරිභෝගිකයාට උපරිමයෙන් සේවය කිරීමට කැප වෙනවා</topic>
    <author>විජයානි එදිරිසිංහ</author>
    <content>සමුපකාර හා අභ්‍යන්තර වෙළෙඳ කටයුතු පිළිබඳ නියෝජ්‍ය ඇමති හේමාල් ගුණසේකර මහතා ඊයේ (17) සිය ධුරයේ වැඩ භාරගත්තේය.කොළඹ 03 වොක්ෂෝල් වීදියේ පිහිටි සමුපකාර අමාත්‍යාංශ ගොඩනැගිල්ලේ 05 වැනි මහලේ ඒ මහතාගේ කාර්යාලය පිහිටා තිබේ.අතුරලියේ ඉන්ද්‍රජෝති හිමියන්, ජොන්ස්ටන් ප්‍රනාන්දු, මහින්ද යාපා අබේවර්ධන, කුමාර වෙල්ගම, විජය දහනායක, නිරන්ජන් වික්‍රමසිංහ ඇතුළු මැති ඇමැතිවරු ප්‍රමුඛ ආරාධිත අමුත්තෝ රැසක් ඒ මහතාගේ වැඩ භාරගැනීමේ අවස්ථාවට සහභාගී වී සිටියහ.දෙපාර්තමේන්තු 13කින් සමන්විත මෙම වෙළෙඳ අමාත්‍යාංශයේ නියෝජ්‍ය ඇමැතිවරයා වශයෙන් තමා ඇමැති ජොන්ස්ටන් ප්‍රනාන්දු මහතාගේ නායකත්වය යටතේ එම අමාත්‍යාංශයේ කටයුතු මඟින් රටට පාරිභෝගිකයාට උපරිම සේවයක් සිදු කරන බව හේමාල් ගුණසේකර මහතා මෙහිදී ප්‍රකාශ කෙළේය.පෞද්ගලික ව්‍යාපාරිකයන් හරහා කටයුතු කෙරුණ වෙළෙඳ අමාත්‍යාංශය පෞද්ගලිකත්වයෙන් ඉවත් කැර ස‍‍.‍තො.ස. හරහා පාරිභෝගිකයාට සමීපතම ආයතනයක් බවට පත්කැර රටේ වෙළෙඳ භාණ්ඩ මිල ස්ථාවරව පවත්වාගෙන යාමට හැකි ජනාධිපති මහින්ද රාජපක්ෂ මහතා ලබාදුන් උපදෙස් ක්‍රියාත්මක කළ නිසා බව ඇමැති ජොන්ස්ටන් ප්‍රනාන්දු මහතා මෙම අවස්ථාවේදී කියා සිටියේය. පසුගිය වසර තුනක් එක දිගට අලුත් අවුරුදු උත්සව සමයේදී භාණ්ඩ මිල අඩුකැර පාරිභෝගිකයාට හිඟයකින් තොරව භාණ්ඩ සැපයීමට හැකිවූ බවද ඇමැති ජොන්ස්ටන් ප්‍රනාන්දු මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101813</link>
    <topic>දැනුම කේන්ද්‍රීය අධ්‍යාපනයක් දරුවන්ට ලබාදීමට රජය විශාල මුදල් සම්භාරයක් වැය කරනවා</topic>
    <author># සුභාෂීණී සේනානායක</author>
    <content>විභාග කේන්ද්‍රීය අධ්‍යාපන මානසිකත්වයෙන් මේ රටේ දරුවන් මුදවා දැනුම කේන්ද්‍රීය අධ්‍යාපන ක්‍රමයක් ලබා දීම උදෙසා මහින්ද රාජපක්ෂ රජය මහවැලි ගඟ උතුරට හැරවූ ව්යදමට වඩා වැඩි මුදලක් වැය කර ඇතැයි අධ්‍යාපන ඇමැති බන්දුල ගුණවර්ධන මහතා පවසයි.නිදහස් අධ්‍යාපනය බිහිකරලමින් සී ඩබ්ලිව් ඩබ්ලිව් කන්නන්ගර මහතා ගෙන ගිය වැඩපිළිවෙළ ඉදිරියට ගෙන යාමට මහින්ද චින්තන ඉදිරි දැක්ම අනුව ක්‍රියාකරන බවද අමැතිවරයා පැවසුවේය.ඇමැති බන්දුල ගුණවර්ධන මහතා මේ අදහස් පළ කළේ පසුගිය 14 වනදා අධ්‍යාපන අමාත්‍යාංශ ශ්‍රවණාගාරයේ පැවැති නිදහස් අධ්‍යාපනයේ නිර්මාතෘ ආචාර්ය සී.ඩබ්ලිව්.ඩබ්ලිව් කන්නන්ගර මහතාගේ 129 වැනි ඡන්ම දින සැමරුම් උත්සවයට එක් වෙමිනි.එහිදී අමැතිවරයා මෙසේද කීවේය.මහින්ද චින්තන ඉදිරි දැක්මට අනුව දැනුම කේන්ද්‍රීය සංවර්ධන අරමුණු සාක්ෂාත් කර ගනිමින් අධ්‍යාපනයේ මූලික වෙනස්කම් රැසක් සිදු වී තිබෙනවා. කන්නන්ගර චින්තනය තුළින් මධ්‍ය විද්‍යාල 54ක් බිහි වූ අතර මහින්ද චින්තනය තුළින් 2016 වන විට මහින්දෝදය තාක්ෂණික විද්‍යාගාර සමඟ මධ්‍ය විද්‍යාල 1000ක් බිහි කිරිමටත් පියවර ගෙන තිබෙනවා.ජනප්‍රිය යැයි සම්මත පාසල්වල පවතින සියලු පහසුකම් ග්‍රාමීය ප්‍රදේශවල සිටින දරුවන්ට ලබාදීමට මෙම ජාතික වැඩපිළිවෙළ ක්‍රියාත්මක වන බව ප්‍රකාශ කළ අමාත්‍යතුමා මහවැලි ගඟ උතුරට හැරවීමට ගිය මුදලට වඩා වැඩි මුදලක් මේ සඳහා වැය කර තිබෙනවා. ආසියානු සංවර්ධන බැංකුවෙන් කෝටි 2500ක් මේ සඳහා ලබාදී තිබෙන අතර මෙම මුදල් ද්විතීයික පාසල් සංවර්ධනයට යොදවා ඉන් පාසල් 400ක් පමණ ඉදිකිරීම් නිම කර තිබෙනවා.මේ රටේ මධ්‍ය විද්‍යාල පරම්පරාවේ සියලු විද්වතුන් නව අධ්‍යාපනයේ ප්‍රමාණාත්මක, ගුණාත්මක හා ව්‍යුහාත්මක වෙනස්කම් ඇති කිරීම සඳහා එක්වීම කන්නන්ගර මැතිතුමාට දක්වන ගෞරවයක් වන අතර මේ රටේ මධ්‍ය විද්‍යාල වලින් බිහි වු විශාල පිරිසක් රටේ විවිධ ක්ෂේත්‍රවල විද්වතුන් ලෙස කටයුතු කරනවා.මේ රටේ තිබු අධ්‍යාපන රටාව වෙනස් කරමින් විභාග කේන්ද්‍රීය අධ්‍යාපන ක්‍රමයක් ඇති කළා. ඒ සඳහා සියලු රජයන් වගකිව යුතු වනවා ‍.එදා අධ්‍යාපනයේ වෙනසක් සිදු කළ සියලු දෙනාට ලැබුනේ ගල් මුල් ප්‍රහාරයි. අනගාරික ධර්මපාල ශ්‍රීමතාණන් මේ රටේ මියයාම පවා ප්‍රතික්ෂේප කරන තැනට එතුමාව පත් කළා.කන්නන්ගර ශ්‍රීමතාණන්ට යහපත් මරණයක් අත්පත්කරගන්නට ඉඩ දුන්නේ නෑ. එතුමා කූට දේශපාලඥයකු සේ කටයුතු කළා නම් යහපත් අවසන් කාලයක් එතුමාට උදාවෙනවා. අධ්‍යාපනයේ සැබෑ මුහුණුවරකින් සැබෑ වෙනසක් සිදුකරන්නට තැත් කරන අයකු නම් මේ තත්ත්වය අවබෝධ කරගත යුතුයි‍. මා අධ්‍යාපන ඇමැතිවරයා ලෙස කොතරම් නම් කාටුන් වලට ලක් වී තබෙනවාද? මා නම් මේ තත්ත්වය හොදින් අවබෝධ කරගෙනයි කටයුතු කරන්නේ. දිවා රාත්‍රි කියා නොසිටයි මා දරුවන්ගේ හෙට දවස යහපත් කරන්නට උත්සාහ ගන්නේ. එය මේ ආත්මයට නැතත් පරලොව සුගතියට යහපතක් වන බව මා දන්නවා.දශක හතරකට අධික කාලයක් පුරා නිදහස් අධ්‍යාපනයේ නිර්මාතෘ ආචාර්ය සී.ඩබ්ලිව්.ඩබ්ලිව් කන්නන්ගර මහතාගේ ගුණානුස්මරණය පවත්වා තවත් සතියක් ඉක්ම යාමට පෙර එතුමාව මිහිදන් කිරිමයි සිදු කළේ. ඒ තත්ත්වයට තිත තබමින් කන්නන්ගර මහතාගේ චින්තනය ඉදිරයට ගෙන යාමටයි මහින්ද රාජපක්ෂ රජය ක්‍රියා කරන්නේ. ඒ සඳහායි ජනප්‍රිය පාසල් වලට තිත තබමින් ද්විතීයික පාසල් දහස ක්‍රියාත්මක කරන්නේ. ඉදිරි වසරේදී මේ පාසල් දහසත් ළමා මිතුරු පාසල් දහසත් සිසු අයිතියට පත්වෙනවා.අධ්‍යාපන අමාත්‍යාංශ පරිශ්‍රයේ පිහිටි කන්නන්ගර මහතාගේ පිළිරුවට පුෂ්පෝපහාර දැක්වීම අමාත්‍යතුමා අතින් සිදු වූ අතර මෙම අවස්ථාවට අධ්‍යාපන නියෝජ්‍ය අමාත්‍ය මොහාන් ලාල් ග්‍රේරු ,අධ්‍යාපන අමාත්‍යාංශයේ ලේකම් අනුර දිසානායක,ආචාර්ය පන්ඩුල ඇඳගම, මහාචාර්ය කුසුමා ඇඳගම,මධ්‍ය විද්‍යාල සංගම් නියෝජිතයන්, සිසු සිසුවියන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101814</link>
    <topic>දසක කිහිපයකට කලින් සිදු වුණා වගේ අදත් උගතුන් වැඩි පිරිසක් දකුණෙන් බිහි වෙනවා</topic>
    <author>@ අක්මීමන විශේෂ</author>
    <content>මීට දසක කිහිපයකට කලින් ලංකාවේ උගතුන් බිහිකළේ දකුණු පළාතේ එදා විශ්ව විද්‍යාලවල සිටි ආචාර්යවරුන්-මහාචාර්යවරුන් විසින් බවත් ජේ.බී. දිසානායක වැනි අතළොස්සක් හැරුණ විට උගතුන්ගෙන් 90%ක්ම දකුණේ අය බවත් දකුණු පළාත් ආණ්ඩුකාරිනී කුමාරි බාලසූරිය මහත්මිය පැවැසීය.ඇය මෙසේ ප්‍රකාශ කළේ පසුගියදා අක්මීමන හියාරේ නැගෙනහිර විද්‍යාලයේ පැවැති වාර්ෂික ත්‍යාග ප්‍රදානෝත්සවය‍ට සහභාගි වෙමිනි.එහිදී ආණ්ඩුකාරවරිය මෙසේද කීවාය.අද නැවතත් දකුණු පළාතේ උගතුන් බිහිවෙනවා වැඩියි. අද දකුණ පළාත අධ්‍යාපනය අතින් ඉතාම උසස් මට්ටමක තිබෙනවා. ඒත් මීට ටිකක් ඉහතදී දකුණු පළාතෙන් උගතුන් බිහිවීම ටිකක් අඩුවුණා. දකුණෙ ඉඳලා ජනතාව කොළඹට සංක්‍රමණය වුණා. ඒක ප්‍රධාන හේතුවක් වන්න ඇති. තාක්ෂණය අද ගමට ඇවිල්ලා අද පාසලකින් පරිගණකයක් පාවිච්චි කරන්න දරුවන්ට අවස්ථාව ලැබිලා. ජනාධිපති තුමාගේ බලාපොරොත්තුව කොළඹ පාසල්වල දරුවන්ට දෙන පහසුකම් ගමටත් ලබාදෙන්න. ජනාධිපතිතුමාගේ වචනයෙන් එය කියනවා නම් හොඳම දේ දරුවන්ට දෙන්නයි.එදා මා දකුණු පළාතට එනවිට දකුණේ හම්බන්තොට දිස්ත්‍රික්කයේ ගුරු හිඟයක් තිබුණා. අද එය යම් තරමකට අඩුකරන්න අපට හැකි වුණා. ඒ අනුව දැන් දකුණු පළාතේ ගුරු තුලනයක් ඇතිවෙලා. දකුණු පළාතේ දෙමළ පාසල්වල ගුරුවරුන්ගේ අඩුවක් තිබුණා.සතුටුයි කියන්න ඒ සඳහා අප කළ ඉල්ලීමට දෙමළ ගුරුවරුන් බඳවා ගැනීම සඳහා අයැදුම්පත්‍ර 500කට අධික සංඛ්‍යාවක් ලැබිලා. නොබෝ දිනකින් ඉන් සුදුස්සන් තෝරාගෙන අපි ඒ දෙමළ පාසල්වල ඇති පුරප්පාඩු පුරවන්නට කටයුතු කරනවා.දකුණු පළාත අද දියුණුවේ හිනි පෙත්තට ඇවිල්ලා. තේ දලු කිලෝ 1ට රු.82.00ක් ගෙවනවා. ජනාධිපති තුමාගේ බලාපොරොත්තුව ශ්‍රී ලංකාව ආසියාවේ ආශ්චර්යය කරන්නයි. ඊට දැන් ක්‍රමයෙන් ළඟාවෙමින් සිටිනවා.මේ තේ කම්හල් හිමියන්ට මගේ කෘතඥතාව පුද කරනවා මෙවැනි ගම්බද පාසල් දියුණු කරන්න උනන්දු වීම පිළිබඳව. කොළඹ විද්‍යාලවලට උදවු කරන්න ඕනතරම් පරිත්‍යාගශීලින් ඉන්නවා. ඒ නිසා ගමේ කුඩා පාසල්වලට උදවු කරමින් මේ තේ කම්හල් හිමියන් කරන්නේ මහත් පුණ්‍ය කර්මයක් .නගරයෙන් ඈත මෙවැනි පාසල් අපි හැමෝම එකතු වෙලා නඟා සිටුවිය යුතුයි. මා මේ පාසලට එනවිට අනෙක් පාසල්වලට වඩා අලුත් දෙයක් දැක්කා. ඒ ළමයින්ගේ පිරිසිදුකම. එය ඉතාම හොඳ පුරුද්දක්. අපිත් එදා නේවාසිකාගාරවලදි මේ පිරිසිදුකම ඉතා හොඳින් ඉගෙන ගත්තා.විදුහල්පති ගාමීණි නානායක්කාර, දකුණු පළාත් සභා මන්ත්‍රී කේ.ටී.අමරපාල, අක්මීමන එජාප සංවිධායක, දකුණු පළාත් සභා මන්ත්‍රී විජේපාල හෙට්ටිආරච්චි, අක්මීමන ප්‍රාදේශීය සභා මන්ත්‍රී අරුණ ශ්‍රී ලාල් හා දකුණු පළාත් අධ්‍යාපන අධ්‍යක්ෂ ජයතිස්ස බ්ලොක් යන මහත්වරු ඇතුළු නිලධාරීහු රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101815</link>
    <topic>යහපත් පුරවැසියෙක් රටට දායාද කිරීමට දරුවන් කුඩා කල සිටම හොඳ විනයකට හුරු කළ යුතුයි</topic>
    <author>@ හල්දුම්මුල්ල සමුහ සිරිල් සෙනෙවිරත්න</author>
    <content>නායකත්වය යනු ඉතා වගකීම් සහිත තනතුරක් හෙයින් තමා යටතේ සිටින අය පාලනය කිරීමට නම් තමන් හැම අතින්ම නිවැරැදි පුද්ගලයෙකු විය යුතු අතර,කුඩා කල සිටම හොඳ විනයක් මේ තුළින් ඇතිවීම නිසා අනාගත පුරවැසියා රටට වැඩදායි රට වැසියෙකු බවට පත්විය හැකි බව ඌව පළාත් සභා මන්ත්‍රී මේජර් සුදර්ශන දෙණිපිටිය මහතා පැවසීය. ඒ මහතා එසේ පැවසුවේ (16) සොරගුණේ මහා විද්‍යාලයේ 2013-2014 වර්ෂයේ ශීෂ්‍ය නායක නායිකා නිල ලාංජන පැළදවීමේ උත්සවය අමතා කතා කරමිනි. මෙම උත්සවය දී නිල ලාංජන පැළදවීම ශිෂ්‍ය ශිෂ්‍යාවන් 27කට මන්ත්‍රිවරයා ඇතුළු ආරාධිත අමුත්තන් අතින් සිදු කෙරිණි.එහිදී මන්ත්‍රිවරයා මෙසේ ද කීය. යුද්ධය නිසා අපේ රටේ සංවර්ධනය ආපස්සට ගියා. අපේ ර‍ටවලට ණය වුණා. මේ කුරිරු යුද්ධය ජය අරන් දැන් රට සංවර්ධනය කිරීමට යුගය උදාවී තිබෙනවා. මේ නිසා ගමේ මාර්ග විදුලිය ජලය නිවාස ඉඳි වෙනවා. නමුත් මේ සියල්ලටම කලින් අධ්‍යාපනය අතින් අපේ දරු පරපුර පෝෂණය කළයුතු වෙනවා. මේ සදහා මම නිතර කතා කරන අයෙක්. පහ වසරේ ශීෂ්‍යත්වය දී වැඩි ලකුණු ගත්තත් ඒ දරුවා ඇගයිමට පත් වන්නේ නැහැ. මේ ගැන මා නතර කතා කළා. සාමාන්‍ය පෙළ උසස් පෙළේ දී ලකුණු තිස්තුනක් ගත් විට සාමාන්‍ය සමත්වීමක් ලැබෙනවා. මේ දරුවන් මානසික අතින් මේ නිසා වැටෙනවා.මේ තත්ත්වය වෙනස් වෙන්න ඕනෑ.ළමයින්ට මවුපියන් විසින් දියයුතු එකම දායාදය ඉගෙනිමයි. එයට දරුවන් කැප වෙන්න ඕනෑ. මේ කැපවීම ඉතා වැදගත්. බදුල්ල දිස්ත්‍රික්කයේ එදා ප්‍රථම කැඩට් නිලධාරියා වශයෙන් පුහුණුවට ගියේ මම. ඊට හේතුව මගේ ඉංග්‍රීසි දැනීමයි. වර්තමානය වන විට මේ ඉංග්‍රිසි දැනීම අත්‍යවශ්‍ය සාධකයක් වෙලා. මේ ඉලක්කය ජයගන්න කවුරුත් කැප වෙන්න ඕනෑ. අපේ රටේ සිටින හැම දරුවෙක්ම ඉතා දක්ෂයි.මොන දේකින් හෝ එම දරුවන්ට දක්ෂතා පෙන්වන්න පුළුවන්.නමුත් ඇතැම් අය මේ අය අදක්ෂයන් බවට මානසිකව වට්ටවනවා. අපේ පළාත් සභාවට ලේකම්වරු පත්වන්නේ නුවර පළාතෙන්. ඇයි අපේ අයට මේ තත්ත්වයට එන්න බැරී. මෙයට කැපවීම අවශ්‍ය වෙනවා. මම රූපවාහිනියට විරුද්ධයි. අපරාධවලට මූලික හේතුව මෙය බව සොයා ගෙන තිබෙනවා. අද මොබයිල් පෝම් කෝටි හයක් භාවිතා කරණවා. රූපවාහිනි ටෙලි නාට්‍ය වලට ඇබ්බැහි වෙන්න එපා. පසුගිය කාලය තුල එක්තරා විදෙස් ටෙලි නාට්‍යක් බලන්න දුරකතන පවා විසන්දි කර දොර ජනෙල් වසාගෙන බැලුවා.මේ කාලය තුල ළමුන්ට පාඩම් කිරිම බුදුන් වැදීම පවා අතපසු කලා. මෙවැනි දේවල් කිසිසේත්ම වියයුතු නැහැ .1818 නිදහස් සටන නිසා අපේ ජනතාව මරා දැන්මා ගේ දොර විනාශ කළා. මේ නිසා අපේ ජනතාව පසුබැස්සා. එම ගතිය තවමත් අප තුළ තිබේදැයි සැකයක් මට තිබෙනවා. තවදුරටත් එසේ වියයුතු නැහැ. එහෙම වුණොත් තමනුත් රටත් පිරිහෙනවා .මම මෙතනදී කළ ඉල්ලීම් ගැන කටයුතු කරනවා. ඌව පළාත් මහ ඇමැතිවරයා සමඟ සාකච්ඡා කර මෙම විදුහලට ප්‍රධාන ශාලාවක් (ශ්‍රවණාගාරයක්) ලබාදීමට උත්සාහ කරනවා. ඊට අමතරව තාප්පවල චිත්‍ර ඇඳීමට තින්ත, නැටුම් කාණ්ඩායමට රෙදි ලබාදීමට මම කටයුතු කරනවා.විදුහල්පති ආර්.එම්.කේ.චන්ද්‍රසිරි මහතා - ඓතිහාසික සොරගුණේ දේවාල ඇසළ පෙරහැර පවත්වන සමයේ දී මෙම විදුහල් ශාලා පිටින් එන නර්තන ශිල්පීන්ට දෙන්න සිදු වෙනවා.මේ නිසා එම දිනයේ දී විදුහල වසා දැමීමට යිදු වෙනවා.මම මේ ගැන ජනාධිපතිතුමා පවා දැනුවත් කළා. නමුත් තවම ඉටු වෙලා නැහැ.අපට ශ්‍රවණාගාරයක් සහිත තෙමහල් ගොඩනැගිල්ල ක් ලබාදීමට කටයුතු සලසන මෙන් ඉල්ලා සිටිනවා. අප අවට තිබෙන දමිළ විදුහල්වලට මේ සම්පත් ලැබී තිබෙනවා. එය සතුටට කරුණක් නමුත් ඊට වඩා සිසුන් සිටින මෙම විදුහලට එවැනි දේ නොලැබීම තවත් අතට කනගාටුවට කරුණක් වෙනවා.අද උත්සවයට උදිත ලොකුබණ්ඩාර මන්ත්‍රීතුමාට ආරාධනා කළත් එතුමාට හදිසි කටයුත්තක් යෙදී ඇති බැවින් ඒමට නොහැති බව දන්වා නියෝජිත යකු සහභාගි කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101816</link>
    <topic>‘සෙනෙහස’ පුවත්පත එළිදැක්වූ දිනයේ</topic>
    <author>ඡායාරූපය - ලලිත් සී. ගමගේ</author>
    <content>ළමා සංවර්ධන හා කාන්තා කටයුතු අමාත්‍යාංශය දිනමිණ පුවත්පත සමඟ එක්ව පළ කරන 'සෙනෙහස' පුවත්පත එළිදැක්වීම පසුගියදා ඇමැති තිස්ස කරල්ලියද්ද මහතාගේ ප්‍රධානත්වයෙන් ලේක්හවුස් ශ්‍රවණාගාරයේදී පැවැත්විණි.එම උත්සවයට සහභාගී වූ ඇමැති තිස්ස කරල්ලියද්ද මහතා, ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, නීති උපදේශක රසාංග හරිස්චන්ද්‍ර, අමාත්‍යාංශ අතිරේක ලේකම් සුසිමා විජේසේකර, කළමනාකරණ කර්තෘ සමන්ත කරුණාසේකර, දිනමිණ ප්‍රධාන කර්තෘ ගාමිණී ජයලත් මහත්ම මහත්මීහුතිස්ස කරල්ලියද්ද මහතා සභාව අමතමින්කර්තෘ මණ්ඩල අධ්‍යක්ෂතුමන් සභාව අමතමින්දිනමිණ ප්‍රධාන කර්තෘ ගාමිණී ජයලත් මහතා සභාව අමතමින්අතිරේක ලේකම් (පාලන) සුසිමා විජේසේකර මහත්මිය සභාව අමතමින්සංස්කාරිකා බුද්ධිකා ඉඹුලාන මහත්මිය 'සෙනෙහස' මංගල කලාපය කර්තෘ මණ්ඩල අධ්‍යක්ෂතුමන්ට පිළිගන්වමින්උත්සවයට පැමිණි පිරිසප්‍රධාන ආරාධිතයන් සුහද කතාබහක .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101817</link>
    <topic>ජාතික සංවර්ධන පෙරමුණු ලේකම්ගේඅත්සන හොරට යෙදීම ගැන පරීක්ෂණ</topic>
    <author># නිරුෂි විමලවීර</author>
    <content>මධ්‍යම, වයඹ හා උතුරු පළාත් සභා මැතිවරණයේ දී දිස්ත්‍රික් තුනකට තරග කිරීම සඳහා ජාතික සංවර්ධන පෙරමුණේ ලේකම්වරයාගේ අත්සන හා නිල මුද්‍රාව ව්‍යාජ ලෙස සකස් කොට නාමයෝජනා ඉදිරිපත් කළ පුද්ගලයන් පිළිබඳ රහස් පොලීසිය පුළුල් පරීක්ෂණයක් ආරම්භ කෙර තිබේ.මැතිවරණ කොමසාරිස් මහින්ද දේශප්‍රිය මහතා විසින් රහස් පොලීසියට කරන ලද පැමිණිල්ලක් අනුව රහස් පොලීසිය පරීක්ෂණ ආරම්භ කර ඇත.කුරුණෑගල, යාපනය හා මන්නාරම දිස්ත්‍රික් සඳහා නාමයෝජනා ඉදිරි පත් කිරීමේ දී සැකකාර පිරිස ජාතික සංවර්ධන පෙරමුණේ ලේකම් අභාවප්‍රාප්ත අචල අශෝක සුරවීර මහතාගේ අත්සන හා නිල මුද්‍රාව ව්‍යාජ ලෙස භාවිත කොට ඇතැයි නියෝජ්‍ය මැතිවරණ කොමසාරිස් එම්. එම්. මොහොමඩ් මහතා ප්‍රකාශ කෙළේය .ලේකම්ගේ අභාවයෙන් පසු ජාතික සංවර්ධන පෙරමුණට දෙපාර්ශ්වයක් අයිතිවාසිකම් කීම හේතුවෙන් මැතිවරණ කොමසාරිස්වරයා දෙපිරිස කැඳවා සමථයකට පත් කිරීමට උත්සහ කළ බවත් එහෙත් එය ව්‍යර්ථ වූ බවත් කී නියෝජ්‍ය කොමසාරිස්වරයා අනතුරුව පක්ෂය විසිරුවා හරින බවට කොමසාරිස්වරයා අනතුරු හැඟවු බවත් පැවැසීය .පසුගිය පළාත් සභා මැතිවරණයේ දී ඔවුන් නාමයෝජනා ඉදිරිපත් කෙළේ ව්‍යාජ අත්සනින් බව ද එහෙයින් නාමයෝජනා නිශ්ප්‍රභ කොට පරීක්ෂණය රහස් පොලිසියට භාර දුන් බව ද හෙතෙම කීය.මෙම සිද්ධියට රෝහල් සේවකයෙක් ඇතුළු කිහිප දෙනෙක් පිළිබඳ පරීක්ෂණ ක්‍රියාත්මක බව වැඩිදුරටත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101818</link>
    <topic>විපක්ෂයේ තීරණය දැනුම් දෙන තුරුනායකයා කවුරුන්දැයි පිළිගන්නේ නෑ</topic>
    <author>ඉන්දික පොල්කොටුවඅසේල කුරුළුවංශ, එස්.කේ. සමරනායක හා මධ්‍යම පළාත් සංචාරක</author>
    <content>මධ්‍යම පළාත් සභාවේ විපක්ෂ නායක ධුරය සම්බන්ධයෙන් මේ වන විට බරපතළ අර්බුදයක් හට ගෙන ඇති නිසා විපක්ෂයේ මන්ත්‍රීවරුන්ගේ එකඟතාවකින් තීරණයක් ගෙන දැනුම් දෙන තුරු විපක්ෂ නායකවරයා කවුරුන්දැයි පිළිනොගන්නා බව මධ්‍යම පළාත් සභාවේ සභාපති මහින්ද අමරකෝන් මහතා දැනුම් දී තිබේ. සභාව ඊයේ (17) රැස්වූ අවස්ථාවේ සභාපතිවරයා මේ බව දන්වා සිටියේ සභාවේ විපක්ෂ නායක ධුරයට එ.ජා.ප.ය මගින් රංජිත් අලුවිහාරේ මහතා පත් කැර තිබියදී විපක්ෂ‍ෙය් මන්ත්‍රීවරුන් බහුතරයකගේ අත්සනින් එම තනතුරට ලකී ජයවර්ධන මහතා යෝජනා කරමින් සභාපතිවරයා වෙත ඊයේ ලිපියක් බාර දීමත් සමගය.එජාප මහ ලේකම් තිස්ස අත්තනායක මහතා පළාතේ විපක්ෂ නායක ධුරයට නම් කර ඇති අළුවිහාරේ මහතාහිටපු පාර්ලිමේන්තු මන්ත්‍රීවරයෙකි.මෙවර මධ්‍යම පළාත් සභා මැතිවරණයෙන් මාතලේ දිස්ත්‍රික්කයේ වැඩිම මනාප මෙන්ම පළාත් සභා මැතිවරණයේ එ.ජා.ප. යේ වැඩිම මනාප ප්‍රතිශතය ලබාගැනීමටද අළුවිහාරේ මහතා සමත් විය.හිටපු අමාත්‍යවරයකු හා පාර්ලිමේන්තු මන්ත්‍රීවරයෙක් වන ලකී ජයවර්ධන මහතාමෙවර පළාත් සභා මැතිවරණයේදී මහනුවර දිස්ත්‍රික්කයෙන් තරගකැර මනාප ලැයිස්තුවේ සිවුවන ස්ථානයට පැමිණි අතර ඒ මහතා 1988 ආරම්භක පළාත් සභාවද නියෝජනය කළ ජ්‍යෙෂ්ඨ මන්ත්‍රීවරයෙකි.මධ්‍යම පළාත් සභා විපක්ෂ නායක ලෙස එජාපය මගින් මන්ත්‍රීවරයකු නම් කැර තිබියදී එම පක්ෂයේම තවත් මන්ත්‍රීවරුන් පිරිසක් වෙනත් මන්ත්‍රීවරයකු යෝජනා කිරීම තුළ එම පක්ෂයේ තුළ මේ වන විට දරුණු පිල් බෙදීමක් හටගෙන ඇත.ජ්‍යෙෂ්ඨ මන්ත්‍රීවරයකු ලෙස තම නම මන්ත්‍රීවරුන් බහුතරයක් යෝජනා කිරීම තුළ තමා විපක්ෂ නායක ලෙස සභාවට පිළිගැනීමට සිදුවන බව මන්ත්‍රී ලකී ජයවර්ධන මහතා පවසයි. මේ අතර පක්ෂ මහලේකම්ව රයා විසින් පක්ෂයේ තීරණය මත විපක්ෂ නායකවරයා ලෙස තමා නම් කැර ඇති බවත් එය පිළිගැනීමට සිදුවන බවත් රංජිත් අලුවිහාරේ මහතා පවසයි.මෙයට පෙරද මධ්‍යම පළාත් විපක්ෂ නායක ධුරය සම්බන්ධයෙන් ගැටලුවක් ඇති වූ බවත් එහිදීද එම ගැටලුව විස‍ඳෙන තෙක් එම තනතුර සම්බන්ධයෙන් සභාවට තීරණයක් ගැනීමට නොහැකිවූ බව මධ්‍යම පළාත් ප්‍රධාන අමාත්‍ය සරත් ඒකනායක මහතා මෙහිදී සභාවට පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101819</link>
    <topic>විත්තිකරුවන් 8දෙනාටමහාධිකරණයේ නඩු</topic>
    <author>කුමුදු හෙට්ටිආරච්චි</author>
    <content>තංගල්ල හෝටලයක දී බ්‍රිතාන්‍ය ජාතිකයකු ඝාතනය කර ඔහුගේ පෙම්වතිය දූෂ්‍ය කිරීමේ සිද්ධිය සම්බන්ධයෙන් තංගල්ල ප්‍රාදේශීය සභාවේ සභාපතිවරයා ඇතුළු විත්තිකරුවන් 8 දෙනකුට එරෙහිව කොළඹ මහාධිකරණය හමුවේ ඊයේ (17) නීතිපතිවරයා විසින් අධිචෝදනා පත්‍ර ගොනු කරමින් නඩු පවරන ලදී.මෙම නඩුවෙන් තංගල්ල ප්‍ර‍ාදේශීය සභාවේ සභාපති සම්පත් පුෂ්ප විදානපතිරණ, ලහිරු කැලුම්, සමන් දේශප්‍රිය, ප්‍රනීත් චතුරංග, එම්. සරත් නොහොත් සනත් ප්‍රගීත් චතුරංග, නුවන් චින්තක හෙවත් පැට් නදීර ෂාමෙල් යන විත්තිකරුවෝ අධි චෝදනා ලැබ සිටිති.නීතිවිරෝධි රැස්වීමක සාමාජිකයින් වීම, කුරන් ෂෙයික් නමැති අයගේ මරණය සිදුකිරීම, ඔහුගේ පෙම්වතිය වූ වික්ටෝරියා ඇලන් නමැත්තිය රංචු ගැසී දූෂ්‍ය කිරීම, හෝටලයේ දේපළ කොල්ලකෑම හා මත්පැන් කොල්ලකෑම යන කරුණු මත අධිචෝදනා ඉදිරිපත් කර ඇත. 2011 දෙසැම්බර් 24 දින මෙම ‍සිද්ධිය සිදුවී ඇත.මෙම අපරාධය පිළිබඳ මහේස්ත්‍රාත් අධිකරණයක් හමුවේ ලඝු නොවන සාක්කි විභාගයක් නොපවත්වා නීතිපතිවරයා එක එල්ලේම විත්තිකරුවන්ට එරෙහිව මහාධිකරණය හමුවේ මේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=n13101820</link>
    <topic>ඇමැති මහාචාර්ය ජී.එල්.කොරියානු විදේශ ඇමැති හමුවේ</topic>
    <author/>
    <content>දැනට කොරියාවේ නිල සංචාරයක නිරතව සිටින විදේශ කටයුතු ඇමැති මහාචාර්ය ජී.එල්.පීරිස් මහතාබදාදා (16) සෝල් නුවර පැවති “සයිබර් අවකාශය” (Cyberspace) පිළිබඳ සම්මන්ත්‍රණයට සමගාමීව කොරියානු ජනරජයේ විදේශ කටයුතු ඇමැති යූන් බයිඅන්ග් සේ මහතා සමග ද්විපාර්ශ්වික සාකච්ඡා පැවැත්වීය.මෑත භාගයේ ශ්‍රී ලංකාව විසින් අත්කරගනු ලැබ ඇති ප්‍රගතිය පිළිබඳ සිය ප්‍රශංසාව පළ කළ කොරියානු විදේශ ඇමැතිවරයා ශ්‍රී ලංකාව කෙරෙහි සෑම මට්ටමකින්ම සහයෝගීතාවයේ විෂය පථය පුළුල් කිරීම කොරියානු රජයේ අපේක්ෂාව බැව් මෙහිදී ප්‍රකාශ කළේය.ඇමැති දෙපල අතර පැවති හමුවේදී, ශ්‍රී ලාංකික ආර්ථික සංවර්ධනය සඳහා ලබාදෙන කොරියානු සහාය, කොරියානු ජාත්‍යන්තර නියෝජිතායතනය (KOICA) මගින් ශ්‍රී ලංකාවට ලබාදෙන සුවිශේෂී සංවර්ධන සහාය, යටිතල පහසුකම් ව්‍යාපෘති සහ නාගරික පරිසරයකදි අපද්‍රව්‍ය බැහැර කිරීම කෙරෙහි කොරියාවේ සහභාගීත්වය, ශ්‍රී ලාංකිකයන් සඳහා කොරියානු ජනරජයේ පවතින රැකියා අවස්ථා සංඛ්‍යාව වැඩිකිරීම සහ ලබන මස ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක රැස්වීමට සමගාමීව පැවැත්වීමට නියමිත ව්‍යාපාරික සංසදයට කොරියානු වෙළෙද සමාගම් සහභාගී කරවීම යන කරුණු පිළිබඳව සාකච්ඡා කෙරිණි.මේ සාකච්ඡාවට පෙර කොරියානු ජනරජයේ ජනාධිපති පාර්ක් ජි ආන් සේ මහතා, සෝල් නුවරට මේ සම්මන්ත්‍රණය සඳහා සපැමිණි ශ්‍රී ලංකා විදේශ කටයුතු ඇමැතිවරයා ඇතුළු විදේශ ඇමැතිවරුන් 14 දෙනෙකු උණුසුම් අන්දමින් පිළිගනු ලැබු අතර ඔවුන් සමග සාකච්ඡාවකටද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310181</link>
    <topic>කොටි ගෙරවිලි මැද අම්මා කිරට ගියා අපි ආවා බුදු කරුණා සුවය සොයා</topic>
    <author/>
    <content>මේ දරුවා පන්සලට එන කොට සිංහල කථා කරන්න බැහැ. දැන් සිංහල විතරක් නොවෙයි පාලි, සංස්කෘත, ඉංග්‍රීසි වගේම දෙමළ භාෂාවත් ඉගෙන ගන්නවා යැයි දිඹුලාගල මහා කාශ්‍යප පිරිවෙනේ අධිපති මාදුරුඔයේ විජිතාලංකාර හිමියෝ පැවසූහ.දිඹුලාගල පන්සලට එනවිට බාළම ළමයට වයස අවුරුදු 4ක් විතර ඇති. අයියලා දෙන්නයි, අක්කයි සමඟ නායක හාමුදුරුවන්ට වැඳ නමස්කාර කර, පිහිටක් ඉල්ලුවා.යුද්ධය පැවති සමයේ මේ පළාතේ ද්‍රවිඩ ජාතිකයින් ආරක්ෂාවට පැමිණ සිටියේ දිඹුලාගල පන්සලට. කරපොල පදිංචි මේ සුන්දරලිංගම්ගේ පිරිමි දරුවන් තුන්දෙනා මහණකරන්න ඔහු ඉල්ලා සිටියා. ඒ අනුව ලොකු ළමයි දෙන්නා පළමුවෙන් මහණ කළා.බාලම පුතා හරිම සුරතල් වයස පහ ලැබුවා විතරයි. මහණ කරවන්න කියා නිතරම කියනවා. පසුගිය පසලොස්වක පෝයට කරපොළ ධම්මදීපාලංකාර නමින් පැවිදි කළා.මෙයා පන්සලට එනවිට දෙමළ භාෂාවවත් කථාකරන්න බැහැ. නමුත් දැන් බෞද්ධ ගාථා හොඳින් කියනවා. පිරිවෙනේ අධ්‍යාපනය හැදෑරීමට උනන්දුවක් දක්වනවා.සුන්දරලිංගම්ගේ උපන් ගම මඩකලපුව, කල්ලඩියේ. පිරිමි දරුවෝ තුන්දෙනයි, ගැහැනු ළමයයි, බිරිඳ සමඟ තවත් මේ ත්‍රස්තවාදීන් සමඟ ජීවත් වෙන්න බැහැ. සුන්දරලිංගම් තීරණයක් ගත්තා ප්‍රදේශය හැරදමා යන්න.කුලී වැඩකරමින් තමන් හරිහම්බ කරගත් දරුපැටවුන් හතරදෙනාත් සමඟ බිරිඳ කමළපූර්ණි සමඟ පො‍ළොන්නරුවේ කරපොළ ගමට ආවා. එහි සිටිය ඥාතියකුගේ නිවස අසල පදිංචිවූ සුන්දරලිංගම් කුඩා නිවසක් තනාගෙන දරුවන් සමඟ යුද ගිනි දැල් මැද ජීවත්වුණා. මේ පළාතෙත් යුදගිනිදැල් වැඩිවෙන්නට පටන් ගත්තා.ගමේ පොඩියට කඩයක් දමා වෙළෙඳාම් කරමින් ජීවත්වූ සුන්දරලිංගම්ට ත්‍රස්තවාදීන්ගෙන් නොයෙකුත් හිරිහැර විඳින්න සිදුවුණා.මේ අතරේ කමලපූර්ණිට පිටරට රැකියාවකට යන්න ආරාධනාවක් ලැබුණා. ඒ කොළඹ නෝනා කෙනකුගෙන්. පිටරට රැකියාවල් ලබාදෙන මේ නෝනා ගමට ඇවිත් කිහිපදෙනකු සමඟ පිටරට යන්න තෝරාගත්තා.මේ යුද්ධය නිසා ජීවත්වෙන්න හරිම අමාරුයි. දරුවන් ජීවත් කරවන්න හොඳම ක්‍රමය පිටරට රැකියාවට ගොස් මුදල් එවීමයි. කමලපූර්ණි පිටරට යන්න තීරණය කළා. දරුවන්ගෙන් සමුගත් ඇය විදේශගතවුණා.කමලපූර්ණි රට යන්න බලකළ නිසා සුන්දරලිංගම් පදිංචි නිවස උකස්කර මුදල් ලබාදුන්නා. දැන් අවුරුද්දක් ගතවෙලා. ඇයගෙන් ලියුම්කඩදාසියක්වත් ලැබුණේ නැහැ. අන්තිමට සිදුවුණේ සුන්දරලිංගම්ට දරුවෝ හතරදෙනාත් එක්ක පාරට බහින්නයි.වැඩකාරකමට ළමයි ඉල්ලන්න කොටි සංවිධානයේ අය ආවා. කොළඹ සිට වෑන් එකකින් කට්ටියක් ඇවිත් මට තරවටුකොට දරුවො ඉල්ලුවා. ඒ අයගෙන් මම බේරුනේ බොහොම කරදර විඳලයි සුන්දරලිංගම් කීය.දරුවන්ට කරදරයක් සිදුවෙන බව මට ඉඟියෙන් දැනුනා. අන්තිමට මම ගෙදරින් පිටවෙන්න තීරණය කළා. මට ඈතට‍ පෙනෙන්නේ දිඹුලාගල මහාකන්ද. මම දරුවන් හතර දෙනාත් සමඟ ගියේ දිඹුලාගල පන්සලටයි.දිඹුලාගල නායක හාමුදුරුවන් ගැන මම අහලා තියෙනවා. නායක හාමුදුරුවන් හමුවී මගේ දුක කීවා.සුන්දරලිංගම්, මේ දරුවෝ හතරදෙනාම බුද්ධශාසනයට පූජා කළ බව සිතාගන්න. දරුවන්ට කිසිම කරදරයක් ‍ෙවන්නේ නැහැ. ඒ අය බුද්ධශාසනයට එක්වී මේ දුක්ගිනි නිවාගනීවි.වයස අවුරුදු 12ක් වූ පයර්දසන් හා වයස අවුරුදු 11ක් වූ පසීර්ගජන් ඊළඟ පසලොස්වක පොහෝ දිනයේ සසුන්ගතවූහ. පවුලේ එකම ගැහැනු ළමයා වූ හත්හැවිරිදි පහිරදී පොළොන්නරුව නව නගරයේ විශාඛාරාමයට භාරදීමට නායක හාමුදුරුවෝ පියවර ගනු ලැබීය.සුන්දරලිංගම්ගේ බාලම පුතාගේ වයස දැන් හතරයි. ඒ මේ අත දුවපැන ඇවිදින පනීබවන් සේනාසනයේ වැඩවසන කුඩා සාමණේර හිමිවරුන්ගේ ඇසුර ලබමින් වසරක පමණ කාලයක් සිටියා.පෙර භවයක සිට මහණදම් පුරන්නට පෙරුම්පුරා සිටි මේ දරුවන්ට ජාති ආගම් භේදයක් නොවීය. මේ කුඩා දරුවාටද වයස මහණකමට බාධාවක් නොවීය.තමන්ගේ පෙර භවයේ පැතුම් ඉටුකරමින් දිඹුලාගල ආරණ්‍ය සේනාසනාධිපති පූජ්‍ය මල්දෙණියේ ජිනාලංකාර හිමියන්ගේ උපාධ්‍යායත්වයෙන් පනීබවන් පසුගිය දිනක සා‍මණේර හිමිනමක් බවට පත්වූහ.දඟකාර ළමයෙකු වශයෙන් එදා දුවපැන සෙල්ලම් කරමින් සිටි පනිබවන් අද සුපේෂල ශික්ෂාකාමී සාමණේර හිමිනමක්ව දිඹුලාගල ආරණ්‍ය සේනාසනයේ වැඩවසන අයුරු අපට දැකගන්නට ලැබුණි.උපතින් දෙමළ ජාතියට අයත් වුවත් මේ කුඩා සාමණේර හිමිවරුන් සිංහල, දෙමළ, පාලි, සංස්කෘත භාෂාවන් දිඹුලාගල මහා කාශ්‍යප ධර්මායතනයේ දී ඉගෙනුම ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310182</link>
    <topic>රජරට සරසවි සිසුන් 13කගේ ශිෂ්‍යභාවය තහනම් කරයි</topic>
    <author>වෝල්ටර් දයාරත්න - අනුරාධපුර දිසා විශේෂ</author>
    <content>මිහින්තලය රජරට විශ්වවිද්‍යාලයේ සිසුන් දහතුන් (13) දෙනෙකුගේ ශිෂ්‍යභාවය තහනම් කර ඇත.මෙයින් නව (09) දෙනෙකුගේ ශිෂ්‍යභාවය වසර දෙකකට (02)ද ඉතිරි සිසුන් හතර (04) දෙනාගේ ශිෂ්‍යභාවය වසර තුන (03)කටද තහනම් කර ඇත.විශ්වවිද්‍යාල පාලන අධිකාරියට එරෙහිව සිදුකළ උද්ඝෝෂණයක් පාදක කරගෙන මේ සිසුන්ට එකී තහනම පනවා ඇතැයි අප කළ විමසුමකදී රජරට විශ්වවිද්‍යාලයේ උපකුලපති මහාචාර්ය රංජිත් විජේවර්ධන මහතා පැවැසීය.මෙසේ පංති තහනමට ලක්ව ඇත්තේ සමාජ විද්‍යාව, කළමනාකරණය හා කෘෂිවිද්‍යා යන පීඨවලට අයත් සිසුන් බවද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310183</link>
    <topic>කයිකාවලින් හමුවූ කිඹුල් බිත්තරවලින් පැටවුන් 18ක් උපත ලබයි</topic>
    <author>@ දික්වැල්ලේ තිලකරත්න ගාල්ල උතුර සමූහ</author>
    <content>අලුත්වල කයිකාවල ප්‍රදේශයේ තිබී හමු වූ කිඹුල් බිත්තර 32ක් වනජීවි දේපාර්තමේන්තුවේ නිළධාරින් විසින් හියාරේ වන සංරක්ෂකයන්ගේ සංගමයට භාරදීමෙන් පසු එම බිත්තර වලින් කිඹුල් පැටවුන් 18 දෙනෙක් උපත ලබා ඇත.කිඹුලියකගේ රැකවරණයක් නොමැතිව මෙම කිඹුල් පැටවුන් 18 දෙනා බිහි වී තිබේ. කිඹුල් පැටවුන් සියලු දෙනාම නිරෝගි සුවයෙන් සිටීමත් එම සතුන් ගැට කිඹුලන් විශෙෂයකට අයත් බවටත් දැනට කරුණු අනාවරණය කර ගෙන තිබේ.හියාරේ වන සංරක්ෂණ සංගමයේ නිළධාරින් විසින් තමන් වෙත ලැබුණු කිඹුල් බිත්තර ස්වභාවික පරිසරයට ගැලපෙන ලෙස සැකසු කෘතිම පරිසරයක රැක්ක වීමෙන් පසුව මෙම කිඹුල් පැටවුන් බිහි වී ඇත. දැනට මාසයකුත් දින නවයක් වයස ඇති මෙම කිඹුල් පැටවුන් වනජීවි නිළධාරින්ගේ අධීක්ෂණය යටතේ ඉදිරි දින කීපය තුළදි මුදා හැරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310184</link>
    <topic>හොරණ මූලික රෝහලේ අක්ෂි වෛද්‍ය හිඟයෙන් රෝගීන් පීඩාවට</topic>
    <author>පද්ම ශ්‍රී දසනායකගෝනපොල සමූහ</author>
    <content>හොරණ මූලික රෝහලේ පවතින අක්ෂි වෛද්‍යවරුන්ගේ හිඟය හේතුවෙන් අක්ෂි වෛද්‍ය සායනයට එන රෝගීන්ට විවිධ දුෂ්කරතාවන්ට මුහුණ දීමට සිදුව තිබේ.එම රෝගීන්ට අක්ෂි සායනය වෙත පැමිණ ප්‍රතිකාර නොලැබ ආපසු යාමට වන අවස්ථා ද තිබෙන බව රෝගීහු කියති. හොරණ රජයේ මූලික රෝහලේ අක්ෂි වෛද්‍ය සායනයේ මීට කලකට පෙර සේවයේ නියුතුව සිටි අක්ෂි වෛද්‍යවරු සිව් දෙනාගෙන් එක් අයකු මීට කලකට පෙරදී රෝහලෙන් වෙනත් රෝහලකට මාරුවී ගිය අතර, ඉතිරි වෛද්‍යවරු තිදෙනාගෙන් දෙදෙනකුම නියමිත ස්ථාන මාරු ලැබ ගොස් සිටීමෙන් සාමාන්‍ය අක්ෂි ප්‍රතිකාර සඳහා ප්‍රතිකාර කිරීමට ඉතිරිව සිටිනුයේ එක් අක්ෂි වෛද්‍ය නිලධාරිනියක පමණි.අක්ෂි සායනයේ සාමාන්‍ය අක්ෂි රෝග සඳහා වෛද්‍යවරයකු පසුගිය දිනවල එවා ඇතත් පිළිගත් ක්‍රමවේදයන් පරිදි අලුතින් එවා ඇති වෛද්‍යවරයා පුහුණුව සඳහා යොමු කර ඇත.රෝහලේ සායනයට අක්ෂි වෛද්‍යවරු ලබා දෙන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310185</link>
    <topic>කිරි බී ටික වේලාවකට පසු මල්ලිගේ බෙල්ල පහතට වැටුණා</topic>
    <author>හල්තොට සමූහ විනීතා මානෙල් ගමගේ</author>
    <content>මල්ලීට සූප්පුවෙන් කිරි බීමට නොහැකි නිසා නැන්දා හැන්දෙන් කිරි පෙව්වා. මල්ලී කිරි බීවා. ඉන්පසු මල්ලීට වමනය ගියා. එවිට මල්ලීගේ බෙල්ල කඩාවැටී තිබුණා...”යැයි හොරණ රෝහලේ පැවැති සඳරු නිම්සර හපුතන්ත්‍රී නමැති මාස 6ක ළදරුවකුගේ මරණ පරීක්ෂණයේ දී මියගිය දරුවාගේ වැඩිමල් සොයුරිය වන 12 හැවිරිදි හපුතන්ත්‍රීගේ ෂාරා ශෂිකලා රසාංජලී නමැති පාසල් සිසුවිය සාක්කි දුන්නාය.මොරගහහේන පොලිසියේ පො. සැ. හරිශ්චන්ද්‍ර මහතාගේ සාක්කි විමසීම මත තවදුරටත් සාක්කි දුන් දැරිය මෙසේද කීවාය.මට මියගිය මල්ලිත් ඊට වැඩිමල් සහෝදරියකුත් සිටිනවා. මල්ලි දින 8කට පමණ පෙර අම්මා වඩාගෙන යද්දී ගලක් උඩින් ලිස්සා අම්මා අතින් බිමට වැටී තිබුණා. එවිට අපි සිටියේ අපගේ ආච්චිලාගේ ගෙදරයි. එම නිවෙස තිබෙන්නේ අපේ නිවෙසට උඩිනුයි. ඉන්පසුව මගේ මල්ලිව අම්මා හා ආච්චී හොරණ රෝහලට රැ‍ෙගන ආවා. මල්ලීගේ ඇහැ ගාව නිල් වී තිබුණා. මල්ලීව රෝහලේ නතර කරවා ගෙන ප්‍රතිකාර ලබා දුන්නා. දින දෙකකින් ටිකට් කපා නිවසට රැ‍ෙගන ආවා.මල්ලී නිවෙසට රැ‍ෙගන ආ දිනයේ දිගටම අඬන්න පටන් ගත්තා. එවිට අම්මා මල්ලීට රෝහලෙන් දී තිබූ බෙහෙත් පෙව්වා. එම බෙහෙත්වලට අඩු නොවූ නිසා අම්මා මල්ලිව නැන්දා වන මල්ලිකා යන අය සමඟ බොරැල්ල රෝහලට රැ‍ෙගන ගියා. එම රෝහලේ එක් දිනක් නතර කර ගෙන ප්‍රතිකාර ලබාදී තිබුණා. මල්ලීට ලෙඩක් නොමැති බව පවසා උණ රෝගය තිබෙන බවත් පවසා බෙහෙත් දී නිවෙසට එවා තිබෙනවා.අම්මා, මල්ලීව ආච්චි ළඟ තබා බොඩිලයින් ආයතනයේ රැකියාවට යනවා. මල්ලිට සනීප වී ඇති නිසා අම්මා රැකියාවට ගියා. එහෙත් වෙනදා මෙන් මල්ලි ආහාර ගත්තේ නෑ. වැඩිපුර සෙල්ලම් කළේත් නෑ. මල්ලිත්, මමත්, නංගීත් ආච්චිලාගේ නිවසේ සිටියා. අම්මා හවස 6ට පමණ නිවෙසට පැමිණි පසු මල්ලිට කිරි පෙව්වා. ඒ වෙලාවේ එක වතාවක් මල්ලි අම්මා සමඟ හිනාවුණා. විට මගේ තාත්තාගේ අක්කාද එම නිවෙසට ආවා. මල්ලී කෙඳිරිගාමින් ඇඬූ නිසා අම්මා කීවා කිරි හදාගෙන එන්න කියා. මල්ලිට සූප්පුවෙන් කිරි බීමට නොහැකි නිසා නැන්දා හැන්දකින් කිරි පෙව්වා. මල්ලි කිරි බීවත් වමනය ගියා. එවිට මල්ලිගේ බෙල්ල කඩාවැටී තිබුණා.මල්ලිව ත්‍රීරෝද රථයකින් හොරණ රෝහලට රැ‍ෙගන ගියත් මල්ලි මියගියා.මියගිය දරුවාගේ මව වන කට්ටඩිගේ නිරෝෂා ලක්මාලි (35), මිත්තනිය වන රණසිංහගේ තිලකාවතී (71) යන අයද සාක්කි දුන්නාය. පශ්චාත් මරණ පරීක්ෂණය පානදුර රෝහලේ දී පැව‍ැත්විණි.සාක්කි හා වෛද්‍ය වාර්තා සැලකිල්ලට ගත් හොරණ හදිසි මරණ පරීක්ෂක සුමේධ ගුණවර්ධන මහතා මේ මරණය දින ගණනකට පෙර දරුවා මව සමඟ වැටීමෙන් දරුවාගේ හිස අභ්‍යන්තර රුධිරවාහිනි වලට සිදුවූ හානියෙන් ලේ ගැලීම මත දරුවා අප්‍රාණිකව සිටිය දී මව විසින් කිරි පෙවීම නිසා දරුවාගේ ශ්වාසනාලයේ කිරි හිරවීම නිසා සිදුවූ මරණයක් බව නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=r1310186</link>
    <topic>සංගිලි පාලම වසර 50ක් පරණයි ගමන-බිමන හරි අවදානම්</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ ගොඩවෙල සිට මඩලගම, දෙල්ගොල්ල මාර්ගයේ කුඩාඔය හරහා තිබෙන සංගිලි පාලමෙන් ගමන් කිරීම මහජනතාවට මහත් දුෂ්කරතාවක් වී ඇත.වසර පනහකට වඩා පැරැණි මේ පාලම ප්‍රදේශයේ පිටිසර ගම්මාන රැසක වෙසෙන ජනතාවට කොළඹ, කුරුණෑගල මාර්ගයේ ගොඩවෙල, පොල්ගහවෙල නගරවලට පැමිණීමට තිබෙන එකම කෙටිදුර මාර්ගය වී ඇත.කම්බි රැහැන් මත ලෑලි අතුරා සකස්කර තිබෙන මේ පාලම මතින් සිය ගණනක් ප්‍රදේශවාසීන් දිනපතා ගමන් ගනිති. පහළ දෙල්ගොල්ල, අක්කරඅට, කොහිලපිටිය, ගිජිඳාගම, දෙල්ගොල්ල ඇතුළු ප්‍රදේශයේ ගම්මාන රැසක ජනතාවගේ එකම ඉල්ලීම ස්ථිර පාලමක් ලබාදෙන ලෙසටමේ සඳහා වසර ගණනාවක සිට අදාළ බලධාරීන්ගෙන් ඉල්ලීම් කර ඇති බව පවසන ප්‍රදේශවාසිහු මෙතෙක් එය ඉටුකරගැනීමට නොහැකිවී ඇතැයි කියති.පහළදෙල්ගොල්ලේ පදිංචි පී. එම්. එස්. සමරසිරි මහතාමේ සංගිලි පාලම අවුරුදු පනහකටත් වඩා පරණයි. මේ ප්‍රදේශයේ ගම්දහයක දොළහක පමණ වෙසෙන ජනතාව නිතර මේ පාලම පාවිච්චි කරනවා. ගොඩවෙල, පොල්ගහවෙල නගරවලට යාමට තිබෙන එකම කෙටිදුර මාර්ගය මෙයයි. එසේ නැත්නම් කි. මී. ගණනක් දුරගෙවා කුඩාගම පාරේ තමයි යන්න වෙන්නෙ.වර්ෂා කාලවල මෙහි ගමන හරි භයානකයි.පාසල් ළමයි, වයෝවෘද්ධ අයද නිතර මේ පාලමෙන් එහාමෙහා යනවා. කුඩා ළමයෙක් මෙම පාලමෙන් වැටිලත් තිබෙනවා. පාපැදියත් ඔසවාගෙන බොහෝ අය මේ පාලමෙන් එහාමෙහා යනවා.තවමත් අපේ ඉල්ලීමට බලධාරින් කන් දුන්නේ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=s1310181</link>
    <topic>චන්දිමාල්ගේ නායකත්වයෙන් ශ්‍රී ලංකා ‘ඒ’ පිලට විශිෂ්ට ජයක්</topic>
    <author/>
    <content>ක්‍රිකට් සංවර්ධන කණ්ඩායම සමග කොළඹ එස්.එස්.සී පිටියේ පැවැති සිවුදින ක්‍රිකට් තරගයෙන් කඩුලු 7ක ජයක් හිමිකර ගැනීමට දිනේෂ් චන්දිමාල්ගේ නායකත්වයෙන් යුත් ශ්‍රී ලංකා ‘ඒ’ කණ්ඩායම සමත්විය.ශ්‍රී ලංකා ‘ඒ’ කණ්ඩායම පළමු ඉනිමට වාර්තාකළ ලකුණු 449ට පිළිතුරු ලෙස සංවර්ධන කණ්ඩයම පළමු ඉනිමට ලකුණු 265ක් හා දෙවැනි ඉනිමට ලකුණු 276ක් රැස් කළේය. ඒ අනුව තරගය ජයගැනීමට ශ්‍රී ලංකා ‘ඒ’ පිලට හිමිවු ලකුණු 93ක ජයග්‍රාහී ඉලක්කය තරගයේ අවසන් දිනයේදී කඩුලු 3ක් පමණක් බිඳ වැටී තිබියදී සපුරාලීමට හැකිවිය. ශ්‍රී ලංකා ‘ඒ’ කණ්ඩායමේ පළමු ඉනිමේ දී සුපිරි පිතිහරඹයක නිරතවූ චන්දිමාල් ලකුණු 162ක් රැස් කිරීමට සමත්විය. තරගයේ වීරයා සම්මානය චන්දිමාල්ට හිමිවිය.ලකුණු 93ක ඉලක්කයක් හඹාගිය ශ්‍රී ලංකා ‘ඒ’ පිල ඊයේ ඕවර 20.1කදී ජයග්‍රහණය සපුරා ගත්තේය. පෙරේදා තරගය නතරකරන විට කඩුලු නොදැවී ලකුණු 19ක් ලබා සිටි ශ්‍රී ලංකා ‘ඒ’ පිලේ ඊයේ පළමුව දැවී ගියේ මහේල උඩවත්තය. ඔහු ලකුණු 10කට දැවී ගිය අතර දෙවැනි කඩුල්ල ලෙස භානුක රාජපක්ෂ ලකුණු 4කට ද, තුන්වැනි කඩුල්ල ලෙස කිත්රුවන් විතානගේ ලකුණු 16කට ද දැවී ගියහ. නොදැවී කඩුල්ලේ රැඳී සිටි ආරම්භක පිතිකරු පබසර වඩුගේ ලකුණු 54ක් රැස් කළ අතර අෂාන් ප්‍රියංජන නොදැවී ලකුණු 9ක් ලබා සිටියේය. පන්දු යැවීමේ දී විශ්ව ප්‍රනාන්දු කඩුලු 2ක් දවාලීය.ශ්‍රී ලංකා ක්‍රිකට් කණ්ඩායමේ කල් දමන ලද සිම්බාබ්වේ ටෙස්ට් සංචාරය වෙනුවට ශ්‍රී ලංකා ක්‍රිකට් ආයතනය සංවිධාන කළ මේ තුන්කොන් සිවුදින ක්‍රිකට් තරගාවලියේ දෙවැනි තරගය මෙය වු අතර තෙවැනි හා අවසන් තරගය ශ්‍රී ලංකා ‘ඒ’ කණ්ඩායම හා ක්‍රිකට් සභාපතිගේ පිල අතර එස්.එස්.සී‍.පිටියේ දී මේ මස 21වැනිදා පැවැත්වේ.ක්‍රිකට් ආයතන පිල ටෙස්ට් නායක ඇන්ජලෝ මැතිව්ස් විසින් මෙහෙයවනු ලබන අතර ශ්‍රී ලංකා ‘ඒ’ කණ්ඩායම දිනේෂ් චන්දිමාල්ගේ නායකත්වයෙන් තරග බිමට පිවිසේ.සංවර්ධන පිල පළමු ඉනිම-265 සියල්ලන් දැවී (ඕවර 82.4) ලහිරු තිරිමාන්න නොදැවී 95, නිරෝෂන් දික්වැල්ල 46 (කනිෂ්ක ඇල්විටිගල 52/3, නුවන් ප්‍රදීප් 61/3) සහ දෙවැනි ඉනිම-276 (ඕවර 64.5) නිරෝෂන් දික්වැල්ල 94, ලහිරු තිරිමාන්න 46ශ්‍රී ලංකා ‘ඒ’ පළමු ඉනිම-449 සියල්ලන් දැවී (ඕවර 103.3) දිනේෂ් චන්දිමාල් 162, චතුරංග ද සිල්වා 76, දිල්රුවන් පෙරේරා 52 (සීකුගේ ප්‍රසන්න 67/3) සහ දෙවැනි ඉනිම - 94/3 (ඕවර 20.1) පබසර වඩුගේ නොදැවී 54 (විශ්ව ප්‍රනාන්දු 17/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=s1310182</link>
    <topic>ලක්ෂමන් යාපා අබේවර්ධන පදනම මෙහෙයවන සදර්න් මොන්සුන් මෝටර් රථ තරගය මෙවරත්</topic>
    <author>ප්‍රින්ස් ගුණසේකර</author>
    <content>ලක්ෂ්මන් යාපා කුසලාන සදර්න් මොන්සුන් මෝටර් රථ ධාවන තරගය නොවැම්බර් මස 2 හා 3 දිනවල දකුණු පළාත කේන්ද්‍රකොට පැවැත්වෙයි. කිලෝමීටර් 600ක් දුරැති රටපුරා සිටින දක්ෂතම මෝටර් රථ ධාවකයන් සහභාගීවන මේ තරගාවලිය වනගත ප්‍රදේශවලින් යන චාරිකාවක් ලෙසද ප්‍රකටය.ලක්ෂ්මන් යාපා අබේවර්ධන පදනම දකුණු පළාත් මෝටර් රථ සංගමය හා එක්ව සංවිධාන කරන මේ තරගය නොවැම්බර් 2දා රාත්‍රි 7ට මාතර නගරයෙන් ආරම්භ වී වැලිගම කනංකේ, පිටබැද්ද, දෙරණගල, නෙළුව, මොරවක, රොටුඩ, ඌරුබොක්ක හරහා අකුරැස්සට පැමිණෙයි. කිලෝමීටර් 180ක් දුර එම ගමන් මාර්ගය නිමා කරන ධාවකයින් පැය 2ක විවේකයකින් පසුව නොවැම්බර් 3වැනිදා අළුයම 1.30‍ට අකුරැස්සේ සිට හම්බන්තොට දක්වා කිලෝමීටර් 220ක දුරක් ගමන් කරයි. එම මාර්ගය වන්නේ මාකඳුර, මුලටියන, මාරවිල, වලස්මුල්ල, පනාමුරේ, සෙවනගල, මීගහජදුර, සූරියවැව හරහා හම්බන්තොට වේ.අනතුරුව සුපිරි අදියර යටතේ හම්බන්තොට සිට උඩවලව දක්වා කිලෝමීටර් ක60ක්, උඩවලව සිට හක්මන දක්වා කිලෝමීටර් 100ක් හා හක්මන සිට කඹුරුපිටිය දක්වා කිලෝමීටර් 9ක දුරක් ගොස් උපාලි විජේවර්ධන ක්‍රීඩාංගණයේදී තිළිණ ප්‍රදානය සිදු කෙරේ.වසර 15ක් අඛණ්ඩව සදර්න් මොන්සුන් මෝටර් රථ ධාවන තරගය පැවැති අතර එය ඇමැති ලක්ෂ්මන් යාපා අබේවර්ධන මහතාගේ උපදෙස් මත සංවිධානය වෙයි. මේ තරගයේ ජයග්‍රාහකයන්ට වටිනා කුසලාන හා සහතිකපත් ප්‍රදානය කිරීමට සංවිධායකයෝ පියවර ගනිති.මේ පිළිබඳව පැවැති මාධ්‍ය හමුවකදී ලක්ෂ්මන් යාපා පදනමේ ක්‍රියාකාරික පසද යාපා මහතා පැවැසුවේ සදර්න් මොන්සුන් මෝටර් රථ තරගය ඉතා ජනප්‍රියත්වයට පත්ව ඇති බවයි.තරුණ පරපුරරේ වඩාත් ආකර්ශනීය වාර්ෂික තරගාවලියක් වන මෙයට මෙවර විශේෂාංග රැසක් ඇතුළත් බව ඒ මහතා පැවැසීය.“ක්‍රීඩාවෙන් තරුණ පරපුර දිරි ගැන්වෙනවා. ඔවුන් ජීවිතයේ යහපත් ගමන් මගකට පිවිසෙන්න මෙවැනි ක්‍රීඩා තරග වැදගත් බව ලක්ෂ්මන් යාපා පදනමේ විශ්වාසයයි. රජය ක්‍රීඩාවේ දියුණුවට බොහෝ දේ සිදුකරමින් පවතිද්දී අපත් එයට ශක්තියක් දෙන්න බලාපොරොත්තු වෙනවා” පසද යාපා මහතා පැවැසීය.දකුණු පළාත් මෝටර් රථ සංගමයේ සභාපති ඔස්කාර් අමරසිංහ, ප්‍රවීණ මෝටර් රථ ධාවක සුරංජිත් ප්‍රේමදාස, ජ්‍යෙෂ්ඨ උප සභාපති අෂ්වර් හමින්, ලේකම් ඇන්ඩෘ සිල්වා යන මහත්වරුන්ද ඇතුළු පිරිසක් මේ මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=s1310183</link>
    <topic>සමපෝෂ පාසල් පාපන්දු ශූරතා මාරිස්ටෙලා-මලියදේව දිනති</topic>
    <author/>
    <content>සමපෝෂ අන්තර් පාසල් 15න් පහළ පාපන්දු තරගාවලියේ ජය මීගමුව මාරිස්ටෙලා හා කරුණෑගල මලියදේව බාලිකා විදුහල දිනාගත්හ.අනුරාධපුර මහජන ක්‍රීඩාංගණයේ පැවැති අවසන් තරගවලදී බාලක ශූරතාව මීගමුව මාරිස්ටෙලා විදුහල දිනාගත්තේ අනුරාධපුර සාන්ත ජෝශප් විදුහල පරාජය කරමිනි. බාලිකා ශූරතාව දිනාගත් කුරුණෑගල මලියදේව බාලිකා විදුහල අවසන් තරගයේදී කැගල්ල පල්ලේකණුගල කනිෂ්ඨ විදුහල පරාජය කළේය.මෙවර තරගාවලියට බාලක කණ්ඩායම් 480ක් හා බාලිකා කණ්ඩායම් 120ක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=s1310184</link>
    <topic>පොදු රද මඬුලු ගිනි සිළුව හෙට ශ්‍රී ලංකාවට එයි</topic>
    <author/>
    <content>ස්කොට්ලන්තයේ ග්ලාස්ගෝව්හී ලබන වසරේ ජුලි 23දා ආරම්භවන පොදු රාජ්‍ය මණ්ඩලීය ක්‍රීඩා උළෙලේ ගිනි සිළුව හෙට පස්වරු 1.30ට ශ්‍රී ලංකාවට රැගෙන එයි.ජාතික ඔලිම්පික් කමිටුව බණ්ඩාරනායක ජාත්‍යන්තර ගුවන් තොටුපොලේදී ගිනි සිළුව පිළිගෙන හෙට පස්වරු 4.30ට කොළඹ නිදහස් චතුරශ්‍රය අසලට ගෙන එයි. එය 20 වැනිදා පෙරවරු 7.45ට කොටුව දුම්රිය ස්ථානයේ සිට වාෂ්ප දුම්රියක් මගින් මහනුවර ශ්‍රී දළදා මාලිගාව වෙත ගෙන යනු ලබයි. අනතුරුව හින්දු, කතෝලික හා මුස්ලිම් දේවාස්ථානවලටද පොදු රද මඬුලු ගිනි සිළුව ගෙන යයි.ස්කොට්ලන්තයෙන් ගමන් ඇරැඹු ගිනි සිළුව දින 248ක් රටවල් 70ක කිලෝමීටර් එක් ලක්ෂ අනුදහසක දුර රැගෙන යෑමට නියමිතය.ශ්‍රී ලංකාවේදී ගිනි සිළුව රැගෙන යෑම සංකේතවත් කිරීමට විශේෂ සමරු කවරයක් හා විශේෂ සමරු මුද්දර 4ක් නිකුත් කිරීමට නියමිතය.ඉන්දියාව, බංග්ලාදේශය, පාකිස්තානය හරහා ශ්‍රී ලංකාවට පැමිණි ගිණි සිළුව 21වැනිදා මාලදිවයින බලා රැගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=s1310185</link>
    <topic>ශ්‍රී ලංකා කැරම් කණ්ඩායම් 2ක් ඉන්දියාවට</topic>
    <author>නිරෝෂාන් ප්‍රියංකර</author>
    <content>ඉන්දියාවේ නවදිල්ලි නුවරදී පැවැත්වෙන කැරම් තරගාවලි 2ක් නියෝජනය කිරීම සඳහා දසදෙනෙකුගෙන් යුත් ශ්‍රී ලංකා කැරම් කණ්ඩායම් 2ක් මේ 19දා ඉන්දියාව බලා පිටත්ව යෑමට නියමිත බව ශ්‍රී ලංකා කැරම් සම්මේලනය පවසයි.ශූරයන්ගේ ශූරයෝ තරගාවලියට ක්‍රීඩක ක්‍රීඩිකාවන් දෙදෙනා බැගින් හා 19න් පහළ කනිෂ්ඨ ඉන්දු-ශ්‍රී ලංකා කැරම් ටෙස්ට් තරගාවලියට ක්‍රීඩක ක්‍රීඩිකාවන් තිදෙනා බැගින් මේ කණ්ඩායම් දෙක ඉදිරිපත් වන අතර තරගාවලි මේ මස 21 දා සිට 23වැනිදා දක්වා පැවැත්වේ.ශූරයන්ගේ තරගයට ලෝක කේවළ කැරම් ශූර නිශාන්ත ප්‍රනාන්දු හා ජාතික කැරම් ශූර චමිල් කුරේ පිරිමි අංශයෙන්ද, කාන්තා අංශයෙන් ජාතික ශූරිය වු චලනි ලක්මාලි හා රොසිටා ජෝශප්ද එක්වෙති. 19න් පහළ තරගාවලියේ බාලක අංශ නි‍යෝජනය කරන ක්‍රීඩකයන් තිදෙනාම රාජකීය විදුහලෙන් වීම විශේෂත්වයකි. මනුක් අශේන්, මොහොමඩ් සහීඩ් හා අනස් අහමඩ් බාලක කණඩායමට එක්වන අතර බාලිකා අංශයෙන් රෙබේකා ඩැලරින් (සියළු සාන්තුවරයන්ගේ විදුහල ‍බොරැල්ල), සචිනි ශෂිකලා (මහමායා) හා පවනි යසෝධා වීරසිංහ (සමුද්‍ර දේවී බාලිකා) එක්ව සිටිති.ජ්‍යෙෂ්ඨ කණ්ඩායමේ කළමානකරිනිය ලෙස රොහිණි මතායස් මහත්මිය කටයුතු කරන අතර නිෂානී රණසිංහ මහත්මිය කනිෂ්ඨ කණ්ඩායමේ කළමනාකරිනිය ලෙස කටයුතු කරයි.ජාත්‍යන්තර කැරම් සම්මේලනයේ විසිපස්වැනි සංවත්සරය නිමිත්තෙන් ඉන්දියානු කැරම් සම්මේලනය සංවිධානය කරන මේ තරගාවලිය නවදිල්ලි නුවර ගුරුගොන් හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=f1310181</link>
    <topic>කාටවත් මාව වටේ යවන්න බැහැ මම ගම්බිම්වල ඇවිද්ද කෙනෙක් යනකොට කෙටි පාරෙන් යනවා</topic>
    <author/>
    <content>ජනාධිපති මහින්ද රාජපක්ෂ මහතා ගිය සති අන්තයේ හොරණ හඳපාන්ගොඩ බලා පිටත්ව ගියේ නිර්මල කොතලාවල මහතාගේ මාමණ්ඩියගේ අවමඟුල් උත්සවයට සහභාගී වීම සඳහා ය. අලුතින් නියෝජ්‍ය ඇමැති ධුරයක් ලද ලක්ෂ්මන් වසන්ත පෙරේරා මහතාද අරලියගහ මන්දිරයට පැමිණ සිටියේ ජනාධිපතිතුමා හමුවීමට ය.වසන්ත මහතා දුටු ජනාධිපතිතුමා “කොහොමද ලක්ෂ්මන් මම දැන් නිර්මලගෙ මාමණ්ඩිගෙ අවමඟුල් උත්සවයට යන්නයි හදන්නේ. ඔයත් එනවදැයි ඇසීය. හොඳයි සර් මමත් එන්නම් යැයි ලක්ෂ්මන් කීවේය. ජනාධිපතිතුමා හඳපාන්ගොඩ බලා පිටත්ව ගියේ ලක්ෂ්මන් වසන්ත පෙරේරා සමඟ ය.හොරණ - රත්නපුර, පෝරුවදණ්ඩ හන්දිය ආදී කටුක මංපෙත් පසු කොට ජනාධිපතිතුමා රැගත් රථය හඳපාන්ගොඩ කොටිගලට පැමිණියේය. නිර්මල කොතලාවල මහතා ජනාධිපතිතුමාව පිළිගත්තේ ඉතා ළෙන්ගතු අයුරින්ය.මෘත දේහයට අවසන් ගෞරව දැක්වූ ජනාධිපතිතුමා නිර්මල කොතලාවල මහතාගේ සහෝදරයන් ඇතුළු පවුලේ ඥාතීන්ගෙන් සුවදුක් විමසීමටද අමතක නොකළේය. ගීතාංජන ගුණවර්ධන, වසන්ත පෙරේරා, නිමල් චන්ද්‍රරත්න හතුරුසිංහ ආදී පළාත් සභා පාර්ලිමේන්තු මන්ත්‍රීවරු රැසක් එම නිවසට පැමිණ සිටියහ. ඔවුහු ජනාධිපතිතුමා අසලට සේන්දු වූහ.“කොහොමද පළාත් සභාවේ තොරතුරු? ජනාධිපතිතුමා යසපාල කෝරළගේ මහතා දෙස බලමින් ඇසීය. හොඳයි හොඳයි සර්. ළඟදි විසුරුවන්නේ නැහැනේ කෝරළගේ මහතා පැවසීය. බලමු. බලමු. ජනාධිපතිතුමා සිනාසෙමින් කීවේය. මේ හරියට කියන නම මොකක්ද ජනාධිපතිතුමා ඇසීය.සර් මේ හඳපාන්ගොඩ, කොටිගල කියන ප්‍රදේශය. යසපාල මහතා කීය. හඳපාන්ගොඩ - මීපේ, පාදුක්කට ළඟයි නේද, පාදුක්කට, මීපෙට විනාඩි 15 – 20න් යන්න පුළුවන් නේද? ජනාධිපතිතුමා ඇසීය.ඔව්, ඔව් සර්. සර් මේ පැත්ත ගැන හොඳට දන්නවානේ යසපාල මවිතයට පත් වෙමින් කීය. මාව අද මගේ ආරක්ෂක නිලධාරීන් දුර පාරකින් එක්ක ආවේ “මම මන්ත්‍රී කාලේ ඉඳල මේ හැම තැනැම ඇවිදිනවා. කාටවත් මට බොරු කරන්න බැහැ. මාව වටේ එක්ක යන්නත් බැහැ. මම ගම්බිම්වල ඇවිද්ද කෙනෙක්. යනකොට කෙටි පාරෙන් යනවා. ජනාධිපතිතුමා සිනාසෙමින් කීය.යාළුවා නම් හොඳයිකට තමයි නරකඔයා මහාමාර්ග ඇමැති වෙලා රටේ අධිවේගී මාර්ග හදනවා. මොකක්ද නිර්මල ඔයාගෙ ගෙදරට එන පා‍ෙර හැටි. ඒක හොඳටම අබලන්නෙ ජනාධිපතිතුමා කීවේය.“මෙයාගේ යාළුවා තමා සර් පාර හදනවාට විරුද්ධව අරගල කරන්නේ යැයි නිර්මල කෝරළ මන්ත්‍රීතුමා පෙන්වමින් කීය.” මෙයාගේ යාළුවා නම් හොඳයි. කට තමා නරක. එයාගෙ කටට තමා බ්‍රේක් නැත්තේ. හොරණ පාර්ලිමේන්තු මන්ත්‍රී ගැන මතක් කරමින් ජනාධිපතිතුමා සිනාසෙමින් කීවේ ය. මන්ත්‍රීවරු සිනාසයුරේ ගිලුනහ. ‘නිර්මල ඒ පාර හදන්න තාමත් සැලසුමක් නැද්ද’ ජනාධිපතිතුමා ඇසීය. අනේ තියෙනව සර් අපි ඒක ළඟදීම හදනවා නිර්මල කීය.පිරිස සමඟ පැයක් පමණ සුහද කතාබහක නිරත වූ ජනාධිපතිතුමා කෙටි මාර්ගයෙන් හඳපාන්ගොඩ, පාදුක්ක හරහා අරලියගහ මන්දිරයට පැමිණියේ වසන්ත ලක්ෂ්මන් මහතා සමඟය. අරලියගහ මන්දිරයේදී දිවා භෝජනය සඳහා ජනාධිපතිතුමා වසන්ත ලක්ෂ්මන්ට ද ආරාධනා කළේය. කෑම මේසය දෙස ඉතා විමසිල්ලෙන් බැලූ ලක්ෂ්මන් මහතා, සර් දේශීය විදිහට හදපු ගමේ කෑම නේද යැයි ඇසුවේ මවිතයට පත්වය. “වසන්ත මම මාධ්‍යට දැන්වීම් දාලා කෑම ගන්න කෙනෙක් නෙමෙයිනෙ. මම කෑම ගන්නේ මගේ ජීවිතේ පැවැත්ම සඳහා පමණයි” යැයි ජනාධිපතිතුමා කීවේ සිහින් සිනාවක් මුවේ රඳවාගෙනය.ජනාධිපතිතුමා ඥානරතන හිමියන්ගේ සුවදුක් විමසයිජනාධිපතිතුමා සඳුදා උදේ ‍රත්මලාන මල්ලිකාරාමයට ගියේ අමරපුර මහානිකායේ මහානායක අතිපූජ්‍ය වැලිගම ඥානරතන මාහිමියන්ගේ 101 වැනි ජන්ම දිනයට සුබ පැතීම සඳහාය. ජනාධිපතිතුමා විහාරස්ථානයට යන අවස්ථාවේදී මහා සංඝරත්නයත්, කේසරලාල් ගුණසේකර, චන්දන කත්‍රිආරච්චි, අමල් සිල්වා ඇතුළු විශාල පිරිසක් එහි රැඳී සිටියහ.“ඥානරතන මහානායක හිමියන් අසලට ගිය ජනාධිපතිතුමා, “ඔබවහන්සේට නිදුක් නිරෝගි සුව ලැබේවා යැයි ප්‍රාර්ථනා කළේ උන්වහන්සේගේ දෑත තදින් අල්ලා ගනිමින්ය. ‍මහනායක හිමියන්ගේ දෙනෙතට කඳුළු වෑහුණේ නිතැතින්ය. ‘ඔබතුමා රටේ නායකයා වනු දැකීම මගේ ජීවිතේ තිබුණු ලොකුම අපේක්ෂාවයි. එය සියැසින් දකින්න අහන්න මම වාසනාවන්ත වුණා. ඔබතුමා රට ගොඩනැගුවා. දැන් ඉතින් සංවර්ධන මාවතේ රට ගෙන යන්න යෝධ බල යෝධ ශක්තිය ඔබතුමාටත් ලැබේවා මම ප්‍රාර්ථනා කරනවා මහනාහිමියෝ කීහ.ජනාධිපතිතුමා මහනාහිමියන්ගේ පාද නමස්කාර කරද්දී උන්වහන්සේ ජනාධිපතිතුමාගේ හිස ස්පර්ශ කෙළේය.“ඔබවහන්සේගේ වැඩ කටයුතුවලට සහායට ඉන්න ගෝලයන් ප්‍රමාණවත්දැයි ජනාධිපතිතුමා ඇසීය. ඥානරතන හිමියෝ හිස සොලවමින් ප්‍රමාණවත් බව සංඥා කළේය.හිමියන්ගේ පිළිරුවක් නිරාවරණය කෙරුණේ ද ජනාධිපතිතුමාගේ සුරතින්ය. සකස් කොට තිබූ තේ පැන් සංග්‍රහයක් සඳහා හිමිවරු ජනාධිපතිතුමාට ද ආරාධනා කළහ. චන්දන කත්‍රිආරච්චි, කේසරලාල් ගුණසේකර මහත්වරු සමීපයට පැමිණි ජනාධිපතිතුමා මං වෙනුවෙන් ඔයාල තේ බීලා යන්න කියමින් මල්ලිකාරාමයෙන් නික්ම ගියේය.වයඹ සභාපති තරගයවයඹ පළාත් සභා ආණ්ඩු පක්ෂ ප්‍රථම මන්ත්‍රී කණ්ඩායම් රැස්වීම ගිය සිකුරාදා රැස්වූයේ අභිනව මහ ඇමැති දයාසිරි ජයසේකර මහතාගේ ප්‍රධානත්වයෙන් ය.එජනිස සන්ධාන මහ ලේකම්වරයාගේ උපදෙස් මත සභාපති ලෙස ඉන්ද්‍රාණි දසනායක මහත්මියත්, උප සභාපති ලෙස ආර්. ඩී. විමලදාස මහතාත් පත් කළ යුතු වෙනවා. මම ඉන්ද්‍රාණිගේ නම යෝජනා කරනවා. එය සී. බී. හේරත් මහතා ස්ථිර කරන්න. උප සභාපතිගේ නම ගුණදාස දෙහිගම මහතා යෝජනා කරන්න. එය සනත් නිශාන්ත මහතා ස්ථිර කරන්නැයි මහ ඇමැතිවරයා කීය. පළාත් සභාපති තෝරා පත් කිරීමේදී මධ්‍යම පළාතේ ගැටලුවක් ඇති වුණා. එය වයඹටත් ඇතිවිය හැකියි. ඒ නිසා ඡන්දය භාවිතා කිරීමේදී ආණ්ඩු මන්ත්‍රීවරු සලකුණක් යොදමු ජොහාන් ප්‍රනාන්දු යෝජනා කළේය.නැහැ, නැහැ එහෙම කරන්න අවශ්‍ය නැහැ. විපක්ෂය කෙනෙක් ආණ්ඩුපක්ෂයේ අයකුගේ නමක් යෝජනා කළහොත් ඔහු හෝ ඇය ඉල්ලා අස්වෙන්න. දයාසිරි අවධාරණය කෙළේය.වයඹ පළාත් ලේකම්වරයා විසින් පළාත් ප්‍රථම රැස්වීමට සභාපතිවරයා හා උප සභාපතිවරයා තෝරා පත් කිරීමේ යෝජනාව ඉදිරිපත් කෙළේය.පක්ෂ මන්ත්‍රී කණ්ඩායමේ එකඟ වූ ආකාරයට මහ ඇමැති ජයසේකර මහතා විසින් සභාපති ලෙස ඉන්ද්‍රාණිගේ නම යෝජනා කළේය. එය ඩී. බී. හේරත් ස්ථිර කළේය. තවත් යෝජනා තිබේදැයි ලේකම්වරයා ඇසීය. එජාප මන්ත්‍රී එච්. එස්. පෙරේරා මහතා විසින් ආණ්ඩු පක්ෂ මන්ත්‍රී ධර්මසිරි දසනායක මහතාගේ නම යෝජනා කළ අතර එය එජාපයේම අජිත් රෝහණ මහතා විසින් ස්ථිර කළේය.කරුණාකරලා ඔබතුමා ඉල්ලා අස්වෙන්න. දයාසිරි ජයසේකර මහතා නැවත ඉල්ලීමක් කළේය. මම ඉල්ලා අස්වෙන්නේ නැහැ. පළාත් නීති සංග්‍රහයේ රීතිවලට අනුව කටයුතු කරන ලෙස මම ලේකම්වරයාගෙන් ඉල්ලීමක් කරනවා යැයි ධර්මසිරි මහතා කීවේය. පක්ෂ ද්‍රෝහියෙක් වෙන්න එපා. ඉල්ලා අස්වෙන්න. මන්ත්‍රී සනත් නිශාන්ත කීවේය.සභාව මාළු කඩයක් කරන්න එපා. සුමිත් රණවක කීය. රහස් ඡන්දය සූදානම් කරන්න. ලේකම්වරයා දැනුම් දුන්නේය. මහ ඇමැති දයාසිරි ජයසේකර මහතා ආණ්ඩු පක්ෂයේ මන්ත්‍රීවරුන් අසලටම යමින් කනට කොඳුරා යමක් පැවැසීය. ඡන්ද විමසීමෙන් අනතුරුව විපක්ෂය යෝජනා කළ ධර්මසිරි දසනායක මහතාට ඡන්ද 30ක් ද ඉන්ද්‍රාණි දසනායක මහත්මියට ඡන්ද 22ක් ද ලැබී තිබුණි. ඒ අනුව වැඩි ඡන්ද 8 කින් ධර්මසිරි දසනායක මහතා සභාපතිවරයා ලෙස පත් විය. හිටපු මහ අමැති අතුල විජේසිංහ හා පියුමාල්හේරත් මහත්වරු ඡන්ද විමසන අවස්ථාවේ සභාවේ නොසිටියහ.විපක්ෂ නායකනායකත්වය ගැන කලකිරීමෙන්විපක්ෂ නායක රනිල් වික්‍රමසිංහ මහතා පසුගිය සිකුරාදා ජාවත්ත කාර්යාලයට පක්ෂ ක්‍රියාකාරීන් කැඳවා තිබුණේ යෝජිත නව යාන්ත්‍රණය පිළිබඳ සාකච්ඡා කිරීම සඳහා ය. මහ ලේකම් තිස්ස අත්තනායක, කබීර් හෂීම්, විජේදාස රාජපක්ෂ, දයා පැල්පොල හා මලික් සමරවික්‍රම මහත්වරු ඊට එක් වී සිටියහ.විපක්ෂ නායකවරයා සාකච්ඡාවට මුලපුරමින් ඉතා ආවේගශීලී අයුරින් කියා සිටියේ “මට අවශ්‍ය නැහැ පක්ෂ නායකත්වයේ රැඳී සිටින්න. මගේ තැන ගන්න උත්සාහ කරන අය පක්ෂය දෙකඩ කරන්න හදනවා. සැවොම එක්කාසු කරගෙන වැඩ කරන්නෙ කොහොමද කියා ඒ අය ඉගෙන ගන්න ඕනෑ.”“ඔව් සර් ඒක ඇත්ත සමහරු පක්ෂයේ භේද භින්න ඇතිකරන්න හදනවා” මහ‍ලේකම්වරයා කීවේය. “මම කෘත්‍යාධිකාරී මණ්ඩලය කැඳවා සියලු බලතල යෝජිත මණ්ඩලයට පවරනවා. මම නායකත්වයේ සිටිමින් කොච්චර දුකක් වින්දද කියා එතකොට නම් එයාලට තේරේවි” රනිල් ඉතා සංවේදී අයුරින් කී‍ය.විපක්ෂ නායකවරයා සෙනසුරාදා උදේ මාතර පිහිටි මංගල සමරවීර මහතාගේ නිවස බලා පිටත්ව ගියේ මාතර පහරදීමේ සිද්ධියෙන් බන්ධනාගාර ගතව සිටින එජාප පාක්ෂිකයන්ගේ සුව දුක් විමසීම සඳහා ය. සමරවීර මහතාගේ නිවසට විපක්ෂ නායකවරයා ළඟාවන විටත් සමරවීර මහතා බන්ධනාගාරයට යෑමට සූදානම් වී සිටියේ ය. මංගල අපි දැන්ම ගියොත් හොඳයි නේද විපක්ෂ නායකවරයා ඇසීය. සර් මම ලෑස්ති වෙලාම හිටියේ ප්‍රමාද වෙයි කියලයි මංගල සමරවීර කීවේය.බන්ධනාගාරයට විපක්ෂ නායකවරයා හා සමරවීර මහතා ළඟාවන විටත් පිරිස දෑස් අයා සිටියේ ඔවුන් පැමිණෙන තෙක්ය. පිරිස විපක්ෂ නායකවරයා සමීපයට පැමිණියේ දුක් ගැනවිලි කියමින්ය. අපි නීති උපදෙස් ඔයාලට අරන් දෙනවනේ විපක්ෂ නායකවරයා ඔවුන් අස්වසමින් කීය. අනේ සර් ඒත් ඇතුළෙ ඉන්න එක හරි කට්ටක් පාක්ෂිකයෙක් කීය. සිරගෙදර කියන්නේ දේශපාලනය හුරු පුරුදු වෙන්න හොඳ තෝතැන්නක්.ටී.එන්.ඒ රටබෙදන වැඩජනතා විමුක්ති පෙරමුණේ දේශපාලන මණ්ඩලය අඟහරුවාදා කොළඹ දී රැස්විය.සමහර රාජ්‍යයන් පොදු රාජ්‍ය මණ්ඩලයෙන් ඉවත් වෙන්නේ, අපි ස්වාධීන රාජ්‍යයක් කියමිනි. ඒක තමා ඇත්ත. අපේ පක්ෂ ස්ථාවරය අනුව අපේ රටත් පොදු රාජ්‍ය මණ්ඩලයෙන් ඉවත් විය යුතුයි. සෝමවංශ අමරසිංහ මහතා කීවේය.මීරිගම හදන ලැන්කෂයර් විශ්වවිද්‍යාලයට චාල්ස් කුමාරයා අතින් මුල්ගල තියන්න ආණ්ඩුව සැලසුම් කරලා විජිත හේරත් කීය. ආ එකත් එහෙමද අනුර දිසානායක මහතා ඇසීය.ජාතික නිදහස් පෙරමුණේ දේශපාලන මණ්ඩලය පසුගියදා රැස්වීය. උතුරු නැ‍ඟෙනහිර පළාතට අභ්‍යන්තර ස්වයං පාලනයක් ලබාගැනීම ටී. එන්. ඒ. අරමුණ බව, ජානිපෙ මාධ්‍ය ප්‍රකාශක මොහොමඩ් මුසම්මිල් මහතා කීය. මේ අයගෙ එකම අරමුණ රට කැබලි කැබලිවලට කැඩීමයි. රටට ආදරය කරන කිසිවෙක් එය අනුමත කරන්නේ නැහැ. දෙමළ බෙදුම්වාදයට උඩගෙඩි දෙන ටී. එන්. ඒ. එක රට පුරා ඉන්න දෙමළ ජනතාව ඔවුන්ගේ මතයට නම්මා ගැනීමට කටයුතු කරාවි. මෙය බරපතළ ප්‍රශ්නයක්. විමල් වීරවංශ මහතා අවධාරණය කළේය.“එජාපයේ ගැටුම් උග්‍ර‍ වෙලා. 1977 දී විරුද්ධ පාක්ෂිකයන්ට පහර දීමත්, 83 කළු ජූලියත්, 89 ධවල භීෂණය ආදී ව්‍යසනවලට දැන් එජාපයේ තත්ත්වය සමානයි. දීපාල් ගුණසේකර පළාත් මන්ත්‍රී කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=f1310182</link>
    <topic>විමසා බලන්නේ නැතුව කිසිවක් වැලඳ ගන්න එපා</topic>
    <author/>
    <content>මෑතක සිට විවිධාකාර වූ නම්වලින් පෙරහර, පුදපූජා විදි බෞද්ධ සංස්කෘතියට එක් වී තිබේ. මේවායෙහි යහපත අයහපත කෙසේ නමුදු බෞද්ධ ජනතාව ඒවා ඉමහත් ගෞරවයෙන් හා භක්තියෙන් යුතුව වැලඳගෙන සිටී. අද අප ශ්‍රී ජයවර්ධනපුර විශ්වවිද්‍යාලයේ පාලි හා බෞද්ධ අධ්‍යයන අංශයේ ජ්‍යෙෂ්ඨ කථිකාචාර්ය, ආචාර්ය මැදගම්පිටියේ විජිතධම්ම හිමියන් සමඟ සාකච්ඡා කරන්නේ බෞද්ධ සංස්කෘතියේ මේ නව ප්‍රවණතා සහ ඒවා කොතෙක් දුරට බෞද්ධ සංස්කෘතියට එකඟ ද යන්න පිළිබඳවයි.බෞද්ධ සංස්කෘතියේ නව ප්‍රවණතා ලෙස විවිධ පිරිස් නොයෙකුත් ආගමික පුදපූජා, චාරිත්‍ර විදි එකතු කරගෙන තිබෙනවා. ලෝකයේ විවිධ සංස්කෘති තිබෙනවා. සංස්කෘතියක් කියන්නේ විවිධ චාරිත්‍ර වාරිත්‍රවල එකතුවක්. ඒනිසා අලුතින් චාරිත්‍ර වාරිත්‍ර බිහිවීම කියන එක බලාපොරොත්තු විය යුතු දෙයක්. නමුත් එසේ බිහිවන පුදපූජා චාරිත්‍ර කොයිතරම් පවතින සංස්කෘතියට අදාළ ද, පවතින සංස්කෘතියේ තිබෙන මූලවලට කොයිතරම් එකඟ ද කියන එක තමයි අපි සලකා බලන්න ඕනෑ. එය තමා වඩා වැදගත් ම දේ.අද ශ්‍රී ලංකාවෙත් ජනප්‍රියතාවය ‍වෙනුවෙන් බොහෝ අය බොහෝ පුදපූජා, චාරිත්‍ර විදි ඇති කරගෙන තිබෙනවා. ඇත්තටම බෞද්ධ මූල සංකල්පයක් තමයි ශ්‍රද්ධාව කියන්නේ. හොඳ බෞද්ධයෙක් නිර්මාණය වෙන්න නම් ශ්‍රද්ධාව අවශ්‍යයි. ශ්‍රද්ධාව කියන්නේ බෞද්ධ ඉගැන්වීම් අනුව පුද්ගලයෙකුගේ සිත තුළ පහළ වන ‍හොඳම සිතිවිලිවල පළමු එක. ඒ සිතිවිලිවලට අපි චෛතසිකය කියනවා. ඒවා සෝබන චෛතසිකය කියලා 25ක් තියෙනවා. ඒ 25න් පළවෙනි එක ශ්‍රද්ධාව. 25 වැනි එක ප්‍රඥාව. ශ්‍රද්ධාව හා ප්‍රඥාව යන දෙකට අදාළව තමයි මේ නිර්මාණය වන චාරිත්‍ර වාරිත්‍ර, පුදපූජා සකස් වෙන්න ඕනෑ.ශ්‍රද්ධාව නැතුව බෞද්ධ සම්ප්‍රදායේ ප්‍රතිපත්ති පුරන්න බැහැ. ශ්‍රද්ධාව කියන්නේ මූලිකව බුදුහාමුදුරුවෝ පිළිබඳව, බුද්ධත්වය පිළිබඳව අපි ඇති කරගත යුතු විශ්වාසය. ඒ වගේම බුදු හාමුදුරුවන්ගේ ධර්මය හා ඒ ධර්මය පිළිපදින, ලෝකයට දායාද කරන සංඝයා පිළිබඳ අපේ සිත තුළ ඇතිවන විශ්වාසවන්ත සිතිවිලි පද්ධතිය. ශ්‍රද්ධාව හා ප්‍රඥාව එකට එකතුවෙලා යායුතු බෞද්ධ සම්ප්‍රදායට ශ්‍රද්ධාව විතරක් තනි වුනොත් එතන ගැටලුවක් තිබෙනවා. අද බිහිවන පූජා චාරිත්‍රවල හා සංස්කෘතිවල මම දකි‍න්නේ ශ්‍රද්ධාවේ තනිවුණ ස්වභාවයක්. ඒනිසා ආමන්ත්‍රණය කරන්නේ ශ්‍රද්ධාව කියලා හිතාගෙන මිනිසුන්ගේ හැඟීම්වලට. එවිට හැඟීම ඉල්පෙනවා. ශ්‍රද්ධාව කියන එක උඩට එන්නේ නැහැ. නමුත් විය යුත්තේ ශ්‍රද්ධාව ඉහළට ඇවිත් ඒකට ප්‍රඥාව එකතුවීම. හොඳ බෞද්ධ සම්ප්‍රදායක් බිහිවන්නේ එවිටයි.ඔව්, දැන් මහාමායා පෙරහර හා සංස්කෘතිය කියලා සංකල්පයක් බිහිවෙලා තිබෙනවා. මෙහිදී මහාමායා දේවිය ද බුදුහාමුදුරුවෝ ද වැදගත් කියලා බලන්න ඕනෑ. ඊළඟට එවැනි පූජා චාරිත්‍රයක් නිර්මාණය කරලා සමාජගත කිරීමෙන් ඇතිවන වාසිය කුමක් ද කියලා හොයන්න ඕනෑ. ඒ වගේම එය කොහොමද ධර්ම මාර්ගයට සමබන්ධ කරන්නේ කියලා අපි හිතලා බලන්න ඕනෑ. බුද්ධ චරිතයේ ගතහොත් මහාමායා දේවිය ලොකු චරිතයක්. නමුත් ඒ චරිතය කොතැනකදිවත් බුදුහාමුදුරුවෝ හෝ රහතන් වහන්සේ නමකගේ සම තත්වයෙහි ලා සලකන්න බැහැ.සිද්ධාර්ථ කුමාර‍යාගේ උත්පත්තියෙන් දින 7කට පසුව මහාමායා දේවිය මිය ගිහින් දිව්‍ය ලෝකයේ උපන් බව පැවසෙනවා. ඒ වගේම පොත්වල සඳහන් වන්නේ ඇය පස්කම් සැප විඳින චරිතයක් බවයි. එසේනම් පස්කම් සැප විඳින චරිතයකින්, පස්කම් සැප විඳින කෙනෙක් විදිහට අපි කොහොමද යමක් ලබා ගන්නේ. ඇය පිළිබඳ ශ්‍රද්ධාවක් ගොඩනඟා ගැනීමෙන් බෞද්ධයෝ හැටියට අපිට ලැබෙන ප්‍රතිලාභය කුමක්ද? ඒ නිසා මෙවැනි සංස්කෘතික සම්ප්‍රදාය පිළිබඳව අපි ශ්‍රද්ධාවෙන් නොවෙයි ප්‍රඥාවෙන් විමසා බැලිය යුතුයි. පුද පූජා, දේවාල හදාගත්තහම අපේ හැඟීම ඉල්පවනවා. ඇහැට කනට දීලා පිනවනවා හැර මූලික ශ්‍රද්ධාව කියන තැනට ගෙනියන්නේ නැහැ. මේ සම්ප්‍රදායවල ගැටලුකාරී තැන් ඒවා තමයි.මේ ‍පවතින බුද්ධ ශාසනයේ පිළිවෙත් පුරන පිරිසක් ලෙස අපි මේ තියෙන ධර්මය පිළිපැදලා ඒ ධර්මයෙන් ප්‍රතිඵල ලබන්න තමයි වෙහෙසෙන්න ඕනෑ. හැබැයි අපේ සම්ප්‍රදායට පැමිණ තිබෙන මේ බෝධිසත්ව සංකල්පය අපි බැහැර කළ යුතු නැහැ. බෝධිසත්ව සංකල්පය කියන එක අපේ ත්‍රිපිටකය පුරාම දකින්න තියෙන සංකල්පයක්. නමුත් එහි දැඩිව එල්බගත යුතුත් නැහැ. මධ්‍යස්ථ තත්වයක එය පවත්වා ගත යුතුයි.ඇතැම් අය හිතාගෙන ඉන්නේ අනාගතේ පහළ වෙන්නේ මෛත්‍රී බුදුහාමුදුරුවෝ විතරයි කියලා. නමුත් ඊට එහා ගිය සංකල්පයක් තිබෙනවා. මෛත්‍රි බුදු හාමුදුරුවන්ට පස්සේ බෝසත්වරු නව දෙනෙක් පහල වෙනවා. ඇයි එහෙනම් අපි ඒ අය ගැන කථා නොකරන්නේ. ඒනිසා අපි කළ යුතු දේ පැත්තකින් තියලා අනවශ්‍ය දෙයක් කරනවා කියලයි මට හිතෙන්නේ. යම්කෙනෙක් මෙවැනි සංකල්ප බිහිකිරීමෙන් තමන්ගේ පෞද්ගලික ප්‍රසිද්ධිය හෝ වෙනත් ප්‍රතිලාභ බලාපොරොත්තු වෙනවා නම් බෞද්ධ සම්ප්‍රදායේ හැටියට ඒ තරම් අඥානකමක් තවත් නැහැ.බොහෝ අය ළඟ තිබෙනවා අත්තුක්ඛන්සනය හා පරවම්බනය කියලා ගති ලක්ෂණ දෙකක්. අත්තුක්ඛන්සනය කියන්නේ අනිත් අය අතර මම ඉහළට එන්න ඕන කියන හැඟීම. පරවම්භනය කියන්නේ මට වඩා අනිත් අය පහළට එන්න ඕන කියන හැඟීම. පෘථග්ජන චරිත හැටියට භික්ෂූන් වහන්සේලා වගේම ගිහියනුත් කවුරුත් බලන්නේ මේ මානසිකත්ව දෙකෙන්. ඒනිසා කවුරුත් උත්සාහ කරන්නේ අද තිබෙන ජනප්‍රිය මාධ්‍ය සංස්කෘතිය පදනම් කරගෙන අනිත් අයට වඩා ඉහළට එන චරිත බවට පත්වෙන්න. ඒ නිසා ඒකට අවශ්‍ය සමාජ වාතාවරණය සලසා ගන්න අලුත් සම්ප්‍රදාය අලුත් සංස්කෘති නිර්මාණය කර එළියට දානවා. පුද්ගල චරිත බද්ධව භික්ෂූන් වහන්සේලා අතරින්ම මේ දේවල් මතු වෙනවා. ඒ දේවල් මතු වෙද්දි ගළපලා බලන්න බැරි ප්‍රඥාව නැති ශ්‍රද්ධාව පමණක් තිබෙන අය ඒවාට යොමු වෙනවා.බොහෝ අය නව පූජා චාරිත්‍රයක් හෝ සංස්කෘතියක් නිර්මාණය වීමෙන් එහි අනාගතය මොකක්ද එයින් වන බලපෑම මොකද්ද කියලා හිතන්නේ නෑ. උදාහරණයක් විදිහට ගතහොත් මේ මහමායා සංස්කෘතිය අද ප්‍රතිනිර්මාණය කරලා තිබෙනවා. නමුත් තව අවුරුදු සියයක් ගියහම මේ සංකල්පයේ නැඟීම මොකද්ද කියලා අපි බලනවා නම් එතැනදි අපි කොහොම ද මේ සංකල්පයට ආමන්ත්‍රණය කරන්නේ. මෙවැනි සංකල්ප බෞද්ධ සංස්කෘතිය තුළ කාලයක් තිස්සේ විහිදිලා තිබිලා තියෙනවා. ඉතිහාසය ගතහොත් නීලපට දර්ශනය කියලා නිල්පාට සිවුරු පෙරවීමේ චාරිත්‍රයක් අතීතයේ පැවැතුණා. අද වෙනකල් ඒ දර්ශනය ආවා නම් එහි අද තත්වය මොකද්ද? පවතින බුදු දහම යටපත් කරගෙන ඒවා නැගෙනවා. මිනිසුන් පුරුදු වී සිටින්නේ අලුතින් එන දේ ඉක්මනින් හා දැඩිව ග්‍රහණය කරගන්නයි. අලුත් සංකල්ප ඉක්මනින් අල්ලා ගන්නවා. එය ලොකු හානියක්.ඊළඟට නැගෙන තව සංකල්පයක් තමයි රාවණා සංස්කෘතිය. ඓතිහාසික පදනමට වඩා මෙවැනි සංස්කෘතියක් නිර්මාණය කිරීම අපේ අනාගතයට බලපාන ආකාරය පිළිබඳව අපි සැලකිලිමත් විය යුතුයි. බෞද්ධයන් විදිහට බලාපොරොත්තු වෙන්න ඕනා තුනුරුවන්ගේ සරණ හා පිහිට. මේ වගේ චරිතයකින් බලයක් ආරක්ෂාවක් බලාපො‍‍රොත්තු විය යුතු නැහැ. තුනුරුවන්ගේ සරණ පිහිට පැත්තකින් තියලා වෙනත් පැත්තකට ශ්‍රද්ධාව යොමු වුනොත් එය ගැටලුවක්. එය සර්පයෙක් නගුටෙන් අල්ලා ගත්තා වගේ වැඩක්. වැරදි තැනක ශ්‍රද්ධාව ඇති කරගතහොත් එයින් තමාටම හානියක් වෙනවා.අපේ සිරිත තමයි යමක් අහපු ගමන්, දැකපු ගමන්, ආරංචි වුන ගමන් ඒවා ග්‍රහණය කරගැනීම. කිසිදු විමසීමක් නැතිව ඒ දේවල්වල යෙදෙනවා. නමුත් බෞද්ධ සම්ප්‍රදාය එය නොවෙයි. බෞද්ධ සම්ප්‍රදායේ කියන්නේ බොහොම විමසිලිමත්ව කටයුතු කළ යුතු බවයි. යමක් දිහා මතුපිටින් බැලුවොත් අපිට පේන‍්නේ මැටියෙන් හදලා තියෙන භාජනයකට උඩින් රත්තරන් ගෑවා වගේ. අපිට ලස්සනට ඔපවත්ව පේනවා. නමුත් එතන හරයක් නැහැ. කෙනෙක් ගැන හෝ දෙයක් ගැන නිශ්චිත තීරණයකට එන්න බැහැ ඒ ගැන විමසීමක් කරන්නේ නැතුව. උදාහරණයක් විදිහට කෙනෙක් ගැන දැන ගන්නනම් හොඳ ආශ්‍රයක් තියෙන්න ඕනෑ. ඇතිවන සංස්කෘති හා නිර්මාණාත්මක පුදපූජා විදි හොඳ ද නැද්ද කියලා බලන්න පුළුවන් ඒවා පිළිබඳ විමසිලිමත් වීමෙන් පමණයි. ඒ නිසා මේ දේවල් කොයි තරම් බුදු දහමට එකඟ ද යන්න පිළිබඳ විමසිලිමත් වීම ජනතාවගේ යුතුකමක්භික්ෂුවකගේ කාර්යභාරය පිළිබඳ බුදු හාමුදුරුවෝ කියලා තියෙනවා වචන දෙකකින්. භාසයේ ජෝතයේ ධම්මං... භාසයේ කියන්නේ ධර්මය ප්‍රකාශ කරන්න ඕනා. ජෝතයේ කියන්නේ ධර්මය බබුළුවන්න ඕන යන්නයි. එසේ නම් අපි පතුරුවා හරින්න ඕන ධර්මය. නමුත් ඇතැම් භික්ෂූන් ධර්මය වෙනුවට අද පතුරුවා හරින්නේ ධර්මයට පටහැනි, ධර්මයට නොගැළපෙන පුදපූජා චාරිත්‍ර. ඒ නිසා යම් පූජාවක්, සංස්කෘතියක් සමාජගත කරද්දී එහි ධර්මානුකූල පදනම විමසා බැලීම ගිහි පැවිදි දෙපිරිසේම වගකීමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=f1310183</link>
    <topic>අපේ ‘මැණික’ බේරලා දුන්නේ ඒ උත්තමයා</topic>
    <author/>
    <content>ආදරයේ හිනිපෙත්තටම ගොස් විවාහ පත්වන යුවළකගේ ඊලඟ බලාපොරොත්තුව හැකි ඉක්මනින් දරු සුරතල් බැලීමය. සුරාජ් හා චමිලාගේත් අපේක්ෂාව වූයේ එයයි. ඒ බලාපොරොත්තු වැඩි ඈතකට නොගොස් විවාහ පත්වී මාස කිහිපයක් ගතවන්නට මත්තෙන් චමිලා මවක් වීමේ පෙරනිමිති පහළ කළාය. කුළුදුලේ පවුලට එක්වන දරුවා දියණියක් වන්නේ නම් හොඳයැයි සුරාජ් කල්පනා කෙළේ ඇය ‍ලොකු මහත්වී පවුලට ලැදිව කටයුතු කරනු ඇතැයි සිතාය.වසර 2001 සිංහල අලුත් අවුරුද්ද උදාවූයේ සුරාජ්ගේ කැදැල්ලට සතුට කැන්දා එමිණි. ඒ අප්‍රේල් මස 12 දින චමිලා මවක් වීම නිසාය. භාග්‍යවන්ත මාසයේ උපන් තම කුළුදුල් දරුවාට නිරෝෂිකා නවෝද්‍යා යැයි ඔවුන් නම් තැබීය. කාලය දින, සති හා මාස ලෙස ගෙවී යද්දී ඔවුන්ගේ කැදැල්ලට තවත් පුතෙකු එකතු වේ.වෘත්තියෙන් විදුලි කාර්මිකයෙකු වූ සුරාජ් පුෂ්පකුමාර පදිංචිව සිටියේ දිගන රජවැල්ල ගල්ගෙවියාහේන ප්‍රදේශය්ය. චමිලා ප්‍රියංගනී රැකියාවකට නො‍ගොස් දරුවන් රැකබලා ගත්තාය. ටිකෙන් ටික දරුවන් ලොකු මහත් වෙද්දී ඔවුන්ගේ පවුලේ සතුට දෝරේ ගලා ගියේය. තම දරුවන්ට ලබාදිය හැකි ලොකුම දායාදය අධ්‍යාපනය බව වටහාගෙන තිබූ සුරාජ් හා චමිලා තම දරුවන් කෙංගල්ල න‍වෝද්‍යා මහා විද්‍යාලයට ඇතුළු කළහ.පුංචි උන්ගේ හසරැළිත්, සුරාජ් හා චමිලාගේ ආදරයත් මුසුව සුන්දරත්වයෙන් පිරී තිබූ මේ කැදැල්ලට අඳුර ගලා ආවේ ඔවුන් නොසිතූ මොහොතකයි. සතුට යටපත්කර දුක වේදනාව කැදැල්ල පුරා පැතිර ගියේ සැමගේම දෙනෙකට කදුළු එක්කරමිණි. ඒ පවුලට මැණිකක් වූ තම එකම දියණිය වූ නිරෝෂිකා හිටි හැටියේ ම රුදුරු පිළිකා රෝගයක ලක්ෂණ පහළ කළ නිසාය.ඒ නපුරු අතීතය චමිලා ප්‍රියංගනී සිහිපත් කෙළේ මෙසේයි.“දුව හොඳට සෙල්ලම් කරමින් සතුටින් හිටියා. ඉගෙනීමටත් දක්ෂයි. එක පාරටම එයා කකුල හිරිවැටෙන බව කිවුවා. එතකොට දුවට අවුරුදු දහයයි. මුලදී අපි ඒතරම් ගනං නොගත්තත් දුව මේ ගැන නිතර කියන්න පටන්ගත් නිසා වෛද්‍යවරයකුට පෙන්නුවා.‍ ඒ වෛද්‍යවරයා දුවව පේරාදෙණිය සිරිමාවෝ බණ්ඩාරනායක ළමා රෝහලට යොමුකළා. මේ වන විට දුවට ඇවිදින්න බැහැ. දනහිසෙන් ඉහළ කොටස ඉදිමිලා වේදනාවෙන් දුව කෑගහනවා. ඇවිදගන්න බැරිව අඬනවා. වඩාගෙන තමයි හැමතැනටම එක්කගෙන යන්නේ. ළමා රෝහළේදී පරීක්ෂණ කිහිපයක් සිදු කර දුවව පේරාදෙණිය ශික්ෂණ රෝහලට මාරුකළා. රෝහලේ මාස 01 ½ක් නැවතිලා හිටියා. පේරාදෙණිය විශ්වවිද්‍යාලයට දුවගේ පාදයේ පේෂි කොටසක්යවා සිදුකළ පරීක්ෂණයකින් ඇයට පිළිකාවක් වැළඳී ඇති බව තහවුරු වුණා.එම වාර්තා සමඟ දුවව මහනුවර මහ රෝහලේ පිළිකා ප්‍රතිකාර ඒකකයට ‍ෙයාමුකළා. එහිදී දියණිය පරීක්ෂාකළ විශේෂඥ වෛද්‍යවරයා ඇයට එන්නත් තුනක් ලබාදීමට නිර්දේශ කළා. ඊට පස්සේ එක දිගට දවස් 25ක් කරන්ට් අල්ලන්න නියම කළා. ඊට පස්සෙ දුවගේ කොණ්ඩය සේරම ගියා. කන්නේ ‍ෙබාන්නේ නැහැ. වමනේ දානවා. ඇඟ දනවා කියලා කෑගහනවා. අපේ ජීවිතයේ වැඩි හරියක් ගෙවුනේ රෝහලේ.මේ ප්‍රතිකාරවලින් දුවට සුවයක් ලැබෙයි කියලා අපි හිතුවත් එහෙම වුණේ නෑ. විශේෂඥ වෛද්‍යවරයා කිවුවා දුවගේ කකුල බේරාගන්න ඕනෑනම් ඉන්දියාවට යන්න වෙයි කියලා. එහෙම නැත්නම් දකුණු කකුල කපන්න වෙනවා කිවුවා. ඉන්දියාවට ගිහින් ප්‍රතිකාර කරන්න රුපියල් ලක්ෂ දොළහක් විතර වැයවෙයි කියලා ඒ වෛද්‍යවරයා කිවුවා.ඒ දවස්වල අපි කඳුළුයි බතුයි කෑවේ. ඒත් අපි එච්චරම අවාසනාවන්ත උනේ නැහැ. දුවට ටිකෙන් ටික නැතිවේගෙන යන ජීවිතය ආයෙත් එයාට ගෙනල්ල දෙන්න පුළුවන් මහා උත්තමයෙක් හමුවුණා ඒ තමයි කුස්වල වෙද හාමුදුරුවෝ.කුස්වල හාමුදුරුවෝ ගැන අපිට අහන්න ලැබුනේ දුවගේත් අපේත් වාසනාවට. දවසක් දුව ප්‍රතිකාර සඳහා නැවතී සිටි පිළිකා වාට්ටුවට විශ්වවිද්‍යාලයේ පිරිසක් දානයක් දෙන්න ආවා. එතන හිටපු නංගී කෙනෙක් අපේ විස්තර අහලා වෙද හාමුදුරුවෝ ගැන කිවුවා. අපි හාමුදුරුවෝ ලඟට දුව අරන් යන්න තීරණය කළා.කුස්වල වෙද හාමුදුරුවෝ ප්‍රතිකාර සඳහා වැඩමකරන මුල්ගම්පල වෙදමැඳුරට පාන්දර 03ට කතා කරලා අංකයක් සහ වෙලාවක් වෙන්කර ගත්තා. හාමුදුරුවෝ කකුල අයින්කරන්නේ නැතුව බේරලා දෙයිද කියලා දුව අපෙන් ඇහුවා. මල්ලිත් එක්ක ආයේ දුවලා පැනලා සෙල්ලම් කරන්න පුළුවන් වෙයිද කියලා ඇහුවා.අපි හාමුදුරුවෝ ලඟට ගියේ දහසක් බලාපොරොත්තු පොදි බැඳගෙනයි. ඒ දරුවා ගැන බලාපො‍ෙරාත්තු පොඩ්ඩක්වත් බිඳවැටෙන්න නොදී උන්වහන්සේ අපේ හිත් හැදුවා. මහනුවර මහ රෝහලේ විශේෂඥ වෛද්‍යවරයා දුවගේ කකුල කපන්න වෙයි කියලා කිවුවේ දුවගේ මූණටමයි. මේ කකුල කපන්ට වෙයි කියපු කාරණය අපි හාමුදුරුවන්ට කිවුවා. උන්වහන්සේ එතකොට කිවුවේ කකුල් කපපුවම ලියලනවය කියලයි. කකුල නොකපා දුවට බෙහෙත් කරලා සුවකරලා දෙන්නං කියලා උන්වහන්සේ කිවුවා.වසර 2011 ජුනි මාසේ 05දා තමයි අපිට මේ වෙද හාමුදුරුවෝ මුණ ගැහුණේ, දුවට කසාය, කල්ක හා කකුලේ ගාන තෙල් දුන්නා. හාමුදුරුවෝ කිවුව විදියට පරිස්සන් වෙලා අපි ප්‍රතිකාර ගත්තා. හාමුදුරුවන්ට බුදුබව අත්වෙන්න දැන් අපේ දුවට සුවයි. කකුලේ ඉදිමුම බැහලා දුව දැන් ඇවිදිනවා. කොණ්ඩේ සේරම ඇවිල්ලා එදා වගේම මල්ලිත් එක්ක සෙල්ලම් කරනවා. පාසල් යනවා. පංතියේ වැඩ දුව හොඳට කරනවා. ගියපාර පංතියේ හතර වෙනියා.වෙදකම වගේම හෙදකමත් වැදගත්. හාමුදුරුවෝ ළඟ ඉන්න හෙද කාර්ය මණ්ඩලය ඉතාම කාරුණිකයි. මෙච්චර අමාරු වෙලා හිටිය දුවට කවදාවත් හාමුදුරුවෝ නේවාසිකව ප්‍රතිකාර දුන්නේ නැහැ. එදා මහනුවර මහ රෝහලේ වෛද්‍යවරු දුවගේ කකුල අයින් කරන්න ඕනෑ කියලා කිවුවහම අපි මොනතරන් වැළපුනාද කකුලක් නැතිව කෙල්ලකුට ජීවත් වෙන්න පුළුවන්ද? හාමුදුරුවෝ හම්බඋනාට පස්සේ අපට දුන් ප්‍රතිකාර නිසා එදා වැළපුන තරමටම අපි සැනසෙනවා.ආයුර්වේදය අළු දූලි ගසා දමා ශීඝ්‍ර පෙර ගමනක් අරඹා ඇති වගටපෙර නිමිති පහළ වෙමින් තිබේ. ඉතා දීර්ඝ ඉතිහාසයකට නෑකම් කියන ආයුර්වේදය කලක් කාලයේ වැලිතලාවෙන් වැසී පැවතියද යළිත් පුංචි පුංචි අතු කිනිති දමමින් යළි හිස එසවීම අරඹා ඇත.ආයුර්වේදයේ මෙරට විකාශනය වන දේශීය ආයුර්වේදය කෙරෙහි ද ජනතාව තුළ යළිත් ආකර්ෂණයක් ඇති වෙමින් පැවතීම තුළ එහි ඇති වැදගත්කම සහ රෝග සුවකිරීමේ විශ්මිත වෙද හෙදකම් ක්‍රම පිළිබඳ ජනතා විශ්වාසය තහවුරු වීමක් ලෙස හැඳින්විය හැකිය.ශ්‍රී ලංකාව පුරා විසිරී පැතිරී සිටින දේශීය ආයුර්වේද ක්‍රම තුළින් රෝග සුව කරන වෙදැදුරන් රැසකි. සෙම්ප්‍රතිශ්‍යාවේ සිට අති දරුණු පිළිකා රෝග දක්වා ජනතාවට වැ‍ළ‍ඳෙන්නා වූ එකී නොකී ඕනෑම රෝගයක් දේශීය ආයුර්වේදයේ ප්‍රතිකාරවල බලමහිමයෙන් මෙම වෛද්‍යවරුන් විසින් සුවය කරති.ඒ අතරින් ද දේශීය ආයුර්වේදයේ ප්‍රතිකාර ක්‍රම මඟින් දස්කම් දක්වන විස්මිත ලෙස රෝග සුවකරන ආයුර්වේදය පිළිබඳ හසළ දැනුමක් ඇති යතිවරයාණන් කෙනෙකි මහ ඇලගමුවේ ලංකානන්ද නාහිමි. උන්වහන්සේගෙන් ප්‍රතිකාර ලබා සුවය ලද පිරිස අතර මෙරැටියන් මෙන්ම පිටරැටියන්ද වෙති.කුස්වල වෙද හාමුදුරුවෝ නමින් ලොකු, කුඩා, බාල, මහලු කවුරුත් දන්නා මෙහිමියන්ගෙන් ප්‍රතිකාර පතා පැමිණෙන රෝගීහු දිනකට සිය ගණනකි. මහ පොළොවේ වැවෙන ගස්, මුල්, මල්, පොතු, කොළ, අල, වැල්, කරල් ආදී බොහෝ වෘක්ෂලතාවන්ගෙන් සාදා ගන්නා වූ තෙල්, ගුලි, කල්ක, අරිෂ්ඨ, චූර්ණ ඇතුළු බෙහෙත් වර්ගයන්ගෙන් මනුෂ්‍ය ශරීරයට වැළ‍ඳෙන්නා වූ ඕනෑම රෝගයක් සුව කිරීමට හැකියාව පවතින බව කුස්වල වෙද හිමියන් ඔප්පු කර හමාරය.අස්ථි රෝග, සුසුම්නා රෝග, පිළිකා රෝග, ස්නායු රෝග, රුධිරය ආශ්‍රිත රෝග ඇතුළු සියලුම වා, පිත් සෙම් කෝපයෙන් සෑදෙන්නා වූ රෝග වැළඳුණු ෙබාහෝ රෝගීන් උන්වහන්සේගෙන් ප්‍රතිකාර ලබා සුවය ලබන්නේ සියල්ලන්ම විස්මයට පත් කරලමිනි.මෙය සාකෝමා නමින් හැඳින්වෙන පිළිකා රෝගයක් මෙවැනි ළමයින් 11 දෙනෙකුට හාමුදුරුවෝ ප්‍රතිකාර කර තිබෙනවා ඒ ළමයි 11 දෙනා අද ඉතා හොඳින් ජීවත් වෙනවා.බොහෝ විට කුස්වල වෙද හිමියන්ගේ පිහිට සොයා එන්නේ විවිධ ප්‍රතිකාරයන් කර විවිධ ‍රෝහල් කරා ගොස් අවසානයේ එම රෝගවලින් සුව කළ නොහැකි යැයි පවසා අතහැර දැමූ රෝගීන් ය. එම රෝගීන් කුස්වල හිමියන්ගේ බෙහෙත් වට්ටෝරුව පාවිච්චි කිරීමත් සමඟම ක්‍රම ක්‍රමයෙන් ප්‍රකෘති තත්ත්වයට පත්වන්නේ රෝගියාට ද විශ්වාස කළ නොහැකි අයුරිනි. ජීවිතය පිළිබඳ සියලු බලාපො‍ෙරාත්තු අතැර මරුවා එනතුරු දින ගනිමින් සිටි රෝගීන් සුවය ලැබීමෙන් පසු යළි ජීවය ලබා පිටව යන්නේ උන්වහන්සේට බුදුබව ප්‍රාර්ථනා කරමිනි.බොහෝ විට ‍රෝගීන් තම රෝගය සුවකර ගැනීම සඳහා නොයෙක් නොයෙක් ප්‍රතිකාරයන්වල පිහිට පතා ලක්ෂ ගණන් මුදල් වියහියදම් කර උන්වහන්සේ කරා පැමිණෙන්නේ ඇඳිවත පමණක් ඉතිරි කරගෙනය. නමුත් කුස්වල හිමියන් අන්ත අසරණ තත්ත්වයට පත්ව සිටින රෝගීන්ට අධික වියදම් දරා විදෙස් රටවලින් ගෙන්වන මෙරට නොමැති බෙහෙත් ද්‍රව්‍ය පවා ලබාදී රෝග සුව කරනු ලබයි.කුස්වල වෙද හිමියන් මෙලෙස ඉතා අසාධ්‍ය,ඉතා දරුණු, සුවකළ නොහැකි යැයි ප්‍රතික්ෂේප කළ රෝගීන් සුව කරන්නේ කෙසේද ? මේ අරුම පුදුම විශ්වකර්ම ප්‍රතිකාර කුමක්ද? මේ ප්‍රතිකාර ක්‍රමය කුස්වල හිමියන්ගෙන් පසු රටට අහිමි වේද? මේ ප්‍රශ්නවලට කඩිනමින් විසඳුම් සෙවිය යුතු බව වෙද හිමියන්ගේ ද එකම පැතුමය.ජනාධිපති මහින්ද රාජපක්ෂ මැතිතුමාගේ සිට අදාළ අමාත්‍යාංශවල මැති ඇමැතිවරු ආයුර්වේදයේ ඉහළ නිලතල දරන්නන් උගතුන් බුද්ධිමතුන් කවුරුන් හෝ වේවා මේ පිළිබඳව සොයා බලා ඒවා පිළිබඳ විමසා බලා දේශීය ආයුර්වේදයේ උන්වහන්සේ සතු විශ්මිත හැකියාවන් හෙට ලොවට බාර කිරීම නිරෝගීමත් පරපුරක් පතන සැමගේම යුතුකම විය යුතුය. ඒ සඳහා උන්වහන්සේ සතු රෝගීන් පිළිබඳ විස්තර රෝග නිරෝග කළ ප්‍රතිකාර ක්‍රම පිළිබඳ විස්තර සුරක්ෂිතව ඇත. ඕනෑම විමසීමකට උන්වහන්සේ සූදානම්ය.බටහිර වෙදකමට සුව කළ නොහැකි රෝග දේශීය වෙදකම තුළින් සුවපත් කළ හැකියි මේ පිළිබඳව ජනාධිපති තුමා දේශීය වෛද්‍ය අමාත්‍යංශය වගකිව යුතු නිළධාරීන් අවධානය යොමු කළ යුතුයිඑසේ නම් රට ආසියාවේ ආශ්චර්ය කරා ගමන් කරන මේ උතුම් මොහොතේ දේශීය ආයුර්වේදයේ බලපරාක්‍රමයන් ආරක්ෂා කර ගෙන ඒ තුළින් නව රෝග සුව කිරීීමේ කලාවක් මෙරටින් ඇරඹිය යුතු කාලයට ද මේ හොඳම අවධියයි. එසේ වුවහොත් දේශීය ආයුර්වේදයේ හාස්කම් තුළින් ද විශ්වයම විස්මයට පත් කළ හැකි බව නොඅනුමානය.අද මෙහි පළවෙන්නේ එවැනි ඛේදනීය ඉරණමකට මුහුණ දී ජීවිතය යළි ලබාදුන් දියණියකගේ කතාවකි.දියණියගේ පියාවන සුරාජ් පුෂ්ප කුමාර දුවගේ අසනීපය නිසා මට හරියට වැඩක් කරගන්න බැරිඋනා පවුලේ ආර්ථිකයත් බිඳවැටුනා. අසනීප තත්ත්වය නිසා මුලින් දුවට පුංචි දේටත් තරහ ගියා. හාමුදුරුවෝ දුවගේ ඒ පැත්ත ගැනත් කල්පනා කරලා මනසත් හැදුවා. දැන් සියලු දේ සාමාන්‍ය විදියට සිද්ධ වෙනවා. දුව චෙස් ක්‍රීඩාවට දක්ෂයි. ගුරුවරුත් උදව් කරනවා. දුව කැමති ඕනෑ දෙයක් කරන්න කියලා හාමුදුරුවෝ කියලා තියෙන්නේ. සාමාන්‍ය විදියට උණ, හෙම්බිරිස්සාව, බඩේ අමාරුව වගේ අසනීප හැදුනොත් පවුලේ වෛද්‍යවරයාගෙන් බටහිර ප්‍රතිකාර ගත්තට කමක් නැහැ කියලත් හාමුදුරුවෝ කිව්වා.අපි සුරාජ්ගේ නිවසට යනවිට පාසල් නිල ඇඳුමින් සැරසී දරු පැටවුන් දෙදෙනත් මිදුලේ දුව පැන ඇවිදිමින් සිටියහ. අසනීප තත්ත්වයෙන් පසුව සුවය ලබමින් සිටින දරුවා සිටින්නේ කොහේදැයි අප විමසූ විට සුරාජ් පැවසුවේ අර දුවලා සෙල්ලම් කරමින් ඉන්නේ ඒ දරුවා තමයි කියලා ඔහු කිවුවා. බටහිර වෛද්‍ය ප්‍රතිකාර මඟින් පාදයක් ඉවත් නොකර බේරා ගැනීමට නොහැකියැයි කී දරුවා මෙලෙස දුවපැන ඇවිදිමින් ක්‍රියාශීලීව සිටින්නේ කුමන හාස් කමකින්ද යන්න අපටද සිතාගත නොහැකි විය. එය ඇත්තෙන්ම කුස්වල වෙද හාමුදුරුවන්ගේ ප්‍රතිකාරවල හාස්කමකි.අපදුටු නිරෝෂිකා දියණිය අප වෙතට දිව ආවේ මුවඟට හසරැල්ලක් නඟා ගනිමිණි. “දැන් දුවට සුවයි නේද” කියා අප ඇසූවිට ඔව් මාමේ යැයි ඇය පැවසුවේ අපගේ නෙතඟටද කඳුළු එක්කරමිණි.රෝහල්ගතවී ප්‍රතිකාර ගන්නා අවධියේදී නිරෝෂිකා දියණියගේ රුව පැවති ආකාරය මෙනෙහි කිරීමටවත්, එකළ ගත් ඡායාරූපයක් වත් කිසිම අයකුට පෙන්වීමට හෝ මැලිවන ඇය ඒ අඳුරු අතීතය සිහිපත් කරන්නේ මහත් අකමැත්තෙනි. ඇයගේ කුඩා ඇල්බමයේ රඳවා තිබූ එවැනි ඡායාරූප කිහිපයක් ඕනෑකමින් දියණිය විසින් ම සඟවා තබන බව ඇගේ දෙමාපියෝ පවසති.එම අඳුරු අතීතය හාරා අවුස්සනවාට අකමැති නිරෝෂිකා දියණිය මහත් ආඩම්බරයෙන් අප හමුවට ගෙන ආවේ ඇය පාසලේ පංතියේදී ඇඳිණු ලබන චිත්‍රය. එම චිත්‍ර ඊට පෙර රෝගී කාලසීමාව තුළ ඇය ඇන්ද චිත්‍රවලට වඩා ලස්සනය. අර්ථවත්ය.ඇය කියන්නේ අසනීප දිනවල ඇයට චිත්‍ර ඇදීම තියා කිසිඳු කටයුත්තක් කිරීමට සිත ධෛර්ය නුදුන් බවයි. තවත් විටෙක පොත් ගොන්නෙන් ගත් ගණිතය පොතත්, සිංහල පොත ගෙනහැර දක්වයි.පෙරට වඩා තම ඇඳුම පැළඳුම පවා සැලකිලිමත් වන බව ඇගේ හැසිරීමෙන් අපට පැහැදිලි විය. විටෙක තම දඟකාර මල්ලියාට ගුරු හරුකම්දෙන ඇය ඔහුගේ දඟකාරකම් ඉවසා සිටින්නේ මහත් සතුටිනි.මරණය පෙනි පෙනී ජීවිතය සමඟ පොරබඳිමින් යළි ජීවිතය ලත් නිරෝෂිකා ‍රෝහලේ ගතකළ කාලය තම ජීවිතයේ කටුකම කාල පරිච්ඡේදය බව පියා පවසයි. සිය දියණිය රෝහල් වාට්ටුවේ නේවාසිකව ප්‍රතිකාර ලබන කාලයේ රාත්‍රියේ දකින ඇතම් දරුවන් පසුවදා මෙළොව හැර ගොසිනි.සුදු රෙදිකඩකින් සිරුර වසා වාට්ටුවේ මළ සිරුරු රැගෙන යන විට එම දරුවන්ගේ දෙමාපියන් කෑ මොරදී හඬද්දී මටත් මේ අත්දැකීම ලබන්නට සිදුවේයැයි තම සිතතුලද ඇතිවූ බව සුරාජ් පවසයි.එම මවුපියන් කෑමොරදෙද්දී මගේ දියණිය ඒ ඇයි විමසන විටත් වහා ඇඳේ සිටිය එයා නැඟිටින්නේ නැත්තේ ඇයි කියා විමසන විටත් මා කඳුළු පිරුණ දෙ‍ෙනතින් බලාහිටියා. පිළිකාව සුවපත් කරන්න පුළුවන් ලෙඩක් කියා මම දැන් දන්නවා.කුස්වල වෙද හාමුදුරුවෝ ලඟින් ප්‍රතිකාර අරගෙන සුවපත් වෙලා තියෙන්නේ මගේ දුරුවා විතරක් නොවෙයි. තවත් එහෙම රෝගීන් අපි එතනට යනවිට මුණ ගැහෙනවා. ඒ අය කියන්නේ කුස්වල හාමුදුරුවෝ අපට ජීවිතය දුන්න බවයි. අඳුර වැටෙමින් තිබූ අපේ ජීවිතවලට ආලෝකය උදාකර දුන් කුස්වල හාමුදුරුවන්ට බුදු බව අත්වෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>18</day>
    </date>
    <link>http://www.dinamina.lk/2013/10/18/_art.asp?fn=f1310184</link>
    <topic>උතුම් රහත් සිවුර දරන්න සුදුස්සා</topic>
    <author/>
    <content>පින්වතුනි,භික්ෂූන් වස් පවාරණය සිදු කෙරෙන වප් පුරපසළොස්වක පොහොය දිනය අද යි. විහාරස්ථානවලට කඨින චීවර පූජෝත්සව පැවැත්වීම අදින් ඇරඹෙයි. වසරකට වරක් පමණක් පන්සලක සිදු කෙරෙන උතුම් පින්කමක් වන කඨින චීවර පූජාව නිමිති කරගෙන සැදැහැවත් බොදු පින්වත්හු චීවර මාසය පුරා පන්සල්වලට එක්රොක් වෙති. විවිධ ආගමික කටයුතුවල නිරත වෙති.අර්හත් ධජය හෙවත් චීවරය බුද්ධ ශාසනයේ පැවැත්වට මහෝපකාරී වන බව බෞද්ධයෝ දනිති. පැවිදි බවේ සලකුණ වන්නේ චීවරය යි. ලොවෙහි නොවෙනස්ව පවතින පැරැණිම ඇඳුම මෙන්ම පූජණීය වස්ත්‍රය ද චීවරය යි.ගුරු ශිෂ්‍ය වශයෙන් චීවරය අතින් අතට ලබාගෙන දෙදහස් පන්සියවසරක් මුළුල්ලේ පැවිද්ද රැකගන්නා භික්ෂු සමාජය සැලකෙන්නේ චීවර පරම්පරාව සුරකින පිරිසක් වශයෙනි. ඒ නිසා සිවුරු පරපුර සුරැකීම සඳහා භික්ෂූන්ට අනුග්‍රහය දැක්වීම සැදැහැවත් බෞද්ධයන්ගේ ශාසනික වගකීමකි.'අනික්කසාවෝ කාසාවං' යෝ වත්ථං පරිදහෙස්සති' යනාදී ගාථාව ධම්මපදයේ යමක වග්ගයේ සඳහන් වන්නකි. එහි ගාථා යුගලයක් ඇත. බුදුරදුන් එම ගාථා දෙසුවේ සැදැහැවතකු දෙව්දත් තෙරුන්ට සිවුරක් පිදීමේ සිද්ධියක් මුල් කරගෙනයි. කෙලෙස්වලින් කිලිටි වූ කයින් හා වචනයෙන් කිසිදු සංවර බවක් නොමැති පුද්ගලයා කසාවතක් දරන්නට නුසුදුසු කෙනෙකි.සිවුරු දැරීමට සුදුසුකම් ලබන්නේ කෙලෙස් මල නැතිකර ගැනීමට වෙර දරන කයින් හා වචනයෙන් සංවර වන පුද්ගලයායි. මේ අනුව සිවුරක් පෙරවීම හිතූමතයට කළ හැකි හා කළයුතු දෙයක් නොවේ.සිවුරු නමැති වස්ත්‍රය පූජණීයත්වයට පත් වන්නේ එය දරා සිටින තැනැත්තාගේ යහපත් වූ කායික වාචසික හා මානසික සංවරය පදනම් කරගෙනය. උතුම් සිවුර දරන නිසා කුඩා සාමණේර නමක වුවද වැඳුම් පිදුම් ලබන තත්ත්වයට පත් වෙයි. එසේම ගුණදහම් සුරකින නිසා සිවුරට නිසි ගෞරවය හිමි වෙයි. සිවුර හා භික්ෂුව අතර බැඳීම එයින් සිතාගත හැක.බුදුරදුන්ගේ කාලයෙහි භික්ෂූන් සිවුරු සකස් කරගත්තේ සොහොන් පිටිවල තිබුණ මිනී ඔතා දැමූ වස්ත්‍රවලිනි. සමාජය ක්‍රමයෙන් වෙනස්වීමේ දී මළ සිරුරු රෙදිවලින් ඔතා සොහොනට ගෙනගොස් දැමීමේ සිරිත නැති විය.එහෙත් භික්ෂූන්ගේ අවශ්‍යතා ගැන සිතූ බෞද්ධයෝ ආගමික චාරිත්‍රවල දී මතක වස්ත්‍ර පූජාව නමින් භික්ෂූන්ට වස්ත්‍රයක් පිදීමට පුරුදු වූහ. එය පින් ලබා ගැනීමේ හා පින් අනුමෝදන් කිරීමේ සත්චාරිත්‍රයකි. සමාජයේ වෙනස්කම් සිදුවුවත් කාලානුරූපව භික්ෂූන්ගේ පැවැත්ම ගැන බෞද්ධයන් කල්පනා කළ බව එයින් පෙනෙයි.තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310191</link>
    <topic>නගරයට වඩා හපන්නුඈත ගම්වලින් බිහි වෙනවා</topic>
    <author>ජයසිරි මුණසිංහ</author>
    <content>වැඩි පහසුකම් සහිත කොළඹ පාසල්වල දරුවන් අභිබවා වවුනියාව වැනි ප්‍රදේශවල දරුවෝ ඉහළ ලකුණු ලබාගනිමින් පහ වසර ශිෂ්‍යත්ව විභාගයෙන් සමත්වීමෙන් පෙන්නුම් කරන්නේ අප රට ලබන විශිෂ්ට ජයග්‍රහණයේ ප්‍රතිඵලයන් බව ජනාධිපති මහින්ද රාජපක්ෂ මහතා ප්‍රකාශ කෙළේය.අද කොළඹ පහසුකම් ඇති දරුවන්ට වඩා ගමේ දරුවෝ සෑම අංශයකින්ම ජයග්‍රහණ අත්කැර ගනිමින් පෙරට එන බවක් දක්නට ලැබෙනවා. අපි තමයි නගරයේ ඇති පහසුකම් ගමේ දරුවන්ටත් ලබා දී ඒ වෙනසට මුලපිරු‍ව අය. අපි මේ වෙනස තුළින් විශිෂ්ට ජයග්‍රහණ අත්කර ගත් ඔබට සුබ පතනවා යැයි ද ජනාධිපතිවරයා කීය.පහ වසර ශිෂ්‍යත්ව විභාගයෙන් විශිෂ්ට ලෙස සමත් වූ වවුනියාව මඩුකන්ද ඇතුළු ප්‍රදේශ කිහිපයක දක්ෂ දරුවෝ ඊයේ (18) උදේ කොළඹ අරලියගහ මන්දිරයේදී ජනාධිපතිතුමා හමුවූ අවස්ථාවේදී අදහස් දක්වමින් ජනාධිපතිවරයා එසේ කියා සිටියේය. මෙම දක්ෂතා දැක්වූ දරුවනට තෑගි බෝග ලබාදීමට ද ජනාධිපතිතුමා පියවර ගත්හ.කොළඹ දරුවෝ අභිබවා ගමේ දරුවෝ දස්කම් දක්වා තිබෙනවා. ඒ දේ සිදු වුණේ අපි කොළඹට සීමා වී තිබූ සම්පත් ගමට රැගෙන ගිය නිසයි. ගමට සම්පත්, අවස්ථා ලබා දුන් විට ගමේ දරුවෝ ඉතා විශිෂ්ට ලෙස ජයග්‍රහණ ලබා ගනිමින් ඉදිරියට එනවා. අපි එසේ ඉදිරියට ආ ඔබට සුබ පතනවා යැයි ජනාධිපතිතුමා ප්‍රකාශ කෙළේය.ජනප්‍රිය පාසල් සංකල්පය බැහැර කැර දිවයිනේ සෑම පළාතකම හොඳ පාසල් පද්ධතියක් ඇතිකිරීම රජයේ වැඩපිළිවෙළ බව ජනාධිපති මහින්ද රාජපක්ෂ මහතා පැවසීය.නගරයේ දරුවන් සේම ගමේ දරුවන් ද අද ඉහළ අධ්‍යාපන ප්‍රගතියක් අත්කැර ගනිමින් ලෝකය ජය ගැනීමට ඉදිරියට පැමිණීම පිළිබඳ තමා නිහතමානීව ආඩම්බර වන බව ද ජනාධිපතිතුමා පැවසීය.සිංගප්පූරුවේ මහාකරුණා බෞද්ධ සංගමයේ සභාපති, සිංගප්පූරුවේ ශ්‍රී ලංකාරාම විහාරාධිපති, ආචාර්ය කරදෙටියන ගුණරතන ස්වාමීන් වහන්සේ ත්‍රස්තවාදයෙන් අසරණ වූ වවුනියාවේ දරුවන් වෙනුවෙන් නොමිලයේ පවත්වාගෙන යන චෙන්සුලේන් මහා කරුණා අධ්‍යාපන ආයතනය මගින් මෙහෙයවන ලද ශිෂ්‍යත්ව සම්මන්ත්‍රණ මාලාවට සහභාගි වී විශිෂ්ට ප්‍රතිඵල අත්කර ගත් වවුනියාව දිස්ත්‍රික්කයේ දරුවන් 45 දෙනෙක් මෙලෙස අරලියගහ මන්දිරයේදී ජනාධිපතිතුමා හමු වූහ.වවුනියාව දිස්ත්‍රික්කයේ දරුවන් ශිෂ්‍යත්ව විභාගයෙන් මේ විශිෂ්ට ප්‍රතිඵල ලබාගන්නා ලද්දේ ඉතිහාසයේ ප්‍රථම වරට බව ආචාර්ය කරදෙටියන ගුණරතන ස්වාමීන් වහන්සේ පෙන්වා දුන්හ. නිදහස් රටක් ගොඩනඟමින් දරුවන්ට එම අවස්ථාව ලබා දුන් ජනාධිපතිතුමාට උන්වහන්සේ මෙහිදී සිය ආශීර්වාද පළ කළහ. වවුනියාවේ දරුවන් වෙනුවෙන් මෙම සම්මන්ත්‍රණ මාලාව පවත්වාගෙන යන ලද ශීලා හේරත් සහ ගුණතිලක යන ගුරු මහත්ම මහත්මීන් වෙත ජනාධිපතිතුමා මෙහිදී සිය ස්තූතිය පුද කෙළේය.ලකුණු 186 ක් ලබාගත් මැදවච්චිය ගිම්හානි හංසිකා, ලකුණු 183 ක් ලබාගත් වවුනියාවේ ඕධිත නෙත්මිණ, ලකුණු 179 ක් ලබාගත් වවුනියාවේ නෙත්මි ෂිරාමි යන සිසුහු මේ අතර වූහ. තවත් සිසුන් 11 දෙනෙක් 170 ට ඉහළ ලකුණු ලබාගෙන ඇත. අධ්‍යාපන ආයතනයේ ඉගෙනුම ලැබූ සිසුන් 69 දෙනෙක් මෙවර ශිෂ්‍යත්ව විභාගය සමත්ව ඇත.වවුනියාව දිස්ත්‍රික්කයේ දරුවන්ගේ අධ්‍යාපන පහසුකම් ඉහළ නැංවීමට මෙන්ම ප්‍රමාණවත් පරිදි ආචාර්ය මණ්ඩලය යොමු කිරීමට ද නිලධාරීන්ට උපදෙස් දුන්නේය.සිංගප්පූරුවේ ලංකාරාමාධිපති ආචාර්ය කේ. ගුණරතන හිමියෝ,ලක් ඉතිහාසයේ සුපතළ මහා රජවරු බිහි වී තිබෙනවා. ඒ බව ඉතිහාසයේ සඳහන්. මෑත ඉතිහාසයේ රන් අකුරින් නම ලියැවෙන ශ්‍රේෂ්ඨතම රාජ්‍ය නායකයා ජනාධිපතිතුමායි.අපේ රට වෙළාගෙන තිබූ කුරිරු යුද්ධය නිමා කිරීමට ජනාධිපතිතුමාගේ අභීත, දුරදර්ශී නායකත්වය හේතු වුණා. එතුමා සිදුකෙළේ ඉතිහාස ගතවන කාර්ය භාරයක්.කුරිරු කොටි ත්‍රස්තවාදය පරාජයට පත් කිරීමට රට කරපු කිසිම රාජ්‍ය නායකයකුට නොහැකි වුණා. නමුත්! ජනාධිපතිතුමා ඒ අභියෝගය ජය ගත්තා. එය ඉතා විශිෂ්ට කාර්යයක්.මේ රටට එන්නේ නැතිව ‍රටේ උපන් අය බොහෝ දෙනෙක් පිටරටවල සිටියේ. දැන් ඒ තත්ත්වය වෙනස් වෙලා. ලංකාව වේගයෙන්ම සංවර්ධනය කරා ගමන් කරන සාමකාමී රටක්. අපිට සමෘද්ධිමත්, සෞභාග්‍යමත් රටක් ගොඩනැගිය හැකියි. ඒ සඳහා දැනුමින් සන්නද්ධ දරු පිරිසක් අපි නිර්මාණය කළ යුතුයි. අද ඒ අවස්ථාව උදා වී තිබෙනවා.අපි වවුනියාවේ වෘත්තීය පුහුණු මධ්‍යස්ථානයක් ආරම්භ කළා. තාරුණ්‍යයට හෙටක් සංවිධානයේ සභාපති හම්බන්තොට දිසා පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ විශේෂ මඟපෙන්වීම් අපිට ලැබුණා. ඒ කාර්ය ඉතා සාර්ථක වීමට ඒ සියලු සහයෝගයන් හේතු වුණා. අද මේ දරුවෝ මුළු ජාතියටම පෙන්වා දෙන්නේ පහසුකම්, අවස්ථා ලබා දෙන‍්නේ නම් තමන්ට ජයග්‍රහණ ලබාගන්න පුළුවන් කියන බවයි.මෙම අවස්ථාවට කෘෂිකර්ම ඇමැති මහින්ද යාපා අබේවර්ධන, පෞද්ගලික ප්‍රවාහන ඇමැති සී. බී. රත්නායක, අධ්‍යාපන නියෝජ්‍ය ඇමැති මොහාන් ලාල් ග්‍රේරු යන මහත්වරු ප්‍රධාන වවුනියාව ප්‍රදේශවාසී මාපියෝ ද, දරුවෝ පිරිසක් ද සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310192</link>
    <topic>පොදු රද මඩුලු සභාපතිත්වයශ්‍රී ලංකාවට බාර දෙන්නඕස්ට්‍රේලියාව සූදානමින් සිටිනවා</topic>
    <author/>
    <content>පොදු රාජ්‍ය මණ්ඩලයේ වත්මන් සභාපතිත්වය දරන ඕස්ට්‍රේලියාව, එළැඹෙන නොවැම්බර් මාසයේ කොළඹ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවේ දී එහි සභාපතිත්වය ශ්‍රී ලංකාවට බාරදීමට සූදානමින් පසුවන බැව් එරට විදේශ කටයුතු හා වෙළෙඳ ඇමැති ජූලි බිෂොප් මහත්මිය ප්‍රකාශ කළාය.දැනට කොරියාවේ සෝල් නුවර පැවැත්වෙන සයිබර් අවකාශය පිළිබඳ සමුළුව අතරවාරයේ දී බිෂොප් මහත්මිය ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා සමඟ පැවැති ද්විපාර්ශ්වික සාකච්ඡාවේ දී මේ බැව් සඳහන් කළාය.ඇමැති දෙපළ ශ්‍රී ලංකාවේ පැවැත්වෙන මෙම වැදගත් සමුළුවට සූදානම් වීම සම්බන්ධයෙන් දැනටමත් නිමකොට ඇති වැඩපිළිවෙළවල් පිළිබඳ මෙහිදී සාකච්ඡා කළ අතර නීතිවිරෝධී සංක්‍රමණ පිළිබඳ ඒකාබද්ධ ක්‍රියාකාරී කමිටුවේ ප්‍රගතිය පිළිබඳව ද සාකච්ඡා කළහ.ඕස්ට්‍රේලියාවද නිරතව සිටින කොළඹ ක්‍රමයේ වැඩසටහන නැවත සකස් කිරීම සම්බන්ධයෙන් මෙහිදී විශේෂ අවධානයක් යොමු කරන ලද අතර ව්‍යාපාරික හා කර්මාන්ත ක්ෂේත්‍රයන්හි සහයෝගිතාව වර්ධනය කිරීම සම්බන්ධයෙන් ද සාකච්ඡා කෙරිණි.කලාපීය සහයෝගිතාව පිළිබඳව ඉන්දියානු සාගර වටද්දර සංවිධානයේ කටයුතු හා බාලි ක්‍රියාවලිය පිළිබඳව ද දෙරටේ විදේශ ඇමැතිවරුන් අදහස් හුවමාරු කරගනු ලැබූහ.සාමුද්‍රික ආරක්ෂාව හා දේශ සීමා ඉක්මවා සිදු කරනු ලබන වෙළෙඳ කටයුතු යන කරුණු සම්බන්ධයෙන් වැදගත් වන, නොවැම්බර් අගභාගයේ මෙරට පැවැත්වෙන ගාලු සංවාදය සම්බන්ධයෙන් ද පීරිස් මහතා මෙහිදී බිෂොප් මහත්මියට සවිස්තරාත්මකව කරුණු පැහැදිලි කරනු ලැබීය.ජාත්‍යන්තර නාවික කටයුතු, ගුවන් සේවා හා දැනුම පාදක කොටගත් කර්මාන්ත හා බලශක්ති යන ක්ෂේත්‍ර සම්බන්ධයෙන් කේන්ද්‍රස්ථානයක් ලෙස ශ්‍රී ලංකාව කෙරෙහි අවධානය යොමු කරවීම සඳහා සැලසුම් කොට ඇති පොදු රාජ්‍ය මණ්ඩලීය ව්‍යාපාරික සංසදයේ සැලසුම් සම්බන්ධයෙන් ද ඇමැති දෙපළ මෙහිදී සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310193</link>
    <topic>සෞඛ්‍ය සේවාවේ ගුණාත්මක බව නංවන්නආණ්ඩුව දසලක්ෂ 300ක් වෙන් කරයි</topic>
    <author/>
    <content>සෞඛ්‍ය සේවාවේ ගුණාත්මක භාවය ඉහළ නැංවීම සහ වඩාත් විද්‍යානුකූල පදනමක් මත රෝගී සත්කාරක සේවාවන් ලබාදීම අරමුණු කැර ගනිමින් වෛද්‍ය ක්ෂේත්‍ර අදාළ පර්යේෂණ සිදුකිරීම සඳහා ආණ්ඩුව මෙම වසරේ සිට රුපියල් දසලක්ෂ 300 ක් බැගින් වෙන්කිරීමට පියවර ගෙන තිබේ.ඒ අනුව වෛද්‍ය පර්යේෂණ සඳහා ඉදිරිපත් වන වෛද්‍යවරු, හෙදියන්, විශ්වවිද්‍යාල සිසුන් මෙන්ම පාසල් සිසුන්ට ද ඔවුන් විසින් සිදු කරන පර්යේෂණයේ විද්‍යානුකූල භාවය මෙන්ම එහි ඇති ජාතික වැදගත්කම මෙන්ම කාලීන බව සලකා ඊට අවශ්‍ය මූල්‍ය ප්‍රතිපාදන ලබා දීමට පියවර ගන්නා ලෙස සෞඛ්‍ය අමාත්‍ය මෛත්‍රීපාල සිරිසේන මහතා විසින් උපදෙස් දී ඇත.සෞඛ්‍ය අමාත්‍ය මෛත්‍රීපාල සිරිසේන මහතාගේ ඉල්ලීමකට අනුව මහා භාණ්ඩාගාරය විසින් එම මුදල් වෙන්කර ඇති අතර වසරින් වසර එම මුදල් ප්‍රමාණය ඉහළ නැංවීමට පියවර ගෙන ඇතැයි සෞඛ්‍ය අමාත්‍ය මෛත්‍රීපාල සිරිසේන මැතිතුමා පැවසීය. 2013 වසර සඳහා වෙන්කර ඇති මුදල රුපියල් දසලක්ෂ 300 කි.සෞඛ්‍ය ක්ෂේත්‍රයට අදාළ වෛද්‍ය ‍පර්යේෂණ 40 ක් මේ වන විට හෙද සේවාවට අයත් නිලධාරීන් විසින් සිදු කර ඇති අතර ඊයේ පස්වරුවේ සෞඛ්‍ය අමාත්‍යාංශයේ දී එම වෛද්‍ය පර්යේෂණ වාර්තා එළිදක්වනු ලැබීය. සෞඛ්‍ය අමාත්‍ය මෛත්‍රීපාල සිරිසේන මහතාගේ ප්‍රධානත්වයෙන් පැවැති එම අවස්ථාවට සෞඛ්‍ය ලේකම් වෛද්‍ය නිහාල් ජයතිලක, අතිරේක ලේකම් වෛද්‍ය අමල් හර්ෂ ද සිල්වා, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල යන මහත්වරු ඇතුළු පිරිසක් එම අවස්ථාවට සහභාගි වූහ.මෙහිදී අදහස් පළ කළ සෞඛ්‍ය අමාත්‍යවරයා, වෛද්‍ය පර්යේෂණ අපේ රටේ තිබෙන සීමිත සම්පත් අනුව වැඩිම ප්‍රතිඵලයක් අපේක්ෂාවෙන් ලබා දීමට අපට සිදු වී තිබෙනවා. ජපානය එරට ජාතික ආදායමෙන් සියයට 25 ක් වෛද්‍ය පර්යේෂණ ඇතුළු විවිධ ජාතික පර්යේෂණ සඳහා වැය කරනවා.අපේ රටේත් අපේ තිබෙන සම්පත්වලට සාපේක්ෂව මේ වසරේ සිට මූල්‍ය ප්‍රතිපාදන වෛද්‍ය පර්යේෂණ සඳහා වෙන්කිරීමට පියවර ගෙන තිබෙනවා. වෛද්‍ය පර්යේෂණ ගුණාත්මක සෞඛ්‍ය සේවාවක් සඳහා මෙන්ම විද්‍යානුකූල පදනමක් යටතේ ‍රෝගී සත්කාරක සේවාවන් නැංවීම සඳහා අවශ්‍ය වෙනවා.‍එමනිසා මෙම පර්යේෂණවලින් ඉදිරිපත් කරන නිර්දේශ ක්‍රියාත්මක විය යුතුයි. එමෙන්ම එම පර්යේෂණ වාර්තා මගින් ඉදිරිපත් කරන නිර්දේශ ක්‍රියාත්මක නොකරන බවට අපිට චෝදනා එල්ල වූ අවස්ථා තිබෙනවා.එමනිසා මෙම වාර්තා, අල්මාරිවල පුස් කන තත්ත්වයට පත් නොකර ඒවා අපේ ක්ෂේත්‍රයේ සංවර්ධනයට යොදාගත යුතු යැයි ද අමාත්‍යවරයා මෙහිදී වැඩිදුරටත් සඳහන් කළේය.මෙහිදී අමාත්‍යවරයා විසින් වෛද්‍ය පර්යේෂණ සිදුකළ ‍හෙද නිලධාරීන් සඳහා සහතික පත් පිරිනමනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310194</link>
    <topic>කප්පම් ගැනීමට තැත් කළ</topic>
    <author/>
    <content>නැව් සමාගමක අධ්‍යක්ෂවරයකුගෙන් රුපියල් ලක්ෂ තිස්පහක කප්පමක් ගෙන පසුව තවත් රුපියල් ලක්ෂ හැත්තෑවක කප්පම් මුදලක් ලබා ගැනීමට තැත් කිරීම සම්බන්ධව සැකපිට අත්අඩංගුවට ගත් පොලිසියේ දෙදෙනකු සහ විද්යුත් නාලිකාවක සෙවය කළ සේවිකාවක රිමාන්ඩ් බාරයේ තබන ලෙස කොළඹ අතිරේක මහේස්ත්‍රාත් ධම්මික හේමපාල මහතා නියෝග ‍ෙකළේය.මෙසේ කප්පම් ගැනීමට උත්සහ කර ඇත්තේ ග්‍රීන් ලංකා නැව් සමාගමේ අධ්‍යක්ෂවරයකු වන බොරැල්ල ගෝතමී පාරේ වන ඩී ඩී ඒ නානයක්කාර නැමැත්තෙකුගෙනි. කිරුළපන පොලීසියේ උප පරීක්ෂකවරයකු වු අම්බලන්ගොඩ වසන්ත ප්‍රේමකුමාර සහ දෙහිවල හිල්ඩා පාරේ සැරයන් අතුල සරත්චන්ද්‍ර හා පෞද්ගලික විද්‍යූත් නාළිකාවක සේවිකාවක වු මාතලේ උතුරු උඩුවෙළ තාරුකී නදී කුමාරි විජේසිංහ යන අය මෙසේ රිමාන්ඩ් කළ තිදෙනා වෙති. සැකාර ප්‍රේමකුමාර නැමැත්තා බම්බලපිටිය පොලීසියේ සුළු පැමිණිළි අංශයේ පරීක්ෂක ලෙසද සැකකාර අතුල සරත්චන්ද්‍ර සැරයන් ලෙසද සිටියදී මාස තුනකට පමණ පෙර මේ සිද්ධිය වී ඇති බව පොලීසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101915</link>
    <topic>කැසිනෝ බලපත් දෙන්නේ නෑ</topic>
    <author># නිරුෂි විමලවීර සහ රක්ෂණ ශ්‍රීයන්ත</author>
    <content>ශ්‍රී ලංකාවේ මෙතෙක් කිසිදු කැසිනෝ බලපත්‍රයක් නිකුත් කොට නොමැති බැවින් ඒ සඳහා අලුතින් බලපත්‍ර නිකුත් කිරීමක් කිසිසේත් සිදුනොවන බව ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා ‘දිනමිණ’ට පැවැසීය.මෙතෙක් නිකුත් කොට ඇත්තේ රජයට ආදායම් බදු ගෙවන ඔට්ටු ඇල්ලීම හා ක්‍රීඩා (බෙට්න් හා ගේමින්) සඳහා බලපත්‍ර හතරක් පමණක් බවත් අමාත්‍යවරයා අනාවරණය කරයි.මෙසේ නිකුත් කොට ඇති බලපත්‍ර වසර විස්සකට වඩා පැරණි බව අනාවරණය කරන ඇමැතිවරයා රජය විසින් කැසිනෝ බලපත්‍ර නිකුත් කරන බවට විපක්ෂය නඟන සාවධ්‍ය ප්‍රචාරය ප්‍රතික්ෂේප කරන බව සඳහන් කරයි. එහෙත් දැනට බලපත්‍ර නිකුත් කර ඇති රජයට ආදායම් බදු ගෙවන ඔට්ටු ඇල්ලීම හා ක්‍රීඩා (බෙට්න් හා ගේමින්) පවත්වාගෙන යනු ලබන ව්‍යාපාරික ස්ථානයන් පමණක් මාරු කිරීමේ හැකියාව ඇතැයි ද හෙතෙම සඳහන් කරයි.‍බලපත්‍ර සහිතව බදුගෙවමින් කරගෙන යනු ලබන මෙම ආයතන පවතින්නේ පාසල් පන්සල්, පල්ලි, කෝවිල් වැනි සුවිශේෂී ස්ථාන ආශ්‍රිතව හෙයින් එම ස්ථාන මාරුව සඳහා රජය අවසර ලබාදෙන බව ද ඒ මහතා පවසයි. රුපියල් මිලියන 350 ක ආයෝජනයෙන් කාමර හාරසීයකින් සමන්විත විශේෂ විශිෂ්ට ව්‍යාපෘතියක් සඳහා ඕස්ට්‍රේලියාවේ ක්‍රවුන් ප්ලාසා අයතනය සමඟත් , රුපියල් මිලියන 650 ක වියදමින් ඩී.ආර්.විජයවර්ධන මාවතේ ඉදිකෙරෙන නව ව්‍යාපෘතියක් සඳහා ජෝන්කීල්ස් ආයතනය සමගත් අවබෝධතා ගිවිසුම් අත්සන් කර ඇතැයි ද ඒ මහතා අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310195</link>
    <topic>විනෝද චාරිකාව මරණයකින් නිමා වෙයි</topic>
    <author># නිරුෂි විමලවීර සහ රක්ෂණ ශ්‍රීයන්ත</author>
    <content>විනෝද චාරිකාවක් යමින් හා විනෝද චාරිකාවක් ගොස් එමින් සිටි තට්ටු ලොරියක් සහ වෑන් රථයක් පුත්තලම කල්පිටිය කරඹ ප්‍රදේශයේ දී එකිනෙක ගැටීමෙන් ඊයේ(18) පුද්ගලයන් දෙදෙනකු ජීවිතක්ෂයට පත්ව තිස්තුන්දෙනකු තුවාල ලබා රෝහල් ගත කර ඇත.මෙසේ මියගොස් ඇත්තේ වෑන්රථයේ ගමන් කළ කාන්තාවක සහා ලොරි රථයේ ගමන් කළ පිරිමි අයකු බව පුත්තලම පොලිසිය පවසයි. මෙසේ අනතුරට පත්ව ඇත්තේ සීදුව ප්‍රදේශයේ සිට පැමිණි වෑන් රථයක් සහ පාලවිය ප්‍රදේශයේ සිට විනෝද චාරිකාවක් ගිය ලොරි රථයකි.මියගිය අයගේ මෘත දේහ මරණ පරීක්ෂණය සඳහා පුත්තලම රෝහලේ මෘත ශරීරාගාරයේ තැන්පත් කර ඇති බවත් තුවාල ලැබූ තිස්තුන් දෙනා එම රෝහලේම නේවාසිකව ප්‍රතිකාර ලබාගන්නා බවත් රෝහල් ප්‍රකාශිකාවක් දිනමිණට කීවාය.තුවාල ලැබූවන්ගේ තත්ත්වය එතරම් බරපතළ නොවන බව ද ඇය වැඩිදුරටත් කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310196</link>
    <topic>පොදු රද මඬුලු සමුළුවශ්‍රී ලංකාවේ ආර්ථිකයට ශක්තියක්</topic>
    <author># මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව හරහා ශ්‍රී ලංකාවේ සැබෑ සත්‍යය ලොවටම ප්‍රදර්ශනය කිරීම රටේ ආර්ථික වර්ධනයට විශාල රුකුලක් බව අධිනීතීඥ, සොලිසිටර් සහ බලයලත් සංක්‍රමණික නීති විශේෂඥ සුසන්ත කටුගම්පල මහතා ප්‍රකාශ කරයි.ඇතැම් බලවේග ශ්‍රී ලංකාවට එරෙහිව වැරැදි මත ගොඩනැඟීම සඳහා පැය විසිහතරේම කටයුතු බවද බව පෙන්වාදෙන ඒ මහතා ත්‍රස්තවාදය ශ්‍රී ලංකාව තුළ අවසන් කළද ජාත්‍යන්තරයේ සිටින ඇතැම් බලවේග ත්‍රස්තවාදය ශක්තිමත් කිරීම වෙනුවෙන් කටයුතු කරන බවද ඇතැම් බටහිර රටවල්ද ශ්‍රී ලංකාව සම්බන්ධයෙන් වැරැදි ප්‍රතිරූපයක් මවා පෑමට උත්සාහ කරන බවද පෙන්වාදෙයි.විදේශ රටවල සිටින ශ්‍රී ලාංකිකයන් බොහොමයක් අපේ රටට පක්ෂව වැඩ කරන නමුත් විරුද්ධව කටයුතු කරන ඉතා සීමිත පිරිසක් අඛණ්ඩව ඔවුන්ගේ මතය ගෙනයාමට උත්සාහ දරන බවද ඒ හේතුවෙන් ඇතැම් දේශපාලඥයන්, ව්‍යාපාරිකයන්, සමාගම් සහ විවිධ ආයතන ප්‍රධානීන් මෙරටට පැමිණීමට පෙර සිටම වැරැදි චිත්‍රයක් මවාගෙන කටයුතු කරන බවද සදහන් කරන කටුගම්පල මහතා කියාසිටී.මෙවැනි ඇතැම් නියෝජිතයන් ශ්‍රී ලංකාවට පැමිණෙනුයේ පක්ෂග්‍රාහී මත සමඟ බව පෙන්වාදෙන ඒ මහතා තවත් පිරිසක් ශ්‍රී ලංකාවට නොපැමිණ බටහිර රටවල සිට පක්ෂග්‍රාහී ලෙස අපේ රට විවේචනය කරන බවද එවැනි තත්ත්වයක් තුළ රටේ සත්‍යය තත්ත්වය ජාත්‍යන්තර ප්‍රජාව වෙත ප්‍රදර්ශනය කිරීම සඳහා පොදුරාජ්‍ය මණ්ඩලීය රාජ්‍ය නායක සමුළුව අපේ රටට හොඳ අවස්ථාවක් බවද සදහන් කරයි. ලෝකයේ කොතැනක සිටියද ජාතියක් වශයෙන් අපිට මිනිසුන්ගේ සිත් දිනාගෙන කටයුතු කිරීමේ හැකියාව ඇතැයි සිහිපත් කරන සුසන්ත කටුගම්පල මහතා ඒ අනුව මෙරටට පැමිණෙන අමුත්තන් වෙත හොඳ පණිවුඩයක් ලබාදිය යුතු බවද එය අපේ රටට, ජාතියට අතිශය වැදගත් වන බවද පෙන්වා දෙයි.මේ අතර ඒ මහතා සදහන් කරන්නේ ලාංකිකයන් වශයෙන් අපක්ෂපාතී විවේචන භාරගැනීමට කැමැති වියයුතු බවත් ඇතැම් මාධ්‍ය, දේශපාලඥයන් ජාත්‍යන්තර මට්ටමින් ශ්‍රී ලංකාව විවේචනය කරන අවස්ථාවක ඒ වෙනුවෙන් කටයුතු කළයුතු වන අතර එලෙස විවේචනය කරන්නන් ඔවුන්ගේ ප්‍රදේශ සහ ජනතාව වෙනුවෙන් කිසිවක්කර නොමැති බවත්ය.පටු දේශපාලන අරමුණු වෙනුවෙන් මෙවැනි දේවල් කළද ලාංකිකයන් ලෙස බටහිර රටවල් සතුරන් ලෙස සැලකීමේ අවශ්‍යතාවයක් නැතැයි පෙන්වාදෙන ඒ මහතා අපි ඔවුන්ව විවේචනය කළයුතු නැතැයිද මේ අවස්ථාවේදී ශ්‍රී ලාංකිකයන් වශයෙන් හොඳ පණිවුඩයක් ලබාදිය යුතු බවද ප්‍රකාශ කරයි.ඊට අමතරව ඒ මහතා පවසන්නේ විදේශීය රටවල සිටින ශ්‍රී ලාංකිකයන් ඒ ඒ රටවල දේශපාලන කණ්ඩායම් සමඟ එක්ව අපේ රටේ ප්‍රතිරූපය සම්බන්ධයෙන් අවබෝධයක් ලබාදිය යුතු බවයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310197</link>
    <topic>මාතර-හම්බන්තොට අධිවේගී මාර්ගයටකැබිනට් අනුමැතිය</topic>
    <author># සුභාෂිණී සේනානායක</author>
    <content>දක්ෂිණ අධිවේගී මාර්ගය මාතර සිට හම්බන්තොට දක්වා ඉදිකිරීම සඳහා කැබිනට් අනුමැතිය ලැබී තිබේ. වරාය හා මහාමාර්ග ඇමැතිවරයා ලෙස ජනාධිපති මහින්ද රාජපක්ෂ මහතා ඉදිරිපත් කළ ඉදිකිරීම් කොන්ත්‍රාත් පැවරීමේ යෝජනාවට කැබිනට් අනුමැතිය හිමි වී ඇත.මෙමගින් හම්බන්තොට ජාත්‍යන්තර කේන්ද්‍රස්ථානයනක් ලෙස සංවර්ධනය කිරීම කඩිනම් වන බව වරාය හා මහාමාර්ග ව්‍යාපෘති ඇමැති නිර්මල කොතලාවල මහතා ප්‍රකාශ ‍කළේය.කොට්ටාව සිට පින්නදූව දක්වා දිගින් කිලෝ මීටර් 95.257ක් වු අධිවේගී මාර්ගය ඉදි කර ජනතා අයිතියට පත් කර අවසන් වී ඇත.ගාල්ල සිට මාතර දක්වා වූ කොටස මේ වන විට ඉදිවෙමින් බවතින අතර ඉතා කෙටි කාලයක් තුළ ඉදිකිරීම් අවසන් කරන බව ඇමැති නිර්මල කොතලාවල මහතා ප්‍රකාශ ‍කළේය.ඇමැති මණ්ඩලය පත් කරන ලද ප්‍රසම්පාදන මණ්ඩලයේ නිර්දේශවලට අනුව කොන්ත්‍රාත් පැවරීම සිදු කෙරේ.මේ අනුව මාතර සිට බෙලිඅත්ත කිලෝමීටර් 30ක් බෙලිඅත්ත සිට වැටි කිලෝමීටර් 26ක් ,මත්තල සිට අන්දරවැව හරහා හම්බන්තොට දක්වා කිලෝමීටර් 25ක් ඉදි කිරීම් කඩිනම්න් ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310198</link>
    <topic>රනිල්ගෙන් කරූට මුඛවාඩම්</topic>
    <author># නිරුෂි විමලවීර සහ රක්ෂණ ශ්‍රීයන්ත</author>
    <content>එක්සත් ජාතික පක්ෂයේ ප්‍රතිසංවිධාන කටයුතු අවසන් වන තෙක් මාධ්‍යයට ප්‍රකාශ නිකුත් කිරීමෙන් වැළකී සිටින ලෙස විපක්ෂ නායක රනිල් වික්‍රමසිංහ මහතා කරූ ජයසූරිය මහතාට වාරණයක් පනවා ඇතැයි එ.ජා.ප ආරංචි මාර්ග අනාවරණය කරයි.ප්‍රතිසංවිධානය සම්බන්ධයෙන් විපක්ෂ නායක රනිල් වික්‍රමසිංහ මහතාත් කරූ ජයසූරිය මහතාත් හමුවී සාකච්ඡා කර ඇති අතර එම සාකච්ඡාවද අවසන් තීන්දුවකින් තොරව නිමාවීම හේතුවෙන් වික්‍රමසිංහ මහතා මෙම නියෝගය කර ඇති බවද එම ආරංචි මාර්ග සදහන් කරයි.ඉදිරි සතියේ පැවැත්වීමට නියමිත රනිල්, සජිත්, කරූ ත්‍රිපුද්ගල සාකච්ඡාවෙන් පසු පක්ෂ නායකත්ව මණ්ඩලය පිහිටුවීම ඇතුළු සියළු පක්ෂ ප්‍රතිසංවිධාන කටයුතු නිමාවී‍මෙන් පසු ඔවුන් තිදෙනා විසින්ම මාධ්‍යයට ප්‍රකාශයක් නිකුත් කිරීමට නියමිත බවද එම ආරංචි වැඩිදුරටත් පවසයි.මේ සම්බන්ධව දිනමිණ සජිත් ප්‍රේමදාස මහතාගෙන් කළ විමසීමේදී ඒ මහතා කියා සිටියේ , ප්‍රති සංවිධානය නිමාවන තෙක් ඒ පිළිබද මාධ්‍යයට අදහස් ප්‍රකාශ නොකිරීමට ස්වයංවාරණයක් අප විසින්ම පනවාගෙන ඇතිබවය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n1310199</link>
    <topic>වර්ෂාවත් සමඟ ආ සුළඟින්අනුරපුරයට හානි</topic>
    <author>අනුරාධපුර මධ්‍යම විශේෂ</author>
    <content>දැඩි නියං තත්ත්වය හමාර කරමින් අනුරාධපුර ප්‍රදේශයට ඇද හැළුණු ධාරානිපාත වර්ෂාව සමඟ ඇති වූ සුළං හේතුවෙන් ප්‍රදේශයේ නිවාස රැසකට බරපතළ අලාභ හානි සහ සුළු අලාභ හානි සිදු වී තිබේ‍.පෙරේදා (17) සවස වර්ෂාව සමඟ හමා ආ දැඩි සුළං හේතුවෙන් අසිරික්ගම, කහගොල්ලෑව, ඉහළකහගොල්ලෑව ප්‍රදේශයේ නිවාස 20 කට පමණ අලාභ හානි සිදුවී ඇත.මින් නිවාස 10කට බරපතල අලාභ හානි සිදුවී ඇති අතර සෙසු නිවාස 10ට සුළු අලභ හානි සිදුවී ඇත. සුළං හේතුවෙන් කහගොල්ලෑව ප්‍රදේශයේ නිවාස 10ක සෙවිලි තහඩු ගැලවී ගොස් විනාශ වී ඇති අතර වර්ෂා ජලයෙන් එම නිවෙස්වල වටිනා උපකරණවලට ද හානි සිදුවී ඇත.ප්‍රදේශයේ මාර්ග වලට ගස් කඩා වැටීම හේතුවෙන් පෙරේදා දිනයේ ගමනාගමනයට ද බාධා එල්ල වී ඇති අතර ප්‍රදේශවාසීන් එක්වී කඩා වැටී තිබූ ගස් ඉවත් කැර මාර්ග යථා තත්ත්වයට පත් කැර තිබුණි. ඊට අමතරව පෙරේදා සවස් කාලයේ හැමූ තද සුළං හේතුවෙන් මැදවච්චිය, කැබිතිගොල්ලෑව, කහටගොල්ලෑව, එප්පාවල, තලාව, තඹුත්තේගම, ගල්කුලම යන ප්‍රදේශවල නිවාස 20කට වැඩි ප්‍රමාණයකට සුළු අලාභ හානි සිදුවී තිබුණි.එම ප්‍රදේශවල මාර්ගවලට ගස් කඩා වැටීම හේතුවෙන් ගමනාගමනයට ද සැලකිය යුතු බාධා එල්ල වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101910</link>
    <topic>රථ වාහන අංශයේ ස්ථානාධිපතිට පිරිසක් පහර දීලා</topic>
    <author>සීගිරිය විශේෂ</author>
    <content>‍ගලේවෙල පොලිසියේ රථවාහන අංශයේ ස්ථානාධිපතිවරයා පිරිසකගේ පහරකෑමකට ලක්වී ගලේවෙල රෝහලට ඇතුළත් කැර සිටී.මෙසේ පහරකෑමට ලක්වී ඇත්තේ උප පොලිස් පරීක්ෂක තුෂාර හේමචන්ද්‍ර (32) මහතායි.රථවාහන නඩුවකදී අධිකරණයේදී චුදිතයකුට ඇප දීමට විරුද්ධවීම නිසා මෙම පහරදීම සිදු වී ඇතැයි ගලේවෙල පොලිසිය කියයි.තමන්ට පහර දුන් සිද්ධිය පිළිබඳව තුෂාර හේමචන්ද්‍ර මහතා මෙසේ පැවසීය.“මම 17 වැනිදා රාත්‍රී පොලිසියෙන් සේවය අවසන් කරලා යතුරුපැදියෙන් ගෙදර යන්න ගියා. ගලේවෙල බම්බාව පසුවෙද්දී වෑන් රථයක් පාර හරස් කරලා දෙන්නෙක් මට පහර දුන්නා. තවත් තුන්දෙනෙක් බලාගෙන හිටියා. ඒ අය පසුගිය 06 වැනිදා රිය අනතුරක් සිදුවෙලා චෝදනා ලැබූ අය බව මම හඳුනාගත්තා.“එදා පුංචි දරුවෙක් මේ අයගේ වාහනයට හැපිලා මියගියා. මම තමයි පරීක්ෂණ සිදුකෙළේ. ඒ සිද්ධිය මතක් කරලා තමයි මට පහර දුන්නේ.” මෙම පහරදීම පිළිබඳව එක් අයකු සැකපිට අත්අඩංගුවට ගත් බව ගලේවෙල පොලිසිය කියයි. මෙම පහරදීම පිළිබඳව විශේෂ පරීක්ෂණයක් සිදුකරන බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101911</link>
    <topic>සුගලා දේවියගේ නොවේකියන කතාව ප්‍රතික්ෂේප කරනවා</topic>
    <author># මානෙල් පුෂ්ප කුමාරි</author>
    <content>සිරිපුර, නුවරගල,රූස්සිමලේ කන්දේදී හමුවූ මමිය සුගලා දේවියගේ නොවන බවට පුරාවිද්‍යා දෙපාර්තමේන්තුවේ අධ්‍යක්ෂ ජනරාල්වරයා කළ ප්‍රකාශය බොදු බල සේනා සංවිධානයේ මහ ලේකම් ගලගොඩඅත්තේ ඥානසාර හිමියෝ ප්‍රතික්ෂේප කරති.පෙරේදා (17) කිරුළපන පිහිටි බොදු බල මෙහෙයුම් මධ්‍යස්ථානයේ පැවැති ප්‍රවෘත්ති සාකච්ඡාවේදීය.සිරිපුර ප්‍රදේශයේ ඇතිවූ එම සිද්ධිය පිළිබඳ විවිධ තොරතුරු පසුගිය දිනවල මාධ්‍ය මඟින් වාර්තා කර තිබුණා.ඒ පිළිබඳව සොයා බැලීමට අප එම ප්‍රදේශයට ගියා. මෙම ගල් පර්වතය නුවරගල නමින් හඳුන්වයි.එහි විශාලත්වය අක්කර 50 ක් පමණ වේ.ස්වාමීන්වහන්සේලා විශාල පිරිසක් ඒ පිළිබඳව සොයා බැලීමට එම ස්ථායට වැඩම කෙරුවා.මේ ස්ථානය ඉතා වටිනා පුරාවිද්‍යාත්මක සාධක දැක ගත හැක. ඒවා විවිධ පුද්ගලයන්ගේ ක්‍රියාකාරිත්වයන් හේතුවෙන් විකාශ වෙමින් පවතී. එම නිසා අපි අදාළ බලධාරීන්ගෙන් ඉල්ලා සිටින්නේ වහාම මෙම වටිනා ‍ඓතිහාසික ස්ථාන අරක්ෂා කිරීමට පියවරක් ගන්නා ලෙසත් මෙම ස්ථාන ආරක්ෂක අංශවලට ලබා දෙන ලෙසත් නොඑසේනම් අප සංවිධානයට ලබා දෙන ලෙසත් ඥානසාර හිමියෝ බලධාරීන්ගෙන් ඉල්ලා සිටියහ.සුගලා දේවියගේ මමිය සිරිපුර, නුවරගල, රුස්සිමලේ කන්දේ පවත්වා ගෙනගිය ගල්කොරියකින් හමුවූ බවට කෙරෙන ප්‍රචාරයෙහි කිසිදු සත්‍යතාවක් නැති බවත් බොදුබල සේනා සංවිධානය සිදු කරනු ලබන සියලු ප්‍රකාශ තරයේ හෙළා දකින බවත් පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක ප්‍රකාශ කරයි.ඒ සම්බන්ධයෙන් පුරාවිද්‍යා දෙපාර්තමේන්තුවේ පැවැති ප්‍රවෘත්ති සාකච්ඡාවේ දී දිසානායක මහතා මේ බව පැවසීය.පර්යේෂණයකින් තොරව ගම් මට්ටමින් සිදු කළ මෙවැනි ප්‍රචාරයක් නිර්මාණය වූයේ කෙසේද යන්න සොයා බැලිය යුතු බවත් එම කතාව තමා වගකීමෙන් යුතුව මුළුමනින්ම බැහැර කරන බවත් ඒ මහතා කීය. මා ඔවුන්ට ගල් කැඩීම සඳහා අවසර ලබා දුන්නේ පුරාවස්තු ඇති ස්ථානවලට මීටර් 250ක් ඈතින්. නමුත් ඔවුන් මා ලබාදුන් අවසරය පවා උල්ලංඝනය කරමින් ගල් කැඩීමේ යෙදී ඇත. වාණිජ මට්ටමින් ගල්කැඩීම සිදු වන බවත් එය තහනම් කළහොත් රටේ සංවර්ධන කටයුතුවලට මහත් බාධාවක් ඇතිවන බවත් හෙතෙම පවසයි.මෙම ස්ථානයේ ගල්කැඩීමේ ක්‍රියාවලියේ දී අගතියක් සිදුවී ඇති බව සඳහන් කළ අධ්‍යක්ෂ ජනරාල්වරයා එය තමාගේ නිරීක්ෂණවලින් පැහැදිලි වූ බවත් තමා ගල් කැඩීමට ලබාදුන් සීමාවට වඩා බලපත්‍ර ලබාදී ඇති බවත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101912</link>
    <topic>ශ්‍රී ලංකාවේ ප්‍රථම විද්‍යා උයනනැනෝ තාක‍ෂණ ගම්මානය</topic>
    <author># උපාලි කරුණාරත්න සහ චමීර ඇල්ලදෙණිය</author>
    <content>ශ්‍රී ලංකාවේ පළමු විද්‍යා උද්‍යානය සහ නැනෝ තාක්ෂණ ගම්මානය ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන 21 වැනිදා විවෘත කිරීමට සැලසුම් කර ඇත .මේ සඳහා රාජ්‍ය හා පෞද්ගලික අංශය එක්ව රුපියල් මිලියන 2802ක මුදක් වියදම් කර ඇත.ලෝකයේ දිනෙන් දින බිහිවන සහ සංවර්ධනය වන නවීන තාක‍ෂණයන් සමඟ අනාගතයේ උදාවන නව කාර්මික විප්ලවයට ගැලපෙන අයුරින් නවෝත්පාදන ආර්ථීකයකට පෙළගැසීම සඳහා මහින්ද චින්තන ඉදිරි දැක්මට ප්‍රාකාරව රට සුදානම් විය යුතුව ඇත.නුදුරු අනාගතයේ දී ජාතික තාක්ෂණ හා පර්යේෂණ ක්‍රමෝපාය තුළින් ශ්‍රී ලංකාව ඉහළ මධ්‍ය ආදායම්ලාභී රටක තත්ත්වයට ළඟා වීමට හැකිවනු ඇත. ඊට සාර්ථකව මුහුණදීම සඳහා ශ්‍රී ලංකාවේ පළමු විද්‍යා උද්‍යානය හෝමාගම, පිටිපන ඉදිකෙරෙමින් පවතී. රාජ්‍ය සහ පෞද්ගලික අංශ දෙකේම දායකත්වය සහිතව ඉදිවූ එහි පළමු අදියර වන නිනිති (නැනෝ) තාක‍ෂණ ‘'විශිෂ්ටත්වයේ කේන්ද්‍රය'’ විවෘත කෙරේ.2008 වසරේ ආරම්භ කළ ශ්‍රී ලංකා නිනිති තාක‍ෂණ ආයතනය (ීඛෂභඔෑක‍) 2009 වර්ෂයේ දී සිය පර්යේෂණ කටයුතු ආරම්භ කර ඇත. මෙම ව්‍යාපෘතිය සඳහා රජය ආයෝජනය කර ඇති මුදල රුපියල් මිලියන 1771.5 කි. (රු. මිලියන එක්දහස් හත්සිය හැත්තෑ එකයි දශම පහකි) පෞද්ගලික අංශයෙන් MAS, බ්‍රැන්ඩික්ස්, ඩයලොග්, හේලීස්, ලෝඩ්ස්ටාර් ආරම්භයේ සිට මෙම ව්‍යාපෘතියට ආයෝජනය කර ඇති මුදල රු. මිලියන 310 කි. මේ වන විට 06 වන පෞද්ගලික සමාගම ලෙස ලංකෙම් ආයතනයද මේ සඳහා එකතු වී ඇත. තරඟකාරී ලෝක තාක‍ෂණික වෙළෙඳපොලට සුදුසු ස්වභාවික අමුද්‍රව්‍ය ආශ්‍රිත නැනෝ තාක‍ෂණික නිෂ්පාදන බිහි කිරීම ඔවුන්ගේ එක් අරමුණක් වේ. කෘෂි කාර්මික, සෞඛ්‍ය ආරක‍ෂණ, ජල පවිත්‍රකරණ අංශ වල දේශීයව සහ විදේශීයව පවතින ගැටළුකාරී තත්ත්ව හඳුනාගෙන එවාට නැනෝ තාක‍ෂණය ආශ්‍රයෙන් විසඳුම් ලබා දීම සඳහා පර්යේෂණ සහ සංවර්ධන වැඩසටහන් දියත් කිරීමට ද ඔවුන් මේ වන විටත් කටයුතු කරමින් සිටී.මේ වන විට ජාත්‍යන්තර පේටන්ට් බලපත්‍ර 08 ක් සහ දේශීය පේටන්ට් බලපත්‍ර 02 ක හිමිකාරීත්වය සිලින්ටෙක් ආයතනය සතුවන අතර ඒවා භාවිතයෙන් වාණිජ මට්ටමේ සේවා සැපයීමට ඔවුන් ඉදිරියේදී කටයුතු කරනු ඇත. තරුණ පර්යේෂණ විද්‍යාඥයන් 23 දෙනෙකු, ඉංජිනේරුවරුන් 04 දෙනෙකු සහ ක‍ෂ්ත්‍රයේ ප්‍රවීණ මහාචාර්යවරුන් 04 දෙනෙකුගෙන් සමන්විත කණ්ඩායම මෙහෙයවීම, මහාචාර්ය වෙරන්ජ කරුණාරත්න සහ මහාචාර්ය නලින් ද සිල්වා විසින් සිදුකරන අතර නව සංයෝග නිර්මාණය සහ ප්‍රධාන පර්යේෂක වශයෙන් මහාචාර්ය ගෙහාන් අමරතුංග කටයුතු කරයි.සිලින්ටෙක් ආයතනයේ ප්‍රධාන විධායක වශයෙන් හරීන් ද සිල්වා විජේරත්න කටයුතු කරන අතර එහි සභාපතිත්වය දරන්නේ අචාර්ය මහේෂ් අමලීන් විසිනි.රටෙහි තිරසාර සංවර්ධනයකට මෙන්ම නවෝත්පාදන ආර්ථීකයක් බිහි කිරීම සඳහා නුදුරේ දී අංග සම්පූර්ණ වන රටේ පළමු විද්‍යා උද්‍යානය සහ 21 වන දින විවෘත කෙරෙන නැනෝ තාක‍ෂණ ‘'විශිෂ්ටත්වයේ කේන්ද්‍රය'’ අතිශය තීරණාත්මක බව තාක‍ෂණ හා පර්යේෂණ ඇමැති පාඨලී චම්පික රණවක මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101913</link>
    <topic>වස විස නැති ආහාර නිපදවීමටඅප සැම එක්ව කටයුතු කරමු</topic>
    <author/>
    <content>අලුත් දේ හා පරණ දේ එකතු කිරීම තමයි ලෝකයේ නවීනත්වයට යන පාර, අද අලුත් දේ වගේම පැරණි දේටත් වලංගුතාවයක් ලැබිලා තියෙනවා. එය මානව වර්ගයාගේ යහපත උදෙසා යොදාගත හැකි වැඩපිළිවෙළක් බවට පත් කරගැනීම අප සියලු දෙනාගේම යුතුකම හා වගකීම වන බව ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා කියා සිටී.අමාත්‍යතුමා මෙම අදහස් පළකළේ ඇහැළියගොඩ වැල්ලහේන එල්ලාවල පහලගම ප්‍රදේශයේ පැවති වප් මඟුල් උළෙලකට සහභාගි වෙමිනි. එහිදී වැඩිදුරටත් අදහස් දැක්වූ අමාත්‍යතුමා,“අපි අද කුඹුරේ වැපිරීම් කටයුතු කළා. මේ සෑම දෙයකින්ම අපි ලබාගන්නා වූ විශේෂ ආශ්වාදයක් තිබෙනවා. ඒ ආශ්වාදය මොකක්ද කියලා අපි අපෙන්ම ඇහුවොත් ඒ තමයි අපේ උරුමය නැවත ජීවමාන කරගෙන අපි එහි පංගුකාරයන් වන අවස්ථාවක අපි ලබන ආශ්වාදය. මේක හරි පුදුම ආශ්වාදයක්. මේකට හේතු කාරණා දක්වන්න බැහැ. මේක අපේ ජීවිතයත් එක්ක, ආධ්‍යාත්මයත් එක්ක බැඳිලා තියෙනවා. මේ අපේ උරුමය.අපි ඔක්කොම මතක තියාගන්න ඕන මේ උරුමය සියලු ලාංකිකයින් එක්ව භුක්ති විඳින්නට. අද අපි මෙතන පැවැත්වූවේ නිකම්ම වප් මඟුලක් නෙමෙයි. පැරණි දේ අලුත් කරගෙන අලුත් ලෝකයේ අභියෝගය ජය ගන්න වැඩපිළිවෙළක්. පැරණි වී වර්ග අපි අලුත් පර්යේෂණාත්මක උත්සාහයන් හරහා වැඩිදියුණු කරගන්නත්, පැරණි වගා ක්‍රම අලුත් විදියකට නව තාක්ෂණය උපයෝගී කරගෙන වැඩිදියුණු කරන්නටත් පොහොර සම්පාදනය විද්‍යාත්මකව සිදුකර යායෙන් යාය බෙදාහැරීමේ වැඩපිළිවෙළත් දැන් ක්‍රියාත්මක වෙමින් පවතිනවා.මේ මගින් මේ රටේ කෘෂිකර්මාන්තයේ නව විපර්යාසයක් ඇතිකරන්නටත් පැරණි වී වර්ග පදනම් කර ගත් අලුත් පර්යේෂණ සිදුකිරීමටත් දැන් කටයුතු සංවිධානය වෙලා තියෙනවා.අලුත් විධි ක්‍රියාත්මක කිරීම, අලුත් දේ හා පරණ දේ එකතු කිරීම ඒ තමයි ලෝකයේ නවීනත්වයට යන පාර. අලුත් දේ හා පරණ දේ එකතු කිරීම තුළින් අපේ පැරණි දේට අදත් වලංගුතාවයක් ලැබිලා තියෙනවා. අද වස විස තියෙන වී වර්ග එපා කියලා ඒ වී ප්‍රතික්ෂේප කරනවා.රසායනික පොහොර නැතුව වැවෙන්න බැරි වී වර්ගවලින් හදන හාල් ලෝකය අද වර්ජනය කරනවා. අද නැවතත් ලෝකය ඉල්ලන්නේ රසායනික පොහොර නැති ආහාරපාන. ඒ කරා යන ගමනකටයි අප අවතීර්ණය වී සිටින්නෙ. අපි නැවතත් අතීතය කරා ඉදිරියට යන ගමනක්. ඒ නිසා අද අපි මේ සතුට භුක්ති විඳින වෙලාවේ එයට නායකත්වය දුන් හැම දෙනාටම මා ස්තූතිය පළ කරනවා.අද අපි පැරණි වී වර්ග අලුත් ක්‍රමයකට වපුරනවා. අපි අද වස විසෙන් තොර ආහාර සම්පාදනයකට යොමු වෙලා තියෙනවා. ඒ වගේම තමයි දෙමළ ජනයා බහුතරයක් ඉන්න පළාත්. ඒ වගේම මුස්ලිම් ජනයා බහුතරයක් ඉන්න පළාත්වලත් අපි වගේම වී වගා කරනවා. අපි වගේ චාරිත්‍ර ඔවුන්ටත් තියෙනවා. අද අපි විවිධ චාරිත්‍ර අනුගමනය කරමින් පහන් පැල හදමින් අපි මේ ගෙනිච්ච වත්පිළිවෙත් හැම දෙයක්ම ඒ දෙමළ ඉස්ලාමීය ජනයා ඉන්න ප්‍රදේශවලත් ඔවුන්ගේ ආකාරයට සිද්ධ කරනවා.ඉතින් මෙන්න මේ ගොවි ජනතාව උතුරු නැ‍ඟෙනහිරත් ඇතුළත්ව එක්සත් කිරීමට අපේ රජය කටයුතු කරමින් ඉන්නවා. ලංකාව හැටියට ‍එම බලවේගය ඉදිරියට ගෙනියන්න රජය කටයුතු කරනවා.ඒ නිසා වස විසෙන් තොර ගොවිතැනෙන් යුතු ආහාර සම්පාදනයට හුරුවෙච්ච අපි දෙමළ ඉස්ලාමීය සහෝදරවරුන් එක්ක මේ රට ආහාර නිෂ්පාදනයේ ධාන්‍යාගාරයක් බවට පත්කරමින් ලෝකයට වස විස නැති ආහාර බෙදා දෙන මූල කඳවුරක් බවට පත්කර ගන්න කටයුතු කරමු. ඒ තුළින් ලංකාව ලෝකයේ ඉදිරියට ගෙන යමු. ඒ සඳහා වුවමනා ලාංකීය ශක්තිය එක්තැන් කරන්නට අද ආණ්ඩුව ගෙන යන වැඩපිළිවෙළට ගොවියා, ධීවරයා, කම්කරුවා අත්වැල් බැඳගත යුතු බවත් අමාත්‍යතුමා මෙහිදී වැඩිදුරටත් පෙන්වා දුන්නේය.සබරගමු පළාත් ප්‍රධාන අමාත්‍ය මහීපාල හේරත්, පළාත් සභා මන්ත්‍රීවරුන් වන නමීන්ද අනුරප්‍රිය, සාලිත කරුණාරත්න යන මහත්වරුන් ද, ප්‍රදේශවාසී විශාල පිරිසක් ද මෙම වප්මඟුල් උළෙලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=n13101914</link>
    <topic>ජාතික සමගිය ගොඩනගන්නජනාධිපතිතුමා ක්‍රියා කළා</topic>
    <author/>
    <content>නිරූෂි විමලවීර සහ වයිමන් හෙට්ටිආරච්චිරටේ අනාගත පරපුර වෙනුවෙන් ජාතික සමගිය ගොඩනැගීමට ජනපති මහින්ද රාජපක්ෂ මහතා ක්‍රියා කැර ඇතැයි බස්නාහිර පළාත් ආණ්ඩු පක්ෂ ප්‍රධාන සංවිධායක රේණුක පෙරේරා මහතා ප්‍රකාශ කරයි.බත්තරමුල්ල පිහිටි බස්නාහිර පළාත් සභා නව ගොඩනැගිල්ලේ පසුගියදා (08) පැවැති රැස්වීමේදී රේණුක පෙරේරා මහතා මේ බව ප්‍රකාශ කෙළේය.මෙහිදී බස්නාහිර පළාත් සභාව වෙනුවෙන් විගණන වාර්තාව ඉදිරිපත් වූ අතර, එහිදී එජාප මන්ත්‍රී ඒ. එම්. යුසුෆ්, විපක්ෂ නායක මංජු ශ්‍රී අරංගල යන මහත්වරු කතාකළහ.මන්ත්‍රීවරුන් සිදුකරන විශේෂ ප්‍රකාශයන් පිළිබඳව අවධානය යොමු කළ යුතු බවත්, හෝමාගම විවිධ සේවා සමුපකාර සමිතිය පිළිබඳව තමා නැඟූ ප්‍රශ්නයට මෙතෙක් සභාවේ අවධානය යොමුකොට නැති බවත්, විපක්ෂ නායක මංජු ශ්‍රී අරංගල මහතා චෝදනා කෙළේය.රෙහෙනසිරි වරාගොඩ මහතා (එ. ජ. නි. ස) - කටුනායක අධිවේගී මාර්ග ඉදිකිරීම ගැන ජනාධිපතිතුමාටත්, බැසිල් රාජපක්ෂ මහතාටත් අපේ ස්තුතිය පිරිනමනවා. කටුනායක - කොළඹ අධිවේගී මාර්ගයේ ඉදිකිරීම් නිමා වෙමින් තිබෙනවා. දැන් එය මුළු ලෝකයටම දැකබලා ගන්න පුළුවන්.ලලිත් එල්ලාවල මහතා (එ. ජ. නි. ස) - ලෝක ළමා දිනයේදී පහ ශ්‍රේණිය ශිෂ්‍යත්ව විභාගයේ ප්‍රතිඵල නිකුත් කිරීම ගැන විවිධ මත පළ වුණා. මෙවැනි දිනක ප්‍රතිඵල නිකුත් කිරීම නුසුදුසු බව අපේ අදහසයි.ආණ්ඩු පක්ෂයේ ප්‍රධාන සංවිධායක රේණුක පෙරේරා මහතා - ජනාධිපති මහින්ද රාජපක්ෂ මහතා ඉදිරියේ උතුරු මහ ඇමැති සී. වී. විග්නේශ්වරම් මහතා පසුගියදා දිවුරුම් දුන්නා. මෙය ප්‍රජාතන්ත්‍රවාදයට හොඳ ආරම්භයක්. එමගින් රටේ නැවත බෝම්බ පිපිරෙන්නේ නැති බවට විශ්වාසය තබා ගත හැකි වාතාවරණයක් ඇති වෙමින් තිබෙනවා.උතුරේ ප්‍රජාතන්ත්‍රවාදය ස්ථාපිත කිරීම රටේ ප්‍රජාතන්ත්‍රවාදය ස්ථාපිත වීමක් ලෙස හැදින්විය හැකියි. උතුරේ ප්‍රජාතන්ත්‍රවාදය ස්ථාපිත කිරීම ආණ්ඩුවක් ලෙස ලැබූ ජයග්‍රහණයක්. ජාතික සමගිය බාධා කරන ජාතීන් භේද භින්න කරන පක්ෂ ජනතාව ප්‍රතික්ෂේප කරන බව ඡන්ද ප්‍රතිඵලවලින් පැහැදිලි වුණා.මාර්ග ධීවර හා සංචාරක කටයුතු පිළිබඳ ඇමැති නිමල් ලන්සා මහතා- බස්නාහිර පළාතේ පළාත් මාර්ග සංවර්ධන අධිකාරියේ සංශෝධිත ප්‍රඥප්තිය ඉදිරිපත් කෙළේය.ලලිත් එල්ලාවල මහතා (එජනිස) - වර්තමානයේ පවතින පළාත් සභා හා පාර්ලිමේන්තු අනුපාත මැතිවරණ ක්‍රමය අපේක්ෂකයන්ට මෙන්ම ඡන්ද දායකයන්ට ඉතා අපහසුකාරී ගැටලුකාරී එකක්. ඉදිරියේදී සියලු මැතිවරණ නව පළාත් පාලන මැතිවරණ ක්‍රමය යටතේ කොට්ඨාස මට්ටමින් ද පැවැත්වීමට කටයුතු කළ යුතුයි. මනාප ක්‍රමය හේතුවෙන් කණ්ඩායම් හැඟීම සමඟිය නැති වෙලා. එකම පක්ෂය ඇතුළේ ගැටුම් ඇතිවෙලා තිබෙනවා. එජාපය මෙම අදහසට එකඟ වනු ඇතැයි මා විශ්වාස කරනවා. කොට්ඨාස ඡන්ද ක්‍රමය ජනාධිපතිතුමා හඳුන්වා දී තිබෙනවා.සිරිකමල් ෆිලීසියන් මහතා - මහඇමැතිකම නැතුව සමහරු පෙළපාලි යනවා.ලලිත් එල්ලාවල මහතා - කුලප්පු අලි රිමාන්ඩ් කළා.සභාවේ ඝෝෂාසභාපති - අනවශ්‍ය දේ පමණක් කතා කරන්න එපා.සිරිකමල් ‍ෆිලීසියන්ද සිල්වා මහතා (එජාප) - පළාත් සභා ආරම්භ‍යත් සමඟ අනුපාත ක්‍රමය ඇරඹුණා. අනුපාත ක්‍රමය අනුව සමහර මන්ත්‍රීවරු තේරී පත්වුණේ කොට්ඨාසයකට අනුව නොවෙයි. බලය තියෙන මුදල් තියෙන ජනතා නියෝජිතයන් තේරීපත් වුණා. පසුගිය පළාත් සභා මැතිවරණයේදී එකම පක්ෂයේ අය අතර ගැටුම් ඇති වුණේ මනාප පොරය නිසායි. එය එජාපයට සීමා වූවක් නොවෙයි.කීර්ති උඩවත්ත මහතා (එජනිස) - වැඩියෙන් මුදල් වැය කළ කෙනා වැඩියෙන් මනාප ගන්නා බව අපි වයඹ ඡන්දයේ ප්‍රතිඵල නිකුත් වෙන තෙක් විශ්වාස තබා තිබුණා. නමුත් වයඹ බුද්ධිමත් ජනතාව නිවැරැදි පණිවිඩයක් ලබා දුන්නා. මනාප ක්‍රමයෙන් තේරීපත් වන්නේ කිසිවක් කතා කරන්න නොදන්නා පියරු බබාලායි.ශ්‍රීනාත් පෙරේරා මහතා - තේරී පත්වන්නේ නූගත් අයද?කීර්ති උඩවත්ත මහතා - වැදගත් විදියට හැසිරෙන්න බැරිනම් ටයි කෝට් ඇන්දට වැඩක් නෑ. ඔබතුමාගේ තාත්තා ජ්‍යෙෂ්ඨ මන්ත්‍රීවරයෙක්. එතුමාට ආදර්ශයක් වෙන්න. තාත්තගේ ධනයට බලයට පළාත් සභාවට ඇවිත් ඉන්නේ.ශ්‍රීනාත් පෙරේරා මහතා - තරුණ මන්ත්‍රීවරුන්ද?උඩවත්ත මහතා - වැදගත් දෙයක් ගරු සභාවේ කතා කරන්න බැරි නම් අහගෙන ඉන්න. මනෝ විකෘතියක් තියෙනවා. ඡන්දයට පෙර පරීක්ෂා කර ගන්න.කිත්සිරි මංචනායක මහතා (එජාප) - එදා තිබූ වාතාවරණය අනුව මෙවැනි මැතිවරණ පැවැත්වූවත්, දැන් එහි අඩුපාඩු වැටහී තිබෙනවා. සමානුපාතික ක්‍රමය අහෝසි කළ යුතුයි. මේ ආණ්ඩුවට තුනෙන් දෙකේ බලයක් තියෙනවා. සියලු පක්ෂ කොට්ඨාස ක්‍රමය ඉල්ලා සිටිනවා. ජනාධිපතිතුමා මේ පිළිබඳ තවමත් ක්‍රියාත්මක වි නැහැ. මෙම ක්‍රමයෙන් නුසුදුසු පුද්ගලයන් තේරී පත් වෙනවා.සිසිර ජයකොඩි මහතා (එජනිස) - සමාජයේ ගැටලු ගැන ගැඹුරුව නිරීක්ෂණය කර මන්ත්‍රීවරු වෙනුවට අද බිහිවී ඇත්තේ මළගෙවල් කරා ඇදෙන ජනයා සමඟ සිටින අයයි. කුඩු රජාලා අරක්කු මුදලාලිලා, ගණිකා මඩම්කාරයො තමන්ගෙ පන්ති නියෝජනය කරන අය මන්ත්‍රීවරු කරන්න වැඩ කරන්නෙ. විවිධ නරක සමාජවල අය පළාත් පාලන ආයතන මෙන්ම පාර්ලිමේන්තුවටත් තේරී සිටිනවා. රටේ සමාජ සංස්කෘතියේ බරපතළ ප්‍රපාතයකට ඇදවැටී තිබෙනවා.සරත් පතිරණ මහතා (ජ. වි. පෙ)- පළාත් සභා ක්‍රමය අහෝසි කළ යුතුය යන අදහස තුළ අප තවමත් සිටිනවා.පළාත් සභාව යළි 22දා රැස්වේ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310191</link>
    <topic>බුලත්සිංහල කොල්ලකෑම් නඩුවේචූදිතට වසර 55ක සිර දඬුවමක්</topic>
    <author>කළුතර මධ්‍යම සමූහ</author>
    <content>බුලත්සිංහල ඈගල්ඔය ප්‍රදේශයේ වෙළෙඳසලකට කඩා වැදී ගිනි අවි පෙන්වා මුදල් කොල්ලකෑමේ නඩුවේ පළමු විත්තිකරු අදාළ චෝදනාවට වරදකරු බව තීරණය කළ කළුතර මහාධිකරණ විනිසුරු අමල් තිලකරත්න මහතා ඔහුට බරපතළ වැඩ සහිත වසර 55ක සිර දඬුවමක් නියම කෙළේය.සිර දඬුවමට අමතරව රුපියල් 15000 දඩයක් ද අගතියට පත් පාර්ශ්වයට රුපියල් 45000 ක වන්දි මුදලක් ද ගෙවන ලෙස නියම කළ විනිසුරුවරයා දඩ හා වන්දි මුදල් නොගෙවන්නේ නම් ලිහිල් සිර දඬුවම් නියම කරන බව ද ප්‍රකාශ කළේය.1995 මාර්තු මස 27 වැනි දින බුලත්සිංහල ඈගල්ඔය දී කුලසිංහ ආරච්චිගේ ප්‍රේමසිංහ යන අයගේ වෙළෙඳසලට කඩා වැදී ගිනි අවි පෙන්වා මුදල් කොල්ලකෑම සම්බන්ධයෙන් විත්තිකරුවන් 7 දෙනකුට එරෙහිව චෝදනා නඟා නීතිපතිවරයා විසින් මේ නඩුව පවරා තිබුණි.මෙහි සෙසු විත්තිකරුවන් 6 දෙනා නඩු විභාගය ආරම්භයේදීම අදාළ චෝදනාවන්ට වරදකරුවන් බව කියා සිටි හෙයින් ඔවුනට මින් පෙර සිර දඬුවම් නියම කර තිබුණි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310192</link>
    <topic>සරුදම් අරුණැල්ල යටතේබියගම දහම් පාසල්වලට ආධාර</topic>
    <author>දෙල්ගොඩ සමූහ - සුදත් පුබුදුකීර්ති</author>
    <content>බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතාගේ සංකල්පයකට අනුව ක්‍රියාත්මක වන ‘සරුදම් අරුණැල්ල’ වැඩසටහන යටතේ බියගම මැතිවරණ කොට්ඨාසයේ දහම් පාසල් 34ක් සඳහා රුපියල් ලක්ෂය බැගින් වන චෙක්පත් ප්‍රදානය මාබිම තායි ශ්‍රී ලංකා බෞද්ධ මධ්‍යස්ථානාධිපති බියගම ශාසනාරක්ෂක බල මණ්ඩලයේ ලේඛකාධිකාරි රාස්සගල සීවලී හිමියන්ගේ ප්‍රධානත්වයෙන් එම විහාරස්ථානයේදී පැවැත්විණි.බියගම විහාරාධිපති ස්වාමීන්වහන්සේ සහ දහම් පාසල් ප්‍රධාන ආචාර්යවරුන් සහභාගි වූ මෙම උත්සවය සඳහා බස්නාහිර පළාත් සභා මන්ත්‍රී ගුණසිරි ජයනාත්, බියගම ප්‍රාදේශීය ලේකම් ඩබ්ලිව්. එච්. පුෂ්පමාලා, බියගම බෞද්ධ කටයුතු සමායෝජන නිලධාරි ඒ. එම්. ප්‍රියන්ත මහත්ම මහත්මීහු ද සහභාගි වූහ.මෙහිදී අදහස් දැක්වූ බස්නාහිර පළාත් සභා මන්ත්‍රී ගුණසිරි ජයනාත් මහතා මෙසේ පැවසීය.කිසිම පළාත් සභාවක ක්‍රියාත්මක නොවන මෙම ව්‍යාපෘතිය ප්‍රධාන ඇමති ප්‍රසන්න රණතුංග මහතා චක්‍ර ලේඛන පසෙකදා ජනාධිපතිතුමන් සමඟ එක්ව සත්භාවයෙන් මේ කටයුත්ත සිදු කරනවා.දහම් පාසල්වල අභිවෘද්ධිය සඳහා විහාරස්ථානයේ ඕනෑම කටයුත්තකට මේ මුදල යොදාගත හැකියි. මෙහි ප්‍රගතිය සොයා බලා වසර 05ක් ඉදිරියට මෙම ව්‍යාපෘතිය ක්‍රියාත්මක වනවා යැයි කීවේය.තායි ශ්‍රී ලංකා බෞද්ධ මධ්‍යස්ථානාධිපති රාස්සගල සීවලී හිමිපාණන් ද, බියගම ප්‍රාදේශීය ලේකම් ඩබ්ලිව්. එච්. පුෂ්පමාලා මහත්මියද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310193</link>
    <topic>කෑගල්ල දිස්ත්‍රික් තැපැල් නිල ඇඳුම්කාර්ය මණ්ඩල සංසද සංවත්සරයදා...</topic>
    <author>සබරගමුව සමූහ</author>
    <content>කෑගල්ල දිස්ත්‍රික්කයේ තැපැල් නිල ඇඳුම් සහිත කාර්ය මණ්ඩලයට විධිමත් පුහුණුවක් ලබාදීම ඔවුන්ගේ සහ ඔවුන්ගේ පවුල්වලට සුබසාධන හා සංවර්ධන වැඩසටහනක් ක්‍රියාත්මක කිරීම මෙම සංසදය පිහිටුවීමේ අරමුණයි.ජනාධිපතිතුමාගේ සංවර්ධන වැඩසටහනට අනුව තැපැල්පතිතුමාගේ අදහසින් දකුණු ආසියාව තුළ විශිෂ්ට තැපැල් සේවාවක් ඇතිකිරීම මෙම වැඩසටහන්වල මෙහෙවරයි.කෑගල්ල ප්‍රාදේශීය තැපැල් දිසා පාලන නිලධාරි ඩී. ස්වර්ණසිංහ මහතා කෑගල්ල දිස්ත්‍රික් තැපැල් නිල ඇඳුම් සහිත කාර්ය මණ්ඩල සංසදයේ සංවත්සර උත්සවයට සහභාගි වෙමින් පැවැසීය.කෑගල්ල ප්‍රධාන තැපැල් කාර්යාලයට අනුබද්ධ තැපැල් සේවක සුබසාධක සංගම් ශාලාවේ පැවැති මෙම උත්සවය අමතමින් තවදුරටත් අදහස් දැක්වූ තැපැල් දෙපාර්තමේන්තුවේ කෑගල්ල දිසා පාලන අධිකාරි ඩී. ස්වර්ණසිංහ මහතා මෙසේද පැවැසීය.තැපැල් දෙපාර්තමේන්තුවේ ලියුම් බෙදීම වැනි කටයුතුවලට තාවකාලික හා අනියම් සේවාවේ යෙදී සිටින නිලධාරින් කල්යාමේදී ස්ථිර සේවාවට බඳවා ගනු ලැබූවද ඔවුන්ට නියමිත පුහුණු ක්‍රමවේදයක් නෑ. අපේ බලාපොරොත්තුව එවැනි පිරිසට විධිමත් පුහුණුවක් ලබාදීමත් ඒ අයගේ සහ ඔවුන්ගේ පවුල්වල සංවර්ධන වැඩසටහනක් ක්‍රියාත්මක කිරීමයි.කෑගල්ල දිස්ත්‍රික්කයේ මේ වනවිට මේ පිරිස 500ක් පමණ ප්‍රමාණයක් සිටිනවා. කෑගල්ල දිස්ත්‍රික්කය කලාප පහකට වෙන්කර කෘත්‍යාධිකාරි සභාවක් මගින් ඔවුන්ගේ සුබසාධක කටයුතු සංවිධානය කිරීමටද සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310194</link>
    <topic>තුරුළුවී සිටි පෙම් යුවළක් දැකඅනිත්‍යය සිහිපත් කළ වියපත් කත</topic>
    <author>උඩුගම්පල බර්ටි ලයනල්</author>
    <content>ගම්පහ පුද්ගලික බස් නැවතුම වටා කැරකුන බස් රථය වේදිකාව අසල ගාල් කෙරිණි. පාසල් දරුවන්ගෙන්. මගීන්ගෙන් බස් රථය පිරී ගියේය.මල්ලිකා නම් වූ කලක් රූමත් යුවතියක්ව සිටි කාන්තාව බස් රථයේ ඉදිරිපස දොරටුවෙන් ඇතුළු වූවාය. ඇයට අසුනක් නැති බව ඇයට හැඟුණාය. සෙනග අතරින් රිංගා ගිය ඇය ආසන ඇන්ද තරයේ අල්වාගෙන රැඳුනාය.ඇයට නුදුරින් අසුනක පෙම්සුව විඳිමින් එකට තුරුළුවී යුවළක් විය. මල්ලිකා වටපිට බැලුවාය. පාසල් දරුවන් ද මේ දෙස බලමින් විලියෙන් ඇඹරෙති. මල්ලිකාට මෙය ඉවසා දරාගත නොහැකි වූවාය. යුවළ දෙසට රිංගා ගිය මල්ලිකා......“හත් දෙයියනේ....... උඹල මොකද මේ සෙනග ගොඩේ කරන්නෙ. ලජ්ජාවක් නැද්ද. පොඩ්ඩක් හිතපන් කොල්ලො, උඹ ඔය තුරුළු කරගෙන ඉන්නෙ මහා ජරා ගොඩක්. කුණු පංචස්කන්ධයක්.‍ ඔය පංචස්කන්දෙ තියෙනව දොරටු නවයක්. ඔය එක දොරටුවකින් පිටවන කුණුවලින් එක ඇල්පෙනෙත්ති තුඩක දෙයක් පරෙස්සම් කරල පස්සෙ ගන්න කියල තියාගන්න පුළුවන්ද” කියා මහ හඬින් ඇසුවාය.ලජ්ජාවට පත් පෙම් යුවළ වහා නැගිට ඉදිරියට ගොස් සීනුව නාද කර බසයෙන් බැස ගියේ ලේන්සුවලින් මුහුණු වසාගෙනය.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310195</link>
    <topic>දහම් පාසල්වල උගන්වා නැති අයත්දහම් ගුරු පත්වීම් ගන්න ඉදිරිපත්වෙලා</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>දහම් පාසල් ගුරුවරයකු වශයෙන් වසර 05 කට නොඅඩු අඛණ්ඩ සේවා කාලයක් තිබෙන බෞද්ධ ධර්මාචාර්ය විභාගය සමත් දහම් පාසල්වල ඉගැන්වීම කරන ගුරුවරුන් අතරින් 1000 ක් රජයේ පාසල්වල බුද්ධාගම ඉගැන්වීම සඳහා බඳවා ගැනීමේ සම්මුඛ පරීක්ෂණ පළාත් අධ්‍යාපන කාර්යාලවල සිදු කෙරෙමින් පවතී.මෙම ගුරුවරුන් බඳවා ගනු ලබන්නේ අධ්‍යාපන අමාත්‍යාංශයේ ලේකම්වරයා විසින් නිකුත් කළ ගැසට් නිවේදනයට අනුකූලව ප්‍රසිද්ධ විභාගයක් පවත්වා එම ලිඛිත පරීක්ෂණයෙන් ඉහළම ලකුණු ලබා ගත් අය අතුරෙන් සම්මුඛ පරීක්ෂණයක් පවත්වා තෝරා ගත් අය පමණි. මෙම විභාගයට පෙනී සිටිය හැක්කේ වසර 05 කට නොඅඩු අඛණ්ඩ සේවා කාලයක් ඇති දහම් පාසල් ගුරුභවතුන් අතුරෙනි.ගැසට් නිවේදනයට අනුකූලව වසර 05කට නොඅඩු සේවා කාලයක් තිබෙන ධර්මාචාර්ය විභාගය සමත් අය මෙන්ම එක් දිනක්වත් දහම් පාසලක ඉගැන්වීම නොකළ විශාල පිරිසක් දහම් පාසල් පවත්වාගෙන යන විහාරාධිපතිවරුන්ගේ ලිපි ලබාගෙන විභාගයට ඉදිරිපත්වී සමත්වී මේ දිනවල පැවැත්වෙන සම්මුඛ පරීක්ෂණ සඳහා කැඳවීම් ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310196</link>
    <topic>පොල්ගස්ඕවිට නගරය හැමදාමඅඩුපාඩුවලින් පිරිලා: බලධාරීන්ට වගක් නෑ</topic>
    <author>පොල්ගස්ඕවිට සමූහ එස්. පන්නිල</author>
    <content>දක්ෂිණ ලංකා අධිවේගී මාර්ගයේ කහතුඩුව පිවිසුමට හූ හඬ ඇසෙන මානයේ පිහිටි පොල්ගස්ඕවිට මංසන්ධියෙන් තවමත් දිස්වන්නේ පැරැණි කඩමණ්ඩියක සේයාවකි. එහි කිසිම දියුණුවක් නැත. කොළඹ - හොරණ ප්‍රධාන බස්රථ මාර්ගයේ වැදගත් මංසන්ධියක් වන පොල්ගස්ඕවිට ඓතිහාසික වටිනාකමකින් ද යුක්තය.කෝට්ටේ රාජධානි සමයේ සිට මේ පෙදෙස ජනාකීර්ණව පවතින්නට ඇතැයි ප්‍රධානතම සාක්ෂිය වනුයේ කෝට්ටේ සිට රයිගම් රාජධානිය හා වීදාගම රජමහා විහාරයට යන පාර ‍ෙම් ඔස්සේ වැටී තිබීමයි.පොල්ගස්ඕවිට උප නගරයක් ලෙස වැඩිදියුණු කිරීමේ සංවර්ධන සැලැස්ම හෝමාගම ප්‍රාදේශීය සභාව උත්සවාකාරයෙන් සම්මත කරනු ලැබුවද අදටත් එය හමස් පෙට්ටියේය. පාලන මධ්‍යස්ථානය හෝමාගම වීම නිසාදෝ එහි දකුණු කෙළවරේ පිහිටි මේ ප්‍රදේශයට වැඩි අවධානයක් යොමු වන බවක් නොපෙනේ.මත්තේගොඩ, කහතුඩුව, කැස්බෑව හා බණ්ඩාරගම මැදි කර ගත් පොල්ගස්ඕවිට නගරයේ අද වනවිටත් අඩුපාඩු රැසක් ඇත.සුළු වැස්සකටත් වතුරින් යට වන මංසන්ධියේ ජලය බැස යන කානු පද්ධතියක් නැත. වැසි නතර වී දින දෙක තුනක් යනතුරුම මඟ දෙපස මඩ ගොහොරුවකි. බස් නැවතුම් පළවල් ඇතත් අව්වට වැස්සට සෙවණ දෙන මගී ආවරණ නොමැත. හොරණ නැවතුම කඩපිලක පවත්නා අතර කොළඹ නැවතුම නිවාස ගේට්ටුවකි. කොට්ටාව නැවතුම වනුයේ ඉන්ධන පිරවුම් හල් පරිශ්‍රයයි.තැපැල් කාර්යාලයක් ඇතත් පහසුකම් ප්‍රමාණවත් නැත. මංසන්ධිය දෙපස ආවරණය නොවූ වළවල්ය.මාර්ගය පටුවීම නිසා නිතර දෙවේලේ මාර්ග තදබදය පවතී. සීයක් දෙසීයක් නිතර රැස්වන නමුදු පාවිච්චි කළ හැකි වැසිකිළියක් හෝ ජල පහසුකම් නොමැත. කඩහිමියන් පවා ජලය ලබා ගන්නේ පන්සලේ ළිඳට පින්සිදු වන්නටය.නගරය ආසන්නයේ ඇත්තේ නාම පුවරුවට පමණක් සීමා වූ දිසා රෝහලකි. රුධිර පරීක්ෂා කිරීම්, රෝග නිශ්චය කර ගැනීම් පහසුකම් නැත. හදිසි මරණයක් වුවහොත් දේහය තබා ගැනීමට දකුණු කොළඹට හෝ හෝමාගමට ගෙන යා යුතුය.පොල්ගස්ඕවිට ද අයත් වනසේ පොකුණුවිට සිට කැස්බෑව දක්වා කි.මී. 15ක පමණ මාර්ග සංවර්ධන වැඩ පිළිවෙළකට ඉඩම් අත්පත් කරගෙන ගැසට් පත්‍ර පවා නිකුත් කර ඇතත් තවමත් වැඩ අරඹා නැත. බණ්ඩාරගම, කිදෙල්පිටිය දක්වා ඇති වෙළකුඹුර මාර්ගය පළල් කරනුයේ මැතිවරණ වේදිකාවල දී පමණකි. එම මාර්ගයේ මසකට වාහන හතරක් පහක් ගිලා බැස තිබීම දැන් සාමාන්‍ය සිදුවීමක්ව පවතී. අතුරු මාර්ගයන්හී පවත්නා වළවල් නිසා මගීහුද, වාහන හිමියෝද දැඩි ලෙස පීඩා විඳිති.ඔළුපට්ටාව වෙල්යායේ සිට ජලය බස්නා එල්ලෙම්බුව ඇළ මාර්ගය වසර හතළිහක් තිස්සේ පිළිසකර කර නැත. වෙල් ආත්තා, දං, බෝවිටියා පොල්ගස් තරමට වැවී ඇති නිසා ඒ ආශ්‍රිත කුඹුරු අක්කර සියයක් පමණ අඩ සියවසක් පුරා පුරන්ව පවතී.ආසන්නයේ පවත්නා කැස්බෑව නගරය මේ දිනවල සංවර්ධනය වෙමින් පවතී. පොල්ගස්ඕවිට එසේ නොවන්නේ සැලසුම්වලට බාලගිරි දෝෂය වැලඳී ඇති නිසාදැයි ප්‍රදේශවාසීහු විමසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=r1310197</link>
    <topic>කුලී ගමනක් යන මුවාවෙන් ත්‍රිරෝද රථරියැදු‍රකුගේ රන් මාලය කොල්ලකාලා</topic>
    <author>කළුතර මධ්‍යම සමූහ</author>
    <content>ත්‍රිරෝද රථයකින් කුලී ගමනක් යන මුවාවෙන් එහි රියැදුරුගේ බෙල්ලට නියනක් තබා මරණ තර්ජන කර ඔහු පැළඳ සිටි රුපියල් 22800/-ක් වටිනා රන් මාලය හා රුපියල් 700/-ක මුදලක් කොල්ලකා පලා ගිය බව කියන සැකකරුවන් දෙදෙනෙකු අත්අඩංගුවට ගැනීම සඳහා උතුරු කළුතර පොලිසිය පරීක්ෂණ ආරම්භ කොට ඇත.මොරටුවේ සිට ත්‍රිරෝද රථයෙන් පැමිණි සැකකරුවන් කළුතර බන්ධනාගාරය ආසන්නයේ දී මේ කොල්ලය සිදු කර පලා ගිය බවට මොරටුව කටුකුරුන්ද පදිංචිකරුවකු වූ එස්. ක්‍රිෂ්නන් යන අය පොලිසියට කළ පැමිණිල්ලේ සඳහන් වේ.උතුරු කළුතර පොලිස් ස්ථානාධිපති පොලිස් පරීක්ෂක ප්‍රශාන් ද සිල්වා මහතාගේ උපදෙස් මත අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි මහතා මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310191</link>
    <topic>ජාතික නෙට්බෝල් ශූරතාවලියඅද-හෙට මාතර උයන්වත්තේ දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනය මහජන බැංකුවේ අනුග්‍රහයෙන් සංවිධාන කරන ජාතික නෙට්බෝල් ශූරතාවලිය අද සහ හෙට මාතර උයන්වත්ත ක්‍රීඩා පිටියේදී පැවැත්වෙයි. ජාතික නෙට්බෝල් ශූරතාවලියක් මාතරදී පැවැත්වෙන පළමු අවස්ථාව මෙයවන අතර තරගාවලියට කණ්ඩයම් 25කට වැඩි සංඛ්‍යාවක් එක්වනු ඇතැයි අපේක්ෂා කෙරේ.පසුගිය වසරේදී ජාතික නෙට්බෝල් ශූරතාවලිය නොපැවැත්වුණි. 2011දී වෙළෙඳ සේවා කණ්ඩායම් නියෝජනය කළ සෙලාන් බැංකුව ශූරතාව දිනාගත් අතර හැටන් නැෂනල් බැංකුවට අනුශූරතාව හිමිවිය. එහිදී ශූරතාව දිනාගත් සෙලාන් බැංකු පිලට ආසියාවේ උසම ක්‍රීඩිකාව වන තර්ජනී සිවලිංගම් ක්‍රීඩා කළ අතර මෙවරද ඇය එම කණ්ඩායම නි‍යෝජනය කරමින් තරග බිමට පිවිසෙයි.පසුගිය වසරේ අනුශූරතාව දිනාගත් හැටන් නැෂනල් බැකු පිලට ක්‍රීඩා කළ ශ්‍රී ලංකා නෙට්බෝල් පිලේ නායිකා ගයාත්‍රී ලංකාතිලක මෙවර එම කණ්ඩාමට ‍ක්‍රීඩා නොකරයි. ඇය නෙට්බෝල් ක්‍රීඩාවෙන් සමුගෙන විදේශගතව සිටීම එයට හේතුව වේ.පසුගියදා ශ්‍රී ලංකා නෙට්බෝල් සංචිතයට තෝරාගත් ක්‍රීඩිකාවන් විසිදෙදෙනාගෙන් බොහෝ දෙනකු ජාතික තරගාවලියට එක්වන හෙයින් ඔවුන්ගේ ක්‍රීඩා විලාශය අධීක්ෂණය කිරීමද මෙහිදී සිදු කෙරේ.ඒ වෙනුවෙන්ම ජාතික නෙට්බෝල් තේරීම් කමිටු සාමාජිකාවන් අද සහ හෙට මාතර උයන්වත්ත ක්‍රීඩාංගණයට පැමිණෙන බව නෙට්බෝල් සම්මේලනයේ මාධ්‍ය ප්‍රකාශිකා යමුනා සඳමාලී මහත්මිය ‘දිනමිණ’ට පැවැසුවාය.සිංගප්පූරුවේ පැවැත්වෙන නේෂන් කප් නෙට්බෝල් තරගාවලියට සහභාගීවන ශ්‍රී ලංකා පිලේ අවසන් තෝරා ගැනීම නොවැම්බර් මුල් සතියේ පැවැත්වෙන හෙයින් මෙවර ජාතික ශූරතාවලිය ඉතා වැදගත් බවද ඇය සඳහන් කළාය.ජාතික නෙට්බෝල් ශූරතාවලියේ සමාරම්භක උළෙලට තැපැල් නියෝජ්‍ය ඇමැති සනත් ජයසූරිය මහතා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සහභාගී වේ.ජාතික නෙට්බෝල් ශූරතාවලියට සහභාගීවන කණ්ඩායම් මෙසේය.රාජ්‍ය සේවා, ක්‍රීඩා භූමි, බස්නාහිර පළාත්, ගම්පහ, වෙළෙඳ සේවා, ජනසතු සේවා, මාතර, ශ්‍රී ලංකා පාසල්, මොනරාගල, බදුල්ල, කොළඹ, කළුතර, මහවැලි, මහනුවර, වෙන්නප්පුව, අනුරාධපුරය, වව්නියාව, පොළොන්නරුව, නුවරඑළිය, මාතලේ, ගාල්ල, හම්බන්තොට, කැගල්ල, කිළිනොච්චිය, මන්නාරම, යාපනය, රත්නපුර.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310192</link>
    <topic>ඉන්දු-ශ්‍රී ලංකා ආබාධිතයන්ගේ වොලිබෝල් හෙට සිට</topic>
    <author/>
    <content>ඉන්දියාවේ බිහාර් ප්‍රාන්ත අබාධිත ක්‍රීඩා හා සුභසාධන ආයතනය ප්‍රථම වරට සංවිධාන කරන ඉන්දු-ලංකා සාම අබාධිත වොලිබෝල් තරගාවලිය හෙට (20) සිට 27 දක්වා ඉන්දියාවේ බුද්ධගයා නගරයේදී පැවැත්වේ.තරගාවලිය සඳහා මෙවර ජාතික ආබාධිත තරගාවලියේදී වාඩිවී සිට වෙරළ වොලිබෝල් ශූරතාව හා වාඩිවී සිට ක්‍රීඩා කිරීමේ ගෘහස්ථ වොලිබෝල් අනුශූරතාව දිනාගත් රණවිරු සේවා අධිකාරියේ පිරිමි කණ්ඩායමද, කාන්තා අංශයෙන් ජාතික අබාධිත වාඩිවී සිට ක්‍රීඩා කිරීමේ ගෘහස්ථ ශූරතාව හා අනුශූරතාව දිනාගත් කණ්ඩායම්වලින් දැනට ජාතික සංචිතයට ඇතුළත් ක්‍රීඩිකාවන්ද එක්වීමට නියමිතය.ඒ අනුව ක්‍රීඩයන් 13ක් ක්‍රීඩිකාවන් 13ක් හා නිලධාරීන් තිදෙනෙක් මේ සඳහා සහභාගී වෙති.කාන්තා කණ්ඩායමට සිවිල් ක්‍රීඩිකාවන් මෙන්ම යුධ හමුදා හා එල්.ටී.ටී.ඊ සංවිධානයේ සිටි අයද එක්ව සිටීම විශේෂත්වයකි.තරගාවලියට සහභාගීවන පිරිමි කණ්ඩායම- ඩබ්.එම්.ජයවීර කුමාරතුංග (නායක), ඩබ්.ඒ.ඒ.උදය කුමාර, ඩී.එස්.ඩී ද සොයිසා, ඩී.එම්.කුලසූරිය, ආර්.එස්.එම්.එන්.රාජකරුණා, අයි.එම්.ඒ.දිසානායක, එන්.එස්.එම්.නිශාන්ත, ජේ.එම්.අතුල කුමාර, ඩබ්.ඩ්.ඒ.ප්‍රනාන්දු, පී.එම්.පී.චන්ද්‍රසිරි, එච්.එම්.එන්.බණ්ඩාර, එච්.එම්.ආර්.හේරත්, එච්.එම්.එච්.බී.හේරත්කාන්තා කණ්ඩායම- කේ.කාංචනා ප්‍රදීපා ද සිල්වා (නායිකා), ජේ.ඒ.තිසාරා ජයසිංහ, ඩබ්.එම්.ඩී.ඩී.චන්ද්‍රතිලක, එස්.ඒ.නිල්මිණි, ආර්.ඒ.ඩී.එම්.ඩී.නෙරංජලා රණසිංහ, එස්.ඩබ්.එන්.එම්.ලෙ‍ව්ලේ, ආර්.ජී.කාන්ති, නිලූකා දමයන්ති, කේ.රංජනී පුෂ්පකුමාරි, කේ.ඒ.ආර්.චන්ද්‍රිකා, පී.මලර්විලී, ඒ.ඇනීටා, ශ්‍රීයානි දිසානායකනිලධාරීන්- කේ.වික්‍රමසිංහ (කළමනාකරු හා ප්‍රධාන පුහුණුකරු), සුමිත් ප්‍රියන්ත පෙරේරා (පුහුණුකරු), ජී.ආර්.ක්‍රිෂානියා (කාන්තා සහය පුහුණුකාරිනි).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310193</link>
    <topic>ලේවැල්ල පාපන්දු ජය ඩී.එස් ට හා අම්පිටියට</topic>
    <author>මහනුවර ක්‍රීඩා විශේෂ</author>
    <content>ලේවැල්ල පාපන්දු ක්‍රීඩා සමාජය සංවිධාන කළ අවු.13න් පහළ පාපන්දු තරගාවලියේ ශූරතාව හිමිකර ගැනීමට මහනුවර ඩී.එස්.සේනානායක විදුහල සමත්වු අතර 15න් පහළ ශූරතාව අම්පිටිය බෙරවට්ස් විසින් හිමිකර ගත්තේය.13න් පහළ අවසන් තරගයේදී ඩී.එස්.පිල හමුවේ ගෝල් 2-1ක පරාජයක් අම්පිටිය බෙරවට්ස් පිලට අත්විය. 15න් පහළ අවසන් තරගයේදී බෙරවට්ස් පිල ගෝල් 2-1ක ජයක් හිමිකර ගත්තේ ලේවැල්ල පිල පරාජයට පත්කරමිණි.තරගාවලිය ලේවැල්ල නාගරික ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310194</link>
    <topic>සරේසය සමාජික ක්‍රිකට්</topic>
    <author/>
    <content>රුවන්වැල්ල මත්තමගොඩ සරේ ක්‍රීඩා සමාජය සංවිධාන කරන සැහැල්ලු පන්දු ක්‍රිකට් තරගාවලිය ‍අද (19) සහ හෙට (20) දෙදින මත්තමගොඩ රත්නාවලී විදුහල් ක්‍රීඩාපිටියේදී පැවැත්වේ.විදුලිසංදේශ හා තොරතුරු තාක්ෂණ ඇමැති රංජිත් සියඹලාපිටිය, සබරගමු පළාත් සභා මන්ත්‍රිනි වත්සලා පද්මසිරි යන මහත්ම මහත්මීහු ඇතුළු පිරිසක් මේ සඳහා අනුග්‍රාහකත්වය ලබාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310195</link>
    <topic>‘ඩයලොග් සෙරන්ඩිබ්’ කුසලාන තුන්කොන් රගර්ඉදිරියේ දී පුංචි ලෝක කුසලාන තරගාවලියක් වේවි</topic>
    <author>ෆවුස් මොහොමඩ්</author>
    <content>අන්තර් ජාතික රගර් සංගමයේ අනුමැතිය යටතේ ශ්‍රී ලංකා රගර් සංගමය මගින් සංවිධානය කරනු ලබන ‘ඩයලොග් සෙරන්ඩිබ්’ කුසලාන තුන්කොන් රගර් තරගාවලිය ඉදිරියේදී ලෝක කුසලාන තරගාවලියට පමණක් දෙවැනි වූ ‘මිනි වර්ල්ඩ් කප්’ තරගාවලියක් බවට පත් කරන බව රගර් සංගමයේ සභාපති අසංග සෙනෙවිරත්න මහතා ප්‍රකාශ කළේය.‘ලෝක රගර් සිතියමේ ඉතා වැදගත් ස්ථානයක් ශ්‍රී ලංකාවට හිමිකර දෙන මෙම තරගාවලිය ඉදිරියේ දී තවත් පුළුල් කරමින් අන්තර් ජාතික කණ්ඩායම් 12-16ක් අතර සංඛ්‍යාවක් තරග වදින පුංචි ලෝක කුසලානයක් බවට පත් කරන්නයි අපේ බලාපොරොත්තුව. ඒ සඳහා මේ තමයි සුදුසුම කාලය. මේ වනවිට අපේ රටේ රගර් ක්‍රීඩාව ඉහළ තලයකයි තිබෙන්නේ. ඉදිරියේදී එය ක්‍රිකට් ක්‍රීඩාවත් අභිබවා යන ජනප්‍රියත්වයක් ලබා ගනීවි යැයි අපි විශ්වාස කරනවා’ සෙනෙවිරත්න මහතා කීවේය.රගර් සභාපතිවරයා මේ අදහස් පළ කළේ සෙරන්ඩිබ් කුසලාන රගර් තරගාවලියේ ප්‍රධාන අනුග්‍රාහකයා ලෙස ඩයලොග් සමාගම ඉදිරිපත්වීම සම්බන්ධව පසුගියදා හැව්ලොක්ස් ක්‍රීඩා මණ්ඩපයේ පැවැති මාධ්‍ය හමුවේදීය.2019 වසරේ ජපානයේ පැවැත්වෙන ලෝක කුසලාන රගර් තරගාවලිය ඉලක්ක කරමින් ජාත්‍යන්තර් රගර් සංගමය මගින් ආසියානු කලාපයේ මෙවැනි තරගාවලියක් පැවැත්වීමට ශ්‍රී ලංකාව තෝරා ගැනීම මෙරට රගර් ක්‍රීඩාවේ අභිවෘද්ධියට කදිම සාධකයක් බවත් ඒ මහතා පැවැසීය.1998 වසරේ මැලේසියාවේ පැවැති පොදු රාජ්‍ය මණ්ඩලයීය ක්‍රීඩා උළෙල නියෝජනය කළ ශ්‍රී ලංකා කණ්ඩායමට අනුග්‍රාහකත්වය ලබාදෙමින් පළමුවරට ක්‍රීඩාවට අවතීර්ණ වූ ඩයලොග් සමාගම මේ වනවිට ජාතික රගර් කණ්ඩායමේ නිල අනුග්‍රාහකයා ද වේ. එමෙන්ම ජාතික ක්‍රිකට් කණ්ඩායමේ නිල අනුග්‍රාහකයා ලෙසත් ඩයලොග් සමාගම කටයුතු කරයි.තරගාවලියට එක්වන ශ්‍රී ලංකා කණ්ඩායම පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් තරග වදියි. ඒ සඳහා සහභාගිවන ශ්‍රී ලංකා පිල ඉදිරියේ දි නම් කිරීමට නියමිතය.ලබන 26 වැනිදා සිට පුරා දින තුනක් කොළඹ තුරඟ තරග පිටියේ විදුලි ආලෝකධාරා මැද පැවැත්වීමට නියමිත මේ ඓතිහාසික රගර් තරගාවලියට යුරෝපය නියෝජනය කරමින් පෝලන්තය ද, අප්‍රිකාව නියෝජනය කරමින් මැඩගස්කර් පිල ද සහභාගි වෙති. පෝලන්ත කණ්ඩායම ලෝක රගර් ශ්‍රේණිගත කිරීම්වල 28වැනි ස්ථානයේ පසුවන අතර ශ්‍රී ලංකාව 39වැනි ස්ථානයෙත්, මැඩගස්කර් පිල 44වැනි ස්ථානයෙත් පසුවෙති. ලබන වසරේ ආසියානු ‘ෆයිව් නේෂන්ස්’ පළමු කොටසින් තරග වදින ශ්‍රී ලංකා කණ්ඩායමට මේ තරගාවලිය පෙර සූදානම් තරගාවලියක් ලෙස හැඳින්විය හැකිය.තරගාවලියට සමගාමීව විවිධ සැණකෙළි හා සංදර්ශන ද පැවැත්වීමට කටයුතු යොදා ඇති අතර තුරඟ තරග පිටියේ නරඹන්නන් 9000කට අසුන් ගැනීමේ පහසුකම් ද සලසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310196</link>
    <topic>ජාතික චෙස් ශූරතාව යළිත්ඉසුරුට</topic>
    <author/>
    <content>39 වැනි ජාතික චෙස් තරගාවලියේ ශූරතාව හිමිකර ගැනීමට නාවික හමුදාවේ ඉසුරු අලහකෝන් සමත්විය.ඉසුරු අලහකෝන් ක්‍රීඩා කළ තරග වට 13කදී ලකුණු 8.5ක් ලබාගැනීමට සමත්වු අතර ඔහු ශූරතාව දිනාගත් දෙවැනි අවස්ථාව මෙයවිය.අවසන් පූර්ව වටයේදී මෙරට ප්‍රවීණ චෙස් ක්‍රීඩකයන් වන ප්‍රසන්න කුරුකුලසුරිය හා පී.සී.අනුරුද්ධට ප්‍රබල අභි‍යෝගයක් එල්ල කිරීමට ඉසුරුට හැකිවිණි.ක්‍රීඩා සමාජ රැසකින් ක්‍රීඩක ක්‍රීඩිකාවන් එක්වු තරගාවලිය පසුගියදා කොළඹ ක්‍රීඩා විද්‍යායතනයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310197</link>
    <topic>රාජකීය-තෝමස් වෝටර් පෝලෝ අද</topic>
    <author/>
    <content>කොළඹ රාජකීය හා ගල්කිස්ස සාන්ත තෝමස් අතර වෝටර් පෝලෝ තරගය අද කොළඹ සුගතදාස පිහිනුම් තටාකයේදී පැවැත්වේ.වාර්ෂිකව පැවැත්වෙන මේ තරගාවලිය මෙවර 23වැනි වරට පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310198</link>
    <topic>ගුරුකුලයට කඩුලු 7ක ජයක්</topic>
    <author>කැලණිය සමූහ</author>
    <content>වෙන්නප්පුව ජෝශප් වාස් විදුහල සමග පැවැති අවුරුදු 19න් පහළ ක්‍රිකට් තරගයෙන් කඩුලු 7ක ජයක් හිමිකර ගැනීමට කැලණිය ගුරුකුල විදුහල් පිල සමත්විය.වෙන්නප්පුවේදී පැවැති තරගයේ ජෝශප් වාස් පළමු ඉනිම ලකුණු 173ක් හා දෙවැනි ඉනිමට ලකුණු 145ක් රැස් කළේය. ගුරුකුල පළමු ඉනිමේදී ලකුණු 129කට දැවී ගියේය. තරගය ජයගැනීමට දෙවැනි ඉනිමේදී හිමිවු ලකුණු 190ක ඉලක්කය කඩුලු 3ක් පමණක් දැවී තිබියදී සපුරාලිමට ගුරුකුල පිලට හැකිවිය.ජෝශප් පළමු ඉනිම-173 මධුසංඛ කුමාර 38 (රොෂාන් අනුරුද්ධ 66/3) සහ දෙවැනි ඉනිම-145 (හෂාන් දුමිඳු 29/3, ජයමාල් වන්නිආරච්චි 36/3)ගුරුකුල පළමු ඉනිම-129 නාමල් පැතුම් 45 (සමින්ද දීමන්ත 28/5, දුලංජන ප්‍රනාන්දු 54/3) සහ දෙවැනි ඉනිම-193/3 ශෂින් දිල්රංග 80, හෂාන් දුමිඳු 60.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s1310199</link>
    <topic>පාණදුර රාජකීයට ජය</topic>
    <author>ඩිල්වින් මෙන්ඩිස්</author>
    <content>පාණදුර රාජකීය විදුහල සහ කොළඹ ලුම්බිණි විදුහල අතර පාණදුරදී පැවැති අවු.13න් පහළ අන්තර්පාසල් ක්‍රිකට් තරගයෙන් පළමු ඉනිමේ ජයක් හිමිකර ගැනීමට රාජකීය විදුහල සමත්විය.ලුම්බිණි විදුහල පළමුව පන්දුවට පහරදෙමින් ලකුණු 90කට දැවී ගිය අතර රාජකීය විදුහල පළමු ඉනිම සඳහා කඩුලු 5කට ලකුණු 224ක් රැස් කළේය.ලුම්බිණි-90 පී.එච්.චමෝද්‍යය 20, (සමිඳු ගජවිරු 25/5, චමත් ආරියවික්‍රම 21/3, එරාන් හන්සමාල් 0/2)රාජකීය-224/5 සෙහාන් දිල්ශාන් 62, දිලින සුභාරක 55, ඉසුරු මධුෂාන් 52 (කේ.මධුවන්ත 42/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=s13101910</link>
    <topic>සමස්ත ලංකා පාසල් වොලිබෝල් ශූරතා වෙන්නප්පුව ජෝශප් වාස් විදුහලට</topic>
    <author/>
    <content>සමස්ත ලංකා පාසල් වොලිබෝල් තරගාවලියේ 15න් පහළ හා 17න් පහළ ශූරතා දෙකම වෙන්නප්පුව ජෝශප් වාස් විදුහලට හිමිවිය. එම ශූරතා දිනාගත් කණ්ඩයම් දෙක ඡායාරූපවල සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=f1310191</link>
    <topic>ලැබුණ වගකීම හරියටම ඉටු කරනවා</topic>
    <author>සාකච්ඡා කෙළේ සුගතපාල මැන්දිස්</author>
    <content>දේශපාලන ගමන් මඟ ආපහු හරවන්න බැරි විදියට බොහොම වේගයෙන් ගලා ගෙන යනවා මුළු රට ම හම්බන්තොට දක්වා. මුළු රටම ගමන් කරන්නේ හම්බන්තොට දිහාවට යි. රාජපක්‍ෂ පරපුර හොයාගෙන. මං හිතන්නෙ පේදුරුතුඩුව පැත්ත එහෙම වේවිය කියා.පේදුරුතුඩුව අපට පැහැදිළි ජයග්‍රහණයක් තියෙනවා නේ... ද්‍රවිඩ සම්බවයක් තියෙන ජනතාව ගෙන් යුක්ත උතුරු පළාත තුවක්කු බෝම්බ අරන් වෙඩි තිය තිය හිටපු පිරිසක ගෙන් යුක්ත වුණා නේ. අපේ හමුදාවට පහර දීපු පළාතක අය සාමකාමී මාවතේ ඡන්ද පොළට එක්ක ගියා නේ.සර්වජන ඡන්දය කෙරෙහි විශ්වාසය තියල ඒ පළාතේ ජනතාව ඡන්දපොළට ගෙනිච්චේ ජනාධිපතිතුමා. අවුරුදු තිහකට පස්සේ. ඒකම ඇති ඒ ජයග්‍රහණයට. මෙතැන දිනන්නේ කවුරුන්ද කියන එක නෙවෙයි කාරණය. ඔවුන් ප්‍රජාත්නත්‍රවාදී පිළිවෙතකට අනුගත කිරීම... මොන තරම් වටිනා දෙයක් ද? ඒක මහ විශාල ජයග්‍රහණයක්.ඔවුන් ඔවුන්ට ගැළපෙන මහ ඇමැතිවරයෙක් පත් කරන් සිටිනවා. ආණ්ඩුව හැටියට උතුරේ මහ ඇමතිවරයාට පූර්ණ සහාය දෙන්න තීන්දු කරලා තියෙනවා. ඒ මහ ඇමතිවරයා උතුරෙ තියෙන වැඩ කරගෙන යාවි.අවශේෂ පළාත්වල දේශපාලන තත්ත්වය ගැන කියුවොත් ඒ සියල්ල එක්සත් ජනතා නිදහස් සන්ධානය දිනා ගෙන හමාර යි. සන්ධානයට අහිමිවෙලා තියෙන්නේ කොළම සුළුතරයක් හැර අනෙක් සියල්ල ම මුළු රටම ජයග්‍රහණය කරලා ඉවරයි.පැහැදිලිව ම විශ්වාසයක් ජනතාවට තියෙන්නේ ජනාධිපතිතුමා ගැන විතරයි. මමත් නියෝජ්‍ය ඇමතිවරයෙක් හැටියට පහුගිය 10 වැනි දා පත්වුණේ මේ දක්වා ආ ගමන් ම‍ෙඟ් ශ්‍රී ලංකා නිදහස් පක්‍ෂය ගැන විශ්වාසය තියෙනවා වගේ ම ජනාධිපතිතුමා විතරයි විශ්වාස වෙන කිසි කෙනෙක් විශ්වාස නෑ. ඒ විශ්වාසය තහවුරු කර ගන්න කවුරුවත් වැඩ කරලත් නෑ.ඉතිහාසය ගත්තා ම ඒ ඒ පක්‍ෂවල හිටියා නායකයාට සමාන විදියේ දහ දෙනෙක් පාළොස් දෙනෙක් වගේ. සමානව විශ්වාසය තිබිය හැකි. අද එහෙම කවුරුන්වත් නෑ. ජනාධිපති තුමා කෙරෙහි විතරයි විශ්වාසය තියෙන්නේ. එහෙම යම් තරමක හෝ විශ්වාසයක් තියෙනවා නම් කථානායක තුමා, බැසිල් රාජපක්‍ෂ ආර්ථික සංවර්ධන ඇමති තුමාත්. එච්චරයි.ඔව් එහෙම ගැටලුවක් තියෙනවා. ඒ ගැටලුවට අපි උත්තර හොයන්න ඕනෑ.. බඩු මිල කියන එක නම් අඩු කරන්න වෙන්නේ නෑ.නියෝජ්‍ය ඇමැතිවරුන් තිස් හතයි ඇමතිවරුන් විශාල ප්‍රමාණයක් ඉන්නවා.. හැබැයි ඉතින් වැඩත් කෙරෙනවා. නැත්තේ නෑ..නමුත් දේශපාලන වැඩ කරන්නේ නෑ. සංවර්ධනය පැත්තෙන් බැලුවොත් මෙච්චර වැඩ කරපු ආණ්ඩුවක් නැහැ මේ රටේ බිහිවුණේ. වැරැද්ද දේශපාලනය කරන්නේ නෑ..ශ්‍රී ලංකා නිදහස් පක්‍ෂය කියන එක ගොඩනඟන්න නිකං බෑ. ඒකට ඕනෑ මනා පෞරුෂයකින් හෙබි නායකයෝ. එහෙම කට්ටියයි නැත්තේ. රටේ සංවර්ධනය කරනවා.මං මා සතු වැඩ කොටස ඉතාම හොඳින් පැහැදිලිව ම කරනවා.අනිත් දිස්ත්‍රික්කවල සමහර තැන්වල කෙරෙන්නේ නෑ. නමුත් ගාල්ලෙ මිනිස්සුනං කියන්නේ ගාල්ල දිස්ත්‍රිකකයටත් කවුරුන්වත් නෑ කියා. බලමු ඒක. සම්පූර්ණ කරලා පෙන්නවා අපි.මේ අමාත්‍යාංශය ලැබුණා කියා මට ලොකු දෙයක් ලැබිලා නෑ. නමුත් පොඩි ධෛර්යයක් තියෙනවා ජනාධිපතිතුමා විශ්වාසය නිසා. දැන් එතුමා මා කෙරෙහි යළි විශ්වාසය තහවුරු කරලා තියෙනවා මං ගැන. ජනාධිපතිවරයා අගමැති සේ සිටිය දී චන්ද්‍රිකා මැතිනිය ඔහුට පැවරුවේ මහා මාර්ග. එයින් ඔහුට කරන්න කිසිවක් තුබුණේ නෑ. ජාතික මාර්ග පද්ධතිය නේ.. නමුත් ඔහු ඉතා නිර්මාණශීලීව ජනතාව අතරට යන්න බිහිකළා ‘මගනැගුම” නමැති ආයතනය.. වැඩක් කරන්න නම් එවන් නිර්මාණශීලී…යක් ඇතිව කටයුතු කරන්තමයි ජනතාව අතරට ගියේ.ඇත්තටම අපි ගාල්ල දිස්ත්‍රික්කයට බලපාන දේ තමයි වැඩිම ආර්ථිකය තියෙන්නේ කුරුඳූ. නමුත් හොඳ කුරුඳූ කම්හලක් නෑ ගාල්ල දිස්ත්‍රික්කයේ. ඉතින් ඒවාට අවශ්‍යය ආයෝජකයො හොයලා.. ඇමතිතුමා එක්ක සාකච්ඡාවක් කළා මම්. එතුමා මට දකුණේ වැඩ ටික භාර ගන්න කියලා ආරාධනා කළා. එතුමා එක්ක සමස්ත රටේ ම කටයුතුවලටත් සම්බන්ධ වෙන්නැ යි කියා ඇරයුම් කළා. ඉතින් මං විශ්වාස කරනවා මේ අමාත්‍යාංශය හරහා යම් වැඩක් කරන්නට හොඳ අඩිතාලමක් ඇති කරගත හැකි බව. එතුමා පෙන්වා දුන් යම් යම් දේවල් දිහා ගැඹුරින් හදාරා සුළු අපනයන භෝග සංවර්ධනයට ජනතාව පෙළඹුවොත් අපට ජනතාව ගේ සාක්කුවට දැනෙන යමක් කරන්නට තමයි අපේක්‍ෂා කරන්නේ. ඉතින් අපි බලමු හෙට දවස වෙනුවෙන් අද කළ හැකි දේවල් ගැන. ඒ වගේ ම මං මෙතැන දි අපි හොඳ දෙයක් කරන කොට ඒ කෙරෙහි ජනතාව දැනුම්වත් කරන්නට විද්‍යුත් මෙන්ම මුද්‍රිත මාධ්‍ය පැත්තෙනුත් උදව් කරන්න කියා මං බොහොම කාරුණිකව ඉල්ලනවා..මොකද අපට වැරදුණු තැන් පෙන්වා දෙනවා මෙන් ම අපෙන් රටට ජනතා යහපත තකා කරනා දේ ගැනත් ඔබේ පාඨකයන් ගේ දැනුවත්කම වඩා වැදගත් වේවි.ගම්මිරිස්, සාදික්කා, වසාවාසි වැනි දේ මෙන්ම පැඟිරි හා කුළුබඩු නිශ්පාදනයට ජනතාව දිරිමත් කරන්නට ඇමතිතුමා එක්ක අපට යම් වැඩක් කළ හැකි වේවි. එයින් රටට අවශ්‍ය විදේශ විනිමය උකහා ගන්නට බලමු අපි. මේ කරුණු ටික බෝම වැදගත්. ඒ වුණත් මං මේ ටික පවසන්නේ අන්තිමට ය. රටට මෙන්ම අපටත් වැදගත් වෙන්නේ ජනාධිපතිතුමා ගේ විශ්වාසය යි. පහුගිය 19 වැනිදා මට නියෝජ්‍ය අමාත්‍ය ධූරයක් දෙමින් ජනාධිපති තුමා එතුමා ගේ විශ්වාසයක් අප හා ඇති බව. ගාල්ල දිස්ත්‍රික්කයේ දේශපාලනය වෙනුවෙන් යමක් කරන්න තියෙනවා නම් නොකෙරිච්ච කාරනා ඒ සියල්ල ඉටු කරන්න කැප වෙනවා. ඒ වගේ ම අපේ දිස්ත්‍රික් සංවිධානයත් ඒකක අත්වැල් බැඳගෙන මේ අමාත්‍යාංශයෙන් ගාල්ල දිස්ත්‍රික්කයට හා දකුණු පළාතට කරන්න පුළුවන් කායœභාරය කරන්න මගේ අමාත්‍ය තුමා ගේ සහාය මට ලැබෙනවා කියන දැඩි විශ්වාසයක් තියෙනවා.දකුණු පළාත බැලුවහම ඇති ඇමතිතුමා කීවා වගේ ම දකුණ වෙනුවෙන් යමක් කරන්න ජනාධිපති තුමා ගේ හම්බන්තොට දිස්ත්‍රික්කය වෙනුවෙන් අපි යමක් කළ යුතුම යි. ඒ වගේ ම මාතර දිස්ත්‍රික්කයේ ගාල්ල දිස්ත්‍රික්කයේ කටයුතු වගේ ම ඇමතිතුමා පවරණ ඕනෑම රාජකාරියක් නිරතුරුව කැපකීමෙන් පෞද්ගලික ලාභාපේක්‍ෂවන් ගෙන් තොරව කරන්නට සූදානම් බව සඳහන් කරන්න ඕනෑ.ජනාධිපතිතුමා බොහොම දිගු ගමනක් යන්න ලෑස්තියි. පාර්ලිමේන්තුවේ ජේ. ආර්. ජයවර්ධන ජනාධිපති තුමා දෙපාරයි ජනාධිපති ධූරයට අවස්ථාව ගත්තේ. අපේ ජනාධිපතිතුමා ඒක ඉවත් කළා දැන් පාර්ලිමේන්තුවේ දී සංශෝධනය කළා දෙවරක් කියන කොටස.මේ ගෙවෙන්නේ එතුමා ගේ දෙවැනි ධූර කාලය. තවත් අවස්ථා දෙකක්වත් එතුමා මේ රටේ ජනාධිපති ධූරය හොබවන්නේ මහින්ද රාජපක්‍ෂ ජනාධිපතිතුමා බව මම ඉතා විශ්වාසයෙන් පවසනවා. අන්න ඒ ගමන එතුමත් එක්ක යන්න ලැබුණහම බොහොම වාසනාවන්ත යි අපි. එතුමා ගේ ඒ දිගු ගමනත් එක්ක මේ රට සංවර්ධනයට අපි කැපවිය යුතු යි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=f1310192</link>
    <topic>විභාගය අසමත් වූ දරුවන්ටත් ශිෂ්‍යත්ව ලබා දෙන්නේ අ‍ගෝන්ෂු පදනමයි</topic>
    <author>සටහන</author>
    <content>l ජපානයේ අගොන්ෂු විහාරයේ මහානායක සෙයියු කිරියමා මහ නාහිමියන් 1986 දී ශ්‍රී ලංකාවට වැඩම කළ අවස්ථාවේ උන්වහන්සේ ගේ භාෂා පරිවර්තක වූයේ සෝමසිරි පතිරණ මහතායි. එදා සිට ගොඩනැඟුණු සම්බන්ධය මත ශ්‍රී ලංකා අගොන්ෂු පදනම බිහිවිය. කිරියමා මහ නාහිමියන්ගේ ධන පරිත්‍යාගයෙන් හා පූර්ණ සහයෝගය මත මෙරට සමාජ සේවා කටයුතු රැසක් සිදු වේ. 1994 සිට මේ පදනමෙන් මෙරට දරු දැරියන්ට ශිෂ්‍යත්ව 11,445 ක් පිරිනමා ඇත. එක් ශිෂ්‍යත්වයක් සඳහා වැය කෙරෙන මුදල රුපියල් පහළොස් දහසකි. මෙවර පැවැත්වෙන ත්‍යාග ප්‍රදානෝත්සවය පිළිබඳත් අගොන්ෂු පදනමේ සමාජ සේවා කටයුතු ගැනත් එම පදනමේ අධ්‍යක්ෂ ජනරාල්, දකුණු ආසියා කටයුතු පිළිබඳ අගොන්ෂු උපදේශක, සෝමසිරි පතිරණ මහතා සමඟ කළ සාකච්ඡාවකි මේ.ජපානයේ අගොන්ෂු විහාරයේ මහානායක සෙයියු කිරියමා මහ නාහිමියන් මුලින් මහායාන බෞද්ධ හිමිනමක්. නමුත් බලාපොරොත්තු වුණු ධර්මයම මහායානය තුළ නැති නිසා උන්වහන්සේ බුදු දහම තව තවත් හොඳින් අධ්‍යයනය කළා. එහි ප්‍රතිඵලයක් ලෙස ථේරවාදී, මහායාන, ටිබෙට් බුදු දහමේ සංකලනයක් ලෙසින් 1970 දී අගොන්ෂු නිකාය බිහිවුණා.අගොන්ෂු ධර්මයට ජපානය තුළ විශාල ඉල්ලුමක් පැවතුණා. මෙහි වැඩියෙන්ම දක්නට ලැබුණේ තරුණ සහභාගිත්වයයි. මේ නිසා ඉතාමත් සුළු කාලයකදී ජපානය පුරාම මේ ආගම ප්‍රචලිත වුණා. අද වන විට ජපානයේ සෑම ප්‍රධාන නගරයකම අගොන්ෂු විහාරස්ථානයක් තිබෙනවා.මම උපන්නේ මාතර මොරවක ප්‍රදේශයේ පහළ මධ්‍යම පාන්තික පවුලකයි. කයිකාවල රේවත විදුහලෙන් ශිෂ්‍යත්වය සමත් වෙලා දෙණියාය මැදි විදුහලටත් ඉන්පසු උසස් පෙළ අධ්‍යාපනය සඳහා පන්නිපිටිය ධර්මපාල විදුහලටත් පැමිණියා.පාසල් අධ්‍යාපනයෙන් පසුව 1974 දී මම පිඟන් ගඩොල් කර්මාන්තය පිළිබඳ හැදෑරීම සඳහා ජපානයට ගියා. වසරක පමණ කාලයක් පුහුණුව ලබලා නැවත ලංකාවට ආවා.එවකට පැවැති රජය විසින් බලන්ගොඩ ප්‍රදේශයේ පිඟන් ගඩොල් කර්මාන්ත ශාලාවක් ආරම්භ කර තිබුණා. එයට අලුතින් සේවකයන් බඳවා ගැනීමේ සම්මුඛ පරීක්ෂණයක් පැවැත්වුණා. ඒ සඳහා මමත් ඇතුළුව දාහත් දෙනකු පමණ පිරිසක් සහභාගි වුණා. නමුත් පිඟන් ගඩොල් කර්මාන්තය පිළිබඳ අධ්‍යාපනය ලබා තිබුණේ මා පමණයි. ඒ නිසා මට රැකියාව ලැබේවි යැයි විශ්වාස කළා. නමුත් ඉහළ නිලධාරීන්ගේ බලපෑම මත මට ඒ රැකියාව ලැබුණේ නැහැ. තමන්ගේ දක්ෂතාවයන්ට සරිලන රැකියාවක් නොලැබෙනකොට අපි හැමෝම මානසිකව වැටෙනවා. මමත් ඒ තත්ත්වයට පත්වුණා. මේ නිසා මම නැවතත් ජපානයට ගියා. එහිදී වෙනස් අංශයක් තෝරාගනිමින් කැටපිලර්, බුල්ඩෝසර් ආදී යන්ත්‍රෝපකරණ පිළිබඳත්, ජපන් භාෂාව පිළිබඳත් වැඩිදුර අධ්‍යාපනය ලැබුවා.ජපන් භාෂාව පිළිබඳ ප්‍රවීණත්වයක් ලැබූ පසු සංචාරක ව්‍යාපාර ක්ෂේත්‍රයේ නියැළීමේ අදහසින් මා නැවත ලංකාවට පැමිණියා. නමුත් මේ ක්ෂේත්‍රයට අලුතින් එක්වන අයට එල්ලවන කැපිලි කෙටිලි මට ද එල්ල වූවා. ජපන් තානාපති කාර්යාලයේ සේවය කරන ජනක් බණ්ඩාරනායක මහතා ඒ අවස්ථාවේදී මට ඉදිරියට යාමට විශාල ශක්තියක් වුණා. මගේ භාෂා හැසිරවීමේ ප්‍රවීණත්වය නිසා කිසිවකුටත් මාව ඉවත් කිරීමේ හැකියාව ලැබුණේ නැහැ.1986 දී සෙයියු කිරියමා මහ නාහිමියන් ලංකාවට පැමිණි අවස්ථාවේදී උන්වහන්සේගේ භාෂා පරිවර්තක වීමේ අවස්ථාව මට හිමිවුණා. ඒ වන විටත් මම ලංකාව තුළ පළමුවැනි ශ්‍රේණියේ භාෂා පරිවර්තකයකු ලෙසයි කටයුතු කරමින් සිටියේ. මට ඒ අවස්ථාව ලැබුණේ භාෂාව හැසිරවීම පිළිබඳ මගේ යම් දක්ෂතාවක් නිසා වෙන්න ඇති.සෙයියු කිරියමා මහ නාහිමියන් 1986 දී ලංකාවට වැඩම කළේ එවකට ජනාධිපතිවරයාව සිටි ජේ. ආර්. ජයවර්ධන මහතාගෙන් සර්වඥ ධාතුන් ලබාගැනීම සඳහායි. එහිදී උන්වහන්සේ සමඟ අගොන්ෂු විහාරස්ථානයේ දායක දායිකාවෝ 140 ක් පමණ පිරිසක් පැමිණ සිටියා. ඒ අවස්ථාවේදී උන්වහන්සේගේ භාෂා පරිවර්තක ලෙස මගේ රට වෙනුවෙන් උපරිම සේවයක් ඉටු කිරීමට මට හැකි වුණා.කිරියමා මහ නාහිමියන් ශ්‍රී ලංකාවෙන් නික්ම යාමට ප්‍රථම මට හමුවෙන්න කියලා පණිවිඩයක් එවල තිබුණා. ඒ අනුව මම උන්වහන්සේව හමුවුණා. “මම රටවල් හතළිහකට අධික සංඛ්‍යාවක සංචාරය කරල තියෙනවා. නමුත් ඔබගෙන් ලැබුණු සේවය මට කිසිම භාෂා පරිවර්තකයකුගෙන් ලැබුණේ නැහැ” කියල මට විශාල ත්‍යාගයක් පිරිනැමුවා. මම විමතියට පත්වුණා. ඇයි මාව මේ තරම් අගය කරන්නේ කියලා.ඉන්පසු ජපානයේ පැවැත්වෙන ගිණි පූජා උත්සව ඇතුළු බොහෝ උත්සව සඳහා මට ආරාධනා ලැබුණා. ඒ අනුව අපේ හිතවත්කම හොඳ මිත්‍රත්වයක් බවට පත් වුණා.1992 දී කිරියමා නාහිමියන් දෙවැනි වරටත් ලංකාවට වැඩම කළා. ඒ මල්වතු මහා විහාරය මගින් උන්වහන්සේට පිරිනැමුණු “කීර්ති ශ්‍රී සාමදූත” යන ගෞරව නාමය ලබාගැනීම සඳහායි. උන්වහන්සේ ලෝක සාමය උදෙසා කරනු ලබන ආගමික මෙහෙවර වෙනුවෙනුයි එය පිරිනැමුණේ.මේ වකවානුවේදී මට හිතවත් ලංකාවේ භික්ෂූන් වහන්සේ නමකට ජපන් භාෂාව ඉගෙන ගැනීමට අවශ්‍ය බව පැවසුවා. උන්වහන්සේ ජපානයට යවල වසර දෙකක් අධ්‍යාපනය ලබා දුන්නා. ලංකාවට පැමිණි පසුව උන්වහන්සේට කිරීමට කිසිදු වැඩක් නැතැයි පැවසීම නිසා 1993 දෙසැම්බර් මාසයේදී අගොන්ෂු මිත්‍රත්ව පදනම පිහිටවනු ලැබුවා. නමුත් ඒ හිමියන්ට මෙහි කටයුතු කරගෙන යාමට හැකිවුණේ වසර දෙකක් වැනි කෙටි කාලයක් පමණයි. යම් යම් ගැටලු මතුවීම නිසා උන්වහන්සේ පදනමෙන් ඉවත් වුණා.ඒ අවස්ථාවේ කිරියමා මහ නාහිමියන් මට කතා කළා. “අප පටන් ගත් දෙය නතර කරන්න බැහැ. දිගටම කරගෙන යා යුතුයි, ඒ සඳහා සුදුසු එකම පුද්ගලයා නුඹයි, ඒ නිසා මෙය බාරගන්න” කියලා. ඒ අනුව මගේ රැකියාව අමතක කරලා මා මෙහි වැඩ බාරගත්තා. ඉන්පසු 1994 දී අප පළමුවැනි ශිෂ්‍යත්ව ප්‍රදානෝත්සවය පැවැත්වූවා.අප කවුරුත් දන්නවා 5 වසර ශිෂ්‍යත්වය සමතුන්ට උදව් උපකාර කරන්න අප්‍රමාණ අය ඉන්නවා. නමුත් විභාගයේදී ලකුණු කිහිපයක් අඩුවුණු ළමයින් ගැන සොයා බලන්න කවුරුත් නැහැ. මේ නිසා 5 වසර ශිෂ්‍යත්ව විභාගය සමත් වීමට ලකුණු කිහිපයක් අඩු වූ සිංහල බෞද්ධ දරුවන්ට පමණයි මේ ශිෂ්‍යත්ව ප්‍රදානය කරන්නේ. ලෝකයේ පළමු වතාවට විභාගයක් අසමත් වූ දරුවන්ට ශිෂ්‍යත්ව ලබා දෙන්නේ අගොන්ෂු මිත්‍රත්ව පදනමයි.ප්‍රථම ශිෂ්‍යත්ව ප්‍රදානෝත්සවය පැවැත්වූවේ අග්‍රාමාත්‍ය සිරිමා බණ්ඩාරනායක මැතිනියගේ ප්‍රධානත්වයෙන් 1994 දී. එහිදී ළමයින් පනහකට ශිෂ්‍යත්ව ලබා දුන්නා. එහිදී අප දන්නා හඳුනන අයට කියලා ග්‍රාම සේවා නිලධාරීන්ගේ මාර්ගයෙන් ඒ අයව තෝරා ගත්තා. නමුත් අපට තේරුණා මේ ක්‍රමය සාධාරණ නැහැ කියලා. අපට ශිෂ්‍යත්ව දෙන්න පුළුවන් අයටත් අප ශිෂ්‍යත්ව දීලා තිබුණා. ඒ නිසා විභාගයක් පවත්වා මේ අයව තෝරා ගැනීමට අප තීරණය කළා.නැහැ, ඔවුන්ගේ ආර්ථික තත්ත්වයත් විමසා බැලෙනවා. ශ්‍රී ලංකාවේ මිනිසුන්ගේ දුර්වලකමක් තියෙනවා මොනවා හරි නොමිලයේ දෙනවා නම් ඒ දේ ලබාගන්න බොරු සියයක් වුණත් කියනවා. මේ නිසා සැබෑ සුදුස්සන් තෝරාගැනීම ඉතා අසීරු කටයුත්තක්.අප පවත්වන විභාගයෙන් සමත්වුණු දරුවන්ගේ පවුල්වල ආර්ථික තත්ත්වය පිළිබඳ විමසන තොරතුරු පත්‍රයක් අප ලබා දෙනවා. එය සම්පූර්ණ කර අපට ලබා දුන් පසුව ඒවායේ තොරතුරු නිවැරැදි දැයි පරීක්ෂා කර බැලීමට අපේ නිලධාරීන් ඒ නිවෙස්වලට යනවා.ශිෂ්‍යත්ව ප්‍රදානයේදී නිල ඇඳුම් කට්ටල තුනක් දෙනවා. වසරකට එක් වතාවක් ටේලර් කෙනෙක් සමඟ මුළු රට වටේම ගිහිල්ලා ළමයින්ගේ ඇඳුම්වල මිමි අරගෙන එකවර ඇඳුම් කට්ටල තුනක් මහලා දෙනවා. පොත්, පෑන්, පැන්සල්, මලලසේකර ඩික්ෂනරියක් ඇතුළුව එක් ළමයෙක් සඳහා රු. 10,000/- - 15,000/- අතර මුදලක් වැය කෙරෙනවා. ශිෂ්‍යත්ව ප්‍රදානෝත්සවයට කලින් සෑම ළමයෙකුටම සපත්තු කූට්ටමක් ලබා දෙනවා. ජීවිතයේ ප්‍රථම වතාවට සපත්තු දාපු ළමයි පළමුවැනි ශිෂ්‍යත්ව ප්‍රදානෝත්සවයේදී හිටියා. සපත්තු දාලා ඇවිදින්නවත් පුළුවන්කමක් සමහර ළමයින්ට තිබුණේ නැහැ. ඒ දර්ශනය දුටු මගේ ඇස්වලට කඳුළු ආවා.මෙවර පවත්වන්නේ 21 වැනි ශිෂ්‍යත්ව ප්‍රදානෝත්සවයයි. ඔක්තෝබර් 20 වැනිදා සවස 2.00 ට මියුසියස් විදුහල් රංග ශාලාවේදී ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාගේ ප්‍රධානත්වයෙන් පැවැත්වීමට කටයුතු සංවිධානය කර තිබෙනවා.මේ අවස්ථාවට ජපානයේ ජ්‍යෙෂ්ඨ අනුනායක ‍ෆුකද සෙයියා ස්වාමීන් වහන්සේ ප්‍රධාන ස්වාමීන් වහන්සේලා පස්නමක් වැඩම කරනවා. ඊට අමතරව මෙරට ගිහි පැවිදි ප්‍රභූන් විශාල පිරිසක් ද සහභාගි වීමට නියමිතයි.පසුගිය විසි වසර පුරා අප ශිෂ්‍යත්ව 10,710 ක් පිරිනමා තියෙනවා. මේ වසරේ ළමයි 735 ත් සමඟ ශිෂ්‍යත්ව 11,445 ක් ප්‍රදානය කර තිබෙනවා.අගොන්ෂු මිත්‍රත්ව පදනමේ කටයුතු කිරියමා නාහිමියන්ගේ ඉල්ලීම පරිදි මා විසින් බාරගන්නා අවස්ථාවේදී උන්වහන්සේ සමඟ සම්මුතියකට ආවා. මේ සියලු කටයුතු පිළිබඳ ලංකාවෙන් කරනු ලබන විගණනයන්ට අමතරව ජපානයේ විගණන කණ්ඩායමක් විසින් ද විගණනය කළ යුතුයි කියලා.දැනටමත් අපි හැම වසරකම විගණන කටයුතු නිසියාකාරව සිදුකරනවා. අනවශ්‍ය ආකාරයට වියදම් කළා කියලා කාටවත් දොස් පවරන්න බැහැ.2011 වසර වනතුරුම අපේ වාර්ෂික පරිපාලන වියදම 10.8% ප්‍රමාණයක පවත්වාගෙන යාමට අපට හැකි වුණා. නමුත් බඩු මිල, ඩීසල් මිල ඉහළ යාම නිසා 2012 වසරේ පරිපාලන වියදම 15.2% දක්වා වැඩි වී තිබෙනවා. සමස්තයක් ලෙස ගත්කල රාජ්‍ය නොවන සංවිධාන බහුතරයක වාර්ෂික පරිපාලන වියදම 40% ඉක්මවනවා.අපට මෙවැනි අවම මට්ටමක පවත්වා ගැනීමට හැකිවීම පිළිබඳ මා සතුටු වෙනවාමාතර ෙමාරවක වෘත්තීය පුහුණු මධ්‍යස්ථානයක් අාරම්භ කළා. එය පාලනය කරන්ෙන් වෘත්තීය පුහුණු අධිකාරිය මගින්. මේ මධ්‍යස්ථානයට ළමයින් තෝරාගැනීමේදී සම්මුඛ පරීක්ෂණයට අප සම්බන්ධ වෙනවා. මෙහි පුහුණුව ලැබූ අයගෙන් 99% ම අද රැකියා කරනවා.ජපානයේ අගොන්ෂු විහාරස්ථානයට 1970 දී මාගේ මූලිකත්වයෙන් තන්තිරිමලේ බෝධියේ අංකූරයක් වැඩම කරවීම සිදුකළා. කිරියාමා මහ නාහිමියන්ගේ උපන් දිනය යෙදෙන ජනවාරි 05 වැනිදා මෙම බෝධිය ඉදිරිපිට දී ආශීර්වාදාත්මක බෝධි පූජාවක් පවත්වනවා.සෑම වසරකම මැයි මාසයේදී මෙම බෝධීන් වහන්සේ අබියස දී දින තුනක් පුරාවටම සංස්කෘතික පෙරහරක් ද සහිතව බෝධි පූජා පිංකම් මාලාවක් පවත්වනවා.ඊදඬුකිත විහාරස්ථානයට තිබූ පොල්අතු හෙවිල්ලපු බණ මඩුව වෙනුවට කිරියාමා මහ නාහිමියන් විසින් සියලු පහසුකම් සහිත ධර්ම ශාලාවක් සහ දෙමහල් ගොඩනැගිල්ලක් ලබා දුන්නා. ඊට අමතරව රට පුරාම පාසල් රැසකට පුස්තකාල සහ කාර්යාල ගොඩනැගිලි ඉදිකර දී තිබෙනවා.අයන්ති විතාන.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>19</day>
    </date>
    <link>http://www.dinamina.lk/2013/10/19/_art.asp?fn=f1310193</link>
    <topic>ගුවන් සමාගමේසදහම් චාරිකාව</topic>
    <author>සටහන සුභාෂිනි සේනානායක විශේෂ ස්තුතිය -ශාන්ති වර්ණකුලසූරිය ඡායාරූප-හිදෝගම සමූහචිත්‍රාරත්න කළුආරච්චි</author>
    <content>1964 දී සිරිමාවෝ බණ්ඩාරනායක අගමැතිනියගේ පාලන සමයේදී අනිල් මුණසිංහ අමාත්‍යවරයාගේ මූලිකත්වයෙන් ඉදිකළ කටුනායක ගුවන්තොටුපළ 1977 දී කටුනායක බණ්ඩාරනායක ජාත්‍යන්තර ගුවන්තොටුපළ ලෙස නම් කරනු ලැබීය. මෙය වර්තමාන ශ්‍රී ලාංකේය ආර්ථිකයට මහත් පිටිවහලක් සපයන අතර ප්‍රශස්ත ක්‍රියාකාරකම් තුළින් තරගකාරී ගුවන් සේවා පහසුකම් සැපයීමට මෙන්ම, මෙම ආයතනය කෙරෙහි උනන්දුවක් දක්වන පාර්ශ්වයන්ගේ සන්තෘෂ්ටිය තහවුරු කිරීම ද, ගුවන්තොටුපළ හා ගුවන් සේවා සමාගමේ අරමුණ වී ඇත.සමාගමේ වර්තමාන සභාපති කර්නල් ප්‍රසන්න වික්‍රමසූරිය මහතාගේ මූලිකත්වයෙන් කටයුතු කරගෙන යනු ලබන අතර මෙම සමාගම මගින් රටට හා සමාජයට සිදුකරනු ලබන සේවාවන් හැරුණුකොට එහි සේවකයන්ට ලබාදෙන පහසුකම් ඉතා ඉහළ මට්ටමක පවතී. සෞඛ්‍ය රක්ෂණ ක්‍රමය, මරණාධාර ක්‍රමය, සේවක ණය, පුද්ගල අනතුරු රක්ෂණ, සේවක ප්‍රවාහන පහසුකම්, නිවාඩු නිකේතන පහසුකම්, නිල නිවාස පහසුකම්, නිවාස ණය සඳහා සියයට 5 පොලී පහසුකම් ආදී සුභසාධන පහසුකම් මෙන්ම සේවක උපදේශන සේවාවන්ද සේවකයන් වෙනුවෙන් සපයනු ලැබේ.මෙම පහසුකම් සියල්ලට අමතරව ගුවන්තොටුපළ හා සේවා සමාගමේ බෞද්ධ සංගමය මෙන්ම කතෝලික සංගමය විසින් වාර්ෂික චාරිකා සංවිධානය කිරීම් ද කරනු ලබයි. බෞද්ධ සංගමය එක් සේවකයකුගෙන් වාර්ෂිකව රුපියල් 120 වැනි මුදලක් අයකරගනු ලබන අතර අනෙක් සියලුම බරපැන දරනු ලබන්නේ ගුවන්තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතාගේ උපදෙස් මත සමාගම මඟින්ය.2012 වසර බෞද්ධ සංගමය මඟින් සංවිධානය කෙරුණු චාරිකාව අනුරාධපුර අටමස්ථාන වන්දනා කිරීම සඳහා දින තුනක් සියලු පහසුකම් සහිතව වෙන් කරනු ලැබූ අතර චාරිකාව සඳහා සමාගමේ සභාපති වික්‍රමසූරිය මහතා, සමාගමේ සභාපති අධ්‍යක්ෂ ආනන්ද ගුණතිලක, බෞද්ධ සංගමයේ ලේකම්තුමිය ඇතුළු බලධාරිහු මෙන්ම සේවක පිරිස සහ ඔවුන්ගේ දරු පවුල් මවුපියන් ඇතුළු 1150 ක් සහභාගි විය. මෙම වන්දනා චාරිකාව සඳහා විශේෂිත දුම්රියක් කොළඹ කොටුව දුම්රිය ස්ථානයෙන් පසුගිය 6 වැනිදා අනුරාධපුරය බලා පිටත් වූ අතර 8 වැනිදා නැවත කොළඹ කොටුවට ළඟාවිය. අනුරාධපුර සංචාරය කිරීම සඳහා විශේෂිත ලංගම බස් සේවාවක්ද යොදවා තිබිණි.චාරිකාව සඳහා සහභාගි වූ සභාපති වික්‍රමසූරිය මහතා ප්‍රකාශ කළේ රටක් සහ සමාජයක යහපැවැත්මට මෙන්ම යහපාලනයටත් ආගම ප්‍රධානතම සාධකයක් බවත්, රට සංවර්ධනය කිරීම සඳහා ජනාධිපතිතුමා යහපත් රාජ්‍ය නායකයකු ලෙස ගෙන යන වැඩපිළිවෙළ අගය කළ යුතු බවත්ය. එමෙන්ම ආයතනයක සේවක ඵලදායිතාවය නංවාලීමට සේවකයන්ගේ ආකල්ප වර්ධනය කළ යුතු බවද ඒ මහතා ප්‍රකාශ කළේය.මෙම සංවිධානය සම්බන්ධයෙන් සී/ස ගුවන්තොටුපොළ හා ගුවන් සේවා සමාගමේ ශ්‍රී ලංකා නිදහස් පක්ෂයේ කමිටු සාමාජික කේ. ටී. උපතිස්ස මහතා ප්‍රකාශ කළේ සේවකයන් වෙනුවෙන් මෙවන් විශේෂිත සත්කාරයන් සිදුකරන එකම ආයතනය මෙම සමාගම බවත්ය. මේ සම්බන්ධයෙන් අදහස් දැක් වූ සිවිල් ගුවන් සේවා ඇමැති පියංකර ජයරත්න මහතා ප්‍රකාශ කළේ රටේ රාජ්‍ය නායකයා බෞද්ධයකු ලෙස තමන්ගේ රටට ඉටුවිය යුතු යුතුකම් කොටස මැනවින් ඉටුකරනු ලබන බවත් සියලු ආයතන, සමාගම්, දෙපාර්තමේන්තු මේ ආකාරයෙන් කටයුතු කිරීම මගින් සේවකයන්ගේ ප්‍රසාදය වැඩිකරලීමට හැකිවනු ඇති බවත්ය. එමෙන්ම සාමය ස්ථාපිත කළ ජනාධිපති මහින්ද රාජපක්ෂ මහතා රට එක්සේසත් කළාක් මෙන් සංවර්ධන සංග්‍රාමය ජයගනිමින් සිටින බවත් එයට සහය දීම වැඩකරන ජනතාවගේ යුතුකම වන බවත් ඒ මහතා ප්‍රකාශ කළ අතර මෙම සමා‍ගමේ සේවය කරන සේවකයන් ප්‍රබෝධමත් කරවමින් මෙවන් සද්කාර්යන් සිදුකරන ගුවන්තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා ඇතුළු අධ්‍යක්ෂ මණ්ඩලයට තම ස්තුතිය පුදකරන බවද ඇමැතිවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n131021_br2</link>
    <topic>මාතර ගැටුමේ ඉතිරි 5ත් අධිකරණය‍ට</topic>
    <author>ගන්දර සමූහ ජයසිරි පේදුරුආරච්චි</author>
    <content>(2013-10-21. 12.40pm)  අද (21) උදෑසන මාතර මූලස්ථාන පොලීසියට බාර වු එක්සත් ජාතික පක්ෂයේ මාතර ගැටුමට සම්බන්ධ පිරිසෙන් ඉතිරි 5දෙනාද අද (21) දහවල් 12ට අධිකරණයට ඉදිරිපත් කල බව ආරංචි මාර්ග පවසයි.තවත් 44 දෙනෙකුහදුනා ගැනීමේ පෙරට්ටුව සඳහා උසාවියට ඉදිරිපත් කිරීමට සූදානම් බව පොලීසීය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n131021_br1</link>
    <topic>මාතර UNP ගැටුමේ තවත් 6ක් පොලීසියට බාර වේ</topic>
    <author>ගන්දර සමූහ ජයසිරි පේදුරුආරච්චි</author>
    <content>(2013-10-21. 10.05am) අද උදෑසන 9.30ට පමණ රනිල් වික්‍රමසිංහ මහතාගේ පෞද්ගලික ලේකම් සුදත් චන්ද්‍රසේකර, සබරගමුව පළාත් සභා මන්ත්‍රී සංදීප සමරසිංහ, හිටපු අධ්‍යාපන සේවා ඇමති සුරනිමල රාජපක්ෂ, බස්නාහිර පළාත් සභා මන්ත්‍රී ලක්ෂ්මන් විජේමාන්න, බස්නාහිර පළාත් සභා මන්ත්‍රී කිත්සිරි කහටපිටිය, අගලවත්ත සංවිධායක නීතීඥ ගාමිණි නල්ලපෙරුම යන අය මාතර මූලස්ථාන පොලීසියට බාර විය.අගලවත්ත සංවිධායක නීතීඥ ගාමිණි නල්ලපෙරුම හදුනා ගැනීමේ පෙරට්ටුව සඳහා උසාවියට ඉදිරිපත් කල බව ආරංචි මාර්ග පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310211</link>
    <topic>විපක්ෂය බොරු මඩ ප්‍රචාර අරඹලා</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>ලොව නම් දරන දෙස් විදෙස් ආයෝජකයෝ නව ආයෝජන සිදු කිරීමට අපරටට ඇදී එන මොහොතක, රටට එරෙහි විවිධ බලවේග ඒවා නතර කිරීමට රජය කැසිනෝ හල් ඇති කිරීමට යනවා යැයි අසත්‍ය හා මඩ ප්‍රචාර ආරම්භ කර ඇතැයිද ඒවාට නොරැවටෙන්නැයි තමා ජනතාවගෙන් ඉල්ලා සිටින්නේ යැයිද ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා අවධාරණය කෙළේය.ජනාධිපති මහින්ද රාජපක්ෂ මහතාගේ නායකත්වයෙන් යුත් රජය කිසිවිටෙකවත් කැසිනෝ හෝ වෙනත් සූදු ඇල්ලීමේ හෝ ව්‍යාපාරවලට බලපත්‍ර ලබා දන්නේ නැතැයි සහතික වන බව කී ඇමැතිවරයා එසේ දැඩි හා පැහැදිලි ස්ථාවරයක රජය සිටිය දී විපක්ෂයේ පිරිස් රජය කරනු ලබන සෑම කටයුත්තක්ම නිර්දය ලෙස විවේචනය කරමින් සිටින බව ද ඇමැතිවරයා කීය.“තිස් වසරක මහා විනාශකාරී යුද්ධය නිමා කිරීමට මානුෂික මෙහෙයුම් පැවැති තීරණාත්මක මොහොතේ එදා විපක්ෂය ලෝක බැංකුවෙන් හා ජාත්‍යන්තර මූල්‍ය අරමුදලින් අපරටට ආධාර නොකරන ලෙස ඉල්ලා සිටියා.”ඒවාගේම එච්.එස්.බී.සී. බැංකුවට ණය දෙන්න එපා කියලා ලිඛිතව ඉල්ලා සිටියා. එදා වාගේම විපක්ෂය අදත් රටේ දියුණුවට එරෙහි වී තිබෙනවා. ඇමැතිවරයා පැහැදිලි කෙළේය.“මහා සංඝරත්නය අන්‍යආගමික පූජක ප්‍රසාදීන් වහන්සේලාගේ මහජනතාවගේ සිත්වලට වැරදි අර්ථකථන ලබාදෙමින් රජයට එරෙහිව මහජන විරෝධයක් ගොඩනැඟීමට කැසිනෝහල් ඇති කරනවා යන්න විපක්ෂය යොදා ගැනීම තමා පිළිකුලෙන් හෙළාදකින බවද ඇමැතිවරයා “දිනමිණ”ට ප්‍රකාශ කෙළේය.අගනුවර ජනාකීර්ණ හා වැදගත් ස්ථාන කිහිපයක අක්‍රමවත්ව පවත්වාගෙන යනු ලබන සූදු ඇල්ලීමේ ව්‍යාපාර හතරක් එක් තැනකට රැගෙන ඒවා ක්‍රමවත් සහ නියාමනය කිරීම සඳහා රජය අවධානය යොමු කොට තිබේ.වසර 1988 අංක 40 දරන ඔට්ටු ඇල්ලීම සහ සූදු බදු පනත මෙරට තුළ විවිධ රජයන් යටතේ දශක ගණනාවක් අඛණ්ඩව ක්‍රියාත්මක වන පනතක් බව පැහැදිලි කරන ලක්ෂ්මන් යාපා අබේවර්ධන මහතා දිනෙන් දින ජනතා ප්‍රසාදය ඉහළ යන රජයක් ලෙස ජනතාව රජය කෙරෙහි තැබූ විශ්වාසය අංශුමාත්‍රයකින්වත් අඩුකර ගැනීමට රජය කිසිවිටෙකත් කැමැති නොවන බවද කියා සිටියේය.මේ පිළිබඳව වැඩිදුරටත් අදහස් දැක්වූ ඇමැතිවරයා මෙසේද කීය.වර්ෂ 1988 අංක 40 දරණ ඔට්ටු ඇල්ලීම සහ සූදු බදු පනත ශ්‍රී ලංකාව තුළ විවිධ රජයන් යටතේ දශක ගණනාවක් අඛණ්ඩව ක්‍රියාත්මක වන පනතකි. මේ පනත යටතේ අදාළ බදු ගෙවමින් කොළඹ නගරයේ ස්ථාන හතරක සූදු ඇල්ලීමේ ව්‍යාපාර මේ වනවිටත් පවත්වාගෙන යනු ලබයි. කොළඹ නගරයේ ප්‍රසිද්ධ පාසැලක් අසල පූජනීය ස්ථාන අසල හා ගාලු පාරට මුහුණලා මෙම ස්ථාන පවත්වාගෙන යනු ලබන බව කවුරුත් දන්නා ප්‍රසිද්ධ කරුණකි.අගනුවර ජනාකීර්ණ හා වැදගත් ස්ථාන කීපයක අක්‍රමවත්ව පවත්වාගෙන යනු ලබන මෙම ස්ථාන හඳුනාගත් යම් ප්‍රදේශයකට ඒකරාශී කිරීමට රජයේ අවධානය යොමු වී තිබිණි. වර්තමානයේ ශ්‍රී ලංකාව තුළ ඇති වී ඇති සාමය දේශපාලන ස්ථාවරභාවය හා ආයෝජනයට හිතකර පරිසරය මත දේශීය හා විදේශීය මහා පරිමාණ ආයෝජකයින් මෙරට ආයෝජනය කෙරෙහි වැඩි අවධානය යොමුකර ඇති බව පෙනේ.ඒ අනුව මෙරට මහා පරිමාණයේ විස්තීර්ණ නිකේතනයන් පිහිටුවීමට මෙරට ප්‍රධාන පෙළේ සමාගමක් වන ජෝන් කීල්ස් සමාගම හා ඔස්ට්‍රේලියාවේ සිව්වැනි විශාලතම ආයෝජකයා වන ජෙම්ස් පැකර් මහතාගේ ක්‍රවුන් සමාගම කැමැත්ත පළ කරන ලදී. ජෝන් කීල්ස් සමාගම නව මිශ්‍ර ව්‍යාපෘතිය වෙනුවෙන් අමරිකානු ඩොලර් මිලියන 650ක ආයෝජනයක් හා ක්‍රවුන් සමාගම ඇමෙරිකානු ඩොලර් මිලියන 350ක ආයෝජනයක් මෙරට සිදු කරයි.‍ෙමම ව්‍යාපෘති දෙකම මිශ්‍ර සංවර්ධන ව්‍යාපෘති වන අතර ඒ තුළ තරු පංතියේ අති නවීන සුඛෝපභෝගී හෝටල්, උත්සව ශාලා, ජාත්‍යන්තර මට්ටමේ සම්මන්ත්‍රණශාලා, වෙළඳ සාප්පු සංකීර්ණ, කාර්යාල පහසුකම් හා විනෝදාස්වාද පහසුකම් කටයුතු ඇති වේ.මෙම ව්‍යාපෘති ක්‍රියාත්මක කරනු ලබන ඉහත සමාගම් ඔවුන්ගේ ව්‍යාපෘතිය තුළ විනෝදාස්වාද ක්‍රීඩා පහසුකම් ඇති කිරීම සඳහා දැනට මෙරට බදු ගෙවමින් පවත්වාගෙන යනු ලබන ඉහත සඳහන් ආයතන සමඟ ගිවිසුම් ගතවීමට නියමිතව ඇත. මේ වනවිටත් එක් සමාගමක් සමඟ ගිවිසුම්ගතව ඇති අතර අනෙක් සමාගමද ගිවිසුම් ගතවීමට අපේක්ෂිත බව පැවසේ.ඒ අනුව අගනුවර අවිධිමත්ව පවත්වාගෙන ආ සූදු ඇල්ලීමේ මධ්‍යස්ථාන දෙකක් වසා දැමෙන අතර නව විධිමත් ස්ථාන දෙකක එය ස්ථාපිත වේ.අතිගරු ජනාධිපති මහින්ද රාජපක්ෂ මැතිතුමාගේ රජය යටතේ කිසිදු අයුරකින්වත් නව සූදු මධ්‍යස්ථාන ඇති කිරීම සඳහා නව බලපත්‍ර නිකුත් නොකරන බව අවධාරණය කරමි’ මෙතෙක් අගනුවර ජනාකීර්ණව අවිධිමත්ව පවත්වාගෙන යන ස්ථාන හඳුනාගත් කලාපයකට ඒකරාශි කිරීම පිළිබඳව මහා සංඝරත්නයේත්, පූජක උතුමන්ලාගේත් ප්‍රසාදය මා වෙත මේ වනවිටත් ලැබී ඇත.දිනෙන් දින ජනතා ප්‍රසාදය ඉහළ යන රජයක්ලෙස ජනතාව රජය කෙරෙහි තැබූ විශ්වාසය අංශු මාත්‍රයකින්වත් අඩු කර ගැනීමට අපරජය කිසිවිටකත් කැමති නොවන බව අවධාරණය කරමි. විපක්ෂය සුපුරුදු කර්තව්‍ය ලෙස රජය කරනු ලබන සෑම කටයුත්තක්ම නිර්දය ලෙස තවදුරටත් විවේචනය කරමින් සිටී. මින් දේශීය සමාගම මෙම ආයෝජන ව්‍යාපෘතියට ඉදිරිපත් වූවානම් පමණක් ඔවුන්ගේ තර්කය වනුයේ විදේශ ආයෝජකයන් මෙරට ආයෝජනයට නොපැමිණෙන බවත් ඔවුන් මෙරට පිළිබඳ විශ්වාසයක් නොමැති බවත්ය.විදේශීය සමාගම පමණක් මෙම ආයෝජනයට පැමිණියා නම් ඔවුන්ගේ තර්කය වනුයේ දේශීය ආයෝජකයාට කිසිදු බදු සහනයක් නොදෙන බවත් විදේශිකයන්ට සියලු සහන ලබාදෙන බවත් ය. මානුෂික මෙහෙයුමේ තීරණාත්මක අවදියේදී මෙරට විපක්ෂය මේ ලෙසම හැසිරුණ ආකාරය මතකයට නැ‍ඟේ.එහිදී ලෝක බැංකුවෙන් හා ජාත්‍යන්තර මූල්‍ය අරමුදලෙන් මෙරටට ආධාර නොකරන ලෙස විපක්ෂය ඉල්ලා සිටී..HSBC බැංකුවට තම රටට ණය ලබා නොදෙන ලෙස ලිඛිතව ඉල්ලා සිටීමට තරම් විපක්ෂය ඉතාමත් පහත් මට්ටමකට ඇද වැටුණි. මේ වනවිට ආයෝජනය සඳහා සුදුසුම රට ලෙස ආයෝජකයන්ගේ වැඩි අවධානය දිනා සිටින ශ්‍රී ලංකාව තුළ කුමන හෝ තත්ත්වයක් මතුකර ආයෝජන විශ්වාසය බිඳ දැමීමට විපක්ෂය දරන උත්සාහයක් බව නොරහසකි.රටක විපක්ෂයේ කාර්යභාරය හා වගකීම හරිහැටි තේරුම් ගෙන රට වෙනුවෙන් සිතා ක්‍රියා කරන ලෙස වගකිව යුතු විපක්ෂයේ නියෝජිතයන්ගෙන් ඉල්ලා සිටිමි. කැසිනෝ සඳහා මෙම රජය විදේශිකයන්ට අලුතින් බලපත්‍ර දෙන බවට රට තුළ වැරදි මතයක් ඇති කරමින් මහා සංඝරත්නය ප්‍රමුඛ පූජකතුමන්ලා‍ හා ජනතාව මුලා කිරීමට දරන උත්සාහය පිළිකුලින් හෙළා දකිමි. සත්‍ය කිසිවිටකත් වසන් කළ නොහැක. අතිගරු ජනාධිපතිතුමාගේ රජය යටතේ මෙරට ආර්ථිකය පැසසිය යුතු මට්ටමකට පැමිණ තිබේ.ලෝක බැංකු නවතම වාර්තා අනුව මෑතකදී කඩිනමින් සංවර්ධනය වෙමින් පවතින රටවල් අතර නව ආයෝජන සඳහා පහසුකම් සැපයීම අතින් අප රට දෙවන ස්ථානයේ පසුවන ලොව මහා පරිමාණයේ ආයෝජකයන් මෙරට ආයෝජනයට කැමැත්ත පලකරන අවදියක පොදු රාජ්‍ය මණ්ඩල රාජ්‍ය නායක සමුළුවට සමගාමීව ආයෝජන සංසදය පවත්වන අවදියක විපක්ෂයේ ජාතික කර්තව්‍ය මීට වඩා වැදගත් වියයුතු බව මගේ හැඟීමයි.ශ්‍රී ලාංකික සමාජීය සංස්කෘතික අගයන් විනාශ කරමින් ආර්ථික සංවර්ධනයක් කරා ගමන් කිරීමට අතිගරු ජනාධිපතිතුමාගේ නායකත්වය යටතේ කිසිවකුටත් අපේක්ෂා කළ නොහැක. කැසිනෝ හෝ මොනයම් හෝ සූදු ක්‍රීඩා සඳහා බලපත්‍ර ලබාදීමට අතිගරු ජනාධිපතිතුමා කිසිවිටකත් අවසරය ලබාදී නැති බව ආයෝජන ප්‍රවර්ධන අමාත්‍යවරයා ලෙස තවදුරටත් සහතික කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310212</link>
    <topic>හන්තාන කඳු මුදුනේ අතරමංව සිටිසරසවි සිසුන් 4ක් බේරාගනී</topic>
    <author>අසේල කුරුළුවංශ</author>
    <content>මාලඹේ පිහිටි පෞද්ගලික විශ්වවිද්‍යාලයක සිසුන් දෙදෙනකු හා ජයවර්ධනපුර විශ්වවිද්‍යාලයේ බාහිර උපාධි අපේක්ෂකයකු හා අපේක්ෂිකාවක හන්තාන කඳු මුදුනේ පැය 12ක පමණ කාලයක් අතරමංව සිටිය දී පොලිස් කණ්ඩායම් තුනක් පැය පහක මෙහෙයුමකින් පසු ඔවුන් බේරාගෙන තිබේ.මෙම සිසු පිරිස ඉකුත් 18දා පෙරවරුවේ ගලහ වාරියගල ප්‍රදේශයෙන් හන්තාන කන්ද තරණය කැර තිබෙන අතර පස්වරුව වනවිට අධික වර්ෂාවත් සමඟ ඇතිවු මීදුම් සහිත තත්ත්වයක් නිසා පැමිණි මාර්ගය සොයා ගැනීමට නොහැකිව ඔවුන් අතරමං වී ඇත.එක් සිසුවකු ජංගම දුරකථනය මගින් ජයවර්ධනපුර විශ්වවිද්‍යාලයේ ආචාර්යවරයකුට මේ පිළිබඳව දැනුම් දීමෙන් පසු ඔහු 119 අංකය ඔස්සේ පොලිසියට දන්වා තිබේ. එම තොරතුර ඔස්සේ පොලිස් විශේෂ කාර්ය බළකාය, ගලහ හා පේරාදෙණිය පොලිසිවල කණ්ඩායම් දෙකක් හා එක්ව මෙහෙයුමක් දියත්කැර ඇත.හන්තාන රක්ෂිතයේ ඉහළ කොටසේ අතරමංව සිටියදී 18 දා රාත්‍රී 9.30ට පමණ පොලිසිය මෙම පිරිස සොයාගෙන පහළට රැගෙන විත් රෝහල්ගත කර තිබේ. මෙම සිසුන් හෝමාගම, මීගොඩ හා රුවන්වැල්ලේ පදිංචිකරුවන් බව පොලිසිය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310213</link>
    <topic>ජාතික ‍රූපවාහිනියේ ‘සිව් දිගින් හරසරින්’ රථ පෙළපාලිය අද ඇරැඹේ</topic>
    <author>නිරුෂි විමලවීර</author>
    <content>පොදු රාජ්‍ය මණ්ඩල රාජ්‍ය නායක සමුළුව අපේ රටේ පැවැත්වෙන්නේ ප්‍රථම වරටය. නිදහන් ස්වෛරීය ජාතියක් ලෙස සිතන පතන කටයුතු කරන ශ්‍රී ලාංකික ජනතාවට මේ අවස්ථාව සුවිශේෂි වන්නේ ඒ නිසාය. අන්තර් ජාතික මට්ටමින් පැවැත්වෙන විශේෂ උත්සවවලදී එහි අගය මැනවින් ප්‍රදර්ශනය කිරීම සදහා විචිත්‍රවත් අංග උපාංග යොදා ගැනේ. රථ පෙරහරට හිමිවන්නේ ඉන් ප්‍රමුඛ ස්ථානයක්ය.පොදු රාජ්‍ය මණ්ඩලීය රාජ්‍ය නායක සමුළුව පිළිබඳ ජනතාව දැනුවත් කිරීමේ වැඩපිළිවෙළක් මේ වන විට රට පුරා නොයෙක් මට්ටමින් ක්‍රියාත්මක වේ.ජාතික රූපවාහිනියේ පොදු රද මඩුළු හරසර වැඩසටහන ක්‍රියාත්මක වන්නේද එම වැඩපිළිවෙළට තවත් ශක්තියක් වීම සඳහාය. ජාතික රූපවාහිනිය පොදු රද මඩුළු හරසර "සිව් දිගින්හරසරින්" වැඩසටහන ක්‍රියාත්මක කරන්නේ ජනතාව දැනුවත් කිරීමේ ඒකායන අරමුණින්ය.මේ වැඩපිළිවෙළ අද 21 දා උදේ 8.00 ට උතුරු මාර්ගය ඔස්සේ නල්ලූර් හී දීත් දකුණු මාර්ගය ඔස්සේ තිස්සදීත් ආරම්භ කෙරේ.අද ඇරඹෙන මේ විචිත්‍රවත් රථ පෙළපාළි දෙක උතුරු හා දකුණු මාර්ග ඔස්සේ පැමිණ මේ මස 30 වෙනිදා ඒකාබද්ධ වී කොළඔට ළඟා වීමට නියමිතය.සිව් දිගින් හරසර වැඩපිළිවෙළ යටතේ උතුරු හා දකුණු දිගින් රැගෙන එන අත්සන් දසලක්ෂයක් සහිත සුභ පැතුම් ජනාධිපති මහින්ද රාජපක්ෂ මහතා වෙත භාරදීමට නියමිතය. මේ මස 30 වෙනිදා රථ පෙළපාළියේ නිමාව සනිටුහන් කරමින් රාත්‍රියේ ගාලු මුවදොර හා නව වරායේ දැවැන්ත ප්‍රසංගයක් පැවැත්වීමට කටයුතු යොදා තිබේ. මේ වැඩපිළිවෙළ වෙනුවෙන් ක්‍රියාත්මක වන සිව් වැදෑරුම් ප්‍රතිපත්තියක් ජාතික රූපවාහිනිය හදඳුන්වා දී තිබේ.‍පොදු රාජ්‍ය මණ්ඩල රාජ්‍ය නායක සමුළුව පිළිබඳ ජනතා අවබෝධය ඉහළ නැංවීම හා ඒ පිළිබඳ අභිප්‍රෙරණයක් ඇති කිරීමත් උනන්දුවක් රට තුළ ඇති කිරීමත් ඉන් පළමු වැන්නය.පොදු රාජ්‍ය මණ්ඩල රාජ්‍ය නායක සමුළුවේ නායකත්වය ශ්‍රී ලංකාවට හිමිවිම පිළිබඳ ජනතා අ‍වබෝධය ඉහළ නැංවීම ඉන් දෙවැන්නය.ප්‍රාදේශීය සංවර්ධනය පිළිබඳ පුළුල් ප්‍රචාරයක් ලබාදීම ඉන් තෙවැන්නය.රටේ සුන්දරත්වයක් හා සංචාරක වැදගත් කමක් ඇති දෑ පිළිබඳ ජනතා අවබෝධය ඉහළ නැංවීම ඉන් සිවු වැන්නය. පොදු රාජ්‍ය මණ්ඩල රාජ්‍ය නායක සමුළුවට සමගාමීව ජනතාව සම්බන්ධිකරණය කරන අංග ගණනාවක් රූපවාහිනී සේවය ආරම්භ කර ඇත.දිවයිනේ නගර 120ක් වෙත ගමන් කිරීමත් 2013 පොදු රාජ්‍ය මණ්ඩල රාජ්‍ය නායක සමුළුවට අදාල නිල ලාංඡනය හා රූපවාහිනි ලාංඡනය යෙදූ වීදි ප්‍රවර්ධන ට්‍රක් රථයක් මේ සඳහා යොදා ගැනීමත්, විශාල ප්‍රමාණයේ ජනතා සුභ පැතුම් පතක් නිර්මාණය කර ඊට සුභ පැතුම් එක් කිරීමේ අවස්ථාව ජනතාවට ලබා දීමත්, ජනාතාවගෙන් ලැබෙන සුභ පැතුම්පත් එක් කිරීමට බහාලුම් සැලසුම් කිරීමත් CHOGM ප්‍රවර්ධන වීඩියෝ පටය ප්‍රදර්ශනය කිරීමත්ය.මීට අමතරව ජාතික රූපවාහිනිය මගින් මේ රථ පෙළපාළිය පිළිබඳ රාත්‍රී 8‍.00 ප්‍රධාන ප්‍රවෘත්ති විකාශදි ප්‍රධාන පුවතක් විකාශ කිරීමත් , සෑම පැයෙන් පැය පුවත් විකාශයකදීම තවත් වාර්ථාවක් ලෙසත් දවසේ සියලු වැඩසටහන්වලදී මේ පිළිබඳ ප්‍රේක්ෂකයන් දැනුවත් කිරීමටත් අවශ්‍ය තැන්වලදී සජීව විකාශ ලබාදීමටත් කටයුතු යොදා තිබේ.මේ වැඩසටහන සඳහා පූජ්‍ය පක්ෂය, ජාතික හා දේශපාලන නායකත්වයන්, රාජ්‍ය නිලධාරීන්, වෙනත් සංවිධානවල නියෝජිතයන් සම්බන්ධ වන සුවිශේෂි අවස්ථා පැය දෙකක් පු‍රා සජීවී ලෙස විකාශය කිරීමට නියමිතය.එසේම කොළඹ මැදිරිය යාපනය හා තිස්සමහාරාම එකවර මේ සජීවි විකාශය හා බද්ධ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310214</link>
    <topic>2014 පොදුරද මඬුලුක්‍රීඩා උළෙලේ ගිනිසිළුවකොළඹින් දළදා මැදුර වෙත</topic>
    <author>ප්‍රින්ස් ගුණසේකර</author>
    <content>වසර 2014 දී පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ දැල්වෙන එංගලන්ත මහ රැජනගේ ගිනි සිළුව ලක්ෂ සංඛ්‍යාත ජනතාවගේ ගෞරව හරසර මැද ඊයේ (20) කොළඹ සිට ඓතිහාසික මහනුවර ශ්‍රී දළදා මන්දිරයට රැගෙන යෑම ආරම්භ කෙරිණි.කොටුව දුම්රිය ස්ථානයේ සිට වෛස්රෝයිස් වාෂ්ප දුම්රියෙන් ක්‍රීඩා අමාත්‍යාංශ ජාතික ඔලිම්පික් කමිටු බලධාරීහු හා ක්‍රීඩා සංගම් නියෝජිතයෝ රැගෙන ගිය මහ රැජනගේ ගිනි සිළුවට වේයන්ගොඩ, පොල්ගහවෙල, රඹුක්කන හා කඩුගන්නාව ප්‍රදේශවලදී විශේෂ පිළිගැනීම්වලට ලක් විය.ගිනි සිළුව සමග විදේශිය දූත කණ්ඩායමක් පැමිණ ඇති බැවින් පින්නවල ඇත් අතුරු සෙවණට ද ගිනි සිළුව රැගෙන ගිය අතර, පසුව හින්දු, කතෝලික හා මුස්ලිම් දේවස්ථාන වෙත ද රැගෙන ගියහ.මේ ගිනි සිළුව දින 248 ක් පුරා රටවල් 70 කට රැගෙන යන අතර, ශ්‍රී ලංකාවේ සංචාරයෙන් පසු අද මාලදිවයින බලා රැගෙන යාමට නියමිතය. වසර 2014දී ග්ලාස්ගෝහි පැවැත්වෙන පොදු රාජ්‍ය මණ්ඩල ක්‍රීඩා උළෙලේ ගිනිසිළුව කොළඹ නිදහස් චතුරස්‍රයේදී පිළිගත් ජාතික ඔලිම්පික් කමිටු සභාපති හේමසිරි ප්‍රනාන්දු මහතා විසින් ශ්‍රී ලංකාවේ බ්‍රිතාන්‍ය තානාපති ජෝන් රැන්කින් මහතාට බාරදුන් අයුරු.ශ්‍රී ලංකා මලල ක්‍රීඩා සභාපති හේමසිරි ප්‍රනාන්දු, පාසල් ක්‍රීඩා අධ්‍යක්ෂ බී. ඒ. අබේරත්න හා උපාලි රාජපක්ෂ යන මහත්වරු ද මෙහි සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102121</link>
    <topic>ශ්‍රී ලංකාවේ දෙමළ ජනතාවගේ ගැටලුතමිල්නාඩු දේශපාලනයට යොදාගෙන</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දෙමළ ජනතාවගේ ගැටලු යොදාගනිමින් තමිල්නාඩුවේ දේශපාලන පක්ෂ ජනප්‍රිය දේශපාලනයක නිරත වන බව ඉන්දීය පාර්ලිමේන්තු මන්ත්‍රී එම්. ක්‍රිෂ්ණාස්වාමි මහතා ප්‍රකාශ කරයි.ශ්‍රී ලාංකාවේ දෙමළ ජනතාව සම්බන්ධයෙන් ඉන්දීය රජය පැහැදිලි ප්‍රතිපත්තියක සිටින බව ද තමිල්නාඩුවේ කොංග්‍රස් පක්ෂ ජ්‍යෙෂ්ඨ මන්ත්‍රීවරයකු වන ක්‍රිෂ්ණාස්වාමි සඳහන්කර ඇත.ජාතිවාදී හැඟීම් උත්සන්න වන ආකාරයේ ප්‍රකාශ සිදුකරමින් තමිල්නාඩු ඇතැම් දේශපාලන පක්ෂ දේශපාලන වාසී පමණක් අපේක්ෂා කරමින් ශ්‍රී ලංකාව සම්බන්ධයෙන් චෝදනා කරන බව ද එය කිසිසේත් අනුමත කළ හැකි තත්ත්වයක් නොවන බව ද ඉන්දීය මාධ්‍ය වෙත අදහස් දක්වමින් ඒ මහතා සඳහන්කර ඇතැයි වාර්තා වෙයි.ශ්‍රී ලංකාවේ ඊළාම් රාජ්‍යයක් නිර්මාණය කිරීමේ කිසිඳු අවශ්‍යතාවක් ඉන්දියාවට නැතැයි ද හෙතෙම සඳහන්කර තිබේ.දෙමළ ජනතාවගේ අයිතිවාසිකම් ශී‍්‍ර ලංකාව උල්ලංඝනය කරන බවට සහ යුද සමයේ දී දෙමළ ජාතිකයන් හට සිදුවූයේ යැයි කියන අකටයුතුකම් සම්බන්ධයෙන් ශී‍්‍ර ලංකාව නිසි පරීක්ෂණයක් මෙතෙක් නොපවත්වා ඇතැයි ද නිරන්තරයෙන් චෝදනා කිරීම දකුණු ඉන්දියාවේ දේශපාලන නායකයන්ගේ පුරුද්ද බව ද හෙතෙම මාධ්‍ය වෙත අදහස් දක්වමින් සඳහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102122</link>
    <topic>ඩයස්පෝරාවේ චෝදනා ප්‍රතික්ෂේප කරනවා</topic>
    <author>නිරුෂි විමලවීර</author>
    <content>උතුරේ සෑම පුරවැසියකුටම හමුදා භටයෙක් බැගින් සිටින බවට දෙමළ ඩයස්පෝරාව නඟන චෝදනාව තරයේ ප්‍රතික්ෂේප කරන බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා අවධාරණය කරයි .රටේ සමස්ත ත්‍රිවිධ හමුදාව එක් කළත් එවැනි ප්‍රතිශතයක් ලබා ගත නොහැකි බව හෙතෙම ප්‍රකාශ කරයි .යුද සමයේ උතුරේ රාජකාරි සඳහා අනුයුක්ත කර සිටි භටයන් මෙතෙක් මාරු කොට නැතැයි නඟන චෝදනාව ද තරයේ ප්‍රතික්ෂේප කරන බව කී ඒ මහතා යුද්ධය නිමා වීමත් සමඟ උතුරේ රාජකාරිවල නිරතව සිටි භටයන් 4500 ක් සෙබලුන් 1500 දක්වා අඩු කළ බව පවසයි.ඉඩම් අයිතිය පිළිබඳ ජනතාව තුල ඇති උනන්දුව තමා හොඳින් දන්නා බව කී හෙතෙම 2009 දී උතුරේ ඉඩම් අක්කර 25,700ක් හමුදාව යටතේ පැවැති බවත්ඉන් ඉඩම් කට්ටි 9400ක් ජනාවට ලබා දුන් බවත් ඉන් ‍8050කට ගෙවල් ලබා දුන් බවත් හෙතෙම සඳහන් කරයි.ස්ත්‍රි දුෂණ සම්බන්ධයෙන් ද ඩයස්පෝරාව හමුදාවට චෝදනා නඟන බව කී මාධ්‍ය ප්‍රකාශකවරයා 2007 ජනවාරි සිට 2012 මැයි දක්වා සිදුව ඇති ස්ත්‍රි දුෂණ 375 අතරින් ආරක්ෂක අංශ සම්බන්ධ බව තහවුරු වී ඇත්තේ 11 කට පමණක් බැවින් එම චෝදනාව ද බැහැර කරන බව ඒ මහතා වැඩි දුරටත් කියයි.. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310215</link>
    <topic>රිජ්වේ ළමා රෝහලට චීන රජයෙන් නව ගොඩනැල්ලක්</topic>
    <author> සන්ධ්‍යා කරුණාරත්න</author>
    <content>කොළඹ රිජ්වේ ආර්යා ළමා රෝහලට රුපියල් මිලියන 850 ක් වටිනා ගොඩනැඟිල්ලක් චීන රජයේ පරිත්‍යාග කිරීමට නියමිත ය.මහල් දහයකින් යුක්ත මේ ගොඩනැඟිල්ලේ වැඩ කටයුතු වසර 2015 වන විට අවසන් කරන බවත් වර්තමාන ජනාධිපති මහින්ද රාජපක්ෂ මහතාගේ සහ චීන රජයේ එකඟතාව මත මේ ගොඩනැඟිල්ල රෝහලේ සංවර්ධන කටයුතු සඳහා ලබා දීම සිදු කරන බවත් රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා පවසයි.අවම පහසුකම් සහිත වාට්ටු ස්ථාපිත කිරීම සඳහා මේ ගොඩනැඟිල්ල භාවිතා කරන බව ද රෝහලේ සංවර්ධන කටයුතු වල ශීඝ්‍ර දියුණුව මෙමඟින් පෙන්වන බව ද වෛද්‍ය රත්නසිරි මහතා ප්‍රකාශ කළේය.මේ ගොඩනැඟිල්ල තුළ අන්තරාසර්ග වාට්ටුවක්, ස්නායු ශල්‍ය වාට්ටුවක් ඇතුළු වාට්ටු සංකීර්ණයක් ආරම්භ කිරීමට නියමිත ය.වසර 2020 දී ආසියාවේ හොඳම ළමා රෝහල බවට රිජ්වේ ආර්යා ළමා රෝහල පත් කිරීම මේ සංවර්ධන කටයුතුවල අරමුණ වේ. ළමා මිතුරු සංකල්පය යටතේ ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ සහයෝගය යටතේ මේ සංවර්ධන කටයුතු සිදු කරන බව ද වෛද්‍ය රත්නසිරි ඒ. හේවගේ මහතා පැවැසුවේය.රෝහලේ ස්ථාපිත කිරීමට නියමිත එම්.ආර්.අයි. පරීක්ෂණ යන්ත්‍රය ද සැලසුම් කර ඇති ආකාරයට රෝහල තුළ ඉදිරි කාලය ඇතුළතදී පිහිටුවන බවත් ඒ සඳහා ජනාධිපති ආර්යාවගේ උපරිම සහයෝගය ලැබී ඇති බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310216</link>
    <topic>වැලිගම ප්‍රා. සභාවේ විපක්ෂ නායක ඇතුළු 4ක් භාරවෙති</topic>
    <author>බන්ධුල ගුණසේකර</author>
    <content>විපක්ෂ නායක රනිල් වික්‍රමසිංහ මහතාට නායකත්වයෙන් ඉවත් වන්නැයි බල කෙරෙමින් පසු ගියදා මාතරදී පැවති විරෝධතා පා ගමනට එල්ලවූ ප්‍රහාරය සම්බන්ධයෙන් ඊයේ (20දා) පෙරවරුවේ තවත් සැකකරුවෝ සිවු දෙනෙක් මාතර පොලිසියට භාරවූහ. වැලිගම ප්‍රාදේශීය සභාවේ විපක්ෂ නායක වරයා ඇතුළු සිවුදෙනකු නීතිඥවරයකු මාර්ගයෙන් මෙසේ භාරවූ බව මාතර මූලස්ථාන පොලිසිය කියයි.මෙසේ භාරවූ සැකකරුවන් මාතර මහේස්ත්‍රාත් අධිකරණය හමුවට ඉදිරිපත් කිරීමට නියමිත බවද පොලිසිය සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310217</link>
    <topic>ආහාර සුරක්ෂිතතා සතියඅද සිට 27දා තෙක්</topic>
    <author>සන්ධ්‍යා කරුණාරත්න</author>
    <content>ආහාර සුරක්ෂිතතා සතිය ලෙස අද (21) සිට 27 වැනිදා දක්වා ප්‍රකාශයට පත් කිරීමට සෞඛ්‍ය අමාත්‍යාංශයේ දී පියවර ගෙන ඇත.ආහාර සකස් කරන සහ අලෙවි කරන ස්ථාන මේ සතිය තුළදී පරීක්ෂා කිරීම සම්බන්ධයෙන් සියලුම දිස්ත්‍රික්කවලට අදාළව චක්‍රලේඛයක් නිකුත් කිරීමට ද සෞඛ්‍ය අමාත්‍යාංශය කටයුතු යොදා තිබේ.ලෝක ආහාර දිනය නිමිත්තෙන් මෙවැනි සතියක් ප්‍රකාශයට පත් කරන ලෙස සෞඛ්‍ය ඇමැති මෛත්‍රීපාල සිරිසේන මහතා අඳාළ බලධාරීන්ට උපදෙස් ලබා දී තිබේ.සෞඛ්‍ය අමාත්‍යාංශයේ ප්‍රධාන ආහාර බලධාරියා වන සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා විසින් මේ සතිය ප්‍රකාශයට පත් කර ඇත‍.සෑම නගරයකම ආහාර සකස් කරන හා අලෙවි කරන ස්ථාන, බීම වර්ග සකස් කරන හා අලෙවි කරන ස්ථාන, පානීය ජල බෝතල් සකස් කරන හා අලෙවි කරන ස්ථාන පරීක්ෂා කිරීම මේ සතිය තුළදී සිදු කෙරේ.මිනිස් පරිභෝජනයට සුදුසු ආකාරයෙන් මේ ආහාර වර්ග පිළියෙළ කිරීම කොතරම් දුරට සිදු කරන්නේද යන්න පරීක්ෂා කිරීම මෙහිදී සිදු කරන බව සෞඛ්‍ය අමාත්‍යාංශය පවසයි. මහජන සෞඛ්‍ය පරීක්ෂකවරුන්, සෞඛ්‍ය වෛද්‍ය නිලධාරීන්, ආහාර හා ඖෂධ පරීක්ෂවරුන් මඟින් මේ පරීක්ෂා කිරීම් සිදු කෙරේ. "ආහාර සුරක්ෂිතතාව හා පෝෂණය උදෙසා තිරසාර ආහාර රටා" මෙවර ලෝක ආහාර දිනයේ තේමාව වේ.පසුගිය කාලය තුළ දී සමූහයකට බලපාන පරිදි ආහාර විස වීම් වාර්තා වීම, ආහාරපාන පිළියෙළ කරන හා අලෙවි කරන ස්ථාන මහජන පරිභෝජනයට නුසුදුසු බව යනාදිය වාර්තා වීම හේතුවෙන් මෙවැනි වැඩපිළිවෙළක් ක්‍රියාත්මක කිරීමට පියවර ගෙන ඇත.1980 අංක 26 දරණ ආහාර පනත යටතේ මහජන පරිභෝජනයට නුසුදුසු ආහාර සකස් කරන හා අලෙවි කරන පුද්ගලයන්ට එරෙහිව නීතිමය පියවර ගැනීමට ද නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310218</link>
    <topic>ශ්‍රී ලංකාව ප්‍රබල පාර්ශ්වකරුවෙක් බවලොව ඉදිරියේ සනාථ වෙනවා</topic>
    <author>මහින්ද අලුත්ගෙදර</author>
    <content>ජාත්‍යන්තර වෙළෙඳ ගනු දෙනුවලදී ශ්‍රී ලංකාව ප්‍රබල පාර්ශ්වකරුවකු බවට ලෝකය ඉදිරියේ සනාථ කිරීම සඳහා පොදු රාජ්‍ය මණ්ඩලීය රාජ්‍ය නායක සමුළුව වැදගත් අවස්ථාවක් බව “ඔඩෙල්” සමූහ ව්‍යාපාරයේ ප්‍රධාන විධායක නිලධාරිනී ඔටාරා ගුණවර්ධන මහත්මිය ප්‍රකාශ කරයි.ත්‍රස්තවාදී අරඟලය සාර්ථකව නිමාවට පත්කිරීමත් සමඟ අපගේ සහජ හැකියාවන් ජාත්‍යන්තරය තුළ පසක් කරන්නටද මෙය හොඳ අවස්ථාවක් බව පෙන්වාදෙන ඒ මහත්මිය ජාතියක් වශයෙන් ඒ වෙනුවෙන් ප්‍රයත්න දැරිය යුතු බවද පෙන්වා දෙයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව අංශ කිහිපයක් යටතේ අපේ රටට වැදගත්වන බව පෙන්වාදෙන ඒ මහත්මිය සංචාරක කර්මාන්තය, ආයෝජනය මෙන්ම ජාත්‍යන්තර වෙළෙඳ ගණුදෙනු වෙනුවෙන් මෙය වැදගත්වන බවද කියාසිටී.මෙවැනි අවස්ථාවන් සැළකිල්ලට ගැනීමේදී මේ සමුළුව හරහා ශ්‍රී ලංකාවට අද්විතීය අවස්ථාවක් උදාවී තිබෙන බවද ගුණවර්ධන මහත්මිය පෙන්වාදෙයි.ලොව කීර්තිමත් ජාත්‍යන්තර මට්ටමේ සමුළුවක් වන පොදුරාජ්‍ය මණ්ඩලීය සමුළුව ලබන නොවැම්බර් මාසයේ 10 දා සිට 17 දා තෙක් පැවැත්වීමට නියමිත අතර මේ කාලය තුළ විවිධ රටවල රාජ්‍යනායකයන්, ප්‍රතිපත්ති සම්පාදකයන්, විවිධ මට්ටමේ රාජ්‍යතාන්ත්‍රිකයන් මෙන්ම ජාත්‍යන්තර මාධ්‍යයන් විසින් ශ්‍රී ලංකාව නිරීක්ෂණය කරන බවද “ඔඩෙල්” සමූහ ව්‍යාපාරයේ ප්‍රධාන විධායක නිලධාරිනිය සදහන් කරයි. මේ අතර ඒ මහත්මිය සදහන් කරන්නේ මෙම දුර්ලභ අවස්ථාවෙන් ශ්‍රී ලංකාව උපරිම ප්‍රයෝජන ලබාගත යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n1310219</link>
    <topic>යෝජිත පක්ෂ නායකත්ව මණ්ඩල යෝජනාවත් වැට උඩ</topic>
    <author>නිරුෂි විමලවීර සහ රක්ෂණ ශ්‍රීයන්ත</author>
    <content>එක්සත් ජාතික පක්ෂයේ නායකත්වයේ බලතල සංශෝධනය සම්බන්ධයෙන් පත් කිරීමට යෝජිත පක්ෂ නායකත්ව මණ්ඩල යෝජනාව ද දැඩි අර්බුදයකට ලක්ව ඇතැයි එ.ජා.ප ආරංචි මාර්ග අනාවරණය කරයි.පක්ෂ නායකත්ව මණ්ඩලය සම්බන්ධයෙන් කරු ජයසූරිය මහතා හා සජිත් ප්‍රේමදාස මහත්වරු සමඟ සාකච්ඡා කිරීමට නියමිතව තිබුණේ රනිල් වික්‍රමසිංහ මහතා බවත් එහෙත් විපක්ෂ නායකවරයා එය මග හැර කබීර් හෂීම් මහතා ඒ සඳහා නම් කොට විදේශ ගතවී ඇති බවද එම ආරංචි මාර්ග සදහන් කරයි.මේ සතියේ රනිල් , සජිත්, කරූ හමුවීමට තිබුණත් පක්ෂ නායකවරයා නොමැතිව කබීර් හෂීම මහතා මුණ ගැසීමට සිදුවීම පිළිබඳ සජිත් හා කරූ නොසතුට පළ කර ඇති බවද එම ආරංචි අවධාරණය කරයි. ජාතික භික්ෂු පෙරමුණේ ප්‍රධාන අනුශාසක ගිරාඹේ ආනන්ද හිමියන් විසින් විපක්ෂ නායකවරයාට ලබා දුන් නායකත්ව මණ්ඩල පත්කිරීමට ලබා දුන් යෝජනා හතක් ඉදිරිපත් කර තිබු අතර එම යෝජනා විපක්ෂ නායකවරයා විසින් 19 දක්වා වැඩිකර තිබේ.මේ සම්බන්ධව පක්ෂ නායකවරයා විසින් නායකත්ව කමිටුව පිළිබඳ විධිමත් පියවරක් නොගතහොත් එ.ජා.ප යේ ජ්‍යෙෂ්ඨයන් පිරිසක් කෘත්‍යධිකාරී මණ්ඩලයෙන් ඉල්ලා අස්වීමට තීරණය කර ඇති බවත් එම ආරංචි මාර්ග වැඩිදුරටත් සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102110</link>
    <topic>ප්‍රදේශ කිහිපයක ජල ගැලීම්මීගස්වත්තේ පාලමක් කැඩිලාකලා ඔය පිටාර ගලලා</topic>
    <author/>
    <content>සුභාෂීණී සේනානායක සහ උදුලා පීරිස්දිවයින පුරා පැවැති අධික වැසි තත්ත්වය හේතුවෙන් ප්‍රදේශ කිහිපයක් ජලයෙන් යට වී ඇත. ඊයේ (20) පෙරවරුව වන විට එළුවන්කුලම ප්‍රදේශයේ දී කලා ඔයේ ජල මට්ටම අඩි 2 ක් දක්වා ඉහළ ගොස් ඇති බවත් පුත්තලම - මන්නාරම මාර්ගයේ එළුවන්කුලම ප්‍රදේශයේ දී කලා ඔය හරහා යොදා ඇති සපත්තු පාලමෙන් වාහන ගමනාගමනය සිදු වන බවත් පවසන අපදා කලමනාකරණ මධ්‍යස්ථානය කලාඔයේ ජල මට්ටම ඉහළ යෑමත් සමඟ මේ මාර්ගයේ ගමනා ගමන කටයුතු අඩාළ වී ඇති බවත් ආපදා කළමණාකරණ මධ්‍යස්ථානය පවසයි.පදියතලාව - බිබිල මාර්ගයේ මීගස්වත්ත ප්‍රදේශයේ පාලමක් කැඩී ගොස් ඇති අතර අධික මීදුම් සහිත තත්ත්වය හේතුවෙන් නුවරඑළිය - හැටන් මාර්ගයේ ගමනාගමනයේ දී සැලකිලිමත් වන ලෙස ආපදා කළමනාකරණ මධ්‍යස්ථානය ජනතාවගෙන් ඉල්ලීමක් කරයි.මේ අතර කලා ඔය පිටාර ගැලීම නිසා පුත්තලම - මන්නාරම මාර්ගයේ එළුවන්කුලම ප්‍රදේශයේදී ගමනා ගමනයට බාධා එල්ලවී ඇත. රාජාංගනය ජලාශයේ වාන් දොරටු විවෘත කළ විට එම ජලයද එකතු වන්නේ කලාඔයට වන අතර මේ දක්වා කලා ඔයේ ජල මට්ටම ඉහළ ගොස් නැති බව වාරි මාර්ග දෙපාර්තමේන්තුව සඳහන් කරයි. මේ අතර ඊයේ (20) ගත වු පැය 24ක කාලය තුළ වාරියපොළ ප්‍රදේශයට මිලි මීටර්125ක වර්ෂාවක් ලැබී ඇති බවද ආපදා කළමනාකරණ මධ්‍යස්ථානය කියා සිටී.මේ තත්ත්වය නිසා දැදුරුඔයේ ජල මට්ටම ඉහළ යමින් පවතින බවද පුත්තලම ආපදා කළමනාකරණ මධ්‍යස්ථානය වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102111</link>
    <topic>ප්‍රා. සභා එජාප විපක්ෂ නායක රිමාන්ඩ්</topic>
    <author>කේ. පී. රාජදොරේ රත්නපුර විශේෂ</author>
    <content>කලවාන ප්‍රාදේශීය ලේකම්වරියට විසි අට වාරයක් දුරකථනයෙන් මරණ තර්ජනය කළ කලවාන ප්‍රාදේශීය සභාවේ විපක්ෂ නායක (එජාප) ශානක ‍ෙමාල්ලිගොඩ මේ මස 23 වැනිදා දක්වා රක්ෂිත බන්ධනාගාරගත කරන ලෙස රත්නපුර මහේස්ත්‍රාත් සමන් කුමාර මහතා නියෝග කළේය.ප්‍රාදේශීය ලේකම්වරියට මරණ තර්ජනය කිරීමේ සිද්ධිය සම්බන්ධයෙන් නීති මගින් කටයුතු කිරීමට පොලිසිය විසින් මොහු අත්අඩංගුවට ගැනීමට සොයන විට දින ගණනාවක් සැකකරු සැඟවී සිට ඇත. නීතිඥයකු මගින් ඉකුත් දා මොහු අධිකරණයට භාර විය.සැකකාර විපක්ෂ නායකවරයා ඉඩම් ප්‍රතිසංස්කරණ කොමිෂන් සභාවට අයත් අක්කර 38ක ඉඩමක් ව්‍යාජ ඔප්පුවක් සකස් කොට ප්‍රයෝජනයට ගෙන ඇත. එහි පිහිටි කළුගලක් කඩා විකිණිමට පුපුරන ද්‍රව්‍ය ලබා ගැනීමට ප්‍රාදේශීය ලේකම්වරියට ඉල්ලුම් කළ අවස්ථාවේ මේ පිළිබඳ විධිමත් පරීක්ෂණයක් පැවැත්වීමට ගත් තීරණය ගැන කිපී මෙසේ මරණ තර්ජන එල්ල කොට ඇතැයි වාර්තාවේ.සැකකාර කලවාන ප්‍රාදේශීය සභාවේ විපක්ෂ නායකවරයාට විරුද්ධව කලවාන ප්‍රාදේශීය ලේකම් පී. බී. එල්. උදයකුමාරි මහත්මිය විසින් පොලිසියට පැමිණිල්ලක් කර තිබුණි.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102112</link>
    <topic>කිවුල්ඇල්ල ගමටරතු වැස්සක්</topic>
    <author>රත්නපුර දිසා විශේෂනිරෝෂණ පෙරේරා</author>
    <content>රක්වාන දෙමුවාවත කිවුල්ඇල්ල ගමට ඊයේ (20) උදෑසන ඇද හැළුනු රතු වැස්ස ගැන පර්යේෂණයක් සිදුකරන බව ගොඩකවෙල සෞඛ්‍ය නිලධාරි කාර්යාලය කීය.රජයේ වෛද්‍ය පර්යේෂණ ආයතන වෙත යැවීමට රතු වැස්සේ සාම්පල ලබාගෙන තිබේ.ඊයේ (20) උදේ 6.30ට පමණ රතු පැහැති වර්ෂාව විනාඩි පහක් පමණ තිබු බව ගම්වාසීහු කියති. කිවුල්ඇල්ලේ ඒ. ඒ. සෝමරත්න මහතා කීවේ උදේ එළියට බසිද්දී රතු වැස්ස දුටු බවයි. පනිට්ටු දෙක තුනක් වුණත් එකතු කරන්න පුළුවන්කම තිබුණා. ඒ ගැන හිතුවේ නැහැ යැයිද ඔහු කීය. කිවුල්කැටියේ දීපානි විජේරත්න මහත්මිය කීවේ වැහි වතුර අතේ ගෑවීම නිසා අත කැසීමට පටන් ගත් බවයි.ප්‍රදේශවාසීන් රක්වාන පොලිසියට කළ දැනුම්දීමට අනුව රක්වාන පොලිසියේ නිලධාරින් පැමිණ රතු වැස්සේ සාම්පල කීපයක් රැගෙන ගොස් තිබිණි.එම සාම්පල ගොඩකවෙල සෞඛ්‍ය වෛද්‍ය නිලධාරි වෙත යොමුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102113</link>
    <topic>සුළං වේගය පැයටකිලෝ මීටර් 80ක්</topic>
    <author>සුභාෂීණී සේනානායක</author>
    <content>දිවයින පුරා පැවැති අන්තර් මෝසම් කාලගුණික තත්ත්වය හේතුවෙන් සුළ‍ඟේ වේගය පැයට කිලෝ මීටර් 80 දක්වා වර්ධනය විය හැකි බව කාලගුණ විද්‍යා දෙපාර්තමේන්තුව පවසයි.දිවයිනේ ප්‍රදේශ රැසකට වැසි හෝ ගිගුරුම් සහිත වැසි ඇති විය හැකි බවද කාලගුණ විද්‍යා දෙපාර්තමේන්තුව කියා සිටී. වැසි ඇති වන විට තාවකාලික තද සුළං සහ අකුණු ගැසීම් සිදුවිය හැකි බවත් ඇතැම් විට පුත්තලම සිට ගාල්ල හරහා මාතර දක්වා ගැඹුරු සහ නොගැඹුරු මුහුදු ප්‍රදේශවල වැසි ඇති විය හැකි අතර එම මුහුදු ප්‍රදේශ තරමක් රළු විය හැකිබවත් කාලගුණ විද්‍යා දෙපාර්තමේන්තුව පවසයි.අන්තර් මෝසම් කාලගුණික තත්ත්වය දිවයිනට තවදුරටත් බලපෑම හේතුවෙන් දිවයින පුරා වැසි අපේක්ෂා කරන බව කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102114</link>
    <topic>වෛද්‍ය උපකරණ සැපයූ සමාගම් ඒවා නඩත්තු නොකරන්නේ නම් අසාදු ලේඛනගත කෙරේ</topic>
    <author>සන්ධ්‍යා කරුණාරත්න</author>
    <content>රජයේ රෝහල්වලට වෛද්‍ය උපකරණ සපයන සමාගම් මඟින් ඒවායේ නඩත්තු ක්‍රියාවලිය සිදු නොකරන්නේ නම් අඳාළ සමාගම් අසාදු ලේඛනගත කිරීමට සෞඛ්‍ය අමාත්‍යාංශය තීරණය කරයි.ඉතාම සංවේදී සහ මිල අධික වෛද්‍ය උපකරණ රෝහල්වලට සැපයීම සඳහා ටෙන්ඩර් ලබා ගන්නා ඇතැම් සමාගම් එම උපකරණ සැපයීමෙන් පසුව ඒවායේ නඩත්තු කටයුතු විධිමත්ව සිදු නොකිරීම සෞඛ්‍ය ක්ෂේත්‍රයේ බරපතල ගැටලුවක් බවට පත්ව තිබේ.ඇතැම් සමාගම් මේ නඩත්තු කටයුතු හිතාමතාම පැහැර හරින බව රෝහල්වල අධ්‍යක්ෂවරු සහ විශේෂඥ වෛද්‍යවරු සෞඛ්‍ය අමාත්‍යාංශයට දැනුම් දී ඇත.වෛද්‍ය උපකරණ සැපයූ විට අඳාළ සමාගම විසින් නඩත්තු කිරීම සහ සේවා සැපයීම එම සමාගම මඟින් කළ යුතුය. එසේ නොකිරීමෙන් අඳාළ උපකරණය මඟින් අවශ්‍ය සේවාව ලබා ගැනීමට නොහැකි වීම රෝගියාට සිදු කරන බලවත් අසාධාරණයකි.රෝහල්වලට උපකරණ අලෙවි කිරීම සමාගම් මඟින් සිදු කළත් ඔවුන් විසින් නඩත්තු කටයුතු සිදු නොකිරීම නිසා සෞඛ්‍ය ක්ෂේත්‍රයට අමතර වියදමක් දැරීමට සිදු වේ.බදුල්ල පළාත් රෝහලේ රුපියල් මිලියන 30 ක වියදමෙන් ඉදි කළ ශල්‍යාගාරය විවෘත කිරීමේ අවස්ථාවට සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පසුගියදා සහභාගි විය.බදුල්ල පළාත් රෝහලේ ලැපරොස්කොපි යන්ත්‍රය කැඩී බොහෝ කල් ගත වුවත් එය නඩත්තු කිරීමට අඳාළ සමාගම කටයුතු කර නොමැත.ලැපරොස්කොපි යන්ත්‍රය අලුත්වැඩියා කිරීමට රුපියල් ලක්ෂ හත හමාරක් අවශ්‍ය බව සමාගම ප්‍රකාශ කර ඇත. ගිවිසුම් ප්‍රකාරව එසේ මුදල් ලබාදීම අවශ්‍ය නොවේ.මෙවැනි පැහැර හැරීම් සිදු කරන සමාගම්වලට එරෙහිව නීතිමය පියවර ගෙන ඒවා අසාදු ලේඛනගත කරන ලෙස සෞඛ්‍ය ඇමැතිවරයාගෙන් ද අඳාළ බලධාරීන්ට උපදෙස් ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102115</link>
    <topic>න්‍යෂ්ටික ශක්ති වැඩසටහන් පිළිබඳ දැනුවත් කිරීමේ වැඩසටහනක්</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>න්‍යෂ්ටික ශක්ති වැඩසටහන් පිළිබඳව දැනුවත් කිරීමට හා එම වැඩසටහන් දියත් කිරීම පිළිබඳව වැඩමුළුවක් පරමාණුක ශක්ති අධිකාරිය හා විදුලිබල හා බලශක්ති අමාත්‍යංශය එක්ව අද ( 21) හෙට ( 22) සහ අනිද්දා ( 23) දිනවල දී කොළඹ ගලදාරි හෝටලයේදී පවත්වයි.මේ තෙදින වැඩමුළුව සඳහා දේශීය පර්යේෂණ විද්‍යාඥයන් 19 ක්, විදේශීය විද්‍යාඥයන් 10 දෙනෙක් මෙන්ම ජාත්‍යන්තර පරමාණුක ශක්ති ඒජන්සියේ විශේෂඥයන් හා එක්සත් ජනපදයේ විශේෂඥයන් 07 දෙනෙකු ද ස්වීඩන් ජාතික විශේෂඥයෙකු ද එක් වේවිදෙස් රටවලින් මේ වැඩමුළුව සඳහා එක්වන විද්‍යාඥයන් හා ජාත්‍යන්තර පරමාණුක බලශක්ති ඒජන්සි නියෝජිතයන් විසින් ආශ්‍රිත රටවල න්‍යෂ්ටික ශක්තිය සැළසුම් කිරීමේ ක්‍රියාවලිය පිළිබඳ මෙහිදී දේශන පවත්වනු ලැබේ.මේ වැඩමුළුව මඟින් ශ්‍රී ලංකාවේ විවිධ ක්ෂේත්‍රයන්හි ප්‍රවීණයන්, ඉංජිනේරුවන්, විද්‍යාඥයන් හා අධ්‍යාපනඥයන්ට ආරක්ෂිත හා දිඟුකලක් පවතින න්‍යෂ්ටික ශක්ති වැඩසටහනක් ඉදිරියේදී ඇති කිරීම සඳහා අවබෝධයක් ඇති කර දෙනු ලැබේ.මේ වැඩමුළුව ශ්‍රී ලංකාවේ න්‍යෂ්ටික බලය සම්බන්ධව යටිතල පහසුකම් දියුණු කිරීම පිළිබඳ කඩඉමක් සටහන් කිරීමට ඉවහල් වන බව ශ්‍රී ලංකා පරමාණුක ශක්ති අධිකාරිය පවසයි.න්‍යෂ්ටික ශක්තිය සාමකාමී භාවිතය සඳහා යොදා ගැනීම, නියාමනය හා ඒ හා සම්බන්ධ සේවා සැපයීමේ වගකීම තාක්ෂණ හා පර්යේෂණ අමාත්‍යාංශය යටතේ ඇති පරමාණුක ශක්ති අධිකාරියට පැවරී ඇත.මේ වැඩසටහන සඳහා බංගලාදේශය, බෙලරූස්, ඊජිප්තුව, ඉන්දුනීසියාව, ජෝර්දානය, මැලේසියාව, නයිජීරියාව, පේරු රාජ්‍ය හා වියට්නාමය යන රටවලින් නියෝජිතයන් සහභාගී වනු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102116</link>
    <topic>ආගම්වාදය-‍ජාතිවාදය පතුරවන බලවේගමැඬලීමට ශක්තිමත් වැඩපිළිවෙළක් අවශ්‍යයි</topic>
    <author>අනුර ප්‍රේමලාල්</author>
    <content>මේ රටේ ජාති හා ආගම් භේද ඇතිකොට කලබලකාරී තත්ත්වයන් නිර්මාණය කිරීමට කටයුතු කරන බලවේග හඳුනාගෙන ඒවා මැඬලීමට ශක්තිමත් වැඩපිළිවෙළක් සකස් විය යුතු යැයි රජයට යෝජනා කරන බව සබරගමු විශ්වවිද්‍යාලයේ කුලපති හා අන්තර් ආගමික සංවිධානයේ සභාපති මහාචාර්ය කුඹුරුගමුවේ වජිර නාහිමියෝ ප්‍රකාශ කරති.උන්වහන්සේ මේ බව සඳහන් කළේ ජාත්‍යන්තර මුස්ලිම් තරුණ සංවිධානයේ සභාපති ජනාධිපති සම්බන්ධීකරණ ලේකම් ආචාර්ය අබ්දුල් කාදර් මෂූර් මව්ලානා මහතා සමඟ එම කාර්යාලයේ පැවැති විශේෂ සාකච්ඡාවකින් අනතුරුව මාධ්‍ය වෙත අදහස් දක්වමින් ය.එහිදී වැඩිදුරටත් අදහස් දැක්වූ කුඹුරුගමුවේ වජිර නාහිමියෝ, මේ රට වැරැදි චිත්‍ර පවා පෙන්වමින් විදේශයන්වලින් රටට ලැබෙන ආධාර පවා නැවැත්වීමේ කුමන්ත්‍රණ දියත්වන බව පෙන්වා දුන්හ.තිස් වසරක යුද්ධයකින් පීඩනයට පත් අපේ ජනතාවට යළිත් එවැනි පීඩාවක් විඳීමට ඉඩදිය නොහැකි අතර, ශ්‍රී ලාංකිකයන් වශයෙන් කාටත් සතුටින් ජීවත්විය හැකි රටක් නිර්මාණය කිරීමේ ජනාධිපති මහින්ද රාජපක්ෂ මහතාගේ උදාර අරමුණ සාක්ෂාත් කර ගැනීමට රටේ සියලු ආගමික නායකයෝ එක්ව සහයෝගය ලබාදිය යුතු බව ඉතා ඕනෑකමෙන් ඉල්ලා සිටියහ.එබැවින් මේ ශක්තිමත් වැඩපිළිවෙළ ගොඩනැඟීමේ මූලික පියවර ලෙස අදාළ පාර්ශව දැනුවත් කිරීමට හා භාෂා කිහිපයකින් ක්‍රියාත්මක වෙබ් අඩවියක් ආරම්භ කිරීම ද ඉන් නොනැවතී නීතිරීති රාමුවක් ද සකස් කළ යුතු යැයි මේ සාකච්ඡාවේදී තීරණයවූ බව උන්වහන්සේ ප්‍රකාශ කළහ.මෙහිදී මාධ්‍ය වෙත අදහස් දැක්වූ ජාත්‍යන්තර මුස්ලිම් තරුණ සංවිධානයේ සභාපති ජනාධිපති සම්බන්ධීකරණ ලේකම් ආචාර්ය අබ්දුල් කාදර් මෂූර් මව්ලානා මහතා මුස්ලිම් ජනතාව වෙනුවෙන් දේශපාලනික නොවන මුස්ලිම් නායකයකු පත්කිරීම වැදගත් වන අතර, ඔහුට අරාබි භාෂාව මැනවින් ලිවීමට හා කියැවීමට හැකි අයකු විය යුතු බව පැවසීය.ජනාධිපති මහින්ද රාජපක්ෂ මහතා රටේ සියලු ජන කොටස්වලට ඇහුම්කන් දෙමින් ඒ අයට අවශ්‍ය දෑ සංවේදී නායකයකු ලෙස ඉටුකරන අතර, ඒ මහතා ගෙන යන සංවර්ධන ගමනට දේශීය විදේශීය වශයෙන් හැකි උපරිම සහයෝගය ලබාදීමට ජාත්‍යන්තර මුස්ලිම් තරුණ සංවිධානයේ ශක්තිය යොදන බව අවධාරණය කළේය.මේ අවස්ථාවට බස්නාහිර පළාත් සභා මන්ත්‍රී ශාලිත විජේසුන්දර මහතා ද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102117</link>
    <topic>වයඹ පළාතේ ගැටුම් ඇතිකිරීමඅපගේ පරමාර්ථය නොවේ</topic>
    <author>කුරුණෑගල දකුණ සමූහඑම්. මහරුෆ් සහ මධ්‍යම විශේෂ</author>
    <content>“වයඹ පළාත් සභාව තුළ ගැටුම් ඇතිකර ගැනීම අපගේ පරමාර්ථය නොවෙයි. පළාතේ ජනතාවගේ ජීවන තත්ත්වය නගාසිටුවීම සඳහා ගන්නා ඕනෑම යහපත් ක්‍රියාමාර්ගයකට පක්ෂ භේදයෙන් තොරවම සහාය ලබාදීමට සූදානම් යයි” වයඹ පළාත් සභාවේ විපක්ෂ නායක ජේ. සී. අලවතුවල මහතා පැවසීය.පළාත් සභා සංකීර්ණයෙහි පිහිටි විපක්ෂ නායක කාර්යාලය විවෘත කිරීමේ අවස්ථාවේදී අලවතුවල මහතා එසේ කීය.පළාත් සභා විපක්ෂ කණ්ඩායම තුළ මන්ත්‍රීවරුන් දහසයදෙනකු සිටින අතර, අපි අපගේ වගකීම් හරිහැටියට ක්‍රියාත්මක කිරීමට බැඳී සිටිනවා. වංචා දූෂණවලට කිසිවිටෙකත් හවුල් වන්නේ නැහැ. කොන්ද කෙලින් තියාගෙන කටයුතු කරන අතර, ජනතාවට අසුබවාදී යම් කටයුත්තක් සිදුවන්නේ නම් එයට ඉඳුරාම එරෙහි වන බව ද ඒ මහතා වැඩිදුරටත් පැවසීය.විපක්ෂයේ ප්‍රධාන සංවිධායක හෙක්ටර් අප්පුහාමි මහතා - වයඹ පළාත් සභාව තුළ විශේෂයෙන්ම පුත්තලම දිස්ත්‍රික්කයෙහි ගුරු හිඟය මතුවිය හැකියි. කුරුණෑගල ගුරුවරු අතිරික්තයි. පුත්තලමේ ගුරු හිඟය වැඩියි. ගුරුවරු හිටියත් නියමිත විෂයය උගන්වන්නට ගුරුභවතුන් නැහැ. ඒ ගැන ඉදිරියේදී කටයුතු කළ යුතුයි.පළාත් සභා මන්ත්‍රී ඩී. පී. අජිත් රෝහණ මහතා - විපක්ෂයක් වශයෙන් එකමුතුව කටයුතු කිරීමේ ආදර්ශය වයඹ පළාත් සභාව තුළින් මේ වනවිටත් පෙන්වා දී ඇති හෙයින් ජනතා අපේක්ෂාවන් මුදුන් පමුණුවා ගැනීම සඳහා ඉදිරියේදීත් කටයුතු කරන බව කීය. පළාත් සභා මන්ත්‍රී ශාන්ත අබේසේකර මහතා ද කථා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102118</link>
    <topic>ඩෙංගු මැඩලීමට ඉදිරි පියවර සම්මන්ත්‍රණය</topic>
    <author/>
    <content>ඩෙංගු රෝගය සම්බන්ධයෙන් අන්තර්ජාතික සම්මන්ත්‍රණයක් පසුගියදා පෙරවරුවේ කොළඹ BMICH හි දී ආරම්භ විය. රටවල් කිහිපයක විශ්වවිද්‍යාලවල මහාචාර්යවරු රැසක් මේ අවස්ථාවට සහභාගි වූ අතර සෞඛ්‍ය ඇමැති මෛත්‍රීපාල සිරිසේන මහතා එහි ප්‍රධාන ආරාධිතයා වශයෙන් සහභාගි විය. එහිදී ජ්‍යෙෂ්ඨ ඇමැති මහාචාර්ය තිස්ස විතාරණ, සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරුන් ඊට සහභාගි වී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102119</link>
    <topic>ඇමැති මහින්ද යාපා අබේවර්ධන මහතාගේ දේශපාලන ජීවිතයට වසර 30 ක් . . .</topic>
    <author>ඡායාරූපය - චන්දන පෙරේරා</author>
    <content>කෘෂිකර්ම ඇමැති මහින්ද යාපා අබේවර්ධන මහතාගේ දේශපාලන ජීවිතයට වසර 30 ක් පිරීම නිමිත්තෙන් කොළඹ මියුසියස් විද්‍යාලයේ දී පෙරේදා (19) පැවැති යුගාවලෝකන සහෘදයාමය උළෙලට එක්වූ ජනාධිපති මහින්ද රාජපක්ෂ මහතා ඇමැතිවරයාට සුබ පැතූ අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102120</link>
    <topic>කම්කරු ප්‍රඥප්තියක් මුලින්ම ඉදිරිපත් කළේ බුදුන් වහන්සේ</topic>
    <author>අනුර ප්‍රේමලාල්</author>
    <content>කම්කරු ජනතාවට සිඟාලෝවාද සූත්‍රය මගින් මුලින්ම කම්කරු ප්‍රඥ්ප්තියක් ඉදිරිපත් කළේ බුදුරජාණන් වහන්සේ වන අතර එහි තිබෙන කරුණු හා අනෙකුත් ආගම්වල ඊට සම්බන්ධව ඇති දේශනා උපයෝගි කරගෙන ශ්‍රී ලංකාව සංවර්ධිත රටක් ලෙස ඉදිරියට ගෙන යෑමට ජනාධිපති මහින්ද රාජපක්ෂ මහතාට උපරිම ශක්තිය ලබාදෙමු යැයි මේ රටේ වැඩකරන පන්තියෙන් ඉල්ලා සිටින බව කම්කරු හා කම්කරු සබඳතා නියෝජ්‍ය ඇමැති රියර් අද්මිරාල් ආචාර්ය සරත් වීරසේකර මහතා එම ඇමැති ධුරයේ වැඩ බාරගනිමින් ප්‍රකාශ කළේය.සරත් වීරසේකර මහතා නියෝජ්‍ය ඇමැති ධුරයේ වැඩ බාරගැනීමේ උත්සවය නාරාහේන්පිට කම්කරු මහ ලේකම් කාර්යාල ගොඩනැගිල්ලේ පිහිටි කම්කරු හා කම්කරු සබඳතා අමාත්‍යාංශයේදී ඉකුත් දා පැවැත්විණි.එහිදී වැඩිදුරටත් කතා කළ නියෝජ්‍ය ඇමතිවරයා මෙසේද පැවසීය. “අප මහා තිලෝගුරු සම්මා සම්බුදු රජාණන් වහන්සේ ඉදිරිපත් කළ මීට වසර දෙදහස් පන්සීයකට පමණ පෙරවූ ඒ සිඟාලෝවාද සූත්‍ර දේශනාව මගින් පාලකයාගේ හා සේවකයාගේ රාජකාරිය ඉතා පැහැදිලිව ප්‍රකාශ කර තිබේ.අපේ රටේ ශ්‍රම බළකාය පිළිබඳ කතා කරනවානම් ඉතිහාසයේ ඉදිකෙරුණ යෝධ ඇළේ හා රුවන්මැලිසෑයේ නිමාව සිහිපත් කළ යුතුයි.යෝධ ඇළ සැතපුම් 57ක් දිගයි. එහි පළමු සැතපුම් 16යේ බෑවුම යොදුනකට රියනයි. එනම් සැපුමකට අඟල් තුන්කාලයි. මෙවැනි තාක්ෂණයක් භාවිතා කරන්න ත්‍රිකෝණමිතිය ගණිත ක්‍රමයේ කෙළවරට ඉගෙන ගත යුතුයි. මෙය වසර 1820 සිදුවූ දෙයකි. රුවන්මැලි සෑය වැනි ඉදිකිරීමක් සිදුකිරීමට ජ්‍යාමිතික ගණිත ක්‍රමයේ කෙළවරට පැමිණිය යුතුයි. එමෙන්ම සීගිරිය අඩි හයසීයක් පමණ උස සීගිරි ගල උඩ නාන තටාංග අපේ ශ්‍රමිකයන් ඉදිකෙරුවා.එහි ජලය උඩට රැගෙන ගිය තාක්ෂණය අදටත් සොයාගන්න බැරිවෙලා තිබේ. ඒ නිසාම මෙය අටවෙනි පුදුමය ලෙස නම් කර ඇත. මාදුරුඔයේ බි‍සෝකොටුව ඇතුළු ලොව මවිත කළ රැසක් සංකීර්ණ ගණිත ක්‍රම හා දියුණු ඉංජිනේරු විද්‍යා ක්‍රම භාවිතා කරමින් මීට අවුරුදු දෙදහස් දෙතුන්සීයට පෙර කටයුතු කිරීම අපට ආඩම්බරයකි.මේ අවස්ථාවේදී මගේ දෙමව්පියන්, ගුරුවරුන්, ආනන්ද විද්‍යාලය සිහිපත් කරන අතර, ගෝඨාභය රාජපක්ෂ ආරක්ෂක ලේකම්තුමා, ජනාධිපති මහින්ද රාජපක්ෂ මැතිතුමා ඇතුළු මේ ගමනට ශක්තිය ලබාදුන් සියලු දෙනා ගෞරවාදරයෙන් සිහිපත් කරමි.ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා - “රටේ ආර්ථිකය සම්බන්ධයෙන් වැදගත් අමාත්‍යංශයක් වන කම්කරු අමාත්‍යංශය මේ රටේ අසූලක්ෂයක් පාලනය කරන බව පැවසීය.වසර 38ක් පමණ නාවික හමුදා නිලධාරියකු ලෙසද පසුව සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් ධුරයේ කටයුතු කරමින් ග්‍රාම ආරක්ෂක භටයා සිවිල් ආරක්ෂක තනතුර දක්වා ඉදිරියට ගෙනාවේ සරත් වීරසේකර මහතායි.ජ්‍යෙෂ්ඨ ඇමති පී. දයාරත්න මහතා මෙවර පාර්ලිමේන්තු මැතිවරණයේදී ජනාධිපති මහින්ද රාජපක්ෂ මහතා අම්පාර දිස්ත්‍රික්කයේ නායකත්වය තමාට බාරදුන් අවස්ථාවේදී තමාගේ සැලසුම් නිසි ලෙස ක්‍රියාත්මක කොට අම්පාර දිස්ත්‍රික්කය දිනා ගැනීමට සරත් වීරසේකර මහතාගෙන් මහඟු කාර්යභාරයක් ඉටුවූ බව පැවසීය.මෙහිදී කම්කරු හා කම්කරු සබඳතා අමාත්‍යංශයේ වැඩබලන ලේකම් හේරත් යාපා කම්කරු කොමසාරිස් ජනරාල් පර්ල් වීරසිංහ මහත්මිය උත්සව සභාව ඇමතූහ. මේ අවස්ථාවට බස්නාහිර පළාත් සභා ඇමැති උදය ගම්මන්පිල, නාවික හමුදාපති වයිස් අද්මිරාල් ජයනාත් කොළඹගේ ඇතුළු අමුත්තන් රැසක් එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102123</link>
    <topic>ජීවිතයට ප්‍රශ්න එනවිට ඒවාට මුහුණදෙනවා මිසප්‍රශ්නවලින් පලායාම නිසි උත්තරයක් නොවේ</topic>
    <author>ගිරිඋල්ල සමූහ</author>
    <content>අපට ඇති ප්‍රබලම ශක්තිය සිතයි. අපි මුහුණ දෙන නොයෙක් සිදුවීම් අපට විඳදරා ගන්න පුළුවන් වෙන්න ඕනෑ. එවැනි බැරි අය හා විඳදරාගත නොහැකි අවස්ථා තිබෙන බව මෙවැනි සියදිවි නසාගැනීම් තුළින් පෙනෙනවා. සිත් තුළ ඇති වන වේදනාවන් අපට විඳදරා ගන්නට බැරිනම්, ඒ සඳහා අපි පුරුදු පුහුණුවී නැත්නම් මෙවැනි බේදජනක සිදුවීම් අපට වලකා ගන්නට බැහැ.ජීවිතයට ප්‍රශ්න එනවිට ඒවාට අභීතව මුහුණ දෙන්නට සැරසෙනවා විනා ඒවාට මුහුණ නොදී පලායාම නොකළ යුතුයි. එසේ වුවහොත් එය ජීවිතයෙන් පරාජය වූවා වෙනවා යැයි හොරවඩුන්න ශ්‍රී ශෛලබිම්බාරාම පුරාණ විහාරාධිපති ශාස්ත්‍රපති නවගත්තේගම පඤ්ඤාරතන හිමියෝ පැවැසූහ.උන්වහන්සේ ‍එසේ පැවැසූයේ, තම සිඟිති දියණියද මරණයට පත්කරමින් දුම්රියට පැන සියදිවි නසාගත් පන්නල හොරවඩුන්නේ මංජුලා එරන්දිගේ අවමඟුල් උළෙලේ ප්‍රධාන අනුශාසනාව කරමිනි. එම අවමඟුල් උළෙල විශාල පිරිසකගේ සහභාගිත්වයෙන් හොරවඩුන්න නිවසේ දී පසුගියදා සිදුකෙරිණි.එහිදී දෙවන පැවිදි අනුශාසනාව කළ කොටුවැල්ල ශ්‍රී සුදර්ශනාරාම විහාරාධිකාරී දළුපොතවත්තේ ධම්මසිද්ධි හිමියෝ මෙසේද පැවැසූහ.කෙනෙක් අභාවයට පත්වුණාට පසු අපි, නොයෙකුත් තීන්දු තීරණ ගන්නවා. මනුෂ්‍ය ජීවිත ලබන අයගෙන් බොහෝමයක් පරමායුෂ විඳ මිය යනවා. තවත් කොටසක් අකාලයේ මිය යනවා. කර්ම ශක්තිය අනුව, අනතුරුවලිනුත් මිය යනවා. ඒ අතරතුර මෙවැනි සියදිවි හානි කර ගැනීමත් සිදුවෙනවා.අපි ජීවත්වෙද්දි, විවිධ ගැටලු එනවිට මැරෙන්න හිතෙන සිද්ධි ඕන තරම් තිබෙනවා. නමුත් දරුවන්ගේ මුහුණු, ඥාතීන්ගේ මුහුණු දකින විට ඔවුන්ගේ ඇසුරේ ඉන්නා විට ඒ සිතුවිලි ඉවත් වී යනවා. මිනිස් ජීවිතයක් කියන්නේ බොහෝම අමාරුවෙන් ලබාගන්න වටිනා දෙයක්. අපි මේ සියල්ල කර්මයට භාරදීලා හිත හදා ගන්නවා.නමුත් බුදුහාමුදුරුවන් සියල්ල කර්මයට දාල බලා ඉන්න එපා කියලා දේශනා කළා. ඒ මිනිසා අධෛර්යමත්ව කටයුතු කරන නිසයි. අපි උත්සාහ කරල ජීවිත ජයගන්න ඕන. මිනිස් ජීවිත කුඹල්කරුවෙක් හදන මැටි භාජන වගේ කියලයි බුදුන් වහන්සේ දේශනා කරලා තිබෙන්නේ.ඒවා ඕනෑම වෙලාවක කැඩී බිඳී විනාශ වී යා හැකියි. මිනිස් ජීවිතත් ඒ වගෙයි. තියන ගැටලු විසඳගෙන හැම කෙනෙකුම ජීවත්වෙන්න උත්සාහ කරන්න ඕනෑ. එලෙස ජීවත්වීමයි වැදගත්. එවිට ඔබ ජීවිතය ජයගත්තා වෙනවා. මේ අයට සංසාර ගමනෙදි කොහේදි හරි වරදක් වෙන්න ඇති. ඒ නිසයි මෙවැනි දෙයක් සිදුවූයේ. මින් ඉදිරියටවත් එවන් තත්ත්වයක් උදානොවී නිවන් සැපත ලබා ගැනීමට හැකිවේවා කියා අපි ප්‍රාර්ථනා කරනවා.පන්නල ප්‍රාදේශීය සභා මන්ත්‍රී කේමසිරි නයනානන්ද මහතා,මංජුලා බොහෝම දක්ෂ පෙර පාසල් ගුරුවරියක්. ඇය ඒ දරුවන්ගේ කටයුතු නොපිරිහෙලා ඉටුකළා. පසුගිය සතියේ ඇය පෙර පාසල තුළ දෙමාපිය වන්දනාවක්ද සිදුකර තිබෙනවා. පන්නල ප්‍රාදේශීය සභා පෙර පාසල් සංගමයේ සියලුදෙනා මේ අවස්ථාවට සහභාගි වුණා. දැනුත් සමහර අය මෙහි සිටිනවා. පන්නල ප්‍රාදේශීය සභාවේත්, පෙර පාසල් පාලිකාවන්ගෙත් ශෝකය මම මෙහිදී පළකර සිටිනවා.මෙහිදී ඉහළ හොරවඩුන්න, කූඩළුපොත්ත එක්සත් මරණාධාර සමිතිය වෙනුවෙන් එහි සභාපති විමලසේන මහතා, ගම්වාසීන් වෙනුවෙන් සාමවිනිසුරු එස්. බී. චන්ද්‍රපාල, වැඩිහිටි සංගමය වෙනුවෙන් බණ්ඩාර මහතා සහ ඥාතීන් වෙනුවෙන් නීතිඥ ජගත් කුලවංශ මහතා යන අයද කතා කළහ.මෙම අවමඟුල් උළෙලට මියගිය මංජුලාගේ ගම වන නාරම්මල මැටියගනේ ඥාතීන් කිසිවකුත් සහභාගි වූයේ නැත. මංජුලා විසින් ලියන ලද ලිපියක් පදනම් කරගෙන එම ඥාතීහු දේහය මැටියගනේට ගෙන යාමට ඉල්ලා තිබිණි. එහෙත් ස්වාමිපුරුෂයා වන ඉන්දිකගේ ඉල්ලීම මත වතුපිටිවල හදිසි මරණ පරීක්ෂක චන්ද්‍රසිරි මාරසිංහ මහතා දේහය ඔහුට භාරදී තිබුණි.එහෙත් මියගිය මංජුලාගේ වැඩිමහල් දියණිය චාරුණ්‍යා මංජුලාගේ මව, සහෝදර සහෝදරියන්ට මිනියට අවසන් ගෞරව දැක්වීම සඳහා දේහය ඔවුන් වෙත භාරදීමට ඉන්දික හා හොරවඩුන්නේ ඥාතීහු එකඟ වූහ. ඒ අනුව එම ඥාතීන් නැවත හදිසි මරණ පරීක්ෂකවරයාගෙන් ලබාගත් අවසරයක් මත පන්නල හා ගිරිඋල්ල පොලිසිවල මැදිහත්වීමෙන් 15 දින පස්වරු 4.45‍ට දේහය හොරවඩුන්න නිවසින් පිටකර ඔවුන්ට භාරදුන්හ. ඉන්දික හෝ හොරවඩුන්නේ කිසිදු ඥාතියකු ඒ සමඟ නොගියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102124</link>
    <topic>ලැබිය යුතු උසස් වීම් ක්‍රමවේදය ක්‍රියාත්මක නොකිරීම නිසාවෛද්‍යවරුන් පශ්චාත් වෛද්‍ය උපාධිය නොහැදෑරීමේ අවදානමක්</topic>
    <author>සන්ධ්‍යා කරුණාරත්න</author>
    <content>පශ්චාත් වෛද්‍ය උපාධිය හැදෑරූ වෛද්‍යවරුන්ගේ අවුරුදු හයක සේවා කාලය අවසන් වීමෙන් පසුව ලැබිය යුතු උසස් වීමේ ක‍්‍රමවේදය රාජ්‍ය සේවා කොමිසන් සභාවෙන් ක්‍රියාත්මක නොකිරීම නිසා වෛද්‍යවරුන් පශ්චාත් වෛද්‍ය උපාධිය නොහැදෑරීමේ අවදානමක් මතුව ඇතැයි රජයේ වෛද්‍ය නිලධාරීන්ගේ සංගමය පවසයි.විශේෂඥ වෛද්‍යවරුන් බිහි වීම සඳහා අනිවාර්යයෙන්ම පශ්චාත් වෛද්‍ය උපාධිය හැදෑරීම සිදු කළ යුතුය. පශ්චාත් වෛද්‍ය උපාධිය නොහැදෑරීම මඟින් මෙරට පවතින විශේෂඥ වෛද්‍ය හිඟය තවදුරටත් උග්‍ර වීමේ අවදානමක් පවතින බව සංගමයේ සභාපති ‍විශේෂඥ වෛද්‍ය අනුරුද්ධ පාදෙනිය මහතා ප්‍රකාශ කළේය.අවුරුදු 18 ක් වෛද්‍ය සේවාවේ නියැලි වෘත්තිකයකු පළමු ශ්‍රේණියට උසස් වීම සිදුකෙරේ. පශ්චාත් වෛද්‍ය උපාධිය හදාරා ඇත්නම් එම වෘත්තිකයා අවුරුදු දහයකින් පළමු ශ්‍රේණියට උසස් කෙරේ.2006 / 06 චක්‍රලේඛය අනුව සියලුම රජයේ සේවකයන් අවුරුදු දහයකින් උසස් වීමේ ක්‍රමවේදයට ඇතුළත් වේ. එය වෛද්‍යවරුන්ට ද පොදුවේ බලපායි. අවුරුදු 18 ක සේවා කාලයෙන් පසු වූ උසස් වීම් ක්‍රමවේදය අවුරුදු 10 දක්වා අඩු කිරීම මඟින් පශ්චාත් වෛද්‍ය උපාධිය හදාරා අවසන් කළ වෛද්‍යවරුන්ගේ උසස් වීම්වලට අසාධාරණයක් සිදු වන බව රජයේ වෛද්‍ය නිලධාරීන්ගේ සංගමය පවසයි.එම නිසා පශ්චාත් වෛද්‍ය උපාධිය හදාරා අවසන් කළ වෛද්‍ය වෘත්තිකයන්ට අවුරුදු හයක සේවා කාලයකින් පසුව උසස් වීම් ලබාදිය යුතු බවට පවතින නිර්දේශය රාජ්‍ය සේවා කොමිසන් සභාවෙන් ක්‍රියාත්මක‍ නොකිරීම ගැටලුවක්ව ඇතැයි ද වෛද්‍ය පාදෙනිය මහතා කීය. මේ නිර්දේශය ක්‍රියාත්මක කරන ලෙස ජාතික වැටුප් කොමිසමෙන්, රාජ්‍ය පරිපාලන අමාත්‍යාංශයෙන්, මුදල් අමාත්‍යාංශයෙන් සහ සෞඛ්‍ය අමාත්‍යාංශයෙන් අනුමත කර තිබියදීත් රාජ්‍ය සේවා කොමිසමෙන් ක්‍රියාත්මක නොකිරීම නිසා වෛද්‍යවරුන්ට සිදු වන අසාධාරණයට එරෙහිව වෘත්තීය ක්‍රියාමාර්ගයක් ඉදිරි දින කිහිපය තුළදි ගැනීමට නියමිත බව ද ඒ මහතා ප්‍රකාශ කළේය.මේ ගැටලුව සම්බන්ධයෙන් ජනාධිපති මහින්ද රාජපක්ෂ මහතාට ලිඛිතව දැනුම් දීමට ඉදිරි සතිය තුළදී පියවර ගන්නා බව ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102125</link>
    <topic>‘ඇමැති පදවි බාර ‍නොගෙනනාමල් රාජපක්ෂ හොඳ ආදර්ශයක් දී තිබෙනවා’</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ඇමති පදවි බාර නොගෙන නාමල් රාජපක්ෂ මහතා ආදර්ශයක් ලබාදී ඇතැයි රාමඤ්ඤ මහානිකායේ මහානායක අතිපූජ්‍ය නාපාතේ පේමසිරි නාහිමියෝ පැවසූහ.රටේ තරුණ පිරිස ඉලක්කකැර නාමල් රාජපක්ෂ මහතා සුවිශේෂි සේවාවක් ඉටුකරන බවද උන්වහන්සේ කීහ. කර්මාන්ත නියෝජ්‍ය ඇමති ලක්ෂ්මන් වසන්ත මහතා පසුගියදා මහානාහිමියන් බැහැදැක ආශිර්වාද ලබාගත් අවස්ථාවේ උන්වහන්සේ මේ බව ප්‍රකාශ කළහ. ජනපතිතුමන් ජනප්‍රසාදය දිනාගනිමින් රට සංවර්ධනය කරා මෙහෙයවන බවත්, තවමත් මෙම රට තුළ බෙදුම්වාදයට ආවඩන පිරිස් සිටීම කනගාටුවට කරුණක් බවත් උන්වහන්සේ පැවසූහ.උතුරේ මහ ඇමති විග්නේෂ්වරන් මහතා අර්බුද අවම කරගනිමින් යහපත් දේශපාලන ගමනක් සඳහා අඩිතාලම දමන බවත් පෙනෙන්නට තිබෙන නමුත්, දකුණු ඉන්දියාව ඒ මහතාට බලපෑම් කිරීම රටේ අවධානය යොමුකළ යුතු කරුණක් බවද නාහිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102126</link>
    <topic>ලෝක ළමා දිනය නිමිත්තෙන් . . .</topic>
    <author/>
    <content>ලෝක ළමා දිනය නිමිත්තෙන් කොළඹ, කෙසෙල්වත්ත පොලිස්ථානයේ ස්ථානාධිපතිවරයා ප්‍රමුඛ නිලධාරීහු කොළඹ 12 මිහිඳු විදුහලේ සිසු දරු දැරියන් සියලු දෙනා වෙත පාසල් පොත් බෑග් ප්‍රදානය කිරීමේ සත්ක්‍රියාවක් ඊයේ (08) උදේ සිදු කළ අයුරු. කොළඹ මධ්‍යම කොට්ඨාස භාර පොලිස් අධිකාරි පාලිත සිරිවර්ධන මහතාගේ උපදෙස් මත සහකාර පොලිස් අධිකාරි I ජයරත්න මනම්පේරි මහතා විසින් මේ ප්‍රදානය සිදුකළේය. මේ අවස්ථාවට කෙසෙල්වත්ත පොලිස් ස්ථානාධිපති ප්‍රධාන පොලිස් පරීක්ෂක ජේ. කේ. එස්. ජයනෙත්ති, පාලන අංශ ස්ථානාධිපති පොලිස් පරීක්ෂක උදේනි, අපරාධ අංශ ස්ථානාධිපති සූරියකුමාර්, ප්‍රජා පොලිස් ඒකකයේ ස්ථානාධිපති සුනිල් ප්‍රේමරත්න, රථවාහන අංශ ස්ථානාධිපති උප පොලිස් පරීක්ෂක සංජය හේරත්, කාන්තා කාර්යාංශයේ ස්ථානාධිපතිනී උපේක්ෂා, විදුහල්පති තිලක් ජයවීර යන මහත්ම මහත්මීහු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102127</link>
    <topic>හඳුනාගත් මාර්ග රැසකට රථ වාහන සැලැස්මක්</topic>
    <author># චන්ද්‍රිකා පෙරේරා හා මහින්ද අලුත්ගෙදර</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව පැවැත්වෙන කාලසිමාවේ දී කොළඹ, මත්තල, හම්බන්තොට හා කටුනායක ආශ්‍රිත හඳුනාගත් මාර්ග සඳහා ‍පොලිස් නිලධාරීන් 5000ක ගෙන් සමන්විත විශේෂ රථවාහන සැලැස්මක් පොලිස් දෙපාර්තමේනතුව විසින් ක්‍රියාත්මක කරයි. සමුළුවට එක්වන සාමාජිකයන් ගමන් ගන්නා මාර්ග සඳහා මේ සැලසුම විශේෂයෙන් ක්‍රියාත්මක වේ.මාර්ග තදබදය අවම කිරීම, සාමාන්‍ය ජනතාව විකල්ප මාර්ග වෙත යොමු කිරීම ඇතුලු මාර්ග ආරක්ෂක රාජකාරි කටයුතු වෙනුවෙන් පොලිස්පති එන්.කේ‍.ඉලංගකෝන් මහතාගේ උපදෙස් මත මේ කණ්ඩායම සමුළුව වෙනුවෙන්ම යෙදවිමට පියවර ගෙන ඇත.විශේෂයෙන් පුහුණුව ලත් නිලධාරීන් පිරිසක් දක්ෂිණ හා කටුනායක කොළඹ අධිවේගී මාර්ග රථවාහන රාජකාරි සඳහා එම දිනවලදී යොදවන බව පොලිස් මාධ්‍ය ප්‍රකාශක ජ්‍යෙෂ්ඨ පොල්ස් අධිකාරි අජිත් රෝහණ මහතා පවසයි.රාජය නායක සමුළුව ආරම්භ කිරීමට දින දෙකකට පෙර අරඹන මේ සැලසුම සමුළුම අවසන් වනතෙක්ම ක්‍රියාත්මක වේ.රථවාහන සහිතව ජංගම මුර සංචාර ද මේ විශේෂ රථවාහන සැලසුමට ඇතුලත් වන අතර සාමාන්‍ය දිනවල රථවාහන රාජකාරි සඳහා යොදවන පොලිස් නිලධාරීන්ට අමතරව මේ පිරිස යෙදවීමට පියවර ගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102128</link>
    <topic>වාරි කෞතුකාගාරයඅද විවෘත වෙයි</topic>
    <author/>
    <content>ශ්‍රී ලංකාවේ ප්‍රථම වාරි කෞතුකාගාරය අද (21) පෙරවරු 9.56ට යෙදෙන සුබ මොහොතින් කොළඹ මහවැලි කේන්ද්‍ර පරිශ්‍රයේදී විවෘත කෙරෙයි.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතාගේ සංකල්පයක් මත ඉදිවූ මෙය ප්‍රථම වාරි කෞතුකාගාරය වෙයි.ඇමැතිවරයාගේ ප්‍රධානත්වයෙන් හා සම්භාවනීය අමුත්තන් රැසකගේ සහභාගිත්වයෙන් මෙය සිදුකරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102129</link>
    <topic>ජනපතිගේ උපදෙස් මතපොදු රද මඬුළු ජනතා සංසදයටදේශීය නියෝජිතයන්ගෙන් ගාස්තු නෑ</topic>
    <author>ධනුෂ්ක ගොඩකුඹුර සහ කාංචනා අමිලානි</author>
    <content>පොදු රාජ්‍ය මණ්ඩලීය ජනතා සංසදයට සහභාගීවීමට අදහස් කරන එහෙත් ඇතුළු වීමේ ගාස්තු ගෙවීමට හැකියාවක් නොමැති දේශීය සිවිල් සංවිධාන නියෝජිතයන් එම ගාස්තුවෙන් නිදහස් කිරීමට කටයුතු කරන ලෙස ජනාධිපති මහින්ද රාජපක්ෂ මහතා උපදෙස් දී තිබේ.ජනතා සංසදයට සහභාගී වන එක් නියෝජිතයකුගෙන් අමෙරිකානු ඩොලර් 120ක මුදලක් අය‍ කෙරෙන අතර ඇතැම් දේශීය සංවිධානවලට එම මුදල ගෙවීමේ හැකියාවක් නොමැති වීම සළකා බලා තෝරා ගත් නියෝජිතයන්ගේ ඇතුළු වීමේ ගාස්තුව රජය විසින් ගෙවන ලෙසට ජනාධිපතිතුමා උපදෙස් දුන් බව පොදු රාජ්‍ය මණ්ඩලීය ජනතා සංසදයේ උප කමිටු සභාපති වෛද්‍ය ලලිත් චන්ද්‍රදාස මහතා දිනමිණට පැවසීය.මෙම සංසදයට සහභාගී වීමට දෙස් විදෙස් නියෝජිතයන්ගේ දැඩි උනන්දුවක් පවතින බව පැවසූ චන්ද්‍රදාස මහතා මේ වන විටත් නියමිත ප්‍රමාණයටත් වඩා අයදුම්පත් ලැබී බව ප්‍රකාශ කළේය.ජනතා සංසදය පොදු රාජ්‍ය මණ්ඩලීය රාජ්‍ය නායක සමුළුවට සමගාමීව නොවැම්බර් මස 10- 14 දිනවල හික්කඩුවේදී පැවැත් වේ.දෙස් විදෙස් සිවිල් සංවිධාන නියෝජිතයන්ගේ සහභාගීත්වයෙන් රැ‍ස්වෙන ජනතා සංසදය ඉදිරි වසර දෙක තුළ පොදු රාජ්‍ය මණ්ඩලීය රටවල ඉදිරි කටයුතු කෙසේ විය යුතු ද යන්න පිළිබඳ සිවිල් සංවිධානවල අදහස් රාජ්‍ය නායකයන් වෙත ලබා දේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=n13102130</link>
    <topic>කටුනායක අධිවේගයේ ජනතාවටපයින් යන්නඅවසර</topic>
    <author>සුභාෂිණී සේනානායක</author>
    <content>ජනාධිපති මහින්ද රාජපක්ෂ මහතා අතින් මේ මස 27 වනදා ජනතා අයිතියට පත් කිරීමට නියමිත කටුනායක අධිවේගී මාර්ගය හෙට (22 )සහ 23, 24 යන තෙදින ජනතාවට විවෘත කෙරේ. වාහන ඇතුළු කිරීමට අවසර නොදෙන අතර පාගමනින් ජනතාවට අධිවේගී මාර්ගයට අවතීර්ණ විය හැකි බව වරාය හා මහා මාර්ග අමාත්‍යාංශය පවසයි.ඔක්තෝම්බර් මස 27 වනදා ජනාධිපති මහින්ද රාජපක්ෂ මහතා අතින් ජනතා අයිතියට පත් කෙරෙන කටුනායක අධිවේගී මාර්ගය තෙදිනක් පුරා ආගමික වැඩසටහන් ඇතුළු වැඩසටහන් රැසක් සංවිධාන කර ඇත.ඔක්තෝබර් මස 24 වනදා මාර්ග සංවර්ධන අධිකාරිය පෑලියගොඩ පිවිසුමේ සිට පා ගමනක් සංවිධාන කර ඇති අතර එදින වැඩසටහන් රැසක් සංවිධානය කර ඇත. මෙයට අමතරව කටුනායක, සීදුව සහ ජාඇල නගර සභා විසින් විවිධ වැඩසටහන් සංවිධානය කර ඇත. කුඩා දරුවන්ට චිත්‍ර ඇඳීමේ තරග , සරුංගල් යැවීම ඇතුළු විවිධ තරග රැසක්ද ක්‍රීඩා උත්සව, ධාවන තරග ඇතුළු තරග රැසක්ද මෙම තෙදින තුළ පැවැත්වේ.චීන රජයේ ආධාර මත ඉදි වන මේ අධිවේගී මාර්ග සඳහා වැය වූ මුදල අමෙරිකානු ඩොලර් මිලියන 350කි. අන්තර් හුවමාරු මධ්‍යස්තාන තුනකින් මේ අධිවේගී මාර්ගයට අවතීර්ණ විය හැකි අතර මංතීරු හතරකින් සමනිවිත වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310211</link>
    <topic>කෑගලු දිස්ත්‍රික් ස්වසන රෝගප්‍රතිකාර ඒකකයේ වෛද්‍ය හිඟයක්</topic>
    <author>කෑගල්ල දකුණ සමූහ - සිරිසේන රාජපක්ෂ</author>
    <content>කෑගල්ල දිස්ත්‍රික් ස්වසන රෝග ප්‍රතිකාර ඒකකයේ විශේෂඥ වෛද්‍යවරු තිදෙනාම ස්ථාන මාරුවීම් ලැබ වෙනත් රෝහල් වෙත මාරු වී ගොස් ඇතත් එම වෛද්‍යවරුන්ගේ එම පුරප්පාඩු පුරවා නොමැති බව රෝගීහු කියති.දැනට මේ ප්‍රතිකාර ඒකකයේ ස්ථිර වෛද්‍යවරු ලෙස සේවය කරන්නේ ස්ථාන භාර වෛද්‍ය නිලධාරිනිය සහ සහකාර වෛද්‍ය නිලධාරිවරයා පමණි.දිනපතා මේ ප්‍රතිකාර ඒකකයට පැමිණෙන රෝගීන්ට ප්‍රතිකාර කිරීමට සිටි වෛද්‍යවරු දෙදෙනාට නොහැකි නිසා වරින්වර කෑගල්ල ශික්ෂණ රෝහලේ වෛද්‍ය විශේෂඥයන් ගෙන්වා ප්‍රතිකාර කිරීම සිදුකරයි.කෑගල්ල දිස්ත්‍රික්කය පුරා තිබෙන කෑගල්ල ශික්ෂණ රෝහලට අමතරව දිස්ත්‍රික් රෝහල් 6 ක් ද, ග්‍රාමීය රෝහල් 21 ක් සහ මධ්‍යම බෙහෙත් ශාලා 21 ක් සමඟ ප්‍රතිකාර ඒකක 50 කට ආසන්නව තිබෙන අතර සෑම ප්‍රතිකාර ඒකකයකින්ම ක්ෂය රෝගය, ඇදුම, නිව්මෝනියාව ආදී ස්වසන රෝගීන් හමුවන අතර ඔවුන් ඉදිරිපත් කරන්නේ ස්වසන රෝග ඒකකයටය.වෛද්‍යවරුන්ගේ හිඟකම නිසා රෝගීන් වැඩිදෙනකුට මහනුවර, කුරුණෑගල හෝ කොළඹ ප්‍රතිකාර ඒකක සොයා යෑමට සිදුවේ. හැකි ඉක්මනින් මේ ප්‍රතිකාර ඒකකයේ ස්ථාන මාරුවීම් ලැබ පිටවී ගිය වෛද්‍යවරු වෙනුවට වෛද්‍යවරු පත්කිරීමට සබරගමුව පළාත් සෞඛ්‍ය ඇමැතිවරයා හෝ මධ්‍යම රජයේ සෞඛ්‍ය ඇමැතිවරයාගේ අවධානය යොමුකරන ලෙස රෝගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310212</link>
    <topic>පන්සලට දුන් ඇමතුමටකාන්තාවකගෙන් පිළිතුරු</topic>
    <author>බර්ටි ලයනල් - උඩුගම්පොළ</author>
    <content>පන්සලේ දුරකථනනය කිහිප වතාවක් නාද විය. “හලෝ... තෙරුවන් සරණයි... කවුද මේ...”මේ පිළිතුර කනවැකුණ ගුණරත්න කෝපාවිෂ්ට විය. “මොනව යකෝ... උඹ කව්ද... මේ රෑ අටට විතර පන්සලේ මොන ඉලව්වක් කරනවාද.... හිටුකො... තොට... අසමින්ම රිසිවරය පසෙකට විසිකර දැමුවේය.සාලයට දිව ගියේය. පුටු ඇන්ද මත එලා තිබුණු කමිසය ඇඟ දවටා ගත්තේය.ගුණරත්න යතුරුපැදිය වෙත දුවගොස් තල්ලු කරමින්ම නැග කෙළින්ම ගියේ ජේන් අක්කලාගේ ගෙදරටය.“ජේන් අක්කේ... ගනින් පන්සලට කෝල් එකක්. දෙකයි... තුනයි... බිංදුවයි... ගණන් කරමින්ම ඇය දුවගොස් අංකය යොමු කළාය.“හ‍ලෝ... හලෝ...”“තෙරුවන් සරණයි... කව්ද මේ...”“කව්ද බං ඒ...”“මෙහෙට දියන් බලන්න...” ගුණරත්න රිසිවරය උදුරා ගත්තේය.කිසිවක් නොදෙඩූ ගුණරත්න මෙලෙසින් එමලින්, පේමවතී, සිසිලින් යන සියල්ලන්ගේම නිවෙස්වලට ගොස් පන්සලට දුරකථන ඇමතුම් ලබාගත්තේය. මේ සැමටම එකම පිළිතුරු ලැබුණි. කේන්තියෙන් වෙව්ලන ගුණරත්න අවසානයේදී දායක සභාවේ සභාපතිගේ නිවෙසට ගියේය.මහත්තයා“ගන්ඩ පන්සලට කෝල් එකක්” ගුණරත්න කීවේය.අත තිබූ දුරකථනය ක්‍රියාත්මක කෙළේය. එකම පිළිතුර ලැබුණි.සභාපතිතුමා ද මෙයට අවනත විය.“යමු පන්සලට... මේවා තනියම කරන්න බෑ... වැඩක් නෑ... අපි හිතුවේ මිනිහා හොඳ මිනිහෙක් කියලා... බැලුවාම...පිරිස පන්සලට ගොස් කිසිම විමසීමක් නොකරම ඝාන්ඨාරය ගැසීය. ගමේ පිරිසක් එක්වූහ.ඒ සමඟින් පහළ විහාරයේ වන්දනා කර අවසන් වූ ලොකු හාමුදුරුවන් වහන්සේ පොඩි දෙනම සමඟින් ශාන්ත ගමනින් පිරිස දෙසට වැඩියහ.“ඇයි දායක මහත්තුරු මේ කලබල වෙලා...” අසනවාත් සමඟම ලැගුම් ගෙයින් එළියට ඇමතුම ලැබූ පුද්ගලයා පැමිණ“ලොකු හාමුදුරුවනේ ටැලිපෝන් කෝල් දෙක තුනක්ම ආවා. කිහිප දෙනෙක්... හිටුකො තොට කියලත් බැන්නා. අනේ මම දන්නෙ නෑ ඇයි කියලා.ඔහුගේ කටහඬ අසෙනවාත් සමඟම පිරිස නිශ්ශබ්ද වූහ.“අනේ හාමුදුරුවනේ අපිට සමාවෙන්න අපි එක පාරට කලබල වුණා. කිසිම විමසීමක් කළේ නෑ. දැනුයි තේරුම් ගියේ... අපි හිතුවේ ප... න්ස... ලේ.... ගෑණියෙක්... ඉන්නවා කියලා... ඒකයි කලබල වුණේ....” යනුවෙන් පවසමින් හීන්සැරේ නිවෙස්වලට ඇදී ගියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310213</link>
    <topic>ත්‍රිරෝද රථ රියැදුරෝමීටර් ඉල්ලති</topic>
    <author>ඡායාරූපය - ඉංගිරිය සමූහ - කුමාරි ගමගේ</author>
    <content>මගී ජනතාවගේ හා රියැදුරන්ගේ පහසුව සඳහා තම ත්‍රිරෝද රථ සඳහා නොමිලයේ මීටර් ලබා දෙන ලෙස හඳපාන්ගොඩ, කොටිගල හන්දියේ එක්සත් ත්‍රිරෝද රථ සංගමය බලධාරින්ගෙන් ඉල්ලා සිටිති.මේ සංගමයේ ලියාපදිංචි ත්‍රිරෝද රථ 30ක් තිබෙන බවත්, පවසන එම රියදුරන්, හොරණ, ඉංගිරිය හා අවට ප්‍රදේශවල ත්‍රිරෝද රථ සඳහා බස්නාහිර පළාත් සභාවෙන් මීටර් ලබා දී ඇති බවත් එවැනි ආකාරයට ඔවුන්ගේ ත්‍රිරෝද රථවලට ද මීටර් ලබාදීමට කටයුතු කරන ලෙස බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310214</link>
    <topic>බස්නාහිර ස්වයං රැකියාලාභීන්ට ලොරි රථ</topic>
    <author>ඡායාරූපය - අවිස්සාවේල්ල විශේෂ එස්. පද්මපෙරුම</author>
    <content>බස්නාහිර පළාත් සමුපකාර ඇමැති උපාලි කොඩිකාර මහතාගේ අදහසකට අනුව ක්‍රියාත්මක වන ශ්‍රම සවිය ව්‍යාපෘතිය යටතේ ස්වයං රැකියා නියුක්තිකයන්ට ගෙවීමේ පහසු ක්‍රමය යට‍ෙත් ඩිමෝ බට්ටා ලොරි රථ ලබා දීමේ වැඩසටහන නාවින්න ක්‍රීඩාංගණයේදී පැවැත්විණි.ඒ අවස්ථාවට ප්‍රධාන ආරාධිතයා ලෙස සහභාගි වූ ප්‍රවාහන ඇමැති කුමාර වෙල්ගම මහතා එක් ස්වයං රැකියා නියුක්තිකයකුට ලොරි රථයක යතුර භාර දුන් අයුරු.එම අවස්ථාවට සහභාගි වූ බස්නාහිර පළාත් සභා මන්ත්‍රී මහේෂ් අල්මේදා, මාර්ගස්ථ ප්‍රවාහන අධිකාරියේ සභාපති අමිල රන්මණ්ඩල මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310215</link>
    <topic>කානුවලින් හමන දුඟදින් අවට වැසියන්ට පීඩා</topic>
    <author>ඡායාරූපය - වාද්දුව සමූහ - එස්. ආර්. පියදාස</author>
    <content>උතුරු කළුතර පොලිස් ස්ථානය ඉදිරිපිට ගාළු පාරේ ඇති පැති කානුවේ ජලය ගලා නොයෑම නිසා පල්වී ගඳගසමින් පවතී. අසල බස් නැවතුමේ පවා සිටීමට නොහැකි අයුරින් පල් ගඳ ගසමින් තිබෙන බව ජනතාව පවසති.මේ කානුව සෑහෙන කාලයකින් ශුද්ධ පවිත්‍ර කර නැති නිසා මේ අන්දමින් දුර්ගන්ධය හමන බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310216</link>
    <topic>දුරකථන කඩවලෆැක්ස්ගිනි ගණන්</topic>
    <author>වයඹ පළාත් සංචාරකසේන ඉදිරිසිංහ</author>
    <content>කුරුණෑගල නගරයේ ඇතැම් සන්නිවේදන මධ්‍යස්ථානවල වැඩියෙන් ගාස්තු අයකර ෆැක්ස් යැවීම් සිදුකරන බව ජනතාව පවසති.එක් ලිපියක් ෆැක්ස් කිරීමට රුපියල් 45ත් 50ත් අතර ගාස්තුවක් අයකරන බවත් මෙවැනි අසාධාරණ ගාස්තු අයකිරීම ඔවුන් පුරුද්දක් කරගෙන ඇති බවත් ජනතාව කියති.මේවාට එරෙහිව නීතිමය පියවර ගන්නා මෙන් අදාළ බලධාරීන්ගෙන් ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310217</link>
    <topic>කෑගල්ලේලාදුරු රෝගීන් 19ක්</topic>
    <author>කෑගල්ල දකුණ සමූහ - සිරිසේන රාජපක්ෂ</author>
    <content>ශ්‍රී ලංකාවේ ලාඳුරු රෝගය තවම තුරන් වී නොමැති බවත් කෑගල්ල දිස්ත්‍රික්කයෙන් ලාදුරු රෝගීන් 19ක් දැනටමත් හඳුනාගෙන ඇති බවත් ඔවුන් සම්පූර්ණයෙන්ම සුවපත් කිරීමට අවශ්‍ය ප්‍රතිකාර සහ රෝගය තවදුරටත් පැතිර යෑමේ ප්‍රවණතාව අවම කර රෝගය සමාජයෙන් තුරන් කිරීමට අවශ්‍ය කටයුතු සෞඛ්‍ය දෙපාර්තමේන්තුව විසින් සිදුකරන බවත් කෑගල්ල දිස්ත්‍රික් වාහක රෝග මර්දන ඒකකයේ මහජන සෞඛ්‍ය පරීක්ෂක එච්. ඇම්. වී. කේ. එච්. බණ්ඩාර මහතා කීය.කෑගල්ල දිස්ත්‍රික් වාහක රෝග මර්දන ඒකකය විසින් මාදෙයියාව තරණගල බෞද්ධ මධ්‍යස්ථානයේදී ලාදුරු රෝගය පිළිබඳව ජනතාව දැනුවත් කිරීම සඳහා පැවැති සම්මන්ත්‍රණයකදී ඒ මහතා මේ බව කීය.තරණගල බෞද්ධ මධ්‍යස්ථානාධිපති අස්මඩලේ ධර්මරතන හිමියන්ගේ ඉල්ලීමක් අනුව විහාරස්ථ දායක සභාවේ සාමාජික සාමාජිකාවන් දැනුවත් කිරීම සඳහා මේ දේශනය සෞඛ්‍ය දෙපාර්තමේන්තුව විසින් සංවිධාන කර තිබුණි.බණ්ඩාර මහතා මෙසේද කීය.ලාදුරු රෝගය වැලඳෙන්නේ ඇසට නොපෙනෙන සියුම් බැක්ටිරියාවක් මඟින්. ලාදුරු වැලඳුන රෝගියකුගේ කැස්සකින් පිටවන කෙළ බින්දුවක් ආශ්වාස ප්‍රශ්වාස කිරීමෙන් පෙණහලුවලට එම විෂබීජ ඇතුළු වී මේ රෝගය නිරෝගී අයකුට වැලඳෙන්න පුළුවනි.රෝග මර්දන ප්‍රතිශක්තිය තිබෙන අයකුට මෙයින් ආරක්ෂා වෙන්නත් පුළුවන්. ටික කාලයක් බැක්ටිරියා කාරකය ශරීරය තුළ තිබී එම පුද්ගලයාගේ ප්‍රතිශක්තිය දුර්වල වූ විට නැවත රෝගය වැලඳිය හැකියි.ශරීරය තුළ ඇතිවන ලප කැලල් ආදියේ කිසියම් වේදනාවක් දැනෙන්නේ නැතිනම් ඒ පිළිබඳව වෛද්‍යවරයකු හමුවී පරීක්ෂා කරවා ගත යුතුයි. මෙම රෝගය මූලික අවස්ථාවේදී හඳුනාගතහොත් සම්පූර්ණයෙන්ම සුවකළ හැකියි. එමෙන්ම ලාදුරු රෝගියකු හඳුනාගත් විට ඔහු සමාජයෙන් කොන් කිරීමෙන් වැළකිය යුතුයි.මේ රෝගය අනිකුත් අයට බෝවීම වැළැක්වීම සඳහා ඔහුගේ සමාජ ගතවීම හා හැසිරීම් රටාව පිළිබඳව දැනුවත් කිරීමෙන් ඔහුගේ රෝගය සනීප කර ගැනීමටත් පවුලේ අයටත් සමාජයටත් මෙම රෝගය පැතිරීයාම වළක්වාගත හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310218</link>
    <topic>බැලුම්මහර-මිරිස්වත්ත මාර්ගය දෙපස පලතුරු විකුණන පිරිසට ප්‍රාදේශීය සභාවෙන් කුඩ</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ - මිරිස්වත්ත හන්දියේ සිට නුවර පාරේ බැලුම්මහර, මිරිස්වත්ත මහාමාර්ගය දෙපස අන්නාසි පැකට්, පැලමද, මැංගුස් ආදී පලතුරු පාර්සල් අතැතිව වාහනවලට අතපොවමින් මහත් ආයාසයකින් ජංගම වෙළඳාමේ යෙදෙන වෙළෙඳුන්ට නුවර පාර දෙපස කුඩයක් යට සිටිමින් තම වෙළෙඳාම පහසුකර ගැනීමට අවශ්‍ය පහසුකම් සැපයීමට ගම්පහ ප්‍රාදේශීය සභාවේ සභාපති රංජිත් ගුණවර්ධන මහතා කටයුතු යොදන බව බැලුම්මහර දී පැවති ජනහමුවකදී පැවැසීය.මේ නිසා ඔවුනට රැකියාවේ සුරක්ෂිත බව රැකෙන බවත්, මහමඟ දෙපස දුවමින්, පනිමින්, අනාරක්ෂිතව වෙළෙඳාම සිදුකිරීමට සිදු නොවන බවත් කීය.ප්‍රාදේශීය සභා බලප්‍රදේශයේ සියලු ජන ජීවිත යහමඟට ගැනීමට රජයේ ප්‍රතිපත්තිය අනුව තමන් ඇතුළු ප්‍රාදේශීය සභා මන්ත්‍රී කණ්ඩායම ක්‍රියා කරන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r1310219</link>
    <topic>රට රැකියා දෙනවැයි කියා සිංගප්පූරුවේ අතරමං කර ඇවිත්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>රැකියාවක් සඳහා සිංගප්පූරුවට යවන බවට පවසා ව්‍යාජ ලෙස දෙදෙනකුගෙන් රුපියල් දහසය ලක්ෂයක් ලබාගෙන සිංගප්පූරුවට ගෙන ගොස් අතරමං කර දමා පැමිණියේයැයි කියන සිද්ධියක් සම්බන්ධයෙන් චෝදනා ලැබූ අයකු රක්ෂිත බන්ධනාගාර ගත කරන ලෙස මීගමුව වැඩබලන මහේස්ත්‍රාත් කරුණාජීව ගමගේ ගුණදාස මහතා නියෝග කළේය.මෙලෙස රක්ෂිත බන්ධනාගාර ගත වූයේ වත්තල, මාබෝලේ පදිංචිකරුවෙකි. මේ තැනැත්තා ඇටඹගහවත්ත, උ. කදිරාන පදිංචි එම්. ආර්. පී. ඇන්ටනී ප්‍රනාන්දු යන අ‍යගෙන් සහ එම ලිපිනයේම පදිංචි ආර්. එම්. සංජීව යන දෙදෙනාගෙන් පිළිවළින් රු. 625000ක් ද, රු: 975000ක් ද වශයෙන් මුදල් ලබාගෙන රැකියාවන් සඳහා සිංගප්පූරුවට යවන බව පවසා ඇත.කටුනායක ගුවන්තොටුපළින් පසුගිය 2013.09.11 දින සැකකරු විසින් මේ දෙදෙනාව සිංගප්පූරුවට කැඳවාගෙන ගොස් තිබේ.එම රටෙහි කාමරයක මේ දෙදෙනා නවත්වා ඔවුන් සන්තකයේ බෑග්වල තිබූ ඩොලර් 1635ක මුදල් ද සොරකම් කර ගෙන ලංකාවට පැමිණ ඇතැයි මීගමුව කොට්ඨාස විමර්ශන ඒකකය වැඩබලන මහේස්ත්‍රාත්වරයාට ඉදිරිපත් කළ තොරතුරු වාර්තාවේ සඳහන්ය.මීගමුව කොට්ඨාස විශේෂ විමර්ශන ඒකකයේ පොලිස් සැරයන් 12507 අරුණ ශාන්ත මහතා සැකකරුවන් ඉදිරිපත් කර කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r13102110</link>
    <topic>කොට්ඨාස 30 ක ගොවීන්ටනොමිලේ පැළ බෙදා දෙයි</topic>
    <author>වයඹ පළාත් සංචාරක - සේන ඉදිරිසිංහ</author>
    <content>දිවි නැඟුම වැඩසටහනට සමගාමීව කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස 30 ඇතුළත මේ මහ කන්නයේ ගොවීන්ට බීජ හා ‍එළවළු පැළ නොමිලේ ලබාදීමේ වැඩපිළිවෙළක් අරඹා ඇතැයි කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා පැවැසීය.මේ අනුව බීජ පැකට් එක්ලක්ෂ හැටඑක්දහසක් හා පලතුරු පැළ 91529 ක් ගොවීන් වෙත බෙදා දෙයි.අඹ, දොඩම්, පේර, රඹුටන්, මිදි, ජමනාරං, ජම්බු ආදී පලතුරු වර්ග ද, කොස්, දෙහි, මිටි ඇඹරැල්ලා, මිටි මුරුංගා ආදී පැළ වර්ග ද ගොවීන් වෙත බෙදා දෙනු ඇත.තවද දිස්ත්‍රික්කය පුරා ආදර්ශ ගෙවතු එක්ලක්ෂ විසිපන්දහසක් ද ස්ථාපිත කැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r13102111</link>
    <topic>අඩු ආදායම්ලාභී කිරි ගොවීන්ට මී දෙනුන්</topic>
    <author>ඡායාරූපය - කොච්චිකඩේ විශේෂ ඩී. මිහිඳුකුල</author>
    <content>ලක්ෂ 12 ක් පමණ වටිනා එළගවයන් හා මී දෙනුන් 23 දෙනෙකු දළුපත තරුණ වරදකරුවන්ගේ විශෝධන මධ්‍යස්ථානයේදී අඩු ආදායම්ලාභී කිරි ගොවීන් අතර බෙදා දීමක් පසුගියදා සිදුකෙරුණි. මේ ගවයන් එම විශෝධන මධ්‍යස්ථානය ආශ්‍රිතව ඇතිදැඩි කර තිබේ.විශේෂඥ වෛද්‍ය පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ මහත්මිය ගොවි මහතකුට එළගවයෙක් ‍භාර කළ අයුරු.විශෝධන මධ්‍යස්ථානයේ අධිකාරි සෙනරත් සේනානායක, ප්‍රාදේශීය සිරකරු සුබසාධක සංගමයේ උප සභාපති හා ප්‍රාදේශීය සභා මන්ත්‍රී උදාර තීක්ෂණ ද සිල්වා යන මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=r13102112</link>
    <topic>බීමත් සැමියා උසාවියේ දී බිරියගේ දෙපා වැඳ කළ වැරැදිවලට සමාව ඉල්ලලා</topic>
    <author>අලව්ව විශේෂ ඒ. කීර්තිසිංහ</author>
    <content>වරකාපොළ මහේස්ත්‍රාත් අධිකරණය ඉදිරියේ පෙනී සිටි අඹුසැමි යුවළකි. දිනපතා බීමත්ව එන සැමියාගෙන් තමන්ට හා දරුවන්ට සිදුවන කරදර හිරිහැර නිසා බිරිය විසින් පොලිසියේ පැමිණිලි කරන ලදී. පොලිසිය එය අධිකරණයට යොමු කළේය.මෙහිදී විත්තිකරු වෙනුවෙන් පෙනී සිටි නීතිඥ මහතා කරුණු ඉදිරිපත් කරමින් - “ස්වාමීනි විත්තිකරු මින් ඉදිරියට කිසිම කරදරයක් නොකරන බවට පොරොන්දු වෙනවා.”පැමිණිලිකාරියගේ නීතිඥ මහතා - “මොකද කියන්නෙ සමාදානෙට කැමතිද?”පැමිණිලිකාරිය - ඔව් මට දණගහලා වැඳලා සමාව ගන්ඩ ඕනෑ” බිරියගේ පිළිතුර විය.ඊට එකඟවුණ සැමියා විත්ති කූඩුවෙන් බැස තම බිරිය ළඟට ගොස් හිටගෙනම “මට සමාවෙන්නැයි” කියමින් වැන්දේය.ඊට අකමැත්ත පළ කළ බිරිය “ඔහොම බැහැ දණගහලා වැඳලා සමාව ගන්න ඕනෑයැයි කීවාය.”එවිට තවත් ටිකක් නැමී “මට සමාවෙන්න යැයි” සැමියා කියා සිටියද එයටද එකඟ නොවූ බිරිය දණගසා වැඳ සමාව ගතයුතු බව නැවතද කියා සිටියාය.මේ අවස්ථාවේ විත්තිකරු ඇමතූ මහේස්ත්‍රාත්වරයා “වැරදි කළා නම් දඬුවම් විඳින්න ඕනෑ. හරියට දණගහලා සමාව ගන්නයැයි”කීය.පසුව විත්තිකරු බිරිය ඉදිරියේ දණගසා මට සමාවෙන්නැයි කියා වඳින විට උසාවියේ සිටි පිරිස සිනහව වළක්වා ගත්තේ ඉතා අමාරුවෙනි.මින් ඉදිරියට සමඟියෙන් සිටින ලෙස අඹුසැමි යුවළට අවවාද කළ මහේස්ත්‍රාත් සනත් ජේ. මොරවක මහතා ඔවුන්ට නඩු පොතේ අත්සන් තබන ලෙසද නියම කළේය.නඩු ‍පොතේ අත්සන් තබා උසාවියෙන් පිටව යන මොවුන් දෙස රැස්ව සිටි පිරිස බලා සිටියේ සිනාමුසු මුහුණිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310211</link>
    <topic>නෙට්බෝල් ජාතික ශූරතාවදශක 2කට පසු යුද හමුදාවට</topic>
    <author>ප්‍රින්ස් ගුණසේකර‍</author>
    <content>ජාතික නෙට්බෝල් ශූරතාව වසර 20කට පසුව ශ්‍රී ලංකා යුද හමුදාව සතු විය.මරීෂාමාතර උයන්වත්ත ක්‍රීඩාංගණයේ ඊයේ නිමාවට පත්වූ ජාතික නෙට්බෝල් ශූරතාවලියේ අවසන් තරගයේ දී යුද හමුදාව වෙතින් පරාජයට පත්වූයේ පසුගිය වසරේ අනුශූර හැටන් නැෂනල් බැංකු කණ්ඩායමය.යුද හමුදා ක්‍රීඩිකාවෝ අවසන් පූර්ව තරගයේ දී පසුගිය ශූර සෙලාන් බැංකු පිල පරාජය කරමින් අවසන් මහා තරගයට සුදුසුකම් ලබා ගත්හ. අවසන් තරගයේ පළමු කාර්තුව ලකුණු 10 -10ක් ලෙස සම තත්ත්වයක පසුවූ අතර දෙවැනි කාර්තුවේ දී 26 – 24ක් ලෙස යුද හමුදාව ඉදිරියට පැමිණියේය. තෙවැනි කාර්තුවේ දී යුද හමුදා ක්‍රීඩිකාවෝ ලකුණු 39 – 33ක් ලෙස විශිෂ්ඨ ක්‍රීඩා විලාශයකින් ඉදිරියට පැමිණියහ.ජාතික ශූරතාවලියේ නෙට්බෝල් රැජන සම්මානය පෙරැළිකාර ජයක් වාර්තා කළ යුද හමුදා පිලේ නායිකා කාංචනා ජයවීරට හිමිවූ අතර ඇය දක්ෂතම ගෝල් ෂූටර් ක්‍රීඩිකාවට හිමි සම්මානය ද හිමිකර ගත්තාය. හොඳම ආරක්ෂක පෙළ ක්‍රීඩිකාව ලෙස යුද හමුදාවේ නෞජලී රාජපක්ෂ, හොඳම මැදපෙළ ක්‍රීඩිකාව ලෙස සෙලාන් බැංකුවේ ජයලිය කුමාරි හා නැගී එන ක්‍රීඩිකාව ලෙස මාතර කණ්ඩායමේ ගයාත්‍රී වික්‍රමගේ සම්මාන දිනා ගත්හ.අවසන් තරගයේ දී ලකුණු 57 - 47ක් ලෙස හැටන් නැෂනල් බැංකු පිල පරාජය කළ යුද හමුදා නෙට්බෝල් පිලට ජාතික කණ්ඩායමේ මරීෂා ප්‍රනාන්දු, ක්‍රීඩා කළ අතර අනෙක් ක්‍රීඩිකාවන් සියලු දෙනා අත්දැකීම් බහුල අය නොවීම කැපී පෙනුණි. එහෙත් පරාජයට පත්වූ හැටන් නැෂනල් බැංකු පිලට ශෂිකා සමරසිංහ, දර්ශිකා අබේවික්‍රම, හංසි බණ්ඩාර, කුමරිනි සිල්වා වැනි ජාතික පිලේ අත්දැකීම් බහුල ක්‍රීඩිකාවෝ එක්ව සිටියහ.තරගාවලියේ තෙවැනි ස්ථානය සඳහා පැවැති තරගයේ දී සෙලාන් බැංකු පිල වෙතින් ලකුණු 47 – 30ක් ලෙස වරාය අධිකාරී පිල පරාජයට පත්විය. මෙවර තෙවැනි තැනට පත්වූ සෙලාන් බැංකු පිලට ආසියාවේ උසම ක්‍රීඩිකා තර්ජනී සිවලිංගම් ඇතුළත්ව සිටියාය.අර්ධ අවසන් පූර්ව වටයේදී සෙලාන් බැංකු පිල වෙතින් මාතර පිල ලකුණු 32-25ක් ලෙස පරාජයවු අතර වරාය අධිකාරී පිල වෙතින් ලකුණු 29-27ක් ලෙස කුරුණෑගල කණ්ඩායම පරාජයට පත්විය.ගුවන් හමුදාව හා යුද හමුදාව අතර අර්ධ අවසන් තරගය තියුණු මුහුණුවරක් ගත් අතර යුද හමුදාවට ලකුණක ජයක් අත්විය. යුද හමුදාව ලකුණු 20ක් වාර්තා කරද්දී ගුවන් හමුදා ක්‍රීඩිකාවෝ ලකුණු 19ක් ලබාගත්හ.හැටන් නැෂනල් බැංකුව හා කැම්බල් පාක් කණ්ඩායම අතර අර්ධ අවසන් පූර්ව වටයේ තරගයෙන් 32-7ක් ලෙස හැටන් නැෂනල් බැංකු පිලට පහසු ජයක් අත්විය.මෙවර ජාතික නෙට්බෝල් ශූරතාවලියට කණ්ඩායම් 29ක් එක්විය. සමාරම්භක උළෙලට තැපැල් නියෝජ්‍ය ඇමැති සනත් ජයසූරිය මහතා එක්වු අතර සමාප්ති උළෙලට මහජන බැංකුවේ අලෙවි හා මහජන සම්බන්ධතා ප්‍රධානී දීපාල් අබේසේකර මහතා එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310212</link>
    <topic>ආමීර්ගේ තහනම යළි සළකා බලයි</topic>
    <author/>
    <content>ලන්ඩන් (ඒ.එෆ්.පී.)පාකිස්තාන පිලේ හිටපු වේගපන්දු යවන ක්‍රීඩක මොහම්මඩ් ආමීර්ට පැනවූ වසර පහක තරග තහනම යළි සළකා බැලීමට අයි.සී.සී.ය තීරණය කර තිබේ. අල්ලස් හා දූෂණ වංචා සම්බන්ධ නීතිරීති සංශෝධනයට ලක් කිරීමට පියවර ගැනීමෙන් පසුව අයි.සී.සී.එම තීරණයට එළැඹී සිටියි. පසුගියදා ලන්ඩන් නුවර පැවැති අයි.සී‍.සී.යේ දෙදින රැස්වීමේ දී මේ තීරණය ගත් බව එහි ප්‍රකාශකයකු පැවැසීය.ලබන ජනවාරි මස පැවැත්වීමට නියමිත අයි.සී‍.සී. රැස්වීමේදි අල්ලස් හා දූෂණ වංචා සම්බන්ධ සං‍ශෝධිත නීතිරීති සාකච්ඡාවකට ලක් කිරීමට නියමිත බවත්, එහි දි අල්ලස් ‍‍චෝදනා හේතුවෙන් තරග තහනමට ලක්වූ මොහම්මඩ් ආමීර් පිළිබඳ යළි සළකා බැලීමට නියමිත බවත් එම නිලධාරීයා වැඩි දුරටත් කියා සිටියේය.2011 වසරේ ලෝඩ්ස් පිටියේ පැවැති ටෙස්ට් තරගයක් අතරතුර බුකී කරුවන්ගේ අවශ්‍යතා මත හිතාමතාම නිපන්දු යැවීමට කටයුතු කිරීමේ වරදට ආමීර්ට මේ තහනම පනවා තිබූ අතර ඒ සඳහා ඔහු යොමුකළ එවකට පාකිස්තාන පිලේ නායකයාව සිටි සල්මාන් බට් වසර 10ක තරග තහනමකට හා එම තරග‍යේ දී ම මුදලට නිපන්දු යැවූ මොහම්මඩ් ආසිෆ් වසර 7ක තරග තහනමකට ලක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310213</link>
    <topic>චන්ද්‍රිකා සුභාෂිනී මැලේසියාවේ දීතරග වාරයේ හොඳම කාලයට එයි</topic>
    <author>ප්‍රින්ස් ගුණසේකර</author>
    <content>මැලේසියාවේ පැවැති විවෘත මලල ක්‍රීඩා තරගාවලියේදී මීටර් 400 රන් පදක්කම් දිනා ගැනීමට චන්ද්‍රිකා සුභාෂිනී හා කසුන් කල්හාර සමත්වුහ.මැලේසියාවේ විශ්වවිද්‍යාල ක්‍රීඩාංගණයේ පැවැත්වෙන මේ තරගාවලියේදී චන්ද්‍රිකා සුභාෂිනී මීටර් 400 තත්පර 52.86කින් නිමකර මේ තරගවාරයේ හොඳම කාලය වාර්තා කළාය. ඇය වසර 2008දී කොරාට්හී පැවැති ආසියානු ග්‍රොන් ප්‍රී තරගාවලියේදී මේ ඉසව්ව තත්පර 52.36කින් නිමාකර පෞද්ගලික හොඳම දක්ෂතාව වාර්තා කළාය.ඉන් පසුව තත්පර 52කට ආසන්නව මේ ඉසව්ව නිමා කිරීමට චන්ද්‍රිකා සුභාෂිනීට නොහැකිවු අතර වසර 5කට පසුව ප්‍රගතියක් පෙන්වා තිබේ.පසුගිය සැප්තැම්බර් මාසයේදී පැවැති ජාතික මලල ක්‍රීඩා ශූරතාවලියේදී චන්ද්‍රිකා සුභාෂිනී මීටර් 400 තරගය නිමා කළේ තත්පර 53.05කිනි.මැලේසියා තරගාවලියේදී චන්ද්‍රිකා සුභාෂිනී රන් පදක්කම දිනා ගනිද්දී රිදී පදක්කම වියට්නාමයේ තායී ලෑන් (තත්.53.84) හා ලෝකඩ පදක්කම මැලේසියාවේ නුරුල් මස්ලාන් (තත්.55.91) දිනා ගත්හ.කසුන් කල්හාර රන් පදක්කම දිනාගැනීමට ගත කාලය වුයේ තත්පර 47.19කි. ඔහු පසුගිය මාසයේ කොළඹදී පැවැති ජාතික ශූරතාවලියේදී මීටර් 400 ඉසව්ව නිමා කිරීමට තත්පර 46.65ක කාලයක් ගෙන තිබුණි. කසුන් කල්හාර සමග මැලේසියාවේදී තරග කළ වියට්නාමයේ කොන්ග් ලිච් තත්පර 47.80කින් රිදී පදක්කම හා අහමඩ් රෝසෙලී තත්පර 47.96කින් ලෝකඩ පදක්කමද දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310214</link>
    <topic>ඩයලොග් ලීග් රගර් නොවැ. 15දා ඇරැඹේ</topic>
    <author> ෆවුස් මොහොමඩ්</author>
    <content>මෙරට ජාතික රගර් තරගබිමේ විශිෂ්ටතම කණ්ඩායම තෝරාගන්නා වාර්ෂික ලීග් පළමු කොටසේ තරගාවලිය හැව්ලොක්ස් පිටියේ දී ලබන මස 15වැනිදා ආරම්භ කෙ‍රේ.ජාතික රගර් පිටියේ වාර්ෂික මංගල්‍යයය ලෙස සැළකෙන ලීග් තරගාවලිය ආරම්භ කරමින් පසුගිය වසරේ ශූරයන් වූ හැව්ලොක්ස් කණ්ඩායම හා තරගබිමේ කෝඩුකාරයන් වන හම්බන්තොට ෂාක්ස් කණ්ඩායම අතර පළමු තරගය පැවැත්වීමට නියමිතය. ලීග් රගර් තරගාවලියට නව අත්දැකීමක් එක් කරලමින් මෙවර තරගාවලියට රාත්‍රී තරග කීපයක් ඇතුළත් කර ඇති අතර පළමු තරගය ද රාත්‍රී තරගයක් ලෙස පැවැත්වේ.ඩයලොග් සමාගමේ අනුග්‍රහයෙන් පැවැත්වෙන මෙවර තරගාවලියට ක්‍රීඩා සමාජ 10ක් තරග වදිති. ජාතික රගර් තරගබිමට අලුතින්ම එක්වූ හම්බන්තොට ෂාක්ස් කණ්ඩායම සමග හැව්ලොක්ස්, මහනුවර ක්‍රී.ස, නාවික, යුද, ගුවන්, පොලිස්, අප්කන්ට්‍රි ලයන්ස්, සී.ආර් සහ සී.එච්. ක්‍රීඩා සමාජ මෙවර සිය ක්‍රීඩකයන්ගේ හැකියාව උරගා බැලීමට තරග බිමට පිවිසෙති.තරගාවලියේ පළමු සති අන්තයේ දී හැව්ලොක්ස් - ෂාක්ස් තරගයට අමතරව ලබන මස 16වැනිදා නාවික – ගුවන් තරගය වැලිසර දීත්, අප්කන්ට්‍රි ලයන්ස් - සී.ආර්. තරගය නාවලපිටියේදීත් පැවැත්වෙන අතර මහනුවර ක්‍රී.ස. හා සී.එච්. තරගය නිත්තවෙලදීත්, යුද – පොලිස් කණ්ඩායම් අතර තරගය දියගමදීත් 17වැනිදා පැවැත්වීමට නියමිතය.ලබන වසරේ පෙබරවාරි 23වැනිදා දක්වා පුරා තෙමසක කාලයක් පැවැත්වෙන මේ තරගාවලියේ මූලික වටයේ තරගවල දී සෑම කණ්ඩායමකටම තරග 9ක් බැගින් හිමිවන අතර හැව්ලොක්ස්, වැලිසර, නාවලපිටිය, නිත්තවෙල, දියගම, සී.ආර්, සී.එච්, හම්බන්තොට, රත්මලාන හා පොලිස් පිටිය යන ක්‍රීඩාංගණවලදී තරග පැවැත්වේ.මෙවර තරගාවලියේ දී පළමුවරට හම්බන්තොට කේන්ද්‍ර කරගනිමින් තරග 4කට සත්කාරකත්වය ලබා දීමට හම්බන්තොට ෂාක්ස් ක්‍රීඩා සමාජය සූදානමින් සිටියි. එම තරග සඳහා ගුවන්, පොලිස්, සී.එච්. සහ සී.ආර්. කණ්ඩායම් එක්වීමට නියමිතය.නොවැම්බර් මස පැවැත්වෙන තරග – නොවැ.15 – හැව්ලොක්ස් - හම්බන්තොට ෂාක්ස් (හැව්ලොක්ස් පිටිය), නොවැ. 16 – නාවික – ගුවන් (වැලිසර), අප්කන්ට්‍රි ලයන්ස් - සී.ආර් (නාවලපිටිය), නොවැ. 17 – මහනුවර – සී.එච් (නිත්තවෙල) , යුද – පොලිසිය (දියගම), නොවැ.23 -සී.ආර්. - මහනුවර (‍ලොන්ඩන් පෙදෙස), යුද – අප්කන්ට්‍රි ලයන්ස් (දියගම), නාවික – පොලිසිය (වැලිසර), නොවැ. 24 – සී.එච්. - හැව්ලොක්ස් (සී.එච්.පිටිය), හම්බන්තොට ෂාක්ස් - ගුවන් ( හම්බන්තොට), නොවැ‍. 30 – හැව්ලොක්ස් - ගුවන් (හැව්ලොක්ස්), හම්බන්තොට ෂාක්ස් - පොලිසිය ( හම්බන්තොට), අප්කන්ට්‍රි ලයන්ස් - නාවික ( නාවලපිටිය), සී.එච්. - සී.ආර්. (සී‍.එච්.පිටිය).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310215</link>
    <topic>පිළියන්දල මැදි විදුහලට විශිෂ්ට ජයක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මහරගම ජනාධිපති විදුහල සමග පැවැති අවුරුදු 13න් පහළ ක්‍රිකට් තරගයෙන් ඉනිමක හා ලකුණු 115ක විශිෂ්ට ජයක් හිමිකර ගැනීමට පිළියන්දල මැදි විදුහල් කණ්ඩායම සමත්විය.ප්‍රථමයෙන් පන්දුවට පහරදුන් ජනාධිපති විදුහල් පිල ලකුණු 28කට සීමා කිරීමට පිළියන්ද කණ්ඩායම සමත්විය. දක්ෂ පන්දු යැවීමක නිතර වු ඩී.ටී.සතරසිංහ එක් ලකුණකට කඩුලු 4ක් දවාගත්තේය. පිළියන්ද පිල පළමු ඉනිම කඩුලු 8කට ලකුණු 176ක් රැස්කළ අතර ජනාධිපති විදුහල් පිලේ දෙවැනි ඉනිම ලකුණු 35කට සීමාවිය.ජනාධිපති විදුහල පළමු ඉනිම-28 (ඩි.ටී.සතරසිංහ 1/4, බී.එල්.කැලෑගෙදර 6/2) සහ දෙවැනි ඉනිම-35 (එන්.ධනංජය 11/3, ජේ.චාමික 3/2)පිළියන්ද මැදි විදුහල පළමු ඉනිම-176/8 සසන්ත කුලරත්න 101 (එස්.සියඹලාන්ගොඩ 28/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310216</link>
    <topic>මොරටු විදුහලට කඩුලු 3ක ජයක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>කොළඹ සහිරා විදුහල සමග පැවැති මොරටුවේ දී පැවැති අවු.19න් පහළ ක්‍රිකට් තරගයෙන් කඩුලු 3ක ජයක් හිමිකර ගැනීමට මොරටු විදුහල සමත්විය.සහිරා විදුහල ප්‍රථම ඉනිමට ලකුණු 187ක් හා දෙවැනි ඉනිම ලකුණු 122ක් රැස් කළේය. පිළිතුරු ලෙස මොරටුව විදුහල පළමු ඉනිමට ලකුණු 213ක් රැස්කළ අතර දෙවැනි ඉනිමේදී හිමිවු ජයග්‍රාහී ඉලක්කය කඩුලු 7ක් දැවී තිබියදී සපුරාලීමට හැකිවිය.සහිරා පළමු ඉනිම-187 නිස්කි අහමඩ් 64, ටී.එච්.මුසාෆර් 32 (හර්ෂ ප්‍රනාන්දු 39/3) සහ දෙවැනි ඉනිම-122 ෂිහාන් වීරසිංහ 33 (හර්ෂ ප්‍රනාන්දු 37/4)මොරටු පළමු ඉනිම-213 සනේෂ් ප්‍රනාන්දු 64, දුශාන් සුලක්ෂණ 52 (රම්සාන් රෆායිඩීන් 82/5) සහ දෙවැනි ඉනිම-97/7 (රම්සාන් රෆායිඩීන් 53/3).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310217</link>
    <topic>ආසියානු යොවුන් ක්‍රීඩා උළෙලට දකුණ සුදානම්</topic>
    <author>@ නන්දසිරි වැලිගමගේ ගාල්ල දිසා සමුහ</author>
    <content>2017 වසරේ හම්බන්තොටදී පැවැත්වීමට නියමිත ආසියානු යොවුන් මලල ක්‍රීඩා ශූරතාවලිය ඉලක්ක කරමින් දකුණු පළාත තුළ නව ව්‍යාපෘතියක් ලෙසින් පුහුණු සංචිතයක් ඇතිකිරීමට පළාත් ක්‍රීඩා අමාත්‍යාංශය පියවර ගෙන ඇත.පළාත් අධ්‍යාපන දෙපාර්මේන්තුවත සමග එක්ව ඇති කරන මේ සංචිතයට වසර 2000.04.15 දිනෙන් පසුව උපත ලද පාසල් ක්‍රීඩක ක්‍රීඩිකාවන් තෝරා ගැනිමට නියමිතව ඇති අතර ඒ සඳහා වෙනම සැලස්මක් ද සකස් කර ඇතැයි සහකාර ක්‍රීඩා අධ්‍යක්ෂ චන්ද කුමාර මහතා පවසයි.පාසැල් මට්මින් ආරම්භව දිස්තික් හා පළාත් මට්ටමින් සිදු කෙරෙන යෝග්‍යතා පරික්ෂණයකින් එ ඒ ඉසව් සඳහා වන තරගකරුවන් 36 දෙනකු තෝරා ගෙන සංචිතයක් ලෙසට මේ පිරිස පුහුණු කරවීමට සැලසුම් සකස්කොට ඇත.මේ සම්බන්ධයෙන් අදහස් දක්වන පළාත් ක්‍රීඩා ඇමැති යු.ඩි.ජි. ආරියතිලක මහතා පවසා සිටියේ හම්බන්තොටදි පැවැත්වෙන යොවුන් මලල ක්‍රීඩා ඉසව් සඳහා වැඩිම තරගකරුවන් පිරිසක් දකුණින් ඇතුළත් කර ගැනීම මේ සැලසුමේ අරමුණ බවයි.මේ සැලසුම එක දිගට වසර හතරක් පුරා පවත්වාගෙන යෑමට රුපියල් මිලියන දහයක් වෙන්කර ගන්නා බවද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310218</link>
    <topic>ක්‍රිකට් සැණකෙළිය 3දා පිළියන්දල දී</topic>
    <author/>
    <content>ජාත්‍යන්තර සංහ සමාජ-දිස්ත්‍රික් 306 ඒ2 දිස්ත්‍රික් ක්‍රිකට් සැණකෙළිය නොවැම්බර් මස 3වැනිදා පිළියන්දල සෝමවීර චන්ද්‍රසිරි ක්‍රීඩාංගණයේදී පෙ.ව 8.00ට ආරම්භ වේ.මේ දිස්ත්‍රික් ක්‍රිකට් සැණකෙළිය සියස් සිප්සල් පාසල් ව්‍යාපෘතිය බලගැන්වීමට පහසුකම් සැපයීම උදෙසා පවත්වනු ලබයි.සිංහ සමාජයේ දිස්ත්‍රික් ප්‍රධානී අසංග සමරසේකර, කාන්තා අංශයේ ප්‍රධානී චාන්දනී සමරසේකර මහත්ම මහත්මීන්ගේ ප්‍රධානත්වයෙන් පැවැත්වෙන මේ ක්‍රිකට් සැණකෙළිය සඳහා ප්‍රවීණ ක්‍රිකට් ක්‍රීඩකයෝ රැසක්ද ආරාධනා ලැබ සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s1310219</link>
    <topic>ප්‍රවීණයන්ගේ වොලිබෝල් අවු.60 ඉහළ ශූරතාව පොතුපිටිය සමගි පිලට</topic>
    <author>සීදූව සමුහ</author>
    <content>ශ්‍රී ලංකා ප්‍රවීණයන්ගේ වොලිබෝල් සංගමය සංවිධාන කළ වොලිබොල් තරගාවලියේ අවු.60න් ඉහළ ශූරතාව හිමිකර ගැනීමට පොතුපිටිය සමගි ක්‍රීඩා සමාජය සමත්විය. අවසන් තරගයේදී සමගි පිල හමුවේ පොතුපිටිය සුහද ක්‍රීඩා සමාජය පරාජය පත්විය.අනෙක් අවසන් තරගවලින් ජයග්‍රහණ හිමිකර ගැනීමට පොතුහැර එක්සත්, නුගේගොඩ මිරිහාන එක්සත් හා මිනුවන්ගොඩ බ්‍රැන්ඩික්ස් ක්‍රීඩා සමාජ සමත්වුහ.සීදූව දවිසමර විද්‍යාලයීය ක්‍රීඩාංගණයේදී පැවැති තරගාවලියේ අවු.50න් ඉහළ අවසන් තරගයේදී පොතුහැර එක්සත් පිල හමුවේ ගම්පහ සියනෑ තරු ක්‍රීඩා සමාජය පරාජයට පත්විය.කටාන ක්‍රීඩා සමාජ පිල පරදා අවු.40න් ඉහළ ජය හිමිකර ගැනීමට නුගේගොඩ මිරිහාන එක්සත් ක්‍රීඩා සමාජය සමත්වු අතර අවු.35න් ඉහළ කාන්තා තරගයේදී මිනුවන්ගොඩ බ්‍රැන්ඩික්ස් පිළ හමුවේ රදාවාන සිම්ලයින් ක්‍රීඩා සමාජය පරාජයට පත්විය.තරගාවලියේ ජය සංකේත ප්‍රදානෝත්සවය ශ්‍රී ලංකා වොලිබෝල් සම්මේලනයේ සභාපති සහ විදේශ රැකියා ප්‍රවර්ධන හා සුභ සාධන ඇමැති ඩිලාන් පෙරේරා, පාර්ලිමේන්තු මන්ත්‍රිනී වෛද්‍ය සුදර්ශනී ප්‍රනාන්දුපු‍ල්ලේ මහත්ම මහත්මීන් අතින් සිදු කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s13102110</link>
    <topic>රාජගිරිය ගෙට්වේ පාසලට බාස්කට්බෝල් ශූරතාවක්</topic>
    <author/>
    <content>කොළඹ ජාත්‍යන්තර පාසල සංවිධාන කළ අන්තර් ජාත්‍යන්තර පාසල් අවු.17න් පහළ බාස්කට්බෝල් තරගාවලියේ ශූරතාව හිමිකර ගැනීමට රාජගිරිය ගේට්වේ විද්‍යාලය සමත්විය. කොළඹ ජාත්‍යන්තර පාසල් බාස්කට්බෝල් පිටියේ පැවැති අවසන් තරගයේදී ගේට්වේ විද්‍යාලය හමුවේ කොළඹ ජාත්‍යන්තර පාසල පරාජයට පත්විය.ගේට්වේ පිල ලකුණු 84ක් ලබාගත් අතර කොළඹ පිලට ලබාගත හැකිවුයේ ලකුණු 59ක් පමණි. තරගාවලියේ වටිනාම ක්‍රීඩකයා ලෙස නිචුල ලියනගේ සම්මාන ලැබීය. ගේට්ටේ පිල අර්ධ අවසන් පූර්ව තරගයේදී වත්තල ලයිසියම් ලකුණු 51-11කින්ද, අවසන් පූර්ව තරගයේදී නුගේගොඩ ලයිසියම් ලකුණු 59-48කින්ද පරාජය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=s13102111</link>
    <topic>පොදු රාජ්‍ය මණ්ඩලීය ක්‍රීඩා උළෙලේ ගිනි සිළුව . . .</topic>
    <author>ඡායාරූපය-රඹුක්කන විශේෂ</author>
    <content>පොදු රාජ්‍ය මණ්ඩලීය ක්‍රීඩා උළෙලේ ගිනි සිළුව මහනුවර සිට කොළඹ බලා දුම්රියෙන් රැගෙන එන අතරතුර ඊයේ පෙරවරුවේදී රඹුක්කන දුම්රිය ස්ථානයේදී පිළිගත් අයුරු. පසුගියදා නිමාවු ආසියානු කනිෂ්ඨ ක්‍රීඩා උළෙලේදී මීටර් 400 රන් පදක්කම දිනාගත් කෑගල්ල සාන්ත ජෝශප් බාලිකාවේ ශිවන්ති කුමාරි රත්නායක හා මීටර් 400 ලෝකඩ පදක්කම දිනාගත් කෑගල්ල සාන්ත මරියා මහ විද්‍යාලයේ අනුරාධ මධුසංඛ ගිනි සිළුව ඇතැතිව..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310211</link>
    <topic>වැව් බැඳි රාජ්‍යයේ පැවැති සශ්‍රිකත්වය ඇති කිරීම රජයේ උත්සාහයයි</topic>
    <author>සාකච්ඡා කළේ තෙන්නකෝන් කුලසේකර</author>
    <content>හොරොව්පොතාන ශ්‍රී.ල.නි.ප. ප්‍රධාන සංවිධායක අනුරාධපුර දිස්ත්‍රික් පාර්ලිමේන්තු මන්ත්‍රී පුනරුත්ථාපන හා බන්ධනාගාර ප්‍රතිසංස්කරණ නව නියෝජ්‍ය අමාත්‍ය එස්. සී. මුතුකුමාරණ සමඟ කරන ලද කාලීන සාකච්ඡාවකි මේ.පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය අමාත්‍ය පදවියෙන් පිදුම් ලැබූ ඔබගේ ‍ෙද්ශපාලන අතීතය ගැන කෙටි විස්තරයක් කළ හැකි ද?1977 මම කලාවැව මැතිවරණ කොට්ඨාසයේ කටියාව ශ්‍රී.ල.නි.ප. ශාඛා සමිතියේ ලේකම් පදවියට පත් වී 1983 වනවිට ක්‍රියාකාරි දේශපාලනයේ නිරත වුණා. කලාවැව ශ්‍රී.ල.නි.ප. ප්‍රධාන සංවිධායක වූ බර්ටි ප්‍රේමලාල් දිසානායක මහතා කලාවැව මධ්‍යම බල මණ්ඩලයේ සභාපති වනවිට මම උප සභාපති වුණා. වත්මන් නියෝජ්‍ය අමාත්‍ය එස්. එම්. චන්ද්‍රසේන මහතා මධ්‍යම බල මණ්ඩලයේ ලේකම් තනතුරට පත්වුණා.ඒ වනවිට මුළුමහත් අනුරාධපුරයම එජාප බලකොටුවක් බවට පත්වී තිබුණා. ශ්‍රී.ල.නි.ප. පාක්ෂිකයන් දැඩි හිරිහැර කරදර කම්කටොළුවලට පත්වෙලයි සිටියේ. ඒ කලාවැවේ ඒ.එස්.එම්. අධිකාරිගේ මැර බලය රජ වී තිබූ නිසයි. ශ්‍රී.ල.නි. පාක්ෂිකයන් ඡන්දයක් දීමට පවා බිය වී සිටි යුගයක් කලාවැවට උදාවී තිබුණේ. ඒ වගේම ජේ.වී.පී. බලවේගය විසින් අපේ තරුණයන් බිලී බාගනිමින් සිටියා. අපි බොහොම දුෂ්කර ක්‍රියා කරලයි ශ්‍රී.ල.නි.ප. සමිති සංවිධාන ගොඩ නැඟුවේ.1988 – 89 භීෂණ සමය මම ජීවිතයත් මරණයත් අතර සිටි යුගයක්. මගේ නිවස ගිනි තබා මට උන්හිටි තැන් අහිමි කළා. මගේ වැඩිමහල් ‍සහෝදරයා ඇතුළු මගේ ඥාති මිත්‍රයන් හත් දෙනකු අමු අමුවේ ඝාතනය කළා. මගේ දරුවන් පවා මරා දැමීමට දේශප්‍රේමි සංවිධානය උත්සාහ කළා. 89 ජනාධිපතිවරණයේදී ශ්‍රී.ල.නි.පක්ෂයේ ජයග්‍රහණය උදෙසා ජීවිතය පරදුවට තබා මා කටයුතු කළා.මම තලාව ප්‍රාදේශීය සභාවට තරග කළේ 1991 දී. ඉන් ජය ලබා විපක්ෂ නායක වුණා. 1993 වසරේ උතුරුමැද පළාත් සභාවට ඉදිරිපත් වූවත් ඡන්දෙට සල්ලි, වාහන තිබුණේ නෑ. පරණ මෝටර් සයිකලයක කලාවැව මැතිවරණ කොට්ඨාසය තරණය කර මනාප ලැයිස්තුවේ හත්වෙනියා වුණා.ඒත් අපෙන් හය දෙනයි තේරුණේ. මට මන්ත්‍රීකමක් නැති වූණත් 1995 ඇති වූ පුරප්පාඩුවකින් උතුරුමැද පළාත් සභාවේ මන්ත්‍රී පදවියට පත්වුණා. 1998 පළාත් සභා මැතිවරණයේ දී කලාවැව ජනතාව මා යළි පළාත් සභාවට පත්කළා. එම පළාත් සභාවේ ආණ්ඩු පක්ෂ සංවිධායක වුණා. 2001 පළාත් කෘෂිකර්ම අමාත්‍ය පදවිය ලැබුණා. 2006 යළි පළාත් සභාවට පත්වුණා.2010 මහ මැතිවරණයට ජනාධිපතිතුමා විසින් මා ඉදිරිපත් කළා. මා පාර්ලිමේන්තුවට පත්කරන්න තරම් කලාවැව හා අනුරාධපුරයේ දුප්පත් අහිංසක ගොවි ජනතාව කටයුතු කළා.නියෝජ්‍ය අමාත්‍ය පදවියත් සමඟ ඔබ හොරොව්පොතාන මැතිවරණ කොට්ඨාසයේ ශ්‍රී.ල.නි.ප. ප්‍රධාන සංවිධායක තනතුරටත් පත්කළා නේද?ඔව්. මම පළාත් සභාවට පාර්ලිමේන්තුවට පත්වුණේ ආසන සංවිධායකකමත් නැතිව. මැතිවරණයක ජයග්‍රහණයට අනිවාර්යයෙන්ම ආසන සංවිධායකකම ඉතා වැදගත්.මම ඉපදුණේ කලාවැවේ. මැරෙන්නෙත් කලාවැවේ. මම එදා වගේම අදත් ඉන්නේ මගේම දුප්පත් අහිංසක අසරණ ගොවි ජනතාව එක්ක. ඉතින් මට කලාවැවේ සහෝදර ජනතාවගේ මනාප අඩුවක් නැතිව ලැබෙනවා. ජනාධිපතිතුමා මට හොරොව්පොතාන මැතිවරණ කොට්ඨාසයේ ශ්‍රී.ල.නි.ප. ප්‍රධාන සංවිධායකකම දීමෙන් මගේ දේශපාලන අනාගතය ස්ථාවර කළා. ඒ වගේම මාව නියෝජ්‍ය අමාත්‍ය පදවියකට පත්කර කලාවැව ජනතාවටත් අනුරාධපුර ජනතාවටත් ජනාධිපතිතුමා හා රජය උපහාර දැක්වුවා කියා මම විශ්වාස කරනවා.කලාවැවත් අනුරාධපුර දිස්ත්‍රික්කයත් සියයට සියයක්ම වගේ ගොවි ජනතාව ජීවත් වන්නේ එම ජනතාවගේ දැවෙන ප්‍රශ්න විසඳන්න රජයේ මැදිහත්වීම ඔබ දකින ආකාරය කෙබඳුද?2005 බලයට පත් ජනාධිපතිතුමා වී ගොවිතැනට උග්‍ර හිඟයක්ව පැවැති “ජලය” හිඟයකින් තොරව ගොවි ජනතාවට ලබා දීම සඳහා අබලන් වාරි පද්ධති කැඩී බිඳී ගිය වැව් ප්‍රතිසංස්කරණ කටයුතු ශීඝ්‍රයෙන් නිම කරමින් සිටිනවා. පොහොර සහනාධාරය ලබාදී වී වගාව ආර්ථික වශයෙන් ලාභදායි මට්ටමකට පත් කළා.වී, සෝයා, බඩඉරිඟුවලට ස්ථාවර පාලන මිලක් ලබාදී ගොවි ආර්ථිකය ශක්තිමත් කළා. ගොවි ගම්මාන මාර්ග බොරලු දමා ප්‍රතිසංස්කරණය කරනු වෙනුවට කාපට් යොදා නවීකරණය කරමින් සිටිනවා. 2005 අනුරාධපුර දිස්ත්‍රික්කයේ සියයට හතළිස් පහක්ව (45%) පැවැති “විදුලිය” අද වනවිට සියයට අනූහත (97%) දක්වා ඉහළ නංවා තියෙනවා. අද හැම ගමකටම හැම ගෙදරකටම විදුලි බලය තියෙනවා. දරුවන්ට හොඳ පාසල් ඉදිවෙනවා.ස්වයං රැකියා අවස්ථා උදා වෙලා. රාජ්‍ය සේවයට ගොවි දූ දරුවන් බඳවා ගන්නවා. යාන්ඔය වගේ මහා පරිමාණ වාරි ජල යෝජනා ක්‍රම ඉදි වෙලා. මල්වතු ඔය ජල යෝජනා ක්‍රමයත් ළඟදීම ඇරඹීමට ජනාධිපතිතුමා අපේක්ෂා කරනවා. දරුණු ලෙස වකුගඩු රෝගය ව්‍යාප්තවීම මර්දනය කිරීම උදෙසා රුපියල් කෝටි ප්‍ර‍කෝටි ගණන් වියදම් කර මහා පරිමාණ ජල යෝජනා ක්‍රම අනුරාධපුර දිස්ත්‍රික්කයේ වකුගඩු රෝගයෙන් තර්ජිත ගම්මානවල ඉදි කරමින් සිටිනවා.අවුරුදු දහස් ගණනක් ගොඩ වී තිබු මහා වැව් මධ්‍යම වැව් සුළු වැව් පමණක් නොව කැඩී බිඳී නමට විතරක් තිබූ වැව් අමුණු ගැඹුරු කිරීම ඇරඹිලා. ප්‍රතිසංස්කරණ කටයුතු සිදු වෙලා. නිරන්තරයෙන් නියඟයෙන් ද ගංවතුරෙන් ද බැට කන ජනතාවට මහින්ද රාජපක්ෂ රජය ලබා දිය හැකි සියලුම උදව් උපකාර අඩුවක් පාඩුවක් නැතිවම ලබා දෙමින් සිටිනවා. වැව් බැඳි රාජ්‍යය ඉපැරැණි ශ්‍රී විභූතියට පත්කිරීම සෞභාග්‍යයට පත්කිරීම ජනාධිපතිතුමාගේ අරමුණයි.පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති ලෙස අමාත්‍යාංශයේ කටයුතු දකින ආකාරය?මෙම අමාත්‍යාංශයෙන් ඉතාමත්ම වැදගත් කාර්යභාරයක් ඉටුකරන්න පුළුවන්. බන්ධනාගාරගත වන්නේ අපේ පුරවැසියෝ. “වරදක්” කළා කියා මිනිසුන් සමාජයෙන් කොන් කළ යුගය අවසන් විය යුතුයි. බන්ධනාගාරගත වන උදවියගේ උපන් හපන්කම් හඳුනාගෙන ඔවුන් යහපත් හා ආර්ථික ශක්තියෙන් හෙබි පුද්ගලයන් බවට පත්කිරීමේ වගකීම මෙම අමාත්‍යාංශය වෙත පැවරී තියෙනවා. “හිරකරුවා” හෝ “වරදකරුවා” දෙස බැලූ දෘෂ්ටිකෝණය වෙනස් කිරීමේ ආකල්පමය වෙනසක් සමාජය තුළ නිර්මාණය කිරීමේ වගකීම අප අමාත්‍යාංශය වෙත පැවරී තියෙනවා. “සිරකරුවා” රටට බරක් නොවන නිෂ්පාදනයට ආර්ථිකයට ශක්තියක් ලබා දෙන පුද්ගලයකු බවට පත්කිරීම අප විසින් සිදුකළ යුතුයි. ඔවුන්ට අධ්‍යාපනය, වෘත්තීය පුහුණුව, ගුණධර්ම පුරුදු පුහුණු කිරීම අප සතු යුතුකමක් හා වගකීමක්. තවත් සිරගෙයක් ඉදිකරනු වෙනුවට තවත් හිර ගෙයක් වසා දමන සමාජ මෙහෙවරක් පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයෙන් සිදුවිය යුතු බව මගේ පෞද්ගලික විශ්වාසයයි.තිස් හත් වසරක දේශපාලන ඉතිහාසයක් ඇති කෘතහස්ත දේශපාලනඥයකු ලෙස විපක්ෂයේ වර්තමාන දේශපාලන භූමිකාව ඔබතුමා දකින්නේ කොහොමද?අද එජාපයක් නැහැ. ජේ.වී.පී.යක් නැහැ. කොටින්ම විපක්ෂයක් නැහැ. එයට ප්‍රධානතම හේතුව ලෙස මා දකින්නේ ඔවුන් තනතුරු තානාන්තරවලට කා කොටා ගැනීම බවයි. තිස් වසරක කුරිරු එල්.ටී.ටී.ඊ. ත්‍රස්තවාදීන් ඉදිරියේ බියෙන් මුළු ගැන්වී නිවට නියාලු වූ එජාප නායකත්වය කෙරෙහිත් උතුරු නැ‍ඟෙනහිර ඊළාම් රාජ්‍යයකට බෙදා වෙන්කැර දීමට සටන් විරාමය නැමැති මර උගුල ඇට වූ රනිල් වික්‍රමසිංහ මහතා ප්‍රමුඛ එජාපය මේ රටේ පොදු ජනතාව, දේශප්‍රේමි ජනතාව, මවුබිමට ආදරය කරන ජනතාව විසින් ප්‍රතික්ෂේප කරලා.ඒ වගේම රටත් ජාතියත් රුදුරු ත්‍රස්තවාදීන්ගෙන් බේරාගෙන සිංහල, ‍දමිළ, මුස්ලිම්, බර්ගර් ජනතාවට මර බියෙන් තොරව නිදහසේ ජිවත්වීමට අවස්ථාව උදා කර දුන් මහින්ද රාජපක්ෂ මැතිතුමා ජනතා හදවත් තුළ “වීරයෙක්” බවට පත්වෙලා.අද එ.ජා.පයෙන් රනිල් පලවා හැර හෙට වෙනත් නායකයෙක් පත් වුවත් මහින්ද රාජපක්ෂ නමැති රට ගොඩනඟන යුග පුරුෂයාගේ ප්‍රතිරූපය හමුවේ ඔහු “මී පැටියකු” බවට පත් වෙනවා සිකුරුයි. තවත් අවුරුදු තිහ හතළිහක් ගත වනතුරු මහින්ද චින්තන ඉදිරි දැක්මට අභියෝග කළ හැකි වෙනත් රජයක් පිහිටුවිය හැකි විපක්ෂයක් බිහි නොවන බව මගේ විශ්වාසයයි. එය ජනතාවගේ ද විශ්වාසය බව තබන තබන මැතිවරණයෙන් මහින්ද රාජපක්ෂ රජය අතිවිශිෂ්ට ලෙස ජයග්‍රහණය කිරීමෙන් තහවුරු වෙනවා.කලාවැව හොරොව්පොතාන හා අනුරාධපුර දිස්ත්‍රික්කයේ ශ්‍රී.ල.නි. පාක්ෂිකයන්ට හා ජනතාවට දෙන පණිවිඩය කුමක්ද?කලාවැවේ ජනතාව පුරා තිස් හත් වසරක් මගේ දේශපාලන ගමන් මගේ ශක්තිය වුණා. අද එයට හොරොව්පතානේ ජනතාව ද ‍ජනාධිපතිතුමා විසින් පත්කරලා. මුළු මහත් අනුරාධපුර දිස්ත්‍රික්කයේම සියලු ජනතාවට සේවය කිරීමට පක්ෂ ජාති කුල භේදයන්ගෙන් තොරව මා කටයුතු කරනවා. ජනාධිපතිතුමාගේත් රජයේත් ශ්‍රී.ල.නි. පක්ෂයේත් රටේත් ජයග්‍රහණය වෙනුවෙන් එකට අත්වැල් බැඳ ගනිමු යැයි මා ඉතා නිහතමානීව ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310212</link>
    <topic>ප්‍රාසාංගික වේදිකාවේ මෞලි මංගල්‍යය</topic>
    <author>සටහන ප්‍රබුද්ධි රණසිංහ සහ චමීර ඇල්ලදෙණිය ඡායාරූප - රුවන් ද සිල්වා</author>
    <content>පාසල මේ රටේ දූ දුරුවන්ගේ අනාගතය ශක්තිමක් කරන ප්‍රධානතම ආයතනයකි. එමඟින් මේ රටට අවශ්‍ය මනා පෞරුෂයකින් හෙබි දරුවන් බිහිකිරීමට හැකියාව තිබේ. මේ වන විට දරුවන් අධ්‍යාපනය තුළ රොබෝවරුන් බවට පත්වෙමින් තිබෙන බව අධ්‍යාපන රටාවේ විකාශය දිහා බැලූ විට පෙනෙන්නට ඇත.එතුළින් දරුවා බේරා ගැනීමට සෞන්දර්ය විෂයට ඇත්තේ මනා හැකියාවකි. නමුත් මේ සෞන්දර්යය දරුවන්ට ලබා දීමට මවුපියන් කැමැති නැත. මන්ද ඔවුන්ගේ මොළය දුවන්නේ තම දරුවා පාසලට ඇතුළත් කල දා සිට ලොකු තානාන්තරයක් දරන රැකියාවක් ලබා ගැනීමට ‍හොඳින් හෝ නරකින් ගොන් බානක් සේ දැක්කීමට ය .මේ තත්ත්වය හමුවේ සෞන්දර්යෙන් පිරිපුන් සිසු පරපුරක් බිහිකිරීමට වෑයම් දරන පාසල් අතුරින් ඉසිපතන විදුහලට ලැබෙන්නේ ප්‍රමුඛස්ථානයකි.ඉසිපතනයේ එවැනි එක් ප්‍රයත්නයක් ලෙස ‘ඉසිසර’ සෞන්දර්ය චාරිකාව හැඳින්විය හැකිය.මෙය උඩුගම් බලා පිහිනීමක් ලෙස නම් අප කිසිවිටකත් දකින්නේ නැත. 2010 වසරේ දී කලඑළි බැසි මේ සෞන්දර්ය චාරිකාව මේ වසරේ සිව් වැනි වියට පා තැබීමට ලහි ලහියේ සූදානම් වෙමින් තිබේ. එය හුදෙක් ප්‍රසංගවේදීකා නිර්මාණයෙන් ඔබ්බට ගොස් ඉසිපතන විදුහලේ සිසුන්ගේ කලා කෞශල්‍යය ජාතියට දායාද කිරීමේ මහා මෞලි මංගල්‍යයක් බවට පත්ව ඇත.‘ආ එන්න ඇවිත් වාඩිවෙන්න. පත්තර මහත්වරු ටික සාදරයෙන් පිළිගන්නවා'.සුන්දර සිනහවකින් මුව සරසාගත් ඒ පුංචි සුන්දර මිනිසා අප පිළිගත්තේ සැබැවින්ම විදුහල්පතිවරයකු ලෙස නොව ලයාන්විත මිතුරකු ලෙසිනි. මේ පුංචි මිනිසා වෙන කවරකුවත් නොව කොළඹ ඉසිපතන විදුහලේ වත්මන් විදුහල්පතිවරයා වන ඒ. සී. පෙරේරා මහතායි. කුඩා ලෙනින් මහා රුසියාව පාලනය කළා සේම මේ කුඩා මිනිසා මහා පාසලක විදුහල්පතිවරයා ලෙස එය පාලනය කරමින් ඉටු කරන ඒ සුවිසල් මෙහෙවර නම් කුඩා නොවේ.ඉසිපතන විදුහල්පතිවරයාට මේ දින කිහිපය වෙහෙසකරවූත් අතිශය බැරෑරුම්කාරී වූත් කාලපාරාසයකි. ඒ ඉසිපතනයේ පුංචි පැටවුන් අති දැවැන්ත කර්තව්‍යයකට මුලපුරා සිටින හෙයිනි. එනම් සරස්වතියගෙන් ආශීර්වාදය ලත් ඉසිපතන දරුවන්ගේ ‘ඉසිසර’ ප්‍රසංගයට ඇත්තේ හරියටම තව දින 4ක් පමණක් නිසාය.‘ඉසිසර’ යනු ඉසිපතන දරුවන්ගේ මෞලි මංගලයය යැයි කිවහොත් සැබවින්ම එය නිවැරැදිය.දරුවන්ගේ සංගීත කුසලතා ඔප්නැංවීමේ අරමුණින් ඇරැඹි ඉසිසරට මුද්‍රිත මාධ්‍ය අනුග්‍රහයෙන් පත්තර මහගෙදර අපට දායකවීමට හැකිවීම පිළිබඳව ඇත්තටම අපට ඇත්තේ ද සියුම්වූත් නිහතමානීවූත් ආඩම්බරයකි.මොකක්ද මේ ‘ඉසිසර’. ඒ පිළිබඳව ඉසිපතන විදුහල්පති ඒ. සී. පෙරේරා මහතා සමඟ කළ පිළිසඳරයි මේ.ඉසිසර ප්‍රසංගයට මුලපිරුවේ විද්‍යාලයේ සංගීත ආචාර්යවරිය වන තරංගනී පතිරාජ මහත්මියගේ යෝජනාවකට අනුව එවකට විදුහල්පතිව සිටි පුණ්‍යදාස කුරුප්පු මහතාගේ මූලිකත්වයෙන්. මෙය මුලින්ම ප්‍රසංගයක් විදිහට එළිදැක්වූයේ ඉංගසිංහ විදුහල්පතිවරයාගේ කාලයේදීයි. ඒ 2010 වසරේ මාර්තු 24 වැනිදා මහරගම යොවුන් රඟහලේ දී. එතැන් සිට මේ දක්වා නොකඩවා ‘ඉසිසර’ සංගීතමය ප්‍රාසාංගික අත්දැකීම ලැබීමට හැකිවීම දරුවන් ලැබූ භාග්‍යයක්.ඉසිසරේ අරමුණ කුමක්ද?සංගිත කුසලතාවන් තිබෙන දරුවන්ට අවශ්‍ය වේදිකාව නිර්මාණයකර දෙමින්, ඔවුන්ව ජාතියට දයාද කිරීම මෙමඟින් අපේක්ෂා කරනවා. ඒ අතරම අපේ දරුවන්ට වෘත්තීමය සංගීතඥයින් සමඟ ඇසුර ලබාදීමටත් එයින් අපේ දරුවන්ට යම් ගාමක බලයක් ලබාදීමටත් අප බලාපොරොත්තු වෙනවා. සංගීත කුසලතා සහිත දරුවන්ට මෙය හොඳ තෝතැන්නක්.මේ සඳහා සහභාගීවන්නේ විදුහලේ දරුවන් පමණද ?මේ ප්‍රසංගය සඳහා සහභාගී වන්නේ අපේ පාසලේ දරුවන් පමණයි. නමුත් මේ ප්‍රසංගය වර්ණවත් කිරීම සඳහා අපේ සහෝදර පාසල්වල සිටින දූවරු කිහිපදෙනකු ද සහභාගීකරවීමට බලාපොරොත්තු වෙනවා. විශාඛා, මියුසියස්, ආනන්ද බාලිකා හා සිරිමාවෝ බණ්ඩාරනායක විදුහල්වලින් තමයි මේ සිසුවියන් සහභාගීකරවා ගන්නේ. මේ ප්‍රසංගය සඳහා දරුවන් 200ක් පමණ සහභාගී වෙනවා.මෙවර ප්‍රසංගයේ තිබෙන විශේෂත්වය කුමක්ද?බටහිර, පෙරදිග ශෛලීන්ට අනුව විවිධ රිද්ම සප්ත ස්වර අතරට ගෙන ඒමට අප සැලැසුම් කර තිබෙනවා. අන් කවර පාසල් ප්‍රාසාංගික අත්දැක්මක නොතිබූ ‘අන් ෆ්ලග්’ විශේෂ ප්‍රාසාංගික අත්දැකීමත් ප්‍රේක්ෂකයාට ලබාදීමට අප සැලසුම් කර තිබෙනවා.විශේෂයෙන් දෙමළ සංගීතයට ප්‍රිය කරන රසිකයින් සඳහා ම දෙමළ භාෂාවෙන් ගී ගැයීම සඳහා අප විදුහලේ දෙමළ පුතුන් සූදානම් වී සිටිනවා.මේ සඳහා ඔබ විදුහල්පතිවරයා වශයෙන් මුහුණ දුන් අභියෝග මොනවාද ?විශේෂයෙන්ම මේ සඳහා විශේෂ පුහුණු කිරීමක් අවශ්‍යයි. නමුත් බොහෝ දරුවන් විවිධ පන්තිවලට සහභාගී වන නිසා ඔවුන් පුහුණුවීම්වලට සහභාගීකර ගැනීමේ දී අපට ගැටලු මතුවුණා.මවුපිය රැස්වීම් කිහිපයක් පවා තැබීමට සිදු වුණා.ඒත් පසුව දරුවන් විශාල කැපවීමකින් පුහුණුවීම් නොකඩවා කරගෙන ගියා. අනෙක අපට මේ වගේ ප්‍රසංගයක් පුහුණුවීමට අවශ්‍ය ශාලා පහසුකම් නැහැ.ඒ සඳහා අපි භාවිත කළේ නාරාහේන්පිට ශාලිකා ශාලාවයි. ඒ සියලු බාධක ජය ගනිමින් පාසල් ප්‍රාසාංගික කලාවේ ඉසිපතන ලකුණ තැබීමට අප ලබන 25 වැනි දා බලාරොත්තු වෙනවා. ඉසිසර ප්‍රසංගය සුගතදාස ක්‍රීඩාංගණයේ දී මේ 25 වැනි සිකුරාදා සවස 6.00ට පැවැත්වීමට සියලු කටයුතු මේ වන විටත් සූදනම්ව පවතිනවා.ඉසිසර සඳහා අනුග්‍රාහ දායකත්වය සපයන්නේ කවුද?මූල්‍ය අනුග්‍රහය සපයන්නේ මහජන බැංකුවයි. මාධ්‍ය අනුග්‍රහය ලේක් හවුස් ආයතනය හා රූපවාහිනී සංස්ථාව මඟින් සිදු කරනවා. ඒ එක්කම අපේ පාසලේ ආදි සිසුන් විශාල වශයෙන් උපකාර කරනවා. මවුපියන්ටත් විශාල උනන්දුවක් මේ පිළිබඳ තිබෙනවා. මේ සඳහා ඉදිවන මහා ප්‍රාසාංගික වේදිකාව නිර්මාණය සිදු කරන්නේ අපේ චිත්‍ර ගුරුවරු සහ සිසුන් එක්වයි.ඉසිසර අතුරින් ජාතියට දායාද වූවන් ගැන කතා කළොත්?ඉසිපතන විදුහලින් විශාල සෞන්දර්යවේදීන් බිහිවී තිබෙනවා. චන්න විජේවර්ධන, අතුල රන්සිරලාල්, ලලිත් පොන්නම්පෙරුම, ආනන්ද වීරසිරි, සරත් අල්විස්, රංග දසනායක,ඇන්තනී සුරේන්ද්‍ර වැනි සෞන්දර්යවේදීන් ඉසිපතනයෙන් බිහිවූ සුවිශේෂ චරිතයි. මෙවැනි සෞන්දර්යයේ පතාකයන් බිහිකිරීමට ‘ඉසිසර’ මහඟු පිටිවහලක් වෙනවා.මේ වනවිටත් අපේ දරුවන් තුළින් ඒ ලක්ෂණ මොනවට පිළිඹිබු වෙලා තිබෙනවා.මේ සඳහා සහභාගීවන්නන් පිළිබඳ මතක් කළොත් ?මේ සඳහා එඩ්වඩ් ජයකොඩි, චරිතා ප්‍රියදර්ශනී පීරිස්, සාරංග දිසාසේකර හා ආනන්ද වීරසිරි නමැති කලාවේදීන් සහභාගී වනවා. මෙහි විශේෂ ආරාධිත අමුත්තා වශයෙන් අතුල රන්සිරිලාල් මහතා ද ප්‍රධාන ආරාධිත අමුත්තා වශයෙන් චන්න විජේවර්ධන මහතා ද සහභාගී වීමට නියමිතයි.මේ ප්‍රසංගයට රුපියල් මිලියන 4.4ක් වැය වෙනවා.මේ වැඩසටහනින් ලාභ ඉපයීමක් අප බලාපොරොත්තු වන්නේ නැහැ.මේ සෑමදේම කරන්නේ හෙට ලොව ජය ගන්න විශිෂ්ටයන් පිරිසක් ඉසිපතනයෙන් ලක්මෑණියන්ට දායාද කිරීමට වගේම ඒ විශිෂ්ටයන් සෞන්දර්යයෙන් පිරිපුන් වූ සංවේදී පරපුරක් ලෙස ලෝකය ජයගන්නට හැකියාව අත්කර ගැනීමට අඩිතාලම දැමීමක් වශයෙනුයි.ඉසිපතනය සැමදාම ලෝකය ජයගත් විශිෂ්ට පරපුරකට‍ ක්ෂේම භූමියක් වූ බව මා ඉතාම ආඩම්බරයෙන් කියනවා.එය ඉදිරියටත් තහවුරු කිරීමට මමත් මගේ ගුරු මණ්ඩලයත් උපරිම කැපවෙන බවත් අවසන් වශයෙන් කියන්න කැමතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310213</link>
    <topic>කොළඹ සිට කටුනායකට දැන් විනාඩි විස්සයි</topic>
    <author>සංවාදය-චන්දන ජයවීර</author>
    <content>ශ්‍රී ලංකාවේ ජාතික මාර්ග පද්ධතිය ගුණාත්මක වෙනසකට ලක් කරමින් ඉදි වූ දෙවැනි අධිවේගී මාර්ගය වන කොළඹ - කටුනායක අධිවේගී මාර්ගය ලබන 27 වෙනිදා ජනාධිපති මහින්ද රාජපක්ෂ මහතා අතින් ජනතා අයිතියට පැවරෙයි.අඩසියවසක සිහිනයක් සැබෑ කරමින් ඉදි වූ මෙම මාර්ග ව්‍යාපෘතිය ගැන මහාමාර්ග අමාත්‍යංශයේ ලේකම් සහ මාර්ග සංවර්ධන අධිකාරියේ සභාපති, අධ්‍යක්ෂ ජනරාල් ආර්.ඩබ්.රංජිත් ප්‍රේමසිරි මහතා අදහස් දැක්වූයේ මෙසේ ය.ශ්‍රී ලංකාවේ පුළුල් මාර්ග පද්ධතියක් පැවතියත් ඉන් බොහොමයක් ප්‍රවාහන අවශ්‍යතාවට මුහුණ දීමට ප්‍රමාණවත් අයුරින් සකස් වී නැහැ. එයට හේතුව කුමක්ද?අපේ මාර්ග පද්ධතිය වසර 100කට වඩා පැරැණියි. වැඩිවන ජනගහනයට හෝ වාහන සංඛ්‍යාව හැසිරවීමට තරම් ඒවායේ පළල හෝ තත්ත්වය ප්‍රමාණවත් නැහැ.දියුණුව කරා පා නඟන ජාතියක් හැටියට අපේ වර්තමාන සංවර්ධන අවශ්‍යතාවන් පැරැණි මාර්ග පද්ධතියෙන් ඉටුකර ගැනීමට හැකියාවක් නැහැ. දියුණු මාර්ග පද්ධතියක් පැවතීම ආර්ථික සංවර්ධනයට බලපානවා වගේම කාලය ඉතිරි කිරීමටත්, ශ්‍රම ඵලදායිත්වය වර්ධනය කිරීමටත් උදව් වෙනවා.එය සුවපහසුව ගමන් කිරීමට හැකියාව ලැබීමේ සිට වාහනවල නඩත්තු පිරිවැය අඩුවීම දක්වා විහිදී යනවා.නමුත් මාර්ග පද්ධතියද ඇතුළත්ව යටිතල පහසුකම් වර්ධනය කිරීම රටේ ආර්ථික සංවර්ධනයට හේතු වන බව මෙයට පෙර බලයට පත් වූ රජයන් වටහා ගෙන සිටියේ නැහැ. මහින්ද රාජපක්ෂ ජනාධිපතිතුමා බලයට පත්වීමෙන් පසු මාර්ග සංවර්ධන ක්ෂේත්‍රයේ සුවිශේෂි පරිවර්තනයක් සිදු වුණා.මාර්ග සංවර්ධනය සඳහා 2005 සිට මේ වන විට රුපියල් බිලියන 500කට වඩා ආයෝජනය කර තිබෙනවා. එය ඊට පෙර බලයට පත් වූ රජයන් මාර්ග සංවර්ධනය සඳහා කළ යෙදවීම් සමඟ සසඳන විට 50 ගුණයක ආයෝජනයක්. මෙයින් වත්මන් රජය මාර්ග සංවර්ධනය ගැන දක්වන උනන්දුව මනාව පෙනෙනවා.අධිවේගී මාර්ග අදහස කාලයක සිට තිබුණත් ජනතාවට ඒ ගැන ඇති වූ සැක මුසු බිය හා වෙනත් හේතුª නිසා ඉදිකිරීම් නැවතී තිබුණා. නව අධිවේගී මාර්ග ව්‍යාපෘතිය එම ආකල්ප වෙනස් කිරීමට හේතු වූවාද?කටුනායක - කොළඹ අධිවේගී මාර්ගයක් ඉදිකිරීමේ අදහසට වසර 50ක පමණ ඉතිහාසයක් තිබෙනවා. එය මේ දක්වා පැවතියේ සංකල්පයක් හැටියට පමණයි. දක්ෂිණ අධිවේගී මාර්ගයක් ඉදිකිරීමේ අදහසට එතරම් දීර්ඝ ඉතිහාසයක් නොතිබුණත් මහින්ද රාජපක්ෂ රජය බලයට පත් වන තෙක් මේවා සියල්ල පැවතියේ අදහස් හැටියට පමණයි. ඒවා වරින්වර සාකච්ඡාවට ලක් වී නැවත වරක් යට යනවා. නමුත් ක්‍රියාත්මක තලයට පැමිණියේ ජනාධිපතිතුමා බලයට පත්වීමෙන් පසුවයි.කටුනායක අධිවේගී මාර්ගය ඒ ආකාරයට අතහැර දැමූ ව්‍යාපෘතියක්. ජනාධිපතිතුමා 2009 දී මෙම ව්‍යාපෘතියේ වැඩ කටයුතු ආරම්භ කළා. ඒ වගේම නියමිත පරිදි ඉදිකිරීමේ කටයුතු අවසන් කර ජනතා අයිතියට පත් කළා. එය මහින්ද රාජපක්ෂ රජයේ සුවිශේෂී ලක්ෂණයක්.මේ රජය ආරම්භ කළ සෑම සංවර්ධන ව්‍යාපෘතියක්ම නියමිත අයුරින් අවසන් කළා පමණක් නොවෙයි, පෙර රජයන් අතරමඟ අතහැර දැමූ සංවර්ධන ව්‍යාපෘති පවා සාර්ථක ලෙස අවසන් කළා. කටුනායක අධිවේගී මාර්ගය, ඉහළ කොත්මලේ තාප විදුලි බලාගාරය එවැනි ව්‍යාපෘතින්ට නිදර්ශන හැටියට දක්වන්න පුළුවන්.ජනතාව අධිවේගී මාර්ග ඉදිකිරීම ගැන ප්‍රසාදයක් දක්වනවා. අධිවේගී මාර්ග ඉදිකිරීමේදී ඊට අයත් ප්‍රදේශවල ජනතාවට යම් කැප කිරීම් කරන්න සිදු වුණා. එහිදී රජය තක්සේරු දීමනාව ඉහළ නංවා ඔවුන්ට වන්දි ගෙව්වා.ඊට අමතරව සානුකම්පිත දීමනා ගෙව්වා. ඒ නිසා පිට පළාත්වල ඉඩම්වල වටිනාකම ඉහළ ගොස් තිබෙනවා. රජය ග්‍රාමීය මාර්ගත් සංවර්ධනය කරන නිසා අධිවේගී මාර්ගය දෙපස ජනතාවටත් ප්‍රයෝජන අත්ව තිබෙනවා.කොළඹ - කටුනායක අධිවේගී මාර්ගය ගැන හා එයින් අත්වන ප්‍රතිලාභ දැක්විය හැකිද?කොළඹ සිට කටුනායක දක්වා දිවෙන දිගින් කි.මී. 25.8ක් පමණ වන මෙම අධිවේගී මාර්ගයේ ආරම්භක ස්ථානය නව කැලණි පාලමයි. එය ගුවන් තොටුපොළ ප්‍රවේශ මාර්ගය දක්වා තිබෙනවා.මාර්ගයට මීටර් 33.5ක් පළල මංතීරු 6ක කොටසක් හා මීටර් 26.0ක් පළල මං තීරු 4ක් අයත්. පැයට කි.මී. 80 සිට 100 දක්වා වේග සීමාවන්ට යටත්ව ගමන් කළ හැකියි. නව කැලණි පාලම අසල, පෑලියගොඩ, ජා - ඇල, කටුනායක අන්තර් හුවමාරු ස්ථානයි.මෙම මාර්ග ඉදිකිරීම නිසා කොළඹ සිට කටුනායකට විනාඩි 20කින් ගමන් කළ හැකියි. කඩිනම් ප්‍රවාහන පද්ධතියක් ඇතිවීම නිසා කාලය ඉතිරි වීමට අමතරව කොළඹින් පිටත ප්‍රදේශවල වාසය සඳහා ජනතාව යොමු කිරීමක් සිදු වෙනවා. එය ජනතාව නගරයට සංකේන්ද්‍රණය වීම පාලනය කිරීමට ආධාර වෙනවා.ඒ අතරම දැනට විශාල වාහන තදබදයක් තිබෙන පෑලියගොඩ - පුත්තලම (ඒ 3) මාර්ගයේ භාවිත කරන්නන්ට විකල්ප මාර්ගයක් ලෙස නව අධිවේගී මාර්ගය භාවිත කළ හැකියි. මෙයට අමතරව ප්‍රදේශයේ පිහිටි කර්මාන්ත ශාලාවල බහලුම් සේවාවල ගුණාත්මක භාවය දියුණු කිරීමටත්, සංචාරක කර්මාන්තය දියුණු වීමටත් ආසියාවේ වාණිජ මධ්‍යස්ථානයක් ලෙස කොළඹ නගරය ගොඩනැඟීමටත් අධිවේගී මාර්ගය ප්‍රයෝජනවත්.කොළඹ - කටුනායක අධිවේගී මාර්ග ව්‍යාපෘතිය සඳහා කොපමණ මුදලක් වැයව තිබෙනවාද? එහි පූර්ණ අයිතිය තිබෙන්නේ ශ්‍රී ලංකා රජයටද?මාර්ග ව්‍යාපෘතියට අමෙරිකන් ඩොලර් මිලියන 350ක් වැයව තිබෙනවා. එයින් දේශීය අරමුදල්වලින් ඩොලර් මිලියන 70ක් සපයා ගෙන ඇති අතර ඉතිරියට චීනයෙන් ණය ආධාරයක් හැටියට ලබාගෙන තිබෙනවා. දක්ෂිණ - කොළඹ අධිවේගී මාර්ගයේ මෙන්ම කටුනායක අධිවේගී මාර්ගයේත් අයිතිය ඇත්තේ ශ්‍රී ලංකාවේ රජයටයි.සමහරු අධිවේගී මාර්ගය ඉදිකිරීම සඳහා යන වියදම එයින් ලැබෙන ආදායමත් සමඟ සන්සන්දනය කර ණය පියවීමට එය ප්‍රමාණවත් නොවන බවට තර්ක කරනවා නේද?ඒක මෝඩ තර්කයක්. අපි අධිවේගී මාර්ග ඉදිකිරීම පැත්තකින් තියමු. දිවයිනේ අනෙකුත් මාර්ග පුළුල් කිරීම සඳහාත් අපි ණය ලබා ගන්නවානේ. අධිවේගී මාර්ග පරිහරණය කරන්නන්ගෙන් අපට ආදායමක් ලැබුණට අනෙකුත් මාර්ග භාවිත කරන්නන්ගෙන් රජයට ආදායමක් ලැබෙන්නේ නැහැ. එතකොට පාරෙන් හම්බ කරලා ණය ගෙවනවා කියන පදනමින් කතා කළොත් එතකොට ඒ ණය ගෙවන්න වෙන්නේ වෙනත් දේවලින්. ඒ නිසා ජාතික මාර්ග පද්ධතිය පුළුල් කිරීම නවත්වන්න කියලා කාට හරි කියන්න පුළුවන්.ජාතික මාර්ග පද්ධතිය වැඩි දියුණු කිරීමේ ප්‍රතිලාභය ගාස්තු අය නොකරන නිසා මුදල්මය වශයෙන් ගණනය නොකළත් කාලය ඉතිරිවීම, වාහන නඩත්තුව අඩුවීම, ශ්‍රම ඵලදායිතාව ඉහළ යාම, ආර්ථිකයට ලැබෙන දායකත්වය අනුව එහි ඵලදායීතාව තීරණය වෙනවා.අධිවේගී මාර්ගයකින් වෙනත් මාර්ග පද්ධතියක් පුළුල් කිරීමෙන් ලැබෙන ප්‍රතිඵලවලට අමතරව ආදායමක්ද ලැබෙනවා. චෝදනා නඟන විපක්ෂයේ උදවියට මෙහි ප්‍රතිලාභ නොපෙනුණත් ජාත්‍යන්තර ප්‍රජාව එහි වැදගත්කම දකිනවා. ඒ විදිහට ප්‍රතිලාභයක් නැත්නම් ඉල්ලුවට ණය දෙන්නේ නැහැ.අධිවේගී මාර්ගයේ වැඩ අවසන් කිරීම සඳහා අපේක්ෂිත කාලයට වඩා වැඩි කාලයක් මෙන්ම මුදලක් වැය වූ බවට නැඟෙන චෝදනාව ගැන ඔබට කියන්න තිබෙන්නේ කුමක්ද?ඕනෑම හොඳ දෙයක කිසිම හොඳක් නොදකින අයත් කලාතුරකින් හෝ ඉන්නවා. මේ විදිහට චෝදනා නඟන්නෙ ඒ වගේ අයයි. විශාල ව්‍යාපෘතියක වැඩ අවසන් කිරීමට නියමිත කාලයට වඩා අමතර කාලයක් ගත වෙන්න පුළුවන්. බලාපොරොත්තු නොවන ප්‍රශ්න මතුවීම එයට හේතුවයි.ගංවතුර වැනි කාලගුණික තත්ත්වයන් ඉදිකිරීම් සඳහා අමතර කාලයක් යාමට බලපෑවා. ඒවගේම ඉදිකිරීම් කටයුතු කරගෙන යාමේ දී අනපේක්ෂිත ඉදිකිරීම් කටයුතු කිරීමට සිදු වුණා. ඒ වගේ දේවල් විශාල ඉදිකිරීමකදී අපේක්ෂා කළ යුතුයි.මෙම ව්‍යාපෘතිය අවසන් කිරීමට අපේක්ෂිත කාලයට වඩා මාස 06ක් පමණ ගත වී තිබෙනවා. එය සැලකිය යුතු ප්‍රමාදයක් විදිහට හඳුන්වන්න බැහැ. වියදම් ගැන නඟන චෝදනාවත් එසේමයි. දැනට පවතින වියදම්වල හැටියට හා මිල උද්ධමනය අනුව සාධාරණ මිල ගණනක් වැයව තිබෙනවා.කටුනායක අධිවේගී මාර්ගය නිසා ඉදිරියේ නව කැලණි පාලම අසල අධික වාහන තදබදයක් අපේක්ෂා කළ හැකියි. අපේක්ෂිත ප්‍රතිලාභය ලැබීමට නම් එයට විසඳුමක් ඉදිරිපත් කළ යුතුයි නේද?ඔව්. නව කැලණි පාලමේ ගමනාගමන අවශ්‍යතා වැඩිවීම නිසා වාහන තදබදයක් අනාගතයේදී ඇති විය හැකියි. එයට පිළියමක් හැටියට නව කැලණි පාලමට සමාන්තරව දෙවැනි පාලමක් ඉදි කරනවා.එය ඉදිකරන්නේ නව කැලණි පාලමට යාබදව එයට ඉහළින්. මේ මාර්ගයට මං තීරු හයක් ඇතුළත් වෙනවා. එය ගුවන් පාලමක් ලෙස කැලණිතිස්ස විදුලි බලාගාරය අසල පිහිටි බණ්ඩාරනායක වට රවුම දක්වා ඉදිවෙනවා. ඉන්පසු එම මාර්ගය එක් කොටසක් අධිවේගී මාර්ගයක් ලෙස කොළඹ වරාය පිවිසුම දක්වාත්, අනෙක් මං තීරු බේස්ලයින් මාර්ගය ඔස්සේත් ඉදිරියට පුළුල් වෙනවා.මෙම ව්‍යාපෘතියේ අරමුණ වන්නේ කැලණි පාලම අවට ගමනාගමනය කාර්යක්ෂම කිරීමයි. එහි සක්‍යතා වාර්තාව මධ්‍යම පරිසර අධිකාරිය නිකුත් කළ නිර්ණයන්ට අනුකූල බවට තහවුරු කර තිබෙනවා. ජපන් ආධාරයෙන් තැනෙන මෙම පාලමේ හා මාර්ගයේ කටයුතුª අධිවේගී මාර්ගය ඉදිකිරීමත් සමඟ ඇරැඹෙනවා.ඉදිකළ අධිවේගී මාර්ග සංවර්ධනය කිරීමට අදහස් කරන ආකාරය ගැන හා අලුතින් ආරම්භ කිරීමට නියමිත අනෙකුත් අධිවේගී මාර්ග ගැන පැහැදිලි කළ හැකි ද?දක්ෂිණ අධිවේගී මාර්ගයේ කොට්ටාව සිට ගාල්ල දක්වා කටයුතු සම්පූර්ණ කර ජනතා අයිතියට පත් කර තිබෙනවා. එහි ගාල්ල සිට මාතර දක්වා කොටසේ ඉදිකිරීම් කටයුතු මෙම දෙසැම්බර් වන විට අවසන් කිරීමට නියමිතයි. එම මාර්ගයේ මාතර සිට හම්බන්තොට දක්වා අදියරේ මූලික කටයුතු මේ වනවිට අවසන් කර තිබෙනවා. එහි ඉදිකිරීම් කටයුතු ළඟදීම ආරම්භ කිරීමට නියමිතයි. මේ මාර්ගය මත්තල ජාත්‍යන්තර ගුවන් තොටුපළ හරහා හම්බන්තොට වරාය තෙක් දිවෙනවා.ඊට අමතරව ජාතික මහාමාර්ග හා කටුනායක හා දක්ෂිණ අධිවේගී මාර්ග සම්බන්ධ කරමින් ඉදිකෙරෙන කොළඹ පිටත වටරවුම් මාර්ග ව්‍යාපෘතියේ කටයුතු කඩිනමින් කෙරීගෙන යනවා. කොට්ටාව, කඩුවෙල, කෙරවලපිටිය මෙම මාර්ගයට අයත් ප්‍රදේශයි.එඬේරමුල්ලෙන් පටන්ගෙන උතුර දක්වා දිවෙන අධිවේගී මාර්ගයේ වැඩකටයුතු දැන් කෙරීගෙන යනවා. එය ගම්පහ, වේයන්ගොඩ, මීරිගම, කුරුණෑගල හා දඹුල්ල දක්වා යන මාර්ග කොටස මුල් අදියරට අයත්. ඊට අමතරව අඹේපුස්ස සිට මහනුවරට යන අධිවේගී මාර්ගයේ වැඩ කටයුතු ආරම්භ කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310214</link>
    <topic>පොදු රාජ්‍ය මණ්ඩල සමුළුව හා අපේ අභියෝග</topic>
    <author>ආනන්ද ජයසූරිය, වෘත්තීය උපදේශක,කාර්මික විද්‍යාලය, අරුත්විල.</author>
    <content>ශ්‍රී ලංකාවට ආර්ථික, සමාජීය, දේශපාලන වාසි රැසක් ගෙන දෙන පොදු රාජ්‍ය මණ්ඩලය සමුළුව ලොව පුරා රටවල් 54ක සහභාගිත්වයෙන් එම රටවල බිලියන දෙකක ජනගහනයක් නියෝජනය කරමින් ලබන නොවැම්බර් මස ලංකාවේදී ක්‍රියාත්මක කිරීමට මේ වනවිට සියලු කටයුතු සැලසුම් කොට ඇත.මෙම සමුළුව පැවැත්වීම පිළිබඳ දේශීය මෙන්ම විදේශීය තර්ක විතර්ක ගණනාවක් ඉදිරිපත් වෙමින් පවතී. එම මතවාදායන් ධනාත්මක ද සෘණාත්මකද යන්න සලකා බැලීම මෙම ලිපියේ අරමුණයි.දේශීය වශයෙන් ගත් කළ විවිධ දේශපාලනික අදහස් දරන්නන්, දේශපාලන පක්ෂවල නියෝජිතයන්, ආර්ථික විද්‍යාඥයන්, ආගමික නායකයන් වැනි උගතුන් හා බුද්ධිමතුන් ධනාත්මක අදහස් ප්‍රකාශ කර ඇති නමුත් ඇතැම් සුළු පිරිසක් විසින් එය රටට ඵලක් නොවන කාර්යයක් ලෙස හඳුන්වා ඇත.බොහෝ විට මෙම පිරිස් තම දේශපාලන පක්ෂවල න්‍යාය පත්‍රය පදනම් කොටගෙන තම පුද්ගලික පරමාර්ථ පදනම් කොටගෙන එවැනි සෘණාත්මක අදහස් ඉදිරිපත් කරනවා විය හැකිය.මෙවැනි තත්ත්වයන් වර්තමාන ලෝකයට කොහෙත්ම ගැළපෙන්නේ නැති බව මධ්‍යස්ථව සිතන ඕනෑම කෙනෙකුට අවබෝධ වේ. කිසියම් පොතපතක තිබූ දර්ශනයක් පදනම් කොටගෙන හෝ බලයට ගිජුව හෝ කෲර චේතනා මත ජාතික වශයෙන් වැදගත් වන යමක් පහත් කොට සැලකීම කොහෙත්ම සදාචාරත්මක නොවනු ඇත.රටක ප්‍රගතියක් ඇති වූ විට ඒ සමස්ත ජනතාවට භුක්ති විඳීමට ඉඩ සැලසීම රජයේ වගකීමකි. දේශපාලන, ආගම්, ජාති භේදවලින් තොරව රටේ ප්‍රගතිය හා උන්නතිය හේතුවෙන් පවතින රජයකට තීරණ ගැනීමට වගකීමක් ඇත.ජාත්‍යන්තර සමුළුවක් පැවැත්වීමට රටකට ලැබෙන අවස්ථාව කොහෙත්ම සෘණාත්මක ප්‍රතිඵල ගොඩ නැගෙන්නක් විය නොහැක. 1970 දශකයේ මැද භාගයේ දී නොබැඳි ජාතීන්ගේ සමුළුව හරහා ලංකාව, ලෝකය තුළ අත්කරගත් ප්‍රගතිය ඉතා වැදගත්ය.ලොව ඕනෑම ආර්ථිකයක් ගෝලීය ආර්ථිකයන් සමඟ බද්ධ වී පැවතීම නූතන ලිබරල්වාදී ආර්ථික රාමුව තුළදී දක්නට ලැබේ. එක් රටකට තවත් රටක සහයෝගීතාවයකින් තොරව කටයුතු කිරීමට ඇති නොහැකියාව මත ජාත්‍යන්තර වශයෙන් ද්වි පාර්ශ්වික හා බහු පාර්ශ්වික සම්බන්ධතාවයන් හරහා වෙළෙඳාම් ආයෝජනය වැනි විවිධ ව්‍යාපෘති ඇති කරගෙන තිබේ.අපට ලෝකය තුළ හුදෙකලා වීමට අවශ්‍යතාවයක් නැත. ජාත්‍යන්තර සහ‍යෝගිතාවයක් තුළින් අප සතු ඉලක්ක ළඟා කරගැනීමට පොදු රාජ්‍ය මණ්ඩලීය නායක සමුළුව යොදා ගැනීම වරදක් නොමැත.ඇතැම් වර්ගවාදී හා ත්‍රස්තවාදයට උඩගෙඩි දෙන පිරිස් විසින් රට තුළ මෙන්ම ජාත්‍යන්තරය තුළ ශ්‍රී ලංකාව සම්බන්ධයෙන් ඇතිකර ඇති දුර්මත ඉවත් කිරීමට වසර 30ට පසු අපට අවස්ථාව උදාවී ඇති බව පෙනේ. උතුරේ කොටි ත්‍රස්තවාදීන්ට හා දෙමළ ඩයස්පෝරාවට ඔවුන්ගේ න්‍යාය පත්‍රයට අනුව සියලු ක්‍රියාදාමයන් ගොඩ නංවන ලදී. දැනට ඉතිරි වී ඇති ප්‍රජාතන්ත්‍රවාදී යැයි කියන ද්‍රවිඩ සංවිධාන නව න්‍යාය පත්‍රය දියත් කිරීමට කටයුතු යොදන බව පෙනේ.ඒවා ජාතික වශයෙන් සමගිය සහ රටේ ඒකීයභාවයට විශාල ගැටලුවක් වී ඇති බව පෙනේ. මෙම තත්ත්වයන් සලකා බැලූ විට රටට හා ජාතියට ප්‍රජාතන්ත්‍රවාදයත් සමගිය හා ආරක්ෂාවත් ඇති කර ගැනීම සඳහා මුල්ගලක් ලෙස පොදු රාජ්‍ය මණ්ඩලීය සැසිවාරය අපට හඳුනාගත හැකිය.මේ වනවිට ඉන්දියාවේ ඇතැම් කොටස් මෙම සමුළුව වර්ජනය කිරීමට ජාත්‍යන්තරයට බලපෑම් කරමින් සිටී. ඔවුන්ගේ නායකයන් බහුතරයක් ශ්‍රී ලංකාවේ අභ්‍යන්තර ප්‍රශ්න හරහා තම දේශපාලන පටු අරමුණු ඉටුකරගන්නා බව පෙනේ. එයින් අප රටට ඵලදායි යමක් බිහිනොවනු ඇත.ඇතැම් දේශීය පිරිස් මෙම සමුළුව මුදල් කාබාසිනියා කරන එක්තරා රැස්වීමක් ලෙස හඳුන්වා දී ඇත. මෙවැනි ‍අයුරින් හිටපු දකුණු අප්‍රිකානු නායක නෙල්සන් මැන්ඩෙලා ඇතුළු එම රටේ ජනතාව සිතුවා නම් දකුණු අප්‍රිකාවට ලෝක පාපන්දු තරගාවලිය හෝ ලෝක ක්‍රිකට් තරගාවලිය නොලැබෙනු ඇත.රටකට අහඹු ලෙස සංචාරකයන් හෝ ආයෝජකයන් පැමිණෙන්නේ නැත. ඔවුන්ට සුදුසු පරිසරයක් ගොඩනැඟීමද ප්‍රමාණවත් නොවනු ඇත. ඒ සඳහා ප්‍රවර්ධනීය කාර්ය, ජාත්‍යන්තර සහයෝගිතා ඇතිකර ගැනීමේ කාර්ය, ජාත්‍යන්තර වශයෙන් ඇතිකරගෙන ඇති මේ කරුණු අනුව පෙනී යන්නේ අප තුළ රට, ජාතිය, ආගම හා ගෝලීය පරිසරය පිළිබඳ ඇති දැක්ම හා ආකල්ප රටේ උන්නතිය වෙනුවෙන් හැඩගස්වාගත යුතු බවයි.මෙවැනි අවස්ථාවලදී ර‍ෙට් වගකිව යුතු පාර්ශ්වයන් හට විශාල වගකීමක් ගොඩනැගේ. ආගමික නායකයින්, විද්වතුන්, උගතුන්, පර්යේෂකයන් හා නායකයන් හට රටේ ජනතාවගේ සුබදායි ආකල්පමය රාමුවක් ගොඩනැඟීමට හැකියාව ඇත්තේය. එය සිදුකිරීමට අවශ්‍ය වන්නේ හුදෙක් පුද්ගලික හෝ එක් පක්ෂයක හෝ එක් ජන කොටසකගේ හෝ අවශ්‍යතාවයන් මත නොව ජාතික අවශ්‍යතාවයක් ලෙස සලකාය.බොහෝ විට පොදු රාජ්‍ය මණ්ඩලීය නායක සමුළුව පිළිබඳ දේශපාලකයින් පමණක් තර්ක විතර්ක ඉදිරිපත් කරන බව පෙනේ. පාසල් මට්ටමේ සිට විශ්වවිද්‍යාලය දක්වාත් ගමේ සිට නගරය දක්වාත් ප්‍රධානයින් ලෙස කටයුතු කරන සියලු දෙනාත් අදාළ අංශ නිවැරදිව දැනුවත් කිරීම ජාතික වගකීමක් ලෙස හඳුනාගත හැකිය.හුදෙක් තමා වේදිකාවට ගෙන ආ දේශපාලන පක්ෂය හා එහි ප්‍රතිපත්ති ආරක්ෂා කරගැනීම වෙනුවෙන් කරන සටනට වඩා ජාතික වශයෙන් කරළියට ගෙන ආ යුතු තේමා සඳහා සටන් වැදීම නූතන ශ්‍රී ලංකාවේ ජනතා නායකයින්ගේ පරම අභිලාෂය වේ නම් ගෝලීය තලය තුළ ශ්‍රී ලංකාව කැපී පෙනෙන කාර්යභාරයක් අනාගතයේදී ඉටුකරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310215</link>
    <topic>තිත්ත ඇත්තපැණිරස කර ගැනීම</topic>
    <author>කිත්සිරි වනසිංහ</author>
    <content>පසුගිය වසර වන විට ලංකාවේ පළාත් අතරින් අධ්‍යාපනයේ පහළම ස්ථානය හිමිවූයේ උතුරු මැද පළාතට බව කියැවිණි. පළාත් නවය අතරින් පහළම ස්ථානයකට පත්වීම අවාසනාවකි. පළාත් නවයට වැඩියෙන් බෙදා තිබුණේ නම් අපට හිමිවන ස්ථානය ගැන සිතාගැනීමටවත් බැරිය.එක් පළාතක් අධ්‍යාපන මට්ටමින් පළමු තැන ලබා ගැනීමත් උතුරු මැද පළාත ඉන් අවසන් ස්ථානයට ඇද වැටීමත් අතර ඇත්තේ ඛේදජනක සිදුවීමකි. මෙහිදී ඇතැමෙක් රජයට ඇඟිල්ල දික් කරති. ගුරුවරුන් හට ද බණිති. මවුපියන්ට ද වරද පටවති.‘'ගිරේට අහුවුන පුවක් ගෙඩිය සේ” දරුවෝ මේ කොයි කවුරු අතරත් සුසුම් ‍ලති. ඇත්තටම වරද කාගේ ද? කැකිල්ලේ රජ්ජුරුවෝ සිටියා නම් අපව විස්මයට පත්කරන තීන්දුවක් ලබා දෙන බවට සැකයක් නැත.කෙසේ හෝ තීන්දු තීරණවල අඩුවක් ඇත්තේ ද යන්න පිළිබඳ වඩ වඩාත් මෙනෙහි කළ යුතු යැයි හැඟේ. ‘'කොළඹට කිරි ගමට කැකිරි” යැයි කියූ යුගය අවසන් බව අප අසා ඇත්තෙමු. කිරි හා කැකිරි යන දෙකම ගුණදායක බව ගමේ ඇත්තෝ නම් දනිති.කොළඹ රාජකීය විදුහලට ලැබෙන සැලකිල්ල හා සමානවම ගමේ පුංචි අප්පුගේ කොලුවා ඉගෙන ගන්නා පාසලට ද අඩුවක් නැතිව සලකන බව ආණ්ඩු‍වේ ඇත්තෝ කියති. එහි ඇත්තක් ද තිබේ. මහින්ද රාජපක්ෂ ආණ්ඩුව මේ කාටත් එක හැන්දෙන් බෙදන වග පපු කැනැත්තට දැනුන ද හීන් ඊර්ෂ්‍යාවක් හෝ තිබුණොතින් ඒක එහෙමයි කීමට අකමැතිය.කෝක වෙතත් අපේ පෙ‍ාඩි එවුන්ගේ හෙට දවස දෙස ආපහු හැරී බලා කටයුතු කළොත් සුදුසු යැයි උතුරු මැද අධ්‍යාපනයේ මහ මූලාදෑනීන්ට මතක් කරදීමට කැමතිය. නැතිනම් ‘'නටපු නැටුමකුත් නෑ. බෙරේ පලුවකුත් නෑ” කියමින් කොයි කාටත් හූල්ලන්නට සිදු වේවි.අධ්‍යාපනයේ මහ පුටුවල වැජඹෙන්නට ඇතමෙකු ඇල්ලූ කස්තිරම් ද මේ කාරණාවන්ට බලපෑවේ ද? තම පුටුව හා වරදාන රැක ගන්නවා විනා තවත් යමක් කරන්නට ඔවුන් හට වෙලාවක් තිබේ ද යන්න අපට ද ප්‍රහේලිකාවකි.දේශපාලනය කරපින්නා ගත් ඇතැමෝ අධ්‍යාපනය සමඟ අඩව් ඇල්ලීම මෙකී ප්‍රතිඵලයන්ට හේතු වූ බව ගමේ උක්කු අම්මත්, පුංචි රාළත් එක හඬින් කියති. දැන්වත් ඉබාගාතේ නොයා දරුවන්ගේ අධ්‍යාපනය වෙනුවෙන් කැප වන්නට අදිටන් කර ගැනීම වටිනා බව සිහිපත් කර දීමට කැමතිය.තමන් කැමති පක්ෂයක් හෝ එහි මතවාදයන්ට අනුව ක්‍රියා කිරීමේ අයිතියක් ඇති වග අප හොඳින් දනී. නමුත් රටක අනාගතය භාර ගන්නට ඉන්නා කිරිසප්පයන්ගේ හෙට දවසත් සමඟ සෙල්ලම් කිරීම යම රජ්ජුරුවන් වත් අනුමත නොකරනු ඇත.එදා මෙන් නොව අද ගමත් නගරයත් තරගකාරී මාවතකට පිවිස තිබේ. නගරයේ මවුපියන් මෙන්ම ගමේ මවුපියන් ද තම දරුවාගේ අධ්‍යාපනය වෙනුවෙන් බොහෝ කැපකිරීම් කරති. ලෝභ නැතුව ඒ සඳහා මුදල් ද වියදම් කරති. බාලාංශයේ සිටම උසස් පෙළ විභාගය දක්වා දරුවෝ උපකාරක පන්තිවලට යොමු කිරිමට ද මේ කොයි මවුපියන් දිවා රෑ නොබලා වෙහෙසෙති.ඒ තුළ ද යම් කුතුහලයක් උපදී. එකී කාරණා පිළිබඳ විමසිලිමත්ව සිතන්නට ඉඩ හරිමු. ඇතැම් ගුරුවරුන් පාසලට වඩා උපකාරක පන්තිවල දී හොඳින් උගන්වන බවත්, තමන්ගේ පන්තියට නොයන ළමුන් හට තර්ජන ගර්ජන මෙන්ම කුඩම්මාගේ සැලකිලි දක්වන බවත් අසා ඇත්තෙමු. මේ කාරණා සත්‍ය නම් එවැනි ගුරු හොරුන් හට මඩුවල්ගෙන් තැළිය යුතු යැයි යෝජනා කරමි. දැන් මවුපියන් හා දරුවන් තුළ ඇත්තේ උපකාරක පන්ති මේනියාවකි.දැන් උතුරු මැද අධ්‍යාපනය නව මාවතකට පිවිස ඇතැයි ප්‍රකාශ වේ. දේශපාලනය කෙසේ වෙතත් සුදුස්සාගෙන් වැඩක් ගත යුතු යැයි සිතන යුගයකට අවතීර්ණව ඇතැයි ද කියති. එහෙත් ගුරුවරයෙකුට ගුරුවරියකට කථා කරන්නට නොදන්නා ඔවුන්ගේ සිතුම් පැතුම් තේරුම් ගන්නට නොහැකි, ඔවුන් බල්ලො බළල්ලු ගානට දමා කථා කරන හා ක්‍රියා කරන ඇත්තියන් සහ ඇත්තන් ද මහ පුටුවල සිටින බව කිව යුතුමය. ගුරුවරයෙකු හට තම ගැටලුවක් ඉහළ නිලධාරියෙක් සමඟ කථා කර විසඳා ගැනීමට නොහැකි නම් නිදහස් මනසකින් දරුවෙකු හට ඉගැන්වීමට හැකියාවක් තිබේ ද යන්න සාකච්ඡාවට බඳුන් විය යුතු කරුණකි.තරුණ ජවයක් ඇති ප්‍රියමනාප පෙනුමක් ඇති ඇමතිවරයෙකු වර්තමානයේ උතුරු මැද පළාත් අධ්‍යාපන අමාත්‍යංශය භාරව කටයුතු කරයි. උතුරු මැද පළාත අධ්‍යාපන මට්ටමින් ඉහළම තලයට ගෙන ඒම පේශල ජයරත්න නම් වූ අධ්‍යාපන ඇමතිවරයාගේ අරමුණ වී තිබේ. දැන් අධ්‍යාපන බලධාරීන්ට හා පාසල්වල විදුහල්පතිවරුන්ට හිතුමතේ කටයුතු කිරීම ඊටත් අපහසුය. එක කාල පරිච්ඡේදයක දී පළාතේ සියලුම පාසල්වල උගන්වන්නේ එකම විෂයකි.වාර විභාග, නිවාසාන්තර ක්‍රීඩා, අධ්‍යාපන චාරිකා, ගුරු දෙගුරු රැස්වීම් යන මේ සියල්ලටම කාල සටහනක් ලබා දී ඇත. පාසල්වල ගුරුවරුන් හට හිතුමතේ මුදල් එකතු කිරීමට තිබූ ඉඩකඩ ද අහුරා ඇත. පගාකාරයින්ට, සෝබනකාරයින්ට මේ ඇමතිවරයාගෙන් නම් සමාවක් නැත.පාසල්වල භෞතික සම්පත් සංවර්ධනය කරමින් ළමා මනස දැනුමෙන් පෝෂණය කිරීම ඇමතිවරයාගේ එකම ඉලක්කය වී තිබේ. සෝමාරිකම්, කල්ලි ගැසීම් අතහැර ගුරුවරුන්ට ද එකී ඉලක්ක සපුරාලීම සඳහා වෙහෙසීමට සිදු වී ඇත.ඇතමෙකුට උතුරු මැද අද තිබෙන අධ්‍යාපන නීති රීති ‘'නයාට අඳුකොළ වැනිය” නමුත් අපට කියන්නට ඇත්තේ අද සිටින ඇමතිවරයා නම් ‘'එළ පොරක්” කියාය. ප්‍රියමනාප පෙනුමක් තිබුණ ද ටිකක් සැර පරුෂ ඇමතිවරයෙකු නිසා ඔහුට වැඩේ තිතටම වුවමනාය.එදා ටිකිරි අප්පු මහත්තයා, පුංචා මහත්තයත්, උක්කු බණ්ඩා සර් වගේ වේවැලක් අතේ තියාගෙන නොසිටිය හොත් අද ඉන්නා ගුරොත් ගෝලයෝත් මෙල්ල කරන්නට නොහැකිය. කර අරින්නට නොදී මෙහි සිටිනා නිලධාරීන් මෙන්ම ගුරුවරුන් ද මෙල්ල කරන්නට හැකි නම් ඔබේත් අපේත් ඉලක්කය සාර්ථක වන බව ගරු ඇමතිතුමන්ට සිහිපත් කිරීම වටිනා බව හැඟේ.අකමැත්තෙන් වුව ද තවත් කාරණයක් සිහිපත් කරන්නට සිතිමි. පාසල් කාල සීමාව තුළ පසුගිය වසර හා සැසඳීමේ දී මෙවර උතුරු මැද පළාතේ 5 වසර ශිෂ්‍යත්ව ප්‍රතිඵල ද ඉතා ඉහළ අගයක් ගන්නා බව අධ්‍යාපන අමාත්‍ය පේශල ජයරත්න මහතා ප්‍රකාශ කරයි. කෙසේ වෙතත් රැයක් දවාලක් නොබලා ගෙවී ගිය කෙටි කාලය තුළ ඔබ දැරෑ උත්සාහයන්වල ප්‍රතිඵල අතරට එකී කාරණය ද තදින් බලපෑ බව හැ‍ෙඟ්.උරණ නොවී මේ කාරණා කටයුතු පිළිබඳ අවධානය යොමු කිරීම වටිනා බව උතුරු මැද පළාත් අධ්‍යාපන අමාත්‍යතුමන් හට රජරට සංදේශයෙන් අවධානය යොමු කිරීමට කැමතිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310216</link>
    <topic>ධාතූන් වහන්සේලා වැඩ සිටින ලක්දිවවිනාශ කිරීමට කිසිම බලවේගයකට බැහැ</topic>
    <author>ලයනල් ‍පී. පෙරේරාකැලණිය විශේෂ</author>
    <content>ලංකාවේ උපත ලද අප සියල්ලෝම භාග්‍යවන්තයින්ය. මේ රටේ සංස්කෘතිය හෝ රටද විනාශ කිරීමට කිසිදු බලවේගයකට අවකාශ නොමැති වී ඇත්තේ ධාතූන් වහන්සේලා සැබැවින්ම වැඩ සිටීම නිසා යැයි කැලණිය රජමහා විහාරාධිපති කැලණිය විශ්වවිද්‍යාලයේ බෞද්ධ අධ්‍යයන අංශයේ මහාචාර්ය පූජ්‍ය කොල්ලුපිටියේ මහින්ද සංඝරක්ඛිත නාහිමියන් පැවසීය.උන්වහන්සේ එසේ පවසා සිටියේ රුපියල් ලක්ෂ 30ක වියදමින්, තෙමසක කාලයක් තුළ සාදා නිම කරන ලද මාකොළ තැඹිලිගස්මුල්ල ශ්‍රී ධීරානන්ද විද්‍යායතන පිරිවෙන් විහාරස්ථානයේ නව ධාතු මන්දිරය විවෘත කිරීම හා ශ්‍රී සර්වඥ ධාතූන් වහන්සේලා හා සීවලී රහත් ධාතූන් වහන්සේලා තැන්පත් කිරීමේ පුණ්‍යෝත්සවයක දීය.පසුගිය 16 වන දින පෙ.ව. 9.23ට යෙදී තිබූ සුබ මොහොතින් එය විවෘත කළ මහින්ද සංඝරක්ඛිත නාහිමියන් මෙසේද කීය.ශ්‍රී ධීරානන්ද පරිවේණාධිපති ශාස්ත්‍රපති පානකාවේ පේමරතන හිමියන් සැබැවින්ම ශාසනික සේවාවක නිරත යථිවරනමකි. උන්වහන්සේ මේ ධාතු මන්දිරය ඉදිකොට සලසා ඇත්තේ මාහැඟි පින්කමකි.බුදුහිමියන් උදෙසා මේ කුටිය නිමකර, එහිදී ආමිස පූජා පැවැත්වීමට සැලැස්වීම උතුම් දෙයකි. මේ නිර්මාණය සඳහා දායක වූ සැවොම ද පින් ඇති ඇත්තන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310217</link>
    <topic>කොළඹ 14 ශ්‍රී ශාක්‍යසිංහාරාම විහාරස්ථානය සඟසතු කොට පූජාකිරීමේ උත්සවය</topic>
    <author/>
    <content>කොළඹ 14 ශ්‍රී ශාක්‍යසිංහාරාම විහාරස්ථානය සඟසතු කොට පූජාකිරීමේ උත්සවය පසුගියදා අමරපුර මහා නිකායේ උත්තරීතර මහානායක අග්ගමහා පණ්ඩිත නාගවිහාරාධිපති මාදුළුවාවේ සෝභිත, දවුල්දෙන ඥාණිස්සර, මහානායක හිමි, පෑලියගොඩ විද්‍යාලංකාර පිරිවෙනාධිපති කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම, පිරිවෙන් අධ්‍යාපන අධ්‍යක්ෂක ජනාධිපති උපදේශක ශාස්ත්‍රවේදී නැදගමුවේ විජය මෛත්‍රී නාහිමිවරුන්ගේ ප්‍රධානත්වයෙන් පැවැත්විණි. එහි විහාරස්ථානය ඉදිකිරීමට ධනය පරිත්‍යාග කළ දේශබන්දු බන්දු නානායක්කාර මහතා ඇතුළු පිරිසද මේ අවස්ථාවට එක් වූහ. මාදුළුවාවේ සෝභිත නාහිමියන් සිහිවටන ඵලකය නිරාවරණය කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310218</link>
    <topic>වයඹ මධ්‍යම ආණ්ඩුවේ මන්ත්‍රීන්ට අතීතයෙන් පාඩමක්</topic>
    <author>ජනතා මිත්‍ර</author>
    <content>“17 වසරක් රට පාලනය කළ එක්සත් ජාතික පක්ෂ ආණ්ඩුව ගෙදර යැවීමේ මුල් වෙඩිමුරය පත්තු කරන්නේ දකුණෙන්” යනුවෙන් එවකට විරුද්ධ පක්ෂයේ ප්‍රබලතම ක්‍රියාකාරිකයකු වු මහින්ද රාජපක්ෂ මහතා ප්‍රකාශ කළේ 1993 වර්ෂයේ පළාත් සභා මැතිවරණ වේදිකාවේදීය.දකුණු පළාත් සභා මැතිවරණය පිළිබඳ ඒ වකවානුවේ මුළු රටටත් එමෙන්ම මුළු ලෝකයේත් අවධානය යොමු වී තිබුණි. ඊට හේතු කිහිපයක්ම තිබුණි.17 වසරක එක්සත් ජාතික පක්ෂයේ පාලනය ගැන පොදු ජනතාව යම් කලකිරීමක සිටියත් එය ප්‍රකාශ කිරීමට ඔවුන්ට අවස්ථාවක් නොවීය. 1988 – 89 කාලයේදී ජනතා විමුක්ති පෙරමුණ දෙවැනි සන්නද්ධ අරගලය ආරම්භ කිරීමත් එය පාලනය කිරීමට එදා එක්සත් ජාතික පක්ෂ ආණ්ඩුව ගෙනගිය දැඩි මර්දනකාරී පිළිවෙතත් නිසා ඇති වූ දැඩි භීෂණකාරි තත්ත්වයෙන් පොදු ජනතාව දැඩි ලෙස අසරණ තත්ත්වයට පත්වූහ.එම භීෂණකාරී තත්ත්වයෙන් මිදී නව පාලනයක් ඇති කරගැනීමට ජනතාවට අවශ්‍ය වූ අතර ඒ සඳහා ජනතාව පෙළගැස්වීමට නොබියව ඉදිරිපත් වුයේ මහින්ද රාජපක්ෂ මහතා ප්‍රමුඛ ඉතා සුළු පිරිසක් පමණි.දකුණු පළාත් සභාවේ ෆ්‍රැන්සිස්කු සිදුවීමද එකල සමාජයේ දැඩි අවධානයක් යොමු කෙරුණු සිදුවීමක් විය.1993 වසරෙන් පසුව දකුණු පළාත් සභාවට මැතිවරණ දෙකක් පැවැත්වීමට සිදු වූයේ ෆ්‍රැන්සිස්කු සිද්ධියත් සමඟිනි. පැවැති පළමු පළාත් සභා මැතිවරණයෙන් පළාත් සභාව පිහිටුවීම සඳහා එක්සත් ජාතික පක්ෂයට අවශ්‍යව තිබුණේ එක් මන්ත්‍රී ආසනයක් පමණි.එක්සත් ජාතික පක්ෂය සිදුකළේ ශ්‍රී ලංකා නිදහස් පක්ෂයෙන් තේරීපත් වූ විමල් ෆ්‍රැන්සිස්කු මහතාගේ සහාය ලබාගැනීම සඳහා ඔහු නිවාස අඩස්සියට ගැනීමය. ජන මතයට ගරු නොකරමින් සිදුකෙරුණු මෙම ක්‍රියාව නිසා පළාත් සභාවේ කටයුතු අස්ථාවර වූ අතර යළිත් පළාත් සභා මැතිවරණයක් පැවැත්වීමට තීරණය කෙරුණි.එදා මහින්ද රාජපක්ෂ මහතාගේ නායකත්වයෙන් කොළඹ සිට කතරගමට සිදුකෙරුණු පාද යාත්‍රාවෙන් ප්‍රේමදාස මහතාගේ පාලනයට එරෙහිව දැඩි මතයක් ගොඩනැඟීය. කවදාවත් ‍ෙහාල්ලන්නවත් බැහැයි කියපු එක්සත් ජාතික පක්ෂයේ ප්‍රේමදාස පාලනය මහින්දගේ පාද යාත්‍රාව නිසා යම් ආකාරයකට සෙලවී තිබුණි.මුළු ලංකාවේත් මුළු ලෝකයේත් අවධානය දකුණු පළාත් සභාවට යොමු වී තිබු බව මැතිවරණ දිනයේ බෙන්තර ග‍ඟෙන් දකුණු පළාත් සභාවට ඇතුළු වනවිට හොඳ හැටි තේරුම් ගත හැකි විය. එක්සත් ජාතික පක්ෂයේ ෆ්‍රැන්සිස්කුකරණය හේතුවෙන් අස්ථාවර වුණු පළාත් සභාවට යළිත් මැතිවරණයක් පැවැත්වීමට තීරණය කිරීමත් සමඟම එයට බොහෝ දෙනෙකුගේ අවධානය යොමු විය.හැමදාම වෙනසක් කළොත් ඒ දකුණෙන් යන මතය යළිත් වරක් සැබෑ කරමින් දෙවැනි වතාවට පැවැත්වූ පළාත් සභා මැතිවරණයෙන් එක්සත් ජාතික පක්ෂය පරාජයට පත්කරමින් පොදුජන එක්සත් පෙරමුණ ජයග්‍රහණය කළේය.එක්සත් ජාතික පක්ෂයට දකුණු පළාත් සභාවෙන් මන්ත්‍රී ආසන 26ක් ලැබුණු අතර පොදුජන එක්සත් පෙරමුණට මන්ත්‍රී ආසන 27ක් ලැබී තිබුණි. නමුත් විරුද්ධ පක්ෂයට ලැබුණු බහුතරය පිළිගැනීමට එක්සත් ජාතික පක්ෂය එතරම් කැමැත්තක් දැක්වූයේ නැත.විරුද්ධ පක්ෂයට ලැබුණු බහුතරයට එරෙහිව එදා එක්සත් ජාතික පක්ෂය අධිකරණයට ගියේය. නමුත් ජනමතය කුමක්ද? කියා සාධාරණව තේරුම්ගත් අධිකරණය තීන්දු කළේ පොදුජන එක්සත් පෙරමුණට පළාත් සභාව පිහිටුවීම සඳහා නීතියෙන් කිසිදු බාධාවක් නොමැති බවයි.දකුණු පළාත් සභාවේ ප්‍රධාන අමාත්‍ය ධූරයට පත්වු ශ්‍රී ලංකා නිදහස් පක්ෂයේ ජ්‍යෙෂ්ඨයකු වූ අමරසිරි දොඩංගොඩ මහතා වරක් ප්‍රකාශ කළේ මහින්ද රාජපක්ෂ නොසිටින්නට දකුණු පළාත් සභාවේ බලය පිහිටුවීම එතරම් පහසු දෙයක් නොවන බවයි.දකුණු පළාත් සභාවේ බලය පිහිටුවීම සඳහා පොදුජන එක්සත් පෙරමුණට බාධාවක් නොමැති බව අධිකරණය ප්‍රකාශ කළ ද ඉන් අනතුරුව සිදු වුයේ අරුම පුදුම සිද්ධියකි. දකුණු පළාතේ ආණ්ඩුකාරවරයා එක්වරම අතුරුදන්වීම නිසා මහ ඇමැතිට සහ ඇමැති මණ්ඩලය, මන්ත්‍රීවරුන්ට දිවුරුම් දීමට හැකියාවක් නොතිබුණි.එක්සත් ජාතික පක්ෂයට අවශ්‍ය වූයේ කෙසේ හෝ පොදු ජන එක්සත් පෙරමුණට පළාත් සභාව පිහිටුවීම සඳහා අවස්ථාවක් ලබානොදීමය.ආරංචි මාර්ගවලින් දැනගන්නට ලැබුණේ ආණ්ඩුකාරවරයා මාතලේ ප්‍රදේශයේ පිහිටි ඔහුට අයත් වත්තක සැඟවී සිටින බවයි. ඒ සඳහා ආණ්ඩුකාරවරයාට උපදෙස් ලබා දී තිබුණේ කවුද? යන්න තේරුම් ගැනීමට වැඩි කාලයක් ගත නොවීය.තමන් ඉදිරියේ දිවුරුම් දීමට අවශ්‍ය බව මාතලේට ගොස් පොදුජන එක්සත් පෙරමුණේ නියෝජිතයින් දැනුම් දුන් පසු ආණ්ඩුකාර බාකිර් මාකර් මහතා ප්‍රකාශ කළේ අද දින නිවාඩු දිනයක් බැවින් ලබන සඳුදා තමන් ගාල්ල කොටුවේ පිහිටි ආණ්ඩුකාර බංගලාවට එන බවත් එහිදී දිවුරුම්දීමට හැකි බවත්ය.එදිනට නියමිත පරිදි ආණ්ඩුකාරවරයා බංගලාවට පැමිණියද දිවුරුම් දීමට යන නියෝජිතයන්ට එම ස්ථානයට යාමට අවස්ථාවක් නොදෙන බව දිස්වූයේ ගාලු කොටුව අවට අතිවිශාල පොලිස් නිලධාරින් පිරිසක් යොදවා ගාලු කොටුවට කිසිවකුට ඇතුළුවීමට ඉඩ නොදීමට පොලිසිය ක්‍රියා කළ නිසයි.දිවුරුම්දීම සඳහා ආණ්ඩුකාරවරයා සූදානමින් සිටියත් කිසිවකු නොපැමිණීම නිසා දිවුරුම් කල් දමා දකුණු පළාත් සභාවේද බලය පිහිටුවීම කල් දැමීම සඳහා එක්සත් ජාතික පක්ෂය ඉතා සූක්ෂ්ම වැඩපිළිවෙළක් ක්‍රියාවට නංවා තිබුණි. ඒ අතරතුර යළිත් වරක් ෆ්‍රැන්සිස්කුකරණයක් සිදුකිරීමටද එක්සත් ජාතික පක්ෂයේ ප්‍රබලයෝ කල්පනා කරන්නට වූහ.මෙම කුමන්ත්‍රණය පරාජය කිරීම සඳහා තිබුණු එකම විසඳුම කෙසේ හෝ ආණ්ඩුකාරවරයා ඉදිරියේ දිවුරුම්දී පළාත් සභාව පිහිටුවීමයි. නමුත් ගාල්ල කොටුවට මැස්සෙකුටවත් ඇතුළු වීමට නොහැකි වුයේ දැඩි පොලිස් රැකවල් යොදා තිබූ නිසාය. මෙම අභියෝගය ජය ගැනීමද බාර වූයේ විරුද්ධ පක්ෂය ජයග්‍රහණය කරවීමේ අභියෝගය ජයගනිමින් සිටි මහින්ද රාජපක්ෂ මහතාටය.ගාලු කොටුවට ඇතුළුවීම සඳහා අමරසිරි දොඩංගොඩ මහතා ඇතුළු ජනතා නි‍යෝජිතයෝ මහජනතාව කොටුව ඉදිරිපිට සිටියහ. නමුත් කිසිවකුට ඇතුළුවීමට ඉඩ නොදෙන ලෙස ජ්‍යෙෂ්ඨ පොලිස් අධිකාරි ලෝරන්ස් උපදෙස් ලබාදී තිබුණි. ඊළඟට සිදු වූයේ චිත්‍රපට ජවනිකාවක් සිහිගන්වන සිදුවීම් කිහිපයකි.මහින්ද රාජපක්ෂ මහතා තම ජීප් රථයෙන් බැස්සේ කෙසේ හෝ ගාලු කොටුවට ඇතුළුවීමටය. “කාටවත් ඇතුළු වෙන්න දෙන්න බැහැ” ජ්‍යෙෂ්ඨ පොලිස් අධිකාරිවරයා තමාට ඉහළින් ලැබී තිබූ තීන්දුව අනුව ප්‍රකාශ කළේය. “මම නීතිඥයෙක්.ගාලු කොටුව ඇතුළේ තියෙන උසාවියට මට යන්න ඕන” මහින්ද රාජපක්ෂ මහතා තරමක් උස් හඬින් ප්‍රකාශ කළේය. “මම එක සැරයක් කිව්වා. ඒක කරන්න බැහැ” කියලා ජ්‍යෙෂ්ඨ පොලිස් අධිකාරිවරයාත් ටිකක් තදින් ප්‍රකාශ කළේය.ඉන් අනතුරුව එකපාරම ජ්‍යෙෂ්ඨ පොලිස් අධිකාරිවරයා තල්ලු කරමින් මාර්ග බාධක පෙරළමින් මහින්ද රාජපක්ෂ මහතා නොබියව ඉදිරියට ගමන් කරමින් ගාලු කොටුවට ඇතුළු වූයේ පොදු ජනතාවගේ ප්‍රීතිඝෝෂා මධ්‍යයේය. “බැහැලා වරෙව් මාත් එක්ක” කියමින් කෑගසා මහින්ද රාජපක්ෂ ‍මහතා තේරීපත් වී සිටින ජනතා නියෝජිතයින්ට අඬ ගැසුවේය.ඉන්පසුව මහින්ද රාජපක්ෂ මහතා ඇතුළු පිරිස ගාලු කොටුවට ඇතුළු වන ස්ථානයේ සිට මීටර් 400ක් දුරින් පිහිටි ආණ්ඩුකාර බංගලාව වෙත දිව්වේ පොලිස් මාර්ග බාධක පෙරළමිනි.ආණ්ඩුකාර කාර්යාලයේ වසා දමා තිබු දොරවල් විවෘත වූයේ මහින්ද රාජපක්ෂ මහතාගේ පා පහරිනි. දිවුරුම් දීමේ පළවෙනි පත්‍රිකාව අතට ගත් මහින්ද රාජපක්ෂ මහතා මහ හඬින් එය කියෙව්වේය. ඊට පසු ආණ්ඩුකාරවරයාට කිසිදු ගැලවිල්ලක් නොවූ අතර අමරසිරි දොඩංගොඩ මහතා ඇතුළු ඇමැති මණ්ඩලය දිවුරුම් දී පළාත් සභාව පිහිටුවීමට ක්‍රියා කළේය.එදා මහින්ද රාජපක්ෂ මහතා නොබියව ක්‍රියානොකරන්නට එදා එජාප පාලනයට එරෙහිව දකුණු පළාත් සභාව ජයග්‍රහණය කිරීමට පොදුජන එක්සත් පෙරමුණට හැකිවෙන්නේ නැත.තම පක්ෂය, තම රට, තම රටේ පොදු ජනතාව වෙනුවෙන් එවන් කැපකිරීම් ගණනාවක් සිදුකර ඉන්පසු කිසිවකුට විසඳීමට නොහැකිව තිබූ කොටි ත්‍රස්තවාදය මුළුමනින්ම පරාජය කර රටට නිදහස දුන් මහින්ද රාජපක්ෂ මහතා රටේ නායකයා ලෙස කටයුතු කරමින් සිටින විට ශ්‍රී ලංකා නිදහස් පක්ෂයේ පළාත් සභා මන්ත්‍රීවරුන් සුළු පිරිසක් පක්ෂයේ මතයට එරෙහිව පසුගියදා ක්‍රියාත්මක වීම කෙතරම් කනගාටුදායකද?පක්ෂයේ තීන්දුවට එරෙහිව මධ්‍යම පළාත් සභාවේ හා වයඹ පළාත් සභාවේ මෙම පිරිස මෙසේ ක්‍රියා කිරීමෙන් බලාපොරොත්තු වන්නේ කුමක්ද? පටු දේශපාලන අරමුණු වෙනුවෙන් තම පක්ෂයේ නායකයා හා පක්ෂය පාවාදීම කෙතරම් අශෝභන වැඩක්ද? ඔවුන් මෙම වැරදි ආදර්ශය ලබාදීමෙන් බලාපොරොත්තු වන්නේ කුමක්ද?වසර 30කට අධික කාලයක් තිස්සේ ක්‍රියාත්මක වූ ත්‍රස්තවාදය මුළුමනින්ම පරාජය කිරීමෙන් අනතුරුව 2/3ක බහුතර බලයක් ලබාගෙන රට ස්ථාවර කිරීමේ ගමනක් සාර්ථකව ක්‍රියාත්මක කරනවිට මෙය කඩාකප්පල් කිරීමට ජාත්‍යන්තර කොටි ජාලයට අවශ්‍ය වී ඇත. ඒ සඳහා විවිධ අයුරින් ඔවුහු කටයුතු කරති.එක්සත් ජාතික පක්ෂ‍යත්, ජනතා විමුක්ති පෙරමුණත් දේශපාලනික වශයෙන් නන්නත්තාර වී ඇති අවස්ථාවක ස්ථාවර ගමනක නිරත වන්නේ ජනාධිපතිතුමාගේ නායකත්වය යටතේ ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයයි.ඒ රට හා ජනතාව වෙනුවෙනි. එවන් පසුබිමක් තුළ කැබිනට් ඇමැතිවරුන්, පළාත් ප්‍රධාන අමාත්‍යවරුන්, මන්ත්‍රීවරුන්, ප්‍රාදේශීය සභා සභාපතිවරුන්, ප්‍රාදේශීය සභා මන්ත්‍රීවරුන් ක්‍රියා කළ යුත්තේ රටට ආදර්ශයක් වන පරිද්දෙනි. එම නිසා පටු දේශපාලන න්‍යාය පත්‍ර ක්‍රියාත්මක කිරීම දැන්වත් නතර කළ යුතුයි.මධ්‍යම, වයඹ පළාත් සභාවල එම පටු න්‍යාය පත්‍ර ඔස්සේ ක්‍රියාත්මක වුණු මන්ත්‍රීවරුන් තමන් ඉදිරියේදී එවන් වැරදි සිදුනොකිරීමට නම් මහින්ද රාජපක්ෂ මහතා දකුණු පළාත් සභාව ජයග්‍රහණය කරවීමට ක්‍රියා කළ ආකාරයවත් සිහිතබා ගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>21</day>
    </date>
    <link>http://www.dinamina.lk/2013/10/21/_art.asp?fn=f1310219</link>
    <topic>නිර්ව්‍යාජ දේශපාලනඥයා මහින්ද යාපා අබේවර්ධන</topic>
    <author>දෙයියන්දර සමූහතමරසිරි විජේසේකර</author>
    <content>කෘෂිකර්ම අමාත්‍ය මහින්ද යාපා අබේවර්ධන මහතාගේ දේශපාලන දිවියට වසර 30 සපිරිණි. ඒ නිමිත්තෙන් පසුගිය 19 වැනි දින කොළඹ මියුසියස් විද්‍යාලයීය ශ්‍රවණාගාරයේදී අභිනන්දන උළෙලක් පැවැත්විණි.‍ මෙම සටහන ඒ නිමිත්තෙනි.දකුණු සිරිලක මාතර දිසාවේ මාකඳුර නම් වු සුන්දර ගම් පියසෙහි, ප්‍රදේශයේ ප්‍රභූවරයකු වූ ඩී. සී. වයි. අබේවර්ධන හා නන්දාවතී හෙට්ටිආරච්චි යන දම්පතීන්ට දාව 1945 – 09 – 24 වැනි දින මහින්ද යාපා අබේවර්ධන නම් වූ මෙම කෘතහස්ත දේශපාලනඥයා උපත ලැබීය.ඒ මහතා මාකඳුර විද්‍යාලයෙන් ප්‍රාථමික අධ්‍යාපනයද, ද්විතීයික අධ්‍යාපනය මාතර රාහුල හා තෙලිජ්ජවිල මධ්‍ය මහා විද්‍යාලයෙන් හදාරා ඇත. ‍තෙලිජ්ජවිල මධ්‍ය මහා විද්‍යාලයෙන් උසස් පෙළ විශිෂ්ට ලෙස සමත් වූ හෙතෙම, 1965 වර්ෂයේදී කොළඹ විශ්වවිද්‍යාලයට ඇතුළත්වී ආර්ථික විද්‍යාව පිළිබඳ විශේෂ උපාධිය ලැබීය. ඒ අතරතුර නීති විභාගය ද සමත් වී ඇත.විශ්වවිද්‍යාලයේ අධ්‍යාපනය ලබන අවදියේදී එක්සත් ජාතික පක්ෂයට සම්බන්ධවී එක්සත් ජාතික පක්ෂයේ තරුණ පෙරමුණේ කෘත්‍යාධිකාරි මණ්ඩල සභිකයකු ලෙස කටයුතු කරමින් දේශපාලන කරළියේ කැපීපෙනෙන චරිතයක් විය.1977 වර්ෂයේදී පරන්තන් රසායනික සංයුක්ත මණ්ඩලයේ සභාපති ධුරයට පත්වු මහින්ද යාපා අබේවර්ධන මහතා එහි දියුණුවට අනගි මෙහෙවරක් ඉටු කළේය.නිහතමානී, චාම් දිවි පැවතුම් ඇති මහින්ද යාපා අබේවර්ධන මහතා වටා හක්මණ ආසනයේ ජනතාව පක්ෂ භේදයෙන් තොරව එක්වූ අතර එම මැතිවරණයෙන් ඒ මහතා විශිෂ්ට ජයක් ලැබීය. ඒ සමඟම හක්මන එක්සත් ජාතික පක්ෂ සංවිධායක තනතුරත් හිමිවිය.එවකට උතුරු නැ‍ෙඟනහිර පළාත්වල බෙදුම්වාදය උත්සන්න වී තිබුණි. මෙයට විසඳුමක් ලෙස ඉන්දියානු රජයේ මැදිහත්වීමෙන් 1987 වර්ෂයේ දී ඉන්දු ලංකා ගිවිසුම අස්සන් කිරීමට රාජ්‍ය නායකයා වූ ජේ. ආර්. ජයවර්ධන මහතා කටයුතු කළේය. මෙම ගිවිසුම පිළිබඳව දැඩි විරෝධයක් දැක්වු මහින්ද යාපා මන්ත්‍රීවරයා, එමගින් අනාගතයේ දී රටට සිදුවන අයහපත් ප්‍රතිඵල පිළිබඳව පාර්ලිමේන්තුවේදී කරුණු දැක්වූයේය. එම ගිවිසුමට විරුද්ධවීම නිසා එක්සත් ජාතික පක්ෂයෙන් ඉවත් කිරීමට ජේ. ආර්. ජයවර්ධන ජනාධිපතිවරයා තීරණය කළේය.තනතුරු හා වරප්‍රසාද අහිමි වූවත් රටට විපතක් සිදුකෙරෙන ගිවිසුමකට අස්සන් නොකිරීමෙන් විශාල තෘප්තියක් ලැබූ ඒ මහතා ටික කලක් ක්‍රියාකාරී දේශපාලනයෙන් ඉවත් වී සිටින අතරතුර එජාපයේ තිබුණු භේදභින්නවීම් උත්සන්න විය. ඒ තත්ත්වය මත ලලිත් ඇතුළත්මුදලි හා ගාමිණි දිසානායක යන ඇමැතිවරුන් එජාපයෙන් ඉවත් වී රාජාලියා ලකුණ යටතේ ප්‍රජාතන්ත්‍රවාදී එක්සත් ජාතික පෙරමුණ හදද්දී, එහි ක්‍රියාකාරී සාමාජිකයකු ලෙස නැවතත් දේශපාලනයට එක් වී මැතිවරණයකට ඉදිරිපත්වී එම පෙරමුණේ මන්ත්‍රීවරයකු ලෙස තේරී පත්විය.එදා විපක්ෂ නායිකාව ලෙස කටයුතු කළ චන්ද්‍රිකා කුමාරණතුංග බණ්ඩාරනායක මහත්මිය හෝ ශ්‍රී ලංකා නිදහස් පක්ෂයේ සාමාජිකත්වය ලබාගෙන 1993 දී දකුණු පළාත් සභා මැතිවරණයට තරග කර ඉන් විශිෂ්ට ජයග්‍රහණයක් ලැබීය. දකුණු පළාත් සභාවේ ප්‍රධාන අමාත්‍යවරයා ලෙස එම ධුරය හොබවමින් දකුණු පළාතට විශාල මෙහෙවරක් ඉටුකළ අතර, විශේෂයෙන්ම මාතර දිස්ත්‍රික්කයේ හා හක්මණ ආසනයේ සංවර්ධනයට මහඟු කාර්යභාරයක් ඉටුකළේය.2000 වර්ෂයේ පැවැති මහා මැතිවරණයට ඉදිරිපත් වු මහින්ද යාපා මහතා එම මැතිවරණයෙන් විශිෂ්ට ජයග්‍රහණයක් ලබාගත් අතර, චන්ද්‍රිකා මැතිනියගේ රජයේ සෞඛ්‍ය පෝෂණ හා ඌව වෙල්ලස්ස සංවර්ධන නියෝජය අමාත්‍ය ධුරය හොබවමින් රටටත් මාතර දිස්ත්‍රික්කයටත් අමිල මෙහෙයරක් ඉටුකිරීමට ඔහුට හැකිවිය. 1998 දී වැලිගම ශ්‍රී ලංකා නිදහස් පක්ෂ සංවිධායක ධුරය ලැබීම නිසා හක්මණ පමණක් නොව වැලිගම ආසනයෙත් දැවැන්ත සංවර්ධන ක්‍රියාදාමයක් කිරීමට මහින්ද යාපා අබේවර්ධන මහාතට අවස්ථාව උදාවිය.ඉන් අනතුරුව චන්ද්‍රිකා මැතිනිය විසින් එම රජයේ සංස්කෘතික හා ජාතික උරුමයන් පිළිබඳ කැබිනට් අමාත්‍ය ධුරය ලබා දුන් අතර, එම අමාත්‍යාංශය යටතේ දිවයින පුරා පිහිටි ඓතිහාසික උරුමයන් රැකගනිමින් රට තුළ සංස්කෘතික වශයෙන් විශාල ප්‍රගතියක් උදාකර දුන්නේය.ජනාධිපති මහින්ද රාජපක්ෂ මහතා ශ්‍රී ලංකා නිදහස් පක්ෂයේ නායකත්වයට පත් වු පසු එතුමා සමඟ එක්වී රටේ දියුණුවට විශාල වැඩකොටසක් කළ අතර 2005 පාර්ලිමේන්තු මැතිවරණයේදී මාතර දිස්ත්‍රික්කය නියෝජනය කරමින් ජයගෙන එම රජයේ සංස්කෘතික අමාත්‍ය ධුරය හොබවමින් තවදුරටත් රටේ සංස්කෘතිය වෙනුවෙන් ඒ මහතා කටයුතු කළේය.ඉන් අනතුරුව 2010 පාර්ලිමේන්තු මැතිවරණයේදී තරග කර ජය ලැබූ මහින්ද යාපා අබේවර්ධන මහතාට මහින්ද රාජපක්ෂ රජයේ කෘෂිකර්ම අමාත්‍ය ධුරය ලැබුණි. රට තුළ වර්තමානයේ ඇති වී තිබෙන කෘෂිකර්මාන්ත ක්ෂේත්‍රයේ ජයග්‍රහණයන්ට මහින්ද යාපා අබේවර්ධන අමාත්‍යවරයාගෙන් අපරිමිත අනුග්‍රහයක් ලැබී ඇත.කෘෂිකර්ම අමාත්‍ය මහින්ද යාපා අබේවර්ධන මහතා වෙත ලෝක ආහාර හා කෘෂිකර්ම සංවිධානයේ උප සභාපති ධුරය 2013 වසරේදී පිරිනමා ඇත.මෙවන් වූ දුලබ මිනිස් ගුණදමින් පිරුණු නිර්ව්‍යාජ දේශපාලනඥයකු වන මහින්ද යාපා අබේවර්ධන මහතාගේ සේවය තව ඉදිරියටත් ලක්වැසියන්ට ලබාගැනීම සඳහා චිරජීවනය හා ආයුරාරෝග්‍ය සම්පත්තිය නිරතුරුවම ලැබේවායි ආශිර්වාද කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310222</link>
    <topic>දැනුම සම්බන්ධව කුමන ආයතන ගොඩනැඟුවත් ඒවා ක්‍රියා කළ යුත්තේ ජනතා අවශ්‍යතා අනුවයි</topic>
    <author>ධනුෂ්ක ගොඩකුඹුර</author>
    <content>පාසල් හා විශ්වවිද්‍යාල අධ්‍යාපනයට සීමා වී තිබුණු දැනුම ජාතික දියුණුවේ කොටසක් සේ සලකා ගොඩනැඟීමට කටයුතු කළේ වත්මන් රජය බව ජනාධිපති මහින්ද රාජපක්ෂ මහතා පැවසීය.ආසියාවේ දැනුම කේන්ද්‍රය ලෙස ශ්‍රී ලංකාව ගොඩනැඟිය හැකි බවට තැබූ විශ්වාසය ජය ගනිමින් අද රට ඒ දෙසට ගමන් කරන බව පැවසූ ජනාධිපතිවරයා ආසියාවේ දැනුම කේන්ද්‍රය පමණක් නොව නව තාක්ෂණයේ බිමක් බවට මේ රට පත් කරන්නට හැකි බව තමාට දැඩි ලෙස විශ්වාස බවත් අවධාරණය කළේය.ජනාධිපතිවරයා මේ අදහස් පළ කළේ හෝමාගම, පිටිපන ඉදිකෙරුණු විද්‍යා උද්‍යානය හා නැනෝ තාක්ෂණ විශිෂ්ටත්වයේ කේන්ද්‍රය විවෘත කිරීමේ අවස්ථාවට ඊයේ (21) එක්වෙමිනි.ශ්‍රී ලංකා රජයේ සහ පෞද්ගලික අංශයේ දායකත්වයෙන් මේ විද්‍යා උද්‍යානය හා නැනෝ තාක්ෂණ විශිෂ්ටත්වයේ කේන්ද්‍රය ඉදි කිරීම සඳහා රුපියල් බිලියන 1. 7ක මුදලක් වැය කර ඇත.සමරු ඵලකය නිරාවරණය කරමින් ආයතනය විවෘත කළ ජනාධිපතිවරයා එහි කටයුතු නිරීක්ෂණය කිරීමට ද එක් විය.දැනුම සම්බන්ධයෙන් කුමන ආයතන ගොඩනැඟුවත් අප එම ආයතන ක්‍රියාත්මක කළ යුත්තේ ජනතාවගේ අවශ්‍යතාවන් අනුව බව පෙන්වා දුන් ජනාධිපතිවරයා වසර තිහක යුද්ධය අවසන් කිරීමෙන් අනතුරුව රට තුළ තාක්ෂණ විද්‍යා පුනරුදයක් ඇති කිරීමට රජය සමත්ව තිබෙන බව ප්‍රකාශ කළේය.මේ පරිශ්‍රය අවට ඇති පාසල් දරුවන් විද්‍යාව කෙරෙහි උනන්දු කරවමින් අනාගත විද්‍යාඥයන් බවට පත් කිරිමට මෙහි සේවය කරන විද්‍යාඥයන් වැඩි දායකත්වයක් දක්වනු ඇතැයි ද ජනාධිපතිවරයා විශ්වාසය පළ කළේය.වෙනස්කම්වලට හොඳින් ඔරොත්තු දෙන ශ්‍රී ලාංකේය ජනතාව වෙනත් රටවට වඩා වේගයෙන් තාක්ෂණ විෂයය තේරුම් ගෙන නිසි ලෙස ඒවා හැසිරවීමට සමත් ජාතියක් බව පැවසූ ජනාධිපතිවරයා එම හැකියාවෙන් අප ප්‍රයෝජන ගත යුතු බව වැඩිදුරටත් පැවසීය.තාක්ෂණ හා පර්යේෂණ ජ්‍යෙෂ්ඨ ඇමැති මහාචාර්ය තිස්ස විතාරණ, තාක්ෂණ හා පර්යේෂණ ඇමැති පාඨලී චම්පික රණවක, සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රී දුමින්ද සිල්වා, ශ්‍රී ලංකා නැනෝ තාක්ෂණ ආයතනයේ සභාපති මහේෂ් අමලියන් මහත්වරු සහ තාක්ෂණ හා පර්යේෂණ අමාත්‍යාංශ ලේකම් ධාරා විජේතිලක මහත්මිය ඇතුළු පිරිසක් ද මේ අවස්ථාවට එක් වූහ.ශ්‍රී ලංකාවේ ප්‍රථම විද්‍යා උද්‍යානය හා නැනෝ තාක්ෂණ විශිෂ්ටත්වයේ කේන්ද්‍රය ජනාධිපති මහින්ද රාජපක්ෂ මහතාගේ අතින් ඊයේ (21) විවෘත කෙරිණ. නැනෝ තාක්ෂණ විශිෂ්ටත්වයේ කේන්ද්‍රය විවෘත කළ ජනාධිපතිතුමා එහි කටයුතු නිරීක්ෂණය කළ අවස්ථාව. විද්‍යා හා තාක්ෂණ ජ්‍යෙෂ්ඨ ඇමැති මහාචාර්ය තිස්ස විතාරණ, තාක්ෂණ හා පර්යේෂණ ඇමැති පාඨලී චම්පික රණවක මහත්වරු ද මෙහි වෙති.සම්පූර්ණ කතාව කියවන්නට.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310223</link>
    <topic>රුහුණු මාගම්පුර වරායෙන් රු.මි. 460ක වාර්තාගත ආදායමක්</topic>
    <author>සුභාෂීණී සේනානායක</author>
    <content>රුහුණු මාගම්පුර මහින්ද රාජපක්ෂ වරායේ මේ වන විට රුපියල් මිලියන 460ක වාර්තාගත ආදායමක් ලබා ගෙන ඇත. ජනාධිපති මහින්දර රාජපක්ෂ මහතාගේ සංකල්පයක් මත ඉදි කළ රුහුණු මාගම්පුර මහින්ද රාජපක්ෂ වරාය 2012 වසරේ ජුනි මාසයේ ආරම්භ කළ අතර පළමු අදියර රුපියල් මිලියන 130ක් උපයා‍ගෙන ඇත.2013 වසරේ ජනවාරි සිට මේ දක්වා රුපියල් මිලියන 330ක වාර්තාගත ආදායමත් උපයා තිබේ.රුහුණු මාගම්පුර මහින්ද රාජපක්ෂ වරායේ රථ වාහන 55000කට වැඩි ප්‍රමාණයක් මෙහෙයවා ඇති අතර මේ වාහන ප්‍රතිඅපනයනය කර ඇත. මේ වරාය මගින් රථවාහන 23000ක් ආනයනය කර තිබේ.රුහුණු මාගම්පුර මහින්ද රාජපක්ෂ වරායට එල්ල වූ ‍සියලු චෝදනාවලට පිළිතුරු ලබා දෙමින් වරායේ මෙහෙයුම් කටයුතු මේ වන විට ඉතා සාර්ථකව සිදු කරනු ලබන බව වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310224</link>
    <topic>සියලු ජාතීන්ට එකසේ සෞඛ්‍ය පහසුකම් ලබා දෙන බව ලොවට කීමට අවස්ථාවක්</topic>
    <author>සන්ධ්‍යා කරුණාරත්න</author>
    <content>මෙරට මහජනතාවට නිදහස් සෞඛ්‍ය සේවාව ලබාදීමේදී ජාති භේදයකින් තොරව සියලු ජාතීන්ට එක සමාන මට්ටමෙන් ලබාදෙන බවට ලොවට කියන්නට පොදු රාජ්‍ය මණ්ඩලීය රාජ්‍ය නායක සමුළුව වැදගත් අවස්ථාවක් වන බව කොළඹ රිජ්වේ ආර්යා ළමා රෝහලේ අධ්‍යක්ෂ විශේෂඥ වෛද්‍ය රත්නසිරි ඒ. හේවගේ මහතා පවසයි.පොදු රාජ්‍ය මණ්ඩලයීය රාජ්‍ය නායක සමුළුව පැවැත්වෙන අතරතුර මෙරටට පැමිණෙන සුවිශේෂිත අමුත්තන් හැකි පමණින් රිජ්වේ ආර්යා ළමා රෝහලට කැඳවා මෙරට ළමා පරපුරට නොමිලේ ලබාදෙන නිදහස් සෞඛ්‍ය පිළිබඳ ලොවට ප්‍රකාශ කිරීමට අවස්ථාවක් කර ගන්නා බව ද ඒ මහතා කීය.ජාතියේ දරුවන්ගේ සෞඛ්‍ය නංවාලීම සඳහා ළමා රෝහලෙන් නොමිලයේ සපයන සේවාව හා සමාන සේවාවක් ලොව වෙනත් කිසිදු රටකින් සපයන බවට වාර්තා නොවන බව ද ඔහු ප්‍රකාශ කළේය.රට පුරා ප්‍රදේශවලින් පැමිණෙන විවිධ ජාතීන්ට අයත් දරුවන්ට කිසිදු භේදයකින් තොරව සෞඛ්‍ය සේවාවන් සැපයීම මෙරට මානව හිමිකම් ආරක්ෂා කිරීම සම්බන්ධයෙන් හොඳම උදාහරණයක් බව ද මානව හිමිකම් පිළිබඳ ශ්‍රී ලංකාවට නැඟෙන චෝදනා වලට බලවත් ප්‍රති උත්තරයක් මෙමඟින් ලබාදීමට හැකි වන බව ද හෙතෙම පැවැසීය.එළැඹෙන නොවැම්බර් මාසයේ මෙරට පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව අංශ කිහිපයක් යටතේ රටට වැදගත් වේ. සාමයේ පණිවුඩය රටට කීමට මෙය අවස්ථාවක් වන අතර මෙරට නිදහස් සෞඛ්‍ය සේවාව සම්බන්ධයෙන් ලෝකයට පණිවුඩයක් ගෙන යාමට ද මෙය කදිම අවස්ථාවක් වනු ඇතැයි වෛද්‍ය රත්නසිරි මහතා ප්‍රකාශ කළේය.විවිධ රටවල රාජ්‍ය නායකයන්, ප්‍රතිපත්ති සම්පාදකයන්, විවිධ මට්ටමේ රාජ්‍ය තාන්ත්‍රිකයන්, ජාත්‍යන්තර මාධ්‍යයන් මේ සමුළුවට පැමිණීම සිදු කෙරේ.ලෝකයේ සියලුම මාධ්‍යයන්ගේ අවධානය යොමු වන මේ අවස්ථාවේ දී ශ්‍රී ලංකාවේ ප්‍රතිරූපය ඉහළ නැංවීමට ක්‍රියා කිරීම මෙරට සිටින සියලුදෙනාගේ යුතුකමක් බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310225</link>
    <topic>අධිවේගී ම‍ඟේ අද සිට තෙදිනක් පාගමනට ඉඩ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>ජනාධිපති මහින්ද රාජපක්ෂ මහතා අතින් මේ මස 27 වනදා ජනතා අයිතියට පත් කිරීමට නියමිත කටුනායක අධිවේගී මාර්ගය අද (22 )සිට තෙදිනක් ජනතාවට විවෘත කිරීමට වරාය හා මහා මාර්ග අමාත්‍යාංශය තීරණය කර තිබේ. ඒ අනුව හෙටත් (23) හා අනිද්දාත් (24) මහජනතාවට එය නැරඹීමේ අවස්ථාව උදා වී තිබේ.වාහන ඇතුළු කිරීමට අවසර නොදෙන අතර පාගමනින් ජනතාවට අධිවේගී මාර්ගයට අවතීර්ණ විය හැක. කටුනායක අධිවේගී මාර්ගයේ තෙදිනක් පුරා ආගමික වැඩසටහන් ඇතුළු වැඩසටහන් රැසක් සංවිධාන කර ඇත.ඔක්තෝබර් මස 24 වනදා මාර්ග සංවර්ධන අධිකාරිය පෑලියගොඩ පිවිසුමේ සිට පා ගමනක් සංවිධාන කර ඇති අතර එදින තවත් වැඩසටහන් රැසක් සංවිධාන කර ඇත.මෙයට අමතරව කටුනායක, සීදුව සහ ජා-ඇළ නගර සභාව විසින් කුඩා දරුවන්ට චිත්‍ර ඇඳීමේ තරග, සරුංගල් යැවීම ඇතුළු විවිධ තරග රැසක්ද ක්‍රීඩා උත්සව, ධාවන තරග ඇතුළු තරග රැසක්ද මේ දින තුළ පැවැත්වේ.චීන රජයේ ආධාර මත ඉදි වන මේ අධිවේගී මාර්ගය සඳහා වැය වූ මුදල අමෙරිකානු ඩොලර් මිලියන 350කි. අන්තර් හුවමාරු මධ්‍යස්ථාන තුනකින් මේ අධිවේගී මාර්ගයට අවතීර්ණ විය හැකි අතර මංතීරු හතරකින් සමන්විත වේ.කිලෝමීටර 25.8ක් දිගින් යුතු මේ මාර්ගය නවීන තාක්ෂණය යෙදු සංඥා පද්ධති ඇතුළු උපාංග සවිකර ඇති අතර දුරකතන කුළුනුද සවි කර ඇත.මේ අධිවේගී මාර්ගය මේ රටේ සංචාරක කර්මාන්ත නංවාලීමේ අරමුණින් යුතුව මහින්ද චින්තන ඉදිරි දැක්මට අනුව ඉදි කළ බව වරාය හා මහා මාර්ග ව්‍යාපෘති ඇමැති නිර්මල කොතලාවල මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310226</link>
    <topic>කොළඔ-කටුනායක අධිවේගයේ අධි සුඛෝප‍භෝගී බස් රථ 12ක්</topic>
    <author>ශීලා උඩුවර</author>
    <content>‍කොළඔ -කටුනායක අධිවේගී මාර්ගය සඳහා ශ්‍රි ලංකා ගමනා ගමන මණ්ඩලය අධි සුඛෝප‍භෝගී බස් රථ 12ක් ධාවනයට යෙදවීමට පියවර ගනී. මේ පිළිබඳව ඊයේ (21) බස්රථ පරීක්ෂණ චාරිකාවක ද යෙදිණි.මේ බස්රථ 12න් 6ක් කොළඹ සි‍ට කටුනායක දක්වාත්, අනිත් ඒවා කොළඹ සිට මිගමුව දක්වාත් ධාවනයට යෙදවීම‍ට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310227</link>
    <topic>මාතර යකා නැටූ එජාපයේ 48කට ලක්ෂය බැගින් ඇප</topic>
    <author>මාතර දිසා විශේෂ ජස්ටින් කොඩිකාර හා මාතර විශේෂ ජයා වික්‍රම සුරේන්ද්‍ර</author>
    <content>එජාප යේ දෙපිරිසක් අතර ඉකුත් 5දා මාතරදී සිදුවූ ගැටුමට සැකපිට අත්අඩංගුවට ගත් හා භාරවී රක්ෂිත බන්ධනාගාර ගත කර සිටි සැකකරුවන් 48 දෙනෙකුට එක් අයකුට රුපියල් ලක්ෂය බැගින් වූ ශරීර ඇප මත මුදා හැරීමට මාතර ප්‍රධාන ම‍හේස්ත්‍රාත් රුවන් සිසිර කුමාර මහතා විසින් ඊයේ (21) නියෝග කෙරිණි.සැකකරුවන් වෙනුවෙන් ජනාධිපති නීතිඥ විජේදාස රාජපක්ෂ, තිලක් මාරපන, ශ්‍රීනාත් පෙරේරා ඇතුළු නීතිඥ කණ්ඩායමක් පෙනී සිටියහ. නැවත නඩු විභාගය නොවැම්බර් 25 දිනට කල් තැබිණි.මෙම සිද්ධියට අදාළ සැකකරුවන් තිදෙනෙකුට මාතර දිස්ත්‍රික් පාර්ලිමේන්තු මන්ත්‍රී මංගල සමරවීර, හිටපු පාර්ලිමේන්තු මන්ත්‍රීවරයකු වූ එච්.ආර්. විමලසිරි හා බලපිටිය එ.ජා.ප. සංවිධායක කමල් ජේ. සොයිසා ඉකුත් 14දා ඇපපිට මුදා හැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310228</link>
    <topic>බණ්ඩාරනායක සම්මන්ත්‍රණ ශාලාව පුනරාභිෂේකය 24දා</topic>
    <author/>
    <content>වසර ගණනාවක් පුරා ප්‍රතිසංස්කරණය කළ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව මෙම 24 වැනි දින ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ.මහජන චීන සමූහාණ්ඩුවේ පූර්ණ අනුග්‍රහය යටතේ මේ සම්මන්ත්‍රණ ශාලාවේ ප්‍රතිසංස්කරණ කටයුතු සිදු කෙරිණි.මේ උළෙල නිමිත්තෙන් මේ මස 25 වන දින පස්වරු 6.30ට 'සොඳුරු සැමරුම් මියුරු සුගැයුම්' නමින් 70 දශකයේ අතිශයින්ම ජනප්‍රිය ගී ඇතුළත් ප්‍රසංගයක් පැවැත්වේ. ආචාර්ය රෝහණ වීරසිංහ සංගීතවත් කරන මේ ප්‍රසංගයට ආචාර්ය පණ්ඩිත් අමරදේව, කලාසූරී ලතා වල්පොල, මහාචාර්ය සනත් නන්දසිරි, ආචාර්ය වික්ටර් රත්නායක, සුනිල් එදිරිසිංහ, විශාරද එඩ්වඩ් ජයකොඩි, ආචාර්ය දයාරත්න රණතුංග, රෝහණ බැද්දගේ, බන්ධුල විජේවීර, ඇන්ජලීන් ගුණතිලක, ටී.එම්. ජයරත්න, අයිවෝ ඩෙනිස්, සෝමතිලක ජයමහ, ලක්ෂ්මන් විජේසේකර, බණ්ඩාර අතාවුද සහ ප්‍රියා සූරියසේන ගායනයෙන් එක් වේ. කථනය අමිල ජයසේකර ගෙනි.එසේම 26 වැනි දින පස්වරු 3.00ට සෝමලතා සුබසිංහගේ 'විකෘති' නාට්‍යයද එදින පස්වරු 6.30ට මහාචාර්ය සරත්චන්ද්‍රයන්ගේ 'සිංහබාහු' නාටකය ද වේදිකා ගත වේ.අධ්‍යක්ෂ ජනරාල් බන්ධුල ඒකනායක මහතා ප්‍රමුඛ සංවිධාන කමිටුවේ තීරණය පරිදි රසික ජනතාවට මේ ප්‍රසංග මාලාවම නොමිලේ නැරඹීමට ඉඩකඩ සලසා ඇත. 011 2686181 දරණ දුරකථන අංකයෙන් විමසා අවසරපත් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n1310229</link>
    <topic>කොස්ගම OICගේ වැඩ තහනම්</topic>
    <author>විජයානි එදිරිසිංහ</author>
    <content>නීති විරෝධී ලෙස මැණික් ගැරීමේ ජාවාරම කරගෙන ගිය මැණික් ව්‍යාපාරිකයන් පිරිසක් අත්අඩංගුවට ගෙන අධිකරණයට ඉදිරිපත් නොකර පොලිසියෙන් ඇප දී නිදහස් කළ වරදට කොස්ගම පොලිස් ස්ථානාධිපතිවරයාගේ වැඩ තහනම් කර තිබේ. කොස්ගම පොලිස් ස්ථානාධිපති පොලිස් පරීක්ෂක තිළිණ හෙට්ටිආරච්චි මහතා මෙසේ වැඩ තහනමට ලක්වී ඇත.පොලිසියට ලැබුණු තොරතුරක් මත නීති විරෝධී මැණික් ජාවාරම්කරුවන් අත්අඩංගුවට ගෙන තිබුණි.පොලිස් ස්ථානාධිපතිවරයාගේ ක්‍රියාව සම්බන්ධව පොලිස් මූලස්ථානය පරීක්ෂණයක් පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102210</link>
    <topic>පාපැදි-මාර්ග ධාවන ක්‍රීඩා සැණකෙළියක් අද</topic>
    <author>ප්‍රින්ස් ගුණසේකර</author>
    <content>අලුතින් ඉදිකළ කොළඹ කටුනායක අධිවේගී මාර්ගය මේ 27 වැනිදා නිල වශයෙන් ජනතා අයිතියට පත් කිරීමට පෙර පාපැදි හා මාර්ග ධාවන ඇතුළත් ක්‍රීඩා සැණකෙළියකට අද දොරටු විවර කරයි.පරිසර හිතකාමීව හා සුන්දරව ගොඩනැඟුණු නිර්මාණාත්මක සංවර්ධන ක්‍රියාදාමය පිළිබඳ මහජනතාවගේ අවධානය යොමු කිරීම මෙලෙස ක්‍රීඩා තරග පැවැත්වීමේ අපේක්ෂාව වේ.පෑලියගොඩ සිට කටුනායක දක්වා පැවැත්වෙන විවෘත පාපැදි තරගයට ‍රටපුරා සිටින ප්‍රබලතම ශූර ශූරියන් සහභාගීවන අතර වයස 23න් පහළ පාපැදි තරගයක්ද සංවිධානය කර ඇත.අර්ධ මැරතන් පිරිමි - කාන්තා ධාවන තරග කිලෝමීටර් 5 හා 10 ලෙස විවෘත පාසල් වශයෙන් පැවැත්වීමට කටයුතු යොදා තිබේ.ජයග්‍රාහී ක්‍රීඩක ක්‍රීඩිකාවන්ට දහසින් බැඳි පියලි ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102211</link>
    <topic>එජාප කෙරුමෝහයක් අත්අඩංගුවට</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ නායක සහ විපක්ෂ නායක රනිල් වික්‍රමසිංහ මහතාගේ පෞද්ගලික ලේකම් සහ එජාප ප්‍රචාරණ ව්‍යාපෘති ප්‍රධානී සුදත් චන්ද්‍රසේකර මහතා ප්‍රමුඛ එ.ජා.ප. ප්‍රබලයන් හයදෙනෙක් මාතර පොලිසිය මගින් ඊයේ (21) අත්අඩංගුවට ගෙන තිබේ.හිටපු එජාප ඇමැතිවරයකු වූ සුරනිමල රාජපක්ෂ, බස්නාහිර පළාත් විපක්ෂ නායක කිත්සිරි කහටපිටිය, සබරගමු පළාත් සභා මන්ත්‍රී සන්දික් සමරසිංහ, කළුතර එජාප සංවිධායක බස්නාහිර පළාත් සභා මන්ත්‍රී ලක්ෂ්මන් ආනන්ද විජේමාන්න සහ ගාමිණී නල්ලපෙරුම එසේ අත්අඩංගුවට ‍පත් සෙසු සැකකරුවෝ වෙති.මාතර ප්‍රදේශයේදී පසුගියදා එජාපයේ දෙපිරිසක් අතර ඇති වූ ගැටුමට සම්බන්ධ යැයි මොවුන් අත්අඩංගුවට ගන්නා ලෙස මාතර මහේස්ත්‍රාත්වරයා විසින් පොලිසියට නියෝග කර තිබිණි.මොවුන් නීතිඥයන් දෙදෙනකු සමඟ ඊයේ පෙරවරුවේ මාතර පොලිසියට බාරවීමට පැමිණි පසු අත්අඩංගුවට ගෙන ඇත.අනතුරුව මේ පිරිසගෙන් කටඋත්තර ලබාගැනීම සිදුකෙරුණි. පසුව ඔවුන් මාතර මහේස්ත්‍රාත් අධිකරණය වෙත ඉදිරිපත් කෙරුණි.මාතර ගැටුමට සම්බන්ධ යැයි තවත් හත්දෙනෙක් පෙරේදා (20) පොලිසියට බාර වී තිබේ. ඔවුන් ඊයේ පෙරවරුවේ අධිකරණයට ඉදිරිපත් කිරීමෙන් පසු ඇප ලැබී ඇත.මාතර ප්‍රදේශය බාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත ප්‍රහාරය සම්බන්ධව පරීක්ෂණ සිදුකෙරෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102212</link>
    <topic>අධිවේගෙන් යන්න ගාස්තු මෙහෙමයි</topic>
    <author>සුභාෂිණී සේනානායක</author>
    <content>කටුනායක අධිවේගී මාර්ගයේ පෑලියගොඩ සිට කටුනායක දක්වා මෝටර් රථ, ජීප්, කැබ් වැනි සැහැල්ලු මෝටර් වාහනයක් ඇතුළු කිරීම සඳහා රුපියල් 300ක මුදලක් අය කෙරේ.ආසන 9ක් සහිත මගී ප්‍රවාහන වෑන් රථ සහ ආසන 9 සිට 33 දක්වා වූ බස් රථ සඳහා පෑලියගොඩ පිවිසුමේ සිට ජා-ඇළ දක්වා රුපියල් 350ක් ද ජා-ඇළ සිට කටුනායක දක්වා රුපියල් 300ක් ද පෑලියගොඩ සිට කටුනායක දක්වා රුපියල් 450ක් ද අය කෙරේ.ආසන 33 වැඩි බස් රථ, ඇක්සල් දෙකේ රෝද 6ක් සහිත ලොරි රථ සහ ඇක්සල් 3ක් සහිත ට්‍රක් රථ (කිලෝ 17000ට වැඩි) සඳහා පෑලියගොඩ සිට කටුනායක දක්වා රුපියල් 600ක් ද, පෑලියගොඩ ජා-ඇළ දක්වා රුපියල් 400ක් ද ජා-ඇළ සිට කටුනායක දක්වා රුපියල් 300ක් ද අය කෙරේ.එකට ඈඳූ මෝටර් කෝච් දෙකක් සහිත බස් රථ, ඇක්සල් 2ක් සහිත බස් රථ, ඇක්සල් 4ක් හෝ ඊට වැඩි සියලුම රථ සඳහා පෑලියගොඩ සිට කටුනායක දක්වා රුපියල් 800ක් ද, පෑලියගොඩ සිට ජා-ඇළ දක්වා රුපියල් 600ක් ද ජා-ඇළ සිට කටුනායක දක්වා රුපියල් 300ක් ද අය කෙරේ.ජනාධිපති මහින්ද රාජපක්ෂ මහතා අතින් කටුනායක අධිවේගී මාර්ගය ලබන27 වනදා ජනතා අයිතියට පත්වීමත් සමඟ කටුනායක අධිවේගී මාර්ගයට ඇතුළු වන සියලුම වාහන සඳහා මෙම අයකිරීම් ක්‍රියාතමක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102213</link>
    <topic>‘සිව් දිගින් හරසර’උත්කර්ෂවත්ව ඇරඹෙයි</topic>
    <author>නිරූෂි විමලවීර</author>
    <content>පොදු රද මඩුලු හරසර “සිව් දිගින් හරසර” ජාතික වැඩසටහනේ සමාරම්භය සනිටුහන් කරමින් නල්ලූර්හි දී හා තිස්ස දී විචිත්‍රවත් රථ පෙළපාලි ඊයේ (21) දා ආරම්භ වූයේ අති උත්කර්ෂවත් අයුරින්ය.රථ පෙළපාලියට සමගාමීව අත්සන් දස ලක්ෂයක සුබ පැතුම් පතකට අත්සන් එකතු කිරීමේ වැඩපිළිවෙළ පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් තිස්සදී ආරම්භ විය. නාමල් රාජපක්ෂ මහතාගේ සුරතින් සුබ පැතුම් පතට පළමු අත්සන් එක් කෙරුණේ ජනතා ඔල්වරසන් මධ්‍යයේය.ජාතික රූපවාහිනී අධක්ෂ ජනරාල් චන්ද්‍රපාල ලියනගේ මහතා ඇතුළු විශාල පිරිසක් එම අවස්ථාවට එක්වී සිටියහ. ජාතික රූපවාහිනී සේවයේ ප්‍රධානත්වයෙන් ඇරඹි සිව්දිගින් හරසර වැඩසටහනට පළාත් සභා හා ප්‍රාදේශීය සභාවල පූර්ණ අනුග්‍රාහකත්වය හිමි විය.උතුරු මාර්ගය ඔස්සේ නල්ලූර්හිදී ඇරඹි රථ පෙළපාලිය හා සුභ පැතුම්පතට අත්සන් එක් කිරීමේ වැඩසටහනට රූපවාහිනී සභාපති මොහාන් සමරනායක මහතා උතුරු ආඥාපති මහින්ද හතුරුසිංහ මහත්වරුද ඇතුළු අති විශාල පිරිසක් එක් රොක්වී සිටියහ.උතුරු පළාත ආවරණය වන පරිදි න්ලලූර්හිදී ඊයේ (21) දා උදේ ඇරඹි විචිත්‍රවත් රථ පෙළපාලිය තල්සෙවණ, හරහා සවස චාවකච්චේරියට ළඟා විය. එය අද (22) දින උදේ කිලිනොච්චියෙන් ආරම්භ කොට පුදුකුඩුඉරුප්පු හරහා මුලතිව්වලට ළඟා වීමට නියමිතය.දකුණු පළාත ආවරණය වන පරිදි ඊයේ (21) දා උදේ තිස්සදී සුබ හෝරාවේදී ඇරඹි විචිත්‍රවත් රථ පෙළපාලිය තණමල්විල ඇඹිලිපිටිය හරහා සවස හම්බන්තොටට ළඟාවිය.එය අද (22) උදේ තංගල්ල, බෙලිඅත්ත, වලස්මුල්ල, තිහගොඩ හරහා සවස මාතරට - ළඟාවීමට නියමිතය. පොදු රාජ්‍ය මණ්ඩලීය රාජ්‍ය නායක සමුළුව ප්‍රථම වරට මෙරට පැවැත්වීම කරන කොටගෙන පාසල් දරුවන් ඒ පිළිබඳ දැනුවත් කිරීමේ වැඩපිළිවෙළක් රූපවාහිනිය අරඹා ඇත. යාපනය මධ්‍ය මහා විද්‍යාලය හා දෙඹරවැව මධ්‍ය මහා විද්‍යාලයේදී අද ඒ සඳහා අවකාශය හිමි වේ.ඊට සමගාමීව නුගසෙවන වැඩමුළු පැවැත්වීමට ද නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102214</link>
    <topic>පොදු රද සමුළුවෙන් ශ්‍රී ලංකාව ගැන සත්‍ය තොරතුරු ලොවට හෙළිවෙනවා</topic>
    <author>ඉන්ද්‍රාණි තෝරදෙනිය</author>
    <content>මෙරට පැවැත්වෙන ‍ෙපාදු රාජ්‍ය මණ්ඩලීය සමුළුව හරහා ජාත්‍යන්තරයට අපේ ර‍ෙට් සත්‍ය ‍ෙතාරතුරු පිළිබඳව හොඳ තක්සේරුවක් හිමිවෙනවා යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පසුගියදා මහනුවර දී පැවසිය.කොබ්බෑකඩුව මහතා එසේ පැවසුයේ මෙරට පැවැත්වෙන පොදු රාජ්‍ය මණ්ඩලීය සමුළුව පිළිබඳව අපේ රටේ ජනතාව දැනුවත් කිරීම පිණිස තරුණසේවා සභාව, සිරස ආයතනය සහ මහාරාජා සමාගම ඒකාබද්ධව පේදුරුතුඩුව සිට දෙවුන්දරතුඩුව දක්වා සංවිධානය කරනු ලැබූ පාගමන මහනුවරට ළඟාවූ අවස්ථාවේ ඔවුන් පිළිගැනීමට සහභාගිවෙමිනි.එහිදී ඒ මහතා මෙසේද කීය. 1976 වසරේ සිරිමාවෝ බණ්ඩාරනායක මැතිනිය මෙරට නොබැඳි ජාතීන්ගේ සමුළුවක් පැවැත්වූවා. ඊටපසු පවත්වනු ලබන මේ පොදුරාජ්‍ය සමුළුව මෙවර අපේ රටේ පැවැත්වෙනවා. මෙය ආසියාතික රටක වසර 23කට පසු පවත්වන්නේ. එම අවස්ථාව මෙරටට ලැබීම අපට ඉමහත් ආඩම්බරයක්. ඒවගේම සතුටක්. මෙයට අපේ රට සමඟ රටවල් පනස් ‍ෙදකක් සාමාජිකත්වය දරනවා. මෙහි සභාපති පදවියට මෙවර අ‍ෙප් රටේ ජනාධිපති මහින්ද රාජපක්ෂ මහතා පත්වීම අපිට අපේ රටට ‍ෙලාකු අභිමානයක්.තිස් වසරක් පුරා මෙරට වෙලාගෙන තිබුණු රුදුරු ත්‍රස්තවාදය මුලිනුපුටා දමා අපේ රට වේගවත් සංවර්ධනයක් කරා හඹා යනවා. මේ වසර කිහිපය තුළ දැවැන්ත සංවර්ධනයක් රට තුළ සිදුවී තිබෙනවා. මෙරට පැවැත්වෙන පොදු රාජ්‍ය මණ්ඩල සමුළුවට පැමිණෙන රාජ්‍ය නායකයින්ට හා නියෝජිතයින්ට මෙරට සත්‍ය තොරතුරු පිළිබඳව සියැසින් දැකගැනීමේ අවස්ථාව ලැබෙනවා. එම පණිවිඩය ලෝකය වෙත රැගෙන යාම මෙරට අනාගතයට සුබ පණිවිඩයක් යැයිද ආණ්ඩුකාරවරයා පැවසීය.මධ්‍යම පළාත් ප්‍රධාන අමාත්‍ය සරත් ඒකනායක, පා. ම. දිලුම් අමුණුගම, මහනුවර දිස්ත්‍රික් ලේකම් ගාමිණී සෙනෙවිරත්න යන මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102215</link>
    <topic>කැනඩා අගමැති පොදු රද මඩුලු සමුළුව වර්ජනය කිරීම නොහොබිනා ක්‍රියාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව වර්ජනය කිරිම සඳහා කැනේඩියානු අගමැති ස්ටෙෆන් හාපර් ගෙන ඇති තීරණය නොහොබිනා ක්‍රියාවක් බව කැනඩාවේ හිටපු අගමැති බ්‍රයන් මුල්රෝනි මහතා (Brian Mulroney) අවධාරණය කරයි.පොදුරාජ්‍ය මණ්ඩලීය රාජ්‍ය නායක සමුළුව වර්ජනය නොකළ යුතු බව පෙන්වාදෙන ඒ මහතා එවැන්නක් කරන්නේ නම් කැනඩාව සහ එම මණඩලීය සාමාජික රටවල් අතර පවතින මිත්‍ර සබඳතාවලට දැඩි බලපෑම් එල්ල විය හැකි බවටද අනතුරු අඟවයි. කැනේඩියානු මාධ්‍ය වෙත අදහස් පළ කරමින් හෙතෙම මේ බව සදහන්කර ඇතැයි වාර්තා වෙයි. පොදු රාජ්‍ය මණ්ඩලයට අයත් සංවර්ධනය වෙමින් පවතින රටවල් රැසක නොයෙක් ගැටලු පවතින බව පෙන්වාදී තිබෙන කැනඩාවේ හිටපු අගමැති බ්‍රයන් මුල්රෝනි මහතා එවැනි අවස්ථාවක කැනඩාව සහභාගි වී වසර 146 ක කාලයක් පුරා කැනඩාව ප්‍රජාතන්ත්‍රවාදය සහ නිර්ලෝභී මිත්‍රත්වය තුළින් ජාත්‍යන්තර ප්‍රජාව සමඟ පැවැත්වූ මිත්‍ර සබඳතා පිළිබඳ ලෝකය දැනුවත් කළයුතු බවද සදහන්කර ඇත.පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගි වෙමින් ලෝකයේ සෙසු රටවලට ආදර්ශයක් ලබාදිය යුතු බව පෙන්වාදෙන හිටපු අගමැතිවරයා පොදුරාජ්‍ය මණ්ඩලය ලොව ශක්තිමත් ජාත්‍යන්තර මණ්ඩලයක් බවද තම වගකීම තවදුරටත් එය ශක්තිමත් කිරීම බවද පවසා තිබේ.ඒ හේතුවෙන් කැනඩාව පොදුරාජ්‍ය මණ්ඩල රාජ්‍ය නායක සමුළුවට සහභාගි වියයුතු බව සදහන්කර තිබෙන ඒ මහතා රටවල් 53කින් සමන්විත පොදුරාජ්‍ය මණ්ඩලය බලවත් කණ්ඩායමක් බවද කැනඩාව එම කණ්ඩායම තුළ සිට ක්‍රියාකළ යුතු බවද සඳහන්කර තිබේ.මේ අතර ඒ මහතා පෙන්වා දී තිබෙන්නේ පොදු රාජ්‍ය මණ්ඩලයෙන් පිටත සිට ක්‍රියාත්මක වනවාට වඩා ඒ තුළ සිට ක්‍රියාකිරීම වඩා බලවත් බවත් කැනේඩියානු රජය ගෙන ඇති තීරණය තුළින් පොදුරාජ්‍ය මණ්ඩලයීය රටවල් අතර කැනඩාවේ උදාරත්වය හා ජාත්‍යන්තර සබඳතා බිඳවැටෙන බවත්ය.ශ්‍රී ලංකාවේ මානව හිමිකම් සම්බන්ධයෙන් එල්ලවන චෝදනා පාදක කරගනිමින් කැනඩාව මේ තීරණයට එළැඹ තිබෙන නමුත් අදාළ ගැටලුවලට විසඳුම් ලබාගත යුත්තේ සමුළුවට සහභාගීවීමෙන් බවද බ්‍රයන් මුල්රෝනි මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102216</link>
    <topic>වපර ඇසින් මිනිසුන් දෙස බලනු එපා මිනිසත්කමට මෙලෙසින් ගර හන්න එපා</topic>
    <author/>
    <content>කිරිබත්ගොඩ සිට කොටුව දක්වා ධාවනය වන පෞද්ගලික බස් රථයට මගීන්ගෙන් මෙන්ම යාචකයන්ගෙන්ද අඩුවක් නැත.එදින ද, කැළණිය විශ්ව විද්‍යාලය අසල නැවතුම්පොළේ බසය නතර කර මගීන් ඇතුළත් කර ගන්නා විට යාචකයෙකු ද ගොඩ විය.දවසේ ඇති අභියෝග මෙනෙහි කරමින් සිටින මගීනට යාචකයාගේ මේ අඳෙීනාව මහත් කන්දොස්කිරියාවකි. ඔවූහු අමනාප සිතින් යුතුව එකිනෙකාගේ මුහුණු බලා ගත්හ.බස්රිය ඇතුළේ සක්මන් කළ යාචකයාගේ හිඟන වෑයම එතරම් සාර්ථක නොවූ බැවින් ඔහු බුළුගහ හන්දියෙන් බැස ගියේය. එවිට ම තවත් යාචකයෙක් බසයට ගොඩවිය.ඇය ද සුපුරුදු විලාසයෙන් දුක කියන්නට වූවාය. “සමාවෙන්න මහත්වරුනේ, නෝනාවරුනේ මහත්වරුනේ, මගේ සැමියා ගහකින් ඇදගෙන වැටිලා...”මඳ දුරක් ගිය පසු ඇය ද බස් රථයෙන් බැස යන්නට ගියාය. මේ අයුරින් පෑලියගොඩ ට බසය පැමිණෙන විට යාචකයන් හය දෙනෙකු පමණ ඊට ගොඩ වී සිඟමන් යැද සිටි නිසා මගීහු මානසිකව මහත් වෙහෙසට පත්ව සිටියහ.බස්රිය පෑලියගොඩ කෝවිල අසල බස් නැවතුමේ නතර විය. අතක් නැති පුද්ගලයෙක් බසයට ගොඩ වී කෙළවරට පා තබන්නට විය. මේ වන විට ඉදිරි අසුනක වාඩි වී සිටි මැදිවියේ කාන්තාවකට හොඳට ම කේන්ති ගොස් තිබිණි.“යකෝ මේක හරි වැඩක් නේ! දැන් හය දෙනෙකුටම දුන්නා.තමුසෙත් අෙඳා්නාව පටන් ගන්නද යන්නේ? ඇයි මිනිහෝ බිම ඉඳගෙන හිඟා කාලා කීයක් හරි හොයා ගන්නවකෝ, අපිත් යන්නේ රස්සාවට නේද..හිඟන්නන්ට දෙන්න ලක්ෂ ගණන් පඩි අපිට නැහැ, මළ කරදරයක්නේ මේක” කියමින් ඇය බැණ වදින්නට වූවාය.අතක් නැති පුද්ගලයා ඇය දෙස හැරී බැලුවේ අන්දමන්ද වූ නියායෙනි.“මේ නෝනා,,.මම හිඟන්නෙක් නෙවෙයි, මමත් රස්සාවට යන මිනිහෙක්, මම යන්නේ මගේ වැඩපොළටයි. හරියට මිනිස්සු දැනගෙන කතා කරන්න ඉගෙන ගන්න. මම යන්නේ සීට් එකක් අල්ල ගන්නයි.”කාන්තාව ඊළඟ නැවතුමෙන් බැස ලජ්ජාවෙන් පිටව ගියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102217</link>
    <topic>මධ්‍යම පළාත් එජාප මන්ත්‍රීවරු රැසක් ස්වාධීන වීමට සැරසෙති</topic>
    <author>අසේල කුරුළුවංශ</author>
    <content>මධ්‍යම පළාත් සභාවේ විපක්ෂ නායක ධුරය පළාත් සභාව නියෝජනය කරන එජාප මන්ත්‍රීවරුන්ගේ බහුතර කැමැත්ත මත ‍තෝරාපත් කැර ගැනීමට පක්ෂ නායකත්වය ඉඩගෙන දුනහොත් ඉදිරියේදී ඔවුන් පළාත් සභාව තුළ ස්වාධීන කණ්ඩායමක් ලෙස කටයුතු කිරීමට සැලැසුම් කැර ඇත.පාර්ලිමේන්තුව නියෝජනය කරන මන්ත්‍රීවරුන්ගේ බහුතර කැමැත්තට අනුව පළාත් සභාවේ විපක්ෂනායක තෝරා පත්කැරගැනීම සුදුසු පියවරක් නොවන බව දන්වා මධ්‍යම පළාත් සභාවේ එජාප මන්ත්‍රීවරු පිරිසක් විපක්ෂ නායක ධුරයට ලකී ජයවර්ධන මහතා පත්කරන ලෙස ඉල්ලා පක්ෂ ලේකම්වරයාට ලිපියක් බාරදී තිබේ.මේ අනුව මේ සති අන්තයේදී මධ්‍යම පළාත් සභාවේ එජාප මන්ත්‍රීවරු සිරිකොතට කැඳවා මේ පිළිබඳ අවසන් තීරණයකට එළඹීමට පක්ෂ නායකත්වය තීරණ්‍ය කැර ඇතැයි වාර්තා වෙයි.පක්ෂ ලේකම්වරයා විසින් මධ්‍යම පළාත් සභාවේ විපක්ෂ නායක ධුරයට රංජිත් අළුවිහාරේ මහතා පත්කරන ලෙස පළාත් සභා‍ෙව් සභාපතිවරයාට ලිඛිතව දැනුම්දී තිබූ අතර විපක්ෂයේ මන්ත්‍රීවරු ඒ සඳහා ලකී ජයවර්ධන මහතා පත්කරන ලෙස සිය අත්සන් සහිත ලිපියක් සභාපතිවරයාට බාරදී තිබිණි.මේ හේතුවෙන් අවසන් තීරණයකට නොපැමිණ මධ්‍යම පළාත් සභාවේ විපක්ෂ නායක ධුරය සම්බන්ධව විපක්ෂ‍ෙය් මන්ත්‍රීවරු එකඟතාවකට පැමිණ සභාවට දැනුම්දෙන ලෙස මධම පළාත් සභාවේ සභාපති මහින්ද අබේකෝන් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102218</link>
    <topic>කොළඹ මහ නගර සභාවේ ගුටි කෙලියක්</topic>
    <author>නිරූෂි විමලවීර</author>
    <content>කොළඹ මහනගර සභා‍ෙව් ඊයේ (21) පැවැති මුදල් කාරකසභාවේ දී නාගරික මන්ත්‍රී මහින්ද කහදගම මහතා හා නාගරික මන්ත්‍රී අනුර සුජීව මහත්වරු අතර ඇති වූ ගැටුම එකම ගාල ගෝට්ටියක් බවට පත් විය.ගැටුම හේතුවෙන් පුටු කෝප්ප, පීරිසි කැඩී බිඳී යද්දී නගරාධිපති ඒ.ජේ.එම්. මුසම්මිල් මහතා හා නියෝජ්‍ය නගරාධිපති ටයිටස් පෙරේරා මහත්රු ආරක්ෂක රැකවල් මධ්‍යයේ එම ස්ථා‍නයෙන් ඉවත් කළ අතර සිද්ධිය දුටු මහනගර සභා නිලධාරීහු හිස් ලූ ලූ අත දිවූහ.කොළඹ නගර සභාවට ඊයේ ගෙන එන ලද මුදල් කාරක සභාවේ 12 - 0 - 1 යෝජනාව සම්මත කර ගැනීමට කටයුතු කළ යුතු බවට නාගරික මන්ත්‍රී මහින්ද කහදගම මහතා කරන ලද ප්‍රකාශය සම්බන්ධයෙන් කුපිත වූ සුජීව මන්ත්‍රීවරයා කහදගම මහතාට අතින් පහර දීමට පටන් ගත් අතර එන් එම්.එච්. නවුෆර් මන්ත්‍රීවරයා ගැටුම සමථයකට පත් කිරීමට උත්සාහ කරද්දී නවුෆර් මහතාට ගුටි බැට හුවමාරු කෙළේය. පරුෂ වචනයෙන් බැණ වදිද්දී ගැටුම උගු අතට පත් වූ අතර පුටුවලින් හා කෝප්ප පීරිසිවලින් පහර පිට පහර එල්ල කිරීමට අනුර සුජීව මන්ත්‍රීවරයා ක්‍රියා කළේය.විපක්ෂ නායක අජන්ත ලියනගේ මහතා සිද්ධිය සමතයකට පත් කිරීමට උත්සාහ කළද එය ව්‍යර්ථ වී ගියේය.1981 දී කොළඹ මහ නගර සභාවේ මහා සභාව මඟින් නාගරික කොමසාරිස්වරයාට පවරන ලද යම් යම් කාරනා මුදල් කාරක සභාවට නැවත පැවරීමට අදාළ යෝජනාවේදී මෙම තත්ත්වය ඇතිවී තිබේ.මුදල් කාරක සභාව නියෝජනය කරමින් නගරාධිපති නියෝජ්‍ය නගරාධිපති නාගරික කොමසාරිස් විපක්ෂනායක අජන්ත ලියනගේ, ආණ්ඩුපක්ෂයේ ප්‍රධාන සංවිධායක සුනිල් විතානගේ, නාගරික මන්ත්‍රීවරයා වන රෝයි බේගහවත්ත, දර්ශනද සිල්වා, අනුර සුජීව, සමන් අබේගුණරත්න, රීසා සරුක්, ප්‍රියාණි පෙරේරා යන මහත්ම මහත්මීහු මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102219</link>
    <topic>කැසිනෝ නොමැති වුණත් අපේ උරුමය සොයා සංචාරකයන් එනවා</topic>
    <author>මානෙල් පුෂ්ප කුමාරි</author>
    <content>ශ්‍රී ලංකාවට උරුමවූ අද්විතීය ශ්‍රී විභූතිය විදහා දැක්වීමේ අවස්ථාව තිබියදී කැසිනෝ ශාලා විවෘත කර මෙරටට සංචාරකයින් ගෙන්වා ගැනීමට රජයට කිසිසේත් අවශ්‍ය නොවන බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කරයි.ඊයේ (21) කොළඹ මහවැලි කේන්ද්‍රයේ පැවැති ජාතික වාරි කෞතුකාගාරය විවෘත කිරීමේ උත්සවයේදී ඇමැතිවරයා මේ බව ප්‍රකාශ කළේ ය.සමහරු පෙන්වා දෙන්නේ සංචාරක ව්‍යාපාරය දියුණු කිරීමට නම් මෙරට මෙවැනි ස්ථාන බිහිකළ යුතුබවයි. නමුත් මහින්ද චින්තන ඉදිරිදැක්ම වැඩසටහන තුළින් අපි බලාපොරොත්තු වන්නේ රොබෝ සමාජයක් ගොඩනැගීමට නොවන බවත් හෙතෙම වැඩිදුරටත් කියා සිටියේ ය.පොත්පත් දහස් ගණනක් කියවලා දැනුම ලබා ගන්නවාට වඩා මෙවැනි කෞතුකාගර මගින් ඉතා කෙටිකාලයක් තුළ විශාල දැනුමක් ලබා ගත හැකියි. මුදල් උපයන සමාජයක ජීවත්වන ජනතාවට පොත්පත් කියවීමටවත් දේශනවලට සවන් දීමටවත් අද කාලයක් නොමැත. මෙරට වාරි උරුමය හා සම්බන්ධ ඉතිහාසය, තාක්ෂණය හා ඒ හා බැඳුණු සංස්කෘතියට අදාළ කෞතුක භාණ්ඩ, ආදර්ශක, නිදර්ශක සහ වෙනත් දත්ත අනාගත පරපුර සඳහා ආරක්ෂා කර තැබීමත් විශේෂයෙන්ම ශිෂ්‍ය ප්‍රජාවටත්, සෙසු මහජනයාටත් දැනුම, අධ්‍යාපනය සහ ආස්වාදය ලබාදිම සඳහා ප්‍රදර්ශනය කිරීමත්, පර්යේෂණ කටයුතු සඳහා අවස්ථාව සැලසීමත් ජාතික වාරි කෞතුකාගාරය ස්ථාපිත කිරීමේ ප්‍රධාන අරමුණ වුණා.ශ්‍රී ලාංකිකයෝ වාරි තාක්ෂණය පිළිබඳ ලෝක ඉතිහාසයේ නොමැකෙන නාමයක් සනිටුහන් කර තිබේ‍.මේ අවස්ථාවේදී පිළිගැනීම හා අරමුණ පැහැදිලි කිරීම මහවැලි කේන්ද්‍රයේ අධ්‍යක්ෂ නීතීඥ විජිත මල්ලැහැව මහතා විසින්සිදු කළ අතර ශ්‍රී ලංකා මහවැලි අධිකාරියේ අධ්‍යක්ෂ ජනරාල් ගාමිණී රාජකරුණා මහතා ද මේ පිළිබඳ අදහස් දැක්වීය. අමාත්‍යාංශයේ නිලධාරීහු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102220</link>
    <topic>නැනෝ තාක්ෂණය වෙනුවෙන් පර්යේෂණ ආයතනයක් පිහිටුවීම අනාගත පරපුරට කරන අගනා සේවාවක්</topic>
    <author>ධනුෂ්ක ගොඩකුඹුර සහ හෝමාගම සංචාරක.</author>
    <content>‍නැනෝ තාක්ෂණය වෙනුවෙන් පර්යේෂණ ආයතනයක් සහ විද්‍යා උද්‍යානයක් ‍ස්ථාපිත කිරීම අනාගත පරපුරට සේවය කරන්නට ලැබෙන අගනා අවස්ථාවක් බව ජනාධිපති මහින්ද රාජපක්ෂ මහතා පැවසීය.අඩ සියවසකටත් වැඩි කාලයක් නොයෙකුත් විෂයයන් කෙරෙහි අවධානයක් යොමු කළත් නැනෝ තාක්ෂණය පිළිබඳ අවධානය යොමු කළ ප්‍රථම අවස්ථාව මෙය බව පැවසූ ජනාධිපතිවරයා නවීන විද්‍යාවේ පුනරුදයක් ඇති කරන්නට මෙවැනි ආයතන ඉවහල් වන බවත් ප්‍රකාශ කළේය.ජනාධිපතිවරයා මේ අදහස් පළ කළේ හෝමාගම, පිටිපන ඉදිකෙරුණු විද්‍යා උද්‍යානය හා නැනෝ (නිනිති) තාක්ෂණ විශිෂ්ටත්වයේ කේන්ද්‍රය විවෘත කිරීමේ අවස්ථාවට ඊයේ (21) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.අනාගත පරපුර වෙනුවෙන් ඉතාම වැදගත් ආයතනයක් ජාතියට දායාද කරන අවස්ථාවක් හැටියට මේ අවස්ථාව මම දකිනවා. අපි දන්නවා ගෙවුණු අඩ සියවසකටත් වඩා වැඩි කාලයක් පුරා අපි නොයෙකුත් විෂයයන් ගැන අවධානය යොමු කළා. පර්යේෂණ ආයතන රාශියක් අද වෙන කොට අපේ රටේ තිබෙනවා. නමුත් නැනෝ තාක්ෂණය වෙනුවෙන් පර්යේෂණ ආයතනයක් සහ විද්‍යා උද්‍යානයක් බිහි කළ පළවෙනි අවස්ථාවයි මේ. ඒ නිසා මේ අවස්ථාව අනාගතයට යන්න තියෙන, අනාගත පරපුරට සේවය කරන්න ලැබෙන, හොඳ අවස්ථාවක් හැටියට අපි විශ්වාස කරනවා.අතීතයේ දී දැනුම කියන කාරණය තිබුණේ පාසල් අධ්‍යාපනයේ හෝ විශ්වවිද්‍යාල අධ්‍යාපනයේ කොටසක් හැටියට විතරයි. අපි එයින් එහාට ඉතිහාසයේ පළවැනි වතාවට දැනුම රටේ ජාතික දියුණුවේ වැදගත් අංගයක් විදියට ගොඩනැඟිය යුතුය කියන මතය දැරුවා. ඒ නිසා තමයි ලංකාව ආසියාවේ දැනුමේ කේන්ද්‍රස්ථානය හැටියට ගොඩනැඟිය යුතුය කියන අදහස අපි මහින්ද චින්තනයට ඇතුළත් කළේ. දැනුමේ කේන්ද්‍රය කියන්නේ අපේ පංච මහා කේන්ද්‍රවලින් එකක්. අපි දැන් ඒ සඳහා අවස්ථාව උදාකරගෙන ගමන් කරමින් සිටිනවා. බොහෝ දේවල් කරලා තිබෙනවා. අපි ඌව වෙල්ලස්සේ තාක්ෂණ විශ්ව විද්‍යාලය පිහිටවලා තියෙනවා.සිංහල, දෙමළ, ඉංග්‍රීසි කියන භාෂා උගන්වන්න වාගේම පරිගණක සාක්ෂරතාවය නංවන්න නවතම වැඩපිළිවෙළ රාශියක් ක්‍රියාත්මක කරනවා. එහෙම කරලා අපි නිකන් හිටියේ නැහැ. පාසල් අධ්‍යාපනයේ දී විද්‍යා, කලා, වාණිජ කියන විෂය ධාරාවන්ට අමතරව තාක්ෂණ විද්‍යා පුහුණුව ලබා දෙන මහින්ද්‍යෝදය කියන දැවැන්ත වැඩ පිළිවෙළක් ආරම්භ කරලා තියනවා.දැන් මේ හෝමාගම ආසනයේ පිටිපන ගමට එනකොටත් අපිට ලොකු වෙනසක් පෙනෙනවා. මේ ගමට ඇතුළු වෙන කොටම තිබෙන්නේ රජයේ පෙළ පොත් ගබඩාව. ණැන ගුණ බල සුව සපිරි අලුත් පරපුරක් බිහිකරන්න අපි අලුතෙන් ආරම්භ කළ මහින්ද රාජපක්ෂ ද්විතියීක පාසල ඊළඟට තිබෙනවා. කොළඹ තිබුණ රජයේ කිරුම් මිණුම් පර්යේෂණ ආයතනය මේ ප්‍රදේශයේ ගොඩනඟා ගෙනයනවා.ඒ වාගේම දේශීය විදේශීය සිසුන් 20000 කට ඉගෙන ගන්න ඉඩ ලැබෙන කළමනාකරණ විශ්වවිද්‍යාලයත් මේ අසළම පිහිටවන්න සූදානම් වෙනවා. දැන් නැනෝ තාක්ෂණ ආයතනයත් උද්‍යානයත් අද ඉදන් හෝමාගම පිහිටවූවා. දැනුම සම්බන්ධ ආයතන රාශියක් ගොඩ නැඟුවහම ඒවා වඩාත් ධනාත්මකව ක්‍රියාත්මක කරන්න, ජනතාවගේ අවශ්‍යතාවයන් හඳුනාගෙන ක්‍රියාත්මක කරන්න අපි කටයුතු කළ යුතුයි. මේ වගේ නගරවලට කියන්නේ "Knowledge City" කියලයි. "දැනුම් නගර" කියලයි. අපේ අධ්‍යාපන ඇමතිතුමාට මේ සම්බන්ධයෙන් ලොකු කාර්යභාරයක් තිබෙනවා.පාසල් දරුවන්ටත් මෙම ආයතනය සම්බන්ධයෙන් යම් හැඟීමක් ඇති කරන්න, අනාගතයේ විද්‍යාඥයෙක් බිහි කරන්න මේ නැනෝ තාක්ෂණ විද්‍යාගාරයේ සිටින විද්‍යාඥයන්ට හැකි වේ යැයි මම විශ්වාස කරනවා. ශ්‍රී ලාංකික අපි කවදත් නව වෙනස්කම්වලට හොඳට ඔරොත්තු දෙන ජාතියක්. ආසියාවේ බොහෝ රටවල ජනතාවට වඩා වේගයෙන් ශ්‍රී ලංකාවේ ජනතාව තාක්ෂණ විද්‍යා විෂයයන් තේරුම් අරගෙන ඒවා නිසි පරිදි හසුරුවන්න පුරුදු වුණ ජාතියක්.අද තරුණයෝ දිහා බැලුවාම නවීන විද්‍යා තාක්ෂණ විෂයයන් ඉගෙන ගන්න තියෙන විශේෂ උනන්දුව පැහැදිලිව පෙනෙනවා. නැනෝ තාක්ෂණය භාවිතයෙන් විවිධ නිෂ්පාදන ඉදිරිපත් කරලා සම්මාන ලබාගත් තරුණ පිරිස් මේ අතර ඉන්නවා. ඔවුන් රටට ආඩම්බරයක්. මේ ආයතනය දියුණු කිරීම සඳහා රජයක් වශයෙන් ලබාදිය හැකි සියලු සහයෝගය ලබාදෙන්න අපි සූදානම්.වසර තිහක ත්‍රස්තවාදය අවසන් කරන්න අපට පුළුවන් වුණා. ඒ කාලයේ ආහාර ද්‍රව්‍ය පවා ඉතා මිල අධිකයි. පිටරටවලින් ආනයනය කළා. එහෙම යුගයක් අපට තිබුණා. නමුත් අද ඒ තත්ත්වය වෙනස් වෙලා. අද අනුන්ගෙන් යැපෙන්නේ නැතිව මේ රට තුළ නිෂ්පාදනය කරන්න හැකි වෙලා තිබෙනවා. අද නැනෝ තාක්ෂණය භාවිතයෙන් පොහොර අඩුවෙන් යොදලා වැඩි අස්වැන්නක් ලබාගන්න ක්‍රමවේද හඳුන්වලා දී තිබෙනවා. එය අපේ කෘෂිකර්මයේ එක්තරා පිම්මක්. ඒවා සම්බන්ධයෙන් අපේ ගොවි ජනතාව දැනුවත් වෙලා ඒ සඳහා අලුත් විදිහට හිතන්න ඔවුනුත් පුරුදු විය යුතුයි. අපි එතැනට අද විද්‍යාව ගෙනත් තිබෙනවා.අපි පාර හදලා, ගුවන් තොටුපළ, වරාය හදන එක පමණක් නොවෙයි මේ රටේ ජනතාවගේ අනාගතය වෙනුවෙන් මේ රටේ ආර්ථික සංවර්ධනය වෙනුවෙන් අවශ්‍ය පරිසරය අපි හදනවා. ඒ නිසාම විද්‍යා පුනරුදයක් ඇති කරන්න පුළුවන් මේ තාක්ෂණ විද්‍යායතන වලින්.මේ සඳහා පෞද්ගලික ආයතන සම්බන්ධ කරගෙන මේ ගමන යන්නට පුළුවන් වෙලා තිබෙනවා. එය අපි ලබාගත් එක්තරා ජයග්‍රහණයක්. පෞද්ගලික අංශයත්, රජයත් එකතු වෙලා රටක් ඉදිරියට ගෙන යන වැඩපිළිවෙළකට යන්න අවශ්‍යයි. ඒ සඳහා ඔවුන් එකඟවීම සහ ඒ සත්කාරයට කැපවීම අපි තව තවත් දිරිගන්වන දෙයක්.අපේ දේශීය ආර්ථිකය ගොඩනඟන්න අවශ්‍ය ආකාරයේ පර්යේෂණ අපේ රටේ සිද්ධවෙන්න ඕනෑ. මේ නව සොයා ගැනීම් තුළින් නව ආර්ථික දියුණුවක් ඇති වෙන්නත්, අපෙන් නැතිවී යන විශාල සම්පත් ප්‍රමාණයක්, මුදල් ප්‍රමාණයක් රට තුළ ආරක්ෂා කරගන්නත් අපට පුළුවන් වෙනවා. මේ සඳහා කැපවූ, මඟ පෙන්වූ සියලු දෙනාටම අප ස්තූතිය පුද කරනවා. මේ රට ආසියාවේ දැනුමේ කේන්ද්‍රස්ථානයක් පමණක් නොව ආර්ථිකයේ සංවර්ධනය වූ නව තාක්ෂණ බිමක් බවට පත් කරන්නට පුළුවන් වෙනවා. ඒ සඳහා අවශ්‍ය ශක්තිය මේ නැනෝ තාක්ෂණ පර්යේෂණ ආයතනයෙන් නිනිති උද්‍යානයෙන් අපේ ජනතාවට ලැබේවා යැයි මම ප්‍රාර්ථනා කරනවා.විද්‍යා කටයුතු පිළිබඳ ජ්‍යෙෂ්ඨ ඇමැති මහාචාර්ය තිස්ස විතාරණ මහතා.- අද ඵෙතිහාසික දිනයක්. ජනාධිපතිතුමාගේ නායකත්වයෙන් රටේ ත්‍රස්තවාදය පරාජය කර යුද්ධය අවසන් කළ පසුව එතුමා ප්‍රකාශ කළා අපේ මීළඟ යුද්ධය සංවර්ධන යුද්ධය බව. ඒ යුද්ධය ජය ගැනීම පහසු දෙයක් නොවෙයි. අපේ ආර්ථිකය නංවන්න නම් අපේ භාණ්ඩ හා නිෂ්පාදන ලෝක වෙළෙඳ පොළ ජයගන්නට අවශ්‍යයි. ඒක පහසු දෙයක් නොවෙයි.මේ ජයග්‍රහණය ලැබූ රටවල් එසේ ජයගත්තේ තාක්ෂණය පදනම් කරගෙනයි. දියුණු නොදියුණු රටවල් අතර පරතරය වී තිබෙන්නේ තාක්ෂණ පරතරයයි. එම පරතරය පියවන්නට පුළුවන් නම් ලෝකයේ සංවර්ධිත රටක් ලෙස අපේ රට මතු වෙනවා ඇති. කොරියාව 1970 වසරේදී අපට වඩා හතර ගුණයක් පිටිපස්සෙන් සිටි රටක්. පසුගිය වසර වන විට කොරියාව අපට වඩා දස ගුණයක් පෝසත්.කොරියාව එම තත්ත්වයට ආවේ විවිධ කාලවල මතුවන තාක්ෂණ රැලි උපයෝගී කරගෙනයි. අද ලෝකයේ රැල්ලක් ලෙස නැඟ එන්නේ නැනෝ තාක්ෂණයයි. අපි අපේ යටත් විජිත මානසිකත්වයෙන් මිදිලා මේ තත්ත්වයට හුරු විය යුතුයි. බ්‍රිතාන්‍ය යුගයේ සිට කටයුතු කළේ අමුද්‍රව්‍ය අපනයනය කරන රටක් ලෙසයි.අද කොරියාවේ නිෂ්පාදනවලින් සියයට 70ක්ම උසස් තාක්ෂණය යොදා ගෙන කරන නිෂ්පාදනයි. නමුත් ලංකාවේ නිෂ්පාදනවලින් උසස් තාක්ෂණය යොදා ගන්නේ සියයට 1.5කට පමණයි. ඒ තාක්ෂණික දියුණුවට අවශ්‍ය පියවර ජනාධිපතිතුමාගේ නායකත්වයෙන් අද අපි අරගෙන තිබෙනවා.අපි නැනෝ තාක්ෂණය පිළිබඳ කටයුතු කරන්නට පටන් ගත්තේ 2007 වසරේදීයි. එතකොට නැනෝ තාක්ෂණයට සිංහල වචනයක් තිබුණේ නැහැ. නිනිති තාක්ෂණය කියන වචනය අපි හඳුන්වා දුන්නා. ජාතික විද්‍යා පදනමේ සභාපතිනි මහාචාර්ය සිරිමලී ප්‍රනාන්දු මහත්මිය අප සමඟ එකතු වී විශාල මෙහෙවරක් කළා.අප රටේ වගේම විදෙස් විද්‍යාඥයන් අපට විශාල සහයෝගයක් ලබා දුන්නා. පෞද්ගලික අංශයේ දායකත්වය නොවුණා නම් මේ ගමන සාර්ථක වන්නේ නැහැ. අති විශාල වැඩකොටසක් තිබියදී වුවත් මහේෂ් අමලියන් මහතා මේ ස්ලින්ටෙක් හි සභාපතිකම භාර ගෙන කටයුතු කළා. උසස් තාක්ෂණය යොදා ගෙන අපේ රටේ නිෂ්පාදන දියුණු කිරීම අපගේ අරමුණයි.තාක්ෂණ හා පර්යේෂණ ඇමැති පාඨලී චම්පික රණවක මහතා - අපි අපේ විශේෂ ස්තුතිය පුද කරන්නට ඕනේ ජනාධිපතිතුමාට. එතුමා බලයට පත් වූ පසු තිස්ස විතාරණ ඇමැතිතුමා මේ අමාත්‍යාංශයේ කටයුතු කළ 2006 වසරේ මෙම ව්‍යාපෘතිය දියත් කරන්නට කටයුතු කිරීම ගැන. එම ව්‍යාපෘතිය සාර්ථක කර ගැනීමට පවිත්‍රා ඇමැතිතුමිය ඇතුළු පිරිස් කළ මෙහෙවර අපි ඉතාම අගය කරනවා. අමාත්‍යාංශයේ ලේකම්තුමිය ඇතුළු නිලධාරීන් මේ කටයුතු පමා නොකොට සිදු කර ජනාධිපතිතුමාගේ අතින් විවෘත කරන්නට අවස්ථාව උදා කර දීම ගැනත් අපේ ස්තුතිය පුද කරනවා..වසර 200කට 250කට කලින් මේ ලෝකයේ කර්මාන්තකරණයේ, ආර්ථිකය, තාක්ෂණය අතින් ඉදිරියෙන් හිටියේ ආසියාවේ රටවල්. මේ ලෝකයේ ලොකුම නිෂ්පාදනය තිබුණ රටවල් වුණේ චීනය, ඉන්දියාව. ආසියානු කලාපයෙන් තමයි මේ මහා නිෂ්පාදනය සේද මාවත ඔස්සේ යුරෝපයට ගලාගෙන ගියේ. නමුත් ඉතිහාසයේ යම් යම් ආකාරයෙන් ඇති වූ තාක්ෂණයේ ඉදිරි පිමි නිසා ආසියාවට මේ ස්ථානය අහිමි වුනා. මේ තත්ත්වය තමයි කාර්මික විප්ලවය කියා හඳුන්වන්නේ.මේ කාර්මික විප්ලවය නිසා ආසියාවේ ප්‍රබල රටවල් ලෙස තිබූ ජපානය, චීනය, ඉන්දියාව, ශ්‍රී ලංකාවේ තාක්ෂණය පසුපසට ගිහින් බටහිර ලෝකයේ තාක්ෂණය, දැනුම මත පදනම් වු බලය අප යටපත් කළා. අනෙකුත් රටවල් ආර්ථික වශයෙන් අපව පහු කර යන්නට ආර්ථික විද්‍යාව අනුව සාධක කිහිපයක් බලපානවා. ශ්‍රමය, සම්පත් අඩුවට සැපයීම, ගුණාත්මක බල ශක්තිය ලාභයට දීමට හැකි නම් ඒ අයට අනෙක් අය පසු කර යන්නය පුළුවන්.යටත් විජිත යුගයේ යුරෝපයට ලාභයට ශ්‍රමය, සම්පත් ලැබුණු නිසා අනෙක් රටවල් පසු කර යන්නට ඔවුන්ට හැකි වුණා.වර්තමාන යුගයේ නිදහස් වෙළෙඳ කලාප, ආයෝජනය අනුව අනෙකුත් රටවල් පසු කර යන්නට හැකියාව ලැබෙනවා. ඒ යුගයේදී නිෂ්පාදන සාධක තමයි ආර්ථික වර්ධනයට බලපෑවේ.දෙවැනි යුගයේදී යන්ත්‍රෝපකරණවල කාර්යක්ෂමතාව, කළමනාකරණ ක්‍රමවේද, කර්මාන්තශාලවල තත්ත්වය ඉතාම වැදගත් වුණා. ජර්මනිය, ජපානය වගේ රටවල් කාර්යක්ෂම යන්ත්‍ර, ක්‍රමවේද හඳුන්වා දීලා ආර්ථික වශයෙන් දියුණු වුණා. ඒ යුගයත් දැන් අවසන් වීගෙන යනවා. කිසිම රටකට අද හැකියාවක් නැහැ ලාබ ශ්‍රමයෙන්, සම්පත්වලින්, නීති රීතිවලින්, කාර්යක්ෂමතාවෙන් ඉදිරියට යන්න.මේ සියල්ලට අද සීමා පැනවිලා තිබෙනවා. පරිසරය, පරිසර දූෂණය හා සම්පත් හිඟය මත විශාල විලංගුවක් අද පැනවිලා තිබෙනවා. අද නව යුගයක් ඇරැඹිලා තිබෙනවා.මේ යුගය අපි හඳුන්වන්නේ නව කාර්මික විප්ලවය ලෙසින්. මෙහි ප්‍රධානම ක්‍රියාදාමය තමයි නවෝද්පාදනය, නව නිර්මාණ මඟින් ආර්ථික වර්ධනය ළඟා කර ගැනීම. ශ්‍රී ලංකාව වගේ රටවල්වලට පළමු වැනි කාර්මික විප්ලවය අහිමි වුණා. අපි යටත් විජිතයක් බවට පත් වුණා.නමුත් මේ දෙවැනි කාර්මික විප්ලවය අහිමි නොකර ගෙන ඉදිරියටම යන්න මේ නිනිති තාක්ෂණ මධ්‍යස්ථානය ඉවහල් වනු ඇතැයි මම විශ්වාස කරනවා.මේ මොහොතේ ඇති වෙමින් තිබෙන නව තාක්ෂණයන් දෙසට අපි ලංකාව රැගෙන යා යුතුයි. එහි ප්‍රධාන තාක්ෂණයක් තමයි මේ නැනෝ තාක්ෂණය. ඒ තාක්ෂණයෙනුත් ඔබ්බට ගොස් පරමාණුක ලෝකයට ගියාම මීටත් වඩා ජයග්‍රහණ ලබා ගන්න පුළුවන්. නිනිති තාක්ෂණයේදී මූලද්‍රව්‍යවල, ඛනිජ ද්‍රව්‍යවල ගුණාංග, හැඩරුව වෙනස් වෙනවා. හැබැයි ඊටත් වඩා පුංචි ලෝකයකට ගියාම අපට සිද්ධාන්තත් වෙනස් කර ගන්නට පුළුවන්. අද පවතින පරිසර, ආර්ථික, බලශක්ති ගැටලුවලට ක්ෂුද්‍ර ලෝකයෙන් විසැඳුම් සොයා ගන්නට අද විශාල උනන්දුවක් තිබෙනවා.මේ වන තෙක් මේ ලෝකයේ පැවැතුණු වියළි තාක්ෂණයක් ලෙස තිබූ තොරතුරු තාක්ෂණය අද මහා පරිමාණයෙන් පළල් වෙලා තිබෙනවා. ජනා විද්‍යාව, රසායන විද්‍යාවේ අලුත් තාක්ෂණය මේ සමඟ එකතු වෙලා තිබෙනවා. අපි උපරිම වශයෙන් මේ ක්ෂුද්‍ර තාක්ෂණයට එකතු වී ප්‍රතිඵල ලබා ගත යුතුයි. මේ සියල්ල මඟින් නවෝද්පාදනය සහිත තාක්ෂණයට හුරු විය යුතුයි. එසේ නොවුණ හොත් අපි මේ පරිසරය, මානව වර්ගයා ඉදිරියේ පරාජයට පත් වීමට ඉඩ තිබෙනවා.තාක්ෂණ හා පර්යේෂණ අමාත්‍යාංශ ලේකම් ධාර විජේතිලක මහත්මිය.- ශ්‍රී ලංකාවේ ප්‍රථම විද්‍යා උද්‍යානය හා නැනෝ තාක්ෂණ විශිෂ්ටත්වයේ කේන්ද්‍රය ජනාධිපතිතුමාගේ අතින් අද විවෘත කෙරුණා. 2005 වසරේ මහින්ද චින්තන ප්‍රතිපත්තිය තුළින් ජනාධිපතිතුමා ප්‍රකාශයට පත් කළා ශ්‍රී ලංකාව ආර්ථිකමය අතින් පසුගාමී වීමට ප්‍රධාන හේතුව විද්‍යා හා තාක්ෂණය දියුණු නොවීම නිසා ඉදිරි වසර හය තුළ ඒ සඳහා පියවර ගන්නා බවත්.ජනාධිපතිතුමා 2006 වසරේ ජාතික තාක්ෂණ වැඩපිළිවෙළට ඇමැති මණ්ඩල අනුමැතිය ලබා ගත්තා. ඒ තුළින් ලබා ගත හැකි ප්‍රතිඵල හා අපේ විද්‍යාඥයන් කෙරෙහි විශ්වාසය තබා එතුමා කටයුතු කළා. ශ්‍රී ලංකාව කාර්මික බලවේගයක් බවට පත් කිරීම එතුමාගේ අරමුණ වුණා. ඒ අනුව එහි පියවර දෙකක් මේ වන විට සම්පූර්ණ කර තිබෙනවා.පළමු පියවර වන්නේ රජයේ සහ පෞද්ගලික අංශයේ දායකත්වයෙන් ශ්‍රී ලංකා නැනෝ තාක්ෂණ ආයතනය ස්ථාපිත කිරිමයි.දෙවැනි පියවර තමයි අද ජනාධිපතිතුමාගේ අතින් විවෘත කෙරුණු මේ විද්‍යා උද්‍යානය හා නැනෝ තාක්ෂණ විශිෂ්ටත්වයේ කේන්ද්‍රය. මේ සඳහා රජය අක්කර 50ක විශාල ඉඩමක් ලබා දුන්නා. මෙම ආයතනයට වැය කෙරුණු රුපියල් බිලියන 1. 7ක වියදමින් රුපියල් මිලියන 286ක් ලබා දුන්නේ රජයයි.ශ්‍රී ලංකා නැනෝ තාක්ෂණ ආයතනයේ සභාපති මහේෂ් අමලියන් මහතා.- විද්‍යා උද්‍යානය හා නැනෝ (නිනිති) තාක්ෂණ විශිෂ්ටත්වයේ කේන්ද්‍රය විවෘත කෙරෙන අද දිනය මෙම ක්ෂේත්‍රයට ස්වර්ණමය දිනයක්. එම උද්‍යානය ජනාධිපතිතුමාගේ අතින් අද විවෘත කළා. ශ්‍රී ලංකා රජයේ සහ පෞද්ගලික අංශයේ දායකත්වයෙන් ඉදිකෙරුණු මේ උද්‍යානය හා කේන්ද්‍රය අතිවිශිෂ්ට ජයග්‍රහණයක්. මෙම කටයුතු සඳහා රජය විශාල දායකත්වයක් දැක්වුවා.දැනුම මුල් කොටගත් ආර්ථිකයක් ගොඩනැඟීම සඳහා ජනාධිපතිතුමා කරගෙන යන කටයුතුවලට මේ ආයතනය විශාල පිටිවහලක් බව කිව යුතුයි. ශ්‍රී ලංකාවේ අනෙකුත් පර්යේෂණ ආයතනවලත් අප ආයතනයේත් වෙනසක් ඇති බව එහි සභාපතිවරයා ලෙස මට කියන්නට පුළුවන්. මේ තුළින් රටේ ආර්ථිකයට විශාල දායකත්වයක් ලබා දෙන්නට පුළුවන්.නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රී දුමින්ද සිල්වා මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102221</link>
    <topic>කොළඹ-කටුනායක අධිවේගී මාර්ගය</topic>
    <author>මහින්ද අලුත්ගෙදර</author>
    <content>මෙරට සංවර්ධනයේ අද්විතීය අවස්ථාවක් සනිටුහන් කරන කොළඹ - කටුනායක අධිවේගී මාර්ගය ආර්ථීක සංවර්ධන ඇමැති බැසිල් රාජපක්ෂ මහතාගේ නිරීක්ෂණයට ලක්වෙයි.මේ මාර්ගය ලබන 27 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කිරීමට නියමිත අතර මේ සම්බන්ධයෙන් අවශ්‍ය උපදෙස් ඇමැතිවරයා විසින් අදාළ නිලධාරීන් වෙත ලබා දුන්නේය.කොළඹ කටුනායක අධිවේගී මාර්ගය අද (22) සිට ලබන 24 දක්වා ජනතාව සඳහා තෙදිනක් විවෘත වන අතර අධිවේගී මාර්ගයට පය තබන එම දින තුන වෙනුවෙන් ජනතාවගේ සහභාගිත්වයෙන් සංස්කෘතික අංගයන් සහ ජනක්‍රීඩා පැවැත්වීමට සියලු කටයුතු සංවිධානයකර ඇත. ජනාධිපති මහින්ද රාජපක්ෂ මහතාගේ උපදෙස් අනුව ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් සහ ජනතාවගේ සහභාගිත්වයෙන් පවත්වනු ලබන මේ වැඩසටහන මහාමාර්ග, වරාය හා නාවික අමාත්‍යාංශ මාර්ග සංවර්ධන අධිකාරියේ අධිවේගි මාර්ගය වැටී තිබෙන ප්‍රදේශයට අයත් පළාත් පාලන ආයතන මඟින් සංවිධානය කෙරේ.මේ තෙදින තුළ අධිවේගී මාර්ගය පාගමනින් යාහැකි අතර රථවාහන ඇතුලු කිරීමට ඉඩ නොලැබේ. පෑලියගොඩ සහ කටුනායක ප්‍රධාන පිවිසුම් තුළින් ඇතුළුවන ජනතාව වෙනුවෙන් සංස්කෘතික සංදර්ශන, ජනක්‍රීඩා උත්සව පැවැත්වෙන අතර ඒ සදහා පාසැල් සිසුන්, කුඩා දරුවන්, තරුණ තරුණියන් සහ වැඩිහිටියන්ට සහභාගිවිය හැකි විවිධ තරඟ පැවැත්වෙන බවද ඒ පිළිබදව සැලසුම් සකස් කිරීමේ සාකච්ඡාවක් ඇමැති බැසිල් රාජපක්ෂ මහතාගේ ප්‍රධානත්වයෙන් එම අමාත්‍යාංශයේදී පැවැති බවද ආර්ථික සංවර්ධන අමාත්‍යාංශය පවසයි.මෙසේ පැවැත්වෙන වැඩසටහන් අතර ගම හරහා දිවීම, ජංගම සංගීත ප්‍රසංග, පාසැල් තූර්ය වාදන සංදර්ශන, පාගමන්, වීදි සහ වේදිකා නාට්‍ය , සරුංගල් තරඟ, චිත්‍ර තරඟ, මැරතන් ධාවන තරඟ, පාපැදි තරඟ, ඇවිදීමේ තරඟ, කඹ ඇදීම තරඟ, ආබාධිත පාපැදි තරඟ, ත්‍රීරෝද තරඟ සහ මීගමුව කලපුවේ තෙප්පන් තරඟයන්ද ඇතුළත් වේ.කොළඹ සිට කටුනායක දක්වා දිවෙනමාර්ගය කිලෝමීටර් 26 කින් යුක්ත වන අතර මේ අධිවේගී මාර්ගය වසර 40කට ආසන්න කාලයක් විවිධ රජයන් මඟින් ක්‍රියාත්මක කිරීමට කටයුතු කළද එය ක්‍රියාත්මක නොවූ අතර අවසානයේදී වසර 2008 දී ආරම්භ කර වසර 05 ක් ඇතුළත නිමකරන ලදී.ශ්‍රී ලංකාවේ දෙවන අධිවේගී මාර්ගය වන මෙය පෑලියගොඩින් ආරම්භ වී කටුනායකින් අවසන් වන අතර දේශීය ඉංජිනේරුවන් විසින් ඉදිකිරීම් කටයුතු කල මේ මඟින් කොළඹ කටුනායක දැඩි වාහන තදබදය මඟහැරෙන අතර විනාඩි 20කින් ගමනාන්තය දක්වා ළඟාවිය හැකිය. පෑලියගොඩ, කෙරවලපිටිය, ජාඇල, කටුනායක යන ස්ථානවල අන්තර් හුවමාරු මධ්‍යස්ථාන 4ක් ඇති අතර මංතීරු හයකින් සමන්විත වෙයි. පැයට කිලෝමීටර් 100ක ධාවන වේගයකින් ගමන් කළහැකි අතර දක්ෂිණ අධිවේගී මාර්ගය සහ මේ අධිවේගි මාර්ගය යාකිරීමේ කටයුතු දැන් අවසාන අදියරේ පවතී.ආර්ථික සංවර්ධන ඇමැති බැසිල් රාපක්ෂ මහතා සදහන් කරන්නේ දක්ෂිණ අධිවේගි මාර්ගය සහ කොළඹ කටුනායක අධිවේගී මාර්ගයන්හි නියම ප්‍රතිඵල ලබාගැනීමට නම් උතුරු අධිවේගී මාර්ගයද ඇතිකළ යුතු බවත් රජය මඟින් එහි මූලික කටයුතු දැනටමත් ආරම්භකර ඇති බවත්ය. උතුරු අධිවේගී මාර්ගය ඉදිකිරීමේදී පළමු අදියර ලෙස එඩේරමුල්ලේ සිට අබේපුස්ස දක්වාද දෙවන අදියර ලෙස මීරිගම සිට පැල්ලන්දෙනිය දක්වාද තෙවන අදියර ලෙස අඹේපුස්ස සිට මහනුවර දක්වා මාර්ග අදියර තුනක් යටතේ ඉදිකිරීමට සැළසුම් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102222</link>
    <topic>ශීඝ්‍ර සංවර්ධනයට අවශ්‍ය පරිපාලකයන්-කළමනාකරුවන් මෙරට උසස් තාක්ෂණ ආයතනවලින්ම බිහි කරනවා</topic>
    <author/>
    <content>ශීඝ්‍රයෙන් සංවර්ධනය වන ශ්‍රී ලංකාවට අවශ්‍ය පරිපාලකයින් හා කළමනාකරුවන් මෙරට උසස් තාක්ෂණ ආයතනවලින්ම බිහි කරන බව උසස් අධ්‍යාපන ඇමැති එස්.බී.දිසානායක මහතා ප්‍රකාශ කරයි.දෙහිවල උසස් තාක්ෂණ ආයතනයේ උසස් ජාතික ව්‍යාපාර පරිපාලන ඩිප්ලෝමා පාඨමාලාව හදාරණ සිසුන් විසින් සංවිධාන කර තිබු ගුරු උපහාර උළෙලට සහභාගී වෙමින් ඇමැතිවරයා මේ අදහස් පළ කළේය.එහිදි ඇමැතිවරයා මෙසේද කීවේය.අපේ ගුරුවර ගුරුවරියන් සිහිපත් කිරීමට ව්‍යාපාර පරිපාලනය හදාරන දරුවන් අවස්ථාවක් ලබා ගැනීම ගැන අපි ස්තුතිවන්ත වෙනවා. මේ වැඩපිළිවෙළ සියලුම උසස් අධ්‍යාපන ආයතනවල දරුවන්ට ආදර්ශයක් කියලා අපි විශ්වාස කරනවා. මේ දරුවෝ අපේ පරම්පරික හැදියාවන් ආරක්ෂා කර ගන්න කැමැති දරු පිරිසක් බව අද ඔප්පු කරලා තිබෙනවා.1988-89 වර්ෂවල ජනතා විමුක්ති පෙරමුණ අමානුෂික නවකවදයක් දීලා දරුවන්ට මුලින්ම ඉගැන්වුවේ ගුරවරුන්ට නෙසලකා හරින්න. ගුරුවරුන්ට සිනා නොවී සි‍ටීම, එනකොට අසුනෙන් නැඟී නොසිටීම වැනි වැරදි පුරුදු සමුහයක් ඉගැන්වුවා. ඔවුන් ඒ පුරුදු දරුවන්ගේ හදවත්වලට තදින්ම කාවැද්දුවා.ඒ විදිහටම ප්‍රභාකරනුත් උතුරේ දරුවන්ට ගුරුවරුන්ට නොසලකා හැරීම, ගෞරව නොකිරීම ආදිය ඉගැන්නුවා. දරුවන්ගේ ඇට, ලේ, මස්, නහරවලට මේවා කාවැදිලා තිබුණේ. ඒ නිසා අපේ ගුරු මෑණිවරුන්ට පියවරුන්ට විශාල වගකීමක් තිබෙනවා. නැවත දරුවන් තුළ අධ්‍යාත්මික සංවර්ධනයක් ඇති කරන්න ඕනේ. අමානුෂික නවකවදය අනුමත කරන පිරිසකුත් ගුරුවරුන් අතර සිටීම ගැන අපි දුක් වෙනවා. කොහොම වුණත් දරුවන් තුළ ගුරුවරුන් පිළිබද යහපත් හැඟීම් ඇති කිරීමට අපි හැමෝම වගකීමක් තිබෙන බව අපි අමතක කරන්න හොද නැහැ.අද මේ වේගයෙන් දියුණු වන රටට අවශ්‍ය දරු පිරිසක් බිහි කිරීම අත්‍යාවශ්‍යයි. දකුණු කොරියාවේ තරුණයන් මීට අවුරුදු 15 කට විතර කලින් පාරු හදාගෙන මුහුදට දාලා ජපානයට ගියා. අද ඒ දකුණු කොරියාවේ විදේශ ශ්‍රමිකයින් ලක්ෂයක් විතර වැඩ කරනවා. ශ්‍රී ලාංකිකයිනුත් ලක්ෂයක් විතර වැඩ කරනවා. අපි මේ උදාහරණවලින් පාඩම් ඉගෙන ගන්න ඕනේ. ඒ නිසා දරුවන්ගේ භාෂාව, පෞරුෂය, තාර්කික බුද්ධිය, නිර්මාණශීලි බව වර්ධනය කිරිමේ පරිසරය අපේ අධ්‍යාපන ආයතනවල හදන්න අපි නිරතුරුව ප්‍රයත්න දරනවා. මේ දෙහිවල උසස් තාක්ෂණ ආයතනය ශ්‍රී ජයවර්ධනපුර විශ්වවිද්‍යාලයට අනුබද්ධ කරලා ප්‍රථම වතාවට උපාධි ප්‍රදානය කිරීමේ ආයතනයක් බවට පත් කරන්න අපි බලාපොරොත්තු වෙනවා.එවිට අපේ රටේ හැදෙන අලුත් වරායවල්, හෝටල්, කර්මාන්ත ශාලාවල විදේශිකයින්ට කළමනාකරණ තනතුරුවලට ගේන්න තියන්න එපා. ඒ සඳහා අපේ දරුවන්ව පුහුණු කිරිම මේ ආයතනවල වගකීමයි. අද මේ රටේ පෞද්ගලික උපාධි ප්‍රධානය කිරිමේ ආයතන 21 ක් තිබෙනවා. ඉන් ආයතන 19 ක් ම කළමනාකරණය සම්බන්ධව උපාධි කරනවා. ඒ හරහා අපේ ආයතනවලට ලොකු තරඟයක් ඇවිත් තිබෙනවා‍. ඒ නිසා මේ ආයතනවල දරුවන් හොදින් සන්නද්ධ කළ යුතුයි. පහසුකම් ඉතාම අල්ප වටපිටාවක වුණත් කළමනාකරණය, පරිපාලනය ඉහළ මට්ටමක තිබෙනව නම් ඕනෑම ආයතනයක් දියුණු කරන්න පුලුවන්.මේ අවස්ථාවට දෙහිවල ශ්‍රී ලංකා උසස් තාක්ෂණ අධ්‍යාපන ආයතනයේ අධ්‍යාක්ෂ ජනරාල් ඩබ්ලිව්. හිලරි ද සිල්වා මහතා ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102223</link>
    <topic>සියාම් ඝාතන නඩුවේ සාක්කිරුවන්ට බලපෑම් කළ වාස්ගේ ඥතීන් පිළිබඳ රහස් පොලිස් වාර්තාවක්</topic>
    <author>සිරන්ජනි කුමාරි</author>
    <content>මොහොමඩ් සියාම් ඝාතන නඩුවේ සාක්කිකරුවන්ට බලපෑම් කිරිම සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතාගේ ඥතින් පිළිබඳ තොරතුරු රහස් පොලිසිය වෙත පැහැදිලි ලෙස අනාවරණය වි ඇති බවත් එය ඉදිරි නඩු දිනයේ දී සවිස්තරව ඉදිරිපත් කරන බවට රහස් පොලිසියේ සහකාර පොලිස් අධිකාරි ශානි අබේසේකර මහතා ඊයේ (21) කොළ‍ඹ අතිරේක මහේස්ත්‍රාත් මොහොමඩ් සහබ්දින් මහතා හමුවේ පැවසී ය.මේ වන විටත් පුද්ගලයින්ගේ ප්‍රකාශ සටහන් කරමින් සිටින බව පැවසු ශානි අබේසේකර මහතා අදාළ දුරකථන විස්තර ද ඇතුළත් ව සාක්කි කරුවන්ට බලපැම් කළ අයගේ විස්තර ඉදිරි නඩු දිනයේ දී අධිකරණයට ඉදිරිපත් කරන බව පැවසීය.සිද්ධිය ඊයේ (21) යළි කැදවු අවස්ථාවේදී සැකකරුවන් හත්දෙනා බන්ධනාගාර අධිකාරිවරයා විසින් අධිකරණය වෙත ඉදිරිපත් කොට තිබු අතර වැඩිදුර වාර්තාවක් අධිකරණය වෙත ඉදිරිපත් කළ රහස් පොලිසි‍යේ සහකාර පොලිස් අධිකාරි ශානි අබේසේකර මහතා මෙහිදි පවසා සිටියේ සාක්කිකරුවන්ට බලපැම් කිරිම සම්බන්ධයෙන් පුද්ගලයින් පස්දෙනෙකුගෙන් සාක්කි සටහන් ක‍ළ බවය.තවද ගීතලගොඩ රනිල් චාමර ,සරසී ,දිනුෂ වාස් ගුණවර්ධන ,ගුණතිලකගේ අනුර හා මොහොමඩ් වාස් මොහොමඩ් රුබි යන පුද්ගලයින්ගේ ප්‍රකාශ ලබා ගෙන ඇති බවත් ඔහුන් පැහැදිලිව සාක්කිකරුවන්ට බලපෑම් කර ඇති බවට තොරතුරු අනාවරණය වී ඇති බව පැවසු රහස් පොලිසිය ඉදිරි නඩු දිනියේ දී සවිස්තර විස්තර අධිකරණය වෙත ඉදිරිපත් කරන බව පැවසීය.සාක්කිකරුවන්ට තර්ජනය කිරිම සම්බන්ධයෙන් මිරිහාන පොලිසිය වෙත කරන ලද පැමිණිල්ලේ පිටපතක් පොලිසියෙන් ඉල්ලා තිබුණ ද මේ දක්වා නොලැබුණු බව පැවසු සහකාර පොලිස් අධිකාරිවරයා සිද්ධිය සම්බන්ධයෙන් මෙතෙක් නීතිපති උපදෙස් නොලැබි ඇති බැවින් සැකකරුවන් තවදුරටත් රක්ෂිතබන්ධනාගාරගත කරන ලෙසට අධිකරණයෙන් ඉල්ලා සිටියේ ය.රජයේ ජ්‍යෙෂ්ඨ නීතිඥ වසන්ත පෙරේරා මරණකරුගේ පශ්චාත් මරණ පරික්ෂණයේ සහතික පිටපතක් රහස් පොලිසියට මුදා හරින ලෙසට ඉල්ලා සිටිනවා.මහේස්ත්‍රාත්වරයා නිකුත් කරන්න නියෝග කරනවා.අගතියට පත් පාර්ශවය වෙනුවෙන් නලීන් ඉන්ද්‍රතිස්ස මෙතෙක් අධිකරණය වෙත රහස් පොලිසිය ඉදිරිපත් කළ වැඩිදුර වාර්තාවල පිටපත් පවුලේ අයිතිවාසිකම් වෙනුවෙන් නිකුත් කරන ලෙස ඉල්ලා සිටිනවා.කාර්යාලයෙන් ඉල්ලිම කළත් මේ දක්වා නිකුත් කළේ නැහැ.පවුලේ අය සැකකරුවන් සම්බන්ධයෙන් වැඩිදුර නීති කටයුතු ක්‍රියාත්මක කරන්න බලාපොරොත්තුවෙන් සිටිනවා .නීතිඥ අජිත් පතිරණ සමස්ථ නඩුව දිහා බැලුවාම ප්‍රධාන සැකකරුට මාස දෙකක කෙටි කලකදී ඇප ලබා ගෙදර යන්න පුළුවන් වෙලා තිබෙනවා.රටම බලා ඉන්න නඩුවක බරපතල ලෙස නීතිය අපගමනය වෙලා තියෙනවා.මේ අනුව අවස්ථාව උදාවෙලා තිබෙනවා ඕනෑම අයෙකුට තම විරුද්ධවාදීයා ඝාතනය කොට රජයේ සාක්කිකාරයා වෙලා කෙටිකලක දී ඇප ලබා ගෙන ගෙදර යෑමට.මෙහිදී මුලික් සාක්කි විභාගයකින් තොරව සැකකරු නොවි සම්පුර්ණ නිදහස්විමට අවස්ථාව ලැබිලා තිබෙනවා .මෙය බරපතල පුර්වාදර්ශයක් ,මෙයින් රටම කම්පා වෙලා තියෙනවා.නීතිඥ අනුර සෙනෙවිරත්න හයවන සැකකරු ගිය වර රහස් ප්‍රකාශයක් කරන්න අවසර ඉල්ලුව ද මෙවර ‍එම ප්‍රකාශය කිරිම සම්බන්ධයෙන් තවත් සිතාබැලිය යුතු බවට ප්‍රකාශ කරනවා.නව වන සැකකරු වෙනුවෙන් පෙනි සිටි නීතිඥ රංජන් ද සිල්වා මේ සැකකරුට 296 යටතේ චෝදනා ගොනු කරන්න බැහැ.ඔහුට 209 වගන්ති යටතේ චෝදනා ගොනු කළ යුතු වෙනවා,ඇප දිය හැකි වරදක් යටතේ ඔහු දිගින් දිගටම රක්ෂිතබාරයේ තැබිම යුක්ති සහගත නැහැ, එය ඇප දිය හැකි වරදක්.රජයේ ජ්‍යෙෂ්ඨ නීතිඥ වසන්ත පෙරේරා නව වන සැකකරු ද්විත්ව ඝාතන සිද්ධි දෙකකට චෝදනා ලද අයෙක් , ගාල්ල මහාධිකරණයේ නඩුවක් පවතිනවා ,මෙවැනි පසුබිමක සැකකරුවෙක් ඔහු මේ නඩුවේ ප්‍රධාන සැකකරුවෙකුට රැකවරණය දී තිබෙනවා.209 චෝදනා යටතේ වසර පහක සිරදඩුවමක් ලැබිය හැකි වරදක්,ඇප දිය හැකි වරදක් වුවත් ඔහුගේ පසුබිම සළකා දැඩි කොන්දේසි මත මුදා හරින ලෙස ඉල්ලා සිටිනවා.තුන්වන සැකකරු වෙනුවෙන් පෙනි සිටි නීතිඥයා මුල සිටම කාර්ය පටිපාටියේ අපගමනයක් සම්බන්ධයෙන් කතා කරනවා ,ගියවර මෙන්ම මෙවර ද ඒ බව කරුණු දැක්වුවා එහෙත් අපරාධ නඩු සංග්‍රහයේ උල්ලංඝනය වු වගන්තිය ඔහු දැක්වුයේ නැහැ,පදනම් විරහිත ප්‍රකාශ කරනවා, මීනිමැරුම් කරලා රජයේ සාක්කිකරුවෙලා නිදහස් වෙන්න පුළුන්ලු ,එකවෙලාවකට මේවාට උත්තර දිලා වැඩක් නැහැ,රජයේ සාක්කිකරුවන් නම් කළ මෙය පළමු නඩුව නොවේ ,මහාධිකරණයේ විභාග වන නඩුවල සාක්කි ආවරණය කරගැනිමේ අරමුණින් කොන්දේසි සහිත සමාව දීමට නීතිපති තිරණය කොට තිබෙනවා, ඉන්දි‍යාවේ මේ බලය මහේස්ත්‍රාත්වරයා ලබා දී තිබෙනවා.මේ නීතිය තරමක ඔබ්බට ගොස් මහෙස්ත්‍රාත් විමසීමකින් තොරව සැකකරු කොන්දේසි සහිත අපරාධ නඩු සංග්‍රහයේ 256 යටතේ සමාව දිය හැකියි,යුක්තිය අපගමනය වි නැහැ.එම චෝදනා පැමිණිල්ල වගකිමෙන් ප්‍රතික්ෂ්‍රේප කරනවා.අදාළ කරුණු සළකා බැලු මහෙස්ත්‍රාත්වරයා නව වන සැකකරු වු දිමුතු ශ්‍රිමාල් නැමැත්තාට රුපියල් 50,000ක මුදල් හා ලක්ෂ පහක ශරිර ඇප දෙකක් නියම කොට විදේශ ගමන් ද වළක්වමින් සෑම සති දෙකකට වරක් පෙරවරු 9-12 අතර කාල‍යේ දී රහස් පොලිසියට වාර්තා කරන ලෙද නියම කළේය .සිද්ධියට සම්බන්ධ සැකකරුවන් වන හිටපු නියෝජ්‍ය පොලිස්පති වාස් ගුණවර්ධන ,ලක්ෂමන් ඉන්දික ,ප්‍රියන්ත සංජිව ,රංගන දිසානායක හා රවිදු ගුණවර්ධන යන සැකකරුවන් මෙලෙස තවදුරටත් ලබන මස 4 වන දින දක්වා රක්ෂිතබන්ධනාගාරගත කරන ලෙස නියම කොට එදිනට නඩුව යළි කැදවිමට නියම කළේය.සැකකරුවන් වෙනුවෙන් නීතිඥ අජිත් පතිරණ, අනුර සෙනෙවිරත්න ,අනුජ ප්‍රේමරත්න ,රන්දුල ආරියදාස ,රන්ජන් ද සිල්වා ,ඉදුනිල් පියදාස,තුසිත ගුණසේකර,මධුර වෙල්ගම ,පවුමි මොහොමඩ් ,නලීන් ඉන්ද්‍රතිස්ස ,යන නීතිඥයින් පෙනි සිටි අතර පැමිණිල්ල වෙනුවෙන් රහස් පොලිසියේ සහකාර පොලිස් අධිකාරි ශානි අබේසේකර ,විශේෂ අපරාධ ඒකකයේ ස්ථානාධිපති රංජිත් මුණසිංහ,උපාලි බණ්ඩාර සමග නීතිපති දෙපාර්තමේන්තුව නියෝජනය කරමින් පෙනි සිටි රජයේ ජෙෂ්ඨ අධිනීතිඥ වසන්ත පෙරේරා පෙනි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=n13102224</link>
    <topic>කොළඹ රත්නාවලී බාලිකා විද්‍යාලයේ සිසු නියමු හරසර</topic>
    <author>ඡායාරූපය - සමන් ශ්‍රී වෙදගේ</author>
    <content>ශිෂ්‍ය නායිකා සිසු නියමු හරසර පිළිගැන්වීමේ උත්සවයක් පසුගියදා කොළඹ රත්නාවලී බාලිකා විද්‍යාලයේ ප්‍රධාන ශාලාවේදී පැවැත් විණි. ඡායාරූපයේ දැක්වෙන්නේ ප්‍රධාන ආරාධිත අමුත්තිය ලෙස සහභාගි වූ දේවි බාලිකා විද්‍යාලයේ හිටපු විදුහල්පතිනියක් වූ කල්‍යාණි ලක්ෂ්මන් මහත්මිය සමඟ වත්මන් විදුහල්පතිනි ඩබ්ලිව්. බී. ගංගා කුමුදුනි මහත්මිය ප්‍රධාන ශිෂ්‍ය නායිකා සඳලි ගීතිකා රත්නවීර ශිෂ්‍යාවට සිසු නියමු හරසර ලාංඡනය පලඳවන අයුරුය. ප්‍රධාන ශිෂ්‍ය නායිකාවගේ මව ද දකුණු පස සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310221</link>
    <topic>නුවරඑළියේ මාධ්‍යවේදීන්ටපහසුකම් සහිත මාධ්‍ය පියසක්</topic>
    <author>නුවරඑළිය මධ්‍යම එරික් තිලකරත්න</author>
    <content>නුවරඑළිය දිස්ත්‍රික්කයේ මාධ්‍යවේදීන් සඳහා නුවරඑළිය නාගරික සීමාව තුළ සියලු පහසුකම් සහිත මාධ්‍ය පියසක් ඉදිකර දීමට නුවරඑළිය පුරපති මහින්ද කුමාර දොඩම්පෙගම මහතා පියවර ගෙන තිබේ.සංචාරක පුරවරයක් වූ නුවරඑළියේ සංවර්ධනය උදෙසා ඉමහත් කැපවීමෙන් මාධ්‍ය හසුරුවන නුවරඑළියේ මාධ්‍යවේදීන් හට පහසුකම් සහිත ස්ථානයක් ලබා දීමට පියවර ගත් බව ද දොඩම්පෙගම මහතා පවසයි.දිස්ත්‍රික්කයේ මාධ්‍යවේදීන් එක්ව පසුගිය 14 දින නුවරඑළිය ග්‍රෙගරි වැවේ, පාවෙන හෝටලයේදී පවත්වන ලද “කඳුරට ජනමාධ්‍යවේදීන්ගේ සංසදය” පිහිටුවා ගැනීමේ සමාරම්භක අවස්ථාවට සහභාගි වෙමින් පුරපති මහින්ද කුමාර දොඩම්පෙගම මහතා මේ බව අනාවරණය කළේය.මෙ අවස්ථාවට රාජ්‍ය කළමනාකරණ හා ප්‍රතිසංස්කරණ ඇමැති අධිනීතිඥ නවින් දිසානායක, නුවරඑළිය දිස්ත්‍රික් පාර්ලිමේන්තු මන්ත්‍රී අධිනීතිඥ පී. රාජතුරෙයි සහ මධ්‍යම පළාත් සභා මන්ත්‍රී ඒ. පී. සන්තිවේල් යන මහත්වරුන් ද සහභාගි වූහ.මෙහිදී පෞද්ගලික බස් රථ සේවා ඇමැති සී. බී. රත්නායක මහතාගේ අනුග්‍රහයෙන් සියලු මාධ්‍යවේදීන්ට තිළිණයක් ද ප්‍රදානය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310222</link>
    <topic>කන්තලේ වෙන්ඩ්‍රාසන් ‍වැව ප්‍රතිසංස්කරණයට වියදම රුපියල් දශ ලක්ස 121යි</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>කන්තලේ ව්‍යාපාරයට අයත් දෙවැනි විශාලතම වැව වන වෙන්ඩ්‍රාසන් වැවේ ප්‍රතිසංස්කරණ මේ වන විට ආරම්භකළ බව කන්තලේ වාරිමාර්ග ඉංඡිනරු ඩබ්.එල්.නිපුන බුද්ධික මහතා පවසයි.අක්කර අඩි 20200ක ඡල ධාරිතාවක් රදවාගත හැකි මේ වැවේ ඡල කාන්දුව නිසා දැනට රදවා ගක හැක්කේ අක්කර අඩි 12000ක ඡල ධාරිතාවක් පමණි. වෙන්ඩ්‍රාසන් වැවෙන් පෝෂණය වන කුඹුරු අක්කර ප්‍රමාණය අක්කර 1750 කි. ලෝක මුල්‍ය අනුග්‍රහය මත වාරිමාර්ග දෙපාර්තමේන්තුවේ වේලි ආරක්ෂණ හා ඡල සම්පත් කළමණාකරණ ව්‍යාපෘති මගින් මෙහි ප්‍රතිසංස්කරණ සිදුවේ. මේ සදහා වැයකරන මුදල රුපියල් දශ ලක්ස 121කි.මේ සම්බන්ධයෙන් අදහස් දැක්වු වාරිමාර්ග ඉංඡිනේරු ඩබ්.එල්.නිපුන බුද්ධික මහතා - මේ ප්‍රතිසංස්කරණවලදී රලපනාව, පිටවාන අලුතින් ඉදිකරනවා. වැවේ දිරාගිය ගේට්ටුව, සොරොව්ව ප්‍රතිසංස්කරණය කරනවා. ප්‍රතිසංස්කරණවලදී ප්‍රධාන එක තමයි කාලයක් තිස්සේ වැව් බැම්මේ තිබූ ඡල කාන්දුව නතර කර බැම්ම ශක්තිමත් කිරිම. අලුතින් ඉදිකල පිටවාන මිටර් 30ක් දිගයි. වැඩි වතුර පිට කිරීමට තිබු පිටවාන කැඩි ගිහිල්ලා.මීට අමතරව බැම්මට සමාන්තරව තිබු මාර්ගය කොන්ක්‍රීට්කර ගමනාගමනයට සුදුසු පරිදි සකස්කර අවසානයි. මේ වන විට ප්‍රතිසංස්කරණ වලින් 22% ක් අවසන්. ඉතිරිය ලබන වසරේ ඡුනි 30දා අවසන් කිරිමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310223</link>
    <topic>පාසල් දරුවන්ගෙන් 27%කට දියවැඩියාව</topic>
    <author>මහරගම විශේෂ වේහැල්ලේ පියතිලක</author>
    <content>පාසල් යන දරුවන්ගෙන් 27%ක් පමණ දියවැඩියාවෙන් පෙළෙන බව මෑතදී කරන ලද වෛද්‍ය සමීක්ෂණවලින් හෙළිදරව් වී ඇත. මෙයට හේතුව අපේ රටට අපේ දේශගුණයට නොගැළපෙන ‍රසකාරක මිශ්‍ර ආහාර රටාවලට දරුවන් ඇබ්බැහි වී ඇති නිසා බව කොළඹ දිස්ත්‍රික් ආයුර්වේද ප්‍රාදේශීය සෞඛ්‍ය වෛද්‍ය නිලධාරි ඒ. එස්. ඩී. ‍ෙසායිසා මහත්මිය පැවැසුවාය.ඒ මහත්මිය එසේ පැවැසුවේ ඉකුත්දා තලවතුගොඩ කරල්ගොඩ අග්‍රාමාත්‍ය විද්‍යාලයේ පැවැති ළමා ආහාර පෝෂණය පිළිබඳව මවුපියන් දැනුවත් කිරීමේ සම්මන්ත්‍රණයකදීය.විදුහල්පතිනි ජේ. ඒ. ඒ. ජයකොඩි මහත්මිය පිළිගැනීමේ කතාව කළාය.තවදුරටත් අදහස් දැක්වූ වෛද්‍යාචාර්ය සොයිසා මහත්මිය මෙසේද පැවැසුවාය.ආයුර්වේදය අනුව මිනිසාට ගැළපෙන කෑම් බීම් ආහාර රටා අප සමාජයේ තිබිණ. එම ආහාර රටාවලින් මිදී විශේෂයෙන් දිව පිනවීමට හා පහසුවට රසකාරක මිශ්‍ර ආහාර රටාවලට අපි හුරුවී සිටිමු. අතීතයේ අප අසා නැති විවිධ රෝගවලට අප භාජනය වී ඇත්තේ අපේ කටවල් නිසාය. “කට හොඳනම් රෝග අඩුවේ” යැයි ආයුර්වේදයේ කියමනක් තිබේ.මවක් තම දරුවා පිළිසිඳ ගත්දා සිට තමාට ලැබීමට යන දරුවා ගැන අවධානයෙන් සිටිය යුතුය. මව කන බොන කෑම බීම, හැසිරීම් රටා, පුරුදු අපේක්ෂා කරනු ලබන දරුවාටද බලපාන හෙයින් මවුවරු ඒ ගැන අවධානයෙන් කටයුතු කළ යුතුයි.සමහර පියවරු තම දරුවන් ගැන නොසිතා දුම්බීම හා මත්ද්‍රව්‍යවලට ඇබ්බැහි වී සිටිති. දරුවෙක් දුම්බීමට හා මත්ද්‍රව්‍යවලට ඇබ්බැහි වන්නේ නම් එයට පියා වගකිව යුතුයි.දියවැඩියාව වැනි රෝගයක් වැළඳීම නිසා දරුවාගේ වැඩීම බාලවේ. ශරීරය දුර්වල වූ විට අධ්‍යාපනයද දුර්වල වේ. මතක ශක්තිය දුර්වල වේ. මානසික ලෙඩුන් බවට පත්වේ.විශේෂයෙන්ම දරුවාගේ හැදීම වැඩීම මවුවරුන්ගේ වගකීමකි. ළමයා රවටා ගැනීමට කුමක් හෝ කන්නට දෙන මව්වරු දරුවන් රෝගීන් බවට පත්කර ගනී.මහරගම ප්‍රා‍ෙද්ශීය ආයුර්වේද සෞඛ්‍ය වෛද්‍ය නිලධාරිනී ආර්. එස්. ආර්. එදිරිසිංහ මහත්මියද සම්මන්ත්‍රණයට සහභාගි වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310224</link>
    <topic>කළුතර බාස්කට් හෝල් ආයතනය පිළිබඳව මාධ්‍යවේදීහු දැනුවත් කෙරෙති</topic>
    <author>නාගොඩ විශේෂ - එන්. විජේරත්න, කළුතර මධ්‍යම, කළුතර විශේෂ</author>
    <content>කළුතර දිස්ත්‍රික් ලේකම් කාර්යාලයේ මාධ්‍ය ඒකකය මඟින් සංවිධාන කර තිබූ “කේ. ප්‍රවුඩ්” (බාස්කට් හෝල්) ආයතනය හා සම්බන්ධව මාධ්‍යවේදීන් දැනුවත් කිරීමේ වැඩමුළුවක් කළුතර දිස්ත්‍රික් ලේකම් යූ. ඩී. සී. ජයලාල් මහතාගේ ප්‍රධානත්වයෙන් පසුගියදා පැවැත්විණි.කළුතර දිස්ත්‍රික් කුඩා ව්‍යාපාර සංවර්ධන අංශයේ අධීක්ෂණය යටතේ බාස්කට් හෝල් සංගමය හා එක්ව කළුතර දිස්ත්‍රික් ව්‍යවසායකත්ව සංගමය, කළුතර දිස්ත්‍රික් රූපලාවණ්‍ය සංගමය සහ කළුතර දිස්ත්‍රික් මල් සංගමය මගින් මෙහි ප්‍රදර්ශන හා වෙළෙඳ කුටි රාශියක් මේ වනවිට පවත්වාගෙන යනු ලබයි.මෙහිදී පැවැති වැඩමුළුවේදී අදහස් දැක්වූ කළුතර දිස්ත්‍රික් ලේකම් යූ. ඩී. සී. ජයලාල් මහතා මෙසේ ප්‍රකාශ කළේය.දීර්ඝ ඉතිහාසයකට හිමිකම් කියන මෙම බාස්කට් හෝල් ආයතනය පසුගිය කාලය තුළ ඉතා අබලන් තත්ත්වයට පත්ව තිබුණා. කළුතර දිස්ත්‍රික්කය තුළ පිහිටි මේ ඓතිහාසික ස්ථානය විනාශ වීමට ඉඩ නොදී යම් ක්‍රියාමාර්ග ගැනීමට කටයුතු කළා. මේ අනුව කළුතර දිස්ත්‍රික් කුඩා ව්‍යාපාර සංවර්ධන අංශය සමඟ සාකච්ඡා කර කළුතර දිස්ත්‍රික්කයේ ව්‍යවසායකයින් විසින් නිෂ්පාදනය කරන දේ අලෙවි කිරීමට යෝග්‍ය පරිදි මෙම බාස්කට් හෝල් ආයතනය වත්මනෙහි කේ. ප්‍රවුඩ් නමින් සංවර්ධනය කිරීමට පියවර ගනු ලැබුවා.මෙහිදී කළුතර දිස්ත්‍රික් කුඩා ව්‍යාපාර අංශයේ සහකාර අධ්‍යක්ෂක රංජිත් බෝපිටිය මහතා ඇතුළු කීපදෙනෙක් ද අදහස් දැක්වූ අතර මෙම අවස්ථාවට මාධ්‍යවේදීන්, මෙම කේ. ප්‍රවුඩ් ආයතනයේ ප්‍රදර්ශන හා වෙළෙඳ කුටි පවත්වාගෙන යනු ලබන කළුතර දිස්ත්‍රික්කයේ ව්‍යවසායකයින් ඇතුළුව කළුතර දිස්ත්‍රික් ලේකම් කාර්යාලයේ නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310225</link>
    <topic>බසයක යද්දී පපුව අතගාලා</topic>
    <author>කළුතර මධ්‍යම සමූහ</author>
    <content>‍කළුතර ප්‍රදේශයේ පෞද්ගලික රෝහලක සේවය කරන හෙදියක් බස් රථයක ගමන් කරමින් සිටියදී ඇගේ පපුව අතගෑ බව කියක අයකු රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය.මෙසේ රක්ෂිත බන්ධනාගාරයට නියම වූයේ උතුරු කළුතර පදිංචිකරුවකු වූ ඇම්. රවීන්ද්‍ර ප්‍රසන්න කුමාර නම් අයෙකි.අතවරයට පත් කාන්තාව ‘මට මොකක්ද කරේ?’ යැයි සැකකරුගෙන් විමසූ විට ‘මොකවත් කළේ නැතැ’යි ඔහු පවසා ඇති බවත් ඉන්පසු දෙදෙනා අතර ගුටිබැට හුවමාරුවක් සිදුවී ඇති බවත් දකුණු කළුතර පොලිසිය අධිකරණයට ඉදිරිපත් කළ වාර්තාවේ දැක්වේ‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=r1310226</link>
    <topic>මොරගහහේන උප නගරයට සංවර්ධනයේ අරුණලු වැටෙන්නේ කවදාද?</topic>
    <author>ගෝනපොල සමූහ - පද්ම ශ්‍රී දසනායක</author>
    <content>හොරණ මැතිවරණ බල ප්‍රදේශයට අයත් උප නගරයක් වන මොරගහහේන උප නගරය අඩුපාඩු රැසකින් යුතු උප නගරයකි.ප්‍රධානතම අඩුපාඩුව වනුයේ මොරගහහේන හන්දියේ ප්‍රධාන බස් නැවතුම්පළ සඳහා බස් මගී ගොඩනැගිල්ලක් හෝ බස් මගී ආවරණයක් නොමැතිවීමය.මොරගහහේන ප්‍රධාන බස් නැවතුම්පළින් ආරම්භ වන සහ අවසන් වන හා මොරගහහේන හන්දිය හරහා ධාවනය වන බස් ධාවන මාර්ග රැසකි.මේ මාර්ග කිසිවකට මොරගහහේන හන්දිය ප්‍රධාන බස් නැවතුම්පළේ බස් මගී ගොඩනැගිල්ලක් හෝ බස් මගීහු ආවරණ නොමැත. මේ නිසා මගීන් කඩපිල්වලට වී සිටිමින් අව්වට වේලෙමින් වැස්සට තෙමෙමින් සිටිති.මොරගහහේන හන්දියේ ප්‍රධාන බස් නැවතුම්පළට තරමක් දුරින් හොරණ සහ කොට්ටාව මාර්ග දෙකේ, ඉතාමත් කුඩාවට හොරණ දෙසට සහ කොට්ටාව දෙසට පිහිටුවා ඇති ඉතා කුඩා බස් මගී ආවරණ දෙක ප්‍රධාන බස් නැවතුම් පළට දුරින් ඇති නිසාත් ඉතාමත් කුඩා නිසාත් මගී සංඛ්‍යාවට එය ප්‍රමාණවත් නැත.මොරගහහේන නගරය අවට ඇඟළුම් හල් දෙකක් සහ මොරගහහේන මහ විදුහල පිහි‍ටා ඇත.මොරගහහේන නගරයේ සංවර්ධන කටයුතු මේ වනවිට නාගරික සංවර්ධන අධිකාරිය ය‍ටතේ පවතී.මොරගහහේන නගරයට පොදු වැසිකිළියක් ද නොමැත. මොරගහහේන ‍හන්දියේ උප නගරයේ පවතින අඩුපාඩු දුරු කර අංගසම්පූර්ණ උප නගරයක් බවට පත් කරන්නැයි ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310221</link>
    <topic>පාපැදි-කායවර්ධන-ජිම්නාස්ටික් නාම යෝජනා මේ සතියේ</topic>
    <author>ප්‍රින්ස් ගුණසේකර</author>
    <content>පාපැදි, කායවර්ධන හා ජිම්නාස්ටික් නිලවරණවලට අදාළ නාමයෝජනා මේ සිකුරාදා කැඳවීමට තීරණයවී ඇතැයි වාර්තා වේ. මේ ක්‍රීඩා සංගම් තුනේ නිලවරණ දෙසැම්බර් මාසයේදී අවසන් කිරීමට බලාපොරොත්තුවෙන් නාම යෝජනා කැඳවීම කඩිනම් කොට ඇත. නාම යෝජනා කැඳවූ දින සිට දින 40ක් ඇතුළත නිලවරණ අවසන් කළ යුතු හෙයින් මේ සංගම් තුනේ අලුත් නිලධාරී මණ්ඩලය දෙසැම්බර් මස 10 වැනිදාට පෙර පත් වනු ඇතැයි පැවැසේ.මේ සංගම් තුනෙන් ශ්‍රී ලංකා පාපැදි සම්මේලනයේ නිලවරණය වසර 3කට පසුව පැවැත්වීම විශේෂත්වයකි. කායවර්ධන හා ජිම්නාස්ටික් අතුරු කමිටු පත් වූයේ මේ වසරේ පැවැති නිලවරණවලදී මතුවූ ප්‍රශ්න කිහිපයක් හේතුවෙනි.නම් කරන ලද පාපැදි, කායවර්ධන හා ජිම්නාස්ටික් අතුරු කමිටු විසුරුවීමට අදාළ ගැසට් නිවේදනය මේ වන විට නිකුත්වී ඇති අතර ක්‍රීඩා සංවර්ධන දෙපාර්තමේන්තුවේ අධීක්ෂණය යටතේ නිලවරණය පැවැත්වීමේ පසුබිම නිර්මාණය වී ඇත.කායවර්ධන හා ජිම්නාස්ටික් නිලවරණ මේ වසරේදී පැවැත්වීමට කටයුතු යොදා තිබුණද පාර්ශව කිහිපයක් අතර මතභේද හේතුවෙන් ඒවා පැවැත්වීමට නොහැකි විය.කායවර්ධන නිලවරණයට එරෙහිවද පිරිසක් අතුරු තහනම් නියෝගයක් ලබා තිබු අතර මේ වනවිට එම අධිකරණ ක්‍රියා මාර්ග අවසන්වී තිබේ.තාවකාලිකව පත්කරන ලද කායවර්ධන අතුරු කමිටුවේ සභාපති ලෙස හිටපු සභාපතිවරයා වු කපිල කුමාර මහතා හා ජිම්නාස්ටික් අතුරු කමිටුවේ සභාපති ලෙස එම්.රාජපක්ෂ මහතා නම් කිරීමට ක්‍රීඩා ඇමැතිවරයා පියවර ගෙන තිබුණි.ශ්‍රී ලංකා පාපැදි සම්මේලනයේ නිලවරණය අවසන් වරට පැවැතියේ වසර 2010දී වන අතර එහිදී එහි සභාපති ලෙස නියෝජ්‍ය පොලිස්පති කේ.පී‍.පී‍.පතිරණ මහතා හා ලේකම් ලෙස එන්.කරණාරත්න මහතා කටයුතු කළහ. වසර 2011දී නිලවරණය පැවැත්වීමට නොහැකිවු අතර පාර්ශව කිහිපයක් අධිකරණ ක්‍රියා මාර්ගවලට එළැඹියහ.එතැන් සිට වසර 2කට අධික කාලයක් පාපැදි ක්‍රීඩාව අතුරු කමිටු පාලනයකට යටත්වු අතර වත්මන් අතුරු කමිටු සභාපති ලෙස එයාර් වයිෂ් මාෂල් ගගන බුලත්සිංහල මහතා කටයුතු කරයි.පාපැදි නිලවරණය නීති විරෝධී බව පවසමින් වසර දෙකකට අධික කාලයක් පැවැති නඩුවක් පැමිණිලිකාර පැට්‍රික් හපුආරච්චි මහතා ඉල්ලා අස්කර ගැනීමෙන් නිලවරණය පැවැත්වීමට තිබු සියලු බාධක ඉවත්ව ගොස් ඇත.වසර 2011දී පැවැත්වීමට ගිය පාපැදි නිලවරණයේදී පැට්‍රික් හපුආරච්චි මහතාගේ නාමයෝජනාව ප්‍රතික්ෂේපවීම හා නියෝජ්‍ය පොලිස්පති කේ.පී.පී.පතිරණ මහතාගේ කාලයේ අක්‍රමිකතා සිදුව ඇතැයි පවසමින් නඩුව ගොණුකර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310222</link>
    <topic>සමස්ත ලංකා පාසල් ජූ‍ඩෝ වැඩි ගෞරව ගම්පොලට</topic>
    <author>ගම්පොල සමූහ</author>
    <content>සමස්ත ලංකා පාසල් ජූඩෝ තරගාවලියේ දක්ෂතම ක්‍රීඩක, ක්‍රීඩිකා සම්මාන සමග තරගාවලියේ පිරිමි හා කාන්තා ශූරතා දිනා ගත් ගම්පොල විදුහල් ක්‍රීඩක ක්‍රීඩිකාවෝ තරගාවලියේ ඉහළම ගෞරවය ගම්පොලට හිමිකර දීමට සමත්වූහ.තරගාවලියේ දක්ෂතම ක්‍රිඩකයා ලෙස වික්‍රමබාහු ජාතික පාසලේ මිලින්ද බණ්ඩාර සම්මාන දිනූ අතර ජිනරාජ බාලිකාවේ ලෙට්‍රිෂියා දිල්රුක්ෂි දක්ෂතම ක්‍රිඩිකාව සම්මානය හිමිකර ගත්තාය. තරගාවලියේ සමස්ත පිරිමි හා කාන්තා ශූරතා දිනාගනු ලැබුවේ ජිනරාජ බාලක හා බාලිකා විදුහල් කණ්ඩායම් විසිනි.පිරිමි ශූරතාව දිනූ ජිනරාජ පිරිමි විදුහල ලකුණු 43ක් ද, කාන්තා ශූරතාව දිනූ ජිනරාජ බාලිකාව ලකුණු 47.5ක් ද රැස් කළේය. පිරිමි තරග ඉසව්වේ අනුශූරතාව ලකුණු 24ක් රැස් කළ වික්‍රමබාහූ ජාතික පාසලට හිමිවූ අතර නාවලපිටිය අනුරුද්ධ කුමාර ජාතික පාසල තෙවැනි ස්ථානය දිනා ගත්තේය.කාන්තා තරග ඉසව්වේ අනුශූරියන් වූයේ මාවනැල්ල රිවිසඳ විදුහල් පිලය. එහි තෙවැනි ස්ථානය ගම්පොල සාන්ත ජෝශප් බාලිකාවට හිමිවිය.තරගාවලියේ ත්‍යග ප්‍රදානෝත්සවය පැවැත්වූයේ මධ්‍යම පළාත් නව ක්‍රීඩා ඇමැති ප්‍රමිත බණ්ඩාර තෙන්නකෝන් මහතාගේ ප්‍රධානත්වයෙනි. ජාතික ජූඩෝ සංගමයේ සභාපති ගයාන් ප්‍රියන්ත, පාසල් ජූඩෝ සංගමයේ සභාපති හා වික්‍රමබාහු ජාතික පාසලේ විදුහල්පති පාලිත කරුණාරත්න මහත්වරුද මේ අවස්ථාවට එක්වූහ.පාසල් ජූඩෝ සංගමයේ මෙහෙයවීමෙන් මේ තරගාවලිය පසුගියදා ගම්පොල වික්‍රමබාහූ ජාතික පාසල් ප්‍රධාන ශාලාවේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310223</link>
    <topic>පළමු කණ්ඩායම් හතරට යාම අපේ එකම බලාපොරොත්තුවයි</topic>
    <author/>
    <content>ඩය‍ලොග් ලීග් අන්තර් සමාජ පළමු කොටසේ රගර් තරගාවලියේ පළමු කණ්ඩායම් හතරට සුදුසුකම් ලැබීම විශාලතම ඉලක්කය බව මෙවර තරගාවලියෙන් රගර් පිටියට එක්වන හම්බන්තොට ෂාක්ස් කණ්ඩායමේ සභාපති පළාත් සභා මන්ත්‍රී ජොහාන් ප්‍රනාන්දු මහතා ප්‍රකාශ කළේය.මීට මාස කීපයකට පෙර ආරම්භ කරනු ලැබූ හම්බන්තොට ෂාක්ස් රගර් පිල මෙවර ලීග් තරගාවලියෙන් දේශීය රගර් පිටියට පිවිසෙන අතර එහි දී ප්‍රතිවාදී කණ්ඩායම් හමුවේ විශිෂ්ට දස්කම් දැක්වීමට තම ක්‍රීඩා සමාජයේ සියලුම ක්‍රීඩකයන්ගේ බලාපොරොත්තුව වී ඇතැයි 'දිනමිණ' සමග සාකච්ඡාවකට එක්වෙමින් ඒ මහතා කීවේය.'මේ වනවිට අපේ කණ්ඩායම හොඳ සූදානමකින් ඉන්නේ. තරගාවලියේ ඉදිරියෙන්ම පසුවන ප්‍රබලතම කණ්ඩායම්වලට දැඩි අභියෝගයක් එල්ල කිරීමට අපේ ක්‍රීඩකයන්ට හැකිවේවි. පසුගියදා අපේ කණ්ඩායම තුරඟ තරග පිටියේ දී ජාතික රගර් කණ්ඩායම සමග පුහුණු තරගයකට එක්වුණා. එහි දී ඔවුන් දැක්වූ දස්කම් අතිවිශිෂ්ටයි.' ‍ජොහාන් ප්‍රනාන්දු මහතා පැවැසීය.ගාල්ල, කුරුණෑගල, හම්බන්තොට, කොළඹ ආදී පළාත්වලින් තෝරාගන්නා ලැබූ දක්ෂතම ක්‍රීඩකයන් රැසක් හම්බන්තොට ෂාක්ස් කණ්ඩායම නියෝජනය කරන බව ඒ මහතා සඳහන් කළේය.'අපේ කණ්ඩායමේ සියලුම ක්‍රීඩකයන් අවුරුදු 24න් පහළ යොවුන් ක්‍රීඩකයන්. අවුරුදු 19න් පහල ක්‍රීඩකයන් රැසක් ද ඒ අත‍රේ සිටිනවා. පසුගිය මාස හතරක කාලය පුරා ඔවුන් අපේ පුහුණුකරු නිහාල් ගුණරත්න මහතා යටතේ විශාල කැපවීමකින් යුතුව පුහුණුවීම්වල යෙදුණා. එහි ප්‍රතිඵල ලීග් තරගාවලියේ දි අපිට දැකගැනීමට හැකිවේවි.' ප්‍රනාන්දු මහතා විශ්වාසය පළ කළේය.මහනුවර, කොළඹ ප්‍රධාන පාසල්වල ප්‍රබලතම ක්‍රීඩකයන් රැසක් ‍ඉදිරියේදී හම්බන්තොට ෂාක්ස් කණ්ඩායමට එක්වීමට කැමැත්ත පළකොට ඇතැයි ද ඒ මහතා කීවේය.'අපි වසර තුනක ගිවිසුම් කාලයකට ක්‍රීඩකයන් බඳවා ගත්තා. ඔවුන්ට අවශ්‍ය සියලුම පහසුකම් ලබා දීමට පියවර ගෙන තිබෙනවා. ඔවුන් පුහුණුවිම් කරන්නේ කොළඹ ආශ්‍රිතවයි.වෙනත් කිසිම ක්‍රීඩා සමාජයකින් ලබා නොදුන් ආකාරයේ ඉහළ මට්ටමේ පහසුකම් ඒ අතරේ තිබෙනවා. අපි ඔවුන්ගෙන් බලාපොරොත්තුවෙන්නේ දස්කම් පමණයි. වෙනත් රැකියාවක නිරතවෙන්න ඔවුන්ට අවශ්‍ය නෑ. රැකියාවක නිරතවෙනවා වාගේම මාසික වැටුපක් අපි ඔවුන්ට ගෙවනවා. වෘත්තීය මට්ට‍මේ ක්‍රීඩකයන්ගේ තත්ත්වයට ඔවුන්ව ගෙනෙන්නයි අපේ අරමුණ.' සිය ක්‍රීඩකයන්ගේ සුබසාධනය පිළිබඳ ක්‍රිඩා සමාජය ගෙන ඇති ක්‍රියාමාර්ග ජොහාන් ප්‍රනාන්දු මහතා එසේ පැහැදිලි කළේය.පසුගිය වසර 4 -5ක කාලයක් පුරා මෙරට රගර් ක්‍රීඩාව ඉතා ඉහළ තලයකට පැමිණ ඇති බව කී ජොහාන් ප්‍රනාන්දු මහතා, කාල්ටන් සුපර් සෙවන්ස් තරගාවලිය හරහා දේශීය රගර් ක්‍රීඩාවේ නව පරිච්ඡේදයක් ආරම්භ වූ බව සඳහන් කළේය.'පසුගිය කාලයේ අපේ රටේ රගර් ක්‍රීඩාව විශාල වශයෙන් දියුණු වුණා. නාමල් රාජපක්ෂ මහතාගේ නායකත්වය යටතේ කාල්ටන් සුපර් සෙවන්ස් තරගාවලිය හරහා දේශීය රගර් ක්‍රීඩාවේ විශාල වෙනසක් සිදුවුණා. මීට වසර 7කට පමණ පෙර අපි රගර් ක්‍රීඩාවේ නිරතවුණේ විනෝදාංශයක් ලෙසයි. නමුත් අද වනවිට එය වෘත්තීය මට්ටමේ ක්‍රීඩාවක් බවට පත්වී තිබෙනවා. අපේ රටේ රගර් ක්‍රීඩාව තව තවත් දියුණු කිරීමට හැකි හැම සහයෝගයක්ම දකුණු පළාතෙන් අපි ලබා දෙනවා.' ජොහාන් ප්‍රනාන්දු මහතා වැඩි දුරටත් කීවේය.පාසල් රගර් පිටියේ විශිෂ්ට රගර් ක්‍රීඩකයකු ලෙස නමක් දිනා සිටි ජොහාන් ප්‍රනාන්දු මහතා 2007 වසරේ දී ගල්කිස්ස සාන්ත තෝමස් විදුහල් පළමු පෙළ රගර් කණ්ඩායමේ නායකයා ලෙස කටයුතු කළේය.මෙවර ලීග් තරගාවලියේ පළමු තරගයට සහභාගිවීමේ අවස්ථාව ලැබී ඇත්තේ ද හම්බන්තොට ෂාක්ස් කණ්ඩායමටය. ඔවුන් තරග වදින්නේ පසුගිය වසරේ ශූරයන් වන හැව්ලොක්ස් කණ්ඩායම සමගිනි.ලබන මස 15වැනිදා හැව්ලොක්ස් පිටියේ දී පස්වරු 6.30ට ඇරැඹෙන මේ රාත්‍රී තරගයෙන් ඩයලොග් ලීග් රගර් තරගාවලියේ ආරම්භය සනිටුහන් වෙයි. ඊට අමතරව තරග 4කට සත්කාරකත්වය ලබා දීමට ද හම්බන්තොට ෂාක්ස් කණ්ඩායම සූදානමින් සිටියි.හම්බන්තොට ෂාක්ස් කණ්ඩායම සහභාගි වන තරග – නොවැ.15 – හැව්ලොක්ස් පිල සමග (හැව්ලොක්ස් පිටියේ දී), නොවැ.24 – ගුවන් හමුදා පිල සමග (හම්බන්තොට දී),නොවැ. 30 – පොලිස් පිල සමග (හම්බන්තොට දී),දෙසැ. 7– අප්කන්ට්‍රි ලයන්ස් පිල සමග (නාවලපිටියේ දී), දෙසැ. 15 – මහනුවර ක්‍රී.ස. සමග (නිත්තවෙල දී),දෙසැ. 21 – සී.එච්. පිල සමග (හම්බන්තොට දී),2014 ජනවාරි 4 – සී.ආර්.පිල සමග (හම්බන්තොට දී),ජනවාරි 10 – යුද හමුදා පිල සමග (දියගම දී),ජනවාරි 17 – නාවික හමුදා පිල සමග (වැලිසර දී)ෆවුස් මොහොමඩ්.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310224</link>
    <topic>කුසල්ගෙන් විශිෂ්ට ඉනිමක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>කුසල් මෙන්ඩිස් රැස් කළ විශිෂ්ට ශතකය හේතුවෙන් පානදුර රාජකීය විදුහලට එරෙහිව පළමු ඉනිමේ ජයක් වාර්තා කිරීමට වේල්ස්කුමර විදුහල් පිල සමත්විය. මොරටුවේ දි පැවැති මේ තරගයේ පළමුව පන්දුවට පහරදුන් වේල්ස් කුමර විදුහල් පිල කඩුලු 7කට ලකුණු 277ක් රැස් කළ අතර පානදුර රාජකීය විදුහල් පිල පළමු ඉනිමේ දි ලකුණු 214කට දැවී ගියේය.විශිෂ්ට ඉනිමක නිරතවූ කුසල් ලකුණු 113ක් රැස් කිරීමට සමත්විය. ඔහුට අනගි සහයක් ලබාදුන් ආරම්භක පිතිකරු සුචිර ප්‍රනාන්දු ලකුණු 65ක් ලබා ගත්තේය. දෙවැනි ඉනිම ක්‍රීඩා කරන වේල්ස් කුමර විදුහල් පිල කඩුලු 2කට ලකුණු 99ක් ලබා සිටියේය.වේල්ස්කුමර පළමු ඉනිම – 277/7යි. කුසල් මෙන්ඩිස් 113, සුචිර ප්‍රනාන්දු 65, ෂනුක දුලාජ් 36 ( පවන් ‍ඩයස් 14/2, බාසිත් ලක්ෂාන් 50/2, වී.මධුෂාන් 72/2) සහ දෙවැනි ඉනිම – 99/2යි.පානදුර රාජකීය පළමු ඉනිම – 214යි. අශාන් දමිඳු 74, මාධව නිමේෂ් 49 (තිලාන් නිමේෂ් 58/3, ෂනුක දුලාජ් 36/2, පසාන් නේලක 8/2).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310225</link>
    <topic>වයඹ රාජකීය විදුහල් පිලට බාස්කට්බෝල් තරග ජයක්</topic>
    <author>පොල්ගහවෙල සමූහ</author>
    <content>කුරුණෑගල හා මහනුවර අධ්‍යාපන කලාපයේ වයඹ රාජකීය විදුහල හා මහනුවර ත්‍රිත්ව විදුහල අතර පැවැති අවුරුදු 15න් පහළ බාස්කට්බෝල් තරගයෙන් ලකුණු 26 -25ක තියුණු ජයක් වාර්තා කිරීමට වයඹ රාජකීය විදුහල් පිල සමත්විය. මීට වසර දෙකකට පෙර බාස්කට්බෝල් ක්‍රීඩාවට අවතීර්ණ වූ වයඹ රාජකීය විදුහල් පිල ලැබූ ප්‍රථම ජයග්‍රහණය මෙය වීම විශේෂත්වයකි.වයඹ රාජකීය විදුහල්පති සිසිර අතපත්තු මහතාගේ මඟ පෙන්වීම අනුව බාස්කට්බෝල් ක්‍රීඩාව භාර ආචාර්ය එච්.එම්.ගුණතිලක හා පුහුණුකරු බැසිල් ප්‍රනාන්දු මහතාගේ කැපවීම යටතේ එම විදුහල් කණ්ඩායම මේ ජයග්‍රහණය ලැබීය. කටුගස්තොට සාන්ත අන්තෝනි විදුහල් පිටියේ දී පසුගියදා මේ තරගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310226</link>
    <topic>පාකිස්තාන ක්‍රිකට් සභාපති තෝරගන්න උසාවියෙන් සති දෙකක් කල් දෙයි</topic>
    <author>ඉස්ලාමාබාද් (ඒ.එ‍ෆ්.පී.)</author>
    <content>සති දෙකක් ඇතුළත පාකිස්තාන ක්‍රිකට් සභාපතිධුරය සඳහා නිලවරණය පැවැත්වීමට ඉස්ලාමාබාද් ඉහළ උසාවිය ඊයේ නියෝග කළේය. එරට ක්‍රිකට් අතුරු කමිටුව සභාපතිධුරය සඳහා නිලවරණය පැවැත්වීම කල් දැමීමට එරෙහිව මෙම නියෝගය පනවා තිබේ. මේ වනවිට පාකිස්තාන ක්‍රිකට් අතුරු කමිටුවක් මගින් පාලනය කෙරෙන අතර අගමැති නවාස් ශෙරිෆ් විසින් එහි සභාපතිධුරයට එරට ජ්‍යෙෂ්ඨ මාධ්‍යවේදීයකු වන නජාම් සෙති පත්කරනු ලැබුවේ පසුගිය මැයි මාසයේදීය.එහෙත් ඊට මසකට පමණ පසු නියෝගයක් පැනවූ ඉහළ උසාවිය ඔක්තෝබර් මස 18දිනට පෙර ක්‍රිකට් සභාපතිධුරය සඳහා නිලවරණය පැවැත්වීමට අණ කළේය.අනතුරුව නැවත ක්‍රිකට් පාලක මණ්ඩලයේ අනුශාසක තනතුරට පත්වූ නවාස් ශෙරී‍ෆ් සෙතිට තව දුරටත් අතුරු කමිටුව පවත්වාගෙන යාමට ඉඩ දුන්නේය. මෙවර ඉහළ උසාවිය සති දෙකක කාලයක් තුළ නිලවරණය පැවැත්වීමට නියෝග කළේ ඉන් අනතුරුවය. ඒ අනුව ලබන මස 2දිනට පෙර නිලවරණය පැවැත්වීමට එරට ක්‍රිකට් පාලක මණ්ඩලයට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=s1310227</link>
    <topic>සමස්ත ලංකා පාසල් අර්ධ මැරතන් බාලිකා තරගයේ ජය නිමේෂාට</topic>
    <author>වැල්ලවාය සමූහවිජේරත්න හෙන්නායක</author>
    <content>සමස්ත ලංකා පාසල් අර්ධ මැරතන් ධාවන තරගවලියේ අවු.19න් පහළ බාලිකා තරගාලියේ ප්‍රථම ස්ථානය දිනාගැනීමට වැල්ලවාය බුදුරුවගල මහ විද්‍යාලයේ ඩබ්ලිව්.එම්.නිමේෂා නිදර්ශනී සමත්වුවාය.එම තරගාවලියේදී බුදුරුවගල විදුහල නියෝජනය කළ එම්.එම්.කල්පනී ශෂිකලා තෙවැනි ස්ථානයට පත්වු අතර බාලක තරගයට එක්වු එස්.එම්.විරාජිත් සංජය හත්වන ස්ථානයට පත්විය.විදුහල්පති එම්.එම්.සිරිනන්ද ධර්මකීර්ති මහතාගේ මඟ පෙන්වීම යටතේ විෂය භාර ආචාර්යවරුන් වන ආර්.එම්.ධම්මික චමින්ද, එම්.වී.එන්.මධුවන්ති, එස්.එම්.ද අල්විස්, කේ.එල්.ජි.එස්.ප්‍රියදර්ශිකා මහත්ම මහත්මීන්ගේ පුහුණු වීම් යටතේ ජයග්‍රහණ හිමිකර ගැනීමට මේ ක්‍රීඩක ක්‍රීඩිකාවන් සමත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=f1310221</link>
    <topic>පොල් මිල වැඩිවීම තාවකාලිකයි</topic>
    <author/>
    <content>මේ දිනවල දක්නට ලැබෙන පොල් මිල ඉහළ යාම තාවකාලික තත්ත්වයක් බවත් එයට හේතුව පසුගිය වසරේ ඇති වූ අයහපත් කාලගුණික තත්ත්වය බවත් පවසන පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතා පොල් කර්මාන්තය නඟා සිටුවීමට හා පොල් මිල පාලනය කිරීමට දීර්ඝ කාලීන සැලැස්මක් සකස් කර ඇති බවත් මෙසේ පවසයි.2010 වර්ෂය වන විට පොල් මිල විශාල වශයෙන් ඉහළ යාමක් සිදු වුණා. සැලැස්මකට අනුව පොල් පොල් වගාව ව්‍යාප්ත කිරීමටත් අලුතින් පොල් වගා කිරීමට ජනතාව උනන්දු කිරීමත් මේ අමාත්‍යාංශය පිහිටුවීමේ අරමුණයි. අපි ඒ ඉලක්කය ජය ගනිමින් ඉන්නවා.2010 අමාත්‍යාංශය භාර ගන්න විට වාර්ෂික පොල් ඵලදාව දසලක්ෂ 2300යි. 2011දී ඒ ප්‍රමාණය දසලක්ෂ 2800 දක්වා වැඩි වුණා. 2012 දී දසලක්ෂ 2900ට ඉහළ ගියා. ඒ අනුව ක්‍රම ක්‍රමයෙන් වාර්ෂික පොල් අස්වැන්න ඉහළ ගියා. නමුත් අභාග්‍යයකට ගිය අවුරුද්දේ තද නියඟයක් ආවා. ඒ නිසා පරාගණය හරියට වුණේ නැහැ. ගොබලු වැටුණා. පොල් ගස් රෝගයක් හැදිලා මැරුණා. ඒ නිසා පොල් නිෂ්පාදනය අඩු වුණා.නමුත් මේ වන විට වර්ෂාවේ බලපෑම් ඇතිවූ කන්නය අවසන්ව තිබෙනවා. ඒ නිසා ලබන මාර්තු හොඳ පොල් ඵලදාවක් ලැබේවි. ඒ අනුව පොල් මිල පහළ යාවි. අමාත්‍යාංශ පිහිටෙව්වට එයින් කාලගුණික දේශගුණික තත්ත්වයන් පාලනය කරන්න බැහැ.පොල් ගෙඩියක් වෙළෙඳපොළට එන විට එයට විශාල පිරිසක් සම්බන්ධ වෙනවා. පොල් කඩන්නන්, ලෙලි ගසන්නන් ශීඝ්‍රයෙන් අඩුවෙලා. ඒ වගේම ඉන්ධන මිල ඉහළ යාමත් පොල් මිල ඉහළ යාමට බලපා තිබෙනවා. අතරමැදියන් වැඩි මිලක් එකතු කිරීමත් පොල් මිල ඉහළ යාමට බලපා තිබෙනවා.ගෙඩි මිලියන 2000ක් පමණ අවශ්‍ය වෙනවා.වෙනත් ආදේශක තෙල් වර්ග කිසිවක් භාවිතා නොකර පොල් පමණක් භාවිතා කරනවානම් ආහාර අවශ්‍යතාවට පමණක් වසරකට ගෙඩි මිලියන 3400ක් අවශ්‍යයි. නමුත් අපි සූරියකාන්ත තෙල්, සත්ත්ව තෙල් වර්ගත් පොල් තෙල්වලට විකල්පයක් හැටියට භාවිතා කරනවා.අමාත්‍යාංශය පිහිටුවීමත් සමඟ ඇති කරගත් පස්අවුරුදු සැලැස්ම අනුව පොල් ඵලදාව ඉහළ නංවා ගැනීමට අදහස් කරන්නේ කෙසේද?2016 වනවිට ගෙඩි මිලියන 3650ක් නිෂ්පාදන ඉලක්කයකට යන්නත්, එය 2020දී ගෙඩි මිලියන 4200 දක්වා වර්ධනය කරගන්නත් බලාපොරොත්තු වෙනවා.පොල් අස්වැන්න කෙටි කාලීනව වැඩි කර ගැනීමට රජය මඟින් පොහොර සහනාධාරයක් ලබා දෙනවා. නමුත් පොල් ඵලදාව දීර්ඝ කාලීනව වැඩි කර ගැනීමට පොල් වගාව වැඩි කළ යුතුයි.අමාත්‍යාංශය හඳුන්වාදී පළමු වසර තුළ එතෙක් පැවති වගා කළ පොල් පැළ ප්‍රමාණය ලක්ෂ 24 සිට ලක්ෂ 40 දක්වා වැඩි කළා. ඊළඟ අවුරුද්දේ ඒ කියන්නේ 2012 වසරේ වගාකළ පැළ ප්‍රමාණය ලක්ෂ 90 දක්වා වැඩි කළා.පොල් පැළ මිලියන 32ක් වගා කරන්න බලාපොරොත්තු වෙනවා.අපි 2013 වසර දක්වා පමණක් පොල් පැළ මිලියන 21ක් වගා කර තිබෙනවා. ඒ අනුව 2016 වනවිට බලාපොරොත්තු වූ ඉලක්කය ඉක්මවා යන්න පුළුවන්.ඔව්. අපි පැළ මිලියන 32ක් වගා කළත් නියඟයට හසුවීම, වනසතුන්ගේ උවදුරුවලට ලක්වීම නිසා 2016 වන විට ඵලදාව ලබාගත හැකි ගස් සංඛ්‍යාව වගා කළ පැළ සංඛ්‍යාව අනුව ඉහළ නොයන්න පුළුවන්. නමුත් 2015 වන විට අපේක්ෂිත පැළ ඉලක්කයට ළඟාවිය හැකි නිසා අපිට අමතරව ‍බෝනස් අවුරුද්දක් ලැබී තිබෙනවා. ඒ වසරේ සිටුවන පැළ සංඛ්‍යා‍වත් සමඟ බලනවිට කිසියම් විදියකින් වගා කරන පැළ අතරින් සුළු සංඛ්‍යාවක් හානි වුණත් අපේක්ෂිත ඉලක්කයට එයින් බාධා වෙයි කියලා හිතන්න බැහැ.අපි පොල් පැළ බෙදාහැරලා නිකන් ඉන්නේ නැහැ. වගාකරුවන්ගේ සමිති පිහිටුවා ඔවුන්ට වගාකරන ආකාරය ගැන උපදෙස් ලබා දෙනවා. ඊළඟට වැඩි අස්වැන්නක් ලබාගන්නා ආකාරය ගැන දැනුමක් ලබාදෙනවා. අධීක්ෂණය කරනවා. පොල් වගාව ආශ්‍රිත අතුරු නිෂ්පාදන ගැන දැනුවත් කරනවා. මේ නිසා අපේක්ෂිත ඉලක්කයට යාම ගැන ගැටලුවක් නැහැ.අක්කර ලක්ෂ 10යි.අක්කර ලක්ෂයක පමණ පොල් පැළ තිබෙනවා.සාමාන්‍යයෙන් අක්කරයකට හිටවන්නේ පොල් පැළ 64ක් නිසා අපේක්ෂිත ඉලක්කයට යන්න අලුතින් අක්කර ලක්ෂ 5ක පැළ වගා කළ යුතුයි.ලක්ෂ 3කට ආසන්න සංඛ්‍යාවක් පොල් ගස් මේ නිසා විනාශව තිබෙනවා. දකුණු ඉන්දියාවෙත් මේ වගේ රෝගයක් කේරල ප්‍රාන්තයේ ඇතිවුණා. එය මේ වනවිට තමිල්නාඩුව දක්වා ව්‍යාප්තවෙලා තිබෙනවා. ඔවුන් එහිදී ගත් පියවර වූයේ රෝගය පැතිරයාම පාලනය කිරීම හා බෝවූ ගස් ඉවත් කිරීමයි. ඊළඟට පැළ අලුතින් වගා කිරීමේදී රෝගයට ඔරොත්තු දෙන පැළ වගා කිරීම ගැන සැළකිලිමත් වුණා.අපේ රටේ පොල් වගා කරන්නේ තමිල්නාඩුවෙන් හතරෙන් එකක පමණ ප්‍රමාණයක. රෝගය පැතිර ගියොත් පාලනය කර ගැනීමට අපහසු වෙන්න පුළුවන්. ඒ නිසා අපි කලාපයක් නම් කර එම කලාපයේ ගස් ඉවත් කරන්න කටයුතු කළා. තව ගස් 10000ක් පමණ ඉතිරිව තිබෙනවා. මේ වසරේ එම ගස් ටිකත් ඉවත් කරනවා.‘පොල් කුන්දිරා’ කියන ප්‍රභේදය රෝගයට ඔරොත්තු දෙන බව අපි හඳුනාගෙන තිබෙනවා. ඒ වර්ගයේ ගස් රෝගය පැතිර ගිය ප්‍රදේශවල වගා කිරීම සඳහා බෙදාදීම සිදු කරනවා. ඊට අමතරව ලුනුවිල පොල් පර්යේෂණ ආයතනය මඟින් රෝගයට ඔරොත්තු දෙන පැළ ප්‍රභේද හඳුන්වාදීම ගැන පර්යේෂණ කරමින් සිටිනවා.2012 වසරේදී ‘කප් සුවය’ හා ‘කප්සිත’ ප්‍රභේද දෙක හඳුන්වාදුන්නා.ඉදිරි වසර හතර ඇතුළත අවම වශයෙන් නව පොල් ප්‍රභේද 4ක් වත් හඳුන්වා දෙන්න බලාපොරොත්තු වෙනවා.නව පොල් ප්‍රභේද හඳුන්වාදීමේදී වැඩි අස්වැන්නක් ලබාදෙන, ලංකාවේ කාලගුණික, දේශගුණික තත්ත්වයන්ට ගැලපෙන පැළ වර්ග හඳුන්වා දෙන්නත් වැඩි අස්වැන්නක් ලබාගැනීමට හැකිවීම ගැනත් අවධානය යොමු කර තිබෙනවා.අපි උත්සාහ කළ යුත්තේ ‍පිටරටට ආනයනය කරන පොලේ සංඛ්‍යාව වැඩි කිරීමට වඩා ඒවායේ ගුණත්වය වැඩි කිරීම මඟින් අපනයන ආදායම ඉහළ නංවා ගැනීමටයි.ශ්‍රී ලංකා ප්‍රමිති ආයතනය සමඟ අපි ගිවිසුමක් අත්සන් කළා. ඒ අනුව අපනයනය කරන දෙසති පොල් සඳහා ගුණත්වය පරීක්ෂා කර එස්. එල්. එස්. සහතිකයක් ලබා දීම සිදුකරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=f1310222</link>
    <topic>“අධිවේගී සංචාරේ" කොළඹ-කටුනායක අඩවියේ ඇවිද යමු!</topic>
    <author/>
    <content>කොළඹ – කටුනායක අධිවේගී මාර්ගය ජනතා අයිතියට පත් කරලීමට මත්තෙන් මේ මස 22, 23 හා 24 තෙදින පුරා එහි සිරි අසිරිය රිසි සේ විඳ ගැනීමට පොදු මහජනතාවට ඉඩකඩ ලබා දීමට රජය තීරණය කොට තිබේ.“අධිවේගී සංචාරේ; කොළඹ – කටුනායක අඩවියේ ඇවිද යමු! තේමාව යටතේ මේ වැඩපිළිවෙළ සංවිධානය කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා ප්‍රකාශ කැර සිටියි.ගම හරහා දිවීම, තිරික්කල් රේස්, අලි රේස්, ඔරු සහ තෙත්තම් තරග, නොගැඹුරු කලපුවේ ප්ලාස්ටික් බෝල එල්ලේ තරගය, ත්‍රිවීල් තරග, මෝටර් සයිකල් තරඟ, රාත්‍රී සංගීත සංදර්ශන හා ගිනි කෙළි සංදර්ශණ, පාපැදි තරග, සරුංගල් තරඟ, පාද යාත්‍රා, මවුන්ටන් පාපැදි සංදර්ශණ, ආබාධිත පාපැදි තරග, වැඩිහිටි සංගීත තරග, ආබාධිත රණවිරුවන්ගේ රියැටිලි ෂෝ, චිත්‍ර තරග, තූර්යවාදක කණ්ඩායම් තරග, මේ යටතේ සංවිධානය කෙරේ.කොළඹ – කටුනායක අධිවේගී මාර්ගය දිවෙන කොළඹ පෑලියගොඩ හන්දියේ සිට කටුනායක ගුවන් තොටුපල හන්දිය දක්වා ප්‍රදේ්ශවල මේ සැණකෙළි හා සංදර්ශන පැවැත්වේ. මේ සඳහා පොදු මහජනතාව ලක්‍ෂ ගණනින් රොද බැඳ ගන්නා බව සක්සුදක් සේ පැහැදිලි වනුයේ, මෑතක දී කොළඹ දකුණ වරායේ නව ඉදිකිරීම් දැක බලා ගැනීමට අවස්ථාව සැලැසූ මොහොතේ ලක්‍ෂ තිහ – හතළිහක පිරිසක් පැමිණි නිසාම ය.බස්නාහිර පළාත් සභා මන්ත්‍රී හා අමාත්‍ය නිමල් ලන්සා මහතා ගේ පූර්ණ සංවිධානත්වයෙන් මේ වැඩපිළිවෙළට එක්වන ප්‍රධාන දේ ගම හරහා දිවීමේ, තිරික්කල්, අලි රේස් යන තරග පැවැත්වීමයි. පෑලියගොඩ හන්දියෙන් අධිවේගී මාර්ගය ආරම්භ කැරේ. මෙමස 22 දා පෑලියගොඩ හන්දියේ දී තරඟකරුවෝ 500 ක් දෙනා එක් වන ගම හරහා දිවීමේ තරගයකි. ජා-ඇල හන්දියේ දී තවත් තරඟකරුවෝ 1000 ක් එක්වන ගම හරහා දිවීමේ තරඟයකි. ඊට අමතරව කටුනායක සිට කිලෝ මීටර් 5ක් ජා-ඇල දෙසට දුවන ගම හරහා තරගයට තරඟකරුවෝ 1500 ක් දෙනා එක් වෙති. මෙම සියලු තරගකරුවන්ට ටී ෂර්ට් හා තොප්පි නොමිලේ ලබා දෙනු ඇත. ජයග්‍රාහකයිනට තෑගි පිරිනැමේ. තිරික්කල් හා අලි 25 ක් සහභාගි වන තරග මෙ මස 24 වැනිදා සවස පැවැත්වේ.ඔක්තෝබර් 22 වැනි උදේ 8.30 ට පෑලියගොඩ සිට කටුනායකටත්, කටුනායක සිට පෑලියගොඩටත් පැවැත්වෙන පාපැදි ධාවන තරගයකි. කැලණිය ප්‍රාදේශීය සභාව මෙය සංවිධානය කරනු ලබයි.පෑලියගොඩ හුවමාරුව අසල දී සරුංගල් තරගයක් ද පැවැත්වේ. වෙඩිකන්ද හුවමාරුව, අප්පුගෙවත්ත අසල දී මහර ප්‍රාදේශීය සභාවේ මෙහෙයවීමෙන් රෝඩ් ෂෝ එකක් හා සරුංගල් තරගයක් පැවැත්වේ.මෙ මස 23 වැනිදා දවස පුරා විවිධ තැන් හි “අධිවේගී මාර්ග සහ රටේ සංවර්ධනය” මැයෙන් පාසල් දූ දරුවෝ අතර පැවැත්වෙන චිත්‍ර තරගයකි. මෙය බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ මූලිකත්වයෙන් කැලණිය කලාප අධ්‍යාපන කාර්යාලය, ගම්පහ, මිනුවන්ගොඩ හා මීගමුව කලාප කාර්යාල එක්ව මෙය සංවිධානය කරනු ලබයි.මේ එක් කලාපයකින් චිත්‍ර 200 බැඟින් හෝ ඊට වැඩි ප්‍රමාණයකින් තරගයට එක් වේ. ඊට අමතරව බටහිර හා පෙරදිග තූර්යවාදක කණ්ඩායම් රැසක ගේ ප්‍රදර්ශණය සරඹ සංදර්ශණ පැවැත්වේ. ජාඇල, කටුනායක, තොරණ හන්දිය, පෑලියගොඩ දී මේ තරග පැවැත්වේ.කෙරවලපිටිය හන්දිය, ගුණසේකර මාවත පාලම යටදී 24 වැනිදා උදේ 6.00 ට සර්ව ආගමික වැඩසටහනක් පැවැත්වේ. වත්තල නගරාධිපතිවරයා, ප්‍රාදේශීය සභා සභාපතිවරයා ප්‍රධාන මන්ත්‍රී මණ්ඩලය මෙය සංවිධානය කරනු ලැබ ඇත. එදින රාත්‍රි සංගීත සංදර්ශනයකි. මේ සඳහා ජනකාන්ත ගායක ගායිකාවෝ එක් වෙති.පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය ගේ සංවිධානත්වයෙන් මෙ මස 24 වැනිදා මීගමුව කලපුවේදීත්, කටුනායක අධිවේගී මාර්ගයට පිවිසෙන ස්ථානයේදීත් සුවිශේෂී තරඟ රැසක් පැවැත්වේ. මීගමුව කලපුවේ දී ඔරු හා තෙප්පම් තරග, නොගැඹුරු කලපුවේ ප්ලාස්ටික් බෝල එල්ලේ තරග පැවැත්වේ. කටුනායක පිවිසුමේ දී ත්‍රීවිල් තරග, මෝටර් සයිකල් තරග, රාත්‍රි සංගීත තරග හා ගිණිකෙළි සංදර්ශනයක් පැවැත්වේ.සමාජ සේවා හා සමාජ සුබසාධන ඇමැති ෆීලික්ස් පෙරේරා මහතා ගේ සංවිධානත්වයෙන් ජාඇල හුවමාරුව අසල දී මෝටර් සයිකල් සංදර්ශන, මවුන්ටන් බයික් සංදර්ශන, ආබාධිත බයිසිකල් තරග, වැඩිහිටි සංගීත තරග පැවැත්වේ. ඊට අමතරව ආබාධිත රණවිරුවන්ගේ රියැටිලි ෂෝ එකක් ද ජාඇල හුවමාරුවේ දී පැවැත්වේ.කොළඹ – කටුනායක අධිවේගී මාර්ගය ආශ්චර්යමත් මෙන්ම සිරිලක අප ජාත්‍යන්තරය දිනා ගැනුමට යොමු කරවන ජාතික මඟකි. ලොව දිනීමට නම් අප රටේ ද දියුණු යටිතල පහසුකම් ජාලයක් ගොඩනැඟිය යුතුමය. ජනාධිපති මහින්ද රාජපක්‍ෂ මහතාගේ නායකත්වයෙන් අද දින සිදුවනුයේ, එම ජාතික අවශ්‍යතාවය කඩිනමින් ඉටු කිරීම ය. ආර්ථික සංවර්ධන ඇමැති බැසිල් රාජපක්‍ෂ මහතා මේ අධිවේගී මාර්ගය විවෘත කිරීමට පෙර ඊට පය තැබීමට මහජනතාවට අවස්ථාව සලසා දීමට කටයුතු කළ යුතු යැයි යෝජනා කළේ ජනාධිපතිතුමාගේ ද උපදෙස් ලබා ගැනීමෙන් පසුව ය. ඒ අනුව මේ 22, 23, හා 24 දිනවල ජනතාව සතුටින්, උද්යෝගයෙන් මේ සුන්දර චමත්කාර ජනක අත්දැකීම විඳගනු ඇත.එය ශ්‍රී ලංකා රූපවාහිනි සංස්ථාව, ස්වාධීන රූපවාහිනි සේවය, ශ්‍රී ලංකා ගුවන් විදුලි සංස්ථාව, ලංකාවේ එක්සත් ප්‍රවෘත්ති පත්‍ර සමාගම ප්‍රධාන මාධ්‍ය ආයතන සියල්ල විසින් පුළුල්ව ප්‍රචාරණය කිරීමට ද නොපැකිළව ඉදිරිපත් වී සිටිනුයේ කවදාත් ජාතික වගකීම් ඉටු කිරීමට කැප වන බව ජාතියට කියන්නට ය.මේ සඳහා ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, පෙර කී මාධ්‍ය ආයතනවල මුල්පුටු හොබ වන ප්‍රධානිහු, කාර්ය මණ්ඩලවලින් ලැබෙනුයේ මිල කළ නොහැකි සහයෝගයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=f1310223</link>
    <topic>සඳැස්-නිසඳැස් කවිය නසන්නෝ</topic>
    <author/>
    <content>දුක සැප දෙකේදී ජනතාව නැළැවූ සාහිත්‍ය වින්දනයෙන් ජනතාව පෝෂණය කළා වූ සිංහල කවිය අභාවයට ඇදී යන ආකාරය අතිශයින්ම කණගාටුදායක ය. සිංහල පද්‍ය රචනය සඳැස් නිසඳැස් වශයෙන් වර්තමානයේ කොටස් දෙකකට බෙදී ඇත. පේරාදෙනියේ කවි පරපුර නිසඳැස් කවියට බරවූ අතර කොළඹ යුගයේ කවි පරපුර සඳැස් කවියට නැඹුරු වූහ. සඳැස නිසඳැස කාව්‍ය සම්ප්‍රදායයන් දෙකම කිසියම් ප්‍රගතියක් කරා ගෙන ආ ප්‍රවීණයෝ මේ කවි පරපුර දෙකේම සිටියහ. දැනුදු කීපදෙනෙක්ම සිටිති.ජනතාවගෙන් මෙන්ම රජයෙන් ද කිසිම සැලකිල්ලක් නැති විෂයයක් බවට සාහිත්‍යය, විශේෂයෙන් කවිය අද පත්ව ඇත. විවිධ මාදිලියේ ගීතයන් අද ඔටුනු පළඳා ඇත. පද්‍ය රචනය කවිය අභාවයට විනාශයට පත් කිරීමට කටයුතු සලසා ඇත්තේ ඇතැම් ජාතික පුවත්පත් ය. ඒ පුවත්පත්වල වරදක් නොව, එම පුවත්පත්වල පළකිරීමට සඳැස් නිසඳැස් වශයෙන් කවි තෝරාගන්නා සංස්කාරකයින් තුළ පවතින නොසැලකිල්ල හා නොදැනුවත්කමය. කවිය පිළිබඳව හෝ කාව්‍ය රසාස්වාදය පිළිබඳව හෝ අල්ප මාත්‍ර දැනුමක් මොවුන් තුළ නැති බව ඔවුන් තෝරා පළකිරීමට ගන්නා පද්‍ය රචනාවන් දෙස බලන විට පැහැදිලිව පෙනේ.නිසඳැස් කවිය ප්‍රගතියට ගෙන ආ ප්‍රවීණයන් දැනුදු සිටිති. ඔවුන්ටද නිගා කරමින් නිසඳැස් කවිය කා දමන කඳ පණුවෝ හැම තැනක සිටිති. අර්ථයක් හරයක් නැති වචන දෙක තුනක් නිසඳැස් කවිය යැයි කියා ගන්නා මේ රූකඩ නිසඳැස් තෝරාගෙන ඒවා වටිනා පුවත්පතේ ඇති හිදැස් පුරවා දැමීමට සක්ක වශයෙන් යොදාගන්නා සංස්කාරකයින් ඇතැම් පුවත්පත්වල සිටිනු දැකිය හැක. නම ප්‍රසිද්ධ කර ගැනීම සඳහා වචන දෙක තුනේ මේ සක්ක නිසඳැස් ලියන පුද්ගලයාත් ඒවා පුවත් පතේ පළ කිරීමට තෝරාගන්නා සංස්කාරකයාත් දෙදෙනාම කරන්නේ නිසඳැස් කවිය විනාශ කර දැමීමකි.සඳැස් කවියටද සිදුවී ඇත්තේ මේ තත්ත්වයමය. ජන හදවතට වඩාත් සමීප වූ සඳැස් කව කොළඹ යුගයේ ඉතා උසස් තත්ත්වයක පැවතුණි. එම යුගයේ පුවත්පත්වල පලවූ පද්‍ය රචනා ජන හදවත් තුළ තවමත් නොනැසී පවතී. අද ඒ කවීන් නැත. පුවත්පත්වල පළ කිරීමට තෝරා ගන්නා සඳැස් පද්‍ය රචනාවන් වඳ බැහැපු නිර්මාණයන්ය. අතරින් පතර කියවා රස විඳිය හැකි පද්‍ය රචනාවන් එකක් දෙකක් දැකිය හැක.පද්‍ය සාහිත්‍යයෙන් ජනතාව පෝෂණය කළ ජනතාව අවදි කළ ජනතාවගේ සිත් සතන් නැළවු තොටගමුවේ ශ්‍රී රාහුල හිමි, වීදාගම මෛත්‍රිය හිමි, වෑත්තෑවේ හිමි, සවැනි පැරකුම්බා, පී. බී. අල්විස් පෙරේරා, එච්. එම්. කුඩලිගම, සාගර පලන්සූරිය, විමලරත්න කුමාරගම, මීමණ ප්‍රේමතිලක වැනි ප්‍රතිභා පූර්ණ කවි පරපුරක් සිටි දේශයක, සිංහල කවි කෙත සිසිල් දිය පොදකුදු නොලබා වියළී යන ආකාරය අතිශයින්ම ශෝක ජනකය.ජන හදවතට සමීප වූ සඳැස් කව අභාවයට පත් නොකර ඒ රැකදීමට විශාල මෙහෙවරක් ජාතික පුවත්පතකට කළ හැක. ජාතික පුවත්පත්වල කාර්ය මණ්ඩලවලින් කාරුණිකව අප ඉල්ලා සිටින්නේ, කවිය පිළිබඳවත් කාව්‍ය රසාස්වාදය පිළිබඳවත් ගැඹුරු දැනුමක් හා අවබෝධයක් ඇති අයකුම පද්‍ය විශේෂාංගයන් සංස්කරණයෙහිලා පත්කර ගන්නා ලෙසය. අපේ පද්‍ය සාහිත්‍යය මිය ඇදෙන්න නොදී ජාතික දායාදයක් සේ ඒ සලකා රැකගැනීම අප සියලු දෙනාගේම යුතුකමය. වගකීමය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>22</day>
    </date>
    <link>http://www.dinamina.lk/2013/10/22/_art.asp?fn=f1310224</link>
    <topic>බප/ ජය/ තලංගම ලංකා සභා කනිෂ්ඨ විද්‍යාලය</topic>
    <author/>
    <content>බත්තරමුල්ල මං සන්ධිය පසුකර ප්‍රධාන මාර්ගය දිගේ ඉදිරියට යන ඔබට වම්පසින් පිහිටි දේවස්ථානයක් ඇස ගැටෙනු ඇත. ඒ අසලම පිහිටි පාසල ලංකා සභා කනිෂ්ඨ විද්‍යාලයි. එහෙත් පළමුව ඔබේ නෙත ගැටෙන්නේ විසල් ගේට්ටු පියන්පත් දෙකකි. ඉන් ඇතුළුවී ඉදිරියට පියවර තබන විට ඔබේ දරුවාගේ මුල් ළමාවිය ආශ්වාදයෙන් යුතුව ගොඩනංවාලන්නට සමත් වූ අංග සම්පූර්ණ ප්‍රාථමික පාසලක අංගෝපාංග දැක ගත හැකිය.1870 ඔක්තෝබර් 14 වැනිදා ශුද්ධ වූ මතෙව් තුමාගේ පිරිමි සහ කාන්තා පාසල් දෙකක් ලෙස බප / ජය / තලංගම ලංකා සභා කනිෂ්ඨ විද්‍යාලය ඇරැඹුණේ ළමුන් 40 දෙනකුගෙනි. ඩී. එ.ඩී. සිල්වා මහතා පිරිමි පාසලේ විදුහල්පති වූ අතර ඩබ්ලිව්. එන්.ඩී. ශාරා මහත්මිය කාන්තා පාසලේ විදුහල්පතිනිය විය. එදා මේ පාසල ආරම්භ කෙරුණේ පොල් අතු සෙවිළිකළ මඩු දෙකකිනි. ඉගැන්වීම් කළ ගුරුවරුනට වේතන ගෙවන ලද්දේ මිෂනාරි සභාවෙනි. එහෙත් 1962 වසරේ දී මෙම විදුහලේ ඉගැන්වීම් කළ සියලු දෙනාටම රජයේ ගුරු පත්වීම් ලැබුණි.එතැන් සිට බාධක මැදින් පැමිණි ගමන්ම‍‍ෙදී පාසල සංවර්ධනයට පෙර ගමන්කරුවන් වූයේ වත්මන් විදුහල්පතිනි ජී.ජී. එස්. ආනන්දශීලි නියෝජ්‍ය විදුහල්පති ආර්.එම්. චූල්ලපද්ම, අධ්‍යාපන සංවර්ධන නියෝජ්‍ය විදුහල්පතිනි ජී.එම්. චාන්දනී. ප්‍රාථමික අංශ ප්‍රධානී එච්.එම්. අනෝමා වීරසිංහ ඇතුළු ගුරු මණ්ඩලයයි. 28 දෙනකුගෙන් සමන්විත ගුරු මණ්ඩලයට අමතරව අනධ්‍යයන කාර්යමණ්ඩලයට 6 දෙනෙක් ඇතුළත්ය.පළමු ශ්‍රේණියේ සිට 5 ශ්‍රේණිය දක්වා පන්ති පැවැත්වෙන අතර දැනට ළමෝ 771 දෙනෙක් මෙහි අධ්‍යාපනය ලබති.තෙමහල් ගොඩනැලි 2ක් දෙමහල් ගොඩනැල්ලක් සහ තනි මහල් ගොඩනැලි 2කින් සමන්විත පාසලට ආලෝකයක් ගෙන දෙන්නේ එළිමහන් රංග පීඨය සහ එළිමහන් පන්ති කාමරයි.වෙනත් පාසල්වල දැකිය නොහැකි මෙම අංග අතරට ගොවි ගෙදර, වී බිස්ස සහ ගස උඩ තැනූ පැල්පත අපූර්වත්වයක් ගෙන දෙයි. දූ දරුවනට ආශ්වාදයකින් යුතුව අධ්‍යාපන කටයුතු කරගෙන යාමට මේ මනරම් පරිසරය අගනා තෝතැන්නකි.මේවායේ කළඑළිය වැඩිවෙන්නේ ගොවි ගම්මානය, ගොවිපොළ සහ ඔසු උයන එක්වීමෙනි. විසල්තුරු වියන් පිරි පරිසරයක මදනළට මුසුව සොබාදහම නංවන මිහිරියාවේ හඬ විඳගන්නට මේ දරුවනට කිසිවකු ගෙන්වත් බාධාවක් නැත. ගහ කොළ ඔසු පැළ කුඩා කල සිටම දැන හඳුනාගන්නට හුරු කරන පරිසරයක දී පරිසරයට අසීමිත ඇල්මක් දක්වන දූ දරු පිරිසක් හෙට දිනයේ බිහි වේ නම් එය ජාතියේම පිනකි. එවැනි උදාර කර්තව්‍යයක නියමුවරිය ලෙස විදුහල්පති තුමියගේ සංකල්පයනට අනුව ගොඩ නැංවූ මේ පාසල් පද්ධතිය තුළ දී දරුවනටම ගනු දෙනු කළ හැකි දරුවන්ම පවත්වාගෙන යන වෙළෙඳසලක් පිහිටා තිබීම කවර නම් අරුමයක් ද?පන්ති කාමරය තුළ දී උගනින ගණිත සංකල්ප වර්ධනය කරන්නට මිල මුදල් හඳුනාගන්නට ගනුදෙනු කිරීමේ හැකියාව ප්‍රගුණ කරවන මේ වෙළෙඳසැල සැබෑම වෙළෙඳසැලකි.ඊට අමතරව ගණිතය පිළිබඳ ඉගෙන ගන්නට ඇති ගණිතාගාරයත්, පරිසරය පිළිබඳ ප්‍රායෝගික අත්දැකීම් විඳගන්වන්නට සලස්වන පරිසර කුටියක් අපූර්වතම ස්ථාන දෙකකි. ජලජ පරිසර පද්ධතිය හා ජලජ සතුන් පිළිබඳ හදාරන්නට මඟ කියන දියඇලි සහ පොකුණු ද පාසල තුළම ඇත.මේවා ළමා සිත් සොම්නසින් පුරවාලයි. ඒ අතර සිසු දරුවන්ගේ විවේකය වෙනුවෙන් ක්‍රමානුකූලව සැකසූ සෙල්ලම් මිදුලකි.ක්‍රීඩාවට ද උපන් හපන්කම් දක්වන දරුවන් ලංකා සභා මාතාවගෙන් දැයට දායාද වෙයි. වයස අවුරුදු 9න් පහළ සමස්ත ලංකා චෙස් ශූරතාවය දිනා ගන්නට ද මෙහි දරුවන් සමත් ව තිබේ. වෙනත් ක්‍රීඩා සඳහා ද යොමුවීමට මඟ සලසන පාසල සතුව පෝතක බාල දක්ෂ කණ්ඩායමක් ද වෙයි.බටහිර තූර්යවාදක කණ්ඩායමක් සහ පෙරදිග තූර්යවාදක කණ්ඩායමක්ද ඇති ලංකා සභාව සතුව භක්තිගීත කණ්ඩායමක් ද වෙයි.දරුවන් ආගම දහමට යොමු කිරීම වෙනුවෙන් සෑම පෝයක් සඳහාම පෙර පෝය වැඩසටහන් පවත්වයි. ඒ පෝයට පෙර දින ස්වාමීන් වහන්සේ නමක් පාසලට වැඩමකරවා එම පෝයවල වැදගත්කම දරුවන්ට පැහැදිලිකරදීමෙනි. වෙසක් සහ පොසොන් කාලවලදී ද විවිධ වැඩසටහන් පවත්වන්නේ දරුවන්ගේ සහභාගීත්වයෙනි.ඊට අමතරව සිංහල සහ හින්දු අලුත් අවුරුදු කාලයේදී පාසල ඇතුළත අවුරුදු උත්සව පවත්වා සිංහල අවුරුදු සිරිත් විරිත් පිළිබඳ දරුවනට අගනා අවබෝධයක් ලබා දෙයි.මෙය ප්‍රාථමික පාසලක් නිසා ශිෂ්‍යත්ව විභාගය ද වැදගත් තැනක් ගනී. ඒ පිළිබඳ ක්‍රමානුකූල වැඩසටහන් පවත්වන අතර විදුහලේ අරමුණ සියලුම දරුවන් ලකුණු 100ට වඩා වැඩියෙන් ලබාගැනීමට යොමුකිරීමය. එසේ නොමැතිව හොඳම දරුවන් පමණක් තෝරා බේරා ඉහළ ඉලක්ක වෙත යන්නට දරුවන් බලෙන් යොමු කිරීමක් කරන්නේ නැත.ජයවර්ධනපුර කලාපයට අයත් ලංකා සභා විදුහල කොට්ඨාසයේ හොඳම ශිෂ්‍යත්ව ප්‍රතිඵල ලබාගන්නා පාසල ද වේ. මේ වසරේ දී ළමුන් 133 දෙනෙක් ශිෂ්‍යත්වයට පෙනී සිට වැඩිම ලකුණු ලෙස 178ක් ලබා ගත් අතර ශිෂ්‍යත්වයෙන් ඉහළම ප්‍රතිඵල පෙන්වීය. දරුවන් 16ක් ශිෂ්‍යත්ව විභාගයෙන් ඉහළම ප්‍රතිඵල පෙන්වීය. ලකුණු 100ට වඩා ගත් ළමුන් ගණන 115ක් වූ අතර ළමුන් 132ක් ලකුණු 70ට වඩා ලබාගෙන තිබුණි.ලකුණු 70න් ඉහළ ශිෂ්‍යත්ව විභාගය සමතුන් ලෙස අධ්‍යාපන අමාත්‍යාංශය සලකයි. දිනකට 771 - 765ක් ලෙස දරුවන්ගේ පැමිණීමේ ප්‍රවණතාවය ද ඉහළ මට්ටමක පවතින අතර ළමුන් ගිලිහී නොයන පාසල් අතර පෙරමුණේ ඇති පාසලකි.වාර්ෂික ලේ දන්දීමේ වැඩසටහන්, ළමා නිවාස සහ වැඩිහිටි නිවාස සඳහා දානමය පින්කම්, පිරිත් පින්කම්, ප්‍රජා සත්කාරක වැඩසටහන්, කසළ කළමනාකරණ වැඩසටහන් ආදිය ක්‍රියාත්මක කිරීමෙන් දරුවාට සමාජානුයෝජනය වන අයුරු ද ප්‍රායෝගිකව පහදා දෙයි. පාසල සහ ප්‍රජා සම්බන්ධතා ඉතා ඉහළින් පවත්වා‍ෙගන යයි.කසළ කළමනාකරණය කිරීම නිසා මධ්‍යම පරිසර අධිකාරිය මගින් පිවිතුරු පාසල සඳහා පිරිනමන සම්මානය ද ලංකා සභා කනිෂ්ඨ විද්‍යාලයට හිමි වී ඇත. දරුවන් සඳහා ඇති සනීපාරක්ෂක කටයුතු ද ඉතා ඉහළය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310234</link>
    <topic>පොදු රද සමුළුව අපේ අභිමානය ප්‍රෞඪ ඉතිහාසය ලොවට කියා පෑමක්</topic>
    <author>මහින්ද අලුත්ගෙදර</author>
    <content>අපේ අභිමානය සහ ප්‍රෞඩ ඉතිහාසය ලොවටම කියා පාන්න පොදු රාජ්‍ය මණ්ඩලීය සමුළුව හොඳම අවස්ථාව බව ප්‍රවීණ රංගන ශිල්පී සහ බස්නාහිර පළාත් සභා මන්ත්‍රී රොජර් සෙනෙවිරත්න මහතා පවසයි.ලොව සියලු තැන් අපේ මවුබිමේ සිට දැක ගැනීමේ අවස්ථාව ඇතැයි පෙන්වාදෙන ඒ මහතා මෙවර පොදුරාජ්‍ය මණ්ඩලීය සමුළුව සඳහා ශ්‍රී ලංකාව තෝරා ගැනීම අපිට ඉතා වැදගත් අවස්ථාවක් බවද මේ ලද මහඟු අවස්ථාවෙන් උපරිම ප්‍රයෝජන ලබාගත යුතු බවද කියාසිටී.රටපුරා ක්‍රියාත්මක සංවර්ධනය මෙන්ම අපේ රටේ සෞන්දර්යය, ඉතිහාසය හා සබැඳියාව පිළිබඳව හොඳ අවබෝධයක් ලබාගැනීමට මේ තුළින් විදෙස් රාජ්‍ය නායකයන් ඇතුළු රාජ්‍යතාන්ත්‍රිකයන්ට අවස්ථාව සැලසෙන බව පෙන්වාදෙන රොජර් සෙනෙවිරත්න මහතා ඊට අමතරව ඔවුනට අපේ රටේ වත්මන් තත්ත්වය සියැසින් දැකගන්නට හැකි බවද සදහන් කරයි.අපේ රටේ කඩිනම් සංවර්ධනය සියලු පාර්ශවයන්ට දැකගත හැකි බව පෙන්වාදෙන ඒ මහතා කලාත්මක අතින් ඉහළ තලයක සිට එය සිදුවීම කැපී පෙනෙන බවද ප්‍රකාශ කරයි. මේ අතර ඒ මහතා සඳහන් කරන්නේ කාලයෙන් කාලයට අපේ රටේ වීරවරුන් පහළ වූ අතර ජාතියේ පියා ලෙස ඩී.එස් සේනානායක සහ නිදහස් අධ්‍යාපනයේ පියා ලෙස සී.ඩබ්ලිව්.ඩබ්ලිව් කන්නංගර මහත්වන්රුට සලකන බවත් නිදහසේ පියා වශයෙන් වත්මන් ජනාධිපති මහින්ද රාජපක්ෂ මහතාට ගෞරවයෙන් සළකන බවත්ය.ඊට අමතරව වත්මන් රටේ සංවර්ධනය ක්‍රියාවලිය සහ එය මෙහෙයවීමේ ක්‍රියාපිළිවෙතට අනුව සංවර්ධනයේ පියා වශයෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාට අවිවාදයෙන් යුතුව සළකන බවද හෙතෙම පවසයි. ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ව්‍යාපාරික, තරුණ සහ මහජන සමුළු පැවැත්වීමටද නියමිත අතර මෙය ශ්‍රී ලංකාවට වාසි රැසක් අත්කර ගතහැකි අවස්ථාවක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n13102312</link>
    <topic>කැසිනෝ පහසුකම්වලින් සමන්විත සුපිරි හෝටල් සංකීර්ණ දෙකට අදාළ ගැසට් නිවේදන දෙක ඉවත් කරයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පාර්ලිමේන්තුවේ හෙට(24) සහ අනිද්දා (25) විවාදයට නියමිතව තිබූ කැසිනෝ පහසුකම්වලින් සමන්විත සුපිරි හෝටල් සංකීර්ණ දෙකට අදාළ ගැසට් නිවේදන දෙක පාර්ලිමේන්තු න්‍යාය පුස්තකයෙන් ඉවත් කිරීමට ඊයේ (22) පැවැති පක්ෂ නායක රැස්වීමේ දී තීරණය කර ඇත. එය ඉවත් කර ගන්නා බව සභානායක නිමල් සිරිපාල ද සිල්වා මහතා පක්ෂ නායකවරුන්ට එම රැස්වීමේ දී දැනුම් දී ඇත.පාර්ලිමේන්තු සංකීර්ණයේ කමිටු ශාලාවක ඊයේ පක්ෂ නායක රැස්වීම පැවැත්විණ.මෙම ගැසට් නිවේදන දෙක විවාද කිරීම හෙට සහ අනිද්දා සිදු නොකෙරෙන හෙයින් ඒ වෙනුවට ක්‍රිඩාවල යෙදීමේ දී උත්තේජක ද්‍රව්‍ය ගැනීමට එරෙහි සම්මුති පනත් කෙටුම්පත සහ බෞද්ධ විහාර දේවාලගම් (සංශෝධන) පනත් කෙටුම්පතට අදාළ විවාදයන් පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n13102313</link>
    <topic>දැවැන්ත සංවර්ධන ව්‍යාපෘති රැසක් ලබන වසරේ ආරම්භ කරනවා</topic>
    <author/>
    <content>දැනට වැඩ ආරම්භ කර ක්‍රියාත්මක මට්ටමේ පවතින ව්‍යාපෘතිවලට අමතරව ඉදිරි වර්ෂයේදී ද දැවැන්ත සංවර්ධන ව්‍යාපෘති රැසක වැඩ ආරම්භ කිරීමට නියමිත බව ජනාධිපති මහින්ද රාජපක්ෂ මහතා පැවසීය. 2014 අය-වැය සැකසීමට අදාළව විවිධ පාර්ශ්වයනගේ අදහස් හා යෝජනා ලබාගැනීමේ වැඩපිළිවෙළ යටතේ පාර්ලිමේන්තු මන්ත්‍රීවරුන්ගේ අදහස් හා යෝජනා ලබා ගැනීමට ඊයේ (22) පස්වරුවේ අරලියගහ මන්දිරයේ පැවති සාකච්ඡාවේදී ජනාධිපතිතුමා මේ බව පැවැසීය.මාර්ග , විදුලිය, සංචාරක, ග්‍රාමීය කර්මාන්ත , වාරි කර්මාන්ත, සෞඛ්‍ය හා අධ්‍යාපන ක්ෂේත්‍රයන් තුළ ඉදිරියේ දී ක්‍රියාත්මක කිරීමට අදහස් කරන වැඩපිළිවෙළ පිළිබඳ මෙහිදී දීර්ඝ වශයෙන් සාකච්ඡා විය.රජය නියෝජනය කරන සහ රජයට සහාය දක්වන සියලු මන්ත්‍රීවරුන් මෙම සාකච්ඡාවට එක්ව සිටියහ.තම ප්‍රදේශ ආශ්‍රිතව ක්‍රියාත්මක කිරීමට අදහස් කරන සංවර්ධන ව්‍යාපෘති පිළිබඳ යෝජනා රැසක් මෙහි දී මන්ත්‍රීවරුන් ඉදිරිපත් කළ අතර ජාතික වශයෙන් ඉදිරි අය-වැය තුළින් ක්‍රියාත්මක විය යුතු යෝජනා පිළිබඳ අදහස් ඉදිරිපත් කළහ. කොළඹ සහ තදාසන්න නගර ආශ්‍රිතව ක්‍රියාත්මක කෙරෙන නාගරික සංවර්ධන ව්‍යාපෘති ඉදිරියට ක්‍රියාත්මක කිරීම පිළිබඳ මෙහි දී යෝජනා ඉදිරිපත් විය.කෘෂිකර්ම ක්ෂේත්‍රය කෙරෙහි ද විශේෂ අවධානය යොමු වූ අතර ගොවීන්ට වගා කටයුතු සඳහා නව බීජ ලබාදීමේ වැඩපිළිවෙළක් පිළිබඳ ද, ගොවි විශ්‍රාම වැටුප් ක්‍රමයක් ක්‍රියාත්මක කිරීම පිළිබඳ යෝජනා ඉදිරිපත් කළහ.2014 අය-වැය සැකසීමට අදාළව මේ දක්වා විවිධ පාර්ශ්ව හා කණ්ඩායම් සමඟ සාකච්ඡා වට 12ක් පමණ පවත්වා ඇති අතර සෙසු පාර්ශ්ව සමඟ ද ඉදිරියේ දී සාකච්ඡා පැවැත්වීමට නියමිතය.ජ්‍යෙෂ්ට ඇමැති සරත් අමුණුගම, ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n13102314</link>
    <topic>අධිවේගය නැරැඹීමට25,000කට වැඩි පිරිසක්</topic>
    <author>මහින්ද අලුත්ගෙදර</author>
    <content>කොළඹ-කටුනායක අධිවේගී මාර්ගය නොමිලේ නැරඹීමට විවෘත කළ ඊයේ (22) දිනයේ පළමු පැය 12ක කාලයේ දී 25,000 කට වැඩි පිරිසක් පැමිණ තිබේ.එම මාර්ගය නැරැඹීම මෙන්ම ඒ ආශ්‍රිතව පැවැත් වූ සංස්කෘතික අංගයන් සහ ජන ක්‍රීඩාවලට සහභාගිවීම සඳහා මෙතරම් විශාල පිරිසක් පැමිණ තිබෙන අතර එම පිරිස් මාර්ගයේ ගමන් කරමින් දෙපස සිරි නරඹනු දක්නට ලැබූ බව ආර්ථික සංවර්ධන අමාත්‍යාංශය පවසයි.ඊයේ පෙරවරුවේ පෑලියගොඩ සිට කටුනායක දක්වා ද, ජා-ඇළ සිට කටුනායක දක්වා ද අධිවේගයේ මැරතන් තරග, ඇවිදීමේ තරග සහ පාපැදි තරග ද පැවැති අතර පස්වරුවේ සරුංගල් තරග ද පැවැත්විණි. තරගකරුවන් 3,000කගේ සහභාගිත්වයෙන් උදෑසන 6ට ආරම්භ වූ දැවැන්ත මැරතන් තරගයට ජා-ඇළ ප්‍රදේශයේ සිට එක්රැස්වූ පාසල් සිසු දරු දැරියන් දහසකට ආසන්න පිරිසකගේ උණුසුම් පිළිගැනීමට ලක්වූ අතර මෙම තෙදින තුළ සියලු සංස්කෘතික අංගයන් සහ ජනක්‍රීඩා ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි පළාත් ඇමැති නිමල් ලන්සා මහතාගේ මෙහෙයවීමෙන් පැවැත්වේ.බස්නාහිර පළාත් ප්‍රධාන ඇමැති ප්‍රසන්න රණතුංග මහතා උදෑසන 9ට ජාතික කොඩිය ඔසවා පාපැදි තරගය ආරම්භ කළ අතර ඉදිකිරීම්, ඉංජිනේරු සේවා නිවාස සහ පොදුපහසුකම් නියෝජ්‍ය ඇමැති ලසන්ත අලගියවන්න මහතා විසින් එහි අවසානය සනිටුවන් කළේය.අධිවේගී මාර්ගයට පැමිණෙන ජනතාව වෙනුවෙන් විවිධ සංස්කෘතික අංග සහ වැඩසටහන් ගණනාවක් පැවැත්වෙන අතර අද (23) පස්වරු 3ට ජා-ඇළ දී ආරම්භ වන අධිවේගී මාර්ගයේ තිරික්කල් ධාවන තරගය ද හෙට පස්වරු 6ට මීගමුව කළපුවේ තෙප්පන් තරගය සහ මීගමු ත්‍රී රෝද රථ තරගය සුවිශේෂ ස්ථානයක් ගන්නා බව ආර්ථික සංවර්ධන අමාත්‍යාංශය පෙන්වා දෙයි.ශ්‍රී ලංකාවේ දෙවැනි අධිවේගී මාර්ගය වන කොළඹ - කටුනායක අධිවේගී මාර්ගය ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 27දා විවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310237</link>
    <topic>උසස්වීම් ලබාදී සියලු පුරප්පාඩු පුරවනවා</topic>
    <author>විජයානි එදිරිසිංහ</author>
    <content>පොලිස් සේවයේ නියුතුව සිටින මෙතෙක් උසස්වීම් නොලද එහෙත් සුදුසුකම් සපුරා සිටින සියලුම පොලිස් නිලධාරීන්ට ලබන දෙසැම්බර් අවසානයට පෙර උසස්වීම් ලබාදී පොලිස් තනතුරුවල සියලු පුරප්පාඩු පිරවීමට පොලිස්පති එන්.කේ. ඉලංගකෝන් මහතා විසින් කටයුතු යොදා තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ පොලිස් සේවයේ උසස්වීම් විධිමත්ව සහ කඩිනම් කිරීම සඳහා පියවර ගෙන ඇති බවයි.ඒ අනුව පොලිස් සේවයේ භට සංඛ්‍යාව සහ ඒ ඒ නිලයන් සඳහා වූ තනතුරු සංඛ්‍යාව යථාවත් කිරීමට තීරණය කර තිබේ.නියෝජ්‍ය පොලිස්පති තනතුර පහක් (05) සඳහා සම්මුඛ පරීක්ෂණ ලබන 28 වන දින පැවැත්වීමට රාජ්‍ය සේවා කොමිෂන් සභාවේ එකඟත්වය මත කටයුතු යොදා ඇත. පොලිස් අධිකාරී තනතුරේ සිට ජ්‍යෙෂ්ඨ පොලිස් අධිකාරී තනතුර දක්වාත් ළඟදීම අයදුම්පත් කැඳවේ. සහකාර පොලිස් අධිකාරී සිට පොලිස් අධිකාරී තනතුර දක්වා අයදුම්පත් කැඳවා තිබේ.ඊට අදාළ සම්මුඛ පරීක්ෂණද ලබන 28 වැනිදා පැවැත්වීමට නියමිතය. පොලිස් පරීක්ෂක තනතුරේ සිට ප්‍රධාන පොලිස් පරීක්ෂක තනතුර දක්වාත් ප්‍රධාන පොලිස් පරීක්ෂක තනතුරේ සිට සහකාර පොලිස් අධිකාරී තනතුර දක්වාත් උසස්වීම් සඳහා මේවන විටත් අයදුම්පත් කැඳවා තිබේ. ඉදිරියේදී ඒ සඳහා වූ සම්මුඛ පරීක්ෂණවලට කැඳවනු ඇත.තවද උප පොලිස් පරීක්ෂක සිට පොලිස් පරීක්ෂක තනතුර දක්වා උසස්වීම් පිරිනැමීමේ හැකියාවක් නොමැති බව පවසන පොලිස් මාධ්‍ය ප්‍රකාශකවරයා ඊට හේතුව අදාළ තනතුරේ පුරප්පාඩු නොමැතිවීමයි.පොලිස් සැරයන් තනතුරේ සිට උප පොලිස් පරීක්ෂක තනතුර දක්වා වූ උසස්වීම් ලබාදීම සඳහා පුරප්පාඩු ඇත. එහෙත් මෙම තනතුර සඳහා පවරා ඇති නඩු 03ක් විභාග වෙමින් පවතී. එම නඩු තීරණවලින් පසු උසස්වීම් පිරිනැමීමටද කටයුතු යොදා ති‍බේ. පොලිස් කොස්තාපල් තනතුරේ සිට පොලිස් සැරයන් තනතුර දක්වා උසස්වීම් පිරිනැමීමට හැකියාවක් නොමැති අතර ඊට හේතුවද එම තනතුරේ පුරප්පාඩු නොමැති බව පවසයි.මීට අමතරව කාන්තා පොලිස් සැරයන් තනතුරේ සිට කාන්තා උප පොලිස් පරීක්ෂක තනතුර දක්වාත්, කාන්තා පොලිස් ‍කොස්තාපල් තනතුරේ සිට සැරයන් තනතුර දක්වාත් ළඟදීම අයදුම්පත් කැඳවනු ලබයි. කාන්තා පොලිස් පරීක්ෂක තනතුර සඳහා පුරප්පාඩු නොමැත. රාජ්‍ය සේවා කොමිෂන් සභාවේ නිර්නායකයන් සැලකිල්ලට ගෙන එම උසස්වීම පවතින පුරප්පාඩු මත ලබාදීමද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310235</link>
    <topic>විශ්ව සමුළු සම්මාන උළෙලජනපති ප්‍රධානත්වයෙන් අද</topic>
    <author>මහින්ද අලුත්ගෙදර</author>
    <content>ලොව විශිෂ්ටතම තොරතුරු තාක්‍ෂණ සම්මාන උළෙල ලෙස සැලකෙන විශ්ව සමුළු සම්මාන උළෙල (World Summit Award) ‍ජනාධිපති මහින්ද රාජපක්‍ෂ මහතා‍ගේ ප්‍රධානත්වයෙන් අද (23) ආරම්භ වෙයි. සමුළුව නිල වශයෙන් ආරම්භ කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනාධිපති ලේකම් කාර්යාලයේදී සිදුකෙරෙන අතර සම්මාන ප්‍රදානය කිරීම එළඹෙන 26 දා ගල්කිස්ස මහ හෝටලයේදී පැවැත්වේ.ලොව අග්‍රගණ්‍ය තොරතුරු තාක්‍ෂණ යෙදවුම් සඳහා සම්මාන පිරිනැමෙන මෙම උළෙල නියෝජනය කිරීමට දෙසීයකට අධික විදේශීය තොරතුරු තාක්‍ෂණ විද්වතුන් හා නිර්මාණවේදින් පිරිසක් ශ්‍රී ලංකාවට පැමිණෙති.ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය විසින් මෙම සමුළුව සංවිධානය කරනු ලබන අතර ශ්‍රී ලංකා ටෙලිකොම්, ශ්‍රී ලංකා මයික්‍රොසොෆ්ට්, ශ්‍රී ලංකා ඉන්ටෙල් සහ ත්‍රිඑම් ආයතන මේ සඳහා සහාය ලබාදෙයි. විශ්ව සමුළු සම්මාන උළෙල සඳහා රටවල් 60 කට අධික සංඛ්‍යාවක තොරතුරු තාක්‍ෂණ නිර්මාණකරුවන් ඔවුන්ගේ නිර්මාණ ඉදිරිපත් කර තිබෙන අතර එම නිර්මාණ අදාළ රටවල ජාතික මට්ටමේ ඇගයීමට ලක් වූ නිර්මාණයන් වීම විශේෂත්වයකි.ඉ - රාජ්‍යය හා විවෘත දත්ත, ඉ - සෞඛ්‍යය හා පරිසරය, ඉ - අද්‍යාපනය හා විද්‍යාව, ඉ - විනෝදාංශ හා ක්‍රීඩා, ඉ - සංස්කෘතිය හා සංචාරක ව්‍යාපාර, ඉ - මාධ්‍යය හා ජන සන්නිවේදනය, ඉ - වාණිජ්‍යය හා ව්‍යාපාර, ඉ - අන්තරග්‍රහනය හා බල ගැන්වීම ආදී ක්ෂේත්‍රයන් යටතේ ඉදිරිපත් කරන නිර්මාණ මෙහිදී සම්මානයට පාත්‍ර වෙයි.ඉ - ස්වාභිමානී තරගාවලියේදී සම්මානයට පාත්‍ර වූ නිර්මාණ මෙහිදී ශ්‍රී ලංකාව නියෝජනය කරයි. විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය, ජනාධිපති ලේකම් ලලිත් වීරතුංග, ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනයේ සභාපති මහාචාර්ය පී.ඩබ්ලිව්.ඈපාසිංහ මහත්වරුද මේ අවස්ථාවට සහභාගීවීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310236</link>
    <topic>ජයන්තිපුරට කතානායකගෙන් පුළුල් තිරයක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>පාර්ලිමේන්තු සැසිවාර සජීවීව දැක බලා ගැනීමේ අවස්ථාවේ පළමු අදියර ලෙස ඉදිරිපත් කළ අති නවීන එළිමහන් ඩිජිටල් තිරය අද (23) පාර්ලිමේන්තු ක්‍රීඩාංගණයේ දී කතානායක චමල් රාජපක්ෂ මහතා අතින් විවෘත කෙරේ.පස්වරු 4.00 ඩිජිටල් තිරය විවෘත කෙරෙන අතර මහජනතාවට පාර්ලිමේන්තු සැසිවාරය එහිදී සජීවීව දැක බලා ගැනීමට අවස්ථාව උදා වේ. ඒ අනුව මෙහි දෙවැනි අදියර යටතේ මෙවර අයවැය විවාදය සජීවීව විකාශය කිරීමේ කටයුතු ද සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310239</link>
    <topic>2014 වැඩිම ඇස්තමේන්තුවආරක්ෂක හා නාගරික සංවර්ධනයට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>රජයේ 2014 වසරේ සමස්ත වියදම රුපියල් කෝටි එක්ලක්ෂ පනස් හතර දහස් දෙසීයයක් බවට සඳහන් කරමින් වූ ඇස්තමේන්තුව ඇතුළත් විසර්ජන පනත් කෙටුම්පත සභානායක නිමල් සිරිපාල ද සිල්වා මහතා පාර්ලිමේන්තුවට ඊයේ (22) ඉදිරිපත් කළේය.විසර්ජන පනතට අනුව මෙවර වැඩිම මුදලක් වෙන්කර ඇත්තේ රාජ්‍ය ආරක්ෂක හා නාගරික සංවර්ධන අමාත්‍යාංශයටය. එය රුපියල් කෝටි 25390ක් වේ. ආර්ථික සංවර්ධන අමාත්‍යාංශය සඳහා රුපියල් කෝටි 10601ක මුදලක් ද සෞඛ්‍ය අමාත්‍යාංශය සඳහා රුපියල් කෝටී 11768ක මුදලක් ද වෙන් කර ඇත.ජනාධිපතිවරයා වෙනුවෙන් රුපියල් කෝටි 856ක් ද අගමැතිවරයාට රුපියල් කෝටි 305ක් ද ජ්‍යෙෂ්ඨ ඇමැතිවරුන් වෙනුවෙන් රුපියල් කෝටි 502ක් වෙන් කර ඇත.අධ්‍යාපන අමාත්‍යාංශය සඳහා රුපියල් කෝටි 3884ක් ද උසස් අධ්‍යාපන අමාත්‍යාංශය වෙනුවෙන් රුපියල් කෝටි 2950ක මුදලක් ද වෙන් කර ඇත.අලුතින් පිහිටුවන පද අධ්‍යාපන සේවා අමාත්‍යාංශයටද රුපියල් කෝටි 768ක මුදල් ප්‍රතිපාදන මෙවර වෙන් කර ඇත. නීතිය හා සාමය පිළිබඳ අමාත්‍යාංශය සඳහා රුපියල් කෝටි 5234ක් ද ප්‍රවෘත්ති හා ජනමාධ්‍ය අමාත්‍යාංශය සඳහා රුපියල් කෝටි 268ක් ද මහජන සම්බන්ධතා අමාත්‍යංශය සඳහා රුපියල් කෝටි 24ක මුදලක් ද මෙවර වෙන් කර ඇත.මේ සමස්ත වියදම් පියවා ගැනීම සඳහා ශ්‍රී ලංකාවෙන් හෝ බැහැර මාර්ගයෙන් රුපියල් කෝටි එක්ලක්ෂ දසදහසක් නොඉක්මවන ණයක් ලබා ගැනීමටද පනතින් අවසර ලබා දී ඇත. සමස්ත වියදම හා අයවැය හිඟය පියවා ගන්නා ආකාරය පිළිබඳ ජනාධිපති මහින්ද රාජපක්ෂ මහතා අයවැය යෝජනා නොවැම්බර් 21 වැනිදා පාර්ලිමේන්තුවට ඉදිරිපත් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n13102310</link>
    <topic>පිළියන්දල කර්මාන්ත ශාලාවේ බලපත්‍රය අත්හිටුවයි</topic>
    <author/>
    <content>පිළියන්දල සෙන්ට් මිචෙල් උද්‍යානයේ පිහිටි එස්. ඇන්ඩ් ඩී ඇසෝසියේට් කර්මාන්ත ශාලාව වෙත නිකුත් කර තිබු පරිසර ආරක්ෂක බලපත්‍රය තාවකාලිකව අත්හිටුවා තිබේ. මේ සම්බන්ධයෙන් පරිසර අමාත්‍යාංශය මඟින් නිකුත් කළ නිවේදනයේ මෙසේද දැක්වේ.පිළියන්දල, බටකැත්තර ප්‍රදේශයේ සෙන්ට් මිචෙල් උද්‍යානයේ පිහිටි එස් ඇන්ඩ් ඩී ඇසෝසියේටඩ් කර්මාන්ත ශාලාවේ ඊයේ (22) වන දින අලුයම සිදුවු හදිසි වායු විමෝචනයක් හේතුවෙන් සැර ගන්ධයක් නිකුත් වී ඇත. මේ හේතුවෙන් ප්‍රදේශයේ ජනතාවට පීඩාවක් සිදුවු බව වාර්තා විය. ඒ පිළිබඳ වහා ක්‍රියාත්මක වූ මධ්‍යම පරිසර අධිකාරිය අදාළ කර්මාන්ත ශාල‍ාව පිහිටි ස්ථානයට නිලධාරින් කණ්ඩායමක් යවා ස්ථානී පරීක්ෂණයක් කිරීමට පියවර ගත් අතර පවතින තත්ත්වය සැලකිල්ලට ගනිමින් මෙම කර්මාන්ත ශාලාව වෙත නිකුත් කර තිබු පරිසර ආරක්ෂණ බලපත්‍රය තාවකාලිකව අත්හිටුවීමට පියවර ගෙන ඇත.මෙම කර්මාන්ත ශාලාව තුළ ක්ෂාලක හා පිරිසිදු කාරක ද්‍රව්‍ය නිෂ්පාදනය කරනු ලබන අතර එහිදී හදිසියේ වායු විමෝචනයක් සිදුවු ආකාරය සහ එහි පවතින තත්ත්වයන් පිළිබඳ තවදුරටත් මධ්‍යම පරිසර අධිකාරියේ නිලධාරින් විසින් ස්ථානීය පරීක්ෂණයක් සිදුකළ අතර ජාතික පාරිසරික පනතේ 23 (ඈ) වගන්තියට අනුව අදාළ කර්මාන්ත ශාලාව සඳහා මධ්‍යම පරිසර අධිකාරිය විසින් නිකුත් කර ඇති පරිසර ආරක්ෂණ බලපත්‍රය තාවකාලිකව අත්හිටුවීමට මේ වනවිට මධ්‍යම පරිසර අධිකාරිය පියවර ගෙන ඇත.මෙම සිදුවීම පිළිබඳ වහා අවධානය යොමු කළ පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතා විසින් මෙම සිදුවීම පිළිබඳ නිවැරදි අධ්‍යයනයක් සඳහා විද්වත් කමිටුවක් පත්කරන ලදී. මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතා සභාපතිත්වය දරන මෙම කමිටුවේ සෙසු සාමාජිකයන් වන්නේ මොරටුව විශ්වවිද්‍යාලයේ මහාචාර්ය අජිත් ද අල්විස් හා කාර්මික තාක්ෂණික ආයතනය හා සෞඛ්‍ය අමාත්‍යාංශයයි.සති 2 ක් ඇතුළත සවිස්තරාත්මක වාර්තාවක් ලබාගැනීමට කටයුතු කරන අතර එම වාර්තාව පදනම් කරගනිමින් අදාළ සිදුවීම සම්බන්ධයෙන් ඉදිරි ක්‍රියාමාර්ග ගන්නා බැව් සුසිල් ප්‍රේමජයන්ත මහතා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n13102311</link>
    <topic>කැනඩා අගමැති නොපැමිණියත් රජයට කිසිම කනගාටුවක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට පෞද්ගලික මතයට අනුව කැනේඩියානු අගමැතිවරයා නොපැමිණිය ද, ඒ සම්බන්ධයෙන් කනගාටු නොවන බව රජය අවධාරණය කරයි. කැනේඩියානු අගමැතිවරයා මේ ‍සඳහා නොපැමිණෙන බවට ප්‍රකාශකර තිබෙන අතර ඉන්දියානු සහ බ්‍රිතාන්‍ය අගමැතිවරුන්ට සමුළුව වර්ජනය කරන ලෙස විවිධ පාර්ශ්වයන් විසින් බලපෑම් එල්ල කරන ලද බව ද විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කරයි.නියෝජ්‍ය ඇමැතිවරයා මේ බව සඳහන් කළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (22) පැවැති විශේෂ මාධ්‍ය හමුවකට සහභාගි වෙමිනි.එහි දී වැඩිදුරටත් අදහස් දක්වමින් ඒ මහතා පෙන්වා දුන්නේ සියලුම රාජ්‍ය නායකයන් ශ්‍රී ලංකාවට පැමිණෙනු ඇතැයි විශ්වාස කරන බවත්, එමඟින් එක් එක් රටවල් අතර පවත්නා සුහඳතාව වර්ධනයකර ගැනීමට අවස්ථාව සැළසෙන බවත් ය.එක් එක් පුද්ගලයන් තම දේශපාලන අරමුණු සහ පැවැත්ම වෙනුවෙන් ගන්නා තීරණවලට ගරුකරන බව සඳහන් කළ විදේශ කටයුතු නියෝජ්‍ය ඇමැතිවරයා ඉදිරි වර්ෂ දෙකක කාලයේ දී ජනාධිපති මහින්ද රාජපක්ෂ මහතා අපේ රටට සේම පොදු රාජ්‍ය මණ්ඩලයටම නායකත්වය ලබාදෙන බව ද සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310232</link>
    <topic>එස්.ඇන්ඩ්.ඩී. කර්මාන්ත ශාලාවේ පරිසර ආරක්ෂණ බලපත්‍රයතාවකාලිකව අත්හිටුවයි</topic>
    <author>ශීලා උඩුවර සහ නිරූෂි විමලවීර</author>
    <content>ජනතාවට අසීරුතා ඇතිවන අයුරින් පිළියන්දල බටකැත්තර ප්‍රදේශයේ දී හදිසි වායු මෝචනයක් සිදු වූ එස්. ඇන්ඩ් ඩී. ඇසෝසියේට් කර්මාන්ත ශාලාවේ පරිසර ආරක්ෂණ බලපත්‍රය වහාම ක්‍රියාත්මක වන පරිදි තාවකාලිකව අත්හිටුවීමට මධ්‍යම පරිසර අධිකාරිය ඊයේ (22) දින පියවර ගත්තේය.ජාතික පාරිසරික පනතේ 23 (අද) වගන්තියට අනුව මධ්‍යම පරිසර අධිකාරිය මඟින් මෙම තීරණය ගෙන ඇත.සිද්ධිය සැලවූ වහාම අධිකාරියේ නිලධාරීන් කණ්ඩායමක් සිද්ධිය සිදුවූ ස්ථානයට යැවූ බවත් එහි තත්ත්වය පිළිබඳ සලකා බලා අදාළ පියවර ගත් බවත් මධ්‍යම පරිසර අධිකාරියේ අධ්‍යක්ෂ ජෙනරාල් වෛද්‍ය සාරංග අලහප්පෙරුම මහතා අවධාරණය කළේය.මෙම කර්මාන්ත ශාලාවේ ක්ෂාලක හා පිරිසිදු කාරක ද්‍රව්‍ය (detergent) නිෂ්පාදනය කරන බව තහවුරු වූ බවද එහිදී සිදුවූ හදිසි වායු විමෝචනයකින් මෙම තත්ත්වය ඇතිවී තිබෙන බවද කී ඒ මහතා එහි තත්ත්ව පිළිබඳ මධ්‍යම පරිසර අධිකාරිය තවදුරටත් පරීක්ෂණ සිදු කරන බවද අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=n1310233</link>
    <topic>රජරට සරසවියේ සිසුන් 6කට පන්ති තහනමක්</topic>
    <author>@ අනුරාධපුර මධ්‍යම විශේෂ</author>
    <content>මිහින්තලය පිහිටි ශ්‍රී ලංකා රජරට විශ්වවිද්‍යාලයේ බාහිර කළමණාකාර උපාධියක් සඳහා සම්මුඛ පරීක්‍ෂණ පැවැති අවස්ථාවේ ඊට විරෝධය පළ කරමින් සම්මුඛ පරීක්‍ෂණය සඳහා පැමිණි සිසු සිසුවියන්ට අත් පත්‍රිකා බෙදූ බවට චෝදනා ලැබූ එම විශ්ව විද්‍යාලයේ සිසුන් 06 දෙනකුගේ පන්ති තහනම් කිරීමට විශ්ව විද්‍යාල පාලන අධිකාරිය තීරණය කර තිබේ.විශ්වවිද්‍යාල පාලන අධිකාරිය විසින් පැවැත්වූ විනය පරීක්‍ෂණයකින් අනතුරුව එම විශ්වවිද්‍යාලයේ කළමනාකරණ පීඨයේ දෙවන වසරේ සිසුන් 05 දෙනෙකුට වසර 05ක පන්ති තහනමකුත් එම පීඨයේම තවත් සිසුවෙකුට වසරක පන්ති තහනමකුත් පනවා තිබේ.පන්ති තහනම මේ මස 09වනදා සිට ක්‍රියාත්මක කර ඇති අතර, පන්ති තහනමට ලක් වූ සිසුන්ට 21 දිනයේ පන්ති තහනම සම්බන්ධයෙන් දන්වා නේවාසිකාගාරයට ලිපි යවා ඇති බව විශ්ව විද්‍යාලයීය පාලන අධිකාරිය සඳහන් කරයි. මිහින්තලය පිහිටි ශ්‍රී ලංකා රජරට විශ්වවිද්‍යාලයේ ඉකුත් දා පැවති බාහිර කළමනාකාරණ උපාධිය සඳහා සිසුන් තෝරා ගැනීමට සම්මුඛ පරීක්‍ෂණ විශ්වවිද්‍යාලයේ පැවති අවස්ථාවේ සිසුන් ඊට විරෝධය පළ කරමින් අත් පත්‍රිකා බෙදා හැර තිබේ.විශ්වවිද්‍යාලයේ කටයුතුවලට බාධා කරමින් විනය කඩ කිරීම මත සිසුන් 06 දෙනාට පන්ති තහනම් කර ඔවුන්ට වහාම විශ්වවිද්‍යාල නේවාසිකාගාරවලින් ඉවත් වන ලෙසත් නැවතත් පන්ති තහනම අවසන් වනතුරු විශ්වවිද්‍යාල භුමියට හෝ දේශනවලට සහභාගී වීමද සම්පුර්ණයේම තහනම් කර ඇත.මේ සම්බන්ධව අදහස් දැක්වූ මිහින්තලා රජරට විශ්වවිද්‍යාලයේ මහා ශිෂ්‍ය සංගමයේ ක්‍රියාකාරී සමාජිකයෙකු කියා සිටියේ විශ්ව විද්‍යාල පාලන අධිකාරිය අත්තනෝමතික ලෙස සිසුන්ගේ පන්ති තහනම් කිරීම් සිදු කර ඇති බවයි. බාහිර කළමණාකාරණ උපාධිය තවත් සිසු සිසුවියන් පිරිසකට ලබා දෙනවාට විශ්ව විද්‍යාල සිසුන් අකමැත්තක් නොමැති වුවත් එය මුදලට විකිණීමට තම සංගමය විරෝධය පළ කරන බවද ඔහු පැවසීය.මාස දෙකක් ඇතුළත විශ්වවිද්‍යාලයේ ඉගෙනුම ලැබූ සිසුන් 27 දෙනෙකුගේ පන්ති තහනම් කර ඇති බවද ඔහු පැවසීය. මෙම පන්ති තහනම ඉවත් කරන ලෙස ඉල්ලා විශ්වවිද්‍යාල පාලන අධිකාරියෙන් ඉල්ලීමක් කරන බවත්, ඊට ප්‍රතිචාර නොදැක්වුවහොත් 22වනදා සිට සංකේත පන්ති වර්ජනයක් හා සංකේත සත්‍යග්‍රහයක නිරත වන බවද මහා ශිෂ්‍ය සංගමයේ ක්‍රියාකාරී සමාජිකයා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310231</link>
    <topic>කොටියාකුඹුර පානීය ජල ව්‍යාපෘතිය වැඩිදියුණුවට එක්කෝටි විසිඅටලක්ෂයක්</topic>
    <author>සබරගමුව සමූහ</author>
    <content>කොටියාකුඹුර හා ඒ අවට ප්‍රදේශයේ ජනතාවට පානීය ජලය සැපයීම සඳහා දැනට ක්‍රියාත්මක පානීය ජල ව්‍යාපෘතිය වැඩි දියුණු කිරීමට රජය රුපියල් එක්කෝටි විසිඅටලක්ෂ අසූහතරදහස් හාරසිය විස්සක (රු. 1,28,84,420.00) මුදල් ප්‍රතිපාදන ලබාදීමට කටයුතු කර තිබෙන බව කෑගල්ල දිස්ත්‍රික් පාර්ලිමේන්තු මන්ත්‍රී විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.ඒ මහතා එසේ පැවසුවේ දැයට කිරුළ 2014 ජනතා කේන්ද්‍රීය යටිතල පහසුකම් සංවර්ධනය යටතේ කෑගල්ල - කොටියාකුඹුර ප්‍රජා මූල සංවිධානය මඟින් රුපියල් ලක්ෂ 7ක වියදමින් ඉදිකළ නව ජල ව්‍යාපෘති කාර්යාලය විවෘත කිරීමේ අවස්ථාවට එක්වෙමිනි.මෙහිදී තවදුරටත් අදහස් දැක්වූ ඇමති රංජිත් සියඹලාපිටිය මහතා,අද මුළු රටම විවිධ වූ සංවර්ධන වැඩවලින් නව පණක් ලබමින් තිබෙනවා. ජනාධිපතිතුමා හැමවිටම කියන දේ කරන ජන නායකයෙක්.එතුමා ජනතාවට ලබාදුන් සෑම පො‍ෙරාන්දුවක්ම ඉටුකරල නැත්නම් අඩු තරමින් ඒ සඳහා යම් ඉදිරි පියවරක් හෝ ගෙන තිබෙනවා.යුද්ධයෙන් දිනාගත් රට අද සමගිය වඩමින් ඉදිරියට යමින් තිබෙනවා.අදත් කොටියාකුඹුර විහාරස්ථානයේ ධර්ම ශාලාවට රැස්වුණු පිරිස දැක්කම මට සතුටක් ඇතිවෙනවා. සිංහල, මුස්ලිම් සහෝදර සහෝදරියෝ එකට වාඩිවී ඔවුන්ගේ පානීය ජල ප්‍රශ්නයට ප්‍රජා මූල සංවිධානයේදී අත්වැල් බැඳගෙන සිටිනවා.කොටියාකුඹුර ප්‍රජා මූල සංවිධානයේ සභාපති කොටියාකුඹුර විද්‍යාවාස පිරිවෙන් අධ්‍යක්ෂ මල්මඩුවේ ධම්මකිත්ති නාහිමියෝ පැමිණ සිටි පිරිස පංචසීලයෙහි පිහිටවූ අතර මෙම අවස්ථාවට එක්වූ සබරගමු පළාත් සභා මන්ත්‍රීවරුන් වන තාරක බාලසූරිය, හර්ෂ සියඹලාපිටිය, වත්සලා ජනාදරී පත්මසිරි යන මහත්ම මහත්මීහුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310232</link>
    <topic>උදම්විට ටැම්පිට විහාරය ලක්ෂ 14ක වියදමින් පිළිසකර කරයි</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>අපේ රටේ පැවති පංච මහා වාදයන් අතරින් උදම්විට වාදය පැවැති රඹුක්කන උදම්විට ටැම්පිට විහාර මන්දිරය රුපියල් ලක්ෂ දාහතරකින් සංවර්ධනය කෙරේ.මහනුවර යුගයට අයත් මෙම ටැම්පිට විහාරය ඉතිහාසගත වන්නේ මිගෙට්ටුවත්තේ ගුණානන්ද හිමියන් සහ හුණු පොළ නිලමේ නැමති ක්‍රිස්තියානි ගම් ප්‍රධානියකු අතර සිදුවූ සුප්‍රසිද්ධ විවාදය නිසාවෙනි.මෙම පෞරාණික විහාරස්ථානය විනාශයට යමින් පැවැති අවස්ථාවේදී “දිනමිණ” පුවත්පතේ අවස්ථා කීපයකදී විහාරස්ථානය ප්‍රතිසංස්කරණය කර දෙන ලෙස විහාරාධිපති සැවැන්දර ගුණරතන හිමියන් කළ ඉල්ලීමකට අනුව සබරගමුව පළාත් ප්‍රධාන ඇමැති මහීපාල හේරත් මහතා ජාතික උරුමයන් පිළිබඳ ඇමැති ආචාර්ය ජගත් බාලසුරිය මහතාගේද විශේෂ අවධානය යොමුකිරීමෙන් පසු පුරාවිද්‍යා දෙපාර්තමේන්තුව සංරක්ෂණය ඇරැඹූ අතර දැනට වැඩ නිම වෙමින් පවතී.‍සබරගමුව පළාත් පුරාවිද්‍යා සහකාර අධ්‍යක්ෂ තිස්ස මදුරප්පෙරුම මහතාගේ උපදෙස් පරිදි පුරාවිද්‍යා දෙපාර්තමේන්තුවේ ජ්‍යෙෂ්ඨ කාර්මික නිලධාරි එස්. එම්. ඒ. කේ. සමරප්පෙරුම මහතාගේ අධීක්ෂණය ඇතිව සංරක්ෂණ සිදුකැරිණි.මහනුවර යුගයට අයත් පැරණි ධර්ම ශාලාවද මේ වනවිට සම්පූර්ණයෙන්ම විනාශ වී බිමට සමතලා වී ඇති බැවින් එම ධර්මශාලාවද මතු පරපුරට දැකබලා ගැනීම සඳහා ඉදිකර දෙන ලෙස විහාරාධිපති හිමියෝ බලධාරින්ගෙන් ඉල්ලා සිටිති.රඹුක්කන සිට දොඹේමඩ හරහා කුරුණෑගල දක්වා දිවෙන මාර්ගයේ කුඩාගම දක්වා ගමන් කොට එතැනින් දකුණට හැරී දිවෙන මාර්ගයේ ටික දුරක් ගිය පසු මෙම පුදබිම හමුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310233</link>
    <topic>උදම්විට ටැම්පිට විහාරය ලක්ෂ 14ක වියදමින් පිළිසකර කරයි</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>අපේ රටේ පැවති පංච මහා වාදයන් අතරින් උදම්විට වාදය පැවැති රඹුක්කන උදම්විට ටැම්පිට විහාර මන්දිරය රුපියල් ලක්ෂ දාහතරකින් සංවර්ධනය කෙරේ.මහනුවර යුගයට අයත් මෙම ටැම්පිට විහාරය ඉතිහාසගත වන්නේ මිගෙට්ටුවත්තේ ගුණානන්ද හිමියන් සහ හුණු පොළ නිලමේ නැමති ක්‍රිස්තියානි ගම් ප්‍රධානියකු අතර සිදුවූ සුප්‍රසිද්ධ විවාදය නිසාවෙනි.මෙම පෞරාණික විහාරස්ථානය විනාශයට යමින් පැවැති අවස්ථාවේදී “දිනමිණ” පුවත්පතේ අවස්ථා කීපයකදී විහාරස්ථානය ප්‍රතිසංස්කරණය කර දෙන ලෙස විහාරාධිපති සැවැන්දර ගුණරතන හිමියන් කළ ඉල්ලීමකට අනුව සබරගමුව පළාත් ප්‍රධාන ඇමැති මහීපාල හේරත් මහතා ජාතික උරුමයන් පිළිබඳ ඇමැති ආචාර්ය ජගත් බාලසුරිය මහතාගේද විශේෂ අවධානය යොමුකිරීමෙන් පසු පුරාවිද්‍යා දෙපාර්තමේන්තුව සංරක්ෂණය ඇරැඹූ අතර දැනට වැඩ නිම වෙමින් පවතී.‍සබරගමුව පළාත් පුරාවිද්‍යා සහකාර අධ්‍යක්ෂ තිස්ස මදුරප්පෙරුම මහතාගේ උපදෙස් පරිදි පුරාවිද්‍යා දෙපාර්තමේන්තුවේ ජ්‍යෙෂ්ඨ කාර්මික නිලධාරි එස්. එම්. ඒ. කේ. සමරප්පෙරුම මහතාගේ අධීක්ෂණය ඇතිව සංරක්ෂණ සිදුකැරිණි.මහනුවර යුගයට අයත් පැරණි ධර්ම ශාලාවද මේ වනවිට සම්පූර්ණයෙන්ම විනාශ වී බිමට සමතලා වී ඇති බැවින් එම ධර්මශාලාවද මතු පරපුරට දැකබලා ගැනීම සඳහා ඉදිකර දෙන ලෙස විහාරාධිපති හිමියෝ බලධාරින්ගෙන් ඉල්ලා සිටිති.රඹුක්කන සිට දොඹේමඩ හරහා කුරුණෑගල දක්වා දිවෙන මාර්ගයේ කුඩාගම දක්වා ගමන් කොට එතැනින් දකුණට හැරී දිවෙන මාර්ගයේ ටික දුරක් ගිය පසු මෙම පුදබිම හමුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310234</link>
    <topic>දොඩන්ගොඩ පානීය ජල ගැටලුවට තවම විසඳුම් නෑ</topic>
    <author>දොඩන්ගොඩ විශේෂ දයා විජේරත්න</author>
    <content>දොඩන්ගොඩ නගරවාසීන්ගේ පානීය ජල ගැටලුව සම්බන්ධව පුරා වසර හතරක් ගෙවී ඇතත් මෙතෙක් විසඳුමක් ලැබී නැත.2009 වර්ෂයේදී මතුගම ආසන ශ්‍රී.ල.නි.ප ප්‍රධාන සංවිධායක ප්‍රවාහන ඇමැති කුමාර වෙල්ගම මහතාගෙන් නගරවාසී ජනතාව කළ ඉල්ලීමක් මත පානීය ජලය ලබා දිම සඳහා කඩිනම් වැඩපිළිවෙළක් සකස් කරන්නැයි ජාතික ජලසම්පාදන හා ජලාපවහන මණ්ඩලයේ කළුතර ප්‍රාදේශීය කාර්යාලයේ නිලධාරීන්ට උපදෙස් ලබා දෙන ලදී.එහෙත් පුරා වසර හතරක් ගෙවී ගිය ද බලධාරීන් හා නිලධාරීන් නිහඬ පිළිවෙතක් අනුගමනය කරන බව ද ජනතාව පවසති.මේ වන විට දොඩන්ගොඩ කේන්ද්‍ර කර ගනිමින් නගරය පුළුල් කර දැවැන්ත සංවර්ධන වැඩපිළිවෙළක් වරාය හා මහා මාර්ග ව්‍යාපෘති ඇමැති නිර්මල කොතලාවල මහතා ආරම්භ කර තිබේ.ආරම්භ කර ඇති මාර්ග සංවර්ධනයට පෙර පානීය ජලය ලබා දීමට අවශ්‍ය නළ එළීම කඩිනම් කර දෙන මෙන් ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310235</link>
    <topic>වැඩිහිටියන් සුරකින්න රජය නිරතුරු සූදානම්</topic>
    <author>මතුගම මධ්‍යම නිමල් වීරසේන</author>
    <content>වැඩිහිටි ප්‍රජාව පිළිබඳව රජය විශේෂයෙන් සොයා බලා ක්‍රියාකරන බවත් ඔවුන්ගේ අභිවෘද්ධිය සඳහා විවිධ ක්‍රියාමාර්ග ගෙන ඇති බවත් සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා පැවසීය.ඒ මහතා එසේ පැවසුවේ බෝම්බුවල ප්‍රාථමික විදුහලේදී දොඩම්ගොඩ බලමණ්ඩලයේ වැඩිහිටි සංවිධාන 28ක සාමාජික සාමාජිකාවන්ගේ සහභාගිත්වයෙන් පැවති වැඩිහිටි උපහාර උත්සවයේදීය.තවදුරටත් කතා කළ ඒ මහතා මෙසේද පැවසීය.වැඩියෙන් හිටපු අය වැඩිහිටියන් කියල මා හිතනවා. භෞතික සම්පත්වල හා සෞඛ්‍ය සම්පන්න බෙහෙත් හේත්වල බලපෑම් පදනම් කොටගෙන වැඩිහිටියන් බහුතරයක් දීර්ඝායුෂ ලබමින් සිටිනවා දකිනවා.අපේ සමහර වැඩිහිටියන් දූ දරුවන්ගෙන් වෙන්වෙලා තනිවෙලා සිටිනවා. තනිවීම හුදකලාවීම නැතිකර ගැනීම වැඩිහිටියන් විසින්ම ජයගන්නා එක තමයි ඒ අයගේ ලොකුම ජයග්‍රහණය වන්නේ. හුදකලා වීමෙන් ඒ තුළින් ලොකු ආස්වාදයක් විඳින වැඩිහිටියාත් සිටිනවා. හුදලාවේ තිබෙන චිත්තමානසික තත්ත්වය ඉතා ඉහළයි. ලක්ෂ- සංඛ්‍යාත මිනිසුන් අතර සිටින අයටත් යම්කිසි අවස්ථාවක තනිකම දැනෙනවා. මනුෂ්‍යයා අනවශ්‍ය බැඳීම් හා බලාපොරොත්තු වලින් නිදහස් වෙලා පිනක් දහමක් කරගෙන සතුටින් ජීවත්වන්නට පුළුවන්නම් ඒක තමයි වැඩිහිටියන් වශයෙන් ඔබ ලබන ලාකුම ආශ්වාදය.දොඩම්ගොඩ ශාසනාරක්ෂක බල මණ්ඩලයේ ලේඛකාධිකාරී බෝම්බුවල ශ්‍රී සුබෝධිරාජාරාම මූල මහා විහාරාධිපති ශාස්ත්‍රපති හල්වතුරේ අස්සජි හිමිබුදුරජාණන් වහන්සේගේ කාලයේත් වැඩිහිටියන්ට සැලකීම ඉතා ඉහළින් සිදුවුණු වග දහම් පොත පතේ සඳහන්ව තිබෙනවා. උගත්කම්වලට බලපුළුවන් කාරකම්වලට සලකලා නැහැ. වැඩිහිටියන්ට සැලකීම අපේ බෞද්ධ ජනතාවටත් බොහෝ සෙයින් පුරුදු පුහුණු වෙලා තිබෙනවා. අද මෙම වැදගත් සංවිධානයක් හරහා වැඩිහිටියන්ට ගරුකිරීම ඔවුනට උපහාර ප්‍රණාම පුදකිරීම එම ආභාසයෙන් ලත් වටිනා දෙයක්. අපට පේනවා මෙම වැඩසටහන්වලට සහභගී වීමට ලැබුණුවිට වැඩිහිටියෝ එකම පවුලක් වගේ ඒකරාශිව එකමුතුව වැඩකටයුතු කරන ආකාරය. සාමයෙන් විනෝදයෙන් වැඩකටයුතු පවත්වාගෙන යන හැටි දකිනවා. එසේනම් මෙම සංවිධානයන් අප රැකගන්න ඕනෙ. ආරක්ෂාකර ගන්න ඕනෙ.කළුතර දිසා ලේකම් යූ.ඩී.ඊ. ජයලාල් මහතාද කතා කළේය.ජ්‍යෙෂ්ඨ වැඩිහිටි සාමාජිකයන් තිදෙනෙකුට ගෞරව සම්මාන කුසලානයක් පිළිගැන්වීමක්ද සිදු කෙරුණු අතර දිස්ත්‍රික් වැඩිහිටි බලමණ්ඩල සභාපති අනුරාදි හෙට්ටිආරච්චි මහත්මිය, බෝම්බුවල ශ්‍රී ධර්මාලෝක මහ විදුහලේ විදුහල්පති පී. ආර්.ජයවර්ධන බෝම්බුවල “සණස” සභාපති වෝල්ටර් රණසිංහ දොඩම්ගොඩ ප්‍රාදේශීය බල මණ්ඩල ලේකම්. “සීලා කෝට්ටෙගොඩ” යන මහත්ම මහත්මීහුද මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=r1310236</link>
    <topic>නැන්දම්මාගේදේවාලය ගිනි තැබූ බෑනා රිමාන්ඩ්</topic>
    <author>කළුතර මධ්‍යම සමූහ</author>
    <content>ආරූඪවී ශාස්ත්‍ර කියන නැන්දම්මාට අයත් දේවාලය ගිනි තබා විනාශ කරන ලදැයි අධිකරණය හමුවට පමුණුවනු ලැබූ අයකු ඔක්තෝම්බර් මස 29 දින දක්වා රක්ෂිත බන්ධනාගාරගත කරනලෙස කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය. පයාගල හල්කඳවිල ප්‍රදේශයේ පිහිටි මෙම දේවාලය ගිනි තබා විනාශ කළ බවට සැකකරුගේ නැන්දම්මා විසින් ‍පොලිසියට පැමිණිලි කර තිබුණි.මෙම ගිනි තැබීමෙන් දේවාලයේ තිබු දේව ප්‍රතිමා හා දේපළ විනාශ වී ගොස් ඇතැයි පයාගල පොලිසිය අධිකරණයට ඉදිරිපත් කළ වාර්තාවේ සඳහන් වේ.පයාගල පොලිසියේ උප පොලිස් පරීක්ෂක විජේපාල මහතා විසින් මෙම සැකකරු අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310231</link>
    <topic>ජාතික එල්ලේ ශූරතාව සුපිරි මට්ටමින් නොවැම්බරයේ</topic>
    <author>ප්‍රින්ස් ගුණසේකර</author>
    <content>ජාතික එල්ලේ ශූරතාවලිය නොවැම්බර් මස මැද සතියේදී ආරම්භ කිරීමට ශ්‍රී ලංකා එල්ලේ සම්මේලනය කටයුතු යොදා ඇත.පසුගිය වසරේ මෙන්ම සුපිරි මට්ටමෙන් මෙවර තරගාවලිය පැවැත්වෙන අතර විශාල මුදල් තෑගි ප්‍රමාණයක්ද වෙන්කොට ඇත.එල්ලේ ක්‍රීඩාව ගම්බද මෙන්ම නගරබද ජනප්‍රිය කිරීමේ අදහසින් සම්මේලනයේ සභාපති ලුතිනන් යෝෂිත රාජපක්ෂ මහතාගේ සංකල්පයකට අනුව දිස්ත්‍රික් එල්ලේ සංගම් පිහිටුවමින් ඇති නිසා මෙවර ජාතික එල්ලේ ශූරතාවලියට සහභාගීවන කණ්ඩායම් ගණනද වැඩිවී තිබේ.පසුගිය වසරේ ජාතික එල්ලේ ශූරතාවලියට කණ්ඩායම් 79ක් සහභාගීවු අතර මෙවර එය 106ක් දක්වා වැඩිවනු ඇතැයි එල්ලේ සම්මේලනයේ මාධ්‍ය ලේකම් ප්‍රියන්ත මද්දුමගේ මහතා 'දිනමිණ'ට පැවැසීය.ලබන සතියේදී ගම්පහ, ගාල්ල, මාතර, කළුතර හා පොළොන්නරුව යන ප්‍රදේශවලදී දිස්ත්‍රික් එල්ලේ සංගම් පිහිටුවීමට කටයුතු යොදා ඇති බැවින් ජාතික ශූරතාවලියේ ප්‍රබල තරගකාරීත්වයක් අපේක්ෂා කළ හැකිව තිබේ.දිස්ත්‍රික් සංගම් පිහිටවු වහාම එම ප්‍රදේශවලදී ප්‍රවීණ උපදේශකයන්ගේ සහභාගීත්වයෙන් ක්‍රීඩකයන් 250කට පමණ එල්ලේ පුහුණු කඳවුරක් සංවිධාන කොට ක්‍රීඩා සමාජ ශක්තිමත් කිරීමද සිදු කෙරේ.එබැවින් මෙවර ජාතික ශූරතාවලිය පිළිබඳ රටපුරා ප්‍රබල අවධානයක් ඇති කිරීම එල්ලේ සම්මේලනයේ අරමුණවී තිබේ.සී.එස්.එන්.රූපවාහිනී නාලිකාව ඔස්සේ සජීව ලෙස විකාශය කරන ජාතික එල්ලේ ශූරතාවලියේ අවසන් තරගයේ ජයග්‍රාහකයන්ට ශූරතා කුසලානය සමගින් රුපියල් ලක්ෂ දෙකහමාරක මුදලක් පිරිනැමෙන අතර අනුශූරයන්ට කුසලානය සමග රුපියල් ලක්ෂයක් හිමිවේ.තරගාවලියේ වීරයාට නවීන යතුරු පැදියක් පිරිනැමීමට කටයුතු යොදා තිබේ. එමෙන්ම ජයග්‍රාහී කණ්ඩායමේ සියලුම ක්‍රීඩකයන්ට විශේෂ ත්‍යාග මෙවරද ලබාදීමට එල්ලේ සම්මේලනය බලාපොරොත්තු වේ.අවසන් තරගය දිවා-රාත්‍රි තරගයක් ලෙස කොළඹ සුගතදාස ක්‍රීඩාංගණයේදී විදුලි ආලෝක ධාරා සහිතව පැවැත්වීමට කටයුතු යොදා තිබේ.පසුගිය වසරේදී ජාතික එල්ලේ ශූරතාව රංගමුල්ල එක්සත් පිල දිනාගත් අතර අනුශූරතාව තොටලග අරුණ පිල දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310232</link>
    <topic>මොරටු ආදි ක්‍රීඩකයන්ට විශේෂ ඇරයුමක්</topic>
    <author>ඩිල්වින් මෙන්ඩිස් ‍ මොරටුව ක්‍රීඩා</author>
    <content>වසර හැත්තෑපහකට අධික කාලයක් තුළ දිවයිනේ පාසල් ක්‍රිකට් ක්ෂේත්‍රයේ නියැලෙන මොරටු විදුහල එම කාලසීමාව තුළදී දක්ෂ ක්‍රිකට් ක්‍රීඩකයන් රැසක් බිහිකර ඇත.මීට අමතරව ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 19න් පහළ හා අනෙකුත් වයස් කාණ්ඩවල ක්‍රීඩා තරගවලටද සහභාගී වේ. මේ සඳහා පාසල් සංවර්ධන සමිතියත්, ආදි මොරටු විදුහල් ක්‍රීඩා සමාජයත් විශාල මෙහෙවරක් කරති. ඊට අමතරව ක්‍රීඩාංගණය නඩත්තුව, පුහුණුකරු ගෙවීම්, ක්‍රීඩාංගණ ගෙවීම්, විනිසුරුවන්ගේ ගෙවීම් සහ ලකුණු සටහන් කරන්නන්ගේ ගෙවීම් හේතුවෙන් විශාල මුදලක් වැයවේ.පාසල් ක්‍රිකට් ක්‍රීඩාවට අමතරව සෑම ක්‍රීඩාවකටම අනුග්‍රහය දක්වන ජයලත් මැණිකේ විදුහල්පතිනිය මේ සම්බන්ධව උනන්දුවක් දක්වන අතර මේ සඳහා උපකාර කිරීමට ආදි ශිෂ්‍ය පිරිසක් ආදි මොරටු විද්‍යාලියන් විංග් යනුවෙන් සංගමයක් මෑතකදී පිහිටුවා ගෙන ඇත.පාසල වෙනුවෙන් ක්‍රීඩාකළ සෑම වයස් කාණ්ඩයකම ආදි සිසුන්ට මේ සංගමයට එක්විය හැකි බැවින් ප්‍රසන්න දිසානායක (0714121200) චන්දන මහේෂ් 0773500279) අමතන ලෙස සංවිධායක‍යෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310233</link>
    <topic>දමිඳුගෙන් ද්විත්ව ශතකයක්</topic>
    <author>මොරටුව ක්‍රීඩා</author>
    <content>දමිඳු අශාන් වාර්තා කළ විශිෂ්ට ද්විත්ව ශතකය හා අශාන් සිල්වාගෙන් දක්ෂ පන්දු හේතුවෙන් ශ්‍රී ජයවර්ධනපුර විදුහල සමග පැවැති අවුරුදු 19න් පහළ තරගයෙන් ඉනිමක හා ලකුණු 140ක ජයක් හිමිකර ගැනීමට පානදුර රාජකීය විදුහල් අවු.19න් පහළ පිල සමත්විය.රාජකීය විදුහල පළමු ඉනිමේදී කඩුලු 4කට ලකුණු 300ක් රැස් කළේය. දමිඳු අශාන් හා පවන් ඩයස් එක්ව පළමු කඩුල්ල සඳහා ලකුණු 213ක සබඳතාවක් වාර්තා කළ අතර පවන් ලකුණු 58කදී දැවී ගියේය. විශිෂ්ට පිතිහරඹයක නිතර වු දමිඳු අශාන් නොදැවී ලකුණු 213ක් වාර්තා කළේය.ශ්‍රී ජයවර්ධනපුර විදුහල් පිල පළමු ඉනිම ලකුණු 75කට හා දෙවැනි ඉනිම ලකුණු 85කට සීමාවිණි. ජයවර්ධනපුර දෙවැනි ඉනිමේදී දක්ෂ පන්දු යැවීමක නිතරවු අශාන් සිල්වා ලකුණු 6කට කඩුලු 5ක් දවාගත්තේය.ශ්‍රී ජයවර්ධනපුර පළමු ඉනිම-75 (බාසිත ලක්ෂාන් 15/4, විමුක්ති මධුෂාන් 15/3) සහ දෙවැනි ඉනිම-85 රුවින් විදුරංග 36 (අශාන් සිල්වා 6/5)පානදුර රාජකීය පළමු ඉනිම-300/4 දමිඳු අශාන් නොදැවී 213, පවස් ඩයස් 58.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310234</link>
    <topic>බදුල්ල පාපන්දු ජය ගමනා ගමන ‘බී’ට</topic>
    <author>@ බදුල්ල දිස්ත්‍රික් සමුහ ජයසේන විජේනායක</author>
    <content>බදුල්ල ඌව මිත්‍රත්ව පදනමට වසර 10 ක් පිරීම නිමිත්තෙන් සංවිධාන කළ සත් සාමාජික පාපන්දු තරගාවලියේ ශූරතාව දිනාගැනීමට ගමනා ගමන ‘බී’ කණ්ඩායම සමත්විය. බදුල්ල පාපන්දු ක්‍රීඩාංගණයේදී පැවැති අවසන් තරගයේදී ඕල්ඩ් ඌවයට්ස් කණ්ඩායම ගෝල 2-0 ක් ලෙස පරදා ගමනා ගමන ‘බී’ කණ්ඩායම ශූරතාවය දිනාගත්තේය.චාමර නුවන් සහ ලසන්ත යන ක්‍රීඩකයින් දෙදෙනා ජයග්‍රාහී ගෝල දෙක වාර්තා කළේය. අවසන් මහා තරගය රාත්‍රී තරගයක් ලෙස පැවැත්වීම කැපී පෙණුනි.තරගාවලියට කණ්ඩායම් 16 ක් එක්වු අතර අවසන් පූර්ව තරග ඕල්ඩ් ඌවයිට්ස් කණ්ඩායම හා ගමනා ගමන ‘ඒ’ කණ්ඩායම අතර පැවතුණි. එහිදී ගෝල 2-1ක් ලෙස ඕල්ඩ් ඌවයිට්ස් කණ්ඩායම ජය ලැබීය. අනෙක් අවසන් පූර්ව තරගයේදී අල් අදාන් කණ්ඩායම පරදා ගමනා ගමන ‘බී’ කණ්ඩායම ගෝල 3-1ක ජයක් ලබමින් අවසන් තරගයට සුදුසුකම් ලැබීය.තරගාවලියේ දක්ෂතම ක්‍රීඩකයා ලෙස ගමනා ගමන පිලේ චාමර නුවන් සහ දක්ෂතම දැල රකින්නා ලෙස ඕල්ඩ් ඌවයිට්ස් කණ්ඩායමේ ආර්.පී.ධනුෂ්ක සම්මාන ලැබීය.මෙම තරගාවලිය සඳහා පූර්ණ අනුග්‍රහය ලිට්ල් ලයන් ඇසෝසියේට්ස් පුද්ගලික සමාගම විසින් ලබාදී තිබුණි.තරගාවලියේ ප්‍රධාන ආරාධිතයන් ලෙස බදුල්ල නගරාධිපති උපාලි නිශ්ශංක ගුණසේකර, ඌව පළාත් සභා මන්ත්‍රී අජිත් ලියනගේ, නිමල් රත්නායක හා ලිට්ල් ලයන් සමාගමේ ප්‍රධාන විධායක නිලධාරී එස්.එම්.ඩී.සූරියකුමාර යන මහත්වරුන් ඇතුළු කාර්ය මණ්ඩලයේ පිරිසක් සභභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310235</link>
    <topic>ප්‍රවීණ පාපන්දු ක්‍රීඩකයන්ට ආරාධනාවක්</topic>
    <author/>
    <content>ශ්‍රී ලංකා පාපන්දු ගොඩනැංවීම සඳහා කෙටිකාලීන හා දිර්ඝ කාලීන වශයෙන් අදහස්, යෝජනා හා සැලසුම් ඉදිරිපත් කිරීමට ශ්‍රී ලංකා ජාතික කණ්ඩායම නියෝජනය කරන ලද ප්‍රවීණ පාපන්දු ක්‍රීඩකයන්හට අවස්ථාවක් ලබාදී ඇත.ඒ වෙනුවෙන් ලබන 25 වැනි සිකුරාදා පස්වරු 5.00ට ශ්‍රී ලංකා පාපන්දු සම්මේලන, පාපන්දු නිවහනේදී විශේෂ රැස්වීමක් පැවැත්වීමට කටයුතු යොදා ඇති බැවින් අදහස්, යෝජනා හා සැලසුම් ලිඛිතව එදින ලබාදෙන ලෙස ප්‍රවීණ පාපන්දු ක්‍රීඩකයන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310236</link>
    <topic>‍ධර්මපාල පාපන්දු තරගාවලිය 26දා</topic>
    <author/>
    <content>කොට්ටාව ධර්මපාල මහා විද්‍යාලය සංවිධාන කරන ආරාධිත පාසල් සත් සාමාජික පාපන්දු තරගාවලිය මේ මස 26 වැනිදා පාසල් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=s1310237</link>
    <topic>යුද හමුදාව කටුනායක අධිවේගයේ පාපැදි-මැරතන් අණසක පතුරවයි</topic>
    <author>ඡායාරූප -රංජිත් අසංක</author>
    <content>කොළඹ කටුනායක අධිවේගී මාර්ගය විවෘත කිරීම නිමිත්තෙන් සංවිධාන කළ විවෘත රේසිං පාපැදි හා මැරතන් ධාවන තරග කිහිපයක් ඊයේ පැවැත්විණි.එහිදී පාපැදි තරගයෙන් මෙන්ම කාන්තා හා පිරිමි මාර්ග ධාවන තරගයන්ගේද ප්‍රථම ස්ථාන යුද හමුදාවට හිමිවීම විශේෂත්වයකි.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි ශ්‍රී ලංකා පාපැදි අතුරු කමිටුව, කැලණිය ප්‍රාදේශිය සභාව හා එක්ව සංවිධාන කළ කිලෝමීටර් 52ක් වු පාපැදි සවාරියේ ජයග්‍රහණ හිමිකර ගැනීමට ශ්‍රී ලංකා යුද හමුදාවේ සී.පී.මීමනගේ සමත්විය.ශ්‍රී ලංකා පොලි‍සියේ සුධීර නිලංග දෙවැනි ස්ථානය හිමිකරගත් අතර තෙවැනි ස්ථානය කළුතර ශ්‍රී ලංකා ජර්මන් ක්‍රීඩා සමාජයේ ප්‍රසන්න මැඩොන්සාට හිමිවිය.පිරිමි මැරතන් තරගයේ තිස්ස ගුණසේකරට (1:21.26) හිමිවු අතර දෙවැනි ස්ථානය සමන් කුමාර (1:22.58) හා තෙවැනි ස්ථානය ගයාන් චතුරංගට (1:23.58) හිමිවිය. මේ තිදෙනාම යුධ හමුදාව නියෝජනය කිරීම විශේෂත්වයකි.යුද හමුදාවේ ගිතානි රාජසේකර (1:35.42) කාන්තා මැරතන් තරගය ජයගනිද්දී පොලිසිය නියෝජනය කළ චතුරිකා හේමමාලි (1:36.13) හා ධම්මිකා මල්කාන්ති (1:36.47) දෙවැනි හා තෙවැනි ස්ථානයවලට හිමිකීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=f1310231</link>
    <topic>එජාප අර්බුදය ගැට ගැසුණු නූල් බෝලයක් වගේ</topic>
    <author>සාකච්ඡා කළේ ඉන්දික පොල්කොටුව</author>
    <content>කර්මාන්ත හා වාණිජ කටයුතු නියෝජ්‍ය අමාත්‍ය නීතිඥ ලක්ෂ්මන් වසන්ත පෙරේරා අද දින සිය තනතුරේ වැඩ භාර ගනී. පවතින දේශපාලන තත්ත්වය හා තම අමාත්‍යාංශය යටතේ සිදු කෙරෙන කාර්ය භාරය පිළිබඳ හෙතෙම දිනමිණ සමඟ කරන ලද සාකච්ඡාවකි මේ.* කර්මාන්ත ක්ෂේත්‍රය නඟා සිටුවීමට රජයේ අවධානය මොන ආකාරයෙන්ද යොමුව තිබෙන්නේ.?රටක් ආර්ථික වශයෙන් ශක්තිමත් කිරීමට නම් ඒ රටේ කර්මාන්ත ක්ෂේත්‍රය නඟා සිටුවමින් ඒ වෙනුවෙන් දැඩි අවධානයක් යොමු කළ යුතුයි. දශක තුනක ත්‍රස්තවාදය පරාජය කර රටක් ලෙස ලෝකයේ ඉදිරියට ගමන් කරන අපි ආර්ථික වශයෙන් ඉතාම යහපත් මාර්ගයකට අවතීර්ණ වී සිටිනවා කර්මාන්තකරුවන් වෙනුවෙන් සහන රැසක් ලබා දී තිබෙනවා. සෑම ප්‍රාදේශීය ලේකම් කොට්ඨාසයකටම ඉහළ මට්ටමේ කර්මාන්තශාලාවක අවශ්‍යතාව අපේ රජය හඳුනාගෙන ඒ වෙනුවෙන් වැඩපිළිවෙළ සකස් කරමින් තිබෙනවා.කර්මාන්තකරුවන් වෙනුවෙන් වසර පහක බදු විරාම ලබා දීමද අපි රජයක් ලෙස එම ක්ෂේත්‍රයට ලබා දුන් සහන අතර වෙනවා. වැසී ගිය කර්මාන්තශාලා රැසක් යළි විවෘත කිරීමට පසුගිය කාලයේ අපට හැකි වුණා. කර්මාන්ත මෙන්ම වාණිජ අංශයෙන් අපේ රට සශ්‍රික රටක් බවට අද පත් වෙමින් පවතිනවා.කර්මාන්ත ක්ෂේත්‍රයේ නව ප්‍රවේශයක් ලෙස අපි ඉදිරි මාස කිහිපය තුළ පාසල් නිල ඇඳුම් නිෂ්පාදනයට ‍වෙනම කර්මාන්ත ශාලාවක් මාතලේ දිස්ත්‍රික්කයේ ආරම්භ කරනවා. ඉදිරි මාස දෙක තුළ ඒ සඳහා මුල්ගල තබනවා. එමගින් පාසල් දරු දැරියන්ගේ නිල ඇඳුම් අවශ්‍යතාව මෙන්ම විශාල ප්‍රමාණයකට රැකියා අවස්ථා ලබා දීමට හැකි වෙනවා.* ඔබ ඔය ආකාරයට ප්‍රකාශ කළද කර්මාන්ත මෙන්ම ආර්ථික ක්ෂේත්‍රය නඟා සිටුවීමට ආණ්ඩුවට වැඩපිළිවෙළක් නැතැයි විපක්ෂය චෝදනා කරනවා.රටේ කර්මාන්ත ශාලා ගිනි තියපු ජ.වි.පෙ යයි. ආණ්ඩුවේ කර්මාන්තශාලා කුණු කොල්ලයට විකිණූ එ.ජාපයයි මොන ප්‍රකාශ කළත් මේ රටේ ජනතාව ඒ අයට වඩා බුද්ධිමත් එදා එ.ජා.ප. සමයේ විකුණා දමා තිබූ කර්මාන්ත ශාලා රැසක් යළි පවරාගෙන නඟාසිටුවීමට අපේ ආණ්ඩුව ක්‍රියා කළා. තව පැත්තකින් එදා එ.ජා.ප. ආණ්ඩුව සමයේ විවෘත වුණු ඇඟලුම් කර්මාන්ත ශාලා ගැන ඒ අය කතා කළත් එහි ඇත්ත පැත්ත කවුරුත් කතා කරන්නේ නැහැ. එදා මෙරටට පැමිණි ඇඟලුම් ක්ෂේත්‍ර‍ෙය් ඇතැම් විදේශීය ආයෝජකයන්ට මුදල් ලබාදුන්නේ රජයෙන්. ඒ අය ඒ අවුරුදු පහ තුළ සියලුම පහසුකම් මෙරටින් ලබාගෙන මුදල් ටික හම්බ කර ගෙන තමන්ගේ රටවලට යන්න ගියා. එදා කර්මාන්ත සඳහා මෙරටට පැමිණි ආයෝජකයන්ගේ ආයෝජන හැකියාව, ශක්තිය බැලුවේ නෑ. ඒවායේ දිගු කාලීන අවාසි අදත් අපි රටක් ලෙස විඳිනවා.තව පැත්තකින් තමාගේ ආණ්ඩුවට උදව් කළ එහෙත් කිසිම ව්‍යාපාරික හෝ කර්මාන්ත ක්ෂේත්‍රයේ අත්දැකීමක් නොමැති අයට කර්මාන්ත සඳහා එ.ජා.ප සමයේ අවස්ථාව ලබා දුන්නා. ඒවායේ සියලු පාඩු විඳ දරා ගත්තේ ආණ්ඩුවයි. ශත පහක් අතේ නැති අයට එදා කර්මාන්ත ශාලා පැවරුවා. මේවා ගැන එජාපය කතා කරන්නේ නැහැ.කර්මාන්තශාලා ගිනි තියපු ජ.වි.පෙට ඒ ගැන කිසිම දෙයක් කතා කරන්න අද අයිතියක් නැහැ. මේ රටේ ආර්ථිකය, කර්මාන්තශාලා ගැන අද කිඹුල් කඳුළු හෙළන විපක්ෂය ඒ කාලයේ කරපු දේවල් ඒ අය අමතක කළාට මේ රටේ ජනතාවට තවමත් අමතක නැහැ.* ඔබ ඇතුළු පසුගියදා පත් කෙරුණු නියෝජ්‍ය අමාත්‍යවරුන් නව දෙනා සමඟ වත්මන් ආණ්ඩුවේ අමාත්‍ය, නියෝජ්‍ය අමාත්‍යවරුන්ගේ සංඛ්‍යාව තවත් ඉහළ යා‍ෙමන් ඉන් රටට විශාල බරක් සිදු වෙනවා නේද?ඕක අද එල්ලෙන්න වැල් නැතිව ඉන්න විපක්ෂයට කියන්න දෙයක් නැතිව සිටින වෙලාවේ වමාර වමාර කියන දෙයක්. ඒ අය මතක් කරගතයුතුයි මහින්ද රාජපක්ෂ මහතා රට භාර ගත් පසු තමයි ඉතාම අවම අමාත්‍ය මණ්ඩලයක් එදා පත් කළේ. 77 දී ජේ. ආර්. ජයවර්ධන මහතා රට භාර ගත් පසු එ.ජා.ප. ආණ්ඩුව සමයේ හයෙන් පහක බලයක් තිබියදී ඒ කාලයේ සියලු දෙනාම පාහේ ඇමැතිවරුන්. මාතලේ දිස්ත්‍රික්කයේ හිටපු ඇලික් අලුවිහා‍රේ, විජයරත්න බණ්ඩා පී.බී. කවිරත්න කේ. ඩබ්ලිව්. ඒකනායක යන සියලු දෙනාම එදා ඇමැතිවරුන්.ඒ වගේම චන්ද්‍රිකා මැතිනියගේ කාලයේ සියලු දෙනාම පාහේ ඇමැතිවරුන් සිටියේ. තමන් එක්ක විරසක වුණු කිහිප දෙනා ඇරෙන්නට එතුමියගේ කාලයේ සියලු දෙනාම පාහේ ඇමැතිවරුන්. නමුත් අද රටේ අවශ්‍යතාව සලකා බලා මේ පත් කිරීම් සිදු කැර තිබෙන්නේ. අද අපි රටක් ලෙස යෝධ සංවර්ධන මාවතක ගමන් කරන මේ යුගයේ එම වේගවත් සංවර්ධන මාවතට දේශපාලන අධිකාරිය හරහා විශාල වැඩකොටසක් සිදු විය යුතුයි. එයට මේ අමාත්‍ය පත් කිරීම් ශක්තියක් වෙනවා.අපේ රටේ පළාත් සභා ක්‍රමය තුළ එක පළාත් සභාවකට ප්‍රධාන අමාත්‍යවරයාද සමඟින් උපරිමයෙන් සිටින්නේ අමාත්‍යවරුන් පස් දෙනයි. නමුත් ඉන්දියාවේ තමිල්නාඩුවේ අමාත්‍ය මණ්ඩලය අපේ මධ්‍යම රජයේ අමාත්‍ය මණ්ඩලය වගේ. ඒ තරම් විශාලය ඉන්දියාවේ මධ්‍යම රජයේ අමාත්‍යවරුන්ට වඩා ඒ රටේ ප්‍රාන්ත අමාත්‍යවරුන් බලවත්. ඒ නිසා ඉන්දීය මධ්‍යම රජයේ අමාත්‍යමණ්ඩලය අඩු වෙන්න පුළුවන්. ජ.වි.පෙ. ඇතුළු විපක්ෂය ඒ රටවල් සංසන්දනය කර අපේ රටට කතා කිරීම වැරැදියි. ඒ අය එහි ඇත්ත දන්නවා නමුත් ජනතාව නොමඟ යවන්නයි මේ වගේ දේවල් කියන්නේ.* දශක තුනක ත්‍රස්තවාදය පරාජය කර උතුර වේගවත් සංවර්ධනයට යොමු කිරීමට රජය පියවර ගත්තද උතුරෙන් ආණ්ඩුව පරාජය වූයේ ඇයි?උතුරේ මැතිවරණයෙන් අපි බලාපොරොත්තු වූ ප්‍රමුඛ අරමුණ අපි ජයග්‍රහණය කළා. ඒ උතුරේ ප්‍රජාතන්ත්‍රවාදය විජයග්‍රහණය කිරීමයි. රටක් ලෙස අපි සිටිය යුත්තේ එතනයි. අපිට දේශපාලනය කිරීමට වුවත් රටක් තිබිය යුතුයි. අද අපි ලෝකයාට පණිවුඩයක් ලබා දී තිබෙනවා. අපි උතුරේ ප්‍රජාතන්ත්‍රවාදය විජයග්‍රහණය කරමින් එම පළා‍තේ ජනතාවට ලබා දුන්නා. ඒ ජනතාවට එය ඉහළින්ම භුක්ති විඳීමට ලැබුණා.තව පැත්තකින් සන්ධානය විදිහට අපි උතුරෙන් විශාල ඡන්ද වර්ධනයක් ලබාගෙන තිබෙනවා. අද කෑ ගහන විපක්ෂ‍ෙය් අනිකුත් පක්ෂ උතුරෙන් සේදී යන විට අපි උතුරෙන් ජනතාව විශාලලෙස ජයගෙන තිබෙනවා.* පසුගියදා මාතරදී සිදු වූ එ.ජා.ප. ගැටුමෙන් පසු එම කණ්ඩායම් දෙකම ගැටුම සම්බන්ධයෙන් ආණ්ඩුවටද චෝදනා කරනවා නේද?මොකක්ද ඕකෙ ආණ්ඩුවට එල්ල කරන්ඩ තියන චෝදනාව. රටම දැක්කා එදා එ.ජා.පයෙ ප්‍රචණ්ඩත්වය මෙන්ම අර්බුදය. හැංගි හැංගි වෙස් බැන්දට නටන්න වෙන්නේ එළිපිට කියන්නේ ඕවටයි. අපේ පක්ෂයේ අර්බුද නෑ කිය කියා හංගාගෙන හිටපු එ.ජා.ප යේ උදවියට ලැජ්ජා නැතිව තමන්ගේ පක්ෂයේ අර්බුද තියනවා කියන්න අද සිදු වෙලා තියනවා. ආණ්ඩුවට අවශ්‍ය නෑ අර්බුද නිර්මාණය කරන්න හෝ තවත් පැත්තක් ආරක්ෂා කරන්න. එ.ජා.ප.ය. අර්බුදය අද ගැටගැහුණු නූල් බෝලයක් වගේ අර්බුදවලින් ගැට ගැහී යළි ලිහන්න බැරි තත්ත්වයක තියනවා.* මෙරට සංචාරක ක්ෂේත්‍රය නඟා සිටුවීමේදී තවත් පැත්තකින් පාරම්පරික කර්මාන්ත නඟා සිටුවීමේ අභියෝගයද තිබෙනවා නේද?මෙරට සංචාරක ව්‍යාපාරය නඟා සිටුවමින් ලෝකයට ගෙන යාමට අද කදිම අවස්ථාවක් උදා වී තිබෙනවා. ඒ පොදු රාජ්‍ය මණ්ඩලීය සමුළුවයි. ඒ හරහා අපේ සංචාරක කර්මාන්තය පිළිබඳව ජාත්‍යන්තරයට ඉහළම පණිවුඩයක් ලබා දීමට හැකි වෙනවා. මිලියන 2.5ක සංචාරක ඉලක්කය කරා යාමට මෙය ඉතා සුදුසුම අවස්ථාවක්. සංචාරක ආකර්ෂණය වෙනුවෙන් අපේ පාරම්පරික කර්මාන්ත නඟා සිටුවීම ඉතාම වැදගත් දෙයක්. මෙය අපි පිළිගන්නවා වගේම ආණ්ඩුව ඒ වෙනුවෙන් වැඩපිළිවෙළ රැසක් ගෙන තිබෙනවා. තවත් පැත්තකින් සංචාරකයන් වගේම විදේශීය වෙළෙඳපොළ අපේ කර්මාන්ත සඳහා දිනා ගැනීමට මෙය අවස්ථාවක්.පොදු රාජ්‍ය මණ්ඩලීය සමුළුවට සමගාමීව පැවැත්වෙන ව්‍යාපාරික සමුළුව සඳහා ලෝකයේ ඉහළ පෙළේ ව්‍යාපාරිකයන් ආයෝජකයන් රැසක් පැමිණෙනවා. මේ ආ‍යෝජකයන්ගෙන් වැඩි පිරිසක් මෙරට කර්මාන්ත ව්‍යාපාර සඳහා ආයෝජනය කරයිකියා අපි සිතනවා. ඒ වෙනුවෙන් රට තුළ සුදුසු පරිසරයක් නිර්මාණය වී තිබෙනවා.* මෙරට ව්‍යාපාරික ක්ෂේත්‍රයේ වැඩි වශයෙන් මුස්ලිම් ජනතාවගේ නියෝජනයක් දක්නට ලැබෙනවා. රටේ ව්‍යාපාරික ක්ෂේත්‍රයේ වර්ධනයක් තිබේ නම් ඇයි පසුගිය පළාත් සභා මැතිවරණයේදී ආණ්ඩුවට මුස්ලිම් ජනතාව දිනා ගැනීමට නොහැකි වූයේ?මුස්ලිම් ජනතාව වැඩි වශයෙන් ආණ්ඩුවත් සමඟ සිටිනවා. ඒක අපි පසුගිය මහා මැතිවරණ ජනාධිපතිවරණවලදී දැක්කා. නමුත් ඔබ ඔය කියන පළාත් සභා මැතිවරණයේදී යම් අඩුවීමක් තිබෙන්නට ඇති. මේ සඳහා යම් යම් සංවිධානවල ක්‍රියාකාරකම්ද බලපාන්නට ඇති. මුස්ලිම් ජනතාවගේ ඡන්දය දීමේ අඩුවක් වුණාට ඒ ඡන්ද එ.ජා.ප.ය ට හෝ වෙනත් පක්ෂයකට ගිහින් නැහැ.ජාති ආගම් බේදයෙන් තොරව ව්‍යාපාරික මුස්ලිම් ජනතාව වෙනුවෙන් ආණ්ඩුව උපරිම සහන මෙන්ම උපරිම පහසුකම්ද සලසා තිබෙනවා. එ.ජා.ප.ය කියනවා මුස්ලිම් ජනතාවට ව්‍යාපාර සඳහා සුදුසුම ඔවුන්ගේ ආණ්ඩු කියා ඒක මං පිළිගන්නේ නැහැ. අපේ ආණ්ඩුවයි ඔවුන්ගේ ආණ්ඩුවයි අතර විශාල වෙනසක් තිබෙනවා. විවෘත ආර්ථිකය හරහා ඕනෑම කුණු ගොඩක් රටට ගෙනෙන ප්‍රතිපත්තියයි ඔවුනට තිබුණේ. නමුත් අපේ ප්‍රතිපත්ති එහෙම නැහැ. අපේ මූලික අරමුණ දේශීය ආර්ථික ප්‍රතිපත්තියක් මෙන්ම ඒ හරහා දේශීය කර්මාන්ත නඟා සිටුවීමයි. ඒ හරහා මුස්ලිම් ව්‍යාපාරික ප්‍රජාවට තමන්ගේ ව්‍යාපාරික ක්ෂේත්‍රයේ විශාල වර්ධනයක් ලබා ගත හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=f1310232</link>
    <topic>අ‍ාශ්චර්යයේ විහිදුම් සේලය</topic>
    <author>චන්ද්‍රානි මාරසිංහ ඡායාරූප-වාසිත පටබැඳිගේ</author>
    <content>ශ්‍රී ලංකා මාර්ග ඉතිහාසයට එක්වන නවතම සංකල්පය අධිවේගී මාර්ග ජාලයයි. ලොව දියුණු බොහෝ රටවල පවතින අධිවේගී මාර්ග ක්‍රමවේදය ශ්‍රී ලංකා මාර්ග පද්ධතියට එක්වූයේ මහින්ද චින්තනයට අනුවය. ශ්‍රී ලංකාව ආසියාවේ ආශ්චර්ය කරා යන ගමනේදී අධිවේගී මාර්ග සුවිශේෂී සන්ධිස්ථානයකි. එනම් ශ්‍රී ලංකාව වාණිජ කේන්ද්‍රස්ථානයක් බවට පත් කිරීමේදී අධිවේගී මාර්ග ජාලයෙන් සුවිශාල කාර්යභාරයක් සිදු කෙරෙති.මෙරට මාර්ග සංවර්ධන ක්ෂේත්‍රයේ විප්ලවීය පරිවර්තනයක් සිදු කරමින් ප්‍රථම අධිවේගී මාර්ගය වූ දක්ෂිණ අධිවේගී මාර්ගය සංවර්ධන කටයුතු කාර්යක්ෂම කිරීමට මහඟු ‍ෙමහෙවරක් සිදු කරනු ලබයි. මාර්ග ඉතිහාසයට එක්වන දෙවන අධිවේගී මාර්ග නිර්මාණය කොළඹ - කටුනායක අධිවේගී මාර්ගය ජනාධිපති මහින්ද රාජපක්ෂ මැතිතුමන් අතින් මෙම 27 වැනිදා ජනතා අයිතියට පත් කෙරෙයි.අත්‍යවශ්‍ය සංවර්ධන ව්‍යාපෘතියක් ‍ෙලස සළකා කඩිනමින් ක්‍රියාත්මක කිරීමේ ජනාධිපතිතුමන්ගේ උපදෙස් අනුව වරාය හා මහාමාර්ග අමාත්‍යාංශය ව්‍යාපෘතිය අවසන් කිරීමට පියවර ගෙන තිබේ.කොළඹ කටුනායක අධිවේගී මාර්ගය දිගින් කිලෝමීටර් 25.8කි. නව කැලණි පාලම පිවිසුම ස්ථානයෙන් ආරම්භ වී කටුනායක අන්තර්ජාතික ගුවන් තොටුපළ ප්‍රවේශ මාර්ගයෙන් අවසන් වේ. ඉදිකිරීම් වියදම අමෙරිකානු ඩොලර් මිලියන 350කි. එසේම කිලෝමීටර් 100ක දක්වා වේගයෙන් රථ වාහන ධාවනය කළ හැකි පරිදි සැලසුම් කර ඇත. ඒ අනුව කොළඹ - කටුනායක ගමනාගමනයට ගතවන කාලය විනාඩි 20ක් පමණ වේ.අධිවේගී මාර්ගයේ ප්‍රධාන අන්තර් හුවමාරු මධ්‍යස්ථාන හතරකි. නව කැලණි පාලම, පෑලියගොඩ, ජා-ඇළ හා කටුනායක යන ස්ථානවල අන්තර් හුවමාරු මධ්‍යස්ථාන වෙති. ඉදිකිරීම් කටයුතු ආරම්භ කරනු ලැබුවේ 2009 - අගෝස්තු මාසයේ 18 දිනදීය. වරාය හා මහාමාර්ග අමාත්‍යාංශය යන මාර්ග සංවර්ධන අධිකාරියේ අධීක්ෂණය යටතේ චීන ඉදිකිරීම් සමාගම් විසින් මාර්ග ව්‍යාපෘතිය නිර්මාණය කර ඇත. ජනාධිපතිතුමන්ගේ උපදෙස් පරිදි ජනතා අයිතියට පත් කිරීමට පෙර ජනතාවට දැක බලා ගැනීමට හා මාර්ගය පෙදෙසෙහි නිදහසේ ගත කිරීමටත් අවස්ථාව සැලසෙන පරිදි අධ්‍යාපනික හා විනෝදාත්මක වැඩසටහන් මාලාවක් සංවිධානය කර ඇති බව වරාය හා මහාමාර්ග ව්‍යාපෘති අමාත්‍ය නිර්මල කොතලාවල මහතා පවසයි.‍‍ෙකාළඹ - කටුනායක අධිවේගී මාර්ගයෙහි සුවිශේෂී ගුණාංග ගණනාවකි. නවීන තාක්ෂණික ක්‍රමවේදයන් උපයෝගී කර ගනිමින් විධිමත් ප්‍රවාහන සේවාවක් පවත්වා ගැනීමට කටයුතු සලසා ඇත. විද්යුත් දැන්වීම් පුවරු (Variable Message Signs) යොදා ගනිමින් මාර්ගයේ සිදුවන අනතුරු පිළිබඳව රියදුරන් දැනුවත් කිරීමත්, මගී ජනතාවට අවශ්‍ය පණිවුඩ හා තොරතුරු ලබාදීමත් සිදු කෙරෙති.මාර්ගය දෙපස සවිකර ඇති ඩිජිටල් පුවරු මගින් ප්‍රදේශයේ දේශගුණික හා කාලගුණික තත්ත්ව පිළිබඳව දැනුවත් කෙරෙති. මාර්ගය නිරීක්ෂණය සඳහා වෙනම පරිපාලන පද්ධතියකි. ‍ෙකාළඹ සිට කටුනායක දක්වා මාර්ගය ආවරණය වන ආරක්ෂිත කැමරා පද්ධතියක් ද වේ.මාර්ගයේ සිදුවන සියලු කටයුතු පැය 24 පුරාම නිරීක්ෂණය කිරීමේ හැකියාව තිබේ. එමඟින් මාර්ගයෙහි කුඩා සිදුවීමක් වුවද නිරීක්ෂණය කිරීමේ හැකියාව ඇත. නවීන තාක්ෂණික ක්‍රම උපයෝගී කර ගනිමින් පැය 24 පුරාම ක්‍රියාත්මක ආරක්ෂක ක්‍රමවේදයක් ද වෙති. වෙනම ගිනි නිවන ඒකකයක් සහ පොලිස් ඒකකයක් ද වේ. ආපදාවට ලක්වන රථ ගෙනයාමට ආපදා රථ සේවයක් ද ක්‍රියාත්මකය. ජාත්‍යන්තර තත්ත්වයේ දියුණු අධිවේගී මාර්ගයක් ලෙස නිර්මාණය කර ඇති කොළඹ - කටුනායක අධිවේගී මාර්ගයෙහි පරිපාලන කටයුතු සිදු කෙරෙන්නේ ද ජාත්‍යන්තර ක්‍රමවේදයන්ට අනුව වීම සුවිශේෂී වේ.ශ්‍රී ලංකාව ගෝලීය වශයෙන් වැදගත් ආර්ථික කේන්ද්‍රස්ථානයක් බවට පත් කිරීමේ මහින්ද චින්තන ප්‍රතිඥාවට අනුව ආර්ථික හා සංවර්ධන අභියෝග ජය ගනිමින් සිටිති. කොටස් වෙළෙඳපළ, විදෙස් ආයෝජනය හා සංචාරක ක්ෂේත්‍රයට ප්‍රමුඛස්ථානයක් හිමිවෙයි. අනාගත ලෝකයේ සංචාරක ව්‍යාපාරය හා ආයෝජන ගනුදෙනු නිවරදිව වටහාගෙන සිදු කළ නවතම සංකල්පය කොළඹ - කටුනායක අධිවේගී මාර්ගයේ ශ්‍රී ලංකාව ආසියාවේ ආශ්චර්ය බවට පත් කිරීමේදී කටුනායක ජාත්‍යන්තර ගුවන් තොටුපළ ආශ්චර්යයේ පිවිසුම වේ. කටුනායක ජාත්‍යන්තර ගුවන් තොටුපළ වැඩිදියුණු කෙ‍ෙරන්නේ එම උපකල්පනයට අනුවය. ප්‍රධාන වාණිජ නගරය වන කොළඹ අග නගරය දක්වා කටුනායක ගුවන් තොටුපළ සිට මාර්ගය ආශ්චර්යයේ මාවත යනුවෙනි. කොළඹ - කටුනායක නව අධිවේගී මාර්ගයයි. E – 3 නමින් වේ. එනම් මහින්ද චින්තන ඉදිරි දැක්මෙහි සැබෑ යථාර්ථයයි.නව කැලණි පාලම අසළ පිවිසුමෙහි සිට කටුනායක ජාත්‍යන්තර ගුවන් තොටුපළ ප්‍රවේශ මාර්ගය (කැනඩා මිත්‍රත්ව මාර්ගය) දක්වා අධිවේගී මාර්ගය මංතීරු 4කි. මංතීරුවක පළල මීටර් 26කි. ආරම්භයේ සිට කටුනායක ගුවන් තොට දක්වාම විදුලි පහන් පෙළකි. මංතීරු වෙන්වන එම මධ්‍ය තීරුව විසිතුරු තුරුලතාදියෙන් අලංකාර කොට තිබේ. නිල්පැහැ තරු තීරුව පලසක් ලෙසින්ය. නිරතුරු නැලවෙන තුරුලතාවන්ට ජල පහසුව සැපයෙන්නේ බිංදු ජල තාක්ෂණය යොදා ගනිමින්ය. මාර්ගය දෙපස ආරක්ෂිත බැමි ඉදිකර තිබේ. මාර්ගයට සතුන්ගේ පැමිණීම වැළැක්වීමට දැල් ආවරණයක්ද වේ. අධිවේගයෙහි හඬ පිටතට නොඇසෙන පරිදි තහඩු විශේෂයකින් ආවරණය කර තිබේ. එමඟින් මාර්ගය අසල ජීවත්වන ජනතාවට වාහන ශබ්දය හිරිහැරයක් ‍ෙනාවනු ඇතැයි මාර්ග සංවර්ධන අධිකාරිය සඳහන් කරයි.අධිවේගී මාර්ගය දෙපස දුරකතන කුටි පද්ධතියක් ද ස්ථාපිත කර ඇත. එමඟින් දවසේ පැය 24 පුරාම ප්‍රධාන මෙහෙයුම් කාර්යාලය සමඟ සම්බන්ධවීමට අවස්ථාව සලසා තිබේ. යම් ආපදාවකට පත්වුවහොත් 1969 අංකයට අමතා ඒ බව දැනුම්දිය හැකිය. අධිවේගී මාර්ගයේ ස්ථාන කීපයක ඉදිකර ඇති දුරකතන කුටි භාවිතා කිරීමට හැකියාව තිබේ. දුරකතන කුටියේ බොත්තම ක්‍රියාත්මක කිරීමෙන් පාලක මධ්‍යස්ථානය සමඟ සම්බන්ධ වේ. ඒ අනුව ආපදාවන්ට ලක්වූවන්ගේ අවශ්‍යතාව සලසා ගැනීමේ හැකියාව තිබේ. දුරකතන කුටි ක්‍රියාත්මක කිරීම සිදුවන්නේ සූර්යබල තාක්ෂණය යොදා ගනිමින්ය.කොළඹ - කටුනායක පිවිසුම් මාවත ඉදිකර තිබෙන්නේ ඉතාමත් අත්‍යලංකාර ලෙසින්ය. එක් පෙදෙසක නිල්දියෙන් පිරි කළපුවය. ගුවන් පාලම් ලෙසින් උස්බිම් නිර්මාණය කරමින් හා කුඩා පාලම් යොදමින් සුවිශේෂී කොට තිබේ. තවත් තැනෙක පිපුණු මල් යායකි. මනරම් උයනක් බඳුවේ. නාගරීකත්වය අවම කරමින් ස්වභාව සුන්දරත්වයට වැඩි ඉඩකඩක් ලබාදී තිබේ. ආශ්චර්යයේ මාවතෙහි රුව - ගුණ බුමුතුරුණක් එලාලූ ලෙසින්ය. විදුලි පහන් දැල්වෙන රාත්‍රියේ දී මාර්ගය සැබවින්ම ආශ්චර්ය ගෙනඑන අපූර්ව නිර්මාණයකි.විනාඩියට කිලෝමීටර් දෙකක දුරක් වාහනයක් ධාවනය කිරීමට හැකි තරම් දියුණු මාර්ග පැවතීම අපූර්වත්වයක්ම වේ. ජනශූන්‍ය පෙදෙස් අතරින් තදබදයකින් තොරව විඩාවක් නොමැතිව එකදිගට වාහනය ධාවනය කිරීමේ හැකියාව තිබීම සංචාරක හා ආයෝජන ආකර්ෂණයට බෙහෙවින් මහෝපකාරී වේ. වාණිජ නගරය ලෙස දියුණු කෙරෙන කොළඹ අග නගරයේ සිට උතුරට - දකුණට හා රට අභ්‍යන්තරයට අධිවේගී මාර්ග සැලැස්මක් ද ක්‍රියාත්මක කෙරෙමින් තිබේ. මෙම අධිවේගී මාර්ග ව්‍යාපෘතිය මඟින් මහජනතාව වෙත ලැබෙන ප්‍රතිලාභ රාශියකි. කොළඹ සිට කටුනායක ගුවන් තොටුපළ අතර කඩිනම් ප්‍රවාහන පද්ධතියක් ඇතිවේ. කැලණි පාලම හරහා කොළඹ සිට කටුනායක දක්වා පැය එකහමාරක් පමණ ගතවූ කාලය විනාඩි 20කින් ධාවනය කිරීමට හැකිවීමෙන් පැයකට අධික ධාවන කාලයක් ඉතිරි වේ.ඒ අනුව විශාල වශයෙන් ගමනාගමන අවශ්‍යතාවයන්හි ගුණාත්මකභාවය වැඩිදියුණු වේ.ගමන් කාලය මෙන්ම ඉන්ධන ක්ෂයවීම අඩුවීම, වාහනයේ ගුණාත්මකභාවය ආරක්ෂා වීම, අනතුරුදායක තත්ත්වය දුරුවීම සිදුවේ. කොළඹ ප්‍රදේශයෙන් බැහැර වාසස්ථාන සඳහා මහජනතාව යොමුවීම ද සිදුවනු ඇත. සංවර්ධන ක්‍රියාවලියේ දී රටක මාර්ග පද්ධතිය ප්‍රධානතම කාර්යභාරයක් ඉටු කරයි. මහින්ද චින්තන ඉදිරි දැක්ම ප්‍රතිඥාව මෙරට මාර්ග පද්ධතියෙහි විප්ලවීය වෙනසක් සිදු ‍ෙකළේය. අධිවේගී මාර්ග, ගුවන් පාලම්, කාපට් යෙදූ මාර්ග, දැවැන්ත පාලම් සුවිශේෂී වේ. කොන්ක්‍රීට් යෙදූ ග්‍රාමීය මාර්ග පද්ධතියක් රටපුරා නිර්මාණය වූයේ ද රජයේ මාර්ග සංවර්ධන ව්‍යාපෘතින් මඟින්ය. පාලම් පාරු ඉවත් කොට ඒ වෙනුවට ස්ථාවර පාලමක් ඉදිකර තිබේ. අධිවේගී මාර්ග භාවිතයෙන් ලැබෙන ඵලදායිතාව ඉහළ ප්‍රතිශතයකි.රටේ දළ දේශීය නිෂ්පාදනයට, ජාතික ආදායමට මෙන්ම ඒකපුද්ගල ආදායමටද යහපත් බලපෑමක් ඇති බව සංඛ්‍යා ලේඛන දක්වති. අධිවේගී මාර්ගයක සුබවාදී ප්‍රතිඵල ගණනාවකි. පරිසර දූෂණය අවම වේ. සාමාන්‍ය ධාවනයකදී මාර්ගයේ වාහන තදබදය නිසා ඇතිවන කාබන් විමෝචනය සිදු නොවේ. සාමාන්‍ය මාර්ගවල ධාවනය කරනු ලබන වාහනවලට වඩා ආයු කාලය වැඩිය. ගමන් කාලය, ඉන්ධන වැයවීම, වාහන‍ෙය් ක්ෂමතාව ආදිය සැළකීමේදී අධිවේගී ධාවනය වඩාත් සුදුසු වේ.ජාත්‍යන්තර මට්ටමේ ඉතා ඉහළ ශක්‍යතා අධ්‍යයනයකින් පසුව පාරිසරික හානි අවම කර ගනිමින් අධිවේගී මාර්ග ඉදිකිරීම ද සුවිශේෂී වේ. වාණිජ නගරය ලෙස කොළඹට හා කොළඹ වරායට නිෂ්පාදන සැපයීමේදී හා සේවාවන් සැලසීමේදී අධිවේගී මාර්ගවලින් කාර්යක්ෂමතාව සිදුවේ. රජයේ සංවර්ධන ප්‍රතිපත්තිවලට අනුව විනිමය ඉපයීම් ප්‍රධාන ඉලක්කය ආයෝජන ප්‍රවර්ධනය හා සංචාරක ව්‍යාපාරයයි. එම අභියෝග ජය ගැනීමේදී අධිවේගී මාර්ග පද්ධතිය ද ආකර්ෂණීය ක්‍රමෝපායකි.කොළඹ සිට කතරගමට, මහනුවරට, යාපනයට අධිවේගී මාර්ග ඉදිකිරීමට අනුව උතුරේ සිට දකුණට අධිවේගී මාර්ග ජාලයකි. සොබා සෞන්දර්ය නරඹමින් වෙහෙස නිවාලන අධිවේගී මාර්ග ජාලය සංචාරකයින් හා ආයෝජකයින්ගේ නවාතැන් පොළක් ලෙසින් අත්‍යලංකාර කර තිබේ. මේ සියලු මාර්ග ඇරැඹෙන කොළඹ වාණිජ නගරයට පිවි‍ෙසන කොළඹ - කටුනායක පිවිසුම් මාවත ඒ අතර කෙටිම අධිවේගී මාර්ගය ‍ෙවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=f1310233</link>
    <topic>මං කවුරුවත්කොපි කරන්නෙ නෑ</topic>
    <author>සටහන-ඉරෝෂිණි දීපිකා ඡායා-ගයාන් පුෂ්පික</author>
    <content>‘බෝදිලිමා’ කෙටිකතා සංග්‍රහය තුළින් පාඨක හදවත් අතර ළැගුම්ගත් ඔහු, මාගම් සෝලිය නවකතාව හරහා නවකතා කරුවකු ලෙස කිරුළු පැළඳියේ ය. නිර්දය, විචාරවලටත්, පාඨක සම්භාවනාවටත් ලක්වූ මොහාන් රාජ් මඩවල නම් වූ ඔහු සිය දෙවැනි නවකතාව වන ‘ලොවීනා’ සමඟ පාඨකයා අභිමුවට පැමිණ ඇත. මේ ඒ පිළිබඳ කතා බහකි.මා විසින් නිර්මාණය කළ දෙවැනි නවකතාව ලොවීනා. මේ නවකතාවට පාදක වුණේ තෝමස් මේට්ලන්ඩ් අග්‍රාණ්ඩුකාරවරයා සහ ලොවීනා කියන රොඩී තරුණිය අතර සිදු වූ ප්‍රේම වෘතාන්තය.මෙවැනි කෘතියක් රචනයට මා පෙලඹවූයේ, අප මෙන් මනුෂ්‍යයන් ලෙස ඉපැදුණත්, තිරිසන් සතෙක් තරමටවත් නිදහසේ ජීවත් වන්නට ඉඩ හසර නොලද රත්නවල්ලී පරම්පරාවේ මිනිසුන් පිළිබඳ මා තුළ ඇති කළ කම්පනය නිසයි.ලොවීනා සම්බන්ධ ප්‍රේම කතාව මවුන්ට් ලැවීනියා හෝටලය පසුබිම් කර ගනිමින් ඇතිවූ පෙම් පුවතක්. මෙය කටින් කට ආ පුරාවෘත්තයක්. මේ කතාව හා සම්බන්ධ සෑම කතාවක් ම කියවෙන්නෙ අග්‍රාණ්ඩුකාරවරයාගේ දෘෂ්ටිකෝණයෙන්.දෙදෙනාගේ වයස පරතරය වගේ කරුණු කාරණා සලකා බැලීමේ දී, මේ ප්‍රේම වෘත්තාන්තය කවරාකාර එකක් ද කියලා මට ප්‍රශ්නයක් නැගුණා.ඒ අනුව මේ නිර්මාණකරණය කෙරෙහි මගේ සිත යොමු වුණා.මං මේ කතාව අග්‍රාණ්ඩුකාරවරයාගේ දෘෂ්ටිකෝණයෙන් නැතිව ලොවීනා නමැති සුරූපී රොඩී තරුණියගේ දෘෂ්ටිකෝණයෙන් දකින්න වෑයම් කළා. එම පුරා වෘත්තය පදනම් කර ගනිමින්, මා කළ නිර්මාණයක් විදිහට ‘ලොවීනා’ නව කතාව හඳුන්වන්න පුළුවන්.ජනශ්‍රැතිය කියන්නෙ මගේ ප්‍රියතම විෂයක්. අපට තියෙන්නෙ ඉතාමත් ම පොහොසත් සංස්කෘතියක්. මේ දේ පිළිබඳ අධ්‍යයනය කිරීමේ දී, තොරතුරු සොයාගෙන යාමේදී, ඒ ඇසුරින් ලැබූ අත්දැකීම් කැටිකර ගනිමින් හොඳ නිර්මාණයක් කිරීමට මා උත්සාහ ගත්තා.ජනතාව අතර පැවැති මෙවැනි ප්‍රේම පුරා වෘත්තයක්, නැවුම් විදිහට, නිර්මාණාත්මකවපාඨකයා හමුවේ තැබීමට හැකිවේ යැයි මා හිතුවා. ඒ අනුව මෙවැනි තේමාවක් අනුව යමින්, මේ නවකතාව රචනය කිරීමට මා උත්සාහ කළා.මෙය ඉතිහාස ගණයේ කතාවක් ද? නැත්නම් වෙනත් විදිහක නව කථාවක් ද? කියන්න නම් මම දන්නෙ නෑ. කිසිම විදිහක කොටු කිරීමකින් තොරව, නිර්මාණයක් විදිහට මෙය රස විඳින්න කියලයි මං කියන්නෙ. මං මේ කතාව නිර්මාණය කළේ මට පේන හැටියට. ඔබට මෙය පෙනෙන හැටි වෙනස් වෙන්න පුළුවන්. කලා ශිල්පියෙක් විදිහට මං දකින දැක්ම මේ තුළින් පිළිබිඹු වෙන්නෙ. ඒ නිසා මෙය කුමන ගණයේ කතාවක් ද කියා පාඨක ඔබ තීරණය කළ යුතුයි. ‘මාගම් සෝලිය’ පිළිබඳ බොහෝ දෙනා විවිධාකාරයේ විවේචන එල්ල කළා.එය ඓතිහාසික ගණයේ නව කථාවක් ලෙස සමහරු නම් කළා. කවුරු මොන චෝදනා එල්ල කළත්, මං කර තිබෙන්නෙමගේ දැක්ම අනුව මගේ නිර්මාණ කුසලතාව ඔප් නංවමින්, නිර්මාණයක් කිරීමක් පමණයි.ඒ නිසා මේ නිර්මාණ දෙක ම කොටුකිරීම්වලින් තොරව රස විඳින්න කියලයි මං කියන්නෙ.මං හරිම ජනශ්‍රැති ප්‍රේමියෙක්. විශ්වාස, ඇදහිලි, ආකල්ප සමඟ බැඳුණු මිනිසුන්ගෙ ජන ජීවිතය පුදුමාකාරයි. එහි තිබෙන අපූර්වත්වයට මං හරිම කැමැතියි.මේ නව කතා දෙකෙන් ම කියන්නෙ, මේ කතා වර්තමානයට ආදේශ කරන්නෙ කොහොම ද කියන එකයි.මාගම් සෝලිය මගින් මං උත්සාහ කළේ, සදාචාරාත්මක වශයෙන් අප කෙතරම් බොරුවක ද ඉන්නෙ කියන දේ පෙන්වන්න යි.සිංහල බෞද්ධ මිනිස්සු කියන්නෙ නිදහස ප්‍රිය කළ ලිංගිකත්වය පිළිබඳ විවෘතව කතා කළ අය. එදා අන්තඃපුර තිබුණා. භික්ෂූන් වහන්සේලා ඒවාට විරුද්ධව නැගී සිටියේ නෑ. එකගෙයි කෑම, කුල්ල පේ කිරීම වැනි දේ මගින් පැහැදිලි වන්නෙ ලිංගිකත්වය සාමාන්‍ය සරල දෙයක් විදිහට වින්ඳ බවයි. ‘එදා හෙළදිව‘ කෘතියේ දී රොබට් නොක්ස් මේ දේ පිළිබඳ සඳහන් කර තිබෙනවා. අද තියෙන්නෙ බොරු සංස්කෘතියක්. අද මිනිස්සු සිංහල බෞද්ධ සභ්‍යත්වය කියලා හිතන් ඉන්නෙ, ලන්දේසින් ඇතිකළ සභ්‍යත්වයට.එදා ලිංගිකත්වය විවෘතව කතා කරපු සිංහල සංස්කෘතිය තුළ, ලිංගිකත්වය කතා කිරීම හොර රහසේ කළ යුතුයි යන තැනට අපේ මනස හදලා. ඒ නිසා තමයි අපි හොරෙන් හොරෙන් මේ පිළිබඳ හොයන්න උත්සහ කරන්නෙ. පසුගිය වසරේ gooleහරහා මෙවැනි දේ වැඩියෙන්මsearch කළ රට විදිහට අපේ රටට ලෝක වාර්තා තියන්න පුළුවන්වෙලා තියෙන්නෙ මෙන්න මේ නිසයි. අප කොපමණ බොරු කරන්න හැදුවත්, නවීන තාක්ෂණයත් සමඟ බොරු කරන්න අපට හැකියාවක් නෑ. නව පරපුර ගැන විවේචන කරන මේ පුද්ගලයන්, ලිංගිකත්වය විඳින්නෙ නැද්ද? අපට චෝදනා කර කර මේ අය හොරෙන් කාම වීඩියෝ පට බලනවා. අන්තර්ජාලයෙන් කාමුක දේ නරඹනවා. මෙන්න මේ කුහක සුචරිතවාදීන් කියන්නෙ මොකක් ද කියලා මට නම් තේරෙන්නෙ නෑ.මාගම් සෝලියේ දී මා කතා කර තිබෙන්නෙ පුංචි රාලගෙ මරණය සිදුවන හැටි. ඒ දේ කතා කරන්න නම් මට එතන්දි මේ පිළිබඳ කතා කරන්න සිදුව තිබෙනවා. මිනිසාට පොදු ලිංගිකත්වය පිළිබඳ කතා කරන්න අප ඇයි මේ තරම් බය. මානසික ආතතිය, ලිංගික ප්‍රශ්න මේ කෘතියේ දක්වා ඇති විදිහට කියන්නෙ නැතිව, ඒ දේ ගැන කතා කරන්නෙ කොහොම ද? ගැහැනියගේ ලිංගික පීඩනය අප කතා කරන්නෙ නැත්තෙ ඇයි? අපට මෙවැනි චෝදනා නගන්න නම්, එහෙම කතා කරන අය මාර්ගඵල ලබා තිබෙන්න ඕනෑ. මේ නිසා, ලොවීනා සම්බන්ධයෙන් කුමනාකාරයේ විවේචනයක් කළත්, මං ඒ ගැන සැලෙන්නෙ නෑ. ඒකට හේතුව, මං කළේ නිර්මාණයක් කියන දේ අවබෝධ කර ගන්න ඒ අය අසමත් බව ඒ මගින් තහවුරු වන නිසයි.මට චෝදනා කරන අයට වැඩිය මං සයිමන් නවගත්තේගම ගේ නිර්මාණ අධ්‍යයනය කර තිබෙනවා. මං අනුගමනය කරන්නෙ මට අනන්‍ය ධාරාවක්. මං කාවවත් කොපි කරන්නෙ නෑ. මාගම් සෝලියෙන් මං අනන්‍යතාවක් හදාගත්තා. මං මේ වන විට මගේ ඒ අනන්‍ය ධාරාව වර්ධනය කර ගනිමින් සිටිනවා.කොහෙත්ම නෑ. මං මේ සම්මාන උළෙලේ දී, ඒ හා සම්බන්ධව කටයුතු කළ බොහෝ දෙනාගේ කුහකත්වය දැක්කා. ඔවුන් තමන්ගෙ විවේචන හරහා ඔවුන්ගෙ නිරුවත ප්‍රකට කළා. මට පාඨකයන්ගෙන් හොඳ ප්‍රතිචාර ලැබුණා. මට ලැබුණු ජනතා සම්මාන ගැන මං සතුටු වෙනවා. මට මගේ පාඨකයන්ගෙ ප්‍රතිචාර, සම්මාන ඔය සෑම දේකට ම වඩා වටිනවා.මේ කෘතියේ දැක්වෙන හෙළ වෙද ශාස්ත්‍රය පිළිබඳ කරුණු සියල්ලක් ම සත්‍ය ඒවා. මං මේ කෘතිය ලියන්න ගත කළ කාලයට වඩා, ඔය කරුණු කාරණා පිළිබඳ තොරතුරු සොයන්න, පර්යේෂණ කරන්න ගත කළ කාලය වැඩි බවයි මගේ හැඟීම.කොහෙත්ම නෑ. මෙය සත්‍ය කතාවක් ඇසුරින් රචනා වුණ නිර්මාණයක්. ලොවීනා ගැන කතා කරන්න නම්, ඇය නියෝජනය කළ, එවකට නීච කුලයක් යැයි සමාජයෙන් බැහැර කළ රොඩී කුලය ගැන කතා කරන්නම වෙනවා. ඒ නිසා මෙය රැල්ලකට යනවා යැයි අරමුණු කරමින් කළ නව කථාවක් නෙමෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>23</day>
    </date>
    <link>http://www.dinamina.lk/2013/10/23/_art.asp?fn=f1310234</link>
    <topic>මම ආදරයට ආදරය කරන කෙනෙක්</topic>
    <author>සටහන සමදරා ජයසිංහ</author>
    <content>ආදරය, විරහව, කඳුළ, සිනහව, එක්තැන් කර යොවුන් හදවත් වසඟ කරමින් ප්‍රේමණීය නවකතා කලාවට නව අරුතක් එක්කළ ලේඛක අර්නස්ට් වඩුගේ විසින් රචිත “පිනි කඳුළ” නවකතාව පසුගියදා පාඨකයන් වෙත තිළිණ කෙරිණි. ආදරයේ සුවඳ බෙදාහල පිනි කඳුළ නවකතාව, ලක්ෂ සංඛ්‍යාත පාඨක පිරිසක‍ෙග් සිත් ඇද බැඳ ගත්, වසර කිහිපයකට පෙර සුවඳ පුවත්පතේ කොටස් වශයෙන් පළ වූවකි. පාඨකයන්ගේ ඉල්ලීම පරිදි පොතක් වශයෙන් නිකුත්වන පිනිකඳුළ නවකතාව පිළිබඳ අර්නස්ට් වඩුගේ මහතා සමඟ කළ කතාබහකි මේ.මේ කතාව දැනට වසර කිහිපයකට පෙර සුවඳ පුවත්පතේ කොටස් වශයෙන් පළ වූ, මාවිසින් රචිත නවකතාවක්. ඒ කාලේ පිනි කඳුළ බොහෝ ජනප්‍රිය වුණා. සුවඳ පුවත්පතේ පිටපත් ලක්ෂය ඉක්මවමින් අලෙවි වුණා. එයට හේතුව වුණේ පිනිකඳුළ නවකතාව ඡායා හා රංජිත් කියන යොවුන් චරිත දෙකක් වටා ගෙතුණු ආදර කතාවක් වීමයි.මෙය ඒ කාලේ යොවුන් හදවත් තුළ සදා රැ‍ඳෙන්න තරම් වාසනාවන්ත වුණා. එදා තරුණ වියේ සිටි පිනි කඳුළ රසිකයන් අද මවුපියන් වෙලා ඒත් ඒ අයගේ මතකයේ තවමත් ජයා හා රංජිත් ජීවත් වනවා.පාඨකයාගෙන් ලද ඉල්ලීමක් අනුව පිනිකඳුළ නවකතා පොතක් ලෙස නිකුත් කරන්න සිතුවා. එවකට සුවඳ පුවත්පතේ කර්තෘ මණ්ඩලයේ අය පවා පිනිකඳුළ එක් කොටසක් කියවා ඊළඟ ‍ෙකාටස කුමක්දවෙන්නෙ කියා දැන ගන්න පුල පුලා ‍ බලා සිටියා. ඒ තරම් හොඳ ප්‍රතිචාර එදා ඉඳන්ම පිනිකඳුළට තිබුණා.2003 දී පිනිකඳුළ පළමු පොත නිකුත් කළා. එදා පිනිකඳුළ පාඨකයන්, තමන්ගේ යොවුන් වියේ සිටින දරුවන්ට කියවන්නත් මේ පොත ලබා දීලා තිබෙනවා. ඒකට ඉතා යහපත් ප්‍රතිචාර ලැබුණා. අවසානයේ මටවත් පොතක් සොයාගන්න බැරිවුණා. නැවත පිනිකඳුළ රචනා කරන්න හිතුවේ මේ කරුණු සියල්ල සැළකිල්ලට ගනිමිනුයි.මේ පොතේ ප්‍රධාන චරිත කිසිවක් සත්‍ය චරිත නොවෙයි. ඒත් ජායා, රංජිත්, සංගීතා වැනි චරිත අපේ සමාජයේ ජීවත්වන, අපට ඇස ගැටුණු චරිත, ලේඛකයන්ගේ නිර්මාණයට පාදක වන්නේ තමන්ගේ හෝ අන් අයකුගේ ජීවන අත්දැකීම් මන්ද යත් ලේඛකයෙක් හැම ‍ෙමාහොතකම සමාජ සංසිද්ධි පිළිබඳ විමසිල්ලෙන් පසුවන නිසා, සමාජයේ විවිධ චරිත ඔස්සේ කතාවක් ගොඩනඟන්න පුළුවන්.මේ කතාව මීට වසර කිහිපයකට පෙර සමාජ සංස්ථාව තුළ ජීවත් වූ චරිත ආශ්‍රයෙන් ගොඩ නැඟූ කතාවක්. ජංගම දුරකථන නැති, තාක්ෂණය අද තරම් සංකීර්ණ නොමැති කාලවකවානුවක , අව්‍යාජ ලෙස පෙම් කළ පෙම්වතුන්ගේ කතාවක්. 1992 - 1993 වකවානුවේ සමාජ පසුබිමක් තමයි මෙහි තිබෙන්නේ.මං හිතන්නේ මම ආදරයට ආදරය කරන පුද්ගලයෙක්. ආදරය පිළිබඳ විග්‍රහ කරන විට එය විවිධ අයුරින් අර්ථකථනය කළ හැකි වුවත්, මම ආදරය දකින්නේ සප්ත මහා සාගරය වගේ. එහි ඉමක් කොනක් සොයන්න බැහැ. ඒ තරම්ම ගැඹුරුයි. මිනිසාට සතා සිවුපාවාට, ගහකොළට මේ හැම දෙයටම ආදරය අත්‍යවශ්‍යයි.අපි ජීවත් කරවන්නේ ආදරය. ආදරය හඳුනන කෙනෙක්, ආදරය ලබන කෙනෙක් මුළු ලෝකයට ආදරය කරනවා. ආදරය නැති තැන තමයි වෛරය ක්‍රෝධය ඇති වන්නේ. ඒ නිසා ආදරය තේමා කරගත් නිර්මාණවලින් ලෝකයාට අගතියක් වන්නේ නැහැනේ. මගේ ශෛලිය මෙයයි. එදාත් මම ආදර කතා ලිව්වා. අදටත්, හෙටටත් එය එසේමයි. ප්‍රේමය, ආදරය කාටත් පොදු ධර්මතාවක් ලෙසයි මම සලකන්නේ. අවංකආදරය මෙයයි ආදරයේ සුන්දරත්වය මෙයයි කියලා තව කෙනෙකුට පෙන්වා දිය හැකි නම්, තව කෙනෙකුගේ ආදරය, විරහව වෙනුවෙන් ඇයට කඳුළක් උනනවානම්, ලේඛකයකුලෙස එතැනදී මම සාර්ථකයි. ඒකයි පිනි කඳුළු නවකතාව ‘මගේ හදවතේ සුවඳ ඔබට දැනේවා’ ලෙස මම නම් කළේ.එදා පිනි කඳුළු කියවා එහි ආදරණීය ජයා වෙනුවෙන් එක් කඳුළු බිඳක් හෝ නොහෙළු හදවතක් පාඨක ලෝකයේ නොවූ තරම්. ජයා සැබැවින්ම අතිශය සංවේදී පුංචි දිව්‍යාංගනාවක් තරම් වූ යෞවනියක්. පුංචි දෙයටත් හදවත සසලව, දෑසින් කඳුළු කැට පනින ජයා වෙනුවෙන් ලක්ෂ සංඛ්‍යාවක් ඇයත් සමඟ කඳුළු හෙළුවා. ඇගේ කඳුළු ඔවුන්ගේ කඳුළු වුණා.ඇගේ සිනහව ඔවුන්ගේ මුවඟට සිනා පොදක් ගෙන ඒමට සමත් වුණා. ඒ නිසා මේ පිනි කඳුළු නවකතා පොත ඔවුන් වෙනුවෙන් පිදෙන්නා වූ ආදරණීය තිළිණයක්.මෙහි ජයා හා සංගීතා කියන්නේ ආදරයේ හුදෙකලා වූ චරිත දෙකක්. ඔවුන්ගේ පෙම්වතකුගෙන් නොලැබෙන ආදරයත් ඔවුනොවුන් විසින් ලබා ගැනීමට උත්සාහ කරනවා. මෙහි ලිංගිකත්වය හෝ සමාජ විරෝධි සමලිංගිකත්වය හෝ උලුප්පා පෙන්වීමට උත්සාහ කර නැහැ. ඒත් ස්ත්‍රී - පුරුෂ භේදයකින් තොරව, ආදරයක් නොමැතිව තනිවන යුවතියන් දෙදෙනකු තුළ ඇතිවන සිතුවිලි පමණයි මෙහිදී නිරූපණය වන්නේ. මනෝවිද්‍යාත්මකවත් එහි සත්‍යතාවක් තිබෙනවා.ඇත්තෙන්ම මමත් කැමතියි මුළු කතාවම එකම පොතකින් නිකුත් කරන්න. ඒත් එවිට පිටු ප්‍රමාණය වැඩිවන නිසා මුද්‍රණ වියදම ඉහළ යනවා. එය පාඨකයාට විශාල බරක්. පොතක මිල ඉහළ යනවිට පාඨකයා එය මිලදී ගැනීමේ අදහස අත්හරින්නත් පුළුවන්. ඒ නිසා හොඳම දේ, පළමු කොටසින් පසු ඉතා ඉක්මනින් දෙවැනි කොටස නිකුත් කිරීමයි.පළමු මුද්‍රණයේ පිටපත් සියල්ල අවසන් වී තිබෙන නිසා මේ වන විට පිනි කඳුළු දෙවැනි මුද්‍රණයටත් සූදානම්. ඊට අමතරව මගේ මැණික, සංකලනි හා සුපුන් සඳ නවකතා ත්‍රිත්වයක් මේ වනවිට රසික හදවත් වසඟ කර ගෙන අවසන්. එයටත් ඉහළ ප්‍රතිචාර ලැබෙමින් පවතිනවා.නුදුරු කාලයේදී ගාල්ල පිළිබඳ පොතක් ලියන්න අදහස් කරගෙන සිටිනවා. එහෙම හිතුවෙ මං උපන් ගම ගාල්ල වන නිසයි. ඒ වගේම මාධ්‍ය ජීවිතයේ වසර 50ක අත්දැකීම් අළලා ඇසුරු කළ විවිධ චරිත පිළිබඳ පොතක් ලියන්නත් සූදානමින් සිටිනවා.එහෙම ඉල්ලීම් නම් ලැබුණා. ඒත් කතාවේ අන්තර්ගතයට යම් හානියක්, විකෘති වීමක් වෙයි කියන සැකය නිසා, තවම ස්ථිර නිගමනයකට පැමිණ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310241</link>
    <topic>පොදු රද මඩුලු සමුළුවට කෙන්යාවේ පැමිණීම ස්ථිරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සඳහා ස්ථිර වශයෙන්ම සහභාඟි වන බවද ඒ වෙනුවෙන් සහභාඟි නොවන බවට ගෙනයන ප්‍රචාර තරයේ ප්‍රතික්ෂේක කරන බවට කෙන්යානු රජය ප්‍රකාශකර ඇතැයිද රජය අවධාරණය කරයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සඳහා තමා සහභාගි නොවන බවටත් එම සමුළුව වර්ජනය කිරීම සඳහා අප්‍රිකානු රටවල් පොළඹවන බවටත් ඇතැම් මාධ්‍ය මඟින් වාර්තාකර තිබෙන නමුත් ඒ සියල්ල මුළුමනින්ම ප්‍රතික්ෂේප කරන බවද එම සමුළුවට තම රජය වෙනුවෙන් ඉහළ මට්ටමේ රාජ්‍ය නියෝජනයක් සිදුවන බවට කෙන්යානු විදේශ කටයුතු හා අන්තර්ජාතික වෙළෙඳ අමාත්‍යාංශය මඟින් නිවේදනයක් නිකුත් කර තිබෙන බව විදේශ කටයුතු අමාත්‍යාංශය පවසයි.බි‍්‍රතාන්‍යයට විරෝධය පළ කරමින් ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව වර්ජනය කළ යුතු බවටත් ඒ වෙනුවෙන් සහභාඟි නොවන ලෙසට උගන්ඩාව, ටැන්සානියාව, රුවන්ඩාව, නයිජීරියාව, දකුණු අප්‍රිකාව සහ සැම්බියාව යන රටවලට දැනුම්දී දී තිබෙන බවටත් ඇතැම් මාධ්‍ය මඟින් වාර්තා පළ වුවද ඒවායේ කිසිඳු සත්‍යතාවක් නොමැති බවද තම රජය ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් ස්ථිර වශයෙන්ම සහභාගිවන බවද කෙන්යානු විදේශ කටයුතු හා අන්තර්ජාතික වෙළෙඳ අමාත්‍යාංශය අවධාරණයකර තිබේ.අන්තර් ජාතික අපරාධ අධිකරණයේ නඩු විභාගවලට ලක්වන අප‍්‍රිකානු නායකයන් වෙනුවෙන් කිසිවක් කිරීමට පොදු රාජ්‍ය මණ්ඩලය අපොහොසත් වී ඇති බව පවසමින් අපි‍්‍රකානු රටවල් සමුළුව වර්ජනය කළයුතු බව කෙන්යාව ප‍්‍රකාශ කර ඇතැයි මාධ්‍ය වාර්තා පළවූ අතර දැනටමත් කෙන්යානු රජයේ ඉහළ පෙලේ නියෝජිතයන් පිරිසක් මෙරට පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට සහභාගිවීමට සූදානමින් සිටින බවද එරට විදේශ කටයුතු හා අන්තර්ජාතික වෙළෙඳ අමාත්‍යාංශය ප්‍රකාශකර තිබෙන බව විදේශ කටයුතු අමාත්‍යාංශය කියයි.පොදු රාජ්‍ය මණ්ඩලයට හිමි සාමාජිකත්වය බැරෑරුම් ලෙස සළකන බව පෙන්වාදී තිබෙන කෙන්යානු විදේශ කටයුතු හා අන්තර්ජාතික වෙළෙඳ අමාත්‍යාංශය ඒ සම්බන්ධයෙන් පවත්වන සබදතා අනතුරේ හෙළීමට කිසිවිටෙකත් සූදානම් නැතැයිද ප්‍රකාශකර ඇත.ලෝකයේ විවිධ කලාපයන්ට අයත් විවිධ ජාතීන් නියෝජනය කරන රටවල් 53 ක් සාමාජිකත්වය දරණ පොදුරාජ්‍ය මණ්ඩලය ශ්‍රී ලංකාවේදී පැවැත්වෙන 23 වැනි පොදුරාජ්‍ය මණ්ඩලීය රාජ්‍යනායක සමුළුව වෙනුවෙන් සාමාජික රටවල් රැසක රාජ්‍ය නායකයන් සහභාඟිවන බවට දැනටමත් දැනුම්දී තිබෙන බවද විදේශ කටයුතු අමාත්‍යාංශය සදහන් කරයි.ෙම් අතර කෙන්යානු රජය පොදු රාජ්‍ය මණ්ඩල නායක සමුළුවට සහභාගී නොවීමට කිසිදු තීරණයකන් ගෙන නොමැති බව විදේශ කටයුතු ඇමැති මහාචාර්ය ජි එල් පීරිස් මහතා පාර්ලිමේන්තුවේදී ඊයේ (23) ප්‍රකාශ කළේය. කෙන්යාව හා අප්‍රිකානු රටවල් පොදු රාජ්‍ය මණ්ඩලීය නායක සමුළුවට සහභාගී නොවන බවට ගෙන යන ප්‍රචාරවල කිසිදු සත්‍යතාවයක් නොමැති බවද ඇමැතිවරයා අවධාරණය කළේය.ඇමැතිවරයා මේ අදහස් පළකළේ කොළඹ දිස්ත්‍රික් මන්ත්‍රි රවී කරුණානායක මහතා වාචික පිළිතුරු අපේක්ෂාවෙන් අසන ලද පැනැයකට පිළිතුරු දෙමිනි.ශ්‍රී ලංකාවේදී ලබන මස පැවැත්වෙන පොදු රාජ්‍ය මණ්ඩලීය නායක සමුළුවට කෙන්යාව ඇතුළු අප්‍රිකානු රටවල් සහභාගීවන බවද පීරිස් මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310242</link>
    <topic>කොළඹ-කටුනායක අධිවේගී මඟනැරැඹීමට ලක්ෂයකට වැඩි ජනකායක්</topic>
    <author>මහින්ද අලුත්ගෙදර</author>
    <content>කොළඹ කටුනායක අධිවේගී මාර්ගය නැරඹීම සඳහා මහජනතාවට විවෘත කළ දෙවැනි දිනය වූ ඊයේ(23) දිනය නිමා වනවිට ලක්ෂයකට (100,000) වැඩි පිරිසක් එය නැරැඹීම සහ විවිධ තරඟ ඉසව්වලට සහභාගිවීම වෙනුවෙන් පැමිණ තිබේ.එම මාර්ගය නැරැඹීම මෙන්ම ඒ ආශ්‍රිතව පැවැත්වූ සංස්කෘතික අංගයන් සහ ජන ක්‍රීඩාවලට සහභාගිවීම සඳහා මෙතරම් විශාල පිරිසක් පැමිණ තිබෙන අතර එම පිරිස් මාර්ගයේ ගමන් කරමින් දෙපස සිරි නරඹන්නට දැඩි උනන්දුවකින් පසු වූ බව ආර්ථික සංවර්ධන අමාත්‍යාංශය පවසයි.ඊයේ (23) දිනයේදී චිත්‍ර තරඟ සහ පාසල් තූර්ය වාදන සංදර්ශන පැවැති අතර පෑලියගොඩ පිවිසුම,  තොරණ හන්දිය පිවිසුම, ජා-ඇළ පිවිසුම සහ කටුනායක පිවිසුමේදී මේ චිත්‍ර තරඟ පැවැති බවද පෑලියගොඩ පිවිසුමේ සහ ජා-ඇළ පිවිසුමේදී පාසල් තූර්ය වාදන සංදර්ශන පැවැති බවද එම අමාත්‍යාංශය සදහන් කරයි.ඊට අමතරව අධිවේගී මාර්ගයට පැමිණෙන ජනතාව වෙනුවෙන් විවිධ සංස්කෘතික අංග සහ වැඩසටහන් ගණනාවක් පැවැත්වෙන අතර තිරික්කල් ධාවන තරඟය ඊයේ (23) පස්වරු 3.00 ට ආරම්භ කෙරිණි.කොළඹ - කටුනායක අධිවේගී මාර්ගය ජනතා අයිතියට පත්කිරීම නිමිත්තෙන් වරාය හා මහාමාර්ග අමාත්‍යාංශය සහ මාර්ග සංවර්ධන අමාත්‍යාංශය එක්ව මේ වැඩසටහන් මාලාව සංවිධාන කරන අතර සියලු සංස්කෘතික අංගයන් සහ ජන ක්‍රීඩා ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි පළාත් ඇමැති නිමල් ලන්සා මහතාගේ මෙහෙයවීමෙන් පැවැත්වේ.ශ්‍රී ලංකාවේ දෙවැනි අධිවේගී මාර්ගය වන කොළඹ-කටුනායක අධිවේගී මාර්ගය ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 27දා විවෘත කෙරෙන අතර 70 දශකයේ මුල් භාගයේදී මෙහි ඉදිකිරීම් කටයුතු අරඹා තිබූ අතර පසුව විවිධ හේතු මත අධිවේගී මාර්ගය අතරමඟ නතර විය.කෙසේ වුවද ජනාධිපති මහින්ද රාජපක්ෂ මහතාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ සෘජු මැදිහත්වීම මත මෙහි ඉදිකිරීම් කටයුතු පසුගිය වසර 2009 දී ආරම්භ කළ අතර වසර 5ක් ඇතුළතදී එය නිමකරන ලදී.අද (24) පස්වරු 6.00ට මීගමුව කලපුවේ තෙප්පන් තරඟය සහ මීගමු ත්‍රී රෝද රථ තරඟය සුවිශේෂ ස්ථානයක් ගන්නා බවද ආර්ථික සංවර්ධන අමාත්‍යාංශය පෙන්වාදෙයි.පෙරේදා (22) උදෑසන සිට පෑලියගොඩ සහ කටුනායක ප්‍රධාන පිවිසුම් මාර්ගවලින් අධිවේගී මාර්ගයට ඇතුළුවූ දහස් ගණන් ජනතාව ඉතා උනන්දුවෙන් එහි පයින් ගමන් කරනු දැකිය හැකි වූ අතර තරුණ තරුණියන් පාපැදිවලින් ගමන්කළ අතර අධිවේගී මාර්ගය ආසන්නයේ ඇති කලපුවට බැස විනෝද වන පිරිස්ද මඟ දෙපස රැදෙමින් එහි කාලය ගතකළහ.ලබන 27දා දක්වා මේ කාලය තුළ මාර්ගයට රථවාහන ඇතුල් කිරීමට ඉඩලබා නොදෙන අතර කොළඹ - කටුනායක අධිවේඟී මාර්ගයේ දිග කිලෝමීටර් 26 ක් වෙයි. පෑලියගොඩ සිට කටුනායකට යෑම සඳහා ගතවන්නේ විනාඩි 20ක් තරම් කෙටි කාලයක් වන අතර අන්තර් හුවමාරු මධ්‍යස්ථාන 4ක් පෑලියගොඩ, කෙරවලපිටිය, ජාඇල සහ කටුනායක ස්ථාපිත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310243</link>
    <topic>පොදු සංවර්ධන වැඩවලදී සාමූහිකව කටයුතු කළ යුතුයි</topic>
    <author/>
    <content>රටත්, ජනතාවත් වෙනුවෙන් ක්‍රියාවට නංවා ඇති පොදු සංවර්ධන වැඩපිළිවෙළේ දී සියලු මහජන නියෝජිතයන් සාමූහිකව කටයුතු කළ යුතු බව ජනාධිපති මහින්ද රාජපක්ෂ මහතා පැවැසීය. මහජන නියෝජිතයන්ගේ වගකීම තම පෞද්ගලික අභිලාෂයන් මුදුන් පමුණුවා ගැනීමට කටයුතු කිරීම නොව රටේ ජනතාව වෙනුවෙන් රජය ක්‍රියාත්මක කර ඇති පොදු සංවර්ධන වැඩපිළිවෙළ සාර්ථක කරගැනීමට කැපවීකටයුතු කිරීම බව ද අවධාරණය කළේය.2014 අයවැය සැකසීමට අදාළව නියෝජ්‍ය අමාත්‍යවරුන්ගේ අදහස් හා යෝජනා ලබාගැනීමට ජනාධිපතිතුමාගේ ප්‍රධානත්වයෙන් ඊයේ (23) පෙරවරුවේ අරලියගහ මන්දිරයේ පැවැති සාකච්ඡාවේ දී ජනාධිපතිතුමා මේ බව ප්‍රකාශ කළේය.සංවර්ධන ව්‍යාපෘති ක්‍රියාත්මක කිරීමේ දී ක්‍රමානුකූලව සහ විධිමත් සැලසුම් ඔස්සේ ඒවා ක්‍රියාත්මක කිරීම තුළින් මහජනතාවට වඩා වැඩි ප්‍රතිලාභයක් අත්කර දිය හැකි බව ද ජනාධිපතිතුමා මෙහි දී පෙන්වා දුන්නේ ය.නව සංවර්ධන ව්‍යාපෘති ආරම්භ කිරීමට ප්‍රථම ක්‍රියාවට නංවා ඇති සියලු සංවර්ධන ව්‍යාපෘති සාර්ථකව අවසන් කිරීමේ වැදගත්කම ද පැහැදිලි කළේය.සංවර්ධන ව්‍යාපෘති පිළිබඳ එක් එක් අවස්ථාවල දී ගන්නා තීන්දු තීරණ හේතුවෙන් ජනතාව අපහසුතාවයට පත්වන බව ද පෙන්වා දුන් ජනාධිපතිතුමා දීර්ඝකාලීන සැලසුම් ඔස්සේ සියලු දෙනා සාකච්ඡා කිරීමෙන් අනතුරුව එම ව්‍යාපෘති ක්‍රියාවට නැංවීමේ වැදගත්කම ද පෙන්වා දුන්නේ ය. ඒ තුළින් පෞද්ගලික අංශයේ දායකත්වය ද ‍එම ව්‍යාපෘති කෙරෙහි ලබා ගැනීමට හැකියාව ඇති බව පැවැසීය.තම ආසනවලට අදාළව මතු වී ඇති ගැටලු පිළිබඳ මෙහිදී නියෝජ්‍ය අමාත්‍යවරු කරුණු ඉදිරිපත් කළ අතර ඒවාට ලබාදිය හැකි විසඳුම් පිළිබඳද යෝජනා ඉදිරිපත් කළහ.වන අලි ගැටලුව, සුළු වාරිමාර්ග ප්‍රතිසංස්කරණ, නගර තදබදය අවම කිරීම සඳහා පාලම් ඉදිකිරීම, රෝහල් ගොඩනැගිලි ඉදිකිරීම, වෙළෙඳ සංකීර්ණ සහ ආර්ථික මධ්‍යස්ථාන ඉදිකිරීම ආදී කරුණු ඒ අතර විය. ආර්ථික සංවර්ධන අමාත්‍ය බැසිල් රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර යන මහත්වරුන් ද සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310244</link>
    <topic>බණ්ඩාරනායක සම්මන්ත්‍රණශාලාවේ පුනරාභිෂේකය අද</topic>
    <author>ධනුෂ්ක ගොඩකුඹුර</author>
    <content>වසර හතළිහකට පසුව මුළුමනින්ම නවීකරණය කෙරුණු කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ප්‍රධාන ගොඩනැගිල්ල ජනාධිපති මහින්ද රාජපක්ෂ මහතාගේ අතින් අද (24) විවෘත කෙරේ. ශ්‍රී ලංකා චීන මිත්‍රත්වයේ අගනාම සංකේතයක් ලෙස හැඳින්විය හැකි මේ සම්මන්ත්‍රණ ශාලාව දිවංගත අගමැති එස්. ඩබ්ලිව්. ආර්. ඩී. බණ්ඩාරනායක මහතා සිහි කිරීම පිණිස චීන රජය ශ්‍රී ලංකාවට පරිත්‍යාග කරන ලද්දකි.1973 මැයි මස 17 දින විවෘත කෙරුණු බණ්ඩාරනායක ජාත්‍යන්තර සම්මන්ත්‍රණ ශාලාවේ පූර්ණ අලුත්වැඩියාවක් සිදු කර ඇත්තේ ප්‍රථම වතාවටය. සම්මන්ත්‍රණ ශාලාවේ ප්‍රධාන ගොඩනැගිල්ල සම්පූර්ණයෙන්ම පාහේ නවීකරණය කර නවීන පහසුකම්වලින් සමන්විත ‍ශාලාවක් බවට පත් කිරීම සඳහා චීන රජය ආධාර කර ඇති අතර නොවැම්බර් මස 10-18 දිනවල පැවැත්වෙන පොදු රාජ්‍ය මණ්ඩලීය සමුළුවේ ප්‍රධාන අංග කිහිපයක්ම මෙහි පැවැත්වේ.වර්ෂ 1964 දී මෙරටට සපැමිණි චීන අගමැති චෞ එන්ලායි මහතා සහ එවකට අගමැතිනි සිරිමාවෝ බණ්ඩාරනායක මැතිනියගේ එකඟතාව මත බණ්ඩාරනායක මහතා සිහිවීම පිණිස මෙම සම්මන්ත්‍රණ ශාලාව ඉදි කිරීමට යෝජනා වුවත් පසුව බලයට පැමිණි එක්සත් ජාතික පක්ෂ රජයේ කෙනෙහිලිකම් මත ඉදිකිරීම් කටයුතු 1970 වනතුරු ප්‍රමාද විය. නැවතත් 1970 වසරේ බලයට පැමිණි සිරිමාවෝ බණ්ඩාරනායක මැතිනියගේ රජය විසින් එම වසරේ නොවැම්බර් මස 24 වැනි දින මෙහි ඉදිරිකිරීම් කටයුතු ආරම්භ කරන ලද අතර නියමිත කාලයටත් පෙර ඉදිකිරීම් නිමා කොට 1973 දී විවෘත කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310245</link>
    <topic>ලක්ෂ 60ක රන් සමඟ ඉන්දියානුවෙක් රේගු දැලේ</topic>
    <author>සුභාෂිණි සේනානායක සමඟ කුමාරසිරි ප්‍රසාද් - ගුවන් තොටුපොළ</author>
    <content>ගුවන් ගමන් මළු දෙකක වටේ දාර තුල ඉතා සූක්ෂම ලෙස ඇතුළු කර රටින් පිට කිරීමට තැත් කළ රන් දගර ග්‍රෑම් 1194ක් ඊයේ (23) ගුවන් තොටුපොළ රේගුව අත්අඩංගුවට ගනු ලැබීය. ඊයේ අලුයම චෙන්නායි සිට පැමිණි සැකකරු ගුවන් තොටුපොළේ දී ගමන් මලු දෙක රැගෙන රටින් පිට වීමට යාමේදී ගුවන්තොටුපොළ ආරක්ෂක නිලධාරියෙකුගෙන් ලද තොරතුරු මත සැකපිට පරීක්ෂා කිරීමේදී රන් දගර සොයා ගත් බව රේගුව කියයි. රන් දගරවල වටිනාකම රුපියල් හැට ලක්ෂයක් පමණ වන බව රේගුව පවසයි.සහකාර රේගු අධිකාරිවරුන් වන පී. ඒ. ඩී. පී. පෙරේරා, කසුන් ගමගේ , අසංක පෙරෙරා , ආර්. එම්. කේ. ආර්. රත්නායක, ධම්මිකා ප්‍රියදර්ශනි හා ජේ. එම්. ඩී. ජයසිංහ නිලධාරීහු වැඩිදුර පරීක්ෂණ කරති. රේගු පරීක්ෂණය කළ නියෝජ්‍ය රේගු අධ්‍යක්ෂක කේ. ඒ. ඩර්මසේන මහතා රන් තොගය රාජසන්තක කර සැකකරුට රුපියල් ලක්ෂ 10ක් දඩ නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310246</link>
    <topic>මෙරට අධිකරණයෙහි විභාගවන නඩුවලට විදෙස් රටවල මැදිහත් වීම අනවශ්‍යයි</topic>
    <author>නෙල්කා මැදගෙදර</author>
    <content>මෙරට අධිකරණයෙහි විභාග වන නඩු කටයුතු සම්බන්ධයෙන් විදෙස් මැදිහත්වීම් අනවශ්‍ය බවට පෙන්වා දුන් ශ්‍රේෂ්ඨාධිකරණය හිටපු අගවිනිසුරු ආචාර්ය ශිරාණී බණ්ඩාරනායක මහත්මියගේ දෝෂාභියෝග චෝදනා සම්බන්ධයෙන් විභාග කළ පාර්ලිමේන්තු තේරීම් කාරක සභාවෙහි අවසන් නිගමනය බලරහිත කළ අභියාචනාධිකරණ තීන්දුවට එරෙහිව නීතිපතිවරයා ගොනු කළ පෙත්සමට මැදිහත්වීමට අවසර ඉල්ලා විදෙස් නීතිඥ සංගම් දෙකක් ඉදිරිපත් කළ අයදුම්පත් දෙකක් සම්බන්ධයෙන් කරුණු දැක්විමට අවසර දීම ඊයේ (23) ප්‍රතික්ෂේප කළේය. සලීම් මර්සූප්, චන්ද්‍රා ඒකනායක, සත්‍යා හෙට්ටිගේ, ඊවා වනසුන්දර, රෝහිනී මාරසිංහ යන පංච පුද්ගල ශ්‍රේෂ්ඨාධිකරණ විනිසුරු මඬුල්ල විසින් මෙම නියෝගය ප්‍රකාශ කරන ලදි.පොදුරාජ්‍ය මණ්ඩලීය නීතිඥ සංගමය සහ එංගලන්තයෙහි සහ වේල්සයෙහි නීතිඥ සංගමයේ මානව හිමිකම් කමිටුව විසින් මෙම අයදුම්පත ඉදිරිපත් කර තිබුණි.මෙම අයදුම් පත් ඉදිරිපත් කර ඇත්තේ විදෙස් නීතිඥ සංගම් දෙකක් විසින් බවත් ,මෙරටෙහි විභාග වන අධිකරණ කටයුතු සම්බන්ධයෙන් විදේශීය මැදිහත්වීම් අනවශ්‍ය බවත් ප්‍රකාශ කරමින් ශ්‍රේෂ්ඨාධිකරණය විසින් මෙම පෙත්සම් ඉවත දමන ලදී. එසේම අධිකරණය හමුවේ මේ සම්බන්ධයෙන් විභාග වන නඩු කටයුත්තට අදාළ නීතිමය කරුණු සම්බන්ධයෙන් මෙම පෙත්සම්කරුවන් ඉදිරිපත්කරන කරුණු අදාළ නොවන බවට ශ්‍රේෂ්ඨාධිකරණය විනිසුරු මඬුල්ල තීරණය කළේය.විනිසුරුවරුන් ඉවත් කිරීම සම්බන්ධයෙන් 2005 වසරේදී එක්සත් රාජධානිය විසින් සම්මත කර ගත් නීතිමය කරුණු පෙන්වමින් මෙම පෙත්සම් විභාගයේදී අධිකරණයට සහය වීමට අවස්ථාවක් ලබාදෙන ලෙස මෙම අයදුම්පත් මඟින් ඉල්ලා තිබිණ.ආචාර්ය ශිරාණී බණ්ඩාරනායක මහත්මිය දෝෂාභියෝග ‍චෝදනා විමර්ශනය කිරීම සඳහා පාර්ලිමේන්තු තේරීම් කාරක සභාවක් ස්ථාවර නියෝග 78 (ආ) යටතේ පත් කරනු ලැබිණි. එම පාර්ලිමේන්තු තේරීම් කාරක සභාව සිය විමර්ශන අවසන් කරමින් නිගමනය කෙළේ අදාළ දෝශාභියෝග චෝදනා වලට ආචාර්ය ශිරාණී බණ්ඩාරනායක මහත්මිය වරද කාරිය වන බවය. ස්ථාවර නියෝග යටතේ එම පාර්ලිමේන්තු තේරීම් කාරක සභාව පත් කිරීම ආණ්ඩුක්‍රම ව්‍යවස්ථාවට පටහැනි බැවින් එම කාරක සභා අවසන් වාර්තාව බල රහිත කරන ලෙස ඉල්ලා ආචාර්ය ශිරාණී බණ්ඩාරනායක මහත්මිය අභියාචනාධිකරණයට පෙත්සමක් ගොනු කළාය.ඒ සම්බන්ධයෙන් සිය තීන්දුව දුන් අභියාචනාධිකරණය එම වාර්තාව බල රහිත කරමින් සර්ටියෝරාරි ආඥාවක් නිකුත් කළේය. එම අභියාචනාධිකරණ තීන්දුව බල රහිත කරන ලෙස ඉල්ලා නීතිපතිවරයා විසින් මෙම පෙත්සම ගොනු කළේය. ඊයේ(23) මෙම පෙත්සම කැඳවූ අවස්ථාවේදී කරුණු දක්වමින් නීතිපති පාලිත ප්‍රනාන්දු මහතා සඳහන් කළේ අධිකරණය හමුවෙහි විභාග වන ඕනෑම නඩුවක් සම්බන්ධයෙන් පෙනී සිටීමට මෙරට ආණ්ඩුක්‍රම ව්‍යවස්ථාව අනුව නීතිපතිවරයාට අයිතියක් ඇති බවය. ඒ සඳහා වන නීතිමය ප්‍රතිපාදන ආණ්ඩුක්‍රම ව්‍යවස්ථාවෙහි 134(1) ව්‍යවස්ථාව මගින් සලසා ඇති බව ඒ මහතා සඳහන් කෙළේය.එසේම විනිසුරුවරුන් ඉවත් කිරිම සම්බන්ධයෙන් ක්‍රියාකළ යුතු ආකාරය සම්බන්ධයෙන් ද ආණ්ඩු ක්‍රම ව්‍යවස්ථාවෙහි සඳහන් වන බවද ඒ මහතා සඳහන් කෙළේය.කරුණු සලකා බැලූ අධිකරණය අතර මැදි අයදුම්පත් වෙනුවෙන් ඉදිරිපත් කළ ඉල්ලීම ප්‍රතික්ෂේප කෙළේය.නීතිඥ සුනිල් කුරේ මහතා මෙම විදේශීය නිතිඥ සංගම් වෙනුවෙන් පෙනි සිටියේය.නිතිපති පාලිත ප්‍රනාන්දු මහතා සහ නියෝජ්‍ය සොලිස්ටර් ජෙනරාල්වරුන් වන ෂවීන්ද්‍ර ප්‍රනාන්දු, සංජේ රාජරත්නම්, ඒ. ඩබ්ලිව්.එම්. නවාස් සහ රජයේ නිතිඥ නෙරින් පුල්ලේ මහතා නිතිපතිවරයා වෙනුවෙන් පෙනි සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310247</link>
    <topic>පොදු රද මඩුලු සමුළුවෙන්උසස් අධ්‍යාපනයට ප්‍රතිලාභ රැසක්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීම තුළින් අපේ රටේ උසස් අධ්‍යාපන ක්ෂේත්‍රයට ප්‍රතිලාභ රැසක් ළඟා කර ගතහැකි බව විශ්වවිද්‍යාල ප්‍රතිපාදන කොමිෂන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා ප්‍රකාශ කරයි.අපේ රටේ උසස් අධ්‍යාපන ක්ෂේත්‍රයේ ඉහළ ඉල්ලුමක් පවතින අතර ඒ සම්බන්ධයෙන් ජාත්‍යන්තර ප්‍රජාව දැනුවත් කිරීමට හැකියාව ලැබෙන බවද ලාංකීය සිසුනට විදේශීය විශ්වවිද්‍යාලයන්හි ශිෂ්‍යත්ව ලබාගැනීමේ අවස්ථාව සැලසෙන බවද ඒ මහතා පෙන්වා දෙයි.මේ ජාත්‍යන්තර සමුළුව ශ්‍රී ලංකාවේදී පැවැත්වීම හරහා එක් එක් රටවල නායකයන් වෙත අපේ රටේ හැකියාවන් සේම අවස්ථාවන් සම්බන්ධයෙන් දැනුවත් කළ හැකිවන බව සදහන් කරන අතිරේක ලේකම්වරයා ඒ තුළ ලෝක මට්ටමේ විශ්වවිද්‍යාලයන් අපේ ර‍ටේ ආරම්භ කිරීම සඳහා මංපෙත් විවරවන බවද කියා සිටී.මේ අතර ඒ මහතා පෙන්වා දෙන්නේ වසරකට ශ්‍රී ලංකාවේ ශිෂ්‍ය ශිෂ්‍යාවන් 150,000ක් පමණ උසස් පෙළ විභාගයෙන් සමත් වුවද විශ්වවිද්‍යාල සඳහා සුදුසුකම් ලබන්නේ එයින් 27,000ක් පමණ සීමිත පිරිසක් බවයි.එවැනි අවස්ථාවක විදේශීය රටවලින් ශ්‍රී ලංකාවේ ආයෝජනය අතිශයින්ම වැදගත් බව පෙන්වා දෙන ආචාර්ය ප්‍රියන්ත ප්‍රේමකුමාර මහතා විදේශීය රටවල නායකයන් සමඟ මේ සම්බන්ධයෙන් සාකච්ඡා කළහැකි බවද ඊට අමතරව විදේශීය සිසුන් මෙරට විශ්වවිද්‍යාල වෙත ආකර්ෂණය කරගත හැකි බවද පවසයි.පොදු රාජ්‍ය මණ්ඩලීය රටවල විශ්වවිද්‍යාලයන් අතර හුවමාරු වැඩසටහනක් ආරම්භ කිරීමටද මෙමඟින් හැකියාව ලැබෙන බව පෙන්වාදෙන අතිරේක ලේකම්වරයා මෙවැනි වැඩසටහන් හරහා ශ්‍රී ලංකාවට ප්‍රතිලාභ රැසක් ළඟා කරගත හැකි බවද අවධාරණය කරයි.දක්ෂතා පිරි මෙන්ම හැකියාවන්ගෙන් පිරි මානව සම්පතක් ශ්‍රී ලංකාවේ සිටින බව ලොවට කියන්නට මේ අවස්ථාව හොඳ අඩිතාලමක් කරගත යුතු බවද ජාති, ආගම් කිසිඳු භේදයකින් තොරව මේ වෙනුවෙන් සියලු දෙනාගේම සහයෝගය හිමිවිය යුතු බවද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310248</link>
    <topic>පොදු රද මඩුල්ල රැස්වූ සෑම රටක්ම ඉහළ ආර්ථික වර්ධනයක් ලැබුවා</topic>
    <author>නුවන් කොඩිකාර</author>
    <content>රාජ්‍ය නායක සමුළුව පවත්වනු ලැබු සෑම රටකම ආර්ථික වර්ධනය ඉහළ ගොස් ඇති බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය. මීට අමතරව ආයෝජන කේෂ්ත්‍රයේද පැහැදිලි වර්ධනයක් පෙන්නුම් කරන බවත් හෙතෙම කීවේය. රාජ්‍ය නායක සමුළුවේදි ආයෝජන ප්‍රවර්ධන අමාත්‍යාංශයේ කාර්ය භාර්යය පිළිබඳ දැනුවත් කිරීම වෙනුවෙන් කොළඹ සිනමන් ග්‍රෑන්ඩ් හෝටලයේ පෙරේදා (22) පැවැති මාධ්‍ය හමුවට එක්වෙමින් ඇමැතිවරයා එසේ ප්‍රකාශ කෙළේය.ශ්‍රී ලංකාවේ විනාශ වු ප්‍රතිරූපය නැවත සකස් කර ගැනීමට පොදු රාජ්‍ය මණ්ඩලීයිය රාජ්‍ය නායක සමුළුව තෝතැන්නක් වන බවද ඒ මහතා කියා සිටියේය.පොදු රාජ්‍ය මණ්ඩල නායක සමුළුව හරහා ලංකාවට ඉතා වැදගත් අවස්ථා රැසක් ලබා ගැනීමට හැකි බවත්, ලංකාව පිළිබඳ ජාත්‍යන්තරයේ පවතින ආකල්ප මේ සමුළුව මඟින් වෙනස් කර ගැනීමට හැකි බවත් අබේවර්ධන මහතා පැවැසීය.රාජ්‍ය නායකයන්ගේ සමුළුව මෙරට පැවැත්වුවද ලංකාවට රාජ්‍ය නායකයින් ගෙන්වා ගැනීමට පසුබිමක් නොමැති බවට විවිධ පාර්ශ්වයන් විවිධ මත දැරුවද, අද වනවිට එම විවේචන අසත්‍ය වී ඇති බවත්, කිසි විටෙකත් මහජනතාව එම විවේචන පිළිනොගන්නා බවත් ඇමැතිවරයා කීවේය.මේ අතර සංචාරක කර්මාන්තයේ මේ දක්වා පැවති මිලියන 1.2 ආර්ථික වර්ධනය, මිලියන 2 දක්වා වර්ධනය කර ගැනීමට හැකි බවද හෙතෙම ප්‍රකාශ කෙළේය.ආයෝජන ප්‍රවර්ධන ඇමැතිවරයා මෙසේද කියා සිටියේය. වත්මන් රජය අධිවේගි මාර්ග, ගුවන් තොටුපළ, වරායන් ඇතුළු අනෙකුත් සංවර්ධනයන් සිදුකළේ පොදු රාජ්‍ය මණ්ඩල නායකයන්ගේ සමුළුව ඉලක්ක කරගෙන නෙවෙයි. එය මේ රටේ සාමාන්‍ය ජනතාව හොදින්ම දන්නවා.එම නිසා ඒ ජනතාව කිසිම වෙලාවක රජය සිදුකරන සංවර්ධනයන් විවේචනය කරන්නේ නැහැ. මෙවැනි සමුළුවක් ආසියාවට ලැබී තියෙන්නේ වසර විසි හතරකට පසුව, ඊට අපි ආඩම්භර විය යුතුයි. එසේ නොමැතිව අඩුපාඩු සොය සොයා සිටීම පලක් නැහැ. මේ මොහොතේ මාධ්‍යයටත් සුවිශේෂි කාර්ය භාර්යක් පැවැරී තියෙනවා, මොකඳ මාධ්‍යයට සමුළුව පිළිබඳ ජනතාව අතර හොඳ ආකල්පයක් ගොඩනැගිය හැකියි. එසේ කළහොත් සාර්ථක සමුවවක් පවත්වා ගන්න ඉඩ ප්‍රස්ථාව ලැබෙනවා.මේ අවස්ථාවට ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා, අමාත්‍යාංශ ලේකම් එම්. එම්. සී ෆර්ඩිනන්ඩු, ආයෝජන මණ්ඩලයේ සභාපති ආචාර්ය ලක්ෂ්මන් ජයවීර, ශ්‍රී ලංකා පදනම් ආයතනයේ සභාපති මහාචාර්ය රංජිත් බණ්ඩාර, ශ්‍රී ලංකා වරලත් ගණකාධිකාරීන්ගේ ආයතනයේ සභාපති සුජීව රාජපක්ෂ මහත්වරුන්ද එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n1310249</link>
    <topic>රාජ්‍ය ළමා නාට්‍ය උළෙලේසම්මාන ප්‍රදානය අද</topic>
    <author/>
    <content>රාජ්‍ය ළමා නාට්‍ය උළෙලේ සම්මාන ප්‍රදානෝත්සවය අද (24) සවස 4.00ට සංස්කෘතික හා කලා කටයුතු ඇමැති ටී.බී. ඒකනායක මහතාගේ ප්‍රධානත්වයෙන් කොළඹ රාජකීය විද්‍යාලයීය නව රඟහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102410</link>
    <topic>ගාමිණී දිසානායක 19 වැනි ගුණ සමරුව අද</topic>
    <author>සිරිසේන රාජපක්ෂ</author>
    <content>දිවංගත ගාමිණී දිසානායක මහතාගේ 19 වැනි ගුණ සමරුව වෙනුවෙන් පුෂ්පෝපහාර දැක්වීමේ උත්සවයක් ආහාර සුරක්ෂිතතා ඇමැති පී. දයාරත්න මහතාගේ ප්‍රධානත්වයෙන් අද (24) දින පෙ.ව. 8.30ට කොළඹ 07 නෙළුම් පොකුණ මාවතේ පිහිටි ගාමිණී දිසානායක මහතාගේ පිළිරුව අභියසදී පැවැත්වේ.ආගමික නායකවරුන් හා සම්භාවනීය අමුත්තන් රාශියකගේ සහභාගීත්වයෙන් පැවැත්වෙන පුෂ්පෝපහාර දැක්වීමේ උත්සවයේදී නුවරඑළිය දිස්ත්‍රික්කයේ පුස්තකාල 100කට 'අමරණීය නායකයෙක්' නමැති ග්‍රන්ථය බෙදාදීම හා දහම් පාසල් සිසු සිසුවියන් 100කට පොත් හා උපකරණ අඩංගු පාසල් ගමන් මළු බෙදාදීමක්ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102411</link>
    <topic>පිළියන්දල විෂ වායු සිද්ධියසොයා බැලීමට විද්වත් කමිටුවක්</topic>
    <author>ශීලා උඩුවර</author>
    <content>පිළියන්දල බටකැත්තර ප්‍රදේශයේ පිහිටි එස්.ඇන්ඩ් .ඩී. ඇසෝසියේට් කර්මාන්ත ශාලාවේ සිදුවූ හදිසි වායු විමෝචනය පිළිබඳ සොයා බැලීමට පරිසර පුනර්ජනනීය හා බලශක්ති ඇමැති සුසිල් ප්‍රේමජයන්ත මහතා විසින් මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතාගේ සභාපතිත්වයෙන් යුත් විද්වත් කමිටුවක් පත් කර තිබේ.මේ කමිටුවේ සෙසු සාමාජිකයන් වන්නේ මොරටුව විශ්වවිද්‍යාලයේ මහාචාර්ය අජිත් ද අල්විස් හා සෞඛ්‍ය අමාත්‍යාංශයේ හා කාර්මික තාක්ෂණික ආයතනයේ උසස් නිලධාරීන් දෙදෙනෙකුය.මේ පිළිබඳ සවිස්තර වාර්තාවක් දෙසතියක් ඇතුළත ලබා ගැනීමට අපේක්ෂිත අතර , එම වාර්තාව පදනම් කර ගෙන ඉදිරි ක්‍රියා මාර්ග ගන්නා බව අමාත්‍යාංශය කියයි.මේ කර්මාන්ත ශාලාව තුළ පිරිසිදු කාරක ද්‍රව්‍ය (Detergent) නිෂ්පාදනය කරනු ලබන අතර, එහිදී හදිසියේ වායු විමෝචනයක් සිදුවූ ආකාරය හා එහි පවතින තත්ත්වයන් පිළිබඳ මධ්‍යම පරිසර අධිකාරියේ නිලධාරින් ස්ථානිය පරික්ෂණයක්ද සිදුකරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102412</link>
    <topic>බුදු සසුනේ විනය නීතිරාමුව යටතේ නඩු විමසා සංඝරත්නය අපහසුතාවෙන් මුදාගන්නවා</topic>
    <author>නිහාල් ජයවර්ධන</author>
    <content>මහා සංඝරත්නය අධිකරණ කටයුතුවලදී පත්වන අසීරුතා මඟහැරවීම සඳහා විහාරදේවාල ගම් ආඥාපනතට අදාළ නඩු විභාග කිරීම පිණිස වෙනම අධිකරණයක් ස්ථාපිත කිරීම ශ්‍රී ලංකා බුද්ධ ශාසන ඉතිහාසයේ සුවිශේෂ අවස්ථාවක් බව අග්‍ර විනිශ්චයකාර මොහාන් පීරිස් මහතා පැවසීය.උතුම් බුද්ධ නීතිය මත ශික්ෂාකාමී වී ඇති ගරුතර මහා සංඝරත්නයට එළඹ ඇති ගැටලු රාජ්‍ය නීතිය යටතේ නිරවුල් කර ගැනීම බුදුරජාණන් වහන්සේ වදාළ විනය නීති රාමුව තුළම සිදු කිරීම මේ නව අධිකරණය මඟින් බලාපොරොත්තු වන බවද හෙතෙම කීය.අගවිනිසුරු මොහාන් පීරිස් මහතා එසේ ප්‍රකාශ කළේ බෞද්ධ විහාර දේවාලගම් ආඥාපනත යටතේ පවරනු ලබන නඩු විසඳීම සඳහා ශ්‍රී ලංකාවේ ප්‍රථම වතාවට මහනුවර අධිකරණ සංකීර්ණය තුළ එම අතිරේක දිසා අධිකරණ කාර්යාලය ස්ථාපිත කරමිනි.සියම් මහා නිකායේ අස්ගිරි පාර්ශ්වයේ මහානායක උඩුගම ශ්‍රී බුද්ධ රක්ඛිත නාහිමිපාණන් ප්‍රමුඛ ත්‍රයිනිකායික මහා සංඝයා වහන්සේලාගේත් අධිකරණ ඇමැති රවුෆ් හකීම් මහතාගේත් සහභාගීත්වයෙන් අධිකරණය විවෘත කෙරිණ.තවදුරටත් අදහස් දැක්වූ අගවිනිසුරුවරයා තමන් නීතිඥයෙකු විනිසුරුවරයෙකු හා නීතිපති ලෙසත් කටයුතු කරන කාලවකවානුවේදී විහාර දේවාල දේපළ සම්බන්ධයෙන් නඩු විසඳීමේදී මහා සංඝරත්නය මුහුණ දුන් අපහසුතා හොඳින් අවබෝධ කරගෙන සිටි බවත් ප්‍රකාශ කළේය.අධිකරණය පිහිටුවීම මඟින් පමණක් ක්ෂණිකව ගැටලු විසඳාගත නොහැකි බව වැඩිදුරටත් පැවසූ අගවිනිසුරුවරයා ඒ සඳහා මහා සංඝරත්නය ප්‍රමුඛ පාර්ශ්වයන් වෙතින්ද නිලධාරින් හා සෙසු ජනතාව වෙතින් ඊට අවශ්‍ය සහය නොඅඩුව ලැබිය යුතු බවද ඒ මහතා වැඩිදුරටත් සඳහන් කළේය.අධිකරණ ඇමැති රවු‍ෆ් හකීම් මහතාතමන් මේ අධිකරණය පිහිටුවීමට හැකිවීම සම්බන්ධයෙන් සතුටුවන බවත් මීට වසර දෙකකට ප්‍රථම බුද්ධ ශාසන ඇමැතිවරයා ලෙස අගමැති දි.මු. ජයරත්න මහතා බෞද්ධ විහාර දේවාලගම් ආඥාපනත යටතේ වෙනම අධිකරණ පද්ධතියක් ඇතිකළ යුතු යැයි ඉදිරිපත් කළ සංදේශයට අනුව ජනාධිපති මහින්ද රාජපක්ෂ මහතාගේද උපදෙස් මත පළමුව මේ පරිපාලනමය ක්‍රියාදාමයට ප්‍රවේශ වූ බවද කීය.උඩරට ගිවිසුමේ අඩංගු කරුණු උල්ලංඝනය කරමින් අධිරාජ්‍යවාදින් එදා බුදු දහමටත් විහාර දේවාල වලටත් සංඝයා වහන්සේලා‍ටත් තිබූ ආරක්ෂාව විනාශ කළ බවද පැවසූ අධිකරණ ඇමැතිවරයා එම අවස්ථාවේ අස්ගිරි මහ නාහිමියන් විසින් 'බිම්සවිය' ව්‍යාපෘතිය මඟින් විහාර දේවාලවල ඉඩකඩම්වල සිදුවෙමින් පවතින අනර්ථයන් සම්බන්ධයෙන් කළ කරුණු පැහැදිලි කිරීමට අවධානය යොමු කළ බවත් ඒ සම්බන්ධයෙන් කටයුතු කිරීමට තම අමාත්‍යංශ ලේකම්වරයාට උපදෙස් දුන් බවත් සිහිපත් කළේය.සියම් මහා නිකායේ අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත ශ්‍රී ලංකා රාමඤ්ඤ මහා නිකායේ මහ නායක අතිපූජ්‍ය නාපාන පේමසිරි යන නාහිමිවරුන්ද සියම් මහා නිකායේ මල්වතු පාර්ශ්වයේ අනුනායක අතිපූජ්‍ය නියංගොඩ විජිතසිරි, අමරපුර සංඝ සභාවේ ජ්‍යෙෂ්ඨ සංඝ සභාපති අතිපූජ්‍ය කොටුගොඩ ධම්මාවාස යන නාහිමිවරුන්ද අදහස් දැක්වූහ.මධ්‍යම පළාත්බද මහාධිකරණ විනිසුරු මනිලාල් වෛද්‍යතිලක, මධ්‍යම පළාත්බද සිවිල් අභියාචන මහාධිකරණ විනිසුරු අරුණ සී. රණසිංහ, මහනුවර නීතිඥ සංගමයේ සභාපති උපාලි බෝගහපිටිය, අධිකරණ සේවා කොමිෂන් සභාවේ ලේකම් සිසිර රත්නායක සහ මහනුවර ප්‍රධාන දිසා විනිසුරු උපාලි ගුණවර්ධන යන මහත්වරුන්ද කථා කළහ.මහනුවර දිසාපති ගාමිණි සෙනෙවිරත්න, ශ්‍රී දළදා මාලිගාවේ දියවඩන නිලමේ ප්‍රදිප් නිලංග දෑල, සිවුමහා දේවාල වල බස්නායක නිලමේවරුන් අධිකරණ අමාත්‍යාංශයේ වැඩබලන ලේකම් ලක්ෂ්මී ගුණසේකර, බෞද්ධ කටයුතු කොමසාරිස් ජෙනරාල් චන්ද්‍රපේමගමගේ මහත්ම මහත්මීන් ඇතුළු විශාල පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102413</link>
    <topic>ඌව වෙල්ලස්ස සරසවියේ නව කුලපති බෙංගමුවේ ධම්මදින්න නාහිමි</topic>
    <author>වෙල්ලස්සේ බණ්ඩාර, ලසන්ත නිරෝෂන (රත්නපුර දිසා විශේෂ)</author>
    <content>ශ්‍රීපාදස්ථානාධිපති බෙංගමුවේ ධම්මදින්න නාහිමියන් ඌව වෙල්ලස්ස විශ්වවිද්‍යාලයේ කුලපති ධුරයට ජනාධිපති මහින්ද රාජපක්ෂ මහතා විසින් පත්කර ඇත.ඌව වෙල්ලස්ස විශ්වවිද්‍යාලයේ හිටපු කුලපති ආචාර්ය අලුත්වැව සෝරත නාහිමියන්ගේ අපවත්වීමෙන් පුරප්පාඩු වූ එම තනතුරට බෙංගමුවේ ධම්මදින්න නාහිමියන් අභිනවයෙන් පත්කැර තිබේ.ඓතිහාසික පැල්මඩුල්ල රාජමහා විහාරාධිපතීන් වහන්සේ වශයෙන් කටයුතු කරන බෙංගමුවේ ධම්මදින්න නාහිමියෝ ශ්‍රී ලංකා විහාර භාරකාර පදනමේ ද සභාපති ස්වාමීන්වහන්සේ වශයෙන් කටයුතු කරති.සබරගමුව හා ඌව යන දෙපළාතේ දරුවන්ගේ අධ්‍යාපනික සංවර්ධනයට සිය උපරිම දායකත්වය හා කැපවීම ඉදිරියටත් ලබාදෙන බව නාහිමියෝ පවසති.සුදු අධිරාජ්‍යවාදීන්ට එරෙහිව මව්බිමේ නිදහස වෙනුවෙන් සටන් වැදුනු අතීත පරපුරකින් පැවත එන වර්තමාන දරු දැරියන්ගේ උසස් අධ්‍යාපනයට ඇති බාධා ඉවත් කරමින් ඌව පළාතේ අනාගත මානව සම්පත දැනුමෙන්, අවබෝධයෙන් පිරිපුන් පිරිසක් බවට පත් කිරීමට කටයුතු කළ හැකි සෑම දෙයක්ම නොපිරිහෙලා ඉටුකරන බවද නාහිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102414</link>
    <topic>ශ්‍රී ලංකාවේ යෞවනයන් ඉතා ශක්තිමත් බලසම්පන්න අයයි</topic>
    <author>මානෙල් පුෂ්ප කුමාරි</author>
    <content>ශ්‍රී ලංකා - චීන මිතුදම තව තවත් ශක්තිමත් කිරීම සඳහා දෙරට තරුණ පිරිස සහයෝගයෙන් වැඩකටයුතු කළ යුතු බව චීන සමූහාණ්ඩුවේ තරුණ සම්මේලනයේ සභාපති හී ජුන්කේ මහතා ප්‍රකාශ කරයි.මහරගම ශ්‍රී ලංකා යූත් ප්‍රධාන ශාලාවේ ඉදි කරන ලද විශේෂ සභා ගර්භයේදී ඊයේ(22) පැවැති ශ්‍රී ලංකා යූත් දෙවැනි පාර්ලිමේන්තුවේ සිව් වැනි සැසිවාරයේදී ඒ මහතා මේ බව පැවසීය.දෙරට අතර ආර්ථික,සංස්කෘතික සහ අධ්‍යාපන බැම ශක්තිමත් කර ගැනීම සඳහා ශ්‍රි ලංකා- චීන යෞවනයන් හුවමාරු කර ගැනීමේ වැඩසටහන් ශක්තිමත් කළ යුතු බවත් ඒ මහතා සඳහන් කළේ ය.ශ්‍රි ලංකාව හා චීනය අතර යෞවනයන් හුවමාරු කරගැනීමේ වැඩසටහන දීර්ඝ කාලයක් තුළ ක්‍රියාත්මක වුවත් එය සාර්ථක මට්ටමක නොපවතියි. මේ නිසා දෙරටේම රජයන් මෙම වැඩසටහන තවදුරටත් ශක්තිමත් කර ගැනීමට පියවර ගත යුතුයි. චීනය ශ්‍රී ලංකාවේ යෞවනයන් හුවමාරු කර ගැනීමේ වැඩසටහනේ දිගුකාලීන හිතමිතුරෙකු වශයෙන් කටයුතු කර ඇත. ඒ අනුව ශ්‍රී ලංකාව හා චීනය අතර ආර්ථික, සංස්කෘතික හා අධ්‍යාපන සබඳතා තවදුරටත් ශක්තිමත් කිරීමට චීනය තවදුරටත් සහාය සලසනු ඇත. ශ්‍රී ලංකාවේ යෞවනයන් ඉතා ශක්තිමත් බලසම්පන්න අය වන බවද හෙතෙම වැඩිදුරටත් පැවසීය.මෙරට යෞවනයන්ගේ හැකියාවන් තවදුරටත් වැඩිදියුණු කර ගැනීමේ හැකියාව ඔවුන් සතුව පවතියි. යෞවන පාර්ලිමේන්තුව මෙයට කදිම නිදසුනකි. තෘතීයික අධ්‍යාපනය හැදෑරීමට යෞවනයන් වැඩි වැඩියෙන් යොමු කිරීම අවශ්‍යයි.චීන රජය ශ්‍රී ලංකාවේ යෞවනයන් වෙනුවෙන් තෘතීයික අධ්‍යාපනය සහ පුහුණු කිරීමේ ඉඩ ප්‍රස්ථා ලබාදීමට කටයුතු කරයි. ශ්‍රී ලංකාවේ සහ චීනයේ රාජ්‍ය නායකයන් මෑතදී හමුවූ අවස්ථාවේදීත් යෞවනයන් හා සම්බන්ධ විවිධ කරුණු පිළිබඳව සාකච්ඡා කළහ. ඒ අනුව දෙරටේ රාජ්‍ය නායකයන් විසින් යෞවනයන් බලගැන්වීම සඳහා අන්‍යෝන්‍ය වශයෙන් ආධාර සපයා දීමට සූදානමින් සිටින බවත් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102415</link>
    <topic>සරසවි ඇදුරන්ට අවු 65න් පසුකොන්ත්‍රාත් පදනමට වසර 5ක්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ට අවුරුදු 65 න් පසු තවත් වසර 5 ක කාලයක් කොන්ත්‍රාත් පදනම යටතේ සේවය කිරීමේ අවස්ථාව ලබා දීමට රජය තීරණය කරයි. මෙම අවස්ථාව ලබා දීමේදී අදාළ ආචාර්යවරයා හෝ ආචාර්යවරිය විශ්‍රාම යාමට පෙර වසර තුනක කාලය තුළ විශ්වවිද්‍යාලය තුළ කටයුතු කර ඇති ආකාරය පිළිබඳ සොයා බලනු ලැබේ. ඔහු හෝ ඇය පැවැත්වු දේශන, පර්යේෂණ ආදිය මෙන්ම සිසුන්ගේ හා විශ්වවිද්‍යාලයේ සුබසාධන කාර්යයන්ට දායකත්වය ලබා දී ඇති ආකාරය මෙහිදි සලකා බැලෙන අතර ඔහු හෝ ඇයගේ සේවය විශ්වවිද්‍යාලයට තව දුරටත් අවශ්‍ය ද යන්න පිළිබඳ විශේෂයෙන් සලකා බැලේ.කොන්ත්‍රාත් පදනම යටතේ සේවය අලුත් කෙරෙන මෙම ආචාර්යවරුන්ට විශ්වවිද්‍යාලයේ උපකුලපති, පීඨාධිපති, අංශ ප්‍රධානී හෝ වෙනත් කිසිම පරිපාලන තනතුරක් දැරිය නොහැකිය. විශ්වවිද්‍යාල තුළ මෙම ආචාර්යවරුන්ට සිසුන් වෙනුවෙන් දේශන පැවැත්විය හැකි අතර පර්යේෂණ කටයුතුවල නියැළිය හැකිය. විශ්වවිද්‍යාලවල සිටින සුදුසුකම් සහිත ස්ථීර ආචාර්යවරුන්ට තනතුරු ලබා ගැනීමේ අවස්ථාව නොවැළැක්වීමේ අරමුණෙන් රජය මේ තීරණය ගෙන තිබේ.කොන්ත්‍රාත් පදනම යටතේ ආචාර්යවරුන් බඳවා ගැනීමට රජය ගෙන ඇති තීරණය පිළිබඳ නිර්දේශ එවන ලෙස කැබිනට් මණ්ඩලය උසස් අධ්‍යාපන අමාත්‍යාංශයට දැනුම් දී තිබෙන අතර මේ වන විට විශ්වවිද්‍යාල ප්‍රතිපාදන කොමිසන් සභාවත් සමඟ එක්ව ඊට අදාළ කටයුතු සිදු කරමින් සිටින බව අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා "දිනමිණ"ට පැවසීය.විශ්වවිද්‍යාලවලට අවශ්‍ය ආචාර්යවරුන් කවුරුන්ද යන්න පිළිබඳ මේ වන විට විශ්වවිද්‍යාලවල උපකුලපතිවරුන් සමගත් සාකච්ඡා පවත්වන බව ද නවරත්න මහතා කීවේය. රජය ගෙන ඇති මෙම තීරණය විශ්වවිද්‍යාල ආචාර්යවරුන්ගේ හිඟයට විකල්පයක් වන බව කී ලේකම්වරයා මහන්සි වී වැඩ කරන විශ්වවිද්‍යාල ආචාර්යවරුන්ට මෙය බෝනස් දීමනාවක් බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102416</link>
    <topic>අඩු ආදායම්ලාභීන්ට නිවාස 30000ක්</topic>
    <author>චමීර ඇල්ලදෙණිය,සුභාෂිණි සේනානායක සහ නුවන් කොඩිකාර</author>
    <content>අඩු ආදායම්ලාභි පැල්පත්වාසී ජනතාව වෙනුවෙන් නිවාස 30000ක් 2015 වන විට ඉදිකරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පාර්ලිමේන්තුවේ දී ඊයේ (23) ප්‍රකාශ කළේය.අමාත්‍යවරයා මේ බව පැවැසුවේ හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු ලබා දෙමිනි.ජනාධිපතිතුමාගේ මඟපෙන්වීම යටතේ නාගරික සංවර්ධන අමාත්‍යාංශය මේ අවුරුද්ද තුළ නිවාස 12,000ක් ජනතාව සඳහා ඉදිකර ඇති බව පෙන්වාදුන් ඇමැතිවරයා නාගරික මහල් නිවාස හා රජයේ වෙනත් නිවාස යෝජනාක්‍රමවල පදිංචිකරුවන්ට එම නිවෙස්වල අයිතිය ලබාදීම ප්‍රමාද වී ඇත්තේ නිවසට හිමි නියමිත මුදල ගෙවා නොමැති නිසා බවද පැවසීය. නියමිත පරිදි මුදල් ගෙවා අවසන් නිවාස හිමිකරුවන්ට හිමිකම් ඔප්පු ලබා දී ඇත.තවද අනුකූලතා සහතික දිය නොහැකි ගැටලු ඇති අයට එම හිමිකම් ලබා දෙන්න අමාත්‍ය මණ්ඩල තීරණයක් ගෙන විශේෂ අනුකූලතා සහතිකයක් ලබා දීමට කටයුතු කරනු ඇත. මෙම ගැටලුව රජයේ මෙන්ම පෞද්ගලික මහල් නිවාසවල සිටින පිරිසට ද ඇත.අනිකුත් රාජ්‍ය ආයතන එනම් පහත් බිම් සංවර්ධන අධිකාරිය, නාගරික සංවර්ධන අමාත්‍යාංශය ඉදිකර ඇති නිවාස සඳහා මුදල් අය කිරීමකින් තොරව නිවාස පැවරීමට අන්තර් අමාත්‍යාංශ කමිටුවක් මඟින් තීරණ ගන්නා බවත් කඩිනමින් මෙම කාර්යය සිදු කරන බවත් වීරවංශ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102417</link>
    <topic>සිරකරුවන් රටට වැඩදායි පුද්ගලයන් කිරීමේ වැඩ පිළිවෙළ ඉදිරියට ගෙන යා යුතුයි</topic>
    <author>බුද්ධිකා ඉඹුලාන</author>
    <content>සිරකරුවන් සමාජයෙන් කොන් නොකර ඔවුන් රටට වැඩදායි පුද්ගලයන් බවට පත් කිරීමේ රජයේ වැඩ පිළිවෙළ ඉදිරියට ගෙන යාමට තම උපරිම ශක්තියෙන් කටයුතු කරන්නේ යැයි පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති සරත් චන්ද්‍රසිරි මුතුකුමාරණ මහතා පැවැසීය.තම අමාත්‍යංශය රටට වැඩදායී අමාත්‍යංශයක් බවට පත් කිරීමට චන්ද්‍රසිරි ගජදීර ඇමැතිතුමන් ට ශක්තියක් වීමටත්, උපරිම සහයෝගය ලබා දීමටත් කැපවන බවද නියෝජ්‍ය ඇමැතිවරයා කීය‍.මුතුකුමාරණ මහතා සියධූරයේ නිල රාජකාරි ඇරඹීම නිමිත්තේන් ඊයේ (23) පෙරවරුවේ එම අමාත්‍යංශයේ පැවැති උත්සවයේදී මේ අදහස් පළ කළේය.පුද්ගලයන් යහමගට යැවීමේ උදාර කාර්යය උර මත රැඳී ඇති මේ අමාත්‍යංශයේ කටයුතු සිදුකිරීමට මේ අමාත්‍යංශය අනුබද්ධ ආයතනවල සියලුම නිලධාරීන්ගේ සහාය තමන් අපේක්ෂා කරන බව පැවැසූ මුතුකුමාරණ මහතා සිය නියෝජ්‍ය ඇමැති පදවිය තමන්ට ලබා දීම පිළිබඳව ජනාධිපති මහින්ද රාජපක්ෂ මහතාට සිය ස්තූතිය පිරිනමන බවද පැවැසීය.‍එහිදී අදහස් පළ කළ ඒ මහතා, ගමකින් ආ කෙනකු ලෙස මා මුලින්නම සාමාන්‍ය ග්‍රාමීය මට්ටමේ දේශපාලනයට අවතීර්ණ වුණා. ඉන් පසු දිස්ත්‍රික් මට්ටමේ දේශපාලනයේත් දිග්‍ර කලක් නිරත වුණු මගේ දේශපාලනය එක තැන තැග් ගැහුණු ස්වභාවයක්ම තිබුණා. මෙයට සාධාරණය ඉටු කළ ජනාධිපත් තුමන්ට මගේ ගෞරව පුර්වක ස්තුතිය හිමිවනවා.මට හිමිවූ නව පත්වීම මගින් රටට පාක්ෂිකයන්ට, ප්‍රදේශයේ ජනතාවට වීශාල සේවයක් කරන්නට පුළුවන්.මේ නියෝජ්‍ය ඇමැති ධුරය ලැබුණ විට මා සිතුවා මෙයින් මට කරන්නට හැක්කේ කුමක්ද කියා. එයින් පසු මා කෙටි අධ්‍යයනයක් කළා මේ අමාත්‍යංශයේ කාර්යයන් හා සේවාවන් පිළිබඳව මට වැටහුණා.පුනරුත්ථාපන හා බන්ධනාගාර ප්‍රතිසංස්කරණ ඇමැතිතුමන් මේ අමාත්‍යංශය තුළ සුවිශාල වැඩ කොටසක් සිදු කරනවා. ඒ සඳහා මට සහයෝගය උපරිමයෙන් ලබා දිය හැකි බව මට විශ්වාසයි.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා මා ළඟින් ඇසුරු නොකළත් දේශපාලන ක්ෂේත්‍රයේ ඔහුගේ හැකියාවන් හා නිහතමානී ගති ගුණ මා අසා දැක තිබෙනවාමා මේ අමාත්‍යංශය තුළ සිදු කරන වැඩ‍කොටස ඉදිරියට ගෙන යාමට එතුමාගේ උපර්ම සහය ලැබෙනු ඇතැයි මා විශ්වාස කරනවා.මිනිසකු තනන පරම වගකීම අප අමාත්‍යංශයට පැවැරී තිබෙනවා. එම අවස්ථාව හිමිවන්නේ ඉතා කලාතුරකින්.වෙනම රාජ්‍යයක් ඉල්ලමින් අවි අතට ගත් නොමග ගිය තරුණ තරුණියන් 12,000ක් යහ මගට ගැනීමේ වගකීම පැවැරුණේ අපටයි. එය ‍ඓතිහාසික වගකීමක්. එම වගකීමෙන් 90%ක් පමණ අප ඉටු කර තිබෙනවා..එම කාර්යයේ අවසන් කොටසට හෝ දායක වන්නට නියෝජ්‍ය ඇමැතිතුමන්ට වරම් ලැබීම භාග්‍යයක්.මේ අවස්ථාවේදී වලකුඹුරේ ධීරානන්ද හිමියෝ අනුශාසනාවක්ද සිදු කළ අතර අනෙකුත් ආගමික පූජකවරුන් ද මුතුකුමාරණ මහතාට ආශිර්වාද කළහ. අමාත්‍යංශ ලේකම් ජී. එස්. විතානගේ මහතාද සභාව ඇමැතූ අතර මේ අවස්ථාවට ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන,අධ්‍යාපන සේවා ඇමැති දුමින්ද දිසානායක,පාර්ලිමේන්තු මන්ත්‍රී ෂෙහාන් සේමසිංහ මහත්වරුද එක්වුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102418</link>
    <topic>පෑලියගොඩ මේ තරම් වේගයෙන් සංවර්ධනය වූයේ කටුනායක-කොළඹ අධිවේගී මාර්ගය නිසයි</topic>
    <author>පුෂ්පානාත් ජයසිරි මල්ලිකාරච්චි</author>
    <content>දේශපාලන සඳහා මුළු ජීවිත කාලයම කැපකර ඇතත් මේ තරම් වේගයෙන් පෑලියගොඩ ප්‍රදේශය සංවර්ධනය වූ කාලයක් නොවූ බවත් එහි පූර්ණ ගෞරවය හිමිවන්නේ ජනාධිපතිතුමාට බවත් පෑලියගොඩ කටුනායක අධිවේගී මාර්ගය විවෘත කිරීම නිමිත්තෙන් අදහස් දක්වන පෑලියගොඩ නගරාධිපති ඩී. නිහාල් ආනන්ද මහතා පවසයි.පෑලියගොඩ නගර සභාවේ 24දා පැවති ප්‍රවෘත්ති සාකච්ඡාවකදී ඒ මහතා මෙසේද අදහස් පළ කෙළේය.මා එක්සත් ජාතික පක්ෂයෙන් නගර සභාවට තරගකර එදා ජයලැබුවා. ඒ දිනවල රට පාලනය කළ දේශපාලනඥයන් සමඟ සහ සම්බන්ධවී සංවර්ධන කටයුතු කිරීමට බොහෝ උත්සහ දැරුවා. ඇතැම්විට පෑලියගොඩ ජනතාවගේ දුක්ගැහැට හා ආර්ථික ප්‍රශ්න ගැන කෙතරම් කරුණු කියාපෑවත් ඔවුන්ගේ අවධානය යොමුවුණේ නැහැ.පෑලියගොඩ ප්‍රධාන ආදායම් මාර්ගය ලෙස එදා පැවතුණේ කීර කොටු ව්‍යාපාරය ඒ වගේම නිතරම වැසි ජලයෙන් හා කැලණි ගංගා ජලයෙන් පැල්පත් යටවීම නිසා ජනතාව බලවත් සේ පීඩාවට පත්වුණා. ඒ වගේම මැරවර බලයත් හිසඔසවා තිබූ පළාතක්.නමුත් ඉතිහාසයේ පෑලියගොඩ වනාහි ඉතා සුන්දර පරිසරයක් හා සුන්දර ලියන්ගෙන් යුත් ප්‍රදේශයක් බව සාහිත්‍යයේ සඳහන් වෙනවා. ඒවගේම ගොංගාලේ‍ගොඩ බණ්ඩා හා වීරපුරන් අප්පු වැනි වීරවරයන්ගේ ඥාතිසබඳතා තිබූ නිසාත් පෑලියගොඩ රාජතේජසින් බැබලුණා.ඇතැම් දේශපාලනඥයන් ගේ හා නිලධාරීන්ගේ අවධානය යොමු නොවූ නිසා ජනතාව අන්තයටම පිරිහුණා. ඔවුන්ගේ ආර්ථිකය බිඳවැටුණා. පාලකයන්ට ඕනෑ වුණේ නව බලය රැකගන්න අ‍තකොලුවක් සේ පෑලියගොඩ ඡන්දදායකයන් පාවිච්චි කිරීම පමණයි.එහෙත් අපේ පිනට පහළ වූ අතිගරු ජනාධිපති මහින්ද රාජපක්ෂ මැතිඳුන්ගේ ආරාධනාවෙන් පසු භේදයෙන් තොරව ජාතික සංවර්ධන ව්‍යාපාරයට එක්වන්නට පෑලියගොඩ නගරාධිපති වශයෙන් මාත් පෑලියගොඩ ප්‍රගතිශිලී ජනතාවත් කළ තීරණය අද මල්පල ගැන්වී තිබෙනවා.කවුරු මොනවා කීවත් අතීතය ගැන පුරාජේරු කතාකළත් ජීවිතය මම නොදුටු වේගවත් විප්ලවිය වෙනසක් පෑලියගොඩ සිදුවෙමන් පවතිනවා. රජයේ හා පෞද්ගලික අංශයේ ව්‍යාපාර රැසක් පෑලියගොඩ බිහිවෙලා. විශේෂයෙන් මත්ස්‍ය වෙළෙඳ ආයතනය අප ප්‍රදේශයට ලැබීම ලෝක ආඩම්බරයක්.අද විවෘත වන අධිවේගී මාර්ගය නිසා කැලණි මිටියාවතේ ගම්මාන රාශියක් සමග අත්වැල් බැඳගන්නට පෑලියගොඩ ජනතාවට ලැබේවි. පෑලියගොඩ පැරණි ශ්‍රි විභූතිය මෙන්ම අනාගත ඓශ්චර්යමත් ශ්‍රි ලංකාවක පෙරනිමිති මින් පහළ වෙනවා නිසැකයි.මෙරට සංවර්ධනය කළ පින්වන්ත රජවරුන්ගෙන් පසු ඇතිවූ ප්‍රබලතම රාජ්‍ය බලය හිමිව ඇති මෙම රජයට මගේත් පෑලියගොඩ ජනතාවගේත් ප්‍රණාමය පුදකරනවා. නව වසර කිහිපයකින් ජනතාවගේ ආර්ථික, රැකීරක්ෂා, කෘෂිකාර්මික නිවාස, අධ්‍යාපනික හා සංස්කෘතික ගැටලු විසදී පෑලියගොඩ සුරපුරයක් වනු ඇතැයි මගේ පැතුමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102419</link>
    <topic>තොටවත්තයන් භාෂාව හැසුරුවුයේ ළමා ලෝකයට පිවිසි නායකයකු ‍ලෙසයි</topic>
    <author>නිමල් රාජපක්ෂ</author>
    <content>ටයිටස් තොටවත්ත මහතා භාෂාව හැසුරුවුයේ අපේ ළමා ලෝකයට පිවිසුනු නායකයකු ‍ලෙස යැයි කොටුගොඩ ශ්‍රී ධම්මාවාස නාහිමියෝ පැවසුහ.උන්වහන්සේ එසේ පැවසුවේ ශ්‍රී ලංකා රූපවාහිනී සංස්ථාවේ හඩ නළු එකමුතුව මගින් පැවැත්වු ටයිටස් තොටවත්ත මහතාගේ ගුණ සමරු උත්සවයට ඊයේ (23) සහභාගිවු අවස්ථාවේදීය.මෙහිදී අදහස් දැක්වු නාහිමියෝ අලියාගේ ශක්තිය අලියා නොදන්නා වාගේ කලාකරුවාගේ වටිනාකම ඹවුන් දන්නේ නැහැ. තොටවත්ත මහතා රේඛාව වැනි චිත්‍රපට නිෂ්පාදනය කොට සමාජයට යහපත් සේවයක් ඉටුකළ උත්තමයෙක් .ලෝකයේ දක්ෂ පුද්ගලයින් අඩු වයසින් ජීවිතක්ෂයට පත්වෙනවා. නමුත් ඒටික කාලයතුළ අමරණීය සේවයක් ඉටුකරණබවද උන්වහන්සේ පැවසූහ.රූපවාහිනී සංස්ථාවේ සභාපති මොහාන් සමරනායක මහතා අදහස් දක්වමින් ,හඩ කැවීම්ශිල්පයේ ප්‍රමුකයා වනුයේ ටයිටස් තොටවත්ත මහතායි. හඩකැවීම් ශිල්පය අපේ රටට අලුත් විශේසාංගයක්.මනුස්‍සයා ට කායික පෝෂණය ,මානුෂික පෝෂණය අවශ්‍යයි.ගල්ගුහාවල ජීවත්වු මිනිසා ගල්ගුහාවල කුරුටු චිත්‍ර ඇදීමෙන් මානසික සුවයක් සතුටක් ලැබෙනවා.මනුස්සයා අලුත් කලා ප්‍රභේද සමඟ කලා විශේෂ හදුනාගත්තා. කවිය සංගීතය, පතපොත, සාහිත්‍යය, පසු කාලීනව සිනමාව නා‍ට්‍ය කළාවටපිවිසුනා. ජොන් වොලී බෙයාස් රෑපවාහිනී ය හදුනාගත්තා.1926 රූපවාහිනි විකාශයක් සාර්ථකව සිදුකිරීමේන් පසු රූපවාහිනිය උපයෝගී කරගෙන නව කලා ප්‍රභේද කිහිපයක් බිහිවුවා.එකක් තමයි ටෙලිනාට්‍ය , ටෙලි සිත්තම්.1982 ශ්‍රී ලංකා රූපවාහිනී සංස්ථාව ආරම්භ කිරීමෙන් පසු ඒ විශ්ව සාහිත්‍යයේ විශිෂ්ට නිර්මාන ආස්වාදනය කරන්න අවස්ථාව ලබාදුන්නේජාතික රූපවාහිනීයයි.රූපවාහිනි කේෂත්‍රයේ ලාංජනය සනිටුහන් කළ ටයිටස් තොටවත්තයන් ගේ ප්‍රයන්තය නිසා විශ්ව ටෙලි සාහිත්‍යයේ විදින්නට ආස්වාදනය කරන්නට අවස්ථාව උදාවුණා. මල්ගුඩි දවස වැනි ටෙලි සිත්තම් විදින්ට හැකිවුයේ ටයිටස් තොටවත්ත මහතා නිසා යැයිද පැවැසීය.හිටපු අගමැති රත්නසිරි වික්‍රමනායක. බස්නාහිර පළාත් ඇමැති උදය ගම්මන්පිල ,රූපවාහිනි සංස්ථාවේ අධ්‍යක්ෂ ජනරාල්චන්ද්‍රපාල ලියනගේ, මහත්වරුන් ද ,ටයිටස් තොටවත්ත මැතිනිය හා කලා කරුවන් රැසක් මේ අවස්ථාවට සහභාගිවුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102420</link>
    <topic>පොදු රද මලු සමුළුවට පැමිණෙන ගු වන් යානාවල ආරක්ෂාව සහතිකයි</topic>
    <author>රක්ෂණ ශ්‍රීයන්ත</author>
    <content>පොදු රාජ්‍ය මණ්ඩලීය රාජ්‍ය නායක සමුළුව සදහා පැමිණෙන ගුවන් යානා වල ආරක්ෂාව හා සුරක්ෂිතභාවය තහවුරු කිරීම හා පහසුකම් සැලැස්වීම සඳහා ශ්‍රී ලංකා සිවිල් ගුවන් සේවා අධිකාරිය වීශේෂ වැඩපිළිවෙළක් සකසා ඇත.කොළඹ පියාසැරි තොරතුරු කළාපය සහ ශ්‍රී ලංකාවේ ගුවන් අවකාශයට අවතීර්ණ වන සහ ඒ තුළ මෙහෙයවනු ලබන ගුවන් යානා නිරුපද්‍රිතව , ක්‍රමවත්ව සහ කාර්යක්ෂමව ගොඩ බැස්සවීමේ සහ පිටත්කර යැවීමේ ක්‍රියාවලිය හා දේශීය ගුවන් බාධාවකින් තොරව මෙහෙයවීමේ සැලස්මක් සකසා ඇති බව ශ්‍රී ලංකා සිවිල් ගුවන් සේවා අධිකාරියේ අධ්‍යක්ෂ ජනරාල් හා ප්‍රධාන විධායක නිලධාරී එච්.එම්.සී.නිමල්සිරි මහතා පවසයි‍.ඒ මහතා මේ බව අනාවරණය කළේ ඊයේ(23)ශ්‍රී ලංකා සිවිල් ගුවන් සේවා අධිකාරියේ පැවති මාධ්‍ය හමුවකදීය.එහිදී වැඩිදුරටත් අදහස් දැක්වූ ඒ මහතා.....එමෙන්ම මේ කාලසීමාව තුළ විශාල ගුවන් යානා ප්‍රමාණයක් ක්‍රියාත්මක වන බැවින් ඒ සදහා අවශ්‍ය ගඟන නාවික පහසුකම් නවතම තාක්ෂණයට සහ ක්‍රමවේදයන්ට අනුව සැපයීම සදහා විශේෂ උපකණ ලබා ගැනීම හා නවතම ක්‍රමවේදයන් ක්‍රියාත්මක කිරීම කටයුතු යොදා තිබේ.පොදු රාජ්‍ය මණ්ඩලීය රාජ්‍ය නායක සමුළුව සදහා පැමිණෙන ගුවන් යානා සදහා අවශ්‍ය වන්නාවූ ගොඩබැස්සවීමේ අවසරපත් නිකුත් කිරීම සදහා ශ්‍රී ලංකා සිවිල් ගුවන් සේවා නියාමන කටයුතු භාර ආයතනය ලෙස ශ්‍රී ලංකා සිවිල් ගුවන් සේවා අධිකාරිය, සමුළු ලේකම් කාර්යාලය හා විදේශ කටයුතු අමාත්‍යංශය සමග ඒකාබද්ධව අවශ්‍ය කටයුතු සැලසුම් කර තිබේ.මේ කාර්යන්ට අමතරව ගුවන්තොටුපළ හා ගුවන් සේවා(ශ්‍රී ලංකා) සමාගම සමඟ ඒකාබද්ධව කටුනායක ජාත්‍යන්තර ගුවන්තොටුපළේ නවතා තැබීමට ඉඩකඩ අඩු වන අවස්ථා වල ඉඩකඩ හා මෙහෙයුම් අවස්ථා සැලකිල්ලට ගෙන එම ගුවන් යානා සදහා රත්මලාන හා මත්තල ගුවන්තොටුපළ ලබා දීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102421</link>
    <topic>අධිවේගයේ බස් ගාස්තු මෙහෙමයි</topic>
    <author>නිරුෂි විමලවීර, උපාලි කරුණාරත්න</author>
    <content>කොළඹ - කටුනායක අධිවේගී මාර්ගයේ ධාවනය කෙරෙන අධි සුඛෝපභෝගී බස් රථ සඳහා අයකෙරෙන ගාස්තු ඊයේ (23) ශ්‍රී ලංකා ගමනාගමන මණ්ඩලය විසින් ප්‍රකාශයට පත් කෙළේය.ප්‍රවාහන ඇමැති කුමාර වෙල්ගම මහතාගේ උපදෙස් මත කොළඹ - කටුනායක අධිවේගී මාර්ගයේ පිවිසුම් තුනක් යටතේ මිල ප්‍රකාශ කළ බවත්, කොළඹ සිට මීගමුව දක්වා රුපියල් 159ක් ද, කොළඹ සිට කටුනායක දක්වා රුපියල් 147ක් ද, කොළඹ සිට ජාඇළ දක්වා රුපියල් 102 ක්ද වන බවත්, ශ්‍රී ලංකා ගමනාගමන මණ්ඩලයේ උප සභාපති එල්. ඒ. විමලරත්න මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102422</link>
    <topic>ආබාධිත දරුවන්ගේ මවුපිය සංවිධානයක්</topic>
    <author>@ මාවරල සමූහ පී.මද්දුමගේ</author>
    <content>පස්ගොඩ ප්‍රාදේශීය ලේකම් බල ප්‍රදේශයේ පදිංචි ආබාධිත දරුවන් සිටින පවුල්වල මවුපියන් එකතු වී සංවිධානයක් පසුගිය දින පිහිටුවා ගන්නා ලදී. මේ අවස්ථාවට දෙමාපියන් 150 ක පමණ පිරිසක් පස්ගොඩ ප්‍රාදේශීය ලේකම් කාර්යාලීය ශ්‍රවණාගාරයට එක්රැස් වූවෝය.සමාජ සේවා නිලධාරී කේ.එල්.මහින්ද මහතා විසින් සංවිධානය කරන ලද මේ දෙමාපිය හමුව ආරම්භක අවස්ථාවේදී රුපියල් 28000 ක මුදලක් අරමුදල් ලෙස එකතුවීම සිදු විය.2013 වසර සදහා ආබාධිතවූවන්ගේ දෙමාපිය සංවිධානයේ නිලධාරී පිරිසක් ද තෝරා පත් කර ගන්නා ලදී.අනුශාසක තනතුර සදහා ප්‍රාදේශීය ලේකම් කේ.එන්.කෞශල්‍ය කුමාරි මෙනවිය, සම්බන්ධීකාරක නිලධාරී කේ.එල් මහින්ද , සභාපති ගාමිණී රුවන්පතිරණ ,ලේකම් සෝමදාස හෙට්ටිආරච්චි යන මහත්වරු ද, භාණ්ඩාගාරික කමණී රත්නායක මහත්මිය, උප සභාපති කන්දගේ සෝමපාල , උපලේකම් සුමනපාලයන මහත්වරු නිලධාරී මණ්ඩලය ලෙස මෙහිදී තේරී පත්විය . දොළොස් දෙනෙකුගෙන් යුත් කාරක සභාවක් ද පත් කරගනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102423</link>
    <topic>දේශීය ආර්ථිකය සංවර්ධනය කිරීමට විදේශීය ආයෝජන විශාල ශක්තියක</topic>
    <author/>
    <content>දේශීය ආර්ථිකය සංවර්ධනය කිරීමට විදේශීය ආයෝජන විශාල ශක්තියක් බව විදේශ කටයුතු ඇමැති මහාචාර්ය ජී එල් පීරිස් මහතා පාර්ලිමේන්තුවේදී ඊයේ (23) ප්‍රකාශ කළේය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (23) පස්වරු 1.00ට රැස්විය.ලිපි ලේඛන හා වාර්තා ඉදිරිපත් කිරීමෙන් අනතුරුව පෙත්සම් ,මහජන පෙත්සම් කාරක සභාවට ඉදිරිපත් කෙරිණි. වාචික පිළිතුරු අපේක්ෂාවෙන් මන්ත්‍රිවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.දේශීය ආදායම් පනත යටතේ යෝජනා හා වෙළෙඳ නැව් පනත යටතේ නියෝග විවාදයට ගැනිණ.විදේශ කටයුතු පිළිබඳ ඇමැති මහාචාර්ය ජී එල් පීරිස් මහතා:- ලක්සම්බර්,පලස්තිනය, සී සෙල්ස් හා බෙලරූස් යන රාජ්‍යයන් සමඟ ද්විත්ව බදු අයකරගැනිම වැළැක්වීම හා බදු පැහැර හැරීම වැළැක්වීම සඳහා ආණ්ඩුව ගිවිසුම් අත්සන් කළා. එමඟින් අපේ රටට විශාල සහන ලැබෙනවා. මේ ගිවිසුම් අනුමැතිය සඳහා සභාවට ඉදිරිපත් කර තිබෙනවා. අපේ රටේ විදේශ ප්‍රතිපත්තියේ කැපි පෙනෙන ලක්ෂණ තිබෙනවා.ජාත්‍යන්තර සම්බන්ධතාවල ආර්ථික ප්‍රතිපත්තියට අපි විශේෂ අවධානයක් යොමු කර තිබෙනවා. මේ සම්බන්ධයෙන් අපි තානාපති කාර්යාල දැනුම්වත් කර තිබෙනවා. එක් එක් රටවල් සම්බන්ධයෙන් විශේෂ අවධානයක් යොමු කළ යුතු යැයි අප විශ්වාස කරනවා. මේ ගිවිසුමේ හරය වන්නේ ද්විත්ව බදු ගෙවිම් වැළැක්වීමයි. මෙමඟින් විවිධ වාසි අපට ලැබෙනවා.රටවල් 38ක් සඳහා දිවිත්ව බදු සම්මුතීන්වලට අපි එක්ව තිබෙනවා. මෑතකදී සී සෙල් හා බෙලරුස් රටවල් සමඟ අප එක් වුණා. ජාත්‍යන්තර තලයේ නිල් ආර්ථිකය ගැන කතාබහට ලක් වුණා.වෙරළක් තිබෙන රටක ආර්ථිකයට මත්ස්‍ය සම්පත, සීෂෙල්ස් රටෙන් බෝට්ටුවලට, ධිවර කර්මාන්තයට ඇණවුම් ලැබී තිබෙනවා. ශ්‍රී ලංකාවේ සෞඛ්‍ය තත්ත්වය ඉහළ මට්ටමක තිබෙන බව සීෂෙල්ස් රටේ විදේශ ඇමැතිවරයා කීවා. ශ්‍රී ලංකන් ගුවන් සේවය එහි යාමටත්, ලංකා බැංකුව, ලංකා රක්ෂණ සංස්ථා ශාඛා එහි පිහිටුවීමත් ක්‍රියා කරනවා. බෙලරුස් රට කෘෂිකාර්මික රටක්. ඔවුන් ටැක්ටර් නිෂ්පාදනය සිදු කරනවා. ඒ සම්බන්ධව ඒකාබද්ධ වැඩපිළිවෙළකට අවතීර්ණ වීමට අපි බලාපොරොත්තු වෙනවා.ගම්පහ දිස්ත්‍රික් මන්ත්‍රී ජෝශප් මයිකල් පෙරේරා මහතා ( එජාප):- රටවල් අතර ඇති කරගෙන තිබෙන සම්මුතීන්ට අවසර දීමට අපේ විරුද්ධත්වයක් නැහැ. ඒත් මේ සම්මුතීන් මොනවාද කියා අපි දන්නේ නැහැ.අපිට ලැබෙන වාසි මොනවාද මේ සම්බන්ධ කරුණු සභාවට ඉදිරිපත් කිරීම ඇමැතිවරයාගේ වගකීමක්, ඒක හරියට කැසිනෝ පනත වගේ.මහාචාර්ය ජී. එල් පීරිස් මහතා:- මේක ද්විත්ව බදු ගෙවීම වළක්වන ගිවිසුමක්පෙරේරා මහතා:- දේශීය හෝ විදේශීයව ආදායම් ලබනවානම් මේ රටේ සදාචාරයට ගරු කරමින් ඒවා ලබාගත යුතුයි. දේශීය කර්මාන්ත නැංවීමේ ක්‍රමවේදයකට අපි යායුතුයි. මේ රටේ කර්මාන්ත කරුවන්ට මේ සහන දෙනවාද, මෑතකදි මීතයිල් කන්ටේනර් විශාල ප්‍රමාණයක් ඇල්ලුවා මෙවා කාගේද, හෙරෝයින් කන්ටේනර් ගණන් ඇල්ලුවා. මේවා කොහේද තියෙන්නේ,අගමැති දි. මු ජයරත්න මහතා:- ජොශප් මයිකල් පෙරේරා මහතා මේ සම්බන්ධව දන්නේ නෑ කිව්වා. මේ පනත් මෙයට පෙර 2006 අංක 10 දරන දේශීය ආදායම් පනතේ වගන්ති යටතේ මීට පෙර ඉදිරිපත් කර තිබෙනවා. විපක්ෂය කළ යුත්තේ කරන හැමදේම විවෙචෙනය කිරීම නෙවෙයි, මේ රටවල් හතර සමඟ විතරක් නෙවෙයි. රටවල් 38ක් සමඟ මේ ලෙසටම ගිවිසුම් අස්සන් කර තිබෙනවා. ද්විත්ව බදු කරණයෙන් දෙවතාවක් බදු අයකරනවා. මින් නිෂ්පාදන අඩුවෙනවා. එක් බද්දක් අයකිරීමෙන් නිෂ්පාදන වැඩිවෙනවා. මේවා ආරම්භ කරනවිට එකවරම ලාභ ගන්න බැහැ. අපේ රටේ සම්පත්වලින් අපි ප්‍රයෝජන ගතයුතුයි. භාණ්ඩ හුවමාරුව වැඩිකිරීමෙන් අපිට විශාල ප්‍රයෝජනගන්න පුළුවන්, සමහර කාලවල එළවළු පලතුරු විකුණගන්න බැහැ. මේවා කල්තියාගෙන විදේශවලට යැව්වොත් රට සමෘද්ධිමත් වේවී.විපක්ෂය හරිදේට උදව් කිරිමයි කළ යුතතේ. විපක්ෂය කඩා වැටුණා වගේ රට කඩා වැටෙන්න දෙන්න එපා.නියෝජ්‍ය කතානායක චන්දිම වීරක්කොඩි මහතා මූලාසනයට පැමිණියේය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා(එජාප):- වත්මන් රජය ශ්‍රී ලාංකීය ජන සමාජය සමඟ ඇතිකරගෙන තිබෙන සමාජ ගිවිසුම ක්‍රියාත්මක් කර තිබෙනවාද යන්න විමසා බැලිය යුතුයි. මේ රටවල් සම්බන්ධව කතා කිරිමට පෙර මේ සම්මුතීන් පැහැර හැර තිබෙන බව අවබෝධ කර ගත යුතුයි.ගොවි විශ්‍රාම වැටුප කෝ? පොහොර සහනාධාරය කප්පාදු කරලා.බාල පොහොර නිසා වකුගඩු රෝගය රට පුරා ව්‍යාප්ත වෙලා. පෙරදිග ධාන්‍යාගාරයේ උරුමක්කාරයන් වූ අපි අද කරුමක්කාරයන් බවට මේ ආණ්ඩුව පත් කරලා. අපේ රටේ පාසල් පද්ධතියේ අඩුපාඩුකම් පිරිලා. මේවා නිවැරදිකරලායි පිටරටවල් ගැන සෙවිය යුත්තේ.ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති, මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා:- 1994 සිට ශ්‍රි ලංකා නිදහස් පක්ෂය ජනතාව අතර සමාජ සම්බන්ධතාවය වර්ධනය කරගෙන තිබෙනවා. එජාපය මේ දක්වා යෝජනා කළ සියලු ගිවිසුම් ජනතාව කුණු කූඩයට දැම්මා. ඒ නිසා සජිත් මන්ත්‍රීතුමා කිව්ව ජොන්ලොග් ගේ න්‍යාය නෙවෙයි එජාපයට තිබෙන්නේ ජෝන් බාස්ගේ න්‍යායයි.එජාප ගිවිසුම් බණ්ඩක්කා වගෙයි. කිසිම එකක් ක්‍රියාත්මක කර නැහැ. මේ ආණ්ඩුව ජාත්‍යන්තර වශයෙන් ගිවිසුම්වලට ගිහින් මේ රටේ ආර්ථිකය නැංවිමට පියවර ගෙන තිබෙනවා.අපි විශේෂයෙන් ආර්ථික මූලධර්මවලට අවධානය යොමු කර තිබෙනවා. ගොවි විශ්‍රාම වැටුප සම්බන්ධයෙන් මෙවර අය වැය මඟින් විසඳුම් ලබාදිමට පියවර ගෙන තිබෙනවා. ඒ සියලු දේ කිරීම සඳහා රටේ ආර්ථික සංවර්ධන වේගය සියයට 7.5 මට්ටමක පවත්වා ගත යුතුයි. ඒ සඳහා දළ දේශීය නිෂ්පාදිතයෙන් සියයට 35ක් අයෝජනයට යෙදවිය යුතුයි. නැතිනම් එය පුවත්පතක ශිර්ෂපාටයක් වගේ පහසු දෙයක් නොවෙයි. සංවර්ධන වේගය සියයට 7.5 ක පවත්වාගෙන යාමේදී ගොවි, අධ්‍යාපන, සෞඛ්‍ය, සංවර්ධන ක්ෂේත්‍රවල වර්ධනයක් දැකිය හැකියි. ගිය වසරේ දළ දේශීය නිෂ්පාදිතයෙන් සියයට 32ක මුදලක් ආයෝජනය සඳහා යෙදවිමට ආණ්ඩුව සමත්වුණා.මහජන ආයෝජන සඳහා සියයට 6ක මුදලක් වෙන් කුළ යුතුයි. මේ ගිවිසුම් ඇති කරලා මේ රටට මුදල් ගලා ගෙන ඒමේ වැඩපිළිවෙළක් සකස් කෙළේ ඒ නිසයි. විදේශ ඍජු ආයෝනය වැඩි කිරීමට ආණ්ඩුවේ අවධානය යොමු වෙලා තිබෙනවා. ආර්ථිකයේ සෞඛ්‍ය තත්ත්වය මනින ජාත්‍යන්තර නිර්ණායක තිබෙනවා. එහිදී ආණ්ඩුවේ ආදායම් වියදම් අතර පරතරයට හිමිවන්නේ සුවිශේෂි තැනක්. එය මේ වසරේ සියයට 5.6 දක්වා අඩු කර ගැනිමට අප සමත් වුණා. ලබන වසරේ එය සියයට 5 දක්වා අඩු කර ගැනීමට අප බලාපොරොත්තු වෙනවා. ආදායම් වියදම් පරතරය මත විදෙස් රටවල් ශ්‍රී ලංකාව කෙරෙහි විශ්වාසය තබා තිබෙනවා. අපි ඩොලර්බිලියන දෙදක බැඳුම්කර යොදා තිබෙනවා. ඒ සඳහා හොඳ පොලියක් ලැබෙනවා.එජාපයේ අගමැතිවරයකු වූ ජොන් කොතලාවල මහතාගේ කිව්වේ සෑම රටක් සමඟ සබඳතා ඇති කර ගත යුතුයි කියලා. නමුත් අද එජාපය විදෙස් සබඳතා විවේචනය කරනවා. ඒ කියන්නේ ඔවුන් ජෝන් කොතලාවලගේ න්‍යාය වෙනස් කර ජෝන් බාස්ගේ න්‍යායට වැඩ කරන බවයි.අපේ රටට විදේශ ආයෝජන අවශ්‍යයි. තවත් විදෙස් වෙළෙඳ ගිවිසුම් ඇති කිරිමට ආණ්ඩුව දැනටමත් සැලසුම් කර තිබෙනවා. චීනය, ජපානය, ඉන්දියාව හා පකිස්ථානය වැනි රටවල් සමඟ නව ගිවිසුම් ඇති කර ගැනිමට අප කටයුතු යොදමින් සිටිනවා.කෑගල්ල දිස්ත්‍රික් මන්ත්‍රී කබිර් හෂිම් මහතා (එජාප):- එදා එක්සත් ජාතික පක්ෂ ප්‍රතිපත්තිය විවේචනය කළ ශ්‍රී ලංකා නිදහස් පක්ෂිකයින් අද එම ප්‍රතිපත්තිය කරේ තියාගෙන යනවා.මේ ආණ්ඩුව නිසා අපේ දරුවන්ට අලුත් රටවල් කිහිපයක් හඳුනා ගන්න ලැබුණා. සීෂෙල්ස්, බෙලරුස් වැනි රටවල් අපත් මිට පෙර අසා තිබුණේ නැහැ. මේ සියල්ල බංකොලොත් රටවල්. ඔවුන් සමඟ ගිවිසුම් ඇති කර ගත් විට අප යන්නේ කුමන දිසාවටද කියා දෙවරක් සිතන්න වෙනවා. සයිප්‍රසය පසුගිය වසරේ බංකොලොත් රටක් ලෙස නම් කළා. ඒ රටත් එක්කත් ගිවිසුම් අත්සන් කිරිමට ආණ්ඩුව සැරසෙනවා. සයිප්‍රසය අද කැසිනෝ නැවත නීතිගත කිරිමට සැලසුම් සකස් කර තිබෙනවා.වරාය, මහා මාර්ග හා නාවුක ව්‍යාපෘති ඇමැති රෝහිත අබේගුණවර්ධන මහතා:- අපි ගිවිසුම් ඇති කරගෙන තියෙන රටවල් දිහා කබීර් හෂිම් මහතා බලන්නේ කතා කරන්නේ වෛර්යෙන් හා ක්‍රෝධයෙන්, මොකඳ මම එහෙම කියන්නේ එතුමා කළ කථාවෙන් එය මනාව අවබෝධ වෙනවා. මම එතුමන්ගෙන් අහනවා යුද්ධය අවසන් කර සංවර්ධන ව්‍යාපෘති ක්‍රියාත්මක කරමින් සිටින වත්මන් රජය දිහා එක් මොහොතක් හෝ සුබවාදීව දකින්න බැරි ඇයි කියලා. අද වෙනකොට එජාපයට සුවනොවන රෝගයක් වැළදී තිබෙනවා. මේ රෝගය සුව කරන්න ලෝකයේ කොතනකවත් බෙහෙත් තියෙවී කියා මා සිතන්නේ නැහැ.වෛරය, ක්‍රෝධය, ඊර්ෂ්‍යාවට බෙහෙත් නැහැ කියන්නේ එජාපයට වැළඳුන රෝගයට බෙහෙත් නැහැ කියන එකයි. කබීර් හසීම් මහත්මය අහනවා අපිට ගිවිසුම් ගහන්න තියෙන්නේ සීෂෙල්ස්, බෙලරුස් පමණද කියලා. එතුමන් ලංකාවේ නොසිටියා වගේයි කතා කරන්නේ.ණය නොගෙන දියුණු වුණු රටක් පෙන්වන්න කියා මා එතුමාගෙන් ඉල්ලා සිටිනවා. දුප්පත් අම්මා දෙන රුපියල් දහය අරගෙන පාසල් දරුවෝ ජැක්පොට් ගහන්න ගියපු හැටි මේ අයට අමතක වෙලා. අද මහ හයියෙන් අපේ රජයට චෝදනා එල්ල කරන මේ පිරිසට ඇයි බැරි වුණේ වයඹ, මධ්‍යම ඡන්දය වෙලේ ඒ පැත්තට ගිහින් මේවා කියන්න. මොකඳ මේ අය දන්නවා ජනතාව ඒ දේවල් පිළිගන්නේ නැහැ කියලා. සීෂෙල්ස්, බේලරුස් නෙවෙයි අද වෙනකොට නන්නතතාරවෙලා තියෙන්නේ එජාපයයි. එය ගොඩ නඟන්න කටයුතු කරන්න කියලා අපි කබීර් හෂිම් මහත්මයගෙන් ඉල්ලා සිටිනවා.එජාපය කියන විදියට සම්මුතීන් අතහැරලා හුදකලාව ගමන් කළහොත් අපේ දරුවන්ට සිදුවන්නේ හැමදාම හුදකලා වෙන්නයි. නමුත් වත්මන් රජය දුරදිග බලා කටයුතු කිරීම නිසා විදේශ වෙළෙද පොළ හා එක්වී සුවිශේෂී අවස්ථාවන් රැසක් හිමිකරගන්නා ගමන් ඒ මඟින් ආදායම පවා උපයාගන්න හැකිවී තිබෙනවා.සජිත් ප්‍රේමදාස මහත්මයා කියනවා අපේ රටේ සෞඛ්‍ය තත්ත්වය අවදානම් තත්ත්වයකට පත්වෙලා, ඒනිසා කුරු මිනිසුන් ඉපදෙන්න පටන්ගෙන තිබෙනවා කියලා. ලංකාවේ ජනතාවගේ නෙවෙයි ඔය කතාව කියන සජිත් මහත්තයගේ අද සෞඛ්‍ය තත්ත්වය පිරිහිලා තිබෙන්නේ, එකයි එතුමා ඔවැනි කතා කියන්නේ.නියෝජ්‍ය කාරක සභාපති චන්ද්‍ර කුමාරමුරුගේසු මහතා මුලසුනටනයට පැමිණයේය.ගම්පහ දිස්ත්‍රික් මන්ත්‍රී විජිත හේරත් මහතා (ප්‍රජාස):- රටවල් අතර සම්මුතීන් ඇති කරගැනීම ඒ ඒ රටවලට ශක්තියක් වෙනවා. නමුත් අපිට තිබෙන ප්‍රශ්නය ඉන් නිසි ප්‍රයෝජන ලැබෙනවාද කියන එකයි. මෙවැනි සම්මුතිවලදි එම රටවල ආරථික, සමාජයීය තත්ත්වයන්ට පිටිවහලක් වෙන බව අප පිළිගන්නවා. ණය නැතිව රටක් ඉදිරියට යන්න නම් නිෂ්පාදනය ඉහළ යන්න ඕන.එහෙත් එවැන්නක් සිදුවෙන්නේ නැහැ. අවුරුදු පනස් පහක කාලයේදි විතරක් රුපියල් කෝටි දෙලක්ෂ විසිපන්දාහක ණයගෙන තිබුණා. නමුත් පසුගිය වසර පහක කාලයේදි පමණක් එය හය ගුණයකින් වැඩිවී තිබෙනවා. ණය ගනිද්දි එයින් නිෂ්පාදනය ඇති වෙනව නම් එහි ප්‍රතිලාභ ජනතාවට ලැබෙනවා. එවැන්නක් නොවීමෙන් සිදුවන්නේ දවසින් දවස අගාධයට යෑම පමණයි.රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා:- විපක්ෂයේ මන්ත්‍රීවරුන් මෙතන කළ කතා බහ මම අහගෙන හිටියා. සමහර කතා ගැන පුදුම හිතෙනවා. දේශපාලන මතිමතාන්තර කොයිතරම් තිබුණත් හොඳ දේ අගය කරන්න අපිට හැකියාව තිබිය යුතුයි. ජෝසිම්ව ලංකාවට ගෙනාවේ කවුද ? ඔහු රටින් ගියාද යැව්වද කියන දේ අපි හැමෝම දන්නවා. අද කැසිනෝ ගැන මහා හයියෙන් කතා කරනවා. කැසිනෝ අපේ රටේ මේ වෙනකොටත් තියෙනවා. මුදල් හොයන්න නම් මුදල් යොදවන්න ඕනි. මම නම් දකින්නේ කැසිනෝ අද දේශපාලන සටන් පාඨයක් බවට පත්වෙලා. තායිලන්තය බෞද්ධ රටක්. ඒත් කැසිනෝ ව්‍යාපාරය පවත්වාගෙන යනවා. ඒ මඟින් විදේශ ආදායම වගේම රැකියා දහස් ගණනක් උත්පාදනය කරන්න හැකිවී තියෙනවා.ජනාධිපතිතුමා පක්ෂ නායකයන්ගේ මතයට ගරු කරලා මේ පනත ගෙන ඒම කල් දැම්මා, විපක්ෂ නායකතුමා ජනාධිපතිවෙලා හිටිය නම් කිසි මොහොතක මෙය කල් දාන්නේ නැහැ. මොකද අපි එජාපයේ ඉන්න කාලේ රැකියා ලබාදීම නතර කළා. ඒ මොහොතේ අපි ඉල්ලා සිටිය එය කරන්න එපා කියලා නමුත් එතුමා එය ගණන් ගත්තේ නැහැ. මොකද මම එහෙ කිව්වේ එතුමා සමඟ වැඩකරලා අපිට අද්දැකීම් තියෙනවා.සජිත් ප්‍රේමදාස මහත්මයා රණසිංහ ප්‍රේමදාස මහත්මයගේ කාලය ගැන කතා කරනවා. ප්‍රේමදාස මහත්මයා නිවාස හදන කාලේ තිබුණ ඒක පුද්ගල ආදායම නෙවෙයි අද තිබෙන්නේ. 1994 වසරෙන් පසුව ඉපදුන දරුවෝ ප්‍රේමදාස, ගාමිණි දිසානායක මහත්වරුන්ගේ නම් දන්නවා ඇති ඒත් රූපය මතක නැහැ, එය සත්‍යතාවය එය අපි අබෝධ කරගන්න ඕන. අද මේ පනත් ඉදිරිපත් කළ විදේශ කටයුතු ඇමැතිවරයට මගේ ස්තූතිය පිරිනමනවා.පත්කළ මන්ත්‍රී ජේ. ආර්. පී සූරියප්පේරුම මහතා (එජනිස):- අපි අද ජිවිත්වෙන්නේ විසි එක්වන ශතවර්ෂයේ. එම නිසා අපේ ශබ්ද කෝෂයේ බොහෝමයක් වචන වෙනස් වී තියෙනවා. රුවල් නැව, දුම් කොච්චිය අභිබවා ගුවන් යානා තාක්ෂණය ඉදිරියට ඇවිත් තිබෙනවා. සූවස් ඇළේ වසරකට නැව් 19000 ක් ඇතුළට එනවා පිටතට යනවා. පැනමා ඇලෙත් එහෙමයි. ඒ කියන්නේ සෑම විනාඩි 15 කට සැරයක් නැවක් ඇතුළට පිටතට යනවා. අපේ හම්බන්තොට වරාය පසුකරගෙන විශාල නැව් ප්‍රමාණයක් ගමන් කරනවා. මේවා අපේ වරායන්ට හරවා ගතහොත් විශාල ආදායමක් උපයාගන්න හැකිවෙනවා.කම්කරු හා කම්කරු සබඳතා නියෝජ්‍ය ඇමැති සරත් වීරසේකර මහතා:- සජිත් ප්‍රේමදාස මහත්මයා ජොන් බ්ලොක් නම් වු සමාජවිද්‍යාඥය ගැන කතා කළා. මම එතුමන්ගෙන් ඉල්ලා සිටිනවා ජොන් මහත්මය ඉන්නව නම් කැබැතිගොල්ලෑවට, අරන්තලාවට, එක්කගෙන යන්න කියලා. එදා තිබුණ තත්ත්වය සහ අද තත්ත්වය හොඳ හැටි තේරුම් ගන්න පුළුවන්. අද රටේ දැවැන්ත සංවර්ධනයක් වෙනවා.ඒ නිසා අප සෑම මැතිවැරණයක්ම ජය ගෙන තිබෙනවා. ශ්‍රි ලංකාව මේ වන විට සහල් වලින්, බඩ ඉරිගුවලින් ස්වංපෝෂිත වෙලා තිබෙනවා. ඉදිරියේදි කිරි වලින් ස්වංපෝෂණය කිරිමට අප බලාපොරොත්තු වෙනවා. නාවික ක්ෂේත්‍රයේ අපේ අය 23,000ක් සේවයේ යෙදි සිටිනවා. මේ අයගේ මාසික වේතනය රුපියල් ලක්ෂ 9-10ත් අතර වෙනවා. නාවුක ක්ෂේත්‍රය මැනිලා සම්මූතීන්ට අනුව අප ක්‍රියාත්මක කරනවා. ජාත්‍යන්තරය පවා අපේ සහතික පිළිගන්නවා.වන්නි දිස්ත්‍රික් මන්ත්‍රී හුනෙයිස් ෆාරුක් මහතා (එජනිස):- අපේ රට සංවර්ධනයේ මාවතට පිවිස සිටිනවා. එය ශක්තිමත් කිරීමට නෛතික අවශ්‍යතා සැපිරිය යුතුයි. අපේ රටේ මානව සම්පත විශාල ලෙස තිබෙනවා. නමුත් තාක්ෂණික ශක්තිය පහළ මට්ටමක තිබෙන්නේ. මේ රටට අවශ්‍ය තාක්ෂණය ගෙන්වා ගැනිමට විදේශිකයන් කැමැති බදු කරණයක් හඳුන්වා දීමට ආණ්ඩු අද කටයුතු කර තිබෙනවා. එමඟින් මේ රටට විශාල වාසි රැසක් ලැබෙනවා.පත්කළ මන්ත්‍රී ජානක බණ්ඩාර මහතා මුලසුනට පැමිණියේය.කොළඹ දිස්ත්‍රික් මන්ත්‍රී රවී කරුණානායක මහතා (එජාප):- චීනය විශාල වෙළෙඳ ව්‍යාපර තිබෙන රටක්. ඔවුන් අඩු පිරිවැයෙන් භාණ්ඩ නිෂ්පාදන සිදු කරනවා. ඔවුන් සමඟ ගිවිසුම් අත්සන් කිරීමෙන් අපේ නිෂ්පාදකයා අමාරුවේ වැටෙනවා. අපේ නිෂ්පාදකයින්ට ඔවුන් සමඟ සම තරගයක් ලබාදීමට හැකියාවක් නැහැ. මෙරට රුපියල අවප්‍රමාණය කිරීම නිසා ඉන්දියාවේ අපනයනකරුවන්ට වැඩි වාසි අත්වුණා. එය අපේ ගෙවුම් ශේෂයෙන් එය පෙනෙන්නට තිබෙනවා. රට ඇතුළේ නිෂ්පාදන වැඩි කරලා. ශ්‍රමිකයින් විදේශ ගත කරලා මේ ගෙවුම් ශේෂය අඩු කිරීමට හැකියාවක් නැහැ.කොළඹ දිස්ත්‍රික් මන්ත්‍රී තිලංග සුමතිපාල මහතා (එජනිස):- අපේ රටේ දියුණුව සඳහා විශේෂඥයින්ගේ දැනුම ලබා ගැනීම කළ යුතුයි. ඒ සඳහා ද්විත්ව බදුකරනය මඟින්අපට වාසි ලබා ගත හැකියි. මේ ගිවිසුම් නිසා ජාත්‍යන්තරයට ශ්‍රි ලංකාව මිත්‍රශීලී රටක් බවට පණිවුඩයක් යැවිය හැකියි.කළුතර දිස්ත්‍රික් මන්ත්‍රී අජිත් පී පෙරේරා මහතා (එජාප):- අද පාර්ලිමේන්තුවේ කටයුතු සජීවීව නැරඹීමට පුළුල් තිරයක් සකස් කර තිබෙනවා. එය ඉතා හොඳයි. මෙයඉදිරියේදී රූපවාහිනී නාලාකාවක් තුළින් ජනතාවට නැරඹිය හැකි අයුරින් සකස් කළ යුතුයි. එතකොට ජනතාවපත් කර එවන මහජන නියෝජිතයින්ගේ ක්‍රියාකාරකම් ජනතාවටම නැරඹිය හැකියි. අද ආණ්ඩුව කැසිනෝව්‍යාපාරය නීති ගත කිරිමට උත්සහ ගන්නවා. එය බුදු දහමට පවා පටහැනියි.සෞඛ්‍ය නියෝජ්‍ය ඇමැති ලලිත් දිසානයක මහතා:- මහින්ද රාජපක්ෂ මහතා මේ රටේ ජනතාවට ඉදිරිපත් කළ ගිවිසුම් ජය ගෙන තිබෙනවා. රට පාවා දෙන්න එතුමාට අවශ්‍යතාවයක් නැහැ. එතුමා හැමදාම ප්‍රජාතන්ත්‍රවාදයට ගරු කළා. උතුරේ එක් මන්ත්‍රී ආසනයක් දිනා ගැනිමට නොහැකි පක්ෂ අද ප්‍රජාතන්ත්‍රවාදය ගැන කතා කරනවා. මංගල සමරවීර ඒ පක්ෂයේ අයට ගහලා ප්‍රජාතන්ත්‍රවාදය පෙන්නුවා.පත්කළ මන්ත්‍රි ඒ එච් එම් අස්වර් මහතා (එජනිස):- විපක්ෂය මේ රට සංවර්ධනය වෙනවාට කැමැති නැහැ. ඔවුන් සෑම එකක්ම එපා කියනවා. මත්තල ගුවන්තොටුපොළට පැමිණි ගුවන් යානා ප්‍රමාණය 795ක්. මාර්තු සැප්තුම්බර් මාසයේ විදේශිකයින් 1084ක් පැමිණ තිබෙනවා.විදේශ කටයුතු ඇමැති මහාචාර්ය ජී එල් පීරිස් මහතා:- ගමේ වැඩ කරන්න පාරවල් රෝහල් හදන්න ප්‍රාග්ධනය අවශ්‍යයි. ප්‍රාග්ධනය ලබාගැනීමේ ක්‍රමවේදයට තමයි මේ විදේශ සම්මුතීන් ඇති කර ගන්නේ. අපේ අයෝජන සියයට 6.2කින් වර්ධනය වෙලා. මැලේසියාව සිංගප්පූරුව දියුණු වුණේ විදේශ ආයෝජන හේතුවෙන්. ඉන්දියාව, චීනය සමඟ මෙවැනි ගිවිසුම් ඇති කර ගත්තා. ද්විත්ව බදු ගෙවන විට ආයෝජනය කවුරුත් එන්නේ නැහැ. දේශීය කර්මාන්තකරුවන්ට සහන දෙන්නේ නැහැයි කියනවා.දැනටත් ඔවුන්ට සහන ලබාදී තිබෙනවා. ජොන් ලොක්ගේ සමාජ ගිවිසුම යථාර්ථයක් කරන්නට බැහැ මූල්‍ය සම්පත නැතිනම්. ෂැංගිලා හෝටලය හොඳම උදාහරනයක්. හම්බන්තොට හා කොළඹ හෝටල් දෙකක් හදනවා. එවැනි ලෝක ප්‍රසිද්ධ සමාගමක් ශ්‍රි ලංකා ආර්ථිකය ගැන විශ්වාස තබන බව දැන ගත් ආයෝජකයන් අපේ රට ගැන විශ්වාසය තබනවා. විශ්වාසය ගොඩ නැඟීමට මේ සම්මුතිය අත්‍යවශ්‍යයි. රටක් ලෙස හුදෙකලා වී ඉදිරියට යන්න බැහැ.යෝජනාව සම්මත විය.පාර්ලිමේන්තුව අද (24) පස්වරු 1.00ට යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102424</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>විමල් වීරවංශ මහතා ප්‍රශ්නයට පිළිතුරු දුන්නේ එජාප නායක සජිත් ප්‍රේමදාස මහතා යැයි ආමන්ත්‍රණය කරමිනි. ඇඟට පතට නොදැනී වීරවංශ මහතා කළ ප්‍රකාශයට සභාවේ බොහෝ දෙනා සිනාසුණත් මහත් උද්දාමයට පත් ප්‍රේමදාස මහතා බැලුවේ විපක්ෂ නායක පුටුව දෙසය. එහි රනිල් වික්‍රමසිංහ මහතා එම අවස්ථාවේ සභාවේ නොසිටි නිසා ප්‍රේමදාස මහතා නායකයා ලෙස සිතුවා දැයි අප නොදනී. එහෙත් වීරවංශ මහතාගේ පිළිතුර ගැන අතුරු ප්‍රශ්නයක් අසනවා වෙනුවට ප්‍රේමදාස මහතා ප්‍රකාශයක් කරන්නට පටන් ගත්තේය. එවිට මුලසුනේ සිටි කතානායක චමල් රාජපක්ෂ මහතා “ප්‍රකාශ බැහැ ප්‍රශ්නය අසන්න ඔබතුමාට උගන්වන්නට සිද්ධවෙලානේ” යැයි කියමින් ප්‍රේමදාස මහතා නිසි මගට ගත්තේය.දිනයට නියමිත විවාදය වුයේ රටවල් 4ක් සමඟ රජය අස්සන් කර ඇති ගිවිසුම් අනුමත කර ගැනීම සඳහාය. ඊට සහභාගි වු ප්‍රේමදාස මහතා විනාඩි 25ක් කතා කෙළේය. ඔහු කතාව පටන් ගත්තේ ජෝන් ලොක් නැමැති දාර්ශනිකයකුගේ ප්‍රකාශයක් එනම් සමාජය සමඟ පාලකයාට ගිවිසුමක් ඇත” යන්න කියමින් කළ කතාව මුදල් නියෝජ්‍ය ඇමැති ආචාර්ය සරත් අමුණුගම මහතා ජෝන් බාස්ට ඇරියේය. විදේශ රටවල් සමඟ ගිවිසුම් මොකටද කියා ප්‍රශ්න කළ ප්‍රේමදාස මහතා ලංකාවේ ගොවියන්, සිසුන්, කම්කරුවන් සමඟ මැතිවරණ පොරොන්දු මගින් ඇතිකරගත් ගිවිසුම්වලට සිදුවුයේ කුමක්දැයි කියා කළ විමසීම කුඩුකේඩුකමක් බවට අමුණුගම මහතා විග්‍රහ කළේය. “කුඩුකේඩු දේශපාලනය එජාපයට අවමානයක්” යැයි කී අමුණුගම මහතා “ජනතාව ගිවිසුම් ගසා ඇත්තේ රජය සමඟ බව තහවුරු වන්නේ 1994 සිට එජාපය මැතිවරණ පරදින නිසා” බව කීය. ජාත්‍යන්තර ගිවිසුම් අත්සන් කිරීම පිළිබඳ එජාපයේ දීර්ඝ ඉතිහාසය ගැන මතක් කළ අමුණුගම මහතා “වැලේ වැල් නැති එජාපයට අනාගතයක්ද නැති” බව ප්‍රේමදාස මහතාගේ ප්‍රකාශ වලින් හෙළිවන බව කීය. සිය පියාගේ පාලන සමයේ ගිවිසුම් ගැන මතක් නොකර සංඛ්‍යාලේඛණ ඉදිරිපත් කළ ප්‍රේමදාස මහතාට වැඩියෙන්ම බාධා කළේ ජනාධිපති රණසිංහ ප්‍රේමදාස මහතාගේ හොඳම ගෝලයා වු ඒ. එච්. එම්. අස්වර් මහතාගෙනි.මාතෘකාවට අදාළව කතා කරන ලෙස අස්වර් මහතා ඉල්ලා සිටියේ ස්ථාවර නියෝග ද පෙන්වමිනි. සමාජ සාධාරණත්වය ඇති කිරීමට කතා කළ සජිත් ප්‍රේමදාස මහතාට ඊට වත්කම් අවශ්‍ය බවත් මෙවැනි ගිවිසුම් මගින් රටට ආදායම් ලැබෙන බව ආචාර්ය අමුණුගම මහතා අවධාරණය කළේය.මියගිය ගිනි කඳු ලෙස එජාපයේ චරිත හඳුන්වා දුන් අමුණුගම මහතා “පුටුවල වාඩිවෙන්න සුට් මහලා ආර්ථිකය කඩා වැටී රජය වැටෙන තුරු බලා සිටීමේ පසුගාමී මානසික තත්ත්වයෙන් මිදී කටයුතු කළ යුතු බව පෙන්වා දුන්නේය. පාලු ගෙයි වලන් බින්දා වැනි කතාව දීර්ඝ වූවත් විවාදයට එළියක් එකතු කළේ නැත. එහෙත් පරිණත ජ්‍යෙෂ්ඨයකු ලෙස ජෝශප් මයිකල් පෙරේරා මහතා විවාදයට හොඳ දායකත්වයක් ලබා දුන්නේය.ප්‍රේමදාස මහතාට පෙර පෙරේරා මහතා කතා කළත් පෙරේරා මහතාගේ කතාවේ ක්‍රමය ගැඹුර උකහා ගැනීමට ප්‍රේමදාස මහතා සැළකිල්ලක් නොදැක්වූයේ නායකත්ව සිතුවිල්ලෙන් සිටි නිසා දැයි පෙනේ. යෝජනා ඉදිරිපත් කළ මහාචාර්ය ජී. එල්. පීරිස් මහතා යෝජනා ගැන කළ විස්තරය පෙරේරා මහතාට ප්‍රමාණවත්ව තිබුණේ නැත. ජනාධිපතිතුමා ලක්සම්බර්ග්, පලස්තීනය සීෂෙල්ස් හා බෙලරුස් රාජ්‍යයන් සමඟ සබඳතා ඇතිකරගෙන රටට වාසියක් ලබාගැනීමට කටයුතු කළ බව මහාචාර්ය පීරිස් මහතා විග්‍රහ කළේය.ජෝශප් මයිකල් පෙරේරා විස්තර ඉල්ලා කතාකරන විට මහාචාර්ය පීරිස් මහතා පසුපෙළ අසුනක සිටි ආචාර්ය අමුණුගම මහතා ළඟට ගොස් වෙනම කතාවක යෙදී සිටීම මුලසුනේ සිටි චමල් රාජපක්ෂ මහතාගේ අවධානයට යොමුවිය. ඇමැතිතුමා අහගෙන නොවෙයිනේ සිටින්නේ කියා රාජපක්ෂ මහතා කීවිට ඔබතුමාට කියන්න මහාචාර්යවරයකුට මම කියන එක හරි මදි කියා පෙරේරා මහතා කීය. ඒ සමඟම මහාචාර්ය පීරිස් මහතා පැමිණ සිය අසුනේ වාඩිවිය.කැසිනෝ පනත ඉවත්කර ගැනීමට තරම් ජනාධිපතිතුමා නම්‍යශීලී වූවත් රනිල් වික්‍රමසිංහ මහතා සිටියා නම් කිසි දිනක මෙය ඉවත්කර නොගන්නා බව කී නවීන් දිසානායක මහතා සිය පාසල් මිත්‍රයා වූ සජිත් ප්‍රේමදාස මහතාට උපදේශයක් දුන්නේ සමාජ සාධාරණත්වය ගැන බුදුන් වහන්සේගෙන් ඉගෙන ගන්නා ලෙසටය. අද උපන් අයට ආර්. ප්‍රේමදාස, ගාමිණි දිසානායක යන අය මතක් වූවත් ඔවුන් ගැන නොදන්නා බව කී දිසානායක මහතා එදාට වඩා අද අවශ්‍යතාවයන් වෙනස් බව පෙන්වා දුන්නේ ආර්. ප්‍රේමදාස මහතාට මහාමාර්ග භාරව තිබුණත් මාර්ග හැදීමට එතුමා සැළකීමක් නොදැක්වු බව කීය.ජනතාව සමඟ රජයට ඇති ගිවිසුම මේ රජය හොඳින් ඉටුකර ඇත්තේ යුද්ධය අවසන් කර ජනතාවට ජීවත් වීමට ඉඩදීමෙන් බව කී සරත් වීරසේකර මහතා, සජිත් ප්‍රේමදාස මහතාට සිය පියා එල්.ටී.ටී.ඊ. සංවිධානය සමඟ අත්සන් කළ ගිවිසුම හා දුන් මුදල් හා ආයුධ ගැන මතක් කර දුන්නේය.රට බේරා ගත් මහින්ද රාජපක්ෂ මහතාට මේ රට විනාශ කරන්න ඕනෑකමක් නැතැයි කී ලලිත් දිසානායක මහතා කුරුඳුපොලුවලින් තමන්ගේම පාක්ෂිකයන්ට පහරදුන් එජාපයේ ප්‍රජාතන්ත්‍රවාදය ගැන ප්‍රශ්න කළේය.පටු දේශපාලන වාසි තකා විවාදයේ දී විපක්ෂය දැක්වු අදහස් පිළිබඳව පිළිතුරු කතාව කරමින් කනගාටුව පළ කළ මහාචාර්ය ජී. එල්. පීරිස් මහතා ශක්තිමත් දේශීය ආර්ථිකයක් ඇති කිරීමට ‍විදේශ ආයෝජන අත්‍යවශ්‍ය සාධකයක් බව කීය.විවාදය ඉතා හොඳින් පැවැත්විණි. ඊට ආණ්ඩුවේ දායකත්වය උපරිමයෙන් තිබුණි. එජාපයේ ඇතැම් අය වෙනත් මගකට රැගෙන ගියත් එහි ජ්‍යෙෂ්ඨයන් යහපත් මට්ටමක රඳවා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102425</link>
    <topic>සෝලංගආරච්චිගේ බිරියගේ බොරුව නිසාභාරත ගිනි අවියක් රැගෙන පැමිණියා</topic>
    <author/>
    <content>සිරන්ජනි කුමාරිභාරත ලක්ෂ්මන් ඝාතනයට මූල් වුයේ කොටිකාවත්ත මුල්ලේරියා ප්‍රාදේශීය සභාවේ සභාපති ප්‍රසන්න සෝලංගආරච්චි මහතාගේ බිරිය බොරු සිද්ධියක් මවා සිය පුරුෂයාට දුන් දුරකථන ඇමතුමක් බවත් එය ප්‍රසන්න විසින් භාරත ලක්ෂ්මන්ට පැවසීමෙන් උරණ වූ භාරත ගිනි අවියක් ද රැගෙන සිද්ධිය වු ස්ථානයට පැමිණි බවට ජනාධිපති නීතිඥ හේමන්ත වර්ණකුලසූරිය මහතා අධිකරණය හමුවේ පැවැසීය.සෝලංගආරච්චිගේ බිරිය වන සාක්කිකාරිය කරන ලද මෙම බොරුව නිසා භාරත ලක්ෂ්මන්ගේ ආධාරකරුවකු වන ඔහු ළඟින් සිටි දමිත් ජයතිලක පාර්ලිමේන්තු මන්ත්‍රීවරයාගේ නළලට වෙඩි තබා ඔහුට මරණීය තුවාල සිදුකළ බවට හෙතෙම වැඩිදුරටත් පැවැසීය.තවද අසත්‍ය සිදුවීමක් හිතා මතා ගොතා තම පුරුෂයාට පැවැසීම හේතුවෙන් පුද්ගලයින් තිදෙනකු ඝාතනයට ලක්ව පාර්ලිමේන්තු මන්ත්‍රී දුමින්ද සිල්වා මහතා මරණීය තුවාල ලැබූ බවට නීතිඥවරයා සාක්කිකාරියට හරස් ප්‍රශ්න යොමු කරමින් පැවැසීය.විත්තිකරුවන් 12 දෙනා අධිකරණය හමුවේ පෙනී සිටි අතර ඉකුත් නඩු වාරයේදී සාක්කි ලබා දුන් ප්‍රසන්න සෝලංගආරච්චි මහතාගේ බිරියගෙන් හරස් ප්‍රශ්න විමසීම ඊයේ (23) සිදුකරනු ලැබිණි.භාරත ලක්ෂ්මන් ඝාතන සිද්ධියේ ලඝු නොවන නඩු විභාගය ඊයේ (23) නැවත වරක් කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවේ විභාගයට ගැනිණි.මෙහිදී ඉකුත් නඩු වාරයේදී සාක්කි ලබා දුන් 60 වන සාක්කිකාරිය වන එච්. පී. තිවංකා මධුශානි සෝලංගආරච්චි නැමැත්තිය හරස් ප්‍රශ්න විමසීමට ලක්කරනු ලැබීය.11 වන විත්තිකරු වන පාර්ලිමේන්තු මන්ත්‍රී දුමින්ද සිල්වා මහතා වෙනුවෙන් පෙනී සිටි ජනාධිපති නීතිඥ හේමන්ත වර්ණකුලසූරිය මහතා සාක්කිකාරිය වෙත හරස් ප්‍රශ්න යොමු කෙළේය.ජනාධිපති නීතිඥ හේමන්ත වර්ණකුලසූරිය - ඡන්ද මධ්‍යස්ථානයට අනුර කඩේ වම්පස ද දකුණු පසින් ද තිබෙන්නේ.සාක්කිකාරිය - අනුර කඩේ ඡන්ද මධ්‍යස්ථානයට පෙනෙන්නේ නැහැ. නමුත් ඡන්ද මධ්‍යස්ථානය දකුණින්.නීතිඥ - අනුර කඩේ පාරේ ද තියෙන්නේ පාරට මුහුණලා ද?සාක්කිකාරිය - පාරට මුහුණලා. ඡන්ද මධ්‍යස්ථානය දිහා බලා සිටියොත් අනුර කඩේ වම්පසින් පෙනෙනවා.නීතිඥ - ඡන්ද මධ්‍යස්ථානය වම්පසින් තිබෙන්නේ අනුර කඩේ අලුත් බිල්ඩිමද පරණ බිල්ඩිමද?සාක්කිකාරිය - අලුත් බිල්ඩමනීතිඥ - අලුත් බිල්ඩිම පරණ බිල්ඩිම යාවෙලාද?සාක්කිකාරිය - වෙන් වෙන්ව පිහිටලා තිබෙනවා.නීතිඥ - වෙන් වන්නේ කොහොමද?සාක්කිකාරිය - මතක නැහැ‍.නීතිඥ - තමාගේ සහෝදරයකුගේ නිවෙස ඒ අසල පිහිටලා තිබෙනවා. නමුත් තමා කියනවා මතක නැහැ.සාක්කිකාරිය - එදිනෙදා ජීවිතයට අවශ්‍ය නැති නිසා බැලුවේ නැහැ. අවධානයෙන් බැලුවේ නැහැ.‍නීතිඥ - අයිතිකරුගේ නිවස තිබෙන තැන දන්නවද? වාහනයක් යනවා නම් නිවෙසට කොහොමද යන්නේ?සාක්කිකාරිය - මිදුල හරහා යන්න ඕනේ.නීතිඥ - තමා හිටියේ මිදුලේද? ගෙදරද? සාක්කිකාරිය තමාට මා යෝජනා කරනවා පාරේ සිට තමා සිටි නිවස යාර 20 දුරින් පිහිටලා තිබෙනවා කියලා?සාක්කිකාරිය - ප්‍රතික්ෂේප කරනවා.ජනාධිපති නීතිඥ හේමන්ත වර්ණකුලසූරිය - නිවෙස තිබෙන දුර ප්‍රමාණයට නිශ්චියක් නැහැ කියන්නේ මා අසන ලද ප්‍රශ්නයට උත්තර ලබා නොදුන්නේ තමා සත්‍ය වසන් කරන නිසා බවට මා යෝජනා කරනවා.නීතිඥ - කවුද කඩේ හිටියේ?සාක්කිකාරිය - අනුර කඩේ මුදලාලි, අක්කා.ජනාධිපති නීතිඥ හේමන්ත වර්ණකුලසූරිය - මුදලාලිගේ නම මොකක්ද?සාක්කිකාරිය - නම දැනගන්න මට අවශ්‍යතාවක් නැහැ.නීතිඥ - තමාට හැමදෙයක්ම මතක නැහැ. පොලිසියට දුන් කටඋත්තරය පමණක් මතකයි.සාක්කිකාරිය - එවැනි දෙයක් අමතක වන්නේ නැහැ.නීතිඥ - අනුර කඩේ නි‍වසේ මිදුලේ සිටියා නම් පාරේ වම්පස දකුණුපස පෙනෙන්නේ නැහැයි මා යෝජනා කරනවා.සාක්කිකාරිය - ඉදිරියට සියල්ල පෙනෙනවා.නීතිඥ - ඡායාරූපයක් පෙන්වමින් අනුර කඩේ පිහිටීම සම්බන්ධයෙන් සාක්කිකාරියගෙන් ප්‍රශ්න විමසීය.අනුර කඩේ අයිතිකරුගේ නිවෙස ඡායාරූපයෙන් පෙනෙනවද?සාක්කිකාරිය - නැත.නීතිඥ - ඔය ඡායාරූපයෙත් අනුර කඩේ මුදලාලිගේ නිවස පේන්නේ නැහැ.සාක්කිකාරිය - නැත.නීතිඥ - තමා‍ට යෝජනා කරන්නේ අනුර කඩේ සිට බලනවිට නිවෙස පෙනෙන්නේ නැති සේම නිවස ඇතුළේ සිටිය දී පාරේ වෙන දේවල් පේන්නේ නැහැ.සාක්කිකාරිය - යාර 200, 300 බලන්න බැහැ යම්තාක් දුරකට පේනවා.නීතිඥ - අනුර කඩේ මුදලාලිගේ මිදුලට කවුද ආවේ?සාක්කිකාරිය - සෙනඟ ඉදිරියට ආවා.නීතිඥ - යාර 200 දුර සිට සෙනඟ එනවා ඔබට පෙනුණා.සාක්කිකාරිය - කිසිම සිද්ධියක් පාරේ සිදුවුණේ නැහැ. සෙනඟ එනවා දැක්කා.නීතිඥ - තමන් දැක්කද කවුද ආවේ කියලා?සාක්කිකාරිය - පිරිසක් සමඟ පාර්ලිමේන්තු මන්ත්‍රී දුමින්ද සිල්වා මහතා ආවා.නීතිඥ - තමාගේ කටඋත්තරයේ දී තිබෙනවා මේ සිද්ධිය වුණේ අනුර කඩේ මිදුලේ බව?සාක්කිකාරිය - අනුර කඩේ මිදුලේ බවට කිව්වා.නීතිඥ - අනුර මුදලාලිගේ නිවස හෝ අනුර කඩේ මිදුලේ කියලා තමා කිසිතැනක සඳහන් කර නැහැ.සාක්කිකාරිය - අනුර කඩේ මිදුලේ බව සඳහන් කොට තිබෙනවා.නීතිඥ - තමා කිසිම අවස්ථාවක පොලිසියට කියලා නැහැ මෙම සිද්ධිය වුණේ අනුර කඩේ මිදුලේ කියලා?සාක්කිකාරිය - මතක නැහැ.නීතිඥ - අනුර කඩේ මිදුලේ මෙම සිදුවීම වූ බවට තමා කටඋත්තර දී නැති බවට යෝජනා කරනවා.සාක්කිකාරිය - මතක නැහැ.නීතිඥ - කී ටැග් එක දුමින්ද බැලුවද?සාක්කිකාරිය - අශෝක රාජපක්ෂ කී ටැග් එක බිමට දානවා දැක්කා.නීතිඥ - අශෝක රාජපක්ෂගේ කී ටැග් එක කඩලා බිම දානවා ඔබ දැක්කද? දිවුරලා එසේ කිව්වා නම් එය බොරුවක්ද?සාක්කිකාරිය - කී ටැග් එක බිමට දානවා දැක්කා.නීතිඥ - මේ සම්බන්ධව තමා කොතැනකවත් ප්‍රකාශ කරලා නැහැ.?මේ අවස්ථාවේදී සාක්කිකාරිය විසින් රහස් පොලිසියට 2010/10/11 දුන් ප්‍රකාශයේ අශෝකා රාජපක්ෂ තමාගේ ස්වාමි පුරුෂයාගේ ඡායාරූපය ඇතුළත් කී ටැග් එක කඩා බිමට දැමූ බව සඳහන් කර නැති බවට ඌනතාවයක් මෙහිදී නීතිඥවරයා නම් කරනු ලැබීය.නීතිඥ - ඉන් පස්සේ මොකද වුණේ?සාක්කිකාරිය - මන්ත්‍රීතුමා කම්මුලට එකපහරක් එල්ල කළා.නීතිඥ - පහර දුන්නේ ඇයි කියලා දන්නවද?සාක්කිකාරිය - දන්නේ නැහැ.නීතිඥ - මන්ත්‍රීතුමා ඉන්පසුව මොකද කළේ?සාක්කිකාරිය - මන්ත්‍රීතුමා කාටද ඡන්දෙ දැම්මේ කියලා ඇහුවා. අශෝක ලංකාතිලකගේ සහෝදරිය මා නිවස තුළට ඇදගෙන ගියා.නීතිඥ - අනුර කඩේ මුදලාලි කොහේද හිටියේ.සාක්කිකාරිය - දන්නේ නැහැ.නීතිඥ - එම ස්ථානයට එස්.ටී.එෆ්. නිලධාරියෙක් ආවා කියනවා. රජයේ සේවකයෙක් අනුර කඩේ රාජකාරි කළා කියලද?සාක්කිකාරිය - පාරේ හිටියේ‍.නීතිඥ - කොහොම හරි සිද්ධිය වූ ස්ථානයට එස්.ටී.එෆ්. එකේ නිලධාරියා ආවා.සාක්කිකාරිය - ඔව්‍.නීතිඥ - දුමින්ද සිල්වා මන්ත්‍රීතුමා තමාට කිසිම හිරිහැරයක් කළේ නැහැ.සාක්කිකාරිය - කාටද ඡන්දෙ දැම්මේ කියලා ඔහු ඇහුවා. ප්‍රසන්නට දැම්මා කිව්වා. පසුව අත දිගු කරමින් මන්ත්‍රීතුමා එනවිට ළඟ සිටි පින්කි මාව ගෙතුළට ගෙන ගියා.නීතිඥ - දුමින්ද වෙන කාටත් පහර දෙනවා දැක්කද?සාක්කිකාරිය - ගාලගෝට්ටියක් දැක්කා. මාමාගේ පසුපස කට්ටියක් එළවනවා දැක්කා. හෙල්මට්වලින් ගැහැණු අයට ගහනවා දැක්කා.නීතිඥ - රහස් පොලිස් ප්‍රකාශයේ හෙල්මට්වලින් පහරදීමක් පිළිබඳව තමා දැක්කා කියලා නැහැ.සාක්කිකාරිය - පිළිතුරක් නැත.නීතිඥ - තමා දැක්කද ආපු පිරිස පිටවනවා?සාක්කිකාරිය - දුමින්ද සිල්වා මා නැවත නිවෙසින් එළියට එනවිට හිටියේ නැහැ.නීතිඥ - ඉන්පසු අනුර කඩේ ගෙදර මාව ගේ තුළට රැගෙන ගොස් කාමරයට දමා දොර වැසුවා කියලා කිව්වා ද?‍සාක්කිකාරිය - කාමරයට ගෙන ගියේ නැහැ. මට මතක නැහැ.නීතිඥ - පොලිසියට තමා ප්‍රකාශ කොට තිබෙනවා. තමාගේ ප්‍රකාශයේ කිසිම තැනක ග්‍රිල් ගේට්ටුව පිළිබඳව සඳහනක් නැහැ. තමා කියන්නේ බොරුවක් බවට මා යෝජනා කරනවා.සාක්කිකාරිය - ප්‍රතික්ෂේප කරනවා.නීතිඥ - තමාගේ පුරුෂයා කොයි අවස්ථාවේද එතැනට ආවේ?සාක්කිකාරිය - මතක නැහැ.නීතිඥ - විනාඩියකින් පැමිණියා කියා තමා ප්‍රකාශ කර තිබෙනවා නම් එය නිවැරදිද?නීතිඥ - ප්‍රසන්න එතැනට එන්න කලින් තමා ඔහුට දුරකථනයෙන් දැනුම් දුන්නද?සාක්කිකාරිය - දැනුම් දුන්නා. මෙතැනට නොඑන ලෙස.නීතිඥ - භාරත ලක්ෂ්මන්ට දැනුම් දුන්නද?සාක්කිකාරිය - නැත.නීතිඥ - ප්‍රසන්න භාරතට මේ බව දැනුම් දුන්නද?සාක්කිකාරිය - මට මතක නැහැ.නීතිඥ - තමන්ට අවශ්‍ය දේවල් මතක නැහැ. දුරකථන ඇමතුම දුන් එක මතකයි. කිව්දේ මතක නැහැ.නීතිඥ - තමා අසත්‍ය සිදුවීමක් හිතා මතා ගොතා තම පුරුෂයාට පැවසීම නිසා මෙම සිද්ධිය වුණා.සාක්කිකාරිය - මම ප්‍රතික්ෂේප කරනවා.නීතිඥ - භාරත ළඟ සිටි දමිත් ජයතිලක දුමින්ද සිල්වාගේ නළලට වෙඩි තියා ඔහුට මරණීය තුවාල කළා.සාක්කිකාරිය - ප්‍රතික්ෂේප කරනවා.නීතිඥ - කොළොන්නාව ප්‍රදේශයේ සංවිධානකම ඉල්ලා ඉල්ලුම් පත්‍ර යොමු කොට තිබෙනවා. බොරු සාක්කි දෙන්නේ තම පුරුෂයාට එම ආසන සංවිධානකම ලබා දෙන්න.නීතිඥ - තමාගේ බොරුව නිසා තිදෙනෙක් ඝාතනය වුණා. දුමින්ද සිල්වාට මරණීය තුවාලවු බවට මා යෝජනා කරනවා.සාක්කිකාරිය - ප්‍රතික්ෂේප කරනවා.12 වන විත්තිකරු වෙනුවෙන් ද මෙහිදී ප්‍රශ්න කිහිපයක් සාක්කිකාරියගෙන් විමසනු ලැබිණ.අනතුරුව සාක්කි විභාගය යළි කැඳවීම ලබන මස 1 වන දිනට මහේස්ත්‍රාත් ප්‍රියන්ත ලියනගේ මහතා විසින් කල් තබනු ලැබුවේය. පැමිණිල්ල වෙනුවෙන් රජයේ ජ්‍යෙෂ්ඨ නීතිඥ තුසිත මුදලිගේ, රහස් පොලිසියේ සහකාර පොලිස් අධිකාරි ශානි අබේසේකර, ස්ථානාධිපති මෙරිල් රංජන් ළමාහේවා පෙනී සිටි අතර විත්තිය වෙනුවෙන් ජනාධිපති නීතිඥ හේමන්ත වර්ණකුලසූරිය, අනිල් ද සිල්වා, තුසිත බෝපගේ, ඇතුළු නීතිඥ මඬුල්ලක් පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102426</link>
    <topic>බියගම විලේජ් අධිපති ඝාතනයේසැක තිදෙනා නොවැ. 1 තෙක් රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හෝටෙල් අධිපති කෝටිපති ව්‍යාපාරික බර්නාඩ් ජයරත්න (65) යන අය ඝාතනය කිරීමේ නඩුව ඊයේ (23 වැනිදා) පස්වරුවේ පූගොඩ මහේස්ත්‍රාත් හා අතිරේක දිසා විනිසුරු පී. එම්. තිලකරත්න බණ්ඩාර මහතා ඉදිරියේ යළි කැඳවූ අවස්ථාවේ මේ සිද්ධිය සම්බන්ධව දැනට රක්ෂිත බන්ධනාගාරගත කර සිටින සැකකරුවන් තිදෙනා තවදුරටත් ලබන නොවැම්බර් මස 01 වැනිදා දක්වා රක්ෂිත බන්ධනාගාරගත කර තැබීමට මහේස්ත්‍රාත්වරයා නියම කෙළේය.දොම්පේ දෙකටන පදිංචි ඩී. පී. සුසන්ත නොහොත්, නාරන්වල පදිංචි සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන තිදෙනා මෙසේ තවදුරටත් රක්ෂිත බන්ධනාගාර ගත කෙරිණ.මෙහිදී අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා අධිකරණයට කරුණු දක්වමින් දැනට සිදුකර තිබෙන විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. විමර්ශන කටයුතු තවම අවසන් නැහැ. නඩු භාණ්ඩවල පරීක්ෂණ වාර්තා ලබා ගැනීම සඳහා අදාළ ආයතනවලට ඉදිරිපත් කරන ලද එම භාණ්ඩ ගැන වාර්තාද තවම ලැබී නැහැ.ජානක අමරසිංහ පළමුවන සැකකරු වන ඩී. පී. සුසන්ත වෙනුවෙන් නීතිඥ චානක අමරසිංහ මහතාද සෙසු සැකකරුවන් වෙනුවෙන් නීතිඥ නලින්ද ඉන්ද්‍රතිස්ස මහතා ඇතුළු නීතිඥ පිරිසක්ද පෙනී සිටියහ.වැඩිදුර විභාගය ලබන 01 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=n13102427</link>
    <topic>කුඩා ඇඟලුම් කර්මාන්ත ශාලා කිහිපයක් වසා දැමුවත්ඒවා මහා සමාගම් සමඟ ඒකාබද්ධ වී ක්‍රියා කරනවා</topic>
    <author>චමීර ඇල්ලදෙණිය, සුභාෂණී සේනානායක සහ නුවන් කොඩිකාර</author>
    <content>ජිඑස්පී සහනය නොලැබීමෙන් කුඩා ඇඟලුම් කර්මාන්ත ශාලා කිහිපයක් වසා දැමුවත් ඒවා මහා සමාගම් සමඟ ඒකාබද්ධ වී නිෂ්පාදන කටයුතුවල නිරත වන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසිය.ඉන් මෙරට සේවකයන්ගේ රැකියා අහිමිවී යාමක් හෝ ආර්ථිකයට බලපෑමක් සිදුවී නොමැති බව හෙතෙම කීවේය. පාර්ලිමේන්තු මන්ත්‍රී අනුර දිසානායක මහතා වාචික පිළිතුරු අපේක්ෂාවෙන් පාර්ලිමේන්තුවේදි ඊයේ (23) අසන ලද ප්‍රශ්නයකට පිළිතුරු දෙමින් ඇමැතිවරයා එසේ ප්‍රකාශ කෙළේය .මේ වන විට කටුනායක හා බියගම කලාපයට සේවකයන් 12500ක අවශ්‍යතාවක් පවතින බව පැවැසු ඒ මහතා කර්මාන්ත ශාලා වසා දැමුවත් ඇණවුම්වල හිඟයක් නොමැති බව කියා සිටියේය.මේ වන විට මෙරට කර්මාන්ත රැසක් ආරම්භ කිරීමට ආයෝජකයන් ඉදිරිපත් වෙමින් සිටින බවත් සුදුසු ආයෝජකයන් සඳහා කර්මාන්ත ශාලා ආරම්භ කිරීමට ඉදිරියේදි අනුමැතිය ලබාදෙන බවත් හෙතෙම කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310241</link>
    <topic>හොරණ පැරැණි නගර සභා කාර්යාලගොඩනැගිල්ල පාළුවට: බලධාරීන් නිහඬයි</topic>
    <author>ගෝනපොළ සමූහ පද්ම ශ්‍රී දසනායක</author>
    <content>හොරණ නගර සභා කාර්යාල ‍ ගොඩනැගිල්ල කිසිම ප්‍රයෝජනයකට නොගෙන මාස ගණනක සිට මේ දක්වා වසා තිබීම පිළිබඳව හොරණ ප්‍රදේශවාසීහු කනගාටුව පළකර සිටිති.හොරණ නගර සභා සභාපති ගැන්විල් රාජපක්ෂ මහතාගේ යෝජනාවකට අනුව, පළාත් පාලන හා පළාත් සභා අමාත්‍යාංශයේ මූල්‍ය ප්‍රතිපාදන මත හොරණ නගර සභාව වෙනුවෙන් අලුතින් ඉදිකළ හොරණ නගර සභා නව කාර්යාලීය සංකීර්ණය පසුගිය මාසයේ දී ජනතා අයිතියට පැවරුණි.මේ ගොඩනැගිල්ලේ සෞඛ්‍ය වෛද්‍ය නිලධාරී කාර්යාලයක් පිහිටුවීම සුදුසු බවට වගකිව යුතු එක් අංශයක් පවසද්දී තවත් පාර්ශවයක් පවසනුයේ ඖෂධ නීතිගත සංස්ථාවට අයත් රාජ ඔසු සලක් සඳහා භාවිතයට ගැනීමට මෙය සුදුසු බවය.එසේම මේ පරුණි ගොඩනැගිල්ල දෙමහල් කර ඉදිකර මහජන සේවාවාන් රැසක් පවත්වාගෙන යාමට සුදුසු බව ජනතාව කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310242</link>
    <topic>අවමංගල උත්සවයකදී ගාථාවක් අමතක වෙලා හරි ඇබැද්දියක්</topic>
    <author>බර්ටි ලයනල්</author>
    <content>එගොඩ කැලේ චාර්ලිස් මිය ගිය පසු ආදාහනය සිදුකරන දවස උදාවිය. දරු මුණුපුරන් එකතු වී සියලු කටයුතු සැලසුම් කළෝය. පාංශුකූලය සඳහා ස්වාමින් වහන්සේ වැඩම කරවීමට වාහන පිටත් කර යැවීය.මංගල අයියාගේ වාහනය ද තමන්ට පැවරු වගකිම ඉටුකිරීම සඳහා නියමිත විහාරස්ථානයට ගියේය.ආ......... මංගල උපාසක මහත්තයා........ මොකද මේ පැත්තේ ලොකු හාමුදුරුවෝ ඉදිරි දොරෙන් එබි බලා අසමින් එළියට පැමිණි විට........මංගල අයියා නමස්කාර කරමින් ......... අපේ හාමුදුරුවනේ එගොඩ කැලේ චා‍ර්ලිස් අයියාගේ පං....ශු...කූ...ලය....ට කියමින් නැඟිට සිටියේය.ආ‍..... පාංශුකූල....ය...ට නේද හ්ම් කියමින් ලැඟුම්ගෙට ඇතුළු වෙන අතර මංගල මිදුලට පැමිණ චෙරි ගහ යට සවිකර තිබු ලී බංකුව මත වාඩිවුනේය...මංගල ජංගම දුරකථනය අතට ගත්තේය. ඒ මත ඇඟිලි තුඩු හැසිරවීය. මඳ වේලාවක් ගතවිය.“කෝ දැන් වෙලාවත් හරි - හාමුදුරුවෝ යන පාටක් නැද්ද... මන්ද” කියමින් නැඟිට ලැඟුම්ගේ දෙසට ගියේය.ලැඟුම්ගෙය ඉදිරි දොර අසලට ගොස් රැලි බුරුල් හැර....‍දොර රෙද්ද මැත් කර උන්වහන්සේට නොදැන සේ එබි බැලීය.ලැගුම් ගෙයි ආලින්දයේ එහා මෙහා පියමං කරන උන්වහන්සේ‍දැක............ කල්පනා කර බලා.....අපේ හාමුදු...රු..ව..නේ සිහින් හඩින් ඇසුවේය‍.මෙය ඇසු ස්වාමින් වහන්සේ“ආ ..... මංගල උපාසක මහත්මයා.... මම මේ කල්පනා කළේ....”“ඇයි අපේ හාමුදුරු..ව..නේ..”නෑ.....නෑ.... මම මේ කල්පනා කළේ මම දැන් ගිය කියමුකො....මොන-වාද මම කියන්නේ”චාර්ලිස් අයියගෙන් රටට ගමට නං වැඩක් වුනේ නෑ තමා.....ඒත් මනුස්සයා හොඳයිනෙ.....අනික අපේ හාමුදුරුවනේ කියන්න දෙයක් නැත්නම් ඔය අනිච්චා වත සංඛරා..... කියන ගාථාවත් කියලා එමූ.....කියා මඳ සිනාවක් පැවේය.ලොකු හාමුදුරුවොත් සිනාවක් පා....හරි....යමු...යමු කියමින් වහා ගොස් කුඩය අතට ගත්හ.උන්වහන්සේ වඩින අතරමඟ දී මංගල අමතා මෙසේ කීහ.මංගල උපාසක මහත්තයෝ.......මම කල්පනා කළා....කල්පනා කළා. ඔය ගාථාව මතක් වුනේම නෑ...අමතක වෙන එකට එච්චර වෙලාවක් යන්නේ නෑ කියමින් මංගල වාහනයේ වේගය තව වැඩි කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310243</link>
    <topic>නොසැලකිල්ලෙන්රිය පදවා පොලිස් නිලධාරියකුට තුවාල කරලා</topic>
    <author>කොච්චිකඩේ විශේෂ</author>
    <content>අපරික්ෂාකාරීව වෑන් රථයක් පදවා රාජකාරියෙහි යෙදී සිටි පොලිස් නිලධාරියකු හප්පවා බරපතළ තුවාල කළේ යැයි කියන සිද්ධියක් සම්බන්ධයෙන් චෝදනා ලැබූ අයකු මීගමුව වැඩබලන මහේස්ත්‍රාත් කේ. ජී. ගුණදාස මහතා විසින් ප්‍රධාන මහේස්ත්‍රාත් වෙත යොමු කිරීම සඳහා රක්ෂිත බන්ධනාගාර ගත කරන ලෙසට නියෝග කරන ලදී.මෙලෙස රක්ෂිත බන්ධනාගාර ගත කෙරුණේ වෑවල හික්කඩුව ගුරුවත්ත පදිංචි රියැදුරෙකි.සිද්ධියෙන් තුවාල ලබා මීගමුව රෝහලට ඇතුළත් කර ඇත්තේ කටුනායක ගුවන්තොටුපළ පොලිසියේ පොලිස් කොස්තාපල් 82661 චතුරංග යන අයයි.තුවාල ලැබූ පොලිස් නිලධාරියා කටුනායක රේගු හංදියේ 12දා ප. ව. 2‍.00ට පමණ රාජකාරියේ යෙදී සිටියදී මේ අනතුරට මුහුණපා තිබේ.එම පොලිස් නිලධාරියාගේ දකුණු කකුල උඩින් රිය ධාවනය කර ඇතැයි තොරතුරු වාර්තාවේ සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310244</link>
    <topic>මැලේසියා රැකියා දෙන බව කියාලක්ෂ 44ක් වංචා කළාට නඩු</topic>
    <author>මල්වාන සමූහමහානාම විතානගේ</author>
    <content>මැලේසියාවේ රැකියා ලබා දෙන බවට පවසා කාන්තාවන් තිදෙනකු ඇතුළු පස් දෙනකුගෙන් රුපියල් ලක්ෂ 44ක පමණ මුදලක් වංචා කිරීම සම්බන්ධව පුද්ගලයකුට විරුද්ධව පවරා තිබෙන නඩුවක් පසුගියදා පූගොඩ මහේස්ත්‍රාත් හා අතිරේක දිසා විනිසුරු පී. එම්. තිලකරත්න බණ්ඩාර මහතා ඉදිරියේ යළි කැඳවූ අවස්ථාවේ ඇප මත මුදාහැර සිටි විත්තිකාර පුද්ගලයා ඇප ලබා ගන්නා අවස්ථාවේ තිබූ ස්ථාවරය වෙනස් කර තිබෙන බවට අධිකරණයට පෙනී ගිය බැවින් ඔහුගේ ඇප අවලංගු කොට ඔහු අද (23) වැනිදා දක්වා රක්ෂිත බන්ධනාගාර ගත කෙරිණි.මෙහි පැමිණිලිකරුවන් කිරිඳිවැල ප්‍රදේශයේ පදිංචිකරුවන් වන අතර විත්තිකාර පුද්ගලයා බණ්ඩාරනායකපුර ප්‍රදේශයේ පදිංචිකරුවෙකි.මේ විත්තිකාර පුද්ගලයා ඇප ලබා ගන්නා අවස්ථාවේ එම මුදල් ආපසු ගෙවීමට එකඟවී සිටි නමුත් දැන් ඔහු එම මුදල් ගෙවීම පැහැර හැර තිබීම නිසා මොහුගේ ඇප අවලංගු කරන ලදී.ගම්පහ පොලිසියේ ‍විශේෂ අපරාධ විමර්ශන අංශයේ සැරයන් චන්ද්‍රසිරි (27714) හා කිරිඳිවැල පොලිසියේ සැරයන් සුනිල් (19394) යන නිලධාරීහු පැමිණිල්ල මෙහෙයවූහ.පැමිණිලිකරුවන් වෙනුවෙන් නීතිඥ කමල් සම්මන්දප්පෙරුම මහතා හා විත්තිකරු වෙනුවෙන් නීතිඥ නිමල් සේනානායක මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310245</link>
    <topic>වියපත් වුණත් පළමුවැනියා මම</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>කෝට්ටේ ප්‍රාදේශීය ලේකම් කාර්යාලය මගින් පැවැත්වූ සාහිත දීපනී සාහිත්‍ය තරගාවලියේ විවිධ තරගවලින් ජයගත් අය අතුරින් පිටකෝට්ටේ පදිංචි පද්මා කස්තුරිආරච්චි මහත්මිය තරග තුනකින් ජයගනිමින් ත්‍යාග හා සහතිකපත් හිමිකර ගැනීම කාගේත් කථාබහට ලක්වුණි.දැනට 84 වියෙහි පසුවන කස්තුරිආරච්චි මහත්මිය 1949දී වෘත්තිය අරඹන්නේ ගුරුවරියක් වශයෙනි. දිවයිනේ පළාත් රැසක සේවය කළ ඇය කොළඹ නාලන්ද විද්‍යාලයේද සේවය කර ඇත.1978දී දෙහිවල ප්‍රෙස්බෙටීරියන් විදුහලේ විදුහල්පතිනිය වශයෙන් ද සේවය කර 1980දී විශ්‍රාම ගෙන ඇත. සාමදාන විනිශ්චයකාරවරියක් වශයෙන්ද සමාජ මෙහෙවරෙහි යෙදෙන ඇය, දැනටත් දරුවන්ට දැනුම ලබාදෙමින් සිටින්නීය.පාගොඩ ධර්මවිජයාරාමයේ හා මිරිහාන මහින්ද විවේකාරාමයේ කුඩා සාමනේර හිමිවරුන්ට, වසර 12ක කාලයක පටන් ඇය පාලි හා ඉංග්‍රීසි විෂය උගන්වමින් සිටින්නීය.මෙවර පැවැති කෝට්ටේ සාහිත්‍ය තරගාවලියේදී කෙටිකතා අංශයෙන් 2වන ස්ථානය ද, පද්‍ය රචනා තරගයෙන් හා විචාර අංශයෙන් (සුදෝසුදු) 3 වන ස්ථාන ද හිමිකරගෙන ඇත.ලේඛන කාර්යයේ මෙන්ම සමාජ සේවයෙහි යෙදෙන ඇයට තවත් කාලයක් එම සේවයේ යෙදීමට හැකිවේවායි පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310246</link>
    <topic>අනගාරික ධර්මපාල පිළිරුවේ ඉදිකිරීම් යළි පටන්ගෙන</topic>
    <author>කළුතර මධ්‍යම විශේෂ - එච්. එල්. සුනිල් ශාන්ත</author>
    <content>වාද්දුව නගර මධ්‍යයේ (වාද්දුව - මොරොන්තුඩුව මාර්ගයේ) ඉදිකිරීමට මුල්ගල් තැබූ අනගාරික ධර්මපාල පිළිරුවෙහි ඉදිකිරීම් වැඩකටයුතු යළි ආරම්භ කිරීමට පානදුර ප්‍රාදේශීය සභාව විසින් පියවර ගෙන තිබේ.මෙහි කිසිදු ඉදිකිරීම් කටයුත්තක් නොකිරීම පිළිබඳව පානදුර ප්‍රාදේශීය සභා මන්ත්‍රී සුෂාන්ත පෙරේරා මහතා සභාපතිවරයාගෙන් කළ ප්‍රශ්න කිරීමක් හේතුවෙන්, මෙම ඉදිකිරීම් කටයුතු යළි ඇරඹීමට පියවර ගෙන ඇත.අනගාරික ධර්මපාලතුමාගේ 150 වෙනි ගුණසමරුව එළඹීමට පෙරවත් එම ස්මාරකයේ සියලු ඉදිකිරීම් කටයුතු නිම කරනු ඇතැයි ජනතාව බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310247</link>
    <topic>කෑගල්ල නගර අලංකරණ සංවර්ධන වැඩ කඩිනමින්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>කෑගල්ල නගරය අලංකාර නගරයක් බවට පත්කිරීමට මේ දිනවල කඩිනම් සංවර්ධනයක් කර ගෙන යන බව කෑගල්ල දිසාපති තුසිත පී. වනිගසිංහ මහතා පැවැසීය.මේ සඳහා රුපියල් කෝටි 300ක් පමණ මුදලක් වැයකෙරේ.කොළඹ - නුවර මාර්ගය කෑගල්ල නගරය මැදින් වැටී ඇත. කාලයක සිට නගරයේ වාහන තදබදයක් පැවතීම නිසා මෙය අවම කිරීමට නගරය දෙපස ඇති ගොඩනැගිලි හිමියන් සිය කැමැත්තෙන්ම මහා මාර්ගය අඩි 66ක් පළල් කරන ආකාරයට කඩා ඉවත් කර ගැනීම ආරම්භ කර ඇත.මේ මාර්ගයේ පළල අඩි 66කි. මාර්ගයේ මංතීරු 4කි. පදික වේදිකාවක්ද නගරයේ තැනින් තැන ඇති කුලී මෝටර් රථ ගාල්ද ත්‍රීවිල් රථ ගාල්ද ඉවත් කර ඇත.දැනට සිය කැමැත්තෙන් ගොඩනැගිලි කඩා ඉවත් කරගන්නා ගොඩනැගිලි හිමියන්ට වන්දි මුදල් ලබාදීමටද රජය තීරණය කර ඇත.මේ අතර රංවල සිට මීපිටිය දක්වා ඉදිකරන විකල්ප මාර්ගයේ වැඩද කඩිනමින් නිම කර ගෙන යයි.එම මාර්ගයද මංතිරු 4ක් ද පදික වේදිකාවක්ද ඉදිකෙරේ.මෙම මාර්ගයේ කෝටි ගණනක් වැය කරමින් වැලිමන්නාතොට ඉදිකර ගෙන යන පාලමේ වැඩද නිම වෙමින් පවතී.පොල භූමියේ සංවර්ධන වැඩද කඩිනමින් කරගෙන යන අතර, නගරයේ කාණු පද්ධතියද ජල විදුලියද සංවර්ධනය කරමින් පවතී.2014 ජාතික උත්සවය සැමරීම කෑගල්ල නගරයේදී පැවැත්වීමට නියමිත නිසා නගරයේ සංවර්ධන කටයුතු කඩිනමින් කිරීමට පියවර ගෙන ඇති බවද දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310248</link>
    <topic>බණ්ඩාරගම නව බස් නැවතුම්පොළගරාවැටෙන්න ඔන්න-මෙන්න</topic>
    <author>හල්තොට සමූහ - විනීතා මානෙල් ගමගේ</author>
    <content>බස්නාහිර පළාත් මාර්ග සංවර්ධන අධිකාරියට අයත් බණ්ඩාරගම නව බස් නැවතුම්පොළ කිසිවකුගේ අවධානයට ලක් නොවීම හේතුවෙන් ගරාවැටෙන තත්ත්වයට පත්වී ඇතැයි ජනතාව පවසති.මේ වන විට වහලේ ෂීට් ගැලවී ඇති මේ බස් නැවතුම්පොළ වැසි දිනවලට තෙමෙන බවද ජල, විදුලිය නොමැති බව ද ඔවුහු පවසති. 2004 වසරේ ස්ථාපිත කරන ලද මේ බස් නැවතුම්පොළ මගී ජනතාවගෙන් හිස්ව පවතින අතර වැසිකිළි කැසිකිළිවල තත්ත්වය ද ඉතාම අසතුටුදායක බව ඔවුහු පවසති.බණ්ඩාරගම - කළුතර හා බණ්ඩාරගම - පිළියන්දල බස් රථ පමණක් මේ ස්ථානයට පැමිණෙන අතර මගීන් නංවාගැනීමට නියමිත වේලාවට මේ ස්ථානයෙන් පිටත් වී පැරණි බස් නැවතුම්පොළේ නතර කර තබන බව ද පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r1310249</link>
    <topic>පුවත්පත් මංගල දැන්වීමකින් ආමනාලයා සේසතටම විද පලා ගිහින්</topic>
    <author>මාවනැල්ල සමූහ - පී. සෙනෙවිරත්න</author>
    <content>තමන්ට විශාල දේපළක් සහ ර‍ජයේ රැකියාවැති ‍තේවතු යායක උරුමයක් ද ඇති ගුණ ගරුක පුද්ගලයකු යැයි පවසමින් දිනපතා පුවත්පතක මංගල දැන්වීමක් පළ කර කාන්තාවක් හා මිත්‍රවී ඇය සතු මිල මුදල් රන් රිදී මුතු මැණික් ආදිය ව්‍යාජ ආදරයක් පා ලබාගෙන සිදු කරන ලද වංචාවක් නිසා එම පුද්ගලයා මේවනවිට අධිකරණ නියෝගයක් මත කෑගල්ල රක්ෂිත බන්ධනාගාරයේ දින 14ක් තැබීමට නියෝග ලැබ බන්ධනාගාරයේ රඳවා ඇති සිද්ධියක් කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා වෙත ඉදිරිපත් කර ඇත.මේ වංචාකාර මනාලයා ලෙසට බන්ධනාගාරයේ රඳවා ඇත්තේ උඳුගොඩ කණන්ගමුව ගම්මානයේ පදිංචිකරුවෙකි.ඔහු විවිධ වංචාවන් සිදු කැර ඇත්තකු බවද තවත් වැඩිමනත් තොරතුරුද පොලිසිය විසින් අධිකරණයට වාර්තා කැර තිබේ. මෙහිදී මේ කූඨ පුද්ගලයා සොරාගත් හසුවූ සිය දේපළ සියල්ල අහිමිකැර ගත් කාන්තාව ද වයස අවුරුදු හැටදෙකක් වන තැනැත්තියක බවද මේ වනවිට පොලිසිය විසින් ඇය පිළිබඳව ලබාගෙන ඇති තොරතුරු මගින් අනාවරණය වී ඇත.ඇය විවාහයක් පතා දිගු කලක් තිස්සේ විවිධ ආරංචි මාර්ග ඔස්සේ තොරතුරු ලබා ගනිමින් සුදුසු මනාළයකු සොයමින් සිටියදී තමන්ට කියවීමට ලැබුණු පුවත්පත් මංගල යෝජනාව ඔස්සේ ගොස් මේ කූඨ පුද්ගලයාට ගොදුරුව තමන් සතු සියලු දේපළ අහිමිකරගෙන ඇත.මේ සිද්ධිය පිළිබඳ පරීක්ෂණ සියල්ල කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාගේ අධීක්ෂණය මත සහකාර පොලිස් අධිකාරී ශ්‍රියන්ත පීරිස්. සහකාර පොලිස් අධිකාරී නිමල් ධර්මප්‍රිය යන මහත්වරුන්ගේ මෙහෙයවීම මත කාන්තා පොලිස් පරීක්ෂිකා අප්සරා අබේසේකර, නිශ්ශංක මැනිකේ යන මහත්ම මහත්මීහු සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r13102410</link>
    <topic>හල්තොට ගොවීන්ගේමා වී වගාව සාර්ථකයි</topic>
    <author>හල්තොට සමූහ විනීතා මානෙල් ගමගේ</author>
    <content>වසර 30 ක පමණ කාලයක සිට පුරන්ව තිබුණු හල්තොට වෙල්යායේ අක්කර 30 ප්‍රමාණයක් මෙවර මහ කන්නය සඳහා මා වී වපුරා අස්වැද්දීමට හල්තොට අමුණ ගොවි සංවිධානය සමත් වූහ.ටික කාලයක් අක්‍රීයව තිබූ මේ ගොවි සංවිධානයේ සභාපති සරත් චන්ද්‍රලාල් මහතා ඇතුලු නිලධාරීන් විසින් නැවත සමිතිය සක්‍රීය තත්ත්වයට පත් කර මෙසේ මා වී වපුරා ඇත.මෙහිදී රජයේ මූල්‍යමය උපකාර කිසිවක් ලබා නොගත් අතර, සාමාජික ශ්‍රම දායකත්වය කැපවීම හා උත්සාහය මත මා වී වගා කිරීම සිදු කර තිබිණි.මේ වෙල් යායට වතුර ලබාදෙන අතුරු ඇළ මාර්ග කීපයක් ඔවුන් විසින්ම ප්‍රතිසංස්කරණය කර ගැනීමේ ප්‍රතිඵලයක් ලෙස මිල්ලනිය ගොවිජන සේවා නිලධාරීන්ගේ මැදිහත්වීම මත බස්නාහිර පළාත් සභා මන්ත්‍රී ලලිත් එල්ලාවල හා බස්නාහිර පළාත් කෘෂිකර්ම ඇමැති උදය ගම්මන්පිල මහත්වරුන් මගින් වල් නාශක හා බිත්තර වී ලබා දීමට කටයුතු කර ඇත.මේ පිළිබඳ අදහස් දැක්වූ සරත් චන්ද්‍රලාල් මහතා -කුඹුරුවලට හරියට වතුර ගන්න බැරිකමට කුඹුරු පුරන් වෙලා. අපි ගොවි සංවිධානෙ ශක්තිමත් කර කි. මී. 2 ක් 2 1/ 2 ක ඇළ මාර්ග 5ක් සංවර්ධනය කළා. අක්කර 30 ක දැනට පැළ ගොයම.බිත්තර වී ටිකයි, වල්නාශකයි නම් ලැබුණා. මේ ව්‍යාපෘතිය අක්කර 100 දක්වා වැඩිකර ගැනීම තමයි අපේ ඊළඟ ඉලක්කය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=r13102411</link>
    <topic>රෝගීන්ගේ බෙහෙත් සොරාගත් කත රක්ෂිතයට</topic>
    <author/>
    <content>රෝගීන්ට ප්‍රතිකාර කිරීමට යොදා ගන්නා අත්වැසුම්, පුළුන්, බෙහෙත් දිය‍ර හා පෙති අඩංගු ද්‍රව්‍ය තොගයක් සොරකම් කළේ යැයි කියන සිද්ධියක් සම්බන්ධයෙන් චෝදනා ලැබූ රාගම රෝහලේ සේවිකාවක් බව කියන කාන්තාවක් රක්ෂිත බන්ධනාගාරගත කිරීමට මීගමුව වැඩබලන මහේස්ත්‍රාත් නෙල්සන් පී. කුමාරනායක මහතා නියෝග කළේය.මෙසේ රක්ෂිත බන්ධනාගාරගත වුයේ දඬුවන රාගම පදිංචි කාන්තාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310241</link>
    <topic>කාගිල්ස් ෆුඩ් සිටි ‘‍‍ගෙදර යන ගමන්’වැටී ඇති පාපන්දු ගොඩගන්න යයි</topic>
    <author>ප්‍රින්ස් ගුණසේකර</author>
    <content>‘ගෙදර යන ගමන්’ වෙළෙඳ තේමාව ඔස්සේ රටපුරා ප්‍රචලිත කාගිල්ස් ‍ෆුඩ් සිටි ආයතනය ශ්‍රී ලංකාවේ ප්‍රධානතම පාපන්දු තරගාවලියට හා පාපන්දු දියුණුවට රුපියල් මිලියන 25ක අනුග්‍රහයක් දක්වයි.නිමාවට පත්වු දකුණු ආසියා පාපන්දු තරගාවලියේදී ශ්‍රී ලංකා පිල දරුණු පරාජයකට ලක්ව වැටී ඇති මොහොතක කාගිල්ස් ෆුඩ් සිටි සමාගම පාපන්දු දියුණුව උදෙසා අනුග්‍රහය ලබාදීමට ඉදිරිපත්වීම විශේෂත්වයකි.වසර 2020දී ආසියානු පාපන්දු ශූරතාවලියට සහභාගිවීම ඉලක්ක කර ගමන් ගන්නා ශ්‍රී ලංකා පාපන්දු පරිපාලනය මේ අනුග්‍රහය තුළින් වඩාත් ශක්තිමත් වු බව සභාපති රංජිත් රුද්‍රිගු මහතා පැවැසීය.ඒ මහතා මේ බව පැවැසුවේ පෙරේදා බැද්දගාන පාපන්දු සංකීර්ණයේදී මේ රුපියල් මිලියන 25ක අනුග්‍රහය ප්‍රදානය කළ අවස්ථාවේදීය. මෙයින් රුපියල් මිලියන 5ක් එෆ්.ඒ.කුසලාන තරගාවලියට වැය කරන අතර අනෙක් මුදල් රටේ පාපන්දු නඟා සිටුවීමේ වැඩ පිළිවෙළකට යොමු කිරීම සැලසුම් වේ.වසර 30ක යුද්ධයෙන් අඩාලව තිබු පාපන්දු ක්‍රීඩාවට නැවැත කිළිනොච්චි, මන්නාරම, මුලතිව්, පොයින්ට්පේදුරු හා යාපනය ආදී උතුරු-නැ‍ඟෙනහිර පළාත්වල කණ්ඩායම් එක්ව තිබේ. එෆ්.ඒ.කුසලාන පාපන්දු තරගාවලියට පසුගිය වසරේදී කණ්ඩායම් 132ක් සහභාගීවු අතර මෙවර එය කණ්ඩායම් 173 දක්වා ඉහළ ගොස් ඇත.රටපුරා ක්‍රීඩා පිටි 60ක තරග 172ක් පැවැත්වීමට සැලසුම් කොට ඇත. අර්ධ අවසන් පූර්ව තරගයේ සිට අවසන් මහා තරගය දක්වා සියලු තරග කොළඹ සුගතදාස ක්‍රීඩාංගණයේදී පැවැත්වේ.එෆ්.ඒ.කුසලාන පාපන්දු ශූරයන්ට රුපියල් 750,000ක්, අනුශූරයන්ට රුපියල් 500,000ක් හා ශූරතා, අනුශූරතා කුසලාන පිරිනැමේ.එයට අමතරව තරගාවලියේ දක්ෂතා දක්වන ක්‍රීඩකයන්ට ගෝල්ඩන් බුට්, ගෝල්ඩන් බෝල් සම්මානද, විනීත පාපන්දු පිල, දක්ෂතම විනිසුරු හා වාසනාවන්ත ප්‍රේක්ෂකයා තේරීමද සිදුකොට තෑගි පිරිනැමේ.එංගලන්තයේ සුප්‍රකට එෆ්.ඒ.කුසලානයට සමගාමීව මේ තරගාවලිය පැවැත්වෙන අතර ශ්‍රී ලංකාවේදී මෙය 1949දී ආරම්භ විය. එදා-මෙදාතුර 21වතාවක් එෆ්.ඒ.ශූරතාව සෝන්ඩර්ස් දිනාගත් අතර 6වතාවක් රත්නම් පිල දිනා තිබේ. සෝන්ඩර්ස් හිටපු සුපිරි ක්‍රීඩක පී.ඩී.සිරිසේන 1960දී අවසන් තරගයේ ගෝල් 6ක් ලබා ගැනීම හා එවර තරගාවලියේදී ගෝල් 24ක් ලබා ගැනීම අදටත් බිදී නොපවතින වාර්තාවකි. මේ මාධ්‍ය හමුව ඇමැතු කාගිල්ස් ෆුඩ් සිටි ආයතනයේ ප්‍රධාන විධායක සිදත් කොඩිකාර මහතා පැවැසුවේ පාපන්දු දියුණුවට දායකවීමට ලැබීම සතුටට කරුණක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310242</link>
    <topic>දෙස් විදෙස් ක්‍රීඩකයෝ 220ක් වික්ටෝරියා ගොල්ෆ් තරග බිමේ</topic>
    <author>වර්නන් ගුණසේකර</author>
    <content>14 වැනි ‘ශ්‍රී ලන්කන් එයාර්ලයින්ස් ගොල්ෆ් ක්ලැසික්’ තරගාවලියට සහභාගි වීම පිණිස ලොව රටවල් 15කින් ආධුනික ගොල්ෆ් ක්‍රීඩකයන් 170කට වැඩි පිරිසක් දැන් දිවයිනට පැමිණ සිටිති.ඊයේ ආරම්භ වූ මේ තරගාවලිය ලබන 27 වැනි ඉරුදින දක්වා මහනුවර දිගන දර්ශනීය වික්ටෝරියා ගොල්ෆ් පිටියේදී පැවැත්වේ.ජාත්‍යන්තර ක්‍රීඩකයන් සමග දේශීය ගොල්ෆ් ක්‍රීඩකයන් 50 දෙනෙකුද මේ තරගාවලියට එක්වන හෙයින් ඒ අනුව තරග සහභාගිත්වය 220ක් පමණ වනු ඇතැයි ශ්‍රී ලන්කන් එයාර්ලයින්ස් ආයතනය පවසයි.තරගාවලියේදී එක් එක් ක්‍රීඩකයන් පිට පිට දින දෙකක් ක්‍රීඩා කරනු ඇත.මේ තරගාවලිය ශ්‍රී ලාංකික ගොල්ෆ් ක්ෂේත්‍රයේ ජනප්‍රියතම ඉසව්වකි. ගොල්ෆ් ක්‍රීඩාවේ තත්ත්වය වඩාත් ඉහළ අඩියකට ගෙන එන අතරවාරයේ ශ්‍රී ලංකාවේ සංචාරක ව්‍යාපාරයද දියුණු කිරීම මේ තරගාවලිය සංවිධානය කරන ශ්‍රී ලන්කන් ගුවන් සේවාවේ අරමුණ වෙයි.නකල්ස් කඳුවැටිය පසුබිම කරගෙන හෙක්ටෙයාර් 200ක භූමියක විසිරී ඇති ඉතාමත් ශෝභන වික්ටෝරියා ගොල්ෆ් පිටිය ඉන්දියා උපමහාද්වීපයේ තිබෙන හොඳම ගොල්ෆ් තරග බිමක් ලෙස සැලකේ. එය සාධාරණ අයුරින් අභියෝගයක් ගෙන දෙන තරග පිටියක් ලෙසට මීට පෙර එහි ක්‍රීඩා කර ඇති දෙස් විදෙස් ගොල්ෆ් ක්‍රීඩකයෝ පවසති.ශ්‍රී ලාංකික ක්‍රීඩකයන්ට අමතරව මෙවර තරගාවලිය සඳහා අමෙරිකාව, ඔස්ට්‍රේලියාව, හොංකොං, ස්විට්සරලන්තය, මැලේසියාව, එංගලන්තය, ප්‍රංශය, ජර්මනිය, ජපානය, චීනය, ඉන්දියාව, අබුඩාබි, ඕමානය, ඩුබායි, පාකිස්තානය හා ඉතාලියෙන් ක්‍රීඩකයෝ සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310243</link>
    <topic>ක්‍රීඩා පුහුණු වැඩමුළුව නුවරඑළියේ දී</topic>
    <author/>
    <content>සී.බී‍.රත්නායක පදනම සංවිධාන කරන නුවරඑළිය දිස්ත්‍රික්කයේ ක්‍රීඩා කුසලතා ඇති තරුණ තරුණියන් හඳුනාගැනීමේ වැඩමුළුවක් හෙට (25) දා නුවරඑළිය නගර සභා ක්‍රීඩාංගණයේදී පැවැත්වේ.මෙහිදී ක්‍රිකට්, රගර්, පාපන්දු, නෙට්බෝල් හා වොලිබෝල් ඉසව් සඳහා වැඩමුළුව පැවැත්වෙන අතර එමගින් තෝරාගන්නා ක්‍රීඩක ක්‍රීඩිකාවන්ගෙන් නුවරඑළිය දිස්ත්‍රික් ක්‍රීඩා සංචිත පිහිටුවීම අරමුණ වී තිබේ.පුද්ගලික ප්‍රවාහන සේවා ඇමැති සී.බී‍.රත්නායක මහතාගේ ප්‍රධානත්වයෙන් පෙ.ව 9.00ට ආරම්භවන වැඩමුළුවට දිස්ත්‍රික් තරුණ තරුණියන්ට සහභාගීවන මෙන් සී.බී.රත්නායක පදනමේ සභාපති අභිත රත්නායක මහතා ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310244</link>
    <topic>එල්ලේ ක්‍රීඩාවටත් දැයට කිරුළේ හිත යයි</topic>
    <author>ප්‍රින්ස් ගුණසේකර</author>
    <content>ලබන වසරේ පැවැත්වෙන දැයට කිරුළ ප්‍රදර්ශනයට සමගාමීව දැයට කිරුළ ජාතික එල්ලේ තරගාවලියක් පැවැත්වීමට සුදානම් වෙයි. අන්තර් පළාත් එල්ලේ තරගාවලියක් වන මෙහි අවසන් තරග වටය දැයට කිරුළ පැවැත්වෙන ප්‍රදර්ශන භූම්යේ පැවැත්වීමට බලාපොරොත්තු වේ.මෙතෙක් පැවැති දැයට කිරුළ ප්‍රදර්ශනවලට සමගාමීව වොලිබෝල්, නෙට්බෝල්, බේස්බෝල් ආදී තරගාවලි පැවැතියද එල්ලේ ක්‍රීඩාවට අවස්ථාවක් ලැබුණේ පළමු වරටය.එල්ලේ සම්මේලනයේ සභාපති යෝෂිත රාජපක්ෂ මහතා විසින් සෑම දිස්ත්‍රික්කයකම එල්ලේ සංගම් පිහිටුවා ශක්තිමත් යාන්ත්‍රණයක් ගොඩනඟමින් පවතින හෙයින් දැයට කිරුළ සංවිධායක මණ්ඩලය කළ ඉල්ලීමකට එල්ලේ විධායක සභාව ප්‍රතිචාර දක්වා තිබේ.දැයට කිරුළ එල්ලේ ශූරයන්ට වටිනා මුදල් තෑගි ලබාදීමට අපේක්ෂා කරන අතර දක්ෂතම ක්‍රීඩකයන් තෝරා ඔවුන් ද ඇගයීමට ලක් කිරීමට බලාපොරොත්තු වේ.මේ අතර නව එල්ලේ පන්දුව දැයට කිරුළ එල්ලේ තරගාවලියට යොදා ගැනීම කෙරෙහිද අවධානය යොමුව ඇතැයි වාර්තාවේ. සිංගප්පූරුවේ සමාගමක් විසින් නව එල්ලේ පන්දු නිපදවා ඇති අතර එහි අවසන් නිෂ්පාදන ඉලක්ක පිළිබඳ සාකච්ඡා කෙරෙමින් පවතී. එම නව එල්ලේ පන්දුව ශ්‍රී ලංකාවේ භාවිතා කිරීමට පෙළඹුණු පසුව එල්ලේ ක්‍රීඩා සමාජ රටපුරා වේගයෙන් බිහිවනු ඇතැයි බොහෝ දෙනාගේ විශ්වාසයවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310245</link>
    <topic>ශ්‍රී ලංකා කණ්ඩායමට නවක මුහුණු තුනක්</topic>
    <author>ෆවුස් මොහොමඩ්</author>
    <content>ලබන 26වැනිදා කොළඹ තුරඟ තරග පිටියේදී ආරම්භ වන ඩයලොග් සෙරන්ඩිබ් කුසලාන අන්තර් ජාතික තුන්කොන් 15 සාමාජික රගර් තරගාවලිය සඳහා සහභාගිවන ක්‍රීඩකයන් 28දෙනකුගෙන් යුත් ශ්‍රී ලංකා කණ්ඩායමට පළමුවරට රෝහිත රාජපක්ෂ, ලවංග පෙරේරා හා එම්.ජයලාල් එක්වී සිටිති. මේ යොවුන් ක්‍රීඩකයන්ට ජාතික කණ්ඩායමේ දොරටු විවර වූයේ පසුගිය කාල්ටන් සෙවන්ස් තරගාවලියේ දැක්වූ දක්ෂතා අනුවය.අත්දැකීම් බහුල ක්‍රීඩකයකු වන පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වය යටතේ තරග වදින ශ්‍රී ලංකා කණ්ඩායමට සත් සාමාජික තරගබිමේ ප්‍රබලතම ක්‍රීඩකයන් සිවුදෙනකුද එක්වී සිටිති.ආසියානු සත් සාමාජික රගර් තරගබිමේ විශිෂ්ටතම ක්‍රිඩකයකු වන ජාතික සත් සාමාජික රගර් පිලේ නායක ෆසීල් මරිජා, දිනූෂ චතුරංග, සජිත් සාරංග හා ප්‍රදීප් ලියනගේ ඒ අතර වෙති. ලෝක රගර් සංගම‍යේ පූර්ණ අනුමැතිය යටතේ ශ්‍රී ලංකා රගර් සංගමය මෙහෙයවනු ලබන මේ තරගාවලියට ශ්‍රී ලංකාව සමග යුරෝපා මහාද්වීපය නියෝජනය කරමින් පෝලන්තය ද, අප්‍රිකා මහාද්වීපය නියෝජනය කරමින් මැඩගස්කර් කණ්ඩායම ද තරග වදිති.ලබන 26වැනිදා සිට නොවැම්බර් මස 1වැනිදා දක්වා පැවැත්වෙන මේ තරගාවලියෙන් මෙරට රගර් ක්ෂේත්‍රයේ නව පරිච්ඡේදයක ආරම්භය සනිටුහන් වනු ඇතැයි රගර් ප්‍රවීනයෝ පවසති. ලබන වසරේ ආසියානු ෆයිව් නේෂන්ස් තරගාවලියේ පළමු කොටසින් තරග වදින ශ්‍රී ලංකාවට මේ තරගාවලිය අතිශය වැදගත් අත්දැකීමක් වනු ඇතැයි ද ඔවූහූ පවසති.ඉදිරියේ දී රටවල් 16ක පමණ සහභාගිත්වයෙන් ලෝක රගර් කුසලාන තරගාවලියට පමණක් දෙවැනි වන අන්දමේ අන්තර් ජාතික අවධානයට ලක්වන 'පුංචි ‍ලෝක කුසලාන' තරගාවලියක් ලෙස පැවැත්වීමට නියමිත මේ තරගාවලියට ප්‍රධාන අනුග්‍රාහකත්වය ලබා දී ඇත්තේ ඩයලොග් සමාගමය.ශ්‍රී ලංකා සංචිතය -නා‍මල් රාජපක්ෂ (නායක), ෆසීල් මරිජා, ප්‍රදීප් ලියනගේ, දේව් ආනන්ද්, රීසා මුබාරක්, දිනූෂ චතුරංග, සජිත් සාරංග, එරංග ස්වර්ණතිලක, ටෙරන්ස් හෙන්රි, සත්‍යා රණතුංග, බිලාල් හසන්, නුවන් හෙට්ටිආරච්චි, සඳුන් හේරත්, අචල පෙරේරා, දුෂ්මන්ත ප්‍රියදර්ශන, හසිත පෙරේරා, ෂැරෝ ප්‍රනාන්දු, චාමර දාබරේ, ලී කීගල්, නිරෝෂන් ප්‍රනාන්දු, රෙහාන් වීරකෝන්, කවිඳු ද කොස්තා, ‍දුමින්ද පුලුක්කුට්ටිආරච්චි, ධනුෂ්ක පෙරේරා, ඉෂාන් නූර්, රෝහිත රාජපක්ෂ, ලවංග පෙරේරා, එම්.ජයලාල්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310246</link>
    <topic>ප්‍රින්සස් ජිම්නාස්ටික්තරගාවලිය 27දා</topic>
    <author/>
    <content>කැලණිය ප්‍රින්සස් ජිම්නාස්ටික් සමාජය මඟින් පවත්වනු ලබන ප්‍රින්සස් ජිම්නාස්ටික් තරගාවලියේ සමාරම්භක උත්සවය ෙමම 27දා (ඉරිදා) පෙ.ව. 8.00ට කිරිබත්ෙගාඩ විහාරමහා දේවී බාලිකා විදුහල් ගෘහස්ථ ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=s1310247</link>
    <topic>ක්‍රිකට් ක්‍රීඩකයන්ට හැඩට අඳින්න ‘හමීඩියා’ වෙතින් අලුත් පාඩමක්</topic>
    <author>ෆවුස් මොහොමඩ්</author>
    <content>මෙරට ක්‍රිකට් ක්‍රීඩකයන්ට ඇඳුම් පැලඳුම් තෝරා ගැනීම සම්බන්ධව දැනුම ලබා දීමේ අරමුණින් වැඩ මුළුවක් පැවැත්වීමට හමීඩියා ආයතනය සූදානම් වෙයි.අවස්ථානුකූල ඇඳුම් පැලඳුම් තෝරා ගැනීමට මෙරට ක්‍රිකට් ක්‍රීඩකයන්ට දැනුමක් තිබිය යුතු බවත්, එමගින් ඔවුනගේ පෞරුෂත්වයේ කැපී පෙනෙන වෙනසක් ඇතිවනු ඇති බවත්, ශ්‍රී ලංකා ජාතික ක්‍රිකට් කණ්ඩායමේ නිල ඇඳුම් සැපයුම්කරුවන් ලෙස වසර තුනක ගිවිසුමකට එළැඹී හමීඩියා සමූහ ආයතනයේ කළමනාකාර අධ්‍යක්ෂ ෆවුසුල් හමීඩ් මහතා කියා සිටියේය.ක්‍රිකට් ක්‍රීඩකයන් අවස්ථානුකූලව ඇඟළුම් තෝරා ගැනීම ඔවුන්ගේ පෞරුෂ වර්ධනයට බෙහෙවින් ඉවහල් වන බව සඳහන් කරන හමීඩ් මහතා මෙරට අවුරුදු 15න් පහළ ක්‍රිකට් ක්‍රීඩකයන්ගේ සිට ජාතික මට්ටමේ ක්‍රීඩකයන් දක්වා මේ වැඩමුළුව ව්‍යප්ත කිරීමට පියවර ගන්නා බව ද සඳහන් කළේය.මේ වසරේ සිට 2017 වසර දක්වා කාලයකට ජාතික ක්‍රිකට් කණ්ඩායමේ නිල ඇඳුම් සැපයුම්කරුවන් ලෙස හමීඩියා සමූහ ආයතනය ඔවුන්ගේ 'සිග්නේචර්' වෙළෙඳ නාමය යටතේ මෙම ගිවිසුම ඊයේ (23) ශ්‍රී ලංකා ක්‍රිකට් සභාපති ජයන්ත ධර්මදාස මහතා සමග හුවමාරු කරගත් අවස්ථාවේදී හමීඩ් මහතා මේ අදහස් පළ කළේය.ක්‍රීඩා ඇඟලුම් සම්බන්ධව ක්‍රීඩකයන්ට මනා දැනුමක් තිබුණ ද, විවිධ උත්සව අවස්ථාවන් හා සෙසු අවස්ථාවල දී තෝරා ගත යුතු ඇඳුම් පැලඳුම් සම්බන්ධවත් ඔවුන්ට දැනුමක් ලබා දීම වැදගත් වනු ඇතැයි ඒ මහතා විශ්වාසය පළ කළේය.ජාතික කණ්ඩායමේ මෙන්ම ශ්‍රී ලංකා 'ඒ' කණ්ඩායමේ ද, විස්සයි20 චැම්පියන් ලීග් තරගාවලියට සහභාගි වන මෙරට විස්සයි20 පළාත් ශූරයන්ගේ ද නිල ඇඳුම් සැපයුම්කරු ලෙස හමීඩියා සමූහ ව්‍යපාරය කටයුතු කරනු ඇත. ඊට අමතරව ජාතික කාන්තා ක්‍රිකට් කණ්ඩායමේ නිල ඇඳුම් සැපයුම්කරුවන් ‍ලෙසත්, අයි.සී.සී. හා ආසියානු ක්‍රිකට් කවුන්සිල ක්‍රිකට් තරග සඳහා සහභාගි වන ශ්‍රී ලංකා ක්‍රීඩකයන්ගේ නිල ඇඳුම් සැපයුම්කරුවන් ලෙසත් ඔවූහූ කටයුතු කරති.ජාතික ක්‍රිකට් නායක ඇන්ජෙලෝ මැතිව්ස්, ක්‍රිකට් ආයතනයේ වැඩබලන ප්‍රධාන විධායක නිලධාරී ඈෂ්ලි ද සිල්වා, භාණ්ඩාගාරික නුස්කි මොහොමඩ් හා හමීඩියා සමූහ ආයතනයේ සාමාන්‍යධිකාරී චින්තක වනිගසේකර මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310241</link>
    <topic>ජවිපෙට යළිත්නැගිටින්න බැහැ</topic>
    <author>සාකච්ඡා කෙ‍ළේ උදිත ගුණවර්ධන</author>
    <content>වර්තමාන සමාජ දේශපාලන තත්ත්වය රටේ අනාගතය කෙසේ සකස්වේද යන කරුණු පිළිබඳව නියෝජ්‍ය ඇමැති වීරකුමාර දිසානායක මහතා සමඟ සිදුකළ සාකච්ඡාවකි මේ.පසුගිය දේශපාලන පෙළගැසීම් හා මැතිවරණ ප්‍රතිඵල හා එමඟින් කියැවෙන දේශපාලන අදහස පැහැදිලි කළ හැකිද?මේ ප්‍රතිඵලවලින් කියැවෙන ප්‍රබලම ප්‍රතිඵලය වන්නේ ආණ්ඩුව තවදුරටත් ශක්තිමත් බවයි. මේ ආණ්ඩුවට කිසිම බලවේගයකින් අභියෝගයක් නැහැ කියන එක තහවුරුවෙලා තිබෙනවා. මේ මැතිවරණ ප්‍රතිඵලවලින් මූලිකව කියැවෙන කරුණ වන්නේ එයයි. මේ ආණ්ඩුව විශාල සේවයක් ඉෂ්ට කර තිබෙනවා. එයට කෘතගුණ සැලැකීමක් තමයි මෙවර මැතිවරණයේදී සිදුකර තිබෙන්නේ.ඒ වගේම විපක්ෂය ගෙන ආ ප්‍රජාතන්ත්‍රවාදය පිළිබඳ උද්ධමනය පිළිබඳ තර්ක විතර්ක ජනතාව පිළිගෙන නැහැ. විපක්ෂය තාම විපක්ෂයේ භූමිකාව කුමක්ද කියලා තේරුම් ගෙන නැහැ. එයත් විපක්ෂයේ බිඳවැටීමට ප්‍රමුඛ ලෙස බලපෑවා. එපමණක් නොවෙයි, ජන විඥානය හඳුනා ගැනීමටවත් විපක්ෂයට බැරිවුණා.මේ සියලු කරුණු නිසා තමයි විපක්ෂය මේ තරම් පසුබෑමකට ලක්වුණේ. විපක්ෂය එදිනෙදාට ගැළපෙන විදිහට පදනම් රහිත චෝදනා එල්ල කළත් ජනතාව අතරට එම චෝදනා අරගෙන යාමට පුළුවන්කම ලැබී නැහැ. මේ හැම කරුණක් නිසාම විපක්ෂයේ පසුබෑම හා බිඳවැටීම තවදුරටත් තහවුරුවෙලා තිබෙනවා.ඔබ කලක් ජනතා විමුක්ති පෙරමුණ නියෝජනය කළ අයෙකු විදිහට ජවිපෙ අද මුහුණදී ඇති කනගාටුදායක ඉරණම පිළිබඳව ඔබේ හැඟීම කෙබඳු ද?2004 උච්චතම ස්ථානයකට පැමිණි ජනතා විමුක්ති පෙරමුණේ ජනප්‍රියත්වය හා ආකර්ෂණය ඔවුන්ට දීර්ඝ කාලීනව ආරක්ෂා කර ගැනීමට බැරිවුණා. 2005 වන විට ජවිපෙ ගත් වැරැදි එළැඹීම් හා තීරණ නිසා ඔවුන්ගේ පසුබෑම තවත් වේගවත් වුණා යැයි කීම වැරැදි අදහසක් නොවෙයි.එම වැරැදි තීරණ නිසා ජනතාව ජවිපෙට දඬුවම් පමුණුවා ඇතැයි කීම අති‍ශයෝක්තියක් නොවෙයි. ජනතා විමුක්ති පෙරමුණ පසුගිය කාලයේ ජනවරමට පිටුපා කටයුතු කිරීමේ ප්‍රතිඵලයක් ලෙස තමයි අද ඔවුන් ජනතාවගෙන් දුරස් වෙමින් තිබෙන්නේ. මේ විදිහට ඉදිරියට ගියොත් ඉදිරි කාලයේදී ජනතා විමුක්ති පෙරමුණ යළිත් නැගිටවීමට බැරි තරම් අගාධයකට යන එක නොවැළැක්විය හැකියි.පසුගිය මැතිවරණ ප්‍රතිඵල සලකාබැලීමේදී අප දුටු තවත් ප්‍රවණතාවක් වූයේ විකල්ප බලවේගයක් හෙවත් තෙවන බලවේගයක් විදිහට ප්‍රවණතාවක් මතුව ඇතැයි විචාරකයන් කියනවා. මේ ගැන ඔබේ අදහස පැහැදිලි කළ හැකිද?මා නම් ඒ තර්කය පිළිගන්නේ නැහැ. යම් පක්ෂයක් එක් මැතිවරණයක් තුළ යම් ආසන ප්‍රමාණයක් ජයගත් පමණින් එය තුන්වෙනි බලවේගය විදිහට හඳුන්වන්න බැහැ. එයට තවත් ඉදිරියට යාමට අවස්ථාව දිය යුතුයි. මීළඟ පළාත් සභා මැතිවරණ සලකා බැලිය යුතුයි. මහ මැතිවරණයේ ප්‍රතිඵල සලකා බැලිය යුතුයි. ඒ සියල්ල සලකා බලා තමයි යම් පක්ෂයක් පිළිබඳව අනාවැකියක් කියන්න පුළුවන්.ඒත් පසුගිය ඡන්ද ප්‍රතිඵල බලද්දි එක්සත් ජාතික පක්ෂය ආසන ප්‍රමාණය අනුව පත්වෙලා සිටින්නේ තුන්වෙනි තැනටයි. දෙවැනි තැනට පත්වෙලා තිබෙන්නේ දෙමළ ජාතික සන්ධානයයි. අද තුන්වෙනි බලවේගය එක්සත් ජාතික පක්ෂය යැයි කීවොත් ඇත්තෙන්ම ඒකේ එතරම් වරදක් මා දකින්නේ නැහැ. අනෙක අද පක්ෂයක් ඉදිරිපත් කරන අපේක්ෂක කණ්ඩායම එක් අපේක්ෂකයකුට අවම වශයෙන් ඡන්ද දාහක් එකතු කර ගැනීමට පුළුවන්නම් පහසුවෙන්ම එම පක්ෂයට ආසනයක් ජයග්‍රහණය කිරීමට පුළුවන්. මේ මැතිවරණ ක්‍රමය තුළ එවැනි ප්‍රවණතාවකුයි තිබෙන්නේ.උතුරේ සංවර්ධන කාර්යභාරය ආණ්ඩුව ඉටුකළත් ඒවා එහි ජනතාව ඒ ඡන්ද බවට පත්කර ප්‍රතිඋපකාර සැලැසුවේ නැහැ. මේ ගැන ඔබේ අදහස පැහැදිලි කළ හැකිද?ආණ්ඩුව උතුර තුළ විශාල සංවර්ධනයක් සිදු කළා. ඒ ගැන අපට විශාල සතුටක් තිබෙනවා. අපේ යුතුකම් අප ඉතාමත් ඉහළින් ඉටුකළා කියලා. අප උතුරේ සංවර්ධන කටයුතු කරද්දී දෙමළ ජාතික සන්ධානය දේශපාලනය කළා.ඒත් මීළඟ මැතිවරණ එළැඹෙද්දී උතුරේ සෙසු දේශපාලන පක්ෂවලටත් දේශපාලනය කිරීමට වගේම ස්ථාවරවීමට අවස්ථාවක් ලැබේවි. එවිට ශ්‍රීලනිපය, එජාපය, ජවිපෙ වැනි සෙසු පක්ෂවලටත් මේ පළාත තුළ දේශපාලනය කිරීමට වගේම ප්‍රාදේශීය ව්‍යූහයක් ගොඩනඟා ගැනීමටත් අවස්ථාව ලැබේවි. එම පක්ෂවලට ප්‍රාදේශීය නායකයන් මන්ත්‍රීවරු බිහිකර ගැනීමට පුළුවන්කම ලැබේවි. උතුරේදි සිදුවිය යුත්තේ එයයි.ඔබ නියෝජනය කරන ජාතික නිදහස් පෙරමුණට බුලත් කොළය යටතේ තරගකර එක් මන්ත්‍රී ධුරයක් හෝ ජයග්‍රහණය කිරීමට නොහැකි වුණා. මේ ගැන අදහස් පළකරන ඇතැමුන් කියන්නේ ජා. නි. පෙ. තනිව තරග කළානම් මීට වඩා විශාල ජයග්‍රහණයක් ලබාගත හැකිව තිබූ බවයි. මේ ගැන ඔබේ මතය පැහැදිලි කළ හැකිද?අප මෙතැනදී බැලිය යුත්තේ තනි තනි ජයග්‍රහණ ගැන නොවෙයි. සන්ධානයක් විදිහට ජයග්‍රහණයක් ලබා ගැනීමට ඇති හැකියාව පිළිබඳයි. මේ මොහොතේ අවශ්‍ය කරන්නේ හුදු පුද්ගලික ජයග්‍රහණ නොවෙයි පොදුවේ ලැබිය හැකි ජයග්‍රහණයි.අපගේ අපේක්ෂකයන් ජයග්‍රහණය නොකළත් විශාල මනාප ප්‍රමාණයක් ලබාගෙන තිබෙනවා. මේ තත්ත්වය තුළ ජා. නි. පෙ. වෙනම තරග කළා නම් මන්ත්‍රීධුර කිහිපයක් ජයග්‍රහණය කිරීමට හැකියාව තිබුණා. ඒත් අපට අවශ්‍ය සන්ධානයේ සාමූහිකත්වය ආරක්ෂා කරමින් ඉදිරියට යාමයි.ආණ්ඩුවට අලුතින් නියෝජ්‍ය ඇමැති ධුර නවයක් එක්ව තිබෙනවා. මේ ගැන විවේචනය කරන විපක්ෂය කියන්නේ මෙය නිකරුනේ සිදු කරන මුදල් නාස්තියක් බවයි. මේ තර්කය පිළිබඳව ඔබේ මතය පැහැදිලි කළ හැකිද?මේ ගැන පූර්ණ විවේචනයකින් බැලීම සුදුසු නැහැ. අද ආණ්ඩුවේ කාර්යභාරය පුළුල් වෙලා තිබෙනවා. මේ කාර්ය ඉෂ්ට කිරීමට හා කාර්යයන් කළමනාකරණයට නියෝජ්‍ය ඇමැතිවරු ප්‍රමාණයක් අවශ්‍ය කරනවා. එය තේරුම් ගෙන තමයි ජනාධිපතිතුමා මේ ඇමැතිධුර පත් කළේ. මතු මේ පත්වීම් විදිහට අර්ථ ගැන්වීම සුදුසු දෙයක් නොවෙයි. රට ඉදිරියට ගෙන යාමේදී සිදු කරන කාර්යයන් වෙත මුහුණදීමට ශක්තිමත් හා තරුණ අදහස් ඇති ඇමැති මණ්ඩලයක් හා නියෝජ්‍ය ඇමැතිවරු පිරිසක් අවශ්‍ය කරනවා. ඒ අවශ්‍යතාව සපිරීම තමයි නියෝජ්‍ය ඇමැතිවරු පත් කිරීමෙන් කළේ.13 වෙනි සංශෝධනය පිළිබඳව ජාතික නිදහස් පෙරමුණ පසුගිය කාලයේදී විශාල විරෝධයක් පළ කළා. ඒත් අද වනවිට ඒ වි‍රෝධය දියවී යමින් තිබෙන බවකුයි පෙනෙන්නේ. මේ ගැන ඔබේ මතය පැහැදිලි කළ හැකිද?13 ගැන අප දැක්වූ විරෝධය ඒ ලෙසම තිබෙනවා. ඊයේ අද පමණක් නොවෙයි හෙටත් අපේ විරෝධය ඉදිරියට පවත්වාගෙන යනවා. ඒත් අපට මහ මඟ ගහමරා ගනිමින් ප්‍රසිද්ධියේ රණ්ඩුසරුවල් වෙමින් මේ විරෝධය ඉස්සරහට රැගෙන යන්න බැහැ. බුද්ධිමය සංවාදයක් මඟින් තමයි අපට මේ ගනුදෙනුව බේරාගැනිමට පුළුවන්කම තිබෙන්නේ.ඇතැම් අය 13 ගැන ආණ්ඩුව හා ජා. නි. පෙ. අතර පොර කුකුල් පොරයක් බලාපොරොත්තු වුණා. ඒත් ඔවුන් බලාපොරොත්තු වූ දේ ඉටුකිරීමට අප කිසිසේත්ම සූදානම් නැහැ.අප බුද්ධිමත් ලෙස මේ දේවල් බේරාගන්න ඕනෑ. එහෙම නොකළොත් එහි වාසිය යන්නේ දේශද්‍රෝහි බලවේගවලටයි.නුදුරේදීම පැවැත්වීමට නියමිත පොදු රාජ්‍ය මණ්ඩල සමුළුව පැවැත්වීම මඟින් මෙරටට ලැබෙන්නේ මොන විදිහේ ප්‍රතිලාභයක්ද?මෙය රටට විශේෂ අවස්ථාවක් විදිහට හඳුන්වන්න පුළුවන්. මුදල් නාස්තියක් විදිහට ඇතැම් පාර්ශව චෝදනා එල්ල කළත් ඒ චෝදනාවල පදනමක් නැහැ. මෙම සමුළුව මඟින් අපට අන්තර්ජාතික ප්‍රජාව සමඟ සුහදත්වය හා සමීපත්වය ගොඩනඟා ගැනීමට පුළුවන්කම තිබෙනවා. ඒ නිසා මෙම සමුළුව රටට වැඩදායක දෙයක් මිස නිශ්ඵල දෙයක් නොවෙයි.මේ විදිහේ අන්තර්ජාතික සමුළුවක් පවත්වද්දී යම් මුදලක් වැය කිරීමට සිදු වෙනවා. ඒත් මේ මුදල් වැයවීම් සාමාන්‍ය දේවල් නොවෙයි. අනාගත ආයෝජන ලෙස තමයි හඳුන්වා දීමට පුළුවන්කම තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310242</link>
    <topic>හාස්‍යය විතරක් දීලා නාට්‍යකරුවෙක් වෙන්න බෑ</topic>
    <author>සටහන - සමදරා ජයසිංහ ඡායාරූපය - සුදත් නිශාන්ත</author>
    <content>හරිම බඩු තුනක් 30 වැනිදා ප. ව. 6.30 ලුම්බිණියේදීසෞන්දර්යය යන්නෙන් ගම්‍ය වන්නේ සුන්දර බවයි. සෞන්දර්ය නියෝජනය කරන සකලවිධ කලාවන් අතරින් නාට්‍ය කලාවට ද සුවිශේෂී ස්ථානයක් ලැබෙනුයේ එය මිනිසා විසින් මිනිසා වෙතට රසාස්වාදයක් මෙන්ම සංස්කෘතික හා සමාජ වටිනාකම් වර්ධනයට ද උපකාරී වන්නා වූ ප්‍රබල මාධ්‍යයක් නිසාවෙන්ය.මේසා විශාල වූ නාට්‍ය කලාව තුළ වසර ගණනාවක් පුරා රංගනයෙන් පෙළහර පෑ ඔහු ලලිත් රාජපක්ෂ ය. දිගු නිහැඬියාවකින් පසු හරිම බඩු තුනක් වේදිකා නාට්‍ය නිර්මාණය කරමින් ප්‍රේක්ෂකයන් හමුවට පැමිණෙන ලලිත් රාජපක්ෂ, මෙවර රසමංජරී හා මෙසේ එක්විය.වසර 15 කට පසු නැවත වේදිකා නාට්‍යයක් නිර්මාණය කිරීමට සිතුවේ ඇයි?මගේ පළමු නාට්‍ය නිර්මාණය වුණේ අන්තිම කොළය නම් අනුවර්තනය කළ අමෙරිකානු නාට්‍යයක්. එතැනින් පසු මම විශාල කාලයක් වේදිකා නාට්‍යය කලාව ගැන අධ්‍යයනය කළා. රංගනයට අමතරව නාට්‍යයක් නිර්මාණය කිරීමේදී සැලකිලිමත් විය යුතු කරුණු පිළිබඳ අධ්‍යයනය කිරීමට මට වසර 15 ක්ම ගතවුණා.හැදෑරීමක් හෝ අධ්‍යයනයකින් තොරව කරන නිර්මාණයක් සාර්ථක නොවන බව මම දැනගෙන හිටියා. ඒ නිසා කරන දේ නිවැරැදිව කළ යුතුයි කියන තැන මම සිටි නිසා කාලයක් ගතවුණත් හරවත් යමක් සමාජයට දෙන්න උත්සහ ගන්නවා.ඒ අනුව තමයි අයර්ලන්ත ජාතික බ්‍රයන් ෆිලර්ගේ “ද ෆිර්ඩම් ඔෆ් ද සිටි” නැමැති නාට්‍ය සුනිල් චන්ද්‍රසිරි විසින් සිංහලට අනුවර්තනය කර, හරිම බඩු තුනක් නමින් වේදිකා ගත වන්නේ.ඔබේ පළමු නාට්‍යයත් අනුවර්තනයක්. මෙවර නාට්‍ය නිර්මාණයත් එසේමයි. අනුවර්තන නාට්‍ය පමණක් නිෂ්පාදනය කරන්නේ ඇයි?සමාජයට යහපත් පණිවිඩයක් ලබා දෙනවා නම් ‍සමාජය තුළ ඒ හරහා යම් කතිකාවතක් ගොඩනැ‍ඟෙනවා නම් එය අනුවර්තනයක් ද , ස්වතන්ත්‍ර ද කියන එක වැදගත් වන්නේ නැහැ. එදා එදිරිවීර සරච්චන්ද්‍රයන්ගේ නිර්මාණ තුළ පවා තිබුණේ ලෝකේ කොහේ හෝ තැනක තිබුණු සිදුවීම්.මේ හරහා නාට්‍යයක් නිර්මාණය කිරීමේදී වැදගත් වන්නේ එය සමාජයට කොතරම් ගෝචර ද යන වගයි. වෙනත් රටක සිදුවූ සිදුවීමත් ඇතැම් විට අපේ සංස්කෘතිය හා සමාජයට ගැළපෙන්න පුළුවන්. එවැනි අවස්ථාවක ඒ ඔස්සේ අපට ගැළපෙන ලෙස නිර්මාණයක් කළ හැකි නම් එය පිළිබඳ දෙවරක් සිතිය යුතු නැහැ.හෙන්රි ජයසේන මහත්මයාගේ හුණුවටයේ කතාවත් විදේශීය කතාවක්. ඒත් එය අදටත් ජනප්‍රියයි. අදත් එය ප්‍රදර්ශනය වෙනවා. විය යුත්තේ නාට්‍ය අර්ථාන්විතව හා දර්ශනීය ලෙස නිර්මාණය වීමයි.හරිම බඩු තුනක් කතා තේමාව පිළිබඳ කතා කළහොත්?මෙහි ප්‍රධාන චරිත 3 ක් තිබෙනවා. විශ්වවිද්‍යාල ශිෂ්‍යයෙක්. දරුවන් එකෙ‍ාළොස්දෙනෙකුගේ මවක් හා රස්තියාදුකාරයෙක් ලෙස හඳුන්වන පුද්ගලයෙක්. මානව හිමිකම් රැස්වීමේදී එල්ලවන කඳුළු ගෑස් ප්‍රහාරයන් හමුවේ එක තැනකට කොටුවන මේ පුද්ගලයන් තිදෙනාගේ වෙනස් වූ ජීවිත පිළිබඳ යෙදෙන විවරණයන් තමයි මේ නාට්‍ය පුරාම දක්නට ලැබෙන්නේ.ඔවුන් අත්විඳි හා අත්දකින දේ ජීවිත විවරණයේ යෙදෙන මේ චරිත හරහා සමාජය තුළ අපිට නොපෙනුණ, අවධානයට ලක් නොවුණ පැතිකඩක් විග්‍රහ කෙරෙනවා. ශ්‍රී ලංකේය සමාජයට වැදගත් වන, අප වටා ජීවත්වන චරිත හා සිදුවීම් ඔස්සේ හරවත් යමක් මේ නිර්මාණය තුළින් උකහා ගත හැකි කියා මම විශ්වාස කරනවා.මේ නිර්මාණය සඳහා නළු නිළියන් තෝරාගැනීමේදී සැලකිලිමත් වූ කරුණු මොනවාද?මේ සඳහා රංගන ශිල්ප ශිල්පිනියන් එකොළොස් දෙනෙක් සහභාගි වෙනවා. ඉන්දිකා සුබසිංහ, උදාර රණසිංහ, වසන්ත විට්ටච්චි, අනූෂා දිසානායක, රෙක්ස් හැමිල්ටන්, සුදත් දෙව්, සුනිල් හරිස්චන්ද්‍ර, සනත්, චන්න, සරත් යන අය මෙහි රංගනයෙන් එක්වෙනවා.ප්‍රවීණ ශිල්පීන් මෙන්ම නවක අයත් මේ සඳහා සහභාගි කර ගත්තා. අලුත් අය අතරේ ඉතා දක්ෂ නළු නිළියන් සිටිනවා. ඒ අයට ඉදිරියට යාමට අවස්ථාව දිය යුතුයි. ඒ නිසා හොඳින් රංගනයේ යෙදිය හැකි, ඒ කැපකිරීම පිළිබඳ විශ්වාසය තිබිය හැකි නළු නිළියන්ව තෝරා ගනු ලැබුවා.ඊට අමතරව නළු නිළියන් සඳහා ශ්වසන අභ්‍යාස, හඬ හා වේදිකාව පරිහරණය කිරීම පිළිබඳ වෙනම ප්‍රායෝගික වැඩසටහන් පැවැත්වූවා.නාට්‍ය නිර්මාණයට, පෙර වේදිකා නාට්‍ය නළුවකු ලෙස පැමිණි ගමන් මග සිහිපත් කළහොත්?කලාවට පිවිසීමේදී මගේ මුල්ම ගුරුවරයා වූයේ ආචාර්ය සල්මන් ෆොන්සේකා. එතුමාගෙන් ලත් දැනුම හා පන්නරය ඔස්සේ වේදිකා නාට්‍ය රැසක රඟපෑමට අවස්ථාව ලැබුණා. මගේ භාග්‍යයකට මට ලැබුණු සියලුම නාට්‍ය සම්භව්‍ය ගණයේ නිර්මාණ වරෙන්තු, මෝරා, ඔත්තුකාරයා, සුදු සහ කළු මඟුල් පරස්ථාව, උත්තමාවී ඇතුළු හොඳ නාට්‍ය පෙළකට සම්බන්ධ වීමට අවස්ථාව ලැබුණා. රාජ්‍ය නාට්‍ය උළෙලේදී හොඳම නළුවා ලෙස සම්මානයට පාත්‍ර වුණා.එදිරිවීර සරච්චන්ද්‍රයන්ගේ නාට්‍යවලට සම්බන්ධ වීම හරහා නාට්‍ය පිළිබඳ විශාල හැදෑරීමක් කළ හැකි වුණා වගේම. විදේශීය නාට්‍ය නිර්මාණකරුවන් හා මහාචාර්යවරු කිහිප දෙනෙක් එක්කම වැඩ කරන්න ලැබීමත් නාට්‍ය කලාවේ ගැඹුර දකින්න උපකාරී වුණා. වසර 15ක් පුරා ලත් අත්දැකීම් ඔස්සේ අවසන් ප්‍රතිඵලය ලෙස නාට්‍ය නිෂ්පාදනය තෙක් පැමිණියා.වර්තමාන වේදිකා නාට්‍ය ක්ෂේත්‍රයේ හෙට දවස ඔබ දකින්නේ කෙසේද?වර්තමානයේ නාට්‍ය ක්ෂේත්‍රය තුළ හුදෙක්ම හාස්‍යයට පමණක් සීමාවූ නාට්‍ය රැල්ලක් ඇතිවී තිබෙනවා. නාට්‍යකරුවකු ලෙස හාස්‍යයෙන් පමණක් සමාජය පිනවීම හෝ, ප්‍රේක්ෂකයාට අවශ්‍ය හාස්‍යය පමණයි කියා සිතීම වැරැදියි. හාස්‍යයත් අවශ්‍යයි, නමුත් එක්තරා සීමාවක් තුළ. නාට්‍යත් හරහා හාස්‍යයට එහා ගිය ගැඹුරක් සහිත වටිනාකමක් සමාජයට එක්කළ හැකිය. සමාජ කතිකාවක් ගොඩනැගිය හැකියි.මම කිසිම අයෙකුට චෝදනා කරනවා නොවෙයි. නමුත් මම වර්තමාන නාට්‍යකරුවන් සිය වගකීම් පැහැර හරිනවා කියා. සමාජයට හරවත් යමක් ලබාදීමේ හා ඒ සඳහා අර්ථාන්විත නාට්‍ය නිර්මාණය කිරීමේ අයිතියක් හා වගකීමක් නාට්‍යකරුවකුට තිබෙනවා.හාස්‍යය නාට්‍ය පමණක් කර මුදල් ඉපයිය හැකියි හෝ සාර්ථක නාට්‍යකරුවකු විය හැකියි කියා සිතනවානම් එය මිථ්‍යාවක්. දවසින් දෙකෙන් නාට්‍යයක් කරන්න බැහැ. ඒ සඳහා කාලයක් මනසත් සමඟ ගනුදෙනු කළ යුතුයි. මනසේ ඇතිවන සිතුවිලි මුල සිටම අධ්‍යයනය කළ යුතුයි. ස්වයං අධ්‍යයනයෙන් පසුයි නාට්‍යයක් නිර්මාණය කළ යුත්තේ‍.නාට්‍යකරුවකුගේ යුතුකම වන්නේ අපේ නාට්‍ය කලාව පෝෂණය කිරීම හා රැකගැනීම මිස විනාශ කිරීම නොවෙයි.එදිරිවීර සරච්චන්ද්‍රයන්, සුගතපාල ද සිල්වා වැනි නාට්‍ය ‍ක්ෂේත්‍රයේ දැවැන්තයන් මෙලොව හැර යනවිට අපට ශ්‍රී ලාංකේය නාට්‍ය කලාව කියන යෂ්ටිය භාරදීලා ගියේ. අපේ යුතුකම වන්නේ එය ඉදිරි පරපුරට භාරදෙන්න පුළුවන් ලෙසට රැක ගැනීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310243</link>
    <topic>24 වැනි උතුරු මැද කලා උළෙල 26-27</topic>
    <author/>
    <content>රජරට පුරවරයේ වර්තමාන උරුමක්කාරයන් මෙන්ම අංකුර කලාකරුවන් ඇගයීමට ලක්කොට සම්මාන, තිළිණ, ප්‍රසාද ලබා දෙන රජරට මහා කලා මංගල්‍ය මේ මස 26 හා 27 දිනවල පැවැත්වේ. වර්තමානය වන විට මේ දිස්ත්‍රික්ක දෙකෙන් බිහිවූ කලාකරුවන් ප්‍රමාණය අනෙකුත් දිස්ත්‍රික්ක හා සාපේක්ෂ වර්ධනයක් පෙන්නුම් කරන අතර නැටුම්, නාට්‍ය, සංගීත, චිත්‍ර මූර්ති කැටයම් පමණක් නොව ජනකවි, ජනගායනා, බලිශාන්ති කර්ම, කෙටි කතා නව කතා, ගීත රචනා ආදී කොට ගත් සකල කලා සාහිත්‍යාංග නියෝජනය කරමින් තරගාවලියක් පවත්වා එහි ජයග්‍රාහකයන්ට සහතික සම්මාන හා මුදල් ත්‍යාග ලබා දෙමින් රජරට අංකුර කලාකරුවන් ජාතික තලයට ඔසවා තැබෙන උතුරු මැද කලා උළෙල රජරට කලාකරුවන්ගේ අභිමානය හා ගෞරවය සුරක්ෂිත කරන අති උත්කර්ෂවත් උත්සවයකි.උතුරු මැද කලා උළෙල රජරට කලාකරුවන්ගේ අභිමානය හා ගෞරවය සුක්ෂිත කරන අති උත්කර්ෂවත් උත්සවයකි. උතුරු මැද කලා උළෙලේ සම්මාන ලැබූ නාට්‍යකරුවන් ගේය පද රචකයන්, සංගීතඥයන් ජාතික මට්ටමින් රාජ්‍ය සම්මාන ලබා ගනිමින් ජාතික මට්ටමේ කලාකරුවන් වී සිටීම සතුටට කරුණකි. මෙවර අංකුර කලාකරුවන් 3000ට ආසන්න ප්‍රමාණයක් මේ මස 26 – 27 දින දෙකේ දී සහතික සම්මාන ලබා ගැනීමට නියමිතව ඇත.උතුරු මැද පළාත් අධ්‍යාපන තොරතුරු තාක්ෂණ හා සංස්කෘතික කටයුතු අමාත්‍ය පේෂල ජයරත්න බණ්ඩාර මහතාගේ ආරාධනාවෙන් සෞඛ්‍ය අමාත්‍ය මෛත්‍රීපාල සිරිසේන මහතාගේ සහ උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාගේ ප්‍රධානත්වයෙන් 26දින පෙ.ව. 9.00ට පොළොන්නරුව පුලතිසි අධ්‍යාපන විද්‍යා පීඨයේ දී සමාරම්භ උළෙල පැවැත්වේ. 27 වැන දින උතුරු මැද ආණ්ඩුකාර කරුණාරත්න දිවුල්ගනේ මහතාගේ සහ අධ්‍යාපන, තොරතුරු තාක්ෂණ හා සංස්කෘතික කටයුතු අමාත්‍ය පේෂල ජයරත්න බණ්ඩාර මහතාගේ ප්‍රමුඛ රාජ්‍ය නිළධාරීන් හා කලාකරුවන්ගේ ප්‍රධානත්වයෙන් උලෙළ පැවැත්වේ.මේ දිනයන් හි පොත් ප්‍රදර්ශණ හා සංස්කෘතික ප්‍රසංග පැවැත්වීමට සංවිධානය කොර ඇති අතර උතුරු මැද පළාත් සංස්කෘතික දෙපාර්තමේන්තුව හා අධ්‍යාපන තොරතුරු තාක්ෂණ අමාත්‍යාංශය විසින් මෙම 24 වැනි කලා උළෙල සංවිධානය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310244</link>
    <topic>පුංචි තිරයේ මහා කලා මංගල්‍යය 30 වැනිදා</topic>
    <author>- මහේෂි කෝෂිලා ඡායාරූපය - රුක්මල් ගමගේ</author>
    <content>සිනමා තරු පිරිවරා ගනිමින් සහෘදයන්, කලා රසිකයන් මෙන්ම රූපවාහිනී ක්ෂේත්‍රයේ නියැළි සෑම කලාකරුවෙක්ම පෙරමඟ බලා සිටින වාර්ෂික කලා මහෝත්සවය මෙවරත් අති උත්කර්ෂවත් අන්දමින් පැවැත්වේ.පාර්ලිමේන්තු මන්ත්‍රී තිලංග සුමතිපාල මහතාගේ සංකල්පයකට අනුව 1995 වර්ෂයේ ආරම්භ කළ සුමති සම්මාන උළෙල 18 වැනි වරටත් මේ මස 30 වැනි බදාදා සවස 6.00ට සිරිමාවෝ බණ්ඩාරනායක අනුස්මරණ ප්‍රදර්ශන කේන්ද්‍රයෙහිදී පැවැත්වෙන්නේ ලක්බිම පුවත්පත් සමාගම.ඩයලොග් සමාගම, ජාතික ලොතරැයි මණ්ඩලය, මහජන බැංකුව සමඟ අත්වැල් බැඳගනිමිනි. මෙරට ටෙලිනාට්‍ය හා රූපවාහිනී නිර්මාණ, වෙළෙඳ දැන්වීම් ආදියෙහි ගුණාත්මක බව අගය කරමින් එහි ප්‍රමිතිය නැංවීමේ අරමුණෙන් අරැඹි මෙය වසර 18ක් පුරා ශ්‍රී ලංකාවේ අඛණ්ඩව පැවැත්වෙන පැරැණිම රූපවාහිනී සම්මාන උළෙල ද වෙයි.ශ්‍රී ලංකාවේ සියලුම රූපවාහිනී නාලිකාවල විකාශනය වී ඉදිරිපත් කරන ලද 2013 වසරේ විකාශය වී අවසන් වූ ප්‍රාසාංගික, ඒකාංගික හා රූපවාහිනී විවිධ වැඩසටහන් නැරැඹූ ස්වාධීන විනිශ්චය මණ්ඩලයක් පමණක් නොව කලා රසිකයන් ද සම්මාන පිළිබඳ තීරණවලට එළැඹීම මෙම සම්මාන උළෙලේ විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310245</link>
    <topic>ගුරු සිසු එකතුවෙන් කළ තල හේන අලි කෑවා</topic>
    <author>සටහන තිලක් පුෂ්පකුමාර නැවත සකස් කළේ මහේෂි කෝ්ෂිලා ඡායා. උදේනි රාජපක්ෂ</author>
    <content>විශ්‍රාමලත් අධ්‍යාපන අධ්‍යක්‍ෂ, අධ්‍යාපන අමාත්‍යාංශයේ විශේ්ෂ උපදේශක සහ පේරාදෙණිය විශ්වවිද්‍යාලයේ පාලක සභාවේ සභිකයකු ලෙස කටයුතු කර ඇති එල්. බී. සමරකෝන් මහතා දශක හතරකට අධික කාලයක් අධ්‍යාපන ක්‍ෂේත්‍රයේ ලත් අත්දැකීම් පාදක කොට ගෙන “ගුරු අභිමානය සහ අධ්‍යාපන පරිපාලන නවීකරණ” නමින් රචිත සිය ග්‍රන්ථය පසුගියදා මහනුවර ඊ. එල්. සේනානායක ළමා පුස්තකාල ශ්‍රවණාගාරයේ දී එළි දැක්වීය.එහිදී තම ගුරු ජීවිතයේ දී අමතක කළ නොහැකි සිද්්ධීන් පෙළක් මතකාවර්ජනය කරමින් අප හා දොඩමළු විය. දිනමිණ “මට තාම මතකයි” හි පිටු අතර අද දිග හැරෙන්නේ ඔහුගේ අත්දැකීම් පෙළහරයි.හතරලියද්ද නගරයේ සිට හැතැප්ම දෙකහමාරක් ගිය විට හමුවන පට්ටපොළ නම් සොඳුරු ගම් පියසේ දී ගත කළ ළමා කාලය පිළිබඳ හේ සිහිපත් කරන්නේ තුටු සිතිනි. පිටිසරබද ගම් පියසක් වූ පට්ටපොළ ගම්මානයේ අද මෙන් සංවර්ධනයක් එම වකවානුවේ දී ඇති වී නො තිබුණි. අවම පහසුකම් පැවතුණු නමුත් සොබාදම් මාතාවගේ සෞන්දර්යයෙන් අනුන වූ මේ ගම් පියසේ සුන්දරත්වය විඳිමින් හැදී වැඩීමට උරුමකම් ඔහුට නිතැතින් හිමි විය.හතරලියද්ද පට්ටපොළ ගම්මුලාදෑනී ලෙස එවකට කටයුතු කළ එම්. පුංචි අප්පුහාමි මහතාගේ පුත්‍ර රත්නයක් ලෙස මෙලෙස එළිය දැකීමට වාසනාව ලද්දත් ඔහුට පිය සෙනෙහස විඳීමට හැකි වූයේ අවුරුදු 13 ක් තරම් ඉතා කුඩා කාලයකි.තම පියා ගේ ඇවෑමෙන් පසු අට දෙනකුගෙන් යුත් සාමාජික පිරිසකගෙන් යුත් පවුලේ බර තම හිස මත තබා ගත් එම්. මුතුමැණිකේ මව තම දරුවන්ගේ අනාගත සුබසිද්ධිය උදෙසා හැමවිට කටයුතු කළාය.ඒ 1935 කාල වකවානුවයි. පට්ටපොළ කනිෂ්ඨ පාසලෙන් අධ්‍යාපනය ලබමින් සිටි සමරකෝන් සිසුවා හතරලියද්ද ද්වී භාෂා විදුහලට ඇතුළු කරන ලදී. හිරු දුටු තඹරු විකසිත වන අයුරින් උදෑසන පාසල වෙත පියමං කරන සමරකෝන් සිසුවා ඇතුළු පිරිසට පාසල් ගමන විනෝදජනක වූයේ වෙල් දෙණි දිය පාරවල් පසු කරමින් සොබා සිරි විඳිමින් නොයෙක් කවට බස් තෙපලමින් යන චාරිකාවක් වූයෙනි.හතරලියද්ද පාසලේ ඉගෙනුම ලබමින් එස්. එස්. සී. විභාගය සඳහා සූදානම් වීම සිදු කළ ද ගණිත ගුරුවරයකු එහි නොසිටි බැවින් නිවැසියන්ගේ අනු දැනුම මත පිළිමතලාවේ ධීරානන්ද විදුහලෙන් සිප් සතර ලැබීමට ඔහුට සිදු විය.එම පාසලේ විදුහල්පති ධුරය හෙබ වූ තෙන්නකෝන් මහතාගෙන් ගණිත විෂය ඉගෙන ගනිමින් විභාගය සමත් වූ ඔහු ගුරු පත්වීමකට ඉල්ලුම් කිරීමේ ප්‍රතිඵලයක් වශයෙන් 1994 දී මුල්ම පත්වීම ලෙස අනුරාධපුරයේ ඇතාකඩ පාසල හිමි විය.මෙම කාල වකවානුවේ ඉතාමත් බිහිසුණු, ත්‍රාසජනක සිදුවීම්වලට මුහුණ දීමට සිදු වූ සමරකෝන් මහතා නිරතුරු දිරිමත් කළේ එවකට මැදවච්චියේ පූනෑව පාසලේ විදුහල්පති වශයෙන් කටයුතු කළ ඒ. එච්. පී. බණ්ඩා මහතා විසිනි.අනුරාධපුර ඇතාකඩ පාසලේ සේවය කළ කාල සීමාව තුළ විවිධ අත්දැකීම් තම ජීවිතයට ළඟා කර ගැනීමට හේ අමතක නො කළේය. දෙමව්පියන් ගේ සහ සිසුන් ගේ සහාය ඇතිව හේන් ගොවිතැන් කළ බව ඔහු අප සමඟ තුටු සිතින් පැවසුව ද ඔහුගේ මුහුණේ ශෝකී වළාවක් ඇඳී ගියේ ඔහු විසින් කළ තල හේන අලින් විසින් විනාශයට පත් කළ නිසාවෙනි.මෙම කාල සීමාව ඇතුළත ගුරු විභාගයෙන් සමත් වූ සමරකෝන් මහතා පුහුණු ගුරුවරයකු වශයෙන් කටයුතු කිරීමට අවශ්‍ය බව පවසා යොමු කරන ලද ඉල්ලුම් පත්‍රයකට අනුව 1948 වසරේ දී විභාගය සමත්ව ගිරාගම ගුරු විදුහලේ පුහුණුව සඳහා පැමිණියේ ය.ගුරු පුහුණුවෙන් පසු රඹුක්කන හිරිවඩුන්න පාසලට පත්වීම ලද ඔහු එහි අවුරුදු 3ක කාලයක් සේවය කරමින් පාසලට කීර්තියක් අත්කර දීමට කටයුතු කළේ සිසුන් දොළොසක් එස්. එස්. සී විභාගයට යොමු කිරීමෙන් සහ ඉන් එකොළොස් දෙනකු සමත්වීමෙනි. ඒ වන විට පාසලේ කිසිම දරුවකු මෙම විභාගය සමත්ව නොසිටි අතර මොහුගේ ඉගැන්වීම් ක්‍රමවේදය අනුව සිසුනට ඉන් ජයග්‍රහණය හිමි කර දෙමින් ප්‍රදේශයේ කීර්තිමත් නාමයක් ඔහු දිනාගත්තේ ය.මෙම කාල වකවානුව තුළ කෑගල්ල දිස්ත්‍රික්කයේ ගුරු සංගමයේ ලේකම් ලෙස පත්වීම ලැබීමට සමත් වූවා සේම ඒ කාලය අතරතුර ඔහුගේ මැදිහත්වීම ඇතුව සිදු කෙරුණු විශේෂ සිදුවීම් රාශියකි.පසු කලෙක පේරාදෙණිය විශ්වවිද්‍යාලයෙන් උපාධිය ලද හෙතෙම රුවන්වැල්ල මධ්‍ය මහා විද්‍යාලයේ සේවයට එක් වුණි. 1953 සිට 1954 වන තෙක් අවුරුද්දක සේව්‍ය කාල පරාසය තුළදී ලද උසස් වීමකට අනුව ගුරු විද්‍යාලීය කථිකාචාර්ය තනතුර හෙබවීමට ඔහු වාසනාවන්ත වූයේ ය. බලපිටිය, මීරිගම, ගිරාගම ගුරු අභ්‍යාස විද්‍යාලවල සේවය කළ ඔහු ගිරාගම ගුරු විද්‍යාලයේ විදුහල්පති ලෙස පත් කරන ලද්දේ රාජකාරිය දේවකාරිය ලෙස සලකා සේවයේ නිරත වන බැවිනි.එකල පෙරදිග කිසිම රටක සෞන්දර්යය විෂයයන් උගන්වන ගුරු විද්‍යාල නොතිබුණි. 1956 න් පසු සෞන්දර්යය විෂය ඉගැන්වීම සඳහා ගුරුවරුන් පුහුණු කිරීමට රජයට අවශ්‍ය වූ අතර ගිරාගම ගුරු විද්‍යාලය සෞන්දර්යය පුහුණු ගුරු විදුහලක් බවට පත් කිරීම රජයේ තීරණය විය.එහි ප්‍රථම විදුහල්පති ධුරය භාර ගනිමින් අභියෝග රැසකට මුහුණ දෙමින් සාර්ථක ලෙස විදුහල හොඳින් මෙහෙය වීමට සමරකෝන් මහතා හට හැකි විය. ඉන් අනතුරුව මකුලොළුව මහතා එහි විදුහල්පති ධුරය හෙබවූ අතර සමරකෝන් මහතා අධ්‍යාපන පරිපාලන සේවයට බඳවා ගන්නා ලදී.නුවරඑළිය, අනුරාධපුරය යන ප්‍රදේශවල සේවය කරමින් මහනුවර ප්‍රදේශයේ සේවයට ඔහු එක් වූයේ ප්‍රධාන අධ්‍යාපන නිලධාරී ලෙස පත්වීම ලබමිනි. පසුව කොළඹ කාර්මික විද්‍යාලයේ ප්‍රධානියා ලෙස ඔහු තෝරා ගැනුණත් එහිදී මතු වූ යම් ගැටලුවක් නිසා හෙතෙම ඊට අකමැති විය. ඉන් අනතුරුව කුරුණෑගල අධ්‍යාපන දෙපාර්තමේන්තුවේ අතිරේක අධ්‍යාපන අධ්‍යක්‍ෂක ලෙස කටයුතු කිරීමෙන් අනතුරුව මාතර අධ්‍යාපන අධ්‍යක්‍ෂක ලෙස ඔහුට පත් වීම ලැබුණි.මෙම කාල සීමාව වන විට මහජන ඡන්දය පැමිණි අතර මාතර සේවය කරමින් සිටි 11,000 ක් පමණ වූ ගුරුවරුන් දේශපාලන පීඩාවෙන් මුදා ගනිමින් එකදු ගුරුවරයෙක් හෝ මාරු කිරීමට දේශපාලන අධිකාරියට ඉඩ නොදෙමින් කටයුතු කිරීමට හෙතෙම සමත් වූයේ ගුරුවරුන් හට සහනයක් ලබා දෙමිනි.එවකට විශ්වවිද්‍යාල ප්‍රතිපාදන කොමිෂන් සභාපති ධුරය ඉසිලූ මහාචාර්ය ස්ටැන්ලි කල්පගේ මහතා සහ කොළඹ විශ්වවිද්‍යාලයේ මහාචාර්ය ස්ටැන්ලි විජේසුන්දර මහතා හමුවට පැමිණ පැවසුවේ රුහුණු පුරවරයට අවශ්‍යව පවතින විශ්වවිද්‍යාලය පිළිබඳවයි.කඹුරුපිටිය මන්ත්‍රී වලවරආරච්චි සහ උපාලි විජේවර්ධන යන්නන් හට විශ්වවිද්‍යාලය කඹුරුපිටියට ගෙනයාමට අවශ්‍ය වූ අතර රොනී ද මැල්ට අවශ්‍යව තිබුණේ විශ්වවිද්‍යාලය දෙවුන්දරට ගෙනයාමට යි. මේ ගැටලුකාරී තත්ත්වයන් යටතේ සුදුසුම ස්ථානය ලෙස මාතර බවට පත් වූ අතර ඉතා සාර්ථක ලෙස එකී කටයුත්ත නිම කිරීමට සමරකෝන් මහතා හට හැකි විය. පසුව විශ්වවිද්‍යාලයේ ලේ්ඛකාධිකාරි ධුරය හොබවන ලද්දේ ද ඔහු විසිනි.1983 වන විට මහනුවරට පැමිණි සමරකෝන් මහතා මහනුවර දී පැවැත්වීමට තිබූ ලංකා ජාතික නිදහස් උත්සවය මහනුවර අධ්‍යාපන අධ්‍යක්‍ෂ ලෙස ඉතා සාර්ථකව ඉටු කළේ ය. ගුරු සේවයේ ඇගයීම් ක්‍රමයක් සකස් කරමින් ගුරු ඇගැයීම් ග්‍රන්ථය සකස් කිරීමේ මූලිකත්වය ගෙන කටයුතු කරන ලද්දේ ද මෙතුමා විසිනි.1984 කාල සීමාවේ දී අධ්‍යාපන අමාත්‍යාංශයේ උපදේශක ලෙස තේරී පත් වූ සමරකෝන් මහතා හට භාර වුණේ ජාතික ක්‍රීඩා ක්‍ෂේත්‍රය යි. පසුව නාවල විවෘත විශ්වවිද්‍යාලයේ ප්‍රාදේශීය සේවා මධ්‍යස්ථානය භාර අධ්‍යක්‍ෂක ලෙස තනතුරු හෙබවූ හෙතෙම එහි අවුරුදු 5ක සේවයෙන් අනතුරුව පේරාදෙණිය විශ්වවිද්‍යාලයේ අධ්‍යාපනය හා පරිපාලන කටයුතු පිළිබඳ අවසාන තීරණ ගන්නා පාලක මණ්ඩලයේ සභිකයකු හැටියට තුන් අවුරුද්දක් සේවය ;කාට විශ්‍රාම දිවියට පා තැබීය.වර්තමානය වන විට සමරකෝන් මහතා මහනුවර දොඩංවල අඳ බිහිරි සංගමයේ පාලක මණ්ඩලයේ උප සභාපති ලෙසත්, විශ්‍රාමික අධ්‍යාපන පරිපාලන සේවයේ නිලධාරීන්ගේ මධ්‍යම පළාතේ සභාපති ලෙසත් කටයුතු කරයි.ගුරුවරුන්ට දුෂ්කර සේවයට දීමනා ලබා දීමට හා දුෂ්කර පළාත්වල උපන් ගුරුවරුන්ටත් එම දීමනා ලබා දීමට ඔහු එදා කළ යෝජනාව ද මල්ඵල ගැන්වීම පිළිබඳ හේ සිහිපත් කරන්නේ තුටු සිතිනි. එමෙන්ම මොහුගේ මූලිකත්වයෙන් ක්‍රියාත්මක කළ මහනුවර දිස්ත්‍රික්කයේ පොරොන්දු ගුරු මාරු ක්‍රමය ද අපට අමතක කළ නොහැකි ය.රටේ උසස් තනතුරු දරන විශාල සිසු පිරිසක ගේ ගුරු පියාණන් වීමේ භාග්‍ය මොහුට ලැබී තිබේ. ඔවුන් අද ඒ තත්ත්වයෙන් දකින විට ගුරු පියකුගේ සිතට දැනෙන සතුට මෙතෙකැයි කියා පැවැසිය නොහැකි ය. සමරකෝන් මහතා ද එම අප්‍රමාණ සතුට භුක්ති විඳියි.ඔහු තමා විසින් රටට දැයට සිදු කළ මෙහෙය පිළිබඳනිහතමානීව කතා කරයි. මෙවන් ගුරු පියවරුන් රටට මහඟු සම්පතකි. රාජ්‍ය සේවයේ නොයෙකුත් අකටයුතුකම් සිදු වන මෙවන් යුගයක දශක හතරකට අධික කාලයක් රාජ්‍ය සේවයේ රැඳෙමින් දූ පුතුන් සිය දහස් ගණනකගේ නැණ පහන් දැල් වූ මෙවන් ගුරු පියවරුන් ගේ දෙපා නැමැද නමස්කාර කළ යුතු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>24</day>
    </date>
    <link>http://www.dinamina.lk/2013/10/24/_art.asp?fn=f1310246</link>
    <topic>යූරි ගගාරින් පිළිගත් දිරිය දියණිය මැගිලින්</topic>
    <author>සටහන - මහේෂි කෝ්ෂිලා</author>
    <content>වර්ෂ 1945 නොවැම්බර් මස 07 වැනි දින මෙලොව එළිය දුටු ඕ විජේලමගේ මැගිලින් නෝනා නම් විය. වැඩිමහලු සොයුරියක්, බාල සොයුරියන් තිදෙනෙක් සහ බාල සොයුරන් දෙදෙනකුගෙන් සමන්විත ඇයගේ පවුලේ දෙවැන්නා ඇය වූවා ය.ඒ වර්ෂ 1961 ජූලි මස 07 වැනිදා යි. සූර්යෝදයත් සමඟ හනික අවදි වී පාසල් යන්නට ලක ලැහැස්ති වූ ඇය තම බාල සහෝදර සහෝදරියන් සමඟ පාසල වෙත පිය නැගුවේ අධ්‍යාපනයේ වටිනාකම තම සහෝදර සහෝදරියන්ට ද කියා දෙමිනි. පාසල තුළ ඉතා හොඳින් අධ්‍යාපන කටයුතු සිදු කළ ඇය පාසල නිම වී නිවස බලා යාමට පය එස වූවාය.අක්කා පැමිණෙන තුරු සිටි බාල සහෝදර සහෝදරියන් ද යෙහෙළිය එන තුරු බලා සිටි තවත් යහළු යෙහෙළියෝ පිරිසක් ද ඇයගේ නඩයට එකතු විය. දොළොස් දෙනකුගෙන් සමන්විත මෙම නඩයේ නායිකාවට හිමි තැන නිතරගයෙන්ම ඇයට ලැබුණි.පාසලත් ඔවුන්ගේ නිවස අතරත් ඇති දුර සැතපුමක් පමණ වන්නට ඇත. ඒ දුර මොවුන් ගෙවා දැමුවේ කෙළි කවට බස් තෙපලමින්, දං, බෝවිටියා නෙළා කෑමෙන් සහ නොයෙකුත් උසුළු විසුළු කිරීමෙන් ය. මේ ගමන් මාර්ගයේ පිහිටා ඇති දියගම ඇළ මතින් ගමන් කිරීමට සාදා ඇති පොල්කොට ඒදණ්ඩ මතින් ගමන් කිරීම ද ඔවුන්ට සැමදා විනෝදයක් විය.සුපුරුදු පරිදි පොල්කොට ඒදණ්ඩ මතින් ගමන් කිරීම සඳහා ඒදණ්ඩ මතට සියලු දෙනාම ගොඩ විය. සිදු වූයේ අනපේක්ෂිත දෙයකි. පාලමෙන් ඔවුන් ගමන් කරමින් සිටියදී එකවරම පොල්කොට දෙක කඩා වැටී සියලු දෙනාම දියගම ඇළට වැටුණි.සිදු වූයේ කුමක්දැයි සිහි එළවා ගැනීමට ටික වේලාවක් ගත විය. දියට වැටුණු මැගිලින් දෑස් දල්වා වට පිට බලන විට දුටුවේ තම බාල සොයුරාත් නැගණියන් දෙදෙනාත් ගසා ගෙන යන ජලය සමඟ තම ජීවිත බේරා ගැනීමට මහත් වෙහෙසක් දරනා බවයි. හැකි ඉක්මනින් තම බාල සොයුරා ළඟට පිහිනා ගිය මැගිලින් ඔහු රැගෙන ගොඩින් තැබුවාය. අනතුරුව පිහිනා ගොස් තම නැගණියන් දෙදෙනා ද බේරා ගැනීමට ඕ සමත් වූවාය.ඒ වන විට දියට වැටුණු අනෙක් සගයන් ද සිටියේ මර බියෙනි. තවත් කිහිපදෙනෙක් දියෙහි ඇති මුල් අල්ලාගෙන යන්තම් නොගිලී සිටින්නට ඒ වන විට සමත්ව සිටියහ. වරින් වර පිහිනා ගොස් තම කණ්ඩායමේ හය හත් දෙනකු බේරා ගැනීමට සමත්කමක් දැක්වූ ඇය අන් අයට ද උපකාරී වූවා ය.ජල රකුසා සමඟ පොර බඳිමින් තම කණ්ඩායමේ සගයින් බේරා ගැනීමේ ධහිසුණු ක්‍රියාවලියක නිරත වෙමින් සිටි ඇයගේ ඇඟ මතට කඩා වැටුණු ඒදණ්ඩේ එල්ලෙමින් තිබුණු කොටසක් කඩා වැටිණි. මෙතෙක් තම සගයන් බේරා ගනිමින් සිටි ඇයගේ කකුලට එම සිදුවීමෙන් පසු බරපතළ හානි සිදු විය.එතැන් පටන් මැගිලින්ට ගමේ වෙදමහතාගෙන් ප්‍රතිකාර ගැනීමට සිදු විය. මැගිලින්ගේ මේ වීර ක්‍රියාව පිළිබඳ ගමින් ගමට තොරතුරු ගලා ගිය අතර මාධ්‍ය මගින් ද මැගිලින්ගේ මෙම වීර ක්‍රියාව පිළිබඳ පුවත රටටම සැල කර සිටියේ ය. මෙසේ මාධ්‍ය මගින් ඇයගේ තොරතුරු සහ ඡායාරූප පළ කරද්දී ඇය ගැන අවධානය යොමු කළ සිංහ සමාජය විරු තිළිණයකින් ඇයව පුදන්නට තීරණය කර තිබිණි.මෙම සියල්ල ඉවසාගත නොහැකි වූ පිරිසක් මැය වංචාවක් සිදු කරන බවත්, දියට වැටුණු ළමයින් මැය විසින් බේරා නොගත් බවත් කියමින් පොලීසියටත්, රජයටත්, අධ්‍යාපන ඇමැතිටත් පෙත්සමක් යවා තිබිණි. ඒ අනුව වහා ක්‍රියාත්මක වුණු විශේෂ පොලිස් කණ්ඩායමක් මේ පිළිබඳ පරීක්ෂණ පැවැත්වීමට ඇය සිටිනා ගමට පැමිණියහ. ඇයගේ තොරතුරු සොයා බැලීමට පොලිස් කණ්ඩායම ඇගේ නිවසට පැමිණෙන විට ඇය සිටියේ වෙද මහතා කියූ පරිදි විවේක සුවයෙනි. සිද්ධිය ඇසින් දුටු ළමුන්ගෙන් ද සාක්ෂි ලබාගත් පොලිස් කණ්ඩායමට එම පෙත්සමේ සත්‍යතාවක් නොමැති බැව් වැටහිණි.මෙසේ ඇගේ වීර ක්‍රියාව අවප්‍රමාණය කරන්නට තැත් දැරූවන්ගේ ව්‍යායාමය අසාර්ථක වෙද්දී එවකට අග්‍රාමාත්‍ය ධූරය හෙබවූ සිරිමාවෝ බණ්ඩාරනායක මහත්මිය විසින් 1961 නොවැම්බර් මස 05 වැනි දින ඇයට වීර පදක්කමක් පළඳවන ලදී.මෙම වීර ක්‍රියාව හේතුවෙන් වර්ෂ 1961 දෙසැම්බර් මස 07 වැනි දින අජඨාකාශගාමී යූරි ගගාරීන් ලංකාවට සැපත් වෙද්දී එම පිරිස පිළිගැනීමේ අවස්ථාව ලැබීමට ද ඇය වරම් ලද්දාය.තම ජීවිතය දෙවැනි කොට ජීවිත ගණනාවක් බේරාගත් මෙවන් දිරිය දියණියන් රටට සම්පතකි. ඔවුන්ගේ ක්‍රියාවන් නිසි ඇගැයීමකට පාත්‍ර කිරීම තවත් දිරිය දියණියන් පිරිසකගේ උපතකට මෙම සිදුවීම මග පෙන්වීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310251</link>
    <topic>නව ක්‍රමයෙන් පුද්ගලයන් රැසකට වාසි</topic>
    <author>මහින්ද අලුත්ගෙදර</author>
    <content>ඉඩම් නොමැති පුද්ගලයන්ට රජය මඟින් ඉඩම් බෙදා දීමේ දී සහාධිපත්‍ය අයිතියක් යටතේ ලබා දීමේ නව ප්‍රතිපත්තියක් ක්‍රියාත්මක කිරීමට රජය තීරණය කරයි.මේ දක්වා ඒ වෙනුවෙන් අනුගමනය කළ පුද්ගල අයිතිය මුල්කර ගත් දේපළ බෙදාදීමේ ක්‍රමය වෙනුවට පුද්ගලයන් රැසකට ප්‍රයෝජනවත් පරිදි නව වැඩපිළිවෙළ ක්‍රියාත්මක කිරීමට තීරණය කළ බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි. එකම ඉඩමේ මහල් නිවාස වශයෙන් හෝ බද්ධ නිවාස ලෙස එකකට වැඩියෙන් ඉදිකරන ලද පොදු පහසුකම් සහ අංගෝපාංගවලින් සමන්විත ගොඩනැඟිලි සහාධිපත්‍ය දේපළක් වශයෙන් හඳුන්වන බව පෙන්වාදෙන ඇමැතිවරයා රජය මඟින් නේවාසික කටයුතු වෙනුවෙන් ඉදිකර තිබෙන මහල් නිවාස සියල්ල සහාධිපත්‍ය දේපළ ගණයට අයත්වන නිවාස බවද කියා සිටී.ශ්‍රී ලංකාවේ දැනට පවතින ඉඩම් හිඟයට පිළියමක් ලෙස මෙන්ම ඉඩම් හේතුවෙන් පවුලේ සාමාජිකයන් අතර ඇතිවන ගැටලු නිරාකරණය කරගැනීම සහ නිවාස ඉදිකිරීමට ඉදිරිපත්වන ආයෝජකයන්ට සහාධිපත්‍ය දේපළ ඉදිකර වෙළෙඳපොළේ විකිණීමට පහසුකම් සැලසීම සඳහා මේ නව ප්‍රතිපත්තිය ක්‍රියාත්මක කිරීමට තීරණය කළ බවද ඒ මහතා කීය.මෙය ක්‍රියාත්මක කිරීමෙන් අනතුරුව ඕනෑම පුද්ගලයකුට සහාධිපත්‍ය නිවාස සැලසුමක් අනුමත කරගෙන ඉදිකරන ගොඩනැඟිල්ලේ එක් එක් කොටස් වෙනුවෙන් වෙන් වෙන් වශයෙන් ඔප්පු හෝ බලපත්‍ර ඉඩම් කොමසාරිස්ජනරාල්වරයා වෙතින් ලබාගැනීමට හැකියාව ලැබේ. මෙම ප්‍රතිපත්තිය ක්‍රියාත්මක කිරීමේ දී දැනට රජයේ ඉඩමක් ලබා ගෙන ඇති ඕනෑම පුද්ගලයකුට තමන් සතු ඉඩම් දරුවන් අතර බෙදාදීම වෙනුවට ඉඩමේ මහල් නිවාස ඉදිකර එක් එක් මහල් නිවෙසක් සඳහා තම දරුවන් වෙනුවෙන් වෙන වෙනම ඔප්පු ලබා ගැනීමට හැකියාව ලැබේ.මේ අතර සුනාමි ව්‍යසනය හේතුවෙන් අවතැන් වූ ජනතාවට බෙදා දී ඇති තට්ටු නිවාස හා බද්ධ නිවාස සඳහා රජයෙන් මෙම නව ප්‍රතිපත්තිය යටතේ ඔප්පු බෙදාදීමට සැලසුම්කර තිබේ.මේ ප්‍රතිපත්තිය ක්‍රියාත්මක කිරීමට අදාළ අනුමැතිය ලබා ගැනීම සඳහා සකස් කළ අමාත්‍ය මණ්ඩල සංදේශය ඉදිරි සතියේ දී අමාත්‍ය මණ්ඩලය වෙත ඉදිරිපත් කර අනුමැතිය ලබාගැනීමට අපේක්ෂිතය. ඒ සඳහා අනුමැතිය ලද වහාම මෙය කඩිනමින් ක්‍රියාත්මක කරන බවද ඉඩම් හා ඉඩම් සංවර්ධන ඇමැතිවරයා කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310252</link>
    <topic>තොරතුරු තාක්ෂණ සිසුවාට පහරදීම</topic>
    <author>නෙල්කා මැදගෙදර</author>
    <content>මාලඹේ තොරතුරු තාක්ෂණ විද්‍යාලයෙහි සිසුවකු වූ නිපුන රාමනායක පැහැරගෙන ගොස් පහර දී වධ හිංසා පැමිණවීමේ සිද්ධිය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතාට එරෙහිව අධිචෝදනා ගොනු කර මහාධිකරණය හමුවෙහි ළඟදීම නඩු පවරන බව නීතිපතිවරයා ඊයේ (24) අභියාචනාධිකරණයට දැනුම් දුන්නේය.නිපුන රාමනායක පැහැරගෙන වධ හිංසා පැමිණවීමේ සිද්ධිය සම්බන්ධයෙන් වාස් ගුණවර්ධන මහතාට එරෙහි නීතිමය පියවර ගන්නා ලෙස ඉල්ලා ගොනු කළ පෙත්සමක් කැඳවූ අවස්ථාවේ දී නීතිපතිවරයා වෙනුවෙන් අධිකරණයෙහි පෙනී සිටි රජයේනීතිඥ ඒ.එම්. නවාවි මහතා මේ බව දන්වා සිටියේ ය. මෙම පහරදී වධ හිංසා පැමිණවීමේ සිද්ධිය සම්බන්ධයෙන් දැනට කඩුවෙල මහේස්ත්‍රාත් අධිකරණයෙහි විභාග වන බී- 32127 දරන නඩුවෙහි වගඋත්තරකරුවකු ලෙස වාස් ගුණවර්ධන මහතා නම් කර ඇතැයි ද රජයේ නීතිඥවරයා අධිකරණයට දැනුම් දුන්නේය.අභියාචනාධිකරණ විනිසුරුවරුන් වන අනිල් ගුණරත්න මහතා සහ මාලනී ගුණරත්න මහත්මිය ඉදිරියෙහි මේ පෙත්සම ඊයේ (24)කැඳවන ලදී.පහර කෑමට ලක් වූ බව කියන නිපුන රාමනායක සහ ඔහුගේ මව විසින් මේ පෙත්සම ගොනු කර තිබුණි.නීතිපතිවරයා, බස්නාහිර පළාත උතුර භාර නියෝජ්‍ය පොලිසිපතිවරයාව සිටි වාස් ගුණවර්ධන, පොලිස්පතිවරයා, සහ අතුරුගිරිය පොලිස්ථානාධිපති එස්.ඩී.කේ.කේ. සේනානායක පෙත්සමෙහි වග උත්තරකරුවෝ වෙති. නිපුන රාමනායක 2009අගොස්තු මස 4 දින මාලඹේ තොරතුරු තාක්ෂණ විද්‍යාලය අසල බස් නැවතුමෙහි සිටියදී සිවිල් ඇඳුමින් සැරසී පැමිණි පිරිසක් විසින් ඔහු වාස් ගුණවර්ධන මහතාගේ නිවෙසට රැගෙන ගොස් පහර දුන් බව සඳහන් වේ.පසුව එම නිවෙසේ සිට කොළඹ අපරාධ කොට්ඨාසයට නිපුන රාමනායක රැගෙන විත් ඇත්තේ එවකට එහි ජ්‍යෙෂ්ඨ අධිකාරිවරයාව සිටි වාස් ගුණවර්ධන මහතාගේ උපදෙස් මත බව ද පෙත්සමෙහි සඳහන් වේ.බිරිය සහ පුතා සිදු කළ මෙම අපරාධය සිය බලය අයුතු ලෙස යොදා ගනිමින් යටපත් කිරීමට වාස් ගුණවර්ධන මහතා කටයුතු කළ බව ද පෙත්සමෙහි සඳහන් වේ.එසේම එම පහර දීමේ සිද්ධියට සෘජුව සම්බන්ධ වීමෙන් ඒ මහතා අපරාධ නඩු විධාන සංග්‍රහයෙහි දඬුවම් ලැබිය යුතු වරදක් කර ඇතැයි පෙත්සමෙහි සඳහන් වේ. එහෙත් මෙම සද්ධියට සම්බන්ධ සැකකරුවන්ට එරෙහිව කඩුවෙල මහෙස්ත්‍රාත් අධිකරණයෙහි පැවැත්වෙන නඩු විභාගයෙහි වගඋත්තරකරුවකු ලෙස වාස් ගුණවර්ධන මහතා නම් කර නැත.ඒ සම්බන්ධයෙන් එම මහෙස්ත්‍රාත් අධිකරණය කළ නියෝගයකට අනුව පොලිස් මූලස්ථානය අධිකරණයට දැනුම් දී ඇත්තේ වාස් ගුණවර්ධන මහතා විත්තිකරුවකු කිරීමට තරම් ප්‍රමාණවත් හේතු නැති බව ය.එහෙත් රජයේ නිලධාරියකු ලෙස ඔහු මේ අමානුෂික සිද්ධියේ දී වැරැදි කිහිපයක් කර ඇති බව පෙත්සමෙහි සඳහන් වේ.එබැවින් ඒ මහතාට එරෙහිව අධි චෝදනා ගොනුකර නඩු පවරන ලෙස වගඋත්තරකරුවන්ට නියොග කරන්නැයි පෙත්සම්කරුවෝ අධිකරණයෙන් ඉල්ලා සිටිති.මෙම පෙත්සමෙහි 2 වන වගඋත්තරකරුවන වාස් ගුණවර්ධන මහතාට එරෙහිව නඩු පවරන බව රජයේ නීතිඥවරයා දැනුම් දීමෙන් පසුව තමන් ඉල්ලා සිටි සහන ලැබී ඇති බැවින් ඊයේ (24 ) මෙම පෙත්සම තවදුරටත් පවත්වාගෙන යන්නේ නැති බව පෙත්සම්කරුවන් වෙනුවෙන් අධිකරණයෙහි පෙනී සිටි නීතිඥ ජේ. සී වැලිඅමුණ මහතා කියා සිටියේය. ඒ අනුව එම පෙත්සම ඉල්ලා අස්කර ගැනීමට අවසර දෙන ලෙස ඉල්ලා සිටියේය.ඒ සඳහා අධිකරණය විසින් අවසර දෙන ලදී. ඒ අනුව පෙත්සම නිෂ්ප්‍රභ කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310253</link>
    <topic>පොදුරද මඩුලු නායක සමුළුව ක්ෂේත්‍ර කීපයකින් අපට වැදගත්</topic>
    <author>නුවන් කොඩිකාර</author>
    <content>දේශපාලන, සමාජයීය, ආර්ථික හා ව්‍යාපාරික යන ක්ෂේත්‍රයන්ගේ වෙනසක් ඇති කිරීමට පොදු රාජ්‍ය මණ්ඩලයීය නායක සමුළුව ඉවහල්කර ගත හැකි බව ශ්‍රී ලංකා වරලත් ගණකාධීකාරීවරුන්ගේ සංගමයේ සභාපති සුජීව රාජපක්ෂ මහතා පැවැසීය.මීට පෙර නායක සමුළුව පැවැත්වු සෑම රටක් ම මේ සිවු වැදෑරුම් අංගයන්ගෙන් ඉහළ වර්ධනයක් ඇතිකර ගත් බවද හෙතෙම කිවේය.වසර විසි හතරකට පසු ආසියාවේ රටකට මේ අවස්ථාව හිමිවීම ශ්‍රී ලාංකිකයන් ලැබු භාග්‍යයක් බවත් මින් නිසි ප්‍රයෝජන ලබා ගැනීමට සියලුදෙනාගේම සහාය ලබාදිය යුතු බවත් රාජපක්ෂ මහතා ප්‍රකාශ කෙළේය.යම් සමුළුවක් හෝ උත්සවයක් පැවැත්වීමේ දී අනිවාර්යයෙන් කළයුතු වැඩ කොටසක් ඇති බව පැවැසු ඒ මහතා ඊට කරන වියදම අනාගතය වෙනුවෙන් සිදුකරන ආයෝජනයක් බව සභාපතිවරයා කියා සිටියේය. ඇතැම් පිරිස් අපේ රට ගැන මවාගෙන තිබෙන වැරැදි ප්‍රතිරූපය නිවරැදි කර ගැනීමට ද මේ අවස්ථාව යොදා ගතහැකි බව සුජීව රාජපක්ෂ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310254</link>
    <topic>කොළඹ-කටුනායක අධිවේගයේ ඇවිදින්න ජනපතිත් එක් වෙයි</topic>
    <author>ධනුෂ්ක ගොඩකුඹුර</author>
    <content>තව නොබෝ දිනකින් විවෘත කෙරෙන කොළඹ - කටුනායක අධිවේගී මාර්ගයේ නිදහසේ සැරි සරන්නට ජනතාවට ලබා දී ඇති අවස්ථාව සමරන්නට ජනාධිපති මහින්ද රාජපක්ෂ මහතා ද එක් වෙයි.අධිවේගී මඟ ජන ගත කිරීම නිමිත්තෙන් මේ දිනවල විවිධ උත්සව සංවිධාන කර තිබෙන අතර වරාය හා මහාමාර්ග සංවර්ධන ව්‍යාපෘති අමාත්‍යාංශය සංවිධාන කළ පාගමනට ජනාධිපතිතුමා ද ඊයේ (24) උදෑසන එක්විය.අධිවේගී මාර්ගයේ පෑලියගොඩ පිවිසුම අසළින් පාගමනට එක් වූ ජනාධිපතිතුමා මැති ඇමැතිවරුන්, අමාත්‍යාංශ නිලධාරීන් සමඟ මඳ දුරක් ඇවිද ගියේය. පිවිසුම් මඟ දෙපස මෙන්ම අධිවේගී ‍මඟ දෙපසත් අතිවිශාල ජනකායක් රැස්ව සිටියේ ජනාධිපතිතුමා දැක ගන්නටය. පැමිණ සිටි ජනතාව සමඟ සුහද කතා බහක නියැලෙන්නට ද ජනාධිපතිතුමා අමතක කළේ නැත.කොළඹ- කටුනායක අධිවේගී මාර්ගය ජනාධිපතිතුමාගේ අතින් ලබන ඉරිදා (27) ජනතා අයිතියට පත් කිරීමට නියමිතය. මහා මාර්ග ව්‍යාපෘති ඇමැති නිර්මල කොතලාවල, පාර්ලිමේන්තු මන්ත්‍රීවරුන් වන නාමල් රාජපක්ෂ, කමලා රණතුංග, මහා මාර්ග අමාත්‍යාංශ ලේකම් රංජිත් ප්‍රේමසිරි මහත්ම මහත්මීහු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310255</link>
    <topic>රටට වෛර කරන මිනිසුන්ගේ කට වට කර වැට බඳින්නට බෑ</topic>
    <author>ධනුෂ්ක ගොඩකුඹුර</author>
    <content>විවේචන මධ්‍යයේ වුවත් අද කරන සංවර්ධනයේ වැදගත්කම දැනෙන්නේ අනාගතයේ දී ඒවායේ ප්‍රතිලාභ ලැබෙන විට බව ජනාධිපති මහින්ද රාජපක්ෂ මහතා පැවැසීය.චීනය වට කර චීන මහා ප්‍රාකාරය බැන්දත් රටට වෛර කරන මිනිසුන්ගේ කට වට කර වැට බඳින්නට නොහැකි බව පැවසූ ජනධිපතිවරයා අද විවේචන කරන අයටත් අනාගතයේ දී මේ සංවර්ධනයේ ප්‍රතිලාභ ලැබෙන බව ප්‍රකාශ කළේය. පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් කරන සෑම වියදමක් ම මේ රටේ අනාගත සංවර්ධනය වෙනුවෙන් කරන දැවැන්ත ආයෝජනයක් බව ජනාධිපති මහින්ද රාජපක්ෂ මහතා අවධාරණය කළේය.ජනාධිපතිවරයා මෙසේ ප්‍රකාශ කළේ කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පුනරාභිෂේක මංගල්‍යයට ඊයේ (24) එක්වෙමිනි.ශ්‍රී ලංකාවේත් චීනයේත් මිත්‍රත්වයේ අගනාම සංකේතයක් ලෙස වසර හතළිහක් තිස්සේ ශ්‍රී ලාංකේය ජනතාවට වටිනා මෙහෙයක් ඉටු කළ බණ්ඩාරනායක සම්මන්ත්‍රණ ශාලාව චීන රජයේ මැදිහත් වීමෙන් රුපියල් බිලියන දෙකකට අධික මුදලකින් නවීකරණය කිරීමෙන් අනතුරුව ජනාධිපතිතුමාගේ සුරතින් ඊයේ විවෘත කෙරිණ.අතීත ශ්‍රී විභූතිය ආරක්ෂා කරමින් නවීන විදුලි උපාංග, ආසන සහ සන්නිවේදන පහසුකම්වලින් සන්නද්ධ වූ සම්මන්ත්‍රණ ශාලාව එළැඹෙන පොදු රාජ්‍ය මණ්ඩලීය සමුළුවේ දී නව ආරකින් සිය සේවය සැලසීමට සූදානමින් සිටී. අපහාස, චෝදනා මැද වුවත් සිරිමාවෝ බණ්ඩාරනායක මැතිනිය බණ්ඩාරනායක ජාත්‍යන්තර සම්මන්ත්‍රණ ශාලාව ඉදිකිරීමට ගත් තීරණයේ වටිනාකම අද දැනෙන බව පැවැසීය.රට තුළ ක්‍රියාවට නැංවූ සංවර්ධන වැඩපිළිවෙළත් සමඟ අද රටේ සියලු ක්ෂේත්‍ර තුළ දැවැන්ත විප්ලවයක් සිදු ව ඇති බවත් අද ශ්‍රී ලංකාව සියලු පහසුකම්වලින් සමන්විත රටක් බවත් ජනාධිපතිවරයා වැඩිදුරටත් ප්‍රකාශ කළේය.අගමැති දි. මු. ජයරත්න, අගවිනිසුරු මොහාන් පීරිස්, ශ්‍රී ලංකාවේ චීන නියෝජ්‍ය තානාපති රේන් ෆා චියෑන්, ජනාධිපති ලේකම් ලලිත් වීරතුංග, රාජ්‍ය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, බණ්ඩාරනායක අනුස්මරණ ජාතික පදනමේ අධ්‍යක්ෂ ජෙනරාල් බන්දුල ඒකනායක මහත්වරුන් සහ මැති ඇමැතිවරුන්, විදෙස් නියෝජිතයන්, රාජ්‍ය නිලධාරීන්, කලාකරුවන්, ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310256</link>
    <topic>ඕනෑම අභියෝගයකින් ජයගන්න නායකත්වය-කැපවීම අත්‍යාවශ්‍යයි</topic>
    <author>විජයානි එදිරිසිංහ</author>
    <content>ඕනෑම කාර්යයකින් ජය ගැනීමට නම් නායකත්වය කැපවීම හා අලුත් ක්‍රමයට සිතීම අත්‍යාවශ්‍යයයි‍. එමඟින් යහපත් ප්‍රතිඵල ලබාගත හැකි යැයි ආරක්ෂක ලේකම් ගෝඨාභය රාජපක්ෂ මහතා පැවසීය.‍ ලේකම්වරයා එසේ ප්‍රකාශ කළේ ජාතික ඉංජිනේරු සංගමයේ ප්‍රථම සම්මේලනයේ ප්‍රධාන ආරාධිත අමුත්තා ලෙස සහභාගී වූ අවස්ථාවේදීය.ඊයේ (24) කොළඹ ගලදාරි හෝටලයේ දී එම සම්මන්ත්‍රණය පැවැත්විණි.‍ මෙරට දරුණු ත්‍රස්තවාදයක් තිබුණා. එය ජයගත නොහැකි බව වැඩි දෙනකුගේ මතය වුණා. එහෙත් ජනාධිපති මහින්ද රාජපක්ෂ මහතා ප්‍රකාශ කළේ තමා බලයට පැමිණි පසු මෙරටට සාමය උදාකරන බවයි. ඒ සඳහා එතුමා නියම නායකත්වයක් ලබා දුන්නා. කැප වුණා. යුද්ධයට සහභාගී වූ සොල්දාදුවන්ට අප යුද්ධය ජය ගැනීමට නම් ක්‍රියා කළ යුතු ආකාරය පැහැදිලි කර දුන්නා.හැමෝම එකට කැපවූ නිසා මෙරටට සාමය ගෙන ඒමට හැකි වුණා.‍ ඉංජිනේරුවා මෙරට සංවර්ධන ක්‍රියාවලියේ දී ප්‍රධාන භූමිකාව දක්වන පුද්ගලයායි. සාමයෙන් පසු මෙරට දැවැන්ත සංවර්ධනයක් කරා ‍යන ගමනේදී ඉංජිනේරුවා වෙත විශාල කර්තව්‍යයක් වගකීමක් පැවරී තිබේ.‍යුද්ධයෙන් පසු පසුගිය වසර තුනහමාරේ කළ සංවර්ධන ක්‍රියාවලියේ දී විශේෂයෙන් කොළඹ නාගරික සංවර්ධනයේදී විශේෂ වැඩ කොටසක් සිදුවෙමින් පවතිනවා. මේ වන විට එහි විශාල කොටසක් අවසන්. කොළඹ නගරයේ දිනපතා එකතු වෙන කුණු සහ වෙනත් දෑ ඉවත් කිරීම රජයට ඇති විශාල අභියෝගයක්. මේ රජය එන විට කොළඹ වටා ගොඩගැසී තිබූ කුණු ගොඩවල් ඉවත් කර ඒවා ප්‍රතිචක්‍රීකරණය කිරීමට පෞද්ගලික සමාගම් වලට බාර දුන්නා. ඉදිරියේදී පුත්තලම ප්‍රදේශයත් මේ සඳහා සම්බන්ධ කර ගන්නවා.කොළඹ නගරය හා ඒ අවට තිබූ පරණ ගොඩනැගිලි නැවත ප්‍රතිසංස්කරණය කර ආර්ථික වශයෙන් ලාභ උපයන මෙන්ම මහජනතාවට මෙන්ම සංචාරකයන්ට වඩා ප්‍රයෝජනවත් ස්ථාන බවට පත් කර තිබෙනවා. එසේම මාර්ග අවට පදික ‍වේදිකා පළල් කර මහජනතාවට නිදහසේ ගමන් කළ හැකි ආකාරයට සකසා තිබේ‍‍. ජරාවාස වී තිබූ ස්ථාන සුන්දර ලෙස තනා පවුල් පිටින් ගත කළ හැකි උද්‍යාන බවට පත් කර තිබෙනවා.අමාත්‍ය පාඨලී චම්පික රණවක ඇතුළු ආරාධිත අමුත්තෝ රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310257</link>
    <topic>හිටපු කොටි සාමාජිකයාට වසර 5ක සිරදඬුවම්</topic>
    <author>@අනුරාධපුර - මධ්‍යම විශේෂ</author>
    <content>ශ්‍රී ලංකා ගමනා ගමන මණ්ඩලයට අයත් මගී ප්‍රවාහන බස් රථයකට කැබිතිගොල්ලෑවේ දී (යකාවැව) ක්ලේමෝ බෝම්බ ප්‍රහාරයක් එල්ල කර පුපුරවා හැරීමට සංඥා ලබා දුන් බවට අනුරාධපුර විශේෂ මහාධිකරණය හමුවේ වරද පිලිගත් හිටපු එල්.ටී.ටී.ඊ ත්‍රස්තවාදී සංවිධානයේ සාමාජිකයකුට වසර 5ක බරපතළ වැඩ සහිත සිර දඩුවමක් අනුරාධපුර විශේෂ මහාධිකරණ විනිසුරු ඛේමා ස්වර්ණාධිපති මහත්මිය නියම කළාය.මේ ප්‍රහාරයෙන් සිවිල් වැසියන් 68දෙනෙකු ඝාතනය වූ අතර තවත් 65ක් බරපතළ තුවාල ලැබූහ.ලබා දුන් දඬුවමට අමතරව හිටපු එල්.ටී.ටී.ඊ ත්‍රස්තවාදි සංවිධානයේ සාමාජිකයාගේ සිර දඩුවම් කාලය අවසන් වීමෙන් අනතුරුව ඔහු වසරක පුනුරුප්තාපන කාලයක් සඳහා මුන්තෝට්ටම් පුනුරුප්තාපන කදවුර වෙත යොමු කරන ලෙස ද විනිසුරුවරිය නියෝග කළාය.මෙසේ දඩුවම් නියම වුයේ හිටපු එල්.ටී.ටී.ඊ ක්‍රියාකාරී සාමාජිකයකු වන අංක 269 තංග නගර් කෙරිවෙට්ටි මූතූර් ලිපිනයේ පදිංචි මහාලිංගම් මුත්තලිංගම් නොහොත් ඉන්ද්‍රන් නැමැත්තාටයි.අනුරාධපුර ස්ථාපිත කළ එල්.ටී.ටී.ඊ ත්‍රස්තවාදී නඩු හා ළමා අපචාර විභාගයට ගැනෙන විශේෂ මහාධකරණයෙන් එල්.ටී.ටී.ඊ සංවිධානයේ හිටපු ක්‍රියාකාරි සාමාජිකයකුට ලබා දුන් ප්‍රථම නඩු තීන්දුව මෙය වේ.2006 වර්ෂයේ ජුලි මස 13වන දින හෝ ඊට ආසන්න දිනයක දී විත්තිකරු කැබිතිගොල්ලෑව අධිකරණ බලප්‍රදේශයේ පිහිටි විහාරහල්මිල්ලෑව හල්මිල්ලෑව කොන්ගොල්ලෑව (යකාවැව) ප්‍රදේශයේ දී මගීන් 138දෙනකු රැගෙන වවුනියාව දෙසට ධාවනය වු ශ්‍රී ලංකා ගමනා ගමන මණ්ඩලයේ කැබිතිගොල්ලෑව ඩිපෝවට අයත් බස් රථයකට ක්ලේමෝ බෝම්බ ප්‍රහාරයක් එල්ල කර එම බස් රථය පුපුරුවා හැරීමට සංඥා ලබා දීම සම්බන්ධයෙන් ත්‍රස්තවාදය වැළැක්වීම පනත යටතේ දඬුවම් ලැබිය හැකි වරදක් කර ඇති බවට නීතිපතිවරයා විත්තිකරුට එරෙහිව අනුරාධපුර විශේෂ මහාධිකරණය හමුවේ අධිචෝදනා ගොනු කර තිබුණි.විත්තිකරු වෙනුවෙන් පෙනී සිටි නීතිඥ කාලිංග රවින්ද්‍ර මහතා අදිකරණය හමුවේ කියා සිටියේ මෙම සිද්ධියට සම්බන්ධ හිටපු එල්.ටී.ටී.ඊ සාමාජිකයා අත්අඩංගුවට පත්වීමෙන් අනතුරුව වසර3යි මාස 8ක පමණ කාලයක් නොකඩවා රක්‍ෂිත බන්ධනාගාර ගතව සිටි බවත් ඔහු වරද පිළිගන්නා බවයි.මෙහිදී විනිසුරුවරිය විවෘත අධිකරණය අමතමින් කියා සිටියේ අධිකරණය තමන් ස්වේච්ජාවෙන් වරද පිලිගැනීම සම්බන්ධයෙන් දැඩි අවධානය යොමු කරනවා. එමෙන්ම දීර්ඝ කාලයක් රක්‍ෂිත බන්ධනාගාර ගතව සිටීම සම්බන්ධයෙන් ද අවධානය යොමු කරනවා. ශ්‍රී ලංකාව කියන්නේ ජාති බේද ආගම් බේදයකින් තොරව ජනතාව ජීවත් වන රටක්. ජාතිබේද ආගම් භේද ඇතිකර නොගනිමින් පුනුරුප්තාපන වීමෙන් අනතුරුව ශ්‍රී ලංකාවේ සාමයෙන් කටයුතු කිරීමට වග බලා ගත යුතු බව විත්තිකරුට තරයේ අවවාද කරනවා. (අනුරාධපුර විශේෂ මහාධිකරණයේ භාෂණ පරිවර්ථක වයි.එල් මොහොමඩ් ඉර්ෆාන් මහතා විත්තිකරුට විනිසුරුවරිය අධිකරණය හමුවේ ප්‍රකාශ කළ නියෝගය දෙමළ බසින් කියා දුන්නේය)පැමිණිල්ල වෙනුවෙන් රජයේ අධිනීතීඥ ප්‍රියංගිකා ප්‍රනාන්දු මෙනවිය සමඟ කොළඹ පිහිටි ත්‍රස්ත විමර්ශන කොට්ඨාසය අධිකරණය හමුවේ කරුණු දැක්වූහ. විත්තිකරු වෙනුවෙන් නීතීඥ කාලිංග රවීන්ද්‍ර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310258</link>
    <topic>අධිවේගයේ විවෘතයට සමගාමීව ලොතරැයියක්</topic>
    <author>‍නිමල් රාජපක්ෂ</author>
    <content>කොළඹ-කටුනායක අධිවේගී මාර්ගය විවෘත කිරීමට සමගාමීව සංවර්ධන ලොතරැයි මණ්ඩලය හයිවේ ඩ්‍රීම් නමින් ලොතරැයියක් නොවැම්බර් මස 8 දින වෙළඳපළට නිකුත් කරයි.රුපියල් කෝටි දහයක ජයමල්ලක් සමඟ මෝටර් රථ පනහක් ජයග්‍රාහයකයන් වෙත ලබා දෙනු ඇතැයි සංවර්ධන ලොතරැයි මණ්ඩලයේ සභාපති වෛද්‍ය චන්ද්‍රවංශ පතිරාජ මහතා පවසයි. රු. 100ක් වන මෙම ලොතරැයි ජයග්‍රාහකයන් සඳහා රුපියල් දහසේ, සියයේ ජයග්‍රහණ රැසක් පිරිනමනු ඇත.අධිවේගී මාර්ගය විවෘත කිරීමට සමගාමීව නිකුත් කරන ලොතරැයියේ දිනුම් ඇදීම දෙසැම්බර් මස 31 දින සිදුකොට ජාතික රූපවාහිනිය ඔස්සේ විකාශය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n1310259</link>
    <topic>පිළිකා රෝහලට MRI ස්කෑනරයක් ගන්න හෙට පාගමනක්</topic>
    <author/>
    <content>ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ සංකල්පයකට අනුව එතුමියගේ පූර්ණ මැදිහත්වීමෙන් හා ප්‍රධානත්වයෙන් මහරගම පිළිකා රෝහලට එම්. ආර්. අයි. ස්කෑන් යන්ත්‍රයක් ලබා ගැනීමට ආධාර පිණිස සහ පිළිකා රෝහල සංවර්ධනය කිරීම සඳහා මෙන්ම පිළිකා පිළිබඳ ජනතාව දැනුවත් කිරීම සඳහා සංවිධාන කෙරෙන විශේෂ පාගමනක් හෙට (26) පෙ.ව.7ට නෙළුම් පොකුණ මහින්ද රාජපක්ෂ රඟහල අසලින් ආරම්භ කෙරේ.ජනාධිපති ආර්යාවගේ ප්‍රධානත්වයෙන් පැවැත්වෙන මෙම පා ගමන සඳහා බස්නාහිර පළාත් පාසල් දරුවන් ඇතුළු විශාල පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102510</link>
    <topic>අතුරු මාර්ග හදන්න මෙවර අයවැයෙන් ප්‍රතිපාදන</topic>
    <author>ධනුෂ්ක ගොඩකුඹුර</author>
    <content>රට පුරා විසිරී ඇති සියලු ගම් යා කරන අතුරු මාර්ග ප්‍රතිසංස්කරණය කිරීමට මෙවර අය වැයෙන් මුදල් වෙන් කරන බව ජනාධිපති මහින්ද රාජපක්ෂ මහතා පැවසීයජනාධිපතිතුමා මේ අදහස් පළ කළේ දකුණු පළාත් සභා මන්ත්‍රීවරුන් සමඟ අද (24) පෙරවරුවේ ජනාධිපති කාර්යාලයේ පැවති සාකච්ඡාවකට එක්වෙමිනි.දකුණු පළාතේ ක්‍රියාත්මක සංවර්ධන ව්‍යාපෘතිවල ප්‍රගතිය විමසා බැලීමට කැඳවා තිබූ මෙම සාකච්ඡාවේදී පළාතේ අභ්‍යන්තර අතුරු මාර්ග ප්‍රතිසංස්කරණ කටයුතු පිළිබඳව දීර්ඝ වශයෙන් සාකච්ඡා කෙරිණ. තම පළාතේ ක්‍රියාත්මක සංවර්ධන ව්‍යාපෘති සාර්ථකව අවසන් කිරීමට සියලූදෙනා සහයෝගයෙන් කටයුතු කළ යුතු බව පෙන්වා දුන් ජනාධිපතිතුමා ජනතාව වෙනුවෙන් ඉටු කළ යුතු වැඩපිළිවෙළ නිසියාකාරව ඉටු කිරීම සියලූදෙනාගේ වගකීම බව පැවසීය. සංවර්ධන කටයුතු ක්‍රියාත්ම කිරීමේදී පැන නැඟී ඇති ගැටලු කිහිපයක් පිළිබඳව මෙහි දී මන්ත්‍රීවරු කරුණු ඉදිරිපත් කළහ.පහත් බිමිවල කැළි කසළ එක්වීම නිසා මතුව ඇති පාරිසරික ගැටලු පිළිබඳව ද මෙහි දී අවධානය යොමු වූ අතර කුණු කසළ බැහැර කිරීමේදී විධිමත් ක්‍රමවේදයක් අනුගමනය කිරීමේ අවශ්‍යතාව ජනාධිපතිතුමා පෙන්වා දුන්නේ ය. අමාත්‍යවරුන් වන බැසිල් රාජපක්ෂ, මහින්ද යාපා අබේවර්ධන, දකුණු පළාත් ප්‍රධාන අමාත්‍ය ශාන් විජයලාල් ද සිල්වා යන මහත්වරුන් ඇතුළු දකුණු පළාත් මැති ඇමතිවරු රැසක් සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102511</link>
    <topic>ප්‍රථමවරට අධිවේගී මාර්ගයක අලි ඇතුන්</topic>
    <author>ඡායාරූපය - මහින්ද විතානාච්චි</author>
    <content>කටුනායක කොළඹ අධිවේගී මාර්ගය මහජනතාවට නැරඹීමට සහ පයින් ගමන් කිරීමට ලබාදී තිබූ කාලය ඊයේ (24) අවසන් විය. එම ඓතිහාසික අවස්ථාව නිමාකරනු වස් ශ්‍රී ලංකාවේ ප්‍රථමවරට අධිවේගී මාර්ගයක අලි ඇතුන් 50කට ආසන්න සංඛ්‍යාවක් අලංකාර වස්ත්‍රාභරණයෙන් සරසා කටුනායක සිට සීදුව ප්‍රදේශය දක්වා එම අධිවේගී මාර්ගයේ ගමන් කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102512</link>
    <topic>යුද්ධයෙන් පසු ශ්‍රී ලංකාව ලැබූ ජයග්‍රහණ සියැසින් දැක ගැනීමට කැමැත්තෙන් සිටිනවා</topic>
    <author>මහින්ද අලුත්ගෙදර</author>
    <content>යුද ජයග්‍රහණයෙන් පසුව ඉතාම කෙටි කාලයක් තුළ ශ්‍රී ලංකාව අත්කර ගෙන ඇති ජයග්‍රහණ සියැසින් දැක ගැනීමට තමා කැමැත්තෙන් පසුවන බව ඔස්ට්‍රේලියානු නව අගමැති ටෝනි ඇබට් මහතා ප්‍රකාශ කරයි.කෙටි කාලයක් තුළ ශ්‍රී ලංකාව අත්කරගෙන ඇති ප්‍රගතිය අගය කරන බවද පොදුරාජ්‍ය මණ්ඩලීය රාජ්‍ය නායක සමුළුවට සහභාඟිවන සෙසු පොදුරාජ්‍ය මණ්ඩලීය නායකයින් හා ශ්‍රී ලංකාවේ නායකත්වය සමඟ සම්බන්ධ වීමට අවස්ථාවක් ලැබෙන බවද ඒ මහතා පෙන්වා දෙයි. ඔස්ට්‍රේලියාවේ ශ්‍රී ලංකා මහකොසාරිස් අද්මිරාල් තිසර සමරසිංහ මහතා සමඟ ඔස්ට්‍රේලියානු පාර්ලිමේන්තු කාර්යාලයේ දී පැවැති විශේෂ හමුවකදී එරට අගමැතිවරයා මේ බව ප්‍රකාශකර ඇතැයි ශ්‍රී ලංකා විදේශ කටයුතු අමාත්‍යාංශය පවසයි.ඇබොට් මහතා අගමැති ධුරයට තේරීපත් වීම සම්බන්ධයෙන් ශ්‍රී ලංකා මහකොමසාරිස්වරයා විසින් ජනාධිපති මහින්ද රාජපක්ෂ මහතාගේ සුභාශිංසන පිරිනැමීම හා කොළඹදී පැවැත්වෙන පොදුරාජ්‍ය මණ්ඩලීය රාජ්‍යනායක සමුළුවට සහභාගීවන ලෙස නිල වශයෙන් ආරාධනා කිරීමද මෙහිදී සිදුව තිබේ.ශ්‍රී ලංකාවට සහ ඔස්ට්‍රේලියාවට වැදගත්වන කරුණු රැසක් සම්බන්ධයෙන් මෙහිදී අවධානය යොමුකර තිබෙන අතර ඔස්ට්‍රේලියාව මුහුණපා සිටින ප්‍රධාන ජාතික ගැටලුවක් වන නීති විරෝධී මිනිස් ජාවාරම මැඩලීමට ශ්‍රී ලංකා ආණ්ඩුව ගෙන ඇති ක්‍රියාමාර්ග සම්බන්ධයෙන් එරට අගමැතිවරයා ස්තුතිය පළකර ඇත.මෙහිදී අද්මිරාල් තිසර සමරසිංහ මහතා උතුරු පළාත් සභා ජන්ද විමසීම පැවැත්වීම සහ ආර්ථික සංවර්ධනය යටිතල, පහසුකම් සංවර්ධනය හා දිළිඳූකම පිටුදැකීම සම්බන්ධයෙන් ශ්‍රී ලංකාව අත්කර ගෙන ඇති ප්‍රගතිය සම්බන්ධයෙන් ඕස්ට්‍රේලියානු අගමැතිවරයාට කරුණු දක්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102513</link>
    <topic>එජාප මාතර ගැටුමේ සැකකරුවෝ 5ක් බාර වෙති</topic>
    <author>@ ගන්දර සමූහ</author>
    <content>මාතරදී එක්සත් ජාතික පක්ෂ දෙපිරිසක් අතර ඇතිවූ ගැටුම සම්බන්ධයෙන් පොලීසියට අවශ්‍යව සිටි තවත් සකකරුවන් පස්දෙනෙකු මාතර මූලස්ථාන පොලීසියට නීතීඥයින් සමඟ ඊයේ පැමිණ භාරවූහ.මෙලෙස භාරවූ පස්දෙනාගෙන් හතරදෙනකු මෛත්‍රී ගුණරත්ත පාර්ශවයේ අය වන අතර අනෙක් සැකකරුවූ වැලිගම ප්‍රාදේශීය සභා මන්ත්‍රී හා ජාතික යොවුන් පෙරමුණේ මාතර දිස්ත්‍රික් සභාපතිවූ චමින්ද තල්ගස්වත්තගේ මහතා මංගල සමරවීර මහතාගේ පාර්ශවය නියෝජනය කරමින් පොලීසියට භාරවිය.බස්නාහිර පළාත්සභා මන්ත්‍රී නීතීඥ ශිරාල් ලක්තිලක මහතා සමඟ පැමිණි මෛත්‍රී ගුණරත්න පාර්ශවය නියෝජනය කරමින් පොලීසියට භාරවූයේ කෝට්ටේ ස්වාධීන කණ්ඩායම් නායක හා එක්සත් ජාතික පක්ෂ බෞද්ධ කටයුතු ලේකම් කොට්ටාව පන්නිපිටියේ අබේසුන්දර දිසානායක දිලංක වීරකෝන්,හිටපු යුධ හමුදා මේජර් හා සබරගමු පළාත් සභා අපේක්ෂක ඇත්තිලිගොඩවිදානආරච්චිගේ සරත් සිරිවර්ධන,ගංගොඩවිල නුගේගොඩ උපුල් ප්‍රසන්න ගබඩාගේ හා වැලිකඩ රාජගිරිය අමරසිංහගේ රෝහණ ජයන්ත ද සිල්වා යන අයයි.මෙලස පොලීසියට භාරවූ සැකකරුවන් පස්දෙනා මාතර මහෙස්ත්‍රාත් අධිකරණයට ඊයේ ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102514</link>
    <topic>මුවෙක් හැපී දුම්රිය ප්‍රමාදවෙයි</topic>
    <author>ශීලා උඩුවර</author>
    <content>රඹුක්කන සිට කොළඹ කොටුව බලා ධාවනය කෙරෙන දුම්රියට ඊයේ (24) අළුයම 4. 45 ට පමණ අඹේපුස්ස- යත්තල්ගොඩ අතර යුද හමුදා කඳවුර සීමාව තුළ දී මුවකු හැපීම නිසා දුම්රිය එන්ජිම අක්‍රිය වීම නිසා ප්‍රධාන මාර්ගයේ දුම්රිය ධාවනය ඊයේ උදේ ප්‍රමාද විය.දුම්රිය එන්ජිමේ වැකුම් බටයක මුවා ඇමිණීම නිසා දුම්රිය ධාවනය කිරීමට නොහැකි විය.පසුව වෙනත් දුම්රියකින් අක්‍රිය වූ දුම්රිය තල්ලුකරගෙන දුම්රිය ස්ථානය කරා ගෙන යාමෙන් පසු දුම්රිය ධාවනය ක්‍රමයෙන්යථා තත්ත්වයට පත්විණි.‍ ඒ වන විට දුම්රිය මර්ගයේ අනතුරට පත්වූ දුම්රියට පිටුපසින් දුම්රිය 4 ක් පමණ තිබු අතර එම දුමරියන් ඇතුළු අනෙකුත් දුම්රියන් ද ප්‍රමාද විය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102515</link>
    <topic>පානීය ජල බෝතල් නිෂ්පාදකයන්ගේ බලපත්‍රය අහෝසීයි</topic>
    <author>සන්ධ්‍යා කරුණාරත්න</author>
    <content>පානීය ජල බෝතල් නිෂ්පාදන කර්මාන්තකරුවන්ට ලබා දී තිබෙන මාර්ගෝපදේශන ක්‍රියාත්මක නොකරන නිෂ්පාදකයන්ගේ බලපත්‍ර අහෝසි කිරීමට සෞඛ්‍ය අමාත්‍යාංශය තීරණය කරයි. පානීය ජල බෝතල් නිෂ්පාදන කර්මාන්තය මහජන සෞඛ්‍ය ආරක්ෂණයට හේතු වන අයුරින් පවත්වාගෙන යාම සඳහා මේ තීරණය ගත් බව සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පවසයි.පානීය ජල බෝතල් නිෂ්පාදන කර්මාන්තයේ යෙදී සිටින පුද්ගලයන් දැනුවත් කිරීමේ සම්මන්ත්‍රණයක් අමතමින් ඒ මහතා මේ බව ඊයේ (24) පවුල් සෞඛ්‍ය ‍කාර්යාංශයේ දී ප්‍රකාශ කළේය. ආහාර සුරක්ෂිතතාසතිය නිමිත්තෙන් පැවැති මේ සම්මන්ත්‍රණය සෞඛ්‍ය අමාත්‍යාංශයේ පාරිසරික හා ආහාර ඒකකය සංවිධාන කර තිබිණි.පානීය ජල බෝතල් නිෂ්පාදනය මේ වන විට රට පුරා පුළුල් මට්ටමින් සිදු කෙරේ. පානයට නුසුදුසු ව්‍යාජ ලෙස නිෂ්පාදනය කළ පානීය ජල බෝතල් බහුල වශයෙන් වෙළඳපොළේ පවතින බව සිදු කරන ලද විමර්ශනවලින් හෙළි වී ඇතැයි සෞඛ්‍ය අමාත්‍යාංශය පවසයි.සෑම ජල බෝතල් නිෂ්පාදන ආයතනයක්ම වාර්ෂිකව සෞඛ්‍ය අමාත්‍යාංශයේ ලියාපදිංචි වීම සිදු කළ යුතු අතර ලේබලය මනාව පැහැදිලිව හඳුනාගත හැකි වන අයුරින් ප්‍රදර්ශනය කළ යුතුය.පානීය ජල බෝතලයේ ගෙල ප්‍රදේශයේ පැහැදිලි අකුරෙන් නිෂ්පාදිත දිනය, කල් ඉකුත් වීමේ දිනය, ලියාපදිංචි අංකය සඳහන් කිරීම අනිවාර්ය වේ.බෝතලය විනිවිඳව පෙනෙන අයුරින් නිෂ්පාදනය කළ යුතු අතර ජල මූලාශ්‍ර පිරිසිදුව තබා ගැනීමට සෑමවිටම පියවර ගත යුතු ය.පානය කිරීම සඳහා පානීය ජල බෝතල් ප්‍රවර්ධනය කිරීමේ කටයුතු කිසිවිටෙකත් සෞඛ්‍ය අමාත්‍යාංශය මඟින් සිදු නොකරන බව වෛද්‍ය පාලිත මහීපාල මහතා ප්‍රකාශ කළේය.වර්තමානයේ දී බහුල වශයෙන් පානීය ජල බෝතල් මහජනතාව පරිහරණය කරන බවත් ඒවා සෞඛ්‍ය සම්පන්න ලෙස ‍නිෂ්පාදනය කිරීමට අවශ්‍ය උපදෙස් ලබා දීම සෞඛ්‍ය අමාත්‍යාංශයේ වගකීම බවත් ඒ මහතා කීය.උතුරුවා නිවා ගත් ජලය පානය කිරීම සෑම අවස්ථාවකදීම කළ යුතු බවත් තමන් සේවය කරන ස්ථානයට නිවසේ සිට පානය සඳහා උතුරුවා නිවා ගත් ජලය භාවිතා කරන්නේ නම් ඉතා වැදගත් බවත් වෛද්‍ය මහීපාල මහතා පැවැසුවේය.මේ අවස්ථාවට මහජන සෞඛ්‍ය පරීක්ෂකවරුන් ද, පානීය ජල බෝතල් නිෂ්පාදකයන් නිෂ්පාදකයන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102516</link>
    <topic>‘වස විස නැති බත් පතක්’ සබරගමුවටත් හඳුන්වා දෙයි</topic>
    <author>ජයසිරි මුණසිංහ සහ කෑගල්ල දිස්ත්‍රික් සමූහ</author>
    <content>වස විස නැති බත් පතක්, නිවහල් වූ ගොවි බිමක් තේමා කර ගනිමින් ආරක්ෂක ලේකම් ගෝඨාභය රාජපක්ෂ මහතා පසුගිය දින ශ්‍රී ජයවර්ධනපුර පුරන් කුඹුරු යළි අස්වද්දමින් ආරම්භ කළ කෘෂි වැඩපිළිවෙළ සබරගමුවටත් ඊයේ (24) උදේ හඳුන්වා දුන්නේය.වසර ගණනක් පුරන්ව පැවැති ශ්‍රි ජයවර්ධනපුර පුරන් කුඹුරු අක්කර 38 ක් අපේ පාරම්පරික කෘෂි පිළිවෙත් යටතේ යළි අස්වැද්දීමට ගෝඨාභය රාජපක්ෂ මහතා මුලපිරීය. කිසිදු රසායනික පොහොර හෝ පලිබෝධනාශක භාවිත නොකර අපට ආවේණික ප්‍රභේද යොදා ගනිමින් වස විස නැති බත් පතක් සකසා ගැනීම එම වැඩපිළිවෙළේ අරමුණ විය.ඒ අනුව යමින් සබරගමුව පළාතේ පුරන් කුඹුරු එම පාරම්පරික පිළිවෙතේ පිහිටා යළි අස්වැද්දීමට මහ ඇමැති මහීපාල හේරත් මහතාගේ උපදෙස් මත පළාත් වැඩපිළිවෙළක් දැන් ක්‍රියාත්මකයි. දැදිගම මැතිවරණ කොට්ඨාසයේ තෝලංගමුව වෙල් යාය මේ සඳහා තෝරා ගෙන ඇති අතර එහි සී සෑම් ඇතුළු වප් මඟුල ඊයේ (24) පාරම්පරික සිරිතට විරිතට මුල් තැන දෙමින් ඇරඹිණි.තෝලංගමුව පුරන් කෙත යළි අස්වැද්දීමට සමගාමීව එම කෙත් යායේම පසෙක පාරම්පරික ගොවිතැන පිළිබඳ දැනුවත් කිරීමේ කතිකාවතක්ද පැවතිණි. සබරගමුව මහ ඇමැති මහීපාල හේරත් මහතාගේ ප්‍රධානත්වයෙන් පැවති එම අවස්ථාවට ප්‍රවීණ රංගන ශිල්පී පරිසරවේදී සතිශ්චන්ද්‍ර එදිරිවීර මහතාද සහභාගී විය.ඔහු විසින් රචිත “මිහි මවගේ දායාදය ආහාර” නැමැති මෙරට ගොවිතැන් බත් පිළිබඳ මුල් පිටපත මහ ඇමැතිවරයාට පිළිගැන්වීමද මෙහිදී සිදු විය. කලෙක ගොවි රජවරු ලෙස විරුදාවලිය ලද තෝලංගමුවේ බී. පී. සූටින් සහ ඩබ්. ඒ. පේදුරු යන මහත්වරුන්ට සහ දේශීය වී වගාව පිළිබඳ පර්යේෂණ සිදු කළ රේණුකා චාන්දනී කරුණාරත්න මහත්මියගේ සේවා ඇගැයීමද මෙහිදී සිදු විය. තෝලංගමුව එක්සත් ගොවි සංවිධානය සංවිධානය කළ තිබූ මේ කෘෂි මහෝත්සවයට මෑතකදී කෘෂිකර්ම නියෝජ්‍ය අමාත්‍ය ධූරයට පත් වයි. ජී. පද්මසිරි, ප්‍රාදේශීය සභා මන්ත්‍රී කපිල සෙනවිරත්න යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102517</link>
    <topic>සමාධි බුද්ධ ප්‍රතිමාවට නිගරු කරමින් ඡායාරූප ගත් දොස්තර සමඟ පියා අත්අඩංගුවට</topic>
    <author/>
    <content>මිහින්තලා රජ මහා විහාරස්ථානයට වන්දනාවේ පැමිණ සේල චෛත්‍ය මළුවේ පිහිටි සමාධි බුද්ධ ප්‍රතිමාව උඩ නැග බුදුන් වහන්සේට නිගාවන අයුරින් ඡායාරුප ගත් වෛද්‍ය වරයකු හා ඔහුගේ පියා මිහින්තලය පොලීසිය ඊයේ (24) අත්අඩංගුවට ගෙන තිබේ.මීගමුවේ පදිංචි දැනට එංගලන්තයේ පදිංචිව සිටින වෛද්‍යවරයාත් ඔහුගේ පියාත් ඇතුළු 6ක් මිහින්තලා රජමහා විහාරයයේ වන්දනාවේ නිරත වී ඇත. ඔවුන් දහවල් 11.30ට පමණ මිහින්තලා සේල ඓත්‍යය මළුවේ උතුරු දෙසින් පිහිටි සමාධි බුද්ධප්‍රතිමා වහන්සේ වෙත ගොස් ඉන් අනතුරුව වෛද්‍ය වරයාත් ඔහුගේ පියාත් සමාධි බුද්ධ ප්‍රතිමාව උඩට නැග විවිධ ඉරියව් වලින් ඡායාරූප ගෙන තිබේ.ඒ අවස්ථවේ වන්දනාවේ පැමිණ සිටි තරුණයන් පිරිසක් එය දැක බුදුන් වහන්සේට නිගා නොකොට වහාම ප්‍රතිමාවෙන් බිමට බසින ලෙස දන්වා තිබේ. පසුව ඔවුන් දෙදෙනාව අල්ලාගෙන මිහින්තලා රජ මහා විහාරයේ සේවයේ නියුතුව සිටින්නන්ට භාරදී තිබේ. ඉන් අනතුරුව සේවකයන් සැකකරුවන්ව පරීක්ෂණ මිහින්තලේ පොලීසියට බාරදී තිබේ. මෙම වෛද්‍යවරයා සතුව තිබූ ටැබ් එකෙහි විවිධ ඉරියව් වලින් ගත් ඡායාරූප සහ වීඩියෝ දර්ශන කිහිපයක් තිබූ බවද පොලීසිය පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102518</link>
    <topic>ලක්ෂ 33ක් වංචා කළැයි 2000000ක ශරීර ඇප</topic>
    <author>සිරිසේන රාජපක්ෂ</author>
    <content>ඇනවුම් ලබාදෙන බව පවසා රුපියල් ලක්ෂ තිස්තුනක් වංචා කළ බව කියන සැකකරුවකුට කොටුව ප්‍රධාන මහේස්ත්‍රාත් හා අතිරේක දිසා විනිසුරු තිළිණ ගමගේ මහතා විසින් රුපියල් දස ලක්ෂය බැගින් ශරීර ඇප දෙකක් ඊයේ 24 නියම කරන ලදී.ඊට අමතරව සැකකරුට විදේශ ගතවීම තහනම් කළ අතර ලබන නඩුදිනයේ පැමිණිල්ල ඉදිරි පත්කරන ලෙස මහේස්ත්‍රාත්වරයා වංචා විමර්ශන අංශයට දැන්වීය.බගතලේ එම්. සී. පා‍ෙර් පදිංචිකරුවකු වන සහීඩ් නමැත්තකුට මෙසේ ඇප නියම කෙරිණි. කොළඹ බගතලේ පාරේ පදිංචි ව්‍යාපාරිකයකු වන සංජීවක පෙරේරා නමැත්තකු විසින් කරන ලද පැමිණිල්ලකට අනුව කොළඹ වංචා විමර්ශන අංශය මගින් මෙම සැකකරු ඊයේ කොළඹ කොටුව මහේස්ත්‍රාත් අධිකරණයට ඉදිරිපත් කර තිබිණි.ඒ අවස්ථාවේ සැකකරු වෙනුවෙන් පෙනී සිටි නීතිඥ රමණී අබේගුණවර්ධන මහත්මිය අධිකරණය වෙත කරුණු දක්වමින් දෙපාර්ශ්වයක එකඟත්වයක් මත මෙම ගනුදෙනුව සිදුවී ඇති බවත් පැමිණිල්ල අධිකරණයට ඉදිරිපත් වූ පසු අදාළ මුදල කොටස් වශයෙන් ආපසු ලබා දීමට පොරොන්දු ‍වන බවත් පවසමින් තම සේවාදායකයාට ඇප ලබාදෙන ලෙස ඉල්ලා සිටියාය.පැමිණිල්ල වෙනුවෙන් පෙනී සිටි ජ්‍යෙෂ්ඨ නීතිඥ ජයන්ත ඩයස් නානායක්කාර මහතා අධිකරණය වෙත කරුණු දක්වමින් තම සේවාදායකයාට අගතියක් නොවන පරිදි සාධාරණ වාරිකයක් මත අදාළ මුදල ආපසු ගෙවන බවට පොරොන්දු වෙනවා නම් සැකකරුට ඇප දෙනවාට විරුද්ධ නොවන බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102519</link>
    <topic>පොදු රද සමුළුවෙන් ලැබෙන වාසි සුළුකොට තකන්න එපා</topic>
    <author>සමන්මලී ප්‍රියශාන්ති</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව පැවැත්වීමෙන් අප රටට ලැබෙන විශාල ජයග්‍රහණ, එම සමුළුවට වියදම් වන මුදලට සමපාත නොකරන්නැයි සියලු පාර්ශ්වයන්ගෙන් ඉල්ලා සිටින බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.එම සමුළුවට රජය වැය කරන මුදලට තක්සේරු කළ නොහැකි අමිල ජයගහණ රැසක් පොදු රාජ්‍ය මණ්ඩලයීය රාජ්‍ය නායක සමුළුවෙන් හා තරුණ සමුළුවෙන් රටට ලැබෙන බව ද ඇමැතිවරයා අවධාරණය කරයි.දශක තුනක යුද්ධයකින් පසු අප රට ලබා ගත් සාමය, සංවර්ධනය මෙන්ම ජයග්‍රහණ ගැන ජාත්‍යන්තරයට කරුණු කියන්නට මේ මහා සමුළුව රටට ආශිර්වාදයක් බවත්, අලහප්පෙරුම මහතා ප්‍රකාශ කළේය.වසර 2012 වන විට සංවර්ධනය වෙමින් පවතින රටක් ඉටු කර ගත යුතු සහශ්‍ර ඉලක්ක රැසක් අපි රටක් ලෙස අත්පත් කර ගෙන තිබෙන බව කී ඇමැතිවරයා, මෙරට අධ්‍යාපනයේ දියුණුව, මහාමාර්ග දියුණුව, සංවර්ධනය ඇතුළු මේ සියලු දේ ගැන ලොව දැනුවත් කිරීමට මෙය මහඟු අවස්ථාවක් බවත් කීවේය.ඇමැතිවරයා මේ අදහස් පළ කළේ පොදු රාජ්‍ය මණ්ඩලයීය රාජ්‍ය නායක සමුළුවට සමගාමීව පැවැත්වෙන තරුණ සමුළුව පිළිබඳ දැනුවත් කිරීමට ඊයේ(24) නිපුණතා පියසේ දී පැවැති ප්‍රවෘත්ති සාකච්ඡාවේ දී ය.සමුළුව වෙනුවෙන් රටට ගෙන්වන වාහනයකට මේ සමුළුවෙන් ලැබෙන ජයගහණ සම නොකළ යුතු බව ඇමැතිවරයා මෙහි දී පැවැසීය.පොදු රාජ්‍ය මණ්ඩලයීය රාජ්‍ය නායක සමුළුව ආසියානු රටක පැවැත්වීමේ අවස්ථාව ලැබී ඇත්තේ අවුරුදු 24 කට පසු බව පෙන්වා දුන් ඇමැතිවරයා, සමුළුව මෙරට පැවැත්වීම සම්බන්ධයෙන් අභියෝග රැසකට මුහුණ දීමට සිදු වූ බවත් කීවේය.අභියෝග බාධා රැසක් මැද එම සමුළුව ශ්‍රී ලංකාවේ පැවැත්වීමට කටයුතු සම්පාදනය කර ගැනීමට ජනාධිපති මහින්ද රාජපක්ෂ මහතා ගනු ලැබු උත්සාහය අද සඵල වී ඇතැයි ද හෙතෙම පැවසීය.නොයෙක් අභියෝග මැද වුවද පොදු රාජ්‍ය මණ්ඩලයීය මහලේකම් කාර්යාලය නොසැලී හිඳිමින් ශ්‍රී ලංකාවේ මෙම සමුළුව පැවැත්වීමට අවස්ථාව සැලසීම සම්බන්ධයෙන් ස්තූතිය පළ කරන බව කී අලහප්පෙරුම මහතා, මහලේකම් කමලේෂ් ශර්මා මහතා ඇතුළු නියෝජිතයන් ශ්‍රී ලාංකේය ජාතිය කෙරෙහි ඇති ලෙංගතුකම හා විශ්වාසය එමගින් තහවුරු කර ඇති බවත් කීවේය.මෙම සමුළුවට සමගාමීව පැවැත්වෙන තරුණ සමුළුව සඳහා රුපියල් මිලියන 67.8 ක් වැය වනු ඇතැයි උපකල්පනය කර ඇති බවත්, ‍රජය හා ඩයලොග් ආයතනය එක්ව තරුණ සමුළුවේ මුල්‍ය පහසුකම් සලසන බවත් ප්‍රකාශ ක‍ළේය.ජාතික තරුණ සේවා සභාවේ සභාපති ලලිත් පියුම් පෙරේරා මහතා ද මෙහි දී අදහස් දැක් වූ අතර තරුණ සමුළුවට සහභාගී වන්නන් සඳහා වූ ආරාධනා පත්‍ර නිල වශයෙන් බාර දීම ද මෙහි දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102520</link>
    <topic>කොළඹ නගරයේ අබලන් තාප්ප තවමත් අලුත්වැඩියා කර නෑ</topic>
    <author>නිරුෂි විමලවීර</author>
    <content>කොළඹ මහා නගර සභා සීමාවේ ප්‍රධාන මාර්ග යාබද පිහිටි දුර්වර්ණ වී ඇති සියලුම තාප්ප හා ගොඩනැඟිලි පොදු රාජ්‍ය මණ්ඩලීය රාජ්‍ය නායක සමුළුවට පෙර අලුත්වැඩියා කරන ලෙස හිමිකරුවන්ට දැනුම් දී තිබුන ද කිසිවකුත් එම දැනුම් දීම ක්‍රියාත්මක කොට නැතැයි කොළඹ මහා නගර සභාව චෝදනා කරයි.කොළඹ මහා නගර සභා අතුරු ව්‍යවස්ථාවේ අංක 54 -8 පරිච්ඡේදය අනුව නගරාධිපතිවරයාට හා නාගරික කොමසාරිස්වරියට පැවරී ඇති බලතල අනුව ඔවුන් ජනතාව දැනුවත් කොට ඇතැයි ද එම ආරංචි මාර්ග අනාවරණය කරයි .බේස්ලයින් මාර්ගය, බෞද්ධාලෝක මාවත, ඩී.ආර් විජේවර්ධන මාවත, නිදහස් මාවත, ග්‍රීන් පාත්, ගාලු පාර, නෙළුම් පොකුණ, ආර්.ඩී. ද මෙල් මාවත, හෝටන් පෙදෙස ආදි මාර්ගවල ඇති ගොඩනැඟිලි අයිතිකරුවන් බදුකරුවන් හා පදිංචිකරුවන් තුන් දහසකට පමණ දැනුම් දී ඇති බවත්, ඔවුන් මහා නගර සභා අතුරු ව්‍යවස්ථාව අනුව ගොඩනැඟිලි, තාප්ප පිරිසිදුව හා අලංකාරව තබා ගැනීමට බැඳී සිටින බවත් එම ආරංචි පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102521</link>
    <topic>පොල් මිල බසී</topic>
    <author>නිමල් රාජපක්ෂ</author>
    <content>නාරාහේන්පිට පොල් සංවර්ධන අධිකාරියේ පැවැති පොල් වෙන්දේසියේ දී තොග පොල් මිල රුපියල් තිස්තුන(33/=) දක්වා අඩුවී ඇතැයි පොල් සංවර්ධන හා ජනතා වතු සංවර්ධන අමාත්‍යංශයේ ලේකම් නිහාල් සෝමවීර මහතා පවසයි. පොල් පර්යේෂණ ආයතනයේ පුරෝකතනයට අනුව ඉදිරි මාසයේ දී පොල් මිල තවත් අඩුවනු ඇත.2012 වසරේ පොල් මිල හා සසඳන විට ඉදිරියේ දී අවශ්‍ය තරම් පොල් ‍තිබෙන බැවින් ජනතාවට ඉතා අඩු මිලට පොල් ලබාගත හැකිවෙතැයි ද සෝමවීර මහතා 'දිණමින'ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102522</link>
    <topic>අපේ රටේ පොහොර ගබඩාවලට වසර 106ක ඉතිහාසයක් තිබෙනවා</topic>
    <author/>
    <content>ලයනල් පී. පෙරේරාකැලණිය විශේෂමේ රටේ පොහොර ගබඩා ආරම්භ කර වසර 106 ක් ගතවී ඇති බවත්, එදා මෙදාතුර කාලය බලන විට පොහොර නිෂ්පාදන ආයතනයන්හි වත්කම් ද වර්ධනය වී ඇති බවත්, පාර්ලිමේන්තුවේ කතානායක චමල් රාජපක්ෂ මහතා පැවසීය.රාජපක්ෂ මහතා එසේ පැවැසුවේ කැලණිය හුණුපිටිය කොමර්ෂල් පොහොර සමාගමේ නව පරිපාලන ගොඩනැගිල්ල හා නව පොහොර ගබඩා සංකීර්ණයක විවෘත කරමිනි.කෘෂිකර්ම ඇමැති මහින්ද යාපා අබේවර්ධන, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා, කෘෂිකර්ම නියෝජ්‍ය ඇමැති වයි. ජී. පද්මසිරි යන මහත්වරුන්ගේ ද සහභාගිත්වයෙන් පසුගිය 22 වන දින එහිදී පැවැති උත්සවය අමතමින් කතානායකවරයා වැඩිදුරටත් මෙසේ ද පැවැසීය.කෘෂිකර්ම ඇමැති මහින්ද යාපා මහතාගේ දේශපාලන දිවියට දැන් වසර 30 කි. එතුමා අති පාරිශුද්ධ වූ චරිතයකි. එවැනි ආදර්ශවත් චරිත තුළින් දේශපාලන නවකයිනට ලැබගත හැකි ආදර්ශයන් බොහෝය. වැරදි දේශපාලන චරිත ආදර්ශයට ගෙන තම දේශපාලන දිවිය විනාශ කර නොගැනීම නවකයින්ගේ වගකීමකි. නව කෘෂිකර්ම නියෝජ්‍ය ඇමැතිතුමා ද අති දක්ෂ නිහඬ චරිතයකි.කොමර්ෂල් පෙ‍ාහොර සමාගමේ සභාපතිතුමා මගේ මැතිවරණ බල ප්‍රදේශයේ අයෙකි. එතුමා අප දිස්ත්‍රික්කයේ ද ගෞරවය රකිමින් මෙම ආයතනය ශීඝ්‍ර දියුණුවක් කරා රැගෙන ගොස් ඇත. මෙහි සේවකයින් ද සභාපතිවරයා කෙරෙහි දැඩි විශ්වාසයකින් හා තෘප්තියකින් පසුවේ. ආයතනයේ දියුණුවේ රහස එයයි. වත්මන් රජය කාබනික පොහොර නිෂ්පාදනය කෙරෙහි විශ්වාසයකින් සිටී.පොහොර දැමීම කෙරෙහි ද ප්‍රමිතියක් ඇතුව කටයුතු කළ යුතුය. ගොවීන් ඇතිකර ගන්නා එම ප්‍රමිතීන් පිරික්සීම කෙරෙහි මෙම පොහොර සමාගම්වලට දැඩි වගකීමක් ඇත. එය ගොවීනට ද පහසුවක් වන අතර, එවැනි කටයුතු වෙනුවෙන් විදේශ රටවලට ඇදී යන මුදල් ද ඉතිරි වේ.කෘෂිකර්ම ඇමැති මහින්දයාපා අබේවර්ධන මහතා,මෙම ගබඩා සංකීර්ණය හා නව ගොඩනැගිල්ල පාවිච්චියට ගැනීම පිණිස කඩිනමින් පියවර ගැනීම අගනා කටයුත්තකි. පසුගිය කාලයේ මේ ආයතනය ඉතා පරිහානියට පත් වූ ආයතනයකි.එහෙත් ජනාධිපති මහින්ද රාජපක්ෂ මහතාගේ උපදෙසින් මෙය නැවත යථා තත්ත්වයට පත්කර ඇත. කලට වේලාවට ගොවීනට පොහොර බෙදාහැරීම අවශ්‍ය දෙයකි. මේ වන විට එය සාර්ථක අන්දමින් කෙරීගෙන යයි. විශේෂයෙන්ම ජනාධිපතිතුමාගේ ආශීර්වාදය මේ සමාගම්වලට හා කෘෂිකර්ම අමාත්‍යංශයට ලැබී ඇත.තවත් ඉදිරි වසර ගණනාවකට මේ නව පොහොර ගබඩාව ප්‍රයෝජනවත් වේ. ජනතාවගේ හා ගොවීනගේ අවශ්‍යතා සපිරීම මහින්ද චින්තනයේ අරමුණය. මේ රටේ ප්‍රධාන පොහොර සමාගම් යුගලයම රැකගැනීමට ජනතාව උනන්දු වී ඇත.මෙහිදී කොමර්ෂල් පෙ‍ාහොර සමාගමේ වසර 25 ක සේවා කාලයක් සම්පූර්ණ කළ සේවකයින් දෙදෙනකු කතානායක චමල් රාජපක්ෂ මහතා අතින් රන් සම්මානයෙන් පිදුම් ලැබූ අතර, සමාගමේ සභාපති අධිනීතිඥ එන්. එස්. එම්. සම්සුදීන් හා කෘෂිකර්ම නියෝජ්‍ය ඇමැති වයි. ජී. පද්මසිරි යන මහතුන් ද උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102523</link>
    <topic>සිරිකොඩි මුදලාලි අසනීප නම් වෛද්‍ය වාර්තා ඉදිරිපත් කරන්න</topic>
    <author>සමන්තී මීරියගල්ල කඩුවෙල සමූහ</author>
    <content>අගරු චෙක්පත් 71ක් ලබා දී රුපියල් තුන්කෝටි හැත්තෑතුන් ලක්ෂයකට ආසන්න මුදලක් වංචා කිරීමේ සැකයට අධිකරණයට ඉදිරිපත් කර ඇප ලැබූ සිරිකොඩි මුදලාලි” අසනීප නම් වෛද්‍ය සහතික ඉදිරිපත් කරන්නැයි කඩුවෙල ප්‍රධාන මහේස්ත්‍රාත් හා අතිරේක දිසා විනිසුරු වසන්ත ජිනදාස මහතා ඇපකරුවනට නියෝග කළේය.සැකකාර බත්තරමුල්ල පැලවත්ත රංජිත් කාරියවසම් නොහොත් සිරිකොඩි මුදලාලි රෝහල්ගතව ඇති බවට කරුණු ඉදිරිපත් කිරීමෙන් පසුව මෙම නියෝගය නිකුත් කළේය.අපරාධ පරීක්ෂණ දෙපාර්තමේන්තුවේ වාණිජ අපරාධ විමර්ශන අංශය පැමිණිල්ල ඉදිරිපත් කළේය.බත්තරමුල්ල පැලවත්තේ වීරක්කොඩිගේ පියරත්න නම් පොල් හා රබර් වැවිලිකරුවකුවන ව්‍යාපාරිකයකු විසින් 2012 .10 .26 වැනි දින ඉදිරිපත් කළ පැමිණිල්ලක් මත පරීක්ෂණ පැවැත්වූ අපරාධ පරීක්ෂණ දෙපාර්තමේන්තුව මේ සම්බන්ධව විත්තිකාර ව්‍යාපාරිකයා ඉකුත් නඩු දිනයක දී අධීකරණය හමුවට පැමිණවූ අවස්ථාවේ දී රුපියල් කෝටිය බැගින් වූ ශරීර ඇප තුනක් මත සැකකරු මුදා හැරීමට අධිකරණය නියෝග කර තිබිණි. එසේම සැකකරුගේ විදේශ ගමන් තහනම් කිරීමට ද අධිකරණය නියෝග කැරිණි.පැමිණිලිකාර ව්‍යාපාරිකයා දන්නා අඳුනන මල්දෙණිය නැමැත්තකු සමග සැකකාර සිරිකොඩි මුදලාලි 2011 ජුලි මාසයේ දිනක පැමිණ හමුවී සැකකාර ව්‍යාපාරිකයා රජයේ ආයතනවලට ආහාර ද්‍රව්‍ය සැපයීමේ යෙදෙන අයකු ලෙස හඳුන්වා දී ඇති බවත් රජයේ ආයතන හා හමුදා කඳවුරු රැසකින් ඇණවුම් ලැබී ඇතත් ඒ සඳහා අවශ්‍ය තරම් මුදල් නැති බැවින් මෙම ව්‍යාපාර සඳහා මුදල් ආයෝජනය කරන ලෙසට ඉල්ලා ඇති බව පරීක්ෂණයේ දී හෙළිවූ බවට අපරාධ පරීක්ෂණ දෙපාර්තමේන්තුව අධිකරණයට වාර්තා කර ඇත.ආයෝජනය කරන මුදලට මාසිකව සියයට අටක කොමිස් ගෙවීමට හැකි බව දැන්වීමෙන් පසුව වාචික ගිවිසුම් මත මුදල් ලබා දී ඇති බව ද හෙළිවී ඇත. ඒ අනුව 2011 ජූලි සිට2012 ජූනි දක්වා කාලයේ දී පැමිණිලිකරු විසින් රුපියල් කෝටි හතක පමණ මුදලක් ලබාදී ඇති අතර එසේ ලබාදුන් මුදල් හා කොමිස් මුදල් නියමිත පරිදි ගෙවීම් කර විශ්වාසය ගොඩනඟා ගැනීමෙන් පසු ගනුදෙනු සිදුවී ඇතැයි ද අනතුරුව 2012 ජූලි හා අගෝස්තු මාසවල දී රුපියල් තුන්කෝටි හැත්තෑතුන් ලක්ෂ හතළිස් එක්දහස් දෙසිය අනූඅටක මුදලක් වෙනුවෙන් චෙක්පත් 71ක් ලබා දී ඇති අතර එසේ ලබාදුන් චෙක්පත් 71න් හතක් ගිණුම් හිමියා විසින් ගෙවීම් නතර කර ඇති බවත් සෙසු චෙක්පත් 64 ගිණුමේ මුදල් නොමැතිවීම නිසා අගරු වී ඇතැයි ද පැමිණිල්ලේ සඳහන්වී ඇත.මෙම සිද්ධිය සම්බන්ධයෙන් වන නඩුව කඩුවෙල මහේස්ත්‍රාත් අධිකරණයේ කැඳවූ අවස්ථාවේ සැකකාර ව්‍යාපාරිකයා අධිකරණය හමුවේ පෙනී සිටියේ නැත. ඔහුගේ ඇපකරුවන් වන බිරිය දියණිය හා තවත් අයෙක් අධිකරණයේ පෙනී සිටි අතර සැකකරු රෝගාතුරව ප්‍රතිකාර ලබමින් පසුවන බවට ලේඛනයක් සැකකරුගේ නීතිඥ නලීන්ද්‍ර ඉන්ද්‍රතිස්ස මහතා මගින් ඉදිරිපත් කරනු ලැබීය. නිසි වෛද්‍ය වාර්තාව ඊළග නඩු දිනයේ දී ඉදිරිපත් කරන බවට ඒ මහතා සඳහන් කරනු ලැබීය.අපරාධ පරීක්ෂණ දෙපාර්තමේන්තුව වැඩිදුර වාර්තාවක් ඉදිරිපත් කරමින් සැකකරු හා මෙම මුදල් ගනුදෙනුවට සම්බන්ධ තවත් පුද්ගලයෙක් සම්බන්ධයෙන් පරීක්ෂණ පවත්වන බවත් බැංකු ගිණුම් පිළිබඳ වාර්තා ලබා ගැනීමට කටයුතු කරන බවත් දැනුම් දුන්නේය.අගතියට පත් පාර්ශ්වය වෙනුවෙන් ජනාධිපති නීතිඥ කාලිංග එන්. ඉන්ද්‍රතිස්ස මහතාගේ උපදෙස් මත නීතිඥවරුන් වන හේමන්ත ගමගේ හා අනුර ද සිල්වා මහත්වරු පෙනී සිටි අතර සැකකරු ඇප ලබා සිටිය දී ඒ ආකාරයේ තවත් වරදක් කිරීම ඇප පනත යටතේ ඇප ප්‍රතික්ෂේප කළ හැකි තත්ත්වයේ බරපතළ සිදුවීමකැයි පෙන්වා දුන් අතර අගතියට පත් පාර්ශ්වයට ඒ සඳහා ඉල්ලීමක් කළ නොහැකිවුවත් ඒ සඳහා පැමිණිල්ලට ඉල්ලීමක් කිරීමේ අවකාශයක් ඇති බවට සඳහන් කරනු ලැබීය.සැකකරු ඇප ලැබීමෙන් පසු වරදක් කර නැති බව ඔහුගේ නීතිඥවරු කරුණු දැක්වූහ.ඉදිරිපත් කෙරුණු කරුණු සලකා බැලූ ප්‍රධාන මහේස්ත්‍රාත්වරයා සැකකරුගේ රෝගී තත්තවය පිළිබඳ වෛද්‍ය වාර්තාව ඉදිරිපත් කරන ලෙසට නියෝග කරමින් යළි විභාගය 2014 පෙබරවාරි මස 6 වැනිදාට කල් තබනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102524</link>
    <topic>බොරු අල්ලස් පැමිණිල්ලට අත්හිටවූ සිර දඬුවම්</topic>
    <author>සිරන්ජනි කුමාරි</author>
    <content>ආපදා සහනාධාර ලබා දීම සඳහා ග්‍රාම නිලධාරියකු රුපියල් 10,000ක අල්ලස් මුදලක් ඉල්ලු බව සඳහන් කරමින් අල්ලස් කොමිසම වෙත බොරු පැමිණිල්ලක් කිරීමේ චෝදනාවට අධිකරණය හමුවේ වරද පිළිගත් පුද්ගලයකුට වසර 15කට අත්හිටවූ වසර දෙකක සිර දඬුවමක් කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (24) නියම කළේ ය.මෙසේ දඬුවම් නියම වුයේ මාතලේ තිත්තවැල්ගොල්ල පදිංචි අලුත්ගෙදර රෝහණ කුමාර නැමැත්තාට ය. වැස්ස නිසා ඇති වූ ගංවතුරෙන් ආපදා වූ සිය නිවෙස නැවත තනා ගැනීමට ලබා දෙන ආපදා සහනාධාර මුදල් ලබා දීමට අවශ්‍ය කටයුතු කර දීමට රුපියල් 10,000ක අල්ලස් මුදලක් 444, තිත්තවැල්ගොල්ල වැඩබලන ග්‍රාම නිලධාරි බෙසිල් ජයන්ත මහතා ඉල්ලන ලද බවට සැකකරු අල්ලස් කොමිසම වෙත පැමිණිලි කොට තිබිණ.මෙම පැමිණිල්ල අසත්‍ය පැමිණිල්ලක් බවට සැකකරු අධිකරණය හමුවේ පවසා සිටීම නිසා ඔහුට ඊයේ අධිකරණය හමුවේ පැමිණිල්ලක් ගොනු කළ අතර සැකකරු තමා අසත්‍ය පැමිණිල්ලක් කළ බවට අධිකරණය හමුවේ වරද පිළිගත්තේ ය.අදාළ ග්‍රාම නිලධාරිවරයාට එරෙහිව නීති ක්‍රියාමාර්ග නොගන්නා බවට අධිකරණය හමුවේ පැවසු අල්ලස් කොමිසම බොරු ‍පැමිණිලි කළ පුද්ගලයාට එරෙහිව අධිකරණයේ පැමිණිල්ලක් ගොනු කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=n13102525</link>
    <topic>ළමාරක්ෂක අධිකාරිය ඉදිරිපිට උද්ඝෝෂණයක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ජාතික ළමා ආරක්ෂක අධිකාරිය, පරිවාස හා ළමාරක්ෂක දෙපාර්තමේන්තුවේ නිලධාරීන්ට එරෙහිව සිදු කරන අකටයුතුකම් වහා නතර කරන ලෙස ඉල්ලමින් සමස්ත ලංකා පරිවාස නිලධාරීන්ගේ සංගමය මාදිවෙල පිහිටි ජාතික ළමාරක්ෂක අධිකාරියේ ප්‍රධාන කාර්යාලය ඉදිරිපිට දී ඊයේ (24) උද්ඝෝෂණයක නිරත විය. වවුනියාවේ සෙත් සෙවණ ළමා නිවාසයේ ළමයින් කිහිප දෙනකු අපයෝජනයට ලක්වීමේ සිද්ධියට සම්බන්ධ බවට සැක කෙරෙන එම ළමා නිවාසයේ කළමනාකරු අත්අඩංගුවට නොගෙන, පරිවාස නිලධාරීන් කිහිප දෙනකු අත්අඩංගුවට ගෙන බන්ධනාගාර ගත කරවීම සම්බන්ධයෙන් අධිකාරියට එම සංගමයේ විරුද්ධත්වය මේ උද්ඝෝෂණයේ දී පළ කෙරිණ.අධිකාරියට අනුයුක්ත කර ඇති පොලිස් නිලධාරීන් භාවිතකරමින් පරිවාස හා ළමාරක්ෂක දෙපාර්තමේන්තුවේ පරිවාස නිලධාරීන් ඇතුළු අනෙක් ආයතනවල සියලුම නිලධාරීන් අපහසුතාවට පත් කරමින් අනවශ්‍ය ලෙස දෙපාර්තමේන්තුවේ ආ‍යතනවලට ඇතුළු වෙමින් සිදු කරන අයුක්ති සහගත රාජකාරීවලට සමස්ත ලංකා පරිවාස නිලධාරීන්ගේ සංගමය විරුද්ධත්වය ප්‍රකාශ කරන බව එම සංගමයේ ලේකම් කේ.කේ.කීර්තිරත්න මහතා 'දිනමිණ' ට ඊයේ (24) ප්‍රකාශ කෙළේ‍ය.නීතිය වැරදි ලෙස භාවිතකරමින් අධිකාරි‍ය ගෙන යන දෙබිඩි පිළිවෙතට විරුද්ධත්වය පළ කරන බවත් එම නොමනා රාජකාරි හැසිරීම් ඉවත් කර ගන්නා තෙක් වෘත්තීය අරගලයක් ක්‍රියාත්මක කරන බව ද කීර්තිරත්න මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310251</link>
    <topic>කෑගල්ල නගර අලංකරණ සංවර්ධන වැඩ කඩිනමින්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>කෑගල්ල නගරය අලංකාර නගරයක් බවට පත්කිරීමට මේ දිනවල කඩිනම් සංවර්ධනයක් කර ගෙන යන බව කෑගල්ල දිසාපති තුසිත පී. වනිගසිංහ මහතා පැවැසීය.මේ සඳහා රුපියල් කෝටි 300ක් පමණ මුදලක් වැයකෙරේ.කොළඹ - නුවර මාර්ගය කෑගල්ල නගරය මැදින් වැටී ඇත. කාලයක සිට නගරයේ වාහන තදබදයක් පැවතීම නිසා මෙය අවම කිරීමට නගරය දෙපස ඇති ගොඩනැගිලි හිමියන් සිය කැමැත්තෙන්ම මහා මාර්ගය අඩි 66ක් පළල් කරන ආකාරයට කඩා ඉවත් කර ගැනීම ආරම්භ කර ඇත.මේ මාර්ගයේ පළල අඩි 66කි. මාර්ගයේ මංතීරු 4කි. පදික වේදිකාවක්ද නගරයේ තැනින් තැන ඇති කුලී මෝටර් රථ ගාල්ද ත්‍රීවිල් රථ ගාල්ද ඉවත් කර ඇත.දැනට සිය කැමැත්තෙන් ගොඩනැගිලි කඩා ඉවත් කරගන්නා ගොඩනැගිලි හිමියන්ට වන්දි මුදල් ලබාදීමටද රජය තීරණය කර ඇත.මේ අතර රංවල සිට මීපිටිය දක්වා ඉදිකරන විකල්ප මාර්ගයේ වැඩද කඩිනමින් නිම කර ගෙන යයි.එම මාර්ගයද මංතිරු 4ක් ද පදික වේදිකාවක්ද ඉදිකෙරේ.මෙම මාර්ගයේ කෝටි ගණනක් වැය කරමින් වැලිමන්නාතොට ඉදිකර ගෙන යන පාලමේ වැඩද නිම වෙමින් පවතී.පොල භූමියේ සංවර්ධන වැඩද කඩිනමින් කරගෙන යන අතර, නගරයේ කාණු පද්ධතියද ජල විදුලියද සංවර්ධනය කරමින් පවතී.2014 ජාතික උත්සවය සැමරීම කෑගල්ල නගරයේදී පැවැත්වීමට නියමිත නිසා නගරයේ සංවර්ධන කටයුතු කඩිනමින් කිරීමට පියවර ගෙන ඇති බවද දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310252</link>
    <topic>පුවත්පත් මංගල දැන්වීමකින් ආ මනාලයා සේසතටම විද පලා ගිහින්</topic>
    <author>මාවනැල්ල සමූහ - පී. සෙනෙවිරත්න</author>
    <content>තමන්ට විශාල දේපළක් සහ ර‍ජයේ රැකියාවැති ‍තේවතු යායක උරුමයක් ද ඇති ගුණ ගරුක පුද්ගලයකු යැයි පවසමින් දිනපතා පුවත්පතක මංගල දැන්වීමක් පළ කර කාන්තාවක් හා මිත්‍රවී ඇය සතු මිල මුදල් රන් රිදී මුතු මැණික් ආදිය ව්‍යාජ ආදරයක් පා ලබාගෙන සිදු කරන ලද වංචාවක් නිසා එම පුද්ගලයා මේවනවිට අධිකරණ නියෝගයක් මත කෑගල්ල රක්ෂිත බන්ධනාගාරයේ දින 14ක් තැබීමට නියෝග ලැබ බන්ධනාගාරයේ රඳවා ඇති සිද්ධියක් කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා වෙත ඉදිරිපත් කර ඇත.මේ වංචාකාර මනාලයා ලෙසට බන්ධනාගාරයේ රඳවා ඇත්තේ උඳුගොඩ කණන්ගමුව ගම්මානයේ පදිංචිකරුවෙකි.ඔහු විවිධ වංචාවන් සිදු කැර ඇත්තකු බවද තවත් වැඩිමනත් තොරතුරුද පොලිසිය විසින් අධිකරණයට වාර්තා කැර තිබේ. මෙහිදී මේ කූඨ පුද්ගලයා සොරාගත් හසුවූ සිය දේපළ සියල්ල අහිමිකැර ගත් කාන්තාව ද වයස අවුරුදු හැටදෙකක් වන තැනැත්තියක බවද මේ වනවිට පොලිසිය විසින් ඇය පිළිබඳව ලබාගෙන ඇති තොරතුරු මගින් අනාවරණය වී ඇත.ඇය විවාහයක් පතා දිගු කලක් තිස්සේ විවිධ ආරංචි මාර්ග ඔස්සේ තොරතුරු ලබා ගනිමින් සුදුසු මනාළයකු සොයමින් සිටියදී තමන්ට කියවීමට ලැබුණු පුවත්පත් මංගල යෝජනාව ඔස්සේ ගොස් මේ කූඨ පුද්ගලයාට ගොදුරුව තමන් සතු සියලු දේපළ අහිමිකරගෙන ඇත.මේ සිද්ධිය පිළිබඳ පරීක්ෂණ සියල්ල කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාගේ අධීක්ෂණය මත සහකාර පොලිස් අධිකාරී ශ්‍රියන්ත පීරිස්. සහකාර පොලිස් අධිකාරී නිමල් ධර්මප්‍රිය යන මහත්වරුන්ගේ මෙහෙයවීම මත කාන්තා පොලිස් පරීක්ෂිකා අප්සරා අබේසේකර, නිශ්ශංක මැනිකේ යන මහත්ම මහත්මීහු සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310253</link>
    <topic>හල්තොට ගොවීන්ගේ මා වී වගාව සාර්ථකයි</topic>
    <author>හල්තොට සමූහ විනීතා මානෙල් ගමගේ</author>
    <content>වසර 30 ක පමණ කාලයක සිට පුරන්ව තිබුණු හල්තොට වෙල්යායේ අක්කර 30 ප්‍රමාණයක් මෙවර මහ කන්නය සඳහා මා වී වපුරා අස්වැද්දීමට හල්තොට අමුණ ගොවි සංවිධානය සමත් වූහ.ටික කාලයක් අක්‍රීයව තිබූ මේ ගොවි සංවිධානයේ සභාපති සරත් චන්ද්‍රලාල් මහතා ඇතුලු නිලධාරීන් විසින් නැවත සමිතිය සක්‍රීය තත්ත්වයට පත් කර මෙසේ මා වී වපුරා ඇත.මෙහිදී රජයේ මූල්‍යමය උපකාර කිසිවක් ලබා නොගත් අතර, සාමාජික ශ්‍රම දායකත්වය කැපවීම හා උත්සාහය මත මා වී වගා කිරීම සිදු කර තිබිණි.මේ වෙල් යායට වතුර ලබාදෙන අතුරු ඇළ මාර්ග කීපයක් ඔවුන් විසින්ම ප්‍රතිසංස්කරණය කර ගැනීමේ ප්‍රතිඵලයක් ලෙස මිල්ලනිය ගොවිජන සේවා නිලධාරීන්ගේ මැදිහත්වීම මත බස්නාහිර පළාත් සභා මන්ත්‍රී ලලිත් එල්ලාවල හා බස්නාහිර පළාත් කෘෂිකර්ම ඇමැති උදය ගම්මන්පිල මහත්වරුන් මගින් වල් නාශක හා බිත්තර වී ලබා දීමට කටයුතු කර ඇත.මේ පිළිබඳ අදහස් දැක්වූ සරත් චන්ද්‍රලාල් මහතා -කුඹුරුවලට හරියට වතුර ගන්න බැරිකමට කුඹුරු පුරන් වෙලා. අපි ගොවි සංවිධානෙ ශක්තිමත් කර කි. මී. 2 ක් 2 1/ 2 ක ඇළ මාර්ග 5ක් සංවර්ධනය කළා. අක්කර 30 ක දැනට පැළ ගොයම.බිත්තර වී ටිකයි, වල්නාශකයි නම් ලැබුණා. මේ ව්‍යාපෘතිය අක්කර 100 දක්වා වැඩිකර ගැනීම තමයි අපේ ඊළඟ ඉලක්කය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310254</link>
    <topic>මහජන බැංකුවේ අධ්‍යක්ෂ යැයි කියා ඇවිත් ගැමියන්ගේ තුට්ටු දෙකට විද්ද කෙරුමා කොටු</topic>
    <author>වැලිමඩ සමූහ ආර්. රාජමන්ත්‍රී</author>
    <content>මේක පුදුම ලෝකයක් සර්, තමන්ට වාසියක් වන බව කීවොත් කවුරු එපා කීවත් බෝම්බයක් උණත් මහා වස්තුවක් කියා බදා ගන්න මිනස්සු අපි අතර ඉන්නවා. ඉතින් මමත් ලෙහෙසියටත් පහසුවටත් මහජන බැංකු අධ්‍යක්ෂ ලෙසට පෙනී සිටිමින් මිනිසුන්ට රුපියල් 50,000 (පනස්දහස)ක ත්‍යාග මුදල තැන්පත් කිරීමට නව ගිණුමක් ආරම්භ කරන්න කියමින් රුපියල් 4000 - 5000 වගේ මුදලක් ලබාතේතේ යැයි මුදල් වංචාවට කොටුවූ සැකකරුවකු වැලිමඩ පොලිස් නිලධාරීන් ඉදිරියේ ප්‍රකාශ කර ඇත.මහජන බැංකු‍ෙව් ප්‍රධාන ශාඛාවේ කළමනාකාර අධ්‍යක්ෂවරයා ලෙසින් වංචා සහගතව සැකසූ ලිපියක් උපයෝගී කර ගනිමින් ගැමියන්ට මහජන බැංකු ගිණුමට රුපියල් 50,000 ක මුදල් ත්‍යාගයක් හිමිව ඇතැයි ද මෙම ත්‍යාග මුදල එදිනම භාරදීමට බැංකු අධ්‍යක්ෂවරයා නිවෙසට පැමිණෙන බැවින් නව ගිණුමක් ආරම්භ කරන ලෙසට ඉල්ලා මේ මුදල් වංචාව සිදු කර ඇත.මේ පුද්ගලයා වැලිමඩ, හග්ගල, ඇටම්පිටිය, බණ්ඩාරවෙල, බදුල්ල, පස්සර, හපුතලේ හා කොස්ලන්ද ඇතුළු ඌව පළාතේ ප්‍රදේශ රැසක කාලයක් තිස්සේ මේ වංචාව සිදුකරමින් කටයුතු කර ඇති බව පොලිසිය පවසයි.වැලිමඩ කළබුළුලන්ද ප්‍ර‍ෙද්ශයේ පදිංචි වැලිමඩ මහජන බැංකු ශාඛාවේ ගනුදෙනුකරුවකුට මේ වංචා සහගත දිනුම් ඇදීමේ ලිපිය ඉදිරිපත් කර තිබේ. එම ගිණුම් හිමියා විසින් මේ ලිපියේ සත්‍ය තත්ත්වය වැලිමඩ මහජන බැංකු ශාඛාවෙන් විමසා තිබේ. මෙතෙක් කලක් බැංකුවේ නම විකුණමින් වංචා කළ පුද්ගලයා කොටුවී ඇති බව දැනගත් බැංකු නිලධාරීන් එහි යන විටත් ගැමියන් ඔහු ගස් බැඳ හමාරය.බැංකු නිලධාරීන් ඔහුගෙන් අනන්‍යතාව තහවුරු කරන්න කියා ඉල්ලුවත් එය සිදු කිරීමට නොහැකිවූ බැවින් එම පුද්ගලයා ගැමියන්ගේ උදව්වෙන් වැලිමඩ පොලිසියට භාරදී ඇත.ඒ අනුව තමන්ට ගැලවීයාමට නොහැකි බව දැන ගත් මේ කපටියා ගැමියන් රවටමින් වසර ගණනාවක් මුදල් වංචා කළ අන්දම මෙසේ හෙළිකර තිබේ.මම බදුල්ල - මහියංගණ පාරේ, වීබැද්දේ ගෙදර අංක 23 පදිංචි එක්දරු පියකු වන හේරත් මුදියන්සේලාගේ සමීර කසුන් හේරත් (27), (දැනට සැකකරු රක්ෂිත බන්ධනාගාරයේ පසුවේ)අඹුසැමි ඇසුරරැකියාවක් නැති නිසා දරු පවුල නඩත්තු කරන්න ක්‍රමයක් ගැන හිතුවා. මිනිස්සු කියන්නේ අමුතු ජාතියක්. වීදුරු ගලක් මැණිකක් කීවත් රැවටී ගන්නවා. බෝම්බයක් වුණත් කවුරු එපා කීවත් බදා ගන්න ජාතියක්නේ සර් ඉන්නේ. කාන්තාවෝ රන් භාණ්ඩ නොවෙයි වාසියක් නම් කිසිම ලැජ්ජාවක් නැතිව ඕනෑම දෙයකට කැමති වන අයත් අපේ සමාජයේ ඉන්නවා.මම කොස්ලන්ද ප්‍රදේශයේ කාන්තාවකටත් මේ ලිපිය පෙන්වලා මාස ගණනාවක් වරින්වර ඇය සමඟ අඹු සැමි ඇසුරක් පැවැත්වූවා. ඉතින් ඇය මගේ වංචාව විශ්වාස කරලා රුපියල් 4000ක් දෙන්න ගියත් මම එය මඟ හැරියා.අන්න එහෙම කාන්තාවන්ද මගේ උගුලට අහුවෙලා තියෙනවා.මම මහජන බැංකුවේ ලිපි ශීර්ෂයක ඇති අකුරු පරිගණක තාක්ෂණයෙන් සකසා ගත්තා. ඉන්පසු තෑගි පිරිනමන ඡායාරූපයක්ද ඊට ඇතුළත් කර මහජන බැංකුවේ ප්‍රධාන ශාඛාව කොළඹ 11 කියන ලිපිනය ඇතුළත් කළා. සූරියකාන්ත සිල්වා කියා කළමනාකාර අධ්‍යක්ෂ නමක් ඇතුළත් කර විශ්වාසය තහවුරු වන ලෙසට ලිපිය සැකසුවා.අලුත් ගිණුමක්මහජන බැංකුවේ පවත්වා‍ෙගන යන ගිණුමට රුපියල් 50,000 (පනස් දහසක) මුදල් ත්‍යාග හිමිවී ඇති නිසා එම මුදල අලුත් ගිණුමක තැන්පත් කිරීමට පියවර ගන්නා ලෙසටත් අදාළ ත්‍යාග මුදල නිවෙසට පැමිණෙන අධ්‍යක්ෂ එදිනම ලබාදෙන බවත් සඳහන් කරනු ලැබුවා.ගමකට ගිහින් එම ගමේ ඉන්න අයකුගෙන් ගමේ කෙනෙකුගේ නම ගම හා මහජන බැංකුවේ ගිණුමක් තිබේදැයි විමසනවා. ගැමියා ලබා දෙන තොරතුරු ටික ලිපි ශීර්ෂය උඩින්ම ලියා ගන්නවා. ඉන් පසු එම නිවෙසට ගොඩවී මහජන බැංකු අධ්‍යක්ෂ ලෙසින් එම ලිපිය භාර දෙනවා. ඒ ලිපියේ රුපියල් 50,000 (පනස්දහස) දැක්ක ගමන් ගිහිමියාගේ දෑස් නිලංකාර වෙනවා.මහජන බැංකුවේ ගිණුමක් නැති වුණත් ඒ ගැන හිතන්න බලන්න උනන්දුවක් නෑ. මම කියන්නේ දැන්ම රුපියල් 4000 – 5000ක් දුන්නත් ගිණුම ආරම්භ කර අදාළ ත්‍යාග මුදල ගිණුමේ තැන්පත් කර එම ගිණුම් පොත හවස් වන විට නිවෙසටම ගෙනවිත් භාර දෙන බවයි.ආලවන්ත කතාවමගේ ආලවට්ටම් කතා ටිකයි - ලිපියයි දකින කිසිවකු මා ගැන සැක හිතන්නේ නෑ. ගැමියා උඩින් තියා‍ෙගන කතාව කියලා මම රැගෙන යන නව ගිණුම් ආරම්භ කරන පෝරම ටික පුරවනවා. ගිණුමක් ආරම්භ කිරීමට අවශ්‍ය පෝරම පුරවා අත්සන් කරන්න කීවම ආයේ ඔහු දෙවරක් හිතන්නෑ.අත්සන් කරන්නේද මුදල් ටික මගේ අතට දීලයි. මුදල් නැත්නම් කනේ දමා‍ෙගන තිබෙන කරාබු දෙකයි - දරුවගේ කරේ තියෙන පංචායුධයත් ගලවලා දෙනවා.ඉතින් සමහර දැන උගත් ගෑණු වුණත් මගේ කීමට රැවටිලා ලිංගික ඇසුර වුණත් පවත්වන්න ඉඩ දෙනවා.මේ සියල්ලම ලිපියේ ඇති රුපියල් 50,000 මුදල ගන්නයි.ඉතින් මම වැලිමඩ කළබුළුලන්ද ගමට ගියේ මේ උගුලේ තව කෙනෙක් පටලවා ගන්න. අද එම ගැටය ගහගන්න බැරිවුණා. එම ගැ‍ටයේ මමයි හිරවුණේ වැරදින තැන මට හිතාගන්න බෑ. අනික හැමදාම වංචා කරන්න බැරි බව කියමනක්ද තියෙනවා නේද සර් යැයි වංචාකරු පොලිස් නිලධාරීන් ඉදිරියේ ප්‍රකාශකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310255</link>
    <topic>වැසිකිළියක් අස්සෙ C4 කිලෝ 1 ½ ක්</topic>
    <author>අයි. එම්. වී. සී. ගුණසේකර</author>
    <content>අධිබලැති සී‍ෆෝ වර්ගයේ පුපුරණ ද්‍රව්‍ය කිලෝ 1යි ග්‍රෑම් 700ක් ජීව උණ්ඩ, බෝම්බ ඇතුළු භාණ්ඩ රැසක් සමඟ සැකකරුවකු ඊයේ (23) සවස අත්අඩංගුවට ‍ගත් බව ඇල්පිටිය ජ්‍යෙෂ්ඨ පොලිස් අධිකාරී කේ.ඩී. අතුල වීරසිංහ මහතා පවසයි. මේ උපකරණ සහ සැකකරු අත්අඩංගුවට ගෙන ඇත්තේ ඇල්පිටිය 9 කණුව ප්‍රදේශයේදීය.සැකකරුගේ ගෙවත්තේ පැරණි වැසිකිළියක සඟවා තිබියදී මේවා සොයාගත් බවද පොලිසිය කියයි. අත්අඩංගුවට ගත් දේ අතර අධිබලැති පුපුරණ ද්‍රව්‍ය කිලෝ 1යි ග්‍රෑම් 700ක් පුද්ගලනාශක ජොනිබට්ටන් දෙකක්, ග්‍රෙනේඩ් ලොන්චර් ජීවඋණ්ඩ එකක් මෙරට නිෂ්පාදිත ගිනි අවියක්, එල්. ටී. ටී. ඊ. සංවිධානයේ මුහුදු බළකාය භාවිත කළ නිලඇඳුම් රෙද්දක්, කොටි බළකාය භාවිතා කළ නිල ඇඳුමක කොටසක් යුද හමුදා නිල ඇඳුම් පහක් ඉන පලඳනා හතරක් ද තිබූ බව පොලිසිය කියයි. ඡායා- ඇල්පිටිය සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310256</link>
    <topic>ලොතරැයි අලෙවියට ගිය සිසුන්ට ‘බලු’ ප්‍රහාරයක්</topic>
    <author>ගාමිණී ඔබේසේකර</author>
    <content>උතුරුමැද පළාත් සංවර්ධන අරමුදල සඳහා පළාත් අධ්‍යාපන අමාත්‍යාංශය මඟින් මුද්‍රණය කොට ඇති ලොතරැයිපත් අලෙවිකිරීමට ගිය පාසල් සිසුන් කිහිපදෙනෙකු බල්ලන් විසින් සපා කෑම නිසා පොළොන්නරුව මහරෝහලට ඇතුළත් කොට ප්‍රතිකාර ලබාදී‍ෙම් සිද්ධියක් වාර්තාවේ.උතුරුමැද පළාත් සංවර්ධන අරමුදල නමින් මුද්‍රණය කොට ඇති මේ ලොතරැයිය පොළොන්නරුව දිස්ත්‍රික්කයේ පාසල් සඳහා ලබාදී ඇති අතර ඒවා විදුහල්පතිවරුන් විසින් පාසල් දරුවන්ට බෙදා අලෙවිකිරීමට කටයුතු යොදා තිබේ. මේ දිනවල පාසල් අවසන් වීමෙන් පසු ළමයින් ටිකට් පත් රැගෙන නගරයේ හා ගම්බද පෙදෙස්වලට ගොස් මේවා අළෙවිකරන අයුරු දැක ගන්නට ලැබේ.පොළොන්නරුව, තෝපාවැව මහා විද්‍යාලයේ 5 වසර ඉගෙනුම ලබන හසන්ත වික්‍රමසිංහ (10) සිසුවා තවත් සිසුන් සමඟ ටිකට්පත් අලෙවිකිරීමට නිවෙසකට යාමේදී එහි සිටි බල්ලෙකු සපා කෑමෙන් බරපතළ ලෙස තුවාල ලැබ ඉකුත් 23දා ප්‍රතිකාර සඳහා පොළොන්නරුව මහරෝහලට ඇතුළත් කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310257</link>
    <topic>කළුගලක් ගෙට පෙරැළී දෙදරු මව එතැනම මරුට</topic>
    <author>ගම්පොළ සමූහ</author>
    <content>පුස්සැල්ලාව සොගමා වත්ත උඩ කොටසේ නිවෙසක කුස්සිය මතට විශාල කළුගලක් වැටීමෙන් එහි රාත්‍රී ආහාර පිසිමින් සිටි කාන්තාවක් එයට යට වී ඇය එම ස්ථානයේම මියගොස් ඇති බව පරීක්ෂණ පවත්වන පුස්සැල්ලාව පොලිසිය සඳහන් කරයි.මෙසේ මියගොස් ඇත්තේ සොගමා වත්ත පදිංචි මුනම්මා අර්ෂන් නැමැති 67 හැවිරිදි දෙදරු මවකි.මේ සිද්ධියෙන් ඇගේ දියණිය හා කුඩා දරු දෙදෙනකු බේරී ඇත්තේ අනූ නවයෙනි. නිවෙසට ඉහළ වත්තේ සිට ගල පෙරළී එනවා දැක ඇති ඔවුන් කුස්සියෙන් එළියට දිව ගියත් මියගිය කාන්තාව කුස්සියේ ඇති මෝල්ගසේ හැපී බීම වැටීම නිසා දිව ගැනීමට නොහැකිව ගලට යට වී ඇති බව සිද්ධියෙන් පණ බේරාගත් ජේ. රගුනාදන් හා ඒ. ගුනාල් නැමැති දරු දෙදෙනා පවසති.මේ කාන්තාව සමඟ එම ස්ථානයේ සිටි නිවෙසේ බල්ලාද ගලට යට වී ඇති අතර පසුව ප්‍රදේශවාසීන් එක්ව ගල පෙරළා ඇය පුස්සැල්ලාව වහුගපිටිය රෝහලට රැගෙන ගොස් තිබුනි.මේ ප්‍රදේශයේ ගිලා බසිමින් නාය යාමේ තර්ජනයකට ලක් ව ඇති අතර ප්‍රදේශයේ පවුල් කිහිපයක් ඉවත් කොට වතු පාලකයින් විසින් ඔවුන් තවකාලික නිවාසවල පදිංචි කර ඇති බවද ප්‍රදේශවාසිහු පවසති.උඩපළාත කඳුකර ඉහළ හදිසි මරණ පරීක්ෂක ඒ. ඩී. ඩබ්. දිඹුල්ගස්තැන්න මහතා විසින් මරණ පරීක්ෂණය පැවැත් වූ අතර පුස්සැල්ලාව පොලිසියේ පොලිස් කොස්තාපල් 45209 සෙනරත් මහතා සාක්ෂි මෙහෙයවනු ලැබීය. පුස්සැල්ලාව වහුගපිටිය රෝහලේ දිස්ත්‍රික් වෛද්‍ය නිලධාරී ආර්. රාමචන්ද්‍ර මහතා ඊයේ (24) පශ්චාත් මරණ පරීක්ෂණය පැවැත්වීමට නියමිතව තිබුණි.පුස්සැල්ලාව පොලිස් ස්ථානාධිපති එස්. රාජා මහතාගේ උපදෙස් මත පො. ප. එච්. එම්.හේරත් පො. ප. එම්. යාලේගම ඇතුළු නිලධාරී කණ්ඩායමක් පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310258</link>
    <topic>මවක් කපා කොටා ඝාතනය කළ පිය පුතු දෙදෙනා පෝරකයට</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>46 හැවිරිදි දෙදරු මව ඝාතනය කළ පිය, පුතු දෙදෙනා අධිකරණය හමුවේ වරදකරුවන් වූ බැවින් වයඹ පළාත් බද කුරුණෑගල මහාධිකරණ විනිසුරු ලලිත් ජයසූරිය මහතා විසින් ඊයේ මරණීය දඬුවම් නියම කරන ලදී.විත්තිකරුවන්ට එරෙහිව ගොනුකර තිබූ චෝදනා යටතේ පැමිණිල්ලේ සාක්කි සාධාරණ සැකයෙන් තොරව ඔප්පු වී තිබෙන බැවින් විනිසුරුවරයා අදාළ දඬුවම නියම කළේය.2001 නොවැම්බර් මස 8 දින හෝ ඊට ආසන්න දිනයකදී ගොකරැල්ල පොලිස් වසමේ වැලිසිරිපුර විජයලත් පේඩිගේ සෝමාවතී (46) නමැති දෙදරු මව තියුණු ආයුධයකින් ඇන ඝාතනය කළායැයි එම ප්‍රදේශයේම පදිංචිකරුවන් වන සම්පත් එදිරිසිංහ (පියා) සහ උපාලි රණසිංහ (පුතා) දෙදෙනා මේ නඩුවෙන් චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r1310259</link>
    <topic>සරසවි මිතුරන්ගෙන් වැඩමුළුවක්</topic>
    <author>කඩුවෙල සමූහ</author>
    <content>කොළඹ විශ්වවිද්‍යාලයේ “සරසවි මිතුරන්” සංවිධානය කරන තවත් එක් ව්‍යාපෘතියක් ලෙස කිලිනොච්චිය අධ්‍යාපන කලාපයේ දෙමළ මාධ්‍යයෙන් අ.පො.ස සා/පෙළ ඉගනුම ලබන සිසු දරුවන් සඳහා සංවිධානය කර ඇති අධ්‍යාපන සම්මන්ත්‍රණය මේ මස 26 හා 27 දියන්හි දී පෙ.ව.8.30 සිට ප.ව 4.30 දක්වා කිලිනොච්චිය මහා විද්‍යාලය, තුනුක්කායි අක්කරම්කුලම් මහා විද්‍යාලය සහ පුනරින් මහා විද්‍යාලය යන විද්‍යාල තුනෙහි දී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=r13102510</link>
    <topic>ඌව මාර්ග පද්ධතියෙන් කිලෝ මීටර් 242ක් සංවර්ධනයට</topic>
    <author>විජිත රත්නායකමොනරාගල දිස්ත්‍රික් සමූහ</author>
    <content>ඌව පළාත් සභාවට අයත් පළාත් මාර්ග කිලෝ මීටර් 1738කි. ඉන් කිලෝ මීටර් 558ක් අයත් වන්නේ මොනරාගල දිස්ත්‍රික්කයටයි. මෙම මාර්ග සංවර්ධනය කිරීම සදහා ආර්ථික සංවර්ධන අමාත්‍යාංශය, ආසියානු සංවර්ධන බැංකුව හා ලෝක බැංකු ආධාර යටතේ මෙම වර්ෂය සදහා රුපියල් මිලියන 99ක් වෙන් කර ඇත.මේ යටතේ පළාත් මාර්ග පද්ධතියෙන් කිලෝ මීටර් 242ක් තිරසාරව සංවර්ධනය කර ඇති අතර එය ලබන වසර මැද වන විට කිලෝ මීටර් 301ක් දක්වා වැඩි කිරීමට සැලසුමි කර ඇත. මේ වන විට වැල්ලවාය හදපානාගල ජනාවාස මාර්ගය හා ඇතිලිවැව ඩී.එස්. ගම මාර්ගය ගල් අතුරා තාර දැමීමට කටයුතු කරමින් ඇත.මීට අමතරව කාලයක් තිස්සේ නඩත්තු නොකර තිබූ පළාත් පාලන මාර්ග 106ක් මෝටර් ග්‍රේඩර් කර සංවර්ධනය කිරීමටද මිලියන 17ක් වෙන් කර ඇති අතර මෙයින් මාර්ග 35ක වැඩ දැනටමත් නිම කර ඇත.මෙම මාර්ග සංවර්ධන කටයුතු සදහා 2010 වර්ෂයේ සිට ඌව පළාත් සභාව මගින් වෙන් කළ මුදල් සියයට සියයක්ම ලබා දෙන බව ඌව පළාත් මාර්ග, නිවාස හා සමුපකාර ඇමැති කුමාරසිරි රත්නායක මහතා පවසයි. ඇමැතිවරයා මෙසේ කීවේ මොනරාගල සමුපකාර විද්‍යාලයීය ශ්‍රවනාගාරයේ පැවති මාධ්‍ය සාකච්ඡාවකදීය. මෙම මාධ්‍ය සාකචිඡාවට ලෝක බැංකු ආධාර පිළිබද නියෝජ්‍ය ව්‍යාපෘති අධ්‍යක්ෂ ධමිමික චන්ද්‍රතිලක, සැලසුම් අධ්‍යක්ෂ ඩී. එමි. සමරසේකර, සහකාර සැලසුම් අධ්‍යක්ෂ ආර්. ඇමි. දයාරත්න යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310251</link>
    <topic>පාසල් රගර් ලීග් තරගාවලිය ලබන වසරේ දී නව මුහුණුවරකින්</topic>
    <author>ෆවුස් මොහොමඩ්</author>
    <content>පාසල් රගර් පිටි‍යේ මතභේදාත්මක සිදුවීම් ගණනාවකට තුඩුදුන් අවුරුදු 20න් පහළ අන්තර් පාසල් රගර් ලීග් පළමු කොටසේ තරගාවලිය ලබන වසරේ සිට නව මුහුණුවරක් යට‍තේ පැවැත්වීමට ශ්‍රී ලංකා පාසල් රගර් සංගමය සූදානමින් සිටියි.පැරැණි ක්‍රමය යටතේ පළමු කොටසේ තරගාවලියට පාසල් 30ක් නියෝජනය කළ අතර 'ඒ', 'බී' සහ 'ඩී' කාණ්ඩ යටතේ කණ්ඩායම් 10 බැගින් කාණ්ඩ ගත‍කොට තිබිණි. එහෙත් නව මුහුණුවර යටතේ ප‍ළමු කොටසේ තරගාවලියට එක්වන කණ්ඩායම් ප්‍රමාණය 32 දක්වා වැඩි‍වී තිබේ.එම කණ්ඩායම් 'ඒ' සහ 'බී' කාණ්ඩ යට‍තේ කාණ්ඩ ගතකොට ඇත්තේ එක් කාණ්ඩයකට කණ්ඩායම් 16ක් බැගිනි. ඒ අනුව නව මුහුණුවර යටතේ පැවැත්වෙන පාසල් රගර් ලීග් තරගාවලියේ දී සෑම කණ්ඩායමකටම කුසලාන, පළඟ, බඳුන හෝ පළිහ ශූරතා දිනා ගැනීමේ අවස්ථාව උදාවී තිබේ. එය පැරැණි ක්‍රමයේ පැවැති ගැටුම්කාරී වාතාවරණය සම්පූර්ණයෙන්ම පාසල් රගර් ලීග් පිටියෙන් ඉවත් කිරීමට ඉවහල් වනු ඇත.පසුගිය තරගාවලියේ පළමු කොටසේ 'ඒ' කාණ්ඩයෙන් තරග වැදුණු ඉසිපතන, ත්‍රිත්ව, සාන්ත පීතර, රාජකීය, කිංග්ස්වුඩ්, සාන්ත ජෝශප්, විද්‍යා විද්‍යාලය, සාන්ත අන්තෝනි, ධර්මරාජ හා වෙස්ලි විදුහල් සමග 'බී' කාණ්ඩයේ ඉදිරියෙන්ම සිටි කණ්ඩායම් 6ක් ලබන වසරේ ලීග් තරගාවලියේ පළමු‍ කොටසේ 'ඒ' කාණ්ඩයෙන් තරග වදිති.මූලික වටයේ දී 'ඒ' කාණ්ඩයේ කණ්ඩායම් එක් කොටසකට හතර බැගින් කොටස් 4කින් තරග වදින අතර එම වටය අවසානයේ සෑම‍ කොටසකින්ම ඉදිරියෙන් පසුවන කණ්ඩායම් දෙක කුසලාන වටයේ අර්ධ අවසන් පූර්ව තරගවලට එක්වෙති. සෙසු කණ්ඩායම් පළඟ ශූරතාව සඳහා තරග වදිති. 'බී' කාණ්ඩයේ කණ්ඩායම් තරග කරනුයේ බඳුන හා පළිහ ශූරතා සඳහාය.නව මුහුණුවර යටතේ 'ඒ' කාණ්ඩයේ පළඟ ශූරතා තරගවටයේ අවසන් කණ්ඩායම් දෙක ඊළඟ වසරේ දී 'බී' කාණ්ඩය දක්වා පහළ වැටෙන අතර 'බී' කාණ්ඩයේ ශූරයන් හා අනුශූරයන් ඊළඟ වසරේ 'ඒ' කාණ්ඩය දක්වා උසස්වීමක් ලබනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310252</link>
    <topic>ජාත්‍යන්තර නෙට්බෝල් තරගාවලිය අද මැලේසියාවේදී ඇරැඹේ</topic>
    <author>අසෝක හිඳගොඩමාතලේ දිසා විශේෂ</author>
    <content>මැලේසියාවේ සේන්ස් විශ්වවිද්‍යාලය මගින් සංවිධාන කරන යු.එස්.එම්.මැලේසියානු පීනෑං ජාත්‍යන්තර නෙට්බෝල් තරගාවලියට සහභාගීවිමේ අවස්ථාව උදාකර ගැනීමට ශ්‍රී ලංකා පාසල් අවුරුදු 18න් පහළ නෙට්බෝල් කණ්ඩායම් දෙකක් සමත්ව සිටිති.සේන්ස් විශ්වවිද්‍යාල ක්‍රීඩාංගණයේදී අද (25) ඇරඹෙන තරගාවලිය 27 වැනිදා දක්වා පැවැත්වේ.ශ්‍රී ලංකා පාසල් නෙට්බෝල් සංගමය මගින් දක්ෂ පාසල් නෙට්බෝල් ක්‍රීඩිකාවන් අතුරින් මේ කණ්ඩායම් දෙක තෝරාගෙන ඇතැයි ශ්‍රී ලංකා පාසල් නෙට්බෝල් සංගමයේ ලේකම් සුධර්මා ජයවර්ධන මහත්මිය පැවැසුවාය.සංචාරයට එක්වන ශ්‍රී ලංකා පාසල් ‘ඒ’ පිල මහනුවර උසස් බාලිකා විදුහලේ මොනාලි සමරකෝන් මෙහෙයවන අතර උප නායිකාව ලෙස කරුණෑගල ශුද්ධවු පවුලේ බාලිකාවේ ශලනි රුක්ෂාලා හපුආරච්චි කටයුතු කරයි. මහනුවර මහාමායා බාලිකා විද්‍යාලයේ ලවංගි මනිෂා මහලේකම් ‘බී’ කණ්ඩායමේ නායකත්වය දරණ අතර කොළඹ ලින්ඩ්සේ බාලිකා විද්‍යාලයේ හංසනී ප්‍රතිභා උපනායකත්වය දරනු ලබයි.ගාල්ල ගිංතොට මහා විද්‍යාලයේ ක්‍රීඩා උ‍පදේශිකා ජයනි ෂර්මලා අබේධීර මහත්මිය පුහුණුකාරිනිය ලෙසත් සහය පුහුණුකාරිනිය ලෙස මාතලේ බණ්ඩාරපොල මහා විද්‍යාලයේ ක්‍රීඩා උපදේශිකා ක්‍රිෂ්ණි සිරිවර්ධන මහත්මිය කටයුතු කරයි.ශ්‍රී ලංකා පාසල් නෙට්බෝල් සංගමයේ සභාපතිනි කොළඹ ගෝතමී බාලිකා මහා විද්‍යාලයේ විදුහල්පතිනි සෝමා මුණසිංහ මහත්මිය කළමනාකාරිනිය ලෙසත්, හාපිටිගම ජාතික අධ්‍යාපන විද්‍යා පීඨයේ කථිකාචාරිනි ඩයනා තොටවත්ත හා කුලියාපිටිය සුරදූත මහා විද්‍යාලයේ ක්‍රීඩා උපදේශිකා දිපීකා අගලවත්ත මහත්මින් විනිසුරුවරියන් ලෙසත් මේ සංචාරයට එක්වෙති.ශ්‍රී ලංකා පාසල් ‘ඒ’ කණ්ඩායම- මොනිලි සමරකෝන් (නායිකා-මහනුවර උසස් බාලිකා), ශලනි රුක්ෂලා හපුආරච්චි (කුරුණෑගල ශූද්ධවු පවුලේ බා.), ධනේෂා කාවින්දි බණ්ඩාර (කුරුණෑගල මලියදේව බා.), තරුෂි උදාරා රුහුණුගේ (කොළඹ දේවී බා.), යුරේෂිකා මධුවන්ති (අම්බලන්ගොඩ ප්‍රජාපති ගෝතමී බා.), සඳුනි පෙරේරා (කොලොන්නාව බා.), මන්දිරා චාරුණි (ප්‍රජාපති ගෝතමී බා.), තාරින්දි අතුකෝරළ (සිරිමාවෝ බා.), නෙරුෂා වර්ණකුල (බම්බලපිටිය ශුද්ධවු පවුලේ බා.), ප්‍රසාදිනි නුවන්තිකා (මහනුවර මහානාම), අනුත්තරා සේනාරත්න (මතුගම ආනන්ද ශ්‍රාස්ත්‍රාලය), සඳුනි රශ්මිකා (ගාල්ල සංඝමිත්තා බා.)ශ්‍රී ලංකා පාසල් ‘බී’ කණ්ඩායම-ලවංගි මනිෂා මහලේකම් (නායිකා-මහනුවර මහමායා බා.), හංසනි ප්‍රතිභා (කොළඹ ලින්ඩ්සේ බා.), මොනිෂා රාජනි (කො.ගෝතමි බා.), මිනෝලි තත්සරණි (මීගමුව නිවුස්ටර්ඩ් බා.), පුර්ණිමා චමෝදි (කො.ආනන්ද බා.), පවිත්‍රා සුභාෂිනි (මහනුවර මහමායා), නයනතාරා තෂ්මිතා ප්‍රනාන්දු (වෙන්නප්පුව ශුද්ධවු පවුලේ බා.), ඉක්ෂුරි විගවධාරිනි රත්නවීර (පන්නිපිටිය ධර්මපාල), ඕෂදී පතිරණ (මාතර සුජාතා බා.), සයෝනාරා විනෝදනි (පන්නිපිටිය ධර්මපාල), හසිතා විජේතුංග (කොළඹ අනුලා බා.), සජනි දේදුණු වාසනා (අම්බලන්ගොඩ ධර්මාශෝක).</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310253</link>
    <topic>යාලගල සය සාමාජික ක්‍රිකට් 26-27</topic>
    <author/>
    <content>ලබුගම යාලගල තුරුණු තරු සුභ සාධක සමිතිය සංවිධාන කරන සය සමාජික සැහැල්ලු පන්දු ක්‍රිකට් තරගාවලිය මේ මස 26-27 දෙදින ලබුගම විජිත මහා විද්‍යාලයීය ක්‍රීඩාංගණයේදී පැවැත්වේ.ශූරතාව සඳහා රු.25000ක් අනුශූරතාවට රු.15000ක් මුදල් ත්‍යාග පිරිනැමෙන බව සංවිධායකයෝ පවසති.වැඩි විස්තර දු.ක 0719408032 (අරුණ) හෝ 0711141994 (පුබුදු) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310254</link>
    <topic>කායවර්ධන සම්මේලනයේ මුල්පුටුව මන්ත්‍රී දුමින්ද සිල්වාට ?</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කායවර්ධන සම්මේලනයේ සභාපති තනතුරට පාර්ලිමේන්තු මන්ත්‍රී දුමින්ද සිල්වා මහතා ඉදිරිපත් වෙයි.බොහෝ දෙනාගේ ඉල්ලීම මත කායවර්ධන සම්මේලනයේ මුල් පුටුවට පැමිණීම අපේක්ෂා කළද එය තරගයකින් තොරව සිදුවිය යුතු බව පාර්ලිමේන්තු මන්ත්‍රී දුමින්ද සිල්වා මහතා පවසයි.ක්‍රීඩා සම්මේලනවල ප්‍රධාන තනතුරුවලට ඡන්ද විමසීමකින් කෙරෙන පත්වීම් කෙරෙහි තමාගේ කැමැත්තක් නොමැති බවත් ක්‍රීඩාව දියුණු කිරීමේ සැබෑ අවශ්‍යතාව මත සියලු දෙනා සමගියෙන් වැඩ කළ යුතු බවත් ඒ මහතා පෙන්වා දෙයි.“කායවර්ධන සම්මේලනයේ සභාපති තනතුර භාර ගන්නේ නිතරගයෙන් පමණයි. ඡන්ද කරලා හොඳ පළපුරුද්දක් තිබුණත් ක්‍රීඩා සම්මේලනවල ඡන්ද විමසීමට මා එකඟ නැ. එවිට බෙදීම් ඇති වෙනවා. එහෙම වුනාම ක්‍රීඩාවේ අනාගතයට හොඳක් වෙන්නේ නෑ.ජනාධිපතිතුමා ක්‍රීඩාවට විශාල ඇල්මක් දක්වන කෙනෙක්. මට කායවර්ධන සම්මේලනය භාර වුනොත් රජායේ ක්‍රීඩාව දියුණු කිරීමේ ප්‍රතිපත්ති‍ය අකුරටම ක්‍රියාත්මක කර ලෝක මට්ටමේ ජයග්‍රහණ වෙත ශ්‍රී ලංකාව ගෙන යනවා” පාර්ලිමේන්තු මන්ත්‍රී දුමින්ද සිල්වා මහතා පැවැසීය.කායවර්ධන සම්මේලනය පිහිටුවීමේදී ඇතිවු ගැටළුකාරී තත්ත්වයක් හේතුවෙන් මෙයට මාස 6කට ‍පමණ පෙර අතුරු කමිටුවක් පත් කිරීමට ක්‍රීඩා ඇමැතිවරයා පියවර ගත්තේය.එහෙත් එම අතුරු කමිටුව විසුරුවා නිලවරණය පැවැත්වීමට ක්‍රීඩා අමාත්‍යාංශය කටයුතු යොදමින් සිටී. ඒ අනුව කායවර්ධන, ජිම්නාස්ටික් හා පාපැදි ක්‍රීඩා නිලවරණ දෙසැම්බර් මාසයට පෙර අවසන් කිරීමට කටයුතු යෙදේ. එම සංගම් තුනේ නාමයෝජනා කැඳවීම හෙට සිදු කෙරෙන බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310255</link>
    <topic>ලෝක කනිෂ්ඨ බැඩ්මින්ටන් ශූරතාවලියේ දී ශ්‍රී ලංකාව වෙතින් අමෙරිකාව පරදී</topic>
    <author>ප්‍රින්ස් ගුණසේකර</author>
    <content>තායිලන්තයේ බැං‍කොක් නුවර පැවැත්වෙන ලෝක කනිෂ්ඨ බැඩ්මින්ටන් ශූරතාවලියේ ඊයේ පැවැති ශ්‍රී ලංකාව හා අමෙරිකාව අතර මිශ්‍ර කණ්ඩායම් තරගයෙන් ශ්‍රී ලංකාවට 3-2ක ජයක් හිමිවිය. එහෙත් ශ්‍රී ලංකාව මූලික වටයේදී ඉන්දුනිසියාවට හා ප්‍රංශයට පරාජයවීම හේතුවෙන් අර්ධ අවසන් වටයට සුදුසුකම් නොලැබුහ.අමෙරිකාව සමග තරගයේදී පිරිමි ඒකළ තරගය රශ්මිත හැළඹගේ 21-15, 16-21, 21-14 ලෙස 1-0ක පරාජයක් ලබද්දී කාන්තා ඒකළ තරගය තිළිණි ප්‍රමෝදිකා 21-23, 14-21ක් ලෙස ජය වාර්තා කළාය. පිරිමි යුගල තරගය තරිදු ගුණතිලක හා සචිත් ඩයස් 15-21හා 18-21ලෙස ජයගත් අතර කාන්තා යුගල තරගය මනීෂා ෆොන්සේකා හා මධුෂ්කා දිල්රුක්ෂි පරාජයට පත්වුහ. මිශ්‍ර යුගල තරගය 18-21 හා 17-21ක් ලෙස බුවනෙක ගුණතිලක හා තිළිණි ප්‍රමෝදිකා ජය වාර්තා කිරීමත් සමග ශ්‍රී ලංකාවට කණ්ඩායම් තරගයෙන් ජය හිමිවිය.ශ්‍රී ලංකාව හා ඉන්දුනිසියාව අතර කණ්ඩායම් තරගයේ පිරිමි ඒකළ, කාන්තා ඒකළ, පිරිමි යුගල, කාන්තා යුගල හා මිශ්‍ර යුගල වශයෙන් පැවැති සියලු තරග පරාජය විය. ප්‍රංශය සමග තරගය ඉතා තියුණු මුහුණුවරක් ගත් අතර ශ්‍රී ලංකාවට 3-2ක පරාජයක් හිමිවිය. එහිදී තිළිණි ප්‍රමෝදිකා බුවනෙක ගුණතිලක ඒකළ තරගවලදී ජය වාර්තා කළ අතර මනිෂී ෆොන්සේකා හා යෂ්මිතා වෙදමුල්ල කාන්තා යුගල තරගයෙන්, බුවනෙක ගුණතිලක හා සචින් ඩයස් පිරිමි යුගල තරගයෙන්, රශ්මික හැළඹගේ හා තිළිණි ප්‍රමෝදිකා මිශ්‍ර යුගල තරගයෙන් පරාජයට පත්වුහ.රටවල් 30ක් සහභාගීවන මේ තරගයේ ඒකළ තරග ඉසව් හෙට සිට ආරම්භ කෙරේ. පසුගිය වසරේ පැවැති ලෝක කනිෂ්ඨ බැඩ්මින්ටන් තරගාවලියේදී ශ්‍රී ලංකාවට 24වැනි ස්ථානය හිමිවිය. චීනය, ජපානය හා කොරියාව පිළිවෙළින් පළමු, දෙවැනි හා තෙවැනි ස්ථාන හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310256</link>
    <topic>දෝනිගේ නිවෙසට ගල් ප්‍රහාරයක්</topic>
    <author/>
    <content>නාඳුනන පිරිසක් විසින් ඉන්දියා ක්‍රිකට් නායක මහේන්ද්‍ර සිං දෝනි ගේ නිවෙසට පෙරේදා රාත්‍රියේ එල්ල කළ ගල් ප්‍රහාරයකින් නිවසේ ජනේලයක් බිඳී ගොස් තිබේ.දෝනි ගේ පවුලේ අය ජර්ක්හාන්ඩ් ප්‍රාන්ත ක්‍රිකට් සංගමයේ ක්‍රීඩාංගණයේ සිට ඉන්දියාව හා ඔස්ට්‍රේලියාව අතර සිවුවැනි ජාත්‍යන්තර ක්‍රිකට් තරගය නරඹමින් සිටියදී මේ ප්‍රහාරය එල්ල වී තිබේ. පොලිසියට තවමත් නිළ වශයෙන් පැමිණිල්ලක් කර නැති දෝනි ගේ පවුලේ අය සී.සී.ටී.වී. පුනරූපන මගින් වරදකරුවන් හඳුනා ගන්නා තුරු බලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310257</link>
    <topic>ක්‍රිකට් සභාපතිගේ පිල ශූරතාව අභියස</topic>
    <author/>
    <content>ක්‍රිකට් සභාපතිගේ පිලේ සචිත්‍ර සේනානායක සහ රංගන හේරත්ගේ විශිෂ්ඨ පන්දු යැවීම හේතුවෙන් තුන්කොන් සිවුදින ක්‍රිකට් තරගාවලියේ එස්.එස්.සී.පිටියේ පැවැති අවසන් තරගයේ තුන්වැනි දිනය වූ ඊයේ සිය පළමු ඉනිම ලකුණු 125කට සීමා කිරීමට ශ්‍රී ලංකා ‘ඒ’ කණ්ඩායමට සිදුවිය.ඊයේ දිනය නිමාවනවිට සභාපතිගේ පිල දෙවැනි ඉනිමට කඩුලු නොදැවී ලකුණු 91ක් ලබාගනිමින් ශ්‍රී ලංකා ‘ඒ’ පිලට වඩා ලකුණු 467ක් ඉදිරියෙන් සිටියි. ඒ අනුව පළමු ඉනිමේ ජයග්‍රහණය සමග ක්‍රිකට් සභාපතිගේ කණ්ඩායම තරගාවලියේ ශූරතාව අභියස පසුවෙයි.සචිත්‍ර සේනානායක කඩුලු 4ක් හා රංගන හේරත් කඩුලු 3ක් දවාලීමට සමත්වූහ. ක්‍රිකට් සභාපතිගේ පිල පළමු ඉනිම සඳහා සියළුම ක්‍රීඩකයන් දැවී රැස්කළ ලකුණු සංඛ්‍යාව 501කි.ක්‍රිකට් සභාපතිගේ පිලේ දෙවැනි ඉනිමේ දී නායක දිමුත් කරුණාරත්න නොදැවී ලකුණු 48ක් සහ කෞෂාල් සිල්වා නොදැවී ලකුණු 41ක් ලබා සිටියහ.තරගයේ පළමු දිනය වර්ෂාව හේතුවෙන් අත්හැර දැමුණු අතර අද තරගයේ අවසන් දිනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=s1310258</link>
    <topic>14 වැනි ශ්‍රී ලන්කන් එයාර්ලයින්ස් ගොල්ෆ් ක්ලැසික් තරගාවලිය</topic>
    <author/>
    <content>ශ්‍රී ලංකාවේ ප්‍රධානතම අන්තර් ජාතික ගොල්ෆ් තරගාවලිය වන ‘ශ්‍රී ලන්කන් එයාර්ලයින්ස් ගොල්ෆ් ක්ලැසික්’ තරගාවලිය මේ දිනවල මහනුවර දිගන වික්ටෝරියා ගොල්ෆ් පිටියේදී පැවැත්වේ.තරගාවලියේ ආරම්භක දිනයේ තියුණු අවස්ථා කිහිපයකි මේ. පළමු දිනය අවසානයේ ලකුණු 44ක් ලබා ගෙන චීනයේ සං ජිසොව් පිරිමි අංශයේ ද, ලකුණු 37ක් ලබා ගෙන පාකිස්තානයේ කින් අමි කාන්තා අංශයේ ද පෙරමුණ ගෙන සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=f1310251</link>
    <topic>තිස්සගේ නැනෝ මන්තරේ ප්‍රතිඵල ගෙන දෙයි</topic>
    <author>අන්දොස් සොයන්නේ</author>
    <content>ලංකා ප්‍රථම විද්‍යා උද්‍යානය හා නැනෝ තාක්ෂණ කේන්ද්‍රය ගිය සඳුදා හෝමාගම දී විවෘත කෙරුණේ ජනාධිපති මහින්ද රාජපක්ෂ මහතාගේ ප්‍රධානත්වයෙන්ය. ජ්‍යෙෂ්ඨ ඇමැති මහාචාර්ය තිස්ස විතාරණ, තාක්ෂණ හා පර්යේෂණ ඇමැති පාඨලී චම්පික රණවක, අමාත්‍යාංශ ලේකම් ධාරා විජේතිලක ඇතුළු මහත්ම මහත්මීන් එම අවස්ථාවට එක්වූහ.තාක්ෂණික කේන්ද්‍රය විවෘත කිරීමෙන් පසු රසායනාගාරය හා එහි උපකරණ ජනාධිපතිතුමාගේ අධීක්ෂණයට ලක්විය.“තිස්ස ඔයා උදේ හවස නැනෝ, නැනෝ කියමින් මන්ත්‍රයක් ජප කළානෙ. ඒ‍ෙක‍ ප්‍රතිපලේ තමා අද අපි ඉදිරියේ තියෙන්නේ යැයි ජනාධිපතිතුමා තිස්ස විතාරණ මහතාගේ උරහිස ස්පර්ශ කරමින් කීය.සර් අපි අපේ රටේ තියෙන ඉල්මනයිට් අපනයනය කරලා වසරකට අමෙරිකානු ඩොලර් මිලියන 8ක් උපයනවා. ඒත් අපේ ඉල්මනයිට්වලින් විදේශ රටවල් නිෂ්පාදනය කරන ටයිටේනියම් ඩයසයිට් ආනයනය කරන්න අමෙරිකානු ඩොලර් මිලියන 12ක් වැය කරනවා. ඒ ගැනයි සර් මම කිව්වේ තිස්ස විතාරණ මහතා පැවසීය.තිස්ස, මේ උපකරණ ඉන්ටර්නැෂනල් ලෙවල් එකේ තියෙනවද ජනාධිපතිතුමා ඇසීය.ඔව් සර් යැයි තිස්ස විතාරණ මහතා කීය.අපේ රටේ විද්‍යාඥයන්ගෙ තත්ත්වය කොහොමද ජනාධිපතිතුමා කේම්බ්‍රිජ් විශ්වවිද්‍යාලයේ මහාචාර්ය ගෙහාන් අමරතුංග මහතා දෙස බලමින් ඇසීය.“සර් අපේ රටේ විද්‍යාඥයො විදේශ රටවල අයට දෙවෙනි වෙන්නේ නැහැ. අපේ අය හරි දක්ෂයි. ඕනෑම දෙයක් ඉක්මනින් අල්ලා ගන්න පුළුවන් මහාචාර්ය ගෙහාන් අමරතුංග මහතා පැවසීය.“තිස්ස ස්ලින්ටෙක් සභාපතිකම පෞද්ගලික ආයතනයකට දෙන්න තීරණය කළේ ඇයිදැයි ජනාධිපතිතුමා නැවත ඇසුවේය.සර් පෞද්ගලික අංශය රාජ්‍ය අංශයට වඩා නම්‍යශීලීයි. අපිට මෙවැනි තැනක නම්‍යශීලී බව වැදගත් වෙනවා යැයි තිස්ස විතාරණ මහතා පැහැදිලි කෙළේය.මහින්ද යාපා යටගියාව අදියිකෘෂිකර්ම ඇමැති මහින්ද යාපා අබේවර්ධන මහතාගේ දේශපාලන දිවියට තිස් වසරක් සපිරීම නිමිත්තෙන් ගිය සෙනසුරාදා සවස කොළඹ මියුසියස් විද්‍යාලීය ශ්‍රවණාගාරයේ උපහාර උළෙලක් පැවතියේ ජනාධිපතිතුමාගේ ප්‍රධානත්වයෙන් ය. ශිරන්ති රාජපක්ෂ ආර්යාව, ජෝන් සෙනෙවිරත්න, මෛත්‍රීපාල සිරිසේන, මහාචාර්ය තිස්ස විතාරණ, නිමල් සිරිපාල ද සිල්වා, ඩලස් අලහප්පෙරුම මහත්වරු ද එම අවස්ථාවට එක්වූහ.මහින්ද යාපා මහතා සිය තිස් වසරක දේශපාලන ගමන් මඟ සඳහන් කෙළේ ඉතා හැඟුම්බර අයුරින්ය.එජාපයෙන් දේශපාලනයට ප්‍රවිෂ්ට වූ මම ඉන්දු - ලංකා ගිවිසුමේදී ජනාධිපති ජේ. ආර්. ජයවර්ධන මහතාගේ තීන්දුවට එරෙහි වුණා. ඒ නිසා මාව එජාපයෙන් පිටුවහල් කළා. මගේ ගේ දොර, වාහන ජවිපෙ ගිනි තබා විනාශ කළේත් එම කාලසීමාවේදී.මට යනඑන මං නැතුව සිටිය දී ජේ. ආර්. ජනාධිපතිතුමා මට සමීට් ෆ්ලැට්වලින් නිවසක් දී, වාහනයක් ද ලබාදීමට කටයුතු කළා. එතුමා ප්‍රතිපත්ති වශයෙන් මිස පෞද්ගලික මට්ටමින් මා සමඟ අමනාප නැති බව මම එදා තේරුම් ගත්තා. එතුමාගේ ගුණය මගේ සිතේ ඇදී තිබුණා. ජනාධිපතිකමෙන් විශ්‍රාම ගත් එතුමා හමුවීමට මම තීරණය කළා.ජේ ආර්ගේයටිකූට්ටු වැඩඉන්දු - ලංකා ගිවිසුම අත්සන් කළේ ඇයිදැයි මම එදා එතුමාගෙන් ප්‍රශ්න කළා. එතුමා මෙසේ කියා සිටියා.“මම ජවහර්ලාල් නේරු වැනි ජ්‍යෙෂ්ඨයන් සමඟ කටයුතු කර තිබෙනවා. නමුත් පළපුරුදු නැති අවදානම් සහිත නායකයෙක් රජීව් ගාන්ධි කියන්නේ. ඒ නායකයාට අවශ්‍ය ලෙස කටයුතු කර රජීව් සතුටු කර රැවටීමට මම තීරණය කළා.ඉන්දියාවේ තිබූ හමුදා බලය සමඟ රජිව් අපේ රට ආක්‍රමණය කළොත් අපිට බේරා ගන්න රටක් නැති වෙනවා. රට ඉදිරියට ගෙන යාමට වඩා ආරක්ෂා කර ගැනීම වැදගත් වුණා. ඔයාල ගියත් මම ඒකට යටි හිතෙන් කැමැති වුණා. ඔයාලා නැවත දේශපාලනයට එන බවත් මම දැන හිටියා යැයි ජේ. ආර්. ජයවර්ධන මහතා තමාට කී බවත් තමාට එවැනිම නායකයෙක් නැවත ලැබී ඇති බවත්, මහින්ද යාපා මහතා කීවේය.මහින්ද යාපා මහතාට තිස් වසරක සමරු තිලිණිය පිළිගැන්වූයේ ජනාධිපතිතුමාගේ සුරතින්ය.‘ඔයාගෙ කතාව හරිම අපූරුයි මහින්ද’ රටේ නායකයා ලෙස සමහර තීන්දු මටත් ගන්න වෙනවා. ඒවා ගන්නේ පෞද්ගලික අමනාපකම් ගැන සලකා නොවෙයි, කාගෙවත් හිත රිදවීමටත් නොවෙයි, ජනාධිපතිතුමා කීවේය.ජනාධිපතිතුමාට අපූරු තෑග්ගක්සුපුරුදු පරිදි ගිය සිකුරාදා වප් පොහෝ දින ධර්ම දේශනය අරලියගහ මන්දිරයේ පැවතියේ ජනාධිපතිතුමා ඇතුළු විශාල පිරිසකගේ සහභාගිත්වයෙන්ය. මහින්ද යාපා අබේවර්ධන, සී. බී. රත්නායක, මොහාන් ලාල් ග්‍රේරු මහත්වරු ද ඊට එක්වී සිටියහ. ධර්ම දේශනාව සඳහා වැඩම කළ අනුනායක නුවරඑළියේ චන්ද්‍රානන්ද හිමියෝ හරවත් අනුශාසනාවක් කළහ.ධර්ම අනුශාසනාවෙන් පසු සුපුරුදු පරිදි ජනාධිපතිතුමා සිය කාර්යාල කාමරයට ගොස් අසුන් ගත්තේය. නිමේෂයකින් චන්ද්‍රානන්ද අනුනායක හිමියෝද ජනාධිපතිතුමාගේ කාර්යාලයට වැඩම කළහ. අනපේක්ෂිත මොහොතක කාමරයට වැඩම කළ අනුනායක හිමි දුටු ජනාධිපතිතුමා සියසුනෙන් නැගී සිට වඩින්න අපේ හාමුදුරුවනේ වඩින්න යැයි කීය.“ජනාධිපතිතුමනි ඔබතුමාට තියෙන්නේ ගණ දෙවි නුවණක්” චන්ද්‍රානන්ද හිමියෝ කීහ.අපේ හාමුදුරුවනේ මොකක්ද ඒකේ තේරුම ජනාධිපතිතුමා විමසිල්ලෙන් ඇසීය.උතුරු මහ ඇමැති විග්නේෂ්වරම්ගේ දිවුරුම් දීමේදී ඔබතුමා තිළිණයට දුන්නේ ගණ දෙවි රූපයක් නේද චන්ද්‍රානන්ද හිමියෝ ප්‍රශ්න කළහ.මට ඒ වෙලාවේ ගණ දෙවි රූපයක් තිළිණ කරන්න අවශ්‍ය වුණා. ඒත් ගණ දෙවි පිළිමයක් හොයා ගැනීම අසීරුයි. මම ම‍‍ෙග් බුදු මැදුරේ බුදු රූපය ළඟ තිබුණ ගණ දෙව් රූපය තිළිණ කළා. ජනාධිපතිතුමා කීය.මම දන්නවා ජනාධිපතිතුමනි ඒ සිද්ධිය කියමින් අනුනාහිමියෝ පාර්සල් කර තිබූ ගණ දෙවි පිළිමයක් විවෘත කරමින් ජනාධිපතිතුමාගේ සුරතේ තැබීය. මේ සඳුන් ලීයෙන් නිම කළ ගණ දෙව් පිළිමයක්. මෙය සුවඳ හමනා ඉතා වටිනා පිළිමයක්. විග්නේෂ්වරම්ට දීමෙන් බුදුගෙයි හිස් වූ තැනින් සඳුන් පිළිමය තියන්න පුළුවන් යැයි හිමියෝ කීහ.ධර්ම දේශනාවට පැමිණි ඇමැතිවරුන්ට ජනාධිපතිතුමා තේ පැන් සංග්‍රහයකට ආරාධනා කළේය.සර් වයඹ පළාත් සභාවේ සභාපති ධුරයට පක්ෂය අයෙක් නම් කර තිබියදීත් වෙනත් ‍ෙකනෙක් සභාපති වීම එතරම් හොඳ දෙයක් නෙමේ මහින්ද යාපා අබේවර්ධන මහතා කීය.මම පක්ෂයේ විනය තදින් ක්‍රියාත්මක කරනවා. නැතිනම් පක්ෂය කඩා වැටෙනවා. දැන් එජාපයට වෙලා තියෙන දේ පේනවනෙ නේද? ජනාධිපතිතුමා පැවසීය.සර් මධ්‍යම පළාතේ විපක්ෂනායක ධුරයට වසන්ත අලුවිහාර හා ලකී ජයවර්ධන අතර බලු පොරයක් ඇති වෙලා. එජාපය නම් කළ කෙනා මධ්‍යම සභාපති පිළිගත්තේ නැහැ. සී. බී. රත්නායක මහතා කීය.එජාපය නමක් යෝජනා කළා නම් සභාපති ඒක පළිගන්න එපායැ. මධ්‍යම ආණ්ඩුකාරතුමා සම්බන්ධ කර ගන්න ජනාධිපතිතුමා කීවේය.මධ්‍යම සභාපතිට ව්‍යවස්ථානුකූලව කටයුතු කරන්නැයි උපදෙස් දෙන්න ජනාධිපතිතුමා ආණ්ඩුකාර ටිකිරි කොබ්බෑකඩුව මහතාට දුරකථනයෙන් උපදෙස් දුන්නේය.‘සර් මාතර කුරුඳු කෝටු ප්‍රහාරයෙන් පස්සෙ මංගලට මාතරට එන්න බැරි වෙලා තියෙන්නේ’ මහින්ද යාපා මහතා කීවේය.මොකද ඒ සී. බී. ඇසීය.මංගලට එළියට එන්න රජය සපෝට් කළාලු. එළියෙ හිටිය අහිංසකයො රැසක් ඇතුළෙ ඉන්නවලු. ඉතින් කොහොමද මංගල මාතර එන්නේ. දැන් මංගල ඉන්නේ ගාල්ලේ යැයි මහින්ද යාපා සිනාසෙමින් කීවේජනාධිපතිතුමා ඇතුළු පිරිස සිනාසයුරේ ගිල්වමින්ය.විපක්ෂයේ ද්වන්ද සටනක්මධ්‍යම පළාත් සභා විපක්ෂ නායක ධුරය සම්බන්ධයෙන් ලකී ජයවර්න මහතා හා වසන්ත අලුවිහාරේ මහත්වරු අතර ද්වන්ද සටනක් හට ගැනුණේ ගිය සතියේය.වෛද්‍ය පරීක්ෂණයක් සඳහා සිංගප්පූරුවට ගොස් මෙරටට පැමිණි වහාම මෙම ගැටුම පිළිබඳ විපක්ෂ නායකවරයාගේ කන වැටුණි. එජාප මහ ලේකම් තිස්ස අත්තනායක මහතාට දුරකථන ඇමතුමක් ගත් විපක්ෂ නායකවරයා මොකක්ද තිස්ස මේ ලකීගෙයි වසන්තගෙයි ගැටුම යැයි ප්‍රශ්න කෙළේය.සර් නැති නිසා ප්‍රශ්නයට මාත් මැදිහත් වුණා. ඒත් විසැඳුමක් නැහැ. තිස්ස අත්තනායක මහතා කීය. මේ තත්ත්වය පක්ෂයට හොඳ නැහැ. ඒනිසා වහාම මධ්‍යම පළාත් සභා මන්ත්‍රීවරු සමඟ ඒ දෙන්නව සිරි‍ෙකාතට කැඳවන්න විපක්ෂ නායකවරයා කීය.ඒ අනුව බදාදා මධ්‍යම පළාත් සභා එජාප මන්ත්‍රී කණ්ඩායම සිරිකොතට පැමිණියහ. වසන්ත මම ඔයාට දුන්න විපක්ෂ නායක තනතුරට අදාළ ලිපිය මන්ත්‍රී කණ්ඩායමට නොදි සභාපතිට දීලා. මේ ප්‍රශ්නයට හේතුව ඒකයි. විපක්ෂ නායකවරයා කීය. නමුත් ප්‍රශ්නය විපක්ෂ නායකවරයාට විසඳීමට නොහැකි විය.මම ඔයාලට පැයක විවේකයක් දෙනවා. පණ්ඩිතරත්න ශාලාවට ගිහින් සාකච්ඡා කරල මට විසඳුමක් කියන්න විපක්ෂ නායකවරයා කීවේ සිනාසෙමින්ය. පැයක කාලයක් ගෙවී ගියද ප්‍රශ්නයට විසඳුමක් නොවීය. සර් මේ ප්‍රශ්නය ඔබ තුමා විසඳන්න වසන්ත අලුවිහාරේ මහතා කීවේය. ඒකත් එහෙමද එහෙනම් පක්ෂයේ මතය සාකච්ඡා කර දැනුම් දෙන්නම්. විපක්ෂ නායකවරයා කීය. විසඳු‍ෙමන් තොරව සාකච්ඡාව නිමා විය.එජාප මහලේකම් තිස්ස අත්තනායක, රවී කරුණානායක,මංගල සමරවීර හා ශ්‍රීනාත් පෙරේරා මහත්වරු සඳුදා අලුයම මාතර මහේස්ත්‍රාත් අධිකරණයට ගියේ රක්ෂිත බන්ධනාගාර ගතව සිටි එජාප පාක්ෂිකයන්ට ඇප ලබා ගැනීම සඳහාය. මාතර නගරයේදී එජාප පාක්ෂිකයන් දෙපිරිසක් අතර ගැටුම පිළිබඳ නඩු විභාගය සවස් කාලය තෙක් විභාගයට නොගැනීමෙන් පිරිස දැඩි අසීරුතාවයට පත්ව සිටියහ. තිස්ස අත්තනායක මහතා ඇතුළු කොළඹින් පැමිණි පිරිස උසාවි භූමියේ සිටිනු දුටු දරුවෙක් අතින් ගත් කාන්තාවක් මහ ලේකම්වරයා අසලට පැමිණියාය.සර් මගේ මනුස්සය කවදාවත් දේශපාලනය කරලා නැහැ. එයා මාතර බෝධිය ළඟ ගල්සියඹලා විකුණලා තමා මටයි දරුවටයි කන්න බොන්න දුන්නේ. සර්ලගෙ අය ගහගත්ත දවසෙ ගල් සියඹලා විකුණමින් හිටිය ම‍ෙග් මහත්තයත් පොලිසියෙන් රිමාන්ඩ් කරා.අනේ බුදු සර් අපිට ජීවත් වෙන්න විදිහක් නෑ. අපි වරදක් කරලත් නෑ. මේ ළමයගෙ තාත්තව බේරලා දෙන්න. කාන්තාව හඬා වැටෙමින් කීවාය. හරි අක්කේ අපි කොළඹින් නීතිඥවරු ගෙනත් ඉන්නෙ අද හැමෝටම ඇප ලබා ගන්න පුළුවන්. බය වෙන්න එපා. මහ ලේකම්වරයා ඇය අස්වසමින් කීය.සවස 4.00ට පමණ නඩුව විභාගයට ගැනුණු අතර සැකකරුවන් 41 දෙනෙකුට ඇප ලැබුණි. උදේ සිට හවස්වන තෙක් උසාවි භූමියේ රැඳී සිටි මහ ලේකම්වරයා ඇතුළු පිරිස දැඩි ලෙස හෙම්බත්ව සිටියහ. ඇප අත්සන් කිරීමෙන් පසු පිරිස මංගලගේ නිවසට ගියේ දැඩිව තිබූ පිපාසය හා බඩගින්න නිවා ගැනීම සඳහාය.ගිනි සිළුව පිළිගන්න මැණිකා ඇවිත්ලබන වසරේ ස්කොට්ලන්තයේදී පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ ගිනිසිළුව සෙනසුරාදා මෙරටට ගෙන ආවේය. රට පුරා ගෙන යාමට නියමිත ගිනි සිළුව කොළඹ සිට මහනුවර දක්වා ගෙන ගියේ වාෂ්ප දුම්රියෙන්ය. පින්නවල දුම්රියපොළේදී ගිනිසිළුව හා පිරිස පිළිගැනීමට කනක හේරත් පාර්ලිමේන්තු මන්ත්‍රීවරයා ඇතුළු පිරිස සැදී පැහැදී සිටියහ.ගිනිසිළුව රැගත් පිරිස පින්නවල අලි අනාථාගාරයටද පැමිණියහ. පිරිස පිළිගැනීමට අලි අනාථාගාර වාහල්කඩ අබියස සුවිශේෂී අමුත්තියක් රැඳී සිටියාය. ත්‍රස්තවාදී නායක ප්‍රභාකරන් භාරයේ හැදී වැඩුණු ඇය මැණිකා නමින් හඳුන්වන භද්‍ර යෞවනේ පසුවන ඇතිනි පැටියක වූවාය. ඇගේ පිට මැද බැඳි පොදු රද මඬුලු ගිනිසිළුව ඇය මහත් ආඩම්බර ලීලාවෙන් දරා සිටියාය.රේගු නිලධාරියාගේ පැමිණිල්ලවිජිත හේරත් මහතාට ගිය සතියේ හදිසියේ රේගු නිලධාරියෙක් හමුවිය.ඉස්සර වගේ නෙමේ දැන් නිතරම ඔයාලගෙ වැඩ රාජකාරි අපිට අහන්න දකින්න ලැබෙනවා යැයි විජිත හේරත් මහතා රේගු නිලධාරියාගේ උරහිසට තට්ටුවක් දමමින් කීය. අපේ රාජකාරී වැඩ නම් ගොඩක් හොඳයි. නමුත් මන්ත්‍රීතුමා අපි කරන අත්අඩංගුවට ගැනීම්වලට අපට දැන් සැලකිල්ලක් නෑෙන්..</content>
  </post><post>
    <category>NEWSPAPER</category>
    <date>
      <year>2013</year>
      <month>10</month>
      <day>25</day>
    </date>
    <link>http://www.dinamina.lk/2013/10/25/_art.asp?fn=f1310252</link>
    <topic>මාතෘත්වය අද හෑල්ලුවට ලක්වෙලා</topic>
    <author>සාකච්ඡා කළේ</author>
    <content>බුදුරජාණන් වහන්සේ මංගල සූත්‍රයේදී ‘මාතා පිතූ උපට්ඨානං’ යනුවෙන් මවුපියන්ට උපස්ථාන කිරීම, සැලකීම මංගල කරුණක් ලෙස සඳහන් කළ නමුදු වර්තමාන සමාජයේ මවුපියන්ට සැලකීමේ ගුණය ඇත්තේ ස්වල්ප දෙනෙකු අතර පමණි. මවුපියන්ගේ වටිනාකම හා අතීතයේ ඔවුන්ට හිමි වූ ස්ථානය පිළිබඳ කතාබහක නියැළෙන්නට මෙවර ධර්ම සභාවට සහභාගි වන්නේ් පාරමිතා ධර්ම නිකේතනයේ වෑවල සීලරතන හිමිපාණෝය.මව හා පියා යන දෙදෙනා ඔබ වහන්සේ අර්ථ දක්වන්නේ කුමන අයුරින්ද?බුදුරජාණන් වහන්සේ මව හා පියා යන දෙදෙනා අර්ථ දක්වා ඇත්තේ මහා බ්‍රහ්මයා හැටියටයි.‘බ්‍රාහ්මාති මාතා පිතරෝ’ යනුවෙන් උන් වහන්සේ දේශනා කළේ එයයි. අම්මා කියලා කියන්නේ මේ ලෝකයේ විස්මිත නිර්මාණයක්. විස්මිතව නිර්මාණය කළ උත්තමාවියක්. නූතන තාක්ෂණය වගේම නූතන විද්‍යාව, අතීතයත් සමඟ සංසන්දනය කර බැලීමේදීත් තිබුණු සෑම බලයකටම වඩා අම්මා ළඟ තිබුණේ ලොකු බලයක්. අම්මා මේ තරමටම විශ්මිත කෙනෙකු වන්නේ ලෝකයේ කිසිම කෙනෙකුට කළ නොහැකි වූ රතු පාට ලේ සුදු පාට කළ නිසයි. ඒ විතරක්ම නොවෙයි. මේ ලෝකයේ මනුෂ්‍යයෙක් විඳින ලොකුම වේදනාව වන ප්‍රසව වේදනාව ඇය සිය දරුවන් වෙනුවෙන් වින්දා. දරුවා මේ ලොවට බිහි කරන අවස්ථාවේදී ඇය මහ හඬින් හැඬුවා.ඒ ඇඬීමත් සමඟ ඈ සතුටු වුණා. එසේ ඇය සතුටු වුණේ් තමන්ගේ හදවතේ් තිබුණු බලාපොරොත්තුවක් නිසයි. තමන්ගේ හදවතේ තිබුණු ප්‍රාර්ථනාව නිසයි. ඒ නිසා අප අම්මාට සැලකිය යුත්තේ දේවත්වයෙන්. අම්මා පමණක් නොවෙයි. අප්පච්චි පිළිබඳව ද අප සැලකිය යුත්තේ ඒ ආකාරයෙන්මයි. බුදුරජාණන් වහන්සේ දේශනා කර තිබෙන්නේ අම්මාව අවුරුදු සියයක් තම දකුණු උරයෙහි තබාගෙන සිටියත්, අප්පච්චිව අවුරුදු සියයක් තම වම් උරයෙහි තබාගෙන සිටියත් ඔවුන්ට වූ ණය ගෙවිය නොහැකි බවයි. සැබවින්ම බුදුන් ළඟට බුදුන් සදිසි ගෙදර බුදුන් වන්නේ අම්මායි. ඇත්තටම අම්මයි, අප්පච්චියි කියලා කියන්නේ් බුදුවරු දෙදෙනෙක්.දරුවන් ඒ වටිනා මාතෘත්වය හා පීතෘත්වය පිළිබඳ දරන ආකල්පය පිළිබඳ ඔබ වහන්සේ පවසන්නේ කුමක්ද?මේ වටිනා පීතෘත්වය හා මාතෘත්වය අද සමාජයේදීත් අප දකින්නේ දරුවාගේ ආදරණීය වස්තුවක් විදියටයි. එහෙත් නූතනයේ සිටින දරුවන්ගෙන් මවුපිය සෙනෙහස ඈත් වී ගිය බවක් ද දකින්නට ලැබෙනවා. මහලු නිවාසයකට යන අප දකින්නේ සමහර වෛද්‍යවරුන්, නීතිඥවරුන්, ඉංජිනේරුවන්, ගුරුවරුන්ගේ මවුපියවරුන් එහි සිටින බවයි. අමෙරිකාව, ඔස්ට්‍රේලියාව, ජපානය වැනි ධනවත් රටවල්වල මහලු නිවාස පිරිලා තිබෙන්නේ ඔවුන්ගෙන්.එහෙත් දරුවන් වෙනුවෙන් මවුපියවරුන් විඳි වේදනාව කියලා නිම කළ නොහැකියි. ගීතයක් තියෙනවා ‘ගමට කලින් හිරු මුළුතැන්ගෙට වඩනා’ කියලා. ගමට හිරු පායන්න කලින් මුළුතැන්ගෙයට හිරු පෑව්වා. අවුරුද්දට වැරහැලි ඇඳගෙන දරුවන්ට රජ ඇඳුම් අන්දන අම්මා, දරුවන්ගේ සෑම ගමනකදීම මහා ශක්තියක් වන අම්මා, ගෙදර බත්හැලිය බිමින් තියලා හොඳම බත් ටික දෙන්නේ දරුවන්ටයි. ඊට පස්සේ අප්පච්චිටයි. ඈ කන්නේ හැලියේ තිබෙන දංකුඩ ටිකයි. ඒ දංකුඩ කා දරුවන් පෝෂණය කළ අම්මා අද මහලු මඩමක දුක් විඳිනවා. ඔවුන්ව බල්ලො බළල්ලු වගේ් පාරක් පාරක් දිගේ ගිහින් දමනවා. මෙවැනි ශෝචනීය තත්ත්වයක් තමයි අද සමාජයේදී අප දකින්නේ.එවැනි ආකල්ප දරන දරුවන්ට ඔබ වහන්සේ දේශනා කරන යම් උපදේශයක් වේද?‘මවුපිය වන්දනාව’ කරමින් ලංකාව වටේම යන මා පවසන්නේ මේ මාතෘත්වය හා පීතෘත්වය රැකිය යුතු බවයි. අම්මා හා අප්පච්චි කියලා කියන ශ්‍රේෂ්ඨ චරිත දෙක අප ආරක්ෂා කළ යුතුයි. රැකිය යුතුයි. එය අපේ පරම යුතුකමක්. අප අද යම් තැනක සිටින්නේ ද ඔවුන් නිසයි. මවුපියවරුන්ට දුක් දීලා තනන ලෝකය සුන්දර එකක් නොවන බව කිව යුතුමයි.ඒ වගේම වර්තමානයේ සිටින දරුවන්ට යුතුකම් රාශියක් මඟ හැරී ගොස් තිබෙන බවක් ද පෙනෙනවා. අද ගැහැනු ළමයින් අඩු වයසින් ගැබිනියක් වෙනවා. අවුරුදු දහසයෙන් දරුවන් පැනලා යනවා. මාතෘත්වය වෙනුවෙන් යමක් කරනවා නම් අප මෙතනට නොයා යුතුයි. ඒ නිසා දරුවන් විදියට ඔබ වටහා ගත යුතු දෙයක් තිබෙනවා. ඒ ඔබ වෙනුවෙන් අනන්ත දුක් විඳලා, ඔබ වෙනුවෙන් ජීවිතය පවා පූජා කරන්න සූදානම් වන මවුපියවරුන් වෙනුවෙන් යමක් කරන්නට ඔබට හැකියාව තිබිය යුතු බවයි.වර්තමානයේදී දරුවන්ගෙන් පමණක් නොවේ. මවුපියවරුන්ගෙන් ද ඉටු විය යුතු යුතුකම් මඟ හැරීමක් දකින්නට ලැබෙනවා?වර්තමානය වනවිට අපට දකින්නට ලැබෙන අනෙක් කාරණය වන්නේ ද මවුපියවරුන්ගෙන් තම දරුවන් වෙනුවෙන් කළ යුතු යුතුකම් ගිලිහී ඇති බවයි. ඒ නිසයි දරුවන් වැසිකිළියෙහි ප්‍රසූත කරන, තම දරුවාගේ පෙකණි වැල කුරුඳු කපන මන්නයෙන් කපා දරුවා වැසිකිළි වළේ ඔබන අම්මාවරුන් ගැන අසන්නට ලැබෙන්නේ.මාතෘත්වය කියන උතුම් තනතුර අද හෑල්ලුවට ලක්වෙලා. අම්මා කියන උතුම් චරිතයෙන් සිදුවිය යුතු යුතුකම් සියල්ල මඟ හැරී ගිය කල සිදුවන විපාකය අපගේ නෙත් ඉදිරියේම දකින්නට තිබෙනවා. අම්මලා මුදල් සොයා විදේශ ගත වී නැවත තම පවුල වෙතට පැමිණෙන විට තම පවුල විනාශ මුඛයට ගිහින්. තාත්තා තමන්ගේම දුව දූෂණය කරලා. එහෙමත් නැත්නම් සීයා මිනිබිරියව දූෂණය කරලා. පුතා මත්ද්‍රව්‍යවලට ඇබ්බැහි වෙලා. ඒ නිසා මවක් පණ මෙන් තමාගේ් පවුල ආරක්ෂා කළ යුතුයි. රැකිය යුතුයි.‘මව’ කියන වචනයෙහි නිවැරැදි අර්ථය වර්තමාන සමාජයෙහි සිටින බොහෝ මවුවරු වටහා නොගෙන ඇති බවක් පෙනෙනවා. මේ පිළිබඳ ඔබ වහන්සේ දරන්නේ කුමන අදහසක්ද?ඇත්තටම මවක් දරුවකුට කිරි දුන් පමණින්, දරුවෙක් මේ ලෝකයට බිහි කළ පමණින් මවක් වන්නේ නැහැ. බුදුරජාණන් වහන්සේ එක්තරා අවස්ථාවකදී දේශනා කළා මවක් වීමට නම් මෙත්තා, කරුණා, මුදිතා, උපේක්ෂා කියන සිව්බඹ විහරණවලින් ඈ සමන්විත විය යුතු බව. නූතනයේදී මෙ සිව්බඹ විහරණවලින් මව ඈත් වෙලා. මවක් යන අර්ථයට ගැළපෙන අයුරින් උත්තමාවක් ලෙස ඇය ජීවත්විය යුතුයි. මවක්, තරුණියක්, කාන්තාවක් ලෙස රැක ගත යුතු මූලිකම ගුණ ධර්මය වන්නේ පතිවතයි. එය රුපියල් දාහට, එක්දහස් පන්සියයකට පවා නොදිය යුතුයි.ඒ වගේම අම්මා කියන උතුම් චරිතයට සංස්කෘතියක් තිබිය යුතු වෙනවා. අම්මා කෙනෙක් තමාගේ පදවියට ගැළපෙන අයුරින් ඇඳුම් ඇඳීම අනිවාර්යයයි. අම්මා කියන කෙනාට කායික සංවරයක් වගේම වාචික සංවරයක් ද තිබිය යුතුයි. ඇය කරන කියන සියලු දේ පිළිබඳව දරුවන් සිටින්නේ විමසිල්ලෙන්. ඒ නිසා ඇය දරුවන්ට පූර්වාදර්ශයක් විය යුතුයි. ඇය නියම ආකාරයෙන් තම ජීවිතය හැඩගස්වා ගත යුතුයි. ඔබ මවක් ලෙස යම් වැරැද්දක් කරනවා නම් අද පටන් ඒ වැරැද්දෙන් ඈත්වෙන්න හිතට ගන්න. අම්මා හා අප්පච්චී කියන මේ සුන්දර වචනවල අභිමානය ආරක්ෂා කිරීමට නිරතුරුවම ඔබ හිතට ගත යුතුයි.රටක භෞතික සංවර්ධනය වගේම ආධ්‍යාත්මික සංවර්ධනය ද ඉතා වැදගත්. දරුවන් කෙරෙහි තිබිය යුතු ආධ්‍යාත්මික සංවර්ධනය ඇති කළ හැක්කේ්් කෙසේද?මවුපියවරුනේ, ඔබ මේ පිළිබඳවත් සිතන්න. දරුවන්ව ආධ්‍යාත්මිකව පෝෂණය නොකර ඔබ ඔවුන්ට කොයිතරම් සිප් කිරි පෙව්වත් වැඩක් නැහැ. ඔබ නිතරම දරුවාගේ සෙනෙහස දකින්නට උත්සාහ ගන්න. දරුවනේ, දරුවන් ලෙස ඔබත් මවුපියවරුන්ගේ සෙනෙහස දකින්නට උත්සාහ ගන්න.ඒ සෙනෙහස අතර ඔබ දෙපාර්ශවයේම යුතුකම් ඉටු කිරීමට මැනවින් හිතට ගන්න. බුදුරජාණන් වහන්සේ සිඟාලෝවාද, මහා මංගල, පරාභව කියන සූත්‍ර දේශනාවලදී පැහැදිලවම ඔවුන් අතර තිබිය යුතු යුතුකම් හා අයිතිවාසිකම් පිළිබඳ දේශනා කළා. ඒ සියල්ල ඒ අයුරින් ඉටු වෙනවා නම් අද කොයි තරම් සුන්දර සමාජයක් බිහි වේවිද? මවුපියවරුන් ලෙස ඔබ ආධ්‍යාත්මිකව යහපත් අයකු වන්න.දුම්වැටි භාවිතයට ගන්න ඔබ, ඔබගේ දරුවාවත් එහි කොටස්කරුවෙකු කර ගන්නවා. අද මහරගම පිළිකා රෝහලට ගියහොත් දුම්වැටිය නිසා සිදු වී තිබෙන ප්‍රතිඵල අත් දකින්නට ඔබට හැකියාව ලැබේවි. දියණිය වැඩිවියට පත් වූ ගමන්ම වැඩිහිටියන් ලෙස ඔබ ගන්නා තීරණ නිවැරැදි දැයි සිතන්න. ඔබ පළමුව කරන්නේ දියණියගේ උත්සවයට රැගෙන ආ යුතු මත් පැන් බෝතල් ගණන ගණන් කිරීම නොවේද? මෙැවනි කටයුතුවලින් ඈත් වී පන්සිල් ආරක්ෂා කරන බුදු මඟට පිළිපන් පුද්ගලයකු වන්න. එවිට නිතැතින්ම ඔබගේ දරුවන් ද ඒ මඟ ගමන් කරනු නියතයි..</content>
  </post></root>