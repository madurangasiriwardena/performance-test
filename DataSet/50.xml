<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108125</link>
    <topic/>
    <author/>
    <content>වානිජ හා කලාත්මක ප්‍රවණතාවයට විකල්පයක් වන්නට මැද මාවතට හැකි වූයේ 80’ දශකය අග දක්වා පමණි. යෞවන ප්‍රේක්‍ෂක බඹරුන් ආකර්ශනය කරන ප්‍රවණතාවය බවට ඉන්පසු පත්වූයේ වැඩිහිටි සිනමාවය. ටෙලිනාට්‍යයෙන් චිත්‍රපට මාධ්‍යයට පිවිසි එරංග සේනාරත්න ද සිනමාවට පිවිසෙන්නේ මෙකී ප්‍රවණතාවය නියෝජනය කරමිනි. ඔහුගේ චිත්‍රපට තුළ කතා කරන්නට දෙයක් ඇත්තේ එරංග වැඩිහිටි ප්‍රවණතාවයේ සෞන්දර්ය සොයන්නෙක් නිසාය.”මම සිනමාව සලකන්නේ ආකර්ෂනීය හා සුන්දර අත්දැකීමක් විදිහටයි. ඒ නිසා චිත්‍රපටය ඇතුළට යථාර්ථය හා සිහිනය ගෙනැවිත් තිබෙනවා. “ස්විට් ඒන්ජල්” සිනමා ෆැන්ටසියක් විදිහට සලකන්නේ ඒ හේතුව මතයි.”සිනමාවෙන් ප්‍රේක්‍ෂකයන් ඈත්වීමට සිනමාකරුවන් වගකිව යුතු යැයි ඔහු චෝදනා කරයි. ජීවන ප්‍රශ්නවලින් හෙම්බත්ව සිටින ප්‍රේක්‍ෂකයන් සිනමාවෙන් පෙන්වන කටුක ප්‍රශ්න දැක ගැනීමට මුදල් ගෙවා පැමිණෙන්නේ ඇයි? ඔහු ප්‍රශ්න කරයි.මහ පොළොවේ ජීවත්වන මිනිසුන්ගේ ප්‍රශ්න මායාවක් තුළට ගෙනැවිත් සුන්දර ලෙස ප්‍රදර්ශනය කළ යුතු බව එරංග පවසන්නේ දැඩි විශ්වාසයෙනි.සිනමාවෙන් ප්‍රේක්‍ෂකයන් ඉවත් වන්නට “වැඩිහිටි ප්‍රවණතාවය” බලපෑ බව ඔහු නොපිළිගනී. ප්‍රේක්‍ෂකයා හා සිනමාව අතර බැඳීම බැරෑරුම් සිනමාව විසින් බිඳිනු ලැබූයේය යන්න එරංගගේ අදහසයි.”හින්දි සිනමාවේ අපි දකින සෞන්දර්ය අපේ චිත්‍රපට බහුතරයක නැහැ. මම සිනමාව සඳහා භාවිතා කරන්නේ ජනපි‍්‍රය සිනමාවේ අංග ලක්‍ෂණ. ප්‍රේක්‍ෂකයාට සිනමාව ආකර්ෂනීය අත්දැකීමක් වෙන්න නම් අපේ කර්මාන්තයට සෞන්දර්යාත්මක ලක්‍ෂණ වැද්ද ගත යුතුයි. මම මේ ගැන හිතන්න පටන් ගත්තේ “සිනාසුනා ආදරයෙන්” චිත්‍රපටයේ ඉඳලයි.එරංග සේනාරත්න මේ වන විට චිත්‍රපට පහක් හා ටෙලිනාට්‍ය විසි ගණනක් නිර්මාණය කර ඇත. ඒ සියලුම නිර්මාණ රූපවාහිනි පෝලිමට හසු නොවී විකාශනය අවසන් කළ ඒවාය. ප්‍රවණතාවය ගැන අවබෝධයෙන් නිර්මාණ කළ විට රකින්නට ටෙලිනාට්‍ය පෙට්ටගමක් ඉතිරි නොවන බව හේ පවසයි.වෙළෙඳපල ගැන හිතන්නේ නැතිව නිර්මාණකරුවකුට පවතින්න බැහැ. අපේ සිනමාවට එය විසින්ම නඩත්තු කෙරෙන වෘත්තීය මට්ටමක් නැහැ. අපේ සිනමාව බිඳවැටෙන්න බලපාපු අනෙක් හේතුව සිනමාකරුවෝ චිත්‍රපටය ගැන පමණක් සිතීමයි. ප්‍රේක්‍ෂකයන් අතරට යා යුතු නිර්මාණ සමාජගත නොවීම ගැටලුවක් තමයි. ඒ වුණත් තමන්ගේ ප්‍රේක්‍ෂකයෝ කවුද කියලා අධක්‍ෂක “ඇක්ෂන්”, “කට්” කියන්න කලින් හිතන්න ඕන. මම හැමදාම නිර්මාණ කළේ එක්තරා ප්‍රේක්‍ෂකයන් පිරිසක් වෙනුවෙන් එවැනි ප්‍රේක්‍ෂක පිරිසක් හැම අනන්‍යතාවයක් ගොඩනඟා ගන්න සිනමාකරුවෙක්ටම සිටිය යුතුයි. නැත්නම් අපි චිත්‍රපට හදන්නේ කා ගැන විශ්වාස කරලද?කලින් කරපු “රෝස පැටික්කි” චිත්‍රපටයේත් මේ චිත්‍රපටයෙන් කතා කරන්නේ ස්ත්‍රිය මුහුණ දෙන සමාජ ප්‍රශ්න ගැනයි. මේ ගැටලුව අපි කතා කරන කොට වැරදි වෙන්නේ කොහොමද? නිසි විචාරක අවධානයක් නොලැබීම නිසා ඒ චිත්‍රපට කාලයත් සමඟ වැළලුණා. එහෙම වුණත් ලිංගිකත්වය කියන පොදු තේමාව ඇතුළෙ මම කතා කළේ කාන්තා ප්‍රශ්න ගැනයි.පුරුෂාධිපත්‍යයක් තිබෙන සමාජයක අනිවාර්යයෙන්ම කාන්තාවන් පීඩනයට ලක්වීමට සිදුවෙනවා. ලිංගිකත්වය එක ස්වරූපයක් පමණයි. මගේ චිත්‍රපට තුළ එවැනි චරිත ප්‍රමුඛ වුවත් පුරුෂයා එවැන්නකට යොමුවන්නේ ඇයිද කියලා හේතු සහිතව පෙන්වා තිබෙනවා. නමුත් ප්‍රචාරක අංශවලදී කාන්තාව ඉදිරියට ඇවිත් තිබුණ තමයි. ටේලර් එක කියන්නේ චිත්‍රපටය නෙවෙයි.සිනමාකරුවෙක් හා ටෙලි නාට්‍යකරුවෙක් ලෙස මම දෙපලු වූ චරිතයක්. මම ටෙලිනාට්‍යයට විෂය කර ගන්න දේවල් නෙවෙයි සිනමාවට ගේන්නේ. රූපවාහිනිය පවුලේ මාධ්‍යයක්. සිනමාව තෝරාගත් ප්‍රේක්‍ෂකයන්ගේ මාධ්‍යයක්. සිනමාවේ ගොඩනඟන සෞන්දර්ය රූපවාහිනිය ඇතුලේ දකින්න බැහැ. මේක කාටත් පොදුයි.නළු නිළියන්ට ඇවතුම් පැවතුම් ගැන කොන්දේසි දාන්න ජෝන් ද සිල්වාගේ යුගයේදී පුළුවන් වුණාට දැන් ඉන්න කිසිම අධ්‍යක්‍ෂකවරයෙක්ට ඒවගේ නීතිරීති පණවන්න පුළුවන් කියලා මම හිතන්නේ නැහැ. ඔවුන් නිර්මාණ කටයුත්තතේ යෙදිලා ඉන්න අවස්ථාවේ සිදුවන දේවල් පමණයි අපිට පාලනය කරන්න පුළුවන්.චෝදනා එල්ල වී තිබෙන උදවිය ඇත්තටම රංගන ක්ෂේත්‍රයේ ඉන්න අය ද කියලා ගැටලුවක් තිබෙනවා. මේක මුළු ක්ෂේත්‍රයටම නිගරුවක්. කර්මාන්තය ගැන පුහුණුවක්, අත්දැකීමක් නොමැති අය රංගනය සඳහා යොදාගැනීම නිසයි මෙවැනි ප්‍රශ්න මතුවන්නේ.මම රංගන ශිල්පීන් යොදා ගැනීමේදී ප්‍රවීනයන්ගේ හා නවකයන්ගේ සංකලනයක් කරනවා. අපේ සිනමාව ගොඩනැගිලා තිබෙන්නේ අල්ප නළු නිළියන් පිරිසක් ගැන විශ්වාසය තබලා. සිනමාව ඒකාකාරී වෙන්න එය මූලික හේතුවක්.මට වුවමනා වුණේ අලුත් මුහුණක්. දීපා චන්දි අහම්බෙන් මේ චිත්‍රපටයට සම්බන්ධ වුණේ. ඇය නවීන විලාසිතාවන් සමඟ කටයුතු කරන ආකර්ෂණීය පෙනුමක් තියෙන තරුණියක්. සමාජ ආකල්පවලින් ඔබ්බට යාමේ ඇගේ ගතිලක්‍ෂණය අධ්‍යක්‍ෂකවරයෙක්ට පහසුවක්. මේ කරුණ නිසයි “මංජරි” ගේ චරිතයට මම ඇයව තෝරාගත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108126</link>
    <topic>උපවාසය, ආහාර හා මුස්ලිම් කාන්තාව</topic>
    <author/>
    <content>ජීවත්වීම සඳහා ආහාර අත්‍යවශ්‍ය වූවද ඇතැමුන් ඕනෑවට වඩා ආහාර වළඳින අවස්ථා ඕනෑතරම් දක්නට ලැබේ. එහෙත් අතැමුන්ට කුස පිරෙන තරමටවත් ආහාර නොලැබෙන අවස්ථා එමටය. මේ තත්ත්වය සමබර කරගැනීමට උදාවූ ‘සව්මය’ නැමති උපවාස මාසය බෙහෙවින් උපකාරී වේ. පාන්දර හතරේ සිට හවස හයවන තුරු කෑම බීමවලින් මිදි එදිනෙදා කටයුතුවල යෙදීම ලෙහෙසි පහසු කටයුත්තක් නම් නොවේ.පුරා පැය 14ක් නිරාහාරව සිටින විට කුස හිස්වෙයි. ශරීරයේ දියර ප්‍රමාණය අඩුවේ. සිරුරේ තෙහෙට්ටුව වැඩිවේ. ඒත් ඒ තෙහෙට්ටුවත් දරා ගෙන එදිනෙදා වැඩ කටයුතු කරමින් දුසිරිත්වලින් ද ඈත්වීමට හැකිවන්නේ ආත්ම විශ්වාසය නිසාය. සිත දමනය කර ගැනීමේ හැකියාව නිසාය. රමලාන් උපවාස ශීලයේ මහිමය එයවේ. තෙහෙට්ටුව මග හරවා ශරීරයට ප්‍රාණවත් බවක් ලබා දීමට මුස්ලිම් කාන්තාවන් විශේෂ උනන්දුවක් දක්වති.නමුත් මේ උනන්දුව සීමාව ඉක්මවන අවස්ථාවන් ද එමටය. උපවාසය පවාරණය කරන (අත්හරින) පල්ලියේ බාංගු නාදය ඇසෙන්නට ඔන්න මෙන්න කියා තිබියදී ඔවුන් කෑම මේස සම්පූර්ණයෙන් සූදානම් කර අවසන් කරති. ( මෙම උපවාස පවාරණය ඉෆ්තාර් නමින් හැඳින්වේ.)එම කෑම මේස දකින විට මුස්ලිම් කාන්තාවන් තවමත් ගතානුගතික ක්‍රියාවලින් ඈත්වී නැතිබව පැහැදිලිව පෙනේ. බාංගු හඬත් සමග ඉදි ගෙඩි කිහිපයකින් හා වතුර ස්වල්පයකින් උපවාසය අවසන් කෙරේ. ඒ ක්ෂණයකින් ලොකු කිරි කැඳ කෝප්පයක් සමග පැටිස්, කට්ලට්, සමුසා වැනි කෙටි ආහාර වර්ග කීපයක්ම සූදානම් කර තිබේ.ඊට සුළු වේලාවකට පසු ඉතාමත් පැණි රස ෆලූඩා වැනි බීම වර්ගයක් අනිවාර්යයෙන් සූදානම් කර තිබෙනු පෙනේ. මහ්රිබ් සලාතය ඉටුකළ පසු ඉදි ආප්ප, රොටී, නූඩ්ල්ස්, පිට්ටු වැනි දෙයක් ආහාරයට සූදානම්ය. ඉන් මොහොතකට පසු උණු තේ හෝ කෝපි කෝප්පයක් රස විඳිමට වැඩිහිටියන් වැඩි දෙනෙක් කැමැත්තක් දක්වති. ඉන්පසු කාන්තා පිරිමි දෙපාර්ශවයම රාත්‍රී අටට පමණ මස්ජීදයේ පැවැත්වෙන ‘තරාවියා’ නැමැති විශේෂ සලාතයට සහභාගී වෙති.කාන්තා පක්ෂ සඳහා මස්ජිදයේ තිර මගින් වෙන්කර ඇති ස්ථානයක හෝ නිවසක වෙන් කර ඇති ස්ථානයක තරාවියා සලාතය ඉටු කර නිවසට පැමිණීමෙන් අනතුරුව පුඩිං වර්ගයක් හෝ වෙනයම් කෑම වර්ගයක් අනුභව කරති. උපවාස කිරීම යනු කෑම බීම නොගෙන සිටීම වුවත් උපවාසය පවාරණයෙන් පසු මුස්ලිම් ප්‍රජාව වෙන දිනවලට වඩා ආහාර අනුභව කරන බව අකමැත්තෙන් වුවද සඳහන් කළ යුතු කරුණකි.ඉස්ලාමයෙන් පවසන්නේ මේ සව්මය කාලය තුළදී ආහාර අඩුකර ඒ කොටස දිලින්දන් වෙනුවෙන් වෙන කරන ලෙසටය. එය එසේ සිදු වෙනවාද? උපවාස ශීලය හදවත පවිත්‍ර කරන බවත් බුද්ධිය තීක්ෂණ්‍ය කරන බවත් නබිතුමාණන් දේශනා කර තිබේ. කුස පිරෙන විට හදවත නිදියන බවත් පින් කිරීමට මැලිකමක් ඇතිවන බවත් සහාබිවරයෙක් තම පුතාට දේශනා කළ බවක් ශුද්ධ වූ අල් කුරාණයේ සඳහන් වී ඇත.උපවාසය පවාරණය කිරීම සාදන කෑම වට්ටෝරුවේ සෞඛ්‍යය පැත්ත ගැන මීට වඩා සැළකිලිමත් විය යුතුය. අතීතයේ මෙන් නොව වර්තමානයේ ආහාර ගැන බොහෝ තර්ක විතර්ක වාද විවාද පවතින බව පුවත්පත්වලින් දැකගත හැකිය. ඒ ගැනත් සැළකිලි විය යුතු අතර ආහාර තෝරා ගැනීම සමබර ලෙස විය යුතුය. පැය ගණනක් නිරාහාරව පවතින කුසට මෘදු ආහාරයක් දිය යුතුය. ඒ අදහස පෙර දැරි කරගෙන කැඳ වර්ගයක් දීම සුදුසු බවට විවාදයක් නැත. එහෙත් ඊට මුසුකරන උකු පොල්කිරි, මස්, දුම්තෙල් හි කෙතරම් අධි පෝෂණ කොටස් අඩංගුද? කැඳ සමග අනුභව කරන ‘බේකරි කෑම’ මේදය දෙගුණ තෙගුණ කරයි. සව්මය දිනවල කෑම මේසයේ පලාවර්ග කොහෙත්ම නැත. පලාවර්ග සියල්ල ඒ කාලයට මුස්ලිම් ප්‍රජාවගෙන් ඈත් වෙයි. බීම, පුඩිං වර්ග හා කෘත්‍රිම බීම, සියල්ලෙහිම අඩංගු වී ඇත්තේ සීනි බව කවුරුත් දනී. ධාන්‍ය වර්ග ද කෑම මේසයේ කොහෙත්ම දකින්නට නැත.වැඩිපුර ආහාර ගැනීමට අවශ්‍ය නැත. එහෙත් ආහාර වේල සමබළ එකක් විය යුතුය. සීනී, පිෂ්ඨය, මේදය ශරීරයේ පැවැත්මට අවශ්‍ය වුවත් එය සීමාව ඉක්මවා යනවිට ශරීරයට අහිතකර බව පැවසේ. බටහිර වෛද්‍යවරු, පෙරදිග වෛද්‍යවරු, පෝෂණවේදීන් යන අය සීනී, මේදය, පිෂ්ඨය අඩුවෙන් පාවිච්චි නොකළහොත් බොහෝ ලෙඩරෝගවලට අතවැනීමක් බව පෙන්වා දී ඇත. වර්තමානයේ දියවැඩියා රෝගීන් ඉතා බහුලය. රුධිර පීඩනයෙන් පෙලෙන අයත්, හෘදයාබාධායෙන් පෙලෙන අයත් එසේමය. උපවාස ශීලය එම රෝග වලට ඔසුවක් සේ වුවත් පවාරණයෙන් පසු ගන්නා ආහාර නම් එවැනි රෝගී තත්ත්වයෙන් පසුවන අයට කොහෙත්ම සුදුසු නැත.විවිධ කෑම වර්ග සෑදීමට අපේ වනිතාවන් මුලුතැන් ගෙයි වැඩි පුර කාලයක් ගත කරන බැවින් ආගමික කටයුතු මඟ හැරෙන බවට චෝදනාවක් ද පවතී. වයසට යාමට පෙර තරුණ කාලයේදී උපරිම ප්‍රයෝජන ගන්නා ලෙස ඉස්ලාමයේ උපදේශයක් වේ. ඒ අනුව අපට හැකි හැම අවස්ථාවක අපි අප වෙනුවෙන් යමක් කළ යුතුයි.අවාසානයට අපට ඉතිරි වන්නේ අප කළ පින් පමණි.සව්මයේ යෙදී සිටින අසරණ පිරිස් ගෙන්වා උපාවාසය පවාරණ කරන අවස්ථාවේදී ආහාර පානවලින් සංග්‍රහ කිරීමට සැලසීම ඉතා හොඳ පින් කටයුත්තකි. කාලයක පටන් එසේ සිදු කෙරෙමින් පවතියි. එහෙත් දැන් දැන් දුප්පත් අය වෙනුවට තමුන් දන්නා හඳුනන යහළු මිත්‍රාදීන් සමග ධනවත් නෑයින් ගෙන්වා ‘ඉෆ්තාර්’ කිරීමේ තත්ත්වයක් උදාවී ඇත. මේ නිසා කෑම බීම හිඟ දුප්පත් අය මග හැරී ගොස් ඇති බව සඳහන් කළ යුතුය.මේ තත්ත්වය දැන් දුරදිග ගොස් තරගයක් තරගයක් බවට පත්වී ඇත. තරුපහේ හෝටල්වල පවා දැන් දැන් ඉෆ්තාර් වැඩ සටහන් පැවැත්වේ.කෙසේ වුව ද දුර්වලතා සහ වැරැදි අවබෝධ මගහරවාගෙන මෙම පින්බර මාසය හැම අතින්ම හරවත් කිරීමට උත්සාහ කරමු.ජෙන්නත් ඔසීලා ජෙයිනුලාබ්දීන්.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108127</link>
    <topic/>
    <author>චතුරිකා ගමගේ</author>
    <content>ත පුංචි තිරය හරහා ප්‍රේක්ෂකයන් අතරට එන නානාවිධ ටෙලි නිර්මාණ අතර ඓතිහාසික කතා තේමාවන් ආශ්‍රයෙන් නිර්මාණය කෙරුණු ටෙලි නිර්මාණ ටෙලි නාට්‍ය කලාව තුළ යම් යම් පෙරළීන් සිදු කිරීමට සමත් වූ ආකාරය ප්‍රේක්ෂකයන්ට තවමත් මතකය. ප්‍රවීණ ටෙලි නාට්‍ය අධ්‍යක්ෂක තුසිත ද සිල්වා විසින් නිර්මාණය කෙරුණු ‘ධවල කඩුල්ල’ නැමැති එවන් සුවිශේෂී නිර්මාණයක් අගෝස්තු 11 වන දින සිට සෑම බ්‍රහස්පතින්දාවකම රාත්‍රී 8.30 ට ජාතික රූපවාහිනිය ඔස්සේ විකාශය කෙරේ. මේ එම නිර්මාණ පිළිබඳ තුසිත ද සිල්වා මහතා සමඟ සිදුකළ පිළිසදරකි.මේ කතාවේ මූල බීජය වැඩුණේ සුනේත්‍රා රාජකරුණානායක නැමැති ප්‍රවීණ ගත්කතුවරියගේ සිතෙයි. ඇය තමයි ‘ධවල කඩුල්ල’ ටෙලි නාට්‍යයේ පිටපත ලිව්වේ. පසු කාලයේ දී ඇය මේ පිටපත ආශ්‍රයෙන් ‘කවි කඳුර’ නමින් නවකතාවකුත් ලිව්වා. එම නවකතාව මෙවර ස්වර්ණ පුස්තක සම්මානය සඳහාත් තෝරාගෙන තිබෙනවා. ධවල කඩුල්ල කියන්නේ ඓතිහාසික කතාවක් තේමා කරගත් නිර්මාණයක්. ඉංග්‍රිසීන් විසින් මහනුවර රාජධානිය අල්ලාගැනීමත් සමඟ 1800 සිට 1815 දක්වා යුගය තුළ රටේ ඇතිවුන පෙරළිය තමයි මේ තුළින් පෙන්වන්නේ. ඒ කාලයේ දී ඉංග්‍රීසින් විසින් අපේ සාම්ප්‍රදායික වාරි සංස්කෘතිය වෙනස් කර බටහිර ධනවාදය ස්ථාපිත කරද්දී සිදු වූ පෙරළිය මේ ටෙලි නිර්මාණය තුළ ප්‍රති නිර්මාණය කර තිබෙනවා.මෙය ඉතිහාසයේ මුලට ගිය ගමනක්. මේ තුළින් එවකට රටේ තිබුණු සමාජ තත්ත්වය සහ ඉංග්‍රීසින් මෙරටට පැමිණීමත් සම¼ඟ සිදු වූ පෙරළිය පිළිබඳවත් කතා කරනවා. මෙවැනි ඓතිහාසික කතා තේමාවක් ආශ්‍රයෙන් මම මීට පෙරත් නිර්මාණ සිදු කළා. විශේෂයෙන් ‘පාරමිතා’ නමින් ජාතක කතා 100ක් මම පුංචි තිරයට ගෙන ආවා. තේරී ගීතය ආශ්‍රයෙන් ‘මෙහෙව් රටේ’ නමින් තවත් එවැනි ම නිර්මාණයක් සිදු කළා.එම නිර්මාණ ප්‍රේක්ෂකයන් අතර වඩාත් ජනප්‍රිය වුණා. ඒ කාලේ මෙහෙව් රටේ ටෙලි නාට්‍ය මාලාව සති අන්තයේ නාලිකා සියල්ලෙන් ම වැඩිම ප්‍රේක්ෂක පිරිසක් නැරඹූ ටෙලිනාට්‍ය බව සමීක්ෂණ වාර්තාවලින් හෙළි වුණා. ඒ ප්‍රතිචාරයත් මෙවැනි නිර්මාණයත් සිදු කිරීමට මා පෙළඹෙව්වා. දැන් ජනතාව පොත පත කියවනවා අඩුයි. එවැනි තත්ත්වයක් තුළ ජාතක පොත කොහෙත් ම කියවන්නේ නැහැ. ඒ නිසා මෙවැනි නිර්මාණ තුළින් විශාල කාර්යභාරයක් සිදු කරන්න පුළුවන් කියලා මම විශ්වාස කරනවා.මගේ මුල් ම නිර්මාණය ඇන්ගෝරා එය ත්‍රිමාණ සජීවිකරණ ටෙලි නාට්‍යයකි. ඉන්පසු උත්තමාවී, පුංචිරාළ, පුනරාගමනය වැනි නිර්මාණ සිදු කළා.ඒ නිර්මාණ අදටත් ප්‍රේක්ෂකයන්ට මතකයි. එක දිගට නිර්මාණ විශාල ප්‍රමාණයක් සිදු කරන්න මට අවශ්‍ය නැහැ. මම කාලය අරගෙන හොඳ නිර්මාණයක් ප්‍රේක්ෂකයන්ට ඉදිරිපත් කරනවා. ඒ තුළින් ප්‍රේක්ෂකයන්ට හරවත් යමක් ලබාදීමයි මගේ අරමුණ.අද මෙගා ටෙලිනාට්‍ය සමඟ විශාල ප්‍රවණතාවයක් මතුවෙලා තිබෙනවා. ඒ වගේ ම අපේ ටෙලිවිෂන් එක දුප්පත් වෙලා. ලෝකයේ අනෙකුත් රටවල ටෙලිවිෂන්වල ලස්සන වාර්තා වැඩසටහන් විකාශය වෙනවා. ඒ නිසා හරසුන් නිර්මාණවලට වඩා අපේ රටේ ටෙලිවිෂන් එකේ ගුවන් කාලයත් හරවත් දෙයකින් පුරවන්න පුළුවන්නම් හොඳයි.අපිට හුදකලාව යමක් කරන්න බැහැ. යම් වෙනසක් කරන්න නම් එය සමාජයේ ප්‍රවණතාවයක් වෙන්න ඕනා. අපේ රටේ හොඳ ප්‍රේක්ෂක පිරිසකුත් ඉන්නවා. ඒ නිසා අපි ඔවුන්ට හොඳ නිර්මාණ ඉදිරිපත් කළ යුතුයි. කලාවට ආදරය කරන එම ප්‍රේක්ෂකයන් අපි රැකගත යුතුයි. කිසිවෙකු සමීක්ෂණ නොකළාට මේ වන විට රූපවාහිනි ප්‍රේක්ෂකයින්ගෙන් සැළකිය යුතු පිරිසක් සැටලයිට් ඊඍ වෙත යොමු වී තිබෙනවා. මේ තත්ත්වය වෙනස් කරන්න නම් අපි ප්‍රේක්ෂකයන්ට හොඳ නිර්මාණ ඉදිරිපත් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108131</link>
    <topic>ග්‍රීස් යක්කු නෑ</topic>
    <author>භක්ති ධර්මප්‍රිය මෙන්ඩිස්</author>
    <content>ග්‍රීස් යකුන් හා භූතයන් යන මිථ්‍යාවට රැවටී පොලිසියට හිරිහැර කිරීමත් අහිංසක මිනිසුන් ඝාතනය කිරීමත් නතර කරන ලෙස ආරක්ෂක ලේකම් ගෝඨාභය රාජපක්ෂ මහතා ජනතාවගෙන් ඉල්ලා සිටී.ගී‍්‍රස් යකුන් ගැන පළවී ඇති වැරදි මතය නිසා පොලිසියට අවස්ථා කීපයකදී ගල් ගසා නීතිය කඩ කර ඇති බව පෙන්වා දෙන ආරක්ෂක ලේකම්වරයා පොලිසිය 1928 සිටම ජීවිතාරක්ෂාවේ යෙදී සිටින බව සිහිපත් කෙළේය.පොලිසියට ගල් ගැසුවා - නීතිය කඩකළා, පොලිසියට ලබාදුන් අලුත් වාහනයක් විනාශ කළා. මේ තත්ත්වය අසතුටුදායක බව රාජපක්ෂ මහතා පෙන්වා දුන්නේය. එපමණක් නොව අහිංසක මිනිසුන් දෙදෙනකු පහර දී කපා කොටා මරා දැම්මේද ග්‍රීස් යකුන් ගැන පතුරුවා ඇති වැරදි මතය නිසා බව ද ආරක්ෂක ලේකම්වරයා කීය. වගකීම පොලිසියට භාර දෙන්න. පොලිසිය කෙරෙහි විශ්වාසය තබන්න. පොලිසිය තේරුම් ගෙන ක්‍රියාකළ යුතු බවද ගෝඨාභය රාජපක්ෂ මහතා කීය.ආරක්ෂක ලේකම්වරයා මෙම අදහස් පළ කළේ ආරක්ෂක අමාත්‍යාංශයේ ශ්‍රවණාගාරයේදී ඊයේ (12) සවස පැවති උත්සවයකට සහභාගි වෙමිණි.“හදිසි වෛද්‍ය තාක්ෂණික” පාඨමාලා පුහුණුව ලැබූ ශ්‍රී ලංකා පොලිසියේ නිලධාරීන් සහ නිලධාරිනියන් විසි දෙනකුට සහතික පත්‍ර ප්‍රදානය කිරීම සඳහා මේ උත්සවය පැවැත්වුණි.ලෝක සෞඛ්‍ය සංගමය, ‘මෙඩ් වන් ආයතනය’ සහ ඕස්ට්‍රේලියානු හදිසි වෛද්‍ය තාක්ෂණවේදීන්ගේ රෙජිස්ට්‍රිය මෙම පාඨමාලාව සඳහා පූර්ණ සහයෝගය ලබා දී තිබේ.උත්සව අවස්ථාව සඳහා ආරක්ෂක මාණ්ඩලික ප්‍රධානි එයාර් චීෆ් මාෂල් රොෂාන් ගුණතිලක, පොලිස්පති එම්. කේ. ඉලංගකෝන්, බස්නාහිර පළාත් ආණ්ඩුකාර අලෙවි මවුලානා මහතා ඇතුළු ආරක්ෂක අංශ ප්‍රධානීන් රැසක් සහ විදේශ නියෝජිතයෝ පිරිසක් සහභාගි වූහ.මේ පාඨමාලාව හැදෑරූ පුද්ගලයන් විසි දෙනාගෙන් අට දෙනකුට ඕස්ට්‍රේලියානු ශිෂ්‍යත්ව පිරිනැමූහ.ගොබිමේදී, දියේදී හදිසි අනතුරකට පත්වන පුද්ගලයන්ට වහාම ප්‍රතිකාර ලබාදීම සඳහා විශේෂ පුහුණුවක් මෙම පාඨමාලාව මගින් ලබා දී තිබේ.පොලිස් සේවාව ඉකුත් වසර තිහක කාලය තුළ වැඩි වශයෙන් ක්‍රියාත්මක වූයේ ත්‍රස්තවාදී කටයුතු සම්බන්ධයෙනි. එහෙත් මේ වන විට අප ඒ තත්ත්වය වෙනස් කර තිබේ යයි ආරක්ෂක ලේකම්වරයා මෙහිදී ප්‍රකාශ කළේය.අද යුද්ධය නැති රටක්. පොලිස් සේවාව යහපත් කිරීම සඳහා අප වැඩසටහන් රැසක් ක්‍රියාත්මක කරගෙන යනවා.පොලිස් සේවාව ප්‍රජා සේවාවක් බවට පත් කිරීම අපගේ අරමුණයි. මේ වෙනුවෙන් පොලිස් සේවාවේ අංශ කිහිපයක්ම අප අලුතෙන් ඇති කරනවා යයි ඒ මහතා කීය.ජනතාව අසත්‍ය ප්‍රචාරවලට හසු නොවී සත්‍යවාදී ක්‍රියාවල යෙදෙන ලෙස ආරක්ෂක ලේකම්වරයා ජනතාවගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108132</link>
    <topic>රන්දෝලි පෙරහර මංගල්‍යය අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් රන්දෝලි මහ පෙරහර අද (13) වීදි සංචාරය කරයි.ශ්‍රී දළදා මාලිගාව අභියසින් දකුණු දිශාභිමුඛව රාත්‍රි 8.00 ට පෙරහර පිටත්ව දළදා වීදිය, ඩී.එස්.සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීමට නියමිතය.අවසන් රන්දෝලි මහ පෙරහර ගෙවැදීමෙන් පසු ශ්‍රී දළදා මාලිගාවේ පෙරහර සිව් මහා දේවාළ පෙරහර සමඟ ආදාහන මළුව ගෙඩිගේ විහාරයට ගොස් පෙරහර කරඬුව එහි තැන්පත් කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108133</link>
    <topic>කිසිම අමාත්‍යංශයකටඅධීක්‍ෂණ මන්ත්‍රීවරු පත්කර නැහැ</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙනිය</author>
    <content>කිසිම අමාත්‍යාංශයකට අධීක්‍ෂණ මන්ත්‍රීවරුන් පත්කර නැතැයි ආණ්ඩු පක්‍ෂයේ ප්‍රධාන සංවිධායක ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (12) ප්‍රකාශ කෙළේය. මන්ත්‍රීවරුන් සෑමදෙනාම අමාත්‍යාංශවල විවිධ කටයුතුවලට සහභාගි වන බවත් එය පටලවා නොගතයුතු බවත් ඇමැතිවරයා කීවේය.රජය කිසිම අමාත්‍යාංශයක් සඳහා අධීක්‍ෂණ මන්ත්‍රීවරුන් පත්කර නැතැයි තමා ප්‍රකාශ කරන්නේ වගකීමෙන් බවද ඇමැතිවරයා සඳහන් කෙළේය. යම් මන්ත්‍රීවරයකු අමාත්‍යාංශයක සාකච්ඡාවකට ගියවිට ඔහුට අසුනක් ලබා නොදෙන්නැයි විපක්‍ෂය පවසනවාදැයි ඇමැතිවරයා විපක්‍ෂයෙන් ප්‍රශ්න කෙළේය.ඇමැතිවරයා එසේ සඳහන් කළේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා වාචික පිළිතුරු අපේක්‍ෂාවෙන් අධීක්‍ෂණ මන්ත්‍රීවරුන් සම්බන්ධයෙන් අසා තිබූ පැනයට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108134</link>
    <topic>වෛද්‍ය උපකරණ තොගයක්තවමත් ගබඩාවල ගොඩගැහිලා</topic>
    <author>සන්ධ්‍යා කරුණාරත්න</author>
    <content>රුපියල් ලක්ෂ 182ක් වැයකොට වෛද්‍ය සැපයීම් අංශයට ගෙන්වූ වෛද්‍ය උපකරණ තොගයක් ගබඩාවල ගොඩගැසී තිබේ.වැඩකට ගත නොහැකි මෙම උපකරණ තොගය මිලදී ගැනීමෙන් රජයේ මුදල් නාස්තියක් කර ඇති බව සෞඛ්‍ය අමාත්‍යාංශයේ නිලධාරියෙක් පැවසීය.අමාත්‍යාංශයේ ලේකම්වරයාට අසත්‍ය කරුණු ඉදිරිපත් කොට සෞඛ්‍ය සේවා අධ්‍යක්ෂ ජෙනරාල්වරයා බයෝමෙඩ් ඉන්ටර්නැෂනල් ආයතනයෙන් මේ උපකරණ මිලට ගෙන තිබේ.මෙම වෛද්‍ය උපකරණ තොගය වෛද්‍ය සැපයීම් අංශයට අවශ්‍ය බව පවසමින් 2008 දෙසැම්බර් 29 වැනිදා ඉල්ලීමක් කර ඇත. එහෙත් අවශ්‍ය කාලසීමාව තුළ එම උපකරණ ලබා දී නැත. ඒ නිසා සැපයීම් අංශය මගින්ම එම උපකරණ තොගය අවලංගු කර තිබේ.එසේ අවලංගු කර තිබියදීත් සෞඛ්‍ය සේවා අධ්‍යක්ෂ ජෙනරාල්වරයා මෙම උපකරණ තොගය මිලට ගැනීම ගැටලු සහගත බව සෞඛ්‍ය අමාත්‍යාංශය සඳහන් කරයි. මෙම අක්‍රමිකවත් මිලදී ගැනීම සම්බන්ධයෙන් ජනාධිපති විමර්ශන ඒකකය මීට වසරකට පමණ පෙර විමර්ශන ආරම්භ කළේය. එහෙත් එම පරීක්ෂවල ප්‍රතිඵල මේවන තෙක් ලැබී නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108135</link>
    <topic>ළමා සංවර්ධන අමාත්‍යාංශයටඋතුරේ දරුදුක දැනෙයි</topic>
    <author>බුද්ධිකා ඉඹුලාන</author>
    <content>මවුපිය රැකවරණයෙන් ගිලිහුණ උතුරේ දරුවන් වෙනුවෙන් කඩිනම් වැඩපිළිවෙළක් ආරම්භ කිරීමට ළමා සංවර්ධන සහ කාන්තා කටයුතු අමාත්‍යාංශය සූදානම් වෙයි. අවිවාහක කාන්තාවන් බිහි කරන මහමඟ දමා යන යුද්ධයෙන් අහිමි වූ සැමියා නිසා ගැබ්ගත් බිරින්දන්ගේ දරුවන් වෙනුවෙන් මෙම වැඩපිළිවෙළ සකස් වෙයි.මෙම වැඩ පිළිවෙළ ක්‍රියාත්මක කිරීම සම්බන්ධ මූලික සාකච්ඡාව පෙරේදා (10) අමාත්‍යාංශයේ දී පැවැත්විණි.මේ සම්බන්ධයෙන් අදහස් දැක්වූ අමාත්‍යාංශ ලේකම් සුමිත්‍රා රාහුබද්ධ මහත්මිය උතුරේ අතරමං වන දරුවන් ආරක්ෂාකර ගැනීමේ වැඩපිළිවෙළට එක්සත් ජාතීන්ගේ ජනගහන අරමුදල, එක්සත් ජාතීන්ගේ සංවර්ධන අරමුදල, එක්සත් ජාතීන්ගේ ළමා අරමුදල, සේව්ද චිල්ඩ්රන් සංවිධානය, සෞඛ්‍ය අමාත්‍යාංශය සහ ශ්‍රී ලංකා පවුල් සංවිධාන කාර්යාංශයේද දායකත්වය ලබා ගැනීමට ක්‍රියාකරන බව සුමිත්‍රා රාහුබද්ධ මහත්මිය කීවාය.තමන් බිහිකරන දරුවා උපන් ගෙයිම මරා නොදමා හෝ මහ මඟ දමා නොගොස් අමාත්‍යාංශයේ සුරැකුම් මධ්‍යස්ථානයට යොමු කරවිය යුතු බව ලේකම්වරිය කියයි.ඒ සඳහා ප්‍රදේශයේ පල්ලිය, කෝවිල, ඇතුළු පූජනීය ස්ථානවල සහයෝගය ලබා ගැනීමට අපේක්ෂා කරයි.මේ සඳහා සහයෝගය ලබා ගැනීමට ආයතන සමඟ උතුරු පළාතේ දිස්ත්‍රික් ලේකම්වරුන් ප්‍රාදේශීය ලේකම්වරුන් සහ පොලීසිය සමඟද ලබන 8 වෙනිදා සාකච්ඡාවක් පවත්වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108136</link>
    <topic>චැනල් 4 වීඩියෝපටයට පිළිතුරු තායිලන්තයෙන් ඇරැඹේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව බ්‍රිතාන්‍ය චැනල් 4 නාළිකාව මඟින් විකාශය කරන ලද අසත්‍ය වීඩියෝපටයට ප්‍රතිචාර දක්වමින් ශ්‍රී ලංකා රජය නිර්මාණය කළ සත්‍ය තොරතුරු ඇතුළත් වීඩියෝපටය විදෙස් රටවලදී ප්‍රදර්ශනය කිරීම තායිලන්තයේ බැංකොක් නුවරදී පෙරේදා (11) ආරම්භ කෙරිණි.එම වීඩියෝපටය විදේශීය රටවල ප්‍රදර්ශනය කිරීම ඒ අනුව ආරම්භ කෙරුණු අතර බැංකොක් නුවර පිහිටි ශ්‍රී ලංකා තානාපති කාර්යාලයේදී ප්‍රදර්ශනය කරන ලද මේ සඳහා විදේශීය මාධ්‍යවේදීන් ඇතුළු විශාල පිරිසක් සහභාගිවූ බව ශ්‍රී ලංකා විදේශ කටයුතු අමාත්‍යාංශය පවසයි.සත්‍ය තොරතුරු ඇතුළත් මේ වීඩියෝපටය ශ්‍රී ලංකාව සමඟ රාජ්‍යතාන්ත්‍රික සබඳතා පවත්වන ලෝකයේ රටවල් 52 ක් වෙත මේ වන විටත් ලබා දී තිබෙන බවත් බ්‍රිතාන්‍ය චැනල් 4 නාලිකාවේ අසත්‍ය වීඩියෝපටය විකාශනය කළ සියලුම රටවල එය විකාශනය කිරීමට පියවර ගන්නා බවත් විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.ඉදිරියේදී ඒ ඒ රටවලදී මෙම සත්‍ය වීඩියෝපටය ප්‍රදර්ශනය කිරීමට හැකිවීමෙන් ශ්‍රී ලංකාව පිළිබඳව පැහැදිලි ප්‍රතිරූපයක් ජාත්‍යන්තරය තුළ ගොඩනැඟීමට හැකිවනු ඇතැයි ද සරත් දිසානායක මහතා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108137</link>
    <topic>රටේ සංවර්ධනයටසුවිශාල පාඩුවක්</topic>
    <author/>
    <content>රටට ආදරය කරන, රට පිළිබඳ සිතා කටයුතු කරන එච්. කේ. ධර්මදාස මහතා වැන්නවුන්ගේ අභාවය රටේ වත්මන් සංවර්ධනාත්මක වැඩපිළිවෙළට විශාල පාඩුවක් බව ජනාධිපති මහින්ද රාජපක්ෂ මහතා පවසයි. ජනාධිපතිවරයා මෙසේ ප්‍රකාශ කරන්නේ එච්. කේ. ධර්මදාස මහතාගේ අභාවය නිමිත්තෙන් ශෝක පණිවිඩයක් නිකුත් කරමිනි. ධර්මදාස මහතා වැනි කල්‍යාණ මිත්‍රයකුගේ නික්ම යාම සංවේගජනක බව සිහිපත් කරන ජනාධිපතිවරයා ව්‍යාපාරිකයකු, කලාකාමියකු, ආගමට දහමට ලැදි අයකු වශයෙන් ධර්මදාස මහතා දැක්වූ ප්‍රතිභාවන් සිහිපත් කරයි.එම පණිවිඩයේ වැඩිදුරටත් මෙසේද දැක්වේ.ධර්මදාස මහතා රටට ආඩම්බරයක් ගෙන දුන් ව්‍යාපාරිකයෙකු ලෙස සමාජයේ බුහුමනට පත් වූවෙකි.ඒ ඔහු මානව හිතවාදී ගුණයන් ආරක්ෂා කර ගනිමින් සිය ව්‍යාපාරික ලෝකය ජයගත් නිසා ය.ධර්මදාස මහතාගේ නොපසුබස්නා උත්සාහයත්, අධිෂ්ඨානශීලීබවත් ලෝකයේ ඕනෑම තරාතිරමේ ව්‍යාපාරිකයෙකුට මහත් වූ ආදර්ශයක් ගෙන දෙයි.සැබැවින්ම ඔහුගේ චරිතය ව්‍යාපාරික ලෝකයට අත්පොතකි. ඔහු ව්‍යාපාරික ලෝකයේදී මෙන්ම සිය පෞද්ගලික ජීවිතයේදී ද ආගම දහමට මුල්තැනදී කටයුතු කළ බව මම දනිමි.දයාබර ස්වාමිපුරුෂයෙකු මෙන්ම ආදරණීය පියාණන් කෙනෙකු වූ ධර්මදාස මහතා රටේ විවිධ ක්‍ෂේත්‍රයන්හි නියෝජනය සඳහා දූ දරුවන් හය දෙනෙකු රටට දායාද කොට ඇත. දරුවන් නිසා සැනසෙන පියවරුන් අතරට ධර්මදාස මහතා ද එක්වන්නේ එබැවිනි. ඒ උපාලි ධර්මදාස මහතා සහ ජයන්ත ධර්මදාස මහතා ඇතුළු දරුවන් සමාජ හිතකාමී මෙහෙවරට දායක වන නිසා ය.රටට ආදරය කරන රට ගැන සුබවාදීව කටයුතු කරන ධර්මදාස මහතා වැන්නවුන්ගේ වියෝව අප ගෙන යන සංවර්ධනාත්මක වැඩපිළිවෙළට විශාල පාඩුවකි.ප මේ අවස්ථාවේදී සිහිපත් කළ යුතු වන්නේ සම්බුදු වදන ය. එනම් සියලු සංස්කාරයෝ අනිත්‍ය බව ය. ඒ අනියත බව මෙනෙහි කරමින් අප රැස්කරගත් කුසලයන්ද ධර්මදාස මහතාගේ පරලොව දිවියේ සැපය පිණිස හේතු වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108138</link>
    <topic>බීමතින් රාජකාරි කළකොස්තාපල් 2ක් දැලේ</topic>
    <author>අසේල කුරුළුවංශ</author>
    <content>මහනුවර ඇසළ පෙරහර රාජකාරි සඳහා පැමිණ බීමතින් සිටි පොලිස් කොස්තාපල්වරුන් දෙදෙනෙකු මහනුවර කොට්ඨාස දූෂණ මර්ධන අංශය මගින් පෙරේදා (11) අත්අඩංගුවට ගනු ලැබ තිබේ.හැටන් හා ගලේවෙල පොලිස් ස්ථානවලින් ඇසළ පෙරහර විශේෂ රාජකාරි සඳහා මොවුන් දෙදෙනා කැඳවා සිට ඇත. මහනුවර සුදුහුම්පොළ මංසන්ධියේ මොවුන් බීමතින් සිටියදී පොලීසිය අත්අඩංගුවට ගෙන ඇති අතර මත්පැන් බෝතලයක්ද පොලිසිය භාරයට ගෙන තිබේ.අත්අඩංගුවට ගත් පොලිස් නිලධාරීන් දෙදෙනා වෛද්‍යවරයෙකු වෙත ඉදිරිපත් කිරීමෙන් පසු පොලිස් ඇප මත මුදාහැර ඇති අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පතිවරයාගේ උපදෙස් මත මේ පිළිබඳ විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n1108139</link>
    <topic>වසරකට පහළොස් වතාවකටවැඩියෙන් විදේශ ගතවෙළා</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ ඇතැම් නිලධාරීන් වසරකට පහළොස්වතාවකට වැඩියෙන් විදේශගත වන බවට තොරතුරු ලැබී ඇතැයි අමාත්‍යාංශයේ උසස් නිලධාරියෙක් පවසයි.සෞඛ්‍ය අමාත්‍යාංශයේ වෛද්‍යවරුන්ට වසරකදී තුන්වතාවකට වැඩියෙන් රාජකාරි මට්ටමෙන් විදේශගත නොවන ලෙස සෞඛ්‍ය ඇමැති මෛත්‍රීපාල සිරිසේන මහතා උපදෙස් ලබාදී තිබියදීත් මෙසේ වෛද්‍යවරුන් විදේශගතවීම වැරදි බවත් හෙතෙම කීය. සෞඛ්‍ය ක්‍ෂේත්‍රයට අයත් ව්‍යාපෘතීන් සඳහා පැමිණෙන ලෙසට විදේශ රටවලින් කරනු ලබන ආරාධනා සඳහා අදාළ ක්‍ෂේත්‍රයට සම්බන්ධ නොමැති උසස් නිලධාරින් විදේශගත වන බවත් ඔහු පැවැසීය.මේ හේතුවෙන් අදාළ ව්‍යාපෘති සම්බන්ධයෙන් එම ක්‍ෂේත්‍රයේ නිලධාරීන්ට දැනුම වර්ධනය කර ගැනීමට තිබෙන අවස්ථාව නොලැබීම බරපතල ගැටලුවක් යැයි ද ඔහු ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081315</link>
    <topic>රුක්මනී දේවිගේසොහොනට හානි කළැයි මීගමුව හිටපු නගරාධිපතිඇතුළු 7ක් අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ශ්‍රීලංකාවේ ගීත කෝකිලාවිය වශයෙන් හැඳින්වූ අග්‍රගනයේ නිළියක්වූ රුක්මනි දේවි මහත්මියගේ දේහය භූමිදානය කර තිබූ මීගමුව මඤ්ඤොක්කා හේන පොදු සුසාන භුමියේ ඉදිකර තිබූ ඇගේ සිහිවනට ස්මාරකය හා කලා ජීවිතය සම්බන්ධ තිබූ ශිලා ලේඛන කිසියම් පිරිසක් විසින් 12 දා පෙරවරුවේ කඩා බිඳ දමා ඇත.මේ සිද්ධිය සම්බන්ධයෙන් ප්‍රශ්න කිරීම සඳහා සැකපිට මීගමුව මහ නගර සභාවේ හිටපු නගරාධිපති වරයෙකු වූ ආනන්ද මුණසිංහ මහතා ඇතුළු හත් දෙනකු අත්අඩංගුවට ගත් බව මීගමුව පොලිසියේ වැඩබලන ස්ථානාධිපති ප්‍රධාන පොලිස් පරීක්ෂක ලෙස්ලි රූපානන්ද මහතා පැවැසීය.ඊයේ (12) පෙරවරුවේ ආනන්ද මුණසිංහ මහතාගේ සේවක පිරිසක් වාහන වලින් පැමිණ සුසාන භූමියේ ඉදිකර තිබූ රුක්මණී දේවි මහත්මියගේ පිළිරුව හා ඒ වටා ඇති අලංකාර වැටද ගල්වල කොටා තිබූ ලේඛන ද කඩා බිඳ දමන ලද බව සුසාන භූමියේ සේවකයෝ පැවසූහ.රුක්මණි දේවියගේ දේහය භූමිදානය කර ස්මාරක ගොඩ නගා ඇති ස්ථානය අපගේ පවුලේ අයගේ භූමිදාන කටයුතු කරන ස්ථානය බවත් එය නීත්‍යානුකූලව අපට අයත් බවත්, එබැවින් එම ස්ථානය අපගේ පවුලේ අයගේ භුමිදාන කටයුතු කිරීම සඳහා එහි ගොඩ නගා තිබූ දේ ඉවත් කිරීමට කටයුතු කළ බවත් ආනන්ද මුණසිංහ මහතා මීගමුව පොලිසියට ප්‍රකාශකර ඇත. මෙම සිද්ධිය සඳහා පැමිණ තිබූ වාහන කීපයක්ද පොලිස් අත්අඩංගුවට ගෙන තිබුණි. සැකකරුවන් 12 දා පස්වරුවේ අධිකරණයට ඉදිරිපත් කරන බව මීගමුව පොලිසියේ වැඩ බලන ස්ථනාධිපති ලෙස්ලි රූපනන්ද මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081316</link>
    <topic>නිරුවතින් නිල් චිත්‍රපට බැලූ පාසල් සිසුවෙක්-සිසුවියක් අත්අඩංගුවට</topic>
    <author>මහරගම විශේෂ - වේහැල්ලේ පියතිලක</author>
    <content>නුගේගොඩ ජාත්‍යන්තර පාසලක ඉගෙනුම ලබන 17 හැවිරිදි සිසුවියක් හා මෙවර උසස් පෙළ විභාගයට පෙනී සිටින කොළඹ ජනප්‍රිය පාසලක සිසුවෙක් නිරුවත්ව මහරගම දේවල පාරේ නවාතැන්පළක නිල් චිත්‍රපට නරඹමින් සිටියදී පොලිස් අත්අඩංගුවට පත්වීමේ පුවතක් මහරගම පොලීසියෙන් අසන්නට ලැබේ. මේ අයට රිසිසේ තම නවාතැනේ ගතකිරීමට අවකාශ ලබා දුන් බව කියන නවාතැන් හිමියාද පොලීසිය මගින් අත්අඩංගුවට ගෙන ඇත.ප්‍රදේශ වාසීන්ගෙන් ලත් තොරතුරක් අනුව මහරගම පොලිස් ස්ථානාධිපති අනුරාධ මහින්දසිරි මහතාගේ උපදෙස් පරිදි පො. කො. ප්‍රියන්ත හා කා. පො. කො. දිනුෂිකා යන අය මෙම වැටලීම කර ඇත.නවාතැනේ කිසිවෙක්නැති අවස්ථාවක එහි අයිතිකරුගේ අනුබලය මත මෙම ළමුන් දෙදෙනා නවාතැනේ කාමරයක රිසිසේ හැසිරී ඇති බව පරීක්ෂණ වලදී හෙළිදරව්වී ඇත.සිසුවිය ඇද සිටි පාසල් නිල ඇඳුම්ද ගලවා දමා තිබියදී පොලිසිය සොයාගෙන ඇත.මොවුන් කලක සිට පෙම්වතුන් බව පරීක්ෂණයේදී එළිදරව්වී ඇත. තරුණයා පාසල් සිසුවිය සහ නවාතැනේ හිමිකරු සමග නිල් චිත්‍රපට කිහිපයක් හා ඒවා ප්‍රදර්ශනයට යොදාගන්නා ලද සී. ඩී. යන්ත්‍රයක් අත්අඩංගුවට ගෙන ගංගොඩවිල මහේස්ත්‍රාත් අධිකරණයට ඉදිරිපත් කෙරිණ.සිසුවියගේ මා පියන් උසාවියට කැඳවා ඇය ඔවුන්ට භාරදී ඇති අතර ඇය ඇප මත නිදහස් කර ඇත. තවද තරුණයාට සහ නවාතැන් හිමිකරුද ඇප මත නිදහස් කර ඇත.නිල් චිත්‍රපට සහ වීඩියෝ උපකරණ පොලිසිය භාරයේ තබාගනු ලැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081310</link>
    <topic>සෝමාවතී වනෝද්‍යානයේජාවාරම්වලට වැට බැඳෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>කුඩා කණ්ඩායම් වශයෙන් සෝමාවතී ජාතික උද්‍යානයට ඇතුළු වී ඉතා සූක්ෂ්ම ලෙස දැව ජාවාරම්වල යෙදෙමින් රක්ෂිතයේ විවිධ ස්ථානවල වන විනාශයන් සිදු කර ගෙන යන වන අපරාධ කණ්ඩායම් පිළිබඳ තොරතුරු රැසක් අනාවරණය වෙමින් පවතින බව වනජීවී සංරක්ෂණ දෙපාර්තමේන්තුවේ කන්තලේ අලි පාලන ඒකකය කියයි.දැව ජාවාරම් වල යෙදෙන මෙම පිරිස් උගුල් අටවා සතුන් දඩයම් කිරීමද ජයටම කරගෙන ගොස් ඇතැයිද ඒ සම්බන්ධයෙන් අත්අඩංගුවට පත්වූ එවැනි කුඩා කණ්ඩායමක දෙදෙනෙකුගෙන් අනාවරණය වQ බව කන්තලේ අලි පාලන ඒකකයේ වනජීවී අඩවි සහකාර ජේ. ඒ. පී. විජේකුමාර මහතා පැවසීය.මැදිරිගිරිය ප්‍රදේශයෙන් පාපැදිවලින් රක්ෂිතයට ඇතුළු වන මෙම කණ්ඩායම් දින ගණනාවක් රක්ෂිතයේ රැඳී සිටිමින් ඉතා වටිනා දැව කපා පට්ටල් සාදා ඉරා පාපැදි වලින් රැගෙන එන බව මෙම සැකකරුවන් ප්‍රකාශ කර ඇතැයි කියයි.මහා පරිමාණයෙන් දැව ජාවාරම් සිදු කිරීමේදී පිරිස් බලය වැඩි වශයෙන් යොදා ගැනීමට සිදුවීමත් මේ නිසා තොරතුරු පිටතට යෑමේ වැඩි ප්‍රවණතාවයක් ඇති බැවින් කුඩා කණ්ඩායම් වශයෙන් සැදුම් ලත් පිරිස් අත් කියත්, බණ්ඩි කියත්, භාවිතා කරමින් මෙම වන විනාශයන් සිදු කර ඇතැයි වන ජීවී අඩවි සහකාරවරයා පෙන්වා දුන්නේය.ඉතා වටිනා බුරුත, පලු ගස් කපා ලෑලි වලට ඉරා ඇති අයුරු එහි දමා ගිය පිට පලු වලින් ඔප්පු වී ඇතැයිද හෙතෙම පෙන්වා දුන්නේය.වන විනාශයන් වල යෙදෙන මෙම දැව ජාවාරම්කරුවන් ගල් උගුල් අටවා සතුන් දඩයම් කර ඇති අයුරු මෙහිදී දැක ගැනීමට හැකිවී තිබේ. ගල් උගුල් යනු ලී කණු හතරක් සිටුවා ඒ මත අට්ටාලයක් සාදන මෙම ජාවාරම්කරුවන් ඒ මත විශාල ගල් තබයි.අනතුරව එක් කණුවක් අඩමානයට තබන මොවුන් කණු හතර මැදි කර ආහාර දමයි. බඳීන කඳන් මෙන් හතර පැත්තට නුලක් ගැට ගසන අතර දමා ඇති ආහාර ගැනීමට ඇතුළුවන සත්තු එම නූලේ ගැටෙත්ම අඩමානයට ඇති කණුව ගැලවෙනවාත් සමගම ගල් සහිත අට්ටාලය සතා මතට වැටී මිය යෑම හෝ අසුවීම සිදුවේ.කන්තලේ පේරමඩුව ප්‍රදේශයෙන් රක්ෂිතයට ඇතුළු වූ වන ජීවී නිලධාරීන් රාත්‍රී කිහිපයක් පහන් කර මෙම තොරතුරු අනාවරණය කර ගැනිමටත් මේවාට සම්බන්ධ දෙදෙනකු අත්අඩංගුවට ගැනීමටත් දැඩි ආයාසයක් ගැනීමට සිදුවූ බව වනජීවී අඩවි සහකාරවරයා පෙන්වා දුන්නේය.මෙහිදී අදහස් දැක්වූ වනජීවී අඩවි සහකාරවරයා.1986 සැප්තැම්බර් 2 දා ජාතික උද්‍යානයක් බවට ගැසට් මගින් ප්‍රකාශයට පත් කර ඇති මෙම රක්ෂිතය වර්ග කිලෝමීටර් 377.62 ක් පුරා විසිරි පැතිරී තිබෙනවා.මේ වන විට රක්ෂිතය තුළ විශාල ඉතා වටිනා දැව කපා ඇති අයුරු අපට පෙනුණා. ඒ අනුව දිගින් දිගටම පසුගිය දින කිහිපය පුරාම රක්ෂිතයට රහසිගතව ඇතුළු වී මෙම දැව ජාවාරම්කරුවන් දෙදෙනා අත්අඩංගුවට ගත්තා.මොවුන් පවසන ආකාරයට රක්ෂිතයේ ඉතා වටිනා දැව කපා ගෙන ගොස් තිබෙනවා. විශාල වන විනාශයක් සිදුවී ඇති බව අපට නිරීක්ෂණය වුණා යැයි කීය.මෙම වැටලීම සඳහා වනජීවී සංරක්ෂණ දෙපාර්තමේන්තුවේ සහකාර අධ්‍යක්ෂ (මහවැලි) සිසිර කුමාර ද සිල්වා ගේ උපදෙස් මත කන්තලේ අලි පාලන ඒකකයේ වනජීවී අඩවි සහකාර ජේ. ඒ. පී. විජේකුමාරගේ මෙහෙයවීමෙන් වනජීවී නියාමකවරුන් වන ඩී. එම්. සෙනෙවිරත්න, අයේෂ් රසික, පූර්ණ නවරත්න, රියදුරු කේ. එම්. පත්මසිරි සිවිල් ආරක්ෂක භටයන් වන ජයතිස්ස, සංජය, පුලස්ති, සමන් යන නිලධාරීහු මෙම වැටලිම සිදු කර මෙම තොරතුරු අනාවරණය කර ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081311</link>
    <topic>ජනතාව බිය කළ 102ක් අත්අඩංගුවට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ග්‍රීස් යකුන් යැයි ගම්මුන්ගෙන් ලද පැමිණිලි මත මධ්‍යම පළාත තුළ පමණක් පොලිසිය මගින් පුද්ගලයින් 102 කු අත්අඩංගුවට ගෙන ඇත.මහනුවර, මාතලේ, හැටන්, ගම්පොළ හා නුවරඑළිය පොලිස් බල ප්‍රදේශ වලින් මෙම පුද්ගලයන් අත්අඩංගුවට ගැනීම් වාර්තා වන අතර ඒ අතරින් 60 දෙනෙකු පමණ වැඩිදුර පරීක්ෂණ සඳහා රක්ෂිත බන්ධනාගාර ගත කර තිබේ.එම පුද්ගලයින් අතර ගොළු හා මානසික ආබාධ තත්ත්වයේ පසුවන පුද්ගලයින් කිහිප දෙනෙකුම සිටින බවත් ඔවුන් පොලිසිය මගින් ඔවුන්ගේ ඥාතීන්ට බාරදුන් බවත් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතා පැවසීය.යුද හමුදාවෙන් පළා ආ පුද්ගලයින්, විරැකියාවෙන් පෙළෙන්නන්, කම්කරුවන් මෙම ග්‍රීස් යකා යැයි චෝදනා ලත් පිරිස අතර බහුතරයක් සිටින බවත් ඒ ඒ ප්‍රදේශවල ජනතාවගේ පහර දීමට ලක්වූ 15 දෙනෙකු පමණ මේ අතරින් රෝහල් ගත කර තිබෙන බවත් පොලිසිය පවසයි.ග්‍රීස් යකා යැයි අදෘෂ්‍යමාන පුද්ගලයකු නොමැති බවත් කඩාකප්පල්කාරී ක්‍රියාවන්හි නිරත පුද්ගල පිරිසක් මෙය සිදුකරන බවත් පැවසූ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතා ජනතාව මේ පිළිබඳ කිසිදු අනියත බියක් ඇති නොකර ගත යුතු බවත් පොලිසිය හා සිවිල් ආරක්ෂක කමිටු මගින් ආරක්ෂාව තහවුරු කැර තිබෙන බවත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081312</link>
    <topic>ග්‍රාම නිලධාරියාට පහර දී සැඟවුණ‘ළමයා’ පොලිසියට බාරවේ</topic>
    <author>බණ්ඩාරගම විමල් ශ්‍යාමන් ජයසිංහ</author>
    <content>බණ්ඩාරගම මහබෙල්ලන ග්‍රාම නිලධාරි විමල් ශාන්ත තඹවිට මහතාට පහරදී සැගවී සිටි බව කියන “ළමයා” නැමැති සැකකරු පෙරේදා (11) පොලිසියට බාරවූ බව පානදුර පොලිසිය කියයි.සැකකරු අලුබෝමුල්ල මහබෙල්ලන පදිංචි වයස අවුරුදු 42 අයෙකි.පසුගිය 8 වැනිදා ග්‍රාම නිලධාරිවරයා ප්‍රදේශයේ ඡන්ද හිමි ප්‍රතිශෝධන ලැයිස්තු නිවෙස් හිමියන්ගෙන් ලබා ගැනීමට යාම සඳහා කාර්යාලය ඉදිරිපිට සිට යතුරුපැදිය පණගන්වමින් සිට ඇත.එම අවස්ථාවේ මාර්ගය දිගේ වැනි වැනි ඉදිරියට පැමිණෙන සැකකරුගෙන් “මොකද ළමයෝ වැනෙන්නේ යැයි” ග්‍රාම නිලධාරිවරයා ඇසීමෙන් කෝපයට පත් සැකකරු මෙම පහරදීම කර ඇති බව පරීක්‍ෂණවලදී හෙළිවී ඇත.සැකකරුගේ පහරකෑමෙන් ග්‍රාම නිලධාරිවරයාගේ වම් අතෙහි ඇඟිලි දෙකකට බරපතළ තුවාල සිදුවී ශල්‍යකර්මයකට ලක් කර ඇති බව පොලිසිය කියයි.සැකකාර පුද්ගලයා පානදුර අධිකරණයට ඉදිරිපත් කිරීමට නියමිතය.පානදුර මූලස්ථාන ප්‍රධාන පොලිස් පරීක්‍ෂක කුමාරදාස හෙට්ටිආරච්චි මහතාගේ උපදෙස් මත සුළු පැමිණිලි අංශයේ ස්ථානාධිපති පොලිස් පරීක්‍ෂක මුබාරක්, පොලිස් කොස්තාපල් චමින්ද යන මහත්වරු පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081313</link>
    <topic>ජල මීටර් හොරකම් කර පරණ යකඩවලට විකුණලා</topic>
    <author>රාවතාවත්ත සමූහ - රෝහන ද සිල්වා</author>
    <content>රුපියල් පනස්හයදහස් හත්සිය අසූහතරක වටිනාකමකින් යුතු ගෘහස්ථ ජල මනු (මීටර්) 13ක් සොරාගෙන ඒවා පරණ යකඩ එකතු කරන ස්ථානයකට විකුණා දැමූ මත්කුඩුවලට ඇබ්බැහිවූ අයෙක් මොරටුව පොලිසියේ අපරාධ විමර්ෂන අංශය මගින් අත්අඩංගුවට ගෙන ඇත.මොරටුව මුරවත්ත ප්‍රදේශයේදී සැකකටයුතු ලෙස හැසිරෙමින් සිටියදී අල්ලාගත් මෙම සැකකරු සන්තකයේ තිබී හෙරොයින් මිලිග්‍රෑම් 2200ක් ද පොලිසිය බාරයට ගෙන ඇත. වැඩිදුරටත් සැකකරුගෙන් ප්‍රශ්න කිරීමේදී ඔහු විසින් කරන ලද මෙම ජල මනු හොරකම ගැන සම්පූර්ණ විස්තරයක් හෙළිකොට ඇති අතර ඒ අනුව ක්‍රියාත්මකවූ පොලිසිය විසින් කොරලවැල්ල ප්‍රදේශයේ පරණ යකඩ එකතුකරන වෙළඳසලක තිබී සැකකරු විසින් විකුණන ලද ජල මනු 13ක් සොයාගෙන ඇත.මෙම ජල මනු අභ්‍යන්තරයේ ඇති පිත්තල කැබලි ගලවා ඒවායෙන් ලැබෙන ආදායමෙන් තමා හෙරොයින් මිලදී ගන්නා බව සැකකරු පවසා ඇති අතර මොරටුව ප්‍රදේශයේ, කොරලවැල්ල, උස්වත්ත, මොරටුවැල්ල යන ගම්වල ගෘහස්ත ජල මනු රාශියක් මෙසේ හොරෙන් ගලවාගෙන ඇති බවද හෙලිවී ඇත.සැකකරු වන මොරටුව උස්වත්තේ පදිංචි 29 හැවිරිදි වලච්චු හේවගේ අනුර සංජීව කුමාර යන අය 09දා මොරටුව ප්‍රධාන මහේස්ත්‍රාත් සහ දිසා විනිසුරු පි‍්‍රයන්ත ප්‍රනාන්දු මහතා වෙත ඉදිරිපත් කිරීමෙන් අනතුරුව මෙම මස 23 වන දින දක්වා රක්‍ෂිත බන්ධනාගාර ගත කරන ලදී.මොරටුව මූලස්ථාන පොලිස් පරීක්‍ෂක උපුල සෙනවිරත්න මහතාගේ උපදෙස් මත, අපරාධ විමර්ෂන අංශයේ ස්ථානාධිපති පොලිස් පරීක්‍ෂක සම්පත් හෙට්ටිආරච්චි මහතාගේ අධීක්‍ෂණයෙන් උප පොලිස් පරීක්‍ෂක අරෝෂන්, සැරයන් ප්‍රසන්න, පොලිස් කොස්තාපල්වරුන් වන 83933 මදුශංක, තිලක්, ජූඩ් යන නිලධාරීන් විසින් පරීක්‍ෂණ කටයුතු මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=n11081314</link>
    <topic>රැඳවියන් ළඟ තිබූ ජංගම දුරකථන දෙසීයක් අල්ලයි</topic>
    <author>ඉන්දික පොල්කොටුව</author>
    <content>විවිධ අපරාධ සම්බන්ධයෙන් සිරදඬුවමට ලක්ව සිටින රැදවියන් සතුව තිබූ ජංගම දුරකථන දෙසීයකට අධික තොගයක් බෝගම්බර බන්ධනාගාරය තුළදී අත්අඩංගුවට ගෙන ඇත.මෙහිදී සොයා ගැණුනු ජංගම දුරකථන අතර මරණ දඬුවමට ලක්ව සිටින අය සතුව තිබූ ජංගම දුරකථනද තිබේ.මත්ද්‍රව්‍ය ජාවාරම් මෙන්ම පාතාල කල්ලි අතර සබඳතා පැවැත්වීම ඇතුළු අපරාධ සම්බන්ධයෙන් බන්ධනාගාරයෙන් පිටත විවිධ සබඳතා පැවැත්වීම වෙනුවෙන් මෙලෙස සිරකරුවන් ජංගම දුරකථන භාවිතා කිරීම සිදු කෙරේ.බන්ධනාගාරගතව සිටින එල්. ටී. ටී. ඊ සැකකරුවන් සතුව තිබී ජංගම දුරකථන කිහිපයක් ද මෙලෙස සොයාගත් දුරකථන අතර තිබෙන බැව් අනාවරණය වේ.තක්සේරු වාර්තා ලබා ගැනීමෙන් අනතුරුව මෙම ජංගම දුරකථන වෙන්දේසි කිරීමට බලාපොරොත්තුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=r1108131</link>
    <topic>දහම් පාසල් නොයා අසැබි දසුන් බැලූ හෝමාගම සිසුන් දස දෙනෙක්මවුපියන් වැඳ සමාව ගනිති</topic>
    <author>හෝමාගම සංචාරක මංජුල හිරිපිටිය</author>
    <content>ඉරිදා දහම් පාසල් සහ උපකාරක පන්ති යන බවට අඟවා සන්නිවේදන මධ්‍යස්ථානවලට ගොස් අන්තර්ජාලය ඔස්සේ අසභ්‍ය දර්ශන බලමින් සිටි වයස අවුරුදු 13 - 15 අතර වයසේ පසු වන පාසල් සිසුන් දස දෙනකු ( පසුගිය 07 වැනි ඉරිදා ) අත්අඩංගුවට ගැනීමෙන් පසු ඔවුන්ද මවුපියන්ද පොලිසියට කැඳවා, ඔවුන්ට වැඳ සමාව ගැනීමෙන් පසු සිසුන් නිදහස් කර යැවීමට පියවර ගත් බව හෝමාගම පොලිසිය පවසයි.හෝමාගම නගර මධ්‍යයේ පිහිටි සන්නිවේදන මධ්‍යස්ථාන දෙකක් පරීක්‍ෂා කිරීමට පසුගියදා පොලිසිය ගිය අවස්ථාවේදී සිසුන් හා ඒවායේ හිමිකරුවන්ද අත්අඩංගුවට ගෙන ඇත.අත්අඩංගුවට ගත් සිසුන් සියලු දෙනා කොළඹ මහරගම සහ පන්නිපිටිය ප්‍රදේශවල පිහිටි ඇතැම් පාසල්වල ඉගෙනුම ලබන බව පොලිසිය අනාවරණය කරගෙන තිබේ. සිසුන්ගේ බෑග්මළු පරීක්‍ෂා කර බැලීමේ දී දහම් පාසල් ඇඳුම්, පෙම්අසුන් , අසභ්‍ය විඩියෝ දර්ශන ඇතුළත් සිඩී තැටි හා පාසල් පොත්පත් හමු වූ බව පොලිසිය පවසයි.සිසුන්ගේ මවුපියන් පොලිසියට කැඳවු හෝමාගම මූලස්ථාන පොලිස් පරීක්‍ෂක ප්‍රසන්න රත්නායක මහතා මවුපියන්ට එම දරු දැරියන් පිළිබඳව නිතර විමසිල්ලෙන් සිටින බවට දන්වා , සිසුන් සියලු දෙනා මවුපියන්ට වැඳ සමාව ගැනීමට යොමු කිරීමෙන් පසු, සිසුන්ගේ වයස සැලකිල්ලට ගෙන, නිදහස් කර යැවීමට පියවර ගෙන ඇත. අන්තර්ජාලය ඔස්සේ සිසුන්ට අසභ්‍ය දර්ශන පෙන්වු සන්නිවේදන මධ්‍යස්ථානවල හිමිකරුවන් අත්අඩංගුවට ගෙන අධිකරණයට ඉදිරිපත් කිරීමට නියමිතය. හෝමාගම පොලිස් ස්ථානාධිපති පො.ප. ප්‍රසන්න රත්නායක මහතාගේ මෙහෙයවීමෙන් පොලිස් පරීක්‍ෂකවරුන් වන වසන්ත අලහකෝන් , රුවිඳු උඩුගම ඇතුළු නිලධාරි පිරිසක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=r1108132</link>
    <topic>ඩෙංගු මර්දන නිලධරයකු වෙසින්‘පෙම් සුව’ විඳින්නට ආ තරුණයාට කුඩ පහර</topic>
    <author/>
    <content>ඩෙංගු මර්දන නිලධරයකු ලෙස වෙස්වලාගෙන තම පෙම්වතියගේ නිවෙසට, ගොස් ඇය සමඟ ‘ පෙම් සුව‘ විඳීමින් සිටි තරුණයකුට පෙම්වතියගේ මවගෙන්, ‘ බඩ කට පුරා ‘ ගුටි බැට සංග්‍රහයත් භුක්තිවිදීමට සිදුවීමේ පුවතක් කොළඹට නුදුරු ප්‍රදේශයකින් වාර්තා වෙයි.සිද්ධිය මෙසේය.රූබර තරුණියක සමඟ පෙමින් බැඳි සිටි මේ තරුණයාට තරුණියගේ පාර්ශවයෙන් දැඩි විරෝධයක් එල්ලවී ඇතත් තරුණයාත් තරුණියත් ඒවා ගණනකට නොගෙන පෙම් සබඳතාව දිගටම පවත්වාගෙන ගොස් ඇත.මේ දෙදෙනාට එකිනෙකා හමුවීමට ඇති අවස්ථාව අඩු වී ඇත්තේ තරුණියගේ මවුපියන් ඇයට හේතුවක් නැතිව නිවෙසින් පිටවීම තහනම් කැර තිබූ බැවිනි. සති ගණනක්ම තම පෙම්වතිය නොදුටු තරුණයා පසුගිය දිනෙක රාත්‍රියේ ඇයට දුරකථන ඇමැතුමක් දුන්නේය. හෙටට සති තුනයි. ඔයාව දැක්කෙ නැහැ. මට හරිම දුකයි. මොනවද කරන්නේ පෙම්වතා පෙම්වතියගෙන් විමසීය. පෙම්වවතියට පෙම්වතා ගැන දුක සිතිනි.හෙට අපේ අම්මා පොළට යනවාඔයා උදේ අපේ ගෙදර එන්න!! පෙම්වතිය කීවාය.අවට කවුරු හරි දැක්කොත්? පෙම්වතා විමසුවේ තැති ගැන්මෙනි.’ එහෙම ඇහුවොත් කියන්න ඔයා ‘ ඩෙංගු මර්දන නිලධාරියෙක්’ අපේ ගෙදර ඩෙංගු කීටයෝ ඉන්නවද බලන්න ආවා කියලා.පසුදා උදේ ජැන්ඩියට හැඳ පැළඳගත් පෙම්වතා පෙම්වතියගේ නිවෙසට ගියේය.පෙම්වතිය කියු ආකාරයටම ඇගේ මව තම පොළට ගොසිනි.“ යන්තම් ඇති.... ඔයා ආවා. මම මග බලාගෙන හිටියේ. අම්මත් ගෙදරින් ගියේ මේ දැන්.” පෙම්වතිය කීවාය.ඉන්පසු දෙදෙනා රිසිසේ ‘ පෙම්සුව ‘ විඳිද්දි නිවෙසේ ඉදිරිපස දොරටුව හදිසියේම විවෘත විය. විවෘත වූ දොරෙන් නිවෙසට ප්‍රවිශ්ඨ වූයේ පෙම්වතියගේ මවය.ඈ දුටු දෙදෙනා දෙපසට විසිවූයේ ඉබේටමය.පෙම්වතා දුටු මවද කෝපාවිශ්ඨ වූවාය.අනේ... අනේ .. දුවේ මං ආවේ අමතක වෙච්චි කුඩේ ගෙනියන්න. ඒ ටිකට කව්ද උඹ ගෙදරට වැද්ද ගත්ත මේ මිනිහා? යැයි ඈ විමසුවේ තර්ජනාත්මකවය.අනේ අම්මේ.... මේ අර ඩෙංගු මර්දන මහත්තයෙක් . මෙහෙ ඩෙංගු මදුරුවෝ ඉන්නවද කියල බලන්න ඇවිත්. ඕ ගොත ගසමින් කීවාය.දියණියගේ පෙම්වතා මීට කලින් දැක තිබූ මව ඔහුට අතැති කුඩයෙන් පහර දුන්නාය. අසල්වැසියන්ගේ හු හඬ මැද්දෙන් පෙම්වතා පලා ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=r1108133</link>
    <topic>එතෙරින් උපාධි රැසක් හිමිකර ගත්අභීත නාවික හමුදා නිලධාරියාට උපහාර</topic>
    <author>ජාඇළ සමූහ – විල්ප්‍රඩ් සිල්වා</author>
    <content>ශ්‍රී ලංකා නාවික හමුදාවේ සයුර ජයගත් උතුරු බටගම කපිතාන් නාලක ලක්මාල් ජයකොඩි මහතා නාවික ක්ෂේත්‍රයේ හිණිපෙත්තට යමින් ස්විඩනයේ ජාත්‍යන්තර නාවික විශ්වවිද්‍යාලයෙන් ආචාර්ය උපාධියක් ද චීනයේ ජාලියන් නාවික විශ්වවිද්‍යාලයෙන් විද්‍යා ශූරී උපාධියක් ද හිමිකරගෙන අනාගතයේ දී ලංකාවේ නාවික අභ්‍යාස විද්‍යාලයට ශක්තියක් වෙමින් මෙවැනි උපාධි හිමිකර ගත් නාවික ක්ෂේත්‍රය් එකම ශ්‍රී ලාංකිකයා වීමේ ගෞරවය හිමිකර ගෙන ඇත.උතුරු බටගම ශ්‍රී ජයවර්ධනාරාමයේ දහම් පාසල් ශිෂ්‍යයකු මෙන්ම ගුරුවරයකු වශයෙන් ද ගමට පන්සලට අභිමානවත් සේවයක් සිදුකර ඇති මොහු කරාතේ ශූරයකු ද වේ.ගම්වාසීන් සමග එකට එක්වී ගමේ පන්සලේ වැඩිදියුණුව සඳහා වෙහෙසෙන දෙදරු පියෙකි.ගම්වාසීන් හා ජයවර්ධනාරාම විහාරස්ථානයේ නායක ජාඇළ ශාසනාරක්‍ෂක මණ්ඩලයේ ලේකම් බෝගොඩ පියනන්ද හිමියන් විසින් සංවිධානය කර තිබූ උපහාර උත්සවය කැලණි විශ්වවිද්‍යාලයේ කුලපති වැලිමිටියාවේ කුසල ධම්ම මහ නාහිමියන්ගේ ප්‍රධානත්වයෙන් පැවැත්විණි.අධ්‍යාපන දෙපාර්තමේන්තුවේ පිරිවෙන් අධ්‍යක්ෂ නැදගමුවේ විජය මෛත්‍රි හිමි, ඛනිජ තෙල් කටයුතු ඇමැති සුසිල් ප්‍රේමජයන්ත, සමාජ සේවා ඇමැති ෆිලික්ස් පෙරේරා මහත්වරු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=r1108134</link>
    <topic>මහප්පා තාත්තාට පොරොවෙන් කෙටුවා:</topic>
    <author>ගලිගමුව සමූහ - සජිත් තුෂාර ප්‍රේමදාස</author>
    <content>“අම්මයි තාත්තයි, ඉඳහිට අපිව බලන්න ආවේ. මහප්පා තාත්තට පොරොවෙන් කොටපු නිසා හිරේ දාන්න ගෙනියනවා. අපිට දැන් කවුරුවත් නෑ...” පුංචි ලහිරු එහෙම කීවේ පසුගියදා (7) පෙරවරුවේ දී සිය පියාගේ මරණ පරීක්‍ෂණයේ දී දැදිගම පොලිසියේ සැරයන් (30659) රත්නසිරි මහතා ඉදිරියේ දීය.එකට මත්පැන් බී බහින්බස්වීමක් දුරදිග ගොස් ඇතිවූ ආරවුලක දී අයියා විසින් මල්ලීට පොරොවෙන් කොටා මරා දැමීමේ ශෝචනීය සිදුවීමක් පසුගියදා දැදිගම පොලිස් බල ප්‍රදේශයේ වේරගල, නාරංගොඩ ප්‍රදේශයේ දී සිදු විණි.එහිදී මියගිය සේනානායක තෙනහැන්නලාගේ ආරියවංශ නැමති 46 හැවිරිදි වඩු කාර්මිකයා දරුවන් පස්දෙනකුගේ පියෙකි. මිය ගිය අයගේ බිරිය සුසිලා රංජනී ජයන්ති මැණිකේ වසර දෙකක පමණ සිට කොළඹ ප්‍රදේශයේම නතරව ඇඟළුම් කම්හලක සේවය කරයි.පවුලේ වැඩිමහල් පිරිමි දරුවා නිශාන් පුෂ්පකුමාර අගහිඟකම් නිසා පාසල් නොයයි. ඔහු තවමත් දහසය වන වියේ පසුවෙන දරුවෙකි. වර / වේරගල මහා විද්‍යාලයයේ ඉගෙන ගන්නා අනෙක් දරුවන් සිවුදෙනා සුසන්තිකා කුමාරී අවුරුදු 14, සඳමාලී අප්සරා 13 යි, ලහිරු ප්‍රසන්න අවුරුදු 9 යි හා අරුණ ප්‍රභාත් අවුරුදු 6 යි යන වයස්වල පසු වෙති.පොල්කඩමින් ජීවත්වන සිය මහප්පා ගේ රැකවරණය මැද කටුමැටි ගැසූ අතු සෙවිලි නිවසේ මොවුන් සියලු ම දෙනා ජීවත්ව සිට ඇත. මේ දරුවන් පස්දෙනාම බලාගත් සැකකාර මහප්පා වූ එස්. ටී. මෛත්‍රිපාල තවමත් අවිවාහකයෙකි.පුංචි ලහිරු ප්‍රසන්න කීවේ මෙහෙමයි,“අපේ තාත්තා මේ මිය ගිහින් ඉන්නේ. අම්මා ගිය මාසේ දවසක අපි බලන්න ආවා. එදා තාත්තා ගෙදර හිටියා. තාත්තා එක්ක රණ්ඩු වෙලා අම්මා ආයෙත් කොළඹ ගියා. අයියයි අක්කලා දෙන්නයි මමයි මල්ලියි මහප්පගේ ගෙදර ඉන්නේ. මහප්පා අපිට උයලා කන්න දෙනවා.තාත්තා ඊයේ (6) රාත්‍රී 7.30 ට පමණ කොළඹ ඉඳන් ගෙදර ආවා. රෑ 10 ට විතර දෙන්න බැනගෙන රණ්ඩු වුණා.දුමේ දර ඇතුළේ තිබුණ පොරව අරගෙන මහප්පා තාත්තට කෙටුවා. අයිය ගෙදර හිටියේ නැහැ. මේ සිද්ධි මොකවත් අයියා දන්නේ නෑ. අපි හතර දෙනා උදේ රංජි මාමලගේ ගෙදරින් අම්මට කීවා කෝල් දීලා. පොලිසියටත් කීවාවරකාපොළ වැඩබලන මහේස්ත්‍රාත් ශ්‍යාමලී කහගල්ල මිය මහේස්ත්‍රාත් පරීක්‍ෂණය කළ අතර කෑගල්ල සහකාර පොලිස් අධිකාරී විකුම් චාමික ප්‍රේමසිරි, දැදිගම පොලිසියේ ස්ථානාධිපති කේ. ඩී. එස්. බාලසූරිය, උ.පො.ප ශාන්ත කුමාර, පො. සැ. රත්නසිරි, පො. සැ. ජයරත්න මහත්වරු වැඩිදුර පරීක්‍ෂණ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=r1108135</link>
    <topic>විකිණීමට සිමෙන්ති නැතැයි කීකඩ හිමිකාරියට රු. 10000ක් දඩ</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ බැන්ඩියමුල්ල ප්‍රදේශයේ ගොඩනැඟිලි ද්‍රව්‍ය අලෙවිකරන වෙළෙඳසලක සිමෙන්ති තොගයක් ගබඩාකරගෙන මිලදී ගැනීමට පැමිණි අයකුට සිමෙන්ති නැතැයිද, ඒවා විකුණා ඇති බවද කියා අලෙවිය ප්‍රතික්‍ෂේප කිරීමේ චෝදනාව මත එම ආයතනයේ හිමිකාරිය ගම්පහ අධිකරණයට ඉදිරිපත් කර තිබුණි.චෝදනාවට වරදකාරියවීම මත රුපියල් දස දහසක දඩයක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා තොගයේ තිබූ සිමෙන්ති කොට්ට 15ක් රාජසන්තක කිරීමටද නියෝග කළේ ය. පැමිණිල්ල ගම්පහ පාරිභෝගික අධිකාරියේ විමර්ශන නිලධාරින් ඉදිරිපත් කළහ. දඩ නියම වූවේ එම්. වසන්තා නැමැත්තියකටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108131</link>
    <topic>ඩිල්ෂාන්ගේ කණ්ඩායම හෙටඔස්ට්‍රේලි‍්‍රයානුවන්ට එරෙහිව</topic>
    <author>වර්නන්ගුණසේකර</author>
    <content>ජගත් එක්දින ක්‍රිකට් ශ්‍රේණිගත කිරීම්වල අංක 1 ට පිවිසීමේ බලාපොරොත්තු අත්හැර නැති තිලකරත්න ඩිල්ෂාන්ගේ කණ්ඩායම සටන්කාමී අයුරින් හෙට ඔස්ට්‍රේලියානුවන්ට එරෙහිව දෙවැනි ජාත්‍යන්තර එක්දින තරගයට පිවිසෙයි.දිවා/රාත්‍රී මේ තරගය පස්වරු 2.30 ට සූරියවැව මහින්ද රාජපක්ෂ ජාත්‍යන්තර ක්‍රීඩාගණයේදී ආරම්භ වෙයි. දෙපිල අතර පල්ලෙකැලේදී පැවැති පළමු එක්දින තරගයෙන් ඔස්ට්‍රේලියාවට කඩුලු7කින් පරාජය වූ ශ්‍රී ලංකාව ඔවුන්ගේ වේග පන්දු ප්‍රහාරය ශක්තිමත් කිරීම පිණිස හෙට තරගය සඳහා ලසිත් මාලිංග කැඳවීමට බොහෝ දුරට ඉඩ තිබේ.පළමු තරගයේ කාසියේ වාසිය දිනාගෙන පළමුව පන්දුවට පහර දුන් ශ්‍රී ලංකා පිලේ සියළුම ක්‍රීඩකයෝ ඕවර 41.1ක් ඇතුළත ලකුණු 191කට දැවී ගිය අතර ඔස්ට්‍රේලියානු පිල ඕවර 38.1කදී කඩුලු 3ක් පමණක් දැවී ලකුණු 195ක් වාර්තා කරමින් තරගය පහසුවෙන් ජය ගත්තේය.තරග 5කින් සමන්විත තරගමාලාව 4–1කින් ජයග්‍රහණය කළහොත් ශ්‍රී ලංකාව ජගත් එක්දින ශ්‍රේණිගත කිරීම්වල අංක 1 ට පිවිසෙනු ඇත. තම කණ්ඩායම මේ තරගාවලියට සහභාගි වන්නේ ඒ බව හොඳින් දැනගෙන බව නායක තිලකරත්න ඩිල්ෂාන් කියයි.මේ ඉලක්කය කරා යාමේදී ශ්‍රී ලංකාවට එක් ප්‍රධාන බාධකයක් වී ඇත්තේ ප්‍රතිවාදී ආරම්භක පිතිකරු ෂේන් වොට්සන් බව දිස්වෙයි. ඉතාමත් ආක්‍රමණශීලීව පන්දුවට පහර දෙන වොට්සන් පිතිහරඹයේ මෙතෙක් අසාර්ථක වී ඇත්තේ දෙපිල අතර පැවැති පළමු විස්සයි20 තරගයේදී පමණි. මෙවර සංචාරයේ ඔවුන්ගේ ඒ පළමු තරගයේදී ලකුණු 10කට දැවී ගිය වොට්සන් අනතුරුව පැවැති දෙවැනි විස්සයි20 තරගයේදී ලකුණු 57ක්ද, පළමු එක්දින තරගයේදී ලකුණු 69ක්ද ලබා ගැනීමට සමත් විය. ඔහු හතරේ හා හයේ පහර එල්ල කරන්නේ බොහෝ විට නිරායාසයෙනි.එම තරගයේදී ශ්‍රී ලංකා කණ්ඩායම කඩුලු 3ක්ම ‘පූජා’ කළ බව උල්ෂාන් කියා සිටියේය. ප්‍රබල පිතිකරුවෝ වැඩි දෙනෙකු දැවී ගියේ අනවශ්‍ය පහරවලිනි. “ ඒ වැරදි හදාගෙන ඊළඟ තරග ජය ගන්න අපට හැකියාව තියෙනවා” යන්න ශ්‍රී ලංකා නායකයාගේ විශ්වාසය වී තිබේ.මේ අතර තම නායකත්වය යටතේ වන ශ්‍රී ලංකා සංචාරයේ තම කණ්ඩායම සහභාගි වූ පළමු තරගයෙන් ම ජය ගැනීමට හැකි වීම පිළිබඳව ඔස්ට්‍රේලියානු එක්දින හා ටෙස්ට් ක්‍රිකට් නායක මයිකල් ක්ලාක් ඉමහත් සතුටට පත්ව සිටී. එම තරගයේදී පිතිකරුවන් ශ්‍රී ලංකා දඟ පන්දු අභියෝගයට මුහුණ දුන් ආකාරය සම්බන්ධයෙන් ඔහු සෑහීමකට පත්ව සිටී. වොට්සන් හා පළපුරුදු පිතිකරු රිකී පොන්ටිං ගේ පිතිකරණය ගැනත් මිචල් ජොන්සන්ගේ පන්දු යැවී ම පිළිබඳවත් ආඩම්බර වන ඔහු මේ ජයග්‍රාහී ගමන ඉදිරියට ම ගෙන යාමට තම කණ්ඩායමට හැකිවනු ඇතැයි විශ්වාසය පළ කරයි.“අභියෝග බොහොමයි... ගමන බොහෝ දුර තව යන්න තියෙනවා” ඔස්ට්‍රේලියානු නායකයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108132</link>
    <topic>ජනාධිපති ආරක්‍ෂක කොට්ඨාසයට කඩුලු 9ක ජය</topic>
    <author/>
    <content>රාජ්‍ය සේවා ක්‍රිකට් තරගාවලියේ ජනාධිපති ආරක්ෂක කොට්ඨාසය හා මිනින්දෝරු දෙපාර්තමේන්තු කණ්ඩායම අතර පැවැති තරගයෙන් කඩුලු නවයක විශිෂ්ට ජයග්‍රහණයක් ලැබීමට පොලිස් ඩී කාණ්ඩය යටතේ තරග කළ ජනාධිපති ආරක්ෂක කොට්ඨාසය සමත් විය.කළුතර, පොලිස් අභ්‍යාස විද්‍යාලයීය ක්‍රීඩාංගණයේදී ඉකුත්දා පැවැති තරගයේ පළමුව පන්දුවට පහර දුන් මිනින්දෝරු දෙපාර්තමේන්තු කණ්ඩායම සියලු දෙනා දැවී ලකුණු 103 ක් රැස් කර ගත් අතර පිළිතුරු ඉනිම ක්‍රීඩා කළ ජනාධිපති ආරක්ෂක කොට්ඨාසය එක් කඩුල්ලක් පමණක් දැවී ඉලක්කය සම්පූර්ණ කර ගත්තේය.මිනින්දෝරු දෙපාර්තමේන්තු කණ්ඩායම සියලුදෙනා දැවී (ඕවර 27.1 ) 103අබේරත්න 64, හසන්ත ද සිල්වා 17 /3, ගුණරත්න පියතිස්ස 6/2ජනාධිපති ආරක්ෂක කොට්ඨාසය කඩුලු දෙකකට (ඕවර 17.4) 104එන් නිශාන්ත 51, දුමින්ද ඉන්දික 26, (උදාර 24/1).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108133</link>
    <topic>දකුණු ආසියාතික වෙරළබඩ ක්‍රීඩා උළෙලට ශ්‍රී ලංකාව සූදානම්</topic>
    <author/>
    <content>ශ්‍රී ලංකාවේ ප්‍රථමවරට පැවැත්වෙන දකුණු ආසියාතික වෙරළබඩ ක්‍රීඩා උළෙල ඔක්තෝබර් මස 8 දින සිට 17 දින දක්වා හම්බන්තොට දී පැවැත්වෙන අතර එම තරගාවලියට සහභාගි වන ක්‍රීඩක ක්‍රීඩකයන් මේ දිනවල පුහුණු කටයුතුවල නිරතවල බව ක්‍රීඩා අමාත්‍යාංශ මාධ්‍ය ලේකම් හර්ෂ බී අබේකෝන් මහතා පවසයි.තරග ඉසව් 10ක් ඉලක්ක කරගෙන පැවැත්වෙන දකුණු ආසියාතික වෙරළබඩ ක්‍රීඩා උළෙල සඳහා ශ්‍රී ලංකාව, ඉන්දියාව, බංග්ලාදේශය, නේපාලය, මාලදිවයින, ඇෆ්ගනිස්තානය, පාකිස්තානය තරග වදින අතර නෙට්බෝල්, වොලිබෝල්, බාස්කට්බෝල්, අත්පන්දු, කබඩි, තුරඟ, පිහිනුම්, රුවල් ඔරු, පාපන්දු කායවර්ධන තරග ඉසව් සඳහා ශ්‍රී ලංකාව තරග වදී.වෙරළබඩ ක්‍රීඩා තරගවලින් සැළකිය යුතු ජයග්‍රහණයක් ලබා ගැනීම සඳහා ශ්‍රී ලංකාව විශේෂයෙන් නෙට්බෝල්, වොලිබෝල්, බාස්කට්බෝල්, අත්පන්දු, කායවර්ධන යන තරග ඉසව් සඳහා මේ දිනවල පුහුණුවීම් කටයුතු සිදු කරන බව අවධාරණය කරන ක්‍රීඩා අමාත්‍යාංශය සෙසු තරගවලින් ද ජයග්‍රහණය අපේක්ෂා කරන බව මාධ්‍ය ලේකම්වරයා පැවැසීය.ඔක්තෝබර් මස පැවැත්වෙන වෙරළබඩ ක්‍රීඩා තරගාවලියට සහභාගී වන ශ්‍රී ලංකා ක්‍රීඩක ක්‍රීඩිකාවෝ මේ දිනවල මීගමුව, ගල්කිස්ස යන ප්‍රදේශවල වෙරළබඩ පුහුණු කටයුතු සිදු කරමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108134</link>
    <topic>සැහැල්ලු පන්දු ක්‍රිකට් තරගාවලිය අද</topic>
    <author>විජය ශ්‍රී ගම්මන කඩවත විශේෂ</author>
    <content>කඩවත පහළකරගහමුණ ක්‍රීඩා සමාජය 3වැනි වරටත් සංවිධානය කරනු ලබන සැහැල්ලු පන්දු ක්‍රිකට් තරගාවලිය අද මහර බන්ධනාගාර ක්‍රීඩා පිටියේදී දවසපුරා පැවැත්වේ.මේ තරගාවලිය සඳහා කණ්ඩායම් 16ක ක්‍රීඩකයන් 144 දෙනෙක් සහභාගී වන අතර එක් කණ්ඩායමට ක්‍රීඩකයන් 9 දෙනෙකි. පන්දු ඕවර 5කට සීමා වී ඇති මේ තරගාවලියේ ජයග්‍රාහී කණ්ඩායමට රුපියල් 50000ක් ද දෙවැනි ස්ථානය හිමිකරගන්නා කණ්ඩායමට රුපියල් 35000ක් ද තෙවැනි ස්ථානය හිමිකරගන්නා කණ්ඩායමට රුපියල් 10000ක් ද පිරිනමන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108135</link>
    <topic>කොළඹ මැරතන් තරගයට විදෙස් ක්‍රීඩකයන් 100ක්</topic>
    <author>ප්‍රින්ස් ගුණසේකර</author>
    <content>ලංකා ස්පෝර්ට් ස්රයිසින් සංවිධානය කරන කොළඹ මැරතන් තරගයට විදෙස් ක්‍රීඩකයන් 100ක් ඇතුළුව තරගකරුවන් 2000ක් පමණ මෙවර සහභාගීවනු ඇතැයි අපේක්ෂා කෙරේ.ජාත්‍යන්තර මැරතන් හා දුර ධාවන සම්මේලනයේ පිළිගැනීමක් ඇති කොළඹ මැරතන් තරගය ඔක්තෝබර් 2 වැනිදා කොළඹ ටොරිංටන් ක්‍රීඩාංගණය අසලින් ආරම්භ වී මීගමුව වෙරළ උද්‍යානය අසලින් නිමාවට පත්වේ.පූර්ණ මැරතන් තරගය කිලෝ මීටර් 42.196ක දුරකින්ද අර්ධ මැරතන් තරගය කිලෝ මීටර් 21.097ක දුරකින් ද නිමාවට පත්වේ. එම දුර ප්‍රමාණවලින්ම ප්‍රවීණයන්ගේ මැරතන් තරග දෙකක් ද පැවැත්වේ. කිලෝ මීටර් 10ක් හා 5ක් වශයෙන් කාන්තා පිරිමි විනෝද තරගයක් ද සමගාමීව පැවැත්වීමට සංවිධායකයෝ අපේක්ෂා කරති.එකොළොස්වැනි වරටත් පැවැත්වෙන කොළඹ මැරතන් තරගයේ පිරිමි – කාන්තා අංශ දෙකේ පළමු ජයග්‍රහකයන්ට අමෙරිකානු ඩොලර් 2500 බැගින් හා ශ්‍රී ලන්කන් එයාර් ලයින් වෙතින් ගුවන් ප්‍රවේශපත් දෙකක් පිරිනැමේ.දෙවැනි හා තෙවැනි ස්ථාන දිනාගන්නා ක්‍රීඩක ක්‍රීඩිකාවන්ට අමෙරිකානු ඩොලර් 1500ක් හා 1000ක් පිරිනැමෙන අතර සිවුවැනි ස්ථානයේ සිට දහවැනි ස්ථාන දක්වා මුදල් තෑගි හිමිවේ.තරගය පෙරවරු 6.00ට නිදහස් චතුරස්‍රය අසලින් ආරම්භවී බොරැල්ල, දෙමටගොඩ, පෑලියගොඩ, වත්තල, හැමිල්ටන් ඇළ මාර්ගය ඔස්සේ පමුණුගම, තලාහේන, පිටිපන දූව සිට මිගමුව වෙරළ උද්‍යානය දක්වා පැවැත්වේ.ක්‍රීඩා අමාත්‍යාංශය, බස්නාහිර සංචාරක මණ්ඩලය, ශ්‍රී ලන්කන් ගුවන් සේවය, අධ්‍යාපන අමාත්‍යාංශය, තරුණ කටයුතු අමාත්‍යාංශය කොළඹ- මීගමු නගර සභා හා මීගමුව හෝටල්කරුවන්ගේ සංගමයේ අනුග්‍රහය මේ සඳහා ලැබී ඇත.මේ පිළිබඳව හෝටල් පාසල් ශ්‍රවණාගාරයේ පැවැති මාධ්‍ය හමුවේදී අදහස් දැක්වූ සංචාරක මණ්ඩල සභාපති නාලක ගොඩහේවා මහතා පැවැසුවේ කොළඹ මැරතන් තරගයෙන් සංචාරක ව්‍යාපාරයේ දියුණුවට පිටුබලයක් වන බවය.“ශ්‍රී ලංකාවේ සංචාරක ව්‍යාපාරයට ක්‍රීඩා හා විනෝදාත්මක තරග අත්‍යවශ්‍යයි. යුද්ධය පැවැති කාලයේදීත් කොළඹ මැරතන් තරගය අඛන්ඩව පැවැත්වීම අමතක නොකළ යුතුයි” ගොඩහේවා මහතා පැවැසීය.සොබාදහම හා ජලාශ්‍රිත ක්‍රියාකාරකම් සඳහා නම් දැරූ ලංකා ස්පොර්ට් රයිසින් සමාගමේ සභාපති තිලක් පෙරේරා මහතා ද මෙහිදි අදහස් දැක්වීය.කොළඹ මැරතන් තරගාවලියේ විනිශ්චය කටයුතු භාරව ශ්‍රී ලංකා මලල ක්‍රීඩා සංගමය කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108136</link>
    <topic>දිස්ත්‍රික් ක්‍රීඩා කමිටුවල මුල්පුටුමහජන නියෝජිතයන්ට</topic>
    <author/>
    <content>රටපුරා සෑම පරිපාලන දිස්ත්‍රික්කයකම දිස්ත්‍රික් ක්‍රීඩා කමිටු පිහිටුවීමට ක්‍රීඩා ඇමැති මහින්දානන්ද අළුත්ගමගේ මහතාගේ අවධානය යොමුවී ඇත.එම දිස්ත්‍රික් ක්‍රීඩා කමිටුවල සම සභාපතිවරු ලෙස පළාත් සභා ක්‍රීඩා ඇමැති හා පාර්ලිමේන්තු මන්ත්‍රීවරයෙකු පත් කිරීමට අවධානය යොමුවී තිබේ. මෙම දිස්ත්‍රික් ක්‍රීඩා කමිටුවකට සාමාජිකයන් 13ක් ඇතුළත්වන අතර දිසාපතිවරයා ලේකම් තනතුරටත් නියෝජ්‍ය පොලිස්පතිවරයෙකු භාණ්ඩාගාරික ලෙසත් නිල බලයෙන් පත් කිරීමට සැලසුම් කර ඇත. පළාත් පාලන කොමසාරිස්, සෞඛ්‍ය සේවා අධ්‍යක්ෂ, අධ්‍යාපන අධ්‍යක්ෂ, මහා මාර්ග අධ්‍යක්ෂ හා දිස්ත්‍රික් ක්‍රීඩා නිලධාරි ඇතුළු රජයේ නිලධාරීන් කමිටු සාමාජිකයන් ලෙස කටයුතු කරති.පිහිටුවීමට යෝජිත දිස්ත්‍රික් කමිටු තුළින් ක්‍රීඩා සංවර්ධනය, පාලනය හා දිස්ත්‍රික්කයේ ක්‍රීඩා කටයුතු පිළිබඳ ක්‍රීඩා ඇමැතිවරයාට උපදෙස් දීමේ වගකීම පිරිනැමේ.මෙයට අමතරව ක්‍රීඩා උළෙල සංවිධානය, පුහුණු කඳවුරු, පුහුණු සංචිත හා ක්‍රීඩා සංගම් දියුණු කිරීම වැනි ව්‍යාපෘති පැවැත්වීමේ වගකීම ද දිස්ත්‍රික් ක්‍රීඩා කමිටුවලට පැවැරේ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108137</link>
    <topic>ජනසතු සේවා කැරම් වැඩමුළුවේදීනීති රීති පොත් නොමිලේ</topic>
    <author/>
    <content>ජනසතු සේවා කැරම් සංගමය මෙහෙයවන ලද කැරම් නීති රීති වැඩමුළුව පසුගියදා කොළඹ 02 ඩී.ආර්. විජේවර්ධන මාවතේ පිහිටි මහජන බැංකු මාණ්ඩලික අභ්‍යාස විද්‍යාලීය ශ්‍රවණාගාරයේදී පැවත්වන ලද අතර, වැඩමුළුව සඳහා සහභාගී වූ සියලු දෙනාහට කැරම් නීති රීති පිළිබඳ අත් පොතක් නොමිලේ ප්‍රදානය කරන ලදී.ප්‍රවීණ ජාත්‍යන්තර කැරම් විනිසුරුවරයකු හා කැරම් විනිසුරු සංගමයේ හිටපු සභාපතිවරයකු වූ ටී.ඩී.ඒ. පෙරේරා මහතා සහ ප්‍රවීණ ජාත්‍යන්තර කැරම් විනිසුරුවරයකු හා ජාත්‍යන්තර කැරම් නීතිකොමිසමේ හිටපු සභාපතිවරයකු වූ ෂෙල්ටන් පේ‍්‍රමරත්න මහතා මේ වැඩමුළුව මෙහෙයවූ අතර ප්‍රවීණ කැරම් විනිසුරුවරියක වූ ප්‍රමිලා බොතේජු මහත්මිය සහ ජනසතු සේවා කැරම් සංගමයේ සභාපති ආර්.ඒ.එස්.එච්. රණසිංහ මහතා මේ වැඩමුළුව මෙහෙයවීම සඳහා සහයෝගය දැක්වීය.දේශන හා ප්‍රායෝගික පුහුණු කිරීම් ඇසුරෙන් පැවැත්වූ මේ වැඩමුළුව සඳහා ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල කැරම් ක්‍රීඩක ක්‍රීඩිකාවන් සහ කැරම් විනිසුරුවන් විශාල පිරිසක් සහභාගීවූ අතර, ජනසතු සේවා කැරම් සංගමය මගින් ඉදිරියේදී පවත්වනු ලබන තරග විභාගයකින් ජනසතු සේවා කැරම් සංගමයට අවශ්‍ය ප්‍රවීණ කැරම් විනිසුරුවන්ගෙන් සමන්විත ‘කැරම් විනිසුරු සංචිතයක්’ පිහිටුවීමට කටයුතු කරන බව ජනසතු සේවා කැරම් සංගමයේ ලේකම් සුනන්ද කෝදාගොඩ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108138</link>
    <topic>ජයග්‍රාහකයන් ප්‍රකාශ කිරීම වළක්වන වාරණ නියෝගයක්</topic>
    <author>රෝෂන් තුෂාර</author>
    <content>2011 කැල්ටෙක්ස් අන්තර් ක්‍රීඩා සමාජීය ‘ඒ’ කාණ්ඩයේ රග්බි ලීග් තරගාවලියේ ජයග්‍රාහකයන් ප්‍රකාශයට පත් කිරීම හෝ ජයග්‍රාහි කුසලානය පිරිනැමීම වළක්වමින් ශ්‍රී ලංකා රග්බි පාපන්දු සම්මේනලයට වාරණ නියෝගයක් කොළඹ දිසා අධිකරණය ඊයේ (12) නිකුත් කළේය.මහනුවර ක්‍රීඩා සමාජයේ ලේකම් ලෙස්ලි ද සොයිසා පැවරූ නඩුවක් සළකා බැලීමෙන් පසුව අතිරේක දිසා විනිසුරු ඩබ්ලිව්. පී. ප්‍රදීප් ජයතිලක මහතා මේ වාරණය ලබන 25 දින දක්වා නිකුත් කළේය.ශ්‍රී ලංකා රග්බි සම්මේලනයේ තරගාවලි අධ්‍යක්ෂ ජෙහාන් කනගරත්න හා ලේකම් ලසිත ගුණරත්න යන මහත්වරුන්ට විරුද්ධව නඩුව පවරා තිබිණි.තරගාවලි ලකුණු සටහන අනුව ලකුණු 46ක් ලබා සිටින පැමිණිලිකාර ක්‍රීඩා සමාජය 2011 ජුනි 12 දින පැවැති තරගයේ ලකුනු එකතු කිරීමට රග්බි සම්මේලනය ක්‍රියාකර නොමැති බව පැමිණිල්ල වෙනුවෙන් අධිකරණයට කරුණු ඉදිරිපත් කෙරිණි.මහනුවර ක්‍රීඩා සමාජය, නාවික හමුදා ක්‍රීඩා සමාජය, හැව්ලොක්ස් ක්‍රීඩා සමාජය හා සී.ආර්. ඇන්ඩ් එෆ්.සී. කණ්ඩායම් පිළිවෙළින් ලකුණු 46, 36, 35 හා 28ක් ලබා සිටින බව සඳහන් කරන පැමිණිලිකරුවන් සම්මේලනය මගින් ජුනි 12 දින තරගයේ ලකුණු එකතු කිරීම පැහැර හැරිම නීති විරෝධි බව අධිකරණයට පැවැසීය.අදාළ ලකුණු ලබා ගැනීමේ හිමිකමක් මහනුවර ක්‍රීඩා සමාජයට ඇති බවට සඳහන් කෙරෙන තීන්දුවක් නිකුත් කරන ලෙස පැමිණිල්ල මගින් ඉල්ලා තිබිණි.පැමිණිල්ලේ කරුණු සළකා බැලූ විනිසුරුවරයා විත්තිකරුවන්ට අතුරු තහනම් දැන්විම් නිකුත් කරමින් ලබන 25 දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s1108139</link>
    <topic>කඳාන සාන්ත සෙබස්තියන් විදුහලේයොමාල් රවිසරගෙන් නව තරග වාර්තාවක්</topic>
    <author/>
    <content>2011 සමස්ත ලංකා කනිෂ්ඨ පාසල් ක්‍රීඩා උළෙලේදී මීටර් 400 ඉසව්ව තත්පර 50.05කින් නිමකර නව තරග වාර්තාවක් පිහිටුවමින් කඳාන සෙබස්තියන් විදුහලට විශාල කීර්තියක් හිමිකරදුන් යොමාල් රවිසර ක්‍රීඩකයාට උපහාර දැක්වීමේ උත්සවයක් පසුගියදා එම විද්‍යාලයේදී පැවැත්විණි.දියගම මහින්ද රාජපක්ෂ ක්‍රීඩාංගණයේදී පැවැති ක්‍රීඩා උළෙලේදී අවුරුදු 16න් පහළ මීටර් 200 ඉසව්වේ දෙවන ස්ථානයද හිමිකර එම ක්‍රීඩා උත්සවයේ 16න් පහළ දක්ෂතම ක්‍රීඩකයාට හිමි සම්මානයද ලබා ගැනීමට ඔහු සමත්විය.ඔහු විසින් බිඳ හෙළනු ලැබුවේ 2000 වසරේදී මනෝජ් පුෂ්ප කුමාර තත්පර 51.08කින් නිම කර පිහිටුවා තිබූ වාර්තාවය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s11081310</link>
    <topic>සූරයන් තීරණය වනඋණුසුම් වටය අද</topic>
    <author>ෆවුස් මොහොමඩ්</author>
    <content>මහනුවර ක්‍රීඩා සමාජය, නාවික හමුදාව සහ පෙරළිකාර හැව්ලොක්ස් ක්‍රීඩා සමාජය අතර දෝලනය වන මෙවර අන්තර් සමාජ පළමු කොටසේ කැල්ටෙක්ස් කුසලානයේ, සූරයන් තීරණය කෙරෙන උණුසුම් අවසන් තරග වටය හෙට (14) පැවැත්වේ.මේ වනවිට ප්‍රසාද ලකුණු 40ක් ලබා ලකුණු සටහනේ පෙරමුණ ගැනීමට පසුගිය වසරේ සූරයන් වන මහනුවර ක්‍රීඩා සමාජය සමත්ව සිටින අතර නාවික හමුදාව ප්‍රසාද ලකුණු 36ක් ලබා දෙවැනි ස්ථානයේ පසුවෙයි.ලීග් තරගාවලියේ පෙරලිකාර කණ්ඩායම බවට පත්වූ හැව්ලොක්ස් පිල ප්‍රසාද ලකුණු 35ක් ලබා කුසලාන තරග වටයේ තුන්වැනි ස්ථානය අත් කර ගෙන සිටී.මහනුවර පිල හා හැව්ලොක්ස් පිල අතර තරගය හෙට නිත්තවෙල පිටියේ පැවැත්වෙන අතර නාවික හමුදාව වැලිසර නාවික හමුදා කඳවුරු පිටියේදී සී.ආර්. පිල සමග තරග වැදීමට නියමිතය.පසුගිය වසරේ කුසලාන අනුසූරයන් වූ ප්‍රබල සී.ආර්. පිල මෙවර දැඩි පසුබෑමකට ලක්ව ප්‍රසාද ලකුණු සටහනේ ලකුණු 28ක් ලබා සිවුවැනි ස්ථානය හා අවසන් ස්ථානයේ පසුවෙයි. මෙවර සූරතාව හෝ අනුසූරතාව හිමි කර ගැනීමේ බලාපොරොත්තු දැනටමත් සී.ආර්. පිලෙන් ගිලිහී ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=s11081311</link>
    <topic>‘ඕෆ්රෝඩ්’ ජීප් තරගාවලියක්කටානේදී පැවැත්වීමට යයි</topic>
    <author>මීගමුව විශේෂ එච් ප්‍රනාන්දු</author>
    <content>පවර් ඕෆ් වීල්ස් 4x4 ඕෆ්රෝඩ් ජීප් තරගාවලිය සැප්තැම්බර් මස 4වැනි දින පැවැත්වීමට මීගමුව ඕෆ්රෝඩ් ක්‍රීඩා සමාජය විදි විධාන යොදා තිබේ. මේ තරගය කටාන පැතිගොඩැල්ල ‘ග්‍රැවල් රිජ් ඕෆ්රෝඩ් ධාවන පථයේදී පැවැත්වේ.මේ ධාවන පථය දර්ශනීය වෙල් යායකට යාබදව ස්වාභාවික මඩ වගුරු, කබොක් මිශ්‍ර දුෂ්කර බෑවුම් හා ඕෆ්රෝඩ් තරගවලට ආවේණිකවූ ත්‍රාසය මුසු බාධකවලින් යුක්තව නිර්මාණය වී තිබේ.නවීකරණය කරන ලද ජීප් ඉසව්ව ආධුනික තරගය මෙන්ම මෙරටදී ප්‍රථම වරට පැවැත්වෙන ජේ.සී.බී. බැකෝ ලෝඩර් ඉසව්වකින්ද සමන්විතවී ඇත.මේ තරගාවලියෙන් ලැබෙන ආදායමින් කොටසක් කටාන ප්‍රදේශයේම පිහිටා ඇති අකරගම පර්යන්ත රෝහලේ ගොඩනැගිලි ප්‍රතිසංස්කරණ අරමුදලට පරිත්‍යාග කිරීමට සංවිධායක මණ්ඩලය තීරණය කර තිබේ. වැඩි විස්තර සභාපති ෂෙනාල් ප්‍රනාන්දු 0777348559 අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=f1108131</link>
    <topic>උතුරේ අවතැන් වූ සියල්ලන්ටම රජය සමසේ සලකනවා</topic>
    <author>සටහන ධනුෂ්ක ගොඩකුඹුර</author>
    <content>* යුද්ධයෙන් අවතැන් වූ දෙමළ ජනතාව නැවැත පදිංචි කරමින් සිටිනවා. මේ කටයුතුවල වර්තමාන තත්ත්වය කුමක්ද ?අවතැන් වූවන් නැවත පදිංචි කිරීම කෙරෙහි රජය විශේෂ අවධානය යොමු කර තිබෙනවා. ඒ නිසයි ඒ වෙනුවෙන්ම අමාත්‍යංශයක් පිහිටුවන්න රජය තීරණය කළේ. මේ රටේ ජනතාව අවතැන් වන්නට පටන් ගත්තේ වසර තිහකටත් එහා සිටයි.ප්‍රධාන වශයෙන් අවතැන් වූවන් කොටස් දෙකකට වෙන් කරන්නට පුළුවන්. පළමු කොටස තමයි ජනාධිපති මහින්ද රාජපක්ෂ මහතා බලයට එන්නට පෙර, එනම් 2005 නොවැම්බර් 17 වැනි දිනට පෙර අවතැන් වූවන්. අනෙක් කොටස ජනාධිපතිතුමා බලයට ආ පසු අවතැන් වූවන්.2005 වසරට පෙර සිංහල, දෙමළ, මුස්ලිම් ජනතාව බොහෝ පිරිසක් අවතැන් වුණා. උතුරේ හිටපු ජනතාවට පැය 48 ක් තුළ ඉවත් වෙන්න වුණා. අත් දෙකේ ෂොපින් බෑග් දෙකක බඩු පමණයි ගෙන යන්නට අවසර ලැබුණේ. මේ වගේ නොයෙකුත් ස්ථානවල ජනතාව අවතැන් වුණා. සමහරු රට අතහැර ගියා. සමහරු කොළඹට ආවා.ජනාධිපතිතුමා රට බාර ගත් පසු පළමු වතාවට ජනතාව අවතැන් වුණේ, අනුරාධපුර දුටු වැවදී බස් රථයකට බෝම්බ ප්‍රහාරයක් එල්ල වුණ අවස්ථාවේදී.මේ අවතැන් වන අය රජයට විශාල ගැටලුවක් වුණා. මේ අවස්ථාවේදී ජනාධිපතිතුමා තීරණයක් ගත්තා අවතැන් වූවන් වහාම නැවැත පදිංචි කළ යුතුයි කියා. ඉතාම කෙටි කාල සීමාවකදී මේ නැවැත පදිංචි කිරීම් කළ යුතු බවට ප්‍රතිපත්තිමය තීන්දුවක් ගෙන, ඒ අනුව කටයුතු කළා. අවතැන් වී දීර්ඝ කාලයක් ගත වුණාම නොයෙකුත් ගැටලු ඇති වෙනවා.මාවිල් ආරුවෙන් ඇරැඹිලා තොප්පිගලට මෙහෙයුම යන විට, අවතැන් වන අය පිළිවෙළින් නැවැත පදිංචි කරගෙන ගියා. මානුෂීය මෙහෙයුම උතුරට යන විට අපි නැෙඟනහිර අවතැන් වූවන්ගෙන් සියයට 90 ක් නැවත පදිංචි කර අවසන්.උතුරේ අවතැන් වීම ඇරැඹුණේ මුලින්ම යෝධ වැව අසලදි. අපි උතුරේ නැවත පදිංචි කිරීම ආරම්භ කළේ 2009 වසරේ අපේ‍්‍රල් මස 01 වැනිදා සිලාවතුර ප්‍රදේශයෙන්. ඒ වන විට මානුෂීය මෙහෙයුම අවසන් වෙලාවත් නැහැ. මෙහෙයුම අවසන් වුණේ මැයි මස 19 වැනිදා. නැවැත පදිංචි කිරීමේ කටයුතුවලදී අපිට මුහුණ දෙන්නට වුණ ප්‍රධානතම අභියෝගය තමයි බිම්බෝම්බ ඉවත් කිරීම. එල්. ටී. ටී. ඊ සංවිධානය හා අපේ හමුදා බල ප්‍රදේශ අතර භූමිය තුළ දරුණු විදියට බිම්බෝම්බ වළලා තිබුණා.මේ බිම්බෝම්බ ඉවත් කරන්නට කාලයක් ගත වුණා. අපට ඒ සඳහා සුදුසු උපකරණ තිබුණේ නැහැ. මේ කාලය වන විට විදේශ රටවලින් අපට ආධාර කරන්නට සූදානමින් සිටියෙත් නැහැ. ඒ වන විටත් අප සතු සම්පත් නැෙඟනහිර පළාතේ බිම්බෝම්බ ඉවත් කරන්නට යොදාගනිමින් තිබුණා. නැඟෙනහිර හිටපු සේවකයන් උතුරට එන්න අදිමදි කළ නිසා, අලුතෙන් සේවකයන් පුහුණු කරන්නටත් සිදුවුණා.අවශ්‍ය උපකරණ රටින් ගෙන එන්නට අප තීන්දුවක් ගත්තා. මේ උපකරණ නෞකාවලින් ගෙන එනවා නම් මාස එකහමාරකට වඩා කල් ගත වෙන නිසා, අප ඒවා ගෙනාවේ ගුවන් මඟිනුයි. අද ලෝකයේ බිම්බෝම්බ ඉවත් කරන රටවල් අතරින් වැඩිම යන්ත්‍ර සංඛ්‍යාවක් ඇති රට ශ්‍රී ලංකාවයි.ජනතාවගේ මූලික අවශ්‍යතා සම්පූර්ණ නොකර, නැවත පදිංචි කිරීම් නොකරන ලෙස ජනාධිපතිතුමා අපට උපදෙස් දී තිබුණා.අවතැන් කඳවුරුවල නැවත පදිංචි කරන්නට පවුල් 67,000 ක් සිටින බව අපි ගණන් බලා තිබුණා. ඒත් මේ වන විට අපි පවුල් 1,14,000 ක් නැවැත පදිංචි කර තිබෙනවා. 2005 ට පෙර අවතැන් වූ අයත් මේ සංඛ්‍යාවට අයත් වුණ නිසයි පිරිස වැඩි වුණේ. යාපනයේ අධිආරක්ෂිත කලාපවල සිටි අයත් මේ පිරිස අතර සිටිනවා.මේ වන විට අපට නැවත පදිංචි කරන්නට ඉතිරිව ඇත්තේ ප්‍රාදේශීය ලේකම් කොටිඨාස දෙකක ග්‍රාමසේවා වසම් කිහිපයක පමණයි. මුහුදුබඩ පත්තු හා පුදුකුඩුඉරිප්පු ඒ ප්‍රදේශීය ලේකම් කොට්ඨාසයි. මේ ප්‍රදේශ තමයි මානුෂීය මෙහෙයුමේ අවසන් සටන් පැවැති ස්ථාන.කෙසේ වුවත් මේ වසරේ දෙසැම්බර් මස 31 වැනිදාට පෙර, අවතැන් වූවන් සියලු දෙනා නැවැත පදිංචි කිරීම අපේ අරමුණයි.* අවතැන් වූවන් යළි පදිංචි කිරීමේදී මුස්ලිම් ජනතාවට අසාධාරණයක් සිදුවන බවට මතයක් තිබෙනවා. මුස්ලිම්වරුන්ගේ නැවැත පදිංචි කිරීමේ කටයුතුවල ප්‍රගතිය කෙබඳුද?අපි මේ මුස්ලිම් ජනතාව නැවත පදිංචි කරන්නට මුස්ලිම් රටවලින් ආධාර, උපකාර ඉල්ලා තිබෙනවා. ඒ සඳහා දැනටමත් හොඳ ප්‍රතිචාර තිබෙනවා. රජය අවශ්‍ය සියලු පහසුකම් දෙන්නට සූදානම්. ඒත් මේ කටයුතුවලදී පොඩි ප්‍රමාදයක් සිදුවී තිබුණා.රිෂාඩ් බදියුදීන් ඇමැතිතුමා නැවැත පදිංචි කිරීමේ ඇමැතිවරයාව සිටියදී, දෙමළ ජනතාව වෙනුවෙන් ප්‍රමුඛතාව දුන්නා. එතුමාගේ ධෛර්ය නිසයි අපට මේ වැඩපිළිවෙළ කඩිනම් කරන්නට හැකි වුණේ. එතුමාත් අවතැන් වූවෙක් නිසා ඒ ජනතාවගෙ දුක හොඳට දන්නවා. අපි කඩිනමින් ඒ කටයුතු අවසන් කරන්නට බලාපොරොත්තු වෙනවා.* ඉන්දියාව අවතැන් වූවන් වෙනුවෙන් නිවාස 50,000 ක් ගොඩනගන්න ඉදිරිපත් වුණා. එහි තත්ත්වය සහ නිවාස ඉදිකිරීම් ඇරැඹුණා නම්, ඒවා තනා තිබෙන්නේ කොහෙද යන්න පිළිබඳ ඔබේ අදහස ?ජනාධිපතිතුමා ඉන්දියාවට ගිය අවස්ථාවේ කළ සාකච්ඡාවක් මත තමයි මේ නිවාස 50000 ඉදි කරන්නට ඉන්දියාව එකඟ වුණේ. එහි නියමු ව්‍යාපෘතියක් ලෙස නිවාස 1000 ක් ඉදි කරන්නට වැඩ කටයුතු අරඹා තිබෙනවා.මේ යටතේ කිලිනොච්චියේ නිවාස 250 ක්, යාපනයේ 150 ක්, මන්නාරමේ නිවාස 175 ක්, වවුනියාවේ නිවාස 175 ක් හා මුලතිව්වල නිවාස 250 ක් ඉදිකෙරෙනවා. මේ වසර අවසන් වීමට පෙර කොන්ත්‍රාත්කරුවන් මේ නිවාස බාර දිය යුතුයි.* වර්තමාන උතුරේ ආර්ථික තත්ත්වය සහ එහි වර්ධන පිළිබඳ ඔබ දක්වන අදහස කෙබඳුද?රටක ආර්ථික සංවර්ධනය මනින ක්‍රම දෙකක් තිබෙනවා. පළමුවැන්න තමයි ජන ලේඛන හා සංඛ්‍යාලේඛන දෙපාර්තමේන්තුව හා මහ බැංකුව නිල වශයෙන් කරන මැනීම් ක්‍රම. අනෙක් ක්‍රමය තමයි මිනිසුන්ට දැනෙන හැටි සොයා බැලීම. දකින්නට ලැබෙන වාර්තා අනුව, පසුගිය කාලය තුළ උතුරේ විශාල ආර්ථික වර්ධනයක් සිදුව තිබෙන බව ඔබට පෙනෙනවා ඇති.මහින්ද චින්තනය කියන්නේ ප්‍රායෝගික වැඩපිළිවෙළක්. පුද්ගලයා හදා පවුල හදන්නත්, පවුල හදා ගම හදන්නත්, ගම හදා රට හදන්නත්, රට හදා ලෝකය දිනන්නත් තමයි මහින්ද චින්තනයෙන් මාර්ගය පෙන්වන්නේ.* උතුරේ ජනතාවගේ ගැටලුවට රජය ඉදිරිපත් කරන දේශපාලන විසැඳුම පැහැදිලි කළොත්?එක පැත්තකින් පමණක් හිතලා මේ විසැඳුම දෙන්නට බැහැ. මීට පෙර එසේ විසැඳුම් දෙන්නට ගොස් ප්‍රශ්නය තිබුණාටත් වඩා උග්‍ර වුණා. උදාහරණයක් වශයෙන් ඉන්දු - ලංකා ගිවිසුම නිසා තත්ත්වය බරපතළ වුණ එක දක්වන්න පුළුවනි. රජිව් ගාන්ධි මැතිතුමාගේ ඝාතනයට පවා මෙය බලපෑ බව මගේ විශ්වාසයයි. ඒ නිසා සියලු පාර්ශ්ව එකඟ වන විසැඳුමකට අප යා යුතුයි.දෙමළ ජාතික සන්ධානය රජයේ නියෝජිතයන් මේ සම්බන්ධයෙන් සාකච්ඡා කළා. ඒත් විවිධ ගැටලු තිබෙනවා. සාකච්ඡා මේසයේ කතා කළත්, තීරණ ගන්නේ වෙන වෙන තැන්වල. ඒ නිසා ප්‍රශ්න ඇති වෙන්න පුළුවනි. ඒ නිසා මේ ගැටලුව විසඳන්න පුළුවන්. හොඳ ම ස්ථානය ව්‍යවස්ථාදායක බලය ඇති පාර්ලිමේන්තුවයි. කල් මැරීමක් නැහැ. මාස 6 ක් තුළ යෝජනා දක්වන ලෙස පාර්ලිමේන්තු තේරීම් කාරක සභාවට දැනුම් දී තිබෙනවා. වසර 6 ක් තිබූ ගැටලුවකට මාස 6 කින් විසැඳුමක් දීමත් ජයග්‍රහණයක්.මෙතැනදී අවශ්‍ය මොකක් හරි විසැඳුමක් දෙන්න නොවෙයි. කාලාන්තරයක් පවතින ස්ථිරසාර විසැඳුමක් දෙන්නයි ඕනේ. කලබල වී බලාපොරොත්තු සුන් කර ගත යුතු නැහැ. සියලු දෙනා සතුටු කිරීමත් අමාරුයි. විසැඳුම කියන දේ ලියවිල්ලකට සීමා නොවිය යුතු බවයි මගේ අදහස.අපේ රටේ වගේ හොඳ ව්‍යවස්ථාවක් ලෝකයේ කොහෙවත් නැහැ. දේශපාලන විසඳුම දෙන අතර ජනතාව වෙනුවෙන් කළ යුතු දේ බොහොමයක් තිබෙනවා. දෙමළ ජනතාවගෙන් මම ඉල්ලන්නේ රජය කෙරෙහි විශ්වාසය තියන්න කියන එකයි.* පසුගිය දිනවල උතුරේ ඇරැඹුණු සංවර්ධන කටයුතු, මැතිවරණය නිමා වීමත් සමඟ අවසන් වනු ඇතැයි බියක් ජනතාව තුළ තිබෙනවා. මේ සම්බන්ධයෙන් ඔබගේ අදහස කුමක්ද ?උතුරේ ඇරැඹුණු කිසිම කාර්යයක් අතර මඟ නතර නොවන බව විශ්වාසයෙන් යුතුව කියන්න පුළුවන්. ජනාධිපතිතුමා පැහැදිලිවම කියලා තිබෙනවා මේ සම්බන්ධයෙන් අවධානය යොමු කරන්න කියලා. මෙතැන ප්‍රශ්නයක් තිබෙනවා. ඒ තමයි මේ කාර්යයන් රජය මගින් ආරම්භ කළත්, පළාත් සභාවලට, පළාත් පාලන ආයතනවලට මෙහි වගකීමක් තිබෙනවා. ඒ අයත් වගකීම ඉටු කළ යුතුයි. රජයෙන් මුදල් දෙනවා. ඒ මුදල් හරියාකාරව වැය කළ යුතුයි. වංචා කරන්නට බැහැ.මේ වැඩපිළිවෙළ එක දම්වැලක් ලෙස සලකන්න පුළුවන්. උතුරේ සංවර්ධනය අඛණ්ඩව ඉදිරියට කෙරෙනවා.ජනතාව සුඛිත මුදිත වීම නිසා, තමන්ගේ දේශපාලන අරමුණු ඉටු කර ගන්න නොහැකි වන පිරිසක් මේවාට බාධා කරයි. මේ තත්ත්වය, දෙමළ ජාතික සන්ධානයට වගේම, අනෙක් පක්ෂවලටත් පොදුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=f1108132</link>
    <topic>නොනිමි අරගලයක නායකයාඇන්. ඇම්</topic>
    <author>සී. දොඩාවත්ත</author>
    <content>මෙරට වාමාංශික ව්‍යාපාරයෙහි පුරෝගාමී නායකයකු මෙන්ම පුරා හතලිස් එක් වසරක් තුන් කෝරලයේ මහජන නියෝජිතයකු වශයෙන්ද කටයුතු කළ ලංකා සමසමාජ පක්ෂයෙහි හිටපු නායක ආචාර්ය ඇන්. ඇම්. පෙරේරා මහතාගේ තිස් දෙවන ගුණ සමරු උත්සවය අගෝස්තු මස 14 දිනට යෙදී තිබේ. යටියන්තොට ප්‍රධාන මාර්ගය ආචාර්ය ඇන්. ඇම්. පෙරේරා මාවත ලෙස නම් කිරීම සහ යටියන්තොට මධ්‍ය මහා විද්‍යාලය ආචාර්ය ඇන්. ඇම්. පෙරේරා මධ්‍ය මහා විද්‍යාලය ලෙස නම් කිරීම ඇතුළු ගුණ සමරු වැඩසටහන් රැසක් එදිනට තුන් කෝරලය ඇතුළු රටේ විවිධ ප්‍රදේශවල සංවිධානය කර තිබේ. මේ ලිපිය ඒ නිමිත්තෙනි.තුන් කෝරලය මැදින් දිවෙන ප්‍රධානතම මාර්ගය වන්නේ කොළඹ - හැටන් (A7) පාරයි. එම පාරේ කරවනැල්ල සහ යටියන්තොට නගර යා කෙරෙන කොටස 2011 අගෝස්තු මස 14 දා සිට ආචාර්ය ඇන් ඇම්. පෙරේරා මාවත ලෙස නම් කෙරේ.ඇන්. ඇම්. මියගියේ 1979 අගෝස්තු මස 14 වැනිදාය. එයින් තිස් දෙවසරකට පසු සිදු කෙරෙන මේ නම් තැබීම බෙහෙවින්ම අර්ථ පූර්ණ වූවකි.තුන් කෝරලය කොළඹට යා කෙරෙන මේ පාර, ඇන්.ඇම්. තම දේශපාලන ජීවිතය තුළ වැඩියෙන්ම ආගිය පාර විය හැකිය.මුල් වරට ඔහු මෙ මඟ තරණයකොට මෙහි පැමිණියේ තුන්කෝරලයේ වැසියන් මෙරට ඉතිහාසයේ දරුණුතම වසංගතයකට මුහුණ දෙමින් සිටින අවදියක, ඔවුනට පිළිසරණ වනු පිණිසය. එහෙත් එවකට තුන්කෝරලයේ පැවැති ඛේදවාචකය ඒම මැලේරියා වසංගතයට පමණක් සීමා නොවීය. එකල තුන් කෝරලය යනු වැඩවසම් යාන්ත්‍රණයෙන්ද, යටත්විජිත යාන්ත්‍රණයෙන්ද එකසේ පීඩා විදි පීඩිත ජන කලාපයක් විය.ඇන්. ඇම්.ගේ ප්‍රථම මැතිවරණ සටන සඳහා නාමයෝජනා අස්සන් කළ අතුරලියේ සුවඳා මහතා පසුකලක මෙම සමාජ යථාර්ථය මැනැවින් පැහැදිලි කරතිබුණේ මෙසේය.“ඒ මැලේරියා වසංගත කාලය තුන් කෝරලයේත් මැලේරියා වසංගතය පැතිරුණා. කිසිම කෙනෙක් ඒ කාලයේ අපේ දුප්පත් මිනිස්සු මැලේරියාව හින්දා විඳපු දුක් ගැන හෙව්වේ බැලුවේ නෑ. අපි ව හූරා කාපු රදල පංතියත්, වතු අයිතිකාරයනුත් තමන්නේ ඕනෑ එපාකම් පිරිමහගත්තා මිසක දුප්පත් අපේ දුක ගැන ඇහැක් ඇරල බැලුවෙ නෑ.......පහත් යැයි සම්මත කුලයකැයි කියලා රදලයින් අප ව හොදටම කොන් කරලයි තිබුණේ... දවසක් දා අපේ ගේ ගාවට කණ්ඩායමක් ඇවිත් අපි එක්ක කතා කළා. ඒ කණ්ඩායමේ රළු පෙනුමක් තිබුණ තේජවන්ත කෙනෙකුත් අපේ ඉතිහාස පොත්වල තියෙන ග්‍රීක් පිළියමක් වගේ ලස්සන කරුණාවන්ත පෙනුමක් තිබුණු කෙනෙකුත් හිටියා. රළු පෙනුමක් තිබුණ තේජවන්ත පුද්ගලයා තමයි බොරළුගොඩ පිලිප් ගුණවර්ධන සහෝදරය. අර ග්‍රීක් පිළිමයක් වගේ හිටියයි කිව්වේ ඇන්. ඇම්. සහෝදරය...ඒ කාලයේ මේ මහත්තුරු නොසෑහෙන්න දුක් වින්ඳ ගෙයක් ගෙයක් ගානේ කූඩැල්ලන් කඩ කඩා ගිහින් හාල් පරිප්පු මාමයිට්, සීනි, තේ කොළ වගේ දේවල් බෙදල දුන්න. ඒ විතරක් නොවෙයි, සාත්තුවට කෙනෙක් නැති ගෙවල්වල හිටපු ලෙඩුන්ට කැඳ උයලා පොවපු හැටිත් මට අද වගේ මතකයි.ඇන්.ඇම්. සහෝදරයාට පරිප්පු මහත්තයා කියල නමක් වැටුණෙත් එයා පරිප්පු බෙදපු හන්දයි. ඒ කාලෙ හිටපු වතු අයිතිකාරයොත්, රදළයොත් ඒක නිග්‍රහයට පාවිච්චි කළ නමක් වුණත් තුන්කෝරලයේ ඇත්තෝ ඇන්. ඇම්. සහෝදරයට පරිප්පු මහත්තය කිව්වෙ ලොකු ආදරයකින්..”මේ අනුව මතුපිටින් බලන විට තුන්කෝරලය තුළ ඇන්.ඇම්. ගේ ක්‍රියා කාරිත්වයෙහි කිසියම් සුබසාධන මුහුණුවරක් දක්නට ලැබුණද එම සුබසාධන ක්‍රියාවලිය තුළ කැඹුරු සමාජ පරිවර්තන ක්‍රියාදාමයක හරය ගැබ්ව තිබූ අයුරු සුවදා මහතා පැහැදිලි කරන්නේ මෙසේය.“ඊට පස්සෙ ඇන් ඇම් සහෝදරය, පිලිප් සහෝදරය අපේ පළාත්වලට ඇවිත් බැරිකම තිබුණට කෙනෙක් සූරා කන්ඩ, පාගාගෙන ඉන්ඩ තවත් කෙනෙකුට අයිතියක් නැත කියලා අපට කියලා දුන්න. මේ අදහස් බොහොම ඉක්මනින් තුන් කෝරලයේ ජනතාව අතර පැතිරුණා.”තුන්කෝරලය තුළ පමණක් නොව, ඒ වනවිට මුළු රට පුරා එම අදහස් පැතිරෙමින් තිබිණි. මේ දක්වා සුව පහසු මන්දිර හා කාමර තුළ ඉංග්‍රීසියෙන් පමණක් සිදු කෙරුණු කතා බහකට සීමා වී තිබූ දේශපාලනය ගමේ භාෂාවෙන් ගමේ ගොවිබිම් හා නගරයේ වැඩබිම් වෙත ගෙන ගියේ ඇන් ඇම් ඇතුළු මෙම නායකයෝය.“ගවයාට තණ නෑ - ගැමියනට ඉඩම් නෑ. රටට නිදහස නෑ. යන ජනප්‍රිය සටන් පාඨයේ සිට” ඩව්බිගින් දුෂ්ටයා පලවා හරිනු !” වැනි උණුසුම් සටන්පාඨ දක්වාත්, මහජන රැස්වීම්, ප්‍රසිද්ධ දේශන, පෙළපාලි, උද්ඝෝෂණ ආදියේ සිට රාත්‍රී දේශපාලන පන්ති දක්වාත් එම දේශපාලන දැනුම් ප්‍රවාහය ගලා යන්නට පටන් ගත්තේ මෙම නායකයත්වයෙහි මගපෙන්වීම යටතේය.කොතරම් පුළුල් පරාසයක පැතිර තිබුණද ඔවුන්ගේ මේ සටන් පාඨ සහ අරගල සියල්ලට පොදු සාධකයක් තිබිණි. ඒ අලුත් රටක් හා අලුත් මිනිසෙක් පිළිබඳ සිහිනයයි. එම සිහිනය 1935 දෙසැම්බර් 18 වැනිදා ලංකා සමසමාජ පක්ෂය පිහිටුවීමේදී නිකුත් කළ පළමු ප්‍රකාශනයෙහි පළමු පිටුවේ තම පරමාර්ථ ලෙස මෙසේ පළවී තිබිණි.ඔවුන්ගේ සියලු සටන් පාඨ හා සෙසු ක්‍රියාමාර්ග සැලසුම් කෙරුණේ මෙම පොදු පරමාර්ථ මත පිහිටමින් බව පැහැදිලිව පෙනේ.අද බලන විට විශ්මයට හා සරදමට කාරණය නම්, නූතන ශ්‍රී ලංකාවක් සඳහා එදා ඔවුන් ඉදිරිපත් කළ ඒ සෑම සටන්පාඨයකටම පාහේ එදා සිටි “ජාතික” යැයි කියා ගත් නායකයන් විරුද්ධ වීමය.උදාහරණයක් ලෙස 1937 දෙසැම්බර් 18 වැනිදා පවත්වන ලද ලංකා සමසමාජ පක්ෂයේ දෙවැනි සංවත්සරයේදී ගම්මුලාදෑනි ක්‍රමය සම්බන්ධයෙන් සම්මත කරගත් යෝජනාව මෙසේය.කුලභේද, පන්තිභේද, ආදී අධර්මයන් පවත්වාගෙන යාමටද දුප්පත් පන්ති ජනයා මැඬලීමටද, රදල පවුල්වලට මුලාදෑනි ක්‍රමය ආයුධයක් වී තිබේ. එම දුෂ්ඨ මුලාදෑනි ක්‍රමය මේ රටින් භංග කර දැමීමට ආරම්භ කර තිබෙන සටන නොකඩවා ගෙනයාමේ සිය මහා අධිෂ්ඨානය ලංකා සම සමාජ පක්ෂය මෙයින් ප්‍රකාශ කරයි.”මේ වනාහි මුලාදෑනි ක්‍රමය සම්බන්ධයෙන් සමසමාජ පක්ෂය මුල සිටම දැරූ ස්ථාවරයයි.එදා රුවන්වැල්ල යනුවෙන් එකම මැතිවරණ කොට්ඨාසයක් ලෙස පැවැති, යටියන්තොට, දැරණියගල, සහ රුවන්වැල්ල, ප්‍රදේශවල රටේ මහත්වරු, කෝරාලවරු, සහ ආරච්චිවරු තම ප්‍රදේශවල ගම්වැසියන්ගේ ඉඩම් වංචාසහගත ලෙස පැහැර ගැනීම සඳහා මෙම නිල බලය යොදා ගනිමින් සිටින ආකාරය කරුණු සහිතව පැහැදිලි කළ ඇන් ඇම් මේ ක්‍රමය යටත් විජිත වාදීන්ගේ හා රදලයන්ගේ පැවැත්ම තහවුරු කරන දූෂිත ක්‍රමයක් බව සනාථ කළේය. එහෙත් එම ධූරය අහෝසි කිරීම සඳහා ඇන් ඇම් රාජ්‍ය මන්ත්‍රණ සභාවට ඉදිරිපත් කළ යෝජනාව වැඩි ඡන්දයෙන් පරාජය කිරීමට එදා ඇන් ඇම් විරෝධීහු ක්‍රියා කළහ.ස්වභාෂාවෙන් වැඩකිරීම සඳහා ඇති අයිතිය සම්බන්ධයෙන් ඇන් ඇම් ඉදිරිපත් කළ යෝජනාවලටද එවැනිම විරෝධතා එල්ල විය. පොලිස් පැමිණිලි සටහන් කරගැනීමේදී සිංහලෙන් හෝ දෙමළෙන් එම සටහන් තැබීමට ඉඩ දෙන ලෙස ඇන් ඇම් කළ යෝජනාව සම්බන්ධයෙන් එවකට ස්වදේශ කටයුතු ඇමැති ඊට විරෝධය පළකර ඇත්තේ “එසේ කළහොත් පොලිස් බලය තුන් ගුණයකින් වැඩිවන” බව කියමිනි. පාසල් සිසුනට දිවා ආහාර ලබා දීමද එකල ඇන් ඇම් ඇතුළු සමසමාජවාදීන්ගේ සටන් පාඨයකි. සර් බාරොන් ජයතිලක දේශපාලන පොරපිටියේදී මීට ප්‍රතිචාර දක්වා ඇත්තේ “පාසල් සිසුනට නොමිලේ ආහාර සැපයිය හැකිනම් පොල්ගස් උඩ තණකොළ වැවෙනු ඇතැයි කියමිනි.එහෙත් වැඩිකල් නොගොස් පොල්ගස් උඩ තණකොළ වැවුණි. 1936 අගෝස්තු 04 වැනි දා ඇන් ඇම් මැතිසබයට ඉදිරිපත් කළ යෝජනාවක් අනුව ඊළඟ වසරේ අයවැය ලේඛනයෙන් ඒ සඳහා රුපියල් ලක්ෂ අටක් වෙන් කිරීමට සිදුවිය.1936 අගෝස්තු 07 වැනිදා “සමසමාජය” පත්‍රය මේ පිළිබඳ අදහස් දැක් වූවේ මෙසේය.පසුගිය මන්ත්‍රීන් තේරීමේදී පළාත් හතරකට සමසමාජ මන්ත්‍රීධූරාපේක්ෂකයෝ ඉදිරිපත් වූහ. ඔවුන් සතරදෙනාට ඉල්වාගෙන සිටියේ පාඨශාලාවලට යන දුප්පත් ශිෂ්‍යයන්ට දවල් ආහාරය සහ පොත් පත් ආණ්ඩුව විසින් සැපයිය යුතු බවයි. තවද එම ඉල්ලීම ක්‍රියාවෙහි යෙදවීමට මන්ත්‍රීන් තේරීමෙන් පසුවද සමසමාජවාදීහු උද්ඝෝෂණය කරගෙන ගියාහුය. සමසමාජ මන්ත්‍රී තැන්පත් ඇන් ඇම් පෙරේරා මහතාද මේ ඉල්ලීම වහාම ක්‍රියාවෙහි යෙදවිය යුතුයැයි කියා යෝජනාවක් ගෙනාවේය. මෙපමණ කලක් ඇසත් කණත් පියාගෙන සිටි ඇමැති මණ්ඩලය නමැති බීරි අලියා පිබිදුනේ සමසමාජ ඝෝෂාව නිසාම බැව් කාහටත් දැන් පෙනෙනවා ඇත.”ඉන්දියානු කම්කරුවන් මෙරටට ගෙන්වීම් සම්බන්ධයෙන්ද ඇන් ඇම්ගේ දැඩි විරෝධය පළවිය. 1937 සැප්තැම්බර් 03 වැනිදා ඇන් ඇම් රාජ්‍ය මන්ත්‍රණ සභාවට මෙම යෝජනාව ඉදිරිපත් කළේය.“මේ සභාවේ අදහසේ හැටියට ඉන්දියානුවන් රජයේ ආධාර ඇතිව තවදුරටත් මෙරටට පැමිණීම මේ රටේ යහපතට අදාළ නොවන බැවින්, ඒ කම්කරුවන් ගෙන්වන බලපත්‍ර කිසිම විදියකින් නොදෙන ලෙස මෙම සභාව කම්කරු කර්මාන්ත හා වෙළඳාම්භාර ගරු ඇමැතිතුමාගෙන් ඉල්ලා සිටී.සුදු වතුපාලකයන්ගේ ලාභ උපරිම කිරීමේ අරමුණින් 1848 සිට 1867 දක්වා ලංකාණ්ඩුව විසින් මෙරටට ගෙන එනු ලැබූ ඉන්දියානුවන් ප්‍රමාණය දාහතර ලක්ෂයකි. මෙයින් හාර ලක්ෂ හැට හතර දහසක් ආහාර හා වෛද්‍යාධාර නොමැතිවීමෙන් අතරමගදී මිය ගිය බව ආණ්ඩුවේ වෛද්‍ය නිලධාරී දොස්තර වැන්ඩෝට්ගේ වාර්තාවකින් අනාවරණය විය. අනෙක් අතින් ලංකාවේ විරැකියාවෙන් පෙළෙන ප්‍රමාණය ලක්ෂය ද ඉක්මවා ඇති බව ඇන් ඇම් තම යෝජනාව ඉදිරිපත් කරමින් පැහැදිලි කළේය.එහෙත් මේ අමානුෂික වහල් නීතිය අවලංගු කිරීම සඳහා වූ ඇන් ඇම් ගේ යෝජනාවට පක්ෂව ලැබුණේ ඡන්ද 5 ක් පමණි. ඩී. එස්. සේනානායක ඇතුළු මන්ත්‍රීවරු විසිනව දෙනෙක් විපක්ෂව ඡන්දය දුන් අතර පක්ෂව ඡන්දය දී තිබුණේ පිලිප් ගුණවර්ධන, ඊ. ඒ. ගුණසිංහ, බී. එම්. අළුවිහාරේ සහ ඩී. එම්. රාජපක්ෂ යන රාජ්‍ය මන්ත්‍රණ සභා මන්ත්‍රීවරු පමණි.තම විරෝධය නොතකා එසේ ඉන්දියාවෙන් ගෙන්වන ලද්දේ වී නමුදු පසු කලෙක මෙරට තුළ එම වතු කම්කරුවන්ගේ අයිතීන් උදෙසා ඉහළින්ම හඬ නැගුවේද වඩාත්ම කැපවූවේද ඇන් ඇම් ඇතුළු සමසමාජවාදින්මය.එහිදී කම්කරු පන්ති සාධකය හැරුණු විට ජනවාර්ගික සාධකය කෙරෙහිද ඔවුන්ගේ දැඩි අවධානය යොමුවීම ඊට හේතුවයි.අනෙකුත් සියලුම සටන් පාඨවලදී මුහුණදුන් දුෂ්කරතා අබිබවා ගිය බරපතළ දුෂ්කරතාවයනට ඔවුන් මුහුණ දුන්නේ භාෂාව හා ජාතිය පදනම් කරගත් මෙම ගැටලුවේදීය. එහෙත් සුපුරුදු පරිදි මෙහිදීද ඔවුහු තම ස්ථාවරයෙහි නොසැලී සිටියහ.1955 ඔක්තෝබර් 19 වැනිදා පාර්ලිමේන්තුව අමතමින් පැය තුනක් තිස්සේ ඇන් ඇම් කල කතාවෙන් ඔහු මෙසේ කීවේය.“පක්ෂය පටන් ගත් මුල් අවදියේ සිටම අපි මේ ප්‍රතිපත්තියෙහි එල්බ ගත්තේ එය නිවැරැදි නිසාය. අපි තවමත් එම ප්‍රතිපත්තියෙහි සිටිමු. කොතරම් ජනප්‍රියතාවයෙන් ඈත් වුවද එහි නිවැරදිභාවය ගැන මට විශ්වාසය. දේශපාලන වශයෙන් මේ අවස්ථාවේදී අපට අවාසි වුවත් ලංකා සමසමාජ පක්ෂයේ පාක්ෂිකයන් වන අපි ඇතිවන තත්ත්වයට මුහුණ දීමට සැරසී සිටිමු........... අපට එක්සත් ජාතියක් අවශ්‍ය නැද්ද යන්න ඉතාමත් වැදගත් දෙය මෙයයි. වෙනස් වෙනස් සභ්‍යත්වයන් හා භාෂාවන්ගෙන් නොබෙදි සිටීම අපට අවශ්‍ය නම් අප විසින් එම අරමුණු ඉටු කර ගැනීමට ක්‍රියා කළ යුතුය...”බැරිම තැන ඔහු මෙසේද කීවේය.“මගේ යෝජනාවෙන් අදහස් කරන්නේ කොටින්ම මෙන්න මේ ටිකය. සිංහල කතා කරන ප්‍රදේශයක සිටින දෙමළ අයෙකුට තමාගේ වුවමනාවන් රජය මගින් කර ගන්න විට ඔහුගේ භාෂාවෙන් කරගන්නා අතර දෙමළ ප්‍රදේශයක සිටින සිංහලයකුට ද ඔහුගේ භාෂාවෙන් වැඩ කර ගැනීමට අවස්ථාවක් තිබිය යුතුය. මම වචන ගැන නොව අදහස් ගැන පෙනී සිටිමි. යමකු සමතැන් යන වචනයට මේ අදහස ඇති වෙනස් වචනයක් යෙදීමට රිසි නම් මම විරුද්ධ නොවෙමි”අනාගත ලංකාවෙහි එක්සත් ජාතියක් පිළිබඳ ඔහුගේ සිහිනය එබදු විය. අනෙකුත් සියලු සිහිනයන්ට මෙන්ම මේ සිහිනයටද අපමණ බාධා එල්ල වූ නමුදු විවිධ කම්කටොළු හා පසුබෑම් මධ්‍යයේ වුවද ඔහු තම සිහින මුළුමනින්ම අත්හලේ නැත. දැවැන්ත විනාශයන්ගෙන් පසු කලෙක ඔහු කී අනෙක් බොහෝ දේ මෙන්ම භාෂාව පිළිබඳ ඔහුගේ පිළිවෙතද පිළිගැනීමට ඔහුගේ සතුරන්ටම සිදුවිය. එසේ පිළිනොගත් සමහර කරුණු සම්බන්ධයෙන් තවම පොරබදමින් සිටීමට ශ්‍රී ලංකාවට සිදුවී තිබීම රට මුහුණ දෙන ඛේදවාචකයයි.කෙසේ වෙතත් තම දේශපාලන ජීවිතයේද, දේශපාලන ව්‍යාපාරයේද ප්‍රධානතම අරමුණ වූ ලංකාවට සම්පූර්ණ ජාතික නිදහස ලබා ගැනීමේ අරගලය තම ජීවිත කාලය තුළ ජයග්‍රහණය කිරීමට හැකිවීම ඇන්. ඇම්. පවා නොසිතූ ජයග්‍රහණයක් වියමේ පිළිබඳ උදාන වැකිය තමන්ගේම මුවින් ප්‍රකාශ කිරීමේ අවස්ථාව පසු කලෙක ඇන්. ඇම්. ට ලැබිණි. ඒ අනගි අවස්ථාව ඔහුට ලැබුණේ එතෙක් පැවැති සෝල්බරී ආණ්ඩුක්‍රම ව්‍යවස්ථාව අහෝසි කරමින් 1972 මැයි 22 වැනිදා ශ්‍රී ලංකාව ස්වෛරී ස්වාධීන ජනරජයක් බවට පත් කිරීමේ ක්‍රියාවලියට සම්බන්ධවීම මගිනි.ඒ නිමිත්තෙන් ඔහු මෙසේ පැවසීය.“ලංකා සමසමාජ පක්ෂයේ අපට අද ඇත්තෙන්ම ආඩම්බර විය හැකි සෑහීමකට පත් විය හැකි දිනයක්. ලන්ඩන් නුවර කුඩා කාමරයක එවකට පාසල් ශිෂ්‍යයන්ව සිටි අප ආරම්භ කළ ව්‍යාපාරය මල් පල දරනු අපේ ජීවිත කාලය තුළදීම දකින්නට ඒ උත්තරීතර අවස්ථාවට සහභාගීවීමට අපට ඉඩ ලැබෙනු ඇතැයි එදා අප සිහිනෙන් වත් සිතුවේ නැත. පසුව ලංකා සමසමාජ පක්ෂය බවට පත්වූවේ එදා අප ආරම්භ කළ ඒ ව්‍යාපාරයයි. එදා නැතිනම් 1930 දීත් අපේ මූලික අරමුණ පූර්ණ ජාතික නිදහස ලබා ගැනීම බව අප තරයේ කියා සිටියා. අද අප අසීමිත ප්‍රීතියක් හා ආඩම්බරයක් භුක්ති විඳින්නේ ඒ උතුම් අරමුණ ඉටුවී තිබීම නිසයි.අපේ මවුබිමේ පූර්ණ ජාතික නිදහස පතා සටන් ඇරැඹූ පළමුවන සංවිධානය වූ දේශපාලන පක්ෂය ලංකා සමසමාජ පක්ෂයයි. අපේ සටන අරඹන විට ලංකා ජාතික සංගමය ආණ්ඩුක්‍රම ව්‍යවස්ථාවට සංශෝධන ඉදිරිපත් කිරීම ගැන කතා කරමින් පමණක් සිටියා...”නොනිමි අරගලයක්අපමණ බාධක දුෂ්කරතා මධ්‍යයේ තම මුළු ජීවිත කාලයම කැප කොට ලබා ගත් මෙබඳු ජයග්‍රහණයන්ගෙන් පසුවද ඔහු නොනිමි අරගලයක නියමුවකු බව තමන්ම පිළිගත්තේය.1970 බලයට පත් වූ සමගි පෙරමුණු ආණ්ඩුවේ මුදල් ඇමැතිවරයා වශයෙන් 1975 වසර සඳහා අවසාන අයවැය ලේඛනය ඉදිරිපත් කරමින් ඇන් ඇම් මෙසේ කීවේය.“.. අපි බොහෝ දේ කර ඇත්තෙමු. එහෙත් ඊට වඩා දේ කරන්නට තිබේ. අපේ මීළඟ පියවර කුමක්ද ? අප අපේක්ෂිත ඉලක්කය වන සමාජ ප්‍රජාතන්ත්‍රවාදය කරා යා හැකි පරිදි අපි අපේ ඉදිරි වැඩපිළිවෙළ සකස් කර ගැනීමය...”තවත් මොහොතක ඔහු මෙසේ කීවේය.“අපි අඩිතාලම දැම්මා. ඉතිරි කොටස මතු පරපුරට භාරයි..”තම ජීවිතයේ අවසාන භාගයෙහි අනාගත ශ්‍රී ලංකාව පිළිබඳ ඔහු දුටු සිහින එබඳු විය.අද ඇන්. ඇම්. ගේ ගුණ සමරනු පිණිස ඔහුගේ නමින් තුන් කෝරළයේ ප්‍රධාන මාවතක් නම් කෙරෙන මේ මොහොතේ ඇන්. ඇම්. ගේ දේශපාලන මාවතද යළි ගැඹුරින් ගවේෂණය කර ඊට පිවිසීම ඇන්. ඇම්. සැමරුම තවදුරටත් අර්ථ පූර්ණ කිරීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>13</day>
    </date>
    <link>http://www.dinamina.lk/2011/08/13/_art.asp?fn=f1108133</link>
    <topic>වෛරයෙන් වෛරයනොසංසිදෙයි...!</topic>
    <author/>
    <content>අද නිකිණි පුන් පොහෝ දිනයයි. අප බුදුරජාණන්වහන්සේ භික්ෂු මහා සංඝරත්නය උදෙසා “අනුජානාමි භික්ඛවෙ වස්සානේ වස්සං උපගන්තුං” යනුවෙන් ඇසළ පොහෝ දිනට වස් එළඹෙන ලෙස භික්ෂූන්ට අනු දැන වදාළහ. එලෙස ඇසළ පොහෝ දින වස් එළැමීමට නොහැකි වූ භික්ෂූන්වහන්සේ සඳහා නිකිණි පොහෝ දින පසු වස් එළැඹීම ඉපැරැණි ශාසනික සම්ප්‍රදායයි. මහා කාෂ්‍යප මහ තෙරුන් වහන්සේගේ ප්‍රධානත්වයෙන් ප්‍රථම ධර්ම සංඝායනාව පැවැත්වූයේත් ධර්ම භාණ්ඩාගාරික ආනන්ද තෙරුන්ගේ අර්හත්වය සිදුවූයේත් අද වැනි පුන්පොහෝ දිනකදීය. ශ්‍රී ලාංකිකයින් වශයෙන් අපට බොහෝ සේ වැදගත් වන කන්ද උඩරට විරාජමාන සිරි දළදා සමිඳුන් උදෙසා පවත්වන මහ පෙරහර මංගල්‍යයේ අවසන් රන්දෝලි පෙරහර මෙවර පවත්වන්නේ අද දිනයටයි.මම ඉහත මාතෘකා කරන ලද ගාථා ධර්මය බෞද්ධයාගේ අත්පොත ලෙස සැලකෙන සූත්‍ර පිටකයේ ඛුද්ධක නිකායට අයත් අනු ග්‍රන්ථයක් වූ ධම්මපදයේ විසි එක් වැනි ප්‍රකීර්ණක වග්ගයේ දෙවැනි ගාථාවයි. එහි සරළ තේරුම් වන්නේ යමෙක් අනුන්ට දුක් දී සැප ලබන්නට කැමැතිවේද ඔවුනොවුන්ගේ වෛරයෙන් බැදුන සිත් ඇති හෙතම වෛරයෙන් නොමිදෙයි යන්නයි.බුදු දහම පරලොව උදෙසා දෙසු දහමක් ලෙස බොහෝ දෙනා හඳුන්වන්නට පුරුදු වී සිටිනවා. නමුත් බුදුරදුන්ගේ ධර්මය මෙලොව පරලොව උභයාර්ථය සිදු කරන්නකි. කිසි විටකත් එය ව්‍යවහාරික ජීවිතයෙන් ඈත් වූවක් නොවේ. මෙලොව ජීවිතය සාර්ථකව ගත කිරීමට නම් ජීවිතය පිළිබඳ යථා අවබෝධයක් තිබිය යුතුයි. එදිනෙදා ජීවිතයේදී මුහුණපාන නානාවිධ ප්‍රශ්න සමුදායක් මත හා ඒ සඳහා සොයන පිළිතුරු මත “ජීවත්වීම” යන්න සැදී තිබෙනවා. එනිසාම එම ගැටළු සඳහා බුද්ධ දේශනාව උපයෝගී කරගන්නවා නම් මෙලොව ජීවිතය සාර්ථඛවෙනවා. ඒ තුළින් පරලොව ජීවිතය සාර්ථක කර ගැනීමට ඔහුට හැකියාව ලැබෙනවා.ධම්මපදට්ඨ කථාව අනුව බලන විට ඉහත ගාථාවේ නිදාන කථාවටත් එහි අදහසටත් ආසන්න වන තවත් ගාථාවක් ධම්මපද පාලියේ තිබෙනවා. යමක වග්ගයේ එනමෙම ගාථාවේ අදහසත් එහි නිදාන කථාවත් ඉහත මාතෘකා ගාථාවට බෙහෙවින්ම ආසන්නයි.එක්තරා මාළුබාන්නෙක් තමාට හමුවන කැස්බෑ බිත්තර රැගෙන ගොස් ඒවා ගෙදරදී සාදා ගෙන අනුභව කරන වෙලාවේ ඉන් එකක් එම ගෙදර සිටි කුඩා ගැහැණු ළමයාට දෙනවා. එහි රසයට එම ළමයා මොනතරම් ආසා කරාද කියනවනම් වෙන කිසිම කෑමක් නොගෙන අඩන්නට පටන් ගත්තා. ඇගේ මව ඊට පිළියමක් ලෙස ඇයට කිකිළි බිත්තර ගෙනත් දෙනවා. ඉන් සතුටට පත් එම ළමයා තමාම කිකිළි බිත්තර ගෙන කන්නට පුරුදු වුණා. කිකිළි එම ළමයා කෙරෙහි වෛර බැදගත් නිසා එම ආත්ම වාරයෙන් චුතව බැළලියක්ව උපදිනවා. ළමයා කිකිළියක් වෙනවා. මෙසේ ඔවුන් දෙදෙනා උපනුපන් ආත්මවාරවලදී එකිනෙකාගේ බිත්තර කමින් දිගටම වෛරය ගෙන ගියා. අවසානේ මුලින් කිකිළිය යකින්නක්වද ළමයා ගැහැණියක්වද ඉපිද යකින්න ගැහැණියගේ දරුවන් කන්නට පුරදු වී සිටියා. එක් වතාවකදී යකින්නගෙන් බේරීමට කාන්තාව බුදුරඳුන් වෙත දුවනවා. එහිදී බුදුන් වහන්සේ දෙදෙනාගේ වෛර අදහස් දුරු කිරීමට මාතෘකාගත ගාථාව දේශනා කරනවා. ඔවුන් වෛර කරගැනීම ඉවත්කොට ගෙන දෙදෙනාම සුගතිගාමී වෙනවා. “නහී වේරේන වේරානි” ගාථාවේ කථාවද මෙයමය. එහිද වෛරයෙන් වෛරය නොසංසිඳෙන බව ඉගැන්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108151</link>
    <topic>මිනිසුන් බිය වැද්දීම පරාජිත දේශපාලනයේ බාල උපක්‍රමයක්</topic>
    <author>චන්ද්‍රිකා පෙරේරා</author>
    <content>ගී‍්‍රස් යකා යන ව්‍යාජ සංකල්පයක් ඔස්සේ කටකතා පතුරුවා රට තුළ නොසන්සුන් බවක් ඇති කිරීමට මූලික වී ඇත්තේ පිරිහීමට ලක් වූ දේශපාලන ව්‍යාපාරයක් බවට තොරතුරු අනාවරණය වෙයි. 1988 - 89 යුගයේ කඩදාසි කැබැල්ලකින් කඩ සාප්පු වසා දැමීමට කටයුතු කර පසුව එය භීෂණයක් දක්වා ගෙන යාමට මූලික වී ඇත්තේ ද මේ දේශපාලන ව්‍යාපාරය බව හෙළිව තිබේ.ගම්බද ප්‍රදේශවල කටකතා පතුරුවා පුද්ගලයන් නොසන්සුන් කර කලහකාරී තත්ත්වයක් දක්වා එය පවත්වා ගෙන යාමට මොවුහු ක්‍රියා කරති.ගී‍්‍රස් යකෙකු පිළිබඳ ඇතිකරන බිය පසුගිය දිනවල අහිංසකයන් බොහෝ දෙනෙක් පහර කෑමට ලක් වූ අතර දෙදෙනකු කපා කොටා මරා දැමූහ. විවිධ අවශ්‍යතාවන් සඳහා පැමිණෙන ගම්වාසීන්ට මෙසේ පහර දී ඇති අතර ප්ලාස්ටික් පැදුරු වෙළඳාමේ ගිය තරුණයන් දෙදෙනකු මරා දමා ඇත.පසුගිය භීෂණ සමයේ රට නොසන්සුන් කරන චරිතය රඟපෑ කීර්ති විජයබාහු අද ගී‍්‍රස් යකා චරිතයට පණ දී ඇති බව තොරතුරු හෙළිවෙයි. රට පුරා ඇති සාමකාමී බව නැති කර ගැටුම්කාරී තත්ත්වයක් ඇතිකිරීමේ අරමුණින් ගී‍්‍රස් යකෙකු ගැන කටකතා පැතිරවීමට මේ දේශපාලන ව්‍යාපාරය කටයුතු කර ඇති බව බුද්ධි අංශ මූලික පරීක්ෂණවලින් අනාවරණය කර ගෙන තිබේ.මේ සිද්ධීන් පිළිබඳව අවධානය යොමු කළ ආරක්ෂක ලේකම් ගෝඨාභය රාජපක්ෂ මහතා ගී‍්‍රස් යකුන් නැති බවත්, සියලු වගකීම පොලිසියට බාර දෙන ලෙසත් ඉල්ලා සිටියේය. පොලිස්පති එන්. කේ. ඉලංගකෝන් මහතා ද මේ ගැන ජනතාවගේ අවධානයට යොමු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108152</link>
    <topic>ගී‍්‍රස් යකුන් සහ භූතයන් ගැන කටකතාවල සත්‍යතාවක් නෑ</topic>
    <author/>
    <content>ගී‍්‍රස් යකුන් හා භූතයින් නමින් විවිධ පුද්ගලයින් ඇතැම් ප්‍රදේශවල හැසිරෙන බවට පැතිරෙන කටකතාවල කිසිදු සත්‍යතාවක් නැතැයි රජය පවසයි.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතාගේ අස්සනින් මේ සම්බන්ධයෙන් නිකුත් කළ නිවේදනයේ මෙසේ ද සඳහන් වේ.මෙසේ ගී‍්‍රස් තවරා ගත් කිසිදු පුද්ගලයකු පොලිසිය විසින් මෙතෙක් අත්අඩංගුවට ගෙන නොමැත.එමෙන්ම ජනතාව විසින් පුද්ගලයකු අල්ලා පොලිසිය වෙත බාරදීමක් දිවයිනේ කිසිඳු පළාතකින් වාර්තා වී නොමැති බව පොලිස්පතිවරයා විසින් තහවුරු කර තිබේ. දිවයින මුළුල්ලේ ඇති වී තිබෙන සාමකාමී වාතාවරණයෙන් පසුව ගම් නගර සියල්ල වේගයෙන් සංවර්ධනය කරා යොමු වෙමින් පවත්නා මේ අවස්ථාවේදී මහජනතාවද කිසිදු බියකින් තොරව දහවල් කාලයේ මෙන්ම රාත්‍රියේද ගමන් බිමන්වල නිරතවීම මේ දිනවල දැකගත හැකි වේ.වසර ගණනාවකට පසුව ශ්‍රී ලංකාවේ සිදුවෙමින් පවත්නා සංවර්ධනාත්මක වෙනස්වීම්වලට හානි පමුණුවන අයුරින් සමාජය තුළ අනිසි බියක් ඇති කිරීම සඳහා පෞද්ගලික ප්‍රතිලාභ අපේක්ෂාවෙන් කටයුතු කරන ඇතැමුන් මෙසේ කට කතා පතුරුවන බවට තොරතුරු ලැබී ඇත.“ගී‍්‍රස් යකුන්” සැම තැන සැරිසරන බවට ගෙන යන මෙම අසත්‍ය ප්‍රචාරය හේතුවෙන් සමාජයේ තැති ගැන්වීම් ඇති වීමේ ප්‍රවණතාවයන් දක්නට ලැබෙන අතර මෙසේ සැක කරනු ලබන පුද්ගලයන් අල්ලා ගත් විට ඔවුනට පහර දෙමින් දැනටමත් මහජනතාව නීතිය සියතට ගැනීමේ අනිසි ඵල විපාකද පෙනෙන්නට තිබේ.සමාජ විරෝධී හෝ නීති විරෝධී ක්‍රියාවන්හි නිරත වන පුද්ගලයන් අත්අඩංගුවට ගෙන නීතිය ඉදිරියට ගෙන ඒමට රජය ප්‍රමුඛ පොලිසිය සෑමවිටම කටයුතු කරන බැවින් සැක කටයුතු පුද්ගලයන් පිළිබඳ තොරතුරු ඇතොත් ළඟම ඇති පොලිසියට හෝ ඒ සඳහා ලබාදී ඇති 118 හෝ 119 යන දුරකථන අංකවලට දැනුම් දෙන ලෙස ඉල්ලා සිටියි. තම අපේක්ෂාවන් ප්‍රජාතන්ත්‍රවාදීව හා අවංකව ළඟා කර ගැනීමට නොහැකි ඇතැම් බලවේග හා සංවිධානාත්මක කණ්ඩායම් විසින් යටි අරමුණින් යුතුව ගෙන යන මෙවැනි ප්‍රචාරාත්මක උපක්‍රම හේතුවෙන් සමාජයේ ඇති විය හැකි ව්‍යසනයන් සැලකිල්ලට ගෙන “ගී‍්‍රස් යකා” යන අන්වර්ත නාමය කවරාකාරයෙන් හෝ භාවිත කිරීමෙන් වළකින ලෙස මාධ්‍ය වෙතින්ද කාරුණිකව ඉල්ලා සිටිනු ලැබේ.මෙසේ එවැනි නම් භාවිත කිරීමෙන් සමාජය තුළ අනිසි බිය ඇති කරවීමේ ඇතැමුන්ගේ කූට උපක්‍රමවලට දායක නොවන ලෙසද රජය වැඩිදුරටත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108153</link>
    <topic>දේශපාලනය කතා කිරීමට අස්ගිරි නාහිමි අකමැතියි</topic>
    <author>අසේල කුරුළුවංශ</author>
    <content>දේශපාලනය පිළිබඳ තමන් වහන්සේ කිසිවක් කතා කිරීමට අකමැති බව අස්ගිරි පාර්ශවයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහ නාහිමියෝ එජාප නියෝජ්‍ය නායක සජිත් ප්‍රේමදාස මහතාට පෙරේදා (13) පැවසූහ.සසුනට අරුණ වැඩසටහනද දේශපාලන අරමුණුවලින් තොරව ක්‍රියාත්මක කරන්නේ නම් ඉතා හොඳ බවද උන්වහන්සේ කීහ. සජිත් ප්‍රේමදාස මහතා පෙරේදා (13) මල්වතු අස්ගිරි මහ නාහිමිවරු දෙනම බැහැ දැක ආශීර්වාද ලබාගත් අවස්ථාවේ අස්ගිරි මහනාහිමියෝ මේ බව ප්‍රකාශ කළහ.පක්‍ෂයේ ඉදිරිය පිළිබඳ සිතා කරු ජයසූරිය මහතා නායකත්වයට තමන් යෝජනා කළ බවත්, එයට යහපත් ප්‍රතිචාර හිමිව ඇති බවත් මෙහිදී සජිත් ප්‍රේමදාස මහතා කීය. එජාප පාර්ලිමේන්තු මන්ත්‍රී ලක්ෂ්මන් කිරිඇල්ල මහතා ද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108154</link>
    <topic>බුද්ධ ශාසනය රැක ගන්න ජනපතිට යෝජනා මාලාවක්</topic>
    <author>අසේල කුරුළුවංශ</author>
    <content>මෙරට ශාසනික දියුණුව අරමුණු කර ගනිමින් භික්ෂු සමාජයේ උන්නතිය හා සුරක්ෂිතභාවය තහවුරු කිරීම පිණිස මල්වතු අස්ගිරි උභය මහා විහාරීය මහා නායක ස්වාමින්ද්‍රයන් වහන්සේ දෙනම ප්‍රමුඛ විංශත් වර්ගික කාරක සංඝ සභික හිමිවරු විසින් සකස්කරන ලද යෝජනා මාලාවක් අද (15) ජනපති මහින්ද රාජපක්‍ෂ මහතා වෙත මහනුවර ජනපති මන්දිරයේ දී බාරදීමට නියමිත ය.යන්ත්‍ර, මන්ත්‍ර ගුරුකම් ඇතුළු කූඨ ව්‍යාපාරික කටයුතුවල නිරත භික්‍ෂුන් ශාසනයෙන් ඉවත් කිරීම හා ශාසනයේ චිරස්ථිතිය උදෙසා ගත යුතු ක්‍රියාමාර්ග රැසක් මේ ලියවිල්ලට ඇතුළත් වෙයි. මල්වතු අස්ගිරි උභය මහා විහාරය කාරක සංඝ සභික හිමිවරු දස නමක් එක්ව රැස්වී සාකච්ඡා කිරීමෙන් පසු මහානායක ස්වාමින්ද්‍රයන් වහන්සේ දෙනමගේ අනුමැතිය මත අදාළ ලියවිල්ල සකස් කැර තිබේ. ඉදිරියේ දී විහාර දේවාල ගම් ආඥා පනත සංශෝධනය කිරීමේ දී මේ යෝජනා ඊට ඇතුළත් කරන ලෙස මහ නාහිමිවරු ජනපති මහින්ද රාජපක්ෂ මහතා ගෙන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108155</link>
    <topic>අලි සංගණනයේ තොරතුරු සති දෙකකින් ප්‍රකාශයට</topic>
    <author>ප්‍රදීප් ගුණවර්ධන දඹුල්ල</author>
    <content>දින තුනක් පුරා පැවැති වන අලි සංගණනයේ සවිස්තර දත්ත ප්‍රකාශයට පත්කිරීමට දෙසතියක් පමණ කල් ගතවනු ඇතැයි වන ජීවී අධ්‍යක්‍ෂ ජෙනරාල් එච්. ඩී. රත්නායක මහතා සඳහන් කරයි.උතුරු නැඟෙනහිර ඇතුළු දිවයින පුරා නිරීක්‍ෂණ මධ්‍යස්ථාන 1553කදී පැවැත්වූ සංගණනයට නිලධාරීන් 4000ක් පමණ එක්ව සිටියහ.වන අලි සංගණනයේ ලබා ගන්නා ලද දත්ත විද්‍යුත් ක්‍රමවේදයක් ඔස්සේ විශ්ලේෂණය කර, වන අලි කළමනාකරණය සඳහා නව සැලැසුම් සකස් කරන බවත්, නැඟෙනහිර පළාතෙන් අපේක්‍ෂා නොකළ වන අලි ප්‍රමාණයක තොරතුරු වාර්තා වී ඇතැයි අධ්‍යක්‍ෂ ජෙනරාල්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108156</link>
    <topic>කතුන් දෙදෙනෙක් ඇත් පහරින් මරුට</topic>
    <author>සීගිරිය විශේෂ, උකුවෙල සංචාරක සහ දඹුල්ල ප්‍රදීප් ගුණවර්ධන</author>
    <content>ඇතකුගේ ප්‍රහාරයකින් මාතලේ මඩවලඋල්පත මොරගහමඩ සහ කුඹල්ඔලුව පදිංචි කාන්තාවන් දෙදෙනකු පෙරේදා (13) පස්වරුවේදී මියගොස් ඇතැයි මහවෙල පොලිසිය කියයි.ගම් දෙක වෙන් වූ අඹන්ගඟ දෙපැත්තේ දී මෙම සිද්ධිය වී ඇත. මෙසේ අවාසනාවන්ත ලෙස මියගොස් ඇත්තේ පී. ජී. පොඩිමැණිකේ (52) සහ එම්. ජී. අනුලාවතී (49) නමැති අයයි. දෙදෙනාම තිදරු මවුවරුන්ය. එක් කාන්තාවක් තම ඥාති දියණියක් සමඟ දියනෑමට යද්දී ඇතාගේ පහර කෑමට ලක් වී ඇත. අනෙක් කාන්තාව කම්පනය නිසා රෝහල් ගත කැර ඇත. අනෙක් කාන්තාව කුඩා දරුවෙකුද වඩාගෙන දියණියන් දෙදෙනකු සමඟ ගඟ එගොඩින් ගමන් කරද්දී ඇතා පන්නා ඇත.වඩාගෙන සිටි දරුවා පසෙකට විසිවෙද්දී කාන්තාවට පහරදී ඇති අතර දියණියන් දෙදෙනා අසල ගඩොල් පෝරණුවක් යටට ගොස් දිවි බේරාගෙන තිබේ.කුඩා දරුවා රෝහල් ගත කර තිබේ.පස්වරු දෙකට ප්‍රහාරය එල්ල වී සවස 5.30 වන තුරුත් මළ සිරුරු ලබා ගැනීමට නොහැකි වී තිබේ.ඇතා රැඳී සිටීම ඊට හේතු වී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108157</link>
    <topic>චීවරධාරියාගේ මනදොල පිනවන්න කිරි අම්මා පුංචි දැරිය විකුණලා</topic>
    <author>අනුරාධපුර මධ්‍යම විශේෂ</author>
    <content>මිහින්තලය ප්‍රදේශයේ චීවරධාරී හිමි නමකට බාලවයස්කාර දැරියක් ලිංගික ප්‍රයෝජනය සඳහා ලබාදුන් බවට චෝදනා ලැබ අධිකරණයට ඉදිරිපත් කළ එම දැරියගේ කිරි අම්මා හා මව මේ මස 24 දක්වා රක්ෂිත බන්ධනාගාර ගත කරන ලෙස අනුරාධපුර වැඩබලන මහේස්ත්‍රාත් සජීව ගුණරත්න මහතා නියෝග කළේය.රක්ෂිත බන්ධනාගාරගත කෙරුණේ කටුපත මරදන්කල්ල, මිහින්තලය පදිංචි ඩබ්ලිව්. උක්කුමැණිකා හා නාලිකා දමයන්ති නමැති දෙදෙනායි.සිද්ධිය සම්බන්ධයෙන් අධිකරණයට කරුණු දැක්වූ මිහින්තලය පොලිසිය කියා සිිටියේ ඉකුත් 10 වැනිදා පොලිස් හදිසි ඇමතුම් ඒකකයට ලැබුණු තොරතුරකට අනුව දැරිය සහ ඇගේ කිරි අම්මා හා මව අත්අඩංගුවට ගෙන සිදුකළ දීර්ඝ ප්‍රශ්න කිරීමේදී දැරිය වසරක පමණ කාලයක් දැනට ස්ත්‍රී දූෂණ චෝදනාවට ලක්ව සිටින හිමි නමට ලබා දී කිරිඅම්මා මුදල් ලබාගෙන ඇති බවයි.කිරි අම්මා හිමි නමට දැරිය ලිංගික අවශ්‍යතාවන්ට ලබාදී මුදල් ලබාගෙන ඒවා දැරියගේ මවටත් ලබාදී ඇති බව දැරියගේ කටඋත්තර වලින් හෙළිවුණ බවත් දැරියගේ මව ඊට කිසිදු විරෝධයක් පා නැති බවත් පොලිසිය අධිකරණයට දැන්වීය.මේ සියලු තොරතුරු වසන් කර මේ අපරාධයට මොවුන් දෙදෙනාම සෘජුවම ආධාර අනුබල දී ඇති බවත් පොලිසිය අධිකරණයට දැන්වීය.ඊට අමතරව අපරාධය සිදුකර පලාගොස් සිටින සැකකාර හිමිනම සොයා පුළුල් පරීක්‍ෂණ ආරම්භ කර ඇති බවත් මිහින්තලය පොලිසිය වැඩිදුරටත් අධිකරණයට දැන්වීය.විවෘත අධිකරණය ඇමතූ මහේස්ත්‍රාත් සජීව ගුණරත්න මහතා කියා සිටියේ මේ හිමිනම කුමන තරාතිරමක සිටියත් තරාතිරම නොබලා අත්අඩංගුවට ගන්නා ලෙසයි.අත්අඩංගුවට නොගත හොත් නීතිය පිළිබඳව මහජනතාව තුළ පවතින විශ්වාසය කඩවී යන බවත් මහේස්ත්‍රාත්වරයා කියා සිටි අතර කිරි අම්මා හා මව සිදුකර ඇති ක්‍රියාව පිළිකුල් සහගත බවත් මහේස්ත්‍රාත්වරයා වැඩිදුරටත් විවෘත අධිකරණයේ කියා සිටියේය.අනුරාධපුර ජ්‍යෙෂ්ඨ පොලිස් අධිකාරී නන්දන විජේරත්න, සහකාර පොලිස් අධිකාරී රාජ වික්‍රමනායක මහත්වරුන්ගේ උපදෙස් මත මිහින්තලය පොලිසියේ ස්ථානාධිපති පොලිස් පරීක්‍ෂක සුජීව සිරිවර්ධන මහතාගේ මෙහෙයවීමෙන් පොලිස් පරීක්‍ෂක ආර්. එම්. රත්නායක මහතා, පොලිස් සැරයන් 27984 වික්‍රමරත්න, 48206 මිලාන්, 3865 විජයානි යන නිලධාරීහු සැකකාරියන් අධිකරණයට ඉදිරිපත් කළහ. පොලිස් පරීක්‍ෂක රත්නායක මහතා සිද්ධිය සම්බන්ධයෙන් දීර්ඝ ලෙස අධිකරණයට කරුණු ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108158</link>
    <topic>ලෝක වෙළෙඳ පොළේ ගෑස් මිල ඉහළට</topic>
    <author/>
    <content>ලෝක වෙළෙඳ පොළේ ගෑස් මිල පසුගිය ජූලි මාසයේ ටොන් එකක් අමෙරිකානු ඩොලර් 47 කින්ද අගෝස්තු මාසයේ දී ඩොලර් 52 කින්ද ඉහළ ගොස් තිබේ.මේ තත්ත්වය හමුවේ ගෑස් සිලින්ඩරයක මිල ඉහළ දමන ලෙස ලාෆ් ගෑස් සමාගම පාරිභෝගික සේවා අධිකාරියෙන් ඉල්ලා ඇත.ලිට්‍රෝ සමාගම ද ගෑස් සිලින්ඩරයක මිල ඉහළ දැමිය යුතු යැයි අදහස් කළද එය කෙසේ සිදුවිය යුතු දැයි මෙතෙක් දැනුම් දී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n1108159</link>
    <topic>1929 ට පැමිණිලි 4500ක්</topic>
    <author>චින්තා රණසිංහ</author>
    <content>ජාතික ළමා ආරක්ෂක අධිකාරිය යටතේ ක්‍රියාත්මක ළමා උපකාරක සේවාවේ “1929 දුරකථන අංකය” ට වසරක් තුළ ලැබී ඇති පැමිණිලි සංඛ්‍යාව 4500 ඉක්මවා ඇතැයි ජාතික ළමා ආරක්ෂක අධිකාරිය කියයි.දරුවන් අනාරක්ෂිත ලෙස තනිකර දමා යාම, නිවෙස්වල හා නිවෙස් අවට නාඳුනන පුද්ගලයන් සමඟ දරුවන් තනි කිරීම, අඹු සැමි ආරවුල් හේතුවෙන් දරුවන් හුදකලා වීම වැනි තත්ත්වයන් හේතුවෙන් ළමා හිංසන හා අපයෝජනයන් සිදුවීමේ වැඩිවීමක් ඇතැයි අධිකාරියේ විශේෂ පොලිස් විමර්ශන ඒකකයේ ස්ථානාධිපති බී. ඩබ්ලිව්. බෝපිටිගොඩ මහතා පවසයි. ලිංගික අපයෝජන 500ක්, ස්ත්‍රී දූෂණ 125ක් අපහරණය හා පැහැරගෙන යාම් 300ක් ලිංගික අතවර 90ක්, පහරදීම් 250ක් සහ මිනී මැරීම් 3ක් මෙතෙක් වාර්තා වී ඇති පැමිණිලි අතර වෙයි.ගණිකා වෘත්තියේ යෙදවීම් සහ අසභ්‍ය ප්‍රකාශන හා වීඩියෝ පටවලට දරුවන් යොදා ගැනීම ගැන ද පැමිණිලි ලැබී තිබේ.භාරකාරත්වය හා ආරක්ෂාව අවශ්‍ය දරුවන් 300 ක් සම්බන්ධයෙන් තොරතුරු ලැබී තිබේ. දරුවන් සිඟමනේ යෙදවීම, මෙහෙකාර සේවයට යොදා ගැනීම, දරුවන් විකිණීම, ආදි විවිධ පැමිණිලි මේ අතර වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081510</link>
    <topic>ආනපල්ලම කාන්තාවෝ 2ක් ලොරියකට යට වී මිය යති</topic>
    <author>ඌව - වෙල්ලස්ස විශේෂ ඩී. එස්. ගුණතිලක සහ වැල්ලවාය සමූහ</author>
    <content>මොනරාගල - වැල්ලවාය මාර්ගයේ ආනපල්ලම ප්‍රදේශයේදී ඉකුත් සිකුරාදා (12) සවස ලොරි රථයකට යටවීමෙන් විවාහක කතුන් දෙදෙනකු මියගොස් ඇත.මෙසේ මිය ගියේ ආනපල්ලම 3 කණුව අසළ පදිංචි ඵරත්නායක මුදියන්සේලාගේ ගීතිකා කුමාරි (18) සහ ආනපල්ලම 4 කණුව අසළ පදිංචි වත්තලගේ දීපා කුසුම් පි‍්‍රයදර්ශනී (24) නැමැති දෙදෙනාය.මියගිය තරුණියන් දෙදෙනා වැල්ලවාය සතිපොළට යාම සඳහා බසයක් එනතුරු මොනරාගල - වැල්ලවාය මාර්ගයේ මොනරාගලට යන බස් නැවතුම් පොළ අසළ රැඳී සිට ඇත. මොනරාගලට යන බස් රථයක් එම ස්ථානයෙන් පිටත් වෙනවාත් සමඟ බස් රථය පිටුපසින් පාරේ අනෙක් පැත්තට තරුණියන් දෙදෙනා මාරුවීමට යාමේදී ගඩොල් පවාගෙන වැල්ලවාය දෙසට ධාවනය වෙමින් තිබූ ලොරියක ගැටීමෙන් ඔවුන් දෙදෙනා එම ස්ථානයේදීම මියගොස් ඇති බැව් මූලික පරීක්‍ෂණවලද හෙළි වී තිබේ. මෙම මරණ පිළිබඳ සාක්‍ෂි විභාගය සැප්තැම්බර් 20 වෙනි දිනට කැඳවන ලෙස පොලිසියට නියෝග කළ මහේස්ත්‍රාත්වරයා ලොරි රථයේ රියදුරු එදින දක්වා රක්‍ෂිත බන්ධනගත කිරීමට ද නියෝග කළේ ය.මොනරාගල සහකාර පොලිස් අධිකාරී ධ්ධ්ධ් අශෝක විජේරත්න මහතාගේ උපදෙස් පිට වැල්ලවාය පොලිස් ස්ථානාධිපති එම්. එම්. සිරිපාල මහතා පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081511</link>
    <topic>ගීතිකාගේ සැමියාත් කනේරු කා දිවි නහගෙන</topic>
    <author>වැල්ලවාය සමූහ විජේරත්න හෙන්නායක</author>
    <content>මිය ගිය කාන්තාවන් දෙදෙනාගෙන් එක් අයකු වන ගීතිකා කුමාරි නමැත්තියගේ සැමියා වන ආර්. එම්. පි‍්‍රයන්ත රත්නායක (24) මහතා සිය දිවි නසාගෙන ඇතැයි වැල්ලවාය පොලිසිය කියයි.බිරිඳගේ වියෝවෙන් මහත් සිත් වේදනාවට පත් වී සිටි ඔහු ඊයේ (13) කනේරු ඇට කා අසාධ්‍යව වැල්ලවාය දිසා රෝහලට ඇතුළත් කිරීමෙන් පසු මොනරාගල මහ රෝහලට මාරු කර යවා ඇත. ඔහු ඊයේ (14) අලුයම මිය ගොස් ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081512</link>
    <topic>අබලන් බස් රථ දාහක් අලුත්වැඩියා කර ධාවනයට</topic>
    <author>කොටදෙනියාව සමූහ එම්. පී. කුමාර</author>
    <content>දැනට අබලන්ව පවතින බස් රථ දහසක් ඉක්මනින්ම අලුත්වැඩියා කර ධාවනයට යෙදවීමට ශ්‍රී ලංකා ගමනාගමන මණ්ඩලය පියවර ගනී.අට දහසකට වැඩි බස් රථ ප්‍රමාණයක් ශ්‍රී ලංකා ගමනාගමන මණ්ඩලය සතුව ඇතත් දැනට ධාවනය කළ හැකි තත්ත්වයේ බස් රථ ඇත්තේ පන් දහසක් පමණ බව වාර්තාවේ. මෙම ප්‍රමාණය මගී සේවා සඳහා ප්‍රමාණවත් නොවීම නිසා අලුතින් බස් රථ පන්සියයක් මිලදී ගැනීමට ද මණ්ඩලය කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081513</link>
    <topic>ශ්‍රී ලාංකාවේ එකම පවුලේ 3ක් මරුට</topic>
    <author>මහින්ද අලුත්ගෙදර</author>
    <content>සෞදි අරාබියේ රියාද්හි සිදුවූ රිය අනතුරකින් ශ්‍රී ලාංකික විවාහක යුවළක් සහ ඔවුන්ගේ අට හැවිරිදි කුඩා දරුවා ජිවිතක්ෂයට පත්ව තිබේ.මොවුන් ගමන් කළ මෝටර් රථය මදිනාහ් – රියාද් අධිවේගී මාර්ගයේදී පෙරළී පසුව ට්‍රේලරයක වැදීම හේතුවෙන් සිදුවූ අනතුරින් මේ තිදෙනා ජීවිතක්ෂයට පත්ව තිබෙන බව වාර්තා වෙයි. මදිනාහ් නගරයට කි.මී 185ක් ඈතින් වූ අණක්යාහ් ප්‍රදේශයේ දී මේ අනතුර සිදුව තිබෙන බවත්, අනතුර සිදුවන අවස්ථාවේදී මෝටර් රථයේ 6 දෙනකු ගමන් කර තිබෙන බවත් මූලික පරීක්ෂණවලදී අනාවරණය කරගෙන ඇත.මෙහිදී මියගොස් ඇත්තේ මොහොමඩ් මෂූඩ් (44), ශලීමා රෙහෙම්ට් (42), සහ ඔවුන්ගේ පුත් මොහොමඩ් නෂීර් (8) නමැති අය බවට හඳුනාගෙන තිබේ.අනතුරින් තුවාල ලැබූ පුද්ගලයා රියාද්හි මදීනා රෝහලට ඇතුළත් කර ඇතැයි වාර්තා වෙයි. මේ මෝටර් රථයේ රියැදුරාට නින්ද යාම හේතුවෙන් මේ අනතුර සිදුව තිබෙන අතර මෝටර් රථය පෙරළීමෙන් එහි පිටුපස, ට්‍රේලරයක වැදී තිබෙන බවත්, ඒ හේතුවෙන් පසුපසින් ගමන් ගත් තිදෙනකු මිය ගොස් තවත් එක් අයකු තුවාල ලැබූ බවත් වාර්තා වෙයි. මේ සිද්ධිය සම්බන්ධයෙන් වැඩිදුර පරීක්ෂණ ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081530</link>
    <topic>සාරධර්ම සුරකින රටක් අනාගතයට උරුමකරදීම දළදා වහන්සේ වෙනුවෙන් කළ හැකි විශාලම ගෞරවයයි</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>සාරධර්ම සුරකින නිවුනු සැනසුන රටක් අනාගතයට උරුම කර දීම දළදා වහන්සේ වෙනුවෙන් කළ හැකි විශාලතම ගෞරවය බව ජනපති මහින්ද රාජපක්ෂ මහතා ඊයේ (14) මහනුවර ඇසළ පෙරහර මංගල්‍යය සමාප්ති උත්සවයේදී පැවසීය.ඒකීය රටක් තුළ සියලු ජාතීන්ට හා ආගමිකයින්ට සහජීවනයෙන් ජීවත්විය හැකි රටක් බිහි කිරීම සඳහා දළදා වහන්සේගේ ආශිර්වාදය නිරතුරුව හිමිවන බවද ජනපතිවරයා ප්‍රකාශ කළේය.මහනුවර ඇසළ පෙරහර මංගල්‍යය පෞරාණික චාරිත්‍ර ගරු කරමින් සාර්ථකව පවත්වා අවසන් කළ බව දැක්වෙන පෙරහර සංදේශය දියවඩන නිලමේ ප්‍රදීප් නිලංග දෑල මහතා ප්‍රමුඛ බස්නායක නිලමේවරු පෙරහරින් මහනුවර ජනපති මන්දිරය වෙත ගොස් ජනපති මහින්ද රාජපක්ෂ මහතාට බාරදීමෙන් අනතුරුව පෙරහර සමාප්ති උත්සවය ඇරඹිණි.ඇසළ පෙරහර වර්ණවත් කිරීම සඳහා දායකත්වය ලබාදුන් විශිෂ්ට කලාකරුවන් 160 දෙනෙකු අගයමින් ඔවුනට ත්‍යාග හා සහතික පත් ප්‍රදානය කිරීමද මෙහිදී ජනපතිවරයා අතින් සිදු කෙරුණි.ත්‍රස්තවාදීන් විසින් දළදා මැදුරට ප්‍රහාරයක් එල්ල කර විනාශ කළ සියලු දේ යළි ගොඩනැඟුවා සේ ඔවුන් තිස් වසරක් පුරා විනාශ කළ රට යළි ජනතාව වෙනුවෙන් ගොඩනැඟීමේ කාර්යයට අද රජය කැපවී සිටින බවද ඒ මහතා කීය.කිත්සිරි මෙවන් රජ දවසේ මෙරටට වැඩම කළ දළදා වහන්සේ උදෙසා පෙරහර පවත්වා රජු ඇතුළු ජනතාව ගරු බුහුමන් කළ බවත් වසර 1699 ක් පුරා අඛණ්ඩව පෙරහර මංගල්‍යය පැවැත්වූයේ ජීවමාන බුදුන් ලෙස ජනතාව දළදා වහන්සේ සලකන නිසා බවත් ජනපතිවරයා ප්‍රකාශ කළේය.මුළුමහත් ජාතිය ඛේදවාචකයන්ට මුහුණ දුන් අවස්ථාවන්හිදී ජාතියේ මුරදේවතාවුන් ලෙස මහා සංඝරත්නයත් පෙර රජ දරුවනුත් දළදා වහන්සේ රැක ගැනීමට මහත් වූ පරිත්‍යාගයන් සිදුකළ බවත් මුළුමහත් මාතෘ භූමිය මුළුමනින් නිදහස් කරගෙන නිදහසේ පෙරහර මංගල්‍යය පැවැත්වීමට අද හැකිව තිබීම පිළිබඳව සතුටක් මෙන්ම පුංචි ආඩම්බරයක්ද තිබෙන බවත් මෙහිදී ජනපති මහින්ද රාජපක්ෂ මහතා කීය.පහළොස් වන සියවසේදී විමලධර්මසූරිය රජු ගොඩනැගූ මහනුවර ඇසළ පෙරහරේ සම්ප්‍රදායික හා ඊට අනන්‍ය වූ ලක්ෂණ අප ආරක්ෂා කළයුතු බවද ඒ මහතා පැවසුවේය.අතීත උරුමයන් ආරක්ෂා කර ගනිමින් මතු පරපුර වෙත පාරම්පරික කලා ශිල්ප ගෙන එන පාරම්පරික කලාකරුවන්ට සමාජයේ ගෞරවාදරය හිමිවිය යුතු යැයිද ජනපතිවරයා කීය.දළදා පෙරහරට සම්බන්ධ වන සෑම තරුණයෙක්ම රටට ආදරය ඇත්තෙකු බවත් ඔවුන් සිටින තුරු මේ උතුම් දේ කිසිදා අභාවයට නොයන බවත් ඒ මහතා අවධාරණය කළේය.හීලෑ අලි ඇතුන්ගේ හිඟය පෙරහර මංගල්‍යය පවත්වද්දී දැඩිව බලපාන බවත් ඒ පිළිබඳ රජයේ විශේෂ අවධානය යොමුව තිබෙන බවත් පැවසූ ජනපතිවරයා අලි ඇතුන් නඩත්තු කළ හැකි දේවාලවලට ඉදිරියේදී ඔවුන් ලබාදෙන බවද කීවේය.රට සංවර්ධනය කරන අතරතුර පවතින සම්ප්‍රදායන් ඒ අයුරින් ආරක්ෂා කිරීමට රජය කැපවන බවත් පෙරහර සංදේශය මගින් ඉදිරිපත් කෙරෙන ඉල්ලීම් ඉටුකරදීමට වගකීමෙන් කටයුතු කරන බවත් ඒ මහතා පැවසුවේය.අගමැති දි.මු. ජයරත්න, මධ්‍යම පළාත් ආණ්ඩුකාර ටිකිරි කොබ්බෑකඩුව යන මහත්වරු ඇතුළු මැති ඇමැතිවරුද, සතර මහා දේවාල හා පිටිසර දේවාල බස්නායක නිලමේවරුද රාජ්‍ය නිලධාරීන්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081531</link>
    <topic>කොරියානු භාෂා ප්‍රවීණතා විභාගයට අයදුම්පත් 50930ක්</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය සඳහා අයදුම්පත් 50930ක් නිකුත් කර තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.පසුගිය 08 සිට 11 දක්වා දිවයින පුරා මධ්‍යස්ථාන 28 ක දී මෙම අයදුම්පත් නිකුත් කිරීම සිදු කරන ලද අතර මෙම අයදුම්පත් නිකුත් කිරීම පසුගිය වසරට සාපේක්ෂව 22000 ක වැඩිවීමක් බවද එම කාර්යාංශය පෙන්වා දෙයි.වැඩිම අයදුම්පත් ප්‍රමාණයක් කොළඹ පොලිස් ක්‍රීඩාංගණයේ පිහිටි මධ්‍යස්ථානයෙන් නිකුත් කර ඇති අතර එම සංඛ්‍යාව 9617ක් බවත් රත්නපුරයෙන් අයදුම්පත් 3433 ක්ද, තංගල්ලෙන් අයදුම්පත් 2402 ක්ද, කඩවතින් අයදුම්පත් 2455 ක්ද, කළුතරින් අයදුම්පත් 2246 ක්ද නිකුත් කළ බවත් විදේශ සේවා නියුක්ති කාර්යාංශය කියයි.ඊට අමතරව මහනුවරින් අයදුම්පත් 3290 ක් සහ මාතරින් අයදුම්පත් 3437 ක් නිකුත් කර තිබේ.ලබන ඔක්තෝබර් මස 8 සහ 9 යන දිනයන්හිදී කොරියානු භාෂා ප්‍රවීණතා විභාගය පැවැත්වීමට කටයුතු යොදා තිබෙන අතර එම විභාගයෙන් 9,300 ක් සමත් කර ගන්නා බව දකුණු කොරියානු මානව සම්පත් දෙපාර්තමේන්තුව ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081514</link>
    <topic>දෙවිනුවර රන්දෝලි පෙරහර නරඹන්න බැතිමත්හු දෙලක්‍ෂයක්</topic>
    <author>ජී. සිරිසේන – දික්වැල්ල විශේෂ</author>
    <content>දෙවිනුවර උත්පලවර්ණ ශ්‍රී විෂ්ණු මහා දේවාලයේ වාර්ෂික රන්දෝලි මහා පෙරහර පෙරේදා (13) අති උත්කර්ෂවත් ලෙස පැවැත්වුණ අතර දෙලක්‍ෂයක පමණ බැතිමත්හු පිරිසක් පෙරහර නැරඹීමට එක්ව සිටියහ.දෙවිනුවර පරමවිචිත්‍රාරාම රජමහා විහාරයේ දී අමරපුර ශ්‍රී කල්‍යාණවංශ මහා නිකායේ අනුනායක, ආචාර්ය දෙවිනුවර සිරි සුනන්ද මාහිමිපාණන් ප්‍රධාන මහා සංඝරත්නය හමුවේ ආගමික වතාවත්වල යෙදුණු බස්නායක නිලමේ ඩිෂාන් වික්‍රමරත්න ගුණසේකර මහතා ප්‍රධාන පරිවාර දේවාල භාරකරුවන් ඉන් අනතුරුව ශ්‍රී විෂ්ණු මහා දේවාලයේ චිරාගත සම්ප්‍රදායානුකූල වතාවත් පවත්වා අවරිය පන්දම දැල්වීමෙන් අනතුරුව පෙරහර වීථි සංචාරය කිරීම ඇරඹුණි.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා විසින් සධාතුක කරඬුව මංගල හස්තිරාජයා පිටට වැඩම කළ අතර ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන, රාජ්‍ය පරිපාලන නියෝජ්‍ය ඇමැති විජය දහනායක, පළාත් සංස්කෘතික ඇමැති ඩී. වී. උපුල්, පළාත් සභා මන්ත්‍රී (හිටපු බස්නායක නිලමේ) කංචන විජේසේකර මහත්වරු මේ අවස්ථාවට එක්වූහ.විදේශීය සංචාරකයෝ රැසක් ද පෙරහර නැරඹීමට පැමිණ සිටියහ. උඩරට, පහතරට හා සබරගමු නර්තන කලාංගයන් රැසකින් මෙවර ඇසළ පෙරහර විචිත්‍රවත්ව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081515</link>
    <topic>වල් අලි ගම්වැදීම වැළැක්වීමට ජල පහසුකම් සැපැයීමට පියවර</topic>
    <author>පොල්ගහවෙල සමූහතිලකරත්න ලියනපටබැඳි</author>
    <content>ශ්‍රී ලංකාවේ ප්‍රථම වරට අලින් සඳහා ජල පහසුකම් ලබා දීම අරමුණ ඇතිව ජලාශයක් ඉදි කිරීම ආපදා කළමනාකරණ අමාත්‍ය මහින්ද අමරවීර මහතා පසුගියදා ආරම්භ කරන ලදී.කුරුණෑගල දිස්ත්‍රික්කයේ පොල්පිතිගම ප්‍රාදේශීය ලේකම් කොට්ඨාසයේ පොතුවිල ග්‍රාම නිලධාරි වසමේ තොළඹු ඇළ හරස් කර ස්වභාවික කඳු වැටි දෙකක් අතර මෙම ජලාශය ඉදිකරනු ලබයි.මෙම ව්‍යාපෘතියේ ප්‍රධාන අවශ්‍යතාවය ලෙස පොල්පිතිගම වනජීවි කලාපයේ සිටින වන අලින්ට අවශ්‍ය ජල පහසුකම් සැපයීම මගින් විදුලි වැට කඩා ජල අවශ්‍යතාවය සඳහා වල් අලින් ගම් වැදීම පාලනය කිරීමයි.මෙම ව්‍යාපෘතියේ අරමුණු රැසක් ඇත. මේ පිළිබඳව අදහස් දැක්වූ කුරුණෑගල දිස්ත්‍රික් ලේකම් ඒ. ඒ. කුසුම් හෙට්ටිගේ මහත්මිය වන අලි තර්ජන ඇති ගම්මානවල ප්‍රජාව එම අවදානමෙන් මුදවා ගැනීම, වන අලින් ගම්මාන වලට කඩා වැඳීම අවම කිරීම, වන අලින් ඇතුළු අනිකුත් සතුන්ට ප්‍රමාණවත් ජල පහසුකම් සැපයීම, විදුලි වැට ආරක්ෂා කිරීම, මිනිස් ක්‍රියාකාරකම් නිසා වන අලින්ට සිදුවන හානි අවම කිරීම ආදිය ව්‍යාපෘතියේ ප්‍රධානතම අරමුණු බව කුරුණෑගල දිස්ත්‍රික් ලේකම්වරයා වැඩිදුරටත් සඳහන් කරන ලදී.මේ පිළිබඳව තවදුරටත් අදහස් දැක් වූ ආපදා කළමනාකරණ මධ්‍යස්ථානයේ කුරුණෑගල දිස්ත්‍රික් සම්බන්ධිකරණ නිලධාරි සිසිර වන්නිනායක මහතා මෙම ජලාශය ඉදිකිරීම තුළින් සෘජුවම ප්‍රතිලාභ ලැබෙන පවුල් සංඛ්‍යාව 1200 ක් පමණ වේ. මෙයට අමතරව වන අලින් ගම් වැදීම අවම වන අතර , එය පොල්පිතිගම ප්‍රාදේශීය ලේකම් කොට්ඨාසයටම මහත් ප්‍රතිලාභයකි.මෙම ජලාශය ඉදිකිරීම සඳහා රුපියල් ලක්ෂ 30 ක මුදලක් යොදවන අතර ආපදා කළමනාකරණ අමාත්‍ය මහින්ද අමරවීර මහතාගේ මග පෙන්වීම යටතේ ආපදා කළමනාකරණ අමාත්‍යාංශයේ ආපදා කළමනාකරණ මධ්‍යස්ථානය මේ සඳහා මූල්‍ය අනුග්‍රහය ලබා දෙනු ලබයි.මෙයට අමතරව ආපදා කළමනාකරණ අමාත්‍යාංශයේ ලේකම් මරිනා මොහොමඩ් මහත්මිය සහ ආපදා කළමනාකරණ මධ්‍යස්ථානයේ අධ්‍යක්‍ෂ ජනරාල් මේජර් ජනරාල් ගාමිණි හෙට්ටිආරච්චි මහතාගේ සම්බන්ධිකරණය ද මෙහිදී සිදු වන අතර කුරුණෑගල ගොවිජන සංවර්ධන දෙපාර්තමේන්තුවේ දිස්ත්‍රික් කාර්යාලය මෙම ජලාශය ඉදි කිරීමේ ව්‍යාපෘතිය ක්‍රියාත්මක කරන බව වැඩිදුරටත් අදහස් දැක් වූ සිසිර වන්නිනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081516</link>
    <topic>නැගෙනහිරට පත්වීම් ලැබූ ගුරුවරුන් වෙනත් පළාත්වලට යෑම වැළැක්වීමට පියවර</topic>
    <author>රක්‍ෂණ ශි‍්‍රයන්ත</author>
    <content>නැගෙනහිර පළාත සඳහා පත්වීම් ලබා දී ඇති සෞන්දර්ය ගුරුවරුන් එම පත්වීම් ලබා නොගෙන වෙනත් පළාත් වලට පත්වීම් ලබා ගැනීමට ගන්නා ලද උත්සාහයට කිසිසේත් ඉඩ නොතබන බව නැගෙනහිර පළාත් අධ්‍යාපන ලේකම් එන්. ඒ. පුෂ්පකුමාර මහතා පවසයි.නැගෙනහිර පළාතේ පාසල් දරුවන්ගේ අධ්‍යාපනය නැංවීම පිණිස එම ගුරුවරුන්ගේ සේවාව ලබා ගැනීම ඉතා වැදගත් බවත් ඔවුන්ට දිය හැකි හැම පහසුකමක් ම ලබා දී තම පළාතේ ඔවුන් රදවා ගන්නා බවත් ලේකම්වරයා දිනමිණ ට පැවසී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081517</link>
    <topic>පෙරහරට සමගාමීව පිටිසර දේවාල නවයකට රුපියල් ලක්ෂ 09ක්</topic>
    <author/>
    <content>වන්දනා ගමන් ආඥාපනත යටතේ ගැසට් කොට ඇති මහනුවර දිස්ත්‍රික්කයේ පිටිසර දේවාල 09ක් සංවර්ධනය කිරීම සඳහා මහනුවර දිස්ත්‍රික් ලේකම් ගාමිණී සෙනෙවිරත්න මහතාගේ උපදෙස් පරිදි රුපියල් ලක්ෂය බැගින් රුපියල් ලක්ෂ 09ක මුදලක් මෙම 14දා මහනුවර ජනාධිපති මන්ඳිරයේ පැවැති සමාප්ත උළෙලේදී ජනාධිපති මහින්ද රාජපක්‍ෂ මහතා අතින් පිරිනැමිණි.මහනුවර දිස්ත්‍රික් ලේකම්ගේ වැය ශිර්ෂය යටතේ පිරිනැමෙන මෙම මුදල්, ඒ අනුව යටිනුවර දොඩංවල නාථ දේවාලය, උඩුනුවර ගඩලාදෙණිය විෂ්ණු දේවාලය, වේගිරිය නාථ දේවාලය, ලංකාතිලක විෂ්ණු දේවාලය, ඇම්බැක්ක කතරගම දේවාලය, ගඟඉහළ වල්ලහගොඩ කතරගම දේවාලය, දොළුව ගනේගොඩ ශ්‍රී කතරගම දේවාලය, පාතහේවාහැට පස්ගම නාථ දේවාලය, අකුරණ අලවතුගොඩ සමන් දේවාලය, යන දේවාලවලට මෙම ආධාර මුදල් පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081518</link>
    <topic>සෝමාදේවි 20 වැනි ගුණ සමරුවේ දී ‘මධුසමය’ පොතක් ලෙස එළිදකී</topic>
    <author>ප්‍රබෝදිනි ද සිල්වා</author>
    <content>ප්‍රකට ලේඛිකාවක වූ සෝමාදේවිගේ බෙහෙවින් ජනපි‍්‍රය වූ මධුසමය කතාව පොතක් ලෙස එළිදැක්වීම දිනමිණ හිටපු ප්‍රධාන කතුවරයකු වූ ජී. එස්. පෙරේරා මහතාගේත් තරුණි හිටපු කර්තෘ සුමනා සපරමාදු මහත්මියගේත් ප්‍රධානත්වයෙන් සිදුවිය.ඇගේ පුතනුවන් වූ රංග කලංසූරියගේ හෝමාගම හිරිපිටියේ පිහිටි නිවෙසේ එම චාම් උත්සවය පැවැත්විණි.1985 වසරේ දී තරුණි පුවත්පතේ කොටස් වශයෙන් පළවූ මධුසමය කතාව පොතක් ලෙස පළ කිරීමට ලේක්හවුස් සභාපති ප්‍රවීණ මාධ්‍යවේදී බන්දුල පද්මකුමාර මහතා අවසර ලබාදුන් බව රංග කලංසූරිය සිහිපත් කෙළේ කෘතවේදීව ය. රංගගේ බිරිය තුෂාරි පත්තර කෑලි පොතක අලවා රැකගෙන සිටි කතා පිටපත පොතක් බවට පත් කරන්නට සෝමා දේවියගේ ආදරණීය දියණිය සුලෝචනාද බෑණනුවන්ද මූලික වූහ.දියණිය විසින් ආරාධිත අමුත්තන්ට පොත පිළිගැන්වූ අවස්ථාව හැගුම්බර විය. තරුණි හිටපු කතුවරිය විසින් සෝමාදේවි මහත්මිය හඳුන්වා දුන්නේය. වචනයේ පරිසමාප්තයෙන්ම දිරිය මවක ලෙසය. පුවත්පතට හදිසියේ අවශ්‍ය ලිපියක් ක්ෂණිකව සකස් කර දීමට සෝමාට තිබූ හැකියාව දිනමිණ හිටපු කතුවරයා සිහිපත් කළේය. විහාර මහා දේවිගේ පටන් මේ දක්වා ඉතිහාසයේ අපමණ දේවිලා සිටියද මාධ්‍ය කලාවේ අපට සිටි එකම දේවිය සෝමාදේවි පමණයි. මාධ්‍යවේදී සමන් චන්ද්‍රනාත් පැවැසීය.අජන්තා රණසිංහ අවදි කළ මතකය කාගේත් මුවඟ හසරැළි නැංවීය.සිරි රණසිංහ, ධර්මවර්ධන, ඩඩ්ලි ජී. ගුණරත්න, බිනෝයි සුරේන්ද්‍ර, රංජිත් කුමාර, අමර පී. වීරසිංහ යන සෝමා දේවියගේ සමකාලීන මාධ්‍ය සගයෝ ද, නෙළුම්, ලතා මානෙල් සහ රුවන් තර්ස්වින් යන ‘තරුණි’ යේ ඇගේ මිතුරු මිතුරියන් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081519</link>
    <topic>පුනරුත්ථාපන කොමසාරිස් ජෙනරාල් ධුරයට මේජර් ජෙනරාල් චන්දන රාජගුරු</topic>
    <author>වවුනියාව උතුර සමූහ</author>
    <content>නව පුනරුත්ථාපන කොමසාරිස් ජනරාල් ලෙස මේජර් ජෙනරාල් චන්දන රාජගුරු මහතා අද (15) දින වැඩ භාරගැනීමට නියමිතව තිබේ. පුනරුත්ථාපන කොමසාරිස් ජෙනරාල් ලෙස කටයුතු කළ මේජර් ජෙනරාල් සුදන්ත රණසිංහ මහතා විශේෂ පුහුණුවක් සඳහා විදේශගතවීමත් සමග රාජගුරු මහතා එම තනතුරට පත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081520</link>
    <topic>පොල් අපනයනයෙන් වාර්තාගත ආදායමක්</topic>
    <author>නුවන් කොඩිකාර</author>
    <content>මේ වසරේ මුල් හය මාසය තුළ පොල් හා ඒ ආශි‍්‍රත ද්‍රව්‍ය අපනයනයෙන් සියයට 47ක ප්‍රගතියක් අත්කර ගැනීමට සමත්ව තිබේ.පසුගිය වසරේ මුල් මාස හය සමඟ සැසඳීමේදී එය රුපියල් දස ලක්‍ෂ 6440 ක වැඩි වීමක් බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා “දිනමිණට” පැවැසීය.පොල් ආශි‍්‍රත සෑම ක්ෂේත්‍රයකින්ම ගිය වසරේ මුල් මාස හයට වඩා මේ වසරේ මුල් මාස හය තුළ වාර්තාගත විදේශ විනිමයක් උපයා ගැනීමට හැකි වූ බවද හෙතෙම කීවේය. දිසිදි පොල් මෙට්ට්‍රික් ටොන් 16236 ක් අපනයනය කිරීමෙන් පමණක් රුපියල් මිලියන 5142 ක ආදායමක් උපයා ගැනීමට සමත් වූ බවද ඒ මහතා සඳහන් කළේ ය. මීට අමතරව පොල් තෙල්, දිසිදි තෙල්, කොප්පරා, තැඹිලි තෙල්, පොල් කිරි, පිටි කළ පොල් කිරි, සහ මේදය ඉවත් කළ පොල් ඇතුළු තවත් ද්‍රව්‍යයන් රැසක් අපනයනයෙන් සාර්ථක ප්‍රගතියක් අත්කර ගැනීමට හැකි වූ බවද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081521</link>
    <topic>යටිතල පහසුකම් සංවර්ධනයට සහාය දක්වන නව බැංකුවල ශාඛා ශ්‍රී ලංකාවේ පිහිටුවීමට අවස්ථාව</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>යටිතල පහසුකම් සංවර්ධනය, විනිමය ප්‍රේෂණ සහ කුඩා හා මධ්‍යම ප්‍රමාණයේ ව්‍යවසාය සංවර්ධනයට සහායවීම අරමුණු කර ගත් නව බැංකුවලට ශ්‍රී ලංකාවේ සිය ශාඛා පිහිටුවීමට අවස්ථාව ලබා දී තිබේ.ශ්‍රී ලංකාව තුළ යටිතල පහසුකම් සංවර්ධනය සඳහා සහායවීම, පිටරටවල සිට ?ශ්‍රී ලංකාවට මුදල් එවීමේ කටයුතුවලට සහාය වීම, රටේ කුඩා හා මධ්‍යම ප්‍රමාණයේ ව්‍යවසායයන් සඳහා මුදල් හා විශේෂඥ සම්පත් සැපයීම සම්බන්ධ බැංකු පිහිටුවීම සම්බන්ධයෙන් ඉදිරියේ දී රජයේ සහාය ලැබෙනු ඇති බව මහ බැංකු අධිපති අජිත් නිවාඩ් කබ්රාල් මහතා පවසයි.ශ්‍රී ලංකාවේ අලුතෙන් බැංකු පිහිටුවන්නේ මොන අංශවල දැයි විමසිලිමත් විය යුතු බව පවසන ඒ මහතා අලුතෙන් පිහිටුවනු ලබන බැංකු මඟින් මෙරටේ යටිතල පහසුකම් සංවර්ධන කටයුතුවලට රුකුලක් ලැබේ දැයි සොයා බැලිය යුතු බවද කීවේය.පිටරටවල සිට අප රටට මුදල් එවීමේ කටයුතු පහසු කරන්නේ නම්, කුඩා හා මධ්‍ය ප්‍රමාණයේ ව්‍යවසාය සංවර්ධනය සඳහා එම බැංකු ඉවහල් වේ යැයි සිතිය හැකි නම් අලුත් බැංකු පිහිටුවීමේදී සහයෝගය ලබාදීමට කටයුතු කළ යුතු බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081522</link>
    <topic>පරිපාලන සේවයේ නිලධාරීන් 145කට කථන දෙමළ භාෂා පුහුණුවක්</topic>
    <author/>
    <content>ශ්‍රී ලංකා පරිපාලන සේවයට අලුතෙන් බඳවා ගත් නිලධාරීන් 145 දෙනකුට කථන දෙමළ භාෂාව පිළිබඳ දින දහයක නේවාසික පුහුණුවක් ලබාදීමට ජාතික භාෂා හා පුහුණු ආයතනය විධිවිධාන යොදා ඇත.මේ නිලධාරීන් දැනටමත් ශ්‍රී ලංකා සංවර්ධන හා පරිපාලන ආයතනයේ තෛ‍්‍රමාසික පුහුණුවක් ලබමින් සිටින අතර ඒ අතරතුර මේ පුහුණුව ලබාදීිමට නියමිතය.සංස්කෘතික හා විමෝදජනක ක්‍රියාකාරකම් ඇසුරෙන් නිලධාරීන්ට කථන දෙමළ බස පිළිබඳ පුහුණුවක් ලබාදීම මෙහි අරමුණ බව එම ආයතනයේ අධ්‍යක්ෂ ජෙනරාල් ප්‍රසාද් හේරත් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081523</link>
    <topic>ශ්‍රී ලංකාවේ ප්‍රථම වරට ප්‍රතිකාරමය ක්‍රීඩාගාරයක් රිජ්වේ ළමා රෝහලට</topic>
    <author>සුභාෂිනි සේනානායක</author>
    <content>ස්නායු ආබාධ හේතුවෙන් සමබරතා සහ ප්‍රතීක ක්‍රියා දුර්වලතාවන්ට ලක්ව සිටින ළමා රෝගීන්ට ප්‍රතිකාර කිරීම සඳහා ප්‍රතිකාරමය ක්‍රීඩාගාරයක් ප්‍රථම වරට ඉදිකිරීමට පියවර ගනී.[Therapentic Fanetional play are] නම් මේ ක්‍රීඩාගාරය කොළඹ රිජ්වේ ආර්යා ළමා රෝහලේ ස්ථාපිත කෙරේ.මෙවැනි ආබාධ සහිත ළමා රෝගීන් 30,000කට අධික පිරිසක් සිටින බව සොයාගෙන තිබේ. රෝද පුටු ගමන් කිරීමේ මාර්ගයක්, වර්ණ දෙකකින් යුත් ඇවිදීමේ ප්‍රදේශයක්, කොන්ක්‍රීට් කණු මත ඇවිදීමේ ඒකකයක්, වැලි මළුවක් මේ ක්‍රීඩාගාරයට ඇතුළත් ය.ඒ සමඟම ස්වයංක්‍රීය ක්‍රීඩා වේදිකාවක්, මෙරිගෝ රවුන්ඩ් සහ ඔන්චිල්ලා ද මේ ක්‍රීඩාගාරයට ඇතුළත් වනු ඇත. මෙහි ඉදිකිරීම් සඳහා රුපියල් දසලක්‍ෂයක මුදලක් අමෙරිකෙයාර්ස් ජාත්‍යන්තර සංවිධානය ලබා දීමට එකඟ වී ඇත. මේ ක්‍රීඩාගාරය ඉදිකිරීමේ අවබෝධතා ගිවිසුමට සෞඛ්‍ය අමාත්‍යාංශයේ වැඩ බලන ලේකම් පාලිත මහීපාල මහතා සහ අමෙරිකෙයාර්ස් ආයතනයේ අධ්‍යක්‍ෂ රමණි පෙරේරා මහත්මිය විසින් අස්සන් තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081524</link>
    <topic>දුනුකේදෙණිය පාසලේ දරුවන්ට ජනපතිගෙන් රු. කෝටියක ප්‍රතිලාභ</topic>
    <author>සුනිල් ලීලානන්ද පෙරේරා</author>
    <content>දිවයිනේ සිවු දිගින් අධ්‍යාපන චාරිකා සඳහා කොළඹට පැමිණෙන දූ දරුවෝ දැන් නොවැරැදීම අරලියගහ මැදුරටද ගොඩ වෙති.ඒ ජාතියේ දූ දරුවන්ගේ ආඩම්බරකාර තාත්තා බැහැදැකීමේ අරමුණෙනි.මෙසේ පැමිණෙන දූ දරුවන් බොහෝවිට මේ ආඩම්බරකාර තාත්තාට අවනඩුද පවසති. ළමයින් බොරු නොකියන බව දන්නා මේ තාත්තා එවන් දුක්ගැනවිලි කනවැකුණු සැණින් අදාළ බලධාරීන්ගේ අවධානය ඒ වෙත යොමු කරයි.පසුගිය දිනක එසේ අරලියගහ මැදුරට ගිය යටියන්තොට මැතිවරණ කොට්ඨාසයේ මහබාගේ දුනුකේදෙණිය පාසලේ දූ දරුවන් ආපසු සිය ගම රටට පැමිණියේ ජනපතිඳුන්ගෙන් රුපියල් කෝටියකටත් වඩා වටිනා ප්‍රතිලාභ රැසක් රැගෙනය.පාසලට විධිමත් සනීපාරක්ෂක පහසුකම් නොමැති කමද ගමේ ප්‍රවේශ මාර්ගය ගලින් ගල පැන යායුතු දුර්ග මාර්ගයක්ද වී ඇති බවද ජනපතිඳුට සැල කළ ඔවුහු එම ගැටලු විසඳා දෙන්නැයි එතුමන්ගෙන් ඉල්ලා සිටියහ.මෙම තොරතුරු කන වැටුණු සැණින් ඒ සඳහා අවශ්‍ය විසඳුම් ලබා දෙන්නැයි ජනාධිපතිතුමා ඒ මොහොතේම දුරකතනය හරහා සබරගමුව මහ ඇමැති මහීපාල හේරත් මහතා අමතමින් සඳහන් කෙළේය.කොළඹ සිට දූ දරුවන් ගමට ඒමට මත්තෙන් එදිනම හැන්දෑ කළුවරේ මහබාගේ දුනුකේදෙණිය පාසලට මහීපාල හේරත් මහ ඇමැතිවරයා පැමිණියේ පාසල ප්‍රතිසංස්කරණය සඳහා ඇවැසි සියලු තීරණ ගත හැකි කාර්මික නිලධාරියාගේ පටන් පළාත් අධ්‍යාපන අධ්‍යක්ෂවරයා ද කැටුවය.මේ වනවිට එදා දූ දරුවන් ඉල්ලා සිටි සනීපාරක්ෂක පහසුකම්වලට අමතරව ගරාවැටී තිබූ පාසල් ගුරු නිවසද මුළුමනින්ම පාහේ අලුත්වැඩියා කර අවසන්ය.පාසලට පරිගණක පහකින් සමන්විත පරිගණක කුටියක්ද ඉදිකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081525</link>
    <topic>සිමෙන්ති කොට්ටයක මිල වැඩි කරන්නැයි සමාගම් 3ක් පාරිභෝගික අධිකාරියෙන් ඉල්ලති</topic>
    <author>පණ්ඩුක සමරසේකර</author>
    <content>සිමෙන්ති කොට්ටයක මිල රුපියල් 785 දක්වා ඉහළ දමන ලෙසට සිමෙන්ති නිෂ්පාදන සමාගම් 3 ක් පාරිභෝගික අධිකාරියෙන් ඉල්ලීම් කර ඇතැයි අභ්‍යන්තර වෙළෙඳ අමාත්‍යාංශ ආරංචිමාර්ග සඳහන් කරයි.සිමෙන්ති නිෂ්පාදනයට යොදා ගන්නා අමුද්‍රව්‍ය මිල ලෝක වෙළෙඳපොළේ ඉහළ යාම නිසා මෙම ඉල්ලීම කරන බව සිමෙන්ති නිෂ්පාදන සමාගම් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081526</link>
    <topic>ඉහළ කොත්මලේ ඉදිකිරීම් 90% ක් අවසන්</topic>
    <author>හැටන් සමූහ චන්දන ජයවීර</author>
    <content>ඉහළ කොත්මලේ ජාතික ජල විදුලි බලාගාර ඉදිකිරීම් සියයට අනූවක් නිමකර ඇත. ජලාශයේ ප්‍රධාන වේල්ල හරහා ප්‍රථම වරට ජලය මුදාහැරීම පෙරේදා (13) පස්වරුවේ සිදුකරන ලදී.ප්‍රධාන වේල්ල ඉදිකිරීම් අවසන් වනතුරු තාවකාලික උමඟක් ඔස්සේ කොත්මලේ ඔයේ ජලය ශාන්ත ක්ලේයාර් ඇල්ල වෙත ගලා යාමට කටයුතු සලසා තිබිණ. කොත්මලා ඔය හරස් කරමින් ඉදිකෙරෙන ජලාශයේ එක්රැස්වන ජලය ශ්‍රී ලංකාවේ දිගම උමඟ ඔස්සේ පූඩළුඔය පහළ කොත්මලේ ප්‍රදේශයේ ඉදිකෙරෙන ඉහළ කොත්මලේ ජල විදුලි බලාගාරය වෙත ගෙනයනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081527</link>
    <topic>කහ උණ පැතිරීමේ අවදානමක්:</topic>
    <author>සන්ධ්‍යා කරුණාරත්න සහ චින්තා රණසිංහ</author>
    <content>කහ උණ රෝගය මෙරට පැතිරී යාමේ අවදානමක් මතුව ඇති නිසා කටුනායක ගුවන් තොටුපළේ එම රෝගය සම්බන්ධයෙන් පරීක්‍ෂණ කටයුතු ආරම්භ කිරිමට සෞඛ්‍ය අමාත්‍යාංශය තීරණය කර තිබේ.ලතින් අමෙරිකානු හා අප්‍රිකානු කලාපීය රටවල වසර ගණනක සිට පැතිර ඇති කහ උණ රෝගය ඩෙංගු රෝගය හරහා ව්‍යාප්ත වන අතර කහ උණ වෛරසය ආසාදනය වූ රෝගියකු මෙරටට පැමිණීමෙන් කහ උණ රෝගය පැතිර යාමේ අවධානමක් මතුවී තිබීම හේතුවෙන් මේ පියවර ගත් බව අමාත්‍යාංශය පවසයි.ලතින් අමෙරිකානු හා අප්‍රිකානු කලාපීය රටවලින් මෙරටට පැමිණෙන සංචාරකයන් අතර කහ උණ වෛරසය ආසාදනය වූවන් සිටීමේ අවධානම හා ශ්‍රී ලංකාවේ ඩෙංගු රෝගය යළි හිස ඔසවා තීබිමත් නිසා කහ උණ රෝග අවේක්ෂණ කටයුතු ආරම්භ කිරීම සම්බන්ධයෙන් සාකච්ඡා වට කීපයක් පවත්වා ඇති බවද සෞඛ්‍ය අමාත්‍යාංශය පවසයි.මෙරටින් පිටව යන ශ්‍රී ලංකිකයන් ඉහත රටවල් බලා පිටව යාමට පෙර කහ උණෙන් ආරක්ෂා කිරීම සඳහා එන්නතක් ලබා දිමට ද අමාත්‍යාංශයේ අවධානය යොමුව තිබේ.වසංගත රෝග විද්‍යා අංශය, ඩෙංගු මර්දන අංශය, රෝග ආවේක්ෂණ අංශය සමඟ මේ සම්බන්ධයෙන් සාකච්ඡා කරමින් සිටින බවත් සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081528</link>
    <topic>බස්නාහිර, සබරගමුව, මධ්‍යම සහ දකුණු පළාත්වල මඳ වැසි</topic>
    <author>මානෙල් පුෂ්පකුමාරි</author>
    <content>බස්නාහිර, සබරගමුව, මධ්‍යම සහ දකුණු පළාත්වල තැනින් තැන වැසි ඇතිවන බවත්, අපර භාගයේ දී හෝ සන්ධ්‍යා කාලයේ දී නැඟෙනහිර ඌව සහ උතුරු මැද පළාත් වල අද (15) ගිගුරුම් සහිත වැසි වර්ධනය වන බවත් කාලගුණ විද්‍යා දෙපාර්තමේන්තුව සඳහන් කරයි.සුළඟේ වේගය අඩුවීමත්, වාතයේ ඇති ජල වාෂ්ප ප්‍රමාණය බහුලවීමත් හේතුවෙන් කඳුකර ප්‍රදේශවල මීදුම පැවතිය හැකි බව කාලගුණ විද්‍යාඥ චමින්ද ද සිල්වා මහතා පවසයි.දිවයින වටා මුහුදු ප්‍රදේශවල තැනින් තැන වැසි ඇති වන බවත් නිරිත දෙසින් හමා එන සුළඟේ වේගය පැයට කිලෝ මීටර් 20 – 40 අතර වන බවත් කියයි.බස්නාහිර, දකුණ සහ ගිණිකොන දිගින් හමා එන සුළඟේ වේගය පැයට කිලෝමීටර් 50 ක් විය හැක.මුහුද විටින් විට රළු විය හැකි වන බවත් ඔහු ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=n11081529</link>
    <topic>අනුරපුර වන්දනාවේ ආ එකම පවුලේ 6ක් ගමන් කළ කැබ් රථය අනතුරක</topic>
    <author>අමිල ප්‍රභාත් වනසිංහ සහ සම්පත් සංජීව</author>
    <content>අනුරාධපුර ජයශ්‍රී මහා බෝ සමිඳු වන්දනාවට පැමිණ ආපසු නිවෙස් කරා යමින් සිටි එකම පවුලේ හයදෙනෙකු (06) ගමන් ගත් කැබ් රථයක් පෙරේදා (10) සවස අනුරාධපුර – නුවර ඒ-9 මාර්ගයේ තිරප්පනේ ගල්වංගුව ප්‍රදේශයේදී අනතුරට ලක්ව ඇතැයි තිරප්පනේ පොලිසිය පවසයි.මෙම පිරිස ඉකුත් නව වන දින වන්දනාවේ පැමිණ ගලේවෙල, පල්ලේපොල සිය නිවෙස් කරා යමින් සිටිය දී පාරෙන් ඉවතට පැන අනතුර සිදුවී ඇත. අනතුරෙන් තුවාල ලැබූ එකම පවුලේ හයදෙනා ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර තිබේ.අනතුරට පත් වූ මෙම පිරිස ගලේවෙල පල්ලේපොල ප්‍රදේශයේ පදිංචිකරුවන්ය. කැබ් රථය අධික වේගයෙන් ගමන් කිරීම අනතුරට හේතුව බවද පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108151</link>
    <topic>රබර් වගාව අම්පාරටත්</topic>
    <author>දිගාමඩුල්ල සමූහ චන්දන ලියනආරච්චි</author>
    <content>දශක ගණනාවක් තිස්සේ අපනයන බෝගයක් ලෙස මෙරට ආර්ථිකයට ශක්තියක් වූ රබර් වගාව තවදුරටත් ව්‍යාප්ත කිරීමෙන් තව තවත් අපනයන ආදායම ඉහළ නංවාලීමට හැකියාවක් ඇති බව වැවිලි කර්මාන්ත අමාත්‍යාංශයේ අතිරේක ලේකම් විමල් ජයවර්ධන මහතා පැවැසීය.මේ අනුව මේ වසර අවසන් වීමට ප්‍රථමයෙන් මෙතෙක් රබර් වගා කර ඇති පළාත්වලට අමතරව නව රබර් වගා ඇති කිරීමට රබර් සංවර්ධන දෙපාර්තමේන්තුවත්, රබර් පර්යේෂණ ආයතනයත් වැවිලි කර්මාන්ත අමාත්‍යාංශයත් ඒකාබද්ධව කටයුතු යොදා ඇත.මෙතෙක් කලක් මෙරට ප්‍රධාන කෘෂි බෝගයක් වන වී වගාවට පමණක් සීමා වූ අම්පාර දිස්ත්‍රික්කයේ මේ වසරේ දී හෙක්ටයාර් 900ක රබර් සිටුවීමට කටයුතු සූදානම් කර ඇත. මෙහි ප්‍රථම අදියර ලෙස මහඔය පදියතලාව ප්‍රාදේශීය ලේකම් කොට්ඨාසයෙන් ඇරැඹේ. ඒ සඳහා ප්‍රදේශයේ ග්‍රාම නිලධාරීන්ගේ සහභාගිත්වයෙන් වගාකිරීමට සුදුසු ඉඩම් හඳුනා ගැනීමත් මේ ප්‍රදේශයේ ගොවි ජනතාවට ආගන්තුක රබර් වගාව පිළිබඳව දැනුවත් කිරීම උදෙසා වැඩසටහන් ද මේ වන විට ක්‍රියාත්මක කර ඇත.වැවිලි කර්මාන්ත අමාත්‍යාංශයේ අතිරේක ලේකම් විමල් ජයවර්ධන මහතාමේ ප්‍රදේශය රබර් වගාවට සුදුසු බව තහවුරු කරගැනීමෙන් අනතුරුව රබර් සංවර්ධන දෙපාර්තමේන්තුවත්, රබර් පර්යේෂණ ආයතනයත් මීට වසර හයකට පමණ පෙර මේ ප්‍රදේශයේ ගොවීන් පිරිසක් තෝරා ගෙන රබර් වගාව ආරම්භ කළා.අද වන විට එහි ප්‍රතිපල අපට දකින්න පුළුවන්. එම ගොවීන් දැන් රබර් කිරි ලබාගනිමින් රබර් නිෂ්පාදනය කරනවා. ඒ අනුව නව ආර්ථිකයක් මෙම ප්‍රදේශයේ ගොඩ නැගෙමින් තිබෙනවා. ගොවීන්ට දැන් මේ වගාව පිළිබඳව දැනුම අවශ්‍යව තිබෙනවා. ඒ සඳහා නියලෙන ආකාරය මෙම වගාවේ ඇති වානිජ්‍යමය වටිනාකම නව රැකියා අවස්ථාවන් පිළිබඳව ඔවුන්ව දැනුවත් කිරීමේ කටයුතු ආරම්භ කරලා මේ ප්‍රදේශයේ ගොවීන්ගේ ආර්ථිකමය සංවර්ධනයක් ඇති කරන්න උවමනා පරිසරය දැන් සකස් කොට තිබෙනවා.රබර් සංවර්ධන දෙපාර්තමේන්තුවේ අධ්‍යක්ෂ ජනරාල් ආර්.බී. ප්‍රේමදාස මහතාම්පාර දිස්ත්‍රික්කයේ රබර් වගා කළ ගොවීන් මේ වන විට ආදායම් ලබන පිරිසක් බවට පත්ව සිටිනවා. රබර් නිෂ්පාදනය මගින් මේ පළාතේ ගොවීන්ට දෛනිකව ආදායම් ලැබෙන ආර්ථිකයක ගොඩනගා ගැනීමට අවස්ථාව හිමිවෙනවා.මෙතෙක් කාලයක් මෙවැනි බෝගයක් මේ ගොවීන් වගා කරලා නෑ. රබර් වගාව සමග මේ පළාතේ සුපුරුදු අතුරු බෝග වගාවන් වන මුං, කව්පි, ඉඩඉරිගු වැනි බෝග රබර් වගාවට අමතරව එම භූමියේ වගා කරන්න පුළුවන්.අම්පාර දිසා ලේකම් සුනිල් කන්නන්ගර මහතා2016 වන විට අම්පාර දිස්ත්‍රික්කයේ හෙක්ටයාර් 10000ක රබර් වගා කිරීමට ඉලක්ක කොට තිබෙනවා.දැනට වගා කිරීමට ඇති ඉඩම් මෙන්ම නව ඉඩම් පිළිබඳවත් සොයා බැලීම් සිදු කරමින් සිටිනවා.ඒ අනුව ලබන වර්ෂය වන විට පරිසර හිතකාමී වගාවක් ලෙසත් ආර්ථික වශයෙන් වැදගත් වගාවක් ලෙසත් ව්‍යාප්ත කිරීමට අවශ්‍ය කටයුතු සූදානම් කරමින් සිටිනවා.පදියතලාව මාරාව ගම්මානයේ ටී.බී. අත්තනායක ගොවි මහතාවෙනදා අපි සමාන්‍ය බෝග වගරලා කීයක් හරි හම්බකර ගත්තා. අද එහෙම නෑ. රබර් වගා කරපු අයගේ ආර්ථිකය අද හොදයි. තව අවුරුද්දකින් විතර මේ වගාවේ තවත් කොටසක රබර් කිරි කපන්න පුළුවන්. තව කීපදෙනෙකුට රැකියා අවස්ථා උදාකර දෙන්නත් පුළුවන්. මේ වෙන විට තවත් මම වගේම මේ පළාතේ රබර් ආදායම් ලබන පිරිසක් බිහිවෙමින් සිටිනවා.මහඔය හරස්ගල එච්.එම්. විමලසේනමම රබර් වගා කළේ 2010 වසරේ දැනට අපේ රබර් වගා කරුවන්ගේ කණ්ඩායමේ ඉඩම් විස්සක් විතර වගා කරලා තිබෙනවා . 2008 වසරේ වගා කළ අයත් සිටිනවා. මම අක්කර දෙකක් විතර වගා කරලා තිබෙනවා. අක්කර විස්සක් විතර ඉඩම් ප්‍රමාණයක් දැනට අපේ ප්‍රදේශයේ වගා කර තිබෙනවා. දැන් සෑහෙන්න පිරිසක් මේ වගාව සඳහා උනන්දුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108152</link>
    <topic>සීත ගඟුලෙන් එගොඩ වෙන්න පාලමක් ඕනෑ</topic>
    <author>කුරුවිට සමූහ - රූපිකා කේ.බණ්ඩාර</author>
    <content>සොබා සෞන්දර්යයේ විශේෂත්වයන් වැඩිවශයෙන් අත්විඳිමින් සිරිපා වන්දනා කළහැකි මාර්ගය ලෙස ප්‍රකටව ඇත්තේ කුරුවිට - එරත්න මාර්ගයයි. වන්දනා වාරය කාලයේදී බැතිමතුන් විශාල සංඛ්‍යාවක් මේ මාර්ගය භාවිතා කිරීමට පෙළඹී සිටින්නේද මේ හේතුව මතය.අවාරයේ සිරිපා කරුණා කරන පිරිස්වල වැඩිවීමක්ද පෙන්නුම් කරයි. එහෙත් මේ විශේෂත්වයන් අත්විඳිමින් ගමන් ගන්නා මාර්ගයේ සීත ගඟුලෙන් එතෙර වීම අවදානම් කටයුත්තකි.සිරිපා කඳුමුදුනේ සිට එන අතු ගංඟා 2 ක් සීත ගඟුලෙන් එගොඩ වන ස්ථානයට පහළින් කුරුගඟට සම්බන්ධ වෙයි. එම ස්ථානය තුම්මෝදර ලෙස හඳුන්වයි. සීත ගඟුලෙන් එගොඩ වන ස්ථානයේ ගංගාවේ පළල අඩි 30ට වැඩිය. මේ ස්ථානයෙන් එගොඩ විය යුත්තේ ගල් මත අඩිය තබමින් හා දියට බසිමිනි. ගඟේ ජල මට්ටම වැඩි අවස්ථාවල නැවතී සිට ගමන් ආරම්භ කිරීම හැර බැතිමතුන්ට වෙනත් විකල්පයක් නැත.ඉහළ ජලාධාර ප්‍රදේශවලට වර්ෂාව ලැබීම නිසා හිටි හැටියේ ගංගාවේ ජල මට්ටම වේගයෙන් ඉහළ යාම නිසා අවදානම් තත්ත්වය මතු වේ. මෙයට පිළියමක් ලෙස සොබා සෞන්දර්යයට හානි නොවන පරිදි පාලමක් ඉදිකළ යුතු බව බැතිමතුන් පවසති. මේ ස්ථානයට පහළින් විශාල ගල් වළවල් දෙකකි. ප්‍රපාතය අඩි 350ට වැඩිය. රත්නපුර දිස්ත්‍රික් ලේකම් එච්.ඩබ්ලිව්.ගුණදාස මහතා මේ ස්ථානයට පාලමක් ඉදිකිරීම පිළිබඳව වැඩි අවධානය යොමුකර ඇත. නමුත් ඊට වැයවන විශාල මුදල ගැටලුවකි. ප්‍රදේශවාසීන්ගේ අදහස වී තිබෙන්නේ උපරිම ශ්‍රම දායකත්වයක් ලබාදී මේ පුණ්‍යකර්මයට සහභාගි වීමටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108153</link>
    <topic>සද්ධාතිස්ස වාරි යෝජනා ක්‍රමයේ ඉඩම් බෙදීම ක්‍රමවත් නෑ</topic>
    <author>ඌව - වෙල්ලස්ස විශේෂ – ඩී.එස්. ගුණතිලක</author>
    <content>සද්ධාතිස්ස වැව වාරියෝජනාක්‍රමයේ ඉදිකිරීම් කටයුතු නිමවී විසිවසරක් ගෙවීගොස් ඇතත් කුඹුරු ඉඩම් මෙතෙක් බෙදාදී නොමැත. වැව ජලයෙන් පිරී පවතින අතර ජලය පිටාර ගොස් කුඹුක්කන්ඔය හරහා මුහුදට ගලායයි.කුඹුරු අක්කර 421ක් යල මහ දෙකන්නයේ වගා නොකිරීම නිසා රුපියල් කෝටි ගණනක ආදායමක් අහිමි වී තිබේ.පළමු අදියර යටතේ සද්ධාතිස්ස වැවේ දකුණු ඉවුර සංවර්ධනය කිරීමට නියමිතව තිබූ අතර ඒ යටතේ කුඹුරු අක්කර 421ක් අස්වැද්දීමට සැලසුම් කැරිණි. ඒ සඳහා රුපියල් මිලියන 75ක් වාරිමාර්ග දෙපාර්තමේන්තුව මගින් වෙන්කැර තිබුණි. දකුණු ඉවුර යටතේ බිහිවෙන ගොවිජනපදයේ යටිතල පහසුකම් සඳහා මිලියන 20ක් ඉඩම් කොමසාරිස් දෙපාර්තමේන්තුවට ලබා දී තිබූ අතර පාසල්, තැපල් කාර්යාල, සමූපකාර, ප්‍රජාශාලා, හා නිලධාරී නිල නිවාස, අභ්‍යන්තර මාර්ග ඉදිකැරිණි.තෝරාගන්නා ලද ගොවින් සඳහා කුඹුරු ඉඩම් අක්කර 1 1/2ක හා සද්ධාතිස්ස වාරියෝජනා ක්‍රමය යටතේ ස්ථාපිත කෙරෙන ගොවිජනපදයෙන් පදිංචිය සඳහා අක්කර 1/2ක ගොඩඉඩමක් හිමිවේ.ඉඩම් ලාභීන් තෝරාගැනීම සඳහා 1994 වර්ෂයට පෙර පැවති රජය යටතේ ඉඩම් කච්චේරියක් පවත්වා සුදුස්සන් තෝරාගැණිනි. නමුත් තෝරාගත් පිරිස අතර මැණික් ව්‍යාපාරිකයන් වැනි වැඩි ආදායම්ලබන්නන්, රජයේ සේවකයන් වෙනත් වාරියෝජානක්‍රම යටතේ කුඹුරුඉඩම් ලැබුවන් සිටින බැවින් සද්ධාතිස්ස වැව අවට පදිංචි ඉඩම් නොලැබුණු ගම්වාසීන්ගෙන් දැඩි විරෝධයක් එල්ලවුණි. මේ පිළිබඳව ඔක්කම්පිටියේ පදිංචි කරුවකු වූ ඌව පළාත්සභා මන්ත්‍රී ඩබ්ලිව්. ඒ. උදයකුමාර මහතාසද්ධාතිස්ස ගොවිජනපද ව්‍යාපාරය යටතේ ඉඩම්ලාභීන් තෝරාගැනීමේදී අක්‍රමිකතා රැසක් සිදුවී තිබෙනවා.වැව අවට පදිංචි වැව හදන්න දහඩිය කදුළු හෙළූ කුඹුරු ඉඩම් අඟලක්වත් නොමැති පවුල්වලට බලවත් අසාධාරණයක් සිදුවුණා. ඒ නිසා ඔවුන් දැඩිලෙස විරෝධය පෑවා.මාලිගාවිල රජමහා විහාරාධිපති උණපානේ චන්ද්‍රජෝති හිමිසද්ධාතිස්ස වැවේ ප්‍රතිසංස්කරණ කටයුතු අවසන් වෙලා අවුරුදු පහළොවකටත් වැඩියි සෑම අවුරුද්දකම වැව වාන්දමනවා. කුඹුරු අක්කර 425ක් කන්න 25 – 30 කින් අස්වද්දලා නෑ.මේ පිළිබඳව බුත්තල ප්‍රාදේශීය ලේකම් ගයාන් යූ. අල්ගේවත්ත මහතාගෙන් කළ විමසුමකදී ඔහු පැවැසුවේ ඉඩම් බෙදාදීම සම්බන්ධයෙන් අධිකරණයේ විභාග වන නඩුව අවසන් වූ වහාම ඉඩම් බෙදාදීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108154</link>
    <topic>පාණදුරේ බාල වයස් කරුවන් අපචාරවලට යොමු කළැයි 8ක් දැලේ</topic>
    <author>පාණදුර සමූහ කපිල සෝමරත්න</author>
    <content>පාණදුර පොලිස්් කොට්ඨාසයේ සිදුවන බාලාපචාර ශීඝ්‍රයෙන් ඉහළයමින් පවතින බව පොලිස් ආරංචි මාර්ග පවසයි.ඉකුත් මාස තුනේදී අවුරුදු 14 ට අඩු දැරු දැරියන් බාලාපචාර වලට යොමුකර ගැනීම සම්බන්ධයෙන් සැකකරුවන් අට දෙනකු පාණදුර පොලිසියේ ළමා සහ කාන්තා කාර්යාංශය විසින් අත්අඩංගුවට ගෙන අධිකරණයට ඉදිරිපත් කර රක්‍ෂිත බන්ධනාගර ගත කර ඇත.අවුරදු 15 ට අඩු ගැහැණු දරුවන් අවුරුදු 20 ට අඩු තරුණයින් සමඟ පලා ගොස් විවාහවීමේ ප්‍රවනතාවයක්ද මතු වී ඇත. වාද්දුව පොලිස් ප්‍රදේශයෙන්ද ස්ත්‍රී දූෂණ දෙකක් වාර්තාවී ඇත.පාණදුර ප්‍රදේශයේ විහාරවලදී බාලවයස්කාර දරු දැරියන් ලිංගික අපයෝජනවලට ලක්වීම පිළිබඳ පාණදුර පොලිසිය පරීක්‍ෂණ පවත්වයි.වලාන සරණපාල මාවතේ විහාරයකදී සිදු වූ අපහරණයක් සම්බන්ධයෙන් පාණදුර පොලිසියේ ළමා සහ කාන්තා කාර්යාංශය පරීක්‍ෂණ පවත්වා ඇත. සැකපිට අත්අඩංගුවට ගත් භික්‍ෂුවක් මෙම මස 14 දා දක්වා රක්‍ෂිත බන්ධනාගාර ගත කරණ ලදී.බාලවයස්කාර පාසල් ශිෂ්‍යයකු ලිංගික අපහරණයට භාජනය කිරීම සම්බන්ධයෙන් වරද කරුවූ පාණදුර හොරේතුඩුව විහාරයක හිමි නමකට අවුරුදු පහකට අත්හිටවූ අවුරුදු දෙකක සිරදඬුවමක් හා රුපියල් 30000ක දඩයක් පාණදුර මහාධිකරණ විනිසුරු මාලනී ගුණරත්න මහත්මිය නියම කළාය.දඩයට අමතරවූ රුපියල් ලක්‍ෂයක වන්දියක් පැමිණිලිකාර පාසල් ශිෂ්‍යා වෙත වන්දි වශයෙන් ගෙවීමටද නියම කෙරුණි.පාණදුර වාද්දුව ප්‍රදේශයේ විහාරාධිවහන්සේ නමක් සහ තවත් භික්‍ෂුවකටද බාලාපචාර සිද්ධියක් සම්බන්ධයෙන් වාද්දුව පොලිසිය පාණදුර මහේස්ත්‍රාත් අධිකරණයේ පවරා ඇති නඩු දෙකක් විභාගවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108155</link>
    <topic>මාවක්ඔයේ පාලම මරුකපොල්ලක්</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය, කඳනපිටිය ප්‍රදේශයේ ඇලපාතගම හරහා ගිරංචි කන්දට යාමට මාවක් ඔය හරස් කොට ඉදිකර ඇති පාලම අබලන්ය.රේල්පීල්ලක් පාලමේ එක් අර්ධයකට යොදා ඇත. පාලමෙහි දෙපස ඇඳි නොමැත. පාලමෙන් එගොඩ මෙගොඩ වීමට සිදුවී ඇත්තේ අතුරේ යන ආකාරයෙනි.ප්‍රදේශවාසීන් පවසන්නේ වයස අවුරුදු හතළිහක පමණ කාන්තාවක් පාලමෙන් ඇද වැටී සුසුම්නාවට හානිවීමෙන් මරණයට පත්වු බවයි. එමෙන්ම විශාල පිරිසක් පාලමෙන් ඇද වැටීමෙන් බරපතළ තුවාල ලබා ඇති බවත් ප්‍රදේශවාසීහු පවසති.කුරණ උතුර – කඳනපිටිය දෙගම් යා කරන මෙම පාලම පවුල් එකසිය පනහක පමණ දහසකට ආසන්න වු පුද්ගල පිරිසක් භාවිතයට ගනී.දෛනිකව මෙහි ගමන් කරන පාසල් ළමුන් මෙන්ම පාලමෙන් එගොඩ පිහිටි සායනයට දරුවන්ද සමඟින් ගමන් කරන දෙමව්පියන් මේ හරහා ගමන් කරනුයේ ජීවිත අවධානමක් ගනිමිනි.ගම්මාන දෙකෙහි සම්බන්ධතාවද මෙම පාලම හේතුවෙන් මුළුමනින්ම බිඳ වැටී ඇති බව පෙන්වා දෙන ගම්මු පවසන්නේ තම නිෂ්පාදන පවා නගරයට රැගෙන යාමේදී තමන් දුෂ්කරතාවයකට මුහුණ දෙන බවයි.දේශපාලනඥයන්ගෙන් සහ බලධාරින්ගෙන් මේ පිළිබඳ ඉල්ලීම් කළද එය ඉටුනොවීම කනගාටුවට කරුණක් බව ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108156</link>
    <topic>හිතේ පත්තුවෙන ගින්දරට කටින් දුම් පිටවෙනවා... සර්</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර කාසල් වීදියේ පදික වේදිකාවක පදික කම්කරුවකු දුම්වැටියක් කටේ රුවාගෙන අත්ලමත බඩුපාර්සල් කිහිපයක් දරාගෙන ඇවිද යනු දුටු පොලිස් නිලධාරී මහතෙක් ඔහුට එම ක්‍රියාව නවතන ලෙස නියෝග කළේය.පදික කම්කරුවා වහාම තම මුවේ තිබූ දුම්වැටිය කටින්ම විසි කැරුවේය.පොලිස් නිලධාරියා ඔහුව අල්ලාගෙන ප්‍රසිද්ධ පාරවල් දිගේ දුම්බීම තහනම් බව නොදන්නේදැයි විමසීය.මම දුම්බීවේ නැහැ රාලහාමි. පදික කම්කරුවා ක්‍ෂණිකව පිළිතුරු දුන්නත් ඔහුගේ මුවින් දුම් පිටවෙනු දුටු පොලිස් නිලධාරී මහතා එහෙනම් ඔය කටින් දුම් යන්නේ කොහොමදැයි විමසීය.සර් දන්නේ නැහැනේ අපේ දරුවන්ට නිස්කලංකේ පෙරහර බලන්න තිබුණ. පේමන්ට් ඔක්කොම මුදලාලිලා අල්ලගෙන එක සීට් එක රු. පන්දාහට හයදාහට විකුණනව. සාමාන්‍ය දුප්පත් අයට පෙරහර බලන්න තැනක් නැහැ.ඒක මතක් වෙනකොට පපුවේ පත්තුවෙන ගින්දරට යන දුමනේ සර් ඔය මගේ කටින් පිට වෙන්නේ යයි කියමින් වීදි කම්කරුවා යන්නට ගිය අතර රාලහාමි නිරුත්තර විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108157</link>
    <topic>බාල වයස්කාරියක් මවුපියන්ගෙන් පැහැරගෙන අපයෝජනය කළ සැකකරු හිරේ</topic>
    <author>පාණදුර සමූහ කපිල සෝමරත්න</author>
    <content>බාලවයස්කාර දැරියක් මවුපිය භාරයෙන් පැහැරගෙන ගොස් ඇයව ලිංගික අපයෝජනයකට ලක්කළේ යැයි අධිචෝදනා ලැබූ විත්තිකරුවකුට අවුරුදු 20ක බරපතළ වැඩ ඇතිව සිරදඬුවමක් සහ රුපියල් විසිදහසක දඩයක් පාණදුර පළාත්බද මහාධිකරණ විනිසුරු අමල් තිලකරත්න මහතා නියම කළේය.එම දඬුවමට අමතරව රුපියල් ලක්‍ෂයක වන්දි මුදලක් එම දැරිය වෙත ගෙවන ලෙසටද විනිසුරුවරයා විත්තිකරුට නියෝග කළේය.දඩය සහ වන්දිමුදල නොගෙවන්නේනම් අවුරුදු 2 1/2 ක බරපතළ වැඩ ඇතිව සිරදඬුවමක් ද විත්තිකරුට නියම කළේය.ඔහු අධිචෝදනා ලබා සිටියේ 2007. 12. 22 වැනි දින පාණදුර හොරේතුඩුවේදී බාලවයස්කාර දැරියක් මවුපිය භාරයෙන් පැහැරගෙන යෑම සහ ඇයව බරපතළ ලිංගික අපයෝජනයකට ලක් කිරීම ගැනය.විත්තිකරු නොමැතිව නඩුව අධිකරණය හමුවේ විභාග විය.විත්තිකරු අත්අඩංගුවට ගැනීම සඳහා පාණදුර පොලිසිය මගින් විවෘත වරෙන්තුවක් ද විනිසුරුවරයා නියම කළේය.රජයේ නීතිඥ අසංක මෙන්ඩිස් මහතා පැමිණිල්ලේ සාක්කි මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=r1108158</link>
    <topic>ලෙඩේ සුව වුණාම පින්කමත් අමතකයි</topic>
    <author>හෝමාගම සංචාරක මංජුල හිරිපිටිය</author>
    <content>පසුගිය දිනක මීගොඩ ප්‍රදේශයට නුදුරුව පදිංචි හැටපස් හැවිරිදි ව්‍යාපාරික කාන්තාවකට යම් රෝගයක් වැලඳීම හේතුවෙන් රෝහල්ගතවීමට සිදුවිය. රෝහල් ගතවූ මේ කාන්තාව සමාජ සේවයට නැඹුරු නොමැති අයකු වුවද, ඇගේ එකම සොහොයුරිය ඇයට වඩා අඩු වයසක් වුවත්, ආගමික කටයුතුවලට නැඹුරුව, ප්‍රදේශයේ කා සමඟත් සුහදව ඇසුරු කරන කාන්තාවක් වූවාය.ඇය නිසාම රෝහල් ගතවූ සොයුරියගේ සුවදුක් බැලීමට ප්‍රදේශයේ විහාරස්ථානයේ දායක දායිකාවන් ඇතුළු පිරිසක් පැමිණ ඇත.පැමිණි දායකයන්ට රෝහල් ගතවූ කාන්තාව මෙසේ කීවාය. “අපි දන්නේම නැතුව වයසත් ගෙවිලා ගිහින්, මගේ නංගි වාගේ නොවෙයි, යන තැනකට පිනක් දහමක්වත් හරියට කර ගන්නට බැරි වුණා.” පන්සලේ අහවල් ගොඩනැගිල්ලේ වහලය අබලන් වෙලානේ. ඒකට අවශ්‍ය දේවල් ටිකට කොතරම් මුදලක් වැය වුණත්, මම ඒ ටික අරගෙන දෙන්නම්.”මද වේලාවක් නිහඬව සිටි දායක පිරිස “අපි ඒ ගොඩනැගිල්ලේ වහලය හදන්න කැමති අයගෙන් මුදල් එකතු කරගෙන සාදන්නයි සිටින්නේ” කියා කිව් විට “එයට කරදර වෙන්නට එපා, අවශ්‍ය භාණ්ඩ සියල්ලම රෝහලින් පිටවී ගිය දිනට පසු දිනම පන්සලට ගෙනත් දෙන්නම් කියා ඇත.රෝහලේ සිට ප්‍රතිකාර ලබා නිවෙසට පැමිණ මාසයකට වඩා කලක් ගත වුවත්, ඇය පොරොන්දු වූ භාණ්ඩ ටික නොලැබීම පිළිබඳව ඇගේ සොහොයුරියගෙන් දායක සභාවේ පිරිස විමසන්නට විය.අනතුරුව දින දෙකකට පසු සොහොයුරිය සමඟ දායක පිරිස ඇය හමුවීමට ගිය විටදී, ඇය පවසා ඇත්තේ “මට රෝහලේදී බයක් හිතුනා මට මොනවා හරි වෙයි ද කියලා, වාසනාවට කරදරයක් වුණේ නැහැ. මම රෝහල් ගතවී සිටිකාලේ බිස්නස් ගොඩක් අඩුවෙලා. මේ දවස්වල නම් සල්ලි අමාරුයි. අපි තව මාස දෙක තුනක් ගිහිල්ලා මොකක් හරි බලමු” කියා කීවාය.එවිට පිරිස අපි එහෙනම් ගිහින් එන්නම්” කියා සියල්ල පැමිණ තිබේ.තම සහෝදරිය කළ ක්‍රියාව හේතුවෙන් බාල සහෝදරිය බලවත් කනගාටුවෙන් සිටින බව තේරුම්ගත් දායක සභාවේ පිරිස ඇය ද දායක කරගනිමින් වහලය සෑදීමට අවශ්‍ය භාණ්ඩ ගෙන ගොඩනැඟිල්ල සම්පූර්ණයෙන් අලුත්වැඩියා කිරීමට හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108151</link>
    <topic>ඔස්ට්‍රේලියාවට කඩුලු 8ක ජයක්</topic>
    <author/>
    <content>රිකි පොන්ටිං ගේ විශිෂ්ට පිති හරඹය හේතුවෙන් ශ්‍රී ලංකාවට එරෙහිව කඩුලු 8ක ජයක් අත්කර ගැනීමට සංචාරක ඔස්ට්‍රේලියානු පිල ඊයේ (14) සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේදී සමත්විය. ලකුණු 209ක ජයග්‍රාහී ඉලක්කයක් හඹා ගිය ඔස්ට්‍රේලියාව තවත් ඕවර 11.4ක් තිබියදි කඩුලු 2ක් පමණක් දැවී ලකුණු 211ක් ලබා ගනිමින් ජය වාර්තා කළේය.හිටපු නායක රිකි පොන්ටිං දක්ෂ පිතිහරඹයක නියැළෙමින් හතරේ පහර 8ක් හා එක් හයේ පහරක් සමගින් නොදැවී අගනා ලකුණු 90ක් රැස් කළ අතර ඔහුට අනගි සහායක් ලබා දෙමින් නායක මයිකල් ක්ලාර්ක් නොදැවී ලකුණු 58ක් රැස් කළේ හතරේ පහර 4ක් හා හයේ පහර 2ක් සමගිනි.ඊට අමතරව ආරම්භක පිතිකරු ෂේන් වොට්සන් ලකුණු 43ක් ද රැස් කළේය.පන්දු යැවීමේදී ලසිත් මාලිංග හා නුවන් කුලසේකර එක කඩුල්ල බැගින් දවා ගත්හ.කාසියේ වාසිය දිනා පළමුව පන්දුවට පහර දුන් ශ්‍රී ලංකා පිල ඕවර 49.3කදී සියලු දෙනා දැවී රැස් කරගනු ලැබුවේ ලකුණු 208ක් පමණි.ශ්‍රී ලංකා ඉනිමේ වැඩිම ලකුණුලාභියා වූයේ කුමාර් සංගක්කාරය. ඔහු ලකුණු 52ක් රැස් කළේය. ඇන්ජලෝ මැතිව්ස් ලකුණු 35ක් ද, නුවන් කුලසේකර ලකුණු 34ක් ද, නායක තිලකරත්න ඩිල්ෂාන් ලකුණු 24ක් ද රැස් කළහ.පන්දු යැවීමේදී ඩග් බොලින්ගර් ලකුණු 35කට කඩුලු 3ක් ද බ්‍රෙට් ලී ලකුණු 50කට කඩුලු 2ක් ද මිචෙල් ජොන්සන් ලකුණු 34කට කඩුලු 2ක් ද බැගින් දවා ගත්හ.තරගයේ වීරයා සම්මානය රිකි පොන්ටිං ට හිමි විය. තරග 5කින් සමන් විත තරගාවලියේ 2-0ක් ලෙස ඔස්ට්‍රේලියාව පෙරමුණේ පසුවේ.ශ්‍රී ලංකාවමුළු ලකුණු සියලු දෙනා දැවී (ඕවර 49.3) 208කඩුලු බිඳ වැටීම 1-37, 2-41, 3-74, 4-77, 5-140, 6-151, 7-159, 8-173, 9-195පන්දු යැවීම -බ්‍රෙට් ලී 10-0-50-2 ඩග් බොලින්ගර් 10-2-35-3 ෂේන් වොට්සන් 5.3-0- 29-1 මිචල් ජොන්සන් 9-1-34-2 සේවියර් ඩොහර්ටි 10-0-43-1 ඩේවිඩ් හසී 5-0-15-1--ඔස්ට්‍රේලියාවමුලු ලකුණු කඩුලු 2ක් දැවී (ඕවර 38.2) 211කඩුලු බිඳ වැටීම- 1-10, 2-104පන්දු යැවීම- ලසිත් මාලිංග 8-0-45-1 නුවන් කුලසේකර 7-1-38-1 ඇන්ජලෝ මැතිව්ස් 3-0-18-0 රංගන හේරත් 8.2-0-57-0 අජන්ත මෙන්ඩිස් 6-0-23-0 ජිවන් මෙන්ඩිස් 3-0-12-0 තිලකරත්න ඩිල්ෂාන් 3-0-16-0.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108152</link>
    <topic>උතුරු මැද ක්‍රීඩා උළෙලේ නව තරග වාර්තා 5ක්</topic>
    <author>අනුරාධපුර විශේෂ සරත් මනුල වික්‍රම</author>
    <content>ජාතික මහා ක්‍රීඩා උළෙල වෙනුවෙන් 22 වන වරටත් සංවිධානය කරන ලද උතුරු මැද පළාත් මහා ක්‍රීඩා උලෙළේ දී නව පළාත් වාර්තා පහක් තැබීමට පොලොන්නරු දිසාවේ ක්‍රීඩකයින් තිදෙනෙකු හා අනුරාධපුර ක්‍රීඩිකාවක සමත් වූ බව උතුරුමැද පළාත් ක්‍රීඩා අධ්‍යක්‍ෂ ගාමිණී ජයසුන්දර මහතා ප්‍රකාශ කරයි.පෙරේදා (13) දවස පුරා මිහින්තලේ රජරට විශ්වවිද්‍යාල ක්‍රීඩාංගණයේ දී එම පළාත් ක්‍රීඩා උළෙල පැවැති අතර අනුරාධපුර දිස්ත්‍රික්කයට ශුරතාව , පොළොන්නරු දිස්ත්‍රික්කයට අනුශුරතාව හිමි විය.නව පළාත් වාර්තාවක් තැබූගලෙන් බිඳුණුවැව ප්‍රාදේශීය ලේකම් කොට්ඨාසය නියෝජනය කළ ( පාසල් ශිෂ්‍යාවක ) නිමේෂා මධුෂානි සිරිවර්ධන උස පැනීමේ කාන්තා ඉසව්වෙන් 1.82ක ශූරතාවයක් වාර්තා කළාය. දැනට පවතින ජාතික සූරතාව වන 1.85 ලබන මහා ක්‍රීඩා උළෙලේ දී බිඳ හෙළීමට හැකිබව ඇය පවසයි. පූර්ණිමා චතුරාණි වීරකෝන් ක්‍රීඩිකාව දුරපැනීම ඉසව්වෙන් 5.53ක දක්‍ෂතාවක් පෙන්වූ අතර තුන්පිම්ම ඉසව්වෙන්ද ඇය එතෙක් පැවැති පළාත් වාර්තාව බිඳ හෙළුවාය.රිටි පැනීම – පිරිමි ඉසව්වෙන් එච්. ඒ. එන්. ජී. සමරසිංහ 3.80ක දක්‍ෂතාවකින් නව පළාත් වාර්තාවක් තැබුවේය. අනෙක් වාර්තාව තැබුවේ සොනාලි කුමාරි වීරසේකර ක්‍රීඩිකාව කාන්තා කවපෙත්ත වීසිකිරීමෙනි.තරගාවලියේ දක්‍ෂතම ක්‍රීඩකයා මැදවච්චිය ප්‍රාදේශීය ලේකම් කොට්ඨාසය නියෝජනය කරන කේ. යූ. කේ. යූ. සංජීව වන අතර දක්‍ෂතම ක්‍රීඩිකාව නිමේෂා මධුෂානි සිරිවර්ධනය.උතුරුමැද පළාත් සෞඛ්‍ය හා ක්‍රීඩා අමාත්‍ය පේෂල ජයරත්න බණ්ඩාර මහතාගේ මූලිකත්වයෙන් සංවිධානය කර තිබූ පළාත් ක්‍රීඩා උළෙලේ ප්‍රධාන ආරාධිත අමුත්තා වශයෙන් ප්‍රධාන අමාත්‍ය බර්ටි ප්‍රේමලාල් දිසානායක මහතා හා මැති ඇමැතිවරුද එක්වූහ. සමාරම්භක උළෙල සංස්කෘතිකාංග කීපයකින් විචිත්‍රවත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108153</link>
    <topic>මාතර රාහුල-සා.තෝමස් ජය අත්කර ගනිති</topic>
    <author>පි‍්‍රයාන්ද ද සිල්වා - මාතර ක්‍රීඩා</author>
    <content>17 න් පහළ පළමු පෙළ දෙවන වටයේ තරගවලින් කළුතර තිස්ස මැදි විදුහල පරදවා මාතර රාහුල විදුහලත්, මාතර සාන්ත සර්වේශස් විදුහල පරදවා ගල්කිස්ස සාන්ත තෝමස් විදුහලත් ජය වාර්තා කළහ.රාහුල විදුහලේ හර්ෂ රාජපක්‍ෂ ලකුණු 64 ක් සමඟ ලකුණු 17 ට කඩුලු දෙක්ක දවාගනිමින් ද, සාන්ත තෝමස් විදුහලේ ඇන්. සුබසිංහ ලකුණු 23 ට කඩුලු 4 ක් දවාගනිමින් ද දක්‍ෂතා දැක්වූහ.සාන්ත තෝමස් 240/9 පන්දු වාර 50 - ඇම්. සුමනසිරි 66, රමිත් ගුණරත්න 51, නිපුන ගමගේ 31, හෙලකමල් නානායක්කාර 24, ඩෙවින් ජයසිංහ 20, යොහාන් චානුක 37/2, තනුල සස්මිත් 37/2සාන්ත සර්වේශස් 107/10 පන්දු වාර 33.5 - විදත් ඩිල්ශාන් 25, විහඟ ද සිල්වා 19, ඇන්. සුබසිංහ 23/4, ඇම්. රවිචන්ද්‍රකුමාර 23/2රාහුල විදුහල 208/9 (පන්දු වාර 45) -හර්ෂ රාජපක්‍ෂ 64, තරිඳු නාරසිංහ 44, හිරිඳු පමුදිත 18, කේ. එච්. පී. සිල්වා 21/2, ජේ. අයි. ඩී. සිල්වා 34/2තිස්ස ම. වි. 110/10 පන්දු වාර 36.2 - ජී. තිලංජන 25, වයි. සී. සිල්වා 34, සංජුල විදානගමාරච්චි 8/4, හර්ෂ රාජපක්‍ෂ 17/2..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108154</link>
    <topic> පාකිස්තාන 16න් පහළ පාපන්දු පිලට රු. මි. 3ක්</topic>
    <author/>
    <content>දකුණු ආසියා 16න් පහළ පාපන්දු සූරතාව දිනූ පාකිස්තාන පිලට පාකිස්තාන රුපියල් මිලියන 3ක මුදල් තෑගි දීමට එරට රජය කටයුතු කර ඇත.දෙවතාවක් ඉන්දියාව පැරදවූ පාකිස්තාන 16න් පහළ ක්‍රීඩකයෝ මවුබිමට පැමිණෙද්දී මහත් හරිසරින් යුතුව පිළිගෙන තිබේ. මේ තරගාවලියේ දෙවැනි ස්ථානය ඉන්දියාව, තෙවැනි ස්ථානය නේපාලය, සිවුවැනි ස්ථානය බංග්ලාදේශය හිමිකර ගත්හ. මාලදිවයින පස්වැනි ස්ථානයට පත්වෙද්දී ශ්‍රී ලංකාවට අවසන් ස්ථානය උදාවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108155</link>
    <topic>මීටර් 100 සූරයාට තහනම් උත්තේජක චෝදනා</topic>
    <author/>
    <content>ජැමෙයිකානු ධාවර සූර ස්ටීව් මුලිංස් තහනම් උත්තේජක ගෙන ඇති බවට තහවුරු වී ඇත. මේ වසරේදී මීටර් 100 ඉසව්වේ තුන්වැනි හොඳම කාලය වාර්තා කර ඇත්තේ මොහුය. මේ සැසිවාරය තුළ මීටර් 100 ඉසව්වේ ඔහු වාර්තා කර ඇති හොඳම කාලය තත්පර 9.80 කි.ලබන මස පැවැත්වෙන ලෝක සූරතා තරගාවලියේදී ඔහු පදක්කමක් දිනා ගනු ඇතැයි අනාවැකි පළවී තිබිණි.ස්ටිරොයිඩ් නැමැති තහනම් උත්තේජකය ගත් බවට මින් ඉහත දී චෝදනා ලැබූ ඔහුට 2004 - 2006 දක්වා දෙවසරක තරග තහනමක් මින් ඉහත දීත් පනවා තිබිණි. මේ නිසා මෙවර ඔහුට ජිවිතාන්තය දක්වා තරග තහනමක් පනවනු ඇතැයි විශ්වාස කෙරේ.ජැමෙයිකානු තහනම් උත්තේජක විරෝධී සංවිධානය (බ්ඒච්ඛ්ර්‍ණ) විසින් නවතම පරීක්ෂණයේ ප්‍රතිඵල මුලිංස්ට දන්වා යවා තිබේ.මොහුගේ ‘බී’ සාම්පලය අඟහරුවාදා මොන්ට්‍රියෙල් හී දී පරීක්ෂාවට භාජනය කිරීමට නියමිතය.2009 ලෝක සූරතා තරගාවලියේ මීටර් 200 ඉසව්වේද මොහු 5වැනි තැන හිමි කරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108156</link>
    <topic> එංගලන්තය ටෙස්ට් පිටියේ අංක එකට</topic>
    <author/>
    <content>ටෙස්ට් ක්‍රිකට් පිටියේ පළමු තැනට පැමිණීමට ඇන්ඩෲ ස්ට්‍රෝස් ප්‍රමුඛ එංගලන්ත පිල සමත් වෙයි. මාස 22ක කාලයක් අඛණ්ඩව ටෙස්ට් පිටියේ පළමු තැන සිටි ඉන්දියාවට එරෙහිව තරග 4 කින් සමන්විත ටෙස්ට් තරගාවලියේ දැනටමත් තරග 3 - 0 ක් ලෙස ජයගෙන ඉදිරියෙන් සිටීම හේතුවෙන් එංගලන්තයට මේ ප්‍රබල තත්ත්වය උදා වී ඇත.තුන්වැනි ටෙස්ට් තරගය ඉනිමකින් හා ලකුණු 242 කින් ජය ගැනීමට එංගලන්තය පිල සමත්විය. එම තරගයේදී ඇලෙස්ටෙයාර් කුක් ලකුණු 294 ක් ලැබූ අතර එවන් මෝගන් ලකුණු 104 ක් ලබා ගත්හ. නායක ස්ට්‍රවුස්, පීටර්සන්, බ්‍රෙස්නන් අර්ධ ශතක ලැබූ අතර අතිරේක ලකුණු 63ක් එංගලන්ත ඉනිමට එක්විය.බ්‍රෝඩ් හා බ්‍රෙස්නන් ඉන්දීය පළමු ඉනිමේදී කඩුලු 4 බැගින් බිඳ හෙලූ අතර ඇන්ඩර්සන් ඉන්දීය දෙවැනි ඉනිමේ කඩුලු 4ක් බිඳහෙලීය.ඉන්දීය නායක දෝනි පළමු ඉනිමේ ලකුණු 77ක් හා දෙවැනි ඉනිමේ නොදැවී ලකුණු 74ක් ලබා ගත්තද පරාජයෙන් ගැළවීමට නොහැකි විය.“ටෙස්ට් පිටියේ අංක 1 ට පැමිණීමට බොහෝ කාලයක් කැප වී බලා සිටියා. මෙය එංගලන්ත කණ්ඩායම ලැබූ විශාල ගෞරවයක්” නායක ස්ට්‍රවුස් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108157</link>
    <topic>යෞවන ක්‍රීඩා උළෙලේ කැරම් සූරතා කොළඹට</topic>
    <author>වේහැල්ලේ පියතිලක මහරගම විශේෂ</author>
    <content>ජාතික තරුණ සේවා සභාව වාර්ෂිකව මෙහෙයවනු ලබන 23 වන ජාතික යෞවන ක්‍රීඩා උළෙල 2011 තරඟාවලියේ කැරැම් ඉසව්වේ ඒකල, කාන්තා ඒකල පිරිමි, යුගල කාන්තා හා යුගල පිරිමි සූරතා හතරම කොළඹ නාගරික තරුණයා කණ්ඩායම් හිමිකර ගනී.සෑම දිස්ත්‍රික්කයකම පාහේ සහභාගි වූ මෙම තරගාවලියේ අවසන් මහා තරග ඉකුත් දා ශ්‍රී ලංකා කැරම් සම්මේලනයේ අධීක්‍ෂණය යටතේ මහරගම ශ්‍රී ලංකා යූත් මධ්‍යස්ථානයේදී පැවැත්විණ. මෙම තරගාවලිය දින දෙකක් තිස්සේ පැවැත්විණ.පිරිමි ඒකල තරගාවලියේ දක්‍ෂතම ක්‍රීඩයා ලෙස නාගරික තරුණයා කණ්ඩායමේ ඉෂාන් ෂෂික කන්නන්ගර සහ කාන්තා තරගාවලියේ දක්‍ෂකම ක්‍රීඩිකාව ලෙස නාගරික තරුණයා කණ්ඩායමේ මධුෂිකා කාන්චන මාලා සම්මානයට පාත්‍ර වූහ.පිරිමි ඒකලසූරතාවය : ඉෂාන් ෂෂික කන්නන්ගර ( නාගරික තරුණයා )අනුසූරතාව - ඒ. සී. එම්. අස්ලම් ( කුරුණෑගල )තෙවන ස්ථානය - ටී. උදාර සීලක ප්‍රනාන්දු ( බදුල්ල )කාන්තා ඒකලසූරතාවය - මධුෂිකා කාන්චනමාලා ( නාගරික තරුණයා)අනුසූරතාව - යෂිකා රාහුබද්ධ (රත්නපුර )තෙවන ස්ථානය - උපේක්‍ෂිකා ෂාමලී දිසානායක ( බදුල්ල )පිරිමි යුගලසූරතාව ඉෂාන් ෂෂික කන්නන්නර හා එල්. චානක ජීවන් ( නාගරික තරුණයා ) අනුසුරතාවය ඩබ්ලිව්. ආර්. එල්. නුවන් චතුරංග ෂාරුක් ෂානුක සුදාර ( කොළඹ )තෙවන ස්ථානය - ඒ. සී. එම්. අශ්ලාහ් ඩී. නදීශාන් විජේසිංහ (කුරුණෑගල )කාන්තා යුගලසූරතාව - මධුෂිකා කාන්චන මාලා සහ ජෝෂප් රෝෂිකා ( නාගරික තරුණයා)අනුසූරතාව - නවෝද්‍යා මධුෂාණි හා කේ. එස්. විතාරණ ගමගේ (කොළඹ )තෙවන ස්ථානයයූ. ෂාමලී දිසානායක හා කේ. එම්. පතිමා පාහිවා ( බදුල්ල )දක්‍ෂතම ක්‍රීඩකයා (ඒකල )ඉෂාන් ෂෂික කන්නන්ගර ( නාගරික තරුණයා )දක්‍ෂතම ක්‍රීඩිකාව ( ඒකල )මධුෂිකා කාන්චනමාලා ( නාගරික තරුණයා )දක්‍ෂතම ක්‍රීඩකයින් ( යුගල )ඉෂාන් ෂසික කන්නන්ගර සහ චානක ජීවන් ( නාගරික තරුණයා )දක්‍ෂතම ක්‍රීඩිකාවන් ( යුගල)මධුෂිකා කාන්චනමාලා සහ ජෝෂප් රෝහිත (නාගරික තරුණයා)ජයග්‍රාහක ජයග්‍රාහිකාවන්ට සැප්තැම්බර් මාසයේ මාතර උයන්වත්ත ක්‍රීඩාංගනයේදී පැවැත්වෙන 23 වන ජාතික යෞවන ක්‍රීඩා උළෙලේදී ත්‍යාග සහ ජයසංකේත පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108158</link>
    <topic>උතුරු මැද ක්‍රීඩා උළෙලේ නව තරග වාර්තා 5ක්</topic>
    <author>අනුරාධපුර විශේෂ සරත් මනුල වික්‍රම</author>
    <content>ජාතික මහා ක්‍රීඩා උළෙල වෙනුවෙන් 22 වන වරටත් සංවිධානය කරන ලද උතුරු මැද පළාත් මහා ක්‍රීඩා උලෙළේ දී නව පළාත් වාර්තා පහක් තැබීමට පොලොන්නරු දිසාවේ ක්‍රීඩකයින් තිදෙනෙකු හා අනුරාධපුර ක්‍රීඩිකාවක සමත් වූ බව උතුරුමැද පළාත් ක්‍රීඩා අධ්‍යක්‍ෂ ගාමිණී ජයසුන්දර මහතා ප්‍රකාශ කරයි.පෙරේදා (13) දවස පුරා මිහින්තලේ රජරට විශ්වවිද්‍යාල ක්‍රීඩාංගණයේ දී එම පළාත් ක්‍රීඩා උළෙල පැවැති අතර අනුරාධපුර දිස්ත්‍රික්කයට ශුරතාව , පොළොන්නරු දිස්ත්‍රික්කයට අනුශුරතාව හිමි විය.නව පළාත් වාර්තාවක් තැබූගලෙන් බිඳුණුවැව ප්‍රාදේශීය ලේකම් කොට්ඨාසය නියෝජනය කළ ( පාසල් ශිෂ්‍යාවක ) නිමේෂා මධුෂානි සිරිවර්ධන උස පැනීමේ කාන්තා ඉසව්වෙන් 1.82ක ශූරතාවයක් වාර්තා කළාය. දැනට පවතින ජාතික සූරතාව වන 1.85 ලබන මහා ක්‍රීඩා උළෙලේ දී බිඳ හෙළීමට හැකිබව ඇය පවසයි. පූර්ණිමා චතුරාණි වීරකෝන් ක්‍රීඩිකාව දුරපැනීම ඉසව්වෙන් 5.53ක දක්‍ෂතාවක් පෙන්වූ අතර තුන්පිම්ම ඉසව්වෙන්ද ඇය එතෙක් පැවැති පළාත් වාර්තාව බිඳ හෙළුවාය.රිටි පැනීම – පිරිමි ඉසව්වෙන් එච්. ඒ. එන්. ජී. සමරසිංහ 3.80ක දක්‍ෂතාවකින් නව පළාත් වාර්තාවක් තැබුවේය. අනෙක් වාර්තාව තැබුවේ සොනාලි කුමාරි වීරසේකර ක්‍රීඩිකාව කාන්තා කවපෙත්ත වීසිකිරීමෙනි.තරගාවලියේ දක්‍ෂතම ක්‍රීඩකයා මැදවච්චිය ප්‍රාදේශීය ලේකම් කොට්ඨාසය නියෝජනය කරන කේ. යූ. කේ. යූ. සංජීව වන අතර දක්‍ෂතම ක්‍රීඩිකාව නිමේෂා මධුෂානි සිරිවර්ධනය.උතුරුමැද පළාත් සෞඛ්‍ය හා ක්‍රීඩා අමාත්‍ය පේෂල ජයරත්න බණ්ඩාර මහතාගේ මූලිකත්වයෙන් සංවිධානය කර තිබූ පළාත් ක්‍රීඩා උළෙලේ ප්‍රධාන ආරාධිත අමුත්තා වශයෙන් ප්‍රධාන අමාත්‍ය බර්ටි ප්‍රේමලාල් දිසානායක මහතා හා මැති ඇමැතිවරුද එක්වූහ. සමාරම්භක උළෙල සංස්කෘතිකාංග කීපයකින් විචිත්‍රවත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=s1108159</link>
    <topic>කැල්ටෙක්ස් කුසලානය මහනුවරට අනුසූරතාව නාවික හමුදාවට</topic>
    <author>ෆවුස් මොහොමඩ් සමග උපනන්ද ජයසුන්දර මහනුවර ක්‍රීඩා විශේෂ</author>
    <content>අන්තර් සමාජ ‘ඒ’ කොටසේ කැල්ටෙක්ස් කුසලාන රගර් තරගාවලියේ සූරතාව නොකඩවා 11 වන වරටත් හිමි කර ගනිමින් මෙරට රගර් පිටියේ ආධිපත්‍යය තවදුරටත් රැකගැනීමට මහනුවර ක්‍රීඩා සමාජය ඊයේ (14) සමත්විය.ශ්‍රී ලංකා රගර් සංගමය විසින් සංවිධානය කරනු ලැබූ අන්තර් සමාජ ‘ඒ’ කොටසේ කැල්ටෙක්ස් රගර් තරගාවලියේ කුසලානය සඳහා වූ දෙවැනි වටයේ අවසන් තරගය ඊයේ නිත්තවෙල පිටියේදී මුහුණ දුන් මහනුවර පිල එහිදි හැව්ලොක්ස් පිල ලකුණු 23-12ක් ලෙස පරාජය කරමින් කැල්ටෙක්ස් කුසලානයට හිමිකම් කියූ අතර නාවික හමුදාව ප්‍රථම වරට කැල්ටෙක්ස් කුසලාන තරගාවලියේ අනුසූරතාව අත්කර ගැනීමට සමත්විය.නිත්තවෙල ක්‍රීඩා පිටියේ පැවැති මේ තරගයේ පළමු භාගය නිමා වන විට ලකුණු 15-7ක් ලෙස පෙරමුණේ සිටියේද මහනුවර පිලයි.මහනුවර පිල ලැබූ ලකුණු 23 ගෝල 1ක් උත්සාහක දිනුම් 2ක් හා දඬුවම් පහර 2කින් සමන් විත වූ අතර හැව්ලොක්ස් පිල ලබාගත් ලකුණු 12ට ගෝල 1ක් හා උත්සාහක දිනුමක් ඇතුළත් විය. ඊයේ සී.ආර් පිල සමග පැවැති තරගය ලකුණු 33-13ක් ලෙස ජයගනිමින් නාවික හමුදාව සිය රගර් ඉතිහාසයේ පළමු වතාවට කැල්ටෙක්ස් කුසලානයේ අනුසූරයන් බවට පත්විය. ගෝලයක්, උත්සාහක දිනුම් 4ක් සහ දඬුවම් පහර 2ක් නාවික හමුදාවේ ලකුණු සංඛ්‍යාවට ඇතුළත් විය.තරගයේ විශේෂිතම සිදුවීම වන්නේ පළමු භාගයේ ලකුණු 13-10ක් ලෙස ;පරමුණ ගත් සී.ආර්. පිලට දෙවන භාගයේ කිසිදු ලකුණක් අත් කර ගැනීම නොහැකි වීමයි.ප්ලේට් සූරතාව ගුවන් හමුදාවටමේ අතර අන්තර් සමාජ ‘ඒ’ කොටසේ රගර් තරගාවලියේ ප්ලේට් සූරතාව අත්කර ගැනීමට ගුවන් හමුදාව සමත් විය. එහි අනුසූරයන් වූයේ පසුගිය වසරේ සූරයන් වූ පොලිස් කණ්ඩායමය.ගුවන් හමුදාව සහ සී.එච්. පිල අතර පැවැති තරගය ලකුණු 46-7ක් ලෙස ජයගැනීමට ගුවන් හමුදාව සමත්විය.පොලීසිය හා යුද හමුදාව අතර පැවැති තරගය 26-18ක් ලෙස ජය ගැනීමට යුද හමුදාව සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=f1108151</link>
    <topic>බුදුදහම රැකීමේ වගකීම ගිහියාටත් තිබෙනවා</topic>
    <author/>
    <content>ප්‍රබෝධයක්, පිබිදිමක් කියන වචනය තුළම යම් කිසි වරදක් නිවැරැදිභාවයෙන් තොර වීමක් මා දකිනවා. ඕනෑම ප්‍රබෝධයක් පිබිදිමක් කාලය ගත වීමත් සමඟ පහළ යනවා. එය තමයි සාමාන්‍ය ස්භාවය විදිහට හඳුන්වන්න හැකියාව තිබෙන්නේ. ඒ නිසා කාලයක් සමඟ සිදුවන වෙනස්වීම් පිළිබඳව අප එතරම් සැලකිලිමත් විය යුතු නැහැ. ඒ වගේම බුද්ධ වචනය තුළ පවා සඳහන් කර තිබෙනවා. මේ ලොව සියල්ල අනියත බව සහ අස්ථිර බව . ඒ නිසා අප මේ සියල්ල දෙස බැලිය යුත්තේ උපරිම උපේක්‍ෂා සහගතවයි. එනිසා සම්බුද්ධත්ව ජයන්තිය සමඟ ඇති වූ පිබිදීමේ පහළ යාමක් තිබෙනවානම් අප ඒ ගැන එතරම් අවධානය යොමුකළ යුතු යැයි මා සිතන්නේ නැහැ.තවත් විදිහකට සිතුවොත් බාහිර ප්‍රබෝධයකට , පිබිදිමකට වඩා වැදගත් වන්නේ අපගේ අභ්‍යන්තර අධ්‍යාත්මය තුළ ආගමික නැඹුරුවක් ඇති කිරීමයි. එය ඒ විදිහට සිදුවුණොත් පමණයි බුද්ධාගමේ අර්ථය එහි අධ්‍යාත්මික සුවය අප වෙත ලබා ගැනීමට පුළුවන්කම ලැබෙන්නේ.බොදු පිබිදීම යටපත්ව ඇතැයි සමහරු මතවාද පළකළත් අද පවා ප්‍රසිද්ධ හිමිවරුන්ගේ දිනෙපොත් ධර්ම දේශනාවලට දින වෙන් කිරීම් මඟින් පිරිලා ඒ නිසා අපට කියන්න බැහැ ජනතාව තුළ දහම පිළිබඳව වූ උනන්දුව අඩුවෙලා කියලා. ආගමික කටයුතුවලට රාජ්‍ය අංශයේ පමණක් නොවෙයි පුද්ගලික අංශයේ ආයතනවල පවා ඉහළ උනන්දුවක් තිබෙනවා. ඒ නිසා තමයි සෑම පොහොයකටම පෙර මේ ආයතනවල ධර්ම දේශනා ආගමික වැඩ සටහන් ක්‍රියාත්මක වන්නේ. මේ හැම දෙයක් පිළිබඳම පොදුවේ තීරණය කර බලද්දී අපට පිළිගන්න පුළුවන් දෙයක් බවට පත්ව තිබෙන්නේ ආගමික උනන්දුව පිබිදීම අද වන විට එදාට වඩා ඉහළ බවයි.පොදු සමාජය තුළ භික්‍ෂුන්වහන්සේලාට විශාල වගකීමක් තිබෙනවා. කාලය වෙනස් වුණා කියලා යුගය වෙනස් වුණා කියලා උන්වහන්සේලාගේ වගකීමේ බිඳකුදු අඩුවීමක් දක්නට නැහැ. මා සිතන විදියට භික්‍ෂුව සමාජශිලි විය යුතුයි. සමාජය සමඟ කටයුතු කළ යුතුයි සමාජයට අවශ්‍ය නායකත්වය ලබාදිය යුතුයි. මෙහිදී ආගමික වශයෙන් පමණක් නොවෙයි සමාජිය වශයෙනුත් වගකීම් රාශියක් භික්‍ෂුන් වහන්සේලාට තිබෙනවා.අද අපේ සමහර භික්‍ෂුන්වහන්සේලා මේ වගකීම් පිළිබඳව නිසි තේරුම් ගැනීමක් නොමැතිව කටයුතු කරනවා පමණක් නොවෙයි ආගමික කටයුතු ආගමික දර්ශනය ඔවුන්ගේ පුද්ගලික න්‍යාය පත්‍ර වෙනුවෙන් ක්‍රියාත්මක කිරීමට උත්සාහ කරනවා.ආගමිකත්වය කියන්නේ සුළුපිරිසකගේ යහපත වෙනුවෙන් යොදා ගන්නා දෙයක් නොවෙයි. බහුජන සුවය බහුජනයාගේ හිතසුව පිණිස යොදා ගන්නා දෙයක්. බෞද්ධ භික්‍ෂුන් විදියට අපි සිටිය යුත්තේ එම ස්ථාවරය තුළයි. ඒ වගේම ඉගෙනීම, පවුල් ජීවිතය, ජීවිතයේ සාර්ථකත්වය සඳහා දහමට අනුගතව කරුනු ලබන දේවල් භික්‍ෂුන් විදිහට අපට පිළිගන්න වෙනවා. මේ දේවල් වැරැදියි. මේ දේවල් හොඳ නැහැ කියලා සර්ව අසුබවාදි විදිහට කටයුතු කිරීම කිසිසේත්ම හොඳ දෙයක් නොවෙයි. ඒත් අද අපගේ ඇතැම් හිමිවරු මෙම සීමාවෙන් එපිට අන්තගාමි තත්ත්වයන්ට තමන්ගේ දායකයන්ව ගෙන යාමට උත්සහ කරනවා. ඒත් එය කිසිසේත් පිළිගත හැකි දෙයක් නොවෙයි.ගිහි සමාජය තුළ සිටින ඔබටත් විශාල වගකීමක් තිබෙනවා . බුදුදහම සුරක්‍ෂිත කිරීමට. අද ඇතැම් ප්‍රදර්ශන කාර්යයක් විදියට තමයි ආගමික කටයුතු සිදු කරන්නේ. එහෙත් සිදුවිය යුත්තේ එය නොවෙයි. මුළු හදවතින්මත් අවංකවත් තමන්ගේ ආගමික කටයුතු වලට ආගමික පාර්ශවය ගැඹුරු විය යුතුයි. එහෙම නැතිව එහා ගෙදර නොනා මහත්මිය සිල්ගත්තා යැයි මෙහා ගෙදර නෝනා සිල් ගැනීමවත්. එහා ගෙදර හත් නමකට දානයක් දුන්නාම එහා ගෙදර දහ නමකට දානය පිළිගැන්වීමක්වත් මේ ප්‍රතිඵලදායක දෙයක් නොවෙයි. සියල්ලම බුදුදහමේ අධ්‍යාත්මික පාර්ශවය. ඇතුළාන්තය පිළිබඳව එහි ඇති ආගමික අර්ථය පිළිබඳව අවධානය යොමු කළ යුතුයි. ඒ අනුව කටයුතු කළ යුතුයි. එය එහෙම වුණොත් පමණයි ගිහියාගේ ආගමික වගකීම හා යුතුකම ඉටුවුණා කියලා ඔබට සතුටු විය හැක්කේ.ගිහියන් හිතන ප්‍රධානම දේ තමයි තමුන් බෞද්ධයන් වුණාට තමන්ට ආගමික අංශයෙන් කිසිදු වගකීමක් නැහැ . සියල්ලෙන් නිදහස් භික්‍ෂුන්වහන්සේලාට පමණයි සියලු වගකීම තිබෙන්නේ කියලා. එහෙත් එය හොඳ දෙයක් නොවෙයි. ආගමික වශයෙන් සාර්ථකත්වයක් ලබා ගැනීමට නම් ආගමික පාරශවයෙන් ස්ථාවරත්වයක් ඇති කර ගැනීමට නම් භික්‍ෂුන්වහන්සේලා මෙන්ම ගිහි සමාජයද තම තමන්ගේ වගකීම් හා සීමා තේරුම් අරගෙන කටයුතු කළ යුතුයි. උදාහරණයකට අප ගනිමු ඉස්ලාමිකයෙක් ඔවුන්ගේ මුළු ජීවිතයම ආගමිකත්වය මතයි රැදි තිබෙන්නේ. මා කියන්නේ නැහැ බෞද්ධයාත් ඒ විදිහටම කටයුතු කළ යුතුයි කියලා. ඒත් තමන්ගේ ආගමිකත්වය පිළිබඳව අවසානයෙන් භක්තියෙන් යුතුව කටයුතු කළ යුතුයි.මුද්‍රිත මාධ්‍ය, විද්‍යුත් මාධ්‍ය කියන දෙපාර්ශවයටම විශාල වගකීමක් තිබෙනවා ආගමික පාර්ශ්වයෙත් හා ආගමික හා අධ්‍යාත්මික පණිවුඩය සමාජයට ලබාදීමේ අංශයෙත් ඒත් අද මුද්‍රිත මාධ්‍ය නාට්‍ය උත්සාහ කරන්නේ මොකක් හෝ ජනපි‍්‍රය දෙයක් තමන්ගේ පුවත්පතේ පලකර අලෙවියත් දැන්වීම් ප්‍රමාණයත් ඉහළ දමා ගැනීමත් පමණයි. ඔවුන්ට එයින් එහා අරමුණක් නැහැ. අද ඇති වාණිජ රටාව තුළ තමයි මේ විදිහේ දේවල් සිදුවන්නේ . අප එයත් හොඳින් තේරුම් ගෙන කටයුතු කළ යුතුයි. මුද්‍රිත මාධ්‍ය පමණක් නොවෙයි විද්‍යුත් මාධ්‍යත් රේටින්ඩ් පස්සේ දුවන තරගයට වැටිලා. මේ තත්ත්වයේ අවසාන ප්‍රතිඵලය වන්නේ තමන් සතු වගකීම් අරමුණු තේරුම් ගැනීමට මේ මාධ්‍යවලට හැකියාව නොලැබී යාමයි. අද ඇතැම් මාධ්‍ය බුදුදහම, පිරිත, ධර්ම දේශන පවා යොදාගන්නේ අන් කිසිවක් සඳහා නොවෙයි තමන්ගේ රේටින්ග්ස් වර්ධනය කර ගැනීමට. තමන්ගේ ආයතනයේ වෙළෙඳ ජනපි‍්‍රයත්වය ඉහළ දමා ගැනීමයි. මෙය හොඳ දෙයක් නොවෙයි. මෙය වෙනස් විය යුතුයි.මෙතැනදි අප පුද්ගලික මාධ්‍ය හා රාජ්‍ය මාධ්‍ය යන දෙපැත්ත පිළිබඳවත් අවධානය යොමු කළ යුතුයි. මෙහිදී පුද්ගලික මාධ්‍යවලට වඩා රාජ්‍ය මාධ්‍යවලට විශාල වගකීමක් තිබෙනවා. බුදුදහම ඉහළ නැංවීම රටේ අධ්‍යාත්මික දියුණුව ඉහළ දැමීම පර්ශවයෙන්. රාජ්‍ය මාධ්‍යවලට විශේෂ වගකීමක් තිබෙනවා පුද්ගලික මාධ්‍ය කියන්නේ නරියෙක් නම් රාජ්‍ය මාධ්‍ය කියන්නේ බල්ලෙක්. හරියට නිශ්චිත වගකීමක් නිශ්චිත ස්ථානයක් නිශ්චිත රාජකාරියක් නැහැ. ඔහුට හිතුමතේ කටයුතු කරන්න පුළුවන් . ඒත් බල්ලාට එහෙම බැහැ නිශ්චිත තැනක් නිශ්චිත වගකීමක් තිබෙනවා. ඔහුට ආරක්‍ෂා කළ යුතු දෙයක් තිබෙනවා.මේ තත්ත්වය තුළ අධ්‍යාත්මික දියුණුව ආගමික සංවර්ධනය ඇතුළු හැම අංශයකම වර්ධනය සඳහා අවශ්‍ය මාධ්‍ය තල්ලුව ලබාදීමේ හැකියාව හා ශක්තිය තිබෙන්නේ රාජ්‍ය මාධ්‍යවලටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=f1108152</link>
    <topic/>
    <author/>
    <content>උසස් අධ්‍යාපනය නිමකළ සිසුහු රැකියා ඉල්ලමින් වීදි බසිති. එහෙත් යා යුතු ක්ෂේත්‍රය අපැහැදිලිය. න්‍යායාත්මක දැනුම පමණක් තිබුණද ඔවුහු ප්‍රායෝගික නැතැයි විවේචන ද තිබේ. වරදට පෙළඹීමේ ප්‍රවණතාව ද අල්ප නොවේ. ඒ නිසාවෙන් අධ්‍යාපන ක්ෂේත්‍රය තුළ වෙනසක අවශ්‍යතාවය පිළිබඳ මතවාද නිර්මාණය වෙමින් පවතී.එම ප්‍රවණතාව පිළිබඳ මේ සංවාදය ශ්‍රී ලංකා බෞද්ධ හා පාලි විශ්වවිද්‍යාලයේ, මහෝපාධ්‍යය ඉත්තදෙමළියේ ඉන්දසර නාහිමියන් සමඟිනි.අධ්‍යාපන ක්ෂේත්‍රය තුළ මෙතෙක් කාලයක් පැවතුණේ සම්ප්‍රදායික අධ්‍යාපන ක්‍රමයක්. ඒ නිසාවෙන් අද වෙනකොට පැහැදිලිවම පෙනෙන කාරණයක් තමයි මේ රටාවෙන් අප මිදිය යුතු බව. එතනදී නූතන සමාජයේ සමාජ ක්‍රමය හා ගැළපෙන ආකාරයට ඒ වෙනස්වීම සිදුවෙන්න ඕනේ.සමාජය ශීඝ්‍රයෙන් සංවර්ධනය වෙනවා. ඒත් එක්ක අවශ්‍යතාවන් විවිධ හා සංකීර්ණ වෙනවා. ඒ තුළ නවීන ලෝකය හා ගමන් කරන්නට නම්, සාම්ප්‍රදායික වූ විෂය ක්ෂේත්‍රයක් තුළ රැඳී සිටීම කිසිසේත්ම ප්‍රමාණවත් නැහැ. නමුත්, අපි තවමත් රැඳිලා ඉන්නේ සම්ප්‍රදායික විෂය රාමුව තුළ විතරයි. ඒ හින්දා උසස් අධ්‍යාපනය අවසන් කරලා. උපාධිය ලබන උපාධිධාරීන්ට අද රැකියා නැහැ. තමන් උපාධිය ලබාගත් විෂයට අදාළව පවතින්නේ සීමිත රැකියා අවස්ථාවන් ප්‍රමාණයක් විතරයි. ඒ විෂය සමාජ අවශ්‍යතාවයක් බවට පත්වෙලා නැහැ.අද අපි විෂයක් තෝරාගන්න ඕනේ අදට ගැළපෙන්න නෙමෙයි. ඉදිරි අනාගතය ගැන හිතලයි. ඒ අනාගතය අවුරුදු 5 – 10 ක කාලය තුළ මේ විෂයට නිර්මාණය වන රැකියා අවස්ථා පිළිබඳ පූර්ව නිගමනයන් ද සහිතවයි. එහෙම නැතිවුණොත්, සම්ප්‍රදායික රටාව තුළ පමණක් ඉගෙනීම ලැබුවට, අනාගතයේ රැකියා අවස්ථා පිළිබඳ ගැටලු මතුවෙන්න පුළුවන්.මම හිතන්නේ ඔවුන් එදා හිතුවා නම් අද ගැන රැකියා පිළිබඳ ප්‍රශ්නයක් මතුවෙන්නේ නැහැ. ඒත්, අපි එදා හිතුවෙන් නැහැ අද මේ වගේ අවශ්‍යතා නිර්මාණය වේවි කියලා. ඒ හින්දා තමයි රජයේ රැකියාවක් ඉල්ලලා අරගල කරන තත්ත්වයට ඔවුන් පත්වෙලා තියෙන්නේ. ඒ ඔවුන්ට රස්සාවක් දෙන්න සමාජයේ කෙනෙක් ඉදිරිපත් නොවෙන හින්දයි.උසස් අධ්‍යාපනය ලබා ගනිද්දී, සමාජ අවශ්‍යතා පිළිබඳ යම් තාක් දුරකට හිතුවා නම්, ඔවුන් වෙනුවෙන් සමාජ අවශ්‍යතාවයක් නිර්මාණය වෙනවා. රජයෙන් රැකියාවක් දෙනකම් අවුරුදු ගණන් බලන් ඉන්න ඕනේ වෙන්නේ නැහැ. අදාළ උපාධිධාරියාට හෝ උසස් අධ්‍යාපනය නිමකළ තැනැත්තාට සමාජයේ කවුරුන් හෝ පුද්ගලයෙක් රැකියාවක් දෙන්න ඉන්නවා නම්, කල්ප කාලයක් බලන් ඉන්න වෙන්නෙ නැහැ. ඒ නිසා සමාජ අවශ්‍යතාවන්ට ගැළපෙන පරිදි අපේ අධ්‍යාපන රටාව සකස් විය යුතුමයි.තව කෙනෙක්ගේ වුවමනාවක් මත ඉල්ලීම් ඉල්ලන්න පෙළඹීම අද රටේ මම දකින ශෝචනීයම තත්ත්වයක්. වෘත්තිකයන්, අධ්‍යාපනය ලබන්නන් ආදී වූ හැම කෙනෙක්ගේම තත්ත්වය ඒකයි. අද දේශපාලනය කියන සංකල්පය ශ්‍රී ලංකාවේ සෑම ක්ෂේත්‍රයකම ක්‍රියාත්මක වෙනවා. එක් එක් දේශපාලන කණ්ඩායම්වල පෞද්ගලික අරමුණු උදෙසා, ශිෂ්‍ය ප්‍රජාව අරගල කරනවා.කෙනෙක් ඉල්ලීමක් ඉල්ලද්දී ඒ ඉල්ලීමේ සාධාරණ අසාධාරණ බව හිතන්න ඕනේ. එතනදී අදාළ කණ්ඩායමේ අවධානය යොමුවිය යුතු පාර්ශ්ව කිහිපයක් මම දකිනවා. රටේ ආර්ථිකය, සමාජ තත්ත්වයන්, ලෝකයේ අපට හිමි ස්ථානය පිළිබඳවත්, අප නිතරම හිතන්න ඕනේ. ඒ විතරක් නෙමෙයි, අපි එකිනෙකා අතර සංස්කෘතිකමය වශයෙන් යම් සන්සන්දනයක් කරන්නත් ඕනේ. එහෙම හැම කරුණක් දිහාම සාධාරණව බලලා තමයි ඉල්ලීමක් වෙනුවෙන් කටයුතු කළ යුත්තේ. එහෙම නැතුව කාගෙ හරි උවමනාවකට යටත්වෙලා නම්, ඒක සමාජමය ගැටලුවක් බවට පත්වෙනවා.එදා අධ්‍යාපන රටාව සීමා වුණේ සමාජයේ එක් පිරිසකටයි. නමුත්, දැනුමැති සමාජයක් බිහිකරන්න එය ප්‍රමාණවත් වුණේ නැහැ. ඒ හින්දයි නිදහස් අධ්‍යාපන රටාවක් නිර්මාණය වුණේ. පසුකාලීනව මුළුමහත් සමාජයටම ඒක සෙතක් වුණා. උගතුන් පිරිසක් බිහිවුණා. කාලයක් ගතවෙද්දී, අධ්‍යාපන රටාව තුළ උසස් අධ්‍යාපන වරම් හිමිකර දීම පිළිබඳව ගැටලුවක් පැන නැඟුණා. රටේ තියෙන විශ්වවිද්‍යාල ප්‍රමාණය සීමිතයි. ඒත්. සුදුස්සෝ අසීමිතයි. ඒ නිසා ඉහළම ලකුණු ලබා ගත් අය විතරක් උසස් අධ්‍යාපන වරම් ලැබුවා. මෙතනදී තවත් සමාජ ප්‍රවණතාවක් නිර්මාණය වුණා. ඒ “ටියුෂන්” පංති ආරම්භයයි.අද වෙනකොට “ටියුෂන්” මවුපියන්ගේ තරගයක්. ඒ වගේම දරුවන්ගේ තරගයක් බවටත් පත්වෙලා. පුංචි සන්දියේ ඉඳලම අම්මලා දරුවන්ව “ටියුෂන්” යවනවා. මේ ප්‍රවණතාවත් එක්ක සමාජමය ගැටලුවක් නිර්මාණය වුණා. ඒ නිසා අද පාසල් ගුරුවරයා ටියුෂන් ගුරුවරයා බවට පත්වෙලා. ඒ හින්දා පාසලේ විෂය නිර්දේශය ඔහු පාසලේ දී ආවරණය කරන්නේ නැහැ. ඒ කොටස් ආවරණය කරන්නේ අතිරේක පංතිය තුළදීයි. පාසලේ කාලපරිච්ඡේදයේ දී ඔහු කරන්නේ බාහිර පංතියේ සටහන් හදන එක. ඒ හින්දා ඔහුට “ටියුෂන්” යන්න වෙනවා.ඒ වගේම තමයි, මවුපියෝ හා දරුවෝ හිතාගෙන ඉන්නවා විභාග සමත් වෙන්න ටියුෂන් යන්නම ඕනේ කියලා. මේ මතය නිර්මාණය කළෙත් ඔවුන් ඔවුන්මයි.අද ටියුෂන් නැත්තේ විශ්වවිද්‍යාලවල විතරයි. ඒත්, බාහිර ලියාපදිංචි කිරීම් නම් තියෙනවා. ඒ වුණාට විශ්වවිද්‍යාල අභ්‍යන්තරව සිදුවන ටියුෂන් කලාවක් නම් තාම නැහැ.අද සුදු ඇඳුමට මුවාවෙලා සිදුවන අපරාධ පිළිබඳ සමාජ කතිකාවතක් නිර්මාණය වෙමින් පවතිනවා. බොහෝ විට අපචාර ක්‍රියා, විවිධ සමාජ විරෝධී ක්‍රියාවලට යොමුවන්නේ ඔවුන්.විවෘත ආර්ථික ක්‍රමයේ ප්‍රතිඵලයක් විදිහට මේ රට අන් රටවල්වලට විවෘත වුණා. සීමාවකින් තොරව හැම දෙයක්ම ශ්‍රී ලංකාවට ආවා. එතනදී, පෙළඹවීම් රටාවක් නිර්මාණය වුණා. ඒ හරහා විවිධ අපචාර ක්‍රමවලට මාර්ගයන් සැළසුණා.සාමාන්‍යයෙන් අවුරුදු දහතුන, දාහතර, පහළොව කියන්නේ (ඊඥඥද චඨඥ) තාරුණ්‍යයට එළඹෙන කාලයයි. මේ කාලේ ඔවුන්ට අත්දැකීම් නැහැ. ඒත්, අත්දැකීම් ලබන්න කැමැතියි. හැඟීම්වලට වහල් වන යුගයක්. ඒ වගේම හරි හිතුවක්කාරයි. ඒ හින්දා හරියට බලාගත්තේ නැත්නම් දරුවෝ වරදට පෙළඹෙන යුගයක්. අනිත් කාරණය තමයි සමාජ ආර්ථික රටාවත් එක්ක අපේ අය මුදල් හොයාගන්න වරදට පෙළඹිලා. පවුලේ ආර්ථික ප්‍රශ්නත් එක්ක. සල්ලි හොයාගන්න, අනියම් සම්බන්ධතාවලට පැටළෙනවා. ඒ වගේම, පවුල් පරිසරයේ යම් යම් දේවල් තියෙන අනිසි දේවලට දරුවා යොමු වනවා.හොඳම උදාහරණයක් තමයි ගෙදර උත්සව තියෙද්දි, මත්පැන් තොලගාපු දරුවා, පාසල් යාළුවන් එක්ක එකට මත් වතුර පානය කරනවා. ඒකට ඔහුව හුරු කළේ පවුල තුළින්මයි.විවෘත ආර්ථිකයත් එක්ක අපට පහසුකම් මාර්ග රැසක් විවෘත වුණා. එකක් තමයි අන්තර්ජාලය. මේ පහසුකම් විවිධ පැතිවලින් ගැහැනු, පිරිමි දෙපාර්ශ්වයටම බලපානවා. ඒ හින්දා තමයි විවිධ ආකාරයේ සමාජ ගැටලු මේ හරහා නිර්මාණය වන්නේ.ඒ හින්දා දරුවන් හොඳ මාර්ගයේ යවන්න නම්, අනවශ්‍ය හේතු සාධක ඉවත් කරන්න ඕනේ.අනිවාර්යයෙන්ම පොතේ දැනුමට අමතරව ළමයකුට සමාජ දැනුමක් ලබා දෙන්න ඕනේ. ඒත්, පාසල් පද්ධතිය තුළ අද මේක වෙන්නෙ නැහැ. පාසලේදී ලැබෙන්නේ විෂය නිර්දේශයට අදාළ කරුණු විතරයි. සමාජය ගැන දැනුමක් ලබා දෙන්නේ නැහැ. ඒක වර්තමාන අධ්‍යයන ක්‍රමයේ පවතින දුර්වලතාවයක්.ඒත් කාලයකට පෙර, ප්‍රායෝගික වූ අධ්‍යාපන ක්‍රමවේදයක් තිබුණා. සමාජය අධ්‍යයනය කිරීමේ ක්‍රමවේද ඒ තුළ අන්තර්ගත වුණා. ඒත්. අද ඒ ක්‍රමය නැහැ. විවිධ අපචාර සිදුවෙන්නේ සමාජය ගැන දැනුමක් නැති හින්දයි. ඒ හින්දා සමාජය ගැන අත්දැකීම් ලැබෙන ප්‍රායෝගික රටාවක් තියෙන්න ඕනේ.අපිට අපේ සංස්කෘතිය හරහා යම් යම් දෑ උගන්වන්න පුළුවන්. එතනදී, සමාජයේ ජීවත්වීමේදී සිදුවන සංසිද්ධි, ලෝකයේ පවතින දේවල් පිළිබඳ ව, අප යා යුත්තේ කොතනකට ද යන අංශ පිළිබඳ ව ඔහුව දැනුවත් කළ යුතුයි. මේක ප්‍රායෝගික වැඩපිළිවෙළක්. ඒ නිසා වැඩමුළු, දේශන මාර්ගයෙන් දරුවාට කියා දෙන්න පුළුවන්. එහෙම ක්‍රමවේදයක් නිර්මාණය වුණොත් සුදු ඇඳුමට මුවා වූ අපරාධ සිදුවෙන්නේ නැහැ.පාසල් ශිෂ්‍යයා කියන්නේ උසස් අධ්‍යාපනය ලබන්න සූදානමින් සිටින කෙනෙක්. පාසල් ශිෂ්‍යයා උසස් පෙළ කඩඉමට එනකොට තමා සුදුසුකම් ලබන විෂය ධාරාව ගැන දැනගෙන ඉන්න ඕනේ. එතනදී ඔහුගේ හෝ ඇයගේ අධ්‍යාපන රටාව සකස් වෙන්නේ ඕනේ අනාගතය දිහා බලලයි. තමන් යන පාර නිවැරැදි විය යුතුයි.ඒ වගේම තමයි විශ්වවිද්‍යාල ශිෂ්‍යයනට සමාජය වෙනුවෙන් ඊට වඩා දෙයක් කරන්න පුළුවන්. යම් ආකාරයක ඔහු සමාජය හා ගැටිය යුතුයි. අද විශ්වවිද්‍යාල ශිෂ්‍යයා සකස් විය යුත්තේ, හැම ක්ෂේත්‍රයකම අනාගතයට ප්‍රයෝජනවත් වන පරිදියි. ඒ වගේම උසස් අධ්‍යාපනය ලබන කාලය තුළ ඔහුගේ සමාජ ප්‍රවේශය ඉතා වැදගත්.අද වන විට යුරෝපයේ රටවල්වල මේ ක්‍රමය තියෙනවා. තමා ලත් අත්දැකීම්වලින් කොටසක් ඔහු සමාජයට ලබා දෙනවා. එතනදී තමා ඥානයෙන් දියුණු වෙනවා විතරක් නෙමෙයි, ප්‍රායෝගික වෙනවා. සමාජ ප්‍රවාහය හා ඔහු නිරායාසයෙන්ම එක්වෙනවා.ඒත්, අපේ රටේ ඒ ආකාරයේ විශ්වවිද්‍යාල ශිෂ්‍යයා සහ සමාජය මුහුවීම් දක්නට ලැබෙන්නේ නැහැ. ඒ වගේම තමා ඉගෙන ගත්තු දේ සමාජයට දෙන්නෙත් නැහැ. ප්‍රායෝගිකකරණයකට ඔහු ලක්වෙන්නෙත් නැහැ. ඒ නිසා සමාජය තුළ ඔහුට අවස්ථා නිර්මාණය වෙන්නේ අඩුවෙන්.උසස් අධ්‍යාපනය ලබන දරුවා සමාජය හා ප්‍රායෝගිකව එක්වෙනවා නම්, ඔහුට රැකියා පිළිබඳ ගැටලුවක් නැහැ. ඒ නිසා සමාජයීය අවශ්‍යතාවය අනුව පාසල් විෂය ධාරාව වෙනස් වෙන්න ඕනේ. එතනදී, අධ්‍යාපන ක්‍රමය වඩාත් සුවිශේෂී විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>15</day>
    </date>
    <link>http://www.dinamina.lk/2011/08/15/_art.asp?fn=f1108153</link>
    <topic/>
    <author>ගවේෂණය මෙහෙයවූයේ - නදීකා දිල්හානි ජයවර්ධන, නදීෂානි ප්‍රියංගිකා ඡායාරූප - සජිත් තුෂාර ප්‍රේමදාස</author>
    <content>ශ්‍රී ලාංකිකයන් වන අප, අභිමානවත් ජාතියකැයි ලොවටම හඬනඟා කියන්නෙමු. ශ්‍රේෂ්ඨ වූද, සාඩම්බර වූද අතීතයක් අපට හිමිය. මහ දාගැබ් බන්ඳවා, සහලින් රට ස්වයංපෝෂිත කර, සිහල දේශය සුරපුරක් කරන්නට අතීත රජ දවස වෙහෙස වූවෝ බොහෝය. ශ්‍රී ලංකාව සතුව පැවැති ස්වභාවික සම්පත් හා වාණිජ මධ්‍යස්ථානයක් ලෙස භාවිතා කිරීමේ හැකියාව නිසාවෙන් දෝ සියවස් ගණනකට පෙරාතුව විවිධ ආක්‍රමණයන්ට මුහුණ දෙන්නට සිදුවිය. එහෙත්, ඒ සෑම ආක්‍රමණයක දීම තම ජීවිත පරදුවට තබා, එකාවන්ව එක්වී සියල්ලෝ දේශය වෙනුවෙන් සටන් කළහ. එක ධජයක් සෙවණට ලක් දෙරණ ගෙන එන්නට ඇප කැප වී ක්‍රියා කළහ. එහි ප්‍රතිඵලය වූයේ, ලක් ඉතිහාසය තුළ අමරණීය චරිත බිහිවීමය.කාලයාගේ ඇවෑමෙන්, අපේ හිමිකම යළිදු හිරු නොබසින අධිරාජ්‍යයේ කිරීටයෙන් මිදී ලබා ගන්නට අපේ හෙළ විරුවන්ට හැකිවිණි. ඉන් ඉක්බිති කලක් රට සාමකාමී විය. එහෙත්, යළිත් සිත් තුළට ජීවිත පිළිබඳව අනියත බියක් දශක තුනකට පෙරාතුව දැනෙන්නට විය. ඒ ඊළාම් රාජ්‍යයක් උදෙසා, කුඩා බිම්කඩක්, දෙකඩ කරන්නට සතුරකු නිර්මාණයවීම නිසාවෙනි.ලොවම භීතියට පත් කළ ත්‍රස්තවාදී සංවිධාන අතරින්, ඊළාම් රාජ්‍යයක් වෙනුවෙන් සටන් වැදුණු එල්.ටී.ටී.ඊ. ත්‍රස්ත කණ්ඩායම සංවිධානාත්මක විය. දරුණු විය. බිළිඳුන්ගේ කිරි සුවඳ, ආගම දහම, තෝරා ගන්නට සංවේදීතාවයක් නොතිබූ නිසාදෝ ජීවිත ගණනාවක් අපට අහිමි කළේය.පරාජය කළ නොහැකි යැයි උදම් ඇනූ සතුරකු පරාජය කරන්නට එවරද, දේශාභිමානයෙන් ඔද වැඩුණු සිහල පුත්තු එකතු වූහ. ඒ වූකලී රණවිරුවන්ය. දේශයේ මුර දේවතාවුන්ය. තම දරුවන් මව්බිම වෙනුවෙන් “රණවිරුවකු” කිරීමට මවුපියන්ට ගෞරවනීය හැඟීමක් විය. පුතු හමුදා සේවයට එක්වූ පසු දහසක් මවුවරුන් පියවරුන්ගේ නෙත් අග දැල්වුණේ එකම ප්‍රාර්ථනාවකි. ඒ අන්කිසිවක් නොව යුද්ධයේ නිමාවක් දැක, තම ආදරණීය පුතු යළිඳු මවු තුරුලට එන මොහොත දකින්නටය.නිවසින් පිටව ගිය පුතු, ස්වාමියා, බිරිඳ, යළි නිවසට එනතුරු ඒ වකවානුව තුළ සිත් තුළ පැවතියේ ජීවිතය පිළිබඳ බියකි. එහෙත්, ඒ බිය තුරන් කරන්නට දේශයේ මුර දේවතාවුන්ට හැකිවන්නේ අභිමානවත් නායකත්වයක මඟ පෙන්වීම තුළය. රණවිරුවන් තුළ වූ නොසැලෙන ධෛර්යයේත්, එඩිතරබවේත්, උත්තරීතර ප්‍රතිඵලය ලෙසිනි.මානුෂීය මෙහෙවරක අවසානය සනිටුහන් වූයේ 2009 වසරේ දී සියලු සිත් සතන් තුළට නව බලාපොරොත්තුවක අරුණළු ගෙන එමිනි. නන්දිකඩාල් කලපුවෙන් එල්.ටී.ටී.ඊ. ත්‍රස්ත නායක වේළුපිල්ලේ ප්‍රභාකරන්ගේ අවසන් මොහොත සනිටුහන් වෙද්දී, රණවිරුවන්ට දේශයේ උත්තමාචාරය නිරතුරු පුද කළේ කළ මෙහෙවර අගයමිනි.රණවිරුවෝ, තම ජීවිත රට ජාතිය වෙනුවෙන් පරදුවට තැබුවේ, නිදහස් නිවහල් ජාතියක් උදාකර දෙන්නටය. සටන් බිමේදී අත පා අහිමි වූ රණවිරුවෝ, ඒ කෙසේ වුවද අනාගතය දෙස වඩාත් සුබවාදීව බැලූහ. ඔවුන් කිසිදා තනි වුණේ නැත.රට දැය සුරකින්නට පෙරට ආ රණවිරුවන් වෙනුවෙන්, ඔවුනගේ උත්තරීතර කාර්යය අගයනු වස් රජය බොහෝ දෑ ඉටු කළහ. ස්වාමියා රණබිමේ දී අහිමි වූ බිරින්ඳෑවරුන්ට සරණක් වෙමින්, සියලු සුබසාධක කටයුතුහි වගකීම වගකිව යුත්තෝම ඉටු කළහ. “අභිමංසල ද” එවැන්නකි.දේශය, ජාතිය රැක ගන්නට දිවි හිමියෙන් සටන් කර පූර්ණ වශයෙන් ආබාධිත තත්ත්වයට පත් වූ රණවිරුවන් ජීවිත කාලය පුරාම රැකබලා ගන්නට අනුරාධපුරයේ අක්කර 10 ක දර්ශනීය භූමි භාගයක, ඉදිකළ “අභිමංසල” රණවිරු අයිතියට පත්වූයේ පසුගිය ජූලි මස 26 වනදා, ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති මහින්ද රාජපක්ෂ මැතිතුමාගේ සුරතිනි. ඒ, යුධ හමුදාපති ලුතිනනල් ජෙනරාල් ජගත් ජයසූරිය මහතාගේ සංකල්පයකට අනුවය.පූර්ණ ආබාධිත රණවිරුවන් 52 දෙනෙකුට මෙහි නේවාසික පහසුකම් සලසන අතර, ඔවුන්ගේ දුක සැප බලන්නට නිවෙස වෙත පැමිණෙන මවුපියන්ට, ඥාති හිතමිතුරන්ට නිවාස කිහිපයක් ද මේ භූමි භාගය තුළ ඉදිවී තිබේ.1948 වසරේදී හිරු නොබසින අධිරාජ්‍යයේ කිරීටයෙන් නිදහස් වූ අපි එතැන් පටන් සංවර්ධනාත්මක සමාජ, ආර්ථික, සංස්කෘතික දිශානතියක් කරා ගමන් කළෙමු. ලන්දේසි, පෘතුග්‍රීසි, ඉංග්‍රීසි ආක්‍රමණයන්ගෙන් නිදහස් වූ පසු සැවොම සිතුවේ යළිඳු අරගලයක සේයාවක් වත් ලක් මවට උරුම නොවේවා යනුවෙනි. එහෙත් එකම රටක් තුළ එක ධජයක් සෙවණේහිඳී අප අතර තවත් නොසිතු අරගලයක් ඇති විණි. ඒ ඊළාම් රාජ්‍යයක් උදෙසා සටන් වදින ත්‍රස්ත කණ්ඩායමක් හා ලාංකික උරුමය වෙනුවෙනි.මීට දශක තුනක ඇවෑමෙන් මූල බීජ උපදවමින් ජීවිත පිළිබඳ අනියත බවක් සිත් සතන් වෙලා ගති. ඉතිහාසයේ කළු පැල්ලම ලෙසින් හැඳින් වූ ‘කළු ජූලිය’ ටත් වඩා ගෙවී ගිය දශක තුනක ත්‍රස්තවාදී අරගල පැවැති වකවානුව කළුම කළු විය. උදෑසන නිවසින් පිටව ගිය පුතු, ස්වාමියා, නැවත නිවසට එන තුරු මවුවරුන්ගේත් බිරින්දෑවරුන්ගේත් සිතෙහි ඇති වූයේ අනියත බවකි. අවිනිශ්චිත තත්ත්වයකි.ඊළාම් රාජ්‍යයක් උදෙසා සටන් වැදුණු එල්. ටී. ටී. ඊ. ත්‍රස්තවාදීන් ඉවක් බවක් නොමැතිව සිය ගණන් ජීවිත බිලි ගනිද්දී අභිමානවත් වූ දේශය රැක ගන්නට ජාතිකානුරාගයෙන් ඔද වැඩී ගිය තරුණයන් එක් වූයේ ජීවිත පරදුවට තබමිනි. ඔවුන් දේශයේ මුර දේවතාවන් යැයි හැඳින්වීම අතිශයින්ම සාධාරණය. රණ බිමේ විරුවෝ ඔවුහුය.වේළුපිල්ලේ ප්‍රභාකරන් නම් ත්‍රස්තවාදි නායකයා තම අරමුණ වෙනුවෙන් සිය කණ්ඩායම් මෙහෙයවද්දී තල් අරණට ශක්තිමත් පවුරක් ගොඩ නගන්නට අපේ රණවිරුවන්ට හැකි විණි. ජය සිකුරු, වඩමාරච්චි සටන යනාදී නාමයන් ආරෝපිතව ඇරැඹි විවිධ මෙහෙයුම් තුළින් අවසානයේදී මානුෂීය මෙහෙයුමක් දක්වා සියල්ල දිගු විය.රණවිරුවන් වන්නට සිහින මැවුවන්ට මාපිය ආශිර්වාදය නොමඳවම ලැබිණි. ඒ වීර පුතකු ජාතියට දායාද කිරීමේ උරුමය ඇති ආඩම්බරකාර මවක පියකු වන්නටය. ගිනි අවිය අත දැරුවකු රණවිරුවන්ගේ සිත් මානුෂීය විය. එල්. ටී. ටී. ඊ. සංවිධානය ළමා සොල්දාදුවන් පවා ඉදිරියට එවමින් නායකත්වය රැක ගන්නට මාන බලද්දී අපේ රණවිරුවෝ නොබියවම ඉදිරියට ගියහ.වරින් වර ත්‍රස්තවාදීන් දුර්වල වෙද්දී සාම සාකච්ඡා මේසයට ඔවුහු ගියද යළි සටනට අවතීර්ණ වූයේ ඔවුහුමය. එහෙත් රණවිරුවන් කිසිදා පසු බැස්සේ නැත. වර්තමාන ජනපති මහින්ද රාජපක්ෂ මහතාගේ අභිමානවත් නායකත්වය තුළ ශක්තිමත් සිතැති රණවිරුවෝ එකාවන්ව එක්වී ඊළාම් සංකල්පය පරාජය කළහ. ඒ දශක තුනක් ජීවිත බිය ගැන් වූ යුද්ධය 2009 වසරේදී නිමාවට පත් කරමිනි.ඒ වූ ගමන් මෙඟ්දී තරුණ ජීවිත රැසක් අපට අහිමි විය. දේශය බේරා ගන්නට රණවිරුවෝ තම රුධිරය මිහිතලය හා එක් කළහ. ඒ සැබෑ විරුවකු ලෙසිනි. මවුවරුන්ට පුතුන් අහිමි විය.එහෙත් විරෝධාර පුතකු රටට ජාතියට දායාද කළ හැකි කම නිසාවෙන් ඔවුහු සතුටු වූහ. තවත් සමහර රණවිරුවන්ට තම ශක්තිවන්ත දෑත් දෙක අහිමි විය. රෝද පුටුවට සීමා විය. එනමුත් යුද බිමේදී පෑ සුරුවිරුකම් දෙස බලා සතුටු වුන්නට ඔවුනට හැකි විණ. දේශයේ මුර දේවතාවෝ ලක් දෙරණ යළිඳු එක් සේසත් කළහ. රණවිරුවකු යන සංකල්පය සියලු වෘත්තින් අභිබවා උසස් තලයට එන්නේ එය වෘත්තීයමය හැඟිමක් ලෙසින් නොව දේශානුරාගී හැඟීමක් ලෙසිනි.දැන් දශක තුනක් සියල්ල බිය ගැන්වූ ත්‍රස්තවාදය අවසන්ය. මේ උදාවී ඇත්තේ සංවර්ධනාත්මක යුගයක ඇරැඹුමයි. කළගුණ සලකන කාලයයි. වඩක්කු වසන්තම් (උතුරු වසන්තය) නැෙඟනහිර නවෝදය ආදිය හරහා උතුරේ ජීවිත යළි ගොඩනැෙඟද්දී දේශයේ මුර දේවතාවන්ට කළගුණ සලකන්නට නායකත්වයට අවැසි විය. රණවිරුවන්ගේ සුබ සාධන කටයුතු වෙනුවෙන් බොහෝ දෑ සිදු වන්නේ එහි ප්‍රතිඵලයක් ලෙසිනි.ආබාධිත වූ රණවිරුවන්ට ජීවිතයෙන් කිසිදා පලා නොයන්නට අවැසි ශක්තිය නිර්මාණය වී තිබේ. යුද්ධයේදී රට ජාතිය වෙනුවෙන් දිවි පූජා කළ රණවිරුවන් උදෙසා රණවිරු ස්මාරක තැනෙද්දී රණවිරු සති ක්‍රියාත්මක වෙද්දි වර්තමාන සමාජයෙහි රණවිරුවාට උත්තරීතර ස්ථානයක් නිර්මාණය වී තිබේ. සෑම හදක් තුළම රණවිරුවා යන සංකල්පය වැජඹෙන්නේ එතරම්ම දේශානුරාගී හදට සමීප වූ අන්‍යයන් නොමැති හෙයිනි. ඔවුහු ලක් දෙරණේ වීර පුතුන්ය.දශක තුනක් පෑරි පෑරී යළිදු වේදනා දුන් යුද්ධය නිමා වූයේ දකුණින් බිහි වූ නායකත්වයක ආශිර්වාදයෙනි. ඒ නිසාවෙන් ඔහු සුලබ දේශපාලනඥයෙකු නොව දුලබ රාෂ්ට්‍ර පාලකයෙකි. (Statement) ඒ මක් නිසාද යත් යුද්ධය නිමා කළා පමණක් නොව උතුරේ ජන ජීවිතයද දකුණේ ජන ජීවිතයද නංවාලන්නට ප්‍රායෝගිකව පියවර ගනිමින් සිටින දූරදර්ශී තිරසාර ගැටලුවලට විසඳුම් ලබා දෙන්නෙක් නිසාවෙනි. එහෙයින් රට දැය සුරකින්නට අවිය අතට ගෙන යුද වැදී අභිමානවත් පුතුන්ගේ අනාගතය පිළිබඳව ඇත්තේ සුබදායි සිහිනයන්ය. ඒ සිහින එකිනෙක මල් පල ගැන්වෙනු දක්නට ලැබීම සැබවින්ම ආඩම්බරයකි.“ශ්‍රේෂ්ඨ කීර්තිය යනු කිසිදා නොවැටී සිටීම නොව වැටෙන සෑම අවස්ථාවකම නැවත නැගිටීම” යැයි සාමය පිළිබඳ නොබෙල් ත්‍යාගයෙන් පිදුම් ලැබු නෙල්සන් මැන්ඩෙලා වරක් ප්‍රකාශ කළේය. මේ අපූර්ව අයෝමය ශක්තිය ශ්‍රී ලාංකිකයන් වන අපටද හිමිය. ඒ බැව් නූතනයේදී සාධාරණීකරණය කළේද අන් කවරකුවත් නොව රණවිරුවන්මය. එවන් වූ ශක්තියක් අභිමානයක් දායාද කර ලෝක සිතියමේ යළිඳු වතාවක් දේශානුරාගී දේශාභිමානි ජාතියක තතු සනිටුහන් කරන්නට දායක වූ දේශයේ රණවිරුවාණන් වෙනුවෙන් පුද දෙනු ලැබූවකි, “අභිමංසල”අනුරාධපුර නුවර වැව ආසන්නයේ “අභිමංසල” ඉදිකරන්නට අත්කරගත් භූමි භාගය රු. මිලියන 200 කි. යුධ හමුදා ඉංජිනේරු බලකාය මගින් වසරක දී මෙහි ඉදිකිරීම් කටයුතු නිම කළ අතර, මධ්‍යස්ථාන ඉදිකිරීම් වෙනුවෙන් රුපියල් මිලියන 230ක් වැය වුණි.“අභිමංසල” රණවිරු පරිශ්‍රය තුළ, එක්තැන් වූ ආබාධිත රණවිරුවන් සඳහා සයනාගාර 8 ක්ද, මොළයට හානි වූ රණවිරුවන් වෙනුවෙන් නිවාස 5 ක්ද, භෞත චිකිත්සක වෛද්‍ය පර්යේෂණාගාර, පුස්තකාල, ක්‍රීඩා මධ්‍යස්ථාන, පිහිනුම් තටාක ආදියෙන් සමන්විතය. එවන් වූ පහසුකම්වලින් සපිරි “අභිමංසල” තුළ “විලා” නිවාස ඉදිවී තිබේ. එක් “විලා” නම් කළ නිවාසයක් වෙනුවෙන්, රුපියල් මිලියන 5ක් පමණ වැය කර තිබේ. කොටේජ් සඳහා රුපියල් මිලියන 3.5 ක් වැය වී ඇත.මෙවන් පහසුකම්වලින් සපිරි ඊළඟ රණවිරු නිවාස වයඹ පළාතේ ඉදිකිරීමට මේ වනවිට රත්නපුර මැණික් ව්‍යාපාරිකයන්ගේ සංගමය අනුග්‍රහ දක්වන්නට සැදී පැහැදී සිටියි.අද රණවිරුවන්ට සමාජය තුළ උත්තරීතර තත්ත්වයක් උදාකර දී ඇත්තේ එදා ඔවුන් දිවි පරදුවෙන් කළ සේවාව අනුපමේය නිසාවෙනි. දේශය, ජාතිය වෙනුවෙන් තම ජීවිතය ද පරදුවට තබා සටන් බිමට වැද, මානුෂීය මෙහෙවරක නියැලී, දේශයට සාමය උදාකර දුන් රණවිරුවෝ සැබවින්ම දේශයක් නංවාලූ, දේශයේ මුරදේවතාවන් වන්නේ එහෙයිනි.මාතෘ භූමිය නිදහස් කර ගැනීමට දිවි හිමියෙන් ක්‍රියා කළ රණවිරුවන් සහ ඔවුන්ගේ පවුල් ආරක්ෂා කර ගැනීම රජයේත් මේ රටේ ජනතාවගේත් වගකීම හා යුතුකම බවට පත්ව තිබේ.මාතෘ භූමිය නිදහස් කර ගැනීමට දායකත්වය දුන් රණවිරුවන් බහුතරයක් ජීවත් වූයේ අහස පේන වහලින් හා දිරා ගිය කටු මැටි බිත්ති සහිත පැල්පත් බව සත්‍යයකි.ඒ නිසා ඔවුන් වෙනුවෙන් ලස්සන ගේ පොඩ්ඩක් තනාදීමට රජය ගන්නා උත්සාහයට සියලු දෙනාගේ දායකත්වය අවශ්‍ය වේ.අවුරුදු 30 ක යුද්ධය ජය ගන්න පුළුවන් වුණේ රණවිරුවන්ගේ කැපවීමෙන්. ජාතියේ මුරදේවතාවන් හැටියට සලකන ඔවුන්ට අතිගරු ජනපතිතුමා හා මේ රජය දක්වන සහයෝගය ඉතා වටිනවා. ත්‍රිවිධ හමුදාවේ සියලු දෙනා ධෛර්යමත් කරවීම ඉතා අගනේයි.අර්ධ ආබාධිත සහිත නිලධාරීන් අපේ ගම්වල ඉන්නවා. රණවිරු සෙවණ, රණවිරු අභිමංසල ඇතිකළා වගේ අසරණ රණවිරුවන්ටත් උපකාරයක් විය හැකි නම් ගෙයක් දොරක් හදාගන්න එකත් වටිනවා.රණවිරුවන් වෙනුවෙන් රජය ගෙන යන වැඩපිළිවෙළ හොඳයි. රණවිරු නිවාස ඉදිකරනවා වගේම ඒ අයගේ වෘත්තීය හැකියාවන් වැඩි දියුණු කරගන්න අවස්ථාවක් උදාකරලා දෙනවා නම් ලොකු පිනක්.ආබාධිත විරුවන්ගේ මානසික මට්ටම ඉතා ඉහළ තැනක තියන්න අවශ්‍යයි. ඔවුන්ගේ කටයුතුවලට ප්‍රමුඛතාවය ලබාදීම මහා පිනක්.මගේ සේවා කාලය අවුරුදු 18 ට වැඩියි. වැලිඔය කොක්කුතුඩාවලදී මෝටාර් ප්‍රහාරයකට ලක්වුණේ. මේ අත නැතිවුණේ ඒකෙන්. ආබාධිත අපි වෙනුවෙන් හමුදාවෙන් වෙන සේවාවන් කිසිම අඩුවක් නැහැ.ඒත් සිවිල් ආයතන සමහර විටක අපේ ගැටලුවට ඇහුම්කන් දෙන්නේ නෑ. දරුවකු පාසලකට දාගන්න ගියත් අද අපිට අඩු තක්සේරුවක් තියනවා. රණවිරු සේවා අධිකාරියේ සමහර සිවිල් නිලධාරීන් අතිකාල සේවය ඇගයීමක් නැහැ.ගෙයක් දොරක් නැති විරුවන් ගැන අවධානය යොමු කළ යුතු වෙනවා. අපිට ලැබෙන විශ්‍රාම වැටුපෙන් තමයි ආබාධිත උනත් මේ සියල්ල කරගෙන යන්නේ. ආබාධිත විරුවන් වෙනුවෙන් ඇතිකළ ව්‍යාපෘති තවත් වැඩිවෙනවා නම් ඉතා හොඳයි.යාපනයේ පලෙයිවලදී බිම් බෝම්බයකට මගේ දකුණු පාදය දණහිසින් ඉවත් කළේ. රණවිරුවෙක් ලෙස මුලදී තිබුණ අභිමානය තරමක් සමාජයෙන් ගිලිහිලා වගේ. බස් රථයක ගියත් දැන් වාඩිවෙන්න සීට් එකක් ලැබෙන්නේ කලාතුරකින්.අපේ ජනපතිතුමාගේ නායකත්වය මත මැරි මැරී හිටි විරුවන් ජීවත් කරන්න හොඳ වැඩපිළිවෙළක් ගෙන යනවා. ආබාධිත වූවත් ගෙයක් දොරක් හදාගන්න බැරිවුණ අය තව බොහොමයක් ඉන්නවා.අපි සතුටුවනවා රණවිරු සෙවණ කටයුතු ගැන. එයින් අපිට කකුලක් දුන්නේ නැතිනම් ඇවිදගන්න ලැබෙන්නෙත් නැහැ. ආබාධිත රණවිරුවන්ගේ අඩුපාඩු සොයා බලන එක ගැන හදවතින්ම සතුටු වනවා.රජය රණවිරුවන් වෙනුවෙන් විශිෂ්ට සුබසාධක සේවාවක් කරනවා. ආබාධිත සොයුරන් වෙනුවෙන් කළ රණවිරු සෙවණ, රණවිරු අභිමංසල එවැනි ව්‍යාපෘති. ජනාකීර්ණ නගරවල තවත් ඇති කරනවා නම් ආබාධිත විරුවන්ගේ චිත්ත ධෛර්යය තවත් පැහැදීමට ලක් වෙනවා. රට වෙනුවෙන් කැපවුණු ඔවුන්ට අවශ්‍ය වෙන සියලු පහසුකම් සලසා ගැනීමට එතුළින් හැකිවෙනවා.1983 දී මම යුද්්ධයත් එක්ක නාවික හමුදාවට එකතු වුණේ. මගේ සේවා කාලය අවුරුදු 16 යි. ඒ සියලු කාලයම මම උතුරු නැෙඟනහිර හිටියේ. විරුවන් උදෙසා ලබා දෙන සියලු සේවා කිසිම බලපෑමකට යට නොවී සාධාරණව හා යුක්ති සහගතව ඉටු කරන්න තිබේ නම් ? විරුවන් උදෙසා කළගුණ සලකන ජාතියක් වූ අපිට තවත් ආඩම්බරයක් වෙනවා.රටේ පොදු ජනතාවටත් ඒ වගේ අපහසුකම් නැතිවා නොවේ. එහෙත් යුද්ධය නිසා අතපය පූජා කළ උදවිය වෙනුවෙන් තවදුරටත් රජයේ අවධානය යොමු විය යුතු වෙනවා.වර්තමාන රජය විසින් රණවිරුවන්ගේ සුබ සාධනය උදෙසා ක්‍රියාත්මක කරනු ලබන වැඩසටහන ප්‍රශංසනීයයි. රණවිරුවෝ ඕනෙම මොහොතකදී තමන්ගේ ජීවිතය පවුල ගැනවත් නොහිතා යුද්ධයට ගියේ රට බේරා ගන්නයි.ඔවුන් වෙනුවෙන් වර්තමානයේදී විවිධ පදනම් පිහිටුවලා ඒ හරහා සෙත සලසනවා. ඒ වගේම පූර්ණ ආබාධ රණවිරුවන් වෙනුවෙන් පිහිට වූ අභිමංසල රණවිරු ගම්මානය තවත් යෝධ පියවරක සලකුණක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108161</link>
    <topic>උදයන් ප්‍රවෘත්ති කර්තෘට පහර දුන්පාතාල කෙරුමා දැලේ</topic>
    <author>චන්ද්‍රිකා පෙරේරා</author>
    <content>උදයන් පුවත්පතේ ප්‍රවෘත්ති කර්තෘ ජී. කුගනාදන් මහතාට පහරදී සැඟවී සිටි යාපනයේ පාතාල ප්‍රබලයා දකුණු කොළඹ මහ රෝහලේ ප්‍රතිකාර ලබමින් සිටිය දී ඊයේ (15) අත්අඩංගුවට ගෙන තිබේ.මැර ප්‍රහාරයකින් තුවාල ලබා යාපනය රෝහලෙන් දකුණු කොළඹ රෝහලට මාරුකර එවා සිටි සැකකරු උතුරේ සිටින නීතිඥ මහතකු ලබාදුන් උපදෙස් අනුව උදයන් කර්තෘට ප්‍රහාර එල්ල කළ බව පොලිසියට පවසා ඇත. නල්ලූර් පදිංචි රත්නසිංහම් චන්ද්‍රකුමාර් (29) නමැති සැකකරු විවිධ අපරාධ 56 කට සම්බන්ධ අයකු බව පොලිසිය පවසයි. අධිකරණය හමුවේ විභාග වන නඩු ගණනාවකට අවශ්‍ය පුද්ගලයකු වන මොහු රක්ෂිත බන්ධනාගාර ගත වී සිටි අයෙකි.සැකකරු වෙනුවෙන් එක් නීතිඥ මහතෙක් නොමිලේ කැමැත්තෙන් ම ඉදිරිපත් වී තිබේ. එහි දී නීතිඥවරයා සැකකරු ඇප පිට නිදහස් කරගෙන ඒ වෙනුවෙන් උදයන් පුවත් පතේ ප්‍රවෘත්ති කර්තෘට පහර දෙන ලෙස දැනුම් දුන් බව සැකකරු පොලිසියට පවසා තිබේ.මේ අනුව ඉකුත් මස 29 දා ප්‍රහාරය එල්ල කර සැකකරු පලාගොස් තිබිණි. පසුව මොහු සිය නිවසේ සිටිය දී ඉකුත් 05 දා කඩු හා පොලු රැගත් පිරිසක් සැකකරුට බරපතළ ලෙස තුවාල සිදුකර පලාගොස් තිබේ.තුවාල ලැබූ පාතාල ප්‍රබලයා යාපනය රෝහලට ඇතුළු කිරීමෙන් පසු වැඩිදුර ප්‍රතිකාර සඳහා දකුණු කොළඹ රෝහල වෙත මාරුකර යවා තිබේ.උදයන් ප්‍රවෘත්ති කර්තෘට එල්ල වූ ප්‍රහාරයට මොහු සම්බන්ධ බවට හෙළිවීමෙන් පසු රෝහලේ දී අත්අඩංගුවට ගත් අතර, එහිදී සැකකරු සිය කැමැත්තෙන් ප්‍රහාරය පිළිබඳ හෙළි කර තිබිණි.සැකකරුට බරපතළ ලෙස පහර දී ඝාතනය කිරීමට කිසියම් පිරිසක් උත්සාහ කළ බව ද එම ප්‍රහාරයට සිද්ධියට අදාළ නීතිඥ මහතා මුල් වී ඇති බවට විශ්වාස කරන බව ද සැකකරු පොලිසියට හෙළිකර තිබේ. මේ අනුව අදාළ නීතිඥවරයා පිළිබඳ පොලිසිය විශේෂ පරීක්‍ෂණයක් අරඹා තිබේ. සැකකරු ගංගොඩවිල මහේස්ත්‍රාත් අධිකරණය හමුවට ඉදිරිපත් කිරීමට නියමිතය.සිද්ධිය පිළිබඳ උතුර ජ්‍යෙෂ්ඨ නියෝජ්‍ය පොලිස්පති ගාමිණී සිල්වා මහතා ගේ උපදෙස් මත යාපනය මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක සමන් සිගේරා මහතා ඇතුළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108162</link>
    <topic>ගාල්ල-ඉඳුරුව දුම්රිය මඟ වැසෙයි</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ ගාල්ල සිට ඉඳුරුව අතර කොටස් නවීකරණය කිරීම සඳහා සැප්තැම්බර් මස 1 වැනිදා සිට මාස 6ක් පුරා ගාල්ල – ඉඳුරුව අතර දුම්රිය ධාවනය අත්හිටුවන බව දුම්රිය දෙපාර්තමේන්තුව කියයි.මෙම කාලයේ අලුත්ගම සිට කොළඹ කොටුව හා මරදාන දක්වාත් ගාල්ල සිට මාතර දක්වාත් පමණක් දුම්රිය ධාවනය කෙරේ.දුම්රිය ධාවනය නොවන කාලසීමාවේ මගීන්ගේ ගමන් පහසුව සඳහා ශ්‍රී ලංගම බස් රථ යෙදවීමට ප්‍රවාහන අමාත්‍යාංශය පියවර ගනු ලැබේ.ගාල්ල සිට ඉඳුරුව දක්වා දුර කිලෝ මීටර් 54.2 කි. මෙහි ප්‍රථම අදියර ලෙස මාතර සිට ගාල්ල දක්වා මාර්ගය ඉදිකෙරුණු අතර, එම කොටස කිලෝ මීටර් 43 කි.ඉන්දියාවේ ඉර්කොන් සමාගම ඉදිකිරීම් සිදුකරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108163</link>
    <topic>‘ටැම් ලිපියනැතිවුණේ නෑ’</topic>
    <author/>
    <content>පොළොන්නරුව පරාක්‍රම සමුද්‍රයට අයත් දුඹුටුවැව ප්‍රදේශයේ වැව් බැම්ම ප්‍රතිසංස්කරණය කිරීමේදී හමුවූ ටැම් ලිපිය අතුරුදන් නොවූ බව පුරාවිද්‍යා ස්ථාන භාර නිලධාරිනී තනුජා අමරතුංග මහත්මිය කියයි.එය ඇයගේ උපදෙස් පරිදි ආරක්‍ෂාවට පස්වලින් යටකර තිබූ බව ද ඇය කියා සිටී. පොලොන්නරුවේ සීතමාලිගාව ගිනි තැබීමේ සිද්ධිය මත තමාගේ හෝ වෙනත් කිසිවකුගේ වැඩ තහනම් කර නැති බව අමරතුංග මහත්මිය ප්‍රකාශ කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108164</link>
    <topic>ඉන්දීය ධජය ඔසවන්නටකච්චතිව් යන්න හැදූ43ක් අත්අඩංගුවට</topic>
    <author>මහින්ද අලුත්ගෙදර</author>
    <content>කච්චතිවු දූපතේ ඉන්දීය ධජය එසවීමට උත්සාහ ගත් ඉන්දියාවේ හින්දු ජනතා පක්ෂයේ සාමාජිකයන් 43 දෙනකු එරට පොලිසිය මඟින් අත්අඩංගුවට ගෙන තිබේ.එම පක්ෂයේ ප්‍රාන්ත ඒකකයේ සභාපති අත්තුරෙයි ඇතුළු මේ පිරිස තමිල්නාඩුවේ, රාමේෂ්වරම් ජැටිය වෙත යාමට උත්සාහ කිරීමේදී අත්අඩංගුවට ගත් බව ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය පවසයි.මේ අතර කච්චතිවු දූපත අවට ධීවර කටයුතුවල නියැළීම සඳහා ඉන්දීය ධිවරයන්ට අවස්ථාව දෙන ලෙස ද මේ පිරිස ඉල්ලා තිබේ. කෙසේ වුවද ඉන්දියාවේ 65 වැනි නිදහස් සැමරුම යෙදී තිබූ ඊයේ (15) රාමේෂ්වරම් ප්‍රදේශයේ ධීවර කටයුතුවල නියැළීම ඉන්දීය පොලිසිය තහනම් කර තිබිණි.මේ හේතුවෙන් ධීවරයන් 2000ක් පමණ තම දෛනික කටයුතුවලින් ඈත්වී සිටි බවද ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108165</link>
    <topic>සිමෙන්ති කොට්ටයක් රුපියල් 640ට</topic>
    <author>විජයානි එදිරිසිංහ</author>
    <content>සිමෙන්ති කොට්ටයක් රුපියල් 640 බැගින් පාරිභෝගිකයන්ට විකිණීමට ශ්‍රී ලංකා සිමෙන්ති සංස්ථාව සහ සිමෙන්ති සමාගම සූදානම් බව සංස්ථා සභාපති සිසිර ජිනේද්‍ර පරණගම මහතා කියයි.අවශ්‍ය තරම් සිමෙන්ති තොග මේ වනවිටත් මාලිගාවත්තේ පිහිටි ගබඩාවලින් නිකුත් කිරීමට පියවර ගෙන තිබේ. තවත් සිමෙන්ති තොගයක් සහිත නැවක් අද (16) කොළඹ වරායට ළ¼ඟාවීමට නියමිතය. සිමෙන්ති හිඟයක් නැතිව තිබියදී ඒවා තොග පිටින් සඟවා හිඟයක් මවාපාන්නට කටයුතු කරන පෞද්ගලික අංශය  සිමෙන්ති කොට්ටයක මිළ රුපියල් 785 දක්වා වැඩි කිරීමේ සැලසුමක් ඇති බවද පරණගම මහතා කියයි. එහෙත් අවශ්‍ය තරම් සිමෙන්ති තොග වෙළෙඳ පොළට ලබාදීමට ශ්‍රී ලංකා සිමෙන්ති සංස්ථාවත් ශ්‍රී ලංකා සිමෙන්ති සමාගමත් සූදානම් බවද පරණගම මහතා කියයි.සිමෙන්ති සපයන මැලේසියා සහ පකිස්තාන සමාගම් සිමෙන්ති මිල වැඩිකොට නැතැයි ද සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108166</link>
    <topic>සංජුට දැන්අවුරුදු 6යි</topic>
    <author>ඡායාරූපය – රාවතාවත්ත සමූහ</author>
    <content>මීට වසර 6කට පෙර දෙහිවල සත්වෝද්‍යානයේ “මයික්” හා “පිංකි” චිම්පන්සි යුවළට දාව උපත ලද “සංජු” නමැති චිම්පන්සි පැටවාගේ 6 වැනි උපන් දින උත්සවය නරඹන්නන් විශාල පිරිසකගේ සහභාගිත්වයෙන් දෙහිවල සත්වෝද්‍යානයේදී පවත්වන ලදී. 14 වැනිදා පවත්වන ලද එම උපන් දිනය සඳහා සත්වෝද්‍යාන අධ්‍යක්‍ෂ භාෂ්වර සේනාංක ගුණරත්න, නියෝජ්‍ය අධ්‍යක්‍ෂ රේණුකා බණ්ඩාරනායක, සත්ත්ව භාරකරු තිලක් ශි‍්‍රයන්ත සහ පශු වෛද්‍යවරුන්ගේ සහභාගිත්වයෙන් කේක් ගෙඩිය කැපූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108167</link>
    <topic>ජන සෙවණින් උතුරට නිවාස දහසක්</topic>
    <author>චන්දිමා එදිරිමාන්න</author>
    <content>ජන සෙවන” විශේෂ ව්‍යාපෘතිය යටතේ උතුරේ යළි පදිංචි කෙරෙන පවුල් සඳහා නිවාස දහසක් ඉදිකිරීමට යයි.උතුරේ සෑම දිස්ත්‍රික්කයකටම නිවාස 200 බැගින් මෙම වැඩසටහන යටතේ ඉදිකරනු ලබයි.ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍යාංශය හා නැවත පදිංචි කිරීමේ අමාත්‍යාංශය එක්ව මෙම වැඩසටහන ක්‍රියාවට නංවයි.යාපනය, මන්නාරම, කිළිනොච්චිය, මුලතිව් හා වව්නියාව යන දිස්ත්‍රික්කවල මෙම නිවාස ඉදි කෙරෙන අතර ඊට අදාල ගිවිසුම අත්සන් තැබීම අද (16) බත්තරමුල්ල සෙත්සිරිපායේ පිහිටි ඉදිකිරීම් අමාත්‍යාංශයේ දී සිදු කෙරේ. එය ඉදිකිරීම් ඇමැති විමල් වීරවංශ හා නැවත පදිංචි කිරීමේ ඇමැති ගුණරත්න වීරකෝන් යන මහත්වරුන් ගේ ප්‍රධානත්වයෙන් පැවැත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108168</link>
    <topic>මුදල් ගැරූ විදුහල්පතිට ගුරුවරයකුට විනය පරීක්‍ෂණ</topic>
    <author>අනුරාධපුර මධ්‍යම විශේෂ</author>
    <content>පහ වසර ශිෂ්‍යත්ව උපකාර සම්මන්ත්‍රණයක් බව අඟවා සිසුන්ගේ දෙමාපියන් නොමගයවා මුදල් ගැරූ බවට චෝදනා ලැබූ අනුරාධපුර ආදර්ශ කනිෂ්ඨ පාසලක විදුහල්පතිවරයකු හා ගුරුවරයකු සම්බන්ධයෙන් විනය පරීක්‍ෂණයක් පැවත්වීමට උතුරුමැද පළාත් අධ්‍යාපන දෙපාර්තමේන්තුව පියවරගත් බව එහි උසස් නිලධාරියකු පැවසීය.පාසල් නිවාඩු දිනවලදී එම විද්‍යාලයේ පස්වන ශ්‍රේණියේ ගුරුවර ගුරුවරියන් ශිෂ්‍ය ශිෂ්‍යාවන්ට ශිෂ්‍යත්ව පන්ති පැවැත්වීමට කටයුතු යොදා තිබියදී එම විදුහලේ විදුහල්පතිවරයා හා ගුරුවරයන් විසින් අදාළ සම්මන්ත්‍රණයට යැයි අඟවා දෙමාපියන්ට දුරකථන ඇමතුම් ලබාදී මුදල් ගැරීමේ කටයුත්තේ නිරතවී ඇති බව අනුරාධපුර කලාප අධ්‍යාපන අධ්‍යක්‍ෂ මගින් සොයාගෙන ඇත. ඒ සිසුන්ගේ මවුපියන්ගේ පැමිණිලි අනුව සිදුකළ පරීක්‍ෂණ වලිනි.පහවසර උපකාර සම්මන්ත්‍රණයක් බව පවසමින් රුපියල් 200 හා 300 ය වශයෙන් සිසු දරුවන්ගෙන් මුදල් එකතු කළ බව දෙමාපියන් බොහෝ දෙනකු අප සමඟ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n1108169</link>
    <topic>ලෝබයාගේ දේබල්ලා කාලා</topic>
    <author>තෙන්නකෝන් කුලසේකර සමඟ ගායාන් රාජපක්‍ෂ</author>
    <content>මානසික අසහනකරුවන්ට බියේ සිය සකල සේසතම පොදි බැඳගෙන වැවක දිය නෑමට ගිය මුදලාලි කෙනකු සතුවූ රුපියල් දොළොස් ලක්‍ෂයක් හා රුපියල් පන්ලක්‍ෂයක් වටිනා රන් ආභරණ “බල්ලෙකු” විසින් ඩැහැගෙන යාමේ පුවතක් හොරොව් පොතානෙන් වාර්තාවේ.සිද්ධිය මෙසේය.හොරොව්පොතානේ වලහවිද්ද වැව ප්‍රදේශයේ “මුදලාලි” නමින් ප්‍රකට තැනැත්තෙක්. සිය බිරියගේ ද මවගේ ද විරෝධය නොතකා මුදල් හා රන් ආභරණ පොදිය ඉනේ බැඳගෙන යන එන තැන ගෙන යන්නට පටන් ගත්තේය. පසුගියදා මුදල් හා රන් ආභරණ පොදිය බිම තබා ඇඳුම් පැලඳුම් ඒ මත දමා ඔහු වැවට බැස්සේ දිය නාගැනීමටය.වරින් වර තම වස්තු පොදිය දෙස බලමින් දිය නා අහවර කළ ඔහුට දැක ගත හැකි වූයේ මුදල් හා රන් බඩු පොදිය අතුරුදන්වී ඇති බවයි. වැව අසලට කිසිම මිනිස් පුළුටක් පැමිණියේ ද නැත.එහෙත් ඇඳුම් යට සඟවා තිබූ වස්තුව නැති වී තිබේ. මුදලාලි හිසටත් පපුවටත් ගසාගනිමින් හඬා වැලපෙමින් නිවසට දුව ගියේය.සිදු වූ විපත පිළිබඳ මවට හා දියණියට ද නෑදෑයන්ට ද සැලකළ මුදලාලි තමා දිවි නසා ගන්නා බවට දිවුරමින් බිම පෙරළි පෙරළී විලාප තබද්දී ඔහුද කැදවාගන පිරිස ඔහු දිය නෑ වැවට ගියහ.වැව් බැම්ම දිගේ මසුරන් පොට්ටනිය සොයා ගම්වාසීහු දහ දොළොස් දෙනෙක් සැරි සරද්දී “බලු තඩියකු” යමක් සපමින් සිටිනු දුටුවෙකු වහා එහි පැන බල්ලා පලවාහැර බලද්දී එය මුදලාලිගේ මසුරන් පොට්ටනිය බව හඳුනාගෙන ඇත.ඒ වනවිට බල්ලා විසින් රුපියල් හත්අට දහසක නිල් කොළ දතින් ඇද ඉරා හපකර තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081615</link>
    <topic>ප්‍රභාකරන්-ජයලලිතාමාතර කඩයකකරවල පෙට්ටිවල</topic>
    <author>අකුරැස්ස සමූහ විජිත සල්ගාදු</author>
    <content>මාතර ප්‍රදේශයේ සිල්ලර භාණ්ඩ අලෙවි කරනු ලබන වෙළෙඳසලකට පිටකොටුවෙන් ගෙන එන ලද කරවල අඩංගු පෙට්ටි කිහිපයක ප්‍රභාකරන් හා ජයලලිතා පෙනී සිටින ඡායාරූප අලවා තිබිණි. මේ තොරතුරු හෙළි කළේ අතුරලිය ප්‍රාදේශීය සභාවේ හිටපු මන්ත්‍රී කේ. ජී. අමරදාස මහතා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081616</link>
    <topic>ඉන්ධන නිකුත් කිරීමේදී බිල්පත් අනිවාර්යයි</topic>
    <author>සුභාෂිණි සේනානායක සහ නුවන් කොඩිකාර</author>
    <content>සෑම ඉන්ධන පිරවුම්හලකින්ම ඉන්ධන නිකුත් කිරිමේදි පාරිභෝගිකයන් වෙත බිල්පත් නිකුත් කිරීම අනිවාර්ය කෙරේ.මේ සඳහා අවශ්‍ය පියවර කඩිනමින් ගන්නා ලෙස ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා ඛනිජ තෙල් සංස්ථාවේ සභාපති හැරී ජයවර්ධන මහතා වෙත දැනුම් දී තිබේ. ඒ අනුව ලංකා ඛනිජ තෙල් නීතිගත සංස්ථාවේ අලෙවි අංශය විසින් ඉන්ධන පිරවුම්හල් දැනුවත් කිරීම ආරම්භ කර තිබේ. පාරිභෝගික ආරක්ෂණය සදහා මෙම පියවර ගත් බවත්, ජනතාවද මේ පිළිබදව සැලකිළිමත්ව සිටින ලෙස ඇමැතිවරයා ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081617</link>
    <topic>‘පීස්ස’ ඇල්ලෙන් ප්‍රපාතයට වැටුණුවෛද්‍යවරියගේ දිවි බේරා ගැනෙයි</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල පීස්ස දිය ඇල්ලෙන් ප්‍රපාතයට වැටී සිටි වෛද්‍යවරියක් බේරාගැනීමට බදුල්ල මහ නගරසභාවේ ජීවිත ආරක්ෂක නිලධාරීහු සමත් වෙති. නිකවැරටිය රෝහලේ සේවය කරන එස්. එම්. මලීෂා මල්ලවආරච්චි (30) නැමැති වෛද්‍යවරිය මෙසේ අනතුරට ලක්ව රෝහල් ගත කර තිබේ.වෛද්‍යවරිය ඇගේ සැමියා සහ පවුලේ ඥාති පිරිසක් සමඟ 14 සවස දිය ඇල්ල නැරඹීමට පැමිණ තිබේ. පැමිණි පිරිස සමඟ ඡායාරූප ගැනීමට ගලකට නැඟ සිටි වෛද්‍යවරිය එක්වරම පසු පසින් තිබූ ගල් පර්වතයක් මැද ප්‍රපාතයට වැටී ඇත.අඩි 50ක් පමණ ප්‍රපාතයට වැටුණ ඇය ගොඩට ගැනීමට පවුලේ අයට නොහැකි වූ නිසා ලුණුගල පොලිස් නිලධාරීන් සහ බදුල්ල මහ නගර සභාවේ ජීවිත ආරක්ෂක නිලධාරීන් පැමිණ ගොඩගෙන මීටර් 750ක් පමණ දුර අති දුෂ්කර මාර්ගයකින් පීස්ස ගමට ට්‍රොලියකින් ගෙනැවිත් බදුල්ල මහ රෝහලට රැගෙන යෑමට කටයුතු කොට ඇත.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081618</link>
    <topic>මහ රෑ ගම්මුන් බිය කළ14ක් අත්අඩංගුවට</topic>
    <author>ආණමඩුව විශේෂ පුත්තලම සමූහ</author>
    <content>රාත්‍රි කාලයේ ගම්වල සැරි සරමින් ජනතාව බිය වැද්දූ පුද්ගලයන් දාහතර දෙනෙකු ආණමඩුව හා හලාවත පොලීසිය මගින් අත් අඩංගුවට ගෙන ඇත.මොවුන් 14දෙනා ගම්වාසීන්ගේ ද සහය ඇතිව අත් අඩංගුවට ගෙන ඇත්තේ ලබුගම හා ඌරියාව හා හලාවත ප්‍රදේශ වලිනි. මෙයින් එක් පුද්ගලයෙක් මන්ද බුද්ධික අයෙකි. ප්‍රදේශයේ කටකතා පැතිර ඇති මේ දිනවල මොවුන් රාත්‍රියේ නිවෙස් අසල ගැවසෙමින් ජනතාව බියට පත්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081610</link>
    <topic>අත්අඩංගුවට ගත්ගම්පොළ සැකපස්දෙනා රිමාන්ඩ්</topic>
    <author>ගම්පොළ සමූහ</author>
    <content>අයුතු වින්දනයක් ලැබීමේ අරමුණින් වෙස්වලාගෙන කාන්තාවන් හා ගම්මුන් බිය වැද්දූ පුද්ගලයින් 5 දෙනකු ලබන අගෝස්තු 26 දක්වා රක්ෂිත බන්ධනාගාර ගත කරන ලෙස ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා නියෝග කළේය.සිවිල් ආරක්ෂක කමිටු සාමාජිකයින්, ග්‍රාම නිලධාරීන් හා ගම්පොළ පොලිසිය එක්ව මේ පුද්ගලයන් අත්අඩංගුවට ගෙන තිබුණේ ගම්පොළ බෝවල හා පන්විලතැන්න ප්‍රදේශ වලිනි.කාන්තාවන් පමණක් සිටින නිවෙස්වලට රාත්‍රි කාලයේ ගොස් ජනෙල් හා දොරවල්වලට තට්ටු කිරීම ගල් හා වැලි ගැසීම, නිවෙස් අසල ඇති ජල කරාම ඇර දැමීම, නොයෙක් ශබ්ද නැගීම ආදී විවිධ උපක්‍රම ම¼ඟින් මිනිසුන් බිය වැද්දීම මොවුන් කර තිබූ බව ලැබී ඇති පැමිණිලිවලින් අනාවරණය වී තිබුණි. මෙලෙස ගම්පොල බෝවල හා රණවල යන ග්‍රාම සේවා වසම් වල නිවෙස්වල කාන්තාවන් බියවැද්දූ තරුණයින් 4 දෙනකු අල්ලා ගෙන ඇත්තේ ග්‍රාමසේවක මහතා හා ගම්මුන් එක්ව පොලිසියේ සහයෝගයෙනි.මේ පුද්ගලයන් ගමේ ම පදිංචිකරුවන් වන අතර රාත්‍රී කාලයේ බීමත්ව අයුතු වින්දනයක් ලැබීමේ අරමුණින් මේවා සිදුකර ඇති බව පරීක්ෂණ වලින් හෙළි වීී තිබේ.පන්විලතැන්න ප්‍රදේශයේ අත්අඩංගුවට ගත් පුද්ගලයා කුරුණෑගල ප්‍රදේශයේ පදිංචිකරුවකු වන අතර ඔහු මෙම ප්‍රදේශයට පැමිණ ඇත්තේ කුමන හේතුවකට ද යන්න පරීක්ෂණ පැවැත්වෙමින් පවතී.මේ අතර ගම්පොළ ප්‍රදේශයේ මරියවත්ත, ගම්පොළ වෙල, සැන්කුවාර්වත්ත, පුස්සැල්ලාව, ගලත, මාවතුර, ආඩියා කඩවත, ආදී ප්‍රදේශවලින් මෙවැනි සිද්ධි වාර්තා වූව ද එම සිද්ධි වෙනත් කරුණු මුල් කර ගනිමින් ඒවා ග්‍රීස් යකාපිට පටවන වරදවල් බව පොලිසිය අනාවරණය කරගෙන ඇත.මේ නොසන්සුන්කාරි සිද්ධි නිසා ගම්පොළ කොට්ඨාස බාර ජේෂ්ඨ පොලිස් අධිකාරි රොෂාන් ප්‍රනාන්දු, ස.පො. චුලනී වීරරත්න යන මහත්වරුන්ගේ උපදෙස් මත ගම්පොළ මූලස්ථාන පොලිස් පරීක්ෂක චන්ද්‍රා ජයවීර මහතා ප්‍රදේශයේ ජනතාව දැණුවත් කිරීමේ රැස්වීම් 30කට අධික සංඛ්‍යාවක් ද පවත්වා ඇත.මේ සිද්ධි සම්බන්ධයෙන් පරීක්ෂණ පැවැත්වීම සඳහා පොලිස් ස්ථානාධිපති චන්ද්‍රා ජයවීර මහතාගේ ප්‍රධානත්වයෙන් විශේෂ ඒකකයක් ද පිහිටුවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081611</link>
    <topic>ගිනි තබා විනාශ කළ පොළොන්නරුවේ සීත මාලිගය යළි පිළිසකර කිරීමට පියවර</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>කිසියම් පිරිසක් විසින් ගිනි තබා විනාශ කරන ලද පොළොන්නරුවේ ඓතිහාසික සීත මාලිගය යළි සංරක්ෂණය කිරීමට පුරාවිද්‍යා කොමසාරිස් ආචාර්ය සෙනරත් දිසානායක මහතා පියවර ගෙන තිබේ.පරාක්‍රමබාහු මහ රජතුමාගේ රජ මාලිගයට සමාන අන්දමින් ඉදිකරන ලද මෙම සීත මාලිගය මහල් කිහිපයකින් සමන්විත වූ අතර එහි බිත්තිවල දර්ශනීය සිතුවම් නිර්මාණය කර තිබූ බව පුරාවිද්‍යා නිලධාරීහු සඳහන් කරති. ගිනිගැනීම නිසා විනාශයට පත් සීත මාලිගයේ බිත්ති සියල්ලක්ම සෝදා පවිත්‍ර කිරීමට කටයුතු කරන ලෙසට පුරාවිද්‍යා කොමසාරිස් සෙනරත් දිසානායක මහතා නිලධාරීන්ට දැනුම් දී ඇත.සීත මාලිගය ආශි‍්‍රත ප්‍රදේශයේ ආරක්ෂාව පිණිස විශේෂ පොලිස් කණ්ඩායමක් ද යොදවා තිබේ.මේ අතර සීත මාලිගයට ගිනි තැබීමේ සිද්ධිය සම්බන්ධයෙන් බැඳිවැව ප්‍රදේශයේ තරුණයින් හයදෙනෙකු පොළොන්නරුව පොලිසියේ විශේෂ පොලිස් කණ්ඩායමක් විසින් සැකපිට අත්අඩංගුවට ගෙන තිබේ. මෙම සැක කටයුතු පිරිස අතර බැඳිවැව මහා විද්‍යාලයේ සිසුන් හතර දෙනෙකු ද අයත් වේ. සිද්ධියට සම්බන්ධ සැකකරුවන් පොළොන්නරු දිසා අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081612</link>
    <topic>ඇසළ සමයේ මහනුවර මෙහෙයුමකින්450,000ක කසිප්පු අත්අඩංගුවට</topic>
    <author>නිමල් රාජපක්ෂ</author>
    <content>ඇසළ උත්සව සමයේ මහනුවර ප්‍රදේශයේ කළ සෝදිසි මෙහෙයුම්වලින් රුපියල් හාරලක්ෂ පනස්දහසක් වටිනා මත්පැන් තොගයක් සමඟ මත්පැන් ජාවාරම් කරුවන් 88 දෙනෙකු සුරාබදු නිලධාරීන් විසින් අත්අඩංගුවට ගනු ලැබූහ.බැතිමතුන් ලක්ෂ ගණනක් දළදා සමිඳුන් වැදපුදා ගැනීමට මහනුවරට පැමිණි හෙයින් ඔවුන්ට මත්පැන් අලෙවි කිරීමට නිෂ්පාදනය කරමින් තිබූ නිෂ්පාදනාගාර 12ක් කොටුකර ගත් බව මධ්‍යම පළාත් සහකාර සුරාබදු කොමසාරිස් එම්. ඩී. වන්සූරිය මහතා පැවැසීය.උත්සව සමය වෙනුවෙන් මහනුවර නගර සභා බල ප්‍රදේශයේ සියලුම සුරාසැල් පසුගිය 5 දින සිට 14 වැනි දින දක්වා වසා තැබීමට සුරාබදු දෙපාර්තමේන්තුව නියෝග කොට තිබිණි.අදාල දිනවල කළ සෝදිසි මෙහෙයුම්වලින් ගෝඩා ලීටර් 2160ක්, කසිප්පු ස්පී‍්‍රතු ලීටර් 70ක්, රජයේ අරක්කු බෝතල් 30ක්, බැරල් 16ක් හා දඟර 12ක් සොයාගත් බව සුරාබදු නිලධාරීහු පැවසූහ.ඇසළ උත්සව සමයේ සුරාබදු නිලධාරීන් පැය විසිහතර පුරාම මෙහෙයුම් දියත් කළ අතර මත්පැන් ජාවාරම් පිළිබඳ එකම පැමිණිල්ලක්වත් නොලැබුණු බව මහනුවර සුරාබදු ස්ථානාධිපති ලක්ෂ්මන් කැටගොඩ මහතා පැවැසීය.අත්අඩංගුවට ගත් සැකකරුවන් මහනුවර, රුවන්වැල්ල, මාවනැල්ල හා මාතලේ යන මහේස්ත්‍රාත් අධිකරණ වෙත ඉදිරි දින වලදී ඉදිරිපත් කිරීමට නියමිතය.මධ්‍යම පළාත් සහකාර සුරාබදු කොමසාරිස් එම්. ඩී. වන්සූරිය මහතාගේ උපදෙස් මත මහනුවර සුරාබදු අධිකාරී ශාන්තදේව සිල්වා, ස්ථානාධිපති ලක්ෂමන් කැටගොඩ, විශේෂ මෙහෙයුම් ඒකකයේ ස්ථානාධිපති නිමල් කරුණාරත්න යන මහත්වරු නිලධාරීන්ගේ සහාය ඇතිව මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081613</link>
    <topic>දුවට බේත් ගේන්න ගිය පියානැන්දා කෙනෙක් කැන්දාගෙන ඇවිත්</topic>
    <author>තෙන්නකෝන් කුලසේකර</author>
    <content>දියණියගේ අසනීපයට බෙහෙත් ගෙන ඒමට නගරයේ රෝහලට ගිය “තාත්තා” “නැන්දෙක්” ගෙදර කැඳවාගෙන ඒමේ පුවතක් පිළිබඳ අනුරාධපුර ගොවි ගම්මානයකින් වාර්තා වේ.”අපේ තාත්තා මට බෙහෙත් ගේන්න ටවුමට ගියා. බෙහෙත් අරන් එනකොට ලස්සන නැන්දා කෙනෙක් එක්ක ආවා. ඒ නැන්දා මගේ ඔලුවත් අතගෑවා. මට බයයි, අනේ පුංචි අම්මේ අපේ ගෙදර යමු” යැයි අට හැවිරිදි දැරියක් සිය මවගේ සහෝදරියට පවසා ඇත.මින් කලබලයට පත් පුංචි අම්මා කළුවරේම සිය අක්කාගේ දියණියත් සමඟ මස්සිනාගේ ගෙදරට එද්දී කාන්තාවක් නිවසේ සිටීමෙන් කෝපයට පත්ව “ඈ යකෝ, තෝ ගෑනි රට රස්සාවට යවලා මෙතන මඟුල් නටන්නද හදන්නේ?” යැයි කලබල කර තිබේ.”මේ ඔහේ කට වහගෙන ඉන්නවා. උඹේ අක්කත් මට එපා, උඹත් මට එපා, මට නිදහසේ ඉන්න දීලා මෙතනින් පලයං” යැයි ගෙහිමියා තර්ජනය කැර ඇත.නිවසේ බහින්බස් වීම දුරදිග යද්දී දියණියගේ විලාපයෙන් අවට නිවෙස්වල පදිංචිකරුවන් එහි ළඟාවෙද්දී “ආගන්තුක කාන්තාව“ නිවසින් අතුරුදන්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=n11081614</link>
    <topic>එතෙරදී මරණ දඬුවම නියම වූශ්‍රී ලාංකික කතකට නිදහස</topic>
    <author>මහින්ද අලුත්ගෙදර</author>
    <content>ඝාතන සිද්ධියක් මත එක්සත් අරාබි එමීර් රාජ්‍යයේදී මරණ දඬුවම නියම වී සිටි ?ශ්‍රී ලාංකික කාන්තාවකට එරට අධිකරණයක් මඟින් නිදහස ලබා දී ඇතැයි විදේශ කටයුතු අමාත්‍යාංශය පවසයි.අබ්දුල් කරීම් කන්සුල් මහරිෆා නැමති මේ කාන්තාවට වසර 05 ට පසුව එක්සත් අරාබි එමීර් රාජ්‍යයේ ශර්යා අධිකරණයක් මඟින් නිදහස ලබා දී ඇත.ගෘහ සේවිකාවක් ලෙස එක්සත් අරාබි එමීර් රාජ්‍යයේ සේවය කළ නිවසෙහි ගෙහිමි කාන්තාවගේ හිසට පහර දී ඝාතනය කිරීමේ චෝදනාවට වරදකරු කරමින් අදාළ මරණ දඬුවම නියම කර තිබේ. ඒ සිද්ධියත් සමඟ මේ කාන්තාව පසුගිය 2006 වසරේ අප්‍රේල් මාසයේ 30 දා එක්සත් අරාබි එමීර් රාජ්‍ය පොලීසිය මඟින් අත්අඩංගුවට ගෙන ඇත. එක්සත් අරාබි එමීර් රාජ්‍යයේ ශ්‍රී ලංකා තානාපති සරත් විජේසිංහ මහතා ඇතුළු කාර්ය මණ්ඩලය හා ශ්‍රී ලංකා විදේශ කටයුතු අමාත්‍යංශයේ මැදිහත්වීම මත එම කාන්තාව නිදහස් කර ගැනීමට හැකිවුණු බව විදේශ කටයුතු අමාත්‍යංශය සඳහන් කරයි. දැනටමත් මේ කාන්තාව දිවයිනට ගෙන්වා ගැනීමට අවශ්‍ය පියවර ගෙන තිබෙන බවද විදේශ කටයුතු අමාත්‍යංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=r1108161</link>
    <topic>පාසල් සිසුවකුට ඇසැබි චිත්‍රපට පෙන්වාඅතවර කළ විශ්‍රාමික හමුදා සෙබළා දැලේ</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>කෑගල්ල නගරයේ ප්‍රධාන පෙළේ මහා විද්‍යාලයක 10 වෙනි ශ්‍රේණියේ ඉගෙනුම ලබන ශිෂ්‍යයෙකුට අසභ්‍ය වීඩියෝ පටි ප්‍රදර්ශනය කරන ස්ථානයකට රැගෙන යාමට කාලයක් තිස්සේ කටයුතු කළ ත්‍රිරෝද රථ රියැදුරකු එම ශිෂ්‍යයා ලිංගික අපචාරයේ යොදවා ඇත.යුද්ධ හමුදාවෙන් විශ්‍රාම ලබා සිටින මෙම රියැදුරා ද කෑගල්ල නගරයේ පදිංචි තිදරු පියෙකි. පසුගිය දිනෙක මේ ශිෂ්‍යයා පාසල් ගොස් නිවෙසට පැමිණීම ප්‍රමාද නිසා ඔහුගේ මව ඔහු සොයා නගරයට පැමිණ ශිෂ්‍යයා සොයා ගත නොහැකිව ඔහු දිනපතා ගමන් කරන බස්රථවලට දැනුම් දී ඇත.මේ අනුව ක්‍රියාත්මක වූ බස්රථ රියැදුරන් එදිනම එම ශිෂ්‍යයා පිළිබඳව විපරම් කර ඇත. ශිෂ්‍යයා කෑගල්ලේ උදුගොඩ ප්‍රදේශයේ එක්තරා ස්ථානයක තිරෝද රථයක් තුළ සිටින අයුරු බස්රියේම සෝදිසි කිරීමට ගිය එම ශිෂ්‍යයාගේ මව දැක ඇත. එම මව විසින් බස්රථ රියැදුරාට ඒ ගැන පවසා මගීන් පිරිසද සමඟ බැස ශිෂ්‍යයා එම බස්රථයට නංවාගෙන ත්‍රිරෝද රථය සමඟ රියැදුරා කෑගල්ල පොලීසියට භාරදී ඇත.පොලිසිය විසින් මේ පිළිබඳව පරීක්ෂා කළ අවස්ථාවේදී මෙම රියැදුරා ශිෂ්‍යයා හමුවන සෑම අවස්ථාවකදීම ඔහුට හොඳහැටි ආහාර පාන ලබාදී අනතුරුව මෙම අපචාර කටයුතු සඳහා යොදවා ගෙන ඇත. තවද මෙම රියැදුරා සෑම පෝය දිනකම කෑගල්ලේ ප්‍රසිද්ධ විහාරස්ථානයක සිල්සමාදන්වන උපාසකයෙකු බවද හෙළිවී ඇත.මෙවැනි පුද්ගලයන්ගෙන් ස්වකීය දූදරුවන් ආරක්ෂාකර ගැනීමට මවුපියන් මෙන්ම පාසල් ප්‍රධානීන් සුපරීක්ෂාකාරීව සිිටිය යුතු බව පොලිසිය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=r1108162</link>
    <topic>නීතිඥවරිය දරුවාගේ මවගෙන්ඇසූ ප්‍රශ්නයෙන්රහස හෙළිවෙලා</topic>
    <author>හෝමාගම සංචාරක – මංජුල හිරිපිටිය</author>
    <content>මෙය පසුගිය දිනෙක හෝමාගම මහේස්ත්‍රාත් අධිකරණ ශාලාවේදී පැවැති නඩත්තු නඩුවකදී සිදුවූ සිදුවීමකි.මේ නඩුවේ බිරිය හා දරුවා වෙනුවෙන් නීතිඥවරයකු පෙනී සිටි අතර සැමියා වෙනුවෙන් නීතිඥවරියක් පෙනී සිටියේය. නඩුව විභාග වෙමින් පැවැතිණි. මේ අවස්ථාවේදී බිරිය හා දරුවා වෙනුවෙන් පෙනී සිටි නීතිඥවරයා මේ දරුවා ලබන වසරේ පෙර පාසල් යාමට නියමිත බැවින් ඒ සඳහා අවශ්‍ය උපකරණ මිලදී ගැනීමට මාසික නඩත්තු මුදලට අමතරව තවත් රුපියල් හය දහසක මුදලක් ලබා දෙන ලෙසට ඉල්ලීමක් කළේය.එම ඉල්ලීම අසා සිටි සැමියා වෙනුවෙන් පෙනී සිටි නීතිඥවරිය, බිරිය අසලට ගොස් කුඩා දරුවාගේ වයස විමසන්නට විය. එහිදී බිරිය තම දරුවා පෙර පාල් යන වයසේ පසුවන දරුවකු නොවන බවත් දරුවා වයස අවුරුදු තුනක සඳහන් කිරීමත් අධිකරණ ශාලාවේ සිටි නීතිඥ මහත්ම මහත්මීන්ට පැමිණි සිනහව පාලනය කර ගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=r1108163</link>
    <topic>යුද්ධයෙන් අත් පා අහිමි වුණත් ජීවිතයෙන් පලා ගියේ නෑ</topic>
    <author>කඩුවෙල සමූහ සමන්ති මිරියගල්ල</author>
    <content>වවුනියාව දමිළ ප්‍රාදේශීය ලේකම් කොට්ඨාසය තුළ යුද්ධයෙන් ආබාධිත තත්ත්වයට පත්වුණු බොහෝ පවුල් වෙසෙයි. යුද්ධයේ අඳුරු සෙවණැලි මැදින් නැගී සිටිනා ඔවුහු හෙට දිනට නව ජීවිතයක් සොයති. එකම පවුලේ මව, පියා, දියණිය තිදෙනාම සදාකාලික ආබාධිතයන් වී සිටියද දිරියෙන් ජයගන්නට වෙහෙසී කටයුතු කරනා ඔවුන් රටටම ආදර්ශයකි. මේ එම දිරිය පවුලේ කතාවයි.ඔහු නමින් ශිවවාදන් ශශීකුමාර්ය. බිරිය සුභාෂිනී හා දරුවන් තිදෙනා සමඟින් වවුනියාව පාලමෝටයි ග්‍රාමනිලධාරී වසමේ පදිංචිව සිටියි. කුරිරු යුද්්ධය ශිවවාදන්ට තම ඇඟිලි අක්‍රිය වෙද්දී බිරියගේ එක් අතක් උරහිසෙන්ම වෙන් කර ඇත. එකම දියණියට ඉතිරිව ඇත්තේ එක් කකුලක් පමණි.හද කම්පාකරවන මතකයන් අවධි කළ ශිවවාදන් ශෂිකුමාර් - අපි එදා ඉඳලම ගොවිතැනෙන් තමා ජීවත් වුණේ. උළු සෙවිලි කළ, සාමාන්‍ය පහසුකම් තියෙන කුඩා නිවෙසක් අපට තිබුණා. ආදර සම්බන්ධයකට අනුවයි සුභාෂිනී සමඟ විවාහ වූයේ. ඉන්පසුව දරුවන් හදාගෙන අපි හුඟක් සතුටින් හිටියා.ඔය කාලෙ භයානක විදියට යුද්ධය පැතිරුණා. එල්.ටී.ටී.ඊ. එකෙන් අපිව පුදුමාතලන්වලට පලවා හැරියා. ඕමන්තෙ මුරපොළ අසල පාරෙ එක පැත්තක එල්.ටී.ටී. ඊ ත්‍රස්තවාදී කඳවුරු. අනෙක් පැත්තේ හමුදා කඳවුරු තිබුණා. අපි හිටියේ අතර මැද්දෙ. අපිට සිංහල හමුදාවට බාරවෙලා ආරක්ෂාව ලබා ගන්නයි ඕන වුණේ. ඒත් ඒකට ඉඩක් ලැබුණේ නෑ. මාත් මගේ බිරියත් දරුවන් මව හා සහෝදරයනුත් පා ගමනින්ම අප් ගමේ අනෙක් අයත් සමඟ පුදුමාතලන් බලා දුෂ්කර ගමනක් ගියේ. අපේ ගොවිතැන් සේරම දමලයි අපට යන්න වුණේ. ඒ ;වනකොට මා සතුව එළුවන් 90 දෙනකු හා හරකුන් විස්සක් පමණ හිටියා. පා ගමනෙන් පුදුමාතලන් යන විට හැකිතරම් එළුවන් රැගෙන ගියා. කෑම බීම ඇඳුම් පැළඳුම්, වුවමනාව දේ විතරයි අරන් ගියේ.මේ ගමනෙදි තමා අපි ෂෙල් වෙඩි ප්‍රහාරයකට ලක් වුණේ. මගෙ අම්මා, නංගි මල්ලි ඒ ප්‍රහාරයෙදි මිය ගියා. බිරියට එක අතක් අහිමි වුණා. දුවගෙ කකුලකුත් මගෙ දෑතෙ ඇඟිලිත් අක්‍රිය වුණා.බොහෝ අමාරුවෙන් පුදුමාතලන් රෝහලට ගිහින් ප්‍රතිකාර ලබා ගත්තා. අපිට වුවමනා වුණේ කොටින්ගෙන් බේරිලා සිංහල හමුදාවෙ ආරක්ෂාව ලබාගන්නයි. ඒ නිසා පුදුමාතලන් රෝහලේ අපට බෙහෙත් කරපු දොස්තර මහත්තයගෙ උදව්වෙන්, නාවික හමුදාවෙ රැකවරණය ඇතුව නැවත වවුනියාවට එන්න ලැබුණා. අපි නැවත අපේ ගේදොර හොයන් ගියත්, හැම දේම විනාශවෙලා වල්බිහිවී ගිය හිස් ඉඩම් පමණයි ඉතුරුවෙලා තිබුණේ. පසුව අපි ඉඩම ශුද්ධ කරගෙන කූඩාරමක් හදාගෙන ජීවත් වුණා. කෑම්,බීම්, ඇඳුම් පැළඳුම් රජයෙන් ලැබුණා.මේ නිවස හදාගන්න සමෘද්ධි අධිකාරියෙන් රුපියල් ලක්ෂයක මුදලක් ලබා දුන්නා. එහි කොටසක කුඩා සිල්ලර වෙළෙඳසැලක් කරගෙන යනවා. අපි වගේම යුද්ධයෙන් ආබාධිත වුණු පවුල් 25ක් විතර මේ ගමේ ඉන්නවා. අපි දැන් අපේම බිමේ වගාකරනවා. බිරියත්, එයාට පුළුවන් විදියට උදව් කරනවා.පලතුරු, ධාන්‍ය, හා පලා වර්ගත් වගා කර තියෙනවා. අපට තියෙන එකම ගැටලුව වතුර නැතිකමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=r1108164</link>
    <topic>උපාසක උන්නැහේ හිතාගෙන ඉන්නේබේසමේ අඩිය තියෙනව කියලද....?</topic>
    <author>අලව්ව විශේෂ ඒ කීර්තිසිංහ</author>
    <content>හෙතෙම ගමේ සිටින කවුරුත් දන්නා උපාසක මහතෙකි. දිනක් මේ උපාසක තැන බණ පොතක් කියවාගෙන යද්දි මෙතෙක් තමාට හමු නොවුන පාලි වචනයක් එහි සඳහන් වී තිබිණ.එනම් “පරචිත්ත විචක්ෂණ ඥානය” යන වචනයයි. කොතෙක් පොත පත කියවා ඇතත් මෙම වචනය මොහුට මීට පෙර හමු වී නැත.මෙහි තේරුම කුමක්දැයි හෙතෙම දහ අතේ කල්පනා කළේය. එහෙත් එය නිෂ්පලය. ඔහු දෙළොවක් අතර අතරමං විය. ඔහු කල්පනා කරන්නට විය. ගමේ පංසලේ හාමුදුරුවන්ගෙන් අසා දැනගැනීම ද ඔහුගේ දහම් දැනුමට මදිකමකි.මේ අතර ගම් කිහිපයකට එහා පංසලක පණ්ඩිත හාමුදුරු නමක් සිටින බව ඔහුගේ මතකයට ආවේය. පසුදින උදෑසනින්ම පණ්ඩිත හාමුදුරුවෝ මුණගැසෙන්නට යාමට පිටත්විය. එම පංසලට යායුතුව ඇත්තේ කුඩා වැවක් අසලිනි. වැව අසලට එනවිට ඉර මුදුන් වී තිබුණි. දහඩිය නිවාගැනීමටත් එක්ක වැවට බැස දිය නාගෙන යාමට ඔහුට සිත් විය.වට පිට බලා අහල පහල කිසිවකු නැති බව දැන ඇදි වස්ත්‍ර ගලවා නිර්වස්ත්‍රවම වැවට බැස දිය නාන්නට විය. ඔහුට දියේ ගිලෙන්නට ලැබුණේ දෙතුන් වරක් පමණි. තමන් හමුවීමට යන පණ්ඩිත හාමුදුරුවෝ කිසියම් ගමනක් යාමට ඈත වැව් බැම්ම දිගේ එනවා දිස් විය. කිසිවක් කර කියා ගත නොහැකිව වූ හෙතෙම කල්පනා කළේය. දියෙන් ගොඩවී ඇඳුම් ඇද ගැනීමට ද වේලාවක් නැත. ඔහු වැව මැදින්ම ඉදිරියට ගියේ ඉණක් වතුරේ සිට හෝ තම ප්‍රශ්නයට පිළිතුරක් ලබා ගන්නා අටියෙනි. එසේ යන ඔහුගේ පයෙහි කිසිවක් දැවටුනේය.එය බේසමකි. ඔහුග් හිසේ මලක් පිපුනාක් මෙන් විය.බේසම දෑතින්ම රැගෙන එයින් තම රහස් පෙදෙස වසා ගත්තේ දැන් දණක් පමණ වතුරේ සිට හාමුදුරුවන්ට කතා කළ හැකියැයි සිතාගනිමිනි. එසේ සිතා හාමුදුරුවන් යන දෙසට කිට්ටුකර “හාමුදුරුවනේ යැයි ඇමතීය. උපාසක තැන දෙස බැලූ හාමුදුරුවන්ට සිනා පහළ විය..” ඇයි මොකක්ද උවමනාව“ හාමුදුරුවනේ මම බණ පොතක් කියවාගෙන යන කොට මෙන්න මේ “පරචිත්ත විචක්ෂණ ඥානය” කියන වචනේ තිබුණා. ඒකේ තේරුම දැන ගන්ඩයි ආවේ.ආ පරචිත්ත විචක්ෂණ ඥානය කියන්නේ කෙනකුගේ හිතේ තියන දේ දැකීමේ ඥානය. ඕක අපේ බුදුහාමුදුරුවන්ට, මහ රහතන්වහන්සේලාට තිබුණා. හැබැයි ඇතැම් අවස්ථාවල අපටත් කෙනෙක් හිතාගෙන ඉන්න දෙය කියන්න පුළුවනි. ඒ කොහොම අවස්ථාවලදීද හාමුදුරුවනේ. ඒ පුද්ගලයාගේ හැසිරීමේ ස්වභාවය අනුව කියන්ඩ පුළුවන්.දැන් මටත් කියන්ඩ පුළුවනි උපාසක උන්නැහේ හිතාගෙන ඉන්න දෙය. මොකක්ද මම හිතාගෙන ඉන්නෙ. දැන් ඔහේ හිතාගෙන ඉන්නෙ ඔය බේසමේ අඩිය තියනව කියලා නේද ? නමුත් ඕකේ අඩිය නෑනෙ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=r1108165</link>
    <topic>පෙම්වතා විවාහකයකු බව දැනගත් පෙම්වතිය මුහුදට පැන දිවි නසා ගන්න හදලා</topic>
    <author>කොච්චිකඩේ විශේෂ ඩී. මිහිදුකුල</author>
    <content>විවාහවීමට සිටි ප්‍රේමවන්තයා දෙදරු පියෙක් බව දැනගත් තරුණියක් මීගමුවේදී මුහුදට පැන සිය දිවි නසා ගැනීමට තැත් කිරීමේදී මීගමුව පොලිසිය අත්අඩංගුවට ගෙන ඇත.මෙලෙස සිය දිවි නසා ගැනීමට තැත් කර ඇත්තේ මඩකළපුව ඔට්ටවාඩු පන්සල් පාර පදිංචි අවුරුදු විසි එකක මුස්ලිම් තරුණියකි.මෙම තරුණිය මීගමුව වැල්ලවීදිය අංක 15 පදිංචි වර්ණකුලසූරිය සුමින්ද ඩිලාන් යන අය සමඟ වර්ෂ තුනක පමණ කාලයක සිට ප්‍රේම සම්බන්ධයක් පවත්වා ඇත.මෙම යුවල පසුගිය සිකුරාදා රාත්‍රී 7.30 ට පමණ මීගමුව ඒත්තුකාල වෙරළ තීරයේ සතුටු සාමිචියේ යෙදෙමින් සිට ඇත.මොහොතකින් තරුණිය පේ‍්‍රම වන්තයාගෙන් මිදී මුහුදට පැනීමට තැත් කරන අයුරු එහි සිටි කීප දෙනකු දැක වෙරළ ආරක්ෂක පොලිස් නිලධාරීන්ට දන්වා තිබේ.තම ප්‍රේමවන්තයා විවාහක දෙදරු පියකු බව දැන ගැනීම නිසා සිත් තැවුලට පත් තරුණිය මුහුදට පැන සිය දිවි හානි කර ගැනීමට උත්සහ කර ඇතැයි පොලිස් පරීක්ෂණවලදී අනාවරණය වී තිබුණි.මීගමුව පොලිසියේ උපපොලිස් පරීක්ෂක රංජිත් මහතා මෙම දෙදෙනාව මීගමුව වැඩබලන මහේස්ත්‍රාත් සුවර්ණා පෙරේරා මහත්මිය වෙත ඉදිරිපත් කරමින් තරුණියව ඇප මත මුදා හැරීම සිදු කළ හොත් ඇය සිය දිවි නසා ගැනීමට බොහෝ දුරට අවකාශ ඇතැයි පැවසීය. යුවළ 19 දක්වා රක්ෂිත බන්ධනාගාර ගත කිරීමට වැඩබලන මහේස්ත්‍රාත්වරිය නියෝග කළාය. පේ‍්‍රම වන්තයායි කියන තැනැත්තාගේ නීත්‍යානුකූල බිරිය සහ දියණියක්ද මේ අවස්ථාවේ අධිකරණයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108161</link>
    <topic>තරගමාලාවේ පරාජයෙන් බේරීමටශ්‍රී ලංකාවට හැකිවේවිද?</topic>
    <author>- වර්නන් ගුණසේකර</author>
    <content>සංචාරක ඔස්ට්‍රේලියා පිලට එරෙහි තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ අද සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේ පැවැත්වෙන තෙවැනි තරගය ශ්‍රී ලංකාවට ඉතාමත් තීරණාත්මක එකක් බවට පත්ව තිබේ.තරග 4–1 කින් තරගමාලාව ජය ගෙන ජගත් එක්දින ක්‍රිකට් ශ්‍රේණිගත කිරීම්වල අංක 1 ට පිවිසීමේ ශ්‍රී ලංකාවේ බලාපොරොත්තු පෙරේදා දෙවැනි තරගයෙන් ලත් පරාජයත් සමග සිහිනයක් බවට පත්විය. දැන්, මේ තරගමාලාව ජයග්‍රාහීව අවසන් කිරීමට නම් එහි පළමු පියවර ලෙසින් ශ්‍රී ලංකාව අද තරගය ජය ගත යුතු ම වෙයි.පෙරේදා තරගයේ ජයග්‍රහණයෙන් පසුව 2–0කින් තරගමාලාවේ පෙරමුණට පිවිස සිටින ඔස්ට්‍රේලියාව තව කාලයක් ලොව අංක 1 එක්දින ක්‍රිකට් කණ්ඩායම ලෙසින් රැඳී සිටීමේ වරම් හිමිකර ගෙන සිටී.පළමු තරගය කඩුලු 7කින්ද, දෙවැනි තරගය කඩුලු 8කින්ද ජය ගත් ‘කැන්ගරුවෝ’ මේ අනුව ඔවුන්ගේ සංචාරය ආරම්භයේදී ම ආත්ම විශ්වාසය මනාව ගොඩනගා ගෙන සිටිති.“ශ්‍රී ලංකා දඟ පන්දු අභියෝගය ජය ගත හැකි නම් මේ සංචාරයේ සාර්ථකත්වය අත්කර ගත හැකියි” ඔස්ට්‍රේලියා එක්දින මෙන්ම ටෙස්ට් නායකයාද වන මයිකල් ක්ලාක් තරගමාලාව ආරම්භ වීමටත් පෙර කියා සිටියේය. ඒ, ඔස්ට්‍රේලියා විස්සයි20 කණ්ඩායමේ පරාජයට මූලික වූයේ ශ්‍රී ලංකා දඟ පන්දු ප්‍රහාරය නිසාවෙනි.එහෙත් ඔස්ට්‍රේලියාව දැනටමත් එම අභියෝගය ජයගෙන තිබෙන අයුරු ඔවුන් පළමු තරග දෙකේදී ලත් පහසු ජයග්‍රහණවලින් පෙනී යයි.මෙතෙක් පැවැති තරග දෙකේදී ම ඔස්ට්‍රේලියා මුල්පෙල පිතිකරුවන් තිදෙනාගෙන් එහාට කඩුලු බිඳ දැමීමට ශ්‍රී ලංකා පන්දු යවන්නෝ අසමත්ව සිටිති.එක් ආරම්භක පිතිකරුවකු වන බ්‍රැඩ් හැඩින් හැරෙන්නට අනෙක් ආරම්භක පිතිකරු ෂේන් වොට්සන් හා අංක 1 පිතිකරු රිකී පොන්ටිං තවමත් ලකුණු රැස් කරන්නේ ආයාසයකින් තොරවය.වොට්සන් ඔහුගේ වේගවත් පිතිහරඹයේ තවමත් නියැලී සිටී. ඔහුගේ ආක්‍රමණශීලී පිතිකරණයට කලින් ම වැට බැඳීමට විශේෂ සැලසුම් යොදා ඇතැයි ශ්‍රී ලංකා කඳවුරෙන් ප්‍රකාශ වූවද ඒ වගක් මෙතෙක් දක්නට ලැබී නැත.අත්දැකීම් බහුල පිතිකරුවකු වන හිටපු නායක රිකී පොන්ටිං තම කණ්ඩායමේ සිටීම ශ්‍රී ලංකා දඟ පන්දු ප්‍රහාරයට මුහුණ දීමේදී ඔස්ට්‍රේලියාවට මහත් ශක්තියක් වනු ඇති බවට මයිකල් ක්ලාක් තරගමාලාව ආරම්භයට පෙර කී පරිදිම පොන්ටිං එම අභියෝගයට අපහසුවකින් තොරව මෙතෙක් මුහුණ දීමට සමත්ව සිටී.මේ ඔවුන්ගේ සෙසු පිතිකරුවන් තවමත් පිතිහරඹයට පැමිණ නැති තත්ත්වයක් යටතේය.එහෙත්, තරග දෙකේදී ම කාසියේ වාසිය දිනා ගෙන ප්‍රථමයෙන් පන්දුවට පහර දුන් ශ්‍රී ලංකා පිතිකරුවන්ට, තම පන්දු යවන්නන්ට ආරක්ෂා කර ගැනීමට අවම තරමින් උත්සාහ කිරීමට හෝ ප්‍රමාණවත් මුළු ලකුණු සංඛ්‍යාවක් ලබා දීමට නොහැකි වී තිබේ.පළමු තරගයේදී ශ්‍රී ලංකා ඉනිම ලකුණු 191කට නිමාවූයේ තරගයේ තවත් ඕවර ගණනාවක් ඉතිරිව තිබියදීය.දෙවැනි තරගයේදී අවසාන ඕවරය දක්වා ශ්‍රී ලංකාව කඩුල්ලේ රැඳී සිටියද අවසානයේ ඔවුනට වාර්තා කිරීමට හැකිවූයේ ලකණු 208ක් පමණි.එම තරගයේදී ශ්‍රී ලංකා ඉනිම එවැනි මට්ටමකට හෝ ගෙන ඒමට මුල්වූයේ කුමාර් සංගක්කාරගේ කල්පනාකාරී ඉනිමයි. මැතිව්ස්ද, ශ්‍රී ලංකා ඉනිම නැංවීම පිණිස ‘සංගා’ට සහායක් ලබා දුන්නේය. කෙසේ වෙතත් මේ තරග දෙකේදී ම අවසානයේ ශ්‍රී ලංකා ඉනිම ඉහළට ගෙන ආවේ පන්දු යවන්නෙකු ලෙසින් කණ්ඩායමට එක්ව සිටින නුවන් කුලසේකර ය.ඔස්ට්‍රේලියාව වැනි ප්‍රබල කණ්ඩායමක් හමුවේ අවම තරමේ ලකුණු 250කට වැඩි ඉනිමක් ගොඩනැගිය යුතුම වෙයි. ඒ සඳහා සවිමත් අඩිතාලමක් දැමීමට ශ්‍රී ලංකා ආරම්භක පිතිකරු යුගලය අද තරගයේ වගබලා ගත යුතු වෙයි.එවිට එය, ඊළඟට පිටියට පිවිසෙන සංගක්කාර, මහේල ජයවර්ධන වැනි පළපුරුදු පිතිකරුවන්ට ඔවුන්ගේ පිතිහරඹය පීඩනයකින් තොරව ක්‍රීඩා කරගෙන යාමට මං සැලසෙන අත්තිවාරමක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108162</link>
    <topic>ගුවන් හමුදා ක්‍රිකට් පිලමැලේසියානු පිල පරදවයි</topic>
    <author/>
    <content>ශ්‍රී ලංකාවේ සංචාරයක නිරතව සිටින මැලේසියානු ක්‍රිකට් කණ්ඩායම සහ ශ්‍රී ලංකා ගුවන් හමුදා ක්‍රිකට් කණ්ඩායම අතර පැවැති සුහද ක්‍රිකට් තරගයෙන් ලකුණු 44ක ජයක් අත්කර ගැනීමට ගුවන් හමුදා කණ්ඩායම සමත් විය.කොළඹ ගුවන් හමුදා කඳවුරේ රයිෆල් ග්‍රීන් ක්‍රීඩා පිටියේ පැවැති මේ තරගයේ පළමුව පන්දුවට පහරදුන් ගුවන් හමුදාව ඕවර 50 අවසානයේ ලකුණු 270 ක් ලබා ගත්තේය.විශිෂ්ට පිති හරඹයක නිරතවූ අචිර එරංග ලකුණු 91 ක් රැස් කළේය. මැලේසියානු පිලේ මොහොමඩ් සුකාරි ලකුණු 60 කට කඩුලු 3 ක් දවාලීය. පිළිතුරු ඉනිම ක්‍රීඩා කළ මැලේසියානු පිලට ලබාගත හැකි වූයේ ඕවර 46 කදී ලකුණු 226 ක් පමණි. දක්ෂ පන්දු යැවීමක නිරත වු පිෂාන් හේවගේ කඩුලු 5 ක් දවාලීය.ලබන මස පැවැත්වෙන ලෝක ක්‍රිකට් තරගාවලියේ කලාප අංක 6 තරගාවලිය නියෝජනය කරන මැලේසියානු පිලේ ක්‍රීඩකයන්ටත් අත්දැකීම් වර්ධනය කිරීමේ අරමුණින් ශ්‍රී ලංකා සංචාරය සංවිධානය කර තිබෙන අතර එහි පුහුණුකරු ලෙස හිටපු ශ්‍රී ලාංකික ක්‍රීඩක තුෂාර කොඩිකාර කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108163</link>
    <topic>බැඩ්මින්ටන් ක්‍රීඩාවෙන් දස්කම් දක්වන</topic>
    <author>ඉන්දික පොල්කොටුව</author>
    <content>මධ්‍යම පළාත් 2011 බැඩ්මින්ටන් තරගාවලියේ අවුරුදු 11 න් පහළ බාලක සූරතාව දිනාගැනීමට මහනුවර ධර්මරාජ විදුහලේ ප්‍රවීන් භානුක අබේසිංහ සමත් විය.නුවරඑළිය නාගරික ක්‍රීඩා භූමියේ පැවැති මෙම තරගාවලිය ජයග්‍රහණය කළ ප්‍රවීන් මෙයට පෙරද බැඩ්මින්ටන් තරගාවලි රැසක් ජය ගැනීමට සමත්ව ඇත.වසර තුනක් පිට පිටම මහනුවර ධර්මරාජ විදුහලේ අවුරුදු 11 න් පහළ බැඩ්මින්ටන් සූරයා වූ ඔහු මාතර රුහුණු විශ්වවිද්‍යාලයේ පැවැති 2010 සමස්ත ලංකා වයස අවුරුදු 10 න් පහළ බැඩ්මින්ටන් අනුසූරතාව ද දිනාගත්තේය.2011 සමස්ත ලංකා විවෘත සූරතා බැඩ්මින්ටන් තරගාවලියේ අවුරුදු 11 න් පහළ සූරතාවය ද දිනාගත් ප්‍රවීන් අබේසිංහ මොරටුව විශ්වවිද්‍යාලීය ගෘහස්ත ක්‍රීඩාංගණයේ පැවැති 2011 අවුරුදු 11 න් පහළ බැඩ්මින්ටන් තරගාවලියේ තෙවැනි ස්ථානය අත්කර ගත්තේය.පසුගිය ජූනි මාසයේදී කැලණිය විශ්වවිද්‍යාලය මගින් සංවිධානය කළ සමස්ත ලංකා බැඩ්මින්ටන් තරගාවලියේ කේවල අංශයේ තෙවැනි ස්ථානයත්, යුගල සූරතාවයත් දිනාගත් ඔහු බැඩ්මින්ටන් ක්‍රීඩාවේ දීප්තිමත් අනාගතයක් ඇති ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108164</link>
    <topic>වසර 9කට පසුවසාජා ක්‍රීඩාංගණයට ටෙස්ට් තරගයක්</topic>
    <author>- වර්නන් ගුණසේකර</author>
    <content>ශ්‍රී ලංකාව හා පාකිස්තානය අතර ලබන ඔක්තෝබරයේ පැවැත්වීමට නියමිත ත්‍රිත්ව ටෙස්ට් තරගමාලාවේ එක් තරගයක් සාජා හි පැවැත්වීමට දෙරට එකඟ වීමත් සමග වසර නවයකට පසුව සාජා නගරයට ක්‍රිකට් ක්‍රීඩාව යළි පිවිසෙයි.දෙපිල අතර පැවැත්වීමට නියමිත ත්‍රිත්ව ටෙස්ට් තරගමාලාවේ ලබන නොවැම්බර් 3 වැනි දින ඇරැඹෙන අවසාන තරගය සාජා හි පැවැත්වීමට දෙරට එකඟත්වයට පිවිස සිටිති. සාජා ක්‍රිකට් සංගමයේ ක්‍රීඩාංගණයේ වෙනත් සෑම ස්ථානයකටම වඩා ජාත්‍යන්තර එක්දින තරග පවත්වා ඇතත් 2003 වසරේ පටන් ලොව ඉහළ පෙලේ ක්‍රිකට් කණ්ඩායම් අතර ජාත්‍යන්තර තරග එහි පවත්වා නැත.මේ තීරණයත් සමග ශ්‍රී ලංකාව හා පාකිස්තානය අතර ලබන ඔක්තෝබර් මස 18 වැනි දින ඇරැඹෙන ටෙස්ට් තරග 3, ජාත්‍යන්තර එක්දින තරග 5 හා විස්සයි20 තරගය ස්ථාන තුනකදී පැවැත්වෙනු ඇත. ඒ, සාජා, අබුඩාබි (ෂෙයික් සයිඩ් ක්‍රීඩාංගණය) හා ඩුබායි (ඩුබායි ජාත්‍යන්තර ක්‍රිකට් ක්‍රීඩාගණය) යන නගරවලය. මේ ක්‍රීඩාංගණ පාකිස්තානය හා දකුණු අප්‍රිකාව අතර 2010 වසරේ නොවැම්බරයේ පැවැති තරගමාලාවේදී ඔවුන්ගේ මංගල ටෙස්ට් තරග පැවැත්වූහ.සාජා ක්‍රීඩාංගණය මධ්‍යස්ථ ජාත්‍යන්තර එක්දින තරග හා තුන්කොන් තරගාවලි සඳහා කලක් ජනප්‍රිය ස්ථානයක්ව පැවැති අතර ජාත්‍යන්තර එක්දින තරග 200ක් එහි පවත්වා තිබේ. මෙයින් තරග 24ක් ම පවත්වා ඇත්තේ ඉන්දියාව හා පාකිස්තානය අතරය. කෙසේ වෙතත්, සාජා හි එක්දින තරග 72ක් ක්‍රීඩා කර ඇති ඉන්දියාව එහි ක්‍රීඩා කිරීම නතර කිරීමෙන් පසුව එම ක්‍රීඩාංගණයට කණකොකා හැඬුවේය. සාජා ක්‍රීඩාංගණයේ මංගල ටෙස්ට් තරගය 2002දී පැවැතියද, 2003 වසරෙන් පසුව, එම ක්‍රීඩාංගණය කැනඩාවට එරෙහි ජාත්‍යන්තර එක්දින තරග සඳහා ඇෆ්ඝනිස්ථානයේ සත්කාරක ක්‍රීඩාංගණය ලෙසින් 2010 වසරේ නම් කරන තෙක් ම එහි කිසිම ජාත්‍යන්තර ක්‍රිකට් ක්‍රීඩාවක් පැවතියේ නැත.“පාකිස්තාන කණ්ඩායම සාජාවල ටෙස්ට් තරගයක් ක්‍රීඩා කරන බවට අපි දැන් ස්ථිර කරගෙන තියෙනවා” යැයි එමිරේට්ස් ක්‍රිකට් මණ්ඩලයේ ප්‍රධානියා වන ඩිලවාර් මානි පවසයි. “ඩුබායි හා අබුඩාබිවලට අමතරව සාජා ක්‍රීඩාංගණයත් අපි මුලින්ම පිළිගන්වා සිටියා. නමුත් කණ්ඩායම් දෙකේම එකඟත්වය ඊට අවශ්‍ය වුණා. එය දැන් සිදුව තිබීම ගැන අප ඉතාමත් සතුටු වෙනවා.”ලොව ඉහළ ම තලයේ ක්‍රිකට් ක්‍රීඩාවක් නොමැතිකමෙන් සාජා ක්‍රීඩාංගණය කඩ කඩව බිඳී ගොස් තිබුනද, දැන් එය ඉහළම තත්ත්වයට ගෙනැවිත් තිබේ. “අලුත්වැඩියා කටයුතු සීඝ්‍රයෙන් සිදු කෙරෙමින් තියෙනවා. නොවැම්බර් 3 වෙනකොට ක්‍රීඩාංගණය සූදානම් වෙලා තියෙයි කියලා අපි බලාපොරොත්තු වෙනවා” යැයි ක්‍රීඩාංගණයේ පරිපාලක මසාර් ඛාන් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108165</link>
    <topic>මීගමුව සාන්ත පීතර විදුහලඅර්ධ අවසන් පූර්ව වටයට</topic>
    <author/>
    <content>දසුන් හර්ෂණගේ සුපිරි පිතිහරඹයත්, ප්‍රවීන් ප්‍රනාන්දුගේ විශිෂ්ට පන්දු යැවීමත් හේතුවෙන් කොට්ටාව ආනන්ද විදුහලට එරෙහිව ලකුණු 133 ක ජයක් වාර්තා කරමින් අන්තර් පාසල් 17 න් පහළ දෙවැනි කොටසේ ක්‍රිකට් තරගාවලියේ අර්ධ අවසන් පූර්ව වටයට සුදුසුකම් ලබාගැනීමට මීගමුව සාන්ත පීතර විදුහල සමත් විය.පළමුව පන්දුවට පහර දුන් සාන්ත පීතර විදුහල ඕවර 49.4 කදී ලකුණු 311 ක් රැස්කිරීමට සමත් වූ අතර පන්දු 101 කට මුහුණ දුන් දසුන් හර්ෂණ හතරේ පහර 8 ක් සහ හයේ පහර 2 ක් සමඟ ලකුණු 100 ක් වාර්තා කළේය. ඔහුට අනගි සහයක් ලබා දුන් ශෙහාන් බණ්ඩාර ලකුණු 44 ක් ද, (පන්දු 47 කදී) ජෝශප් ප්‍රනාන්දු 34 ක් ද, (පන්දු 14 කදී) ප්‍රවීන් ප්‍රනාන්දු ලකුණු 31 ක් ද, රැස් කළහ.පිළිතුරු ඉනිම ක්‍රීඩා කළ කොට්ටාව ආනන්ද විදුහලට රැස්කර ගත හැකි වූයේ ඕවර 48 කදී ලකුණු 178 ක් පමණි. විශිෂ්ට පන්දු යැවීමක නිරත වූ ප්‍රවීන් ප්‍රනාන්දු ලකුණු 19 ට කඩුලු 6 ක් දවා ගත්තේය.සාන්ත පීතර 311 සියලු දෙනා දැවී (ඕවර 49.4) - දසුන් හර්ෂණ 100, ශෙහාන් බණ්ඩාර 44, ජෝශප් ප්‍රනාන්දු 34, ප්‍රවීන් ප්‍රනාන්දු 31කොට්ටාව ආනන්ද 178 සියලු දෙනා දැවී (ඕවර 48) - මධුසංඛ 30, ප්‍රවීන් ප්‍රනාන්දු 19/6, ජෝශප් ප්‍රනාන්දු 28/2මේ තරගාවලියේ දෙවැනි වටයේ පළමු තරගයෙන් ගල්කිස්ස සාන්ත තෝමස් විදුහල කඩුලු 4 කින් පරාජය කිරීමට මීගමුව සාන්ත පීතර විදුහල සමත් විය.සාන්ත තෝමස් 154 සියලු දෙනා දැවී (ඕවර 41) - වයි. ඒ. ජයසූරිය 56, ප්‍රවීන් ප්‍රනාන්දු 24/4, ශෙහාන් බණ්ඩාර 22/3සාන්ත පීතර 155/6 (ඕවර 40) - දසුන් හර්ෂණ 52, සජිත් සිල්වා 30, ප්‍රවීන් ප්‍රනාන්දු 25, ඒ. පී. ඩී. පීරිස් 26/3.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108166</link>
    <topic>සිම්බාබ්වේ පිලටකඩුලු 7ක ජයක්</topic>
    <author/>
    <content>සිය මංගල එක්දින තරගයේදීම කඩුලු 5 ක් දවාලමින් සිම්බාබ්වේ ක්‍රිකට් වාර්තා පොතට එක්වූ බ්‍රයන් විටෝරිගේ විශිෂ්ට පන්දු යැවීමේ දස්කම් හේතුවෙන් බංග්ලාදේශය සමඟ පැවැති දෙවැනි එක්දින තරගයෙන් කඩුලු 7 ක ජයක් අත්කර ගැනීමට සිම්බාබ්වේ පිල සමත් විය.21 හැවිරිදි වේග පන්දු යවන විටෝරි ලකුණු 20 කට කඩුලු 5 ක් දවාලූ අතර තරගයේ වීරයා සම්මානය ද හිමිකර ගත්තේය. පළමුව පන්දුවට පහර දුන් බංග්ලාදේශය ඕවර 47.3 කදී ලකුණු 188 කට දැවී ගියේය. සිම්බාබ්වේ පිල ඕවර 44.1 කදී කඩුලු 3 ක් දැවී ලකුණු 191 ක් ලබා ගනිමින් තරගයේ ජය අත්කර ගත්තේය.සිම්බාබ්වේ ආරම්භක පිතිකරු වුෂූ සිබන්ඩා ලකුණු 67 ක් රැස්කළ අතර හිටපු නායක ටටෙන්ඩා ටයිබු ලකුණු 61 ක් ලබා ගත්තේය.මේ අනුව තරග 5 කින් සමන්විත එක්දින තරගාවලිය තරග 2 – 0 ක් ලෙස පෙරමුණ ගැනීමට සිම්බාබ්වේ පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108167</link>
    <topic>ආනන්ද සහ අනුලා විදුහල්බැඩ්මින්ටන් සූරතා දිනති</topic>
    <author>ප්‍රැන්සිස් වර්ණකුලසූරියපොතුහැර විශේෂ</author>
    <content>ජිනදාස ද සිල්වා අනුස්මරණ සමස්ත ලංකා අන්තර් පාසල් අවුරුදු 15 න් පහළ කණ්ඩායම් බැඩ්මින්ටන් තරගාවලියේ සුපර් ඒ අංශයේ සුරතාව දෙවැනිවරටත් අත්කර ගැනීමට කොළඹ ආනන්ද විදුහල සමත්විය. කාන්තා අංශයේ සූරතාවය දෙවැනි වරටත් නුගේගොඩ අනුලා විදුහලට හිමිවිය. එහි පිරිමි කාන්තා අනුශූරතාවය පිළිවෙළින් අම්බලන්ගොඩ ධර්මාශෝක විදුහල සහ ගම්පහ සිරිකුරුස විදුහල් දිනා ගත්හ. තෙවැනි ස්ථානය පිරිමි අංශය කොළඹ නාලන්දා විදුහලට හිමිවූ අතර කාන්තා අංශයේ තෙවැනි ස්ථානය කොළඹ ලින්ඩ්සේ බාලිකා විදුහලට හිමිවිය. පසුගියදා කුරුණෑගල වෙලගෙදර ගෘහස්ථ ක්‍රීඩාංගණයේ පැවැති A අංශයේ පිරිමි ශූරතාව ගාල්ල රිච්මන්ඩ් විදුහල දිනාගත් අතර කාන්තා අංශ ශූරතාව පිළිවෙළින් මොරටුව සාන්ත සෙබස්තියන් විදුහලටත් මහනුවර මහ මායා බාලිකා විදුහලටත් හිමිවුහ.සමස්ත තරගාවලිය සඳහා දිවයිනේ පාසල් 78 සහභාගී වූ අතර ජය සංකේත ප්‍රදානය කුරුණෑගල පුරපති නිමල් චÁද්‍රසිරි ද සිල්වා මහතා අතින් සිදුවිය. තරගාවලිය ශ්‍රී ලංකා බැඩ්මින්ටන් සංගමය හා කුරුණෑගල බැඩ්මින්ටන් සංගමය එක්ව සංවිධානය කරන ලදී.තරග ප්‍රතිඵලබී. අංශය - පිරිමි සූරතාවය - කොළඹ ඩී. එස්. සේනානායක විදුහල අනු සූරතාවය - ජනාධිපති විදුහල - මහරගම, කාන්තා සූරතාව - සව්ත්ලන්ඩ් විදුහල - ගාල්ල, අනුසූරතාව - අප ස්වාමිදුවගේ කන්‍යාරාමය (OLV) - මොරටුවසී අංශය - පිරිමි සූරතාව - පානදුර රාජකීය විදුහල, අනු සූරතාවය – ත්‍රිත්ව විදුහල, මහනුවර, ගැහැණු සූරතාවය - විදුර විදුහල - කොළඹ, අනු සූරතාවය - උසස් බාලිකා විදුහල, මහනුවරඩී අංශය - පිරිමි සූරතාවය - ජනාධිපති විදුහල - රාජගිරිය, අනුසූරතාවය - සාන්ත පීතර විදුහල - ගම්පහ, ගැහැණු සූරතාවය – ගෝතමී බාලිකා විදුහල- කොළඹ, අනු සූරතාවය - ප්‍රෙස් බෙටේරියන් වි. දෙහිවලඊ අංශය - පිරිමි - කේරි විදුහල – කොළඹ, අනුසූරතාවය - අශෝක විදුහල - කොළඹ, ගැහැණු රාහුල බාලිකා වි. මාලඹේ, අනු සූරතාවය - බාලිකා විදුහල – කෑගල්ල,.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108168</link>
    <topic>මේස පන්දු සූරතා මහනුවර ශ්‍රී චන්දානන්ද බෞද්ධ විද්‍යාලයට</topic>
    <author/>
    <content>අවුරුදු 16 හා 12 පහළ 2011 සමස්ත ලංකා ඊ කාණ්ඩයේ මේස පන්දු සූරතා මහනුවර ශ්‍රී චන්දානන්ද බෞද්ධ විද්‍යාලය දිනා ගත්තේය. එම තරගවලින් විශිෂ්ට ලෙස ජය ගත් එස්. සත්සර අබේරත්න, එම්. මිහිරාන් කුලතුංග, චේතිය බණ්ඩාර ශිෂ්‍යයන් සමඟ ඩබ්ලිව්. ඕ. විජයවංශ හා විදුහල්පති ආචාර්ය පලිපාන මංගල හිමියෝ මෙහි වෙති. ඡායාරූපය – බණ්ඩාර පිලවල.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=s1108169</link>
    <topic>පාපැදි නිලවරණයට වාරණයක්</topic>
    <author>රෝෂන් තුෂාර</author>
    <content>ශ්‍රී ලංකා පාපැදි සම්මේලනයේ 2011/2012 වාර්ෂික මහ සභා රැස්වීම හා නිලවරණය පැවැත්වීම වළක්වමින් ක්‍රීඩා සංවර්ධන දෙපාර්තමේන්තුවට වාරණ නියෝගයක් කොළඹ දිසා අධිකරණය ඊයේ (15) නිකුත් කළේය.පාපැදි සම්මේලනයේ සභාපති ධුර අපේක්ෂක පැට්‍රික් හපුආරච්චි මහතා ගොනු කළ පැමිණිල්ලක් සලකා බැලු කොළඹ ප්‍රධාන දිසා විනිසුරු රංජිත් එන්. වතුපොළ මහතා මෙම වාරණය නිකුත් කළේය.ක්‍රීඩා සංවර්ධන දෙපාර්තුමේන්තුවේ අධ්‍යක්ෂ ජනරාල් එස්. ඩී. රංජනි ජයකොඩි මහත්මියට හා ක්‍රීඩා අමාත්‍යාංශයේ ලේකම් උදය සෙනවිරත්න මහතාට වාරණය කිකුත් කෙරිණි.පාපැදි සම්මේලන ව්‍යවස්ථාවේ 23 අ වගන්තිය, අතුරු ව්‍යවස්ථාව හා 1973 ක්‍රීඩා පනතේ 41 වගන්තිය ප්‍රකාරව ඉදිරි වර්ෂය සඳහා නිලවරණයක් පැවැත්වීමට පෙර අදාළ වර්ෂයේ විගණන කරන ලද ගිණුම් වාර්තාවක් සාමාජිකයින්ට ලබාදීිම අත්‍යවශ්‍ය කරුණක් බවත් එම රෙගුලාසිය කඩකරමින් නිලවරණයක් පැවැත්වීම තහනම් කරන ලෙසත් ඉල්ලා මෙම නඩුව පැවරීය.වත්මන් සභාපති ධුරය දැරූ කේ. පී. පී. පතිරණ මහතාද නඩුවේ විත්තිකරුවකු ලෙස නම් කර ඇත.සම්මේලනයේ සිදු වූ මුල්‍යමය අක්‍රමිකතා පිළිබඳ විමර්ෂණයක් පැවැත්විය යුතු බවට සාමාජිකයින් විසින් පැමිණිලිකර ඇතත් මේ වන තෙක් විමසීමක් කර නොමැති බව පැමිණිල්ලෙන් කරුණු ඉදිරිපත් කළේය.ස්වභාවික යුක්ති ධර්මයන්ට පටහැනිව පැමිණිලිකරුගේ නාම යෝජනාව ප්‍රතික්ෂේප කරමින් පක්ෂග්‍රාහීිව නිලවරණය පැවැත්වීම වළක්වන ලෙස පැමිණිල්ලෙන් ඉල්ලා සිටියේය.කරුණු සළකා බැලු විනිසුරුවරයා විත්තිකරුවන්ට නිළවරණය වළක්වමින් වාරණ නියෝග අතුරු තහනම් දැන්වීම් හා නොතිසි නිකුත් කරමින් ලබන 29 දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=f1108161</link>
    <topic>පොලිසියේ දොරවල් 24 පැයේදිම විවෘතයි</topic>
    <author>සාකච්ඡා කළේ චන්දන ජයවීර ඡායාරූප -ලලිත් සී. ගමගේ</author>
    <content>”ගී‍්‍රස් යකුන්” පහරදීම පිළිබඳ හා එසේ සැක සිතන අයවළුන්ට ජනතාව සාමුහික වශයෙන් දඬුවම් දීමේ අවස්ථා මේ දිනවල අඛණ්ඩ ව මාධ්‍ය මගින් අනාවරණය වනවා. මේ සිද්ධිදාමයේ ආරම්භක අවස්ථාව “කහවත්තේ භූතයා” මතුවන්නේ කොහොමද?පසුගිය සිවු වසර තුළ රත්නපුර කහවත්ත ප්‍රදේශයේ කාන්තාවන් හත්දෙනෙක් ඝාතනය වී තිබුණා. ඔවුන් සියලු දෙනාම වැඩිහිටි කාන්තාවන්. මේ ඝාතනවලින් තුනක් සිදුවූයේ මේ වසරේ. අවසන් සිදුවීම වුණේ පසුගිය ජූනි 19 වෙනිදා.අතුරුදහන් වූ කාන්තාවගේ මළසිරුර දින දහතුනකට පසු දුෂ්කර කැලෑබද ස්ථානයක තිබී හමුවුණා. මේ ඝාතන සියල්ලම වියපත් කාන්තාවන් ඉලක්ක කරගෙන සිදුවීම ජනතාව තුළ කුතුහලය මතු කරන සිදුවීමක් බවට පෙරළුණා. සමහර දෙනෙක් මෙය භූතයෙක් පහර දීම නිසා සිදුවූ බවට විශ්වාස කළා. අපරාධ පරීක්‍ෂණ දෙපාර්තමේන්තුව මේ ගැන පරීක්‍ෂණ කර සියලුම ඝාතනවලට අදාළ සැකකරුවන් අත්අඩංගුවට ගත්තා. මේ සිදුවීම්වලට කිසිම අදෘෂ්‍යමාන බලවේගයක් සම්බන්ධ නැති බව ඒ සමඟම ඔප්පු වුණා.කහවත්තේ සිදුවීම්වලට සම්බන්ධ පුද්ගලයන් අත්අඩංගුවට ගැනීමෙන් පසු සිද්ධි දාමය ගැන පොලිසිය හෙළිදරව් කර ගත් තොරතුරු මොනවාද?මරණ හතරක් සිදුකර තිබුණේ එක පුද්ගලයෙක්. ඔහු වැඩිහිටි කාන්තාවන් සමඟ සබඳතාවයක් ගොඩනඟා ගැනීමේ අවශ්‍යතාවයක් තිබුණු විකෘති මානසික තත්ත්වයක් තිබුණු අයෙක්. තවත් පුද්ගලයෙක් ඉඩමක අයිතිය පවරා ගැනීමට තමුන්ගේ මව මරා දමා තිබුණා. ඉතිරි මරණ දෙක වෙනත් කෙනෙක් කර තිබුණා. මේ සියල්ලටම වගකිවයුතු පුද්ගලයන් සොයා ගැනීමට අපට හැකි වුණා. ඉන්පසු අදාළ සාක්‍ෂි ගොනුකර ඔවුන් අධිකරණ ක්‍රියාමාර්ග සඳහා ඉදිරිපත් කළා. කහවත්තේ භූතයෙක් නොසිටි බව මේ සිදුවීමෙන් පැහැදිලිව ඔප්පු වුණා.“කහවත්තේ භූතයා” අත්අඩංගුවට ගැනීමෙන් පසු දිවයිනේ අනෙකුත් ප්‍රදේශවලින් “ගී‍්‍රස් යකුන්” පිළිබඳ කතා මතුවෙන්නට පටන් ගත්තේ කොහොමද?කහවත්තෙන් පසු මහියංගණයේ සොරබොර වැව ප්‍රදේශයෙන් මෙවැනි සිදුවීමක් ගැන වාර්තා වෙනවා. කාන්තාවන් දෙදෙනෙක් සිටින නිවසකට හදිසියේ කඩාවැදුණු මිනිසෙක් ඔවුන්ට හිරිහැර කළ බවක් එම කතාවෙන් කියැවුණා. මේ සිදුවීම මත එම කාන්තාවන් දෙදෙනා රෝහල් ගතකළ බවක් ද කියැවුණා. නමුත් පසුව අපි කළ පරීක්‍ෂණවලදී අනියම් සබඳතාවයක් වසන් කිරීමට මෙම ගී‍්‍රස් යකා පිළිබඳ කතාව ගොඩනඟා ඇති බව තහවුරු වුණා.පසුව බදුල්ල හා බණ්ඩාරවෙල දිස්ත්‍රික්කවල තල්දෙන, හසලක, රිදීමාලියද්ද, බිබිල, පස්සර වැනි ප්‍රදේශවලින් මේ ප්‍රවණතාවය මතුවන්න පටන් ගන්නවා. මේ හැම සිදුවීමක්ම වාර්තා වෙන්න පටන් ගත්තේ පසුගිය මාස එකහමාර ඇතුළත.බදුල්ලේ සිදුවීමට සම්බන්ධ පුද්ගලයනුත් අපි අත්අඩංගුවට ගත්තා. මෙතනදී අත්අඩංගුවට ගත් අය කොල්ලකරුවන් පිරිසක්. කොල්ල කෑ මුදල් හා බඩුත් අපි සොයා ගත්තා.බණ්ඩාරවෙල සිද්ධිවලට සම්බන්ධ “ගී‍්‍රස් යකුන්” කියා ගත් පුද්ගලයනුත් අපි අත්අඩංගුවට ගත්තා. ඔවුන් ගී‍්‍රස් යකාට මුවාවෙලා සුදු හඳුන් ගස් කපන උදවිය. මෙතැනදීත් පොලිසිය හත්දෙනෙක් අත්අඩංගුවට ගත්තා. ඒ නිසා මේ වර්ධනය වන සිදුවීම් ගැන පොලිසිය අවධානයෙන් නොඉන්නවයි කියලා කියන්න බැහැ. වටවල පැත්තෙදි වුණේ හොරට මැණික් ගරන උදවිය ගී‍්‍රස් යක්කු කියලා මිනිස්සු බය කරලා රෑට හොරෙන් මැණික් ගරන්න ආරක්‍ෂාකාරී පරිසරයක් හදාගත්ත එකයි.සාමාන්‍ය තත්ත්වයක් තුළ සිදුවන අපරාධ “ගී‍්‍රස් යකාගේ” ගිණුමට බැරවීම නිසා එයින් වාසි ලබන පිරිසක් බිහිවනවා නොවේද?මේ අන්වර්ථ නාමය තමන්ගේ වැඩවලට පහසුවක් කර ගන්න කවුරු හෝ සංවිධානාත්මක පිරිසක් ගෙන ආවා. අපි කැලෑ කපන අයට කියන්නේ “කැලෑ පාළුවෝ” කියලා. ගෙවල් බිඳින්නන්ට කියන්නේ “හොරු” කියලා. කාන්තාවන්ට අතවර කරන්නන් හඳුන්වන්නේ “ස්ත්‍රී දූෂකයෝ” කියලා. දැන් මේ හැම අපරාධයම කරන අය බවට ගී‍්‍රස් යක්කු පත්වෙලා තිබෙනවා.ලංකාවේ කිසිම ගී‍්‍රස් යකෙක් නැහැ. නීතිය හොඳින් ක්‍රියාත්මකයි. අපරාධකරුවන් නීතිය ඉදිරියට පමුණුවන්න පොලිසියට පුළුවන්.මේ සිදුවීම් වර්ධනය වීමේදී ජාතික ආර්ථිකයට අයහපත් අයුරින් බලපාන දෙයක් බවට පත්වන බවක් පෙනෙනවා. ඒ වගේම ජනතාව ප්‍රකෝපකාරී අරමුණු සඳහා යොමු කිරීමක් තිබෙන බව පෙනෙනවා. ඒ ගැන ඔබේ මතය කුමක්ද?ඔව්. මේ සිදුවීම් අතර අන්තර් සම්බන්ධයක් නොතිබුණත් ඒවා සිදුවන ආකාරය අනුව අපේ ආර්ථිකයට අයහපත් ආකාරයට බලපාන බව පෙනෙන්නට තිබෙනවා. මේ තත්ත්වය වතු ආර්ථිකයේදී හොඳින්ම පෙනෙනවා. කාන්තාවන් තේ දළු කඩන්න එන්න පැකිළුණොත් එය අපේ ජාතික ආර්ථිකයට කෙලින්ම බලපානවා.කරළියට මතුව ඇති මේ සිද්ධි දාමය පැතිරයන ආකාරය ගැන අන්තර් සම්බන්ධයක් මතුකර ගැනීමට විමර්ශකයන්ට හැකි වුණාද ?වතුකරයේ හෝ අනෙකුත් සිදුවීම්වල අන්තර් සම්බන්ධයක් නොතිබුණත් නැගෙනහිර ප්‍රදේශයේ ඇතිවන ක්‍රියා තුළ කිසියම් සම්බන්ධයක් තිබෙන බව පෙනෙනවා.සති දෙකකට පෙර මේ සිදුවීම් අම්පාරෙන් වාර්තා වුණා. ඉන්පසු සමන්තුරේ, වාලච්චේනේ, නාමල් අඩි, පොතුවිල් සහ මේ වන විට කින්නියා දක්වා පැතිර ගොස් තිබෙනවා. නැගෙනහිර පළාතේ බොහෝ සිදුවීම් වාර්තා වන්නේ මුස්ලිම් ජනතාව බහුලව ජීවත්වන ප්‍රදේශවලයි. එයිනුත් බහුතරයක් විශාල ජන ඝනත්වයක් තිබෙන ප්‍රදේශ.නැගෙනහිර කාන්තන්කුඩි ආසියාවේ වැඩිම ජන ඝනත්වයක් සහිත ගමක්. මෙවැනි ජන සංයුතියක් තිබෙන ප්‍රදේශවල ජනතාව අනවශ්‍ය කලබලයකට පටලවලා රට ව්‍යාකූල කිරීමට සැලැස්මක් තිබෙන බව අපට පෙනෙනවා. ගී‍්‍රස් යකෙක් ඉන්න බවට කතා ගොතනවා. මම මුලින් කියපු ආකාරයට විශාල ජන ඝනත්වයක් හා වාර්ගික විවිධත්වයක් තිබෙන ප්‍රදේශවල එදිනෙදා සිදුවන ගැටුම්වලට ගී‍්‍රස් යකාගේ කතාව ආරෝපණය කරනවා. මේ කතා ගොතන අය පොලිසිය හා ආරක්ෂක හමුදා ගැන මහජනයා තුළ තිබෙන විශ්වාසය පළුදු කරන්න උත්සාහ කරනවා.පොලිසිය ක්ෂණිකව නීතිය ක්‍රියාවේ යෙදවීමට ඉදිරිපත් නොවීම නිසා මහජනයාට නීතිය අතට ගැනීමට සිදු වූ බවට චෝදනා එල්ල වනවා. මේ ගැන ඔබේ ප්‍රතිචාරය කුමක්ද ?මිනිස්සු කියනවා අපි ගී‍්‍රස් යකා අල්ලන්නේ නැතැයි කියලා. නැති ගී‍්‍රස් යකෙක් අපි අල්ලන්නේ කොහොමද ? අනිත් කරුණ තමයි නීති විරෝධී හා රාජ්‍ය විරෝධී කටයුතුවල යෙදෙන අය නිතරම පොලිසියට විරුද්ධව මතයක් ගොඩනඟන්න උත්සාහ කරනවා. පොලිසිය හා මහජනයා අතර තිබෙන සම්බන්ධය නැති කිරීම මේ ව්‍යාපාරවල අරමුණයි. ගී‍්‍රස් යකාගේ උදව්වෙන් මේ අය පොලිසියට එරෙහිව මහජනයා උසිගන්වන්නට උත්සාහ කරනවා.ඔවුන් උත්සාහ කරන්නේ රටේ නීතිය හා සාමය ක්‍රියාත්මකවීම කඩාකප්පල්කර ඔවුන්ගේ දැක්ම ඉදිරියට ගෙනියන්නයි. මේක සාමාන්‍ය ජනතාව කරන දෙයක් නෙවෙයි. වැරදි දැක්මක් තිබෙන සංවිධානාත්මක කල්ලි නීති විරෝධී වැඩ කරන්නන් ගී‍්‍රස් යකා පිටුපස සිටිනවා.කිසියම් සිදුවීමක් දඩමීමා කරගෙන නීතිය අතට ගෙන ක්‍රියා කිරීමට සංවිධාත්මක පිරිසක් උත්සහා කරන්නේ නම් ඔවුන් නීතියේ පාලනයට හසුකිරීමට පොලිසිය ගන්නා ක්‍රියාමාර්ගය කුමක්ද ?අවුරුදු තිහක යුද්ධයකින් පසු රට යෝධ ආර්ථික ගමනකට මුල පුරා තිබෙනවා. මේ තත්ත්වය නොඉවසන එදිනෙදා ජනජීවිතය අවුල් කිරීමට උත්සාහ ගන්නා පිරිසක් මේ පිටුපස සිටිනවාද කියන සැකය අපට තිබෙනවා. සාමුහිකව සිදු කරන ප්‍රචණ්ඩ ක්‍රියාවලදී බුරුලක් ලැබෙන්නේ නැහැ.තනිව සිදුකරන වැරැද්දකට වඩා සාමුහික අපරාධයකදී වරද බරපතලයි. අයුතු ජන රාශියක් යටතේ පුද්ගලයන් කරන කාර්යය තනි තනිව කරන අපරාධයකට වඩා බරපතළයි.නීතියෙන් ඉතාමත් ඉහළ දඬුවමක් ලැබෙනවා. එක් කෙනෙක් වරදක් කළත් දහස් දෙනෙක් වරදක් කළත් එකයි. ඔවුන් සියල්ලටම නඩු පවරනවා.අහිංසක මිනිසුන් ඉදිරියට දමලා ප්‍රචණ්ඩ ක්‍රියා ඇති කරන්න උත්සාහ කරලා ඔවුන්ගේ මෘත ශරීර මතින් අවශ්‍යතා ඉටුකර ගන්න උත්සාහ කරන පිරිසක් ඉන්නවා. පොලිසියේ දොරවල් පැය විසිහතරම විවෘතයි. ජනතාවට ඕනෑම ප්‍රශ්නයක් ගැන අපිට කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=f1108162</link>
    <topic>නීති පැනවීමෙන් පමණක්සමාජය හදන්න බෑ</topic>
    <author>සාකච්ඡා කළේ උදිත ගුණවර්ධන</author>
    <content>* අධිකරණ පද්ධතිය ශක්තිමත් කිරීමට අමාත්‍යාංශ මට්ටමින් කුමනාකාර වැඩපිළිවෙළක්ද ආරම්භ කර තිබෙන්නේ ?අධිකරණ පද්ධතිය පළල් කිරීමේ අර්ථය අධිකරණයත් එහි ක්‍රියාකාරීත්වයත් මහජනතාවට සමීප විය හැකි ලෙස ක්‍රියාත්මක කිරීමයි. අධිකරණ පද්ධතිය තුළ ඇති අඩු පාඩු මොනවාද ඒවා විසඳිය හැක්කේ කොහොමද යන්න පිළිබඳ ස්වයංවිවේචනයකට යා යුතුයි. උසාවිය කියන්නේ ජනතාවට ළං විය හැකි ස්ථානයක් බවට පත් කරවීමත් අප ගේ තවත් අරමුණක් වී තිබෙනවා.අනෙක් පසින් බැලුවහොත් අවුරුදු හතළිස් පහකට පසු අධිකරණ බල ප්‍රදේශ තවමත් අලුතින් නිර්ණය කර නැහැ.මෙහි දී මහාධිකරණ ප්‍රමාණය, දිස්ත්‍රික් අධිකරණ ප්‍රමාණය වැඩි කිරීමත් බල ප්‍රදේශවල පුළුල් බව නැති කිරීම කළ යුතුයි. සෑම කිලෝමීටර් විස්සකට ම එක් අධිකරණයක් පිහිටුවීම සිදු කිරීමට කටයුතු කර තිබෙනවා වගේ ම නඩු සමථයකට පත් කරන වැඩපිළිවෙළක් ද ආරම්භ කිරීමට සැලසුම් කර තිබෙනවා.* අද සමාජය පෙළන ප්‍රශ්නයක් බවට පත්ව තිබෙන්නේ ළමා හිංසනය ආදී කරුණුයි. මේ තත්ත්වය වැළැක්වීමට නීතිමය විදිහට කුමන ආකාරයේ වැඩපිළිවෙළක්ද ආරම්භ කිරීමට හැකියාව තිබෙන්නේ ?මේ තත්ත්වය බොහෝ දුරට බලපානු ලබන්නේ දුර බැහැර ප්‍රදේශවලයි. මෙහිදී උතුරු මැද ප්‍රදේශයේ ක්‍රියාත්මක වන දැයට කිරුළ ප්‍රදර්ශනයට සම්බන්ධව තමයි ළමා හිංසනයට එරෙහිව දැනුවත් කිරීමේ වැඩපිළිවෙළ ආරම්භ කර තිබෙන්නේ. අප සිදු කළ සමීක්ෂණවලදී අපට දැන ගන්නට ලැබුණා පදවිය, කැබිතිගොල්ලෑව, තන්තිරිමලේ වැනි දුර බැහැර ප්‍රදේශවල මේ තත්ත්වය ඉතාමත් තදින් පැතිර ගොස් ඇති බව. මෙය එක්තරා විදිහක මහා සමාජ ගැටලුවක් බවට හඳුන්වා දෙන්න පුළුවන්. එහෙත් මෙවැනි දෙයක් නීති මගින් පමණක් වළක්වන්න බැහැ. ඒ නිසා පුළුල් සමාජ කතිකාවතකට යා යුතුයි. සමාජය දැනුවත් කළ යුතුයි. එහෙම නැතිව නීති පැනවීම මගින් පමණක් මෙවැනි දේවල් වළක්වන්න බැහැ. මෙයට පවුල් සංස්ථාව බිඳ වැටීම ද වඩාත් බලවත් ලෙස බලපානු ලබනවා. ඒ නිසා මූලික වශයෙන් මේ ප්‍රශ්නය විසඳීමට අවශ්‍ය නම් මේ සමාජීය අර්බුදය විසඳීමට අවශ්‍ය පියවර ගන්න ඕනෑ.* මෙහි දී සමාජීය වශයෙන් මොන විදිහේ වගකීමක් ද තිබෙන්නේ ?මෙතැන දී මාධ්‍ය, නීතිවේදීන්, සෙසු වියතුන් ඇතුළු බුද්ධි කුලකයට විශාල වගකීමක් තිබෙනවා. මේ සමාජීය ප්‍රශ්න විසඳීමටත් ඒ සඳහා අවශ්‍ය දැනුවත් කිරීමේ කටයුතු කළ යුතුයි. ජනමාධ්‍ය පැත්තෙන් බැලුවත් ජනමාධ්‍යයට විශාල කාර්යභාරයක් පැවරී තිබෙනවා. ඒ නිසා මාධ්‍ය මේ පිළිබඳ අවධානය යොමු කළ යුතුයි. ඒ අනුව කටයුතු කළ යුතුයි. ජනමාධ්‍යයේ ඇති වගකීම නිසි විදිහට ඉෂ්ට කරනවා නම් ළමා හිංසනය, පවුල් සංස්ථා බිඳ වැටීම ආදිය යම් තරමකට හෝ වළකා ගැනීමට පුළුවන්කම තිබෙනවා.ඒ වගේ ම ආර්ථික කරුණු ද මේ සමාජීය බිඳ වැටීම්වලට විශාල ලෙස බලපානවා. ඒ නිසා දේශපාලන, සමාජීය හා පරිපාලන අධිකාරිත්වය දරන අයත් මේ ගැන අවධානයෙන් කටයුතු කළ යුතුයි. ඒ වගේ ම පුළුල් සංවාදයකට එළැඹීමක් ද සිදු විය යුතුයි. ඒ නිසා මෙය හොඳ සංවාදයකට ඇරැඹුමක් ගත හැකි අවස්ථාවක් විදිහට පෙන්වාදීමට හැකියාව තිබෙනවා.* නීතිය පිළිබඳ අවබෝධයක්, නීතිය මගින් නිසි පිළිසරණක් මෙරට පහළ සමාජ ස්ථරයට ලබා ගැනීමට නොහැකි බවට මතයක් සමාජය තුළ ස්ථාපිත වී තිබෙනවා. මේ මතය කෙතරම් දුරට සාධාරණ යැයි ඔබ සිතනවා ද?මා නම් මේ අදහස් උදහස් සර්ව සම්පූර්ණව පිළිගන්නේ නැහැ. ඒ අදහස්වල සාධාරණයක් තිබෙනවා යැයි මා සිතන්නේ නැහැ.මා එසේ කියන්නේ හේතු සාධක නොමැතිව නොවෙයි. රජය නීති ආධාර සේවයට රුපියල් මිලියන හතළිහක් වෙන් කර තිබෙනවා.නීති ආධාර කාර්යාල සියයක් පමණ දිවයින පුරා පිහිටුවා තිබෙනවා. ඒ නිසා එම නීති ආධාර කාර්යාල මගින් මහජනතාවට අවශ්‍ය කරන නීති ආධාර හා පිළිසරණ සේවා පවත්වාගෙන යාමට අවශ්‍ය පියවර ගෙන තිබෙනවා.අපගේ පරමාර්ථය වෙලා තිබෙන්නේ නීතියේ සාධාරණත්වය හා පිළිසරණ සමස්ත ජනතාවට ම භේදයකින් තොරව ලබාදීමයි. ඒ සඳහා තමයි නීති ආධාර සේවය අප රජය මගින් ක්‍රියාත්මක කර තිබෙන්නේ.* අධිකරණ ක්‍රියාමාර්ග සමග කියැවෙන අනෙක් කරුණ වන්නේ නඩු ප්‍රමාදයක් ඇති වීමයි. මේ තත්ත්වය වැළැක්වීමට මොන විදිහේ ක්‍රියාමාර්ගයක්ද ගැනීමට හැකියාව තිබෙන්නේ ?නඩු ප්‍රමාදයන් පිළිබඳව අපට අමාත්‍යාංශ මට්ටමින් සෘජු ක්‍රියාමාර්ගයක් ගන්න බැහැ. අධිකරණයේ විනිසුරුතුමන්ලාට තමයි නඩු විභාග කඩිනම් කිරීමට පුළුවන්කම තිබෙන්නේ. එහෙම නැතුව එයින් එපිට ක්‍රියාමාර්ගයක් ගැනීමට අපට හැකියාවක් නැහැ. ඒත් නඩු ප්‍රමාද වීමට බලපෑ තවත් ප්‍රධාන කාරණයක් තමයි උසාවිවල පහසුකම් ප්‍රමාණය සීමිත වීම ආදී දේවල්. අපට දැන් හැකියාව ලැබී තිබෙනවා එම පහසුකම් ප්‍රමාණය ඉහළ නැංවීමට. ඒ නිසා අද වන විට යම් යම් ප්‍රමාදයන් අවම කර ගැනීමට හැකියාව ලැබී තිබෙනවා.* ඉදිරියේදී පැවැත්වීමට නියමිත අනුරාධපුර දැයට කිරුළ උළෙලට සමගාමීව අධිකරණ අමාත්‍යාංශය මොන විදිහේ වැඩපිළිවෙළක්ද සැලසුම් කර තිබෙන්නේ ?නීතිය, අධිකරණ පද්ධතිය ආදී කරුණු පිළිබඳ දුර බැහැර ප්‍රදේශවල ජනතාවගෙන් සැලකිය යුතු කොටසකට නියමාකාර අවබෝධයක් නැහැ. ඒ අනවබෝධය දුරැලීම තමයි අපගේ මූලික පරමාර්ථය වෙලා තිබෙන්නේ. ළමා හිංසනය, ළමා හිංසනය වැළැක්වීමට නිසි ක්‍රියාමාර්ග ගැනීම, ජනතාවට අවබෝධය ලබාදීම යන කරුණුයි මෙවර දැයට කිරුළ උළෙලේ දී අප වෙත පැවරී ඇත්තේ මේ වගකීම මුල් කර ගත් වැඩපිළිවෙළකුයි.ඒ සඳහා අවශ්‍ය දැනුවත් කිරීම් හා මග පෙන්වීම් තමයි අප දැන් ආරම්භ කර තිබෙන්නේ. මෙවැනි ජනතා ආකර්ෂණය දිනාගත් දැයට කිරුළ වැනි වැඩපිළිවෙළකට සමගාමීව කටයුතු කිරීම මගින් අපගේ මේ දැනුවත් කිරීම්වල ප්‍රයෝජනය ජනතාව වෙත ළඟා කිරීමට හැකියාව තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=f1108163</link>
    <topic>ලොව හොඳම දේ ළමයින්ගෙන්සොරකම් කරන වැඩිහිටියෝ</topic>
    <author>නිලුකා ඩී. තිලකරත්න</author>
    <content>මවුපියන් වටා බැඳි ලෝකයට පාට මුසු කළෝ මල්වන් දරුවෝය. ඔව්හු හෙට ලෝකයේ අයිතිකරුවෝ වෙති. බොහොමයක් මවුපියවරුන් වෙර දරන්නේ දරුවන්ගේ ඇස් පාදා, ලෝකයට වැඩැති මිනිසකු බිහිකරන්නටය. එහෙත් වැදූ දරුවන් උදෙසා එවන් වූ සිතිවිල්ලක්වත් නොවූ මවුපියෝ අද සමාජයේ සිටීම ද කනගාටුවට කරුණකි.එසේම විෂම සමාජය තුළ සිය දරුවන් වෙනුවෙන් ආරක්ෂිත පරිසරයක් නිර්මාණය කිරීම ප්‍රබල අරගලයකි. මේ හැල්මේ දුවන යාන්ත්‍රණය තුළ ඔබේ දරුවාත් යම් බඳු අපයෝජනයකට ලක් විය හැකිය. අපයෝජනය හෝ අපයෝජනයට ලක්කිරීම කුමක්දැයි ඇතැම් මවුපියවරු නොදනිති. යම් පුද්ගල කණ්ඩායමක් හෝ පුද්ගලයකු හෝ සමාජීය ප්‍රවණතාවන් ඔස්සේ දරුවකු පීඩාවට පත් කිරීම, වැරැදි ක්‍රියාවකට යොමු කිරීම අපයෝජනය ලෙස දැක්විය හැකිය.එය මවුපියන්ගේ නොසැලකිලිමත්කම, නූගත්කම, සංස්කෘතික බැමි, පාරිසරික තත්ත්වයන් ආදී කාරණාවෙන් හේතු කොටගෙන ඇතිවිය හැකිය. පුද්ගල ජීවිතයේ ස්වර්ණමය කාලය ළමා කාලය ලෙස ලෝකයම පිළිගෙන ඇත. එකී කාල පරිච්ඡේදයේ දී ළමයකු විසින් ග්‍රහණයට ගන්නා දෑ බාහිර සාධක මත පදනම් වෙයි.නිසි අවධානය යොමු නොකිරීම මත දරුවකු මත් උවදුරු, ලිංගික අපයෝජනය, නොමඟ යැවීම් ඔස්සේ ලාභ ප්‍රයොජන ලබා ගැනීම, ළමා ශ්‍රමය සූරා කෑම, අනවශ්‍ය ලෙස සමච්චලයට ලක්කිරීම, වරදට පෙළඹීම, තමන්ගේ මානසික තුලනයට ළමයාට දඩුවම් පැමිණවීම, ලෙඩ දුක් සොයා නොබැලීම, ආත්ම විශ්වාසය පළුදු කිරීම, පීඩාවන්ට පත්කිරීම, විවේකය, අවම කිරීම, බලකිරීම්, ආදරය අවධානය නොදීම ළමයා අනාරක්ෂිතව තැබීම හා ඇහුම්කන් නොදීම ආදී බොහෝ කාරණා මෙකී අපයෝජනයට ඇතුළත් ය.ඇතැම් විට ඔබගේ අවධානය අවම වීමේ ප්‍රතිඵලයක් ලෙස තමා අතින් ම තම දරුවා යම් බඳු අපයෝජනයකට ලක්විය හැකිය.පිටස්තර පුද්ගලයකු හෝ පුද්ගල කණ්ඩායමක් දරුවා එවැන්නට යොමු කරගත්තා විය හැකිය.මෙනිසා මේ සම්බන්ධ නීති ඉතා තදින් ක්‍රියාවට නැංවිය යුතුවා , සේම එහි වගකීම් මුළුමහත් බාහිර සමාජය විසින් හා මවුපියන් විසින් බාරගෙත යුතුය. තමන්ට වගකීම් ඇත්තේ තමන්ගේ දරුවා කෙරෙහි පමණක් නොවන බව මෙහිදී වටහා ගත යුතු ප්‍රධාන කාරණයයි.උස් මහත්වූ මිනිසකුට සේම දරුවකුටද අයිතිවාසිකම් ඇත. ඒවා අපි ළමා අයිතිවාසිකම් යැයි හඳුනා ගනිමු. ඒ තුළ ළමයාගේ පැවැත්ම කෙරේ ඔහු සතු අයිතිවාසිකම් පැහැදිලි කරගැනීම වටී. එක්සත් ජාතීන්ගේ ළමා ප්‍රඥප්තියේ හය වැනි සහ විසි හතර වැනි වගන්ති ඊට දෙස් දෙයි. ඒ අනුව ජීවත්වීමට ළමයින්ට අයිතියක් ඇති බව සියලු දෙනා පිළිගත යුතු අතර රජය ළමයාගේ පැවැත්ම හා සංවර්ධනය සුරක්ෂිත කිරීමට වග බලා ගත යුතුයි. එහි 24 වන වගන්තියේ එන පරිදි මනා සෞඛ්‍යයකින් යුතු වීමට ළමයාට අයිතියක් ඇත. සෞඛ්‍ය සේවාවන් ලැබීමට හා පෝෂණ ඌණතා අවම කිරීම හෝ වැළැක්වීම පිළිබඳ සෞඛ්‍ය අධ්‍යාපනය ලැබීම දරුවාගේ අයිතිවාසිකමකි.සංවර්ධනය මෙහිදී සලකා බැලෙන ඊළඟ කරුණයි. දරුවාගේ සංවර්ධනය පිළිබඳ අයිතිවාසිකම් මොනවාදැයි කතා කිරීමේදී ඉහතින් සඳහන් කළ හය වැනි වගන්තියද ඊට ඇතුළත් කෙරෙයි. ඊට අමතරව අධ්‍යාපනය ලැබීමට සියලු ළමයින්ට අයිතියක් ඇත. එහිදී මූලික අධ්‍යාපනය අනිවාර්ය කිරීම හා එය නොමිලේ ලබාදීම රජයේ වගකීමකි.පෞරුෂත්වය, දැනුම, කුසලතා හා හැකියාවන් වර්ධනය කිරීමේ ප්‍රධාන නියමුවා අධ්‍යාපනය යැයි එවන් අධ්‍යාපන රටාවක් තුළින් වගකීමෙන් ජීවත්වීමටත්, සමාජයට ගරු කරමින් ජීවත් වීමටත් දරුවකු සූදානම් කළ යුතුය.ආරම්භයේ දී සඳහන් කළ විවිධ අපයෝජනයන්ගෙන් හා නොසලකා හැරීම්වලින් ආරක්ෂාවීම තෙවැනි කාරණය ලෙස අපට හඳුනා ගත හැකිය. එනම් දරුවාගේ ආරක්ෂාවය. දරුවනට හිංසා කිරීමේ බලයක් අයිතියක් කිසිවකුට නැත. මෙවැනි අවස්ථාවන්ගෙන් දරුවා මුදා ගැනීම හා වරදට පෙළඹුණු දරුවන් පුනරුත්ථාපනය කිරීමේ වගකීම රජය සතුය.වැඩිහිටියෝ ළමයා කෙරෙහි බලපාන කාරණ ගන්නා අවස්ථාවන් බොහෝ විට ඒක පාර්ශවීයය. එහෙත් ළමා අයිතිවාසිකම්වලට අනුව ළමයාගේ මතය ප්‍රකාශ කිරීමට ඔහුට අයිතියක් ඇත. ඒ පිළිබඳ සැලකිලිමත් වීම වැඩිහිටියන්ගේ වගකීමකි.සමාජය කෙරෙන් නිරන්තරයෙන් මතුපිටට ගෙන එන්නේ හොඳම දේ දරුවාට යන්නයි. එහි අරුත දරුවකුගේ උපරිම යහපත ප්‍රාර්ථනා කිරීම නම් ඉහත කාරණා සියල්ල ඊට අන්තර්ගත විය යුතුය. වයස අවුරුදු දහ අටට අඩු වීම ළමයකු යැයි හඳුනා ගන්නා මූලිකම සාධනය වෙයි. එම කාල සීමාව ජීවිතයේ වැඩිහිටියට සංක්‍රමණය වන කාලයක් නොවන්නේ ඊටම ආවේණික අයිතීන් හා විශේෂිත කායික, මනෝවිද්‍යාත්මක අවශ්‍යතාවන්ගෙන් පූර්ණ වන බැවිනි.එහෙත් 1939 ළමා හා යෞවන ආඥාපනතට අනුව නීතිය ඉදිරියේ වරදකරුවකු වීමේ අවම වයස ලෙස දක්වන්නේ අවුරුදු අටය. ශ්‍රී ලංකා කම්කරු නීතියට අනුව වයස අවුරුදු දාහතරට අඩු ඕනෑම ළමයකු සේවයේ යෙදවීම නීතියේ වරදකරුවකු විය හැකි කාරණයකි.ළමයකු ලෙස හඳුනා ගන්නා අවම වයස අවුරුදු 18 එනම් උක්ත කාරණාව තරමක් මතභේදාත්මකය. කෙසේ වෙතත් දරුවන් උදෙසා මුළු මහත් සමාජයම අවධියෙන් සිටින්නේ නම් ඔවුහු මෙසේ හඬ හා කියනු නියතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=f1108164</link>
    <topic>සහතික පසුපස දුවනවිභාග සංස්කෘතිය</topic>
    <author>චතුර ජයසේකර මහරගම</author>
    <content>බොහෝ කාලයක පටන් අප රටේ අධ්‍යාපනය සහතික පිටුපස දිවෙන රටාවකට උරුමකම් කියයි. අද මේ වන විට අධ්‍යාපන ඇමැතිවරුන් විශාල පිරිසක් මේ දරුවන්ගේ අධ්‍යාපනයට මඟ පෙන්වා ඇත.අද අපේ රටේ දරුවන් ගේ ප්‍රාථමික ආයු කාලය අවු. 6 සිට 15 දක්වාත්, උසස් අධ්‍යාපන පරිච්ඡේදය අවු. 15ත් 25ත් දක්වාත් වේ. මින් බහුතරය වයස අවු. 19න් අධ්‍යාපනයට සමුදෙයි. ඉතිරි වූ ඉතා ම සුළුතරය උසස් අධ්‍යාපනයට යොමු වෙයි. මින් අවු. 19 ශ්‍රම බලකායට ඇතුළත් වන දරුවන් කිසිදු තාක්ෂණ දැනුමක් නොමැති දරුවන් සේ ම ද, ඉංග්‍රීසි දැනුමින් ද ඌන දරුවන් වේ. ඉහත තත්ත්වය මතින් මේ රටට ඉදිරියට යෑමට නොහැකිය. අප කොතරම් රට සංවර්ධනය කිරීමට උත්සාහ කළත් එයට ඇති බාධාවලින් එකක් වන්නේ අපේ රටේ ඉංජිනේරුවන් ගේ පවතින හිඟකමයි. ඉංජිනේරුවන් සිටිය ද ඔවුන් දන්නේ යමක් කැඩුණු විට සාදන ආකාරය පමණි. එයට හේතු වී ඇත්තේ අපේ රටේ අධ්‍යාපනය තුළ කිසිම තාක්ෂණික උපකරණයක් නිෂ්පාදනය කරන ආකාරය කොතැනකවත් පෙන්වා නොදීමයි.ඔවුන් පොත පතට ඇතුළත් කර ඇත්තේ එම නිෂ්පාදිත උපකරණයෙන් ලබා ගන්නා ප්‍රයෝජන සහ ඒවා යොදා ගන්නේ කුමක් සඳහා ද යන්න පමණි. මේ ඉගැන්වීම් තුළින් පරිපූර්ණ ඉංජිනේරුවෙකු බිහි කළ නොහැකි ය. වයස 19න් ශ්‍රම බලකායට එකතු වන දරුවන් පරිපූරකයින් බවට පත් කරන්නේ කෙසේද? අවු. 7 සිට 15 දක්වා කාල සීමාව තුළ දරුවන් පාසල් කාල සීමාවෙන් පසු සතියකට දින 2ක් සවස 3.00ත් 5.00ත් අතර කාලය තුළ තාක්ෂණ විෂයන් සඳහා කාලය යොමුකළ යුතු ය.එය රියදුරා ගේ සිට ගුවන් නියමුවා දක්වා යන ගමන් පථයට සරලව ප්‍රායේගික ක්‍රමවේදයක් සැකසිය යුතු ය. මෙය කුඩා දරුවන් ඉතා ඉක්මනින් ග්‍රහණය කර ගනී. ඔවුන් හට හුදෙක් විනෝදයක් සහ තෘප්තියක් ඇති කරයි. ඒ අධ්‍යාපනය තුළ තරග විභාග නොපවත්වා විය යුතු ය. එම පාඨමාලාව සකස් විය යුත්තේ පරිගණක, ඉංජිනේරු යන ආදී ප්‍රායෝගික පාඨමාලාවන් පදනම් කර ගැනීමෙනි. කුඩා දරුවන් තරම් ඉක්මනින් ග්‍රහණය කර ගැනීමට වැඩිහිටි අපට නොහැකි ය.අද දියුණු රටවල් අනුගමනය කරන සාර්ථක ම ක්‍රමවේදය මෙයයි. මේ තුළින් අවු. 15 වන විට තම තමන් යා යුතු මාර්ගය ඔවුනොවුන් ම තීරණය කර අවසන් ය. මේ සඳහා දරුවන් බලහත්කාරයෙන් ඇතුළත් නොකල යුතු යි. ඔවුන්ට ඉතා ආසාවෙන් තමා ගේ ම කැමැත්ත මත තෝරා ගන්නා විෂය පථයට ඇතුළත් වීමට අවකාශය සැලසිය යුතු ය. අවු. 15න් පසු තමා පාසලෙන් ඉගෙනගත් විෂය දැනුමත්, පෞද්ගලිකව ඉගෙනගත් තාක්ෂණික දැනුවත් තුළින් ඔවුන් ලෝකයේ අනිකුත් දරුවන් සේ ම ඉතාමත් පිරිපුන් දරු පිරිසක් ලෙස මානුෂික වශයෙන් ද ඉදිරියෙන් සිටී. මේ නිසා දරුවන් නොමඟ යන අවස්ථා ද විරල ය. මෙවැනි දරුවන් කිසි දිනක රටට වින කරනා විප්ලවවලට ගොදුරු නොවේ. මන්ද තමා දන්නා කියන දෙයක නිරත වීමට ඔවුන්ට අවකාශය තිබෙන බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>16</day>
    </date>
    <link>http://www.dinamina.lk/2011/08/16/_art.asp?fn=f1108165</link>
    <topic>ශ්‍රී දළදා පෙරහරේ සම්ප්‍රදායන්ට ජනපති එක්වෙමින්...</topic>
    <author> ඡායාරූප - සුදත් සිල්වා</author>
    <content>ශ්‍රී දළදා වහන්සේ සිරිලකට වැඩම වූ දා පටන් එදා මෙදාතුර පැවැති 1699 වැනි ඇසළ මහා පෙරහර අති සාර්ථක ලෙස පසුගියදා නිමාවට පත් විය. දින එකොළහක් පුරා වීදි සංචාරය කළ මහනුවර ඇසළ මහා පෙරහර අවසානයේ චාරිත්‍රානුකූලව දියවඩන නිලමේවරයා විසින් සන්නස් පත්‍රය ජනාධිපතිවරයා වෙත පිළිගැන්වීම හා පෙරහර සම්ප්‍රදායන් ආරක්‍ෂා කරමින් භක්තියෙන් කටයුතු කළ කලාකරුවන් සඳහා ත්‍යාග හා සහතික පත් පිරිනැමීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මහනුවර ජනාධිපති මන්දිරයේදී සිදුවිණි. මේ එහි විශේෂ අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108172</link>
    <topic>තරු හෝටලයකින් ආහාර ගත් විශේෂඥ වෛද්‍යවරු රෝගාතුරව රෝහලේ</topic>
    <author>ජීවනී පතිරණ</author>
    <content>කොළඹ තරු පහේ හෝටලයකින් ආහාර ගත් විශේෂඥ වෛද්‍යවරුන් කණ්ඩායමක් රෝගාතුර වී රෝහල් ගතකර තිබේ. මෙසේ ආහාර විෂ වූ වෛද්‍යවරුන් අතර විදේශීය වෛද්‍ය වරුන් ද සිටින බව දැනගන්නට තිබේ.කොළඹ තරුපහේ හෝටලයක වෛද්‍ය වෘත්තිකයන්ගේ සංගමය සංවිධාන කළ සමුළුවකට සහභාගි වූ වෛද්‍යවරුන් මෙසේ රෝගාතුර වී සිටිති.වෛද්‍යවරුන් සමඟ ආහාර ගත් අය අතර ඔවුන්ගේ අඹු දරුවන්ද සිටින බව වාර්තා වෙයි.මීට කලින්ද මෙම හෝටලයෙන් ආහාර ගත් වෛද්‍ය කණ්ඩායමකටද ආහාර විෂ වූ බවද දැනගන්නට තිබේ. මේ සම්බන්ධයෙන් කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ප්‍රදීප් කාරියවසම් මහතාගෙන් දිනමිණ කළ විමසුමකදී ඔහු කියා සිටියේ එම තරු පහේ හෝටලය මෙම වසරට වෙළෙඳ බලපත්‍රයක් ලබාගෙන නොමැති බවයි. මේ ගැන තම දෙපාර්තමේන්තුව කීප වතාවක්ම සිහිපත් කළ බව කාරියවසම් මහතා කීය.මෙම තරු පහේ හෝටලය භාරව සිටින වෛද්‍යවරයා ආහාර විසවීම ගැන තම දෙපාර්තමේන්තුවට වාර්තා කර නොමැති බවද වෛද්‍ය කාරියවසම් මහතා කියයි.ආහාර පනතේ නීතිරීති උල්ලංඝනය කර ඇති බැවින් හෝටල භාර වෛද්‍යවරයා ගැන වෛද්‍ය සභාවට වාර්තා කිරීමට පියවර ගන්නා බව ද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108171</link>
    <topic>රිසානා රට යැවූඒජන්සිකරුඅත්අඩංගුවට</topic>
    <author>විජයානි එදිරිසිංහ සහ ත්‍රිකුණාමල විශේෂ ඒ. ටී. එම්. ගුණානන්ද</author>
    <content>සෞදි අරාබියේ මරණ දඬුවමට නියම වී සිටින රිසානා නෆික් ට විදේශගත වීම සඳහා ව්‍යාජ ලේඛන සකස් කර කොළඹට ගෙන ආ ඒජන්සිකරුවකු හා ඔහුට උදව් දුන් පුද්ගලයා රහස් පොලිසිය මගින් අත්අඩංගුවට ගෙන ඇත.එක් පුද්ගලයෙක් බේරුවලින් අත්අඩංගුවට ගත් අතර අනෙක් පුද්ගලයා කල්මුනේ ප්‍රදේශයේ පදිංචි අයෙකි.කල්මුණේ ප්‍රදේශයෙන් අත්අඩංගුවට ගත් සැකකරු අවස්ථා කිහිපයකදී රිසානා කොළඹට ගෙනවිත් තිබේ. බේරුවල උප ඒජන්සිකරුවා රිසානාගේ ව්‍යාජ ලිය කියවිලි සකස් කර තිබේ.එම ලියකියවිලි සකස් කර ඇත්තේ කොළඹ ප්‍රදේශයේ ව්‍යාජ ලියකියවිලි සකස් කරන ස්ථානයකින් බවත් එය පවත්වාගෙන ගිය පුද්ගලයන් අත්අඩංගුවට ගැනීමට පියවර ගෙන ඇත.රිසානා පමණක් නොව මේ ඒජන්සිකරුවන් විසින් රිසානා මෙන් බාල වයස්කාර තවත් දැරියන් සහ වයසින් වැඩි අයගේද වයස් සීමාවන් වෙනස් කර විදේශ රටවල ගෘහ සේවයට යවා ඇති බවට තොරතුරු ලැබී තිබේ. ඒ අනුව මේ ගැන සොයා බැලීම සඳහා රහස් පොලිසියේ අධ්‍යක්‍ෂ ජ්‍යෙෂ්ඨ පොලිස් අධිකාරී මහේෂ් පෙරේරාගේ උපදෙස් මත විශේෂ කණ්ඩායමක් යොදවනු ලැබිණි.මෙසේ ව්‍යාජ ලිය කියවිලි හරහා ඔවුන් විදේශ රටවලට යැවීමට එම ඒජන්සිකරුවන් විශාල වශයෙන් මුදල් අය කර තිබේ.මොවුන් මෙසේ විදේශ රටවලට යැවූ සෙසු පිරිස් හඳුනා ගැනීමට ද ඉදිරියේදී පරීක්ෂණ පැවැත්වෙයි.රිසානා විදේශගත කල ඒජන්සිය මේ වන විට තහනම් කර තිබේ.අත්අඩංගුවට ගත් සැකකරුවන් ඊයේ පස්වරුවේ කොළඹට ගෙනවිත් රඳවා ගැනීමේ නියෝග මත ප්‍රශ්න කිරීමට නියමිතව තිබුණි.රහස් පොලිසිියේ නියෝජ්‍ය පොලිස්පති ජයන්ත කුලතිලක අධ්‍යක්ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහත්වරුන් ගේ උපදෙස් මත පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108173</link>
    <topic>සමහර මාධ්‍ය පළකළ පුවත් නිසාරණවිරු ධෛර්යය බිඳ වැටුණා</topic>
    <author>සුරන්ජිත් පෙරේරා</author>
    <content>ආරක්ෂක හමුදා සෙබළුන්ගේ කැපවීම හා ශක්තිය මත යුද්ධය ජයග්‍රහණය කිරීමට හැකිවූ බව ආරක්ෂක ලේකම් ගෝඨාභය රාජපක්ෂ මහතා ගල්කිස්ස ප්‍රධාන දිසා විනිසුරු හමුවේ කියා සිටියේය.සමහර මාධ්‍ය ආරක්ෂක විශේෂාංග ඔස්සේ කියා සිටියේ යුද්ධය ජය ගන්නට බැරි බවයි. එවැනි පුවත් නිසා ආරක්ෂක රණවිරුවන්ගේ ධෛර්යය බිඳ වැටුණු බවද රාජපක්ෂ මහතා අධිකරණය හමුවේ සාක්ෂි දෙමින් කීය. ලීඩර් පබ්ලිකේෂන් ආයතන මගින් පළකළ සන්ඩේ ලීඩර් පත්‍රයේ පළවූ වාර්තා වලින් තමන්ගේ චරිතයට අපහාස වූ බව පවසමින් ආරක්ෂක ලේකම්වරයා පවරා තිබූ වන්දි නඩුවේ සාක්ෂි දෙමින් ගෝඨාභය රාජපක්ෂ මහතා ඉහත කරුණු අනාවරණය කළේය.2006 වසරේදී වත්මන් රජය මිග් යානා මිලදී ගැනීමේදී අක්‍රමිකතා සිදුවූ බවත් ටෙන්ඩර් පරිපාටියට බැහැරව කටයුතු කළ බවත් සඳහන් ප්‍රවෘත්ති සන්ඩේ ලීඩර් පත්‍රයේ පළවූ බව මෙම වන්දි නඩුවෙන් කියැවිණි. සත්‍ය තත්ත්වය විකෘති වන සේ ප්‍රවෘත්ති පළ කිරීමෙන් සිදුවූ අපහාසය වෙනුවෙන් රුපියල් මිලියන දහසක වන්දියක් ඉල්ලා මෙම නඩුව පවරා තිබුණි.ප්‍රධාන දිසා විනිසුරු බී. එස්. මොරායස් හමුවේ මෙම නඩුව විභාග වෙයි.පැමිණිල්ලේ නීතිඥ එම්. යූ. එම්. අලි සබ්රි මහතාගේ මෙහෙයවීම යටතේ සාක්ෂි දෙමින් ගෝඨාභය රාජපක්ෂ මහතා මෙසේ ද කීය.ඇතැම් මාධ්‍යවල පළවූ වාර්තා නිසා රණවිරුවන්ගේ ධෛර්යය බිඳ වැටුණා. ඒ තත්ත්වයට මුහුණදීම සඳහා රජය ක්‍රියා කළා. ඒ අනුව ජනතාව හමුදාව කෙරෙහි විශ්වාසය ඇතිකර ගත්තා. ඒ නිසා වසර දෙක හමාරක් තුළ සෑම මසකම හමුදාවට 5000 බැගින් බැඳුණා.1980 සිට ත්‍රිවිධ හමුදාව යුද්ධයට මුහුණ දී සිටියා. 2005 දී අප ත්‍රිවිධ හමුදාව විශාල පරිවර්තනයකට ලක් කළා.රණවිරුවන්ගේ ඇතැම් ගැටළුවලට විසඳුම් නොදී ජයග්‍රහණ ලබන්නට බැරි බව අප තේරුම් ගත්තා.එම වකවානුවේ හමුදාව ගැන වැරදි මත මාධ්‍ය ඔස්සේ ප්‍රචාරය කළා. සමහර චිත්‍රපටි ඒ සඳහා යොදාගත්තා. පදක්කම් ලැබූ සෙබළුන්ට අපහාස වන දේවල් පෙන්නුවා.ඇතැම් දර්ශන රණවිරුවන් හිඟාකන තත්ත්වයේ ඒවායි. හමුදාවට කෙඩෙට් නිලධාරියකු සේ බැඳී වසර 20ක කාලයක් නොයෙක් තනතුරු දරමින් මෙහෙයුම් කලාපවල රාජකාරි කළ බවත් ප්‍රකාශ කළ ආරක්ෂක ලේකම්වරයා තමන්ට නොයෙක් රාජ්‍ය නායකයන්ගෙන් ප්‍රශංසා ලැබුණු බවද කීය.ශ්‍රී ලංකාවේ ජීවත්වන ජනතාවගේ ආදරයට සහ ගෞරවයට පාත්‍රවූ පරපුරක් ලෙස තමන්ගේ පවුලේ අය වසර ගණනාවක සිට රට තුළ හොඳ නමක් දිනා ඇති බවද ඒ මහතා කීය.රාජපක්ෂ මහතා පුරා පැය දෙකක් සාක්ෂි දුන්නේය. ඔක්තෝබර් 13 සහ 31 දිනයන්හි අධිකරණයේ යළි පෙනී සිටින ලෙස දිසා විනිසුරු නියෝග කළේය.විත්තිය වෙනුවෙන් ලාල් වික්‍රමතුංග මහතා අධිකරණයේ පෙනී සිටියේය. ලීඩර් පබ්ලිකේෂන් වෙනුවෙන් ජ්‍යෙෂ්ඨ නීතිඥ එස්. සුමන්දිරන් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108174</link>
    <topic>රේගුවේ ඇස් වසාසිමෙන්ති තොගයපැන්නුවේ කොහොමද?</topic>
    <author>සුභාෂිනි සේනානායක</author>
    <content>ප්‍රමිති සහතිකයක් ලබා නොගත් සිමෙන්ති වෙළෙඳ පොළට නිකුත් කිරීම සම්බන්ධයෙන් ශ්‍රී ලංකා රේගුව පරීක්ෂණ ආරම්භ කර තිබේ.ජාතික සමූපකාර මණ්ඩලය පකිස්තානයෙන් ආනයනය කළ සිමෙන්ති තොගයක් ජාතික සමුපකාර මණ්ඩල ගබඩා සඳහා ශ්‍රී ලංකා රේගුව නිකුත් කර ඇතත් ප්‍රමිති සහතිකය නොමැතිව වෙළෙඳ පොළට නිකුත් කිරීමට අවසර ලබා දී නැත.ප්‍රමිති සහතිකය ලබාගැනීමට සිමෙන්ති සාම්පල ඉදිරිපත් කර තිබිය දී සිමෙන්ති වෙළෙඳපොළට නිකුත් කිරීම සම්බන්ධව ශ්‍රී ලංකා රේගුව පරීක්ෂණ පවත්වන අතර වෙළදපොළේ තිබෙන්නේ එම සිමෙන්තිම දැයි සොයා බැලීමට ද ශ්‍රී ලංකා රේගු දෙපාර්තමේන්තුව පියවර ගෙන තිබේ.මේ වන විටත් කිහිප දෙනකුගෙන් කට උත්තර ලබාගෙන ඇතැයි ද ලංකා රේගුව අවසර ලබා නොදුන් සිමෙන්ති වෙළෙඳපොළට නිකුත් කර ඇත්නම් ඒ සම්බන්ධව රේගු ආඥාපනතට අනුව නීතිමය පියවර ගැනීමට ද ශ්‍රී ලංකා රේගු දෙපාර්තමේන්තුව උසස් නිලධාරියකු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108175</link>
    <topic>යක්කල රිය අනතුරින්එකම පවුලේ 3ක් මරුට</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ යක්කල මහවිට කිරිකඩේ වංගුව ප්‍රදේශයේදී ඊයේ (16) උදෑසන මෝටර් රථයක් මගී ප්‍රවාහන බස් රියක ගැටීමෙන් එකම පවුලේ තිදෙනකු එම ස්ථානයේම මියගොස් තවත් තිදෙනකු තුවාල ලබා තිබේ.සිද්ධියෙන් මියගොස් ඇත්තේ ප්‍රගති මාවත පහළ වැව කහතුඩුව ලිපිනයේ පදිංචිව සිටි එම්.එස්.රොෂාන් පෙරේරා (39), (සැමියා) සුභාෂිණී උඩුගම (37) (බිරිය) සහ රන්දුල දිමන්ත පෙරේරා (2) (පුතා) බව ගම්පහය රෝහල් පොලිසිය පවසයි.ප්‍රදේශවාසීන් සහ පොලිසිය එක්ව තුවාල ලැබූ පුද්ගලයන් වහාම ගම්පහ රෝහලට ඇතුළත් කර තිබේ. තුවාල ලැබූ පුද්ගලයන් තිදෙනා අතර මියගිය යුවළගේ වැඩිමහල් පුතාද සිටින අතර ඔහුගේ වයස අවුරුදු අටකි.රෝහලේ ප්‍රතිකාර ලබමින් සිටින්නේ ජූඩ් ප්‍රේමචන්ද්‍ර (60) , කේ.කේ. ප්‍රනාන්දු (60), මන්ත්‍රිල පෙරේරා (08) නමැති අයයි.මෝටර් රථයේ ගමන් ගත් පිරිස වන්දනා ගමනක යමින් සිට ඇතැයි පොලිසිය පවසයි. මගී ප්‍රවාහන බස්රථය මාවතගම සිට කොළඹ බලා ධාවනය වෙමින් තිබී ඇත.  අනතුරට පත් මෝටර් රථය වෑන් රියකට ඉස්සර කරගෙන යාමට උත්සහ කර ඇති බවත් එම අවස්ථාවේ එම වෑන් රියේ ගැටී පසුව මගී ප්‍රවාහන බස්රියේ ගැටී ඇති බවත් සිද්ධිය ඇසින් දුටු අය පොලිසියට පවසා තිබේ.සිද්ධිය සම්බන්ධයෙන් ගම්පහ මූලස්ථාන පොලිසියේ මූලස්ථාන පොලිස් පරීක්ෂක ප්‍රභාත් දයානන්ද මහතාගේ උපදෙස් පරිදි රථ වාහන අංශයේ ස්ථානාධිපති පොලිස් පරීක්ෂක එම්.පි‍්‍රයන්ත මහතාගේ මෙහෙයවීමෙන් වැරැල්ල වත්ත පොලිස් මුර පොලේ ස්ථානාධිපති උප පොලිස් පරීක්ෂක චන්ද මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108176</link>
    <topic>විදුලි සේවකයෝවැඩ වර්ජනයකටසැරසෙති</topic>
    <author>චමීර ඇල්ලදෙණිය</author>
    <content>හිඟ වැටුප් ප්‍රශ්නය මුල් කර ගනිමින් විදුලිබල මණ්ඩලයේ වෘත්තීය සමිති තිස් තුනක් එක්ව සැප්තැම්බර් 07 වැනි දා දවල් 12 සිට රාත්‍රී 8.00 දක්වා වැඩ වර්ජනයක් දියත් කිරීමට තීරණය කර ඇත.2009 වසරේ සිට විදුලිබල මණ්ඩලයේ සේවකයන්ට හිඟ වැටුප් ලබා නොදීම පිළිබඳ ඇමැතිවරයා නිසි ක්‍රියාමාර්ග නොගැනීම නිසා වෘත්තීය ක්‍රියාමාර්ගයකට යන බව වෘත්තීය සමිති පවසති.මේ ගැටලුව පිළිබඳ මීට පෙරත් ඇමැතිවරයා ඇතුළු විදුලිබල මණ්ඩලයේ උසස් නිලධාරින් දැනුවත් කළත් එයින් ඵලක් නොවූ නිසා මෙවැනි දැවැන්ත වෘත්තීය ක්‍රියාමාර්ගයකට යෑමට තීරණය කොට ඇත.එම වෘත්තීය ක්‍රියාමාර්ගයේදී විදුලි බිඳ වැටීම් සිදුවිය හැකි බවත් ඒ සඳහා විදුලිබල ඇමැතිවරයා වගකිවයුතු බවත් වර්ජනයට එක්වන වෘත්තීය සමිති පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108177</link>
    <topic>ඇසළ පෙරහරේ රාජකාරි කළ පොලිසියේ 4500කට දින තුනක නිවාඩුවක්</topic>
    <author>ඉන්දික පොල්කොටුව</author>
    <content>මහනුවර ඇසළ පෙරහර විශේෂ රාජකාරි සඳහා යොදවනු ලැබූ සියලුම පොලිස් නිලධාරීන්ට දින තුනක විශේෂ නිවාඩුවක් ලබාදීමට පොලිස්පති එන්. කේ. ඉලංගකෝන් මහතා නිර්දේශ කර තිබේ. පොලිස් ස්ථානයන්හි රාජකාරි කටයුතුවලට බාධා නොවන අයුරින් මේ නිවාඩු දින තුන ලබා ගැනීමට හැකි බැව් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතා පවසයි.හාරදහස් පන්සියයක පමණ පොලිස් නිලධාරීන් පිරිසක් පෙරහර රාජකාරි සඳහා යොදවා තිබූ අතර මේ නිලධාරීන් සමස්තයක් ලෙස සිය රාජකාරිය උපරිමයෙන් ඉටු කිරීම හේතුවෙන් එය ඇගයීමක් ලෙස මේ විශේෂ නිවාඩුව ලබා දීමට පියවර ගෙන ඇත.මේ අතර වෙනත් වර්ෂවලට සාපේක්ෂ පෙරහර රාජකාරි සඳහා මෙවර යොදවනු ලැබූ නිලධාරීන් ප්‍රමාණය 40% කින් පමණ අඩු කර තිබුණද කිසිදු ගැටලුවකින් තොරව ආරක්ෂක කටයුතු ක්‍රියාත්මක විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108178</link>
    <topic>ශ්‍රී ලංකාවේ උසම තැනක පිහිටිඉපැරැණිම ජනාවාසය හල්දුම්මුල්ලේ</topic>
    <author>හල්දුම්මුල්ල සමූහ</author>
    <content>ශ්‍රී ලංකාවේ උසම ස්ථානයක පිහිටි මානව ජනාවාසය හල්දුම්මුල්ල කොස්වත්ත ප්‍රදේශයෙන් සොයා ගෙන ඇත. එය වසර 3500ක් තරම් ඉපැරැණිය.කැලණිය විශ්වවිද්‍යාලයේ පුරා විද්‍යා පශ්චාත් උපාධි ආයතනයේ මහාචාර්ය රාජ් සෝමදේව මහතාගේ මෙහෙයවීමෙන් හල්දුම්මුල්ල සුසාන ගර්භවල මේ දිනවල සිදුකරන දෙවැනි අදියරේ කැණීම් කටයුතුවලදී මේ කරුණු අනාවරණය කරගෙන තිබේ.දැනට නිවාස දෙකක අඩිතාලම් සොයාගෙන තිබේ. මෙහිදී රතු වර්ණ මැටි බඳුන්, මැටි පබළු, යකඩ නිර්මාණ, අවශේෂ, මැටියෙන් නිර්මාණ කළ කව හමුවී ඇත. බෑවුම් සහිත ප්‍රදේශයක් වන මෙම ස්ථානය මුහුදු මට්ටමේ සිට මීටර් 850ක් පමණ උසින් පිහිටා ඇත. දැනට සොයා ගෙන ඇති උසම ස්ථානයක කැනීම් කර ඇති මානව ජනාවාසය මෙය බව මහාචාර්ය රාජ් සෝමදේව මහතා පවසයි.මෙම ස්ථානය තුළ තවත් මෙවැනි නිවාස අත්තිවාරම් ඇති බවට සැක කරන අතර, මැටි පබළු වැනි ද්‍රව්‍ය ආදී මානවයන් අලංකාරය සඳහා භාවිතා කළේ යැයි විශ්වාස කෙරේ.මෙම හල්දුම්මුල්ල සුසාන ගර්භවල කැනීම් කටයුතු කිරීම පසුගිය වසරේ ආරම්භ කළ අතර, දෙවන අදියර තවත් සති දෙකකින් නිමා කිරීමට පුරාවිද්‍යා අංශය බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081712</link>
    <topic>මාස 7යි රු. කෝටි 560යි</topic>
    <author>මහින්ද අලුත්ගෙදර</author>
    <content>ගතවූ මාස හතක කාලය තුළ රුපියල් කෝටි 560 ක වාර්තාගත ආදායමක් ලබා ගැනීමට ජාතික ලොතරැයි මණ්ඩලය සමත් වෙයි. එක් වසරක මුල් මාස හතක කාලයේදී ළඟාකර ගත් ඉහළම ආදායම මෙය බව ජාතික ලොතරැයි මණ්ඩලයේ සභාපති චමින්ද අතුළුවගේ මහතා සඳහන් කරයි. පසුගිය වසරේ මුල් මාස හතේදී රුපියල් මිලියන 4707 ක ආදායමක් ලබා ගැනීමට ජාතික ලොතරැයි මණ්ඩලය සමත්ව තිබෙන අතර මේ වසරේ එම කාලය තුළ සියයට 21 ක වර්ධනයක් පෙන්නුම් කරමින් රුපියල් මිලියන 5599 ක් උපයා ගැනීමට හැකි වී තිබෙන බව ද, හෙතෙම පෙන්වා දෙයි.රාජ්‍ය අංශයේ ව්‍යාපාරික ආයතනයක් වශයෙන් මෙවැනි ඉහළම ආදායමක් ලබා ගැනීමට හැකිවීම පිළිබඳව අතිශය සතුටට පත්වන බවත් එය තව තවත් වර්ධනය කර ගැනීම අපේක්ෂාව බවත් හෙතෙම සඳහන් කරයි.පසුගිය ජූලි මාසයේදී පමණක් රුපියල් මිලියන 882.60 ක ආදායමක් ලබා ඇති අතර එයද එක් මසක් තුළ ලැබූ ඉහළම ආදායම බව ජාතික ලොතරැයි මණ්ඩලයේ සභාපතිවරයා කියයි.මේ අතර පසුගිය වසරේ කෝටිපතියන් 15 ක් බිහිකළ බව සිහිපත් කරන චමින්ද අතුළුවගේ මහතා එම සංඛ්‍යාව මේ වසරේ මුල් මාස හතක කාලයේදී බිහිකිරීමට සමත්ව තිබෙන බව ද කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081713</link>
    <topic>අනතුරු වළකනඅධ්‍යක්ෂ ධුරයක්</topic>
    <author>සන්ධ්‍යා කරුණාරත්න</author>
    <content>අනතුරු වැළැක්වීම සඳහා නව අධ්‍යක්ෂ ධුරයක් ඇති කළ යුතු බව ශ්‍රී ලංකා මානව සුරැකුම් පදනම සෞඛ්‍ය අමාත්‍යාංශයෙන් ඉල්ලා සිටියි.මෙසේ නව අධ්‍යක්ෂවරයෙක් පත්කිරීමෙන් වසරකදී 12,000ක පමණ ජීවිත සංඛ්‍යාවක් මරණයෙන් බේරා ගත හැකි බවත් 80,000 ක් දෙනා ආබාධිත වීමෙන් වළක්වා ගත හැකි බවත් එම පදනමේ සභාපති වෛද්‍ය රත්නසිරි බණ්ඩාර මහතා පවසයි.අනතුරු වළක්වා ගැනීමේ කටයුතු කළමනාකරණය තුළින් අඩු කර ගැනීම මේ අධ්‍යක්ෂවරයා පත්කිරීමේ අරමුණ බවත් වෛද්‍ය රත්නසිරි බණ්ඩාර මහතා කීය.නතුරු වළක්වන අධ්‍යක්ෂවරයෙක් පත්කිරීම සඳහා පාර්ලිමේන්තු කමිටුවෙන් අනුමැතිය මේවනවිට ලැබී ඇත. සෞඛ්‍ය ඇමැති මෛත්‍රීපාල සිරිසේන මහතාට මේ අධ්‍යක්ෂවරයා පත්කිරීම සඳහා වන ලියැවිල්ල බාර දී ඇති බවද ඒ මහතා ප්‍රකාශ කරයි.වසරකදී රජයේ රෝහල්වලට පමණක් ලක්ෂ හයේ සිට අට දක්වා පිරිසක් අනතුරුවලට ලක්ව පැමිණෙන අතර මොවුන්ට ප්‍රතිකාර කිරීම සඳහා රජය විශාල මුදලක් වැය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081718</link>
    <topic>ප්‍රමිතියට නැති ඖෂධ සැපයූවන්ගෙන්රු. මිලියන 58ක් අයකරගෙන</topic>
    <author>සන්ධ්‍යා කරුණාරත්න</author>
    <content>රජයේ රෝහල්වලට බෙදා හැරීම සඳහා මෙරටට ගෙන් වූ ඖෂධවලින් ප්‍රමිතියට අනුකූල නොවූ ඖෂධ සැපයූ සැපයුම්කරුවන්ගෙන් රුපියල් මිලියන 58ක මුදලක් ගත වූ මාස හත තුළදී අය කර ගැනීමට සෞඛ්‍ය අමාත්‍යාංශයට හැකියාව ලැබී ඇත. වසර 2006 සිට 2010 දක්වා කාලය තුළදී ඖෂධ නීතිගත සංස්ථාව මඟින් මෙරටට ආනයනය කළ ඖෂධ අතරින් තත්ත්ව ප්‍රමිතියට අනුකූල නොවන බව හඳුනාගත් ඖෂධ තොගයෙහි වටිනාකම රුපියල් හත්කෝටි හැත්තෑ හයලක්ෂයක් බව අමාත්‍යාංශය පවසයි.ඉන් රුපියල් තුන්කෝටි විසිතුන් ලක්ෂයක මුදලක් ඖෂධ නිෂ්පාදකයන්ගෙන් මේ වන විට නැවත අය කරගෙන තිබේ. ඉතිරි මුදල ඖෂධ නිෂ්පාදකයන්ගෙන් හා සැපයුම්කරුවන්ගෙන් අයකර ගැනීම සඳහා නීතිමය පියවර ගැනීමට අමාත්‍යාංශය කටයුතු යොදා ඇත.මෙම කාලය තුළදී රුපියල් කෝටි දෙසිය අසූ අටකට ආසන්න මුදලක් වැය කරමින් ඖෂධ හා ශල්‍ය උපකරණ තොග මෙරටට ගෙන්වා ඇත.ප්‍රමිතියට අනුකූල නොවූ ඖෂධ හා ශල්‍ය උපකරණ වාර්ෂිකව මෙරටින් ඉවත් කරන ප්‍රතිශතය වන්නේ සියයට 2.5 ප්‍රමාණයකි. මෙසේ වාර්ෂිකව ඉවත් කළ හැකි ලෝක සෞඛ්‍ය සංවිධානයේ ප්‍රමිතිය වන්නේ සියයට 5 කි. එහෙත් ශ්‍රී ලංකාවෙන් වාර්තා වන්නේ සියයට 2.5 ක ප්‍රතිශතයකි. මෙම ප්‍රතිශතය ජාත්‍යන්තර මට්ටමෙන් සලකා බැලීමේදී ශ්‍රී ලංකාව ලබා ඇති ප්‍රශස්ත ජයග්‍රහණයක් බව වෛද්‍ය සැපයීම් අංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n1108179</link>
    <topic>නිල්වැල්ලෙන් මුහුදු ගියධීවර යාත්‍රාවක් අතුරුදන්</topic>
    <author>දික්වැල්ල සමූහ යූ.එම්.රුවන්</author>
    <content>නිල්වැල්ල ධීවර වරායෙන් පසුගිය හතරවැනිදා (4) මුහුදු ගිය ධීවර යාත්‍රාවක් අතුරුදන් වී ඇති බව මාතර ධීවර අධ්‍යක්ෂ කාර්යාලය කියයි.හතරවැනිදා මුහුදු ගිය ‘සුමුදු’ නම් වූ මේ ධීවර යාත්‍රාව අට වැනිදා (08 දා) මසුන් රැගෙන හම්බන්තොට වරායට පැමිණ එදිනම නැවත මුහුදු ගොස් තිබේ. එහි ධීවර කාර්මිකයන් හතර දෙනකු සිටි බව ද වාර්තා වේ.නම වනදා ඔවුන් යාත්‍රාවේ අයිතිකරුට පවසා ඇත්තේ කිරින්දට නාවුක සැතපුම් දොළහක් (නා.සැ.12) ඈතින් යාත්‍රාවේ එන්ජිම ක්‍රියා විරහිතව සිටින බවයි.ඒ අනුව යාත්‍රාව හිමිකරුගේ දැනුම්දීමෙන් නාවුක හමුදාවේ ‘ජය සාගර’ යාත්‍රාව ඔවුන් සොයා ගැනීමට අපහසු වී ඇත.කෙසේ හෝ අතුරුදහන් වූ යාත්‍රාව සොයා ගැනීමට කටයුතු කරන බව නාවුක හමුදාව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081710</link>
    <topic>නාඳුනන පුද්ගලයන් ගැනසෝදිසියෙන් ඉන්න</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>ගම්මානවල සැරිසරන නාඳුනන පුද්ගලයන් හා වාහන පිළිබඳව සෙවිල්ලෙන් සිටින ලෙස යුද හමුදාව හා පොලිසිය එක්ව වවුනියාවේ ජනතාව දැනුවත් කරයි.වවුනියාවේ පුරාවිද්‍යාත්මක වටිනාකමක් ඇති ගම්මානවල හා අවට වනාන්තර ප්‍රදේශවල මේ දිනවල නාඳුනන පුද්ගලයන් හා වාහන සැරිසරන බවට ප්‍රදේශය පුරා මහත් ආන්දෝලනයක් පවතී. එහෙත් ඔවුන් පිළිබඳ නිශ්චිත තොරතුරක් මේ වනතෙක් අනාවරණය වී නොමැත.ජය අපකීර්තියට පත්කිරීමට විවිධ කඩාකප්පල්කාරී බලවේග ක්‍රියාත්මකව පවතින අතරම, නිවෙස් කොල්ලකෑම් නිදන්වස්තු කොල්ලකෑම් ඇතුළු නීතිවිරෝධී ජාවාරම්වල නිරතවන පුද්ගලයන් ද සිටිය හැකි බැවින් ගම්වාසීන් අවධානයෙන් සිට ඒ පිළිබඳ තොරතුරු හැකි ඉක්මනින් පොලිසියට හෝ යුද හමුදාව වෙත දැනුම් දීමට කටයුතු කරන ලෙස ආරක්‍ෂක අංශ නිලධාරීහු ජනතාවට මෙහිදී දන්වා සිටියහ.වවුනියාව පොලිසිය හා යුද හමුදාව විසින් මේ පිළිබඳව විශේෂ ආරක්‍ෂක වැඩ පිළිවෙළක් ද ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081711</link>
    <topic>මුන්නේශ්වරමෙන් හමු වූ මුරගල්අනුරාධපුර යුගයේ</topic>
    <author>මුන්නේශ්වරම් සමූහ ඊ. සී. ප්‍රනාන්දු</author>
    <content>හලාවත මුන්නේශ්වරම් පුද බිමෙන් සොයාගෙන ඇති මුරගල් දෙක ඓතිහාසික වශයෙන් වටිනාකමකින් යුතු පුරාවස්තුවක් බව පුරාවිද්‍යා කැණීම් සහකාර කොමසාරිස් චාමලී රාජපක්ෂ මහත්මිය පවසයි. අනුරාධපුර යුගයේ නිර්මාණයක් බවට සැක කරන මේ මුරගල් දෙක සම්බන්ධයෙන් මේ වන විට පරීක්ෂණ අරඹා ඇති අතර මීට පෙරද මුන්නේශ්වරම් පුද බිමෙන් සඳකඩ පහණක් හමු වී ඇති බවත් රාජපක්ෂ මහත්මිය සඳහන් කළාය.මීට පෙර හමු වී ඇති සඳකඩ පහණ මත කොන්ක්‍රීට් දමා සඳකඩ පහණ අතුරුදන් කරවා ඇති අතර හමු වී ඇති පුරාවස්තු අනුව මේ ප්‍රදේශය ආශ්‍රිතව විහාරස්ථනයක් පැවැති බවට සැක කරන බවද ඇය සඳහන් කළාය. මේ මුරගල් දෙක සම්බන්ධයෙන් මේ වන විට පරික්ෂණ අරඹා ඇති අතර කාලයකට පෙර හමුවී ඇති මුරගල් සම්බන්ධයෙන් පුරා විද්‍යා දෙපාර්තමේන්තුවේ අවධානය යොමු කර ඇත්තේ හලාවත පදිංචි ඩේවිඩ් ගයාන් ඉන්දික නම් වූ තරුණයෙකි.මුන්නේශ්වරම් පුද බිම පුරාවිද්‍යාත්මක භූමියක් වශයෙන් ගැසට් කිරීමද කඩිනමින් සිදු කරන බවත් රාජපක්ෂ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081714</link>
    <topic>සිසුවකුට පහර දුන් ගුරුවරයකුට ඇප</topic>
    <author>සමන්ති වීරසේකර</author>
    <content>මහනුවර ප්‍රධාන පෙළේ පිරිමි පාසලක උසස් පෙළ පන්ති සිසුවකුට පහරදීමේ සිද්ධියක් සම්බන්ධයෙන්, එම විදුහලේ ගුරුවරයකු අත්අඩංගුවට ගෙන අධිකරණයට ඉදිරිපත් කිරීමෙන් පසුව ඔහු රුපියල් 25000/- බැගින් වූ ශරීර ඇප දෙකක් මත මුදාහරින ලෙස මහනුවර මහේස්ත්‍රාත් එස්. යූ. බී. කරල්ලියද්ද මහතා නියෝග කෙළේය.පහර කෑ සිසුවා උදෑසන පාසල් රැස්වීම පැවැති අවස්ථාවේ තවත් සිසුන් කිහිපදෙනෙකු සමඟ කතා කරමින් සිටි බව කියමින් අදාළ ගුරුවරයා සිසුවාගේ කන පෙදෙසට පහර දී ඇති බවට පොලිස් පරීක්ෂණ මගින් අනාවරණය වී තිබේ.අදාළ සිසුවා පහර කෑ දිනට පසු දින ශ්‍රවණාබාධයක් වැළදී කඩුගන්නාව මූලික රෝහලට ඇතුළත් කොට නේවාසික ප්‍රතිකාර ලබා ඇත. එම අවස්ථාවේදී අදාළ සිද්ධිය පිළිබඳව දැනගත් සිසුවාගේ දෙමව්පියෝ ඒ සම්බන්ධයෙන් පොලිසියට පැමිණිලි කර ඇත.ඒ අනුව මහනුවර පොලිසිය මගින් ගන්නෝරුව ප්‍රදේශයේ පදිංචි ගුරුවරයා අත්අඩංගුවට ගෙන තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ඉලංගකෝන්, නියෝජ්‍ය පොලිස්පති නිහාල් සමරකෝන්, මහනුවර කොට්ඨාස භාර ජ්‍යෙෂ්ඨ පොලිස් අධිකාරී, අයි. එම්. කරුණාරත්න, පොලිස් අධිකාරී මහගෙදර, මූලස්ථාන පොලිස් පරීක්ෂක පලිහවඩන යන මහත්වරුන්ගේ උපදෙස් මත විවිධ පැමිණිලි අංශයේ ස්ථානාධිපති උවින්දසිරි මහතා ඇතුළු නිලධාරිහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081715</link>
    <topic>පාසල් සිසුවියනට නිරුවත පෙන්වූසැකකරුට ශරීර ඇප</topic>
    <author>සමන්ති වීරසේකර</author>
    <content>මහනුවර මහයියාව දුම්රිය මාර්ගයේ පාළු ස්ථානවල සැරිසරමින් පෞද්ගලික පන්ති සඳහා පැමිණෙන පාසල් සිසුවියන්ට නිරුවත පෙන් වූ බව කියන තිදරු පියකු පොලිසිය අත්අඩංගුවට ගෙන තිබේ.පාසල් සිසුවියන් පිරිසක් කරන ලද පැමිණිල්ලකට අනුව මහනුවර කාන්තා කාර්යාංශය මගින් මොහු අත්අඩංගුවට ගෙන ඇත. මෙම පුද්ගලයා සතිඅන්ත දිනවල මාවනැල්ල සිට මහනුවරට පැමිණ දුම්රිය මාර්ගයේ සැරිසරමින් පාළු ස්ථානවලදී පාසල් දැරියන්ට නිරුවත පෙන්වා ඇති බව පොලිස් පරීක්ෂණවලදී අනාවරණය වී තිබේ.මෙම පුද්ගලයා මහනුවර මහේස්ත්‍රාත් එස්. යූ. බී. කරල්ලියද්ද මහතා වෙත ඉදිරිපත් කිරීමෙන් පසු රුපියල් 25000/-ක ශරීර ඇප මත මුදාහරිමින් යළි අගෝස්තු මස 27 දින අධිකරණය හමුවේ පෙනී සිටින ලෙස මහේස්ත්‍රාත්වරයා නියෝග කැර ඇත.මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න, පොලිස් අධිකාරි මහගෙදර, මූලස්ථාන පොලිස් පරීක්ෂක පලිහවඩන යන මහත්වරුන්ගේ උපදෙස් මත පොලිස් කාන්තා කාර්යාංශයේ ස්ථානාධිපති ප්‍රධාන පොලිස් පරීක්ෂක ජානකී සෙනෙවිරත්න මහත්මිය ඇතුළු පොලිස් නිලධාරිනියන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081716</link>
    <topic>ආන්දෝලනාත්මක පෙට්රල් සිද්ධියටඑජාපය නඩු මඟට පැමිණීම සතුටුදායකයි</topic>
    <author>සුභාෂිනි සේනානායක</author>
    <content>ආන්දෝලනයට ලක්වූ පෙට්‍රල් තොගය සම්බන්ධයෙන් එක්සත් ජාතික පක්‍ෂ මන්ත්‍රීවරුන් නීතිමය පියවර ගැනීමට සූදානම් වීම පිළිබඳව තමා සතුටට පත්වන බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පවසයි.ස්වාධීන පරීක්‍ෂණයක් පැවැත්වීමෙන් සිද්ධිය සම්බන්ධ යථා තත්ත්වය රටට හෙළිකරලීම පහසු කාර්යයක් වන බව ද ඇමැතිවරයා පවසයි.ඛනිජ තෙල් කර්මාන්ත අමාත්‍යාංශයේ වැඩබලන ලේකම්වරිය අදාළ කමිටු වාර්තාව කඩිනමින් ලබා දෙන ලෙස පවසා ඇති බව පවසන ඇමැතිවරයා, සිද්ධිය සම්බන්ධ අදාළ කමිටු වාර්තාව නිර්දේශවලට අනුව ගත යුතු සියලු ක්‍රියාමාර්ග ගන්නා බවද කීය. ආන්දෝලනාත්මක පෙට්‍රල් සම්බන්ධයෙන් පත්කළ කමිටුව සිද්ධියට අදාළ සියලු බිල්පත්, රථවාහන අලුත්වැඩියා කිරීම් සම්බන්ධයෙන් සියලු තොරතුරු විමර්ශනය කිරීමෙන් අනතුරුව කමිටු වාර්තාව අමාත්‍යවරයාට භාරදෙන බව පත්කළ කමිටුවේ නිලධාරියකු “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081717</link>
    <topic>බාලවයස් දැරියක් පැහැරගෙනලිංගික අපයෝජනය කළ අයටදඩ හා සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>බාලවයස්කාර දැරියක් පැහැරගෙන යාම සහ ඇයට ලිංගික අපයෝජනයට භාජනය කිරීම සම්බන්ධ අධිචෝදනා දෙකට වරදකරු වූ පුද්ගලයෙකුට පාණදුර පළාත්බද මහාධිකරණ විනිසුරු අමල් තිලකරත්න මහතා විසින් බරපතළ සිර දඬුවම් සහ දඩද නියම කෙළේය.පළමු වැනි අධිචෝදනාවට අවුරුදු දහයක බරපතළ සිර දඬුවමක් සහ රුපියල් දහදාහක දඩයක්ද දෙවෙනි අධිචෝදනාවට අවුරුදු විස්සක බරපතළ වැඩ ඇතිව සිරදඩුවමක් සහ රුපියල් විසිදහසක දඩයක්ද නියම කෙරුණි.එම දඩුවම්වලට අමතරව රුපියල් ලක්‍ෂ දහයක වන්දියක් පැමිණිලිකාරිය වෙත ගෙවීමටද විත්තිකරුට නියම විය. එම වන්දිය සහ දඩමුදල් නොගෙවන්නේ නම් අවුරුදු තුනක අතිරේක සිරදඬුවමක්ද නියම විය.මෙම දඬුවම් ලැබුවේ පිළියන්දල කහතුඩුව ප්‍රදේශයේ පදිංචි හපුතන්තිරිගේ දොන් සැම්සන් ලෙනින් නැමැත්තාටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=n11081719</link>
    <topic>චැනල් 4 නාළිකාවේ අසත්‍ය ප්‍රචාර ගැනඕස්ට්‍රේලියානු පාර්ලිමේන්තුව දැනුවත් කෙරේ</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් - 4 නාලිකාවේ අසත්‍ය ප්‍රචාර සම්බන්ධයෙන් ශ්‍රී ලංකා රජය ඉදිරිපත් කළ සියලු තොරතුරු ඕස්ටේ‍්‍රලියාවේ දී එරට පාර්ලිමේන්තුව, මාධ්‍යවේදීන් සහ ජනතාව දැනුවත් කිරීමට පෙරේදා (15) ඕස්ටේ‍්‍රලියාවේ ශ්‍රී ලංකා තානාපති වයිස් අද්මිරාල් තිසර සමරසිංහ මහතා පියවර ගෙන තිබේ.“ශ්‍රී ලංකා හමුදාව මානව හිමිකම් කඩකළ බවට නැඟෙන චෝදනා සියල්ල ප්‍රතික්ෂේප කරලීමට මා හට මේ මගින් හැකියාවක් ලැබුණා.අද ඕස්ට්‍රේලියානු රජය මේ සම්බන්ධයෙන් දැනුවත් වෙලා සිටිනවා” යැයි තිසර සමරසිංහ මහතා පැවැසීය.ශ්‍රී ලංකා රජය මේ සම්බන්ධයෙන් ඉදිරිපත් කර ඇති වීඩියෝ පටය මෙන්ම අප මානුෂීය මෙහෙයුම සිදු කළ ආකාරය පිළිබඳව බොහෝ තොරතුරු මෙහිදී මට ප්‍රකාශ කිරීමට හැකිවුණා. ඕස්ට්‍රේලියානු පාර්ලිමේන්තුවේදී මාධ්‍යවේදීන් මගෙන් මේ සම්බන්ධයෙන් ප්‍රශ්න ඇසුවා. මා ඒවාට නිවරැදි පිළිතුරු දුන් බව ඔවුන් පවසා සිටියා” යැයි හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108176</link>
    <topic>සෞඛ්‍යයට අහිතකරහෝටල් දෙකක් වසයි</topic>
    <author>කඩුගන්නාව සමූහ</author>
    <content>මහජන සෞඛ්‍යයට අහිතකර අන්දමින් පවත්වාගෙන ගිය පේරාදෙණිය නගරයේ හෝටල් දෙකක් වසා දැමීමට මහනුවර අතිරේක මහේස්ත්‍රාත් රවීන්ද්‍ර පේ‍්‍රමරත්න මහතා නියෝග කොට එක් අයකුට රුපියල් දසදහස බැගින් දඩයක් ද නියම කොට තිබේ.එම හෝටල් දෙක වසා දැමීමට නියම කොට මහජන සෞඛ්‍ය පරීක්‍ෂකවරුන්ගේ අධීක්‍ෂණයකින් අනතුරුව මහජන සෞඛ්‍යයට හිතකර අන්දමින් පිළිසකර කිරීමකින් පසු නැවත හෝටල් දෙක විවෘත කළ හැකි බව ද අතිරේක මහේස්ත්‍රාත්වරයා පවසා ඇත. යටිනුවර ප්‍රධාන සෞඛ්‍ය වෛද්‍ය නිලධාරී නිමල් ජයවර්ධන, පරිපාලන මහජන සෞඛ්‍ය පරීක්‍ෂක මහින්ද තෙන්නකෝන් යන මහත්වරුන්ගේ උපදෙස් පරිදි නඩු පවරා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108171</link>
    <topic>බුලත්සිංහල ත්‍රිරෝද රථ නැවතුමක ගංජා ජාවාරමක්</topic>
    <author>මතුගම සංචාරක</author>
    <content>බුලත්සිංහල ගල්ඔය ප්‍රදේශයේ ත්‍රිරෝද රථ ගාලේ ගංජා අලෙවි කරමින් සිටි ත්‍රිරෝද රථ රියැදුරකු බුලත්සිංහල පොලීසිය පසුගියදා අත්අඩංගුවට ගෙන ඇත.ඇඹිලිපිටියෙන් ගංජා ගෙනවිත් නගරයේ අයට හා පාසල් ළමුන්ට ගංජා අලෙවි කර ඇත්තේ ත්‍රිරෝද රථය ඇතුළේදීය.කුලී ගමන් යන මුවාවෙන් මෙම ජාවාරමේ යෙදී ඇත.මෙයට පෙරත් අත්හිටවූ සිර දඬුවම් නියම වූ අයෙකු ත්‍රිරෝද රථය සමඟ ගංජා ග්‍රෑම්ස් 60ක් අත්අඩංගුවට ගෙන ඇත.බුලත්සිංහල පොලිස් ස්ථානාධිපති එච්. ඒ. ගුණරත්න පොලිස් සැරයන් සමරවීර (24052) පො. කො. කරුණාරත්න (18554) යන මහත්වරු මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108172</link>
    <topic>කෑගලලේ අධික වර්ෂාවෙන්රබර් කර්මාන්තකරුවෝ අසීරුවේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>රබර් සීට් මිල ඉහළ නැග ඇති නමුත් කෑගල්ල දිස්ත්‍රික්කයට මාසයක පමණ කාලයක සිට පවත්නා අධික වර්ෂාව නිසා රබර් කිරි කපා ගැනීමට නොහැකි වී ඇතමෙම දිස්ත්‍රික්කයේ කුඩා රබර් වතු හිමියෝ විසිපන්දාහකට ආසන්න පිරිසක් සිටිති. මෙම දිස්ත්‍රික්කයේ කෑගල්ල යටියන්තොට, අරණායක, ගලිගමුව, රුවන්වැල්ල, බුලත්කොහුපිටිය ඇතුළු ප්‍රදේශ ගණනාවක් රබර් වගාව වැඩි වශයෙන් කර ඇත.රබර් කිරි කැපීමෙන් පවුල් ජීවිකාව කරගෙන ගිය විශාල පිරිසක් වෙනත් රැකියා සොයාගෙන පිට පළාත් වලට යාමට පටන්ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108173</link>
    <topic>ග්‍රීස් යකා යැයි පඹයකුට බියවී ගසක් මත රැය පහන් කරලා</topic>
    <author/>
    <content>කුඹුරක සිටවූ පඹයකු ග්‍රීස් යකකු යැයි සිතා භීතියට පත්වූ ත්‍රිරෝද රථ රියැදුරකු ගසක් මත නැගී රැයක් පහන් කළ පුවතක් සියනෑ කෝරළයේ ගමකින් අසන්නට ලැබිනි.වාර්තාවන අන්දමට සිද්ධිය සම්පූර්ණයෙන් මෙසේය.මේ ත්‍රිරෝද රථ රියැදුරා තරුණයකු වුවත් අඳුරට ගොම්මනට බෙහෙවින් බයය.අඳුරට පෙර ත්‍රිරෝද රථයද රැගෙන නිවෙසට යන ඔහු නැවත ත්‍රිරෝද රථය නගරයේ නැවතුමට ගෙන එන්නේ හොඳට හිරු එළිය පතිත වීමෙන් පසුවයි.ත්‍රිරෝද රථ නැවැතුමේ හිතවතුන්ගේ විවාහ මංගල්‍යයක් පසුගියදා පැවැත්විණි. මේ තරුණයාද ඊට සහභාගි විය. වටින් ගොඩින් අඳුර වැටී ගෙන එනතෙක්ම මිතුරන් සමඟ මඟුල් ගෙදර ගතකළ තරුණයාට කල්වේලා ගතවනු දැනුනේ නැත.මාර වැඩේ හුඟක් රෑ වුණා...... මචංලා මම යනවා........!එසේ කී තරුණයා මිතුරන්ගෙන් සමුගෙන ත්‍රිරෝද රථය වෙත ගමන් කරද්දී එක් මිතුරකු සෙස්සනට අපූරු කතාවක් කීවේය.මිනිහා බයගුල්ලා රෑ වෙන්න ඉස්සරා ගෙදරට පැන ගන්නේ ඒ නිසා. රෑට ගෙදරින් එලියට අඩියක්වත් තියන්නේ නැහැලු.ඔහු කීවේය.ඇත්තද? එහෙනං අපි අද මිනිහව බයකරමු.“පදමට සම්පායම් වී සිටි” අයකු එතැනින් නැගිට ත්‍රිරෝද රථය පණ ගන්වමින් සිටි තරුණයා අසලට ගියේය.“මල්ලි........ රෑ වුණා වැඩියි. ඉක්මනට ගෙදර ගියොත් හොඳයි. ඔයා යන පාරේ ග්‍රීස් යක්කු කීප දෙනෙක් ගැවසෙනව කියලත් ආරංචියි ඉක්මනට යන්න..... ඔහු කීවේය. මිතුරාගේ මේ කියමනෙන් තැති ගත් තරුණයා ඒ බවත් මිත්‍රයාට නොපෙන්වා විදුලි වේගයෙන් එතැනින් පිටවෙද්දී සෙසු මිතුරෝ සිනාසුනේ මිතුරාගේ බියසුළු බව දන්නා බැවිනි.ත්‍රිරෝද රථයෙන් සිය නිවෙස බලා යන තරුණයාගේ “බිය සුළු සිත” ග්‍රීස් යකුන් ගැනම සිතෙන්නට වූයෙන් ඔහු ත්‍රිරෝද රථයේ වේගය ක්‍රමයෙන් වැඩිකරන්නට විය.නිවෙසට යන මාර්ගයේ වෙල්යාය පසුකරද්දීම ඔහු දුටුවේ පාර අයිනේ සිට ගෙන සිටින මිනිසෙකි. ඔහුගේ කඳට වඩා හිස මහතය. දෙඅත් දෙපයට විහිදුවා ගෙන සිටී.මේ නම් ග්‍රීස් යකා තමා යැයි සිතූ තරුණයා ත්‍රිරෝද රථය එතනැම නවතා අසල තිබූ ගසකට නැගගත්තේ ග්‍රීස් යකා තමා පසු පස එළවා එනු ඇතැයි ඇතිවූ බියෙනි.ජංගම දුරකතනයෙන් නිවෙසේ අයට කතා කිරීමට උත්සාහ ගත්තත් එයද අක්‍රියව තිබූ බැවින් ඔහුගේ භීතියත් කනස්සල්ලත් තවතවත් වැඩිවිය.රැය පහන් වන තුරු ගස මත ගත කළ තරුණයාට එළිවෙන පාන්දර නින්ද ගියේය.ගමෙන් නගරයට කිරි ගෙන යන පුද්ගලයා අලුයම සිය මෝටර් බයිසිකලයෙන් නගරය වෙත යද්දී වෙල්යාය අසල ත්‍රිරෝදයක් නවතා තිබෙනු දුටුවේය.මෝටර් බයිසිකලය නතර කළ ඔහු කිසිවකු ත්‍රිරෝද රථය තුළ නොමැති බව දැනගෙන වට පිට බලද්දී ඒ අසල ගසක් මත නිදා සිටි තරුණයා දැක හඳුනාගෙන ඔහුගේ නම කියා කෑගසද්දී තරුණයාට ඇහැරිණි.වහාම ගසෙන් බැස කිරිකාරයා අසලට දිව ආ තරුණයා පෙරදා රාත්‍රි තමා මුහුණ පෑ අකරතැබ්බය ගැන ඔහුට කීවේය.“මොන ග්‍රීස් යක්කුද මල්ලි? ඕවා බොරු කතා! මිනිස්සු බයකරන්න සමහරු කරන වැඩ.කිරි කාරයා කීවේය.නෑ... නෑ....... අයියා, මං ඇස් දෙකටම දැක්කා ඔන්න ඔය වෙළ අයිනේ අත්දෙකත් දෙපැත්තට විහිදාගේ ග්‍රීස් යකා හිටියා. උගේ ඔලුවත් ලොකුයි. තරුණයාගේ කතාවට කිරිකාරයාට හිනා ගියේය.මොන ග්‍රීස් යකෙක්ද මල්ලි..... ඒ ජේමිස් මාමා ගේ කුඹුරේ පඹයා. මල්ලි බයවෙලා තියෙන්න පඹයට. අර... අර....... ඉන්නේ....... කිරිකාරයා වෙලේ සිටි පඹයා පෙන්වමින් කියද්දී තරුණයාගේ කටේ කෙළද සිදීගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108174</link>
    <topic>රඹුක්කන දුම්රිය පොළේකාන්තා විවේකාගාරයේ ආරක්ෂක නිලධාරීන් පදිංචි වෙලා</topic>
    <author>රඹුක්කන සමූහ පත්මසේකර නිශ්ශංක</author>
    <content>රඹුක්කන දුම්රිය මධ්‍යස්ථානයේ කාන්තාවන්ගේ විවේකාගාරයේ දුම්රිය ආරක්ෂක නිලධාරීන් පදිංචි වීමෙන් මගී කාන්තාවන්ගේ මූලික අවශ්‍යතාවන් අහිමිවී ඇත.දෛනිකව රඹුක්කන දුම්රිය ස්ථානයෙන් දහස් ගණනින් දුම්රිය භාවිතයෙන් ගමනා ගමනයට පැමිණෙන මගී ජනතාව අතර කාන්තාවන් වෙනුවෙන් දුම්රිය ස්ථානයේ විවේකාගාරයක් 1996 දී ප්‍රවාහන පාරිසරික හා වනිතා කටයුතු හිටපු ඇමැතිනී ශ්‍රීමනී ඇතුලත්මුදලි මැතිනිය ගෙන් වර්තමාන සබරගමුව ප්‍රධාන ඇමැති එවකට පාර්ලිමේන්තු මන්ත්‍රීවරයාව සිටියදී කළ ඉල්ලීමකට අනුව කාන්තාවන් වෙනුවෙන් වැසිකිළි කැසිකිළි පහසුකම් ඇතිව මෙම ස්ථානයේ කාන්තා විවේකාගාරයක් ඉදිකෙරිණි.එහෙත් මෑත කාලයේදී සිට දුම්රිය ආරක්ෂක නිලධාරීන් මෙහි සේවයට යොදවා ගැනීමත් සමග ඔවුන්ට කාර්යාල පහසුකමක් වෙනුවෙන් මෙම ස්ථානය භාවිතය නිසා කාන්තාවන් වෙනුවෙන් තිබූ එකම විවේකාගාරය අහිමිවී ඇත.දුම්රිය ආරක්ෂක නිලධාරීන් මෙම කාමරයේ ලැඟුම් ගෙන සිටියා කියා එම දුම්රිය ස්ථානයට විශේෂ රාජකාරියක් නම් සිදුනොවන බවට, මගී ජනතාවගෙන් චෝදනා එල්ල වේ. එයට මූලික හේතුව ප්‍රවේශ පත්‍ර පරීක්ෂාව සුපුරුදු පරිදි කරගෙන ආ එහි සේවකයෝ එය සිදුකරන අතර, දුම්රියෙන් හොරෙන් යන සටකපටයන් සුපුරුදු පරිදිම යන එන අතර, දුම්රිය ආරක්ෂක නිලධාරීන්ගේ රාජකාරිය වී ඇත්තේ එහි ලැඟුම්ගෙන බලාගත් අතේ බලාගෙන ඉදීම පමණක් බව දුම්රිය මගීහු පවසති.දුම්රිය ආරක්ෂක භටයන්ට කාර්යාල පහසුකම් ලබා ගැනීමට ඉඩ ප්‍රස්ථා ප්‍රමාණවත් තැන් තිබෙන අතර එවන් ස්ථානයකට මෙම නිලධාරීන්ව යවා කාන්තාවට හිමි නිසි තැන ලබාදෙන ලෙස අවධාරණය කරන මගීහු කඩිනමින් වැඩපිළිවෙළක් සකසන තෙක් මග බලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108175</link>
    <topic>මත්ද්‍රව්‍ය රැගෙන මෙරටට ආ පාකිස්තානුවාකටුනායක ගුවන් තොටේදී අත්අඩංගුවට</topic>
    <author>කොච්චිකඩේ විශේෂ - ඩී. මිහිදුකුල</author>
    <content>කටුනායක ගුවන්තොටුපළින් 8 දා පෙරවරුවේ මෙරටට පැමිණි පකිස්තාන් ජාතිකයකු සන්තකයේ තිබී හෙරොයින් ග්‍රෑම් 7 මිලිග්‍රෑම් 850ක් කටුනායක ගුවන්තොටුපළ මත්ද්‍රව්‍ය නාශක අංශයේ නිලධාරීන් විසින් අත්අඩංගුවට ගනුලැබ තිබේ.අත්අඩංගුවට පත්ව ඇත්තේ ටලහාෂාඩියෝ නැමැති පකිස්ථාන ජාතික තරුණයෙකි.සැකකරුගේ කමීස සාක්කුවේ තිබී මේ මත්කුඩු ගුවන්තොටුපළ මත්ද්‍රව්‍ය නාශක අංශයේ නිලධාරීන් අත්අඩංගුවට ගෙන තිබුණි.මත්කුඩු මෙරටට ගෙනඒම සන්තකයේ තබාගැනීම යන චෝදනා යටතේ සැකකරු මීගමුව වැඩබලන මහේස්ත්‍රාත් ජේ. එම්. ජයසූරිය මහතා කටුනායක ගුවන්තොටුපළ මත්ද්‍රව්‍ය නාශක අංශයේ නිලධාරීන් විසින් ඉදිරිපත් කරන ලදී. 14 දා දක්වා සැකකරු ගුවන්තොටුපළ මත්ද්‍රව්‍ය නාශක අංශයේ රඳවාගෙන ප්‍රශ්න කිරීමට වැඩ බලන මහේස්ත්‍රාත්වරයා විසින් එම නිලධාරීන්ට අවසර දෙන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=r1108177</link>
    <topic>දකුණු කොළඹ ශික්ෂණ රෝහලේආපන ශාලා වහලා</topic>
    <author>කැස්බෑව සංචාරක ධර්මසිරි සුරවීර</author>
    <content>කළුබෝවිල දකුණු කොළඹ ශික්ෂණ රෝහලේ ආපන ශාලා මාස කිහිපයක සිට වසා දමා ඇතැයි එම රෝහලේ සේවකයෝ පවසති. මේ නිසා රෝහලට පැමිණෙන රෝගීන් මෙන්ම සේවකයන්ද දැඩි අපහසුතාවන්ට පත්ව ඇතැයි ඔව්හු කියති.රෝහලට පැමිණෙන රෝගීන් මෙන්ම රෝහල් සේවකයන් මාස ගණනාවක් තිස්සේ මුහුණ දී තිබෙන මෙම ප්‍රශ්නයට කඩිනමින් විසඳුමක් ලබා දෙන ලෙස එහි සේවකයෝ රෝහල් බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108171</link>
    <topic>ශ්‍රී ලංකාව ජය මාවතට ඔස්ටේ‍්‍රලියාව පරදා ලකුණු 78ක ජයක්</topic>
    <author/>
    <content>උපුල් තරංග ගේ විශිෂ්ට පිති හරඹය (ලකුණු 111) මෙන්ම ලසිත් මාලිංගගේ දක්ෂ පන්දු යැවීම (28/5) හේතුවෙන් ඔස්ට්‍රේලියාවට එරෙහිව ලකුණු 78ක ජයක් අත්කර ගැනීමට ශ්‍රී ලංකා පිල ඊයේ සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේදී සමත්විය. කාසියේ වාසිය දිනූ ඔස්ට්‍රේලියානු කණ්ඩායමේ ආරාධනයෙන් පළමුව පන්දුවට පහර දුන් ශ්‍රී ලංකා පිල ඕවර 50 තුළදී කඩුලු 9ක් දැවී ලකුණු 286ක් රැස් කළ අතර ඔස්ට්‍රේලියානු කණ්ඩායමට ලබා ගත හැකි වූයේ ඕවර 44.2 කදී සියලු දෙනා දැවී ලකුණු 208ක් පමණි.ශ්‍රී ලංකා ඉනිමේ ආරම්භක පිතිකරු යුගලය දක්ෂ ලෙස පන්දුවට පහර දෙමින් පළමු කඩුල්ල වෙනුවෙන් ලකුණු 139ක සබඳතාවක් ගොඩ නැගූ අතර උපුල් තරංග දක්ෂ ලෙස පන්දුවට පහරදෙමින් අගනා ලකුණු 111ක් රැස් කළේ හතර් පහර 11ක් ද සමගිනි. ඒ ඔහුගේ එක්දින ක්‍රීඩා දිවියේ 11වැනි ශතකය විය. ඔහුට අනගි සහායක් ලබා දෙමින් නායක තිලකරත්න ඩිල්ෂාන් ලකුණු 55ක් ද රැස් කළේය. කුමාර සංගක්කාර ලකුණු 49ක් ද මහේල ජයවර්ධන ලකුණු 36ක් ද රැස් කළහ.පන්දු යැවීමේදී ඩග් බොලිංගර් දක්ෂ පන්දු යැවීමක නිරත වූ අතර ඔහු ලකුණු 42කට කඩුලු 4ක් බිද හෙලීය. මිචෙල් ජොන්සන් ලකුණු 45කට කඩුලු 2ක් ද, ෂේන් වොට්සන් ලකුණු 58කට කඩුලු 2ක් ද දවා ගත්හ.පිළිතුරු ඉනිම ක්‍රීඩා කළ ඔස්ට්‍රේලියානුවන්ට සාර්ථක වීමට ලසිත් මාලිංගගෙන් ඉඩක් ලැබුනේම නැත. මාලිංග කඩුලු 5ක් දවා ගත් අතර ප්‍රබල ඔස්ට්‍රේලියානුවන්ට එරෙහිව හොඳම පන්දු යැවීම ලෙස වාර්තා පොතේ සටහන් කිරීමට මාලිංගට හැකි වූයේ ලකුණු 28කට කඩුලු 5ක් වශයෙනි.ජාත්‍යන්තර එක්දින පිටියේ පළමු තරගයට මුහුණ දුන් ශාමින්ද එරංග ලකුණු 38කට කඩුලු 2 ක් දවා ගනු ලැබීය. නුවන් කුලසේකර හා අජන්ත මෙන්ඩිස් ද එක කඩුල්ල බැගින් දවා ගත්හ.ඔස්ට්‍රේලියානු ඉනිමේ සාර්ථක පිතිකරුවා වූයේ මයිකල් හසීය. ඔහු ලකුණු 63ක් රැස් කළ අතර නායක මයිකල් ක්ලාර්ක් ලකුණු 46ක් රැස් කළේය. රිකි පොන්ටිං ලකුණු 22ක් ද ස්ටීවන් ස්මිත් ලකුණු 18ක් රැස් කළහ. සෙසු ක්‍රීඩකයෝ අඩු ලකුණු ප්‍රමාණයකට දැවී ගියහ. තරගයේ වීරයා සම්මානය උපුල් තරංගට හිමි විය. තරග 5කින් සමන්විත තරගාවලිය 2-1ක් ලෙස ඔස්ට්‍රේලියාව පෙරමුණේ පසුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108172</link>
    <topic>සිංගප්පූරු මලල ක්‍රීඩාතරගාවලියට ශ්‍රී ලංකාවෙන් 5ක්</topic>
    <author/>
    <content>සිංගප්පූරු විවෘත මලල ක්‍රීඩා සූරතාවලිය අගෝස්තු මස 20 හා 21 යන දිනයන්හිදී බුකිටි ගොමිබැක් ක්‍රීඩාංගණයේදී පවත්වනු ලැබේ. මෙම තරගය සඳහා ශ්‍රී ලංකාව නියෝජනය කිරීමට ක්‍රීඩකයින් 04 දෙනෙකු එක් ක්‍රීඩිකාවක හා එක් නිලධාරියෙකු ගෙන් සමන්විත කණ්ඩායමක් සඳහා ක්‍රීඩා අමාත්‍යතුමාගේ අනුමැතිය ලබාදී ඇත. ක්‍රීඩකයින් – රනිල් ජයවර්ධන (මී 100/200), ජී. එස්. එම්. ඒ. කුමාර (මී. 400), ඩී. එම්. ඊ. ඩී. කේ. ප්‍රනාන්දු (තුන්පිම්ම), මිලින්ද සම්පත් දිසානායක (දුරපැනීම), ක්‍රීඩිකාව - කේ. එම්. රත්නකුමාරි (මී. 400), පාලිත ජයතිලක මහතා (කළමනාකරු).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108173</link>
    <topic>දික්වැල්ල විජිත විදුහලට ක්‍රිකට් ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>සාන්ත සර්වේශස් විදුහල සමග මාතර ජයසූරිය පිටියේදී පසුගිය දින පැවති 15 පහළ තෙවැනි පෙළ ක්‍රිකට් තරගයෙන් දික්වැල්ල විජිත විද්‍යාලය කඩුළු 6 ක ජයක් වාර්තා කළේය. තරගය වර්ෂාව හේතුවෙන් (එක් පිළකට) වර 24 කට සීමා කරන ලදී.සාන්ත සර්වේශස් 118 / 9 (ඕවර 24) ගිෂාන් අනුරංග 40, තිළිණ චාමින්ද 25, (සචිත් කුමාර 13 / 4)විජිත විදුහල 121 / 04 (ඕවර 20.4) ගයාන් නිගමුණි 56 නොදැවී, නවෝද් දිලාන් 22,.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108174</link>
    <topic>අන්තර් සමාජ කාන්තා එක්දින ක්‍රිකට්සූරතාව ගුවන් හමුදාවට</topic>
    <author>ෆවුස් මොහොමඩ්</author>
    <content>ජාතික සංචිතයේ ක්‍රීඩිකාවන් 8 දෙනකුගෙන් සමන්විත ශ්‍රී ලංකා ගුවන් හමුදා කාන්තා ක්‍රිකට් කණ්ඩායම අන්තර් සමාජ කාන්තා එක්දින තරගාවලියේ පළමු කොටසේ සූරතාව අත්කර ගැනීමට සමත් විය.මෙවර තරගාවලියේ සහභාගි වූ සියලුම තරග ජයගත් ගුවන් හමුදා කාන්තා ක්‍රිකට් පිල පාලින්ක් ක්‍රීඩා සමාජය සමඟ පැවැති අවසන් මහා තරගයේදී කඩුලු 7 ක ජයග්‍රහණයක් අත්කර ගත්තේ ය.කෝල්ට්ස් පිටියේ පැවැති මේ තරගයේදී පළමුව පන්දුවට පහර දුන් පාලින්ක් පිල ඕර 50 අවසානයේ සියලු දෙනා දැවී ලකුණු 129 ක් රැස් කළේ ය. පාලින්ක් පිල වෙනුවෙන් නිරෝෂා වික්‍රමසිංහ ලකුණු 44 ක් ලබාගත් අතර ශාලිකා නිලුක්ෂානී ලකුණු 38 ක් රැස් කළා ය.පන්දු යැවීමේදී චාමනී සෙනෙවිරත්න ලකුණු 21 කට කඩුලු 4 ක් බිඳ දැමුවාය.ලකුණු 130 ක ඉලක්කයක් හඹා ගිය ගුවන් හමුදා පිල ඕවර 28.5 කදී කඩුලු 3 ක් පමණක් දැවී ජයග්‍රහණය අත් කර ගත්තේ ය. චමරි අතපත්තු ලකුණු 37 ක් රැස් කළ අතර චමරි පොල්ගම්පොළ සහ දිලානි මහෝදරා නොදැවී ලකුණු 35 බැගින් රැස් කළහ. පන්දු යැවීමේදී ශාලිකා නිලුක්‍ෂානි ලකුණු 13 කට කඩුලු 3 ක් දවාලීය. මෙවර තරගාවලියට කෝල්ට්ස් , පාලින්, ගුවන්, නාරම්මල, සදර්න් ලේඩිස් සහ සී.සී.සී. යන කණ්ඩායම් සහභාගි වූහ.පාලින්ක් - 129 සියලු දෙනා දැවී (ඕවර 50)නිරෝෂා වික්‍රමසිංහ 44, ශාලිකා නිලුක්ෂානි 38 (චාමනි සෙනෙවිරත්න 21/4, රංගිකා ප්‍රනාන්දු 23/2)ගුවන් හමුදාව - 130/3 (ඕවර 28.5)චමරි අතපත්තු 37, චමරි පොල්ගම්පොළ නොදැවී 35, දිලානි මහෝදරා නොදැවී 35 (ශාලිකා නිලූක්‍ෂානි 13/3).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108175</link>
    <topic>යොවුන් පාපන්දු ලෝක කුසලානයේඅවසන් පූර්ව වටයට බ්‍රසීලය එයි</topic>
    <author>කොලොම්බියාව ඒ. එෆ්. පී.</author>
    <content>දඬුවම් පහර මගින් ගෝල 4 – 2 ක් ලෙස ස්පාඤ්ඤ ය පරාජය කළ බ්‍රසීලය අවුරුදු 20 න් පහළ ලෝක කුසලාන පාපන්දු තරගාවලියේ අවසන් පූර්ව වටයට සුදුසුකම් ලබා ගැනීමට සමත් විය.2003 වසරේ සිට සිවු වතාවකදීම 20 න් පහළ පාපන්දු ලෝක කුසලානය අත් කර ගත් බ්‍රසීලය මෙවර පස්වැනි වරටත් කිරුළ අත්කර ගැනීමේ බලාපොරොත්තුවෙන් පසු වෙයි. අවසන් පූර්ව වටයේදී බ්‍රසීලය අද මෙක්සිකෝව සමග තරග වැදීමට නියමිතය.මේ අතර ගෝල් 3 – 2 ක් ලෙස තරගයේ අතිරේක කාලයේදී නයිජීරියාවට එරෙහිව ජය හිමි කර ගත් ප්‍රංශය ද අවසන් පූර්ව වටය සඳහා සුදුසුකම් ලබා ගත්තේය.අවසන් පූර්ව වටයේදී ප්‍රංශය සමග අද තරග වදින්නේ පෘතුගාලය කණ්ඩායමය.අර්ධ අවසන් පූර්ව වටයේදී සත්කාරක කොලොම්බියාව ගෝල් 3 – 1 ක් ලෙස පරාජය කරමින් මෙක්සිකෝවද ගෝල් 5 – 4 ක් ලෙස ආජෙන්ටිනාව පරාජය කරමින් පෘතුගාලයද අවසන් පුර්ව වටයට සුදුසුකම් ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108176</link>
    <topic>ක්‍රිකට් අනාගතය වෙනුවෙන්මලික්-කනේරියා උසාවි යති</topic>
    <author>ලාහෝර් (ඒ. එෆ්. පී.)</author>
    <content>පකිස්තාන ක්‍රිකට් පිලේ හිටපු නායක සොහෙබ් මලික් සහ පා දඟ පන්දු යවන ක්‍රීඩක දනීෂ් කනේරියා සිය ජාත්‍යන්තර ක්‍රීඩා දිවිය තීරණය කෙරෙන අතිශය වැදගත් නඩු විභාගයක් සඳහා හිටපු විනිසුරුවරයකු ඉදිරියේ පෙනී සිටියද අවසන් තීන්දුව ලබා ගැනීමට නොහැකි විය. 29 හැවිරිදි මලික් සහ 30 හැවිරිදි කනේරියා පසුගිය වසරේ සිට එරට ජාතික පිල තේරීමේදී සුදුසුකම් ලබා ගැනීමට අපොහොසත් වූහ.තරග පාවාදීමට සම්බන්ධ කරුණු අනාවරණය නොකිරීමේ හේතුවෙන් මෙසේ ජාතික පිලට තෝරා නොගෙන සිටීමට එරට ක්‍රීඩක පාලක මණ්ඩලය තීරණය කර ඇත.පාකිස්තාන ශ්‍රේෂ්ඨාධිකරණයේ හිටපු විනිසුරු ජම්ශෙඩ් ගේ ප්‍රධානත්වයෙන් යුත් විනය කමිටුව ඉදිරියේ මලික් සහ කනේරියා සත්‍යය අනාවරණය නොකළ බවට පසුගිය මාසයේදී එරට ක්‍රිකට් පාලක මණ්ඩලයේ සභාපති ඉජාස් බට් චෝදනා කළේය.2009 වසරේ එංගලන්තයේ බ්‍රසෙක්ස් ප්‍රාන්තයට ක්‍රීඩා කළ කනේරියා ඩර්හැම් ප්‍රාන්තය සමග පැවැති තරගය මුදලට පාවාදීමේ චෝදනාව මත පොලිස් අත්අඩංගුවට පත් විය. නමුත් පසුව චෝදනා නිශ්ප්‍රභා කොට ඔහු නිදහස් කෙරිණි.මලික්ට එරෙහිව ගොනු කළ චෝදනාව වූයේ ඔහුගේ නමින් බැංකුවේ තැන්පත් වූ ස්ටර්ලිං පවුම් 90000 ක මුදලක් පිළිබඳ කරුණු ඉදිරිපත් කිරීමට අපොහොසත් වීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108177</link>
    <topic>මොරටු විදුහලට කඩුලු 7ක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු මහා විදුහලත් පුවක්අරඹ මෙතෝදිස්ත උසස් විදුහලත් අතර පැවති අවුරුදු 15 න් පහළ තෙවැනි පෙල අන්තර් පාසල් ක්‍රිකට් තරගයෙන් කඩුළු 7 ක ජයක් වාර්තා කිරීමට මොරටු මහා විදුහල සමත් විය.පලමුවෙන් පන්දුවට මුහුණ දුන් මෙතෝදිස්ස උසස් විදුහල් පිල ලකුණු 132 කට දැවී ගිය අතර පිළිතුරු වශයෙන් මොරටු මහා විදුහල කඩුළු තුනකට ලකුණු 133ක් වාර්තා කිරීමට සමත් විය. ඩිල්ශාන් විජේසූරිය තම කණ්ඩායම වෙනුවෙන් ලකුණු 56 ක් වාර්තා කළේය.මෙතෝදිස්ස උසස් විදුහල – 132 (ඕවර 45.3) පි. එස්. නිමන්ත 30, (ඩිල්ශාන් විජේසුරිය 3 / 30, උදයාංග වීරසිංහ 3 / 24)මොරටු විදුරල – 133 / 3 (ඕවර 25) ඩිල්ෂාන් විජේසුරිය 56, උදයාංග වීරසිංහ නොදැවී 35.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108178</link>
    <topic>ලංකා බැංකු දකුණු පළාත්ක්‍රීඩා සූරතාව මාතරට</topic>
    <author>මාතර විශේෂ – ජයා වික්‍රම සුරේන්ද්‍ර, මාතර මධ්‍යම ඒ. ඩබ්ලිව්. ගුණවර්ධන</author>
    <content>ලංකා බැංකුවේ 2011 දකුණු පළාත් ක්‍රීඩා උළෙලේ සූරතාව දිනා ගැනීමට ලකුණු 127 ක් ලැබූ මාතර දිස්ත්‍රික් කණ්ඩායම සමත් විය. ලකුණු 123 ක් ලැබූ හම්බන්තොට දිස්ත්‍රික් කණ්ඩායම අනුසූරතාව දිනා ගත්තේ ය.මාතර උයන්වත්ත ක්‍රීඩා පිටියේ පැවැති මේ ක්‍රීඩා උළෙලේ ලංකා බැංකුවේ දකුණු පළාත් කාර්යාලය හා දකුණු පළාත් ලංකා බැංකු ක්‍රීඩා සංගමය ඒකාබද්ධ වී සංවිධානය කෙරුනු අතර මේ සඳහා ගාල්ල, මාතර, හම්බන්තොට දිස්ත්‍රික්කයන්හි ලංකා බැංකු ක්‍රීඩක ක්‍රීඩිකාවෝ 500 දෙනෙක් පමණ සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s1108179</link>
    <topic>චැම්පියන් ලීග් පාපන්දු තරගාවලියේදොන් බොස්කෝ, බ්ලූස්ටාර් තරගය අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ බ්ලූස්ටාර් හා දොන් බොස්කෝ අතර තරගය කලුතර වර්නන් ප්‍රනාන්දු ක්‍රීඩාංගණයේදී අද ආරම්භ වේ.පසුගිය වසරේ සූරතාව දිනූ පෙරළිකාර මීගමුව දොන් බොස්කෝ හා බ්ලූස්ටාර් කණ්ඩායම් මෙවර සහභාගිවන පළමු තරගය මෙය බැවින් වැඩි දෙනකුගේ අවධානයට ලක්ව ඇත.දොන් බොස්කෝ හා බ්ලූස්ටාර් අතර පසුගිය වසරේ පැවැති තරග දෙකෙන් පළමු තරගය 2 - 0 ක් ලෙස දොන් බොස්කෝ ජයගත් අතර දෙවැනි තරගය 2 - 1 ක් ලෙස බ්ලූස්ටාර් ජය වාර්තා කළේය. තරගාවලිය ආරම්භ කරමින් යුද හමුදාව හා රත්නම් අතර සිටි ලීග් පිටියේ පැවැති තරගයේ දී ගෝල් 1 - 0 ක් ලෙස යුද හමුදාව ජය වාර්තා කළේය.මොහොමඩ් ඉසෙදීන් එම ගෝලය ලබා ගත්තේය.සෝන්ඩර්ස් පිල ගෝල් 3 – 0 කින් සිවිල් ආරක්ෂක පිල පරාජයට පත් කිරීම කැපීපෙනුණි. එස්.පෙරේරා, ජී.ටී. කුමාර හා එම්. එස්. එම්. රිස්වින් ගෝල් වාර්තා කළහ.වෙන්නප්පුවේ පැවැති නාවික හමුදාව හා නිව්යංග්ස් අතර තරගයෙන් නාවික හමුදාවට ගෝල් 6 – 1 ක ජයක් හිමිවිය.ආර්.එම්.ජේ. ධම්මික හා එන්. නිරෝෂන් ගෝල් දෙක බැගින් ද එල්.ටී.සිල්වා ඒ.සී. සංජීව ගෝලය බැගින් ද ලැබූහ.සිටි ලීග් පිටියේ පැවැති පොලිස් ජාවාලේන් අතර තරගය ගෝල් වාර්තා නොවී ජය පරාජයෙන් කෙළවර වූ අතර බැද්දගානේදී පැවැති ගුවන් හමුදාව හා රිනවුන් අතර තරගයෙන් ගෝල් 2 – 0 කින් ගුවන් හමුදාව ජය වාර්තා කළේය. එහිදී එස්. සංජීව හා සුමේධ ප්‍රනාන්දු ගෝල් වාර්තා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=s11081710</link>
    <topic>ශ්‍රී ලංකා නීතිඥ ක්‍රිකට් පිලට ලෝක තරගාවලියේදී වාර්තාගත ජයක්</topic>
    <author>ප්‍රින්ස් ගුණසේකර</author>
    <content>නීතිඥවරුන්ගේ ලෝක කුසලාන ක්‍රිකට් තරගාවලියේ ශ්‍රී ලංකාව හා එංගලන්තය අතර පැවැති තරගයෙන් ලකුණු 192ක දැවැන්ත ජයක් ශ්‍රී ලංකාවට හිමිවිය.බාර්බඩෝස් එම්පයර් ක්‍රීඩාංගණයේ පැවැති මේ තරගයේදී ශ්‍රී ලංකා නීතිඥ කණ්ඩායම ඕවර් 30කදී ලකුණු 321ක් ලබාගත් අතර එංගලන්ත නීතිඥ කණ්ඩායම ලකුණු 129කට දැවී ගියේය. ශ්‍රී ලංකාව වාර්තාකළ ලකුණු සංඛ්‍යාව එම්පයර් ක්‍රිකට් ක්‍රීඩාංගණයේදී ඉනිමක වාර්තාවූ ඉහළම දක්ෂතාව ලෙසද වාර්තා පොතට එක්විය.ශ්‍රී ලංකා නීතිඥ පිල මෙතෙක් පළමු වටයේ සහභාගිවී වූ තරගවලදී බටහිර ඉන්දීය කොදෙව් සමග තරගය වර්ෂාවෙන් බාධා වී අතහැර දැමුණු අතර ඉන්දියාවට එරෙහි තරගයේදී පරාජය පත්විය.අද ආරම්භවන දෙවැනි වටයේදී බටහිර ඉන්දීය කොදෙව් ‘බී’ පිල සමග තරග වදී.තිඥවරුන්ගේ ලෝක ක්‍රිකට් කුසලාන තරගාවලියට බටහිර ඉන්දීය කොදෙව් ‘ඒ’ හා ‘බී’ ඉන්දියාව පාකිස්තානය, ඔස්ට්‍රේලියාව එංගලන්තය, සහභාගී වෙති. ශ්‍රී ලංකාවෙන් ‘බී’ කණ්ඩායම සහභාගී වුවද සාර්ථක ප්‍රතිඵල අත්නොවීමෙන් පළමු වටයෙන් ඉවත්වීමට සිදුව ඇත. තරගාවලිය මේ 21 වැනිදා අවසන්වීමට නියමිතය. පසුගිය වසරේදී මේ තරගාවලියේ සුරතාව ඔස්ට්‍රේලියාව දිනා ගත්තේය.ශ්‍රී ලංකා නීතිඥ පිල ලකුණු 321 (30)නලින්ද රත්නායක 68, මාලික ගුණසේකර 59, අසේල පටබැදි 52, එර්ෂාන් අර්සරත්නම් 29, යොහාන් ජිනසේන 41එංගලන්ත නීතිඥ පිල කඩුලු 9කට ලකුණු 129 (30).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=f1108171</link>
    <topic>අර්බුද ඇති එජාපයට ඡන්දය දෙන්නජනතාව මෝඩ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>රටේ වර්තමාන දේශපාලන තත්ත්වය, ඉදිරි පළාත් පාලන මැතිවරණය සහ තවත් කාලීන හා සමාජීය කරුණු රැසක් පිළිබඳ බස්නාහිර පළාත් ආණ්ඩුකාර අලවි මවුලානා මහතා සමඟ සිදුකළ සාකච්ඡාවකි මේ.* කොළඹ මහ නගර සභාව ඇතුළු නගර සභා රාශියක මැතිවරණ සඳහා නාම යෝජනා කැඳවා තිබෙනවා. මෙම නාගරික මැතිවරණයෙන් ජය ගැනීමට ආණ්ඩුවට හැකියාවක් තිබෙනවා ද?අප මීට පෙර ගම ජයග්‍රහණය කළා. පසුගිය පළාත් පාලන මැතිවරණයේ දෙවන අදියරේ දී එජාපයේ ඡන්ද ප්‍රතිශතය 22% තරම් පහළ ගියා පමණක් නොවෙයි එජාපය දෙමළ ජාතික සන්ධානයටත් වඩා පහළ තැනකටයි වැටුණේ. එවැනි පක්‍ෂයකට නගරයේ ජනතාව ඡන්දය දෙන්නේ නැහැ.ජනාධිපතිතුමා රට වෙනුවෙන් විශාල සේවයක් ඉෂ්ට කර තියෙනවා. යුද්ධය නිමා කිරීම පමණක් නොවෙයි රට තුළ විශාල සංවර්ධනයකට අවශ්‍ය පසුබිම තීරණය කළෙත් ජනාධිපතිතුමා. මේ සියල්ල රටේ ජනතාව ඉහළින් අගය කරනවා. ඔවුන් ඇත්ත නැත්ත මොකක්ද කියලා දන්නවා. යුද්ධයෙන් පසු මෙරටට විශාල ලෙස ජාත්‍යන්තර බලපෑම් සහ පීඩනයන් එල්ල වුණා. මේ හැම දෙයක්ම නිසි විදිහට කළමනාකරණය කර ගැනීමට පුළුවන්කම ලැබුණා. ඒ නිසා මේ මොහොතේ දී සියලු දෙනා ගේ යුතුකම විය යුත්තේ ජනාධිපතිතුමාට අවශ්‍ය කරන මහජන සහයෝගය ලබාදීමයි. මේ නිසා මෙවර මැතිවරණයේ දීත් එක්සත් ජනතා නිදහස් සන්ධානයට අති විශිෂ්ට ජයග්‍රහණයක් ලබා ගැනීමට හැකියාව හා ශක්තිය තිබෙනවා. නගරය, ගම කියා වෙනසක් නැහැ. ශ්‍රී ලාංකිකයන්ගේ හද ගැස්ම එක හා සමානයි. ඒ නිසා මට ඇති දේශපාලන අත්දැකීම් අනුව මා විශ්වාස කරනවා කොළඹ මහ නගර සභාව ඇතුළු සියලු පළාත් පාලන ආයතන ජයග්‍රහණය කිරීමට හැකියාවක් තිබෙනවා.* එහෙත් දේශපාලන ඉතිහාසයේ කොළඹ නගරය තුළ දේශපාලන බලය ස්ථාපිතව තිබුණේ එජාපයට. මේ තත්ත්වය ක්‍ෂණික වෙනසක් වීමට ඉඩකඩ ඇතැයි ඔබ සිතනවා ද?ඒ තර්කය අතීතයට වලංගු වුණත් අද දේශපාලන තත්ත්වය අනුව එය එහෙම නොවෙයි. එයට වඩා බොහෝ සෙයින් වෙනස්. මේ වෙද්දී එජාපයට දේ්ශපාලනය කිරීමට වෙලාවක් නැහැ. ඔවුන් නායකත්ව අර්බුදයකට වැටිලා ඉන්නේ. රනිල් ට සජිත් විරුද්ධයි සජිත්ට රනිල් විරුද්ධ යි. කරු තව පැත්තක. ඒ විදිහේ ආරවුල් ඇති තැනකට ඡන්දය දීමට තරම් ජනතාව මෝඩ නැහැ. නගරයේ ජනතාව වඩාත් බුද්ධිමත්ව කටයුතු කරන පිරිසක්. ඔවුන් කිසි විටෙක බුද්ධිමත් නොවන විදියට ඡන්දය පාවිච්චි කරන්නේ නැහැ.ආරවුල් ඇති දේශපාලන පක්‍ෂයකට රටක් ගමක් ප්‍රදේශයක් දියුණු කරන්න බැහැ. ජනතාවට අත්‍යවශ්‍ය වෙලා තිබෙන්නේ ගම නගරය දියුණු කළ හැකි දේශපාලන පක්‍ෂයක් මිසක් ආරවුල් ඇති එකිනෙකා මරා ගන්නා දේශපාලන පක්‍ෂයකට නොවෙයි.කොළඹ නගරය තුළ කියලා වෙනසක් නැහැ. මේ දේශපාලන පරමාර්ථ දේශපාලන බලාපොරොත්තු මුළු රටටම සමානයි. මෙතෙක් කල් එජාපයට ඡන්දය දුන්න කියා කොළඹ ජනතාවට වූ සෙතක් නැහැ. එජාපයට අවශ්‍ය වුණේ ජනතාව පැල්පත්වලට ගොනු කරලා තමන්ගේ ඡන්ද ප්‍රමාණය ආරක්‍ෂා කර ගැනීම පමණයි. එහෙත් අපට එහෙම නොවෙයි. කොළඹ නගරය සංවර්ධනය කිරීම වගේම නගරය තුළ සිටින ජනතාවට අවශ්‍ය නූතන පහසුකම් සියල්ල ලබාදීමට රජය සැලැසුම් කර තිබෙන්නේ. අපට අවශ්‍ය කර තිබෙන්නේ වර්තමානයට ගැලපෙන විදිහට කොළඹ නගරය මෙන්ම මුළු රටම පරිවර්ථනය කිරීම තමයි.* කොළඹ නගරය තුළ සිටින මුස්ලිම්වරුන්ගෙන් බහුතරයක් දීර්ඝ කාලයක් තිස්සේ එජාපයට ලැදිව ඡන්දය පාවිච්චි කළ පිරිසක්. මේ තත්ත්වය මෙවර වෙනස් වේවි යැයි ඔබ විශ්වාස කරනවා ද?මා ඔබෙන් යළිත් ප්‍රශ්නයක් අහනවා එජාපයට ඡන්දය දුන්නා යැයි කියා මුස්ලිම්වරුනට සිදු වූ සෙතේ මොකක්ද කියලා. එදා මෙදා තුර එජාපයට ඡන්දය දුන්නා කියලා මුස්ලිම්වරුනට මෙතෙක් කල් වූ දෙයක් නැහැ. ඒ යථාර්ථය දැන්වත් මුස්ලිම්වරු තේරුම් ගන්න ඕනෑ. ජනාධිපතිතුමා හැමදාම මුස්ලිම්වරුනට හිතවත්ව ඔවුන්ගේ පාර්ශ්වය ගෙන කටයුතු කළ නායකයෙක්. ඒ නිසා මුස්ලිම්වරු හා ජනාධිපතිතුමා අතර ඇති බැඳීයාව ඉතාමත් ඉහළයි.පලස්තීන අර්බුදය අවස්ථාවේ දී ජනාධිපතිතුමා සාමාන්‍ය මන්ත්‍රීවරයෙක් විදිහට සිටිමින් ඔවුන්ගේ සටනට අතිවිශාල සහයෝගයක් ලබා දුන්නා. හැම මොහොතකම ජනාධිපතිතුමා මුස්ලිම් වරුනට අවශ්‍ය සහයෝගය ලබාදෙමින් කටයුතු කළ පුද්ගලයෙක්. අරාබි ලෝකය තුළ මහින්ද රාජපක්‍ෂ නාමයට විශාල ගෞරවයක් වගේම විශාල භක්තියක් තිබෙනවා.මේ හැම දෙයක් ගැනම සමබරව කල්පනා කළාම වර්තමාන දේශපාලන ලෝකය තුළ මුස්ලිම්වරුනට සමීපම දේශපාලඥයා තමයි ජනාධිපති මහින්ද රාජපක්‍ෂ මහතා.* මුස්ලිම් ජනතා ආකර්ෂණය දිනා ගැනීමට ආණ්ඩුවට ඇති වැඩපිළිවෙළ මොකක්ද? ඒ ගැන පැහැදිලි කිරීමක් කළ හැකි ද?අපට විශේෂ වැඩපිළිවෙළක් අවශ්‍ය නැහැ, ජාති භේදයෙන් තොරව ආගම් භේදයෙන් තොරව අපට මුළු රටම දිනාගත හැකි වැඩපිළිවෙළකුයි අවශ්‍ය වෙන්නේ. අද මෙරට ජනතාව මර බියෙන් තොරව නිදහස් නිවහල් මිනිස්සු විදිහට තමන්ගේ ජීවිතය ගත කරනවා. ඒ ජනාධිපතිතුමාට පිංසිදුවීමටයි. එදා කොළඹ නගරය තුළ අඩියක් නිදහසේ ඇවිද යාමට පුළුවන්කමක් තිබුණේ නැහැ. මුස්ලිම්වරයෙකුට නිදහසේ තමන්ගේ ආගමික කටයුතු නියැළීමට පුළුවන්කමක් තිබුණේ නැහැ. අද එහෙම නැහැ. හැමෝම නිදහසේ තම කටයුතු කරගෙන යනවා. මේ දේ පමණක්ම වුණත් ඇති මුස්ලිම්වරු දිනා ගැනීමට. එපමණක් නොවෙයි සියල්ලන් දිනා ගැනීමට මේ දේ පමණක්ම වුවත් ඇති.* කල් ගත වුවත් ආණ්ඩුව ජනතාවගේ ප්‍රශ්නවලට විසඳුම් ලබාදීමට මෙතෙක් අසමත්ව ඇතැයි චෝදනා එල්ල කරනවා. මේ චෝදනාව පිළිබඳ ඔබේ ප්‍රතිචාරය මොකක් ද?වැඩපිළිවෙළක් නැහැ කියලා චෝදනා එල්ල කරන අයට තියෙන වැඩපිළිවෙළ මොකක්ද කියන එක ප්‍රශ්නයක්. මුළු රටටම බලපෑ යුද්ධය නිමා කළ මේ ආණ්ඩුවට සෙසු ප්‍රශ්නවලටත් ක්‍රමිකව විසැඳුම් ලබාදිය හැකියි. ඒ සඳහා ජනාධිපති මහින්ද රාජපක්‍ෂ මහතාට ඉතාමත් හොඳ වැඩපිළිවෙළක් තිබෙනවා.* රුපියල් දසදහසකින් සිය වැටුප් ඉහළ දමන ලෙසට වෘත්තීය සමිති පාර්ශ්වයෙන් ඉල්ලීම් යොමුවෙමින් තිබෙනවා. මේ ඉල්ලීම පිළිබඳ වෘත්තීය සමිති ක්‍රියාකාරිකයෙකු ලෙස ඔබේ අදහස මොකක් ද?වැටුප් ඉහළ දැමීමට කිසිවෙක් ඉල්ලා සිටිනවා නම් එම ඉල්ලීම තුළ අසාධාරණයක් ඇතැයි මා සිතන්නේ නැහැ. පසුගිය කාලය තුළ අත්‍යවශ්‍ය භාණ්ඩ මිල ඉහළ ගියා. එම බඩු මිල ඉහළ යාමට සාපේක්‍ෂව තමයි වැටුප් ඉහළ යාමක් වෘත්තීය සමිති පාර්ශවයෙන් ඉල්ලා සිටින්නේ.බඩු මිල පහළ දැමීමට හැකියාවක් ඇත්නම් එය තමයි වඩාත් සුදුසු දේ ෂදිහට මා දකින්නේ. අද වෙළෙඳ මාෆියාවක් තමයි ක්‍රියාත්මක වන්නේ. ඔවුන්ට අවශ්‍ය විදිහට තමයි බඩු මිල ඉහළ පහළ යාම් සිදුවන්නේ. එය හොඳ දෙයක් නොවෙයි. බඩු මිල ඉහළයාම පාලනය කිරීමට නොහැකිනම් කෙතරම් වැටුප් ඉහළ දැමුවත් එයින් ප්‍රතිඵලයක් ලබා ගැනීමට පු‍්‍රළුවන්කමක් නෑ.ඒ නිසා ජනාධිපතිතුමා ඇතුළු බලධාරීන් කළ යුතුව ඇත්තේ අත්‍යවශ්‍ය භාණ්ඩ මිල පාලනය කළ හැකි කමිටුවක් හෝ වැඩපිළිවෙළක් ඇති කිරීමයි. ඒ විදිහේ ක්‍රමවේදයක් නිසි විදිහට ක්‍රියාත්මක කරන්න පුළුවන්නම් වැටුප් ඉහළ දැමීම පිළිබඳව ඉල්ලීමක් ඇති වන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=f1108172</link>
    <topic>ශිෂ්‍යත්වයට ලිවීමට පෙර ප්‍රශ්න පත්‍රයේ උපදෙස් අනුගමනය කරන්න</topic>
    <author>සාකච්ඡා කළේ දයා පෙරේරා</author>
    <content>දරු දැරියෝ තුන්ලක්ෂ විසිඑක්දහස් හාරසිය හත් දෙනෙකු තවත් දින 04 කින් එළැඹෙන අගෝස්තු 21 වැනිදා පැවැත්වෙන පහ ශ්‍රේණියේ ශිෂ්‍යත්ව විභාගයට පෙනී සිටීමට නියමිතය. මේසා විශාල සිසු දරු දැරියන් පිරිසක් පෙනී සිටින ශිෂ්‍යත්ව විභාගය නම් කුමක්දැයි විභාග කොමසාරිස් ජනරාල් අනුර එදිරිසිංහ මහතාගෙන් විමසා දැන ගනිමු.* පහ ශ්‍රේණිය ශිෂ්‍යත්ව විභාගයට පෙනී සිටින්නේ කවුද ?2001 වසරේ පෙබරවාරි 01 වැනිදා සිට 2002 වසරේ ජනවාරි 31 වැනිදා දක්වා උපත ලබා, දැනට පහ ශ්‍රේණියේ ඉගෙනුම ලබන දූදරුවෝය.* පහ ශ්‍රේණියේ පන්ති පැවැත්වෙන සෑම පාසලකම දරුවන් මේ විභාගයට පෙනී සිටිය යුතුද ?නැත. ශිෂ්‍යත්ව විභාගයට පෙනී සිටිය යුතු යැයි බල කළ නොහැකියි. කොළඹ රාජකීය, විශාඛා, මහනුවර ධර්මරාජ, මහනුවර උසස් බාලිකා, මාතර රාහුල ආදී ජාතික පාසල්හි ළමයින් ශිෂ්‍යත්ව විභාගය නොකරන අවස්ථා තිබෙනවා. ඒ මන්දැයි තේරුම් ගත හැක්කේ ශිෂ්‍යත්වයේ අරමුණු වටහා ගත් පසුවයි.* ශිෂ්‍යත්වයේ අරමුණු මොනවාද ?ශිෂ්‍යත්ව විභාගයට අරමුණු දෙකයි. පළමුවැන්න නම් ඉගෙනීමට ශක්තිය ඇති එහෙත් ආර්ථික වශයෙන් ශක්තියක් නැති දරුවන්ට ඉදිරි අධ්‍යාපනය පිණිස ශිෂ්‍යාධාර ලබාදීමයි. දෙවැන්න නම්, එම විභාගයේ දී ලබා ගන්නා ලකුණු මත හයවැනි ශ්‍රේණිය සඳහා රජයේ පාසලක් ලබාදීමයි.ඒ අරමුණු අනුව අවශ්‍යතාව තිබෙනවා නම් මේ විභාගයට ඉදිරිපත් විය හැකියි. එවැනි දරුවන්ට ඒ වෙනුවෙන් පාසල පහසුකම් සපයා දිය යුතුයි. පහ ශ්‍රේණියේ ශිෂ්‍යත්ව විභාගය සම්බන්ධයෙන් විදුහල්පතිවරුන් දැන සිටිය යුතු කරුණු රැසක් තිබෙනවා.* විදුහල්පතිවරුන් දැනගත යුතු කරුණු මොනවාද ?මා මුලින්ම සඳහන් කළ වයස් සීමාවට ඇතුළත් නොවන දරුවන් විභාගයට ඉදිරිපත් නොකිරීම පහේ ශිෂ්‍යත්ව විභාග ව්‍යවස්ථාව උල්ලංඝනය කිරීමක්. ඒ වගේම අදාල වයස් මට්ටම ඇතුළත සිටින සියලු දරුවන් ඉදිරිපත් කළ යුතුයි.විවිධ හේතු මත අනාථ නිවාසවල සිටින ළමයින්ට උප්පැන්න නැහැ. සමහර අනාථ නිවාසවල සිටින දරුවන් හිතාමතාම ඉදිරිපත් කරන්නේ නැහැ. එවැනි දරුවන්ට විභාගයට අවස්ථාව දිය යුතු බව ළමා අධිකරණය තීන්දු කර තිබෙනවා.ශිෂ්‍යාධාර ලබා ගැනීමට අවශ්‍ය දරුවන් සිටිනවා නම් විදුහල්පතිවරුන් ඒ ගැනත් විශේෂයෙන් උනන්දු විය යුතුයි. ශිෂ්‍යත්ව විභාග ව්‍යවස්ථාවට අනුකූලව මවුපියන්ගේ වාර්ෂික ආදායම රුපියල් පනස් හතර දහස (54000) ට අඩුවිය යුතුයි. එම ආදායම් සීමාවට වඩා තම ආදායම අඩු බව ග්‍රාම නිලධාරියාගේ සහතිකය සහිතව මවුපියන්ගෙන් විදුහල්පති ලිපියක් ලබා ගත යුතුයි. සෑම ළමයකු සම්බන්ධයෙන් ඒ ළමයාගේ නම ඉදිරියේ ආදායම අඩු හෝ වැඩි බව හෝ සඳහන් කිරීම අත්‍යවශ්‍යයි.* විදුහල්පතිවරුන් එවැනි වාර්තා නිවැරැදිව සපයනවාද ?බොහෝ විදුහල්පතිවරුන් නිවැරැදිව ලබා දෙනවා. එහෙත් ඇතැම් අය මෙය වරද්දනවා. ආදායම අඩු ළමයාට ආදායම වැඩි බවත් වැඩි ළමයාට අඩු බවත් සඳහන් කර ඉල්ලුම්පත සම්පූර්ණ කර එවනවා. එම නිසා සිදුවන්නේ විශාල අසාධාරණයක්. ශිෂ්‍යාධාර ලබා දෙන්නේ දරුවන් පහළොස් දහසකට පමණයි. ආදායම් අඩු තැන සිටිය යුතු ළමයෙකු ආදායම වැඩි බවට සඳහන් කිරීමෙන් ඒ ළමයාට හිමි විය යුතු ස්ථානය අහිමි වෙනවා. ළමයාට ශිෂ්‍යාධාරය නොලැබුණොත් ලේඛනය සම්පූර්ණ කළ අය ඊට වගකිව යුතුයි.* එවැනි වරදක් නිවැරැදි කරන්නේ කොහොමද ?අධ්‍යාපන අමාත්‍යාංශයට පැමිණිලි කළත් එය නිවැරදි කරන්න බැහැ. හේතුව ශිෂ්‍යාධාර ප්‍රමාණය වැඩි කළ නොහැකිවීම නිසයි.* ශිෂ්‍යාධාර සඳහා සුදුසුකම් ලබන දරුවන් ගණන තෝරා ගන්නේ කෙසේද ?අඩු ආදායම් සහිත ළමයින් සියලු දෙනා ලබාගෙන ඇති ලකුණු සමඟ පෙළ ගස්වනවා. ශිෂ්‍යත්ව පහළොස් දහස අවසන් කරන තැන ලකුණු කඩ ඉම් ලකුණු වෙනවා. දිස්ත්‍රික්ක අනුව හා ජනගහණය අනුව මේ ලකුණු වෙනස් වෙනවා.විශ්වවිද්‍යාල ප්‍රතිපාදන කොමිෂමේ නිර්ණායකය අනුව දිස්ත්‍රික් දහහතරක් ජනගහන අනුපාතයට අනුකූලව පහසුකම්වලට අනුව දුෂ්කර දිස්ත්‍රික්ක යැයි සම්මත වී තිබෙනවා. ඒ අනුව ශිෂ්‍යාධාර සඳහා කඩඉම් ලකුණු ද දිසා මට්ටමින් වෙනස් වෙනවා. අඩු ආදායම්ලාභී දරුවන් වෙනුවෙන් සකස් කරන කඩඉම් ලකුණු මත සෙසු දරුවන් ද තෝරා ගන්නවා. එවැනි දරුවන් පහළොස් දහසක් පමණ තෝරා ගැනෙනවා. ඔවුන්ට ලබා දෙන්නේ හයවැනි ශ්‍රේණිය සඳහා අලුත් පාසල් පමණයි.* වැරැදියට සම්පූර්ණ කරන ලද ඉල්ලුම්පත් නිවැරැදි කර ගන්නේ කෙසේද ?විභාගයට පෙනී සිටින සියලු ළමයින් සඳහා ප්‍රවේශ පත්‍රය හෙවත් නාම ලේඛනය පාසලට ලැබී දින දෙකක් ඇතුළත සංශෝධන කර ගත යුතුයි. මෙවර විභාගයේ එම ප්‍රවේශ පත්‍රය ඉකුත් 2 වැනිදා පාසල්වලට යවා තිබුණා. සංශෝධනයට වෙන් කළ දින දෙක දැන් අවසන්. සංශෝධන කරනවාට වඩා වැරැදි සිදු නොවන ලෙස කටයුතු කිරීම වැදගත් වෙනවා නේද ?* විභාගයට අදාළව විදුහල්පතිවරුන් දැනගත යුතු තවත් කරුණු තිබෙනවාද ?ඔව්. ළමයින් හා මවුපියන් පාසලට කැඳවා රැස්වීමක් පවත්වා ඔවුන් කරුණු දෙකක් දැන්විය යුතුයි. ඒ විභාග අංකය සහ විභාග මධ්‍යස්ථානයයි. ළමයා ඉගෙනුම ලබන පාසලම විභාග මධස්ථානය නොවිය හැකි නිසා එම මධ්‍යස්ථානය හොඳින් දැනගත යුතුයි. ඒ මධ්‍යස්ථානයට යාම සඳහා ළමයින් තම පාසලෙන් පිටත් වන වේලාව, එතැනට යන අයුරු විභාගය අවසන් වී නැවත පාසලට එන විදිය බොහොම පැහැදිලිව කියා දෙන්න ඕනෑ. කල්වේලා ඇතිව එතනට යා යුතුයි.* විභාගය ආරම්භ වන්නේ කීයටද ?පළමුවැනි ප්‍රශ්න පත්‍රය පෙරවරු 9.30 ට ආරම්භ වී පෙරවරු 10.15 ට අවසන් වෙනවා. කාලය මිනිත්තු 45 යි. දෙවැනි ප්‍රශ්න පත්‍රය පෙරවරු 10.30 ට ආරම්භ වෙනවා. එය පෙරවරු 11.45 ට නිම වෙනවා. පැයයි මිනිත්තු පහළොවක් ලැබෙනවා. විභාගය ආරම්භ වන්නට අවම වශයෙන් මිනිත්තු තිහකට පෙර අනිවාර්යෙන්ම විභාග මධ්‍යස්ථානයට යා යුතුයි.* මවුපියන්ට කිවයුතු තවත් විශේෂ කරුණු තිබෙනවාද ?විදුහල්පතිවරුන් මවුපියන්ට කියාදිය යුතු තවත් ඉතා වැදගත් පණිවිඩයක් තියෙනවා. විභාගය දිනයේ නිවසින් පිටවීමට පෙර දරුවාට හොඳින් කවා පොවා පාසලට ගෙන ආ යුතුයි. විභාග මධ්‍යස්ථානයට හෝ පාසලට ගොස් බනිස් කවන්න බීම පොවන්න ඉඩක් නැහැ. ඕනෑ නම් වතුර බෝතලයක් එවන්න පුළුවන්. විභාග ශාලාවට ගෙන යාමට ඉඩ නොදෙන දේ තිබෙනවා.* විභාග ශාලාවට ගෙන යා නොහැකි දේ මොනවාද ?ශිෂ්‍යත්ව විභාගයට එක් එක් ළමයා සඳහා ප්‍රවේශ පත්‍ර නැහැ. ඒ වගේම අනන්‍යතා පත්‍ර නැහැ. ලියන කඩදාසි, ෆයිල් කවර ගෙන යන්න බැහැ.* ගෙන යා යුත්තේ මොනවාද?නිල් හෝ කළු පැහැයෙන් ලියැවෙන පෑනක්. හොඳම වර්ගයේ එච්. බී. පැන්සලක්. බාල වර්ගයේ පැන්සලකින් ලිවීමෙන් ඇතැම් විට මැකෙන්න පුළුවන්. මකනය විභාග අංකය ලියන ලද කඩදාසි කැබැල්ලක්. විභාග මධ්‍යස්ථාන ගැන කතාකිරීමේද ළමයින් ඉගෙනුම ලබන විදුහලේ මෙන්ම වෙනත් විදුහලක් විභාග මධ්‍යස්ථානය ලෙස යොදා ගැනෙනවා. විභාගය පැවැත්වෙන්නේ වෙනත් විදුහලක විභාග මධ්‍යස්ථානයක නම් ඊට නියමිත විදුහල්වල ළමයින් එහි කැඳවාගෙන යා යුතුයි. සාමාන්‍යයෙන් විදුහලේ නියෝජිතයෙක් දරුවන් එහි කැඳවා ගෙන යනවා.* පාසලේ නියෝජිතයන් කියන්නේ කාටද ? ඔවුන්ගේ රාජකාරිය කුමක්ද ?විභාග මධ්‍යස්ථානය පිහිටි පාසලේ ඉගෙනුම ලබන ළමයින් විභාග ශාලාවට කැඳවාගෙන ඒමට මෙන්ම වෙනත් පාසලක මධ්‍යස්ථානය පිහිටියේ නම් ළමයින් එහි රැගෙන යාම සඳහා ද විදුහල්පති විසින් පත්කර ගනු ලබන ගුරුවරුන් මේ නියෝජිතයන් ලෙස හඳුන්වනවා. එම නියෝජිතයන් තමන්ට නියමිත ළමයින් සංඛ්‍යාව විභාග ශාලාවට ගෙන යා යුතුයි. එසේ ගෙන යන ළමයින්ගේ නම්වලට අනුව විභාග අංකය සහිත ස්ථානයේ වාඩිකර විය යුතුයි. එම මේසය හා පුටුවේ ළමයාට පහසුවෙන් වාඩි වී පිළිතුරු ලිවිය හැකි තත්ත්වයක තිබේදැයි බැලිය යුතුයි. එසේ සුදුසු තත්ත්වයක නැත්නම් විභාග ශාලාධිපතිට දන්වා මේස පුටු වෙනස් කරදීමට පිළිවන්.මේ නියෝජිතයන් තමන්ගේ පාසලේ මධ්‍යස්ථානය තිබුණත් පිට පාසලකින් පැමිණියත් ළමයා වාඩි කරවා පවනට බඳු වේගයෙන් එම ස්ථානයෙන් පිට වී යා යුතුයි. ඔවුන්ට ශාලා භූමියේ රැඳෙන්න අයිතියක් නැහැ. නැවත පැමිණිය යුත්තේ විභාගය අවසන් වී සිසුන් ගෙන යාමට පමණයි. එහිද නියමිත වේලාවට පැමිණීමටත් වගා බලා ගත යුතුයි.* විභාග මධ්‍යස්ථානය පිහිටි විදුහලේ විදුහල්පති හා ආචාර්ය මණ්ඩලයටත් නීති තිබෙනවාද ?විදුහලේ විදුහල්පති, ආචාර්ය මණ්ඩලය සේවකයන්ට විභාග පරිශ්‍රය තුළට පැමිණීම සපුරා තහනම්. අධ්‍යාපන අමාත්‍යාංශයේ ලේකම්වරයා මේ බව චක්‍ර ලේඛයකින් දන්වා තියෙනවා. මීට ඉහත මේ සම්බන්ධ පැමිණිලි තිබුණා. එම විදුහලේ ගුරුවරයකුට තම දරුවා රැගෙන හෝ විභාග ශාලාවකට යන්න අවසරයක් නැහැ. විභාග ශාලාවට යා හැක්කේ විභාග ශාලාධිපති ඇතුළු කාර්ය මණ්ඩලයට පමණයි. පිටස්තරයන්ට මධ්‍යස්ථානය තහනම් කලාපයක්. යම් පුද්ගලයකු ඒ තහනම් කලාපයට ඇතුල් වුණොත් ශාලාධිපතිවරයා වගකිව යුතුයි. ඔහු දඬුවමට ලක් වෙනවා. මවුපියන්ටත් විභාග මධ්‍යස්ථානය අසළ හෝ වැටෙන් හා හෝ තාප්පයේ එල්ලී හෝ දරුවන්ට කොකන් පාන්න එපා කියා කියනවා. එය දරුවාගේ යහපත් මානසික තත්ත්වයට බලපාන්නක් විය හැකියි.* ශිෂත්ව විභාගයට ප්‍රශ්න පත්‍ර දෙකක් තිබෙන නිසා ඒ දෙක අතර විවේක කාලයක් නැද්ද ?කුඩා විවේක කාලයක් තිබෙනවා. හැබැයි කිසිම හේතුවක් කියා හෝ විභාග ශාලාවට පැමිණ දරුවන්ට කෑම, බීම දීම තහනම්. වරක් ඇඹිලිපිටිය ප්‍රදේශයේ විභාග ශාලාවකට පැමිණි මවුපියන් දරුවන්ට පැණි බීම හා රෝල්ස් වැනි කෑම දී තිබුණා. විභාගය ආරම්භ කළ පසුත් ළමයින් වමනය කරන්න පටන් ගැනීම නිසා ඔවුන්ගේ විභාගය අවසන් වූණා. උදේ හොඳට කන්න දීලා අරන් ආවාම පැය දෙක තුනක් ඉන්න බැරිකමක් දරුවන්ට නැහැ. තිබහට වතුර තිබුණාම ප්‍රමාණවත්.* ප්‍රශ්න පත්‍ර දෙක පිළිබඳ යමක් කතා කළොත්?ඇත්තෙන්ම කිවයුතුමයි. පළමුවැනි ප්‍රශ්න පත්‍රයට පිළිතුªරු ලිවීමට මිනිත්තු හතළිස් පහක් ලැබෙනවා. ප්‍රශ්න හතළිහක් පමණ තිබෙනවා. එමගින් දරුවාගේ මානසික හැකියාව පරීක්ෂා කරනවා. ප්‍රාථමික අධ්‍යාපනයේ පස්වැනි ශ්‍රේණියට පැමිණෙන්ට දරුවෙකු මානසික හැකියා දහතුනක් ළඟා කර ගෙන ඇතැයි අපේක්ෂාවක් තිබෙනවා. විෂය නිර්දේශයේ හා පෙළ පොතෙහි ඒවා නැහැ.* ඒ හැකියාවන් දරුවාට ලැබෙන්නේ කොතැනකින්ද ?එක් එක් ළමයාගේ මානසික ශක්තිය පොදු නැහැ. එකිනෙකාට වෙනස්. එය විවිධයි. විභාගෙට හරියට උත්තර දීලා නැහැ. මේක මෝඩයෙක් කියා ළමයින්ට ගහලා බැනලා හැරහුවාම ඒ මානසික තත්ත්වය වෙනස් වෙන්නේ නැහැ. අප පළමු ප්‍රශ්න පත්‍රයෙන් මැන බලන්නේ එම මානසික ශක්තියයි.* දෙවැනි ප්‍රශ්න පත්‍රය ?ඔව්. මවුපියන් කරන්නේ ළමයා සතු නිපුණතා මොනවාදැයි මැන බැලීමයි. පෙළ පොත හා විෂය නිර්දේශයෙහි ඒ පිළිබඳ සාකච්ඡා කරනවා. මේ පන්තියට එන විට ප්‍රාථමික අධ්‍යාපනයෙහි නිපුණතා තිස් නවයක් ළඟා කර ගෙන ඇතැයි විශ්වාස කරනවා. හැම ළමයෙක්ම ඒ නිපුණතා තිස්නවයම ළඟාකර ගනු ඇතැයි කියන්න බැහැ. එක් එක් ළමයාගේ මානසික මට්ටම අනුවයි එය තීරණය වෙන්නේ.* මෙවර ප්‍රශ්න පත්‍ර දෙක ගැන යම් ඉඟියක් කළ හැකිද ?එහෙම ඉඟි දෙන්න බැහැ. එහෙත් මෙවර විශේෂත්වයක් තිබෙනවා. දෙවැනි ප්‍රශ්න පත්‍රය පෙළපොත හා විෂය නිර්දේශ තුළින් සකස් කරනවා. ඒ නිසා විෂය නිර්දේශය හා පෙළපොත අනුගමනය කරන්න. මේ සඳහා දරුවන් ප්‍රගුණ කරවන්න.* විභාග දිනයේ ඉතිරි කටයුතු පිළිබඳ කතා කළොත්?විභාග ශාලාධිපතිට පැවැරෙන කාර්ය විශේෂයි. එයින් ප්‍රධානම කාර්ය නිවැරැදි විභාග අංකයෙහි නිවැරැදි ළමයා වාඩි වී සිටීදැයි බැලීමයි. එය සියයට සියයක්ම තහවුරු කර ගන්න බැහැ. පාසලේ නියෝජිතයා පැමිණ වාඩි කරවා තිබුණත් ශාලාධිපති නැවත බැලිය යුතුයි.නියමිත වෙලාවට විභාගය ආරම්භ කළ යුතුයි. ප්‍රශ්න පත්‍ර මාරු කර නොගත යුතුයි. පසුගිය අවුරුදුවල ඇතැම් මධ්‍යස්ථානවල පළමු ප්‍රශ්න පත්‍රය වෙනුවට දෙවැනි පත්‍රය මුලින් බෙදා දී තිබුණා. මෙය නරක තත්ත්වයක්. සෑම ප්‍රශ්න පත්‍ර පැකට්ටුවේ පැහැදිලිව ප්‍රශ්න පත්‍රය කුමක්දැයි දක්වා තිබෙනවා. සහකාර ශාලාධිපති හා කාර්ය මණ්ඩලයේ අය ළඟට කැඳවා පැහැදිලිව ලොකු අකුරෙන් ප්‍රශ්න පත්‍රය කවරක්දැයි දැක්වෙන සදහන කියවා බැලිය යුතුයි. ප්‍රශ්න පත්‍ර සිංහල ද දෙමළ ද කියා දැක්වෙනවා. ඒ නිසා කාර්ය මණ්ඩලය සමඟ එක්වී ප්‍රශ්න පත්‍ර පැකට්ටුව විවෘත කළ යුතුයි.ප්‍රශ්න පත්‍ර පැකට්ටුව විවෘත කළ පසු එහි සඳහන් ප්‍රශ්න පත්‍රය කුමක්දැයි බැලිය යුතුයි. පැකට්ටුවේ දැක්වෙන ප්‍රශ්න පත්‍රය තිබේද ඒ වගේම ප්‍රශ්න පත්‍ර සංඛ්‍යාව නිවැරැදි දැයි ගණන් කර බලන්න ඕනෑ. අඩුපාඩු තිබෙනවා නම් ලබාදී ඇති උපදෙස් පරිදි ක්‍රියා කළයුතුයි.* මෙවර විභාගයේදීත් දරුවාට කටුවැඩ කරන්න පුළුවන්ද ?පුළුවන්. සෑම ළමයෙක්ම ඉල්ලුවත් නැතත් කටුවැඩ කඩදාසියක් දිය යුතුයි. ප්‍රශ්න පත්‍ර දෙකටම ඒ කඩදාසි සපයනවා. විභාගය අවසන් වූ පසු කටුවැඩ කඩදාසි ශාලාධිපති විසින් එකතු කර ගනු ලැබිය යුතුයි. ඒවා ළමයින්ට ගෙනයන්න බැහැ.* ප්‍රශ්න පත්‍ර විභාග ශාලාවෙන් පිටතට ගෙන යා හැකිද ?කිසිම ප්‍රශ්න පත්‍රයක් කිසිම හේතුªවක් නිසා ශාලාවෙන් පිටත ගෙන යා නොහැකියි. ඒ වගේම ප්‍රශ්න පත්‍රයක් හෝ කොටසක් හෝ ඡායා පිටපත් කිරීමට විභාග ශාලාධිපතිට හෝ නිරීක්ෂකයන්ට හෝ විභාග කාර්ය මණ්ඩලයේ කවරකුට හෝ අයිතියක් නැති බව කල් ඇතිවම දන්වනවා. උපදෙස් කඩකරන අයට එරෙහිව විභාග පනත අනුව දඬුවම් ලබා දෙනවා. විභාග පනත අනුව ප්‍රශ්න පත්‍රය පිටතට ගෙන යාම ප්‍රශ්න පත්‍රය හෝ කොටසක් හෝ ඡායා පිටපත් කර ගැනීම සම්පූර්ණයෙන්ම තහනම් බව නැවතත් අවධාරණය කරනවා. විභාගය අවසන් වූ වහාම ඉතිරි ප්‍රශ්න පත්‍ර ගණන පැකට්ටුවේ සඳහන් කර ඒ සම්බන්ධ උපදෙස් අනුව ක්‍රියාකළ යුතුයි.* ශිෂ්‍යත්ව විභාගයේ ප්‍රශ්න පත්‍ර විභාගය පැවැත්වීමෙන් පසුව ප්‍රකාශයට පත් කළ හැකිද?විභාග කොමසාරිස් ජනරාල්වරයා ඉදිරියේදී නිවේදනය කරන තෙක් ඒවා රහස්‍ය ලේඛන බවට පත්වෙනවා. යමෙක් ප්‍රශ්න පත්‍ර පිට කර මුද්‍රණය කොට ප්‍රකාශයට පත් කළහොත් දැඩි ක්‍රියාමාර්ග ගන්නවා.* මීට පෙර ප්‍රශ්න පත්‍ර පිට කළ අවස්ථා තිබෙනවාද ?2010 වසරේ විභාගයේදී ප්‍රශ්න පත්‍ර පිට කළ ශාලාධිපතින් හතරදෙනකු රිමාන්ඩ් භාරයට පත් කළා. උත්තර පත්‍ර පරීක්ෂා කරන අවස්ථාවේදී පිටකරන ලද සහකාර පරීක්ෂකවරයකුද රිමාන්ඩ් කළා. නිත්‍ය නිරීක්ෂකවරුන්ද ඒවා පිළිපැදිය යුතුයි. පිළිතුරු ලියන ළමයින්ට නිවැරැදි පිළිතුර ඇඟිල්ලෙන් පෙන්වා දී ඇති අවස්ථා හසුවී තිබෙනවා. විභාග ශාලාවේ එවැනි උදව් කළ අයට දඬුවම් කර තිබෙනවා.* මෙතෙක් විස්තර කළේ මවුපියන්, විදුහල්පතීන්, විභාග කාර්ය මණ්ඩල සඳහා ලබාදෙන උපදෙස් සමූහයයි. එහෙත් වැදගත්ම පිරිස විභාගයට පෙනී සිටින සිසුන් නිසා ඔවුන්ටත් උපදෙසක් දෙනවා නම් යහපත් නේද ?ඔව්, ශිෂ්‍යත්වයට පෙනී සිටින සෑම දරුවකුම දැනගත යුතු පොදු කරුණු රැසක් තිබෙනවා. ඒවා එකින් එක කියන්නම්.මීට ඉහත කීවා සේ කළු හෝ නිල් පෑනකින් පමණක් උත්තර ලියන්න. එසේ නැත්නම් දී ඇති පිළිතුරට යටින් ඉර ගහන්න. ඒ සඳහා පෑන හෝ හොඳ එච්. බී. පැන්සලක් යොදා ගන්න. උත්තරයට යටින් ගැසූ ඉර වැරැදි නම් එය හරස් අතට කුඩා ඉරි කැබලි තුනකින් කපා නිවැරදි උත්තරය යට ඉරක් ගසන්න. එහෙම නැතිව මකනයෙන් කෙළ ගා මකන්න එපා. සමහර ළමයින් කෙළගාමින් මකන්න පුරුදු වෙලා ඉන්නවා. එය නොකළ යුතුයි.ළමයා ප්‍රශ්න පත්‍රයේ මුල්පිටුවේ උපදෙස් හොඳින් කියවිය යුතුයි.ප්‍රශ්නවලත් කොටසින් කොටසත් දී ඇති උපදෙස් හරියට ම අනුගමනය කරන්න.විභාග අංකය පිටු කිහිපයකම නිවැරැදිව ලිවිය යුතුයි.ප්‍රශ්න පත්‍රය ලද පසු එහි පිටු සියල්ලම තිබේදැයි බලන්න. හැම පිටුවකට ප්‍රශ්න මුද්‍රණය වී ඇත්දැයි බැලිය යුතුයි. සන්සුන් සිතින් කලබල නොවී පිළිතුරු ලබා දෙන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=f1108173</link>
    <topic/>
    <author>චතුරිකා ගමගේ</author>
    <content>අද හමන මේ සුළඟ පෙර දිනක ආවනම් ඉගිල ගොස් ක්‍ෂිතිජයේ හැංගෙන්න තිබුණි නම් පාව ආ රෝස මලෙ රැදි සුවඳ මෙතරම්ම කිතිකවා ගියෙ ඇයි ද නතර වී හද පතුලෙමේ කාව්‍ය සංකල්පනාව උපුටා ගත්තේ අපේ සාහිත්‍ය කෘති අතරට එක්වන අලුත් ම කෙටිකතා සංග්‍රහය වන ‘සුදු බිත්තිය’ නැමැති කෘතියෙනි. අනුර දහනායක විසින් රචිත ‘සුදු බිත්තිය’ කෙටිකතා සංග්‍රහය 2011 අගෝස්තු 17(අද) දින උදෑසන 9.30 ට මහරගම ප්‍රාදේශීය ලේකම් කාර්යාලයීය ප්‍රධාන ශාලාවේදී දොරට වැඩීම සිදු කෙරේ. ‘සුදු බිත්තිය’ පිළිබඳ අනුර දහනායක සමඟ සිදුකළ සාකච්ඡාවකි මේ.* ‘සුදු බිත්තිය’ ඔබේ කුළුදුල් කෙටිකතා සංග්‍රහයයි. මෙවැනි කෘතියක් රචනා කිරීම සඳහා පසුබිම සැකසුණේ කොහොමද?මම වෘත්තියෙන් චිත්‍ර හා මූර්ති ශිල්පියෙක්. ඒත්, මම පොතපත කියවීමට ලොකු කැමැත්තක් දක්වනවා. මම මුලින් ම ලියන්න පටන් ගත්තේ නාට්‍ය පිටපත්. 1984 දී මම ‘දිරච්ච ඉනිමං’ නැමැති කෙටි නාට්‍ය රචනා කළා. ඒ සඳහා හොඳ ප්‍රතිචාර ලැබුණු නිසා මම ඊළඟ වසරේදීත් ‘හතරමං හන්දිය’ නමින් තවත් කෙටි නාට්‍යයක් ලිව්වා. පසුව මම ලියූ ‘මම තවම පණපිටින්’ නාට්‍ය ජනප්‍රිය වේදිකා නාට්‍යයක් ලෙස තවමත් වේදිකා ගත කෙරෙනවා. පසුගිය වසරේ දී මම ‘හතරැස් ලෝකය’ නමින් කවි පොතකුත් රචනා කළා. නමුත් කෙටිකතා පොතක් රචනා කිරීමට මට අදහසක් තිබුණේ නැහැ. විවිධ අවස්ථාවල දී මට ලැබෙන මම අත්විඳින කතා තේමාවන් මම මගේ මිත්‍රයන්ට ලබා දුන්නා. එම අදහස්වලින් වගේ ම කෘතියක් රචනා කරන්න මා පෙළඹවූයේ මගේ බිරිය සහ දියණියයි. ඒ අනුව මම සාම්ප්‍රදායික කෙටිකතා කලාවෙන් ඔබ්බට ගොස් වගේ ම ශෛලියකට අනුව මෙම කෘතිය රචනා කළා.* සාම්ප්‍රදායික බවින් මිදුණු මේ කෘතියෙහි ඇති විශේෂත්වයන් මොනවාද?මම මට වදදෙන මගේ ඔළුවේ නලියන සිතුවිලි සමාජයට අතහැරලා දානවා. මේ කෘතියේ ‘හැංගි මුත්තං’, ‘මම කසාද බදින්නම’ ඕන ද?, ‘මාව කසාද බඳින්න’, පින්’, ‘ඔයා බැඳලද?’, ‘ලබන අවුරුද්දේ’, ‘සුදු බිත්තිය’, ‘පොඩි ප්‍රශ්නයක්’ වැනි එකිනෙකට වෙනස් කතන්දර අටක් (08) අන්තර්ගත වෙනවා. මේ සෑම කතාවක්ම ගොඩනැගිලා තිබෙන්නේ එදිනෙදා සමාජයේ සිදුවන සිදුවීම් ආශ්‍රයෙන්. මේ හැම කතාවක ම අවසානයක් නැහැ. ඒ තුළින් මම කියවන පාඨකයන්ට හිතන්න යමක් ඉතිරි කළා.* වර්තමානයේ ජනතාව පොතපතින් දුරස් වෙනවා. එවන් වාතාවරණයක් තුළ ඔබේ කෘතිය රචනා කිරීමේ දී ඔබ අනුගමනය කළ උපක්‍රම කෙබඳු ද?අපේ සමාජයේ හැම කෙනෙක් ම ප්‍රබුද්ධ කෙටිකතා කියවලා නැහැ. මම මේ කෘතිය රචනා කළේ සාමාන්‍ය මිනිසුන්ටයි. මෙහි හැම කතාවකම කතන්දර ස්වරූපයක් තිබෙනවා. ඒ වගේ ම පාඨකයන්ට ආයාසයකින් තොරව කියවිය හැකි ආකාරයට නාට්‍යමය දෙබස්, සිනමාත්මක රූපරාමු, නාට්‍යමය ස්වරූපයක් මවලා තිබෙනවා. මම මේ කෘතිය සඳහා යොදගත්තේ සරල භාෂාවක් සාහිත්‍ය කියලා මිනිසුන්ට නොතේරෙන වචන භාවිතා කළොත් ඒ නිර්මාණය සාර්ථක වෙන්නේ නැහැ. භාෂාව දියුණු කරනවාට වඩා භාෂාව තිබෙන මට්ටමින් රැකගන්න අවශ්‍ය නිසා මම හැමෝටම තේරෙන භාෂාවක් යොදා ගත්තා.* සමාජ සංසිද්ධීන් වටා ගොඩනැගුණු මෙම කෘතියෙහි අන්තර්ගතය කෙබඳු ද?‘සුදු බිත්තිය’ කෙටිකතා සංග්‍රහයේ එන සියලුම කෙටිකතා එදිනෙදා සමාජයේ මිනිසුන් අතර සිදුවන සුවිශේෂී සිදුවීම් ආශ්‍රයෙන් රචනා කර තිබීම විශේෂ කරුණක්. මෙහි එන හැංගිමුත්තන් කෙටිකතාවට පාදක කරගත්තේ මගේ ම අත්දැකීමක්. දිනක් ඥාති සහෝදරයෙකුට මනාලියක් බැලීමට යන ගමනක් සඳහා මට ආරාධනා ලැබුණා. ආරාධනය පිළිගත් මම ඔවුන් සමඟ එම ගමනට එක්කාසු වුණා. නමුත් එදින අපි බලන්න ගිය ගැහැනු ළමයා අපි එම නිවසින් පිටවනතුරු පිටතට පැමිණියේ නැහැ. එදින ඇය පැය දෙකක් පුරාවට කාමරයේ සැගවී සිටියා. හැංගිමුත්තන් කෙටිකතාව ලියුවේ මෙම සිද්ධිය ආශ්‍රයෙනුයි.* ඔබේ කෙටිකතා සංග්‍රහය ‘සුදු බිත්තිය’ ලෙස නම් කළේ ඇයි?‘සුදු බිත්තිය නමින් කෙටිකතාවක් මෙහි අන්තර්ගත වෙනවා. එහි නම තමයි කෙටිකතා සංග්‍රහයට යොදා ගත්තේ. සුදු බිත්තියත් හරි අපූරු තේමාවක් යටතේ ගොඩනැගුණු කෙටිකතාවක්. සුදු බිත්තියේ එන වික්‍රමරත්න නැමැත්තා ජීවත් වුණේ බස්රථවල විරිදු ගායනා කර ලැබුණු මුදලින්. ඔහු දිනපතා නගරයේ බස් රථ ගණනාවකට ගොඩ වී උගුර ලේ රස වනතුරු විරිදු ගායනා කරනවා. ඔය අතරතුරදී දිනක් නගරයට අලුතින් පැමිණි ගණිකාවක් වික්‍රමරත්න දකිනවා. ඇයගේ නම ප්‍රියංකා. දැන හඳුනා ගැනීමෙන් පසු ඔවුන් අතර කුඩා ප්‍රේමයක් හටගන්නවා. ලිංගිකත්වයකින් තොරව ප්‍රියංකාව ස්පර්ශ කරනු ලැබූ එකම පිරිමියා වුණේ වික්‍රමරත්නයි. මෙහි දී මම උත්සහ කළේ මෙම චරිතවල සාමාන්‍යයෙන් දකිනවාට වඩා මානුෂීය ගැටුම ඉස්මතු කරන්නටයි. සමාජයේ අවධානයට ලක්වන කොටස් තුළ අන් අයට වඩා මනුෂ්‍යත්වයක් තිබෙන බව මේ කතාව කියවීමෙන් හැෙඟනවා.* අද පාඨකයන් අතර වඩාත් ජනප්‍රිය වන්නේ සීමිත පිරිසකගේ කෘතීන් පමණයි. මේ ක්‍ෂේත්‍රයේ සිටින නවක රචකයෙකු ලෙස ඔබ එය දකින්නේ කොහොමද?ඔව්, ඇතැම් අයට සල්ලි දීලා පොතක් ගන්න නම් ප්‍රසිද්ධ නමක් තියෙන්න ඕනෑ. අපේ සමාජය හුරුවෙලා ඉන්නේ ප්‍රසිද්ධ නමට පොත් මිල දී ගන්නයි. එවැනි දැක්මකින් තොරව රචකයෙකුගේ පෙර නිර්මාණ පිළිබඳ සළකා බලා පොත් මිල දී ගන්න පාඨකයන් පෙළඹෙනවා නම් හොඳයි. ඒ වගේ ම ඇතැම් අය මෝස්තරයට පොත් මිල දී ගත්තත් ඒවා කියවන්නේ නැහැ. කියවන එකේ හොඳ වින්දනයක් තිබෙනවා. යමක් කියවන විට බාහිර සමාජයෙන් අයින් වෙනවා. බාහිරින් ඉවත්වෙලා ඒ රූපරාමු සමඟ ජීවත්වන විට කියවන දෙය ජීවිත අත්දැකීමක් කර ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>17</day>
    </date>
    <link>http://www.dinamina.lk/2011/08/17/_art.asp?fn=f1108174</link>
    <topic/>
    <author>මහින්ද අබේසුන්දර</author>
    <content>ලයනල් සරත් මිය ගොස් ඊයේට (16) අවුරුදු දෙකකි. ඔහු ගුරුවරයෙකි. විදුහල්පතිවරයෙකි. සහකාර අධ්‍යාපන අධ්‍යක්ෂවරයෙකි. ග්‍රන්ථ කර්තෘවරයෙකි.ලයනල් සරත් ලියූ ප්‍රථම පොත ‘හිතුවෙ නෑ මම.... ඔහොම වෙයි කියා’ යන්නයි. ඒ 1969 ඔක්තෝබර් මාසයේදීය.එම පොතේ ප්‍රථම මුද්‍රණයේ ලයනල් සරත් ‘වචනයක්’ යන ශීර්ෂය යටතේ මෙසේ ලියා ඇත.‘මෙම පොත පල කිරීමට බාරගත් ඇස්. ගොඩගේ මහතාටත් ඒ ගැන උනන්දුවෙන් ක්‍රියා කළ වීරකැටියේ මහින්ද රාජපක්ෂ මහතාටත් පිටකවරය සකස් කර දුන් දයා රණවීර මහතාටත් මගේ ස්තුතිය හිමි වේ.ලයනල් සරත්ගේ ඒ මුල් පොත අච්චු ගසා ඇත්තේ එස්. ගොඩගේ මහතාය.පොත අච්චු ගසා දෙන ලෙස ඉල්ලා සිටියේ ඒ කාලයේ විදෝද්‍ය පුස්තකාලයේ සේවය කළ මහින්ද රාජපක්ෂ මහතාය. ගොඩගේ මහතාගේ ප්‍රථම ප්‍රකාශනය ද එයයි.වසර තිස් හතරකට පසු ලයනල් සරත්ගේ එම පොත යළි මුද්‍රණය කළේය. ඒ පොතට සුබ පැතුම් පණිවුඩයක් ලියා එම පොතේම පළ වුයේ ශ්‍රී ලංකා පාර්ලිමේන්තුවේ විපක්ෂනායක මහින්ද රාජපක්ෂ මහතාගේය.පොත් රාශියක් ලියූ ලයනල් සරත් සිය අවසාන කෘතිය වන ‘නිදහස් ලංකාවේ මූලධර්ම’ ලීවේය. එම පොත 2009 පෙබරවාරි 4 වෙනිදා පිළිගැන්වූයේ ජනාධිපති මහින්ද රාජපක්ෂ මහතාටය.ලයනල් සරත් ශ්‍රී ලංකාවේ කොමියුනිස්ට් පක්ෂය සමඟ දේශපාලනය කළේය. ඇත්ත පත්‍රයේද වැඩ කළේය. 1965 බලයට පත් වූ එක්සත් ජාතික පක්ෂ ආණ්ඩුවේ අධ්‍යාපන ඇමැති අයි. ඇම්. ආර්. ඒ. ඊරියගොල්ල මහතා එවකට සහකාර අධ්‍යාපන අධ්‍යක්ෂව සිටි ලයනල් සරත් රැකියාවෙන් දොට්ට දැම්මේය.ඔහු ‘බජරි හටන’ නමින් පුංචි පත්තරයක් පටන් ගත්තේය. එය ඉතාම ජනප්‍රිය විය. උපහාසයෙන් පිරුණ බජරි හටනින් ඊරියගොල්ලටද පහර ගැසීය.1970 සමගි පෙරමුණ බලයට පත් විය. ලයනල් සරත් යළි අධ්‍යාපන අමාත්‍යාංශයේ වැඩ භාර ගත්තේය. ඔහුගේ කර්තෘත්වයෙන් පිට වූ අවසාන ‘බජරි හටනේ‘ ඔහු මෙසේ ලීවේය.‘දැන් මට රැකියාව ලැබී තිබේ. ඊරියගොල්ල මහතා පරාජය වී තිබේ. දැන් මට රැකියාව තිබේ. රැකියාව නැත්තේ ඊරියගොල්ල මහතාටය. ඒ නිසා ‘බජරි හටන’ පත්‍රයේ කර්තෘ පදවිය භාර ගන්නට මම ආරාධනා කරමි’ලයනල් සරත් වැනි අයට හැමදාමත් ජීවත් වන්නට නොහැකිය. එහෙත් ජීවත්ව සිටි කාලයේ දේශපාලනයට ග්‍රන්ථකරණයට මාධ්‍ය ක්‍ෂේත්‍රයට කළ සේවය අපරිමිතය. ලයනල් සරත් වැනි අයගේ බස හැසිරවීම අද මාධ්‍ය ක්‍ෂ්ත්‍රයේ අයට අභියෝගයකි. අඩුම තරමින් ලයනල් සරත් ලියූ ග්‍රන්ථ ටිකවත් කියවන්නේනම් ඔය අද සිටින මාධ්‍යවේදීන්ට ලොකු පිටිවහලක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108181</link>
    <topic>විදුලි පාරිභෝගිකයා අසරණ කරන්නඉඩ දෙන්නේ නෑ</topic>
    <author/>
    <content>ජනතා විමුක්ති පෙරමුණ විසින් විශ්වවිද්‍යාල පද්ධතියෙහි ඇති කර තිබෙන නොසන්සුන්කාරී තත්ත්වය ලංකා විදුලිබල මණ්ඩලය තුළ ඇති කිරීමට ඉඩ නොතබන බව විදුලිබල හා බලශක්ති ඇමැති පාඨලි චම්පික රණවක මහතා පවසයි.විදුලිබල මණ්ඩලයෙහි යම් අර්බූදයක් නිර්මාණය කිරීමට සුළු පිරිසක් උත්සාහ දරන බවත්, එවැනි උත්සාහයක් දරමින් විනය විරෝධී ලෙස හැසිරෙන්නේ නම් එවැනි අයට එරෙහිව දැඩි ලෙස විනය ක්‍රියාමාර්ග ගන්නා බවත් ඇමැතිවරයා පවසයි. එක්සත් ජාතික පක්ෂය හා ජනතා විමුක්ති පෙරමුණ එක්ව ආණ්ඩුව අපහසුතාවට පත්කිරීම සඳහා විවිධ උත්සායක් දැරුවද එවැනි උත්සායයන් අසාර්ථක බවද හෙතෙම දිනමිණට කීය.1988 - 89 වකවානුවේදී ජනතා විමුක්ති පෙරමුණ රට තුළ ඇති කළ අරාජිකතත්වය නැවත ඇති කිරීම සඳහා වෙර දරමින් වෘත්තීය සමිති පෙළඹවීමට ද එම පක්ෂය කටයුතු කරමින් සිටින බවද ඇමැතිවරයා චෝදනා කළේය.විදුලි බල මණ්ඩලයෙහි අර්බූදයක් නිර්මාණය කරමින් විදුලි පාරිභෝගිකයන් අපහසුතාවට පත් කිරීමට තමන් කිසිසේත් ඉඩ නොතබන බවද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108182</link>
    <topic>අධිකරණ නියෝගයෙන්සිරිකොත උද්ඝෝෂණය නවතී</topic>
    <author>විජයානි එදිරිසිංහ, ජීවනී පතිරණ, මානෙල් පුෂ්පකුමාරි සහ සිරිසේන රාජපක්ෂ</author>
    <content>පාර්ලිමේන්තු මන්ත්‍රී සජිත් ප්‍රේමදාස මහතා ප්‍රමුඛ ප්‍රතිසංස්කරණවාදී කණ්ඩායමක් සිරිකොත ඉදිරිපිට පැවැත්වීමට තීරණය කර තිබූ උද්ඝෝෂණය තහනම් කරමින් නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා ඊයේ (17) නියෝගයක් නිකුත් කළේ ය.මිරිහාන පොලිසිය අධිකරණයට ඉදිරිපත් කළ කරුණු සැලකිල්ලට ගත් මහේස්ත්‍රාත්වරයා එම නියෝගය නිකුත් කළේ ය. එක්සත් ජාතික පක්ෂයේ කෘත්‍යාධිකාරි මණ්ඩලයේ රැස්වීමට අවහිර වන සේ සාමය කඩ වන අයුරින් පැවැත්වීමට තීරණය කර තිබූ උද්ඝෝෂණය, සත්‍යග්‍රහය හෝ නීති විරෝධී ක්‍රියා වැළැක්වීම සඳහා අතුරු තහනමක් පනවන ලෙස පොලිසිය අධිකරණයෙන් ඉල්ලා සිටී. එක්සත් ජාතික පක්ෂයේ නායක රනිල් වික්‍රමසිංහ මහතා ප්‍රමුඛ කෘත්‍යාධිකාරී මණ්ඩලයේ සාමාජිකයන්ගේ ජීවිතවලට තර්ජනයක් ඇති විය හැකි බව පවසමින් පොලිසිය අධිකරණයට කරුණු ගොනු කළේ ය.මේ උද්ඝෝෂණය නිසා සාමාන්‍ය ජනතාවට අපහසුතාවයක් ඇති විය හැකි බවට පොලිසිය කරුණු ඉදිරිපත් කර තිබේ.ඒ අනුව මෙම උද්ඝෝෂණය වැළැක්වීමට එක්සත් ජාතික පක්ෂයේ නියෝජ්‍ය නායක සජිත් ප්‍රේමදාසට හෝ කෝට්ටේ සංවිධායක ශිරාල් ලක්තිලකට උද්ඝෝෂණය සංවිධානය කරන සාමාජිකයින්ට හෝ ආඥාවක් නිකුත් කරන ලෙස පොලිසිය අධිකරණයෙන් ඉල්ලා සිටී.අධිකරණ නියෝගය අනුව උද්ඝෝෂණය ක්‍රියාත්මක නොවීම නිසා සිරිකොත හා ඒ අවට සාමකාමි වාතාවරණයක් පැවැති බව වාර්තා වේ.රනිල් වික්‍රමසිංහ මහතාගේ පෞද්ගලික ආරක්ෂක භටයන් පමණක් සිරිකොත මන්දිරය ඉදිරිපිට දක්නා ලදී.මේ අතර විහාර මහා දේවි උද්‍යානය හෝ වෙනත් ස්ථානයක පැවැත්වෙන උද්ඝෝෂණ එක්සත් ජාතික පක්ෂයට සම්බන්ධ නැති බව එජාප සභාපති ගාමිණී ජයවික්‍රම පෙරේරා මහතා පවසයි.එක්සත් ජාතික පක්ෂයේ කිසිම උද්ඝෝෂණයක් හෝ සත්‍යග්‍රහයක් ඊයේ (17) නොපැවැත්වුණු බව පවසන ඒ මහතා වෙනත් තැන්වල වෙනත් පුද්ගලයන් පැවැත්වූ සත්‍යග්‍රහ හා උද්ඝෝෂණ පිළිබඳ ප්‍රකාශයක් නිකුත් කිරීමට අවශ්‍ය නොවන බව ද ඒ මහතා කීය.මේ අතර එක්සත් ජාතික පක්ෂයේ කෘත්‍යාධිකාරී මණ්ඩලයේ රැස්වීම ඊයේ පස්වරු 4.00 ට රැස්වීමට සියලු කටයුතු සූදානම් කර තිබුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108183</link>
    <topic>‘සිපෙට්කෝ’ නිවහනවිවෘත කිරීම හෙට</topic>
    <author>සුභාෂිණී සේනානායක</author>
    <content>ඛනිජතෙල් නීතිගත සංස්ථාවේ මූලස්ථානය ස්ථාපිත කෙරෙන ‘සිපෙට්කෝ’ නිවහන හෙට (19) ජනාධිපති මහින්ද රාජපක්ෂ මහතා අතින් විවෘත කෙරේ. මීට පෙර මසකට රුපියල් මිලියන 4ක කුලී පදනම මත කොළඹ 03, රොටුන්ඩා කුළුනෙහි වසර 12 ක් පවත්වාගෙන ආ තෙල් සංස්ථා මූලස්ථානය නව නිවහනේ ස්ථාපිත කෙරෙනු ඇත. සිපෙට්කෝ නිවහන ඉදිකිරීම සඳහා වැයකර ඇති මුදල රුපියල් මිලියන 2000කි.සිපෙට්කෝ නිවහන ඉදිකළ පර්චස් 109 ක ඉඩම බැංකු වෙන්දේසියකදී සුසිල් ප්‍රේමජයන්ත මහතා විදුලි බල හා බලශක්ති ඇමැතිව සිටියදී රුපියල් මිලියන 85 කට මිලදී ගෙන ඇත. එය රබර් පර්යේෂණ ආයතනය සතු වූවකි.හිටපු ඛනිජ තෙල් ඇමැති ඒ.එච්.එම්.ෆවුසි මහතා 2006 දී සිපෙට්කෝ නිවහන ඉදිකළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108184</link>
    <topic>අනුරපුර ප්‍රා. සභා මන්ත්‍රීගේවිභාග වංචාව හෙළි වෙයි</topic>
    <author>අනුරාධපුර මධ්‍යම විශේෂ</author>
    <content>ප්‍රාදේශීය සභාවක මන්ත්‍රීවරයකු සිදුකිරීමට ගිය විභාග වංචාවක් පෙරේදා (16) දිනයේ වළක්වා ගැනීමට හැකිවූ බව අනුරාධපුර ස්වර්ණපාලි ජාතික බාලිකා පාසලේ අධ්‍යාපන පොදු සහතික උසස් පෙළ විභාග කටයුතුවල නිරත ශාලාධිපති වරයෙක් පැවසූහ.පෙරේදා (16) අධ්‍යාපන පොදු සහතික උසස් පෙළ විභාගයේ පැරැණි නිර්දේශය යටතේ බාහිර අයැදුම්කරුවකු ලෙස සහභාගි වූ අනුරාධපුර මධ්‍යම නුවරගම් පළාතේ ප්‍රාදේශීය සභාවේ මන්ත්‍රී වරයකු හා තවත් සිසුවියක මේ විභාග වංචාව සිදුකිරීමට උත්සාහ ගත් අතර විභාග නිරීක්ෂණයේ සිටි නිලධාරීන්ගේ විමසිලිමත් බව නිසා ඔවුන්ට එම අවස්ථාව ගිලිහී ගිය බවද පැවැසීය.ඉකුත් 16 වැනි දින එම වංචාව සිදුකිරීමට පැමිණි මන්ත්‍රීවරයා හා සිසුවිය විභාග ශාලාවට ප්‍රමාදවී පැමිණි අතර, සහකාර විභාග ශාලාධිපතිනිය ඔවුන් දෙදෙනාට අවවාද කිරීමෙන් අනතුරුව විභාගයට මුහුණ දීමට අවස්ථාව ලබාදුන් බවද එම නිලධාරියා පැවැසීය.දෙදෙනාගේම විභාග අයදුම් පත්‍ර එකම ලිපිනයක තිබූ බව පවසන විභාග ශාලාධිපතිවරයා සිසුවිය වෙනත් ප්‍රදේශයක පදිංචි කාරියක් බවට හැඳුනුම්පතින් තහවුරු කරගත් බවත් සිංහල විෂය නිර්දේශයේ පළමු වැනි කොටස අවසන් වන තුරුම පිළිතුරු පත්‍රවල විභාග අංකය සටහන් නොකර විභාග අංක දෙක මාරු කිරීමට ඔවුන් උත්සාහ ගත් බවත් ඒ පිළිබඳව වඩා විමසිල්ලෙන් සිටි නිසා ඔවුන්ගේ උත්සාහය ව්‍යර්ථ වූ බවද විභාග නිලධාරියා පැවැසීය.එම විෂයේ දෙවන කොටස ඊයේ (17) පැවති මුත් මන්ත්‍රීවරයා හා අදාළ සිසුවිය විභාගයට පිළිතුරු සැපයීමට නොපැමිණීම තුළින් ඔවුන් ඍජුවම වංචාවකට සූදානම් වූ බව තහවුරු වන බවද විභාග ශාලාධිපතිවරයා වැඩිදුරටත් පැවැසීය.මේ සිද්ධිය අපොස උසස් පෙළ විභාග සම්බන්ධීකරණ නිලධාරිවරයකුට දැන්වූ බවත් ඔහු පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108185</link>
    <topic>ශිෂ්‍යත්ව ප්‍රශ්න පත්‍රපිටකළොත් දඬුවම්</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයේ ප්‍රශ්න පත්‍රයක් හෝ එහි කොටසක් හෝ විභාග කොමසාරිස් ජනරාල්වරයාගේ අවසරයක් නැතිව කුමන ආකාරයෙන් හෝ ප්‍රසිද්ධ කිරීම සපුරා තහනම් බවට අධ්‍යාපන ඇමැති බන්දුල ගුණවර්ධන මහතා නියෝගයක් නිකුත් කරයි. 1968 අංක 25 දරන ප්‍රසිද්ධ විභාග පනතේ 22 වගන්තියෙන් අධ්‍යාපන ඇමැතිවරයාට පැවැරී ඇති බලතල යටතේ ඇමැතිවරයා එම නියෝගය නිකුත් කර ඇත.ලබන ඉරිදා (21) පහ ශ්‍රේණිය ශිෂ්‍යත්ව විභාගය පැවැත්වේ. එහිදී විභාග ශාලාධිපතිවරුන් අනවසරයෙන් ප්‍රශ්නපත්‍ර පිටකිරීම, නීත්‍යානුකූලව ප්‍රශ්න පත්‍ර තබා ගැනීමට බලය දී ඇති අවස්ථාවේ හැර පෞද්ගලිකව තමා ළඟ තබා ගැනීම, අන්සතු කිරීම, පිටපත් කිරීම , ඡායා පිටපත් ගැනීම , විකිණීම ද සපුරා තහනම් බවත් එම නියෝගයෙහි සඳහන් ය. ශිෂ්‍යත්ව විභාග ප්‍රශ්න පත්‍රය හෝ කොටසක් හෝ මුද්‍රණය කිරීම, පුවත්පත් හා වාර සඟරාවල මුද්‍රණය කර ප්‍රසිද්ධ කිරීම හෝ වෙනත් කුමන හෝ ආකාරයකට ප්‍රසිද්ධ කිරීම ද සපුරා තහනම් වේ.එම නියෝගය නොසළකා හරිනු ලබන යම් අයෙක් හෝ ආයතනයක් හෝ පාර්ශවයක් විභාග පනත යටතේ වැරැදිකරු වන බවද නියෝගයෙහි දැක්වේ.ඇමැතිවරයාගේ මෙම නියෝගය 2010 අගෝස්තු 20 වැනිදා ගැසට් නිවේදනයකින් ප්‍රකාශයට පත් කරනු ලැබූ බවත් එම නියෝගය මෙවර විභාගය සඳහා ද එසේම බල පැවැත්වෙන බවත් විභාග කොමසාරිස් ජනරාල් අනුර එදිරිසිංහ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108186</link>
    <topic>මගේ නම භාවිතකරන්න එපා</topic>
    <author/>
    <content>තමාගේ නම භාවිතා කරමින් ජනතාවට හිරිහැර වන අයුරින් කටයුතු කරන බව තමාට දැනගන්නට ලැබී ඇතැයි මහජන සම්බන්ධතා සහ මහජන කටයුතු අමාත්‍ය ආචාර්ය මර්වින් සිල්වා මහතා නිවේදනයක් නිකුත්කරමින් කියා සිටී.තමන්ගේ යහළුවන් සහ ලේකම්වරුන් ලෙස පෙනී සිටිමින් මෙවැනි අකටයුතු දෑ කරන බවද අමාත්‍යවරයා කියයි.මට මිත්‍රයන් සිටින නමුත් මගේ නම භාවිතා කිරීමට අවසර ඇත්තේ මගේ පවුලේ සාමාජිකයන්ට පමණක් බව මර්වින් සිල්වා මහතා අවධාරණය කරයි.ම නම භාවිතා කරමින් ජනතාවට හිරිහැර වන අයුරින් කටයුතු කරන්නේ නම් ඒ ගැන ළඟම ඇති පොලිසියට දැනුම් දෙන ලෙස අමාත්‍යවරයා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108187</link>
    <topic>බලන්ගොඩ පවුලක්නිදි ඇඳේදී ගිනි තබලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>නිදි ඇෙඳ් සිටියදී සිදුකළ ගිනිතැබීමක් නිසා එකම පවුලේ මවත් දියණියත් මියගොස් පියා බරපතළ තුවාල ලබා තිබේ.එම පවුලේ එක් දියණියකගේ සැමියා විසින් මේ ගිනිතැබීම සිදුකර ඇතැයි පොලිසිය සැකකරයි.පිළිස්සුම් තුවාල ලැබු මව සහ දියණිය රත්නපුර මහ රෝහලේ ප්‍රතිකාර ලබමින් සිටියදී 16 වැනි දින රාත්‍රී මරුමුවට පත්වූහ.මෙසේ මියගියේ බලංගොඩ මෙරනෑල පදිංචි එල්. එල්. විමලාවතී - මව (46) සහ මධුකා චතුරංගී - දුව (11) නමැති අයයි. ගින්න නිවීමට පැමිණි 22 හැවිරිදි විවාහක දියණියත්, ඇයගේ සහෝදරයෙකුත් සුළු තුවාල ලබා රෝහල්ගත කර ඇත.මියගිය කාන්තාවගේ 22 හැවිරිදි දියණිය තම සැමියා සමඟ ඇතිවූ ආරවුලකින් පසු මවගේ නිවෙසට පැමිණ සිටියදී සැමියා ඇය රැගෙන යෑමට පැමිණියද ඇය ඔහු සමග ගොස් නැති බව පොලිසිය කියයි. එහිදී ඇතිවූ බහින් බස්වීමක් නිසා මේ ගිනි තැබීම සිදුකර ඇතැයි පොලිසිය සැක කරයි.සැකකරු අත්අඩංගුවට ගැනීමට පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108188</link>
    <topic>උතුරු දුම්රිය මගටනව සංඥා පද්ධතියක්</topic>
    <author>ශීලා උඩුවර</author>
    <content>උතුරු දුම්රිය මාර්ගයේ අනුරාධපුර සිට කන්කසන්තුරේ දක්වාත් මැදවච්චියේ සිට තලෙයිමන්නාරම දක්වාත් නව තාක්ෂණයෙන් යුතු මාර්ග සංඥා පද්ධතියක් ඉදි කෙරේ.මේ සඳහා ගිවිසුම් අස්සන් කිරීම ඊයේ (17) උදේ ප්‍රවාහන අමාත්‍යාංශයේදී සිදු කෙරිණි.ප්‍රවාහන ඇමැති කුමාර වෙල්ගම ඉන්දීය මහ කොමසාරිස් අශෝක් කේ කාන්ත් මහත්වරුන්ගේ ප්‍රධානත්වයෙන් ඉන්දියානු ඉර්කොන් සමාගමේ කළමනාකාර අධ්‍යක්ෂ මොහාන් තිවාරි හා දුම්රිය සාමාන්‍යාධිකාරී බී. ඒ. පී. ආරියරත්න මහත්වරු මේ ගිවිසුමට අස්සන් තැබූහ.මේ ව්‍යාපෘතියට වැය කරන මුදල අමෙරිකානු ඩොලර් මිලියන 86.5 කි. ඉන්දියානු ණය ආධාර යටතේ ඉන්දියාවේ ඉර්කෝන් සමාගම මේ ඉදිකිරීම් සිදු කරනු ලබයි. දුම්රිය මාර්ගයේ හරස් මාර්ග 76ක් ඇති අතර සංඥා පද්ධතියට සමගාමීව එම දුම්රිය හරස්මාර්ගවල ආරක්ෂක සංඥා පද්ධති සවි කිරීමට සැලසුම් කර ඇත.ප්‍රකාශ තන්තු භාවිතා කරමින් නවීන විදුලි සංදේශ පද්ධතියක් ස්ථාපිත කිරීම හා අනුරාධපුරයේ දුම්රිය සංඥා නඩත්තු වැඩපළක් ඉදිකිරීමටද මෙම ව්‍යාපෘතියට අයත්ය. ව්‍යාපෘති සියල්ල වසර තුනකින් නිම කිරීමට බලාපොරොත්තු වන බවද ප්‍රවාහන ඇමැති කුමාර වෙල්ගම මහතා සඳහන් කළේය.ඉන්දියානු මහ කොමසාරිස් අශෝක් කේ කාන්ත මහතාද මෙහිදී කතා කළ අතර ප්‍රවාහන අමාත්‍යාංශයේ ලේකම් ධම්මික පෙරේරා දුම්රිය අධ්‍යක්‍ෂ සැලසුම් විජය සමරසිංහ යන මහත්වරුද ඉන්දියානු මහ කොමසාරිස් කාර්යාලයේ හා ඉර්කොන් සමාගම් නිලධාරීහුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n1108189</link>
    <topic>පළමු පංතියේ ටිකට්අරන් හිටගෙන යති</topic>
    <author>නිමල් රාජපක්ෂ</author>
    <content>යාල්දේවි ශීඝ්‍රගාමී දුම්රියේ පළමු පංතියේ එකම අසුනට ප්‍රවේශපත්‍ර කිහිපයක් නිකුත් කිරීමේ සිද්ධියක් කොටුව දුම්රිය ස්ථානයෙන් වාර්තා වේ.වගකීමකින් තොරව මෙසේ ප්‍රවේශපත්‍ර නිකුත් කිරීම නිසා සෞඛ්‍ය සේවිකාවක ඇතුළු හතර දෙනෙකු කොළඹ සිට අනුරාධපුරය දක්වා පළමු පන්තියේ හිටගෙන ගමන් කොට තිබේ.සෞඛ්‍ය සේවිකාවකට පළමු පංතියේ ප්‍රවේශපත්‍ර හතරක් කොටුව දුම්රිය ස්ථානයේ නිලධාරින් මීට දින දහයකට පෙර කොළඹ සිට අනුරාධපුරයට නිකුත් කොට තිබේ.එසේ ලබා දුන් ප්‍රවේශ පත්‍රවල 9, 10, 11, 12 යනුවෙන් ආසන අංක සඳහන් කොට තිබේ. ඔවුන් පෙරේදා (16) අළුයම 5.45 කොළඹ කොටුවෙන් ඕමන්ත බලා ධාවනය වන රජරට රැජින දුම්රියට අනුරාධපුරය බලා ගමන් කිරීමට කොටුව දුම්රිය ස්ථානයෙන් ගොඩවී තිබේ. පළමු පන්තියේ වාඩිවී සිටියදී තවත් පිරිසක් පැමිණ මෙම අසුන්වලට තමන්ද ප්‍රවේශපත්‍ර ලබාගෙන ඇති බැවින් ඉවත්වන ලෙස පවසා තිබේ.ඔවුන් දැඩි අපහසුතා මධ්‍යයේ අසුන්වලින් නැගිට දුම්රිය නියාමකට හා දුම්රිය ආරක්ෂක නිලධාරින්ට පැමිණිලි කොට තිබේ.ඔවුන්ට කිසිදු පියවරක් ගැනීමටද නොහැකි තත්ත්වයක් උදාවී තිබීම නිසා මගීන් දැඩි අපහසුතාවයට පත්වී ඇත.සිද්ධිය පිළිබඳ ප්‍රවාහන ඇමැති කුමාර වෙල්ගම, දුම්රිය සාමාන්‍යාධිකාරී බී. ඒ. පී. ආරියරත්න යන මහත්වරුගේ අවධානය යොමු වනු ඇතැයිද අකරතැබ්බයට පත්වු මගීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081813</link>
    <topic>සේවයෙන් අස් නොවී ඡන්දය ඉල්ලන රජයේ සේවකයන් දිනුවත් මන්ත්‍රීකම අහෝසියි</topic>
    <author>දයා පෙරේරා</author>
    <content>මැතිවරණ නීති රීතිවලට අනුව සේවයෙන් ඉල්ලා අස් නොවී පළාත්පාලන ඡන්දයට ඉදිරිපත්වන රජයේ සේවකයන් ජය ගතහොත් ඔවුන්ගේ මන්ත්‍රීධුරය අහෝසි කරන බව මැතිවරණ කොමසාරිස් මහින්ද දේශප්‍රිය මහතා දේශපාලන පක්ෂ ලේකම්වරුන්ට දැනුම් දී ඇත.එම හේතුව නිසා මැතිවරණ නීතිරීතිවලට අනුව නුසුදුසුකම්වලට යටත් නොවන අපේක්ෂකයන්ව තෝරාගන්නැයි ද කොමසාරිස්වරයා පක්ෂ ලේකම්වරුන්ට ලිපියකින් දන්වා තිබෙන බැව් මැතිවරණ ආරංචි මාර්ග කියයි.පළාත්පාලන ඡන්දයට ඉදිරිපත්වන රජයේ මාණ්ඩලික නිලධාරීන් සිය රැකියාවෙන් ඉල්ලා අස්වී තරග කළ යුතු බවත් විදුහල්පතිවරුන් පවා මාණ්ඩලික නිලධාරීන් ගනයෙහිලා සැලකෙන බවත් එම ආරංචි මාර්ග දිනමිණ ට කීවේය. සාම නිලධාරීන් වශයෙන් සැලකෙන ග්‍රාමනිලධාරි, අධිකරණ නිලධාරීන්, පොලිස් නිලධාරීන් ත්‍රිවිධ හමුදා නිලධාරීන් වන සංරක්ෂණ නිලධාරීන් වැනි අයට තරග කළ නොහැකි බවද මැතිවරණ ආරංචි මාර්ග වැඩිදුරටත් පැවැසීය.ගුරුවරුන් ලිපිකරුවන් වැනි දේශපාලන අයිතිවාසිකම් හිමි රජයේ සේවකයන් නාමයෝජනා බාරදීමට පෙරම මැතිවරණ නීතියට අදාළ කටයුතු කළ යුතු යැයි ද පෙන්වා දී තිබේ.පළාත් පාලන ඡන්දයට තරග කරන රජයේ සේවකයෝ සිටිත්නම් ඔවුහු රැකියාව ද මන්ත්‍රී ආසනයද යන දෙකෙන් එකක් කල් ඇතිවම තෝරාගෙන සිටීමේ වැදගත්කම ද මැතිවරණ මහලේකම් කාර්යාලය පෙන්වා දෙයි.මීට පෙර පැවැති ඡන්දවලදී රැකියාවෙන් අස් නොවී තරග කර ජයගත් රජයේ සේවකයන්ට අදාළව ඔවුන් සේවය කරන ආයතන දෙපාර්තමේන්තු ප්‍රධානීන් මගින් විනය ක්‍රියාමාර්ග සඳහා කටයුතු සිදුකරගෙන යන බවද එම කාර්යාලය වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081814</link>
    <topic>සියලුම සිමෙන්ති වර්ගජාත්‍යන්තර ප්‍රමිති පරීක්‍ෂණයකට</topic>
    <author>විජයානි එදිරිසිංහ</author>
    <content>දැනට මෙරට තුළ අලෙවි කෙරෙන සියලුම සිමෙන්ති වර්ගවල සාම්පල් ජාත්‍යන්තර රසායනාගාරයකදී සුවිශේෂ පරීක්‍ෂණයකට භාජනය කිරීමට තීරණය වී තිබේ.එම සිමෙන්තිවල ප්‍රමිතිය හරියාකාරව තිබේද යන්න සොයා බැලීම එම පරීක්‍ෂණයේ අරමුණ වෙයි. සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ ඉල්ලීම මත පාරිභෝගික අධිකාරිය එම සිමෙන්ති රසායනාගාර වෙත යවා පරීක්‍ෂා කරවීමේ කර්තව්‍යය බාරගෙන තිබේ.ඒ අනුව ලොව හොඳ රසායනාගාරය වෙත සිමෙන්ති යවා ඉන් ලැබෙන තත්ත්ව සහතිකය සහ මෙරට ශ්‍රී ලංකා ප්‍රමිති ආයතනය නිකුත් කළ තත්ත්ව සහතිකය අතර සමානතාවය සැළකිල්ලට භාජනය කෙරෙන අතර ශ්‍රී ලංකා ප්‍රමිති ආයතනයේ අධික්‍ෂණය යටතේ පරීක්‍ෂණයට යැවේ.දැනට වෙළෙඳ පොලේ පවතින සිමෙන්ති තොග පාරිභෝගිකයාට සුදුසු ප්‍රමිතියකට අනුව සැකසෙනවාද නැද්ද සොයා බැලීමට ස්වාධීන පරීක්‍ෂණයක් පැවැත්වීම සමුපකාර හා අභ්‍යන්තර වෙළඳ කටයුතු පිළිබඳ අමාත්‍යාංශයේ අරමුණයි.මේ යටතේ රජයේ ආයතන සමාගම් මෙන්ම පෞද්ගලික ව්‍යාපාරික ආයතන ආනයනය කරන සිමෙන්ති සාම්පලද මෙම විශේෂ පරීක්‍ෂණයට යොමු කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081815</link>
    <topic>සිමෙන්ති මිල වැඩි නොවේ</topic>
    <author>විජයානි එදිරිසිංහ</author>
    <content>සිමෙන්ති මිල කිසිම ආකාරයකින් වැඩි නොකිරීමට රජය තීරණය කර තිබේ.එම තීරණය සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට දැනුම් දී තිබේ.සිමෙන්ති මිල රුපියල් 35කින් වැඩිකරන ලෙස ඉල්ලා පෞද්ගලික සමාගම් ගණනාවක් පාරිභෝගික අධිකාරියෙන් ඉල්ලීම් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081816</link>
    <topic>ජේලර් II පුහුණුව කල්යයි</topic>
    <author/>
    <content>බන්ධනාගාර දෙපාර්තමේන්තුවේ ජේලර් (II පෙළ ) / සුබසාධක නිලධාරි (II පෙළ ) නිළධාරි තනතුරට බඳවා ගැනීම සඳහා සුදුසුකම් ලැබූ නිලධාරිනට සේවාරම්භ පුහුණුව නැවත දැනුම් දෙන තුරු කල් දැමූ බව බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා මහතා දන්වා ඇත.මෙම 22 දා සිට අදාළ පුහුණුව සඳහා මෙයට පෙර කැඳවීම් ලිපි යවා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081810</link>
    <topic>සමාජ විරෝධි ක්‍රියාවල යෙදුණු 5ක් අත්අඩංගුවට</topic>
    <author>චන්ද්‍රිකා පෙරේරා</author>
    <content>විශේෂ කාර්ය බළකාය පෙරේදා (16) අම්බලන්තොට, කුරුණෑගල හා පුත්තලම ප්‍රදේශවල සිදුකළ වැටලීම්වලින් මත්කුඩු, මත්පැන් හා හොර රහසේ ගොඩදැමූ වැලි තොගයක් සමඟ සැකකරුවෝ පහක් අත්අඩංගුවට ගෙන තිබේ.අම්බලන්තොට වරාගොඩැල්ල ප්‍රදේශයේ දී එදින හෙරොයින් මිලි ග්‍රෑම් හතළිහක් සමඟ එක් සැකකරුවෙක් අත්අඩංගුවට ගෙන ඇත.කුරුණෑගල රස්නායකපුර නමුටුවැව ප්‍රදේශයේ වැලි ගොඩ දැමූ තිදෙනෙක්, වැලි කියුබ් තුනක්, පාරුවක්, බාල්දි, උදලු, කූඩ හා සවල් තුනක් අත්අඩංගුවට ගෙන ඇති අතර පුත්තලම මාන්වේරිය ප්‍රදේශයේ පවත්වාගෙන ගිය හොර මත්පැන් තිප්පළක් වටලා තිබේ.එහිදී සැකකරුවෙක් හා තඹ දඟර, සීනි කිලෝ 140ක්, මුහුන් කිලෝ හතරක්, ඇමෝනියා ග්‍රෑම් 400ක් කෑන්, බැරල් සහ මත්පැන් බෝතල් දෙකක් අත්අඩංගුවට ගත් බව විශේෂ කාර්ය බළකාය පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081811</link>
    <topic>සම්බාහන මධ්‍යස්ථානයක් ලෙසින්ගණිකා නිවෙසක් පවත්වාගෙන ගිහින්</topic>
    <author>බණ්ඩාරගම සමූහ - බිමල් ශ්‍යාමන් ජයසිංහ</author>
    <content>නාවල - කොස්වත්ත දෙමහල් නිවසක ආයුර්වේද සම්භාහන මධ්‍යස්ථානයක් ලෙස පවත්වාගෙන ගිය ගණිකා නිවසක් වටලා පස් දෙනෙකු අත්අඩංගුවට ගත් බව නුගේගොඩ කොට්ඨාස අපරාධ අංශය කියයි.අත්අඩංගුවට පත් වූවන් අතර එය පවත්වාගෙන ගිය කළමනාකාරිනිය , ගණිකා සේවයේ නිරත වූ බව කියන කාන්තාවන් තිදෙනකු හා වෛද්‍යවරයෙක් කියා ගත් පුද්ගලයෙක් වන බව පොලිසිය කියයි.කොළඹ - අලුත්කඩේ අංක හතර අධිකරණයෙන් ලබා ගත් සෝදිසි වරෙන්තුවක් මත මෙම වැටලීම කර ඇත. සැකකාර කළමනාකාර කාන්තාව එක් කාන්තාවකට මාසිකව රුපියල් පහලොස් දහසක වේතනයක් ලබා දී ඇතැයි කියයි.ගණිකාවන් ලබා ගැනීමට පැමිණෙන එක් පුද්ගලයකුගෙන් රුපියල් දහක මුදලක් ලබා ගන්නා අතර ඒ මුදලින් රුපියල් එකසිය පනහක මුදලක් සන්තෝෂම් වශයෙන් ගණිකාවන්ට ලබා දෙන බව පොලිසිය කියයි.අත්අඩංගුවට පත් සැකකරුවන් තලංගම හා මැල්සිරිපුර පදිංචි වයස අවුරුදු 30ත් 40 අතර පසුවන්නන් බව පොලිසිය කියයි.සැකකරුවන් නුගේගොඩ අධිකරණයට ඉදිරිපත් කිරීමට නියමිතය.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධික්‍ෂණය යටතේ නුගේගොඩ කොට්ඨාශ අපරාධ අංශයේ ස්ථානාධිපති පොලිස් පරීක්‍ෂක අනෝමා දිසානායක - මහජන පැමිණිලි අංශයේ ස්ථානාධිපති උප පොලිස් පරීක්‍ෂක ප්‍රසාද් රත්නායක සැරයන් 13696 සමන් - පොලිස් කොස්තාපල්වරුන් වන 35416 කරුණාරත්න 75665 ශාමික 82129 උපුල් මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=n11081812</link>
    <topic>සොරාගත් ගවයන්ප්‍රවාහනය කරද්දී දැලේ</topic>
    <author>මල්වාන සමූහ මහානාම විතානගේ</author>
    <content>වැලිවේරිය හා අවට පෙදෙස්වල හරක් සොරකම් කිරීමේ යෙදුණු හරක් සොරකල්ලියක සාමාජිකයන් තිදෙනෙක් වැලිවේරිය පොලිසිය මගින් පසුගිය ඉරිදා (14 ) අලුයම පහළ ඉඹුල්ගොඩ රාජසිංහ මාවතේ දී අත්අඩංගුවට ගනු ලැබූහ.ඒ සමගම මොවුන් විසින් සොරකම් කර ගෙන රැගෙන යමින් සිටි රුපියල් ලක්‍ෂයක් පමණ වටිනා මීගවයින් දෙදෙනකු හා ප්‍රවාහනය කිරීමට උපයෝගි කර ගත් ලොරි රථයක්ද පොලිස් භාරයට ගැනිණි. මොවුන් සොරාගෙන තිබූ එම මීගවයින් දෙදෙනා එම ප්‍රදේශයේම ගෙවත්තක බැඳ සිටි ගවයෝ වෙති.මේ අතර ඒ අවස්ථාවේ පොලිසිය දැක එම කල්ලියේ තිදෙනකු පළාගොස් ඇතැයි ද කියැවේ. කඳාන ප්‍රදේශයේ පදිංචිකරුවන් වන මේ තිදෙනා ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කිරීමෙන් අනතුරුව ඔවුන් ලබන 25 වැනිදා දක්වා රක්ෂිත බන්ධනාගාර ගත කරන ලදී.වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක එස්. කේ. උපාලි, සැරයන් ගාමිණි රත්නායක ( 31340 ), පි‍්‍රයන්ත (19976 ) , සිසිර (59138), කුසුම්සිරි (81953), පො.කො. පතිරණ ( 55249) හා ආරක්ෂක සහායක තුෂාර (74096) යන නිලධාරිහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=r1108181</link>
    <topic>බස්නාහිර පළාතේ විදුලිය හොරුන්ගෙන්මණ්ඩලයට ලක්‍ෂ 77ක දඩ ආදායමක්</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>විදුලිය වංචනිකව ලබාගත් පුද්ගලයන්ගෙන් මේ වසරේ ජනවාරි මාසයේ සිට ජූනි මස අවසානය දක්වා විදුලි බල මණ්ඩලයේ බස්නාහිර පළාත් දකුණ කලාපය මගින් විදුලිබල මණ්ඩලයට රු. 7731538.45ක් හා උසාවි දඩ වශයෙන් රු. 695000/=ක මුදලක්ද අයකරගෙන ඇති බව විදුලිබල මණ්ඩලයේ විදුලි අධිකාරී අමරසිරි කුමානායක මහතා පැවැසීය.මේ බල ප්‍රදේශයේ පොලිස් ස්ථානාධිපතිවරුන්ගේ සහාය ඇතිව විදුලිබල මණ්ඩලයේ විමර්ශන කළමනාකාර එල්. සේනාරත්න මහතාගේ උපදෙස් මත විදුලි අධිකාරී අමරසිරි කුමානායක මහතාගේ මෙහෙයවීම මත විමර්ශන සහකාර එස්. ඩබ්ලිව්. කේ. වීරසූරිය, විදුලි අධිකාරී ජගත් ප්‍රනාන්දු, පොලිස් පරීක්‍ෂක අජිත් පි‍්‍රයන්ත, විදුලි කාර්මික ටී. වනිගතුංග, කේ. ඒ. ඩී. පෙරේරා, කේ. එල්. බස්නායක, ජයසුන්දර බණ්ඩා සහ පී. ටී. පීරිස් යන මහත්වරු මේ වැටලීම් සිදු කළහ.පිළියන්දල, අතුරුගිරිය, කොට්ටාව, තලංගම, හෝමාගම, ගල්කිස්ස, දෙහිවල, කහතුඩුව, කොහුවල, කිරුලපන, වැල්ලවත්ත, මුල්ලේරියාව සහ නවගමුව යන ප්‍රදේශවල මේ විමර්ශන කටයුතු සිදුකොට රු. 8426538.45ක් අයකරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=r1108182</link>
    <topic>සැලුන් හිමිකරු දුටුවාමබාබර් මීටර් 400 දුවලා</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම නගරයේ වෙළෙඳසලක් පවත්වාගෙන යන තරුණ ව්‍යාපාරිකයකු සැලුන් එකක් දැමීමට අදහස් කර, එයට සුදුසු ස්ථානයක් සොයා ඊට අවශ්‍ය භාණ්ඩ ද මිලදී ගත්තේය. සැලුන් එකේ කොණ්ඩා කැපීමට දක්‍ෂ බාබර් කෙනෙකු සොයමින් සිටියදී නගරයේ සැලුන්වල තාවකාලිකව කොණ්ඩා කපන බාබර් කෙනකු හමුවී ඔහුට නව සැලුන් එක බාර දීමට තරුණ ව්‍යාපාරිකයා තීරණය කළේය.දින කීපයකට පසු නව සැලුන් එක විවෘත කරන දිනය උදාවිය. එදින උදෑසන සුබ මොහොතින් නව සැලුන් එක විවෘත කරන්නට වේලාව ළංවෙද්දි බාබර් නගරයේ එක්තරා වෙළෙඳ සලකට ගිහින් එන්නම් කියා ගිහින් ඇත.කෙමෙන් කෙමෙන් යෙදී තිබූ නැකත් වේලාව ආසන්නට පැමිණියත් බාබර් පැමිණීමට ප්‍රමාදවූ නිසා ඔහු ගිය වෙළඳසලට හා ඒ අවට සොයා බැලීමට අර ව්‍යාපාරිකයා ගියේය. එහෙත් ඔහුට බාබර් සොයාගැනීමට නොහැකි විය. මේ සමඟ කලබලයට පත් තරුණ ව්‍යාපාරිකයා ඇතුළු පිරිස නගරයේ වෙනත් සැලුන්වල සිටින බාබර් කෙනෙකු හෝ සොයන්නට ගියත් එම වේලාවේ සැලුන් විවෘත නොකර තිබීම නිසා පිරිස තවත් අපහසුතාවට පත්වී ඇත.නියමිත නැකැත් වේලාව පැමිණි විට තරුණ ව්‍යාපාරිකයා තමන් දන්නා විදියට එක් අයකුගේ පමණක් කොණ්ඩයක කොටසක් කැපීම සිදුකර පැය කීපයකට පසු සැලුන් එක වසා දැම්මේය.අනතුරුව තරුණ ව්‍යාපාරිකයා එක් අයකු සමඟ යතුරුපැදියෙන් බාබර්ගේ නිවස බලා අවිස්සාවේල්ලට ගියේය. නිවෙස ආසන්නයේදී ඔහුට බාබර් මුණගැසී ඇත. ඉන් කලබලයට පත් බාබර් මීටර් 400 තරග ඉසව්වකදී වාගේ වේගයෙන් දිවීමට පටන්ගෙන ඇත. ව්‍යාපාරිකයා ආපසු හැරී පැමිණියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=r1108183</link>
    <topic>දුව ලෙඩ වුණේ හිටි හැටියේ:දැන් එයාට කතා කරන්න, ඇවිදින්න බෑ</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>උපත ලබා වයස අවුරුදු හතරක් වන තෙක් කතාබහ කරමින්, ඇවිදිමින් සිටි දියණියක හදිසියේ රෝගාතුර වී කතාබහ කිරීමට, ඇවිදීමට නොහැකිව වසර දහයක් එක්තැන්ව දිවි ගෙවන දැරියක පිළිබඳ තොරතුරු රඹුක්කන ප්‍රාදේශීය ලේකම් කොට්ඨාසයෙන් වාර්තා වේ.මේ දැරියගේ පවුලේ අය වාසය කරන්නේ ඊරියගොල්ල ග්‍රාම නිලධාරි වසමේ වල්කොටුවවත්ත කඳු මුදුනේ ඉටිරෙදි ආවරණ කළ කුඩා පැල්පතක ය.මව, පියා ඇතුළු මේ පවුලට දරුවන් තිදෙනෙකි. වැඩිමල් දියණිය වන්නේ මේ ආබාධිත දැරියයි. ඇය එච්. ආර්. නිමාෂා මධුරංග ය. නිමාෂා ගේ එකම මල්ලී එච්. ආර්. කාවින්ද දිල්ෂාන් ගේ වයස අවුරුදු 9 කි, නිමාෂිකා දිල්රුක්ෂි නැගණියගේ වයස අවුරුදු හයකි.දැරියගේ පියා එච්. ආර්. චනද්‍රසේන මහතා මෙසේ කීවේය. - ඇවිදින්න බැරිව කතා කරන්න බැරිව එකතැන්ව ඉන්නේ මගේ ලොකු දුවයි. උපතින්ම හැදුණු රෝගාබාධයක් නොවන නිසා සුව කරන්න පුළුවන් ඇති.එහෙත් ඒවාට දඟලන්න, මුදල් අපිට නෑ, මම කාගේ හරි කුලී වැඩක් කරලා ගන්න මුදලින් තමයි එදිනෙදා කටයුතු කරන්නේ. වෙනත් ආදායමක් ලැබෙන්නේ නෑ.උදේ කන්දෙන් පහළට බැස්සාම හවස ගෙදර යන්නේ කීයක් හරි හොයා ගෙන. සමහරදාට හිස් අතින් යන දවසුත් තියෙනවා. එහෙම උනාම පහුවදාට කන්න වෙන්නේ එක වේලයි. දරුවන් දෙන්නෙක් ඉස්කෝලේ යනවා. ඒ අයටත් පොත්පත් අරන් දෙන්න ඒ කටයුතු සඳහාත් මුදලක් වැය කරන්න වෙලා තියෙනවා. මොනවා හරි කරලා දරුවන්ට උගන්වන්න ඕනෑ.මව එච්. යූ. මානෙල් ගුණතුංග - දරුවාට වයස අවුරුදු පහක් පිරුණා විතරයි මේ අසනීපය හැදුණා. මම දුව පෙරපාසල් යවන්න ඉල්ලුම් පත්‍රයක් භාර දුන්නා. අසනීප නිසා මේ සියල්ල අතහැර දමන්න වුණා. දැනට දුවට වයස අවුරුදු 14 යි. දැන් දුව ළමිස්සියක් නිසා එයාගේ ආරක්‍ෂාව ගැන බලන්නත් ඕනෑ.අපිට සමෘද්ධි සහනාධාරය නෑ. එය හදාගන්න කීප සැරයක්ම ගියා. නමුත් හදාගන්න බැරිවුණා. දුවට පින් පඩියක් ලැබෙනවා රුපියල් 100 ක, ඒක මම එයාගේ පොතකට දමනවා. දැනට පදිංචිව ඉන්න ගෙදර ඉටිරෙදි සෙවිලි කර ඉටිරෙදි ආවරණය කරලයි තියෙන්නේ. අවුවෙන් වැස්සෙන් නිතර කරදර වෙනවා. කවුරු හරි අපි ජීවත්වන හැටි බලලා ගෙයක් හදාගන්න උදවු කරනවා නම් එය ලොකු පිනක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=r1108184</link>
    <topic>කැඩුණු ලොරිය හදන්න මජං ඇඳුම පිටින් ගියබාස්උන්නැහේට කළුවරේ ජරමරයක්</topic>
    <author/>
    <content>මහ මඟ කැඩුණු වාහනයක් යථා තත්ත්වයට පත් කිරීම පිණිස මජං ඇඳුම පිටින් අඩ අඳුරේ ගමන් කරමින් සිටි කාර්මිකයකුට ගී‍්‍රස් යකා යැයි සිතූ ප්‍රදේශවාසීන් පිරිසක් ඔහු අල්ලා ගැනීමේ පුවතක් මහනුවරට නුදුරු ප්‍රදේශයකින් වාර්තා වෙයි.සිද්ධිය මෙසේය.ඔහු වාහන කාර්මිකයෙකි. කුඩා ගරාජයක හිමිකරුවෙකි.පසුගිය දිනෙක සවසක ඔහු ගරාජයට ගෙනැවිත් තිබූ වාහනයක රිංගා එහි යට අලුත්වැඩියාවන් සිදුකරමින් සිිටියේය.කාර්මිකයාගේ දෙඅත් වල මේ මොහොතේ ගී‍්‍රස් ගැවී තිබිණි. ඔහු ඇඳ සිටි මජං ඇඳුමේද ගී‍්‍රස් තට්ටුවකි. කාර්මිකයාගේ පුතු මේ මොහොතේ ජංගම දුරකතනය රැගෙන කාර්මිකයා අසලට ආවේය.තාත්තේ... බාප්පලාගේ ලොකු ලොරිය උඩහ වංගුවේදී කැඩිලා. පාරේ බ්ලොක් එකක් ඇතිවෙන්න ඉස්සරවෙලා ඉක්මනට එන්න ලු. පුතු කීවේය.‘ඒකත් එහෙමදැයි’ කියූ කාර්මිකයා තමන් කරමින් සිටි කාර්ය නවතා වාහනය යටින් එළියට පැමිණියේය.පුතේ ඔය ආයුධ ටික එකතුකරලා දාන්න විගහට. ඔහු පුතුට කිවේය.ඇණ මුරිච්චි සහ ආයුධ ටික මල්ලක දමාගත් කාර්මිකයා ගොම්මනේම මහමගට බැස්සේ මජං ඇඳුම පිටිනි.කිලෝ මීටරයක් දෙකක් පයින්ම යා යුතු බැවින් ගමන් පහසුව සලසා ගැනීමට ත්‍රිරෝද රථයක් හෝ ඇත්දැයි හෙතෙම සොයා බැලුවේය.ඇඳීරිවැටෙමින් තිබූ බැවින් ත්‍රිරෝද රථයක් සොයාගත නොහැකි තැන හෙතෙම පයින්ම ගමන් කළේ ය. තවත් කිලේමීටර් භාගයක් පමණ දුර ගිය තැන තමන් ඉදිරියට එන කාන්තාවන් දෙදෙනෙකු කාර්මිකයා දුටුවේය. ඔවුන් පසු කැර යන අවස්ථාවේදී එක් කතක් මහ හඬින් කෑගැසුවාය.මෙන්න ගී‍්‍රස් යකා.... මෙන්න ගී‍්‍රස් යකා ඇවිත්මේ කතට එකතු වූ අනෙක් කාන්තාවද කෑ මොර දෙමින් දිව යද්දී සිදුවූ දේ හිතාගන්නටවත් බැරිව කාර්මිකයා එතැනම නතර විය.තවත් මොහොතකින් එතනට ආ කීප දෙනෙකු කාර්මිකයා අල්ලා ගත්හ.මේ ඉන්නේ මෑන්... අතද අල්ලා ගත්තා. දවස් දෙක තුනක්ම ලෙස්සුවා. අදත් ලෙස්සන්න වගේ අත් දෙකේම ගී‍්‍රස් ගාගෙන. එක් අයකු කීවේය.එන පොට හොඳ නැති බව දැනගත් කාර්මිකයා කතා කළේ ය.මල්ලිලා...ඔයාලට වැරදීමක්. මම එහා ගමේ ගැරේජ් එකේ බාසුන්නැහේ. වංගුවේ ලොරියක් කැඩිලා. එයාලා මට කෝල් කළා.මේ ලොරිය හදන්න යන ගමන්. පිරිස අතරේ සිටි තරුණයකු කාර්මිකයා හඳුනා ගත්තේය.ඇත්තමයි මේ බාසුන්නැහේ නේ... අඳුනගන්න බැරිවුණා. තව පොඩ්ඩෙන් ගී‍්‍රස් යකා කියලා ගුටි කන්න තමයි වෙන්නේ බාසුන්නැහේගේ හොඳ වෙලාව.එසේ කී තරුණයා කාර්මිකයාව තම මෝටර් බයිසිකලයේ නංවාගෙන කැඩුණු ලොරිය අසලට ගිහින් දැම්මා ලු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=r1108185</link>
    <topic>මතුගම මීගම තොටුපොළේඑකම ඔරුවත් අබලන්</topic>
    <author>මතුගම සංචාරක</author>
    <content>මතුගම ප්‍රාදේශීය ලේකම් කොට්ඨාසබල ප්‍රදේශයේ බෙන්තර ගඟ හරහා ඇති මීගම තොටුපොළේ මගී ප්‍රවාහන කටයුතු අඩපණව ගොස් මගී ජනතාව මහත් අපහසුතාවයට පත්ව සිටිති.මෙම තොටුපොළේ වාහන හා මගී ප්‍රවාහනයට යොදා තිබුණ පාලම් පාරුව අබලන් වූ පසු එය අලුත්වැඩියා කිරීමට පියවරක් ගෙන නැත. වසර ගණනක් තිස්සේ අව්වට වේලෙමින් වැස්සට තෙමෙමින් තිබුණ නිසා එය විනාශ ව ගොස් අද සුන්බුන් බවට පත්ව ඇත.එය කිසිදු ප්‍රයෝජනයකට ගත නොහැකි තත්ත්වයක පවතී.මධ්‍යම රජයෙන් රුපියල් ලක්ෂ තිස්පහක් වැය කොට එය සකස් කර පාලන කටයුතු මතුගම ප්‍රාදේශීය සභාවට පවරා දුන්නේ ය.මතුගම හා වලල්ලාවිට ප්‍රාදේශීය ලේකම් කොට්ඨාසවල ජනතාවට මෙම පාලම් පාරුව යෙදවීම නිසා මහත් සෙතක් සැලසුනි. සැතපුම් දහය දොළහක දුරක් ගෙවා යා යුතු ම¼ඟ කෙටි විය. ඉත්තෑපාන ප්‍රදේශයේ ජනතාවට ඉතාමත් පහසුවෙන් අලුත්ගම මතුගම නගර වෙත යෑමේ පහසුකම් සැලසුනි.මෙම පාලම් පාරුව අබලන් වූ පසු එහි මගී ප්‍රවාහන කටයුතු සඳහා මතුගම ප්‍රාදේශීය සභාවෙන් ඔරුවක් යොදවා ඇත. එයට ද වසර ගණන් ගත වී ඇති නිසා අබලන්ව ඇත. මගී ජනතාව අද එහි ගමන් කරන්නේ මහත් අවදානම් තත්ත්වයකින්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108181</link>
    <topic>‘කාල්ටන් කුසලාන’ බාස්කට්බෝල් සූරතාවලියතෙවැනි වසරටත් මහ ඉහළින්</topic>
    <author>වර්නන් ගුණසේකර</author>
    <content>‘කාල්ටන් ක්‍රීඩා සමාජය’ හා ‘තාරුණ්‍යයට හෙටක්’ සංවිධානය ඒකාබද්ධව තෙවැනි වසරටත් සංවිධානය කරන දිවයිනේ ප්‍රධානතම බාස්කට්බෝල් තරගාවලිය වන ‘කාල්ටන් කුසලාන 2011 බාස්කට්බෝල් සූරතාවලිය’ ලබන සැප්තැම්බර් 2 සිට ඔක්තෝබර් 1 දක්වා කොළඹ තිඹිරිගස්යාය පොලිස් ක්ෂේත්‍ර බලකා මූලස්ථාන බාස්කට්බෝල් ක්‍රීඩාංගණයේදී පැවැත්වේ.‘ඒ’, ‘බී’ හා සමස්ත ලංකා පාසල් වයස අවුරුදු 13න් පහළ බාලක බාලිකා වශයෙන් අදියර 3කින් තරගාවලිය පැවැත්වේ. ශ්‍රී ලංකාවේ අංක 1 බාස්කට්බෝල් කණ්ඩායම තෝරා ගැනෙණ ‘ඒ’ කාණ්ඩයේ තරගාවලිය සඳහා කණ්ඩායම් 10ක් සහභාගි වෙති. මෙය ශ්‍රී ලංකා බාස්කට්බෝල් කැලැන්ඩරයේ ප්‍රමූඛතම තරගාවලිය වෙයි.‘බී’ කාණ්ඩයේ තරගාවලිය සඳහා කණ්ඩායම් 20ක් සහභාගි වීමට නියමිතය. යුද හමුදාව හා පොලිසියට අමතරව යාපනය (ප්‍රථම වතාවට), මඩකලපුව, අම්බලන්ගොඩ, මොරටුව, කොළඹ, මොරටුව, වත්තල ඇතුළු දිවයිනේ සතර දිගින් කණ්ඩායම් මේ තරගාවලියට පිවිසෙනු ඇත.පාසල් අවුරුදු 13න් පහළ තරගාවලිය සඳහා බාලක කණ්ඩායම් 22ක්ද, බාලිකා කණ්ඩායම් 18ක්ද මේ වන විට ඔවුන්ගේ සහභාගිත්වය ස්ථිර කර තිබේ. ජාත්‍යන්තර පාසල් කිහිපයක්ද මේ අතර වෙති. පාසල් තරගාවලිය සැප්තැම්බර් 24 හා 25 දිනවල පැවැත්වෙනු ඇත.‘ඒ’ සහ ‘බී’ කාණ්ඩවල ජයග්‍රාහකයන් සඳහා පිරිනැමෙන සම්පූර්ණ ත්‍යාග මුදල රුපියල් හාර ලක්ෂ විසිපන් දහසකි. ‘ඒ’ කාණ්ඩයේ සූරතාවට රුපියල් 200,000ක්ද, අනුු සූරතාවට රුපියල් 100,000ක්ද, ‘බී’ කාණ්ඩයේ සූරතාවට රුපියල් 75,000ක් හා අනු සූරතාවට රුපියල් 50,000ක්ද වශයෙනි. මීට අමතරව තරගාවලිය පුරා හොඳම විනය පවත්වා ගෙන එන කණ්ඩායමට ‘හොඳම ක්‍රීඩාශීලීත්වය’ නමින් විශේෂ කුසලානයක්ද පිරිනැමේ.සීමාසහිත සොලෙක්ස් ඉන්ජිනියරින්ග් (පුද්ගලික) සමාගම, ශ්‍රී ලංකා ටෙලිකොම්, සීමාසහිත ඒවියන් ටෙක්නොලොජීස් (පුද්ගලික) සමාගම හා කොළඹ ගාලු මුවදොර හෝටලය තරගාවලිය සඳහා අනුග්‍රහය දක්වති. මේ තරගාවලිය පිළිබඳව මාධ්‍ය දැනුවත් කිරීමේ හමුවක් කොළඹ ගාලු මුවදොර හෝටලයේදී පැවැති අතර එහිදී කරුණු දැක්වූ ‘තාරුණ්‍යයට හෙටක්’ සංවිධානයේ අධ්‍යක්ෂ වෛද්‍ය චූලා සෙනරත් මහතා, ශ්‍රී ලංකාවේ බාස්කට්බෝල් ක්‍රීඩාව ජාත්‍යන්තරයේ උපරිම තලයට ගෙන ඒමේ අරමුණ පෙරදැරි කොටගෙන ‘තාරුණ්‍යයට හෙටක්’ සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතා හා උප සභාපති යෝෂිත රාජපක්ෂ මහතාගේ සංකල්පයක් අනුව ‘කාල්ටන් ක්‍රීඩා සමාජය’ මේ තරගාවලිය සංවිධානය කරන බව පැවසීය.2009 වසරේ ආරම්භ කළ මේ තරගාවලියේ ප්‍රධාන ඉලක්කය වනුයේ දිවයින පුරා විසිරී සිටින බාස්කට්බෝල් ක්‍රීඩක ක්‍රීඩිකාවන්ගේ ක්‍රීඩා කෙෘශල්‍යය වැඩි දියුණු කිරීම හා එම ක්‍රීඩාව ප්‍රචලිත කිරීම බවද ඒ මහතා කියා සිටියේය. ‘කාල්ටන් බාස්කට්බෝල් සමාජයේ’ පුහුණුකරු ශ්‍රියන්ත ජයවීර මහතා අදහස් දක්වමින්, පාසල් තරගාවලිය පවත්වන්නේ පසුගිය වසරේ වයස අවුරුදු 13න් පහළ වයස් සීමාවේ සිටි බාලක බාලිකාවන් වෙනුවෙන් බව ප්‍රකාශ කර සිටියේය. “ශ්‍රී ලංකා බාස්කට්බෝල් සංගමයට ගිය අවුරුද්දේ වයස අවුරුදු 13න් පහළ තරගාවලිය පවත්වන්න බැරිවුණා. ඒ අයට සිදුවූ ඒ අසාධාරණය පියවීමට මේ තරගාවලිය මෙලෙස මේ වසරේ පවත්වන්න අපි තීරණය කළා” යැයි ඒ මහතා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108182</link>
    <topic>පළමු ඕවර දහය තීරණාත්මක වුණා</topic>
    <author/>
    <content>“අපේ ඉනිමේ පළමු ඕවර 10 ඉතා තීරණාත්මක වුණා. ලකුණු 260ක් වැනි ලකුණු ප්‍රමාණයක් තරගයේ ජයග්‍රහණය සඳහා ප්‍රමාණවත් වේවි කියන විශ්වාසය අපට තිබුණා. අවසානයේදී එය නිවැරදි වුණා.”ඔස්ට්‍රේලියාව සමග පැවැති තුන්වැනි එක්දින තරගයේ ජය අත්කර ගැනීමෙන් පසුව ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.ලකුණු 111ක් රැස් කරමින් සිය එක්දින දිවියේ ලකුණු 4000 සීමාව පසුකළ ආරම්භක පිතිකරු උපුල් තරංගගේ විශිෂ්ට පිතිහරඹය හේතුවෙන් ශ්‍රී ලංකා ඉනිම ලකුණු 286 දක්වා ගෙන යාමට සෙසු පිතිකරුවන් සමත් වූහ.තරගයේ ජය අත්කර ගනිමින් තරග 5කින් සමන්විත එක්දින තරගාවලියේ ජය හිමිකර ගැනීමේ බලාපොරොත්තුවෙන් පසුවූ ඔස්ට්‍රේලියානු පිල ලකුණු 208කට දවා ගැනීමට ශ්‍රී ලංකා පන්දු යවන්නෝ සමත් වූහ.“මාලිංග සුපුරුදු පරිදි හොඳින් පන්දු යැවීමේ නිරත වුණා. තම මංගල එක්දින තරගයට සහභාගී වෙමින් වේග පන්දු යවන ක්‍රීඩක ෂාමින්ද එරංගත් හොඳින් පන්දු යැව්වා” ඩිල්ෂාන් පැවැසීය.මේ අතර ශ්‍රී ලංකා පිල පන්දුවෙන් සහ පිත්තෙන් විශිෂ්ට දස්කම් දැක්වූ බවත් ඉදිරි තරගයට පෙර තම පිලට හැකියාවන් තවත් වර්ධනය කර ගත යුතුව ඇති බවත් ඔස්ට්‍රේලියානු නායක මයිකල් ක්ලාක් ප්‍රකාශ කළේය.“ඉදිරි දින කීපය තුළ දී අපිට වැඩිපුර පුහුණුවීම්වල නිරත වෙන්න වේවි. ශ්‍රී ලංකාව වගේ කණ්ඩායමක් ඔවුන්ගේ භූමිය තුළදී පරාජය කිරීමට නම් අපේ හොඳම දස්කම පෙන්විය යුතුයි” ඔස්ට්‍රේලියානු නායකයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108183</link>
    <topic>සෙරීනාට ජය</topic>
    <author/>
    <content>වසරකට වැඩි කාලයක් ටෙනිස් පිටියෙන් ඉවත්ව සිටි සුපිරි ටෙනිස් ක්‍රීඩිකා සෙරීනා විලියම්ස් යළි පිටියට අවතීර්ණ වීමෙන් පසුව සිය ප්‍රථම ජයග්‍රහණය වාර්තා කිරීමට සමත්විය.ඔහියෝ සින්සිනම් ටෙනිස් තරගාවලියේ පළමුවැනි වටයේදී චෙක් රාජ්‍යයේ ලුසී රැඩේකා ලකුණු 6-3ක් සහ 7-6ක් ලෙස පරාජය කිරීමට සෙරීනා සමත්විය. ඒ අනුව පළමු වාර දෙකෙහිම ජය අත් කර ගනිමින් තරගයේ ජය වාර්තා කිරීමට කලෙකට පසුව ඇයට හැකිවිය. ග්‍රෑන්ඩ් ස්ලෑම් සූරතා 13ක් ජයගත් සෙරීනා ජාත්‍යන්තර ටෙනිස් ශ්‍රේණිගත කිරීම්වල අංක 1 ස්ථානයේ දිගු කලක් සිටි ක්‍රීඩිකාව වන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108184</link>
    <topic>ක්‍රීඩා පුහුණුකරුවන් ලියාපදිංචිය31දා දක්වා</topic>
    <author/>
    <content>නිවැරදි තාක්ෂණ දැනුමකින් මත විධිවත් පුහුණුවැඩ සටහනක් යටතේ ක්‍රීඩකයින් පුහුණු කිරීම සඳහා විද්‍යාත්මක ක්‍රීඩා දැනුමක් සහිත ක්‍රීඩා පුහුණුකරුවන් බිහි කිරීමට දිවයිනේ දැනට ක්‍රීඩා පුහුණුකරුවන් ලෙස කටයුතු කරන සියළුම දෙනා ක්‍රීඩා අමාත්‍යංශය යටතේ ලියාපංදිචිය වීමඅනිවාර්ය බැවින් ඒ සඳහා ලියාපදිංචි වීමට ලබාදී තිබූ කාල සීමාව මේ මස 31 දින දක්වා දීර්ඝ කළ බව නිවේදනයක් නිකුත් කරමින් ක්‍රීඩා අමාත්‍යාංශය පවසයි.දිවයිනේ දැනට සිටින බොහෝමයක් පුහුණුකරුවන් ක්‍රීඩා විෂය සම්බන්ධයෙන් පරිපූර්ණ දැනුමක් නොමැතිව ක්‍රීඩක ක්‍රීඩිකාවන් පුහුණු කිරීමේ කාර්යභාරයෙහි යෙදීමෙන් දක්ෂතා ඇති ක්‍රීඩක ක්‍රීඩිකාවන් පිරිසක් නිසි ඉලක්කය කරා මෙහෙයවීමට අපොහොසත් වන අතරම ක්‍රීඩක ක්‍රීඩිකාවන්ගේ ක්‍රීඩා ආනගතයට ද බලපෑමක් සිදුවිහ හැකිබවත් එමනිසා මින් ඉදිරියට ක්‍රීඩා අමාත්‍යාංශයේ ලියාපදිංචි නොවුණ කිසිම පුුහුණුකරුවෙකුට ක්‍රීඩා පුහුණුවීම්වල යෙදීමට ඉඩ නොදෙන අතර ක්‍රීඩාව විධිමත් සැලැස්මක් යටතේ සංවර්ධය කිරීමට මේ වැඩපිළිවෙළ ක්‍රියාත්මක කරන බවත් එම නිවේදනයේ වැඩි දුරටත් සඳහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108185</link>
    <topic>ලෝක කුසලාන ආබාධිතවූවන්ගේ වොලිබෝල් තරගාවලියේ ලෝකඩ පදක්කම දිනාගත් ශ්‍රී ලංකා පිලට ඩයලොග් අනුග්‍රහය</topic>
    <author/>
    <content>ලෝක කුසලාන ආබාධිතවූවන්ගේ වොලිබෝල් තරගාවලියේ ලෝකඩ පදක්කම දිනාගත් ශ්‍රී ලංකා පිලට ඩයලොග් අනුග්‍රහය හිමිවිය. කාම්බෝජයේ පැවැති මේ තරගාවලියේදී ස්ලෝවැකියාව වට 3-0කින් පරදවා ලෝකඩ පදක්කම දිනා ගත්තේය. එම ක්‍රීඩක පිරිස අනුග්‍රහය හිමිවීමෙන් පසුව සමූහ ඡායාරූපයකට පෙනී සිටි අයුරු. ඡායාරූපය - නෙරංජන් කොන්තසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108186</link>
    <topic>දකුණු ආසියාතික වෙරළබඩ ක්‍රීඩා උළෙලේක්‍රීඩා පුහුණුවීම් සඳහා රුපියල් මිලියන 13ක්</topic>
    <author/>
    <content>ශ්‍රී ලංකාවේ ප්‍රථම වරට පැවැත්වෙන දකුණු ආසියාතික වෙරළබඩ ක්‍රීඩා උළෙල නියෝජනය කරන ක්‍රීඩා සංගම්වලට පුහුණුවීම් කටයුතු සඳහා රුපියල් මිලියන 13ක චෙක් පත් ප්‍රදානය කළ බැව් ක්‍රීඩා අමාත්‍යාංශය නිවේදනය කළේය.එම තරගාවලිය නියෝජනය කරන ක්‍රීඩා ඉසව් 10ක පුහුණුවීම් කටයුතු සඳහා අදාල ක්‍රීඩා සංගම්වලට මේ මුදල් ප්‍රදානය කරනු ලැබුවේ ක්‍රීඩා අමාත්‍යාංශයේ ලේකම් උදය සෙනෙවිරත්න මහතා ගේ ප්‍රධානත්වයෙනි.දකුණු ආසියාතික වෙරළබඩ ක්‍රීඩා තරග සඳහා සහභාගී වන ක්‍රීඩා සංගම් මේ වන විට පුහුණුවීම් කටයුතු ආරම්භ කර ඇති අතර එම පුහුණු සඳහා ක්‍රීඩා අමාත්‍යාංශයේ පළමු අදියර යටතේ රුපියල් මිලියන 5ක් ද දෙවන අදියර යටතේ රුපියල් මිලියන 13ක් ලබා දී ඇතැයි ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108187</link>
    <topic>ජනාධිපති ආරක්ෂක පිලට ක්‍රිකට් ජයක්</topic>
    <author/>
    <content>රාජ්‍ය සේවා ක්‍රිකට් තරගාවලියේ ජනාධිපති ආරක්ෂක කොට්ඨාසය හා දකුණු පළාත් කණ්ඩායම අතර පැවැති තරගයෙන් ළකුණු 105 ක විශිෂ්ට ජයග්‍රහණයක් ලැබීමට පොලිස් ඩී කාණ්ඩය යටතේ තරග කළ ජනාධිපති ආරක්ෂක කොට්ඨාසය සමත් විය.කළුතර, පොලිස් අභ්‍යාස විද්‍යාලයීය ක්‍රීඩාංගණයේදී ඉකුත් 15 වැනිදා පැවැති තරගයේ පළමුව පන්දුවට පහර දුන් ජනාධිපති ආරක්ෂක කොට්ඨාස කණ්ඩායම සියලු දෙනා දැවී ලකුණු 208 ක් රැස් කර ගත් අතර පිළිතුරු ඉනිම ක්‍රීඩා කළ දකුණු පළාත් කණ්ඩායමට සියලුදෙනා දැවී රැස් කර ගත හැකි වූයේ ළකුණු 103 ක් පමණි.ජනාධිපති ආරක්ෂක කොට්ඨාසය කණ්ඩායම සියලුදෙනා දැවී 208 (ඕවර 39.1)දුමින්ද ඉන්දික 46, ගුණරත්න පියතිස්ස 30 (හේමජිත් 24/3, වීරකෝන් 27/3)දකුණු පළාත් කණ්ඩායම සියලුදෙනා දැවී 103 (ඕවර30.3)මධුසංඛ 22, වීරකෝන් 18 (චන්දන කරුණාතිලක 16/3, සම්පත් බින්දුසිරි 24/3).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=s1108188</link>
    <topic>සේවක සුහදතා ක්‍රිකට් ජය පිංතාරු අංශයට</topic>
    <author/>
    <content>රාජගිරිය මාදින්නාගොඩ බුද්ධික ඔටෝ වර්ක්ස් ආයතනයේ සේවක සුහදතාව වෙනුවෙන් සංවිධානය කළ ක්‍රිකට් තරගයේ ජය පිංතාරු අංශයට හිමිවිය. එම ක්‍රීඩකයෝ හා අනුසූරතාව දිනාගත් කාර්මික අංශ පිල ආයතනයේ අධිපති සුනිල් රංජිත් මහතා සමග ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=f1108181</link>
    <topic>රජයේ ගිණුමට බැර කළආණ්ඩු විරෝධීන්ගේදේශපාලනය</topic>
    <author>රාමන්</author>
    <content>උදයන් පුවත්පතේ ප්‍රවෘත්ති කර්තෘ ජී. කුගනාදන්ට පහර දී මරණාසන්න තුවාල සිදු කිරීම පසුගිය සමයේ ජනමාධ්‍ය ක්‍ෂේත්‍රයේ මහත් ආන්දෝලනයකට ලක් වුණා. එහි වරදක් නැහැ. ඒ සමග ඒ පිළිබඳ සැකය යාපනය දිස්ත්‍රික්කය නියෝජනය කරන රජයේ දේශපාලන අංශවලටද යොමු වුණා. ආණ්ඩු විරෝධීන් කල්පනා කළේ කෙසේ හෝ මෙය රජයේ පැත්තට යොමු කිරීමට නැතිනම් රජයේ වගකීමට බැර කිරීමට. එහෙත් රජයට එවැන්නක් යටපත් කිරීමේ වුවමනාවක් කිසිසේත් තිබුණේ නැහැ. සමහරවිට එය රජයේ වගකීමට බැර කිරීමට සූදානම් වූයේ විධිමත් පරීක්ෂණයක් නොපැවැත්වේය යන ස්වරූපයෙන්.එහෙත් සිද්ධිය සැල වූ වහාම ජනාධිපති මහින්ද රාජපක්ෂ මහතා මේ ගැන වහාම සොයා බලන මෙන් පොලිස්පතිවරයාට නියෝග කර තිබුණා. සාමාන්‍ය සම්ප්‍රදාය එයයි. ඊටත් බැහැරව යමින් ජනාධිපතිවරයා හා ආරක්ෂක ලේකම්වරයා මේ සම්බන්ධයෙන් වහාම ක්‍රියාත්මක වුණා. ඔවුන් අදාළ ආරක්ෂක අංශ වෙත දැනුම් දුන්නේ මේවා ගැන සොයා බලන්නේ නැත්නම් නුඹලාගේ සේවයෙන් වැඩක් නොමැති බවයි.රජය එසේ කටයුතු කරද්දී ආණ්ඩු විරෝධීන් මෙය සැලකුවේ රජයට එරෙහිව පාවිච්චි කළ හැකි හොඳ මස් කෑල්ලක් බවයි. අහිංසක කුගනාදන් මාධ්‍යවේදියා සුවපත් කරගන්නවාටත් වඩා මේ සිදුවීම ජාත්‍යන්තරයට අලෙවි කිරීම වැදගත් වී තිබුණ බවයි පෙනෙන්නේ.එහෙත් මේ වන විට සියල්ල හෙළි වී අවසන්. සැකකරුවන් නීතියේ රැහැනට හසු කර ගැනීමට පොලිසිය සමත් වෙලා. පොලිසිය තම රාජකාරිය නිසි ලෙස ඉටු කිරීම සම්බන්ධයෙන් ඔවුන්ට පැසසිය යුතුයි. ඔවුන් සිය රාජකාරිය හරහා ඉටු කර තිබෙන්නේ කුහනාදන්ගේ මූලික අයිතීන් වෙනුවෙන් පෙනී සිටින ගමන් ම ඉදිරියේ රට හමුවේ දේශපාලන වශයෙන් විවාදයට ලක් විය යුතුව තිබූ මාතෘකාවක් අඩපණ කිරීමයි.පසුගිය සමයේ රටේ සිදු වූ මෙවන් සිදුවීම් වලට අදාළ සැකකරුවන් විධිමත්ව නීතියේ රැහැනට හසුකර ගැනීමට නොහැකි වීම නිසා අපරාධකරුවන් කල්පනා කරන්නට ඇත්තේ ඕනෑම අපරාධයක් කර සැඟවී සිටිය හැකිය කියලයි. එසේ ම තමන් නිදොස් වී එය ද රජය පිටින් යැවිය හැකිය කියලයි. මේවා ට දේශපාලනය තැවරී ආණ්ඩුවේ ගිණුමට ඉබේම බැර වේය කියලයි. ඊට විශේෂ හේතුවක් සේ පැවැතියේ යාපනයේ ප්‍රකාශයට පත් වන ‘උදයන්’ පුවත්පත සාමාන්‍යයෙන් ආණ්ඩු විරෝධී විකල්ප පුවත්පතක් සේ ප්‍රචලිතව පැවැතීමයි. මේ නිසා උදයන් පුවත්පත් මාධ්‍යවේදියෙකුට පහරදීම ආණ්ඩුවට බැර කිරීම පහසු විය හැකි යැයි සැකකාර අපරාධකරුවන් කල්පනා කරන්නට ඇතැයි සිතෙනවා. ආණ්ඩුවේ සතුටට හේතු විය හැකි බව ද ඔවුහු කල්පනා කරන්නට ඇති. මෙම හෙළිදරව්ව සිදු නොවන්නට සිදු වීමට ඉඩ තිබුණේ එයයි. කෙසේ හෝ මේ රටේ පොලිසිය හා ආරක්ෂක අංශවල අවංක කැපවීම නිසා සැකකරුවන් අත්අඩංගුවට ගැනීමට හැකි වී තිබේ.නිසි වේලාවට පරීක්ෂණ පවත්වා අදාළ අපරාධ සම්බන්ධයෙන් සැකකරුවන් අත්අඩංගුවට ගැනීමට හැකි වන්නේ නම් එය අපරාධ අඩුවීමට හේතුවක් වෙනවා. වරදක් කළොත් දඬුවමක් ලැබීමට සිදු වෙනවාය යන මතයි. වැරදිවලින් ජනතාව මුදවා ගැනීමට එක් හේතුවක් වන බව අමුතුවෙන් කිව යුතු නැත.අපරාධ වැඩි වීමට එක් හේතුවක් වන්නේ ඊට අදාළ පරීක්ෂණ කටයුතු නිසි පරිදි සිදු වේය යන මතයයි. එවන් මතයක් ප්‍රචලිත වීමට ඉඩ හැරීම ප්‍රජාතන්ත්‍රවාදී ආණ්ඩුවකට යහපත් වන්නේ නැහැ. ඒ සඳහා ජනතාව හා රජය වෙනුවෙන් පවරා ඇති වගකීම් ඉටු කළ යුතු වන්නේ ආරක්ෂක අංශ බව අමුතුවෙන් කිව යුතු නැහැ.මේ රටේ ආරක්ෂාව තමන් විසින් ම බලාගත යුතු යැයි රාජ්‍ය නායකයා විසින් ම පැවසූ යුගයක් පසු කරලයි මේ ආණ්ඩුව බලයට පත් වෙන්නේ. වත්මන් රජය ජනතාව ගේ ආරක්ෂාව සුරැකීම රජයේ වගකීමක් ලෙස බාර ගත් බව රටම දන්නවා. ඒ නිසා තමයි 30 අවුරුද්දක් රටේ පැවැති ත්‍රස්තවාදය වසර තුනහමාරකින් අවසන් කළේ. ජනතාවට ආණ්ඩුවක් බලයට පත් කරන්නේ ම පෞද්ගලිකව තම තමන්ට ඉටු කර ගත නොහැකි කාරණා ඉටු කිරීමට. ජාතික ආරක්ෂාව හා පෞද්ගලික ආරක්ෂාව ද ඊට අයත්. මෙම වගකීම කෙරෙහි වෙන කවදටත් වඩා අවධානයෙන් කටයුතු කළ යුගයක් උදාවී තිබෙනවා. රටේ සංවිධානගත ත්‍රස්තවාදය ඉතා කෙටි කලකින් අවසන් කිරීමත් සමගම පොදුවේ මුළු රට පුරාම සාමකාමී වටා පිටාවක් ස්ථාපිත වුණා. එහි ගෞරවය කුහකත්වයෙන් තොරව වත්මන් රජයට ලැබිය යුතුයි.රට සාමකාමී වීමේ ප්‍රතිඵලයක් වශයෙන් සුළු සිද්ධියක් වුව ද දැවැන්ත ලෙස මතු වීම වළක්වන්න බැහැ. උදයන් ප්‍රවෘත්ති කර්තෘ ජී. කුගනාදන්ට පහරදීම කිසිසේත් ම සුළු සිදු වීමක් වන්නේ ද නැහැ.මේ නිසා එය ජාත්‍යන්තර තලය දක්වා පැතිරුණා. එහෙත් මේ වන විට හෙළි දරව් වී ඇති කාරණාවලට අනුව එය පෞද්ගලික පළිගැනීමක්. විවේචනය ඉවසිය නොහැකි දුර්වල මිනිසෙකුගේ ක්‍රියා කලාපයක ප්‍රතිඵලයක්. එහෙත් එය දේශපාලන කෝණයකින් ඉස්මතු කිරීමට යෑම කනගාටුදායකයි. මේ වන විට ඒ අයට සිය වැරදි ස්ථාවරය වෙනස් කර ගැනීමට සිදු වෙලා. රටේ පැවැති සාමකාමී වාතාවරණය මගින් ඊට ප්‍රචාරයක් ලැබුණා.රටේ ජාතික ආරක්ෂාව මෙන් ම ජනතාවගේ පෞද්ගලික ආරක්ෂාවට බලපාන සිවිල් ආරක්ෂක කටයුතුවලට අදාළ අපරාධ හෙළි දරව් වීමේ ප්‍රමාදය මෙවන් අපරාධ ඉස්මතු වීමට හා ඒවාට පෙළඹීමට තවත් හේතුවක් වී තිබෙනවා. මේ නිසා ජාතික ආරක්ෂාවට මෙන් ම ජනතාවගේ පෞද්ගලික ආරක්ෂාවට සම්බන්ධ කාරණාවලදී කුගනාදන් සිද්ධියට මෙන් ම අනෙක් සිදුවීම් සම්බන්ධයෙන් ද ආරක්ෂක අංශ අපරාධකරුවන් නීතියේ රැහැනට ගෙන ඒමට උනන්දුවන්නේ නම් ජනතාවගේ සිවිල් ආරක්ෂාව සම්බන්ධයෙන් අනාගතය මීට වඩා යහපත් විය හැකියි.එසේ ම ජාතික ආරක්ෂාවේ හා සිවිල් ආරක්ෂාවේ වගකීම රජයට නොපිරිහෙලා ඉටු කිරීමට හැකි වෙනවා. කුගනාදන්ට එරෙහිව එල්ල කළ මාරාන්තික ප්‍රහාරයේ සැකකරුවන් හමු වීමත් සමඟ ම මේ ආකාරයේ ප්‍රහාරයන් ජනමාධ්‍යවේදීන්ට එරෙහිව එල්ල කිරීමට පෙර දෙවරක් සිතා බැලීමට අපරාධකරුවන්ට ද එමගින් ජනමාධ්‍යවේදීන්ගේ ආරක්ෂාව තහවුරු වීමට හොඳ වාතාවරණයක් සැකසෙනවා. එය මාධ්‍ය නිදහස පැත්තෙන් ද යහපත් ප්‍රවණතාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=f1108182</link>
    <topic>බලාපොරොත්තු වෙනුවෙන්කැපවෙන්න</topic>
    <author>සටහන පණ්ඩුක සමරසේකර</author>
    <content>ආනමඩුව , තට්ටෑව ග්‍රාමයේ ගොවි පවුලක උපන් මම මුලින්ම අකුරු කරන්නට ගියේ ආණමඩුව කනිෂ්ඨ විද්‍යාලයට. 5 වන ශ්‍රේණියේ ශිෂ්‍යත්වය දක්වා ඒ විද්‍යාලයෙන් ඉගෙන ගත්තා. ශිෂ්‍යත්ව විභාගයෙන් සමත් වන විට මගේ වයස අවුරුදු 13 යි. මට අවුරුදු 13 වන විට මගේ අම්මයි තාත්තයි දෙන්නම මා හැර දාල මෙලොවින් සමුගත්තා. අසරණ දරුවෙක් වුණා ම හදා වඩා ගත්තේ මගේ ආත්තම්මා. ඇගේ නම අනගිහාමි තෙන්නකෝන් මට උදව් උපකාර කරන්න මගේ මව් පාර්ශ්වයේ මාමලා ඉදිරිපත් වුණා.5 වන ශ්‍රේණියේ ශිෂ්‍යත්වයෙන් පාස්වුණාට පස්සෙ මම මහව විජයබා මධ්‍යම මහා විද්‍යාලයට ඇතුළත් වුණා. එහිදී කෑම පොත්පත් නොමිලේ ලැබුණත් ගමන් බිමත් ඇඳුම් - පාළදුම්වලට උදව් කළේ මාමලා.එක්දහස් නවසිය හැට වසර අවසාන වන විට අධ්‍යයන පොදු සහතික පත්‍ර සාමාන්‍ය පොළ විභාගයට ඉදිරිපත් වුණා. විෂයන් අටෙන් විශිෂ්ඨ සාමාර්ථ එකකුත් සම්මාන සාමාර්ථය 5කුත් සාමාන්‍ය සාමාර්ථ දෙකකුත් මම සමත් වුණා. විශිෂ්ඨ සාමාර්ථය තිබුණා ගණිතය විෂයට ඉංගී‍්‍රසි ප්‍රජාචාරය විෂයන්වලට සාමාන්‍ය සාමාර්ථ තිබුණා. මම උසස් පෙළ සඳහා තෝරා ගන්නේ කලා විෂයන් හදාරන්න. සිංහල, ආණ්ඩුක්‍රම ( දේශපාලන විද්‍යාව) සංස්කෘත සහ ඉතිහාසය මම හැදෑරුවා. උසස් පෙළ හදාරණ ගමන්, තිබුණු ආර්ථික අමාරුකම්වලින් මිදෙන්න රැකියාවක් සෙව්වා. පස්සේ මම ශිෂ්‍ය ගුරු විභාගයට අයැදුම් කළා. ඒ විභාගයෙන් මම සමත් වුණා.1964 අවුරුද්දේ පෙබරවාරි මස පළවෙනිදා මට ශිෂ්‍ය ගුරු තනතුරක් ලැබුණා. උසස් පෙළ ඉගෙනීම පසෙක තබා එම තනතුර භාරගත්තා. මම පස් වැනි ශ්‍රේණියෙන් පහළ පන්තිවලට ඉගැන්වූවා. වැටුප රුපියල් 100/- යි. ඒ ආනමඩුව මහා විද්‍යාලයේ. ඒ අතර මගේ මල්ලී ආණමඩුව මධ්‍ය මහා විද්‍යාලයේ උසස් පෙළ ඉගෙන ගත්තා. ඔහුගේ සටහන් පොත් ඉල්ලගෙන ශිෂ්‍ය ගුරු රැකියාව කරන ගමන් පාඩම් කරලා උසස් පෙළ විභාගයට ඉදිරිපත් වුණා. පළමු වාරයේදීම මම ඉන් සමත් වුණා. විෂයන් හතර (4) ක් සහිතව සම්මාන දෙකක් මට හිමි වුණා.ඔය අතරේ මම අවසාන ගුරු විභාගයටත් පෙනී සිටියා. මධ්‍යම ලිපිකාර විභාගයටත් මම පෙනී සිටියා. මේ විභාග දෙකින්ම සමත් වුණා. මං කොළඹ ලිපිකාර තනතුරට ගියත් උසස් පෙළ සමත් වෙලා හිටිය නිසා 1966 අවුරුද්දේ ඔක්තෝබර් මස 01 වනදා පේරාදෙනිය විශ්වවිද්‍යාලයට ඇතුළත් වුණා. ගුරු වෘත්තියෙන් මට අධ්‍යයන නිවාඩු ලබා දුන්නා. වැටුපක් ගත්ත ගමන් විශ්වවිද්‍යාල අධ්‍යාපනය හැදෑරුවා. ආර්ථික විද්‍යාව, ඉතිහාසය සහ සිංහල මම හැදෑරුව විෂයන්, සිංහල, ආර්ථික විද්‍යාව ඒ සාමාර්ථ ලැබුවා. ඉතිහාසයට ‘ බී ‘ සමාර්ථයක් තිබුණා.මේ අතරේ මට ආචාර්ය කේ. එච්. ජයසිංහ මහතා හමුවුණා. මම ආර්ථික විද්‍යා විශේෂ උපාධියක් කරන්න එතුමාගෙන් අවසර ඉල්ලුවා. ඒ වන විට මගේ වසර තුනක අධ්‍යාපන නිවාඩුව අවසන්ව තිබුණා. මට විශේෂ උපාධිය කරන්න නිවාඩු ගත නොහැකි වුණා. ඒත් එවකට හිටි අධ්‍යාපන ඇමැති අයි. එම්. ආර්. ඒ. ඊරියගොල්ල මැතිතුමාව මම හමුවුණා. එතුමාගෙන් මම ඉල්ලීමක් කළා. නිවාඩුව දීර්ඝ කරල දෙන්න කියලා. එවකට අධ්‍යාපන අමාත්‍යාංශයේ ලේකම් එම්. ජ්. පෙරේරා මහතා කැඳවා අවශ්‍ය කටයුතු කර දෙන ලෙස උපදෙස් දුන්නා. ඒත් විශේෂ උපාධියක් කරන්නට ගුරු වෘත්තියකට අවසර නැති බව ඇමතිවරයාට පෙන්වා දුන් පසු පවතින නීති වෙනස් කර ඒ අවස්ථාව මට ඇමතිතුමා උදාකර දුන්නා. එවැනි නීතියක් රටේ ස්ථාපිත වූයේ මා නිසා හින්දා මට නිරාමිස සතුටක් දැනෙනවා.ආර්ථික විද්‍යා විශේෂ උපාධියන් පසුව වාණිජවේදි උපාධිය දෙවන පෙළ ඉහළ සමාර්ථයකුත් ලැබුවා. මම ගුරුවෘත්තිය සඳහා හලාවත මාදම්පේ මධ්‍ය මහා විද්‍යාලයට අනුයුක්තවයි සිටියේ.පසුව එක් දහස් නවසිය හැත්තෑව වසරේ කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ සහකාර කථිකාචාර්ය ලෙස මා බඳවා ගත් බවට මට ලිපියක් ලැබුණා. මම දෙවරක් නොසිතා ඒ තනතුර භාර ගත්තා.විශ්වවිද්‍යාලයේ ප්‍රතිසංවිධාන කටයුතු ආරම්භ වුණෙත් හැත්තෑව කාලයේ දීමයි. මේ නිසා නව බඳවා ගැනීම් නතර වුණා.මේ අතරේ කොළඹ හෙක්ටර් කොබ්බෑකඩුව ගොවි පර්යේෂණ පුහුණු කිරීමේ ආයතනය මඟින් විදෙස් උපදේශකවරු බඳවා ගන්නා දැන්වීමකට මම ඉල්ලුම් කළා. ඒ සඳහා මට සම්මුඛ පරීක්ෂණයට කැඳවීමක් ලැබුණා. සම්මුඛ පරීක්ෂණය ඉංගී‍්‍රසි බසින් පවත්වනවාට මම අකමැති වුණා. මට ඒ වන විටත් ඉංගී‍්‍රසි කතා කරගන්න බැරි නිසා, සිංහල භාෂාවෙන් සම්මුඛ පරීක්ෂණය කළා. මාසයකට පස්සෙ නැවත මට කැඳවීමක් ලැබුනා. එහිදී මගේ ඉංගී‍්‍රසි දැනුම වැඩි කරගන්නා ලෙස උපදෙස් දී හෙක්ටර් කොබ්බෑකඩුව ගොවි කටයුතු පරීක්ෂණ ආයතනයේ පර්යේෂණ හා පුහුණු කිරීමේ නිලධාරි තනතුර ( අලෙවි ) මට ලැබුණා. මෙම තනතුරට බඳවා ගත් ශ්‍රී ලංකාවේ පළමු නිලධාරියා වුණේ මම මීට කලින් හිටියේ විදේශ නිලධාරීන් . කෙසේ හෝ ලංකාවේ කෘෂි ක්ෂේත්‍රයේ අලෙවිය පිළිබඳ දෙවන සමීක්ෂණ වාර්තාව අපිට එළිදක්වන්න ලැබුණා. ඉංගී‍්‍රසි භාෂාවෙන්. එයට විශාල සහයෝගයක් දුන්නේ මහාචාර්ය යෝගරාජන් මහතා සහ එහි අධ්‍යක්ෂ රෙන්ස් මහතා. එම වාර්තාවෙන් පසුව එංගලන්තයේ ඇබර්ජින් විශ්වවිද්‍යාලයේත් උතුරු ස්කොට්ලන්තයේ කෘෂිකර්ම පර්යේෂණ පිළිබඳ විද්‍යාපති උපාධියක් ලබා ගන්න මට විශාල පිටිවහලක් වුණා. දියුණුවෙමින් පවතින රටවල කෘෂිකාර්මික අලෙවිය පිළිබඳ පර්යේෂණ ග්‍රන්ථ ලෝක මට්ටමින් ලියන්න මට හැකියාව ලැබුණා.කෘෂිකර්ම පර්යේෂන පිළිබඳ ආචාර්ය උපාධිය හදාරන්න මට මහත් උනන්දුවක් තිබුණා. නමුත් මට ඒ සඳහා නිවාඩු අනුමත කර ගන්නට නොහැකි වුණා. රට දාලා ගියානම් මට ඒ දේ කරගන්න තිබුණා. මගේ රටේ නිදහස් අධ්‍යාපනයේ අග්‍රඵලය වූ මට ඒ දේ කරන්න හිත දුන්නෙ නැහැ. මට වුවමනා වුනේ මගේ මවු බිමට සේවය කරන්නයි.නිවාඩුව නොලැබීම නිසා ආයතනය සමඟ ඇති වූ කලකිරීම හේතුවෙන් නැවත මම පේරාදෙනිය විශ්ව විද්‍යාලයේ වාණිජ්‍ය විෂය පිළිබඳ කථිකාචාර්ය ධූරය සඳහා සම්මුඛ පරීක්ෂණයට ඉදිරිපත් වුණා. පස්සේ පොල්ගොල්ල දුම්බර සරසවියේ වාණිජ්‍ය විද්‍යා විෂය පිළිබඳ අංශාධිපති තනතුර මට හිමි වුණා. එහි සියලු පහසුකම් මට හිමි වුණා. ඒත් මගේ දරු පුවල එහි රැගෙන යාමට තිබු අපහසුකම් නිසා කොළඹ විශ්ව විද්‍යාලයේ වාණිජ විෂය පිළිබඳ බාහිර කථිකාචාර්ය තනතුරක් මට හිමි වුණා. ඒ අතරේ මහාචාර්ය ලක්ෂ්මන් මට මුණගැසුනා. දීර්ඝ කාලයක් තිස්සේ මා බලාපොරොත්තු වුණ ආචාර්ය උපාධිය කර ගැනීමේ අවස්ථාව මහාචාර්ය උපාධිය කර ගැනීමේ අවස්ථාව ලක්‍ෂ්මන් මහතා මට උදා කර දුන්නා.ඉන්පසු 2001 වසරේ කොළඹ විශ්වවිද්‍යාලයේ අංශාධිපති ලෙස පත් වෙන්න අවස්ථාව මට ලැබුණා. පස්සේ 2004 අවුරුද්ද ඔක්තෝබර් මාසයේ 01 වනදා කොළඹ විශ්වවිද්‍යාලයේ ශාස්ත්‍ර පීඨයේ පීඨාධිපති ලෙස පත්ව 2009 අවුරුද්දේ සැප්තැම්බර් 30 සේවයෙන් විශ්‍රාම ගත්තා.යමෙකුට ජීවිතයේ යම් අධිෂ්ඨානයක් ඇත්නම් ඒ වෙනුවෙන් කැපවීම් කළ යුතුයි. එහෙනම් මේ ලෝකයේ ජයගන්න බැරි කිසිම අභියෝගයක් නැහැ. මට ඉන්නෙ දූවරු දෙදෙනෙක්. ලොකු දුව සඳමාලි පි‍්‍රයංවදා සේනානායක . ඇය කොළඹ විශ්වවිද්‍යාලයේ රසායන විද්‍යා අංශයේ කථිකාචාර්යවරියක්. ඇය විවාහ වී සිටින්නේ කොළඹ විශ්වවිද්‍යාලයේ ආර්ථික විද්‍යා අංශයේ ආචාර්ය රංජිත් ලක්ෂ්මන් සමඟ මගේ දෙවැනි දියණිය ධනංජලා මධුභාෂී සේනානායක ඇය වෘත්තියෙන් ඉලෙක්ට්‍රොනික් ඉංජිනේරුවරියක්, විවාහ වී සිටින්නේ “ අයිසෙන්වෑරන් “ සමඟ ඔහු කාර්මික ඉංජිනේරුවරයෙක්.අද මං බොහොම සැහැල්ලු ජීවිතයක් ගත කරනවා. මගේ බිරිය මා වෙනුවෙන් බොහෝ කැපකිරීම් කළා. දැනටත් එහෙමයි. අන්‍යොන්‍ය සහයෝගය නිබඳව අප අතර තියෙනවා. ජීවිතය පිළිබඳ ආපසු හැරී බැලීමේදී සොම්නස් දනවන හැඟීම් ම තමයි පහළ වෙන්නෙ. අතීත ආවර්ජනයත් නිතර ගුවන් විදුලියට සවන් දීමත්, ගීත ඇසීමත් මේ සියලු දෙයින් ලබන්නෙ විශාල ආශ්වාදයක්. එය විනෝදාංශයට වඩා බොහෝ ඈත ගිය දෙයක්.විශ්වවිද්‍යාලයක විශ්‍රාම ගිය පීඨාධිපති වරයකුට උපහාර පිදීමත් එම උපහාර ලැබීමත් දෛවයේ මා ලැබු මහඟු භාග්‍යය ලෙස මම සලකනවා. ඒ මා ඇසුරු කළ පි‍්‍රයයන් හා එක්ව කළ පර්යේෂණ ග්‍රන්ථයක් මා නමින් එළි දක්වා මට උපහාර පිදීම එය ජාත්‍යන්තර මට්ටමෙන් පරිහරණය කරන ග්‍රන්ථයක්. එයට සහය දුන් සැමටත් සංස්කරණය කළ ආචාර්ය විජිතපුර විමලරතන ස්වාමින් වහන්සේටත් කොළඹ විශ්ව විද්‍යාලයේ උපකුලපති ක්ෂනිකා හිරිඹුරේගම මහත්මියත් බැතිබරව මතක් කරනවා !..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=f1108183</link>
    <topic>තේ රස බැලූ ප්‍රථමයාඔස්ටින් පෙරේරා</topic>
    <author>වයිමන් හෙට්ටිආරච්චි මැදකොළඹ සමූහ</author>
    <content>තේ ව්‍යාපාරය තුළ “රස බලන්නා” ට හිමි වන්නේ අද්විතීය තැනකි. මෙම රස බැලීමේ ප්‍රවීණයන්ට තේ ටිකක් කටට ගත් සැණින් එය කිනම් පෙදෙසක මොන වත්තේ නිෂ්පාදනයක් ද? කිනම් කාලගුණයක් මැද්දේ වැඩුණු වගාවක්ද? ආදි සියලු වංහුං කීමේ හැකියාවක් ඇත. එදා මෙම රස බැලීමේ කාර්යය අප රටේ ඉටුවූයේ සුදු මහත්වරු අතිනි. ඊට සුදුුසු අය ශ්‍රී ලංකාවේ සිටියේ නැත.එබඳු අතිශය දුර්ලභ එම ක්‍ෂේත්‍රයට පිවිස විදේශිකයෙකු වෙතින් තේ රස බැලීම පුරුදු වී පසුව ශ්‍රී ලංකාවේ පළමුවැනි තේ රස බලන්නා බවට පත්වූ දැනට අසූ පස් වියේ පසුවන ඔස්ටින් පෙරේරා නම් සුවිශේෂ ශ්‍රී ලාංකිකයා පිළිබඳ කතාවයි මේ.දෙවෙනි ලෝක යුද සමයේ ශ්‍රී ලංකාව පාලනය වූයේ ද අධිරාජ්‍යවාදීන් යටතේ ය. ඒ අනුව එංගලන්තයට තේ අපනයනය කිරීමේ ප්‍රධානියා ලෙස පත් කර තිබුණේ සිවිල් සේවක පී. සරවනමුත්තු මහතා ය. තේ රස බැලීමේ නිලධරයන් ලෙස පත්කර තිබුණේ සුදු මහත්වරු දෙදෙනෙකි. මේ සඳහා ශ්‍රී ලාංකිකයන් කීප දෙනෙකු පුහුණු කරවීම පිළිබඳ සරවනමුත්තු මහතා සුදු ජාතිකයන් දෙදෙනාට උපදෙස් ලබා දුනි. විදේශිකයන් දෙදෙනාගෙන් එක් අයකු මෙම ඉල්ලීම තරයේ ප්‍රතික්ෂේප කළේය. අනෙක් සුදු ජාතිකයා වූ රෆ් නැමැත්තා ඉතා සතුටින් එය ඉටුකිරීම සඳහා ඉදිරිපත් විය. ඉල්ලීම් ප්‍රතික්ෂේප කළ සුදු පුද්ගලයා කීවේ ඒ සඳහා එංගලන්තයට එන ලෙසය. රෆ් මහතා යටතේ පුහුණුව ලැබීමට ඔස්ටින් පෙරේරා මහතාත් තවත් දෙදෙනෙකුත් තෝරා ගන්නා ලදී. ඒ 1946 වසරේ දීය.පිට රට යවන තේ යහපත් තත්ත්වය (Standed) කින් තිබිය යුතු විය. මෙම තිදෙනාට මාස 9 ක පුහුණුවක් ලබා දුන් අතර ඔස්ටින් පෙරේරා පුහුණු කරන්නාගේම සම තත්ත්වයට පත් වූයේ ය. පුහුණුවෙන් පසු රැකියාවක් සොයා ගන්නා ලෙසට උපදෙස් ලැබිණි. ඉන් පසු තවත් දොළොස් දෙනෙකුට එම පුහුණුව ලබාදෙනු ලැබීය.පාලනයේ මූලස්ථානය වූයේ රාජ්‍ය මන්ත්‍රණ සභාවයි. ඩී. එස්. සේනානායක මහතා අග්‍රාමාත්‍යවරයා විය. තේ රස බැලීමේ දුර්ලභ පුහුණුව ලබාදුන් රෆ් මහතාට ඉහළ නම්බු නාමයක් ලබා දීම පුහුණු වූවන්ගේ අභිප්‍රාය විය. බ්‍රිතාන්‍ය රැජිනගේ උපන් දිනය නිමිත්තෙන් පුද්ගලයන් පිරිසකට නම්බු නාම පිරිනැමීම එවකට සිරිත විය. අග්‍රාමාත්‍ය ඩී. එස්. සේනානායක මහතා වෙත මෙම ඉල්ලීම ඉදිරිපත් වූ අතර ඔහු ද රැජින වෙත එය නිර්දේශ කළේය. ඒ අනුව එම්. බී. ඊ. නාමයෙන් රෆ් මහතා ගෞරව ලැබීය.ශ්‍රී ලංකාවේ තේ පිළිබඳ එතෙක් තිබූ ඉල්ලුමට මෙම සිද්ධියෙන් පසු වඩාත් ඵලදායක ප්‍රතිචාරයක් ලැබිණි. ඔස්ටින් මහතා ගේ දක්‍ෂතාවය වඩ වඩාත් තීව්‍ර විය. ඔහු එංගලන්තයට ද ගොස් තව තවත් එම දැනුම වඩා වගා කර ගත්තේ ය. 70 දශකයේ දී ඔහු සේවය කළ ආයතනය වැසී ගියේ ය. පසුව සිය රට පැමිණි ඔහු ලංකා තේ වලට ඉහළම නම දැරූ ලිප්ටන් ආයතනයට බැඳුණේය. ඒත් සමඟම මෙම පිරිසට මුලින්ම පුහුණුව දුන් රෆ් මහතා ද විශ්‍රාම ගියේ ය.එම තනතුරට ඔස්ටින් මහතා පත් කෙරිණි. ඉන් පසු තේ මණ්ඩලයේ විදේශ ප්‍රචාරක අංශයට ද ඔහු පත් කරනු ලැබීය. තේ ප්‍රචාරය කිරීමේ අධ්‍යක්‍ෂ ධුරයට පත් ඔහු හය වසරක් එම තනතුරේ සේවය කළේ ය.ඒ සමඟම තේ රස බලන්නන් පුහුණු කරවීමට ද ඔහු සමත් විය. එය සිදු වූයේ මෙම විෂය භාර ඇමැතිවරයා වූ සෙන්පති මොන්ටේගු ජයවික්‍රම මහතා ගේ දිරිගැන්වීම ඔස්සේ ය.මුලින්ම යුවතියන් දෙදෙනකුට පුහුණුව ලබා දුන් අතර චන්දිමනි බණ්ඩාර මෙනෙවිය එහිලා අතිශයින් දක්‍ෂ විය. ඇය දැන් ශ්‍රී ලංකා තේ මණ්ඩලයේ නියෝජ්‍ය අධ්‍යක්‍ෂවරිය ද වෙයි.දැන් සියලු තනතුරුවලින් විශ්‍රාම ගෙන තම අතීත ක්‍රියාවන් පිළිබඳව අභිමානයෙන් යුතුව ජීවිතයේ සැදෑ සමය ගෙවන ඔස්ටින් පෙරේරා මහතාට උපහාර පිදීමේ උත්සවයක් තේ මණ්ඩලයේත් රසල්ස් ටී ලොං ආයතනයේත් මෙහෙයවීමෙන් නොබෝදා පැවැත්විණි. නාරාහේන්පිට පිහිටි ටී ලොං මධ්‍යස්ථානයේ දී ඒ මහතා ගේ තෙල් සායම් පිළිරුවක් ද විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>18</day>
    </date>
    <link>http://www.dinamina.lk/2011/08/18/_art.asp?fn=f1108184</link>
    <topic>අවසන් රජු ඉදි කළ රජ මහා විහාරය</topic>
    <author>සිසිර ජයනාත් පීරිස් අම්පිටිය සමූහ</author>
    <content>ශ්‍රී වීර පරාක්‍රම නරෙÁද්‍රසිංහ රජු විසින් කරවන ලද රජමහ විහාරයක් කුන්ඩසාලය පෙදෙසේ පිහිටා ඇත.රාහු- අසුර ග්‍රහ යුද්ධයෙන් පැරදුන රාහුගේ කුණ්ඩලාභරණය බිම පතිතවූ ස්ථානයට උතුරු දෙසින් මෙම රජ මහා විහාරය පිහිටියේය. ක්‍රි.ව. 1705 දී. මෙම රජමහා විහාරය ඉදිකොට ඇත.රජතුමන් සිය රාජමාලිගය, ඉදිකිරීමට කැඳවු ශිල්පීන් අතර බලි ඇදුරන් නම් වූ පිරිසක්ද විය. යන්ත්‍ර මන්ත්‍ර ශාස්ත්‍රයේ හසල දැනුමක් ඇති මෙම පිරිස විහාර මන්දිරය කරවනු ලැබිය. මෙය අධික්‍ෂණය කළේ රඹුක්වැල්ල දිසාව, දේවෙÁද්‍ර මූලාචාර්යා ලාක්‍ෂා ඛණ්ඩා නම් ප්‍රධාන ශිල්පීන් තිදෙනෙකු විසිනි.සතුන් හත්දෙනෙකු උපයෝගි කරගෙන බෞද්ධ සිද්ධාස්ථාන ද්වාරවල මකර තොරණ ඉදිකිරීමේ සම්ප්‍රදායට අනුව එම බලි ඇදුරන් විහාරස්ථානයේ මකර තොරණම යොදා ගන්නේ ශ්‍රී ලංකාවේ කිසිම විහාරස්ථානයක දක්නට නොලැබෙන දිය කිඳුරියන්ගේ රුවයි.විහාර මන්දිරයේ ඇති බුද්ධ ප්‍රතිමා වහන්සේ නිර්මාණය කර ඇත්තේද මැටියෙන්ය. බලි ඇදුරන් බලි රූප ඇඹීමට යොදාගන්නේ මැටි බැවින් මෙම ප්‍රතිමාව නෙලු බලි ඇඳුරන් බුද්ධප්‍රතිමාව මැටියෙන් අඹා පැරණි කොහැල්ලද, දෙරණතෙල්, තෙල්එඩරු හා කෑලකොල විශේෂයකින් ගත් යුෂ සහිත මිශ්‍රනයකින් ප්‍රතිමාව ආවරණය කර එම කැලෑ කොල, මල් යුෂ ආදියෙන් සකසාගත් අලේපයකින් ප්‍රතිමාව අලංකාර කොට ඇත.මන්දිරයේ බිතුසිතුවම්ද මෙවන් තාක්‍ෂණ ක්‍රම වේදයකින් යුතුව, ග්‍රාමිය මට්ටමේ සිතුවම් කාලාවක් සහිත වීමද මෙම විහාරස්ථානයේ දක්නට ලැබෙන විශේෂත්වයකි.රජු ස්නානය පිණිස, මහවැලි ගඟට ගිය අවස්ථාවක ගඟේ පාවී ආ රත් සඳුන් කොටයක් ශිල්පින්ට දී එයින් හිටි පිලිම වහන්සේ නමක් නෙලා ඉහත සඳහන් මිශ්‍රනයෙන් පිලිමය ආවරණය කොට අවුරුදු දහස් ගණනක් ගියද නොවෙනස් වන ආකාරයට රත්‍රං ආලේපකර ඇත.මෙම මිශ්‍රනය වර්තමානයේ ක්‍රොමියම් අලේප කරන ආකාරයේ මිශ්‍රනයක් බවත් විහාරස්ථානයේ ෙඓතිහාසික තොරතුරු දන්නා එහි වෙසෙන ගම්වැසියෙකු වු රජුගෙන් ගම්වරලත් විදුරවන්න වෙද පරපුරේ කේ. බී. දිසානායක මහතා හෙළි කළේය. විහාරස්ථානයේ වර්තමාන භාරකාර රඹුක්වැල්ලේ සුදස්සි හිමියන් කියනපරදි රජු විසින් විහාරයත් ආවාස ගෙයත් සඳුන් ලීයෙන් කළ හිටි පිලිමයත් රඹුක්වැල්ල සමඟ පරපුරේ වැරසැර හිටියන්ට සඟසතුකොට පූජා කලේ රජුගේ සළුපිලි හා රාජාභරණත් සමඟය. එම රාජාභරණත්, ආයුධත්, රජු උඩුකය, වැසීමට ඇන්ද හැට්ටය ( කමිසය ) අදත් විහාරස්ථානයේ සුරැකීම තිබේ.1804 වසරේදී ඉංගී‍්‍රසින් රජුගේ රජ මාලිගය විනාශ කළ පසු දැවයෙන් කළ රජමාලිගයේ ගින්නෙන් බේරි ඉතුරුවන කැටයම් සහිත දැවකනු උපයෝගි කර ගනිමින් විහාරස්ථානේ තේවා මණ්ඩපය තනා ඇත.මෙම ඉපැරණි සිද්ධස්ථානය දැකබලා ගැනීමට දිවයිනේ සියලුම බැතිමතුන්ට සුදස්සි හිමියෝ ආරාධනා කර සිටිති. මෙම රජමහා විහාරයත් දැනට කැලයෙන් වැසි අභාවයට යමින් තිබෙන පුරා විදු වටිනාකමක් ඇති නාරිකේල උද්‍යානයේ නටබුන් පිලිසකර කර දෙස් විදෙස් සංචාරකයන් පැමිණෙන ස්ථානයක් කරන ලෙසත් උන්වහන්සේ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108191</link>
    <topic>ජාතික ආරක්ෂාවට වැදගත්</topic>
    <author>සිතාරා සේනානි සහ ස්වර්ණා විජේකෝන්</author>
    <content>නව විද්‍යුත් ජාතික හැඳුනුම්පතක් නිකුත් කිරීමට රජය තීරණය කර ඇත. දැනට නිකුත් කරන ජාතික හැඳුනුම්පත වෙනුවට නව විද්‍යුත් ජාතික හැඳුනුම්පත නිකුත් කිරීමට නියමිතය. ජාතික ආරක්ෂාව සඳහා වැදගත්වන නවීන ආරක්ෂක සංකේත ද මේ හැඳුනුම්පත සඳහා ඇතුළත් කිරීමට නියමිත බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කළේය.ජාතික හැඳුනුම්පත දැනට නිකුත් කර ඇති සියලු පුරවැසියන්ට යෝජිත විද්‍යුත් ජාතික හැඳුනුම්පත සමාරම්භක අවස්ථාවේදී නොමිලේ ලබාදීමට තීරණය කර ඇති බවද ඇමැතිවරයා ප්‍රකාශ කළේය.ආරක්ෂක ඇමැතිවරයා ලෙස ජනාධිපති මහින්ද රාජපක්ෂ මහතා යෝජිත විද්‍යුත් ජාතික හැඳුනුම්පත පිළිබඳ යෝජනාව ඇමැති මණ්ඩලයට ඉදිරිපත් කර ඇති අතර ඒ සඳහා අනුමැතිය හිමි වී තිබේ. ඇමැති රඹුක්වැල්ල මහතා මේ බව සඳහන් කළේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (18) පැවැති මාධ්‍ය සාකච්ඡාවට සහභාගී වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108192</link>
    <topic>2012 අය වැයේ වැඩි අවධානය ආර්ථික සංවර්ධනයට</topic>
    <author>සිතාරා සේනානි සහ ස්වර්ණා විජේකෝන්</author>
    <content>දෙදහස් දොළහ දෙදහස් දාහතර මධ්‍යකාලීන වියදම් සැලසුම පදනම් කරගෙන 2012 වසර සඳහා වූ අය – වැය සකස් කිරීමට රජය තීරණය කරයි.රටේ ආර්ථික සංවර්ධන වේගය අවම වශයෙන් සියයට 8ක මට්ටමක පවත්වා ගැනීම, උද්ධමනය සියයට හයේ සිට හත දක්වා මට්ටමක පවත්වා ගැනීම, 2012 අය – වැය ලේඛනයේ විශේෂ අවධානයක් යොමු කරනු ඇත.රාජ්‍ය ආයෝජනය දළ දේශීය නිෂ්පාදිතයේ ප්‍රතිශතයක් ලෙස සියයට 6.5ක මට්ටමක පවත්වා ගැනීමද තවත් ඉලක්කයකි.අය – වැය වේගය දළ දේශීය නිෂ්පාදිතයේ ප්‍රතිශතයක් ලෙස සියයට 6 – 8 සිට සියයට 6.2 දක්වා අඩු කර ගැනීම සහ සමස්ත ණය ප්‍රමාණය දළ දේශීය නිෂ්පාදිතයේ ප්‍රතිශතයක් ලෙස සියයට 80 සිට සියයට 75 දක්වා අඩු කිරීම යන ඉලක්ක කෙරෙහි මෙහිදී විශේෂ අවධානයක් යොමු කෙරේ. මුදල් හා ක්‍රම සම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා 2012 අය වැය සම්බන්ධයෙන් ඉදිරිපත් කරන ලද මෙම යෝජනාවට අමාත්‍ය මණ්ඩලයේ අනුමැතිය ලැබුණු බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (18) පැවැති මාධ්‍ය හමුවේදී ඇමැතිවරයා මේ බව පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108197</link>
    <topic>ඤාණසීහ හිමියන් සිරගත කළාම රටම සිරගත කළාසේ දැනුණා</topic>
    <author>වෙල්ලස්සේ බණ්ඩාර සහ ධනුෂ්ක ගොඩකුඹුර රත්නපුර සිට</author>
    <content>එස්. ඩබ්ලිව්. ආර්. ඩී. බණ්ඩාරනායක මහතා ඝාතනයට ලක්ව ශ්‍රී ලංකා නිදහස් පක්ෂය අසරණ අඩියකට වැටුණු මොහොතේ සිරිමාවෝ බණ්ඩාරනායක මැතිනිය පෙරටු කොට ගනිමින් පක්ෂය නගාසිටුවීමට හේන්පිටගෙදර ඤාණසීහ නාහිමියන් කළ මෙහෙවර කිසිදිනෙක අමතක කළ නොහැකි බව ජනාධිපති මහින්ද රාජපක්ෂ මහතා පැවැසීය.ශ්‍රී ලංකා නිදහස් පක්ෂයේ සභාපතිවරයා මෙන්ම රටේ ජනාධිපතිවරයාද වශයෙන් ඒ සේවාවට ගෞරව නමස්කාර කිරීමේ වගකීම තමන් සතු බවත් ජනාධිපතිවරයා සඳහන් කළේය. ජනාධිපතිවරයා මෙසේ ප්‍රකාශ කළේ ශ්‍රී ලංකා රාමඤ්ඤ මහා නිකායේ අධිකරණ සංඝනායක, අපවත් වී වදාළ හේන්පිටගෙදර ඤාණසීහ නාහිමියන්ගේ 30 වන ගුණසමරුව නිමිත්තෙන් රත්නපුර මුද්දුව ශ්‍රී සුමන මහපිරිවෙනේදී ඊයේ (18) පැවැති දහම් හමුවකට එක්වෙමිනි.2600 වැනි ශ්‍රී සම්බුද්ධත්ව ජයන්තිය වෙනුවෙන් මේ විහාරස්ථානයේ ඉදිකෙරුණු චෛත්‍යයේ කොත නිරාවරණය කළ ජනාධිපතිවරයා හේන්පිටගෙදර ඤාණසීහ නාහිමි අනුස්මරණ කෞතුකාගාරයද විවෘත කළේය. හේන්පිටගෙදර ඤාණසීහ නාහිමියන් විසින් රචිත ග්‍රන්ථ යළි මුද්‍රණය කරන ලදුව ජනාධිපතිවරයා වෙත මෙහි දී පිළිගැන්විණ.රජගෙදර, හිරගෙදර මෙන්ම පන්සලෙත් වෙනසක් නැතිව සතුටින් දිවි ගෙවූ ඤාණසීහ හිමියන්ගේ සේවාව ප්‍රගතිශීලී ජනතා සිත් තුළ සදා අමරණීය බවත් ජනාධිපතිවරයා පැවැසීය.ඤාණසීහ නාහිමියන් සිරගත කිරීම එවකට සිටි පාලකයන්ගේ උඩඟුකමදැයි විටෙක සිතෙන බව කී ජනාධිපතිවරයා ඤාණසීහ නාහිමියන් සිරගත කළ විට රටම සිරගත කළාක් මෙන් දැනුණු බව ප්‍රකාශ කළේය.එදා බණ්ඩාරනායක, ඩී. ඒ. රාජපක්ෂ මහත්වරු ශ්‍රී ලංකා නිදහස් පක්ෂය ගොඩනගනවිට ප්‍රධාන අනුශාසනාව කළේ ඤාණසීහ නාහිමියන් බව පැවැසූ ජනාධිපතිවරයා විනයගරුක වූ උන්වහන්සේ සමස්ත සංඝ පරපුරට ආදර්ශයක් වූ බවත් කීවේය.ශ්‍රී ලංකා රාමඤ්ඤ නිකායේ අනුනායක හපුවලානේ සිරි සරණංකර, අමරපුර සංඝ සභාවේ සභාපති, අග්ගමහා පණ්ඩිත කොටුගොඩ ධම්මාවාස, රත්නපුර සිරිසුමණ පිරිවෙන් විහාරස්ථානයේ විහාරාධිපති, රුහුණු විශ්වවිද්‍යාලයේ මහාචාර්ය කෝන්ගස්තැන්නේ ආනන්ද නාහිමිවරුන් ඇතුළු මහා සංඝරත්නයද, ආණ්ඩුකාරවර වි. ජ. මු. ලොකුබණ්ඩාර, ප්‍රධාන ඇමැති මහීපාල හේරත්, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න යන මහත්වරුන් ඇතුළු මැති ඇමැතිවරුන් සහ විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108198</link>
    <topic>රජය පෙරළීමේ අරමුණින් ජාත්‍යන්තර බලවේග කටයුතු කරනවා</topic>
    <author>භක්ති ධර්මපි‍්‍රය මෙන්ඩිස්</author>
    <content>ජනාධිපති මහින්ද රාජපක්‍ෂ මහතා සහ මේ රජය පවතිනතුරු තමන්ගේ අරමුණු ඉටුකර ගැනීමට නොහැකි ජාත්‍යන්තර බලවේග වෙනත් රජයක් බලයට ගෙන ඒමේ අරමුණින් යුද අපරාධ චෝදනා එල්ල කරමින් සිටින්නේ යැයි ආරක්‍ෂක ලේකම් ගෝඨාභය රාජපක්‍ෂ මහතා පැවැසීය.ත්‍රස්තවාදය පරාජය කිරීම සඳහා පක්‍ෂ භේද, ජාති භේද, ආගම් භේද අමතක කර එකට එකතු වී ක්‍රියා කළා සේම ජාත්‍යන්තර බලවේග පරාජය කිරීම සඳහා සියලුම දෙනා එකමුතු විය යුතු යැයි ද ආරක්‍ෂක ලේකම්වරයා අවධාරණය කළේය.ලෝකයේ බොහෝ රටවල් මානව හිමිකම් උල්ලංඝනය කරමින් ශ්‍රී ලංකාවට චෝදනා එල්ල කරන බවත්, එම චෝදනා මුළුමනින්ම වැරදි සහගත බවත් ගෝඨාභය රාජපක්‍ෂ මහතා පැවසීය.”ශ්‍රී ලංකාවට එරෙහි සතුරු බලවේග විසින් දියත් කර ඇති ඊනියා යුද අපරාධ කුමන්ත්‍රණය පරදවමු” යන තේමාව යටතේ කොළඹ බණ්ඩාරනායක සම්මන්ත්‍රණ ශාලා පරිශ්‍රයේ ඊයේ (18) සවස පැවති සම්මන්ත්‍රණයට ප්‍රධාන අමුත්තා ලෙස සහභාගි වෙමින් පැමිණ සිටි පිරිස අමතා ආරක්‍ෂක ලේකම් ගෝඨාභය රාජපක්‍ෂ මහතා මේ බව ප්‍රකාශ කළේය.මෙහිදී ඹඹඹ.ධභබධටඹධප.ජධථ නමින් වෙබ් අඩවියක් විවෘත කළ අතර කොටි ත්‍රස්තවාදය සම්බන්ධයෙන් රචනා කර තිබූ ග්‍රන්ථ තුනක් එළිදැක්වීය. අමෙරිකාවේ ජෝර්ජ් ටවුන් විශ්වවිද්‍යාලයේ මහාචාර්ය අශෝකා බණ්ඩාරගේ මහත්මිය මෙහි ප්‍රධාන දේශනය සිදුකළ අතර අධිනීතිඥ ගෝමින් දයස් ශ්‍රී මහතා, ගුණදාස අමරසේතර මහතා ඇතුළු විද්වත්හු රැසක් මෙහිදී අදහස් පළකළහ.ආරක්‍ෂක ලේකම්වරයා එහිදී මෙසේ ද කීය. කොටි නායක ප්‍රභාකරන්ගේ අම්මා, තාත්තා, මුහුදු කොටි නායක සුසෙයිගේ බිරිඳ, දරුවන්, තමිල් සෙල්වම්ගේ බිරිය මේ සෑම දෙනෙකුගේම ජීවිත බේරාගනිමින් ඔවුන්ට ජීවත්වීමේ අයිතිය අප හමුදාව විසින් ලබා දුන්නා. ඒ විතරක් නොවෙයි, කොටි සාමාජිකයින් එකොළොස් දහසක් පුනරුත්ථාපනය කර මේ වන විට එහි වැඩි පිරිසක් ඔවුන්ගේ පවුල් සමඟ සම්බන්ධ කර තිබෙනවා. ලක්‍ෂ තුනකට වැඩි සිවිල් වැසියන් නැවත පදිංචි කර තිබෙනවා. විශේෂයෙන් කොටි ළමා සොල්දාදුවන් අද පාසල් යනවා.මෙලෙස ක්‍රියා කළ අප හමුදාව නිරායුධ සිවිල් ජනතාව ඝාතනය කරා කියන එක කිසිදු කෙනෙක් පිළිගන්නේ නැහැ කියන එක මට නොබියව කියන්නට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108199</link>
    <topic>සිරිකොත ඉදිරිපිට මාර්ගය කාපට් කළේ හදිසියේදැයි ජනපති සොයයි</topic>
    <author>සිතාරා සේනානි සහ ස්වර්ණා විජේකෝන්</author>
    <content>එක්සත් ජාතික පක්‍ෂයේ සිරිකොත මූලස්ථානය ඉදිරිපිට මාර්ගය කාපට් ඇතිරීමට පියවර ගත්තේ හදිසියේදැයි සොයා බලන ලෙස ජනාධිපති මහින්ද රාජපක්‍ෂ මහතා අදාළ අංශ වෙත නියෝග කැර ඇතැයි රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.සිරිකොත ඉදිරිපිට මාර්ගය කාපට් ඇතිරීමේ කිසිදු වරදක් නැති වුවද ඒ සඳහා හදිසියක් තිබුණේ නම් ඒ කුමකට දැයි සොයා බැලිය යුතුව ඇතැයිද ඇමැතිවරයා පැවසීය.ඇමැති මණ්ඩල තීරණ දැනුම් දීමේ මාධ්‍ය හමුවේදී මේ සම්බන්ධයෙන් මතු කැරුණු ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.ඇමැති මණ්ඩල තීරණ දැනුම් දීමේ මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (18) පැවැත්විණි. එක්සත් ජාතික පක්‍ෂයේ අභ්‍යන්තර ප්‍රශ්නවලට මැදිහත්වීමේ අපේක්‍ෂාවක් රජයට කිසිසේත් නැතැයි කී ඇමැතිවරයා ප්‍රජාතන්ත්‍රවාදයේ යහපැවැත්ම වෙනුවෙන් විපක්‍ෂයක පැවැත්ම අත්‍යවශ්‍ය බව රජය සෑම විටම විශ්වාස කරන බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108193</link>
    <topic>උතුරේ රෝහල් සංවර්ධනයට අමෙරිකාවෙන් දස ලක්ෂ 200ක්</topic>
    <author>මහින්ද අලුත්ගෙදර</author>
    <content>උතුරු පළාතේ රෝහල් 9ක් සංවර්ධනය සඳහා රුපියල් දස ලක්ෂ 200ක මූල්‍යාධාරයක් ශ්‍රී ලංකාවට ලබා දීමට අමෙරිකා එක්සත් ජනපද රජය එකඟතාව පළ කර ඇත.යුද ගැටුම් පැවැති කිලිනොච්චි හා මුලතිව් දිස්ත්‍රික්කයන්හි රෝහල් 9ක් මේ යටතේ සංවර්ධනය කෙරෙන අතර අන්තර්ජාතික සංවර්ධනය සඳහා වන එක්සත් ජනපද ආයතනය (උඉඒධ්ච්) මේ සඳහා අවශ්‍ය මූල්‍ය ප්‍රතිපාදන ලබාදීමට තීරණය කර තිබේ.එහි පළමු පියවර යටතේ රුපියල් මිලියන 116ක වියදමින් මුලන්කවුල් මූලික රෝහල, ඔඩ්ඩුසුඩාන් ප්‍රාදේශීය රෝහල, පල්ලෙයි ප්‍රාදේශීය රෝහල හා පුනකරී ප්‍රාදේශීය රෝහල සංවර්ධනය කිරීමට සැලැසුම් කර ඇත.මේ රෝහල් සංවර්ධනය කිරීම සඳහා වැය කෙරෙන මුදල රුපියල් මිලියන 106කි. ඊට අමතරව දෙවැනි අදියර යටතේ තවත් රෝහල් 5ක් රුපියල් මිලියන 119ක වියදමකින් සංවර්ධනය කිරීමට නියමිතය.උතුරු පළාතේ කඩිනම් සංවර්ධනය වෙනුවෙන් රජය දැවැන්ත වැඩපිළිවෙළක් ආරම්භ කර තිබෙන අතර ඒ සඳහා සහාය ලබා දෙමින් මේ ආකාරයේ සංවර්ධන කටයුතු වෙනුවෙන් තවදුරටත් ආධාර කිරීමට බලාපොරොත්තුවෙන් සිටින බවද අන්තර්ජාතික සංවර්ධනය සඳහා වන එක්සත් ජනපද ආයතනය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108194</link>
    <topic>රණවිරු පෙළහර අනුරපුරේ දී</topic>
    <author>අමිල ප්‍රභාත් වනසිංහ සහ සම්පත් සංජීව</author>
    <content>ශ්‍රී ලංකා යුද හමුදා පිරික්සුම් පහන් සංදර්ශනය අනුරාධපුර මහජන ක්‍රීඩාංගණයේ දී අද (19) ආරම්භ වේ.මවු බිමට නිදහස ලබාදුන් අභීත රණවිරුවන් ගේ දස්කම් ජනතාවට දැක ගැනීමට ලබාදීම සඳහා යුද හමුදාපති මේජර් ජනරාල් ජගත් ජයසූරිය මහතා ගේ සංකල්පයක් මත ශ්‍රී ලංකා යුද හමුදාවේ සියලු රෙජිමේන්තුවල සෙබළුන්ගේ දක්‍ෂතා ත්‍රාසජනක සටන් ක්‍රම මේ සංදර්ශණයට ඇතුළත් වේ.මේ සංදර්ශණය 21 දා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108195</link>
    <topic>ජගත් මානුෂවාදී දිනය අද</topic>
    <author/>
    <content>ජගත් මානුෂවාදී දිනය අදට (19) යෙදී තිබේ. “මිනිසාට මිනිසා උදවු කිරීම” තේමාව කරගත් මේ සැමරුම වෙනුවෙන් ලොවපුරා සෑම රටක්ම විවිධ වැඩසටහන් සංවිධාන කර තිබෙන බව එක්සත් ජාතීන්ගේනේවාසික නියෝජිත සුබිනේ නන්දි මහතා පවසයි. මේ වෙනුවෙන් ශ්‍රී ලංකාවේද වැඩසටහන් සංවිධානය කර තිබෙන බව පෙන්වාදෙන ඒ මහතා එය ශ්‍රී ලංකාවේ පවත්වන දෙවැනි අවස්ථාව බවද කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n1108196</link>
    <topic>කුඹුරු-වගුරු බිම්වල සරුංගල් යවන්නෙපා</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>දරුවන්ට මී උණ රෝග කාරක බැක්ටීරියාව ශරීරගත වන්නේ කුඹුරු හා වගුරුබිම් ආශි‍්‍රත ප්‍රදේශවල සරුංගල් යැවීමෙන් බව අනාවරණය වේ.මී උණ වැළඳී පසුගිය සති කීපය තුළ රෝහල් ගත කෙරුණ දරුවන් පහළොස් දෙනෙකු ගෙන් මේ බව අනාවරණය කරගෙන තිබේ.සරුංගල් අරින දරුවන් සරුංගලය දෙස බලාගෙන කුඹුරු හා වගුරු බිම්වල දුවන නිසා මුල්කැබලි ගල් සහ නිදිකුම්බා වැනි කටු පඳුරුවල දැවටී සිදුවන තුවාල ඔස්සේ මී උණ බැක්ටීරියාව ශරීර ගතවන බවද හෙළි වී තිබේ. ගෙවත්තේ කොහිල පාත්තිවල දලු නෙලීමට ගිය අයටද මී උණ වැළඳී තිබේ. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි පැවැති මෙහෙයුම් කමිටු රැස්වීමකදී මේ බව අනාවරණය වී තිබේ. ගතවූ වසරේ මාස අට තුළ ලෙප්ටොස්ෆයිරෝසිස් රෝගීන් 4751 දෙනකු සහ මරණ 60 ක් සම්බන්ධයෙන් වාර්තා වී තිබේ.වැඩිම රෝගීන් සංඛ්‍යාව වන 1381 වාර්තා වී ඇත්තේ කුරුණෑගල දිස්ත්‍රික්කයෙනි.වැඩිම මරණ සංඛ්‍යාව වන 11 වාර්තා වී ඇත්තේ ගම්පහ දිස්ත්‍රික්කයෙන් වන අතර කුරුණෑගල මියගිය සංඛ්‍යාව 10 කි. හම්බන්තොටින් 8 දෙනෙකුද කළුතරින් 7 දෙනෙකු ද මී උණ රෝගයෙන් මියගොස් තිබේ.පාදවල තුවාල සුවවන තුරු කුඹුරුවල ඇවිදීමෙන් වැළකිය යුතු බව සෞඛ්‍ය අමාත්‍යංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081910</link>
    <topic>සුනිල් මිහිඳුකුලගේ පර්යාලෝකය කෘතිය දොරට වැඩීම</topic>
    <author>ජීවනී පතිරණ</author>
    <content>ලේක්හවුස් ආයතනයේ පුවත් සිරස්තල පවා ඉහළ බලපෑම් මත යොදපු කාලයකුත් එදා තිබුණා. නමුත් අද ජනාධිපති මහින්ද රාජපක්ෂ මහතා ප්‍රමුඛ රජයෙන් එවැනි කිසිදු බලපෑමක් නොමැතිව නිදහසේ මාධ්‍ය හැසිරවීමේ අයිතිය එම ආයතනයට ලැබී තිබෙනවා යැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්‍ෂ්මන් හුළුගල්ල මහතා ප්‍රකාශ කළේය.ලේක්හවුස් ආයතනය ජාතික සම්පතක් බව පෙන්වා දුන් ඒ මහතා, එය රැකගැනීම ආයතනයේ සභාපතිවරයාගේ සිට පහළම සේවකයා දක්වා වූ සැමගේ යුතුකමක් බව ද පැවසීය.හුළුගල්ල මහතා මේ අදහස් පළ කළේ “ රසඳුන “ ප්‍රධාන කර්තෘ සුනිල් මිහිඳුකුල මහතා රචිත ‘ පර්යා ලෝකය කෘතිය දොරට වැඩීම නිමිත්තෙන් ඊයේ පැවැති උත්සවයේ ප්‍රධාන ආරාධිත අමුත්තා ලෙස සහභාගි වෙමිනි.සුනිල් මිහිඳුකුල මහතා “ සිළුමිණ “ පුවත්පතේ පුන්කලස සාහිත්‍ය අතිරේකයට ලියන ලද ලිපි එකතුවක් ලෙස ‘ පර්යාලෝකය ‘ නව කෘතිය මෙසේ එළිදැක්විණි. මෙම අවස්ථාවේ වැඩිදුරටත් අදහස් දැක්වූ ලක්‍ෂ්මන් හුළුගල්ල මහතා මෙසේද පැවසීය.සුනිල් මිහිඳුකුල සමාජය හඳුනන්නේ හොඳ ලේඛකයෙක් , කතුවරයෙක් ලෙසයි. ඔහු මේ රටට සේවයක් කළ පුද්ගලයෙක්. ඔහු විසින් රචිත පර්යා ලෝකය කෘතිය මේ සමාජය අගය කළ යුතු නිර්මාණයක් ලෙස මා දකිනවා. මීට පෙරද නිර්මාණ රාශියක් ඉදිරිපත් කළ සුනිල් මිහිඳුකුල මහතා ලේක්හවුස් ආයතනයට ආභරණයක්.සිනමාව, සිනමාව සම්බන්ධ පුද්ගලයන්, සාහිත්‍ය වගේ අපේ කලාව සම්බන්ධ බොහෝ දේ සුනිල් අතින් ලියවී තිබෙනවා. මම ඉල්ලීමක් කරන්න කැමතියි. පසුගිය කාලේ මේ රටේ තිබූ යුද්ධයත් , ඉන්පසු අප ලැබු යුධ ජයග්‍රහණත් පිළිබඳ සාහිත්‍යයෙන් ලියවිය යුතු කාලයක් මේ එළඹි \;බන්නේ . මෙය අඩුපාඩුවක් . අප කළ කී දෑ ඉතිහාසයේ එක්තරා තැනක සටහන් විය යුතුයි.ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව්. බී. ගනේගල මහතාඅග්නිදිග ආසියාවේ අදටත් පුරෝගාමී ප්‍රධාන මුද්‍රිත මාධ්‍ය ආයතනය වන්නේ ලේක්හවුස් ආයතනයයි. එම ආයතනයෙන් බිහි වූ සුනිල් මිහිඳුකුල මහතා මා හඳුනාගෙන තිබෙන්නේ’ සුභාවිත’ පත්‍රකලාවේදියෙක් ලෙසයි.පසුගිය දිනෙක මට බීබීසී ආයතනයේ මාධ්‍යවේදීන් තිදෙනෙක් හමුවුණා. ඔවුන්ගෙන් දෙදෙනෙක් විදේශිකයන්.එදා ඔවුන් ලේක්හවුස් ආයතනය පිළිබඳ ඉතා ගෞරවයෙන් හා පිළිගැනීමෙන් කතා කළා.මේ ආයතනයේ සියලු දෙනාට මෙවැනි අවස්ථාවක ආඩම්බර විය හැකි කාරණයක්. බව මේ රට වෙනුවෙන් එදා සිට අද දක්වා වැඩ කළා සේම හෙටද ඔබ මේ රට වෙනුවෙන් වැඩ කළ යුතු වෙනවා.ලේක්හවුස් ආයතනයේ සභාපති බන්දුල පද්මකුමාර මහතා‘ පර්යා ලෝකය’ යනු ඉතා රසවත් කෘතියක්. ස්වර්ණ පුස්තක සම්මාන සඳහා තේරුණු පොත් මම මේ දිනවල කියවනවා. නමුත් කියන්න කණගාටුවයි.’ ඉංගී‍්‍රසි භාෂාවෙන් ලියවුණු ඇතැම් පොත් කියවීමට පවා කම්මැලියි. එපා වෙනවා. නමුත් සුනිල්ගේ ‘ පර්යාලෝකය” එක හුස්මට කියවා නිම කළ හැකි රසවත් පොතක් පත්තරයක ලිපියක් පළ කිරීමේදී නැවත නැවත සංස්කරණය කෙරෙනවා. එය හොඳ ලක්‍ෂණයක්. මෙම කෘතියද නැවත නැවත සංස්කරණය කළ නිසා විය හැකියි මේ තරම් රසවත්ව ඉදිරිපත් කර තිබෙන්නේ. ඇතැම් සිනමා ශිල්පීන්ගේ චරිත මැවී පෙනෙන අයුරින් මේ කෘතියෙන් රසවත්ව ඉදිරිපත් කර තිබෙනවා.සිළුමිණ පුවත්පතේ ප්‍රධාන කර්තෘ කරුණාදාස සූරියආරච්චි මහතා තීරු ලිපි රචකයෙක් හැටියටයි මා පුවත්පත් කලාවට අවතීර්ණ වුනේ. මගේ තීරු ලිපිවලට පාදක වුනේ දේශපාලනයයි. සුනිල්ගේ තීරුලිපි ඊට වඩා බොහෝ වෙනස්. මේ රටේ සාහිත්‍ය තීරු ලිපි වරින්වර පලවී තිබුණා. මෑත කාලයේ සාහිත්‍ය පිළිබඳ තීරු ලිපි පළ කරන අප ආයතනයේ සුනිල් මිහිඳුකුල වැන්නවුන්ට විශේෂ තැනක් හිමිවෙනවා. ඔහුගේ ලිපිවල විවිධත්වයක් තිබෙනවා.මෙම කෘතිය පිළිබඳව කතාකිරීමේදී සුන්දරත්වය පිරි තැන් මැනවින් පෙළගස්වා තිබෙනවා. කලාව සියුම්ව, සුමටම, සංවේදීව ඉදිරිපත් කිරීමට භාෂාව යොදාගෙන තිබෙනවා. එය අනාගත ලේඛකයන්ට මනා පූර්වාදර්ශයක්. ඒ වගේම රසවත් අත්දැකීමක්.ප්‍රවීණ සිනමා නළු රවීන්ද්‍ර රන්දෙනිය මහතා වසර ගණනාවක් අපත් සමග එකට පැමිණි අපේ ගමන් සගයා ලෙසයි සුනිල්ව අප හඳුන්වන්නේ. වෙනත් අයකුගේ සේවයට නොදෙවැනි සේවයක් දේශීය සිනමාව, කලාව ප්‍රශස්ථ මට්ටමකට ගෙන ඒමට ඔහු සිදු කළා.ඔහුගේ ලේඛන කලාව අප දුටුවා. ඔබට තව දුර ගමනක් යා හැකියි. ඔබේ වටිනාකම අපි දකිනවා. අපට ඔබදෙන ලද අනුග්‍රහය අප්‍රමාණයි.ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් හා කෘතියේ කර්තෘ සුනිල් මිහිඳුකුල යන මහත්වරුද මෙහිදී අදහස් දැක්වූ අතර, පුවත්පත් කතුවරුන්, ආයතනයේ පරිපාලන නිලධාරීන්, කලාකරුවන් , ලේඛකයින්, සිනමා ශිල්පීන් ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081911</link>
    <topic>වෙන්ටිලේටර් යන්ත්‍ර 4 ක් කොළඹ ළමා රෝහලට</topic>
    <author>සන්ධ්‍යා කරුණාරත්න</author>
    <content>හෘද රෝගී කුඩා දරුවන්ට කෘත්‍රීම ස්වසනය ලබාදීම සඳහා වන වෙන්ටිලේටර් යන්ත්‍ර හතරක් කොළඹ රිජ්වේ ආර්යා ළමා රෝහලට ලබාදීමට සෞඛ්‍ය අමාත්‍යාංශය පියවර ගෙන ඇත.රුපියල් මිලියන 14 ක් වටිනා මෙම යන්ත්‍ර සවුත් ඒෂියා ගේට්වේ ටර්මිනල් ආයතනය මඟින් පරිත්‍යාග කර තිබේ.ළමා රෝහලේ හෘද රෝග අධි සත්කාරක ඒකකයේ මෙම යන්ත්‍ර ස්ථාපිත කිරීමට පියවර ගෙන ඇත.මෙම යන්ත්‍ර ලබාදීම නිසා වසරකදී සිදු කරන හෘද සැත්කම් 100 ත් 200 ත් අතර ප්‍රමාණයක් ඉහළ නංවා ගැනීමට හැකිවන බවත් ඒ අනුව වසරකට සිදු කළ 800 ක් පමණ වූ හෘද ශල්‍යකර්ම 1000 දක්වා වැඩි කර ගැනීමේ හැකියාව ලැබෙන බවත් රෝහලේ අධ්‍යක්ෂ වෛද්‍ය රත්නසිරි හේවගේ මහතා පවසයි.රෝහලේ ප්‍රතිකාර ලබමින් සිටින දරුවන්ගේ ජීවිත ආරක්ෂා කිරීම සඳහා මේ යන්ත්‍ර පරිත්‍යාග කිරීමට කටයුතු කළ බව සවුත් ඒෂියා ගේට්වේ ටර්මිනල් ආයතනයේ ප්‍රධාන විධායක නිලධාරි අර්වින් හාස් මහතා පැවැසීය.ළමා රෝහලේ සෞඛ්‍ය පහසුකම් ඉහළ නංවාලීම සඳහා අවශ්‍ය පියවර ඉදිරියේ දී තම ආයතනයෙන් ගන්නා බව ද හෙතෙම කීය. මෙම අවස්ථාවට සෞඛ්‍ය අමාත්‍යාංශයේ වැඩබලන ලේකම් වෛද්‍ය පාලිත මහීපාල, ටර්මිනල් ආයතනයේ ජ්‍යෙෂ්ඨ වැඩසටහන් නිලධාරි චන්න ගුණසේකර, සම්බන්ධීකරණ නිලධාරි කැත්‍රියෝනා ජයසුන්දර යන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081912</link>
    <topic>ත්‍රීමලය කර්මාන්තපුරයේදෙවැනි අධියරට අනුමැතිය</topic>
    <author>සිතාරා සේනානි, ස්වර්ණා විජේකෝන්</author>
    <content>ත්‍රිකුණාමලය කර්මාන්තපුරයේ දෙවැනි අදියර අක්කර විසිහතරක භුමියක පිහිටුවීමට අමාත්‍ය මණ්ඩලය තීරණය කර තිබේ.මේ යටතේ යෝජිත නිෂ්පාදකයන්ට පහසුකම් සැපයීම, අපද්‍රව්‍ය බැහැර කිරීමේ පද්ධතියක් ඇති කිරීම, අපජලය පිරිපහදු කිරීමේ පහසුකම් ඇති කිරීම මාර්ග, පොදු යටිතල පහසුකම් දියුණු කිරීමද සිදු වේ.කර්මාන්තපුරයේ දෙවැනි අදියර සඳහා රුපියල් මිලියන දෙසිය පනස්හයක් වෙන්කර ඇති අතර මීට අදාළ යෝජනාව අමාත්‍ය රිෂාඩ් බද්යුදීන් මහතා ඉදිරිපත් කර ඇත.හික්කඩුව සතිපොළ පවත්වාගෙන යෑම සඳහා හඳුනාගෙන ඇති ඉඩම වසර තිහක බඳු පදනම මත හික්කඩුව නගර සභාවට පැවරීමට අමාත්‍ය මණ්ඩලය තීරණය කර ඇත.හික්කඩුව නගර සීමාව නාගරික සංවර්ධන අධිකාරි බල ප්‍රදේශයක් ලෙස ප්‍රකාශයට පත්කර ඇති අතර සංචාරකයින්ට හා ප්‍රදේශයේ ජනතාවට පුළුල් සේවාවක් ඉටු කිරීම සඳහා නගර සංවර්ධන සැළැස්මක්ද ක්‍රියාත්මක වේ.ආරක්‍ෂක අමාත්‍යවරයා ලෙස ජනාධිපති මහින්ද රාජපක්‍ෂ මහතාගේ යෝජනාවකට අනුව අදාළ භූමිය හික්කඩුව නගර සභාවට පවරා ඇත.මහනුවර මැදදුම්බර ප්‍රාදේශීය ලේකම් කොට්ඨාශයේ දුනුවිල ගෝනගලතැන්න ප්‍රදේශය ආශි‍්‍රතව නව වැවක් ඉදිකිරීමට අමාත්‍ය මණ්ඩල අනුමැතිය ලැබී ඇත.වාරිමාර්ග හා ජලකළමණාකරණ ඇමැති නිමල් සිරිපාල ද සිල්වා මහතාගේ යෝජනාවකට අනුව අදාළ අනුමැතිය ලැබී ඇත.අක්කර අඩි 131 ධාරිතාවයකින් යුතු නව වැව සඳහා රුපියල් මිලියන පනස් පහක් වැය වේ.මැදවච්චිය සිට ත්‍රිකුණාමලය දක්වා නව දුම්රිය මාර්ගයක් ඉදිකිරීමට අමාත්‍ය මණ්ඩලය තීරණය කර ඇත. කිලෝමීටර් අනූවක් දුරැති මෙම ව්‍යාපෘතියේ ශක්‍යතා අධ්‍යයන වාර්තාව සකස් කිරීම සඳහා කොළඹ විශ්වවිද්‍යාලයේ මානව සම්පත් අභිවර්ධන ආයතනය වෙත ප්‍රදානය කිරීමටද තීරණය කර ඇත.ප්‍රවහන ඇමති කුමාර වෙල්ගම මහතාගේ යෝජනාවකට අනුව අමාත්‍ය මණ්ඩල අනුමැතිය ලැබී ඇත.’මෙවර (2011) රාජ්‍ය සාහිත්‍ය උත්සවය මහව විජයබා ජාතික පාසලේදී පැවැත්වේ. සැප්තැම්බර් 11 සිට 30 දක්වා රාජ්‍ය සාහිත්‍ය උත්සවය පැවැත්වෙන අතර සංස්කෘතික හා කලා කටයුතු ඇමති ටී. බී. ඒකනායක සහ අධ්‍යාපන ඇමති බන්දුල ගුණවර්ධන මහතාගේ යෝජනාවකට අනුව අමාත්‍ය මණ්ඩල අනුමැතියද හිමි වී ඇත. මහව විජයබා විද්‍යාලයේදී පැවැත්වෙන 2011 රාජ්‍ය සාහිත්‍ය උත්සවය උත්කර්ෂවත් ලෙස පැවැත්වීමට තීරණය කර ඇත.යුද්ධය අවසන් වී ඇතැයි කියා රටේ ආරක්‍ෂාව බින්දුවට දැමීමට රජයට නොහැකි බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවසීය.රටේ ආරක්‍ෂාව වෙනුවෙන් පුළුල් වෙරළාරක්‍ෂක වැඩපිළිවෙළක් අවශ්‍ය බවත්, මීට පෙර එවැනි ශක්තිමත් වැඩපිළිවෙළක් නොතිබූ නිසා ප්‍රභාකරන් ඇතුළු කොටි ත්‍රස්තවාදීන්ට ආයුධ ගෙන්වීම වැනි ජාවාරම්වල යෙදීමට හැකියාව ලැබුණු බවත් කීවේය.මින් ඉදිරියට එවැනි දෑ සිදු නොවිය යුතු නිසා ශක්තිමත් වෙරළාරක්‍ෂක වැඩපිළිවෙළක් ආරම්භ කැර තිබෙන බවද ඇමැතිවරයා සඳහන් කළේය. ඇමැතිවරයා මේ බව පැවැසුවේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (18) පැවැති මාධ්‍ය හමුවේදී මතු වූ ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081913</link>
    <topic>ශ්‍රී ලංකා සංචාරක අධිකාරිය නමින් අලුතින් ආයතනයක්</topic>
    <author>සිතාරා සේනානි සහ ස්වර්ණා විජේකෝන්</author>
    <content>සංචාරක කර්මාන්තයේ අභිවෘද්ධිය සඳහා ශ්‍රී ලංකා සංචාරක අධිකාරිය නමින් අලුතින් ආයතනයක් පිහිටුවීමට රජය තීරණය කරයි.ආර්ථික සංවර්ධන ඇමැති බැසිල් රාජපක්ෂ මහතා කළ යෝජනාවකට අනුව ශ්‍රී ලංකා සංචාරක අධිකාරිය පිහිටුවීම සඳහා වන නීති කෙටුම්පත ඇමැති මණ්ඩලය අනුමත කළ බව රජයේ මාධ්‍ය ප්‍රකාශක, ප්‍රවෘත්ති සහ ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.අමාත්‍ය මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (18) පැවැති මාධ්‍ය හමුවේදී ඒ මහතා මෙසේ කීය. මේ යටතේ ශ්‍රී ලංකා සංචාරක අධිකාරියක් පිහිටුවන අතර, සංචාරක කර්මාන්තයට අදාළ ප්‍රතිපත්ති සැලැසුම් කිරීම හා ක්‍රියාත්මක කිරීමට අවශ්‍ය පහසුකම් සැලැසීම සඳහා සියලු බලතල අධිකාරිය වෙත පැවරෙන බවද ඒ මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081914</link>
    <topic>කොටස් වෙළෙඳපොළ වැඩිම දෛනික ගනුදෙනු සංඛ්‍යාව වාර්තා කරයි</topic>
    <author/>
    <content>කොළඹ කොටස් වෙළෙඳපොළ ඉතිහාසයේ දිනකදී වාර්තා වූ ඉහළම ගනුදෙනු සංඛ්‍යාව ඊයේ (18) දින වාර්තා විය.දිනය අවසන් වන විට මුළු ගනුදෙනු සංඛ්‍යාව 49,921 වශයෙන් වාර්තා වූ අතර මේ අනුව කොළඹ කොටස් වෙළෙඳපොළ මීට පෙර දිනකදී වාර්තා වූ ඉහළම ගනුදෙනු සංඛ්‍යාව වන 41,294 අද දින ඉක්මවා ගියේ ය.2011 වසරේ ජනවාරි මස 07 වන දින එම අගය වාර්තා වී තිබුණි. අද දින වන විට මෙම වර්ෂය තුල කොළඹ කොටස් වෙළෙඳපොළ ගනුදෙනු වල සාමාන්‍යය අගය 21,701 ක් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081915</link>
    <topic>අලිමංකඩ ලුණු ලේවායේ නිෂ්පාදන කටයුතු යළිත්</topic>
    <author>චින්තා රණසිංහ</author>
    <content>යුද්ධය හේතුවෙන් නවතා තිබූ අලිමංකඩ ලුණු ලේවායේ වැඩ කටයුතු නැවත ආරම්භ කිරීමට රජය තීරණය කර තිබේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතාගේ ඉල්ලීමකට අනුව ජනාධිපති මහින්ද රාජපක්ෂ මහතා ඒ සඳහා ප්‍රමුඛත්වය දී ක්‍රියා කරන ලෙස උපදෙස් දී ඇතැයි එම අමාත්‍යාංශ ලේකම් වී. ශිවඥාාණසෝති මහතා ප්‍රකාශ කළේය.අක්කර 1800ක භූමි ප්‍රමාණයක ඇති අලිමංකඩ ලුණු ලේවාය ආරම්භ කිරීමෙන් මෙට්ට්‍රික් ටොන් 70 – 80 ත් අතර ප්‍රමාණයක් වාර්ෂිකව ලුණු නිෂ්පාදනය කළ හැකි බවත් එය උතුරු ප්‍රදේශයේ ආර්ථිකය තව දුරටත් වැඩි දියුණු කිරීමට හොඳ අවස්ථාවක් බවත් ඒ මහතා කීය.ලුණු ලේවාය ප්‍රදේශයේ තිබූ බිම්බෝම්බ ඉවත් කර නැවත යථා තත්වයට පත් කිරීමේ කටයුතු “ඩාස්” නැමැති යුද හමුදා ඉංජිනේරු අංශය විසින් සිදු කර තිබෙන බැවින් නැවත ආරම්භ කෙරෙන ලුණු ලේවාය ආශි‍්‍රතව රැකියා විශාල ප්‍රමාණයක් උත්පාදනය වන බවත් ලේකම්වරයා පැවැසීය.1990 වසරේ සිට ලේවායේ නිෂ්පාදන කටයුතු ඇන හිට තිබීම හේතුවෙන් එහි සේවකයන් 4000කට අධික පිරිසකගේ රැකියා අහිමි වූ බවද ඔවුන්ට අවශ්‍ය වන්දි හා වැටුප් මේ වසර ආරම්භයේ දී රජය ලබා දුන් බව එම අවස්ථාවට සහභාගී වූ උතුරු පළාත් ආණ්ඩුකාර ජී. ඒ. චන්ද්‍රසිරි මහතා ප්‍රකාශ කළේය.ලිමංකඩ ප්‍රදේශයේ බිම් බෝම්බ මුළුමනින්ම ඉවත් කිරීමෙන් පසුව පරන්තන් ප්‍රදේශයේ රසායනික කර්මාන්ත ශාලාව ක්‍රියාත්මක කෙරෙන බවද අලිමංකඩ සිට ලුණු ලේවාය දක්වා ප්‍රදේශයේ බිම් බෝම්බ ඉවත් කිරීම සඳහා ඕස්ට්‍රේලියානු රජය ලබා දුන් සහාය අගය කරන බවත් ආණ්ඩුකාරවරයා කීවේය.ඊ.පී.ඩී.පී. පක්ෂයේ පාර්ලිමේන්තු මන්තී‍්‍ර මුරුගේසු චන්ද්‍ර කුමාර් මහතා ප්‍රමුඛ පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081916</link>
    <topic>හම්බන්තොට - මොනරාගල ග්‍රාමීය සංවර්ධනයට ජපානයෙන් මිලියන 7ක ආධාර</topic>
    <author>නෙල්කා මැදගෙදර</author>
    <content>ජපානය සහ ශී‍්‍ර ලංකාව අතර මිත්‍රත්වය වර්ධනය කිරීමේ තවත් එක් පියවරක් ලෙස හම්බන්තොට සහ මොණරාගල ග්‍රාමීය සංවර්ධන ව්‍යාපෘති දෙකක් සඳහා රුපියල් මිලියන හතක ආධාර ලබා දීමට ජපන් රජය තීරණය කර තිබේ.ඒ අනුව ඒ සම්බන්ධ ගිවිසුම් දෙකකට අස්සන් තැබීම ශ්‍රී ලංකාවේ ජපන් තානාපති කුනිඕ තකහෂි මහතාගේ ප්‍රධානත්වයෙන් ජපන් තානාපති කාර්යාලයේ දී ඊයේ (17) සිදු කෙරිණි.මොණරාගල දිස්ත්‍රික්කයෙහි දුෂ්කර ගම්මානවල නල ළිං ඉදි කිරීම සඳහා වන ගිවිසුමට ජපන් තානාපතිවරයා සහ බුත්තල “දිමුතු සමාජ සංවර්ධන සමාජයෙ”හි සභාපති නාගොල්ලේ නන්දරතන හිමියෝ විසින් අස්සන් තැබූහ.මොණරාගල දිස්ත්‍රික්කයෙහි උණවටුණ සහ බුත්තල ප්‍රාදේශීය ලේකම් කොට්ඨාස ආවරණය වන පරිදි ග්‍රාමීය ජනතාවට නල ජලය සැපයීමේ ව්‍යාපෘතිය සඳහා මේ ගිවිසුම යටතේ මුදල් ආධාර සැපයීමට නියමිතය.රුපියල් ලක්ෂ විසි තුනක මුදලක් ඒ යටතේ ලබා දෙනු ඇත. මොණරාගල දිස්ත්‍රික්කයෙහි වෙසෙන පවුල් හාරසිය විසිපහකට නල ජලය ලබා දීම මේ ව්‍යාපෘතිය මගින් සිදු කෙරෙනු ඇත.සුනාමි විපතින් පීඩාවට පත්ව හම්බන්තොට දිස්ත්‍රික්කයෙහි ජීවත් වන පවුල් වල දරුවන් උදෙසා පෙර පාසල් ඉදිකිරීමේ ව්‍යාපෘතිය සඳහා වන ගිවිසුමට ජපන් තානාපති කුනිඕ තකහෂි මහතා සහ “ වන සරණ තුරුලතා ස්වෙච්ඡා සංවිධානයෙහි සභාපති කීර්තිරත්න වික්‍රමරත්න මහතා අස්සන් තැබීය.රුපියල් ලක්ෂ පනහක මුදලක් මේ ගිවිසුම යටතේ ජපන් රජය විසින් ලබා දීමට නියමිතය. අම්බලන්තොට සහ තංගල්ල ප්‍රාදේශීය ලේකම් කොට්ඨාස ආවරණය වන පරිදි ළමුන් එකසිය හැටකට පමණ අධ්‍යාපනය ලබා දෙන පෙර පාසල් පහක් මේ යටතේ ඉදිකෙරේ.ජපන් තානාපති කාර්යාලයෙහි සහකාර ලේකම් කායෝ ඉමාමුරා, ග්‍රාමීය සංවර්ධන ව්‍යාපෘති සම්බන්ධිකාරිකා මිවාකෝ ෂිනෝ සහ එහි ශ්‍රී ලංකාවෙහි සම්බන්ධීකාරිකා ලසන්තා ජයවර්ධන ඇතුළු පිරිසක් මෙම අවස්ථාවට සහභාගි වූහ.ය.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=n11081917</link>
    <topic>වසරකට රිය අනතුරු මරණ 2500ක්</topic>
    <author/>
    <content>වසරකට රිය අනතුරුවලින් 2500ක් පමණ මිය යන අතර ඒ අතුරින් 40ත් 50ත් අතර පිරිසක් මරණයට පත් වන්නේ බස් රථවල පා පුවරුවලින් වැටීමෙන් බව පුද්ගලික ප්‍රවාහන සේවා අමාත්‍යාංශයේ ලේකම් වික්ටර් සමරවීර මහතා පවසයි.පෞද්ගලික බස් හා ලංගම බස් අතර ප්‍රවාහන කටයුතු 40 : 60 අනුපාතයට සිදු විය යුතු යැයිද සමරවීර මහතා මෙහිදී පැවැසීය.ලංගම සහ පෞද්ගලික බස් ඒකාබද්ධ කාල සටහනක් යටතේ ධාවනය කිරීම ඇතුළු පොදු ප්‍රවාහන සේවාවල ගැටලු රැසකට විසඳුම් ලබාදීමේ අරමුණින් විශේෂ සාකච්ඡාවක් සබරගමුව ප්‍රධාන ඇමැති කාර්යාලීය ශ්‍රවණාගාරයේ දී පසුගියදා (16) පැවැත්විණි.ප්‍රවාහන හා පෞද්ගලික බස් ඇමැතිවරු දෙපළ හා දිවයිනේ පළාත් ප්‍රධාන ඇමැතිවරු පසුගිය දිනයක එළඹුණු පොදු තීරණයකට අනුව පළාත් මට්ටමින් ලංගම හා පෞද්ගලික බස් ඒකාබද්ධ කාලසටහනක් යටතේ ධාවනය කිරීම සඳහා අදාළ කටයුතු සම්පාදනය කිරීම සාකච්ඡාවේ අරමුණ වන බව ඒ මහතා කීය.ජනාධිපති මහින්ද රාජපක්ෂ මහතා ප්‍රමුඛ රජය මෙරට දේශීය කර්මාන්ත හා ජාතික උරුමයන් යළි ආරක්ෂා කිරීම වෙනුවෙන් සැලසුම් සකස් කරන බව සබරගමුව මහ ඇමැති මහීපාල හේරත් මහතා පවසයි. පෞද්ගලික බස් සේවාව මේ රටේ ප්‍රවාහන සේවාවෙන් 60%කට වග කියන බවත් ඔවුන්ගේ සේවය හුදෙක් ව්‍යාපාරක් නොවන අදහසින් කටයුතු කළ යුතු බවත් ඇමැතිවරයා කීය.ජාතික ගමනාගමන කොමිෂන් සභාවේ අධ්‍යක්ෂක විපුල හේවා වලිමුනි, ලංගම උප සභාපති එල්.ඒ.වික්‍රමරත්න, සබරගමුව මාර්ගස්ථ මගී ප්‍රවාහන අධිකාරියේ සභාපති සංජය සේනාරත්න, සබරගමුව වැඩබලන ප්‍රධාන ලේකම් එච්.පී. කුලරත්න, ප්‍රධාන අමාත්‍යාංශයේ ලේකම් කේ.එස්. කීරගල යන මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108191</link>
    <topic>මධ්‍යම කඳුකරයේ වනාන්තර සහ කඳු මුදුන් අක්කර 700ක් ගිනි තබා විනාශ කරලා</topic>
    <author/>
    <content>මධ්‍යම කඳුකරයේ වනාන්තර සහ උස් කඳු මුදුන් ගිනි තබන පුද්ගලයන් වහාම අත්අඩංගුවට ගෙන නීතිය ක්‍රියාත්මක කරන ලෙස මධ්‍යම පළාත් ප්‍රධාන ඇමැති සරත් ඒකනායක මහතා බලධාරීන්ට නියෝග කළේය.නකල්ස් රක්ෂිතයට අයත් සුදුගල රක්ෂිත වනාන්තර, නාගල රක්ෂිතය, මැදවත්ත රක්ෂිතය ඇතුළු ප්‍රදේශයේ රක්ෂිත වනාන්තර අක්කර 700 ක් පමණ මේ වන විට ගිනි ගැනීම් නිසා විනාශයට පත්ව ඇති බව වාර්තා වේ.මේ අයුරින් සත්ව හා ශාක ජීවීන්ට සිදුවන හානි සැලකිල්ලට ගනිමින් ප්‍රධාන ඇමැතිවරයා මෙම නියෝගය පනවා ඇත.වියළි කාලගුණික තත්ත්වයන් පවතින කාලවලදී ඇතැම් පුද්ගලයින් රක්ෂිත කැලෑවලට ගිනි තැබීම සිදු කරයි. මේ නිසා ස්වභාවික ජල උල්පත් සිඳීයාම සහ ජෛව විවිධත්වයට බරපතල හානි පැමිණෙන බව පරිසරවේදීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108192</link>
    <topic>අපට කැප ගෙවල්වල කුණු විතරමයි</topic>
    <author>වලස්ගල සමූහ ලක්ෂ්මන් කුමාරසිංහ</author>
    <content>ඔහු පාසල් ගුරුවරයෙකි. පරිසරයට ආදරය කරන්නෙකි මේ දිනවල වැඩියෙන් කතා බහ කරන ඩෙංගු මර්දනය ගැන උනන්දුව දක්වන්නෙකි. ප්‍රධාන මාර්ගය පිහිටා තිබෙන්නේ ඔහුගේ නිවස ඉදිරිපිට.පසුගිය දිනෙක ධාරානිපතා වැසි වැටීමෙන් මාර්ගය දෙපස කාණු කුණු වලින් පිරී තිබූ නිසා වතුර ගැලුවේ මහාමාර්ගය උඩින්. ඊට පහුවදාම ඔහු සිය බිරියගේ ද සහාය ඇතිව බොහෝම මහන්සියෙන් කාණුවල පිරී තිබූ කුණු ගොඩ දැමීය. මෙම අවස්ථාවේදී පාරේ ගමන් කළ අය විහිලු කළද ඔවුන් සිය කාර්ය අත්නොහලේය.පසුවදා උදේ ප්‍රාදේශීය සභාවේ වාහන දෙකක්ම පැමිණියේ කුණු එකතු කරගෙන යාමටය. මොවුන්ගෙන් කාරුණික ඉල්ලීමක් කළ ගුරුතුමාගේ බිරිය මෙසේ ද කීවාය.“මල්ලි, අපි ඔන්න කාණුව සුද්ද කළා. දැන් ඔයාලා කුණු ටික අරගෙන යන්නකෝ.”“පිස්සුද නෝනා, අපි අරගෙන යන්නෙ ගෙවල්වල එකතුකරලා දෙන කුණු විතරයි. ඔහේ හිතුවද අපි කාණුවල තියෙන කුණු අරගෙන යනවා කියලා. ඔහේට ඕන නම් අස්කර ගන්න. අපිට බැහැ ඔහේලගෙ කුණු අදින්න.”මේ දෙබස අසා සිටි ගමේ කාන්තාවක්.“ඔන්න නෝනා ඔය කුණු ටික ආයිම කාණුවට දමන්න. ප්‍රාදේශීය සභාවෙන් කරන්න ඕන වැඩේ මොකටද නෝනා කළේ.”එහෙත් එදිනම සවස ගුරුතුමා සහ බිරිය මාර්ගය අයිනේ තිබූ කුණුගොඩ ඉවතට අදිනු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108193</link>
    <topic>බදුල්ලේ නාය යාමෙන් හානි වූ ප්‍රදේශ පිළිසකර කරන්න රු.දසලක්ෂ 9364ක් ඕනෑ</topic>
    <author>ආනන්ද හපුගොඩ බණ්ඩාරවෙල සමූහ</author>
    <content>පසුගිය දිනවල පැවැති අධික වර්ෂාව නිසා බදුල්ල දිස්ත්‍රික්කය පුරා ඇතිවූ නාය යෑම් වලින් සිදුව ඇති හානි වලට පිළියම් කිරීමට රුපියල් මිලියන 9364 ක් අවශ්‍ය බව අනාවරණය වේ.පළාත් මාර්ග සඳහා මිලියන 1921 ක්ද, මාර්ග සංවර්ධන අධිකාරියේ මාර්ග සඳහා මිලියන 2400 ක්ද, සුළු වාරිමාර්ග සඳහා මිලියන 107 ක්ද, මහා වාරිමාර්ග සඳහා මිලියන 36 ක්ද, පාසල් රෝහල් වගා හානි නිවාස සඳහා මිලියන 4900 ක්ද අවශ්‍ය වේ.නාය යෑම් අධ්‍යයන අංශය විසින් සකස් කර එවා ඇති වාර්තා සමග මැනුම් නියෝගයක් යවන ලෙසට ප්‍රාදේශීය ලේකම්වරුන්ට දන්වා ඇති බව පළාත් ඉඩම් කොමසාරිස් වරයා පවසයි.විපතට පත්වූ ජනතාවට විකල්ප ඉඩම් ලබාදීම සඳහා අවශ්‍ය ඉඩම් හඳුනාගෙන තිබේ. මේ වන විට සුළු වාරිමාර්ග පුනරුත්ථාපනය සඳහා මිලියන 100 ක මුදලක් එවා ඇත. ප්‍රාදේශීය ලේකම් කොට්ඨාස වල වර්ෂාව නිසා හානියට පත් ඇළ අමුණු පිළිසකර කිරීමේ වැඩ ආරම්භ කර ඇති බවත් තවදුරටත් වාරි පද්ධති හා මාර්ග පිළිසකර කිරීම සඳහා මුදල් ප්‍රතිපාදන ඉල්ලා යවා ඇති බවත් දිස්ත්‍රික් ලේකම් රෝහණ කේ. දිසානායක මහතා පැවසීය.ඉඩම් ලබා දෙන ස්ථාන 66 න් 36 ක් දැනට පරීක්ෂා කර ඇති අතර එයින් 14 ක් පදිංචියට සුදුසු බවත් වතු ඉඩම් 17 න් 06 ක් පදිංචියට සුදුසු බවට ඬර්දේශ ලබාදී ඇති බවත් අනාවරණය විය. එමෙන්ම විකල්ප ඉඩම් වශයෙන් ඉඩම් ප්‍රතිසංස්කරණ බල මණ්ඩලයට අයත් ස්ථාන 09 ක්ද වන සංරක්ෂණ දෙපාර්තමේන්තුවට අයත් ස්ථාන 04 ක්ද පරීක්ෂා කර බලා ඇත. කට්ටි කැඩීමේ පරීක්ෂණයෙන් පසු මෙම ස්ථානවල පදිංචි කරන බවද අදාළ ආයතන ඒකාබද්ධව මෙම කටයුතු කරන බවද ප්‍රකාශ වේ.නාය යෑමට ලක්වූ ස්ථාන හැර දමා විකල්ප ඉඩම් සඳහා යාමට අකැමැත්තක් දක්වන වතු ජනතාව කැඳවා නැවත සාකච්ඡා කරන ලෙසට දිස්ත්‍රික් ලේකම්වරයාට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108194</link>
    <topic>මසාජ් ක්ලිනික් එකක කෙල්ලෙක් මෙයාට කෝල් කරනවා</topic>
    <author/>
    <content>පොලිසියේ සුළු පැමිණිලි අංශය පැමිණිලිකරුවන් සහ චූදිතයන්ගෙන් පිරී තිබුණේ එය ඉරිදා දිනයක් බැවිනි. සුළු පැමිණිලි අංශයේ ස්ථානාධිපතිවරයා ඉදිරිපිට තම වාරය පැමිණෙන දෙස නොඉවසිල්ලෙන් පසුවන තරුණ යුවලකි.ස්ථානාධිපතිමේ දෙන්න මොකද ?කාන්තාවමම දැම්ම පැමිණිල්ලකට අද උදේ 10ට පොලිසියට එන්න කියලා කීව සර්. ‘ එසේ කියු ඇය තුණ්ඩු කැබැල්ලක් ස්ථානාධිපතිගේ මේසය මත තැබුවාය.ස්ථානාධිපතිමේ පැමිණිල්ල ගැන මම කියෙව්වා. කෝ අනෙක් පැත්ත ඇවිල්ලද ?කාන්තාවඔව් සර් මේ ඉන්නේ. මෙයා තමයි.ස්ථානාධිපතිමේ තමුන්ගෙ කව්ද ?කාන්තාවසැමියා සර්ස්ථානාධිපතිහොඳයි දැන් මොකද්ද වෙලා තියෙන්නෙකාන්තාවඅනේ සර් ... මේක සුළුවට ගන්න පුළුවන් දෙයක් නෙවේ. මෙයා වැඩට යනවා කියලා ගෙදරින් යනවා. දවස් දෙකක් විතර එක දිගට එන්නේ නැහැ.දවසක් ගෙදර ආපු වෙලාවක මම එයාට හොරෙන් මොබයිල් ෆෝන් එක බැලුවා. ඒකේ කවුද ගෑනියෙක් එවපු මැසේජ් වගයක් මට අතටම අහවුණා. තවත් දවසක් මෙයා ගෙදර ආපු වෙලාවක කෝල් එකක් ආවා. ඒ වෙලාවේ එයා නානවා. මම කතා කළා. අනෙක් පැත්තෙන් කතා කළේ කෙල්ලෙක්. එයා මගේ මහත්තයගේ නම කියලා ඇහුවා ඉන්නවද කියලා. මම කිව්වා ඒ මගේ මහත්තයා ඔයා කව්ද කියලා. ඒ පාර ඒ කෙල්ල කෝල් එක කට්කළා.ස්ථානාධිපතිහැබෑටම ? ඉතිං ඉතිං ?කාන්තාවමම ඒ නොම්මරේ ලියාගෙන යාළුවෙක් ලවා හොයා බැලුවා. ඒක කොළඹ මසාජ් ක්ලිනික් එකක්.ඒකෙ වැඩකරන කෙල්ලක් මෙයාට කතා කරලා තියෙන්නේ. මේ මනුස්සයා ඔෆිස්් එකේ වැඩ තියෙනවා කියලා කොළඹ දවස් ගණන් නැවතිලා කරන වැඩ තමයි මේ. අනේ සර් මේ මනුස්සයට ලොකු මහත්වෙච්ච දූලා දෙන්නෙකුත් ඉන්නවා. ඒ ළමයි දෙන්නා මේවා දන්නේ නැහැ. දැන ගත්තොත් පාරේ බැහැලා යන්න බැරිවේවි. මේ මනුස්සයට අවවාද කරලා ඔය කැත වැඩ අදවත් නවත්තන්න කියන්න මගේ එකම ඉල්ලීම ඒකයි සර්.ස්ථානාධිපතිතමුන් අහගෙන හිටියා නේද කතාව. ඒ තමුන්ගේ ආදරණීය බිරිය කියපු කතාව. මේව අහලා තමුන්ට ලැජ්ජාවක් තියෙනවා නම් ඔය වැඩ අද ඉදලවත් නවත්තනවා.සැමියාමේ මගේ වයිෆ්ගෙ බොරු සර්. මෙයා කියන කතාව මම නම් පිළිගන්නෙ නැහැ. ඔය මසාජ් ක්ලිනික් කතාව අමූලික බොරුවක්. මෙයාට ඉන්නවා හොඳ යාලුවෙක්. එයා ගිනි බෝම්බකාරි මෙයාගේ හිතට එයා ලොකු ගින්නක් දුන්නා.කාන්තාවඑතකොට මම වැරදිකාරි. කව්ද අර කෝල් එක දුන්න එස් . එම්. එස්. එවන ගෑණි ?සැමියාඅනේ සර් .... මෙයා වලිගේ පාගගෙන ඒ අපේ ඥාතිවෙන නංගි කෙනෙක්. මම මෙයාට ඒ නංගිලා ගැන කියලා නැහැ.කාන්තාවමේ බොරු සර් මෙයා කියන්නේ. මම නොදන්න ඥාති නංගිලා මෙයාට නැහැ. එතකොට ඔයා කියන්නේ ඒ ඥාති නංගි වැඩකරන්නේ මසාජ් ක්ලිනික් එකක කියලද?සැමියානිරුත්තරයස්ථානාධිපතිදැන් මට තේරෙනවා. තමුන් වැරැදි වැඩක් කළා. ලොකු දූලා ඉන්න තාත්ත කෙනෙක් සමාජයට පවුලට ආදර්ශයක් වෙන්න ඕනේ. අද ඉඳලා ඔය පවුකාර වැඩ නවත්තලා බිරියයි දරුවොයි එක්ක සතුටින් ඉන්න.සැමියාමේ කථා බොරු සර් .. ඒත් මට ආපහු පොලිසියට එන්න බැහැ. මං මගේ පාඩුවේ ඉන්නවා. මෙයාටත් මට කරදර නොකර ඉන්න කියන්න.ස්ථානාධිපතිතමුන්ගේ නෝනගෙන් තමුන්ට වරදක් වෙනවා කියලා මට නම් පේන්නෙ නැහැ. ඒත් මම ( බිරිය දෙසට හැරෙමින් ) තමන්ටත් අවවාද කරනවා දෙන්නට දෙන්නා අවිශ්වාස කරන්න එපා කියලා.පොලිස් පොතේ අස්සන් තැබූ අඹු - සැමි යුවල පොලිසියෙන් පිටවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108195</link>
    <topic>ගම්පහ රෝහල ඉදිරිපිට කාණුවේ කැළි කසළ පිරිලා</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ මූලික රෝහල රෝගි සත්කාර සඳහා විශේෂ වැඩ පිළිවෙලක් ක්‍රියාත්මක කර, රෝහලට දිනපතා පැමිණෙන දහස් ගණන් රෝගීන්ගේ හිතසුව පිණිස කටයුතු කරනු දැකීම ප්‍රදේශවාසීන්ට සැනසීමට හේතුවක් වී ඇත.එහෙත් රෝහල ඉදිරිපිට මාර්ග සංවර්ධන අධිකාරියට අයත් විශාල කාණුවක නිසිපරිදි අප ජලය ගලා නොයෑමෙන්, අප ජලය රැඳී ඇති අතර, එම රෝහල ඉදිරිපිට කාණුවේ එම අප ජලය සමඟ ප්ලාස්ටික් වතුර බෝතල්, පොලිතින් දවටන, ආදිවශයෙන් අප ද්‍රව්‍යයන්ද රාශියක් ගොඩගැසී මදුරු රජ දහනක් වී ඇත.අසරණ රෝගීන් වෙනුවෙන් ගම්පහ මූලික රෝහලේ වෛද්‍ය අධිකාරිවරයා ඇතැළු වෛද්‍යවරු, සාත්තු සේවක පිරිස් කැප වී ක්‍රියාකළද රෝහල ඉදිරියෙන් ඇති මාර්ග සංවර්ධන අධිකාරියට හෝ වෙනත් වගකිවයුතු ආයතනයකට වගකීම ඇති රෝහල ඉදිරිපිට කාණුව පිරිසුදු නොකිරීමෙන්, එම අප ජලය නිසිලෙස ගලායන පරිදි නොසෑදීමෙන් සිදුවී ඇත්තේ බරපතළ හානියකි.මෙම අපද්‍රව්‍යවලින් පිරි ඇති කාණුවේ අප ජලය සමඟ මදුරුවන් බෝවී ඇති අතර එම කාණුව ඉදිරිපිට ත්‍රිරෝද රථ සේවයේ යොදවන එම රියැදුරන්ටද ඉතා අපහසුකාරි තත්ත්වයෙන් එහි රැඳී සිටීමට සිදුව ඇත.මේ සම්බන්ධව අදාළ බලධාරීන්ගේ දැඩි අවධානය කඩිනමින් යොමු කරන්නේ නම් එය ගම්පහ රෝහලට එන රෝගීන්ට පමණක් නොව ප්‍රදේශවාසීන්ටද සහනයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108196</link>
    <topic>උපකාර පන්තියට යාමට සිටි සිසුවියට ත්‍රිරෝද රථ රියැදුරුගෙන් අතවර</topic>
    <author>මතුගම සංචාරක</author>
    <content>මීගහතැන්න ප්‍රදේශයේ ප්‍රධාන පාසලකට ත්‍රිරෝද රථයකින් පාසල් ළමයින් රැගෙන යන විවාහක පුද්ගලයකු අවුරුදු දහයක් වයසැති පාසල් දරුවකුට අපචාර සිද්ධියක් සිදු කිරීම සම්බන්ධයෙන් මීගහතැන්න පොලිසිය 11 දා අත්අඩංගුවට ගෙන තිබේ.සැකකරු මීගහතැන්න ප්‍රදේශයේ පදිංචි තිස්හතර හැවිරිදි දෙදරු පියෙකි. සැකකරු මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු රිමාන්ඩ් භාරයේ තැබීමට නියම කළේය.මේ දැරිය උපකාරක පන්තියකට යෑමට නිවෙසේ සූදානම් වෙමින් සිටියදී සැකකරු අතවරයට ලක් කර ඇත.සැකකරු මෙම දැරිය පාසලට රැගෙන යන්නේද තම ත්‍රිවිල් රථයෙනි. නිතර නිවෙසට පැමිණ මවුපියන් සමග කිට්ටු සම්බන්ධතා පවත්වන අයෙකි. මීගහතැන්න පොලිස් ස්ථානාධිපති හිමාල රාජපක්ෂ, උප පොලිස් පරීක්ෂක ගාමිණී රණවීර මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=r1108197</link>
    <topic>ගල්කිස්ස මුහුදේ නෑමට ගොස් තරුණයකු මිය යෑම :</topic>
    <author>රාවතාවත්ත සමූහ රෝහන ද සිල්වා</author>
    <content>‘අපි නාමින් සිටින විට එකපාරටම ආ උස මුහුදු රලක් අපි තිදෙනාව ඇදගෙන මුහුද පැත්තට වේගයෙන් ඇදී ගියා. මාවත් ප්‍රභාත් සුසන්ත මල්ලිවත් ගොඩ හිටපු අයියා කෙනෙක් පීනාගෙන ඇවිත් ගොඩට ඇදගෙන ගියා. පසුව ඔහු සුජීව අයියා බේරා ගැනීම සඳහා නැවතත් මුහුදට පැන්නා.නමුත් සුජීව අයියා පේන්න හිටියේ නැහැ’ යැයි ගල්කිස්ස මුහුදු තීරයේ නාමින් විනෝද වෙමින් සිටි 19 හැවිරිදි තරුණයෙකුගේ මරණ පරීක්ෂණයේදී සාක්කි දුන් මිය ගිය තරුණයාගේ පෙම්වතිය සේ සැලකෙන නුගේගොඩ පාගොඩ පාරේ 1 වන පටුමගේ පදිංචි කරුණානායක චතුරිකා උදේනි සිල්වා නැමැති 17 හැවිරිදි තරුණිය කියා සිටියාය.පසුගිය 10 වැනිදා ගල්කිස්ස මුහුදු තීරයේ දිය නෑමට ගොස් මුහුදේ ගසා ගෙන ගිය මහරගම නාවින්න දේවානන්ද පාරේ පදිංචි කාරියවසම් උලුවිටිය ගමගේ සුජීව චන්දන නැමැති තරුණයාගේ හදිසි මරණ පරීක්ෂණය කොළඹ දකුණ (කළුබෝවිල) ශික්ෂණ රෝහලේදී හදිසි මරණ පරීක්ෂක සාම විනිසුරු ඩී. එම්. ධර්මසිරි අල්විස් මහතා ඉදිරියේදී පැැත්විණි.එහිදී ගල්කිස්ස පොලිසියේ පොලිස් කොස්තාපල් 14157 රත්නායක මහතාගේ මෙහෙයවීමෙන් සාක්කි දුන් චතුරිකා උදේනි සිල්වා මෙනෙවිය මෙසේද ප්‍රකාශ කළාය.මා අංක 15 සි 1 වන පටුමග පාගොඩ පාර නුගේගොඩ යන ලිපිනයේ සමග පදිංචි වී සිටිනවා. මෙයට මාසයකට පමණ උඩදී සුජීව චන්දන යන සමග ප්‍රේම සබඳතාවයක් ඇති කර ගත්තා. ඊට පසු ගෙදර අයට දැන්වුවා. අපේ ගෙදර සුජීව අයියා පැමිණ තිබෙනවා. මමත් එහෙ ගිහින් තියෙනවා. අපි දෙන්නා කතා වෙලා 10 වැනිදා ගල්කිස්ස මුහුදු තීරයට යෑම සඳහා සූදානම් වුණා. සුජීව අයියාගේ යාලු මල්ලි කෙනෙක්වන ප්‍රභාත් සුසන්ත යන මල්ලීත් සමග එදින උදේ 6.30 ට නුගේගොඩ උඩහමුල්ලේ සිට ත්‍රිරෝද රථයකින් ගල්කිස්සට ආවා.ගල්කිස්ස මුහුදු වෙරළේදී අපි තිදෙනා එක්ව මුහුදේ නෑවා. විනෝද වුණා. ඒ අතර සුජීව අයියා මීටර 50 ක් පමණ ඇත මුහුදට පිහිනාගෙන ගියා. අපි කෑ ගහලා කිව්වා ඔච්චර දුර යන්න එපා කියලා. නමුත් ඔහුට එය ඇහුණේනැහැ. ඔහු මුහුදේ පින පීනා සිටියා. මේ වෙලාවේ එකපාරටම ආ උස රැල්ලක් අපිවත් ඇදගෙන මුහුදට වේගයෙන් ගසාගෙන ගියා. ගොඩ හිටපු අයියා කෙනෙක් පීනාගෙන ඇවිත් මායයි ප්‍රභාත් සුසන්ත මල්ලිවයි ගොඩට ගෙන ගියා. පසුව ඔහු සුජීව අයියා බේරා ගැනීමට මුහුදට පැන්නත් ඔහුව සොයා ගැනීමට නොහැකි වුණා.මෙහිදී මිය ගිය අයගේ සොහොයුරකු වන කාරියවසම් උලුවිටිය ගමගේ දමිත්ප්‍රසන්න (39) යන අයද සාක්කි දුන්නේය. පශ්චාත් මරණ පරීක්ෂණය කොළඹ දකුණ ශික්ෂණ රෝහලේ සහකාර අධිකරණ වෛද්‍ය නිලධාරී රුවන් නානායක්කාර මහතා විසින් පවත්වන ලදී. පශ්චාත් මරණ පරීක්ෂණ වාර්තාව සහ ඉදිරිපත් වූ සාක්කි සැලකිල්ලට ගනිමින් මෙම මරණය මුහුදේ දිය නෑමට ගොස් දියේ ගිලී හුස්ම හිරවීමෙන් සිදුවූ මරණයක් බව හදිසි මරණ පරීක්ෂක විසින් තීරණය කරන ලදි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=s1108191</link>
    <topic>ඩිල්ෂාන්ගේ නායකත්වයට තවත් ආයුෂ</topic>
    <author>ප්‍රින්ස් ගුණසේකර</author>
    <content>ඔස්ටේ‍්‍රලියාවට එරෙහි මීළඟ එක්දින තරග දෙකට සුදානම්වන ශ්‍රී ලංකා සංචිතයෙන් ආනාගත බලාපොරොත්තු සහිත පිතිකරු දිනේෂ් චන්දිමාල්, වමත් පා දඟ පන්දු යවන රංගන හේරත් හා තුන් ඉරියව් ක්‍රීඩක තිසර පෙරේරා ඉවත් කොට ඇත.ශ්‍රී ලංකා සංචිතයෙන් ක්‍රීඩකයන් තිදෙනෙකු ඉවත් කරද්දී මේ දිනවල එංගලන්තයේදී පන්දුවෙන් දස්කම් දක්වමින් සිටින ශ්‍රී ලංකා යුද හමුදාවේ සීකුගේ ප්‍රසන්න ශ්‍රී ලංකා සංචිතයට එක්කොට ඇත.මුල්වරට ශ්‍රී ලංකා ක්‍රිකට් සංචිතයට කැඳවීම් ලත් ප්‍රසන්න එංගලන්තයේ සිට වහාම ගෙන්වා ගැනීමට ශ්‍රී ලංකා ක්‍රිකට් අතුරු කමිටුව පියවර ගෙන ඇත.ඔස්ට්‍රේලියාවට එරෙහිව සිවුවැනි එක්දින තරගය කොළඹ ආර්. ප්‍රේමදාස ක්‍රීඩාංගණයේදී හෙට ආරම්භවන අතර එම තනතිල්ල දඟ පන්දු යවන්නන්ට වඩාත් වාසිදායක ලෙස හැසිරීම හේතුවෙන් සීකුගේ ප්‍රසන්නට එක්දින වරම් දිනාගැනීමේ අවස්ථාව බොහෝ විට උදාවේ.තරග 5කින් සමන්විත එක්දින තරගාවලිය දැනටමත් 2-1ක් ලෙස ඔස්ට්‍රේලියාව දිනා ඇති හෙයින් ශ්‍රී ලංකාව ඉතිරි තරග දෙකම ජය ගැනීමේ අපේක්ෂාවෙන් පසුවේ.මේ වසර අවසාන වන තුරුම ශ්‍රී ලංකා ක්‍රිකට් පිලේ නායකත්වය ටී.එම්. ඩිල්ෂාන් වෙත පැවැරීමට ශ්‍රී ලංකා ක්‍රිකට් තේරීම් කමිටුව ක්‍රීඩා ඇමැතිවරයාගෙන් කළ ඉල්ලීමකට ඊයේ අනුමැතිය ලැබුණි.ටෙස්ට් තරග 68කට හා එක්දින තරග 212කට ටී.එම්. ඩිල්ෂාන් ශ්‍රී ලංකාව නියෝජනය කර ඇත.ටී.එම්. ඩිල්ෂාන් (නායක) ඇන්ජලෝ මැතිව්ස් (උප නායක), උපුල් තරංග, මහේල ජයවර්ධන, කුමාර් සංගක්කාර, චාමර සිල්වා, නුවන් කුලසේකර, ලසිත් මාලිංග, ෂාමින්ද එරංග, සීකුගේ ප්‍රසන්න, අජන්ත මෙන්ඩිස්, ජීවන් මෙන්ඩිස්, සුරංග ලක්මාල්, සුරාජ් රන්දීව්.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=s1108192</link>
    <topic>පාසල් වොලිබෝල් අවසන් තරග අද</topic>
    <author/>
    <content>ඩී.එස්.අයි. පාසල් වොලිබෝල් තරගාවලියේ අවසන් තරග අද කොළඹ සුගතදාස ගෘහස්ථ ක්‍රීඩාංගණයේදි පැවැත්වේ.පෙරවරු 8.30ට අවුරුදු 16න් පහළ පිරිමි අවසන් තරගයට සීදුව දවිසමර හා මිගමුව මාරිස්ටෙලා තරග වදින අතර 10.30ට 18න් පහළ කාන්තා අවසන් තරගයට ඉබ්බාගමුව ආදර්ශ මහා විදුහල හා මාදම්පේ සේනානායක තරග වදී. 12.00ට 12න් පහළ කාන්තා අවසන් තරගය රදාවාන මහගමසේකර විදුහල හා හුංගම විජයබා ජාතික පාසල අතර, පස්වරු 1.00ට 12න් පහළ පිරිමි අවසන් තරගය රක්වාන කැන්දපොල විදුහල හා නාත්තන්ඩිය ධම්මිස්සර විදුහල අතර පැවැත්වේ.පස්වරු 2.00ට 18න් පහළ පිරිමි අවසන් මහා තරගය නාත්තන්ඩිය ධම්මිස්සර හා සීදුව දවිසමර අතර පැවැත්වීමෙන් අනතුරුව ජය සංකේත ප්‍රදානය ආරම්භ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=s1108193</link>
    <topic>ලෝක මලල ක්‍රීඩා තරගාවලියට චමින්ද - සොනාලි කොරියා යති</topic>
    <author/>
    <content>මේ මස 27වන දින සිට සැප්තැම්බර් 4 වන දින දක්වා කොරියාවේ ‘ඩෙයිගු’ නුවරදී පැත්වෙන 13වන ලෝක මලල ක්‍රීඩා සූරතා තරගය සඳහා ශ්‍රී ලංකාව නියෝජනය කිරීමට පසුගිය ආසියානු මලල ක්‍රීඩා සූරතා තරගයේ මීටර් 1500 ඉසව්වෙන් ලෝකඩ පදක්කම දිනූ චමින්ද විජේකෝන් ක්‍රීඩකයාට සහ එම තරගයේ දී මීටර් 400 කඩුළු පැනීමේ ඉසව්වෙන් ලෝකඩ පදක්කම දිනූ ක්‍රිස්ටීන් සොනාලි මෙරිල් ක්‍රීඩිකාවට ක්‍රීඩා අමාත්‍යවරයාගේ අනුමැතිය ලබා දී ඇත.කණ්ඩායමේ කළමණාකරු වශයෙන් මලල ක්‍රීඩා සංගමයේ ලේඛකාධිකාරි ජී.ජී.යූ. සමන් කුමාර මහතා කටයුතු කරනු ලබයි.මෙයට සමගාමිව අගෝස්තු මස 23 සිට 25 දක්වා ‘ඩෙයිගු’ නුවරදි පැවැත්වෙන ජාත්‍යන්තර මලල ක්‍රීඩා සම්මෙලනයේ 48වන ලෝක කොංග්‍රසයේ සමුළුවට ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු එහි මහ ලේකම් ජී.එල්.එස්. පෙරේරා සහ ජ්‍යෙෂ්ඨ උප සභාපති පේ‍්‍රමා පින්නවල යන මහත්වරු සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=s1108194</link>
    <topic>‘ශ්‍රී ලංකන් එයාර්ලයින්ස් ප්‍රෝ’ රළ පැදීමේ තරගයට රටවල් 19කින් අනූ හය දෙනෙක් අරුගම්බේ වෙරළට</topic>
    <author>වර්නන් ගුණසේකර</author>
    <content>‘ශ්‍රීලංකන් එයාර්ලයින්ස් ප්‍රෝ’ රළ පැදීමේ තරගයට සහභාගි වීමට රටවල් 19කින් දිවයිනට පැමිණෙන ලෝකයේ ඉහළ ම පෙළේ රළ පදින්නන් 96 දෙනෙකු සාදරයෙන් පිළිගැනීමට අරුගම්බේ වෙරළ තීරය සැරසී සිටී.‘ශ්‍රීලංකන් එයාර්ලයින්ස්’ හා ‘ඔස්ට්‍රලේසියා වෘත්තීය රළ පදින්නන්ගේ සංගමය ඒකාබද්ධව පිට පිට දෙවැනි වසරටත් පවත්වන මේ තරගාවලිය අගෝස්තු 30 සිට සැප්තැම්බර් 4 දක්වා ශ්‍රී ලංකාවේ විචිත්‍රවත් අග්නිදිග වෙරළ තීරයේ අරුගම්බේ හි පැවැත්වේ.ආර්ජන්ටිනාව, පේරු, ඔස්ට්‍රේලියාව, අමෙරිකාව හා නවසිලන්තය ඇතුළු විවිධ රටවලින් රළ පදින්නෝ මේ තරගාවලියට පැමිණෙති.ජගත් මට්ටමේ කාන්තා රළ පදින්නන් අරුගම්බේ වෙරළට එක්රොක් වන ප්‍රථම අවස්ථාව බවට පත්කරවමින් ලොව අග්‍ර ගණ්‍යයේ කාන්තා රළ පදින්නන් 60 දෙනෙකු සහභාගි වන ‘තරු හයේ කාන්තා වෘත්තීය රළ පැදීමේ තරගය’ හා ‘දිග පුවරු’ ලෝක පිරිමි සූරතාවලියද මෙවර ඉසව්වට ඇතුළත් කර තිබේ.ඒකාකාරව ඉහළට පහළට නඟින බසින උදම්රළ සහිත අරුගම්බේ වෙරළ, රළ පැදීම සඳහා වඩාත් ම උචිත ලොව ස්ථාන දහයෙන් එකක් බවට පත්වෙමින් තිබෙන බව ‘ශ්‍රීලංකන් එයාර්ලයින්ස් ප්‍රෝ’ 2011 රළ පැදීමේ තරගය පිළිබඳව මාධ්‍ය දැනුවත් කිරීම සඳහා කොළඹ ටාජ් සමුද්‍ර හෝටලයේ පැවැති හමුවේදී ශ්‍රී ලංකන් එයාර්ලයින්ස් සභාපති නිශාන්ත වික්‍රමසිංහ මහතා පවසා සිටියේය.“ශ්‍රී ලංකාවට කිට්ටු මෙන්ම ඈතින් පිහිටි රටවලටත් දැන් අරුගම්බේ වෙරළ ශ්‍රී ලංකාවේ ප්‍රධාන වෙරළ බවට පත්වෙමින් තියෙනවා.තිස් වසරක කුරිරු යුද්ධය නිසා මීට වසර කිහිපයකට පෙර මේ තත්ත්වය සිහිනෙන්වත් සිතාගත නොහැකි එකක්ව තිබුණා” යැයි වික්‍රමසිංහ මහතා පෙන්නා දුන්නේය.මේ වසරේදී රටවල් 19කින් ශ්‍රී ලංකාවට පැමිණෙන ලෝක ප්‍රකට රළ පැදීමේ සූරයින් පිළිගැනීමට අවස්ථාව උදාවීම ගැන ශ්‍රීලංකන් එයාර්ලයින්ස් බෙහෙවින් උද්දාමයට පත්ව සිටින බවත් මේ ජාත්‍යන්තර රළ පැදීමේ සූරතාවලිය නැවත වරක් ශ්‍රී ලංකාවේ වෙරළ තීරයේ පැවැත්වීම සඳහා ඔස්ට්‍රලේසියා වෘත්තීය රළ පදින්නන්ගේ සංගමය සමග එක්වීමට ලැබීම ගැන තම ආයතනය ඉතාමත් සතුටු වන බවත් නිශාන්ත වික්‍රමසිංහ මහතා වැඩි දුරටත් කියා සිටියේය.ශ්‍රී ලංකාවට පැමිණෙන සංචාරකයන් පිළිබඳ මේ වර්ෂයේ අර්ධ වාර්ෂික ඉලක්කය දැනටමත් සපුරා ඇති බැවින් අරුගම්බේ හා නැගෙනහිර වෙරළ තීරය දිනෙන් දින ජනපි‍්‍රය වන සංචාරක ආකර්ෂනයක් බවට පත්වෙමින් තිබෙන බව පෙනෙන්නට තිබේ.“මීට පෙර අපි කතා කළේ අපේ වෙරළ හා අපේ උරුමය ගැනයි. වෙරළ ආශ්‍රිත ක්‍රීඩා ගැන නෙවෙයි.නමුත් දැන් අපි වෙරළ ආශ්‍රිත ක්‍රීඩා ගැනත් ත්‍රාසජනක ක්‍රීඩා ගැනත් කතා කරනවා. සංචාරක ව්‍යාපාරය පැත්තෙන් බලන විට ක්‍රීඩාව එක් ප්‍රධාන අංශයක් වේවි” යැයි මෙහිදී අදහස් දක්වමින් ශ්‍රී ලංකා සංචාරක ප්‍රවර්ධන කාර්යාංශයේ සභාපති ආචාර්ය නාලක ගොඩහේවා මහතා පැවසීය.2018 පොදු රාජ්‍ය මණ්ඩල ක්‍රීඩා උළෙලේ සත්කාරකත්වය බලාපොරොත්තුවෙන් සිටින අප එය ලැබේවි යැයි තදින් ම විශ්වාසය තබාගෙන සිටින බවද ඒ මහතා ප්‍රකාශ කළේය.ඔස්ට්‍රලේසියා වෘත්තීය රළ පදින්නන්ගේ සංගමයේ තරග අධ්‍යක්ෂ ඩේන් ජෝර්ඩන් මහතා කතා කරමින්, අරුගම්බේ සයුර තරගකරුවන්ට මෙන්ම නරඹන්නන්ටද කොතරම් ශ්‍රේෂ්ඨ රළපතරක් වන්නේද කිවතොත්, පසුගිය වර්ෂයේදී තරු හයේ තරගයට සහභාගි වූ පිරිමි ක්‍රීඩකයෝ සෑම දිනකම පරිපූර්ණ රළපතර අත්විඳි බව මතක් කර දුන්නේය.“දැන් වාරය උදා වී ඇත්තේ කාන්තාවන්ට හා දිග පුවරු ක්‍රීඩකයන්ටයි. රළ පදින්නන්ට ශ්‍රී ලංකාව සුන්දර හා විචිත්‍ර ගමනාන්තයකි.ලෝක සූරතා තරගාවලිය අරුගම්බේහි පැවැත්වීම ලෝක ක්‍රීඩා ක්ෂේත්‍රයට මෙන්ම ශ්‍රී ලංකාවටද එකසේ වැදගත් වෙයි” ජෝර්ඩන් මහතා පෙන්නා දුන්නේය.පිරිමි දිග පුවරු සූරයන් මෙන්ම 2009 ලෝක සූරතාව දිනූ හාර්ලි ඉන්ගල්බි ද, කාන්තා කෙටි පුවරු ලෝක සූරියන් වන අලානා බ්ලන්චාඩ්, කෝට්නි කොන්ලෝග් හා බෲනා ස්මිට්ස් ද, ලෝක කනිෂ්ට සූර සූරියන් වන පෝලින් ඇඩෝ සහ ඇලිස් අර්නෝද් ද අරුගම්බේ තරගාවලියට සහභාගි වනු ඇතැයි අපේක්ෂිතය.‘වයිල්ඩ් කාඩ්’ ක්‍රමයට ශ්‍රී ලංකා ක්‍රීඩකයන් කිහිප දෙනෙකුද මේ තරගාවලියට සහභාගි වනු ඇතැයි ලංකා ස්පෝට්රෙයිසන් ආයතනයේ සභාපති තිලක් වීරසිංහ මහතා සඳහන් කර සිටියේය.“මේ තරගවලින් පසුව ශ්‍රී ලංකා ක්‍රීඩකයන් වෙනුවෙන් පුහුණු කඳවුරක් පවත්වනවා.මේ තරග නැරඹීමෙන් පවා අපේ ක්‍රීඩකයන්ගේ ක්‍රීඩා කුසලතා වැඩි දියුණු වී තිබෙනවා” යැයි වීරසිංහ මහතා පැවසීය.වෘත්තීය රළ පැදීමේ තරගවලට අමතරව මෙම ක්‍රීඩා උළෙලට සියලුම වයස් කාණ්ඩවල පුද්ගලයන්ට සහභාගි විය හැකි සරුංගල් යැවීමේ තරග, වැලි මාලිගා තැනීමේ තරග, අලි පිට යාම, වෙරළබඩ වොලිබෝල් තරග හා වෙරළබඩ රගර් තරග ඇතුළත් කොට තිබේ.සෑම දිනක ම සන්ධ්‍යාවේ නැගෙන සංගීතය හා ගිනිකෙළි සංදර්ශනවලින් අරුගම්බේ වෙරළ තීරය ප්‍රාණවත් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=s1108195</link>
    <topic>මහවැලි ක්‍රීඩා උළෙල 27-28 වැලිඔය දී</topic>
    <author>ජගත් ගුණවර්ධන</author>
    <content>මහවැලි කලාපීය දුවාදරුවන්ගේ ක්‍රීඩා කුසලතා කලඑළිදැක්වීමේ මහා මංගල්‍යය හෙවත් මහවැලි ක්‍රීඩා උළෙල 25වැනි වරටත් මේ මස 27 හා 28 දිනවලදී වැලිඔය මහවැලි ක්‍රීඩාංගණයේදී පැවැත්වේ.1986 වර්ෂයේ ගල්නෑව මහවැලි ක්‍රීඩාංගණයෙන් ඇරඹි මේ ක්‍රීඩා උළෙල දේශිය වශයෙන් මෙන්ම ජාත්‍යන්තර වශයෙන් ක්‍රීඩාලොවට සුපිරි ක්‍රීඩා තරු බිහි කළ ජාතික මහා ක්‍රීඩා උළෙලට පමණක් දෙවැනි වන ක්‍රීඩා උත්සවයකි.වලව, වික්ටෝරියා, හුරුළුවැව, මැදිරිගිරිය, රඹකැන්ඔය, මහවැලි බී, සී, ජී හා එල් කලාපවලින් ක්‍රීඩක ක්‍රීඩිකාවන් 3500ක් පමණ මේ ක්‍රීඩා උළෙලට සහභාගී වේ.ක්‍රීඩා උළෙල පිළිබඳ මාධ්‍ය දැනුවත් කිරීමේ හමුවක් කොළඹ 7 මහවැලි කේන්ද්‍රීය ශ්‍රවණාගාරයේදී වාරිමාර්ග හා ජල සම්පත් කළමණාකාර අමාත්‍ය නිමල් සිරිපාල ද සිල්වා හා නියෝජ්‍ය අමාත්‍ය ඩබ්ලිව්. බී. ඒකනායක යන මහත්වරුන්ගේ ප්‍රධානත්වයෙන් පැවැත්විණි.එහිදි අදහස් දැක්වූ අමාත්‍ය නිමල් සිරිපාල ද සිල්වා මහතා, එදා 86 වසරේදී ගල්නෑවෙන් පටන් ගත් මේ මහවැලි ක්‍රීඩා උළෙල අද මහවැලි දිනපොතේ එක්තරා අවස්ථාවක් බවට පත්වී ඇත.මහවැලි ජානපදිකයන්ගේ ක්‍රීඩා කෞෂල්‍ය වර්දනය කර ගැනීමේ වැඩපිළිවෙළේ උච්චතම අවස්ථාව වන මේ උළෙල මෙවර වැලිඔය ප්‍රදේශයේ පැවැත්වීමට ලැබීම එම ප්‍රදේශයේ වැසියන් ලද අනගි අවස්ථාවක් බව පැවැසීය.ප්‍රධාන උළෙල වැලිඔය පැවැත්වූවත් අපි ප්‍රාදේශීය වශයෙන් ක්‍රීඩා උත්සව ගණනාවක් මේ වන විට පවත්වා දක්ෂ දරුවන් රැසක් හදුනාගෙන ඔවුන්ගේ දක්ෂතා අවසන් උළෙලේදී දැක ගත හැකි වනු ඇති බවත් අමාත්‍යවරයා පැවැසීය.දරුවන්ගේ ශාරිරික මානසික සෞඛ්‍යය ඉහළ නැංවීම අරමුණ කොටගත් විශේෂිත වැඩපිළිවෙළක් වර්ෂය පුරාම ක්‍රීඩාව හරහා ප්‍රචලිත කිරීමෙන් මහවැලි දුවා දරුවන්ගේ ක්‍රීඩා කුසලතා වර්ධනය කිරීමට කටයුතු යොදන බව පැවැසූ අමාත්‍යවරයා මේ ක්‍රීඩා උළෙලට සමගාමීව වසර ගණනාවක් ත්‍රස්තවාදීන්ගේ ග්‍රහනයට නතුව තිබූ වැලිඔය ප්‍රදේශයේ ගම්බිම් අතහැර ගොස් නැවත පදිංචියට පැමිණි ජනතාව වෙනුවෙන් විශේෂිත සංවර්ධන කටයුතු ඹසක් දියත් වන බවද පැවැසීය.මිලියන 170ක පමණ සුවිශාල යටිතල පහසුකම් වැලිඔය ප්‍රදේශයට මේ ක්‍රීඩා උළෙලට සමගාමීව ලබා දීමට කටයුතු යොදා ඇති බවත් ඒ වෙනුවෙන් ක්‍රීඩා උළෙල පවත්වන ක්‍රීඩාංගණය නවීකරණය කිරීම, කැඩී බිඳී ගිය පාරවල් සංවර්ධනය කිරීම හා තෝරාගත් වාර්මාර්ග හා ඇළ අමුණු සංවර්ධනය කිරීම සඳහන් කළ හැකි බව අමාත්‍යවරයා වැඩි දුරටත් දන්වා සිටියේය.පෞද්ගලික අංශයේ ආයෝජකයන්ගේ විශේෂ ධනපරිත්‍යාගයෙන් මූල්‍ය දායකත්වය ලැබෙන මේ ක්‍රීඩා උළෙල වෙනුවෙන් රාජ්‍ය මුදල් වැයකිරීමක් සිදු නොවීම විශේෂත්වය බව ද අමාත්‍යවරයා වැඩිදුරටත් පැවසීය.මේ අවස්ථාවේදී නියෝජ්‍ය අමාත්‍ය ඩබ්ලිව්. බී. ඒකනායක හා ශ්‍රී ලංකා මහවැලි අධිකාරියේ අධ්‍යක්ෂ ජනරාල් ඩී.එම්.සී. දිසානායක මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108191</link>
    <topic>එජාපය දැන් කල්ලි දෙකක එකතුවක්</topic>
    <author/>
    <content>එජාපය අද භේදභින්න වූ සහ කෑල්ලෙන් කෑල්ල කැඩෙන ඉරිතලා යන දේශපාලන පක්ෂයක් බවට පත්වෙලා. ඩී. එස්, බණ්ඩාරනායක, සර් ජෝන්, ජේ. ආර්, ප්‍රේමදාස වැනි නායකයන්ගේ යුගයේ එජාපය ජනතාවට සමීප, ජන හදගැස්ම හඳුනන දේශපාලන පක්ෂයක් බවට පත්වෙලයි තිබුණේ. එදා ජනතාවගේ ප්‍රධානම දේශපාලන පක්ෂය බවට පත් ව තිබුණේ එජාපයයි.ඒ නිසා තමයි තනි දේශපාලන පක්ෂයක් විදිහට එජාපය වැඩිම ඡන්ද ප්‍රමාණයක් ලබා ගත්තේ. එදා ශ්‍රීලනිපය ජයග්‍රහණය කළේ සෙසු මිත්‍ර පක්ෂ සමඟ සන්ධාන ගත වීමෙනුයි. එහෙත් 1994 න් පසු එහි නායකත්වය සහ ක්‍රියාකාරීත්වය ජනහද ගැස්ම තේරුම් ගත්තේ නෑ. එහි ප්‍රතිඵලයක් විදිහට තමයි එජාපය මේ තරම් කනගාටුදායක ඉරණමකට පත්වෙලා තිබෙන්නේ. ජනහදගැස්ම නොහඳුනා ජනතාවගේ ප්‍රාර්ථනා තේරුම්නොගත් දේශපාලන පක්ෂයකට ජනතාව අතර පැවැත්මක් නැහැ.රනිල් වික්‍රමසිංහ මහතා යුද්ධය සිදුවන අවස්ථාවේ දී යුද්ධයට සහය නොදී වෙන වෙන විකාර වැඩ කළා. එතැනදී පක්ෂයේ සැලකිය යුතු පිරිසක් ඉල්ලා සිටියා දේශපාලන භේද අතහැර ආණ්ඩුව ගෙන යන මානුෂීය මෙහෙයුමට සහාය දෙන්න කියලා. ඒ මොහොතේ දී රටේ ජාතික අරමුණ වෙලා තිබුණේ ත්‍රස්තවාදී ප්‍රශ්නය විසඳීමට සියලු දෙනා එකට එක් විය යුතු බවයි. එහෙත් රනිල් වික්‍රමසිංහ මහතා මේ ජනමතයට කන් දුන්නේ නැහැ.ඒ මොහොතේ දී අප මන්ත්‍රී කණ්ඩායමක් විදිහට තීරණය කළා. රට වෙනුවෙන් යුද්ධය ජය ගැනීමට ආණ්ඩුවට සාහාය දිය යුතුයි කියලා. ඒ නිසා තමයි අප එදා එජාපය අතහැර ආණ්ඩුවට සහාය ලබාදීමට සහ ජනාධිපතිතුමාගේ දෙඅත් ශක්තිමත් කිරීමට පැමිණියේ.ඒත් අද රනිල් එපා. රනිල් ට යන්න කියලා බලකරන එජාප මන්ත්‍රීවරු එදා එජාපය පාවාදුන්නා කියලා එදා අපට බැන්නා. අපි ද්‍රෝහින් කියලා හැඳින්වූවා. ඒත් අද ඔවුන්ටත් යථාර්ථය තේරුම් ගොස් තිබෙනවා. ඒත් අද වෙද්දී මුළු රටටම තේරුම් ගිහින් තිබෙනවා අප එදා ගත් තීරණය නිවැරැදියි කියලා. එජාපය කියන ශක්තිමත් වෘක්‍ෂය මරා දැමුවේ රනිල් වික්‍රමසිංහ කියන නායකයා ලෙස හඳුන්වා දීම බොරුවක් නොවෙයි.මේ චෝදනාවලට කිසිදු පදනමක් නැහැ. අද තිබෙන්නේ එජාප අභ්‍යන්තර අර්බුදයක්. මෙවැනි අභ්‍යන්තර අර්බුදයකට අත දැමීමට තරම් ජනාධිපතිතුමාට ඔළුවේ අමාරුවක් නැහැ. මේ දේවල් එජාපයේ අය කියන්නේ තමන්ගේ ප්‍රශ්න රටට හෙළිවීම නිසා ඇති වූ ලැජ්ජාව වසා ගැනීමටයි. ඒ හැර මෙතැන වෙනත් දෙයක් ඇතැයි මා සිතන්නේ නැහැ. එජාපය අද කළ යුතුව ඇත්තේ වෙනත් අයට චෝදනා එල්ල කිරීම නොවෙයි තම තමන්ගේ ප්‍රශ්න විසඳාගැනීමයි.මේ දොගොල්ලන්ට ම එජාපය ඉදිරියට ගෙන යාමට හෝ එජාපය ශක්තිමත් කිරීමට හැකියාවක් හෝ ශක්තියක් නැහැ. එජාපයේ සිටි අරටු වැනි ප්‍රබලයන් අද එහි නැහැ. ප්‍රබලයන්ගෙන් අති බහුතරය සන්ධානය සමඟයි මේ තත්ත්වය තුළ බිද වැටුණු එජාපය නැවත ගොඩනැගීමට පුළුවන් වෙයි කියලා හිතන්න අමාරුයි.එක්සත් ජනතා නිදහස් සන්ධානය සහ ආණ්ඩුව ඉතාමත් ශක්ති සම්පන්න බලයක් සහිත දේශපාලන ස්ථාවරයක ඉන්නවා. ඒ නිසා එජාපය මොන විදිහට ප්‍රතිසංවිධානය වුණත් කවුරුන් කායකයා වුණත් ආණ්ඩුවට අභියෝගයක් නැහැ.මුළු රටේ ම අද ඉතාමත් බුද්ධිමත් ජනතාවක් ඉන්නේ. ඔවුන්ව රැවටීමට හෝ මුලාවට දැමීමට කිසිවෙකුට නොහැකියි. කොළඹ මහ නගර සභා බලය මෙවර එක්සත් ජනතා නිදහස් සන්ධානයට ලබා ගැනීමට හැකියාව තිබෙනවා.එජාපයට අවශ්‍ය වෙලා තිබෙන්නේ ජනතාව දරිද්‍රතාවයෙන් හා නොදියුණු කමේ සිරකරගෙන තමන්ට අවශ්‍ය විදිහට ඔවුන්ව නැටවීමයි. ඒ නිසා කොළඹ පැල්පත් නැතිව නූතනයට ගැලපෙන විදිහට දියුණුවට පත් වෙනවාට එජාපය අකමැතියි.ඒත් එක්සත් ජනතා නිදහස් සන්ධාන ආණ්ඩුවට අවශ්‍ය නැහැ කොළඹ ජනතාව දරිද්‍රතාවය හා නොදියුණුකම තුළ සිරකර තබා ගැනීමට. කොළඹ යන එන කොළඹ පදිංචිව සිටින අයට තේරුම් ගැනීමට පුළුවන්කම තිබෙනවා එදාට වඩා අද කොළඹ වෙනස්. කොළඹ දියුණුයි කියලා.මේ වෙද්දි කොළඹ නගරය ක්‍රමිකව දියුණු කිරීමට ආණ්ඩුව සැලැසුම් සහගත ගමනක් ආරම්භ කර තිබෙනවා. ඒ නිසා කොළඹ ජනතාව වගේ ම සෙසු මහ නගර සභා සහ නගර සභා බල ප්‍රදේශවල ජනතාවත් සුදානමින් ඉන්නේ.එජාපය තුළ අද ප්‍රබල අරගලයක් ඇතිවෙලා තිබෙනවා. එජාපය කියලා දේශපාලන පක්ෂයක් නෙවෙයි අද කල්ලි දෙකක් තිබෙන්නේ. මේ තත්ත්වය තුළ එජාපයට ඡන්දය දෙන පාක්ෂිකයන් තුළ පවා මන්දගාමී බවක් ඇතිවෙන එක වලක්වන්න බැහැ. මේ නිසා එක්සත් ජනතා නිදහස් සන්ධානයට ඇති මැතිවරණ වාසිය දෙගුණ තෙගුණ වෙලා යැයි කිව්වොත් එහි වැරැද්දක් මා දකින්නේ නැහැ.පසු ගිය අයවැය මඟින් යම් ප්‍රමාණයක වැටුප් ප්‍රමාණයක් ඉහළ දැමුවා. මෙවරත් අයවැය මගින් සේවක වැටුප් ප්‍රමාණයක් ඉහළ දැමීමට නියමිතයි. රජයේ සේවකයන්ට වගේ ම සෙසු සේවකයන්ගේ යහපත පිණිසත් උපරිමයෙන් කටයුතු කරන්නේත් පසු ගිය කාලයේ දී කටයුතු කළේත් මේ ආණ්ඩුව. අප වෘත්තීය සමිතිවල හොඳ ඉල්ලීම් සාධාරණ ඉල්ලීම් ඉෂ්ඨ කරන්නට එම ඉල්ලීම් පිළිගැනීමට සූදානම්. අප හැමදාමත් සාධාරණව සිතා බලා සැමගේ අදහස් පිළිගනිමිනුයි කටයුතු කළේ.ඒත් රුපියල් දස දහසක් තරම් විශාල වැටුප් ඉහළ යාමක් ඉල්ලා සිටීම සාධාරණ ඉල්ලීමක් නොවෙයි. රුපියල් දස දහසක වැටුප් වැඩි කිරීමක් ලබාදීම ඉෂ්ඨ කළ නොහැකි තරම් විශාල ඉල්ලීමක්.මේ විදිහේ ඉල්ලීම් කරන්නේ වැඩ කරන ජනතාව ගැන කල්පනා කරන අවංක වෘත්තීය සමිති නොවෙයි. දේශපාලන න්‍යායපත්‍ර මත කටයුතු කරන දේශපාලන වෘත්තීය සමිති කිහිපයක්. ඔවුන්ට අවශ්‍ය වෙලා තිබෙන්නේ වැඩකරන ජනතාවගේ යහපත වෙනුවට තම තමන්ගේ දේශපාලන යහපත වෙනුවෙන් කටයුතු කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108192</link>
    <topic/>
    <author/>
    <content>යහපත් පැවැත්මට ආර්ථිකය බෙහෙවින් බලපාන නිසා රමලාන් උපවාස ශීලයට ඉස්ලාමය පෙන්වන ආර්ථිකය කෙසේ බලපාන්නේද යන්න විමසා බැලීම මෙම ලිපියේ අරමුණය.මේ ශීලයේ ප්‍රධාන අරමුණු දෙකක් තිබේ. පව්සිදුවන ක්‍රියාවලින් මිදි සිටිිම හා පින්කටයුතු ක්‍රියාවල වැඩි වැඩියෙන් යෙදීම එම අරමුණු වේ. ඉස්ලාම් පෙන්වන ආර්ථික සැලැස්මට අනුව කටයුතු කිරීමෙන් එම අරමුණු දෙකම ඉටු කරගත හැකිවේ. සෑම අවුරුද්දකටම මාසයක් පුරා ලැබෙන මෙම පුහුණුව ජිවිතයම හරවත් කර ගැනීමට උපකාරීවන බව කිවහොත් එය නිවැරැදිය. සෑම පුද්ගලයෙකුම බලාපොරොත්තු වන අධ්‍යාත්මික සුවය ලබා ගැනීමට ද මින් මග පෑදේ.යම් රටක ආර්ථික සැලැස්ම එම රටේ සෑම පුද්ගලයෙකුටම බලපාන කරුණකි. ආහාර, නිවාස, අධ්‍යාපනය, සෞඛ්‍යය ආර්ථිකයට ප්‍රධාන වශයෙන් බලපායි. එය කලින් කලට වෙනස්වන සුළුය. එහෙත් ඉස්ලාම් පෙන්වන ආර්ථිකයේ වෙනස්වීමක් සිදු නොවේ. එය ආගම, රාජ්‍ය පාලනය, නිතිරීති, සංස්කෘතිය හා සමාජියිය සැලසුම්, දෛනික ක්‍රමවත් බව යන කරුණු සම්මිශ්‍රනය කොට සැලසුම් කළ එකකි.ධනයෙන් මිනිස් සමාජයට යහපතක් සිදු කරන්නෝ සේම මිනිස් සමාජයට අයහපත් දේ සිදුවන අවස්ථාවන් ද එමටයි. වස්තුව නැති පුද්ගලයෙකුට හෝ කණ්ඩායමකට පමණක් අධික ලෙස ධනය හිමිවූ විට විනාශකාරි අවස්ථාවන් බොහෝ වෙයි. ‘අහසෙහි පොළවෙහි ඇති සියල්ල අල්ලාහට හිමිය’ යනුවෙන් අල්කුරාණයේ එක් ස්ථානයක සඳහන් වී තිබේ.තවත් ස්ථානයක ‘අහසෙහි පොළවෙහි ඇති සියලුම සම්පත් ඔබ සඳහා නිර්මාණය කර ඇත’ යනුවෙන් සඳහන් වී තිබේ. මෙම අදහස් තුළින් ගම්‍ය වන්නේ ලොව ඇති සියලුම වස්තූන්ට හිමිකරුවා වන්නේ අල්ලාහ් බවත් ඒවා සියලු දෙනාටම සමාන ලෙස බෙදී යා යුතු බවත්ය. මෙම සම්පත් බෙදී යායුතු ආකාරය ඉස්ලාම් පෙන්වන ආර්ථිකය තුළ ගැබ්වී ඇති බව සඳහන් කළ යුතුයි.කෙනෙකුට සතුටින් ජිවත් වීමට ධනය හා වස්තුව අත්‍යවශ්‍ය බව අවිවාදයෙන් පිළිගත යුතුය. එහෙත් වස්තුව පමණක් ජිවිතයේ සතුට සැනසුම ලෙස සැළකිය හැකි නොවේ. තමා උපයාගත් සියලුම ධනය අයිතිවිය යුත්තා තම පමණක් බවත් එය භුක්ති විදිය යුත්තේද තමා පමණක් නිසා එය අන් කිසිවෙකුට බෙදා දිය නොහැකිය යන තර්කය ඉස්ලාමය සම්පූර්ණයෙන් ප්‍රතික්ෂේප කරයි.‘අල්ලාහ් සතු ලොව ඇති සියලු සම්පත් සෑම දෙනාටම බෙදි යා යුතුයි’ යන කුරාන් පාඨය ඊට හොඳම උදාහරණයකි. ඉස්ලාම් ආර්ථිකය ඊට මනාසේ ගැළපේ. මිනිසා සමග විශ්වාසයෙන් සිටින තිදෙනෙක් ගැන නබිතුමාණන් පැහැදිලි කර තිබේ. එක් කෙනෙක් තමා සමග මිය යන තුරුම සිටින බවත්, තවත් කෙනෙක් ‘කබ්රු’ හෙවත් සොහොන දක්වා පැමිණෙන බවත් තුන්වැන්නා අවසානය දක්වා සිටින බවත් එතුමා පැහැදිලි කළහ. එම කරුණ තුළ ගැබ්වී තිබෙන්නේ මරණය දක්වා පැමිණෙන්නේ වස්තුව බවත්, කබ්රු දක්වා පැමිණෙන්නේ ඥාතින් බවත්, අවසානය දක්වා පැමිණෙන්නේ තමා කළ ‘පව් පින්’ නැමැති ක්‍රියාවන් බවත්ය. මෙලොව ජීවිතය පරලොව සඳහා වගාකරන ගොවිපළක් බව වරක් එතුමාණෝ දේශනා කළහ.ඉස්ලාම් පෙන්වන ආර්ථිකයේ උපදෙස්වලට අනුව ජිවත් වූ විට (වගා කළ විට) අප මෙලොව හැර යන මොහොතේ අප සමග පින් පමණක් පැමිණෙනවා ඇත. ආර්ථකයට බලපාන ප්‍රධාන මාර්ගය වන රැකියාව ගැනත් ඉස්ලාමයෙන් අවධාරණය කර තිබේ. දෑතින් කරන රැකියාව හා ද්‍රව්‍ය බෙදා හරින වෙළඳාමක් යහපත් බව නබිතුමාණන් දේශනා කළහ. හරාම් හෙවත් ‘තහනම්’ කර තිබෙන මාර්ගවලින් ධනය ඉපයීම ඉස්ලාමය සම්පූර්ණයෙන් ප්‍රතික්ෂේප කරයි. එම මුදල්වලින් කරන පින් කටයුතු පවා ඉස්ලාම් පිළිගන්නේ නැත.අවසාන දිනයේදී සැම කෙනෙකුටම පිළිතුරු දිය යුතු ප්‍රශ්න කිහිපයක් තිබේ. ඔබ ඔබගේ ජීවිතය ගත කළේ කෙසේද? ඔබ ලැබූ අධ්‍යාපනයෙන් ඔබ කුමන ආකාරයේ සේවයක් කර තිබේද? ධනය උපයාගන්නේ කුමන ආකාරයෙන්ද? ඔබ ඒවා වැය කළේ කෙසේද? ඔබගේ ශරීරය කුමන කාර්යයන් සඳහා යෙදවූවාද? යන කරුණුවලින් ධනය උපයා ගන්නේ කෙසේද යන පැණය තුලින් ඉස්ලාමිය ආර්ථකය ගැන අවධානය යොමු වේ.යහපත් අන්දමින් ධනය උපයා යහපත් ක්‍රියාවන් වෙනුවෙන් වැය කර ඉස්ලාමය පෙන්වන බදු ක්‍රමයක් අනුගමනය කළා නම් ම:ෂර්වලද අසන ප්‍රශ්නවලට පිළිතුරු දීම අපහසු නොවේ. තම ආර්ථිකයට ශක්තියක් ලබා දෙන සේවකයාට සැළකිය යුතු අන්දමත් ඉස්ලාමයෙන් පැවසේ.සේවය සූරා කෑම, නියමිත වැටුප නොගෙවීම බරපතල වරදක් ලෙස සැළකේ. සේවකයාගේ වැටුප ඔහුගේ දහදිය වියැලෙන්නට පෙර ගෙවා දමන්න යන නබිතුමාගේ හදීසයෙන් සේවකයාගේ අයිතියද රැක දෙනු ලබේ. ඉස්ලාමිය ආර්ථකය අනුව කැමති තරම් ධනය ඉපයීමට අවසර තිබේ. එහෙත් එය ඉස්ලාම් අනුමත කර තිබෙන ආකාරයට විය යුතුයි. ‘ජනතාවෙනි ඉස්ලාමයට පටහැනි ලෙස ධනය උපයා හලාල්වු ආහාර පමණක් අනුභව කරන්න. හලාල් ආකාරයට අඳින්න, පළඳින්න. එවැනි අයගේ පින් කටයුතු ඉහළින්ම පිළිගැනේ’ යනුවෙන් සඳහන් වී තිබේ.වර්තමානයේ පවතින විවිධ ආකරයේ පොලී ක්‍රම මගින් මුදල් ඉපැයීම ඉස්ලාමය ප්‍රතික්ෂේප කරයි. ඵලාපල කීමෙන්, නිමිති ඇල්ලීමෙන්, ශාස්ත්‍ර කීමෙන්, ඔට්ටු ඇල්ලීමෙන් ලබා ගන්නා මුදල් සම්පූර්ණයෙන් හරාම් බව ඉස්ලාමය පවසයි. අවංක ලෙස කරන වෙළෙඳාමෙන් ලැබෙන ධනය ආර්ථකයට ශක්තියක් බව ඉස්ලාමයේ අදහසය. ද්‍රව්‍යයන් වැඩි මිළකට විකිණීම සඳහා ද්‍රව්‍ය සඟවා තැබීම භාණ්ඩවල තත්ත්වය බාලකර විකුණා වැඩි ලාභයක් ගැනීමට උත්සාහ කිරීම සෞඛ්‍යයට අහිතකර භාණ්ඩ විකිණීම හරාම් වෙයි. භාණ්ඩයේ බාහිර පෙනුම සඳහා උපක්‍රමයන් යොදා වැඩි මිලට විකිණීම වැනි කපටි වැඩද නොකළ යුතු අතර භාණ්ඩයේ නියම තත්ත්වය හුවා දැක්වීමද අනිවාර්යය .ඉස්ලාමිය ආර්ථික ක්‍රමයත්, එය අනුගමනය කළ යුතු ආකාරයත් ඉතා පැහැදිලිව ඉස්ලාමයේ සඳහන් වී ඇත. උපවාස ශිලයට ආර්ථිකය බලපාන්නේ කෙසේද යන්න ඉන් වටහා ගැනීම අපහසු නොවේ.ඊදුල් පිත්රා රමලාන් අවුරුද්ද උදා වීමට පෙර දිළින්ඳන්ට සිත් සතුටින් අවුරුද්ද සැමරිම සඳහා ඔවුනට තම රටේ ධාන්‍ය වර්ගයකින් සේරු දෙකහමාරක් නිවසේ සිටින සෑම සාමාජිකයෙකු වෙනුවෙන් දන්දීම අනිවාර්ය කටයුත්තකි. ධනවතුන් ගෙවිය යුත් 2.5% දුගී බද්ද නොගෙවූ විට එය අසරණයන්ට හිමි වස්තුව සොරකම් කිරීමක් හා සමාන පවක් බවද මෙහි සඳහන් කළ යුතුය. ඉස්ලාම් භක්තිකයෙකු විසින් අනිවාර්යයෙන් පිළිපැදිය යුතු කරුණු 5කි. ඉස්ලාමය ගොඩ නැගී ඇත්තේ ඒ කරුණු 5 මතය. ඉන් තෙවැන්න නෝම්බි හෙවත් රමලාන් උපවාසයයි. මේ පිළිබඳව අල් කුරාණයේ අල්ලාහ් මෙසේ සඳහන් කරයි. “දේව භක්තිකයාණෙනි, ඔබට පෙර සිටි සමාජයට නෝම්බි උපවාසය අනිවාර්ය කළාක් සේ ඔබලාටත් මෙම උපවාසය අනිවාර්ය කරමි. මීට හේතුව දේව භක්තිකයන් ලෙස ඔබලා මා කෙරෙහි දේව භක්තියෙන් පාරිශුද්ධයන් වීමටය.ඉස්ලාමිය මාස අනුව රමලාන් මස පළමු සඳ දුටු දා පටන් ඊළඟට උදාවන සව්වාල් මස පළමු සඳ දකින දින දක්වා වූ මාසයක කාලය මේ සඳහා වෙන් වේ. රෝගී භාවය හෝ දුර ගමනක යෙදෙන්නෙකුට හැර අන් සෑම ඉස්ලාම් භක්තිකයෙකුම මෙම උපවාසයේ අනිවාර්යයෙන් යෙදිය යුතුය.ඉවසීම, කරුණාව, මෛත්‍රිය, දානය, සහෝදරත්වය, තම ආත්ම ශුද්ධිය ඉස්ලාම් භක්තිකයෝ මෙම උපවාසයෙන් අපේක්ෂා කරති. මෙහිදී අනිත් යුතුකම් 4 මෙන් නොව මෙය කෙළින්ම භක්තිකයා සහ අල්ලාහ් අතර සම්බන්ධවීමකි. මෙහි කුලිය තමන් විසින්ම දෙන බව අල්ලාහ් සඳහන් කරයි. මෙම උපවාසය පාන්දර පටන් ඉරබැස යනතුරු කිසිම ආහාරයක් (ද්‍රව්‍යමය හෝ දියර) ශරීරය තුළට ගැනීමෙන් වැළකී සිටීම වේ. බඩගින්නේ සිටීමක් සිදුවන අතර උපවාසය පරිපූර්ණ වීම සඳහා සම්පූර්ණ විය යුතු කරුණු කිහිපයක් ඇත.අධ්‍යාත්මික පාරිශුද්ධිය (අල්ලාහ් වෙත සමීප වීම) තකුවා දාරියෙකු වීම සිදු කරන මෙම උපවාසය කෙනෙකු නිකම්ම ආහාර ගැනීමෙන් වැලකී සිටීම පමණක් නොව ආත්ම පරිශුද්ධිය සඳහා සියලුම අවයවයන් උපවාස කළ යුතු බව අපගේ නායක මුහම්මද් නබි සල්ලල්ලාහු අෙලෙව සල්ලම් තුමා පෙන්වා දී ඇත. ඇසින් අනවශ්‍ය දෑ බැලීම, සවණින් නුසුදුසු දේ ශ්‍රවණය කිරීම, නාසයෙන් ආහාර සුවඳ ආදිය ග්‍රහණය කිරීම මෙන්ම තම මුඛය හික්මීමකින් යුතුව තබා ගත යුතුයි. ඕපදූප අනවශ්‍ය දෑ කථා කිරීමෙන් වැළකිය යුතුයි.මේ අනුව ශරීරයට ආහාර පමණක් නොව සෙසු ඉන්ද්‍රියන් පිනවීම ද වළක්වා ඒවා හික්මවීම මෙම උපවාසයේ පරමාර්ථයකි. මේ මාසයේ දිනපතා යෙදෙන සලාතයන් (යාඥා) වලට අමතරව රාත්‍රි කාලයේ දීර්ඝ වේලාවක් සලාතයන්හි යෙදීම, අල් කුරාණය පරායනය කිරීම, දික්ර්, සලවාත් වැනි පුණ්‍ය ක්‍රියාවල යෙදිය යුතුය. එසේ කරන තැනැත්තා තමන්ගේ පාරිශුද්ධත්වය තකා තමන් දැන හෝ නොදැන කළ වැරදි ක්‍රියාවන් සිතා ඒවා නැවත නොකිරීමට අධිෂ්ඨානය කර ගත යුතුයි.එසේම තම හැකියාව අනුව ආගමෙන් නියම කර ඇති ආකාරයට දුප්පතුන් ට දන් දිය යුතුයි. එවැනි හැකියාවක් නැති කෙනෙකු පවා මෙම පුණ්‍ය කර්මයට සහභාගි කරවා ගැනීමට අපගේ නබි නායක තුමා මෙසේ පැවසූහ.‘උපවාසයෙන් මිදෙන අවස්ථාවේ ඔබට හැකි අයුරින් රට ඉඳි ගෙඩියක් හෝ ජලය ස්වල්පයක් උපවාසයෙන් මිදෙන්නෙකුට දීමෙන් ඔබටත් දානමය පුණ්‍ය කර්මයක් කර ගත හැකිය’.උපවාසයෙන් ඉහත කී ඉවසීමේ පටන් සියලුම උතුම් ගුණධර්මත්, තම වැරදි නිවැරදි කර ගැනීමත්, තමන්ගෙන් ඈත්වී සිටින ඥාතීන් හිත මිතුරන්ට සමීප වීමත් තුළින් සැහැල්ලු වන මිනිසා දේව භක්තියෙන් හික්මුණු (තකුවා දාරියෙකු) වීම නෝම්බි උපවාසයෙන් සිදු කරන මෙහෙය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108193</link>
    <topic/>
    <author>කාංචනා අමිලානි</author>
    <content>“.... මම හරි කැමැතියි වෙන භාෂාවලින් සිංදු කියන්න. අපි කාලයක් මුළුල්ලේ ම තවත් භාෂා කීපයක් එක්ක ගනුදෙනු කරන්න පුරුදු වෙලයි ඉන්නේ. මොකද ඉන්දියාවේ එක ප්‍රාන්තෙක ඉඳන් තවත් ප්‍රාන්තෙකට යනකොට කථා කරන භාෂාව වෙනස් වෙනවා. මේක අපිට සාමාන්‍ය දෙයක්. ඇසෑම්, උර්දු, තෙලිගු, මරුති, බෙංගාලි, ගුජරාටි, පන්ජාබ්, දමිළ, කණ්ණඩ, මැලේ, මලයාලම්, ආදී භාෂාවලින් මම සිංදු කියලා තියෙනවා. සිංහලෙන් සිංදු කියන්න ඒ තරම් අමාරු වුණේ නෑ. හින්දි භාෂාවට ගොඩක් සමීපයි සිංහල. උච්චාරණය පවා පහසුයි. මලයාලම් වගේ භාෂාවක් ගත්තම සිංහල කියන්නේ ගයන්න පහසුම භාෂාවක්....”“දේදුන්න සේදී” ගැයුම ශ්‍රවණය කළ විට ඈ මුසාවක් නොකී බව වැටහුණි. එසේම ඉංග්‍රීසියෙන්, නේපාල භාෂාවෙන් සහ චෙච් භාෂාවෙන් කළ ආශා බෝස්ලේ ගේ ගැයුම් කෙතරම් මනහරදැයි ඒ ගී ශ්‍රවණය කළ දෙසවනකට වැටහෙනු ඇත. මුම්බායේ සන්ග්ලි ග්‍රාමයේ උපන් ආශා පරපුරකින් සංගීතය උරුමකරගත්තියකි. ඇගේ පියා ප්‍රකට වේදිකා නාට්‍ය නළුවෙක් මෙන් ම ශාස්ත්‍රීය ගායකයෙකි. ඇගේ සොයුරිය භාරතයේ ප්‍රකට ම කටහඬ වූ ලතා මංගේෂ්කාර්ය. ලතාගේ සෙවනැල්ලෙන් වෙන්ව වෙනත් කටහඬක් වීම ආශාගේ පළමු අභිප්‍රාය විය.එකල වඩාත් ජනප්‍රිය පසුබිම් ගී ගායිකාවන් වූ ගීතා දත්, ශ්‍යාම්ෂාද් බෙනම් සහ ඇගේ ම සොයුරිය වූ ලතා මංගේෂ්කාර් ප්‍රතික්ෂේප කළ ගීත කීමෙන් බොලිවුඩ් චිත්‍රපටවල පසුබිම් ගායනයට එළැඹි ආශා ගැයුවේ වේගරිද්ම ගීතය. දක්ෂ නෘත්‍ය ශිල්පිනියක සහ නිළියක වූ හෙලන් වෙනුවෙන් ගී ගැයූ ආශා 1960 - 1970 දශකයේ මාතෘකාව බවට පත්විය. මේ ගැන හොඳින්ම දන්නී ඈම ය.මම හිතන විදිහට වේග රිද්ම ගී ගැයීම බොහොම අපහසුයි. එක අතකින් මම වේග රිද්මයට අයිති ගීත තෝරා ගත්තා නෙවෙයි. ඒ වර්ගයේ සිංදු මාව හොයාගෙන ආවා. මම සංගීත ක්ෂේත්‍රයට එනකොට ඒ යුගය රෝසමල්වලින් වැහිලා තිබුණේ නෑ.1943 වෙද්දි බොලිවුඩ් ගීත ක්ෂේත්‍රය හරිම තරගකාරීයි. ආධුනිකයෙකුට එයට ඇතුළු වෙන ඒක ඒ තරම් ලේසි නෑ. පරීක්ෂණයකට වුණත් මූණ දෙනවා නම් එක සිංදුවක් හරි දෙකක්හරි පාඩම් කරගෙන ගිහින් හරියන්නේ නෑ. අපි සියලුම සිංදු ගයන්න දැනගෙන ඉන්න ඕනෑ. ඒ හැම සිංදුවක්ම ඉතාමත් හොඳින් ගයන්න පුළුවන් වෙන්නත් ඕනෑ.සාමූහික ගායනයක් නම් අපි හැමෝම එකා වගේ ගයන්න දැනගන්න ඕන. වැරදීම්වලට ඒ කාලේ ඉඩක් තිබුණේ නෑ. නැවත නැවත ගැයීම සාමාන්‍යයි එතකොට.මට ඒකට උත්තර දෙන්න බෑ. මොකද මට එක ගීතයක් තෝරලා වෙන්කරලා පෙන්නන්න බෑ. මා ගැයූ හැම ගීතයකටම මං කැමැතියි.ඈ නළල රැළි ගන්වමින් මද වේලාවක් සිතන්නට විය. ඇගේ මුහුණට නැඟ ආවේ කදිම මදහසකි. ඇගේ දෑස දිළිසෙන්නට විය. ඕ ගයන්නට පටන් ගති.“රසකර ගී.... ගයන වෙලේ....”කෙතරම් මනරම් කටහඬක් ද? වයස 77 කට මෙතරම් තරුණ කටහඬක් තිබිය හැකිද? ඈ ගයන සෑම ගීතයකට ම කුමක් හෝ රසකාරයක් එකතුකරන්නා සේය. ගීතයක රස භාවයන් සියල්ලක්ම එකම මොහොතක වචනවලින් මුදාහරින්නට දශක හයක් මුළුල්ලේම ඈ පුරුදු පුහුණු වී ඇති බවට සැකයක් නම් නැත.1943 දී ආශා ගැයූ පළමු සිනමා ගීතය අයිති මරාති සිනමාපටයකටය. “චලා චලා නාව් බාලා” නම් ගීතය ගයමින් පටන් ගත් සිනමා පසුබිම් ගායනය ඇය එනතෙක් මඟ බලා සිටියාක් මෙනි. ආශා බෝස්ලේ හෙලන් වෙනුවෙන් ගැයූ “පිය තු ආබ් කො ආජා” ආශා බෝස්ලේ නම් ගායිකාව බොලිවුඩයේ ඉහළටම ඔසවා තැබූ ගීයකි. එමෙන්ම ඩොන් සිනමා පටයට ගැයූ “යේ මෙරො දිල්”, උම්රාවෝ ජාන් සිනමා පටයට ගැයූ ගසල් ගීත, ආශා බෝස්ලේ නමැති ගායිකාව දෙස නොයෙක් කෝණයන්ගෙන් බැලීමට හුරු කරවීය.දිදුළන දෑසින් ඈ යළිත් බලා සිටියි.මම කාලෙත් එක්ක වෙනස් වෙන, කාලෙත් එක්ක ඉදිරියට යන ගායිකාවක්. තරුණ පරම්පරාව සමඟ ගීත බොහොමයක් මං ගායනා කරලා තියෙනවා. අනිත් එක මගේ ළඟ මමත්වයක් නෑ. ඒක දියුණුවට ලොකු බාධාවක්. වර්තමාන බොලිවුඩ් සිනමාව හරිම දියුණුයි. සංගීතය පැත්තෙන් වුණත් දකින්න තියෙන්නේ ලොකු වෙනසක්. ඒත් මේ කාලේ ඇහෙන ගීතවලට දිගුකාලීන පැවැත්මක් නෑ. කෙටි කාලෙකින් ජනප්‍රිය වෙලා ඊට පස්සේ අමතක වෙලා යනවා. හොඳ සිංදු එහෙම අමතක වෙලා යන ජාතියේ ඒවා නෙවෙයි.පැරැණි ගීතවල වචන, රිද්මය අදටත් මිනිස්සුන්ට මතකයි. මුල් ගීත නැවත ගැයෙනවා නොයෙකුත් වෙනස්කම් එක්ක. මිනිස්සු වෙනස්කම්වලට කැමතියි. ඒවා ජනප්‍රිය වෙනවා. ඒත් ටික කාලෙකින් ඒවා අමතක වෙලා යනවා. ඒත් මුල් ගීත එහෙම නෙවෙයි. ඒවා සදාකාලිකයි. මිනිස්සුන්ට අදටත් මාව මතක තියෙන්නේ මගේ මුල් ගීතවලින්.ඈ උඩුතොල නැගි දහදිය පිසිමින් උම්රාවෝ ජාන් හි ගසල් ගීතයක් මුමුණයි. ලයාන්විත ඒ කටහඬ අනෙක් පසින් නැගුණු කසු කුසුව නිහඬ කරවීය. ඕ නැවතිල්ලේ ගයයි. කුඩා කාමරය ඇගේ ගී හඬින් පිරී යනවිට ඇගේ හඬින් පොප් ගී අසා පුරුදු අපිට රාමුවෙන් එපිටට ගොස් ඈ දෙස බැලීමට ඉඟියක් ලැබෙයි.ආශා බෝස්ලේ සම්මාන වරුසාවකට තෙමුණු ගායිකාවකි. එක්තරා කාල වකවානුවක විවිධාකාර සම්මාන ඈ පසුපස හඹාගෙන ආවාක් මෙනි. ජාතික සිනමා සම්මාන උළෙලේ හොඳම පසුබිම් ගායිකාවට හිමි සම්මානය 1981 දී ඈ දිනා ගත්තේ උම්රාවෝ ජාන් වෙනුවෙනි. 1986 දී මෙරා කුච් සමාන් ගීතය වෙනුවෙනි.1987 දී නයිටිංගේල් ඔෆ් ඒෂියා, 1997 දී වීඩියෝකොන් සම්මානය, 1997 දී හොඳම ඇල්බමය වෙනුවෙන් ලත් එම්.ටී.වී. සම්මානය, 1997 දී චැනල් වී වෙතින් ලද හොඳම ඇල්බමයට හිමි සම්මානය, ලතා මංගේෂ්කාර් සම්මානය 1989 දීත් 1999 දීත් දෙවරක් හිමිකර ගැනීම, බී.බී.සී.ය පිරිනමන ජීවිත කාලය වෙනුවෙන් එක්වරක් ලැබෙන සම්මානය ඉන් කිහිපයක් පමණි.ග්‍රෑමි සම්මානය වෙනුවෙන් නිර්දේශ වූ පළමු භාරතීය ගායිකාව වූයේ ද ආශා බෝස්ලේ ය. ඒ හොඳම ගීත ඇල්බමය වෙනුවෙනි.සම්මාන ගැන මම ඒ තරම් තැකීමක් කරන්නේ නෑ. සම්මානයක් ලැබීමෙන් ඕනෑම කෙනෙක් සතුටට පත්වෙනවා. මාත් සතුටු වෙනවා. ඒත් මගේ ආසාව ගීත ගායනා කිරීමයි. මං ලබන හොඳම සම්මානය ගීත ගායනා කිරීමයි.ඔබ ගායිකාවක් නොවුණා නම් තෝරාගන්නේ කුමන වෘත්තියක්ද?ඒ පිළිතුර දීමට ඇයට දෙවරක් සිතීමට අවශ්‍ය වූයේ නැත.“.... මං සූපවේදිනියක් වෙනවා....”යළිත් ඇගේ දෑස තෘප්තිමත් වී ඇත. පහසුවෙන් අසුන්ගෙන උන් සැප ආසනයෙන් මදක් ඉදිරියට වී ඇගේ දෙවැනි සිහිනයේ පිටු දිගහරින්නට විය.“... දැනටමත් මට රෙස්ටුරන්ට් කිහිපයක් තියෙනවා. ඩුබායි, කුවේට්, අබුඩාබිවල තියෙන “ආශාස්” සාම්ප්‍රදායික දකුණු ඉන්දියානු ආහාරපාන තමයි හදන්නේ. මං ඊළඟට ඊජිප්තුවේ තවත් රෙස්ටොරන්ට් එකක් දානවා. ඒ වගේම ලංකාවෙත් එකක් දාන්න මගේ අදහසක් තියෙනවා....”“.... ඔවුන් සමඟ ගයද්දී මම තරුණ වෙනවා. මං කොහොමත් කැමැතියි නව පරපුර එක්ක ගී ගයන්න. ඔවුන් මීට පෙර හින්දි ගීත ඇල්බමයක් නිකුත් කළා ඉන්දියාවේ. ඉතිං මේ පළමුවර නෙවෙයි මං එයාලා එක්ක වැඩ කරන. සංගීතය කියන්නේ විශ්ව භාෂාවක්. ඉතිං තවත් භාෂාවකින් ගැයීමේ බලාපොරොත්තුව තමයි මූලික වුණේ. ඔවුන් මට ආරාධනා කළා සිංහලෙන් ගීතයක් ගයන්න. මං ඒක පිළිගත්තා.පසුගියදා සුගතදාස ක්‍රීඩාංගණයේ පැවැති භාතිය - සන්තුෂ් ප්‍රසංගයට වර්ණ එකතු කළ ආශා බෝස්ලේ ගායිකාවක නම් මේ යැයි හකුලා දැක්වූවා වැනිය.ස්වයං චරිතාපදානය ලියමින් සිටින ආශා බෝස්ලේ තමා ගැන කියන අරුමැසි කතාන්දර කියැවීමට ලෝකය පුරා බොහෝ දෙනෙකු මඟ බලා සිටිනු ඇත. මේ අරුමැසි සංගීත චාරිකාව හකුලා කීමට අපොහොසත් හෙයින් විටෙක මා ලජ්ජා වෙමි. ඒ සමඟම තුටු වෙමි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108194</link>
    <topic/>
    <author>චන්දන ජයවීර</author>
    <content>මම හමුදා නිලධාරියෙක් ලෙස වසර තිස් අටක් සේවය කළා. යුද්ධයේ ආරම්භයේ සිට අවසානය දක්වා අත්දැකීම් රාශියක් මට තිබෙනවා. ඒ අනුව මට යුද්ධයේ ස්වභාවය ගැන වගේම සොල්දාදුවන්ගේ හද ගැස්මත් තේරෙනවා. ඔවුන්ගේ භාර්යාවන් කරන කැප කිරීම ගැන පූර්ණ අවබෝධයක් තිබෙනවා.යුද්ධයේ ජයග්‍රහණයට සියලු දෙනාම දායක විය යුතුයි. සෙබලාගේ චිත්ත ධෛර්ය වර්ධනය කිරීම කලාවේ වගකීමක්. නමුත් එවැනි නිර්මාණ බිහි නොවූවා පමණක් නෙවෙයි. යුද්ධය ගැන නිර්මාණ චිත්‍රපටවලත් අරමුණ වුණේ සෙබලාගේ ධෛර්ය අඩු කිරීමයි.ජාත්‍යන්තර සම්මාන උළෙල සඳහා ඩයස්පෝරාවේ බලපෑමක් තිබෙනවා. මේ චිත්‍රපට විදේශයන්හිදී ජාත්‍යන්තරය තුළ ත්‍රස්තවාදීන් කෙරෙහි අනුකම්පාවක් ඇතිවීම ස්වභාවිකයි. එක චිත්‍රපටයක තිබුණා බංකරයක් තුළදී දෙමළ තරුණියක් දූෂණය කරන දර්ශනයක්. මේ දර්ශන ජාත්‍යන්තරය ඉදිරියේ පෙන්වන විට ඔවුන් මොනවද අපේ රට ගැන හිතන්නේ? මේවා පරිකල්පනයට විතරක් සීමා කරන්න පුළුවන් ද? මේ චිත්‍රපටවලින් 99% ක්ම යථාර්ථයෙන් බැහැර ඒවා.කලාවට සීමා පැනවිය යුතු නැහැ. නමුත් කලාකරුවෙක් තමන් විසින්ම පණවාගත යුතු සදාචාරාත්මක සීමාවන් තිබෙනවා. එතැනින් ඔබ්බට යන්න බැහැ. රටක දැවෙන ප්‍රශ්නයක් වන යුද්ධය තේමා කරගෙන චිත්‍රපටයක් කිරීමේදී නිර්මාණකරුවා රටට අගෞරව නොවන නිර්මාණ කළ යුතුයි. යුද ජයග්‍රහනයට බලපෑම් වන නිර්මාණ නොකළ යුතුයි. අපි කලාකරුවන් වීමට ප්‍රථම පුරවැසියන් විය යුතුයි. ඒ අනුව අනිවාර්යෙන්ම ඔවුන් දේශයට ආදරය කළ යුතුමයි.මේ චිත්‍රපටයෙන් මම උත්සාහ කළේ යුද්ධයේ නියම ස්වභාවය පෙන්වීමටයි. ඒ ගැන සමස්ථ චිත්‍රයක් පෙන්වීමට නම් පුළුල් පදාසයක් ආවරණය විය යුතුයි. ප්‍රධාන චරිත කිහිපයක් කේන්ද්‍ර කර ගැනීම ඒ සඳහා වඩා ගැලපෙනවා කියලා මම විශ්වාස කළා. මේජර්ගේ චරිතය, ගුªරුවරිය, ග්‍රාමාරක්ෂකයින්, භික්ෂුව, මේ හැම චරිතයක්ම ප්‍රබලයි.මම ඒ හැම චරිතයක්ම එක හා සමානව ඉහළට ඔසවා තබන්න පරිස්සම් වුණා. චිත්‍රපටයට දායක වූ හැම කෙනෙක්ම දක්ෂ නළු නිළියන්. ඒ නිසා ඔවුන් සියලු දෙනාටම කරන්නට යමක් පිටපත තුළින් ලැබිය යුතුයි.නැහැ. එය දැනුවත්ව කළ දෙයක්. එම කලා ශිල්පීන්ට සාධාරණයක් ඉටු කිරීම සඳහායි. ඔවුන් ‘ගාමනී’ සඳහා දායක කරගත්තේ. මුලින් කියූ චිත්‍රපටවලට දායකවීම නිසා බොහෝ දෙනෙක් ඔවුන් ගැන අප්‍රසාදයෙන් සිටියා. ඔවුන් වෘත්තීමය නළුවන්. ඔවුන්ට තමන්ට ලැබෙන ඕනෑම චරිතයක් රඟපෑමට සිදුවෙනවා. නළුවාට හෝ නිළියට එවැනි භූමිකාවකට අවතීර්ණ වීමට සිදුවන්නේ අධ්‍යක්ෂවරයාගේ හා තිර රචකයාගේ වැරැද්ද නිසයි.යථාර්ථයෙන් බැහැරවීමේ වුවමනාවක් මට තිබුණේ නැහැ. ඒ ගැන මම කලිනුත් සඳහන් කළා. එසේ වූවා නම් මේ චිත්‍රපටය කෘත්‍රිම නිර්මාණයක් බවට පත් වෙනවා. නිදර්ශනයක් හැටියට කිව්වොත් අපි පුහුණු වෙනකොට දෙපිට කැපෙන වචන භාවිතා කරනවා. එහෙම තිබුණේ නැත්නම් එය අතාත්විකයි. අනිත් අතට එවැනි දර්ශන නිසා හාස්‍ය රසයක් ලැබෙනවා. සිනමා කෘතියක එක රසයකට පමණක් සීමා විය යුතු නැහැ.චැනල් -4 වැඩසටහනින් ත්‍රස්තවාදීන්ගේ ම්ලේච්ඡත්වය පෙන්වන්නේ නැහැ. මම ඔවුන්ගේ කිරුරු බව පෙන්වන අතරම හමුදාවේ කාරුණික භාවයත් පෙන්වනවා. මේවා ගොතපු කතා නෙවෙයි. හමුදාව කවදාවත් අහිංසකයින්ට කරදර කළේ නැහැ. එල්.ටී.ටී.ඊ, ප්‍රදේශවල සිටින අයට පවා කෑම දුන්නා. මේක අපි ලෝකයට පෙන්විය යුතුයි. ඒ අර්ථයෙන් බලන විට මේ චිත්‍රපටය චැනල් – 4 ට කදිම පිළිතුරක්.කලින් මම චිත්‍රපට ගැන විවේචන ලියන විට ඒ දිනවල හිටපු නායකයින් මට ලිවීම තහනම් කළා. නමුත් මහින්ද රාජපක්ෂ ජනාධිපතිතුමාගේ හා ආරක්ෂක ලේකම් ගෝඨාභය රාජපක්ෂ මහතාගේ සම්පූර්ණ සහයෝගය මට ලැබුණා. ඒ ගැන මම ඔවුන්ට කෘතඥ වෙනවා.ආධුනික අධ්‍යක්ෂකවරයෙක් නිසා මට නිෂ්පාදකවරයෙක් සොයා ගන්න හුඟක් අමාරු වුණා. කිහිපදෙනෙක්ම අවසාන මොහොතේ මඟහැර ගියා. නමුත් උපාලි රාජපක්ෂ මහතා තිර රචනය වත් බලන්නේ නැතිව ජාතික කටයුත්තක් ලෙස සලකා මේ චිත්‍රපටයට හවුල් වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108195</link>
    <topic>ශ්‍රී ලංකාවේ අඛණ්ඩව පළවන ඉපැරණිම සඟරාව භක්ති ප්‍රබෝධනය</topic>
    <author>ජෝශප් ඒ. ඩයස් සහය සංස්කාරක භක්ති ප්‍රබොධනය</author>
    <content>වර්ෂ 1899 ජනවාරි මස ආරම්භ කරන ලදුව වසර 112 ක් අඛණ්ඩව පළවන ශ්‍රී ලංකාවේ ඉපැරැණිම සඟරාව භක්ති ප්‍රබොධනයයි.“වේද සත්‍යයන් ප්‍රකාශ කිරීමෙන්ද, යාච්ඥාව සහ ඊට සම්බන්ධ අදහස් ඉගැන්වීමෙන් ද ලංකා කතෝලිකයන් අතරෙහි පූර්වෝක්ත ධර්ම ගුණය හෙවත් දේව භක්තිය ප්‍රබොධ කරනු වස් “භක්ති ප්‍රබොධනය” නමැති සඟරාව ආරම්භ කරන ලදී.(1931 ජනවාරි මස කතු වැකිය)පළමු කලාපය සාන්ත වින්සෙන්ති නිවාසයේ මුද්‍රණාලයේ මුද්‍රණය කර පිටපත් 2500 ක් ඥානාර්ථ ප්‍රදීපය සමඟ බෙදාහැර ඇත. පිටු 8 කින් සංයුක්ත වු සඟරාවේ වසරක දායක මුදල රුපියලකි.මග්ගොන අනාගාරික තවුසෙකු වූ මර්සලින් ප්‍රදීනන්දස්ගේ සිතේ ශ්‍රී ලාංකේය කතෝලික ජනතාව සඳහා සඟරාවක් ආරම්භ කිරීමේ මුල් බීජය රෝපණය වීමට හේතුපාදක වී ඇත්තේ එවකට ඥානාර්ථ ප්‍රදීපය පුවත්පත හැරෙන්නට කිතුනු ජනතාවට තම විශ්වාසය වර්ධනය කර ගන්නට අන් මගක් නොවු බැවිනැයි මුල් කලාපවල සනිටුහන්ව ඇත.එවකට මග්ගොන ගුරු ඇබැසි විදුහලේ අධිපති වූ මග්ගොන දියලගොඩ අන්තෝනියස් ජයවර්ධන නම් වු විචක්ෂණ බුද්ධිදරයාණන් හට තම අදහස් පළ කළ මර්සලින් ප්‍රදීනන්දස් හට ඔහු පවසා ඇත්තේ ‘තම දකුණත පණ තියෙන තාක්කල්’ මෙම කටයුත්තට තමන් දායක වන බවයි.ඔහුව කර්තෘ ධුරයට පත් කරමින් එකල්හි කොළඹ අග්‍රරාජගුරු පදවිය පාලනාධිපති ඇන්ඩෘ මැල්සන් නි.ම.නි. රදගුරුතුමා 1898 දෙසැම්බර් මස 03 වන දින දාතම දරන ප්‍රකාශන පත්‍රයෙන් අභිනව සඟරාවේ කර්තෘ ධුරයට ජයවර්ධන මහතා පත්කොට යට සඳහන් වන අවවාද ඔහුට දුන්නාහ.1. මිසිදිටුවන් හා වේදභේධකාරයන් සමඟ වාද විවාද ක්‍රිස්තියානි දයාවානුකූලව පැවැත්විය යුතුය.2. කතෝලික පොත්පත් ගැනද අනිකුත් පත්‍ර ගැනද විවාදයෙන් වැළකිය යුතුය.3. සඟරාවේ එක එක කලාපය සාන්ත වින්සෙන්ති ගෘහයේ කළමනාකාර පියතුමන් විසින් විමසා බලන ලදුව එතුමාගේ අවසරය පිට ප්‍රසිද්ධ කළ යුතුය.1921 මර්සලින් ප්‍රදිනන්දස් සඟසුව දිනීය. එතෙක් ඔහු ප්‍රබොධනයේ භාරකාරත්වය දරා ඇත. ඉන්පසුව සාන්ත වින්සෙන්ති නිවාසයේ කළමනාකාර පියතුමාට එය හිමිවිය.1930 අන්තෝනියස් ජයවර්ධනයන් මෙලොවින් සමුගන්නා තෙක්ම සංස්කාරක ධුරයේ කටයුතු කළේය. ඉන් අනතුරුව අද දක්වා නිමල මරිය නිකායේ පියවරු 20 ක් සංස්කාරක ධුරයේ කටයුතු කර ඇති අතර වත්මන් සංස්කාරක ධූරය හොබවන්නේ ගරු ඩිලාන් පෙරේරා නි.ම.නි. පියතුමාය. සංස්කරණ කටයුතුවලදී ගිහි සහයෝගයද නොමදව ලබා ඇත.මර්සලින් ප්‍රදිනන්දස් හා අන්තෝනියස් ජයවර්ධනයන් මිය යන තෙක්ම කළමනාකරු හා සංස්කාරක කව්රුන්දැයි කිසිදු තැනක සටහනක් නොතිබීම විශේෂත්වයකි.තම නමට, තම කමට වඩා ක්‍රියාවට මුල්තැන දෙමින් කටයුතු කිරීම වත්මන් පරපුරට එය පූර්වාදර්ශයකි. මෙවන් දිගු ගමනකට එය ආශිර්වාදයක්ම විය.“අද මෙන් මුද්‍රණ තාක්ෂණයේ දියුණුවක් නොතිබුණ යුගයක ආරම්භ කරනු ලදුව දහසක් බාධක කම්කටොලු, ආර්ථික අපහසුතා ඔස්සේ අඛණ්ඩ ගමනක යෙදී වත්මනේ නූතන තාක්ෂණයෙන් යුතුව භක්ති ප්‍රබොධනය එළිදැක්වීමට හැකිවී තිබීම විශාල ජයග්‍රහණයකි. අයහපතට යහපත විනාශ කළ නොහැකි බවට කදිම සාක්ෂියකි. භක්ති ප්‍රබොධනය දැනුම වර්ධනය සඳහාම ඉලක්ක කරගත් අධ්‍යාපනික සඟරාවක් නොවේ. වාර්තාමය හෝ වාණිජ සඟරාවක්ද නොවේ.ආරම්භක සඟරාවේ සඳහන් පරිදි ‘දේව භක්තිය ප්‍රබොධ කරනු වස්’ නිමල මරියා නිකායීය දැක්ම කිතුනු දර්ශනයකින් ගිහි පැවිදි දායකත්වය මත ජනතාව අතරට ගෙන යාමට ගන්නා උත්සාහයක ප්‍රතිඵලයකි. මුදල් ඉපැයීමේ පරමාර්ථයෙන් බැහැර වූ නිසාම අන්තර්ගතය වෙළෙඳ දැන්වීම්වලින් පුරවා නැත.අද රු. 20 ක සහන මිලකට පාඨකයා අතට පත්කෙරෙන භක්ති ප්‍රබොධනය සඟරාව මුද්‍රණය කිරීම සඳහා රු.30 ක් පමණ වැයවේ. මසකට පිටපත් 11,000 ක් පමණ මුද්‍රණය කෙරෙන අතර සෑම සඟරාවක්ම සඳහාම අතිරික්තය නිමල මරියා නිකාය මගින් වැය කරන බව විශේෂයෙන් සඳහන් කළ යුතුය.ශ්‍රව්‍ය දෘෂ්‍ය මාධ්‍යයන් මගින් සමාජය ශීඝ්‍රයෙන් ඇද බැඳ ගන්නා වකවානුවක, කියවීමේ රුචිය ක්‍රමයෙන් සමාජයෙන් බැහැරවන යුගයකට අද අපි පියමං කරමින් සිටිමු.එවන් කාල වකවානුවක මිනිස් වටිනාකම් ජනතාව අතරට ගෙන යාම සඳහා මුද්‍රිත මාධ්‍යය උපයෝගී කර ගැනීම අභියෝගයකි. දැහැමි සමාජයක් ගොඩනැගීම සඳහා අපි නොබියව පෙළගැසිය යුත්තෙමු.ආගමික නායකයින්, දේව ධර්ම විශාරදයින්, ධර්ම දේශකයින්, දහම් හදාරන්නන්, දහම් පාසල් උපදේශකයින්, ප්‍රජා මුලිකයන් ඒ සඳහා පෙරමුණ ගෙන කටයුතු කළ යුතු අතර භක්ති ප්‍රබොධනය ඒ සඳහා අත්වැලක් කරගත හැකි ආකාරයට එහි අන්තර්ගතය සැලසුම් කර ඇත.‘භක්ති ප්‍රබොධනය’ පවුලේ සඟරාවයි. එය මිත්‍යාවක් නොවේ. පවුල කේන්ද්‍රකර ගනිමින් වැඩිහිටි, තරුණ, ළමා පාඨකයන්ගේ ආධ්‍යාත්මය පෝෂණය කරවමින් යහපත් සමාජයක් ගොඩනැගීමේ අභිලාෂයෙන් කාලීන තේමා ඔස්සේ ආගමික, සමාජීය, අධ්‍යාපනික, සංස්කෘතික හා දේශපාලන ක්ෂේත්‍රයන් පිළිබඳ විද්වත් ලේඛකයින්ගේ හරවත් ලිපි මෙන්ම සංවාදාත්මක මත විමසුම් ආගම් භේදයකින් තොරව පළ කරන්නෙමු. ළමා හා තරුණ ලේඛක කුසලතා වර්ධනය කරගනු වස් ආධුනික ලේඛක ලේඛිකාවන්ගේ නිර්මාණ සඳහා අවස්ථාවක් ලබාදී ඇත. වත්මන් ප්‍රවීණ කතෝලික ලේඛක, ලේඛිකාවන් බොහොමයක්ද ප්‍රබොධනය හරහා බිහිවුවන් බව සතුටින් පැවසිය හැක.ශ්‍රී ලංකාවේ දැනට පළවන ඉපැරැණිම සඟරාව වන ප්‍රබොධනය ගැන නොදන්නා කතෝලික ජනතාවක්ද අප අතර සිටීම කතෝලිකයන් හැටියට කනගාටු විය යුතු කරුණකි.එම නිසා පදවි මට්ටමින්, මීසම් මට්ටමින් කතෝලික ප්‍රකාශන හඳුන්වාදීමේ පුළුල් වැඩ පිළිවෙළක් ආරම්භ කිරීම කාලෝචිතය. නැවතත් මෘදුකාංග සතිය ආරම්භ කිරීම සඳහා ගෙන ඇති පියවර හොඳ ආරම්භයක් ලෙස දැකිය හැකිය. එහෙත් එය එම සතියට පමණක් සීමා නොවී වසර පුරාම ක්‍රියාත්මක කළ යුතු වැඩපිළිවෙළකි.පැරණි මුතුන් මිත්තන් බැතියෙන් හා ලැදියාවෙන් ආරම්භ කරන ලද ‘ඥානාර්ථ ප්‍රදීපය’ පුවත්පත, ‘භක්ති ප්‍රබොධනය’ සඟරාව වැනි කිතුනු ප්‍රකාශන මතු පරම්පරාවට උරුමකරදීමේ වගකීම අප සැමගේ පරම යුතුකමක් බව අමතක නොකරමු.හතු පිපෙන්නාක් මෙන් බිහිවී එක රැයින් නිමවන වෙළෙඳ පොළේ ඇති හරසුන් සඟරාවන් අධික මිලට ගන්නා පාඨකයින් අනන්තය, අප්‍රමාණය, එහෙත් ආධ්‍යාත්මික වටිනාකමින් යුත් ඉතාමත් සහන මිලට ලබාදෙන හරවත් පුවත්පත්, සඟරා කෙරෙහි ඔවුන් දක්වන ආකල්පයන් කනගාටුදායකය. පිළිතුරු තමන් අතමය. ආකල්පමය වෙනසක් ඇතිකර ගනිමු. ගිහියන් විසින් ආරම්භ කරන ලදුව මෙතෙක් ශ්‍රී ලංකාවේ පළවන ඥානාර්ථ ප්‍රදීපයත්, නොකඩවා පළවන ඉපැරැණිම සඟරාව වන භක්ති ප්‍රබොධනයත් මතු පරපුරට දායක කරදීමේ වගකීම ශ්‍රී ලාංකේය අප සැමගේ යුතුකමක් බව පසක් කර ගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>19</day>
    </date>
    <link>http://www.dinamina.lk/2011/08/19/_art.asp?fn=f1108196</link>
    <topic>දායක සභාවට ‘හූ’ කියා එළවා දැමූ මාලිගාතැන්න විවේකාශ්‍රමයේ හොඳ හොඳ සෙල්ලම්</topic>
    <author>චමීර ඇල්දෙණිය ප්‍රබුද්ධි රණසිංහ ඡායාරූ - වාසිත එස් පටබැඳිගේ</author>
    <content>ගම්පහ දිස්ත්‍රික්කයේ සියනෑකෝරළයේ පිහිටි මාලිගාතැන්න විවේකාශ්‍රමයට ඇත්තේ පෞඪ ඉතිහාසයක්. මේ විවේකාශ්‍රමය වටා ගෙතුණු ඒ අභිරහස් සිද්ධි මාලාව අප දැනගත්තේ අහම්බෙනි. ඒ ලේක් හවුසියේ දුරකථනයට ලැබුණු දුරකථන ඇමතුමක් නිසයි. ඉතින් අපි පසුගිය සෙනසුරාදා මේ කතා මාලාවේ අග මුල සොයා ගම්පහ සියනෑ කෝරළේ බලා පිටත්ව ගියෙමු. මේ අරුම පුදුම සිද්ධි දාමය එකිනෙක දිගහැරීමට පෙර අප තීරණය කළා පාඨක ඔබට මාලිගාතැන්න විවේකාශ්‍රමය වටා ගෙතී තිබෙන පෞරාණික තොරතුරු සියල්ලම පවසන්න. එය මේ ලිපිය කියවන ඔබට මනා මූලික ආරම්භයක් වේ යැයි අප විශ්වාස කරනවා. ගම්පහ මිරිස්වත්ත හන්දියෙන් දකුණට හැරී කිලෝමීටර් හතරක් ගිය තැන වමට තිබෙන මාර්ගයේ තවත් කිලෝ මීටර් තුනක් පමණ යනවිට අපට මේ ඓතිහාසික මාලිගාතැන්න විවේකාශ්‍රමය හමුවෙනවා.උඩ මළුවට නැඟීමට ඇති දෙගල්දොරු මාවත, ගල මුදුනේ තිබෙන නොසිඳී පවතින දිය උල්පත්, වෘක්ෂ ලතාවන්ගෙන් පිරී පවතින වන බිම මාලිගාතැන්න විවේකාශ්‍රමයට නිතැතින්ම ප්‍රෞඩත්වය ගෙන එන සංධිස්ථාන ලෙස හඳුන්වන්න පුළුවන්.අනුරාධපුර යුගයට හිමිකම් කියන බුද්ධරාජ රජුගේ කාලයේ, එනම් බුද්ධ වර්ෂ 903 දී මිත්තාසභ නම් භික්ෂූන් වහන්සේනමක් අවුරුදු හතක් භාවනානු යෝගීව මෙහි වැඩ සිට උඩමළුවේ සුළංකපොල්ල නම් ස්ථානයේදී උතුම් වූ රහත් ඵලයට පැමිණි බව වංශකතාවේ දැක්වෙනවා.එසේම වළගම්බා රජු මෙහි වාසය කළ බවට සාක්කි සපයන, එතුමා වාසය කළ කුඩා ගල් ගෙය හා එහි කැටයම් සහිත ගල් උළුවස්ස, සමචතුරශ්‍රාකාර නිදන් ගල හෙවත් යන්ත්‍ර ගල, වැඩ අවසන් නොකළ ආසන ගල, කටාරම් කෙටූ ගල් ගුහා කීපයක් සහ තවත් ගල් වැඩ කීපයක් අදත් ඉතිරිව පවතිනවා.පොළොන්නරුවේ පරාක්‍රම පණ්ඩු නම් රජුගේ සමයේ සිදුවීගෙන යන ශාසනික පරිහානිය ගැන දුටු වාගීෂ්වර නම් සංඝනායක මාහිමියෝ ශ්‍රී දළදා වහන්සේ රැගෙන පළමුවරට මාලිගාතැන්නට වැඩම කරවූ බවත් එදා මාළිගාතැන්න ක්‍රි:ව: 1355 තිසර සන්දේශයේ 112 වැනි කවියෙන් කෙහෙල්වේරුගල නමින් හැඳින්වූ බවත් ඉතිහාස පත පොත සාක්කි දරනවා.සීතාවක මායාදුන්නේ රජ දවසේ ශාසනික හා ජාතික විපත් සිදුවේගෙන යන කාලයේ කෝට්ටේ වැඩ සිටි ශ්‍රී දළඳා වහන්සේ බාරව සිටි හිරිපිටියේ රාළ නම් දියවඩනේ නිළමේතුමාගේ හා ශ්‍රී දළදාවහන්සේ ගේ ආරක්ෂාව පතා තම ගම වූ මාලිගාතැන්නට දළදාවහන්සේ සඟවාගෙන පැමිණ තිබෙන අතර, එකල සකල කලා වල්ලභ රජතුමා මාලිගාතැන්නේ කඳු මුදුන පවුරු මාලිගා ආදියෙන් අලංකාර කරවා තිබු බවටත් ඉතිහාස පත පොතේ සඳහන්.දෙගල්දොරු මාවත සාදවා කඳු මුදුනට පිවිසිය හැකි වෙනත් කපොළු වසා පවුරු බැඳවීමෙන් ආරක්ෂා සහිත ස්ථානයක් බවට පත් කරවීමෙන් අනතුරුව දළදා වහන්සේ වැඩම කරවීමෙන් පසු මේ කඳුමුදුන මාලිගා තැන්න නම් වී තිබෙනවා. ඉන්පසු මල් සැපයූ හිරිපිටිය ගම මල්වතු හිරිපිටිය ලෙසත්, කඳු පාමුල පෙදෙස උයන්බඩ ලෙසත් උඩමළුවේ පොකුණ වැසීමට පස් ලබා ගත් පෙදෙස පස්ගම්මන ලෙසත් නම් වූ බවට පොත පතේ සඳහන්.මේ ස්ථානය මාලිගාතැන්න සේනාසනයක් ලෙස ප්‍රකට වූයේ මැණික්දිවෙල දේවානන්ද මාහිමියන් වහන්සේ 1924-04-08 වැනි දින වැඩම කිරීමෙන් අනතුරුවයි. මේ මාහිමිපාණන්ගේ අනුශාසකත්වය පරිදි සතර පේරුව හෙවත් මල්වතු හිරිපිටිය, පස්ගම්මන, කඳුමුල්ල හා හේන් ගම්මුල්ල දායක මහ සභාවේ මූලිකත්වයෙන් සියලුම අංගෝපාංගයන්ගෙන් යුක්තව මාලිගාතැන්න සේනාසනය 1941 මැයි 10 වැනි දින නායක හිමිපාණන් වහන්සේ ප්‍රමුඛ පනස් නමකට අධික මහා සංඝරත්නය වෙත ඓතිහාසික මාලිගාතැන්නේ ඉහළ හා පහළ මාලය සාංඝික පුජා පත්‍රයක් මඟින් පූජා කිරීම සිදුවුණා.ඉන් අනතුරුව සේනාසනයේ සියලු කටයුතු ඉටු කළේ ඉහත කී දායක සභාව මඟින්. එසේම මෙහි වෙසෙන ස්වාමීන්වහන්සේලා ශාසනික සේවාව වීනා දේශපාලන, වෛද්‍ය, නක්ෂත්‍ර ආදී ශාසනික නොවන සේවයක් සිදු නොකළ යුතු බවටත් ගිවිස ගෙන තිබුණා. මස් මාංශවලින් තොරව අඩුම තරමේ උම්බලකඩවත් වළඳන්නේ නැතිව වැඩවිසූ මේ ස්වාමීන්වහන්සේලා කිසි දිනෙක මුදල් ගනු දෙනු කිරිම ද සිදු නොකළහ. එසේම සත විසි පහේ කාසිය පවා මේ ස්වාමින් වහන්සේලා නොහඳුනාසිටි බව දායක සභාවේ පිරිස් අප හා පැවැසූ තවත් සුවීශේෂී කරුණකි. ශ්‍රී ලංකාවේ පිං කැටයක් නොමැති එකම සේනාසනයද මෙයයි.මෙහි සියලු අර්බුදකාරී සිදුවිම්වල මූලාරම්භය ඇති වූයේ 1983 ජුනි 30 වැනි දින මාලිගාතැන්න සේනාසනයේ නිර්මාතෘ මැණික්දිවෙල මාහිමිපාණන්ගේ අපවත්වීමත් සමඟින්. ඉන්පසු මේ සේනාසනයේ ශාසනික වශයෙන් රැකබලා ගැනීම සඳහා උන්වහන්සේ ගේ ප්‍රධාන ශිෂ්‍යයා වූ මහාචාර්ය උරුවල ධම්මරතන ස්ථවීරයන්ට පැවරුනා. උන්වහන්සේ ඉන්දියාවේ මහා බෝධි සංගමයේ ධර්ම ප්‍රචාර කටයුතු සඳහා විදේශ ගතව සිටින බැවින් ශාසනික සහෝදරයකු වූ සීලරතන හිමියන් වෙත මෙහි භාරකාරත්වය පැවරූ අතර, උන්වහන්සේද මිල්ලන වනවේක සේනාසනයේ වැඩවිසූ බැවින් උන්වහන්සේ කළේ මෙහි වගකීම සහෝදර භික්ෂුවක වූ අකරවිට සංඝානන්ද හිමියන් වෙත පැවැරීමයි.අකරවිට සංඝානන්ද හිමියන්ට මේ පැවැරීම ප්‍රමාණවත් වූ නැති අතර, උන්වහන්සේ මේ භාරකාරත්වය තමාට ඔප්පුවක් මඟින් පැවැරී යුතු බවට දිගින් දිගටම ප්‍රකාශ කළ බැවින් දායක සභාව මූලික වී අවසානයේ 1983 දෙසැම්බර් 25 වැනි දින ඔප්පුවක් මඟින් උන්වහන්සේට භාරකාරත්වය පිරිනැමීමට කටයුතු කෙරුණා.දායක සභාවේ සාමාජිකයන් අප හා පැවැසූ පරිදි මේ හිමිනම සිය ධුරයේ වැඩ රාජකාරී භාරකාරත්වය සියතට ගත්තේ හරි අපූරු ක්‍රමයකටයි. පාලක හා අනුශාසක ධුරය භාරගැනීමේ උත්සවයේදී මේ හිමිනම දායක සභාව අමතා කළ ඉතා උද්වේගකාරි කතාවෙන් අනතුරුව පියගැට පෙළ බැසයන දායක සභාවේ පිරිස් වෙතට ගමේ අහුලාගත් තරුණයන් පිරිසක් ලවා ‘හූ’ කියා අමුතු පහේ සංග්‍රහයක් කිරීමට ද අමතක කර නැහැ.ඉන් අනතුරුව අකරවිට සංඝානන්ද හිමියන් තමාගේ දෙවැනි සැලැසුම ක්‍රියාත්මක කරන්නේ විවේක සේනාසනයේ පිරිවෙණක් ඇති කළ යුතු බවට යෝජනාවක් ගෙන එමින්.සේනාසනයට දුරකථන පහසුකම් ලබා ගැනීමටත් වාහනයක් ලබා ගැනීමටත් වූ පටු අරමුණ මූලික කර ගනිමින් මේ යෝජනාව ගෙනා බවට දැනගත් දායක සභාව මෙයට විරුද්ධ වූ විට මේ හිමියන් ඔවුන් සමඟ ගැටුමක් පවා ඇති කර ගන්නවා. මින් අනතුරුව සෑම පොහෝ දිනකම පන්සලේ පවතින ආගමික කටයුතු මඟ හැර අනුරපුර පිරිවෙණකට පිටත්ව යන සංඝානන්ද හිමියෝ දායක සභාව විවේක සේනාසනය සමඟ පවතින සබඳතාව බිඳහෙළීමේ මූලික පියවර තබන්නේ එළෙසිනුයි.තමාගේ හිතුමතේට අතමිට සරු කර ගැනීමට සිටින එකම බාධකය මේ දායක සභාව බැවින් ඔවුනට දිගට හරහට කෙණහිලි කම් සිදු කිරීමෙන් ඔවුන් විවේකාශ්‍රමයෙන් ඈත් වූ විට උන්වහන්සේගේ ඒ පටු අරමුණ සාක්ෂාත් කරගැනීමට හැකිවන බව උන්වහන්සේ හොඳාකාරවම දැන සිටියා.වසර ගණනාවක් සම්ප්‍රදායිකව සිදු කෙරෙන සේනාසනය පාමුළ දාන ශාලාව වෙත දානය පිඬුසිඟා වැඩීමේ පාද චාරිකාව නවතා දමන උන්වහන්සේ දානය පහත මහළේ පිහිටි දාන කුටි වෙත රැගෙන එන ලෙසටද උපදෙස් දී තිබෙනවා. ම්න් නොනැවතුණ සංඝානන්ද හිමියන් කරන්නේ දස පනත පරිදි එතෙක් පැවැති මුදල් කටයුතුවලට අතනොගැසීමේ චාරිත්‍රය පවා කඩා බිඳ දමමින් අවුරුදු ගණනක් පුරා කැපකරුවකු සතුව පැවැති මූල්‍ය පාලන කටයුතුවලින් ඔහු ඉවත් කොට එය තමා සන්තකයට ගැනීමට කටයුතු කිරීමයි.සංඝානන්ද හිමියන්ගේ ඊළග මෙහෙයුම වන්නේ විවේකාන්නද සේනාසනයේ නිර්මාතෘ මැණික්දිවෙල දේවානන්ද හිමියන් වැඩසිටි කුටිය පුජනීයත්වයෙන් රැගෙන ආරක්ෂා කිරීම වෙනුවට දෙමහල් දාන ශාලාවක් ගොඩ නැඟීමේ චේතනාවෙන් කඩාබිඳ දමා පොළවට සමතලා කිරිමයි. එහෙත් මෙතෙක් එම ස්ථානයේ දෙමහල් දාන ශාලාවක් තබා ඒ සඳහා අත්තිවාරමක්වත් ඉදිකර නොමැති බව දායක සභාව අප හමුවේ පැවැසුවේ සැබවින්ම හදවතට දැනුණු දරාගත නොහැකි වේදනාවෙන් බව ඔවුන්ගේ මුහුණුවලින් පිළිඹිබු වූ ඉරියව්වලින්ම අපහට මනාව අවබෝධ වූණා.ඒ අයුරින් සතර පේරුවේ දායක සභාව දියකර හැරීමේ මෙහෙයුම ජයගනිමින් සිටි සංඝානන්ද හිමියන් ඉන් අනතුරුව පිඹුරුපත් සකසන්නේ විහාරභූමියෙන් කොටසක් බදු දී සල්ලි මිටි ගණනින් තම බැංකු පොත පුරවා ගන්නට පොටක් පාදා ගන්නයි. ඒ අනුව බෞද්ධ විහාර දේවාලගම් පනතටද පිටුපාමින් 1994 වසරේදී විකාශන කුලුනක් ඉදිකර ගැනීමට පෞද්ගලික ආයතනයකට උඩ මළුව බදු දීමට උන්වහන්සේ කටයුතු කරනවා.මෙලෙස උඩමළුව බදු ඔප්පු දෙකක් මඟින් බදු දී ලක්ෂ නවයක මුදලක් කොළඹ පිහිටි සංඝානන්ද හිමිගේ පෞද්ගලික බැංකු ගිණුමකට බැර කර ගන්නා උන්වහන්සේ කරන්නේ මුදල් ලැබුණ විගසම ධර්ම ප්‍රචාරක කටයුතු උදෙසා ඔස්ට්‍රේලියා බලා වැඩම කිරීමයි. පළමු වර ගොස් නැවත පැමිණි හිමියන්ගේ මේ ගනු දෙනුව දැනගත් දායක සභාව එයට විරුද්ධව කටයුතු කිරිම නිසා මේ කුලුන ඉදිකිරීමේ කටයුතු ලත් තැනම ලොප් වීමද සංඝානන්ද හිමියන් ගේ දැඩි කෝපයට හේතූ වූ බව දායක සභාව අප හා පැවැසුවා.විවේකාශ්‍රමයේ දායක සභාව නිසා තමාට අවශ්‍ය කිසිදු දෙයක් නිසි අයුරින් කර ගැනීමට නොහැකි බව වැටහෙන සංඝානන්ද හිමියන්ගේ ඊළඟ පියවර වූයේ එවකට වයස 54ක් වූ ගම්පහ ප්‍රදේශයේ නීතීඥවරයකු ලෙස රඟපෑමක් කළ පුද්ගලයකු ගම්පහ සුමේධ නමින් සසුන් ගත කිරීමයි. මේ හිමිනමට චතුර ලෙස ඉංග්‍රීසී කතා කිරීමේ හැකියාවද තිබෙන බව අපි පසුව දැන ගතිමු. තමාගේ අරමුණ ඉටු කරගැනීමටත් විකාශන කුලුන ඉදිකර ගැනීමේ අවසන් ප්‍රයත්නයත් ගැනීමේ අටියෙන් ගම්පහ සුමේධ නමින් මේ පුද්ගලයා සසුන් ගත කළේ ඔහු නීතීඥවරයකු ලෙසටද ගම්මුන් ඉදිරියේ රඟදැක්වීම තුළින් ජනතාවගේ කට වැසීමට හැකි එකම ක්‍රමය එය බව සංඝානන්ද හිමියන් දැනසිටි නිසා බවට අප හමුවේ දායක සභාව චෝදනා කර සිටියහ.ඉන් අනතුරුව මේ විවේකාශ්‍රම භූමිය ව්‍යාපාරික ස්ථානයක් ලෙස සලකා සංඝානන්ද හිමියන් කරන්නේ ඇටෝනි බල පත්‍රයක් මඟින් ගම්පහ සුමේධ හිමියන්ට භාරදීමයි. එසේ භාරදීමෙන් අනතුරුව කොළඹ ගිණුමේ ලක්ෂ නවයක මුදල් මිටියද රැගෙන ඕස්ට්‍රේලියාව බලා වැඩම කළ උන්වහන්සේ අද දක්වාම මාලිගාතැන්න විවේකාශ්‍රමය පැත්ත පළාතේ වත් වැඩම කරලා නම් නැහැ.මාලිගාතැන්න විවේකාශ්‍රමය වටා අති බිහිසුණු වූත් අභිරහස් වූත් සිද්ධි මාලාව ඇරැඹෙන්නේ ගම්පහ සුමේධ හිමියන්ට එහි භාරකාරත්වය හිමිවීමත් සමඟිනුයි.මේ සතියේ මේ ලිපිය මෙතනින් නිම කරන්නේ මාලිගාතැන්න විවේකාශ්‍රමයේ තුළ සිදුවන අභිරහස් මිනිමැරුමත් ඉන් ටික කලකට පසුව ඒ ආසන්නයේම සිදුවන තවත කාන්තා අභිරහස් මිනීමැරුමක් ගැනත් සවිස්තර වාර්තා ලබන සතියේ පළ කිරීමේ අටියෙන්. මෙය සාවධානව කියවන පාඨකයන් හට යම් කිසි අපහසුතාවක් ඇතිවුණානම් මේ සම්බන්ධයෙන් අපි සිය කනගාටුව පළ කරන්නෙමු. එහෙත් මේ අරුම පුදුම සිද්ධි මාලාවේ ඉතාම ම්ලේච්ඡ සිද්ධි මාලාව දිග හැරීමට අප තවත් සතියක තවත් පිටුවක් වෙන් කර ගත්තේ බුද්ධශාසනය වනසන්නන්ගෙන් මේ නිර්මල බුදු දහම රැක ගැනීමට ශ්‍රී ලංකා සංඝ සභාවේම අවධානය යොමු වෙතැයි යන අපේක්ෂාවද පෙර දැරි කර ගනිමිනි.උතුම් වූ බුද්ධ පුත්‍රයන්ගේ වෙස් ගෙන පෞරාණික මාලිගාතැන්න විවේකාශ්‍රමය බිලි ගැනීමට සැරසෙන්නන්ගෙන් එය ආරක්ෂා කර ගැනීමට හඬක් නැඟීමට අකුණ පිටුවහලක් වනු ඇතැයි යන පරම චේතනාවෙන් මේ ලිපිය සැකසුවා විනා වෙනත් කිසිවකුවත් අපහසුතාවට පත් කිරීමට හෝ පුද්ගල මඩ ගැසීමකට නොවන බවද මෙහිදී අපි විශේෂයෙන්ම සිහිපත් කරන්නෙමු.මාලිගාතැන්නේ අභිරහස් මිනිමැරුම් ද්වත්වය, මිලෙච්ඡ පහරදීම් අතුළු ඒ අභිරහස් සිද්ධි මාලාව සමඟින් ලබන සතියේ අකුණ දිග හැරෙන්නේ බුද්ධ ශාසනය වනසන පුද්ගලයන්ට එරෙහිව හඬක් නැඟීම පමණක්ම නොව මේ ව්‍යසනයට එරෙහිව වහා ක්‍රියාත්මක වීමටද වගකිව යුත්තන්ට නැගී සිටින්නැයි ද සිහි කැඳවමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108201</link>
    <topic>රටවල් 20ක නියමුවෝ 200ක්ශ්‍රී ලංකාවේදී ගුවන් අභ්‍යාසයක</topic>
    <author>භක්ති ධර්මප්‍රිය මෙන්ඩිස්</author>
    <content>සුනාමි භූමිකම්පා වැනි හදිසි අවස්ථාවලදී ජනතාවගේ ජීවිත ගුවන් ක්‍රියාකාරකම් තුළින් බේරාගැනීමේ ගුවන් අභ්‍යාසයක් අනිද්දා (22) දා ශ්‍රී ලංකාවේදී පැවැත්වේ. පැසිෆික් එයාර් ලිෆ්ට් 2011 නමින් හැඳින්වෙන මේ ගුවන් පුහුණුවට රටවල් විස්සක ගුවන් නියමුවෝ සහභාගි වෙති.ප්‍රථම වරට ශ්‍රී ලංකාවේ පැවැත්වෙන මේ ගුවන් අභ්‍යාසයට විදේශ ගුවන් නියමුවෝ 200ක් එක්වෙති.ශ්‍රී ලංකාව තුළ පවතින වත්මන් සාමකාමී වාතාවරණය තුළ මේ ගුවන් අභ්‍යාසය පැවැත්වීමේ අවස්ථාව අමෙරිකාව විසින් ශ්‍රී ලංකාවට ලබාදී ඇතැයි ගුවන් හමුදාපති එයාර් මාෂල් හර්ෂ අබේකෝන් මහතා පවසයි.මේ ගුවන් අභ්‍යාසයේ මුලිකත්වය අමෙරිකාවේ ගුවන් හමුදා පැසිෆික් කලාපීය මුලස්ථානයට හිමි වෙයි.ගුවන් හමුදා මූලස්ථානයේ ඊයේ (19) උදේ පැවැති මාධ්‍ය හමුවකදී ගුවන් හමුදාපතිවරයා මේ කරුණු අනාවරණය කළේය.අනිද්දා (22) ආරම්භ කෙරෙන ගුවන් අභ්‍යාසය ලබන 26 දා දක්වා දින හතරක් පැවැත්වේ’ කොටස් දෙකකින් සමන්විත මේ පුහුණුවේ ප්‍රථම කොටස ගල්කිස්ස මහහෝටලය ප්‍රධාන ස්ථානය ලෙස භාවිත කරයි. දෙවැනි ප්‍රායෝගික පුහුණුව රත්මලාන ගුවන් හමුදා මූලස්ථානය සහ අම්පාර ප්‍රදේශය ආශ්‍රිතව සිදු කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108202</link>
    <topic>බෙල්ලන්විල ප්‍රථම කුඹල්පෙරහර අද</topic>
    <author/>
    <content>බෙල්ලන්විල රජමහා විහාරස්ථානයේ වාර්ෂික ඇසළ මංගල්‍යය ආරම්භ කරමින් ඇරඹුණ සති පිරිත් දේශනය නිමා කරමින් දේවදූත පෙරහර සහ ප්‍රථම කුඹල් පෙරහර ද අද (20) වීදි සංචාරය කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108203</link>
    <topic>අල-ලොකු ලූනු-සුදුලූනුආනයන බදු ඉහළට</topic>
    <author>මහින්ද අලුත්ගෙදර</author>
    <content>ආනයනික ලොකුලූනු, අර්තාපල් හා සුදුලූනු සඳහා අය කරන බදු අගය ඉහළ දැමීමට රජය තීරණය කරයි.ඒ අනුව ආනයනික ලොකුලූනු කිලෝ ග්‍රෑමයක් සඳහා රුපියල් 15 කින්ද, අර්තාපල් කිලෝ ග්‍රෑමයක් සඳහා රුපියල් 5 කින්ද, සුදුලූනු කිලෝ ග්‍රෑමයක් සඳහා රුපියල් 15 කින්ද බදු අගය ඉහළ නංවන බවත් නව බදු අය කිරීම පසුගිය 10 දා සිට බලපැවැත්වෙන බවත් මුදල් හා ක්‍රමසම්පාදන අමාත්‍යාංශය පවසයි.නව බදු ක්‍රියාමාර්ගය සමඟ ලොකු ලූණු කිලෝ ග්‍රෑමයක් සඳහා බදු මුදල රුපියල් 25 ක්ද අර්තාපල් කිලෝ ග්‍රෑමයක බදු මුදල රුපියල් 35 ක්ද වේ. ඊට අමතරව සුදුලූනු කිලෝ ග්‍රෑමයක් සඳහා වන නව බදු මුදල රුපියල් 25 කි.දේශීය ලොකු ලූනු හා අර්තාපල් අස්වනු නෙළීම ආරම්භ වීමත් සමඟ සැපයුමේ ඉහළ යාම සැළකිල්ලට ගනිමින් මෙය ක්‍රියාත්මක කළ බවත් දේශීය ගොවියා ආරක්ෂා කිරීමේ අරමුණින් එය ක්‍රියාත්මක කරන බවත් මුදල් හා ක්‍රමසම්පාදන අමාත්‍යාංශය කියයි.මේ අතර එම අමාත්‍යාංශය පෙන්වා දෙන්නේ සුදුලූනු මිල ස්ථාවර මට්ටමක පවත්වාගෙන යාමට සුදුලූනු ආනයනික බදු අගය ඉහළ නැංවූ බවයි.අර්තාපල් හා ලොකුලූනු ආනයනය තාවකාලිකව අත්හිටුවන ලෙසට හෝ ආනයනික බදු ඉහළ දැමීමට පියවර ගන්නා ලෙස ගොවි සංවිධාන හා ගොවි නියෝජිතයන් රජයෙන් කළ ඉල්ලීමට ප්‍රතිචාර දක්වමින් මෙය ක්‍රියාවට නංවා ඇත.වැලිමඩ, ඌව පරණගම, බණ්ඩාරවෙල, හපුතලේ, හාලිඇළ ප්‍රදේශවලින් මෙට්‍රික් ටොන් 65000 ක අර්තාපල් අස්වැන්නක්ද මාතලේ, දඹුල්ල වැනි ප්‍රදේශවලින් එවැනිම ප්‍රමාණයක ලොකුලූනු අස්වැන්නක්ද බලාපොරොත්තු වන බවද මුදල් හා ක්‍රම සම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108209</link>
    <topic>ශ්‍රී ලංකාවේ ඛනිජ තෙල් තියෙනවාද? නැද්ද?</topic>
    <author>පණ්ඩුක සමරසේකර</author>
    <content>ලබන වසරේ මුල් කාර්තුව තුළ ශ්‍රී ලංකා මුහුදු තීරයේ තෙල් සම්පත තිබේ දැයි සත්‍ය වශයෙන්ම පැවැසිය හැකි බව ශ්‍රී ලංකාවේ තෙල් ගවේෂණ කටයුතුවල යෙදෙන ඉන්දියාවේ “කෙයින්” ලංකා සමාගම පවසයි.“චෙක් හු” නම් චීනයේ නිෂ්පාදිත තෙල් ගවේෂණ නෞකාවක් මගින් මන්නාරම් ද්‍රෝණියේ මේ දිනවල තෙල් ගවේෂණ කටයුතුවල යෙදෙන බවට “කෙයින්” ලංකා සමාගමේ උසස් නිලධාරියෙක් “දිනමිණ” කළ විමසීමකදී පැවැසීය. තෙල් ගවේෂණ කටයුතුවල යෙදී පළපුරුදු ආයතනයක් වන ඉන්දියාවේ “කෙයින්” ආයතනය ගොඩ බිම් හා මුහුද තුළ තෙල් ගවේෂණ කටයුතු ප්‍රගුණ කළ ආයතනයක් බවත් ඉන්දියානු ආන්ද්‍රා ප්‍රදේශයේ රාජස්ථාන්හි සාර්ථක ලෙස තෙල් ගවේෂණ කටයුතු වල යෙදී දිනකට බොර තෙල් බැරල් එක්ලක්ෂ විසිපන් දහසක් (125000) නිෂ්පාදනය කරන තෙල් නිධිය සොයාගත් බවත් එම සමාගම අනාවරණය කරයි.දැනට මන්නාරම් මුහුදු තීරයේ ස්ථාන තුනකින් තෙල් ගවේෂණ කටයුතු ආරම්භ කර ඇති අතර එම ගවේෂණ කටයුතු වලදී තෙල් සම්පත මතුකර ගැනීමට අවශ්‍ය සාධක හමුවුවහොත් ශ්‍රී ලංකාව ලෝකයේ ධනවත්ම රාජ්‍යය බවට ඉක්මනින්ම පත්වන බව කෙයින් ලංකා සමාගමේ උසස් නිලධාරියෙක් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n11082011</link>
    <topic>ගෑස්මිල රු 156කින් ඉහළට</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>ගෑස් මිල ඊයේ (19) මධ්‍යම රාත්‍රී සිට රුපියල් එකසිය පනස් හයකින් (156.00) වැඩි වී තිබේ. මෙසේ මිල වැඩි වී ඇත්තේ ලාෆ්ස් සහ ලිට්රෝ යන සමාගම්හි නිෂ්පාදිත ගෘහස්ථ ගෑස් සිලින්ඩර වලය. මේ අනුව කලින් රුපියල් එක්දහස් අටසිය අනූවක් (1890/-) වූ ගෑස් සිලින්ඩරයක නව මිල රුපියල් දෙදහස් හතලිස් හයකි. (2046/-)ලෝක වෙළෙඳ පොළෙහි ගෑස්මිල ඉහළ යාම මිල වැඩිකිරීමට හේතුව බව පාරිභෝගික කටයුතු පිළිබඳ අධිකාරිය ප්‍රකාශ කරයි.සමාගම් රුපියල් පන්සිය අසූපහකින් ගෑස් මිලවැඩිකරන ලෙස ඉල්ලා තිබුණි. එහෙත් ගෑස් මිල රුපියල් එකසිය පනස් හයකින් පමණක් වැඩිකිරීමට වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් මත පාරිභෝගික අධිකාරිය අවසර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108204</link>
    <topic>ළිදේ ගඳටබයවෙන්න එපා</topic>
    <author>මුන්නේශ්වරම් සමූහ</author>
    <content>හුණුගල් ගවේෂණ කටයුතු සඳහා කැණීම් කළ ළිඳකින් එන දුගඳට බිය නොවන ලෙස වනාතවිල්ලුව එළුවන්කුලම, අරුවක්කාඩු ප්‍රදේශයේ ජනතාවගෙන් භූ විද්‍යා සමීක්ෂණ හා පතල් කාර්යංශය ඉල්ලා සිටී. ගවේෂණ කටයුතුවලදී අඩි 50ක් ගැඹුරට හෑරූ ළිඳෙන් ජලය විහිඳුන බවත්, ඒ තුළින් අමුතු දුඟදක් ආ බවත් කාර්යාංශයේ සභාපති එස්. ජී. විජයානන්ද මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108205</link>
    <topic>‘බ්ලූගා’ මාගම්පුරට</topic>
    <author>සුභාෂිනි සේනානායක</author>
    <content>හම්බන්තොට මාගම්පුර මහින්ද රාජපක්ෂ ජාත්‍යන්තර වරායට විශාලතම වෙළඳ නෞකාවක් පෙරේදා (18) සවස ළඟා විය.මීටර 162 දිග බ්ලූගා (bluga)  සිංගප්පූරු නෞකාව මාගම්පුර වරායට ළඟා වූයේ විශාලතම බෝට්ටු දෙකක් රැගෙනය.ඈත මුහුදේ තිබෙන නෞකා සඳහා සේවා සැපයීමට මේ බෝට්ටු මෙරටට ගෙන්වූ බව වරාය හා මහාමාර්ග නියෝජ්‍ය ඇමැති රෝහිත බෝගොල්ලාගම මහතා දිනමිණ ට ප්‍රකාශ කළේය. සිංගප්පූරුවේ සිට මෙරටට පැමිණි බෙලුගා සිංගප්පූරු නෞකාව ඊයේ (19) මාගම්පුර වරායෙන් පිටත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108206</link>
    <topic>බලන්ගොඩ ඛේදවාචකයේතාත්තාත් මිය යයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>නිදි ඇඳේ සිටියදී සිදුකළ ගිනි තැබීමෙන් අසාධ්‍ය තතත්වයේ පසුවූ පියාද මරුමුවට පත්විය.ඒ අනුව එකම පවුලේ මවත්, පියාත් 11 හැවිරිදි දියණියත් මේ අවාසනාවන්ත සිදුවීමෙන් මරුමුවට පත්වූහ. මවගේ සහ දියණියගේ අවසන් කටයුතු සිදුවූදා රාත්‍රී පියාද සදහටම සමුගත්තේය.රත්නපුර මහ රෝහලේ 10 වාට්ටුවේ ප්‍රතිකාර ලබමින් සිටි ධනපාල (51) මහතා ඊයේ 18 රාත්‍රී මියගිය බව පොලිසිය පවසයි. බලන්ගොඩ මොරකැලේ නිවෙසක රාත්‍රී නින්දට ගොස් සිටි මව, දියණිය හා පියාට ඉන්ධන දමා ගිනි තබා තිබුණි.බලන්ගොඩ පොලිසියේ අපරාධ විමර්ශන අංශයේ ස්ථානාධිපති අතුල පෙරේරා මහතා පරික්ෂණ මෙහයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108207</link>
    <topic>පාරිභෝගික අධිකාරි පනත කැඩූසුපිරි වෙළෙඳසල් 19ක් කොටුකර ගනී</topic>
    <author/>
    <content>පාරිභෝගික අධිකාරී පනත උල්ලංඝනය කරමින් භාණ්ඩ අලෙවි කළ සුපිරි වෙළෙඳසල් 19ක් වැටලීමට අධිකාරියේ වැටලීම් ඒකකය සමත් වෙයි.කොළඹ හා අවට සුපිරි වෙළෙඳසල් මෙසේ නීතියේ රැහැනට හසුකර ගෙන ඇත.මෙම වෙළෙඳ සල් වලට එරෙහි චෝදනාවන් වන්නේ කල් ඉකුත් වූ භාණ්ඩ අලෙවි කිරීම - නිෂ්පාදිත දිනය, කල් ඉකුත්වීමේ දිනය රහිතව භාණ්ඩ අලෙවි කිරීම, භාණ්ඩ අංකය, මිළ බර සඳහන් නොකළ භාණ්ඩ අලෙවි කිරීම නියමිත මිලට වඩා වැඩි මිලට භාණ්ඩ අලෙවි කිරීමයි.මෙසේ වැරැදි කළ සුපිරි වෙළෙඳ සල්වලට ඒ ඒ ප්‍රදේශවල අධිකරණ නඩු පැවරීමට පියවර ගනු ඇත. සමූපකාර හා අභ්‍යන්තර වෙළෙඳාම පිළිබඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් පරිදි ඊයේ (19) වැටලීම සිදුකර තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n1108208</link>
    <topic>රාජ්‍ය භාෂා කොමිෂන්සභා සභාපතිනිමල් රණවක</topic>
    <author>අනුෂා ගුරුසිංහ</author>
    <content>රාජ්‍ය භාෂා කොමිෂන් සභාවේ නව සභාපතිවරයා ලෙස ජ්‍යෙෂ්ඨ නීතිඥ නිමල් රණවක මහතා පත්කර තිබේ.ජනාධිපති උපදේශක සුනිමල් ප්‍රනාන්දු, ජ්‍යෙෂ්ඨ නීතිඥ නීල් ඩයස්, හිටපු උප – කුලපති මහාචාර්ය බාලසුන්දරම් පිල්ලේ, වරලත් ඉංජිනේරු තිස්ස ද සිල්වා සහ ජ්‍යෙෂ්ඨ විද්වතෙකු වන එම්. අයි’එම්. මොහිදින් යන මහත්වරු කොමිසමේ අනෙකුත් සාමාජිකයෝ වෙති.රාජ්‍ය භාෂා කොමසාරිස් ජානක රණේපුර මහතා කොමිෂන් සභාවේ ලේකම්වරයා ලෙස කටයුතු කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n11082010</link>
    <topic>නීති විරෝධීව වාහන එක ලස් කළමධ්‍යස්ථානයක් වටලයි</topic>
    <author>සමන්ති මීරියගල්ල කඩුවෙල සමූහ</author>
    <content>විදෙස් රටවලින් ආනයනය කළ වාහන කොටස් එකලස් කර නීතිවිරෝධී අයුරින් වාහන තනා අලවි කරන ගරාජයක් හෝමාගම බී.ඩී. කුලතුංග මාවතේදී සොයා ගැනීමට පොලිස් විශේෂ කාර්ය බළකායේ නිලධාරීන් හා හෝමාගම පොලිසිය සමත් වූහ.සවිකර තනා නිම කරන ලද අධි සුඛෝපභෝගී ප්‍රාඩෝ රථ, කාර් රථ, ලෑන්ඩ් කෲසර්, වර්ගයේ ජීප් රථ කිහිපයක් හා වාහන 24ක පමණ කොටස්ද මෙහිදී අත්අඩංගුවට ගෙන තිබේ. වැඩිදුර පරීක්ෂණ හෝමාගම පොලිසිය මගින් මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=n11082012</link>
    <topic>මුත්තුර් බැංකු කොල්ලයේකෝටි 15 බාරව සිටි සැකකරුජාත්‍යන්තර පොලිස් අත්අඩංගුවට</topic>
    <author>විජයානි එදිරිසිංහ</author>
    <content>මුත්තුර් බැංකු කොල්ලයේ රුපියල් කෝටි 15 බාරව සිටි පුද්ගලයා ජාත්‍යන්තර පොලිසිය මගින් එක්සත් අරාබි එමීර් රාජ්‍යයේදී අත්අඩංගුවට ගෙන තිබේ.සැකකරු කොල්ලය සිදුවී ටික දිනකින් හොර රහසේ විදේශ ගතව තිබුණි. අත්අඩංගුවට ගැනීම සඳහා රහස් පොලීසිය ජාත්‍යන්තර පොලීසියේ සහායද ඉල්ලා තිබුණි.ඒ අනුව සැකකරු පෙරේදා (18) අත්අඩංගුවට ගෙන තිබුණි. ඔහු ඊයේ (14) මෙරටට එවීමට නියමිතව තිබූ බව රහස් පොලිසිය පවසයි.බැංකු කොල්ලය මෙහෙයවීම, මුදල් බාර ගැනීම, ආරක්ෂා කිරීම, විදේශ බැංකුවල තැන්පත් කිරීම සහ කොටස් බෙදීම සිදුකර ඇත්තේ මොහු විසිනි. දැනට එම කොල්ලයේ ලක්ෂ 20 ක මුදල් සොයාගත් අතර ඉතිරි මුදල් සුළමුල මොහුගෙන් දැනගැනීමට හැකි බව රහස් පොලිසිය පවසයි.රහස් පොලිස් අධ්‍යක්ෂ ජ්‍යෙෂ්ඨ පොලිස් අධිකාරි මහේෂ් පෙරේරා මහතාගේ ඉල්ලීම් සහ උපදෙස් මත සැකකරු කොටුකර ගැනීමට ජාත්‍යන්තර පොලිසියට හැකිවී තිබේ.  ඒ මහතාගේ උපදෙස් මත වැඩිදුර පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=r1108201</link>
    <topic>නඩත්තු නඩු දහයක වගඋත්තරකරුවෝ අධිකරණය මඟ හරිති</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ ප්‍රධාන මහේස්ත්‍රාත් අධිකරණයේ නඩත්තු නඩු සම්බන්ධයෙන් පුද්ගලයන් 10 දෙනෙකුට නොතීසි නිකුත්කර තිබූ අතර, නඩත්තු මුදල් ලබා ගැනීමේ අපේක්‍ෂාවෙන් ඔවුන්ගේ බිරින්දෑවරු අධිකරණයේ පෙනී සිටියහ.කාන්තාවන් වෙනුවෙන් පෙනී සිටි නීතීඥවරියන් අධිකරණයට දන්වා සිටියේ ඇතැම් පුද්ගලයන්, මෙසේ නීතියෙන් නියමකර ඇති වන්දි මුදල් ගෙවීම නිතර පැහැර හරින අතර, ඇතැම් පුද්ගලයන් විදේශගතව ඇති බවය.තවත් පුද්ගලයන් තම බිරිය හා දරුවන් අත්හැර දමා වෙනත් ප්‍රදේශවලට පදිංචියට ගොස්, වෙනත් කාන්තාවන් හා පවුල්කන බවය.කරුණුවලට සවන් දුන් ගම්පහ ප්‍රධාන මහේස්ත්‍රාත් මැකී මොහොමඩ් මහතා අදාළ පුද්ගලයන් පදිංචිව සිටින ප්‍රදේශවල ජ්‍යෙෂ්ඨ පොලිස් අධිකාරිවරු මඟින් එම පුද්ගලයන්ට සිතාසි නිකුත් කොට ඇපකරුවන්ටද නොතීසි නිකුත් කිරීමට නියෝග කළේය. බිරියට ගෙවිය යුතු වන්දි මුදල නොගෙවා විදේශගත වීමට සිටිනවා යැයි කියූ පුද්ගලයන්ගේ විදේශගතවීම් වැළැක්වීමටද නියෝග නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=r1108202</link>
    <topic/>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>හෝමාගම ප්‍රාදේශීය සභාවට අයත් පාරවල් රැසක ගැඹුරු වළවල් හෑරීම නිසා, වැසි දිනවල දී ජලය රැඳී මඩ ගොහොරු බවට පත්වී ඇත.එම මාර්ගවල පා ගමනින්වත් යෑමට නොහැක. මේ සම්බන්ධව ප්‍රදේශවාසීන් වසර කිහිපයක සිට ප්‍රාදේශීය සභාව දැනුවත් කළත් ඉන් පලක් නොවූ බව ඔවුහු පවසති.මේ සම්බන්ධව ප්‍රාදේශීය සභා මන්ත්‍රී (එජනිස) ශාන්ත මුදුන්ගොඩ මහතා කියා සිටියේ, පසුගිය ප්‍රාදේශීය සභාව එක්සත් ජාතික පක්‍ෂයේ පාලනය යටතේ පැවති අතර, ප්‍රදේශයෙන් පිට අපේක්‍ෂකයන් ගමට පැමිණ බොරු පොරොන්දු දී ජනතාව රවටා දැමූ බවත්, ජයග්‍රහණයෙන් පසු, ඔවුන් ගමට නොපැමිණීම නිසා, මෙම අතුරු මාර්ග නඩත්තු නොවූ බවත් ය.මේ සම්බන්ධ ව ප්‍රදේ්ශවාසීන් හෝමාගම ප්‍රාදේශීය සභාවේ නව සභාපති ඇතුළු මන්ත්‍රීවරුන්ගෙන් (එජනිස) ඉල්ලා සිටින්නේ, නව පාලනය යටතේවත් එම මාර්ග සංවර්ධනය කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=r1108203</link>
    <topic>ගමේ අවුරුදු උත්සවයේ ගී‍්‍රස් ගහේ සූරයාටබිරියගෙන් ලබන වසරේ තරග තහනමක්</topic>
    <author/>
    <content>අවුරුදු උත්සවවල ගී‍්‍රස් ගහේ නැග ජයග්‍රහණ රැසක් ලබා ගත් පුද්ගලයකුට ලබන වසරේ අවුරුදු උත්සවවල ගී‍්‍රස් ගහට නැගීමේ තරඟයට සහභාගිවීම ඔහුගේ බිරිය සහ දරුවන් විසින් තහනම් කළ පුවතක් පස්දුන් කෝරලයෙන් වාර්තා වෙයිසිද්ධිය සම්පූර්ණයෙන් මෙසේ ය.ඔහු කාර්මිකයෙකි. විනෝදකාමියෙකි ක්‍රීඩාවට දක්ෂය. බිරිය සහ දරුවන් සමඟ දැහැමෙන් සෙමෙන් දිවි ගෙවයි. ගමේ කාටවත් වරදක් නැත.ගී‍්‍රස් විජේ මිතුරන් ඔහුට පට බැඳි නමයි. ඒ ඔහු අවුරුදු උත්සව වලදී නැතිවම බැරි අයකු වීමය. ගී‍්‍රස් ගහ ඔහුට සෙල්ලමකි. ගී‍්‍රස් ගහේ නැඟීමේ තරඟයෙන් ජයග්‍රහණ රැසක් හිමිකැරගෙන ඇත්තෙකි. ගී‍්‍රස් ගහේ තරඟයට ඔහු ඉදිරිපත් වෙද්දී සෙස්සෝ මඟහරිති.ගී‍්‍ර්ස් ගහේ නැග කොඩිය අතට ගනිද්දී අවුරුදු උත්සව භූමියේ සිටින අය ඔල්වරසන් දෙති. ගී‍්‍රස් විජේ කොඩිය රැගෙන පහතට එන්නේ රටක් රාජ්‍යයක් අත්පත් කර ගත්තකු ලෙස ජයග්‍රහාහී විලාසයෙනි.අවුරුදු උත්සවයේ ත්‍යාග ප්‍රදානෝත්සවයේදී ඔහු ත්‍යාග ලබන්නට වේදිකාවට ගොඩවන්නේ ගී‍්‍රස් තැවරුණ සිරුර පිටිනි. ත්‍යාගය රැගෙන නිවෙසට යන්නේ ද එසේමය. අතරමග සිටින අය ඔහුට සුබ පතති.එහෙත් ලබන වසරේ අවුරුදු උත්සවවලට ගී‍්‍රස් ගහේ නැඟීමේ තරගයට සහභාගිවීමට ඔහුට තහනම්කැර ඇත්තේ බිරිය සහ දරුවන් විසිනි. ඊට ප්‍රධන හේතුව ගී‍්‍රස් යකුන්ගේ භීතිකාවයි. ඔයා කොඩිය අරගෙන බිමට බැහැලා හවස තෑගිත් අරගෙන රෑ යාමේ ගී‍්‍රස් පිටින් මහපාරේ ගෙදර එද්දී ඔයාට අත්පුඩි ගහපු මිනිස්සු ‘මෙන්න ග්‍රීස් යකා එනවෝ’ කියලා කෑ ගහලා මුළු ගමම ගෙන්නලා ඔයාට තඩිබායි.අන්තිමට ඉස්පිරිතාලෙ ලගින්න වෙයි.ඕං... දැම්ම කිව්වා ... යනව එහෙම නෙවෙයි ගී‍්‍රස් ගහේ නඟින්න.බිරියගේ අණට ඔහු අවනත වී ඇති බවද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=r1108204</link>
    <topic>‘ෆේස් බුක්’ ඔස්සේ පෙම් බැඳි යුවතිය තරුණයෙක්: ලජ්ජාවට පත් පෙම්වතා ගඟකට පැනලා</topic>
    <author/>
    <content>“ෆේස් බුක්” ඔස්සේ හඳුනාගත් රූමත් යුවතියකට පෙම්කළ තරුණයකු පසුව ඕ මුල්වරට හමුවූ අවස්ථාවේදී ඇය තරුණියක ලෙස වෙස් වෙලාගත් තරුණයකු බව දැනගෙන කම්පාවට පත්වී ගඟකට පැන්න පුවතක් සියනෑ කෝරලයේ ගමකින් වාර්තා වෙයි.ගඟට පැන්න තරුණයා බේරාගෙන ඇත්තේ ඔහුගේ මිතුරන් පිරිසක් විසිනි.දැනගන්නට ලැබෙන අන්දමට සිද්ධිය සම්පූර්ණයෙන් මෙසේය.අන්තර්ජාලයේ “ෆේස්බුක්” ඔස්සේ නිතරම “සැරිසරන” මේ තරුණයාට රූමත් යුවතියක් දැන හැඳින ගැනීමට ලැබී ඇත. ඒ ඔහුගේ මිතුරාගේ ෆේස් බුක් ගිණුමක් මාර්ගයෙනි. දින කිහිපයක් අන්තර් ජාලය ඔස්සේ කතා බහ කළ දෙදෙනා සති දෙකක් ඇතුළතදී පෙම්වතුන් බවට පත්වූහ.තරුණයා මේ බව තමාගේ යහළුවාටද දැනුම් දී ඇත. පසුගිය සෙනසුරාදා සවසක මේ දෙදෙනා හමුවීමට කතා බහ කැරගෙන ඇත්තේ සියනෑවේ ප්‍රධාන නගරයක දුම්රිය පොළක අවන්හලක් තුළදීය. තරුණිය කී වේලාවටම තරුණයා එහි ගොස් ඇත.අඳුර වැටීගෙන එද්දී තරුණිය ලැසි ගමනින් අවහන්හලට පැමිණෙනු තරුණයා නිරීක්ෂණය කෙළේය.ඈ ඩෙනිම් කලිසමකින් සැරසී සිටි අතර පිට දිගට දිග කෙස්වැටිය මුදා හැර තිබුණු ලස්සන කෙල්ලකි.අවන් හලේ අඳුරු මුල්ලක දෙදෙනා කතා බහ කරමින් සිටියදී තරුණියගේ ශරීයෙයේ කිසියම් වෙනසක් තරුණයාට දැනිනි.ඔහු ඒ ගැන හොඳින් නිරීක්ෂණය කරද්දී මේ තරුණයා පිරිමි - සහ ගැහැණු චරිත එක විට පෙනී සිටින පුද්ගලයකු බව හඳුනා ගෙන “ඇයට” බැන වැදි එතැනින් පැමිණි ඇත්තේ ඇය ඔහු පසු පස හඬමින් දිව එද්දීය.ත්‍රිරෝද රථයක් නැවැත්වූ තරුණයා තරුණිය ගෙන් ගැලවී එහි නැගී නිවසට පැමිණ ඇත.පසු දින ඔහු තමාට මුහුණ පෑමට සිදුවූ සිද්ධිය පිළිබඳව කනගාටුවෙන් පසුවෙද්දී ඔහුගේ මිතුරන් පිරිසක් නිවෙසට පැමිණ තිබේ. “ආ මොකෝ මචං මූණ බෙරි කරගෙන. කොහොමද ඊයේ ෆේස් බුක් කෙල්ල මාර හැඩයි නේද? යැයි මිතුරන් පිරිස සිනාසෙමින් විමසුහ.තමා මේ මිතුරන් පිරිස ඇටවු උගුළට හසුවුනු බව දැනගත් තරුණයා ලැජ්ජාවට පත්විය. ඒ මොහොතේම එතැනින් දුව ගොස් අසල තිබූ ගඟට පැන ඇතත් මිතුරන් පිරිස එක්වී ඔහු ගොඩ ගෙන ඇත. සිද්ධියෙන් පසු මිතුරු ඇසුර සදහටම අතහැර ඇති තරුණයා තමන්සතු පරිගණකයේ අන්තර්ජාල සම්බන්ධතාවද අක්‍රියකර ඇති බවද දැනගන්නට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=r1108205</link>
    <topic/>
    <author>අත්තනගල්ල විශේෂ – ජයවීර සුගතපාල</author>
    <content>වේයන්ගොඩ දුම්රිය ස්ථානයේ නව ප්‍රවේශ පත්‍ර කාර්යාල ගොඩනැඟිල්ලේ උඩුමහලේ කඩ කාමර දැනට වසර 5කට ආසන්න කාලයක් තිස්සේ වසා දමා තිබේ.වේයන්ගොඩ ප්‍රධාන බස් නැවතුම්පොළට මුහුණ ලා පිහිටි මේ ගොඩනැඟිල්ලේ කඩ කාමර වාණිජමය වටිනාකමකින් යුක්තය. එම නිසා මුල් කාලයේ නගරයේ පවතින මුදලට වඩා වැඩි මුදලක් දුම්රිය දෙපාර්තමේන්තුවට ගෙවා ව්‍යාපාරික පිරිසක් මේ කඩ කාමර බදු ගෙන සිටියහ. නමුත් ඔව්හු කෙටි කලකින් මේ කඩ කාමරවලින් ඉවත්ව ගියහ. හේතුව කඩ කාමර පද්ධතියේ අඩුපාඩු සහ වෙනත් ගැටලු රාශියක් පැන නැගීමයි.මේ කඩ කාමර හැර ගිය අය මෙසේ කීහ.මෙහි වැසිකිළි නිසි ප්‍රමිතියකට සාදා නෑ. ඒ නිසා ඒවා පාවිච්චියෙදී අප ජලය පිටත කොරිඩෝවට පවා ගලා එනවා. එවිට කඩවලට පාරිභෝගිකයන් එන්නේ නෑ. කඩ කාමර වැස්සට තෙමෙනවා. ඒවායේ දොරවල්වලට යොදා ඇති ඉබි යතුරු ඉතා කුඩා බැවින් ආරක්‍ෂාව මදියි.උක්ත හේතූන් නිසා ව්‍යාපාරික පිරිස් මෙම කඩ කාමර හැරයාමෙන් පසුව උඩු මහලේ කොරිඩෝව රාත්‍රි කාලයට අපචාරවලට තෝතැන්නක් වූ නිසා කොරිඩෝවට පිවිසෙන දොරටුව තහඩුවලින් ආවරණය කිරීමට දුම්රිය දෙපාර්තමේන්තුවට සිදු විය.විශාල මහජන මුදලක් වැය කර ඉදිකර ඇති මේ කඩ කාමරවල අඩුපාඩු සම්පූර්ණ කර ඉන් ප්‍රයෝජන ගැනීම දුම්රිය දෙපාර්තමේන්තු බලධාරීන් සතු වගකීමක් බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108201</link>
    <topic>තරගමාලාව සමකර ගැනීමේ අරමුණින් ශ්‍රී ලංකාව අද සිවුවැනි තරගයට</topic>
    <author/>
    <content>ඔස්ට්‍රේලියාවට එරෙහි ජාත්‍යන්තර එක්දින තරගමාලාවේ ජයග්‍රහණය කරා යාමට පෙර තරගමාලාව සම කර ගැනීමේ අරමුණින් යුතුව තිලකරත්න ඩිල්ෂාන්ගේ කණ්ඩායම අද සිවුවැනි තරගය සඳහා ආර්. ප්‍රේමදාස ක්‍රිකට් පිටියට පිවිසෙයි. දිවා/රාත්‍රී තරගය පස්වරු 2.30ට ආරම්භ වෙයි.දෙපිල අතර තරග පහකින් සමන්විත එක්දින තරගමාලාවේ ඔස්ට්‍රේලියාව මේ වන විට 2 – 1කින් පෙරමුණේ සිටී. පළමු හා දෙවැනි තරග පිළිවෙලින් කඩුලු 8කින් හා 7කින් ජය ගත් ඔස්ට්‍රේලියාව තෙවැනි තරගයේදී ලකුණු 78ක පරාජයක් ලැබීය.පළමු තරග තුනෙන් ම ජය ගෙන තරගමාලාවේ ජයග්‍රහණය කරා යෑමට ඔස්ට්‍රේලියාව ගත් උත්සාහය ව්‍යර්ථ කරමින් තෙවැනි තරගයේ ශ්‍රී ලංකාව ජයග්‍රහණය කරා ගෙන ගියේ මේ වසරේ තම සිවුවැනි ජාත්‍යන්තර එක්දින ශතකය වාර්තා කළ ආරම්භක පිතිකරු උපුල් තරංග හා ලකුණු 28කට කඩුලු 5ක් ලබා ගත් වේග පන්දු යවන ලසිත් මාලිංග ය. සිය මංගල එක්දින තරගයට සහභාගි වූ ශමින්ද එරංග ද ශ්‍රී ලංකා ජයග්‍රහණයේදී වැදගත් කාර්යභාරයක් ඉටු කළේය.එරංග ඔහුගේ පළමු පන්දු යැවීමේ වාරයේදීම ඔස්ට්‍රේලියා ආරම්භක පිතිකරු බ්‍රැඩ් හැඩින් හා අත්දැකීම් බහුල පිතිකරු රිකී පොන්ටිංගේ කඩුලු ලබා ගැනීමට සමත් විය. මේ හේතුවෙන්, ශ්‍රී ලංකාවේ ලකුණු 286ක ඉලක්කය හඹා යමින් සිටි ඔස්ට්‍රේලියාවේ මුල් කඩුලු 3 ලකුණු 52කට බිඳ වැටිණි.ශ්‍රී ලංකා ආරම්භක පිතිකරුවෝ මේ තරගයේදී සවිමත් අඩිතාලමක් දැමීමද ශ්‍රී ලංකා ජයග්‍රහණයට හේතු විය. ඒ සවිය මතින් කුමාර් සංගක්කාර හා මහේල ජයවර්ධනට පීඩනයකින් තොරව ලකුණු රැස් කිරීමට හැකියාව ලැබිණි. සිදුවිය යුත්තේ එයයි. පළමු තරග දෙකේදී ශ්‍රී ලංකා පරාජයට ප්‍රධාන වශයෙන් හේතුවූයේ එවැනි සාර්ථක ආරම්භයක් නොමැති වීමය.අද සහ අනිද්දා (22) පැවැත්වෙන එක්දින තරග දෙක සඳහා ශ්‍රී ලංකා පන්දු ප්‍රහාරය තවත් ශක්තිමත් කිරීමේ අරමුණින් තුන් ඉරියව්වෙන් ම කැපී පෙනෙන පා දඟ පන්දු යවන ක්‍රීඩක යුද හමුදාවේ සීකුගේ ප්‍රසන්න කැඳවා තිබේ.ශ්‍රී ලංකා ‘ඒ’ කණ්ඩායම සමග එංගලන්තයේ සංචාරය කරමින් සිටි මේ 26 හැවිරිදි ක්‍රීඩකයා දැන් ශ්‍රී ලංකාවට ගෙන්වා ගෙන තිබේ.ඔස්ට්‍රේලියා ඉනිම අරඹන ඔවුන්ගේ කඩුලු රකින ක්‍රීඩක බ්‍රැඩ් හැඩින් පිතිහරඹයේ දිගින් දිගට ම අසාර්ථක වෙමින් සිටී. ඔස්ට්‍රේලියානුවන් මේ සංචාරය වෙනුවෙන් අතිරේක කඩුලු රකින්නකු තෝරා ගෙන නැති බැවින් හැඩින්ගේ පිතිකරණය දිගින් දිගට ම අසාර්ථක වුවහොත් එය ඔස්ට්‍රේලියා කඳවුරට ලොකු ප්‍රශ්නයක් වනු ඇත.සූරියවැවදී පැවැති තෙවැනි තරගයේ ඔස්ට්‍රේලියා පරාජයට හේතුවූයේ ඔවුන්ගේ මුල් පෙල පිතිකරුවන් ට තරග ජයග්‍රාහී වේදිකාවක් සකස් කිරීමට නොහැකි වීම බව ඔස්ට්‍රේලියා නායක මයිකල් ක්ලාක් පවසයි. ඔවුන්ගේ ආක්‍රමණශීලී පිතිකරු ෂේන් වොට්සන් ට ලකුණු ලබා ගැනීමට අවස්ථාවක් නොදී ඔහු කලින් ම දවා ගැනීමට සමත් වීම ම ශ්‍රී ලංකාව ලත් ජයග්‍රහණයක් විය. අද තරගයේදීත් ඒ තැනට කටයුතු යෙදීමට ශ්‍රී ලංකා ආරම්භක පන්දු යවන්මෝ සමත් වුවහොත් එය ඔස්ට්‍රේලියා පිලේ මානසික ශක්තිය බිඳ දැමීමට ඉවහල් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108202</link>
    <topic>දොන් බොස්කෝ - පොලිස් ගැටුම අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ දොන් බොස්කෝ පොලිස් ක්‍රීඩා සමාජ අතර තරගය අද පස්වරු 3.00 ට බම්බලපිටිය පොලිස් ක්‍රීඩාංගණයේදී පැවැත්වේ.පසුගිය වසරේ චැම්පියන් ලීග් සූරතාව දිනාගත් දොන් බොස්කෝ පිල මෙවර තරගාවලියේ මුහුණදුන් පළමු තරගයෙන්ම පරාජයට පත්වීමෙන් පසුව මේ තරගයට අවතීරණ වේ.මෙයට දින තුනකට කලින් කළුතරදී බ්ලුස්ටාර් සමඟ තරගයෙන් ගෝල් 1 – 0 කින් දොන් බොස්කෝ පරාජයට පත්විය.දොන් බොස්කෝ හා පොලිස් අතර පසුගිය චැම්පියන් ලීග් තරග ඉතිහාසයේදී පොලිස් පිල වැඩි වාසි අත්කරගෙන ඇත. ගිය වසරේ මේ කණ්ඩායම් දෙක අතර පැවැති මුල්ම තරගය ජය පරාජයෙන් තොරව නිමාවූ අතර දෙවැනි තරගයේදී 2 – 1 ක් ලෙස පොලිස් පිලට ජය අත්විය.අද (20)පොලිස් - දොන් බොස්කෝ පොලිස් පිටියේදී, සෝන්ඩර්ඩස් – නිව්යංගස් කැලණියේදීහෙට (21)ගුවන් හමුදාව - බ්ලුස්ටාර් කටුනායකදී, රිනවුන් – යුද හමුදාව සී. ආර්. පිටියේදී, නාවික – රත්නම් වැලිසරදී, ජාවාලේන් - සිවිල් ආරක්ෂක - සිටිලීග් පිටියේදී.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108203</link>
    <topic>ජාතික ටෙනිස් සූරතාවලිය අද ඇරැඹේ</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ටෙනිස් සම්මේලනය මෙහෙයවන ජාතික සූරතා ටෙනිස් තරගාවලිය අද (20) සිට 26 දක්වා ටෙනිස් සංගම් පිටියේදී පැවැත්වේ.ජාත්‍යන්තර ටෙනිස් සම්මේලන නීති රීති අනුව පැවැත්වෙන මේ තරගාවලිය පිරිමි - කාන්තා ඒකල යුගල හා මිශ්‍ර යුගල වශයෙන් පැවැත්වේ.ශ්‍රී ලංකාවේ ටෙනිස් ශ්‍රේණිගත කිරීම්වල ඉදිරියෙන්ම සිටින ජ්‍යෙෂ්ඨ හා කනිෂ්ඨ ක්‍රීඩක ක්‍රීඩිකාවන් රැසක් මේ තරගාවලියට එක්වෙති. ඩේවිස් කුසලතා ටෙනිස් තරගාවලියේදී දස්කම් දැක්වූ හර්ෂන ගොඩමාන්න, දිනේෂ් කාන්තන් තංගරාජා වැනි ක්‍රීඩකයන්ද මුල් පෙළේ ක්‍රීඩිකාවන් ලෙස හැඳින්වෙන අම්රිතා, කේමාලී හා නිලූෂී මේ තරගාවලියට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108204</link>
    <topic>විවෘත පාපන්දු තරග28දා කටානේ දී</topic>
    <author>කටාන සමූහ රන්ජිත් ලොකුපෝතාගම</author>
    <content>කපිතාන් සාගර විජිත කුමාර 13 වන අනුස්මරණය වෙනුවෙන් සීදුව “ඉලෙවන් ස්ටාර්ස්’ ක්‍රීඩා සමාජය 13 වන වරට මෙහෙයවන එක් පිලකට 7 දෙනා බැගින් වූ විවෘත පාපන්දු තරග මාලාව මේ මස 28 ඉරිදා දවස පුරා සීදුව නගර සභා ක්‍රීඩාංගනයේ දී පැවැත්වේ.ප්‍රථම ස්ථානය දිනා ගන්නා පිලට මුදලින් රුපියල් 20,000ක් සමග සාගර විජිත කුමාර ශූරතාවය හිමි වේ. දෙවන ස්ථානය දිනා ගනු ලබන පිලට මුදලින් රුපියල් 10,000ක් සහ අනු ශූරතාව හිමි වේ. ඊට අමතරව තරග මාලාවේ දක්ෂතම ක්‍රීඩකයාට සහ දක්ෂතම දැල් රකින්නාට මුදල් ත්‍යාග හා කුසලාන පිරිනැමේ ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108205</link>
    <topic>සය සාමාජික ක්‍රිකට්27දා දොඩන්ගොඩ දී</topic>
    <author>දොඩන්ගොඩ විශේෂ දයා විජේරත්න</author>
    <content>ඇකියුරා මෑන් පවර් අභියෝගතා කුසලාන සය සාමාජික ක්‍රිකට් තරගාවලිය මේ මස 27 වන දින දොඩන්ගොඩ මහජන ක්‍රීඩංගණයේදී පැවැත්වේ.තරගාවලියේ සූරතාව දිනාගන්නා කණ්ඩායමට කුසලානය සමග රු. 25,000/- ක්ද අනුසුරතාව හිමිකර ගන්නා කණ්ඩායමට රු. 15,000/- ක්ද මුදලින් ත්‍යාග පිරිනැමීමට නියමිත බවත් තරගාවලිය පිළිබඳව වැඩි විස්තර දොඩන්ගොඩ “මිතුරු ශක්ති පදනමේ” ප්‍රියන්ත 077 - 2148614 ඇමතීමෙන් ලබාගත හැකි බවත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108206</link>
    <topic>පිලපිටිය විදුහලටකඩුලු 10ක ජයක්</topic>
    <author/>
    <content>අවුරුදු 17 න් පහළ තෙවැනි පෙළ ක්‍රිකට් තරඟාවලිය යටතේ සපුගස්කන්ද මහ විද්‍යාලයට එරෙහිව කඩුලු 10ක ජයක් වාර්තා කිරීමට කැලණිය, පිලපිටිය විදුහල සමත්වීය . ප්‍රථමයෙන් පන්දුවට පහරදුන් සපුගස්කන්ද පිල ලකුණු 148ක් රැස් කළ අතර පිළිතුරු ඉනිම ක්‍රීඩා කළ පිලපිටිය පිල කඩුලු නොදැවී මේ ඉලක්කය සපුරා ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108207</link>
    <topic>පේරාදෙණිය විශ්ව විද්‍යාලයීය සේවක ක්‍රිකට් පිලට ජය</topic>
    <author>මහනුවර දකුණ විශේෂ ආර්. එම්. රත්නායක</author>
    <content>ශ්‍රී ලංකා රාජ්‍ය සේවා ක්‍රිකට් සංගමය මෙහෙය වන වාර්ෂික රාජ්‍ය සේවා ක්‍රිකට් තරගාවලියේ “ඩී” කාණ්ඩයේ තරඟයක දී දේ්ශීය ආදායම් සේවක ක්‍රිකට් කණ්ඩායම පරාජයට පත්කරමින් කඩුලු 6 ක විශිෂ්ඨ ජයක් අත්කර ගැනීමට පේරාදෙණිය විශ්වවිද්‍යාලයීය සේවක ක්‍රිකට් කණ්ඩායම සමත් විය. පේරාදෙණිය සරසවි ක්‍රිකට් පිටියේ පැවැති මෙම තරඟයේ දී පළමුවෙන් පන්දුවට පහරදුන් දේශීය ආදායම් කණ්ඩායමට පන්දු වාර 37.4කට සියළු දෙනා දැවී ලබාගත හැකි වූයේ ලකුණු 151 ක් පමණි.පේරාදෙණිය විශ්වවිද්‍යාල කණ්ඩායම කඩුලු 04ක්දැවී ජයග්‍රාහීය ඉලක්කය සපුරා ගත්තේ ය.පේරාදෙණිය විශ්වවිද්‍යාල කණ්ඩායම වෙනුවෙන් නදීක සුමනරත්න නොදැවී ලකුණු 35 ක්ද, සුසන්ත නිල්ලේගොඩ ලකුණු 36 ක්ද, මහේන්ද්‍ර පණ්ඩිතරත්න ලකුණු 25 ක්ද, වරුණ විජේනායක ලකුණු 19 ක්ද, අසංක අමුණුගම ලකුණු 18 ක්ද වාර්තා කළහ. දේශීය ආදායම් කණ්ඩායම ලකුණු 151 යි (පන්දු වාර 37.4) එන්. රණවීර ආරච්චි ලකුණු 37 ක් ලබාගත් අතර, එස්. පීටර් ලකුණු 21 ට කඩුලු 2 ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=s1108208</link>
    <topic>දංකොටුව සවාරියේ සූරයා ජීවන්</topic>
    <author/>
    <content>දංකොටුව එක්සත් ක්‍රීඩා සමාජය සිවුවැනි වරටත් සංවිධානය කළ දංකොටුව සවාරියේ විවෘත රේසිං පාපැදි තරගයේ ජය ශ්‍රී ලංකා ගුවන් හමුදාවේ ජීවන් ජයසිංහ දිනා ගත්තේය.ශ්‍රී ලංකාවේ ප්‍රවීණ පාපැදි සූරයින් හැත්තෑවක් සහභාගි වූ මේ විවෘත රේසිං පාපැදි තරගය කිලෝ මීටර් 124කින් පැවති අතර මේ තරගයේදී ගුවන් හමුදාවේ ජීවන් ජයසිංහ පළමුවැන්නා ලෙසද ගුවන් හමුදවේ නවීන් අප්පුහාමි දෙවැන්නා ලෙසද ගුවන් හමුදාවේ දිල්ෂාන් ශිරන්ත තෙවැන්නා ලෙසද තරග නිම කළහ.තරග ප්‍රතිඵල1. ජීවන් ජයසිංහ (ගුවන් හමුදාව), 2. නවීන් අප්පුහාමි (ගුවන් හමුදාව), 3. දිල්ෂාන් හිරන්ත (ගුවන් හමුදාව), 4. දිනේෂ් දනුෂ්ක (ගුවන් හමුදාව), 5. ඩේන් නුගේරා (ගුවන් හමුදාව), 6. බුද්ධික වර්ණලසූරිය (ගුවන්), 7. හුසේන ප්‍රියන්ත (ජර්මන් මිත්‍ර ක්‍රී. ස.), 8. අසේල සිසිර කුමාර (යුද හමුදාව), 9. ප්‍රසන්ස මැඩෝනා (ජර්මන් මිත්‍ර ක්‍රී. ස.) 10. ඩබ්ලිව්. ටී. ජී. ප්‍රනාන්දු (යුද හමුදාව).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=f1108202</link>
    <topic>දඹදෙණි යුගයෙන් ඇරැඹිදෙවිනුවර ඇසළ පෙරහර</topic>
    <author>ජයකාන්ත ලියනගේ ප්‍රවෘත්ති නිලධාරීයෞවන කටයුතු සහ නිපුණතා සංවර්ධන අමාත්‍යාංශය</author>
    <content>කප් සිටුවීමේ මහෝත්සවයෙන් ඉකුත් 07 දා ඇරැඹි, පේළි පෙරහර 06 ක් අවසානයේ දෙවිනුවර ඓතිහාසික ශ්‍රී උත්පලවන්නා විෂ්ණු මහා දේවාලයේ 754 වැනි රන්දෝලි මහා පෙරහර 13 දා සන්ධ්‍යාවේ වීදි සංචාරය කළේය. 13 දින සිට 20 දින දක්වා පෙරහර කඩයත්, 20 දා රාත්‍රී කෝල්මුර යාගය හෙවත් දේව තොවිලය හා 21 අලුයම මහා ගිනි පෑගීමේ මංගල්‍යයත් එදිනම උදෑසන දේව දානයත් පැවැත්වීමෙන් මෙවර ඇසළ මහා මංගල්‍යය නිමාවට පත්වේ.උඩරට,, පහතරට, සබරගමු සම්ප්‍රදායන්ට අයත් මාත්‍රා, වන්නම්, ශාන්තිකර්ම, ගැමි නැටුම් ආදී සියයකට ආසන්න නැටුම් ප්‍රමාණයකින් හා අලි ඇතුන්ගෙන් සමන්විත වූ මෙම පෙරහර දිවයිනේ පැරැණිතම පෙරහර ලෙස සැළකේ. දෙවිනුවර ශ්‍රී විෂ්ණු දේවාලය ශ්‍රී ලාංකේය ඉතිහාසයට එකතු වන්නේද දිවයිනේ පැරැණිතම දේවාලය ලෙසිනි.දෙවිනුවර ශ්‍රී විෂ්ණු දේවාලයේ ඉතිහාසය සිංහලයේ ආරම්භක රජු විජය කුමරුගේ 7 වන මුණුපුරා ලෙස සැලකෙන රාවණා කුමරු, ඉන්දියාවේ රාම කුමරු සමඟ කරන ලද සුප්‍රසිද්ධ රාම රාවණා යුද සමය තෙක් දිව යයි. මෙම රාම, රාවණා යුද්ධය දෙවුන්දර ප්‍රදේශය මුල්කරගෙන පැවැති බව පැරැණි පුරාවිද්‍යාත්මක තොරතුරු සාක්ෂි දරයි. මෙහිදී රාමගේ වඳුරු හමුදාව කඳවුරු බැඳි, වඳුරුදෙණිය සහ රාවණාගේ හමුදාවන් කඳවුරු බැඳි රස්සන්දෙණිය, දෙවුන්දරට නුදුරු ගම්මාන දෙකක් ලෙස අදත් පවතී. මෙම යුද්ධයේදී රාමකුමරු රාවණා කුමරුට හිස ගැලවී යන ලෙස දුන්නෙන් විදින ලද්දේ දෙවිනුවර ශ්‍රී විෂ්ණු දේවාලයේ සිට බව, දේවාලයේ පැරැණි ගල්කණුවක කොටා ඇති දුනුවායාගේ රුවට අදාළ ඓතිහාසික තොරතුරු සාක්ෂි දරයි. මෙම පාපයෙන් මිදීම සඳහා රාම කුමරු විසින් දෙවිනුවර ඓතිහාසික ගල්ගෙය කරවූ බවද කියවේ.රාම රාවණා යුගයට නෑකම් කියන දෙවිනුවර ශ්‍රී විෂ්ණු දේවාලයේ පෙරහර ඉතිහාසයේ දෙවිනුවර රජ කළ දාපුලසෙන් රජ සමය තෙක් දිව යයි. කෙසේ වෙතත් දඹදෙණි යුගයේ පණ්ඩිත පරාක්‍රමබාහු රජතුමා විසින් දෙවිනුවර ශ්‍රී විෂ්ණු දෙවියන්ට වූ බාරයන් ඔප්පු කිරීම වෙනුවෙන් පෙරහර ආරම්භ කර වාර්ෂිකව පවත්වාගෙන යාම සඳහා අණ ලබා දුන් බව කියවේ. එදා සිට මේ දක්වා ගණන් බැලූ කල මෙවර පැවැත්වෙන්නේ 754 වැනි පෙරහරයි.මුල් යුගයේදී පේළි පෙරහර දෙකක් සහ රන්දෝලි පෙරහර පවත්වා තිබෙන අතර පසුව පේලි 4 ක් හා රන්දෝලි පෙරහර වශයෙන් පවත්වා තිබේ. අද වන විට පේලි පෙරහර 6 ක් සහ රන්දෝලි වශයෙන් පෙරහර 7 ක් පවත්වනු ලබයි.කතරගම දේවාලයට වඩා දෙවිනුවර ශ්‍රී විෂ්ණු දේවාලය පැරැණි එකක් බවට වූ සාක්ෂිද දෙවිනුවර දේවාලය ආශ්‍රිතව තිබෙන පුරාවිද්‍යාත්මක හා ජනප්‍රවාදයේ එන තොරතුරු වලින් තහවුරු කර ගත හැකිය.කතරගම දෙවියන් හා විෂ්ණු දෙවියන් දෙවිනුවරට ගොඩබැසි බවත් මත්ස්‍ය දුගද ඉවසීමට නොහැකිව කතරගම දෙවියන් සිය වාසස්ථානය ලෙස කතරගම තෝරාගත් බවත් ජනප්‍රවාදයේ සඳහන්ය. පිං ලබාගැනීම පිණිස පුද පූජා පවත්වන මිනිසුන්ට පිහිට වන දෙවි දේවතාවුන් අතර ප්‍රමුඛස්ථානය හිමි වන්නේ ශ්‍රී විෂ්ණු දෙවියන්ටය. ශ්‍රී සම්බුද්ධ ශාසනය සුරකිමින් තිසරණ සරණ ගිය බෞද්ධයන්ට ශ්‍රී විෂ්ණු දෙවියන්ගේ පිහිට බැල්ම ආරක්ෂාව නොඅඩුව ලැබෙන බව පැරැන්නෝ දැඩි සේ විශ්වාස කළහ.මිනිසාට සතා සිව්පාවාට මෙන්ම ගහකොළවලට සිදුවන විපත්, අපල උපද්‍රවවලින් ආරක්ෂාව පතා දෙවියන්ට කන්නලව් කිරීම අනාදිමත් කාලයක සිට පැවත එන්නකි. දෙවියන් සහ වර්ෂාව අතර ඇත්තේද සහ සම්බන්ධයකි. මිනිස් තිරිසන් ආදී සෑම වර්ගවල මෙන්ම සතුන්ගේත් ගහකොළවලත් පණ රැකෙන්නේ වර්ෂාවෙන් බව නොකිවමනාය. වසර දෙක තුනක් කලට හෝ අකලට වැසි නොලැබුණහොත් මහා විනාශයකට මුහුණ පෑමට සිදු වේ.එනිසා අතීතයේ වර්ෂාව කොතරම් වැදගත්වීද යත් පැරැණි රජවරු වර්ෂාව භාර ඇමැතිවරයකුද පත් කිරීමට කටයුතු කර තිබුණි. පැරැණි පාලි පොත පතෙහි ‘වස්සකර’ යන නමින් හැඳින්වූයේ මොහුය. මෙම වැසි වැස්සවීම් සඳහා දෙවියන් වෙනුවෙන් කරන පූජෝපහාරයක් ලෙස පෙරහර ආරම්භ වී තිබේ. ඒ සඳහා ඇසල මස තෝරා ගෙන ඇත්තේ ආගමික වැදගත්කම මුල් කරගෙනය.පෙරහර ඇරඹෙන්නේ සුබ මොහොතින් කප් සිටුවීමෙනි. දෙවිනුවර ශ්‍රී විෂ්ණු දේවාලයේ කප් සිටුවීම ඉකුත් 30 දා පැවැත්විණි. කපයන්නේ තේරුම කණුවයි. රුක්අත්තන, කොස්, ආදි කිරිගහක කඳක් කපා කප සාදා ගනී. මේ සඳහා කිරි ගසක් යොදා ගන්නේ පාරිශුද්ධත්වය හා සශ්‍රීකත්වය සංකේතවත් කිරීමටය. මෙය නිවසක කණුවකට වඩා කුඩා විය යුතුය. බෞද්ධ ආගමික හා හෙල සිරිතට අනුව සුබ මොහොතින් කප් සිටුවීමෙන් ස්ථිරත්වය හා චිරාත් කාලයක් පැවැත්ම අපේක්ෂා කෙරේ.පෙරහර ගමන් කරන බස්නායක නිලමේවරයා සංකේතවත් කරන්නේ පණ්ඩිත පරාක්‍රමබාහු රජතුමාය. පරාක්‍රමබාහු රජතුමා පෙරහැරේ ගමන් කරන විට ඊට පිටුපසින් ගමන් කළේ එතුමාගේ බිසව සහ ඇයගේ ඥාතීන්ය. එම බිසවගෙන් පැවත එන ඥාතීන් පෙරමුණේ රාලලා ලෙස අදත් අභිමානවත් ලෙස පෙරහරේ ගමන් කරයි. වර්තමානයේ ඔවුන් පරම්පරා දෙකකට අයත්ය. නිලවීර හා මුහන්දිරම් පරම්පරාවට අයත් මොවුන් අදත් ඇවරිය පන්දම බාරව පෙරහරේ ගමන් කරයි.පෙරමුණේ රාලලා බස්නායක නිලමේවරයාට පෙරහර ආරම්භ කරන ලෙස යෂ්ඨිය පිරිනැමීමෙන් ආරාධනා කරයි. එයින් පසුව පෙරමුණේ රාල සහ ආරච්චිල 4 දෙනා සමග බස්නායක නිලමේ දෙවිනුවර රජමහා විහාරයට ගොස් ආගමික වතාවත් සිදු කර ශ්‍රී විෂ්ණු දේවාලයට ගොස් දේව පූජාව පවත්වනු ලබයි.මෙම දේව පූජාවට සහභාගි විය හැක්කේ බස්නායක නිලමේ ප්‍රධාන කපු මහතා පෙරමුණේ රාලලා සහ ආරච්චිල හතර දෙනාට පමණි. මේ අතර අමාත්‍ය ඩලස් අලහප්පෙරුම මහතා සධාතුක කරඩුව අළුත්ගම කන්දේවිහාරයේ මංගල හස්තිරාජයා මත තැන්පත් කළ අතර සෙසු ආරාධිතයන් සධාතුක කරඬුවට මල් මාලා පූජා කළෝය.දේව පූජාවෙන් පසුව ප්‍රධාන කපු රාමක්‍රිෂ්ණා තේනබදු මහතා විසින් දේවාලයේ දොළොස් මහේ පහනෙන් ඇවරිය පන්දම දල්වන අතර චාරිත්‍රයක් ලෙස අනෙකුත් අය ඇවරිය පන්දම අල්ලාගෙන සිටී. දෙවිනුවර පෙරහරට පමණක් ආවේණික මෙම ඇවරිය පන්දම අතීතයේ පෙරහර රාත්‍රී කාලයේ ගමන් කල බැවින් එයට ආලෝකය ලබාදීම පිණිස භාවිතා කළා යැයි සැලකේ. පෙරහර ගමන් කරන අතරතුර මග දෙපස රැඳී සිටින බැතිමතුන් ඇවරිය පන්දමට තෙල් වත්කරන අතර පන්දම යටින් බේරෙන තෙල් නැවත ඔවුන් තෙල් ගෙනා භාජනවලට එකතු කරගනු ලබයි. මෙම තෙල් නිවසේ තබා ගැනීමෙන් නිවසට විෂ්ණු දෙවියන්ගේ පිහිට ආරක්ෂාව ලැබෙන බවත් ඒවා ශරීරයේ ආලේප කිරීමෙන් ලෙඩ රෝග සුව වෙන බවත්, ඔවුන් විශ්වාස කරයි.ඊට පසුව දේවාලයේ සඳකඩ පහණ අසලට ඇවරිය පන්දම රැගෙන එන අතර ප්‍රථමයෙන් පෙරමුණේ රාලලා එයට තෙල් වත්කරනු ලබයි. ඊට පසුව අමාත්‍ය ඩලස් අලහප්පෙරුම මහතා ප්‍රමුඛ ආරාධිත අමුත්තන් ඇවරිය පන්දමට තෙල් වත්කිරීමෙන් අනතුරුව පෙරහර ඇරඹිනි.දෙවියන් වෙනුවෙන් පවත්වනු ලැබූ නැටුම් අංග කීපයක්ම අවසන් රන්දෝලි පෙරහරේ ගමන් කළේය. පත්තිනි දෙවියන් වෙනුවෙන් තෙල්මේ නැටුම, දෙවොල් දෙවියන් වෙනුවෙන් දෙවොල් නැටුම, කතරගම දෙවියන් වෙනුවෙන් මොණර නැටුම හා විෂ්ණු දෙවියන් උදෙසා විෂ්ණු මල් අස්න ආදී නැටුම් අංග ඒ අතර විය. පන්දම් පාලිය, මහාසෝනා යක්ෂ නැටුම, සැන්දෑ සමය, කලස් පාලිය, සළුපාලිය, හැන්දා කුමාර සමයම ආදී ශාන්ති කර්ම පදනම් කරගත් නැටුම් ද ශුද්‍ර මාත්‍රා, වඩිග පටුන, ගජගා වන්නම, සින්දු වන්නම, රිද්දියාගය, මාත්‍රා පහ ආදි පහතරට නැටුම් ද ලී කෙලි, මෝල්ගස් නැටුම, කොතලපදය, වේවැල් දඟරය, සමනල නැටුම ආදී ගැමි නැටුම්ද, පෙරහර වර්ණවත් කළේය.සම්ප්‍රදායානුකූලව උඩරට වෙස් නැටුම පෙරටුකොට රජතුමා නියෝජනය කරමින් මහත් තේජසින් යුතුව, පෙරහරේ මහා භාරකාරවරයා ලෙස බස්නායක නිලමේ වරයාද ගමන් ගත්තේය.‘දෙවිනුවර පෙරහර හා දේවාලය සම්බන්ධව දෙවිනුවර ධීවර ජනතාවගේ ඇත්තේද සහ සම්බන්ධයකි. පෙරහර කාලය තුල දෙවිනුවර ධීවර ජනතාව රස්සාවේ යෑම සම්පූර්ණයෙන්ම නවතා දමයි. ඔවුන් මහත් භක්තියෙන් යුතුව කාවඩී නැටුම් නටමින් පෙරහරේ ගමන් කිරීම දෙවිනුවර පෙරහරටම ආවේණික වූ අංගයකි.’ මුහුදේදී සිය ජීවිතවලට පූර්ණ ආරක්ෂාව රැකවරණය ලබා දෙන්නේ ශ්‍රී විෂ්ණු දෙවියන් බව ඔවුන් දැඩි සේ විශ්වාස කරයි. මෙවර පෙරහරේ ගෙනියන ලද කාවඩියක් ඊළඟ පෙරහර එනතෙක් සිය බෝට්ටුවේ රැගෙන යාමත් රස්සාවේ යෑමට ආහාර, ජලය, අයිස් ආදි සියලු සකලමනා බෝට්ටුවේ අඩුක්කුකර දේවාලයට පැමිණ පුද පූජා පවත්වා දේව රැකවරණය අයැද සිටීමත් මීට හොඳම නිදසුන්ය. සිංහල හා දෙමළ අලුත් අවුරුද්දට වඩා දෙවිනුවර ජනතාවට ඇසළ මංගල්‍යය භක්තිමත් සැණකෙලි සිරියක් ගෙන දෙන්නේද ඒ නිසාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=f1108203</link>
    <topic>මාධ්‍ය මාෆියාව හා මාධ්‍යවේදීන්ගේ වගකීම ?</topic>
    <author>නරේන්ද්‍ර රාජපක්ෂ</author>
    <content>අවංක ලෙස ජනමාධ්‍ය ක්ෂේත්‍රය තුළ සිය අරමුණු හා වගකීම් වටහාගෙන ආචාර ධර්මානුකූලව සත්‍ය, නිවැරැදි හා සමබර පුවත් ගවේෂණාත්මකව ඉදිරිපත් කරමින් විශ්වසනීයත්වයෙන් යුතුව ග්‍රාහක ජනතාව දැනුවත් කරමින් ජනමාධ්‍යයේ උතුම් පරමාර්ථ සුරක්ෂිත කරන මාධ්‍ය ආයතනවලට හා මාධ්‍යවේදීන්ට අද දෙයාකාරයක තර්ජනවලට මුහුණ දීමට සිදුවී තිබේ. එනම්,(1) වාණිජ තරගකාරිත්වයට මුහුණදීම.(2) ජීවිත තර්ජනවලට මුහුණදීම.1990 දශකයේ දී පමණක් ලොවපුරා අවංක ලෙස ජනමාධ්‍යකරණයේ යෙදුණ මාධ්‍යවේදීන් 556 දෙනෙක් ඝාතනයට ලක්වුණි. තවත් මාධ්‍යකරුවන් 200කට අධික පිරිසක් සිරගතව සිටිති. මෙම අපරාධවලට හේතුවී තිබෙන්නේ දේශපාලනික, ආගමික හා නිලධාරිතාවාදී උන්මන්තකකම් බව ඉතාමත් පැහැදිලිය. සාධාරණ හා යුක්ති සහගත විවේචනයන් නොඉවසන, උන්මත්තකයින් හෝ ඔවුන්ගේ කොන්ත්‍රාත් මත අපරාධකරුවන් මෙම ඝාතන හා පැහැරගැනීම්වලට වගකිව යුතුය.බොහෝවිට මාධ්‍යවේදීන් මෙවැනි ජීවිත අනතුරුවලට ගොදුරුවන්නේ පුද්ගලයන්ගේ නිලබලය හා දේශපාලනික බලපුළුවන්කාරකම් හරහා සමාජයට මුදාහරින ලද අසාධාරණකම් අයුක්ති සහගතකම් හා දූෂණයන් ගවේෂණාත්මකව හෙළිදරව් කිරීම නිසාය. එය හුදෙක් මහජන යහපත උදෙසා ජනමාධ්‍යවේදියා වගකීමෙන් යුතුව ක්‍රියාත්මක කරන සත්ක්‍රියාවකි. නමුත් මේ මෑත වකවානුවේ සිට ලෝකයේ සමහර මාධ්‍යවේදීන් මෙවැනි පුද්ගලයින්ගේ පෞද්ගලික ජීවිතයට, නිදන කාමරයට එබී බැලීමේ ප්‍රවණතාවකට නැඹුරුව සිටින බව පෙනේ. එවැනි මාධ්‍යවේදීන් තර්ක කරනුයේ නිලධාරියා, දේශපාලකයා, ආගමික නායකයා වැනි සමාජයේ ඉහළ තලයක සිටින මිනිසුන්ගේ පුද්ගලික ජීවිතය හා පුද්ගලික ක්‍රියාකාරකම් මහජන යහපතට අදාළ වුවත්, නැතත් ඒවා හෙළිදරව් කිරීමේ අයිතියක් මාධ්‍යවේදියාට තිබෙන බවය. එය කොතෙක් දුරට සාධාරණ අයිතියක්ද යන්න ගැටලු සහගත තත්ත්වයකි. එවැනි අයිතියක් මාධ්‍යවේදියකුට ඇත්නම් එය මානව හිමිකම් පිළිබඳ එක්සත් ජාතීන්ගේ ප්‍රඥප්තිය ඇතුළු අනෙකුත් සියලුම ජාත්‍යන්තර ප්‍රඥප්තිවලට පටහැනිය.පුද්ගලයින්ගේ පවුල් ජීවිත ආශ්‍රිත සංවේදී රහස් සම්බන්ධතා හා සිය පුද්ගලික ජීවිතය මාධ්‍ය හරහා අනාවරණය කිරීමෙන් එම පවුල් ජීවිත බිඳ වැටී භයානක තත්ත්වයක් උදාවන බව මාධ්‍යවේදීන් අවබෝධ කොටගත යුතුය.බොහෝ අවස්ථාවලදී මාධ්‍යවේදීන් මෙවැනි ආකාරයේ සංවේදී හා පුද්ගලිකත්වය අනාවරණ කිරීම් වලට අකමැති වුවත්, මේ ආකාරයේ අති සංවේදී පුවත් රැගෙන එන ලෙසට මාධ්‍ය හිමිකරුවන් හා කතුවරුන් බල කරති. එවැනි අවස්ථාවල තම රැකියාව ආරක්ෂා කර ගැනීම සඳහා මාධ්‍යවේදීන්ට මේ ආකාරයේ “කුණු බක්කි” අවුස්සවා “ගඳ ගැස්සවීම්” කිරීමට සිදුවේ. එසේම සමහර මාධ්‍යවේදීන් තම ආයතන හිමිකරුවන්ගේ හා කතුවරුන්ගේ රුචිකත්වය ඉවෙන් මෙන් හඳුනාගෙන ඊට අනුකූලව මේ ආකාරයේ “කුණු බක්කි” කතා රචනය කරමින් කුණු පණුවන් බවට තමන්ම පත්වෙති.මේ සියල්ලේම පදනම බල්ලෝ මරා හෝ මුදල් ඉපයීමේ කාලකණ්ණි චේතනාව ඉටුකරගැනීම සඳහා තම ආත්මය විකුණා ගැනීමය.ලෝකයේ සමහර මාධ්‍යවේදීන් හා මාධ්‍ය ආයතන ජනමාධ්‍ය කලාව ජඩමාධ්‍ය කලාවක් දක්වා පරිවර්තනය කරමින් සිටින බව දක්නට ලැබේ. ඔවුන් ඒ සඳහා භාවිතා කරන පුවත් හා විශේෂාංග ලිපි සඳහා මූලාශ්‍ර වී ඇත්තේ පහත සඳහන් ක්ෂේත්‍රයන්ය.(1) පුද්ගල ජීවිතයේ සංවේදී බව හා පුද්ගලිකත්ව අනාවරණය කිරීම්(2) ජනවාර්ගික හා ත්‍රස්තවාදී ක්‍රියාවන් සාධාරණීයකරණය හා එතුළින් ගැටුම් උත්සන්න කිරීම, ගැටුම් කළමනාකරණය.(3) දේශපාලන ගැටුම් උත්සන්න කිරීම, මෙහෙයවීම හා බලය සම්බන්ධිකරණය කිරීම.(4) සාමය හා යුද්ධය අතර ආවේගශීලී මත කළමනාකරණය හා ප්‍රවර්ධනය.(5) ලිංගිකත්වය, සාහිසික ක්‍රියා, අති කෲරකම් සහ අපචාරී ක්‍රියාවන්ට වීරත්වයක් ආරෝපණය කිරීම.(6) ලෝකයේ විවිධ රටවල්වල පවතින ආර්ථික, සමාජීය,දේශපාලනික, ආගමික, චර්යාධර්ම ආදී ක්‍රියාකාරකම් ආශ්‍රිත අන්ධානුකරණය.(7) රාජ්‍ය නොවන සංවිධාන හරහා එම රාජ්‍යයන්හි ජනතාවට මාධ්‍ය නිදහස, ආර්ථික, දේශපාලනික ආගමික, නිදහස මෙන්ම මානව හිමිකම් ආශ්‍රිත නිදහස් භාවයක් නොමැති බව ප්‍රකාශ කරවා ගැනීම.මෙම කරුණු උලුප්පන බහුමාධ්‍ය ක්‍රියාවලියක් ලෝකය පුරාම විසිරී පැතිරී පවතින බව ඉතා පැහැදිලිව දක්නට ලැබේ. මෙම ප්‍රවණතාවයට අද ශ්‍රී ලංකාව ඇතුළු ආසියාතික රාජ්‍යයන් බොහෝමයක් ග්‍රහණය වී සිටින බවද දක්නට ලැබේ. මේ කාර්යභාරය මනා ලෙස ඉටුකරගැනීම සඳහා සාර්ථක ලෙස පෙළඹවීමෙන් ඇතිකරගත හැකි ඉලක්කයන් දඩයම් කර ගැනීම උදෙසා රාජ්‍ය නොවන සංවිධාන හරහා ක්‍රියාත්මක වන, රාජ්‍ය නොවන ජනමාධ්‍ය සංවිධාන ගණනාවක් බිහිවී තිබේ. අප රටේද මෙවැනි සංවිධාන ගණනාවක් දැනටමත් විවිධ නම් වලින් ක්‍රියාත්මක වන බව මෙම ලියුම්කරු කරන ලද පර්යේෂණයේදී හෙළිදරව් කර ගැනීමට හැකි විය.මෙම රාජ්‍ය නොවන ජනමාධ්‍ය සංවිධානවලට විදේශ රාජ්‍යයන් හරහා විශාල ලෙස මූල්‍යමය ආධාර සැපයේ. ඔවුන්ගේ ක්‍රියාකාරකම් වන්නේ ඉහත මාධ්‍ය සංකල්පයන් මෙරට තුළදී ක්‍රියාත්මක කිරීමට අවශ්‍ය පසුබිම මාධ්‍ය හිමිකාරිත්වය හා කර්තෘවරුන් හරහා නිර්මාණය කරවීමත්, ඒ සඳහා රාජ්‍යමය වශයෙන් නිදහසක් තමන්ට නොමැති බවට මාධ්‍ය හරහාම මතවාදයක් ගොඩනැගීමත්ය. මෙම මතවාදය ඔවුහු කදිමට නිර්මාණය කරමින් අප රටේ මාධ්‍ය නිදහසක් නොමැති බව ජාත්‍යන්තර ප්‍රජාවට හඬනගා කියති. අප රටේ මාධ්‍ය මර්දනකාරී තත්ත්වයක් නිර්මාණය කිරීමට අවශ්‍ය පසුබිම සකස් කරන්නේ ද මෙම රාජ්‍ය නොවන සංවිධාන විසින්මය. යම් කිසි දෙයක් මුල් කරගෙන රටතුළ බහුමාධ්‍ය ප්‍රචාරක මාෆියාවක් ක්‍රියාත්මක කරන ඔවුහු ඒ කරුණ අරඹයා මාධ්‍යවේදීන් පමණක් නොව ජනතාවද පාරට බස්සවති. ඉන් පසුව සිවිල් නීතිරීති කඩමින් සත්‍යග්‍රහ, උපවාස, වර්ජන, පෙළපාලි, රැස්වීම් හරහා රාජ්‍ය මර්දනය තමන් වෙත බලහත්කාරයෙන්ම ළඟාකර ගනිති. නැතිනම් ඉල්ලාගෙන කති. එහිදී ඇතිවන ගැටුම් රූගත කර ජාත්‍යන්තර ප්‍රජාවගේ මනදොළ පිනවීම සඳහා අලෙවි කරති. ශ්‍රී ලංකාවේ මාධ්‍ය නිදහසක් නොමැති වනචාරී සමාජයක් ඇති බව ලොවට හඬනගා කියති. ඒ සඳහා ඩොලර් මලු ගණන් සංතෝසම් වශයෙන් ගනිති. විදෙස් සංචාර සඳහා යති.එවැනි මාධ්‍ය මාෆියාකරණයකට යොමු වී සිටින මාධ්‍යවේදීන්ට ශිෂ්‍යත්ව, විදේශ සංචාර හා යාන වාහන සමඟ මාසික දීමනා ද තෑගි ලෙස හා සංතෝෂම් ලෙස ලබා දෙති.මෙවැනි ව්ට්ර්‍ණ කාක්කන් තම මව්බිමේ මාධ්‍ය නිදහසක් නෙමැති බව ලොවට හඬගා කීමේ ප්‍රතිඵලයක් වශයෙන් ඇමරිකාවේ පිහිටි ප්‍රිඩම් හවුස් නැමති ලෝක ජනමාධ්‍ය ප්‍රකාශන මාධ්‍ය සංවිධානය මඟින් පසුගිය වසරේ නිකුත් කරන ලද මාධ්‍ය නිදහස ආශ්‍රිත සිතියමේ හා ප්‍රකාශනයේ ශ්‍රී ලංකාව අයත්වන්නේ මාධ්‍ය නිදහස කිසිසේත්ම නොමැති රටවල් කංඩායමටය.සත්‍යවශයෙන්ම අවධානය යොමුකරන කල්හි දක්නට ලැබෙන්නේ කුමක්ද ? ශ්‍රී ලංකාවට හොඳ මට්ටමේ ජනමාධ්‍ය නිදහසක් තිබෙන බව නොවේ ද? දැනට අප රටේ පවතින පුද්ගලික අංශයේ මුද්‍රිත හා විද්‍යුත් මාධ්‍ය ගොන්න හා ඒවායේ මාධ්‍ය මාෆියා ක්‍රියාත්මක භාවය මීට කදිම සාක්ෂියකි. ඇමරිකාවේ ප්‍රිඩම් හවුස් පවසන පරිදි අප රටේ සත්‍ය වශයෙන්ම මාධ්‍ය නිදහසක් නෙමැති නම් මෙම පුද්ගලික මුද්‍රිත හා විද්‍යුත් මාධ්‍යයන්ගේ ක්‍රියාකාරිත්වයන් හෝ හඬක් නොතිබිය යුතුය. ශ්‍රී ලංකාවේ ජීවිත් වන අපට එය එසේ පවත්නා බව පිළිගත හැකි ද?ජනමාධ්‍ය නිදහස සුරක්ෂිත කරන බව ලොවට හඬගා ප්‍රකාශ කරන මෙම ජනමාධ්‍ය සංවිධානවලින් එම මූලික අරමුණු කිසිදාක ඉටු නොවේ. ඒ මන්දයත් ඔවුන්ගේ ප්‍රකාශිත අරමුණට වඩා අප්‍රකාශිත අරමුණු බලවත් බැවිනි.ඔවුහු ජාත්‍යන්තර මාධ්‍ය සංවිධාන හා රාජ්‍යයන්ගෙන් ලැබෙන ආධාර මුදල් දිනා ගැනීම සඳහා ඔවුන්ගේ මව් සංවිධාන වල න්‍යාය පත්‍රය මෙරටේ ක්‍රියාත්මක කරමින් රට අරාජික බවට ජනතාවට නිදහසක් නොමැති බවට, ජනවාර්ගික ප්‍රශ්නයක් හා යුද්ධයක් ඇති බවට, සිංහල ජනතාව ම්ලේච්ඡ ජාතියක් බවට, ආණ්ඩුව ඒකාධිපති බවට, මාධ්‍ය නිදහස හා මානව හිමිකම් නොමැති බවට හඬක් නගති. ප්‍රකාශ නිකුත් කරති. සටන් ව්‍යාපාර හා වර්ජන විරෝධතා ව්‍යාපාර සංවිධානය කරති. මේ අනුව මෙම අරමුදල් ලබාදෙන ජාත්‍යන්තර සංවිධායන්හි යටි අරමුණු ඉටු කරලීමට ප්‍රධාන දායකත්වය ලබාදෙමින් තම මව්බිමේ මාධ්‍ය නිදහසක් නොපවතින බව මුළු ලොවටම හඬනගා කියති. එසේ නොකිව්වහොත් ඔවුනට ලැබෙන විදේශ ආධාර නොලැබී යති. එවිට සිය සංවිධානය හා යැපෙන්නන් පවත්වාගෙන යාමට නොහැකි වේ. එවිට එම ආයතන හා පුද්ගලයින් දියාරු වී යති.නව යටත් විජිත වාදය පෝෂණය කරන මෙම රාජ්‍ය නොවන මාධ්‍ය මාෆියා සංවිධාන ගෙවීගිය දශක කීපය තුළදී මෙරට මාධ්‍ය සංවර්ධනය සඳහා කර තිබෙන එකකුදු කාර්යයක් හෝ තිබේද? අවම වශයෙන් ජාත්‍යන්තර ආධාර සහිත අංග සම්පූර්ණ මාධ්‍ය අධ්‍යයන ආයතනයක්වත් ස්ථාපිත කර තිබේද ? මාධ්‍යවේදීන්ගේ ශුභ සාධනය සඳහා කර තිබෙන මෙහෙවර කවරේද? මාධ්‍යවේදියාගේ වෘත්තීය මට්ටම උසස් කිරීම සඳහා කර තිබෙන දායකත්වය කුමක්ද ? යන ප්‍රශ්න කෙරෙහි ඔබගේ අවධානය යොමු කිරීමෙන් ඔවුන් කවරේද ? යන්න පිළිබඳව මනා වැටහීමක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>20</day>
    </date>
    <link>http://www.dinamina.lk/2011/08/20/_art.asp?fn=f1108204</link>
    <topic>පෑගෙන පංතියෙන් බිහිවුණු කිවිසුරුපී. බී. අල්විස් පෙරේරා</topic>
    <author>දයාරත්න කුමාරසිංහ</author>
    <content>නූතන කවි පරපුර නැමැති මුක්තාවලිය ප්‍රභාමත් කළ මුතු ඇටයක් වූ, කොළඹ යුගය දිදුළුමත්කළ ශ්‍රේෂ්ඨ කවියකු වන කොල්ලුපිටියේ පී. බී. අල්විස් පෙරේරා කිවිඳුන් රසික ලොවින් වෙන්වී අගෝස්තු 22 දිනට හතළිස් පස් වසරක් සපිරේ. සිංහල කවියට භාෂා සාහිත්‍යයට මහ මෙහෙයක් සිදුකර මියගිය පී. බී. ගේ මිහිරි නාමය ශ්‍රී ලංකාවාසී සාහිත්‍ය පේ‍්‍රමීන්ට පොදුජනතාවට කවරදාකවත් අමතක නොවන්නකි. ජීවන මාවතේ හතළිස් නවවැනි සැතපුම් කණුව පවා පසුකිරීමට පෙර අකාලයේ කවි ලොවින් වියෝවුණු පී. බී. ගේ කවි ජීවිතය නූතන නවක කවි පරපුරට මහඟු ආදර්ශයකි.ශ්‍රී ලංකාව බ්‍රිතාන්‍ය අධිරාජ්‍යවාදීන්ගේ යකඩ සපත්තුවට පෑගී තිබුණු අවදියේ 1917 වසරේදී කොළඹ කොල්ලුපිටියේ පල්ලියවත්ත නැමැති බිම් පෙදෙසේදී මෙලොව එළිය දුටු අල්විස් පෙරේරා කිවිඳුන් තම ළමා කාලය ගතකළේ දහසක් පීඩන මධ්‍යයේ කටුක පරිසරයකට මුහුණ දෙමිනි. පෑගෙන පංතියෙන් බිහිවූ පී. බී. කොල්ලුපිටියේ වැස්ළියන් මෙතෝදිස්ත පාසලෙන් හා ශුද්ධවූ අන්තෝනි මුනිදුන්ගේ පාසලෙන් අධ්‍යාපනය ලබා පස්වැනි පංතියෙන් පාසල් දිවිය අවසන් කළේ එකොළොස් හැවිරිදි වියේදීය.ළමාවියේදී එදා අල්විස් පෙරේරා කිවිඳුන් කෙතරම් කටුක ජීවිතයක් ගතකළේදැයි කිවහොත් තම නිවසෙහි අඳුර මකන්නට ප්‍රමාණවත් ආලෝකයක් නොතිබුණ නිසා ඔහු පතපොත කියැවූයේ මහමග තිබුණු විදුලි පහන් කණුවක් යටට වීමෙනි. උසස් අධ්‍යාපනයක් ලබා ගැනීමට නොහැකි වුවද පී. බී. වෙහෙසවී මහත් වැර වෑයමින් විශ්ව ඤාණ සම්භාරය ලබාගත්තේ පොත පත කියැවීමෙනි. තමාට සහජයෙන් උරුමවූ කවිත්වයෙන් ජාතියට සේවයක් කිරීමට ඉටාගත් තුරුණුවියට පත් අල්විස් පෙරේරා කිවිඳුන් ඉන්පසු කවි ලියන්නට පටන් ගත්තේය. දහසක් ආර්ථික පීඩන මධ්‍යයේ කවි මාවත දිගේ ඉදිරියටම ගමන්කළ ඔහු කෙටි කලක් තුළදී හෙළ සාහිත්‍යය අම්බරය දිදුළුමත් කළ තරුණ කවියකු බවට පත්වූයේ ඒ අවධියේ විසූ ප්‍රකට උගතුන් යැයි නම් දරා සිටි කවියන්ද පසු බස්වමිනි.පී. බී. අල්විස් පෙරේරා කිවිඳුන් සතුව පැවතියේ ප්‍රතිභාපූර්ණ සහජ කවිත්වයකි. මානව භක්තියෙන් පිරිපුන් හදවතක් ඇතිව සිටි ඔහු දහසක් අසහනයන්ගෙන් පෙළෙමින් සිටි පීඩිත පංති ජනතාව දෙස බැලුවේ සානුකම්පිත හදවතින් යුතුවය. කාව්‍ය ක්‍ෂේත්‍රය තුළ විවිධ අංශවලින් දස්කම් පෑ පී. බී. ජනතාව වෙනුවෙන් කවි ලීවේය. සිංහල භාෂා සාහිත්‍යයේ උන්නතිය සඳහා කවි ලීවේය. සොබා සෞන්දර්යයේ යථා ස්වරූපය ඉස්මතු කරමින් කවි ලීවේය. හතලිහේ දශකයේ පනහේ දශකයේ එවකට පැවැති ප්‍රසිද්ධ පුවත්පත්වලට නොකඩවා පද්‍ය නිර්මාණයන් සැපයූ අල්විස් පෙරේරා කිවිදුන් කොළඹ යුගයේ බිහිවූ ප්‍රකට කවි කිවිඳියන් අතර ප්‍රමුඛයකු බවට පත්වූයේ නිරායාසයෙනි.අල්විස් පෙරේරා කිවිඳුන් මියගොස් වසර හතලිස් පහක් මෙම මස 22 දිනට සපිරෙයි. පොදු ජනතාවට ආදරය කළ මහ කිවිඳුන්ගේ අමරණීය නාමයටමෙම සටහන උපහාරයක් වේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n11082212</link>
    <topic>ජනපති නිදහස් චතුරස්‍රය අවට සංචාරයක</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදයෙන් මිදී නිදහසේ දියුණුව කරා පිය නඟන කොළඹ නගරයේ අසිරිය විඳිමින් ජනාධිපති මහින්ද රාජපක්ෂ මහතා කොළඹ නිදහස් චතුරස්‍රය අවට ප්‍රදේශයේ සංචාරයක ඊයේ (21) නිරත විය.ලෝකයේ දර්ශනීය නගරයක් බවට ගෙන එමින් පවතින කොළඹ නගරයේ ඇති සාමකාමී වාතාවරණය ලොවට කියාපාමින් ජනාධිපතිවරයා නිදහස් මාවතේ පාගමනින් මේ සංචාරයේ නියැළිණි. නිදහස් මාවත ඔස්සේ පැමිණි ජනාධිපතිවරයා නිදහස් චතුරස්‍රය අවට සුන්දරත්වය විඳින ජනතාව සමඟ සුහඳ කතා බහක ද නිරත විය. මවුබිම ආසියාවේ ආශ්චර්යය කරා ගෙන යන දැවැන්ත කාර්ය භාරයේ නිරත ප්‍රතාපවත් රාජ්‍ය නායකයා ජනතාව මහත් හරසරින් පිළි ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108221</link>
    <topic>ආරක්‍ෂක අමාත්‍යාංශය ඩෙංගු මඩින්න එක් වෙයි</topic>
    <author>සුභාෂිනී සේනානායක</author>
    <content>ඩෙංගු මර්දනය කිරීම සඳහා ආරක්‍ෂක අමාත්‍යාංශයත් පූර්ණ සහාය ලබාදීමට එකඟතාව පළකොට තිබේ.ඔක්තෝබර් මාසයේ ආරම්භ වන ඊසාන දිග මෝසම් වර්ෂාව රට පුරා ක්‍රියාත්මක වීමත් සමඟ ඩෙංගු රෝගය ඉහළ යාම වැළැක්වීමට මේ පියවර ගෙන තිබේ. සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීම මත ආරක්‍ෂක අමාත්‍යාංශ ලේකම් ගෝඨාභය රාජපක්‍ෂ මහතා සම්පූර්ණ සහාය ලබාදීමට එකඟ වී ඇති අතර ඩෙංගු මර්දන ඒකකය භාර නියෝජ්‍ය පොලිස්පතිවරයකු පත්කිරීමට පියවර ගෙන තිබේ. ලබන 26 දා ආරක්‍ෂක ලේකම්වරයාගේ ප්‍රධානත්වයෙන් විශේෂ ඩෙංගු මර්දන සාකච්ඡාවක් පැවැත්වෙන අතර රට පුරා සිටින නියෝජ්‍ය පොලිස්පතිවරුන්, පොලිස් අධිකාරිවරුන්ගේ ප්‍රධානත්වයෙන් එම සාකච්ඡාව පැවැත්වේ.ජනාධිපති ඩෙංගු මර්දන කාර්යසාධක බළකාය මේ වන විටත් විශාල වැඩ කොටසක් ඉටු කර ඇති අතර ආරක්‍ෂක අමාත්‍යාංශය සහ අමාත්‍යාංශ 11ක නිලධාරීහු මේ සඳහා එක්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108222</link>
    <topic>වවුනියාව රෝහලේ ශල්‍යාගාරය තවමත් වහලා</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව මහ රෝහලේ ශල්‍යාගාරය ඊයේ (21) දිනය වනවිට තුන්වන දිනයටත් වසා තැබීම නිසා රෝගීහු මහත් අපහසුතාවයට පත්ව සිටිති.වවුනියාව රෝහලේ ශල්‍යාගාර 4ක් ඇති අතර ඉන් එකක ශල්‍ය කටයුතු සඳහා භාවිත කරන විදුලි බුබුලක් ඉකුත් 18 දින පුපුරා ගොස් තිබේ. මෙලෙස පුපුර යාමකදී රෝගියකු සිටියේ නම් අනතුරක් සිදුවිය හැකි වූවත් ඒ අවස්ථාවේ එම ස්ථානයේ රෝගියකු නොසිටීම වාසනාවක් විය.මේ තත්ත්වය මත අනෙක් ශල්‍යාගාර වලද ශල්‍යකර්ම කිරීම අවදානම් බැවින් ඒවා වසා දමා ඇති අතර විදුලි බුබුළු සවිකරන අදාල සමාගමට පැමිණ විදුලි බුබුළු පිළිබඳ තත්ත්ව සහතිකයක් ලබාදෙන ලෙසද රෝහල් බලධාරීන් විසින් දැනුම් දී ඇතැයි ද වාර්තාවේ.මේ තත්ත්වය හේතුවෙන් හදිසි රෝගීන් ශල්‍යකර්ම සඳහා අනුරාධපුර රෝහලට මාරුකර යැවෙන අතර සෙසු රෝගින්ගේ ශල්‍යකර්ම කල් දමා ඇතැයි ද රෝහල් බලධාරියෙකු පැවැසීය.ඊට අමතරව රාජ්‍ය නොවන සංවිධානයක් විසින් වවුනියාව රෝහලේ පවත්වාගෙන යන විකලාංග ඒකකයේ ශල්‍යාගාරය භාවිත කිරීමට හැකියාව ඇතැයි ද යන්න සොයා බලන බවද පැවැසූ ඔහු අදාළ සමාගම විදුලි බුබුළු සවි කිරීමට පැමිණෙන බව දැනුම් දී ඇතැයි ද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108223</link>
    <topic>දිස්ත්‍රික් හතරක සංවර්ධනයට කෝටි එක්දහස් තුන්සිය පනහක්</topic>
    <author>ජයසිරි මුණසිංහ,වයිමන් හෙට්ටිආරච්චි සහ ඌව වෙල්ලස්ස විශේෂ</author>
    <content>කොළඹ, පොළොන්නරුව, මොනරාගල හා හම්බන්තොට දිස්ත්‍රික් හතරේ කඩිනම් සංවර්ධනයක් ඇතිකිරීම සඳහා මේ වසරට (2011) රුපියල් කෝටි එක්දහස් තුන්සිය පනහක (1350) මුදලක් ආර්ථික සංවර්ධන අමාත්‍යාංශය ලබා දේ.ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් ඉකුත් 19 හා 20 දෙදින ඒ ඒ දිස්ත්‍රික්කවල පැවැති දිස්ත්‍රික් සංවර්ධන කමිටු රැස්වීම්වලදී මේ මුදල් වෙන් කැරිණි. ඒ අනුව කොළඹ දිස්ත්‍රික්කයට රුපියල් කෝටි 462 ක් ද, පොළොන්නරුවට රුපියල් කෝටි 281 ක් ද, මොනරාගලට රුපියල් කෝටි 310 ක් ද, හම්බන්තොටට රුපියල් කෝටි 295 ක් ද වහාම ලබා දීමට බැසිල් රාජපක්‍ෂ මහතා කටයුතු කෙළේය.පළාත් මාර්ග කාපට් කිරීම, දිවි නැඟුම ජීවනෝපාය සංවර්ධන වැඩසටහන් ක්‍රියාත්මක කිරීම, සමෘද්ධි හා ගම නැඟුම ව්‍යාපෘති කඩිනම් කිරීමට මේ මුදල් යොදා ගනු ඇත.කොළඹ දිස්ත්‍රික්කයට වෙන්කළ මුදලින් රුපියල් කෝටි 319 ක් කඩුවෙල, හෝමාගම, කොළඹ (මැද, බටහිර, නැඟෙනහිර, උතුරු), මොරටුව, කැස්බෑව, කොළොන්නාව, තිඹිරිගස්යාය, කෝට්ටේ, රත්මලාන, දෙහිවල, අවිස්සාවේල්ල, මහරගම යන කොට්ඨාසවල දියුණුවට යොදා ගැනේ.ඊට අමතරව කොළඹ, කෝට්ටේ, මොරටුව, දෙහිවල – ගල්කිස්ස මහ නගර සභා බල ප්‍රදේශවල කඩිනම් සංවර්ධනයක් ඇතිකිරීමට රුපියල් කෝටි 143 ක මුදලක් වෙන් කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108224</link>
    <topic>ආදිවාසීන්ටත් නව නිවාස පණ්ඩුක සමරසේකර</topic>
    <author/>
    <content>රුපියල් ලක්‍ෂ අසූවක වියදමින් ආදිවාසී ජනතාව සඳහා නිවාස යෝජනා ක්‍රමයක් ක්‍රියාත්මක කිරීමට ඉදිකිරීම් ඉංජිනේරු සේවා හා පොදු පහසුකම් අමාත්‍යාංශය පියවර ගෙන තිබේ.ආදිවාසී ජනතාවට නිවාස යෝජනා ක්‍රමයක් ක්‍රියාත්මක කිරීම පිළිබඳ මූලික සාකච්ඡාවක් ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පෙරේදා (20) මහියංගනය දඹානේ වරිගසභා පිටියේදී පැවැත්විණි.ඒ අවස්ථාවට ආදිවාසී නායක ඌරුවරිගේ වන්නියලැත්තෝ ඇතුළු ආදිවාසී ප්‍රාදේශීය නායකයන් පිරිසක් ද රැස්ව සිටියහ.මේ නිවාස යෝජනා ක්‍රමයේ දෙවැනි අදියර ලබන වසරේ ආරම්භ කෙරෙන අතර ඒ සඳහා ද සංස්කෘතික හා කලා කටයුතු අමාත්‍යාංශය එක්වන අතර එහි ඇස්තමේන්තුගත මුදල රුපියල් මිලියන 180කි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108225</link>
    <topic>කතරගම පූජා වට්ටි අවට රෝහල්වල රෝගීන්ට</topic>
    <author>නුවන් කොඩිකාර</author>
    <content>රුහුණු කතරගම දේවාලයට බැතුමතුන් පුජා වශයෙන් ලබාදෙන පලතුරු අවට රෝහල්වල රෝගීන්ට ලබා දීමට තීරණය කර තිබේ. දිනකට පලතුරු විශාල ප්‍රමාණයක් ලැබෙන අතර, එය ප්‍රයෝජනවත් ලෙස යොදා ගැනීමේ අරමුණින් මෙම වැඩසටහන ආරම්භ කර තිබේ.ඌව පළාත් ප්‍රධාන ඇමැති, රුහුණු කතරගම දේවාලයේ බස්නායක නිලමේ ශෂීන්ද්‍ර රාජපක්ෂ මහතාගේ අදහසකට අනුව මෙම සත්කාරය ක්‍රියාත්මක වේ.එම පලතුරු කතරගම හා තිස්සමහාරාම රෝහල්වලට මේ වන විට ලබා දෙන අතර ඉදිරියේදී අවට අනෙකුත් රෝහල්වලටද ලබා දීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108226</link>
    <topic>නුවරඑළියේ තද මීදුමක්</topic>
    <author>අසේල කුරුළුවංශ</author>
    <content>මේ දිනවල නුවරඑළිය දිස්ත්‍රික්කය තුළ පස්වරුව වන විට අධික මීදුමක් පවතින බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පවසයි.මේ හේතුවෙන් නුවරඑළියේ සුන්දරත්වය අත්විඳීන්නට රථවාහනවලින් පැමිණෙන දෙස් විදෙස් සංචාරකයින් වඩා අවධානයෙන් පසුවිය යුතු බව ද ඒ මහතා කීය. හැටන්, නුවරඑළිය හා ගම්පොළ නුවරඑළිය මාර්ගයේ නානුඔය, තලවාකැලේ, ලිඳුල, ලබුකැලේ ආශි‍්‍රතව අධික මීදුම් තත්ත්වය දක්නට ලැබෙන බව ද කුමාරසිරි මහතා පැවැසීය.නුවරඑළියේ සුන්දරත්වය අත්විඳින්නට වැසි රහිත සෞම්‍ය කාලගුණයක් පවතින බවත්, පැමිණෙන සංචාරකයින් නගරයේ පිරිසිදුකම ආරක්‍ෂා කිරීම සඳහා උපරිම සහාය ලබා දෙනු ඇතැයි විශ්වාස කරන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108227</link>
    <topic>හෝමියෝපති අලුත් පනතක්</topic>
    <author/>
    <content>දැනට ක්‍රියාත්මක හෝමියෝපති වෛද්‍ය පනත අවලංගු කොට නව පනතක් සඳහා ඇමැති මණ්ඩල අනුමැතිය ලැබී තිබේ. නව පනත යටතේ හෝමියෝපති වෛද්‍ය විද්‍යාලයක් ආරම්භ කිරීමට පියවර ගනු ඇත.ඊට අමතරව හෝමියෝපති වෛද්‍ය සභාව පිහිටුවීම, ආයතන ලියාපදිංචි කිරීම, ඖෂධවේදීන් ලියාපදිංචි කිරීම නව පනත යටතේ සිදු කෙරේ.හෝමියෝපති වෛද්‍යවරුන් බිහිකොට ඔවුන්ගේ සේවය රෝගීන්ට ලබා දීම සහ ප්‍රමිතියෙන් යුත් ඖෂධ ලබාදීමට ද දේශීය වෛද්‍ය අමාත්‍යාංශය කටයුතු කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108228</link>
    <topic>ඕස්ට්‍රේලියාවේ හා යුරෝපා රටවල ශ්‍රී ලාංකික පිරිසක් ජනපති හමුවෙති</topic>
    <author/>
    <content>ඕස්ට්‍රේලියාවේ සහ යුරෝපා රටවල ජීවත්වන ශ්‍රී ලාංකිකයෝ පිරිසක් අරලියගහ මන්දිරයේදී පෙරේදා (20) ජනාධිපති මහින්ද රාජපක්‍ෂ මහතා හමුවූහ.ශ්‍රී ලංකාව සම්බන්ධයෙන් ජාත්‍යන්තරයේ පවතින තොරතුරු නිවැරැදි කිරීම සඳහා ගන්නා උත්සාහය ගැන ජනාධිපතිතුමා මෙහිදී කරුණු පැහැදිලි කළේය. ශ්‍රී ලංකාව ගැන ජාත්‍යන්තරයේ පවතින වැරැදි තොරතුරු නිවැරැදි කිරීමට ශ්‍රී ලංකාවේ වෙසෙන ශ්‍රී ලාංකිකයන් ගන්නා උත්සාහය ජනාධිපතිතුමාගේ ඇගයීමට ලක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n1108229</link>
    <topic>ජනතාවට උපරිම සේවාවක් ලබාදීමට නිලධාරීන් කැපවීමෙන් වගකීම් ඉටු කළ යුතුයි</topic>
    <author>මහින්ද අලුත්ගෙදර</author>
    <content>ජනතා අපේක්‍ෂාවන් එලෙසින්ම ඉටු කිරීමට නම් ඕනෑම ආයතනයක නිලධාරීන් වගකීමෙන් යුතුව තම රාජකාරි ඉටු කළ යුතු බව ජනාධිපති මහින්ද රාජපක්‍ෂ මහතා අවධාරණය කළේය.එහිදී ජනතා නියෝජිතයන් ගෙන් මෙන්ම ඒ ඒ නිලධාරීන්ගෙන් ද යුතුකම් ඉටු කිරීම අවශ්‍ය බවද ඒ මහතා සඳහන් කළේ ය.ජනපති මහින්ද රාජපක්‍ෂ මහතා මේ බව සඳහන් කළේ ලංකා ඛණිජ තෙල් නීතිගත සංස්ථා ප්‍රධාන කාර්යාලයීය ගොඩනැඟිලි සංකීර්ණය “සිපෙට්කෝ නිවහන” විවෘත කිරීම නිමිත්තෙන් පසුගියදා (19) පැවැති උත්සවයක් අමතමිනි.කොළඹ – 09, ඩැනිස්ටර් ද සිල්වා මාවතේ අංක 609 දරන ස්ථානයේ ඉදිකරන ලද මේ නව ගොඩනැගිල්ල සඳහා වැය කර ඇති මුදල රුපියල් කෝටි 200 කි.රබර් පර්යේෂණ ආයතනය සතු වූ පර්චස් 109 ක භූමි භාගය මේ වෙනුවෙන් මිලදී ගෙන ඇති අතර ඒ සඳහා වැය කළ මුදල රුපියල් මිලියන 85 කි.මීට පෙර කොළඹ 03, ගාලු පාරේ පිහිටි රොටුණ්ඩා කුළුණේ මෙම කාර්යාලය පවත්වාගෙන යන ලද අතර එහි දී රුපියල් මිලියන 4ක මුදලක් කුලී වශයෙන් මාසිකව ගෙවා තිබේ.එහිදී ජනපතිවරයා මෙසේද අදහස් දැක්වූයේ ය.මේ ගොඩනැගිල්ල විවෘත කිරීම සම්බන්ධයෙන් මා ඉතාම සතුටට පත් වෙනවා. එදා සිරිමාවෝ බණ්ඩාරනායක මැතිනියගේ කාලයේ ආරම්භ කළ ලංකා ඛණිජ තෙල් නීතිගත සංස්ථාවට අද වන විට වසර 50 ක් පමණ වෙනවා.රටේ වැඩ කරන ජනතාවට තම වැඩ කටයුතු කිරීම සඳහා පහසුකම් ඇති ස්ථානයක් තිබිය යුතුයි කියා විශ්වාස කරනවා. ඒ නිසාම මෙවැනි ගොඩනැඟිල්ලක් ඉදිකිරීම වැදගත්.ලංකා ඛණිජ තෙල් නීතිගත සංස්ථාව හා ලංකා විදුලි බල මණ්ඩලය නිවැරැදිව පාලනය වන්නේ නම් එය අපේ රටේ ආර්ථිකයට විශාල ශක්තියක් ලබා දෙනවා.මේ ගොඩනැඟිල්ල ඉදිකිරීමේ කාර්යයට සම්බන්ධ සැමට ස්තුති වන්ත වෙනවා. ඒ තුළ ජනතාව හා රජය බලාපොරොත්තු වන විදියේ සේවය කළ යුතු වෙනවා. එහිදී ජනතා බලාපොරොත්තු ඉටු කිරීමට හැකි වෙතැයි විශ්වාස කරනවා. ඔබලා කරන නරක ක්‍රියාවන් ගෙන් බැනුම් අහන්නේ අපි. ඒ නිසා සෑම දෙයකින්ම අවංකව කටයුතු කළ යුතු වෙනවා. හොඳ කරන විට ඒ ගැන කතා කරන්නේ නැහැ.අපි ජනතාවට දුන් පොරොන්දු ඉටු කරනවා. අපෙන් ඉටුවිය යුතු යුතුකම සේම ඔබෙන් ඉටුවිය යුතු යුතුකම් ඉටුකිරීමට කැප විය යුතු වෙනවා.නව ගොඩනැඟිල්ල සමඟ නව ජවයකින් ඉදිරියට ගොස් රටේ ආර්ථිකයට විශාල ශක්තියක් ලබා දීමට හැකි වේවායි ප්‍රාර්ථනා කරනවා.ඛණිජ තෙල් කර්මාන්ත ඇමැති සුසිල් ප්‍රේම ජයන්ත මහතා - 1962 දී මේ සංස්ථාව ආරම්භ කළ පසු වසර කිහිපයක් ගත වී තිබෙනවා.නමුත් අද තමයි ඒ ආයතනයම අයිති කාර්යාලයකට පැමිණියේ. මේ ඉඩම රබර් සමාගමකට අයිති වූවක්. අමාත්‍ය මණ්ඩල සංදේශයක් ඉදිරිපත් කරලා මිලියන 85 ක් ගෙවා මේ ඉඩම අත්පත් කර ගත්තා.පර්චස් 170 ක් ඒ අනුව මිලදී ගත්තා. රජය විසින් රැකගෙන ඒ ආයතනය සංවර්ධනය කර තිබෙනවා.තට්ටු 10 කින් සමන්විතවී තිබෙනවා. මේ සංස්ථාවට එය ඉතාම වැදගත්. වෙනත් ආයතන සමඟ ගත් විට මෙය රටක ආර්ථිකයේ වැඩිම දායකත්වය ලබා දෙන ආයතනය බවට මෙය පත් කළ හැකි වෙනවා.අද වන විට සියලු දේට මුහුණ දීලා රටේ ජනතාවට ඛණිජ තෙල් අඛණ්ඩව ලබා දීමට හැකිවී තිබෙනවා. සියලු දේ පිළිබඳව සත්‍යය හෙළි කළ හැකි වෙනවා. මෙවැනි ගොඩනැගිල්ලකට පැමිණීම හරහා රාජ්‍ය අංශයට තවත් වත්කමක් එකතුවී තිබෙනවා.ජ්‍යෙෂ්ඨ ඇමැති ඒ. එච්. එම්. ෆවුසි මහතා - මම ඉතාම සතුටු වෙනවා මෙවැනි ගොඩනැඟිල්ලක් ඉදිකිරීමට හැකි වීම ගැන. මගේ අතින් මුල්ගල තබා එහි ඉදිකිරීම් අවසන් වනතුරු ජීවත් වීමට හැකිවීම භාග්‍යක්. අවසන් බෝම්බ පිපිරීමෙන් ද මගේ ජීවිතය බේරුණා. ඒ ගැන සතුටු වෙනවා.මේ ආයතනය මඟින් ආර්ථිකයට විශාල ශක්තියක් ලැබෙනවා. මිලියන ගණනක් එම කාර්යාලයේ කටයුතු වෙනුවෙන් කුලී ගෙවන්න සිදු වුණා. මේ කාර්යාලය ආරම්භ කිරීමට හැකි වීමත් සමඟ ඒ විශාල මුදල ඉතිරි වෙනවා.මේ සංස්ථාව ජනතාව වෙනුවෙන් විශාල වැඩ කොටසක් කර තිබෙනවා.එක්තරා විදියට අපිද යුද ජයග්‍රහණයේ කොටස්කරුවන් වෙනවා.පාර්ලිමේන්තු මන්ත්‍රී තිලංග සුමතිපාල මහතා - මේ ප්‍රදේශයට අද ඉතාම වැදගත් දවසක් . මේ අවස්ථාවට ජනාධිපති මහින්ද රාජපක්‍ෂ මහතා පැමිණියා.මේ ආයතනයේ වටිනාකම ඉතාම ඉහළයි. මීට පෙර වසර ගණනාවක් කුලියට සිටියා. නමුත් අද තමන්ගේම නිවහනකට පැමිණියා. මහින්ද චින්තනයට අනුව අපි පංච මහා බල කේන්ද්‍රය පිළිබඳව කතා කරනවා.අපි බලාපොරොත්තු වන පරිදි රටේ සංවර්ධනය සැලසුම් කරන විට සැලසුම් සහගත ලෙස සෑම අංශයකම කටයුතු යොඳින් සිදු කෙරෙනවා. අද වරායන් සංවර්ධනය වෙනවා. ඒවා නිර්මාණය වන විට, අපි මුහුද ජය ගන්නා විට රටේ නිපුණතාවයක් ඇති ජනතාවගේ අධ්‍යාපනය ඉහළට ගොස් හොඳ ශ්‍රම ශක්තියක් රටට ලැබෙනවා.නව ගොඩනැඟිලි සංකීර්ණය වර්ග මීටර් 13500 කින් සමන්විත වන අතර තුඩාවේ සහෝදරයෝ හා ෆයිලින් වර්කස් කොන්ත්‍රාත් සමාගම ඉදිකිරීම් බාරව කටයුතු කර ඇත. ඊට අමතරව මධ්‍යම ඉංජිනේරු කාර්යාංශය ගොඩනැඟිල්ලේ ඉදිකිරීම් සඳහා උපදේශකත්වය සැපයීය.මහජන සම්බන්ධතා හා මානව කටයුතු ඇමැති ආචාර්ය මර්වින් සිල්වා, අධිකරණ ඇමැති රවුෆ් හකීම්, ඛණිජ තෙල් කර්මාන්ත නියෝජ්‍ය ඇමැති සරණ ගුණවර්ධන, ලංකා ඛණිජ තෙල් නීතිගත සංස්ථාවේ සභාපති හැරී ජයවර්ධන මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n11082210</link>
    <topic> රාජ්‍ය සාහිත්‍ය උත්සවය සැප්: 1 දා සිට පුරා මසක්</topic>
    <author>ජීවනී පතිරණ</author>
    <content>රාජ්‍ය සාහිත්‍ය උත්සවය – 2011 සැප්තැම්බර් 01 දින සිට 31 දක්වා මහව විජයබා විදුහල් පරිශ්‍රයේ දී පැවැත්වේ.උත්සවය පැවැත්වෙන කාලය තුළදී සාහිත්‍ය සම්මන්ත්‍රණ පැවැත්වෙන අතර, ගුරු භවතුන් හා සාමාන්‍ය ජනතාව ඉලක්ක කරමින් පැවැත්වෙන මෙම සම්මන්ත්‍රණවලට අති විශාල සිසු හා ජන සහභාගිත්වයක් අපේක්‍ෂා කෙරේ.මෙයට සමගාමීව ප්‍රදේශයේ යටිතල පහසුකම්, පාසලේ පොදු පහසුකම්, පුස්තකාල හා අනෙකුත් අධ්‍යාපනික සංවර්ධන කටයුතු රැසක් ද මේ වන විට කඩිනමින් ක්‍රියාත්මක වෙමින් පවතී.විජයබා විදුහල පිහිටි ප්‍රදේශයේ සංවර්ධන කටයුතු අධ්‍යාපන අමාත්‍යාංශය, සංස්කෘතික හා කලා කටයුතු අමාත්‍යාංශය, පළාත් අධ්‍යාපන දෙපාර්තමේන්තුව ඒකාබද්ධව සිදුකෙරේ.ඒ සඳහා අධ්‍යාපන අමාත්‍යාංශය විසින් රුපියල් මිලියන දහයක් වෙන්කර ඇති අතර, සංස්කෘතික හා කලා කටයුතු අමාත්‍යාංශයට රුපියල් මිලියන තුනක් වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n11082211</link>
    <topic>දකුණු අධිවේගී දුම්රිය මඟේ ඉදිකිරීම් නිම කිරීමේ ඉලක්කයක්</topic>
    <author>ශීලා උඩුවර</author>
    <content>දකුණු අධිවේගී දුම්රිය මාර්ගය ඉදිකිරීමේ සමස්ත ව්‍යාපෘතිය 2012 මැයි මාසය වනවිට නිම කෙරෙන බව ප්‍රවාහන ඇමැති කුමාර වෙල්ගම මහතා පැවැසීය.මෙම ව්‍යාපෘතිය යටතේ මාතර සිට මරදාන දක්වා දුම්රිය මාර්ගය සම්පූර්ණයෙන්ම අලුතින් ඉදිකෙරේ.මෙහි දෙවැනි අදියර ගාල්ල සිට අලුත්ගම දක්වා ලබන සැප්තැම්බර් මස පළමු වැනිදා ආරම්භ කරන බව ද ඇමැතිවරයා කීය.ඇමැතිවරයා මෙම අදහස් පළ කළේ මුහුදුබඩ දුම්රිය මාර්ගයේ දෙවැනි අදියරේ ඉදිකිරීම් ඇරඹීම හා උතුරු දුම්රිය මාර්ගයේ මැදවච්චිය සිට තලෙයිමන්නාරම දක්වා දුම්රිය මගේ වර්ණ සංඥා පද්ධති ඉදිකිරීම් පිළිබඳව කරුණු පැහැදිලි කිරීම සඳහා ප්‍රවාහන අමාත්‍යාංශයේ පැවැති මාධ්‍ය සාකච්ඡාවක දීය.මෙම මාර්ගය ඉදිකිරීමෙන් පසු දුම්රිය ධාවනය පැයට කිලෝමීටර් 100 ක වේගයෙන් සිදු කෙරෙන බව පැවසූ ඇමැතිවරයා මෙහි ප්‍රථම අදියර මාතර සිට ගාල්ල දක්වා නිමකර දුම්රිය ධාවනය කෙරෙන බවත්, එම කොටසේ දැනට පැයට කිලෝමීටර් 100 ක වේගයෙන් දුම්රිය ධාවනය කෙරෙන බවත් ඇමැතිවරයා කීය.මෙම මාර්ගය ඉදිකෙරෙන සැප්තැම්බර් මස 1 වැනිදා සිට මාස 6 ක් දක්වා කාලය තුළ ගාල්ල සිට අලුත්ගම දක්වා දුම්රිය ධාවනය තාවකාලිකව අත්හිටුවන බවත් මාතර සිට ගාල්ල හා අලුත්ගම සිට කොළඹ දක්වා පමණක් දුම්රිය ධාවනය කෙරෙන බවත් ඇමැතිවරයා කීය.මෙම ව්‍යාපෘතිය සමඟ බලවේග කට්ටල 20 ක් දුම්රිය එන්ජින් 7 ක් ශ්‍රී ලංකා දුම්රිය සේවයට ලැබෙන බව පැවසූ ඇමැතිවරයා, මේ වනවිට බලවේග කට්ටල 20 න් 7 ක් දැනටමත් ලැබී ඇති බවත් ඒවා ධාවනයට යොදවා ඇති බවත් ඇමැතිවරයා කීය.ඇමැතිවරයා මෙසේද කීය.මෙම එන්ජින් උඩරට මාර්ගයේ ධාවනයට යොදවනවා. දැනට ධාවනයට යොදවන දුම්රිය එන්ජින්වලින් වැඩි කොටසක් අවුරුදු 55 ක් ඉක්මවූ ඒවායි. තවත් කොටසක් වසර 20ත් 30ත් අතර කල්ගිය ඒවා යි. එම දුම්රියන් සඳහා අලුතින් ලැබෙන දුම්රිය එන්ජින් යොදවනවා. නවීකරණය කරන මාර්ගයේ මුළුමනින්ම ගලවා අලුතින් රේල්පීලි යොදවා සේදීයාමකට ඉඩ නොලැබෙන ලෙස ශක්තිමත්ව ඉදිකරනවා.දෙවෙනි අදියර යටතේ කිලෝමීටර් 53 ක නව දුම්රිය මාර්ගයක් අලුතින් ඉදිකෙරෙයි.නව දුම්රිය කර්මාන්තශාලා තුනක් ගාල්ල, අලුත්ගම, මරදාන යන ප්‍රදේශවල ඉදිකිරීම ද මෙම ව්‍යාපෘතියට අයත් ය.ගාල්ල සිට අලුත්ගම දක්වා දුම්රිය මාර්ගය තාවකාලිකව වසා තබන කාලය තුළ මගීන්ගේ ගමන් පහසුව සඳහා ශ්‍රී ලංගම බස්රථ යොදවයි.මෙහි තුන්වැනි අදියර ඉඳුරුව සිට කළුතර දක්වා ඉදිකෙරෙන අතර ඒ සඳහා මාස 9 ක පමණ කාලයක් ගතවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n11082213</link>
    <topic>කොළඹ සංචාරක හෝටල් පරීක්‍ෂා කිරීමට පියවර</topic>
    <author>ජීවනී පතිරණ</author>
    <content>කොළඹ නගරයේ විදේශිකයන් පැමිණෙන තරු හෝටල් සියල්ල පරීක්‍ෂාවට ලක් කිරීමට කොළඹ මහ නගර සභාවේ ජන සෞඛ්‍ය දෙපාර්තමේන්තුව තීරණය කර තිබේ.ඉදිරි මාස 6ක කාලයක් අඛණ්ඩව මෙම සෝදිසි කිරීම් සිදු කෙරෙන අතර පුද්ගලයාගේ සෞඛ්‍ය තත්ත්වයේ සිට ආහාර පිළිගැන්වීම දක්වා වූ ක්‍රියාවලියේ දී ඔවුන්ගේ සෞඛ්‍යාරක්ෂිත භාවය පිළිබඳව මෙහිදී වැඩි අවධානයක් යොමු කරනු ඇත.ඇතැම් හෝටල්වල සූපවේදීන් සත්‍ය තොරතුරු ඇතුළත් වෛද්‍ය වාර්තා ඉදිරිපත් කිරීමට අපොහොසත් වී ඇති අතර ඇතැමුන් සුළු මුදලක් ගෙවා පෞද්ගලික රෝහල්වලින් වෛද්‍ය වාර්තාව ලබා ගෙන ඇති බවද අනාවරණය වෙයි.මේ සම්බන්ධයෙන් දැඩිව අවධානය යොමු කොට මෙම හෝටල් පරීක්ෂාවට ලක් කිරීමට ආහාර පරීක්ෂකවරුන් හා මහජන සෞඛ්‍ය පරීක්ෂකවරුන් ඉදිරි දිනවල පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=n11082214</link>
    <topic>රුපියලේ අගය ඉහළට</topic>
    <author>මහින්ද අලුත්ගෙදර</author>
    <content>අමෙරිකානු ඩොලරයට සාපේක්‍ෂව ශ්‍රී ලංකා රුපියලේ අගය සියයට 0.96 කින් ඉහළ ගොස් තිබෙන බව ශ්‍රී ලංකා මහ බැංකුව පවසයි.විදේශීය ලැබීම් ඉහළ යාම හේතුවෙන් රුපියලේ අගය මෙලෙස ඉහළ ගොස් තිබෙන බව ශ්‍රී ලංකා මහ බැංකුවේ ආර්ථික හා පර්යේෂණ දෙපාර්තමේන්තුව පෙන්වා දෙයි.මේ වසරේ ප්‍රථම භාගය තුළ අමෙරිකානු ඩොලර් මිලියන 413 ක (රුපියල් මිලියන 45430) වටිනාකමින් යුතු ඍජු විදේශීය ආයෝජන ලැබී තිබෙන බව සඳහන් කරන ශ්‍රී ලංකා මහ බැංකුව මේ වසර අවසන් වන විට අමෙරිකානු ඩොලර් බිලියනයක (රුපියල් කෝටි 11000) ඍජු විදේශ ආයෝජන ලබා ගැනීමේ ඉලක්කය සපුරා ගත හැකි වනු ඇතැයි විශ්වාසය පළ කරයි. මේ අතර ඉදිරි මාස කිහිපය තුළ ශ්‍රී ලංකාවේ උද්ධමනය තවදුරටත් පහළ යනු ඇතැයි අපේක්‍ෂා කරන බවද ශ්‍රී ලංකා මහ බැංකුවේ ආර්ථික හා පර්යේෂණ දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=r1108221</link>
    <topic>අම්පාර තානායම කළඑළි කරන්න ඉක්මන් වැඩපිළිවෙළක් ඕනෑ</topic>
    <author>අම්පාර දිසා විශේෂ – එල් දෙහිගොල්ල</author>
    <content>අම්පාර නගර සභාවට අයත් රජයේ තානායම දිනෙන් දින අභාවයට යන බව නගරවැසියෝ පවසති.ගල්ඔය ව්‍යාපාරයත් සමඟ ආරම්භ කළ මේ තානායම දිස්ත්‍රික්කයේ ජනතාවට විශාල සම්පතක් විය. පෞද්ගලික හෝටල් ඉදිකිරීමට ප්‍රථම බොහේ අය නවාතැන් ගන්නේ මෙම තානායමේය. මංගල උත්සව හා වෙනත් උත්සව පැවැත්වීමටත් මෙය යොදා ගත්තේ විවිධ බාධා මැදය.ගොඩනැඟිල්ලේ සැලකිය යුතු ප්‍රතිසංස්කරණයක් මේ දක්වා සිදුවී නැත.දිනෙන් දින එය ජරාවාස වීමට පටන්ගෙන ඇත.වැසිකිළි පද්ධතිය අබලන් තත්වයේ පවතී. මේ තානායමේ බොහෝ කාමරවලින් නිසි ප්‍රයෝජනයක් ගෙන නොමැත. කැඩීගිය උපකරණ විවිධ තැන්වල ගොඩගසා තිබේ.මේ තානායම සතු ඉඩම අක්කරයක් පමණ වෙයි. එය අලංකාර ලෙස සකසා ගැනීමට සැලසුම් සහගත වැඩපිළිවෙළක් නොමැත.මෙහි පැවැත්වෙන මංගල උත්සව සඳහා පිටතින් කෑම ගෙන ඒමට සිදුවෙයි. තානායමෙන් ඉතා පහසු මිලකට කෑම සකසා දීමට හැකියාව ඇති නමුත් එසේ නොකරන බවද ජනතාව කියති.. එසේ වැඩපිළිවෙළක් ක්‍රියාත්මක වනවා නම් එමගින් විශාල ආදායමක් නගරසභාවට සපයා ගැනීමට හැකියාව තිබේ. තානායම සතු බොහෝ ආදායම් මාර්ගවල නිසි සැලසුමක් නොමැති නිසා ලාභ උපයන්නට නොහැකිය.අම්පාර නගර සභාවේ නාගරික මන්ත්‍රී කැලුම් කුමාර මහතා - මේක නගර සභාවට තිබෙන ආදායම් මාර්ගවල හදවත.මෙහි වසර ගණනාවක් නිසි නඩත්තුවක් කළේ නෑ. ඒ නිසා තානායම බරපතළ ලෙස විනාශ වුණා. සුනාමි කාලයේ අම්පාර නගරයේ හෝටල් සියල්ල දියුණු වුණා.පොල්අතු මඩුවල තිබුණු සමහර හෝටල් අද මන්දිර වගේ. ඒත් මේ රජයේ තානායම එදා තිබුණු තත්ත්වයෙන්මයි.නගර සභාවේ උප සභාපති සුගත් චමින්ද මහතා - අම්පාර නගරයට ඉතා කිට්ටුවෙන් තමයි තානායම තිබෙන්නේ. මෙය කෝටි ගණනක් වටිනාස්ථානයක්.අපි පුළුවන්තරම් උත්සාහ ගන්නවා මේ වර්ෂය අවසන් වීමට පෙර මෙය ප්‍රතිසංස්කරණය කරන්න. ඒ සඳහා සියලු දෙනාගේ සහයෝගය අවශ්‍යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=r1108222</link>
    <topic>උකුවෙල අතිරනපිටිය ඇළ තැනින් – තැන කැඩිලා</topic>
    <author>උකුවෙල සමූහ සී.තී.ගමගේ</author>
    <content>උකුවෙල ප්‍රාදේශීය ලේකම් කොට්ඨාසයේ කුඹුරු අක්කර 550,ට ජලය සැපයෙන සෙම්බුවත්ත වැවේ සිට සැතපුම් දහයක් පමණ දුරින් යුතු “අතිරනපිටිය වාරි මාර්ග යෝජනා ක්‍රමය නිසි පරිදි නඩත්තු නොකිරීමෙන් කුඹුරු අක්කර එකසිය පණහක් පමණ පුරන් වී ඇත.අතරනපිටිය වාරිමාර්ග යෝජනා ක්‍රමය රජ දවසේ පටන් පැරැණි එකකි.සෙම්බුවත්ත වැවෙන් කුඩා ඔයට ගලා යන ජලය පුස්සේතැන්නේ දී අතිරනපිටිය වාරිමාර්ග යෝජනා ක්‍රමයට සැපයේ.උඩතැන්න ජල සම්පාදන යෝජනා ක්‍රමය සඳහා ද ජලය ලබා ගන්නා කුඩාඔය ජලය ආරක්ෂා කර දීමට ගොවීහු දිනපතාම වෙහෙසෙති.උඩතැන්න ගොවි සමිතියේ සභාපති එම්.එච්.ජී. කුලසිංහ මහතා මෙසේ පැවැසුවේය.අතිරනපිටිය ඇළ මාර්ගය ආරක්ෂාකර ගැනීමට දිනපතාම ගොවීන්ට යන්න එන්න සිදුවනවා. දිගින් වැඩි නිසා ජලය කාන්දු වීම් ඇළබැම්ම කඩා වැටීම් සිදුවීම වළක්වන්න අමාරුයි.ඇළේ පැති බැම්ම තැනින් තැන කොන්ක්‍රීට් දමා සංවර්ධනය කර තිබෙනවා. කොන්ක්‍රීට් සොරොව්ව කඩා දමා පහළට ජලය ලබා ගැනීමට සමහරුැ උත්සහ කරන නිසා ජල හිඟයක් සිදුවෙනවා. පැරැණි තාක්ෂණ ක්‍රම යොදා ගෙන අතිරනපිටිය වාරි යෝජනා ක්‍රමය ඉදිකර තිබෙනවා. ඇළ මාර්ගය නඩත්තු කිරීම ගොවීන්ට පමණක් කිරීම අසීරු කාරියක්.හෑමුරේ ගොවි සංවිධානයේ එල්.කේ. රණසිංහ මහතාඅතිරනපිටිය ඇළේ දැනට ස්ථාන කීපයක් අබලන් වී පැවතීම නිසා ගොවීන්ට ප්‍රමාණවත් ජලය සපයා ගන්න බැහැ. පුස්සේතැන්න අමුණේ වැලි පිරිලා වී වගාකරන අතර මැදදී ජල හිඟයක් ඇති වුණොත් අපටයි පාඩුව. අත්‍යවශ්‍ය ස්ථාන පිළිසකර කර දුන්නොත් ගොවීන්ට ඇළ මාර්ගය නඩත්තු කර ගැනීම පහසුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=r1108223</link>
    <topic>හොරණ මහජන සෞඛ්‍ය පරීක්ෂකවරුන් වැටලීමක:</topic>
    <author>හොරණ සමූහ බන්දුල ගුලවත්ත</author>
    <content>හොරණ මහජන සෞඛ්‍ය පරීක්ෂක නිලධාරින් විසින් ප්‍රදේශයේ කරන ලද වැටලීම්වලදී චෝදනාවලට ලක්වූවන් 18 දෙනකුට එරෙහි පැමිණිලි එකම දිනයකදී විභාග කෙරිණි. චෝදනාවලට ලක්වූවන් දහතුන් දෙනකුට දඩ මුදල් වශයෙන් රු.ලක්ෂයක් ගෙවීමට හොරණ මහේස්ත්‍රාත් වසන්ත රණසිංහ මහතා නියෝග කළේ ය.ආහාර පනත යටතේ නඩු 12ක් ද නිරෝධායන හා රෝග වැළැක්වීමේ ආඥා පනත යටතේ නඩු 06ක් ද මෙහිදී විභාග කෙරිණි. එක් විත්තිකරුවෙකුට එරෙහිව වරෙන්තු නිකුත් කෙරිණි. නඩු කීපයක් කල් තැබීය.හොරණ විවිධ සේවා සමූපකාර සමිතියට අයත් ප්‍රාදේශික වෙළඳ සැලක දිරාපත් වූ කරවල අලෙවිය සඳහා ප්‍රදර්ශනයට තැබීමට එරෙහිව රු. 15,000 දඩ මුදලක් ගෙවීමට ද නියෝග කර ඇත. අලෙවියට තබා තිබූ ආහාර විවෘතව තැබීම නිසා කිදෙල්පිටිය ප්‍රදේශයේ වෙළෙඳ සල් හිමියෙකුට ද රු. 15,000ක දඩ මුදලක් ගෙවීමට නියෝග කෙරිණි. රු. 2000 සිට රු.15,000 දක්වා දඩ මුදල් ගෙවීමට නියෝග කෙරුණේ විවිධ චෝදනා මතය.මදුරුවන් බෝවෙන ලෙස පරිසරය පවත්වාගෙන ගිය නිවැසියන් හතර දෙනකුටද රු.2000 බැගින් දඩ මුදල් ගෙවීමට නියෝග කෙරිණි.සෞඛ්‍ය වෛද්‍ය නිලධාරී ඒ.පී.අයි. ධර්මරත්න මහතාගේ උපදෙස් මත පී.සී.සේනාරත්න, ඒ.ඇල්.ඩී.පෙරේරා, ටී.ජී.ප්‍රසන්න කුමාර, එල්.පී.එල්.පි‍්‍රයන්ත, ඇම්.එච්.බී.ඒ.බණ්ඩාර සෞඛ්‍ය පරීක්ෂකවරු මේ මෙහෙයුම්වලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=r1108224</link>
    <topic>මහමඟදී සොරාගත් බලු පැටියාගෙන් ‘මසුරු සිටාණන්ට’ යස පාඩමක්</topic>
    <author/>
    <content>ඔහු සියනෑවේය. මසුරෙකි. මුදල් වියදම් වෙතියි කියමින් වේල් දෙක තුන ‘ප්ලේන්ටියකින්’ ගත කරන හෙතෙම බිරියට සහ දරුවනට අවශ්‍ය ගෙදර වියදමට තරමක් ලෝබ වෙතියි ප්‍රදේශවාසීහු කියති.ගම්වැසියෝ ඔහුගේ සැටි දනිති. පාරේ ගමන් කරද්දී අන්න මසුරු සිටාණෝ යනවා යැයි කියති. ඔහුට එවදන් ඇසුනත් ගාණක් නැත.පසුගිය දිනෙක ඔහුට ලොකු ඇබැද්දියකට මුහුණ පෑමට සිදු විය. එයත් සිදුවූයේ ඔහුගේ මසුරුකම නිසයි.රෑ සේවය අහවර වී අවසන් දුම්රිය අල්ලා ගන්නට ඉක්මන් ගමනින් දුම්රිය පොළවෙත ගමන් කරමින් සිටි ඔහුට ඒ මාර්ගයේ නිවෙසකින් එළියට ආ බලු පැටියෙක් දක්නට ලැබිණි.මසුරා ‘ඉක්මන් පය’ මදකට නතර කොට බලු පැටියා දෙස කලුවරේම බලා උන්නේය.‘මූ නම් හොඳ වර්ගෙක එකෙක්’ ඔහුට එසේ සිතෙන්නට ඇත.ඔහු තම නිවෙසේ ආරක්ෂාවට බලු පැටියකු ඇති කළ යුතු යැයි සිතා සිටියේද මේ දිනවලදීය.ලොකු ගණනක් ගෙවා බලු පැටියකු මිලදී ගන්නවාට වඩා අතට ආ වාසනාව ගෙදර ගෙනියන්නට ඔහුට සිතිණි.කල් බලමින් සිටියොත් වැඩ වරදින අයුරු ඔහුට දැනෙන්නට වූයේ ගෙහිමි කත බලු පැටියාගේ නම කියමින් කතා කරන හඬ ඇසුණු බැවිනි.බලු පැටියා ළඟට ගිය හෙතෙම ඌ වඩා ගත්තේය. නාඳුනන අමුත්තා ගැන මේ තිරිසනාට වගක් නැත. වලිගය වැනුවේය. මසුරාට තුරුල් වී දුම්රිය පොළට ආයේය.අවසන් දුම්රියට ගොඩවූ හෙතෙම බලු පැටියාද එහි අසුනකින් තැබුවේය. ‘උඹ හොඳ එකා. මික් ගෑවේ නෑ. අද යමු පුතා අපේ ගෙදරට. හිටපු තැනට වඩා එහෙ බොට හොඳා’ ඔහු බලු පැටියා දෙස බලමින් කීවේය.දුම්රිය මැදිරියේ දෙතුන් දෙනෙකුට වඩා නැත. ඔවුනුත් නිදි කිරති.දුම්රිය ගමනේය. බලු පැටියාට දුම්රිය ගමන ආගන්තුක වන්නට ඇත. එක්වරම ඌ බිමට පැන දුම්රිය මැදිරිය පුරා දුවන්නට පටන් ගත්තේය. මේ දැක කලබල වූ මසුරාද බලු පැටියා පස්සේ එලවන්නට විය.නිදි කිරමින් හුන් මගීහු ද මේ කලබලයෙන් අවදි වූහ. ඔවුහු මසුරාට උදව් කරන්නට උත්සාහ කළහ. මේ අව් අස්සේ දුම්රිය නැවතුම් පලක නැවැතිනි. බලු පැටියා වට පිට බලා විවෘතව තිබූ දොරෙන් දුම්රිය වේදිකාවට පැන කලුවරේ අතුරුදන්විය.බලු පැටියා සොයා මසුරාද දුම්රියෙන් බැස වේදිකාව දිගේ දුවන්නට විය. දුම්රිය ධාවනය විය.කලුවරේ අතුරුදන් වූ බලු කුක්කා සොයා පැයක් දෙකක් වෙහෙස වූ මසුරා අවසානයේ දුම්රිය වේදිකාවේ බංකුවක් මත දිග ඇදිනි. යලි දුම්රියක් ඇත්තේ අලුයම 5 ට පමණය. දුම්රිය වේදිකාවේ රැය පහන් කර පසුදා උදෑසනම ගෙදර ගිය මසුරාට බිරියගේ ප්‍රශ්නවලට පිළිතුරුදීමට සිදු විය.‘ඕටී කලා බං. කීයක් හරි අතට එනවනේ... ඔහු කීවේය.මුහුණකට සෝදා ගත් මසුරා නැවත වැඩට යන්නට ලෑස්ති වූවත් තේ එක ලැබෙන තුරු ඇඳි පුටුවේ සිටියදී ඔහුට නොදැනුවත්ව නින්ද ගියේය. ඔහු නැවත අවදි වන විට දවල් ආහාරද සූදානම් වී තිබිණි.වැඩට යන්නට අවදි නොකළේ මන්දැයි විමසමින් මසුරා එදා පැය ගණනක් බිරියට බැන වැදිනි.මේ කතාව කන්තෝරුවේදී ඔහු මිතුරකුට කීවේය.බලු පැටියා පැන යාමටත් වඩා නිකරුනේ එක් දවසක් නිවාඩු දමන්නට සිදු විනැයි පැය කීපයක අතිකාල සේවය ඒ හේතුව නිසාම අහිමිවීමත් ගැන සිත් තැවුලෙන් සිටි මසුරා ඒ ගැන මිතුªරන් සමග දින ගණනක්ම එකදිගට කියවමින් තැවුනාලු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=r1108225</link>
    <topic>හෙරොයින් ජාවාරමේ නිරත කතට අත්හිටවූ සිර දඬුවම් සහ දඩ</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්කුඩු ළඟ තබා ගැනීම සහ ජාවාරම් කිරීම සම්බන්ධ අධිචෝදනා දෙකට වරද පිළිගත් කාන්තාවකට පාණදුර පළාත් බද මහාධිකරණ විනිසුරු අමල් තිලකරත්න මහතා අත්හිටවූ සිරදඬුවම් සහ දඩද නියම කර ඇයව මුදා හැරියේ දැඩි අවවාදයක් දෙමිණි.පළමුවැනි අධිචෝදනාවට බරපතළ වැඩ ඇතිව අවුරුදු අටකට අත්හිටවූ අවුරුදු එකක සිර දඬුවමක් සහ රුපියල් 15000.00 දඩයක්ද දෙවැනි අධිචෝදනාවට අවුරුදු අටකට අත්හිටවූ බරපතළ වැඩ ඇතිව අවුරුදු එකක සිරදඬුවමක් සහ රුපියල් දහදහස බැගින් ද දඩ නියම කළේය. දඩය ගෙවනු ලැබුවහොත් දඩයෙන් තුනෙන් එකක් පොලිස් තෑගී අරමුදලට බැර කිරීමට ද අධිකරණයේ රෙජිස්ට්‍රාර් වරියට නියම කළේය. කාන්තාව නඩු විභාගය අවසන් වනතුරුම එනම් අවුරුදු හයක් රක්ෂිත බන්ධනාගාරයේ සිටි නිසා අත්හිටවූ සිරදඬුවම් නියම කළ බව විනිසුරු වරයා පැවසීය.රජයේ නීතිඥ අසංක මැන්ඩිස් මහතා පැමිණිල්ල වෙනුවෙන් අධිකරණයට කරුණු දැක්වීය. නීතිඥ දිලූක සිල්වා මහත් විත්තිකාරිය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108221</link>
    <topic>18න් පහළ පිරිමි වොලිබෝල් සූරතාව සේනානායක විදුහලට</topic>
    <author>පි‍්‍රන්ස් ගුණසේකර</author>
    <content>ඩී. එස්. අයි. සුපර් ස්පෝර්ට් පාසල් වොලිබෝල් තරගාවලියේ 18 න් පහළ බාලක සූරතාව මාදම්පේ සේනානායක විදුහල දිනා ගත්තේය. පසුගිය වසරේ එම අංශයේ සූරතාව දිනා සිටි නාත්තන්ඩිය ධම්මිස්සර විදුහල තරග වට 3 – 2 කින් පරාජය කළ සේනානායක ක්‍රීඩකයෝ මෙවර තරගාවලියේ කැපී පෙනෙන දස්කම් දැක්වූහ. ලකුණු තත්ත්වය වූයේ 25 – 21, 25 – 23, 20 – 15, 18 – 25 හා 15 – 10 කි.18 න් පහළ බාලිකා සූරතාව ආනමඩුව මධ්‍ය මහා විදුහලට හිමිවිය. අවසන් තරගයේදී අනුරාධපුර මධ්‍ය මහා විදුහල 25 – 9, 25 – 21 හා 25 – 16 ක් ලෙස පරාජයට පත් විය.පාසල් වොලිබෝල් තරගාවලියේ දක්‍ෂතම ක්‍රීඩකයාට හිමි සම්මානය මාදම්පේ සේනානායක විදුහලේ ෂෙහාන්ත තාමෙල් දිනාගත් අතර දක්‍ෂතම ක්‍රීඩිකාව ලෙස ආනමඩුව මධ්‍ය මහා විදුහලේ කේ. ඩී. වාසනා සම්මානයට පාත්‍ර වූවාය.මෙවර තරගාවලියේ විශේෂ සිදුවීමක් වූයේ ස්වාමීන්වහන්සේ නමකගේ පුහුණුව යටතේ තරග වැදුණු රක්වාන කැන්දපොල විදුහල 14 න් පහළ බාලිකා සූරතාව දිනා ගැනීමය. අම්පාර උහන කුමාරිගම මහා විදුහල හා පැවැති අවසන් තරගයේදී තරග වට 3 – 1 ක ජයක් කැන්දපොල විදුහලට හිමිවිය.එයට අමතරව පුස්සැල්ලේ පඤ්ඤාතිලක හිමියන් විසින්ම පුහුණුව ලබා දුන් 12 න් පහළ කාන්තා කණ්ඩායමද අනුසූරතාව දිනා ගත්තේය. එහි සූරතාව නාත්තන්ඩිය ධම්මිස්සර විදුහල දිනාගත්තේ තරග වට 2 – 0 කිනි. 12 න් පහළ දක්‍ෂතම ක්‍රීඩිකාව ලෙස කැන්දපොල විදුහලේ උදේශිකා මනෝහාරි නම් කෙරුණි.12 න් පහළ බාලක සූරතාව හුංගම විජයබා ජාතික පාසල දිනාගත් අතර අනුරාධපුර මැදවච්චිය ගාමිණී වැව මහා විදුහලට අනුසූරතාව හිමිවිය. දක්‍ෂතම ක්‍රීඩකයා ලෙස විජයබා ජාතික පාසලේ තරුන් මධුසංඛ සම්මාන දිනා ගත්තේය.14 න් පහළ බාලිකා තරග අංශයේ දක්‍ෂතම පන්දු ඔසවන්නිය ලෙස ඒ. එම්. මධුවන්ති (කැන්දපොල වි.), දක්‍ෂතම ප්‍රහාරිකාව කේ. ජී. ඩී. අප්සරා (කුමාරිගම ම. වි.) හා දක්‍ෂතම ක්‍රීඩිකාව පී. ජී. පී. අප්සරා (කැන්දපොල වි.) සම්මාන දිනා ගත්හ.14 න් පහළ බාලක සූරතාව රුවන්වැල්ල රාජසිංහ විදුහල ද, අනුසූරතාව නාත්තන්ඩිය ධම්මිස්සර විදුහල ද දිනා ගත්හ. දක්‍ෂතම පන්දු ඔසවන්නා ලෙස සහන් දිලීප (රාජසිංහ වි.) දක්‍ෂතම ප්‍රහාරකයා ලෙස ඒ. ඩී. එස්. සුබසිංහ (ධම්මිස්සර වි.) හා දක්‍ෂතම ක්‍රීඩකයා ලෙස රවිෂාන් ගුණරත්න (රාජසිංහ වි.) සම්මාන දිනා ගත්හ.16 න් පහළ බාලික සූරතාව තොඩුවාව සාන්ත අන්තෝනි විදුහල, අනුසූරතාව දෙනියාය සාන්ත මැතිව් විදුහල දිනා ගත්හ. පන්දු ඔසවන්නිය ෆාතිමා හුස්නියා (සා. මැතිව්), ප්‍රහාරිකාව මිලෝනි සලිදුනි (සා. අන්තෝනි) හා හොඳම ක්‍රීඩිකාව ඒ. ඒ. සඳමාලී සම්මාන දිනා ගත්හ.16 න් පහළ බාලක සූරතාව මාදම්පේ සේනානායක විදුහල ද, අනු සූරතාව සීදූව දවිසමර විදුහල ද දිනා ගත්හ. පන්දු ඔසවන්නා එම්. එස්. ශ්‍රීමාල් (සේනානායක වි.), ප්‍රහාරකයා ඒ. ඩී. ප්‍රයනාත් (සේනානායක වි.) හා හොඳම ක්‍රීඩකයා චාමික සඳරුවන් (දවිසමර වි.) සම්මාන දිනා ගත්හ.18 න් පහළ දක්‍ෂතම ඔසවන්නිය ලෙස එස්. චාරුකා (ආනමඩුව වි.), ප්‍රහාරිකාව කේ. ඩී. වාසනා (ආනමඩුව වි.) හා දක්‍ෂතම ක්‍රීඩිකාව ෂශිනි මංසලා (ආනමඩුව වි.) සම්මාන දිනා ගත්හ.18 න් පහළ දක්‍ෂතම ඔසවන්නා ලෙස එස්. සම්පත් (සේනානායක වි.), ප්‍රහාරකයා ලෙස අයි. විමර්ශන (ධම්මිස්සර වි.) හා දක්‍ෂතම ක්‍රීඩකයා ලෙස ෂෙහාන්ත නාමෙල් (සේනානායක වි.) සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108222</link>
    <topic>ශ්‍රී ලංකාවට රන් 1යි රිදී 1යි, ලෝකඩ 2යි</topic>
    <author>පි‍්‍රන්ස් ගුණසේකර</author>
    <content>සිංගප්පූරු විවෘත මලල ක්‍රීඩා තරගාවලියේදී ශ්‍රී ලංකාවට රන් පදක්කමක්, රිදී පදක්කමක් හා ලෝකඩ පදක්කම් 2ක් හිමි විය.මීටර් 400 (කාන්තා) තරගයේදී කේ. එන්. රත්නකුමාරි තත්පර 54.71 කින් රන් පදක්කම පැපුවා නිව්ගිනි හි බූරූ බෙටී (තත්. 55.71) හා ලෝකඩ පදක්කම තායිලන්තයේ තාඩ් වැලී (තත්. 56.63) දිනා ගත්හ. මීටර් 200 (පිරිමි) තරගයේදී රනිල් ජයවර්ධන රිදී පදක්කම දිනාගත්තේ තත්පර 21.72 කිනි. එහි රන් පදක්කම ජපානයේ කවාසී සුචිරියෝ (තත්. 21.58) හා ලෝකඩ පදක්කම මැලේසියාවේ ආම්සා ජිලාන් (තත්. 22.09) දිනා ගත්හ.මීටර් 400 (පිරිමි) තරගයේදී අයේෂ් කුමාර තත්පර 48.64 කින් ලෝකඩ පදක්කම දිනා ගත්තාය. එහි රන් පදක්කම පැපුවා නිව්ගිනි හී ෂොනී නෙල්සන් (තත්. 47.70) හා රිදී පදක්කම ජපානයේ යමාචී සුකී (තත්. 48.0) දිනා ගත්හ.තුම් පිම්ම තරගයේදී ඩී. එම්. කේ. ප්‍රනාන්දු මීටර් 15.51 ක දක්‍ෂතාවකින් ලෝකඩ පදක්කම දිනා ගත්තේය. එහි රන් පදක්කම චීනයේ ජී. උචූ (මී. 16.54) හා රිදී පදක්කම ජපානයේ කුමරූ තොමනේරී (මී. 15.63) දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108223</link>
    <topic>අවසන් එක්දින ගැටුම අදයි</topic>
    <author/>
    <content>සංචාරක ඔස්ට්‍රේලියානු පිල හා ශ්‍රී ලංකාව අතර ආර්. ප්‍රේමදාස ක්‍රීඩාංගණයේ පැවැති සිවුවැනි එක්දින තරගයේදී ඔස්ට්‍රේලියාව කඩුලු 5 කින් ජය ගැනීමත් සමඟ තරගමාලාවේ ජය 3 – 1 ක් ලෙස ඔස්ට්‍රේලියාව සතු විය. දෙරට අතර අවසන් එක්දින තරගය අද පස්වරු 2.30 ට ආරම්භ වේ.ශ්‍රී ලංකා පිතිකරුවන්ගේ දුර්වල ක්‍රීඩා විලාශය හේතුවෙන් ලකුණු 132 කට සියලු දෙනා දැවී ගිය අතර ඔස්ට්‍රේලියාව කඩුලු 5 ක් බිඳ වැටී ජයග්‍රාහී ඉලක්කය පසු කළේය.ශ්‍රී ලංකා ඉනිම කඩාවැටෙද්දී මහේල ජයවර්ධන තම එක්දින ක්‍රිකට් දිවියෙහි 59 වැනි අර්ධ ශතකය වාර්තා කරමින් එක් අන්තයක් ආරක්‍ෂා කළද සංගක්කාර හැර අනෙක් පිතිකරුවන්ගෙන් ඔහුට සහයක් නොලැබුණි. ශ්‍රී ලංකා පිතිකරුවන් 8 ක්ම ලකුණු 10 සීමාව පසු නොකළ අතර සිවුදෙනෙකු ලකුණු නොලබාම ක්‍රීඩාගාරයට ගියහ.ශ්‍රී ලංකා පිලේ අවසන් කඩුලු පහම ලකුණු 14 කට දවාගැනීමට ඔස්ට්‍රේලියානු පන්දු යවන්නෝ සමත් වූහ. කාසියේ වාසිය දිනා තරංග හා ඩිල්ෂාන් ඉනිම ආරම්භ කළ අතර ලකුණු 20 ක් වෙද්දී ඩිල්ෂාන් ලකුණු 12 කට දැවී ගියේය. ඒ සමඟම තරංග ලකුණු 8 ක් තිබියදී දැවී ගිය අතර සංගක්කාර හා මහේල ලකුණු 71 ක සම්බන්ධතාවක් ගොඩනැඟූහ.සංගක්කාර ලකුණු 31 ක් ලබා සිටියදී දැවී යන විට ශ්‍රී ලංකා පිලට ලකුණු 95 ක් එක්ව තිබුණි. උප නායක ඇන්ජලෝ මැතිව්ස් අපරීක්‍ෂාකාරීව පහර දීමේ ප්‍රතිඵලය මත ස්ටම්ප් කිරීමකින් ලකුණු 6 කට දැවී ගියේය.බ්‍රෙට් ලී හා ෂෙර්වියර් ඩෝහොතී කඩුලු 4 බැගින් බිඳහෙළීමට සමත් විය.ඔස්ට්‍රේලියාව වෙනුවෙන් ලකුණු 70 ක් ලබාගත් ආරම්භක පිතිකරු ෂෝන් මාර්ෂ් තම 8 වැනි අර්ධ ශතකය වාර්තා කිරීම කැපී පෙනුණි. නායක මයිකල් ක්ලාක් නොදැවී ලකුණු 38 ක් ලබාගත් අතර පොන්ටින් හා හසී සොහොයුරන් ලකුණු නොලබා ක්‍රීඩාගාරයට ගියහ.එක්දින වරම් දිනාගත් සීකුගේ ප්‍රසන්න පන්දු 4 කදී කඩුලු 3 ක් බිඳහෙළා විශිෂ්ට දස්කම් දැක්වීය. ඔහුට කඩුලු ත්‍රිත්වය අහිමි වුවද පළමු තරගයේදී අමතක නොවන අත්දැකීමක් එක්විය.ශ්‍රී ලංකාව ලකුණු 132 (38.4) - ඩිල්ෂාන් 12, සංගක්කාර 31, ජයවර්ධන 53, (ලී 15/4, ඩොහෝතී 28/4)ඔස්ට්‍රේලියාව කඩුලු 5 කට ලකුණු 133 (28) - වොට්සන් 12, මාෂ් 70, ක්ලාක් නොදැවී 38, (මාලිංග 18/2, ප්‍රසන්න 32/3).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108224</link>
    <topic>රාජ්‍ය සේවා ටේබල් ටෙනිස් 27-28 දිනවලදී</topic>
    <author/>
    <content>රාජ්‍ය සේවා ටේබල් ටෙනිස් සංගමය මෙහෙයවන වාර්ෂික රාජ්‍ය සේවා ටේබල් ටෙනිස් තරගාවලිය මෙවර අගෝස්තු 27 සහ 28 යන දෙදින පොලොන්නරුව ක්‍රීඩා අමාත්‍යාංශ ගෘහස්ථ ක්‍රීඩාගාරයේදී පෙරවරු 8.30 සිට පැවැත්වේ.පැවැත්වෙන තරග මෙසේය.වයස 25 – 30, 30 – 35, 35 – 40, 40 – 45, 45 – 50, 55 – 60 තනි තරග වේ.වයස 20 – 30, 30 – 40, 40 – 50 සහ 50 – 60 දක්වා යුගල තරග පැවැත්වේ. පිරිමි සහ කාන්තා වශයෙන් දෙපක්‍ෂයට තරග සඳහා සහභාගි විය හැකිය. ඉල්ලුම්පත් ලේකම්, රාජ්‍ය සේවා ටේබල් ටෙනිස්, මහ නගර සභා ක්‍රීඩා අංශය, මහනුවර ලිපිනයට එවන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108225</link>
    <topic>ජාතික තලයට ක්‍රීඩකයන් ගෙනෙන ප්‍රාදේශීය පුහුණුකරුවන්ට දිරි දීමනා</topic>
    <author/>
    <content>ප්‍රාදේශීය වශයෙන් දක්‍ෂතා දක්වන ක්‍රීඩක ක්‍රීඩිකාවන් ජාතික හා ජාත්‍යන්තර තලයට ගෙනඒමට පුහුණුකරන පුහුණුකරුවන්ට විශේෂ දිරි දීමනාවක් ලබාදීමට ක්‍රීඩා අමාත්‍යාංශයේ අවධානය යොමුවී ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා පැවසීය.ඒ මහතා මෙම අදහස් පළ කළේ මධ්‍යම පළාතේ ක්‍රීඩා නිලධාරීන්ට ක්‍රීඩා ශක්ති වැඩසටහන පිළිබඳව දැනුවත් කිරීම සඳහා පසුගියදා මහනුවර දිස්ත්‍රික් ලේකම් කාර්යාලයීය ශ්‍රවණාගාරයේ පැවති විශේෂ හමුවකදීය.“ප්‍රාදේශීය වශයෙන් දක්ෂතා දක්වන බොහෝ ක්‍රීඩක ක්‍රීඩිකාවන් ජාතික සංචිතවලට යොමු කිරීමේ දී ප්‍රාදේශීය පුහුණුකරුවන් එම ක්‍රීඩක ක්‍රීඩිකාවන් ජාතික පුහුණුකරුවන්ට භාරදීමට මැලිකමක් දක්වන බව පෙනෙන්නට තිබෙනවා. ප්‍රාදේශීය පුහුණුකරුවන්ගේ මෙම වැඩපිළිවෙල නිසා ජාතික හා ජාත්‍යන්තර තලය නියෝජනය කළ හැකි දක්ෂ ක්‍රීඩක ක්‍රීඩිකාවන් රැසක් රටට අහිමි වෙනවා.මේ නිසා ක්‍රීඩා අමාත්‍යාංශය විදිහට අපි අවධානය යොමු කළා ප්‍රාදේශීය පුහුණුකරුවන් දිරිමත් කරමින් ඔවුන්ගේ කැපවීමට යම් අනුග්‍රාහක මුදලක් ලබාදීමට.මේ අනුව ඉදිරියේ දී ජාතික හා ජාත්‍යන්තර තලයට ක්‍රීඩකයින් යොමු කරන ප්‍රාදේශීය පුහුණුකරුවන්ට රු. ලක්ෂයක දිරි දීමනාවක් ලබාදීමට ක්‍රීඩා අමාත්‍යාංශය කටයුතු කරනවා” අමාත්‍යවරයා අවධාරණය කළේය.මෙම අවස්ථාවට ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් රංජනී ජයකොඩි, ක්‍රීඩා අධ්‍යක්ෂ ශාන්ත වීරසිංහ, නියෝජ්‍ය අධ්‍යක්ෂ ජනරාල් සජින් ජයලාල් ඇතුළු දිස්ත්‍රික් හා පළාත් ක්‍රීඩා නිලධාරීන් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=s1108226</link>
    <topic>රිමාන්ඩ් බන්ධනාගාරයට වොලිබෝල් සූරතාවක්</topic>
    <author>මහින්ද ජිනදාස</author>
    <content>බන්ධනාගාර දෙපාර්තමේන්තුවේ ක්‍රීඩා සමාජය මෙහෙයවූ අන්තර් බන්ධනාගාර වොලිබෝල් තරගාවලියේ සූරතාව කොළඹ රිමාන්ඩ් බන්ධනාගාරය දිනා ගත්තේය. මෙම තරගමාලාව පසුගියදා කොළඹ බන්ධනාගාර වොලිබෝල් ක්‍රීඩා පිටියේදී පැවැත්වුණි. මෙම තරගමාලාවට කණ්ඩායම් 22 ක් සහභාගිවූහ. අවසන් තරගය සඳහා කොළඹ රිමාන්ඩ් බන්ධනාගාර පිල සහ තංගල්ල බන්ධනාගාර කණ්ඩායම තරග වැදුනේය. මෙම අවසන් තරගය ඉතා උණුසුම් අන්දමින් පැවැති අතර, අවසානයේදී තංගල්ල පිල පරදවා කොළඹ පිල වට 3 – 0 ක ජයක් වාර්තා කළේය. ලකුණු තත්ත්වය 25 – 13, 25 – 17, 25 – 09 යි.මෙහි ප්‍රථම අවසාන පූර්ව තරගයේදී මීගමුව බන්ධනාගාර කණ්ඩායම පරදවා කොළඹ රිමාන්ඩ් බන්ධනාගාර පිල ජය ලබාගත්තේය. ලකුණු තත්ත්වය 25 – 22, 25 – 15 යි.දෙවැනි අවසාන පූර්ව තරගයේදී තංගල්ල පිල වෙතින් වැලිකඩ බන්ධනාගාර පිල පරාජයට පත්විය. තරගාවලියේ දක්ෂතම ක්‍රීඩකයා ලෙස කොළඹ රිමාන්ඩ් බන්ධනාගාරයේ ඩබ්ලිව්. එස්. නිශාන්තන්, දක්ෂතම පන්දු ඔසවන්නා ලෙස කොළඹ රිමාන්ඩ් බන්ධනාගාරයේ නිමල් වල්පොළත්, දක්ෂතම ආවරණය කරන්නා ලෙස කොළඹ රිමාන්ඩ් බන්ධනාගාරයේ සමරක්කොඩිත්, දක්ෂතම පන්දුව ලබා ගන්නා ලෙස කොළඹ රිමාන්ඩ් බන්ධනාගාරයේ ජී. කේ. එස්. කුමාරත්, දක්ෂතම පන්දු පිරිනමන්නා ලෙස කොළඹ රිමාන්ඩ් බන්ධනාගාරයේ ඩබ්ලිව්. එස්. නිශාන්තත්, දක්ෂතම ප්‍රහාරකයා ලෙස තංගල්ල බන්ධනාගාරයේ ජයසූරියත් සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=f1108221</link>
    <topic>සලෙලකුට පුළුවන්ද අන්තඃපුරය රකින්න?</topic>
    <author/>
    <content>සරත් සිල්වා දූෂණයට විරුද්ධව කතා කිරීම ලොකුම විහිළුවක්. මේ තරම් පිළිකුල් සහගත දෙයක් තවත් නැහැ.සරත් එන් සිල්වා ගැන දැනගන්න වෙන මොකවත් ඕන නැහැ. ඒකට වික්ටර් අයිවන්ගේ “නොනිමි අරගලය” පොත විතරක් හොඳටම ඇති. පොතේ පිටු 900ම වෙන්වෙලා තියෙන්නේ අගවිනිසුරුවරයෙක්, අභියාචනාධිකරණ සභාපතිවරයෙක්, නීතිපතිවරයෙක් හැටියට ඔහු කරවූ දූෂණ ගැනයි.මේක කටකතාවක් වත් හැංගිලා කරන චෝදනාවක්වත් නෙවෙයි. දූෂණයට හා අල්ලසට විරුද්ධව ක්‍රියා කරන ප්‍රධානම ආයතනයක් වන අධිකරණයේ ගරුත්වය සරත් සිල්වා නිසා නැතිවුණා. ඔහු කරපු කැත, නින්දා සහගත, අශික්ෂිත වැඩ ගොඩක් මේ පොතෙන් හෙළි වෙනවා.කෙනෙක්ට එහෙම කියන්න පුළුවන්. ඇත්තටම ඒකත් එක හේතුවක්. දැන් ඒ සිද්ධිය වුණත් බලන්න.ඔහු මට ලබාදුන් තීන්දුව වැරදියි කියලා ඉන්දියාවේ හිටපු අගවිනිසුරුවරයා ප්‍රම‍්‍රඛ ශ්‍රේෂ්ඨාධිකරණ විනිශ්චයකාරවරු 14 දෙනෙක් එක්සත් ජාතීන්ගේ මානව හිමිකම් කොමිෂම ඉදිරියේ තීන්දුවක් දුන්නා. එහෙම කියලා විතරක් ඔවුන් නතර වුණේ නැහැ.මට වන්දියක් ගෙවන්න කිව්වා. කලින් හිටපු තනතුරුවලම ආපසු පිහිටුවන්න කිව්වා. ඒ විතරක් නෙවෙයි, නැවත මේ විදිහෙ තත්ත්වයක් ඇති නොවෙන්න නීති සකස් කරන්න කිව්වා.මෙයා ඒ එකකටවත් ගරු කළේ නැහැ. තව ඒකෙන් පැනලා යන විදිහෙ තීන්දු කිහිපයකුත් දුන්නා.අපි එක්සත් ජාතීන්ගේ මානව හිමිකම් කොමිෂමේ තීන්දු පිළිගන්නවා කියලා ගිවිසුම් අස්සන් කරලා තිබුණා. මෙයා ඒකට ගරු කළේ නැහැ. ඇඟළුම් අපනයන සඳහා ඇමෙරිකාව හා යුරෝපය ලබාදුන් ජී.එස්.ටී. සහනය කපා දැමෙන්න බලපාපු ප්‍රධාන හේතුව සරත් සිල්වාගේ මේ අත්තනෝමතික නඩු තීන්දුයි.ඒක ගැනත් මට අත්දැකීමක් තිබෙනවා. අල්ලස් කොමිෂම මට විරුද්ධව දාපු නඩුවකදී උසාවිය මාව නිර්දෝෂ කළා. නමුත් කවදාවත් නැතිව චන්ද්‍රිකා මැතිනියගේ උපදෙස් පරිදි අල්ලස් කොමිෂම අභියාචනයක් දැම්මා. අභියාචනාධිකරණය ඒක ඉවත දැම්මා.ඉන් පස්සේ කොමිෂම ශ්‍රේෂ්ඨාධිකරණයට ඇපෑලක් දැම්මා. ඒ අවස්ථාවේ දී නඩුව යොමුවූ විනිශ්චයකාරවරයාගෙන් නඩුව තමන්ගේ අතට ගන්න හිටපු අගවිනිසුරුවරයා උත්සහ කළා. එය ඉටු කරගත නොහැකි වූ විට ඔහු නිලධාරීන් සියලු දෙනාටම දඬුවම් කර මාරු කළා.මේ නඩුවම ගත්තත් ඔහු එතනදි තීන්දුවක් දුන්නේ නඩුව අහලා නෙමෙයි. ඔහු මට පණිවුඩ එව්වා වරද පිළිගන්න එවිට අත්හිටවූ දඬුවමක් දෙන්නම් කියලා. ඒවට සාක්ෂි තිබෙනවා. මම වරද පිළිගත්තේ ඔහු ගැන පූර්ණ විශ්වාසය තබලා. නමුත් ඔහු මට බරපතළ වැඩ සහිතව වසර දෙකක සිර දඬුවමක් දුන්නා. ඒ සිද්ධිය පැත්තකින් තියන්න. මේක වෙන්න බොහෝ කාලයක සිට තමයි වික්ටර් අයිවන් මැතිතුමා මොහු දූෂිත පුද්ගලයෙක් බවට චෝදනා කළේ.මගේ ආසනයේ හඟුරන්කෙත හිටිය කීර්තිමත් වරලත් ගණකාධිවරයෙකුගේ බිරිඳව මෙයා පැහැරගෙන ගියා. දියවන්නාවෙදි තවත් කාන්තාවක් සමඟ ඉඳලා පොලිසියට අසුවුණා.රාජසන්තක කරපු දේවල් ඔහුට හිතවත් අයට ලබා දුන්නා. ඒ විතරක් නෙවෙයි එල්ලුම් ගහට නියමවෙලා හිටපු සිරකරුවන්ව පවා හිතුමතේ නිදහස් කළා. එයාගෙ කාලේ අරුම පුදුම නඩු තීන්දු දුන්නා. ඒ ගැන මම පස්සේ කියන්නම්.මේගැන කොමිෂමක් හෝ පත් කර සරත් සිල්වා දුන් සමහර නඩු තීන්දු ඉවත් කළ යුතුයි. එය අනිවාර්යයෙන්ම කළ යුත්තක්. ඔහු එපමණටම දූෂිත හා විකෘති කරන ලද තීන්දු දුන්නේ. එවැනි දූෂිත හා සල්ලාල කමට ගොදුරු වූ පුද්ගලයෙක් මේ ලෝකෙම ඉඳල නැහැ.මේ වගේ දූෂිත පුද්ගලයෙක් දූෂණවලට විරුද්ධව කතා කිරීම තරම් විහිලුවක් තවත් නැහැ.සරත් සිල්වාගේ තීන්දුවල නීතියක් නැහැ. ඔහු පුද්ගලික කාරණ මතයි තීන්දු දුන්නේ. නඩු ඇහුවෙ නැහැ. නීතිඥයන්ට කතා කරන්න ඉඩ දුන්නේ නැහැ. ඔහු ටෝනි එමානුවෙල්ගෙ සිද්ධියේ දී හෝ මගේ සිද්ධියේදි නීතිඥයන්ට කතා කරන්න දුන්නේ නැහැ.සරත් සිල්වා අගවිනිසුරුවරයා හැටියට තීන්දු දුන්නේත් දේශපාලන පදනමකින්. එයා හිතාගෙන හිටියේ මේ රටේ ජනාධිපති වෙන්න. ඔහු ජේ.වී.පී. එකත් අල්ලගෙන යූ.ඇන්.පියත් හවුල් කරගෙන ජනාධිපතිවෙන්න හිතන් හිටියා.නඩු තීන්දුවලින් එයා උත්සාහ කළෙත් ජනපි‍්‍රයතාවයක් හදාගන්නයි. ඒකයි මම කියන්නේ මේ වගේ අය ලෝකේ වෙන කොහේවත් ඉඳලා නැහැයි කියලා.මෙයා පත්කරන කොට හිටපු ජනාධිපතිනියට සම්භාවනීය විනිසුරුවන්, අගවිනිසුරුවරුන් කිහිප දෙනෙක්ම විරුද්ධ වුණා. නමුත් එවැනි පුද්ගලයෙක් තමන්ට අවශ්‍යය ආකාරයට නම්ම ගත හැකියි කියලා ඇය පත් කළා. අවසානයේ ඇයටත් ඒ වැරදි තීන්දුවෙ ප්‍රතිඵල විඳින්න වුණා.මේ වගේ පුද්ගලයෙක්ට එකතුවෙන්න තිබෙන හොඳම ව්‍යාපාරය තමයි ජේ.වී.පිය. ඔවුන් 88, 89 කාලෙදි කැලෑ නීතියක් ගෙනත් මිනිසුන්ගේ අත් කැපුවා. බෙලි කැපුවා. ඡන්ද දායකයන් මැරුවා. නීතිය තුට්ටුවකට ගණන් ගත්තේ නැති ඒ වගේ සංවිධානයක් මේ වගේ කැකිල්ලේ කෙනෙක් සමඟ එකතුවීම ඉතාමත් හොඳයි.ඒකෙන් පෙනෙන්නෙ මහින්ද රාජපක්ෂ ජනාධිපතිතුමා රටේ නීතිය හා ප්‍රජාතන්ත්‍රවාදය ඉතාමත් හොඳින් ස්ථාපිත කර තිබෙන බවයි. මේ රජය අල්ලසට, දූෂණයට, වංචාවට විරුද්ධව වැඩ කරන බවට මේක හොඳ උදාහරණයක්.මෙතැන වෙලා තිබෙන්නේ දූෂිතයෙක් දූෂණයට විරුද්ධ මිනිහාට විරුද්ධවෙලා. අපරාධකාරයෝ එයට විරුද්ධ වෙන අයට අකමැතියි.ජනාධිපතිතුමා අල්ලසට, දූෂණයට විරුද්ධයි. ඒ නිසා රජයට විරුද්ධව මේ අය එකතුවීම ගැන පුදුම වෙන්න වුවමනා නැහැ. ඒක ස්වාභාවිකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=f1108222</link>
    <topic/>
    <author/>
    <content>ශ්‍රී ලංකාව කියන්නේ හැමදාම බණ අහන, බෞද්ධයන් සිටින, ධර්ම දේශනා කරන භික්ෂුන් වහන්සේලා සිටින රටක්. ඒ නිසා හොඳ නරක පිළිබඳ අවබෝධයක් ධර්මය මගින් නිතරම ලබා දෙනවා. ඒත්, ඒ කවුරුවත් ළඟ අවංකකම හරියට නැහැ. ඒ අවංක භාවය නැති හින්දා අපි කොච්චර බණ කිව්වත්, අපට සමහර දේවල් හදන්න බැහැ. ඒ හින්දා කියන කිසිම බණක් අපි හිතට ගන්නේ නැහැ.අපි හැමෝම මරණයට පත්වෙනවා. ඒක හැමෝටම පොදු කාරණයක්. මරණය කිසිසේත්ම කාටවත් වළක්වන්න බැහැ. ඒත්, අපි හිතාගෙන ඉන්නේ අපි සදාකාලිකවම ජීවත් වෙනවා කියලා. ඒ හින්දා මිනිස්සු කෙලෙස්වලින් පිරිලා. වංකකම තමයි ඉහළ පුද්ගලයාගේ සිට පහළ පුද්ගලයා දක්වාම රජ කරන්නේ. ඒ හින්දා මොන තරම් නීති පැනෙව්වත්, මොන දේ කළත්, වැඩක් නැහැ.අද රටේ ජනතාව නීතිය අතට අරන්. මෙය බරපතළ ප්‍රශ්නයක්. ලෝක ඉතිහාසයේ හැමදෙයක්ම රැඳිලා තිබුණේ නීතිය මතයි. රටක ආණ්ඩුක්‍රම ව්‍යවස්ථාවක් තියෙනවා. භික්ෂුන් වහන්සේලාට ශාසනික පදනම තුළ නීතිරීති සමුදායක් තියෙනවා.අද අපේ අය ආර්ථීක දියුණුව බලාපොරොත්තු වෙන්නේ ගුප්ත මාර්ගවලින්. ඒ කියන්නේ ගුරුකම්, යන්ත්‍ර මන්ත්‍ර ආදිය මතයි දියුණුව ළඟාකර ගන්න උත්සාහ දරන්නේ. නමුත්, ධර්මයෙන් අවබෝධ කරගත යුතු ලෞකික දේවත් අපි අරගෙන නැහැ. මම දකින විදිහට ගුප්ත දේවල්වලට කෙනෙක්ව දියුණු කරවන්න බැහැ.අද වෙනකොට ලෝකයේ බොහෝ බටහිර රටවල් දියුණුවෙලා තියෙන්නේ බුද්ධ දේශනාව පදනම් කරගෙන. ඒ රටවල් ධර්මය තුළ තිබෙන සංකල්ප උකහාගෙන ඒවා තමන්ගේ ආර්ථිකයට එක් කළා. ඒ තුළ ඔවුන් දියුණු වුණා. ඒත්, අපි තාමත් එතනමයි.උට්ඨාන සම්පදාව අපිට තියෙන්න ඕනේ. ඒ කියන්නේ මම දක්ෂ නැත්නම් මට ඉදිරියට යන්න බැහැ. කම්මැලි වුණොත් අනාගතයක් නැහැ. ඒ වගේම උත්සාහවන්ත වෙන්න නම් නිතරම පරීක්ෂණ කරන්න ඕනේ. ඒ අතරම මනා කළමනාකරණයක් තිබිය යුතුයි. කරන දේ හරියට කරනවා නම් දියුණු වෙන්න පුළුවන්. ජාතීන් හැටියට නොබෙදී අපි එකට එකතු වෙන්න ඕනේ.මම දකින විදිහට අපේ අය නීතිය අතට ගන්නේ ආර්ථික ප්‍රශ්නත් එක්ක. ආර්ථිකය ස්වයංපෝෂිත නම්, අයථා ක්‍රියා, දූෂණ, වංචා සිදුවෙන්නේ නැහැ. දුප්පත්කම, බඩගින්න නිසා තමයි සමහර අය වැරැදි දේට පෙළඹෙන්නේ. ඒ නිසා මෙතැනදී ආර්ථික දියුණුව ඉතා වැදගත් සාධකයක්.ඊළඟට ආරක්ඛ සම්පදා කියන්නේ උපයාගත් දේ අපි රැකබලා ගන්න යන්නයි. සමහර අය අධික ලෙස හම්බකර ගන්නවා. ඒත් සකසුරුවම් නැහැ. හම්බකර ගන්නවාට වඩා ඒ දේ රැකගන්න එකයි අමාරු.ආර්ථික පරිහානිය තමයි මිනිසුන්ගේ සිතිවිලි වෙනස් කරන ප්‍රධාන සාධකය. ධර්මයට අනුව ආර්ථික පරිහානියේ ප්‍රධාන කාරණා කිහිපයක් පිළිබඳ දක්වනවා. ස්ත්‍රි ලොල්කම, සල්ලාලකම තිබුණොත් ආර්ථිකය අනිවාර්යයෙන්ම පිරිහෙනවා. මිනිස්සු බේබදුකම හින්දා කලකෝලාහලවලට පෙළඹෙනවා. සැපවත් ජීවිතවලට ඊර්ෂියා කරනවා. සූදුව තුළ මිනිස්සු මුදල් නාස්ති කරනවා. ඇඳිවත පවා තමන්ට අහිමි කර ගන්නවා. ඒ වගේම තමයි පාප මිත්‍රයෝ ඔවුන් තරම් ජීවිතයට භයානක තවත් කෙනෙක් නැහැ.මේ හැමදේකින්ම සිදුවෙන්නේ ආර්ථික පරිහානියකට ගමන් කරන එකයි. තමන්ගේ සේසතම නැතිවුණාම මිනිස්සු හිතනවා මේක තමන්ට සිදුවන අසාධාරණයක් කියලා. ආර්ථිකය පිරිහෙන්නේ ඒ හින්දා කියලා. ඔවුන් තැන තැන කල්ලි ගැහෙනවා. හරි තමන්ගේ අදහසයි කියලා හිතනවා. එතකොට තමයි එයාලා නීතියට පිටුපාන්නේ. නීතිය විනය ශික්ෂණය නැති තැන පරිහානියක් තමයි සිද්ධ වෙන්නේ.රටක් පාලනය වෙන්නේ යම් ව්‍යවස්ථාවකට අනුවයි. බුදුදහම පාලනය වන්නේ විනය පිටකයට අනුවයි. සරලම උදාහරණයක් ගත්තොත් මට මගේ හිතුමතේට සිවුරේ පාට වෙනස් කරන්න බැහැ. අද මේ සිවුර අවුරුදු දෙදහස් පන්සියයක කාලයක් නොවෙනස්ව පැවතුනේ විනය පිටකයේ බලය හින්දයි. එහෙම නීතියක් නොතිබුණා නම් වෛවාරණ සිවුරු තමයි ඉතුරු වෙන්නේ. එහෙනම් අද සිවුරත් විලාසිතාවක් කරගෙන.බුද්ධ ධර්මය තුළ හැමදෙයක්ම සිදුවන ආකාරය පැහැදිලිව කියලා දීලා තියෙනවා. අද වෙනකොට ලෝකය හරි දියුණුයි. අන්තර්ජාල තාක්ෂණය පවා හැම තැනම විසිරිලා. ඒත්, ඒ මොන දෙයකටවත් අයුතු විදිහට ඇඟිල්ලක්වත් කියන්න බැරි තරමට නීතිය ක්‍රියාත්මකයි. අද වෙනකොට බුරුමය, තායිලන්තය වගේ රටවල පවා බුදුදහම රැකිලා තියෙන්නේ ඒ නිසයි. විනය නීති නොතිබුණා නම් අද දවස කොහොම වෙයිද කියලා හිතාගන්න බැහැ.බුදුරජාණන් වහන්සේ නගරය උපමාවකට අරගෙන රාජ්‍ය සකස්විය යුතු ආකාරය දේශනා කළා. එතනදී රාජ්‍ය පාලකයකු තුළ තිබිය යුතු ගුණාංග හතක් නගරාරූපිකව දැක්වුවා. අප මෙය උපමාවක් ලෙස ගෙන තමන්ගේ ජීවිතය සකස් කරගත යුතුයි.එතනදී රාජ්‍යයක් කියලා දැනගන්න නම් යම්කිසි අනන්‍ය ලකුණක් තියෙන්න ඕනේ. රාජ්‍ය වටේට විශාල දිය අගලක් තිබිය යුතුයි. නැත්නම්, සතුරු ප්‍රහාරයකට එකවරට ලක්වෙන්න පුළුවන්. ඒ වගේම දිය අගලට හා භූමිය අතර මුලු භූමිය පුරාම දිවෙන මාර්ගයක් තියෙන්න ඕනේ. ඒ රටේ අභ්‍යන්තර හා බාහිර ගැටලු අවබෝධ කර ගන්න ඕනේ හින්දයි. අවි ගබඩාවක් තිබීමත් විශේෂ ලක්ෂණයක්. ඒ අතරම හොඳ බහු බලකායක් තියෙන්නේ ඕනේ. එදා කාලේ චතුරංගනී සේනාව වගේ. අද අපේ ත්‍රිවිධ හමුදාව වගේ. ඒ වගේම තමයි “දෝවාරකයක්” නැත්නම් පිවිසීමේ හා පිටවීමේ දොරටු දෙකක් තිබිය යුතුයි. එතන දොරටු පාලකයෝ හොඳ විඥානයක් තිබෙන පුද්ගලයින් වෙන්න ඕනේ. ඒ අතර අභ්‍යන්තර ආරක්ෂාව උදෙසා තාප්පයක් තියෙන්නත් ඕනේ.නමුත් පරිපූර්ණ රාජ්‍යයක් වෙන්න ඒ කාරණ විතරක් තිබිලා මදි. වතුර, ධාන්‍ය, ව්‍යාංජන, සනීපාරක්ෂක සේවා තිබුණොත් විතරයි පරිපූර්ණ රාජ්‍යයක් ගොඩනැගෙන්නේ.මේ රටේ සංයමය, සමාධිය සිහිය නැති නිසා තමයි මිනිස්සු අපරාධ කරන්නේ. වැරැදිවලට පෙළඹෙන්නේ. ඒ නිසා අවංක පුද්ගලයෙක් බවට තම තමන් පත් වෙනවා නම්, ධර්මය අවබෝධ කරගන්නවා නම් අපිත් ආරක්ෂිතයි. නීතියත් රැකෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>22</day>
    </date>
    <link>http://www.dinamina.lk/2011/08/22/_art.asp?fn=f1108223</link>
    <topic/>
    <author/>
    <content>මිනිසෙකුට ජීවත්වන්නට යම් ආකාරයකට වෘත්තියක් අවශ්‍යය. ඔහුට ඒ වෘත්තියේ නියැලෙන්නට නම් , ඒ සඳහා මනා පසුබිමක් සැකසී තිබිය යුතුය. භූමිය, ශ්‍රමය, ප්‍රාග්ධනය, ව්‍යවසායකත්වය නිෂ්පාදන සාධකයැයි අපි දනිමු. ලෝකයේ අනෙකුත් රටවල් හා සසඳද්දී අප සතුව අති බහුතර මානව සම්පතක් හිමිය. එනිසා ශ්‍රම ශක්තිය අතින් ශ්‍රී ලංකාව පොහොසත්ය. භූමිය ද ඊට සරිලන පරිදි තිබේ. එය සැලසුම් සහගතව ප්‍රයෝජනයට ගැනීම පමණකි කළ යුත්තේ.සාමාන්‍යයෙන් කිසියම් වු නිෂ්පාදන කාර්යයකදී ඒ සඳහා මානව සම්පත තිබීම පමණක් ප්‍රමාණවත් නොවේ. කාර්යය සඳහා අවශ්‍ය අමුද්‍රව්‍ය ද තිබිය යුතුය. අමුද්‍රව්‍ය නොමැතිව කිසිදු නිෂ්පාදනයක් නිෂ්පාදනය කළ නොහැකිය.එනිසා සාධකයන්ගේ මනා ගැළපීම සියල්ලට ප්‍රථම අවශ්‍ය වේ.අතීත දවස වාරි තාක්ෂණය අතින් අප උසස් ජාතියක් වීමු. අහස් කුස සිපගන්නා දාගැබ් එකිනෙක ඉදිකරන්නට ශ්‍රම ශක්තිය එදා අපූර්ව ලෙස ගැළපුණි. ඒ අපූර්වත්වය අද අප සැබෑ ලෙසින් ම භුක්ති විඳින්නේ, නොකැඩී, නොනැසී පවතින්නට තරම් තාක්ෂණික ක්‍රම වේදයක් ඔවුන් සතු වූ හෙයිනි. තවත් වසර සියදහස් ගණනක් ගියද ඒ ඉදිකිරීම් හි කඩා වැටීමක් සිදුනොවනු ඇතැයි අපේක්ෂා කරන්නේ යොදා ගත් තාක්ෂණයේ ප්‍රබලත්වය නිසාවෙනි.රටක් හෝ කිසියම් සමාජයක් ආර්ථික, සමාජයීය, සංස්කෘතික අංශයන්ගෙන් සංවර්ධනාත්මක වෙනසක් නිරතුරු අපේක්ෂා කරයි. එම වෙනස ප්‍රමාණාත්මකව අපට දැකිය හැකිය. එනමුත්, එහි ගුණාත්මක අංශයේ වෙනසක් සියල්ලට සාපේක්ෂව ඇති නොවන්නේ නම් සිදුවන්නේ ප්‍රමාණාත්මක ගමන සෘණාත්මක අංශයකට පරිවර්තනය වීම පමණකි.ගුණාත්මක වෙනසක් යනු භාණ්ඩයේ නිෂ්පාදන ධාරිතාව වැඩිවීම හෝ ව්‍යුහීයගත වෙනසක් , නොවේ. එය සමහරක් විට මැනිය නොහැකි වන නමුදු, අදාළ පාර්ශ්වයන්ගේ සුබදායී ඇගයුමකට පාත්‍ර වන්නට ඉඩකඩ විවර වේ. එකී ඇගයුම ලබාදෙන්නේ සමස්ත සමාජය විසින් ය. එහෙත් පුද්ගලයකුගේ ඇගයුමක් නව මාධ්‍ය සංස්කෘතිය තුළ, සම්ප්‍රදායික සන්නිවේදනයේදී මෙන් ප්‍රබල නොවේ. එබැවින්, එම ඇගයුම ජාත්‍යන්තර පිළිගැනීමකට ලක්විය යුතුය.කිසිදු රටකට හුදකලාව කාර්යයන්හී නිරතවිය නොහැකිය. එනිසා ඔවුනොවුන් අතර ද්වීපාර්ශ්වික, බහු පාර්ශ්වික සබඳතා තිබිය යුතුය. එහි ප්‍රතිඵලයක් ලෙස ආනයන – අපනයනය නිර්මාණය වී ඇති අතර, එහිදී ගුණාත්මක අංශයේ වර්ධනයට ප්‍රමුඛස්ථානයක් හිමිවේ. ඒ අන්කිසිවක් නිසාවක් නොව සබඳතාවයන්ගේ පදනම ඒ තුළ රැඳෙන නිසා බැවිනි. එනිසාවෙන් ‘ප්‍රමිතිය’ යන්න පිළිබඳ වූ ප්‍රස්තුතය සාකච්ඡාවකට බඳුන්වේ.ඒ අනුව ජාත්‍යන්තරව පිළිගත් සම්මතයන්ට අනුකූලව ජාත්‍යන්තර ප්‍රමිති ආයතනය (International organization for standardization - I.S.O) බිහි වී තිබේ. ලෝකයේ නිෂ්පාදන සම්පත් හී ධාරිතාවය, ඇගයුම තීරණය වන්නේ ඒ හරහාය. ඊට අනුබද්ධව ශ්‍රී ලංකාවේ ප්‍රමිති ආයතනය නිර්මාණය වී තිබේ. Sri lanka standed – S L S අනුව සියල්ලෙහි ඇගයුම තීරණය වන්නේ මේ හරහාය.ප්‍රමිතිය පිළිබඳව යළිඳු කතිකාවතක් නිර්මාණය වන්නේ නිෂ්පාදන අමුද්‍රව්‍යයක තත්ත්ව පරීක්ෂණය පිළිබඳව වූ මොහොතකදීය. සති කිහිපයකට පෙරාතුව සිමෙන්ති කොට්ටයක මිල රුපියල් 25/-කින් ඉහළ නැංවිනි. ඊට සතියකට පමණ පසු සිට සිමෙන්ති හිඟයක් පිළිබඳ රාවයක් පැතිරගියේය. ඒ සඳහා පැහැදිලි ලෙසම බලපෑවේ ලෝක වෙළෙඳපොළේ වූ සිමෙන්ති හිඟයයි. එසේ නොමැතිව කළුකඩ කාරයින්ගේ ක්‍රියාවලියක් නොවේ. එලෙසම පශ්චාත් යුද ලාංකීය සමාජය තුළ සිදුවෙමින් පවතින්නා වූ සංවර්ධන ක්‍රියාදාමය ඊට සෘජුවම බලපෑවේය.මෙයට දශක ගණනාවකට පෙර ගොඩනැගිලි සෑදුවේ මැටි ආශ්‍රිතවය. ඒ නිසා ඒ කාලය තුළ මෙවන් ගැටලු නොපැවතිණි. එහෙත් නූතනයේ පවතින සම්පත් සීමිතය. එහෙත් අවශ්‍යතා අසීමිතය. ඒ නිසාවෙන් නිෂ්පාදිතයේ හිඟකම සියල්ලට පොදුය. සිමෙන්තිවලට ද එසේමය. ඒ නිසා සංවර්ධන යුගයක් තුළදී සිමෙන්ති හිඟයක් මතුවීම සාධාරණය.සිමෙන්ති හිඟයක් පැවතුණ නමුදු දස දහස් ගණනකට රැකියා අහිමිකරන්නට හෝ සංවර්ධනය නවත්වන්නට පාලන අධිකාරිය පියවර ගත්තේ නැත. ඒ නිසාවෙන් කෙසේ හෝ ඒ කාර්ය අඛණ්ඩව ඉටු කරන්නට අවැසි පියවර ගනී.පාකිස්ථානයේ “ලකී” සමාගම වූ කලී, එරටේ ඇති විශාලතම සිමෙන්ති අපනයන සමාගමයි. මෙහි වාර්ෂික ධාරිතාවය මෙට්‍රික් ටොන් මිලියන 7.75කි. ලෝකයේ රටවල් තිස් දෙකක් සඳහා සිමෙන්ති අපනයනය කරන මෙම සමාගම පසුගිය 2009 / 2010 වසර තුළදී මෙට්‍රික් ටොන් මිලියන 3 කට අධික ප්‍රමාණයක් අපනයනය කර තිබුණි. ඒ ඔවුන්ගේ ශක්ති ප්‍රමාණයයි.ඔවුන් දක්වන ආකාරයට අනුව, එම සමාගම EN 99 අන්තර්ජාතික ප්‍රමිතියට අනුව සිය නිෂ්පාදනයන් සිදුකරන බව කියයි. එලෙසම SABS, BIS, KEBS, SONAP ජාත්‍යන්තර තත්ත්ව සහතික තමාට හිමිබවද දක්වයි. ඒ අනුව ‘ලකී’ සිමෙන්ති නිෂ්පාදන පාර්ශ්වයෙන් බලන කල්හී, ඔවුන්ගේ අදහස අනුව ඔවුහු සුපිරි සමාගමකි.ඒ අනුව රට තුළ පවතින සිමෙන්ති හිඟයට පිළියමක් ලෙසින් පාකිස්ථානයේ සුප්‍රසිද්ධ ‘ලකී’ සමාගමෙන් සිමෙන්ති තොගයක් ගෙන්වන ලදී. සාමාන්‍ය සිරිත නම්, ඒවායේ ප්‍රමිතිය පරීක්ෂා කර බැලීමය. ප්‍රමිති සහතිකය ලබාගන්නට සිමෙන්ති සාම්පලවලට අදාළ අංශයේ අනුමැතිය ලැබිය යුතුමය. එහෙත්, මෙම සිමෙන්ති තොගයට අදාළ ප්‍රමිති සහතිකය නොමැති බවටත්, එහෙත් ඒ සඳහා අදාළ සාම්පල් ඉදිරිපත් කර ඇති බවටත් තොරතුරු හෙළි වන්නේ පසුගිය 08 වනදාය. නමුත් ඒ වන විටත් අදාළ සිමෙන්ති තොගය මෙරටට ගෙන්වා තිබිණි.“ශ්‍රී ලංකාවට විවිධ රටවලින් සිමෙන්ති කිලෝ 50ක බෑග් ආනයනය කර බෙදාහැරීමට හා විකිණීමට ගෙන්වන අතර ඒවායේදී SLS සහතිකය අනිවාර්යය. සිමෙන්ති තත්ත්වය අදාළ ශ්‍රී ලංකා ප්‍රමිති පිරිවිතර වන ශ්‍රී ලංකා ප්‍රමිති 107 : 2007 ට අනුකූලවදැයි පරීක්ෂාවට ලක්කළ යුතුයි. එලෙසම SLS ලාංඡනය ලබාගන ඇති වෙළෙඳ නාමයට අදාළ සමාගමෙන් ප්‍රශස්ථ ක්‍රියාත්මක ඇගයීමට ලක්කළ යුතු බවට ශ්‍රී ලංකා ප්‍රමිති ආයතනයේ අධ්‍යක්ෂ ජනරාල් ආචාර්ය එල්.එස්. සේනාධීර මහතා ප්‍රකාශ කර තිබිණි. තත්ත්වය එසේ තිබියදී රුපියල් කෝටි 3 කට ආසන්න මුදලක් මේ සඳහා වැයකර තිබිණි.ප්‍රමිතීන් තුළින් අපේක්ෂා කරනු ලබන්නේ සෑම අංශයකම ගුණාත්මක බව ඉහළ නැංවීමකි. එය එහි මුඛ්‍ය පරමාර්ථයයි. මේ නිසාවෙන් ශ්‍රී ලංකාව තුළ වෙසෙන පාරිභෝගිකයෝ ශ්‍රී ලංකා ප්‍රමිති ආයතනය පිළිබඳව තබා ඇත්තේ අති විශාල විශ්වාසයකි. ඒ හේතුවෙන් ශ්‍රී ලංකා ප්‍රමිති ආයතනයේ ප්‍රමිතිකරණයන් සෘජුව ම රටේ ජන ජීවිතයට බලපෑම් එල්ල කරනු ලබයි.එහෙත්, කොතනක හෝ වරදක් සිදු වී ඇත. ඒ වරද කොතනකදැයි නිශ්චය කරගත යුත්තේමය. ශ්‍රී ලංකාව සතුව ඵලදායී ලෙස මානව සම්පත යොදා ගත හැකි මාර්ග තිබුණද, ඒ සඳහා අවශ්‍ය යෙදවුම් ද සාර්ථක විය යුතුය. ඵලදායී විය යුතුය. යමක් සිදු වූ පසු චෝදනා කිරීම්වලට වඩා, ගුණාත්මක අංශයේ සංවර්ධනයක් අපේක්ෂා කරන්නේ නම්, වරක් නොව දෙවරක් සිතා බැලීම යුගයේ අවශ්‍යතාවයකි. පාරිභෝගිකයාට අවශ්‍ය වන්නේ සිමෙන්ති මිලදී ගැනීමටය. ඒ සඳහා වෙළෙඳපළේ සිමෙන්ති අඩුවක් නැතිව තිබිය යුතුය. මිල ගණන් අඩුවූවත්, වැඩිවූවත් පාරිභෝගිකයාට ප්‍රශ්නයක් නොවන්නේ ඒ දෙකටම ඔහු හුරු පුරුදු බැවිනි. එහෙත් දැන් සිමෙන්ති පිළිබඳ අවුලක් මතුව තිබේ. එය අවුලක් නොව ආරවුලකි. මෙම ආරවුලට සම්බන්ධ වී සිටින්නේ සිමෙන්ති විකුණන අයවත්, සිමෙන්ති මිලට ගන්නා අයවත් නොව, සිමෙන්තිවලට ප්‍රමිති සහතික දෙන ශ්‍රී ලංකා ප්‍රමිති ආයතනයයි. ප්‍රමිති ආයතනයට දොස් කියන්නට පාරිභෝගිකයන් සූදානම් නැත. පාරිභෝගිකයින් ඉල්ලා සිටින්නේ ප්‍රමිති සහතිකය නොව තමන්ගේ ගෙවල් දොරවල් හදාගන්නට ශක්තියක් ඇති සිමෙන්ති පමණි. එය ලබා දීම වෙළෙඳ ඇමැතිවරයාගේ කාර්ය භාරයයි.සිමෙන්ති හිඟයක් තියෙනවා කියලා කිව්වත්, ලොකු සිමෙන්ති හිඟයක් තිබුණෙ නැහැ. මම සිමෙන්ති නියෝජිතයෙක් ඒත්, අපිට අදාළ සිමෙන්ති ඒ විදිහටම ආවා. සාමාන්‍යයෙන් අපි තෝරාගත් සිමෙන්ති වර්ග කිහිපයක් තියෙනවා. ඒවා ප්‍රමිතියෙන් උසස් සිමෙන්ති වර්ග කියලා අපි දන්නවා. ඒවායේ හිඟයක් ඇතිනොවුණේ ඒ නිසයි.අපිට අවශ්‍ය සිමෙන්ති වර්ග ලැබුණා. ඉදිකිරීම්වලට ගැටළුවක් වුණේ නැහැ. සිමෙන්ති හිඟයක් තිබුණා නම් තිබුණේ සතියක් විතර වගේ විතරයි. අපි කොහොමටත් ප්‍රමිතිය බලලයි සිමෙන්ති ගන්නේ. එහෙම නැති වුණොත්, අපිට පැවැත්මක් නැහැ.සිමෙන්ති හිඟයක් තිබුණා. ඒත්. අපට ඉදිකිරීම්වලට අවශ්‍ය සිමෙන්ති ප්‍රමාණය ලැබුණා. අපි, සාමාන්‍යයෙන් තෝරාගත් සිමෙන්ති වර්ග තියෙනවා. ඒවා තමයි අප මිලදී ගන්නේ, බාල හෝ ප්‍රමිතියෙන් අඩු සිමෙන්ති සහතික කළොත් අපේ ඉදිකිරීම් අසාර්ථකයි. ඒ නිසා හොඳ දේ තමයි අපි තෝරලා ගන්නේ.අපි සිමෙන්ති ගන්නේ ඒජන්ට් මාර්ගයෙන්. ඒජන්ට්ලා තමයි සිමෙන්ති හැංගුවේ. එහෙම නැතුව සිමෙන්ති හිඟයක් තිබුණෙ නැහැ. ප්‍රමිතියෙන් තොර සිමෙන්ති අපට ආවෙත් නැහැ. වෙනදා අපේ කඩේට සිමෙන්ති කොට්ට 100ක් දානවා නම්, මේ පාර දැම්මේ සිමෙන්ති කොට්ට 50ක් විතරයි. ඒ හිඟයක් තියෙනවා කියලා පෙන්නන්න. ජනතාව අසීරුතාවයට පත්කරන්න. හරියට නියෝජිතයෝ කටයුතු කළානම් අනවශ්‍ය පීඩනයක් අපට එන්නේ නැහැ.මෙතනදි මම දකින විදිහට නියෝජිතයෝ කළේ සිමෙන්ති රදවගත්ත එක. ඒ එක එක පෞද්ගලික වාසි වෙනුවෙන්. බඩු විකිණෙන්නෙ නැති වුණාම ඒ ගැන හොයනවා. ඒත් හිඟයක් ආපු වෙලාවට ඒ ගැන කවුරුවත් හොයන්න එන්නෙ නෑ. පාරිභෝගිකයින් තමයි දුක් විඳින්නේ.අපි ගන්නේ එක සිමෙන්ති වර්ගයක්. අපි ඉදිකිරීම්වලදී බලාපොරොත්තු වෙන්නේ නම් ශක්තියයි. පාවිච්චියයි. ඒ දෙකම තියෙන ප්‍රගතියෙන් උසස් දේ තමයි අපි ගන්නේ. එක එක ආකාරයේ සිමෙන්ති සඳහා භාවිතා කරන ක්‍රමවේද තියෙනවා. 7 : 1 ට, කපරාරුවකදී, 7 : 1, කළුගලක් 7 : 1 , රෆ් බිත්තියකදී 6 : 1 ට තමයි ගන්නේ. මෙතනදි සිමෙන්ති බාල වුණොත් ඉදිකිරීම් අසාර්ථකයි.අපි සිමෙන්ති බෙදාහැරීම් නියෝජිත ආයතනයක්. ප්‍රමිති සහතිකය පිළිබඳ ගැටලුවක් නිසා සිමෙන්ති ප්‍රශ්නයක් ආවා කියලා ආරංචි වුණා. නමුත් ඒ වෙද්දිත් සිමෙන්ති හිඟයක් තිබුණා. සාමාන්‍යයෙන් අපි සිමෙන්ති ගේන්න ලොරි වරායට අරිනවා. මේ පාර පෝලිම වැඩියි. ඒ වුණාට අවශ්‍ය ප්‍රමාණය ලැබුණා. දවස් එක හමාරක් විතර ගියා.කඩේ සිමෙන්ති හොයන්න එන පාරිභෝගිකයන්ට සිමෙන්ති නැහැ කියන්න බැහැනේ. අපි දකින විදිහට ප්‍රමාදයක් විතරයි සිදු වුණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108231</link>
    <topic>කලබල කළොත් බලාගෙනයි!</topic>
    <author>චන්ද්‍රිකා පෙරේරා</author>
    <content>රාජ්‍ය නිලධාරීන්ට, රාජ්‍ය දේපළවලට හා සිවිල් ජනතාවට පහර දෙන්නන්ට විරුද්ධව දැඩි නීතිමය පියවර ගැනීමට රජය තීරණය කර ඇත. විවිධ ප්‍රදේශවල කණ්ඩායම් වශයෙන් සංවිධානය වී රටේ පවතින සාමකාමී වාතාවරණය නැති කිරීමට කිසියම් පිරිසක් ක්‍රියාත්මකව සිටින නිසා මෙවැනි තීරණයක් ගෙන තිබේ.මේ සම්බන්ධයෙන් ‘දිනමිණ’ට අදහස් දක්වන ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ල මහතා කිසිම කෙනකුට මවාගත් මිථ්‍යා සංකල්ප මත පහරදීමට හෝ දේපළ හානි කිරීමට නීතිමය අයිතියක් නැතැයි කීය.මෙවැනි ක්‍රියා හේතුවෙන් කොල්ලකරුවන්ට හොරුන්ට හා ස්ත්‍රී දූෂකයන්ට ඉඩ ප්‍රස්ථාව ඉබේම උදාවන බව හුළුගල්ලේ මහතා සඳහන් කරයි. පසුගියදා (21) පුත්තලමේ දී පැමිණිල්ලක් විමර්ශනය කිරීමට ගිය නිලධාරියකුට පහර දී මරා දමා තිබුණි. ජනතාව එසේ ක්‍රියා කරන විට පොලිසියට නීතිය ක්‍රියාත්මක කිරීමට හැකියාවක් නැති බව පෙන්වා දෙන හුළුගල්ලේ මහතා පොලිසියට පහර දී පසුව පොලිසිය ක්‍රියාත්මක නැති බවට ජනතාව විසින්ම චෝදනා කරන බව සඳහන් කරයි.කහවත්තේදී සිදු වූ ඝාතන සිද්ධිවල දී ද පොලිසිය ක්‍රියාත්මක වූ අතර එහි ග්‍රීස් යකෙකු නොසිටි බව හෙළි විය.කහවත්තේ සිද්ධියට මුල් වූයේ එක් කාන්තාවක් හා අනියම් පෙම්වතකු බව අනාවරණය විය. පෙම්වතා සමඟ කාන්තාව ඇගේ නිවසේ සිටියදී සැමියා පැමිණීම නිසා ඇය පෙම්වතා සමඟ පිටුපස දොරෙන් පැන දිවීමේ දී රෙදි වැලක පැටලී බිම වැටී ඇත. අනියම් පෙම්වතා පැන ගොස් තිබේ. කාන්තාව සැමියාට පවසා ඇත්තේ භූතයකු පැමිණ තමාව උස්සා විසිකළ බවය.පසුව වෛද්‍ය පරීක්‍ෂණයකට කාන්තාව යොමු කළ විට සත්‍ය සිද්ධිය හෙළි කිරීමට කාන්තාවට සිදුවූ බව හුළුගල්ලේ මහතා කීය.එම සිද්ධියෙන් පසු ග්‍රීස් යකා නමැති ප්‍රබන්ධයක් ආරම්භ වූ බව හෙතෙම පෙන්වා දෙයි.මෙවැනි කටකතාවලට හා මිථ්‍යාවලට නොරැවටෙන ලෙස හෙතෙම ඉල්ලීමක් කරයි.ජනතාව නොමග යවන්නන්ට එරෙහිව වහා නීතිමය පියවර ගන්නා බව ද ලක්ෂ්මන් හුළුගල්ලේ මහතා පැවසීය.මේ අතර පෙරේදා (21) පුත්තලම ප්‍රදේශයේ ඇතිවූ ඝාතනය හා පහරදීම් සිද්ධි පිළිබඳ සොයා බැලීම සඳහා පොලිස්පති එන්. කේ. ඉලංගකෝන් මහතා ඊයේ (22) දහවල් එම ප්‍රදේශයට ගියේය. එහිදී ප්‍රදේශයේ ආරක්‍ෂක ප්‍රධානීන් හමු වී ප්‍රදේශයේ ආරක්‍ෂාව ස්ථාපිත කිරීම හා ඇතිවූ නොසන්සුන්තාවය පිළිබඳ පරීක්‍ෂණ කටයුතු පිළිබඳ සාකච්ඡාවක් ද පවත්වන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108232</link>
    <topic>රාජ්‍ය බැංකු සභාපතිවරුජනපති හමුවෙති</topic>
    <author/>
    <content>2012 අය-වැය සකස් කිරීම සම්බන්ධයෙන් රාජ්‍ය බැංකුවල අදහස් හා යෝජනා ලබා ගැනීමට එම බැංකුවල සභාපතිවරු හා අධ්‍යක්ෂ මණ්ඩල සාමාජික සාමාජිකාවන් අතර සාකච්ඡාවක් ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (22) පස්වරුවේ අරලියගහ මන්දිරයේ දී පැවැත්විණි.මේ වසරේ මැද භාගය වන විට එක් එක් බැංකු ළඟා කර ගෙන ඇති ආර්ථික ප්‍රගතිය පිළිබඳව රාජ්‍ය බැංකුවල සභාපතිවරුන් විසින් මෙහිදී කරුණු ඉදිරිපත් කරනු ලැබීය. 2015 වන විට රජය, ශ්‍රී ලංකාව තුළ සිදු කිරීමට අපේක්ෂිත ව්‍යුහාත්මක වෙනස්කම්වලට සරිලන ආකාරයට මෙරට රාජ්‍ය බැංකු කටයුතු කළ යුතු ආකාරය පිළිබඳව ද මෙහිදී දීර්ඝ වශයෙන් කරුණු සාකච්ඡා විය. සම්ප්‍රදායික බැංකු කටයුතුවලින් ඔබ්බට ගොස් රාජ්‍ය බැංකු කටයුතු කිරීමේ අවශ්‍යතාව ද මෙහිදී අවධාරණය කෙරිණි.මේ අවස්ථාවට ජාත්‍යන්තර මුල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම, ආර්ථික සංවර්ධන අමාත්‍ය බැසිල් රාජපක්ෂ, මුදල් නියෝජ්‍ය අමාත්‍ය ගීතාංජන ගුණවර්ධන, මුදල් අමාත්‍යාංශ ලේකම් ආචාර්ය පී. බී. ජයසුන්දර, මහ බැංකු අධිපති අජිත් නිවාඩ් කබ්රාල් යන මහත්වරුන් ද, මහජන බැංකුවේ සභාපති ඩබ්ලිව්. කරුණාජීව, ලංකා බැංකුවේ සභාපති ගාමිනී වික්‍රමසිංහ, ජාතික ඉතිරි කිරීමේ බැංකුවේ සභාපති ප්‍රදීප් කාරියවසම්, රාජ්‍ය උකස් හා ආයෝජන බැංකුවේ සභාපති ජගත් වැල්ලවත්ත, ප්‍රාදේශීය සංවර්ධන බැංකුවේ සභාපතිනී ජානකී කුරුප්පු යන මහත්ම මහත්මීන් ඇතුළු අනෙකුත් රාජ්‍ය බැංකුවල සභාපතිවරුන් හා අධ්‍යක්ෂ මණ්ඩල සාමාජික සාමාජිකාවෝද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108233</link>
    <topic>හොර පිරමීඩ ක්‍රම තවමත්</topic>
    <author>මහින්ද අලුත්ගෙදර</author>
    <content>නීති විරෝධී පිරමිඩ ක්‍රමයන්ට සම්බන්ධ වෙමින් සිදුකරන මූල්‍ය වංචා තවදුරටත් සිදුවෙමින් පවතින බව ශ්‍රී ලංකා මහ බැංකුව අවධාරණය කරයි.මෙවැනි නීති විරෝධී පිරමිඩ යෝජනා ක්‍රම සම්බන්ධයෙන් තොරතුරු දන්නේ නම් වහාම පොලීසියට දැනුම් දෙන ලෙසද මහ බැංකුව මහජනතාවගෙන් ඉල්ලීමක් කරයි. මෙවැනි පිරමිඩ යෝජනා ක්‍රමයක් සම්බන්ධයෙන් පොලීසියට දැනුම් දුන් පසුව පොලීසියෙන් වාර්තාවක් මහ බැංකුව වෙත ලබා දෙන අතර එම වාර්තාව සැලකිල්ලට ගෙන එය නීති විරෝධී පිරමිඩ යෝජනා ක්‍රමයක්ද නැද්ද යන්න මහ බැංකුව මඟින් තීරණය කරන බව ශ්‍රී ලංකා මහ බැංකුවේ නියෝජ්‍ය අධිපති ධර්ම ධීරසිංහ මහතා “දිනමිණ”ට පැවසීය.මෙවැනි නීති විරෝධී පිරමිඩ ක්‍රම ශ්‍රී ලංකාවෙන් තුරන් කිරීම සඳහා ජනතාවගේ දැනුවත්වීම අත්‍යවශ්‍ය බව පෙන්වා දෙන නියෝජ්‍ය අධිපතිවරයා ඒ වෙනුවෙන් පසුගිය කාලය පුරා පුවත්පත් මාධ්‍ය මඟින් ජනතාව දැනුවත් කිරීමට ශ්‍රී ලංකා මහ බැංකුව කටයුතු කළ බවද කීවේය.බොහෝ දුර බැහැර ප්‍රදේශවල ජනතාව මෙවැනි නීති විරෝධී පිරමිඩ ක්‍රම සඳහා විවිධාකාරයෙන් සම්බන්ධ වන බවත් එවැන්නක් සම්බන්ධයෙන් දැනගන්නට ලැබෙන්නේ ජනතාවගෙන්ම බවත් පැවසූ ඒ මහතා පොල්පිතිගම හා ඇල්පිටිය ආදී ප්‍රදේශවල මෙලෙස පවත්වාගෙන ගිය නීති විරෝධී පිරමිඩ ක්‍රමයන්ට එරෙහිව නීතිමය පියවර ගෙන තිබෙන බවද කීවේය.මෙවැනි පිරමිඩ ක්‍රමයන් කවදා හෝ කඩා වැටෙන බව පෙන්වා දෙන ධර්ම ධීරසිංහ මහතා ඊට සම්බන්ධවන්නන් තම වත්කම් අහිමි කර ගන්නා බවද කියා සිටී. මෙවැනි ක්‍රියාවන් රටට විශාල හානිදායක තත්ත්වයක් බව සඳහන් කළ ඒ මහතා ඒ සඳහා සම්බන්ධවන්නන් නීතිවිරෝධී ක්‍රියාවකට සම්බන්ධවීම හේතුවෙන් අත් අඩංගුවට පත්වීමට හෝ දඩ මුදල් ගෙවීමට සිදුවන බවද පැවසීය.මෙවැනි යෝජනා ක්‍රමයන් හා සෘජුවම හෝ අන්‍යාකාරයකින් සම්බන්ධවීම, ආරම්භ කිරීම, ප්‍රවර්ධනය, ප්‍රචාරණය, මෙහෙයවීම, මුදල් සැපයීම හෝ කළමනාකරණය ආදියද නීති විරෝධී බව ශ්‍රී ලංකා මහ බැංකුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108234</link>
    <topic>කම්මුල්ගායට නව එන්නතක්</topic>
    <author>සන්ධ්‍යා කරුණාරත්න</author>
    <content>කම්මුල්ගාය සඳහා නව එන්නතක් ඔක්තෝබර් මස 01 වැනිදා සිට දරුවන්ට ලබාදීමට සෞඛ්‍ය අමාත්‍යාංශය පියවර ගනියි.කම්මුල්ගාය, සරම්ප, රුබෙල්ලා යන රෝග තුනටම ප්‍රතිශක්තිය ලබාදීම මෙම එන්නතේ විශේෂත්වයයි. සරම්ප හා රුබෙල්ලා රෝගවලට එන්නත් ලබාදීම මීට පෙර සිදු කළත් කම්මුල්ගායට එන්නතක් ලබාදීම සිදු නොකෙරිණ.වයස අවුරුද්ද හා අවුරුදු තුන සම්පූර්ණ කරන සෑම දරුවෙකුටම මෙම නව එන්නත දෙවරක් බැගින් ජාතික ප්‍රතිශක්තිකරණ වැඩසටහන යටතේ ලබාදීමට සෞඛ්‍ය අමාත්‍යාංශය කටයුතු යොදා ඇති බව වසංගත රෝග විද්‍යාඥ වෛද්‍ය සුදත් පීරිස් මහතා පවසයි.ඕනෑම සෞඛ්‍ය වෛද්‍ය නිලධාරි කාර්යාලයක් හෝ මාතෘ හා ළමා ප්‍රාදේශීය සායන මඟින් නොමිලේ මෙම එන්නත ලබාගත හැකිය. මෙම එන්නත් මාත්‍රා ලක්ෂ හයක් වසරකට ලබාදීම සිදු කරන බවත් ඒ සඳහා රුපියල් මිලියන 150 ක පමණ මුදලක් රජය වැය කරන බවත් ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108235</link>
    <topic>ප්‍රංශ මගී නැවක්මාගම්පුර වරායට</topic>
    <author>සුභාෂිනී සේනානායක</author>
    <content>විවිධ රටවල සංචාරකයන් රැගත් මගී නෞකාවක් නොවැම්බර් මස 2 දා ප්‍රංශයේ සිට හම්බන්තොට මාගම්පුර මහින්ද රාජපක්‍ෂ ජාත්‍යන්තර වරායට ළඟා වේ.හම්බන්තොට වරායේ සේවා ලබා ගැනීමට පැමිණෙන මේ මගී නෞකාවට අවශ්‍ය ඉන්ධන ලබාදීමට මාගම්පුර වරාය සූදානම් බව ශ්‍රී ලංකාවරාය අධිකාරිය ප්‍රකාශ කරයි. ඇමෙරිකානු ඩොලර් මිලින 76ක් වියදමින් හම්බන්තොට වරාය පරිශ්‍රයේ තෙල් ටැංකි 14ක් ඉදිකොට තිබේ.නෞකා ඉන්ධන ටැංකි 8ක් ගුවන්යානා ඉන්ධන ටැංකි 3ක් සහ එල්. පී. ගෑස් ටැංකි 3ක් එම ටැංකි 14ට ඇතුළත් වෙයි. එහි සමස්ත ධාරිතාව ඝන මීටර් 80,000කි.මේ අතර මාගම්පුර වරායේ ආයෝජනය සඳහා දේශීය හා විදේශීය ආයෝජකයින් 27 දෙනකු ඉදිරිපත්ව සිටිති.ඒ අතරින් ආයෝජකයින් 14 දෙනකු තෝරාගෙන පළමු අදියර සඳහා ආයෝජකයන් තිදෙනකු වෙනුවෙන් කැබිනට් අනුමැතිය ලබා දී තිබේ.පොහොර, සීනි, පෙට්‍රෝලියම් ඇසුරුම් සමාගම් පළමු වසර සේවා පහසුකම් ලබාදෙයි.ඔවුන්ගේ නිෂ්පාදන හුවමාරු කරගැනීමට විදෙස් නෞකා මෙරටට ඒමට කැමැත්ත පළකර ඇති බවත් එම ආයෝජකයිනගෙන් වසරකට බදු කුලි රුපියල් මිලියනයක් ශ්‍රී ලංකා වරාය අධිකාරියට ලැබෙන බවත් වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108236</link>
    <topic>ව්‍යාජ රන්මුදු උකස් කිරීමට ආතරුණිය අත්අඩංගුවට</topic>
    <author>අසේල කුරුළුවංශ</author>
    <content>හැටන් නගරයේ පිහිටි රජයේ බැංකුවකට ව්‍යාජ රන්මුදු පහළොවක් උකස් කිරීමට ගිය විසිපස් හැවිරිදි තරුණියක් පොලිසිය අත්අඩංගුවට ගෙන තිබේ.හැටන් ගාමිණී පුර පදිංචි අදාළ කාන්තාව මෙම රන් බඩු උකස්කර රුපියල් 89000/- ක මුදලක් බැංකුවෙන් ලබාගැනීමට උත්සාහ කර තිබෙන බව පොලිසිය පවසයි. එකවර මුදු 15ක් උකස් කිරීමට පැමිණීම නිසා බැංකු නිලධාරීන්ට මෙම කාන්තාව පිළිබඳ සැකසිතී රන් භාණ්ඩ පරීක්ෂා කිරීමේදී ඒවා ව්‍යාජ රන් මුදු බවට තහවුරු වීමෙන් පසු ඔවුන් ඒ සම්බන්ධව පොලිසියට දැනුම් දී තිබේ.පසුව පොලිස් නිලධාරීන් කණ්ඩායමක් පැමිණ ඇය අත්අඩංගුවට ගෙන සිදුකළ පරීක්ෂණ මගින් මෙම මුදු පිත්තලෙන් සකස්කර රන් ආලේප කැර තිබෙන බව පොලිස් පරීක්ෂණ මගින් ආනාවරණය වී ඇත. මෙම කාන්තාවට ව්‍යාජ රන්මුදු ලබාදුන්නේ කවුරුන්ද යන්න පිළිබඳ සොයා මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත හැටන් කොට්ඨාසභාර පොලිස් අධිකාරි රවි චන්ද්‍රසිංහ මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108237</link>
    <topic>මිනිත්තු 40ක් ප්‍රමාදවී ශිෂ්‍යත්ව ප්‍රශ්න පත්‍රය බෙදලා</topic>
    <author>පදියතලාව විශේෂ</author>
    <content>පදියතලාව මිරිස්වත්ත මහ විදුහලේ පෙරේදා (21) පැවැති 5 ශ්‍රේණිය ශිෂ්‍යත්ව විභාගයේ දී ධ්ධ් වැනි ප්‍රශ්න පත්‍රය විභාග අපේක්ෂකයන්ට ලබා දී ඇත්තේ නියමිත වේලාවට වඩා විනාඩි 40 ක් පමණ ප්‍රමාද වී බව මව්පියෝ පවසති.මෙම මධ්‍යස්ථානයෙන් පෙනී සිටි අපේක්‍ෂක සංඛ්‍යාවට ප්‍රමාණවත් ප්‍රශ්න පත්‍ර ලැබී නොතිබීම මෙම ප්‍රමාදයට හේතු වී තිබේ. මෙම මධ්‍යස්ථානයෙන් පෙනී සිටි අපේක්‍ෂක සංඛ්‍යාව 94 කි. එහෙත් අදාළ මධ්‍යස්ථානයට II වන ප්‍රශ්න පත්‍රයෙන් ලැබී ඇත්තේ 81 කි.මේ නිසා අපේක්‍ෂකයන් 13 කට ප්‍රශ්න පත්‍ර නොලැබීම නිසා විභාග පැවැත්වීම ප්‍රමාද කර පදියතලාව ජාතිත පාසලේ පැවැති විභාග මධ්‍යස්ථානයේ තිබූ වැඩි ප්‍රශ්න පත්‍ර වලින් 13 ක් ගෙනවිත් විභාගය පැවැත්වීමට විභාග කාර්ය මණ්ඩලය කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108238</link>
    <topic>නිවුන් සොහොයුරියන්ට එකම අංකයෙන් ‘නිවුන්’ හැඳුනුම්පත් දෙකක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන, ඊරියගොල්ල ග්‍රාම සේවා වසමේ පදිංචි නිවුන් සිසු දරුවන් දෙදෙනකුට එකම අංකය ඇතුළත් ජාතික හැඳුනුම්පත් දෙකක් පුද්ගලයින් ලියාපදිංචි කිරීමේ දෙපාර්තමේන්තුව මගින් නිකුත් කර තිබේ.938121770 v දරන අංකය යටතේ 2010–09–27 දින මෙම හැඳුනුම්පත් දෙක නිකුත් කර තිබේ.පේලීකංකානමලාගේ මල්කී දේශානි සේනානායක හා පේලීකංකානමලාගේ දිල්කී මල්ෂානී යන නිවුන් සිසු දරුවන් දෙදෙනාට මෙසේ එකම අංකය සහිත හැඳුනුම්පත නිකුත් කර ඇත. මේ සම්බන්ධයෙන් දරුවන්ගේ පියා පුද්ගලයින් ලියාපදිංචි කිරීමේ දෙපාර්තමේන්තුවට දන්වා ඇති අතර, එහිදී කොමසාරිස්වරයාගේ මූලිකත්වයෙන් නව හැඳුනුම්පතක් එක්දින සේවාව යටතේ නිකුත් කිරීමට කටයුතු කර තිබේ. නමුත් එසේ පරිගණක ගතකර නිකුත් කර ඇත්තේ ද කලින් නිකුත් කළ හැඳුනුම්පත් අංකයම බව මෙහිදී හඳුනාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n1108239</link>
    <topic>ලසිත් මාලිංගගෙන්තවත් ලෝක වාර්තාවක්</topic>
    <author>වර්නන් ගුණසේකර</author>
    <content>ජාත්‍යන්තර එක්දින ක්‍රිකට් පිටියේ කඩුලු ත්‍රිත්ව තුනක් ලබා ගත් ලොව පළමු සහ එකම පන්දු යවන්නා බවට පත්වෙමින් ශ්‍රී ලංකා වේගපන්දු යවන ක්‍රීඩක ලසිත් මාලිංගගේ නම ලෝක වාර්තා පොතේ රන් අකුරින් සටහන් විය.ඔස්ට්‍රේලියාවට එරෙහිව පැවැති 5 වැනි සහ අවසන් එක්දින ජාත්‍යන්තර ක්‍රිකට් තරගයේ දී ඊයේ කොළඹ ආර්. පේමදාස පිටියේ දී ඔස්ට්‍රේලියානු ක්‍රීඩකයන් වන මිචල් ජොන්සන්, ජෝන් හැස්ටින්ග්ස් සහ සේවියර් ඩොහර්ටි දවා ගැනීමෙන් කඩුලු ත්‍රිත්වය ලබා ගත්තේය.මාලිංග මීට පෙර 2007 වර්ෂයේ කි‍්‍රකට් ලෝක කුසලාන ක්‍රිකට් තරගාවලියේ දී දකුණු අප්‍රිකාවට එරෙහිව පිට පිට කඩුලු 4ක් ම දවා ගත් අතර කඩුලු 4ක් පිට පිටම ලබා ගත් ලොව එකම පන්දු යවන්නා බවට ද මාලිංග පත්වූවේය. පසුගිය 2011 ලෝක කුසලාන ක්‍රිකට් තරගාවලියේ දී කෙන්යාවට එරෙහිව කඩුලු ත්‍රිත්වයක් ද ලබා ගැනීමට මාලිංග සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082315</link>
    <topic>වැලිකඩ සිරකරුවන්වෙන්කර තබයි</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>වැලිකඩ බන්ධනාගාරයේ රිමාන්ඩ් සහ අච්චු සිරකරුවන් වෙන්කර තැබීමට පෙරේදා (19) සිට පියවර ගෙන තිබේ.මෙතෙක් දඬුවම් නියම කළ සහ රිමාන්ඩ් සිරකරුවන් මෙතෙක් එකට සිටි බව කී බන්ධනාගාර කොමසාරිස් ජනරාල් මේජර් ජනරාල් වී. ආර්. ද සිල්වා මහතා පැවැසුවේ බන්ධනාගාරය තුළ සිදුකෙරෙන අක්‍රමිකතා අවමකරලීමේ අරමුණින් මේ පියවර ගත් බවය.රිමාන්ඩ් සිරකරුවන්ට දිනපතා තම ඥාතීන් මුණගැසීමටත් ඔවුන් රැගෙන එන ආහාර පාන ලබාදීමට ඉඩ ලැබෙන බවත් කී ඒ මහතා එසේ රැගෙන එන භාණ්ඩ තුළ රඳවා ජංගම දුරකථන වැනි දෑ බන්ධනාගාරය තුළට රැගෙන එන බවත් ඒවා අච්චු සිරකරුවන් භාවිතයට ගන්නා බවත් කීය.ම් දෙපිරිස එකට සිටීමෙන් සිදුවන ගැටලු අවම කිරීම මෙහි එක් අරමුණක් බව කී ඒ මහතා බන්ධනාගාරය තුළට රැගෙන එන භාණ්ඩ පරිගණක ආධාරයෙන් පරීක්‍ෂා කිරීමට ඉදිරියේදී පියවර ගන්නා බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082316</link>
    <topic>මදුරු කරදරේටඅලුත් විසඳුමක්</topic>
    <author>සන්ධ්‍යා කරුණාරත්න</author>
    <content>මදුරුවන්ගෙන් ආරක්ෂා වීම සඳහා ස්වාභාවික ආලේපනයක් නිෂ්පාදනය කිරීමට (Natural Products) ශ්‍රී ලංකා වෛද්‍ය පර්යේෂණායතනය කටයුතු කරයි.කොහොඹ, කරාබු නැටි, ගඳපාන, මදුරුතලා, සුදුළූණු යනාදී ස්වාභාවික ඖෂධ සාරයෙන් යුත් ආලේපන නිෂ්පාදනය කිරීම සඳහා මූලික පර්යේෂණ මේ වන විටත් සිදු කරන බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.ශ්‍රී ලංකා වෛද්‍ය පර්යේෂණායතනය හා ශ්‍රී ජයවර්ධනපුර විශ්ව විද්‍යාලයේ උද්භිද විද්‍යා අංශය එක්ව මේ පරීක්ෂණ කටයුතු මෙහෙය වීම සිදුකරයි.මදුරුවන්ගෙන් ආරක්ෂා වීම සඳහා පැඟිරි තෙල් ස්වාභාවික ආලේපනයක් ලෙස යොදා ගැනීම සිදුකෙරේ.එලෙස ශරීරයට හානිදායක නොවන ස්වාභාවික ආලේපනයක් නිෂ්පාදනය කිරීම මේ පර්යේෂණවල අරමුණ වන බව වෛද්‍ය සමරනායක මහතා ප්‍රකාශ කරයි.මදුරු කොයිල් භාවිතය නිසා පුද්ගලයන්ට විවිධ අතුරු ආබාධ වැළඳෙන බවත්, මදුරු කොයිල් බොහෝ කාලයක් භාවිතය නිසා මදුරුවන් එයට හැඩගැසෙන බවත් පැවැසූ වෛද්‍යවරයා ඊට විකල්පයක් ලෙස මේ ස්වාභාවික ආලේපන නිෂ්පාදනය කිරීමට පියවර ගන්නා බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082317</link>
    <topic>සිසුවියට පෙම් කළඅධ්‍යාපන අධ්‍යක්ෂගේවැඩ තහනම්</topic>
    <author>අසේල කුරුළුවංශ</author>
    <content>පසුගිය වසරේ උසස් පෙළ විභාගයට පෙනීසිටි සිසුවියක සමඟ කටුගස්තොට යටියාවල ප්‍රදේශයේ තානායමක සිටියදී තරුණියගේ ඥාතීන්ගේ ගුටිබැට ප්‍රහාරයකට ලක්වූ හැටන් ප්‍රදේශයේ සහකාර අධ්‍යාපන අධ්‍යක්ෂවරයකුගේ සේවය වහාම ක්‍රියාත්මක වන පරිදි මධ්‍යම පළාත් අධ්‍යාපන අධ්‍යක්ෂ විජයසිරි හේරත් මහතා විසින් අත්හිටවනු ලැබඇත.පනස් අට හැවිරිදි මෙම විවාහක සහකාර අධ්‍යාපන අධ්‍යක්ෂවරයා වත්තේගම අධ්‍යාපන කලාපයේ පාසලක විදුහල්පති ධුරය දරමින් සිටියදී එම විදුහලේ දහවන ශ්‍රේණියේ අධ්‍යාපනය ලබමින් සිටි සිසුවිය හා ආදර සබඳතාවක් ගොඩනගාගෙන ඇති බව අනාවරණය වී තිබේ.විදුහල්පතිධුරයේ සිට උසස් විම් ලැබ සහකාර අධ්‍යාපන අධ්‍යක්ෂකවරයෙකු ලෙස හැටන් ප්‍රදේශයේ රාජකාරී කරන අතර තුර ද මොවුන්ගේ ආදර සබඳතාව නොබිඳී පැවත ඇත. දෙදෙනා යටියාවල ප්‍රදේශයේ තානායමට ගිය අවස්ථාවේ තරුණියගේ ඥාතීන් පැමිණ ඔහුට පහර දී පොලීසියට බාර දී ඇත.තරුණිය වයස අවුරුදු 18 ඉක්මවා ඇති නිසා නීති මගින් පොලීසියට කටයුතු කිරීමට නොහැකි බැවින් ඔවුන් මුදාහැර තිබේ.රජයේ සේවකයකු මෙලෙස කටයුතු කිරීමෙන් සදාචාරාත්මක ප්‍රශ්නයක් මතුවන බැවින් ඒ පිළිබඳ විශේෂ පරීක්ෂණයක් සිදුකිරීම සඳහා මධ්‍යම පළාත් අධ්‍යාපන දෙපාර්තමේන්තුව මොහුගේ සේවය අත්හිටුවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082318</link>
    <topic>ඒක අසත්‍යයක්අනුලා විදුහල්පතිනිය</topic>
    <author/>
    <content>පහ වසර ශිෂ්‍යත්ව විභාගය පැවැත්වූ දින සංවර්ධන සමිති රැස්වීමක් නොපැවැත්වූ බව අනුලා විද්‍යාලයේ විදුහල්පතිනි ටී. එස්. බී. කල්‍යාණි ගුණසේකර මහත්මිය ප්‍රකාශ කරයි.ඊයේ (22) ‘දිනමිණ’ ප්‍රධාන ප්‍රවෘත්තිය සම්බන්ධයෙන් කරුණු පැහැදිලි කරන විදුහල්පතිනිය, අනුලා ගී ප්‍රසංගය ගැන කමිටු සාකච්ඡාවක් විභාග මධ්‍යස්ථානයේ සිට මීටර් 500ක් ඈතින් පැවැත්වූ බවත් ඒ සඳහා ශබ්ද විකාශන යන්ත්‍ර පාවිච්චි කිරීමේ අවශ්‍යතාවක් නොතිබුණු බවත් කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082319</link>
    <topic>බෙල්ලන්විල තෙවැනි මල් පෙරහර අද</topic>
    <author/>
    <content>බෙල්ලන්විල රජමහා විහාරස්ථානයේ ඇසළ පෙරහර මංගල්‍යයේ තුන්වැනි මල් පෙරහර අද (23) විහාරස්ථානය වටා ගමන් කිරීමට විධිවිධාන යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082310</link>
    <topic>‘මම සීයා ගිය දිහාට යනවාඅම්මා දුක්වන්න එපා’</topic>
    <author>ගම්පොළ සමූහ</author>
    <content>අම්මා සීයා ගිය දිහා හරි ලස්සනයි එයා නිතරම මට කතා කරනවා. මමත් ඒ හින්දා සීයා ගිය දිහාටම යනවා. අම්මා ඒ ගැන දුක්වෙන්න එපා.තම සුරතල් කුඩා දියණිය තමා ළ¼ඟට විත් කිව් ඒ කතාව අසා ඒ අම්මා බෙහෙවින් සසල වූවාය. තමාගේ මිය ගිය පියා දියණියට බෙහෙවින් ආදරය වූවා සේ දියණියද පියාට අසීමිතව ආදරය කළ බව ඇයට මතක් විය.ගුරුවරියක ලෙස තමාත් සැමියාත් රැකියාවට ගිය පසු කුඩා දියණිය තම පියා හා මව සමඟ කාලය ගත කළ නිසා දියණියට පියාගේ වියෝව තදින් සිතට වැදී ඇතැයි සිතූ ඇය කෙසේ වෙතත් නිතරම සුරතල් වදන් පවසන දියණියගේ ඒ වදන් එසේ වන්නට ඇතැයි සිත සකසා ගත්තාය.තව දින දෙකකින් සැමියාගේ මිතුරුගේ විවාහ උත්සවයට යාමට සූදානම් වෙමින් සිටි මෙම පවුලේ උදවිය ඒ සඳහා ගමනට අවශ්‍ය වෑන් රථයක්ද ලබා ගත්තේ ගමන් පහසුවට වඩා මෙම පාසල් නිවාඩුව නිසා ම¼ඟුල් ගෙදරින් පසු දරුවන් සමඟ ටිකක් විනෝද වී පැමිණීමට ද අවශ්‍ය නිසාය. කුඩා දියණිය වන බවනි ගම්පොළ හිංදු පාසලේ පළමු ශ්‍රේණියේ ඉගෙනුම ලැබූ අතර මව වන එම් කිලගවතී එම පාසලේම ගුරුවරියක් වූවාය.තම එකම පුතු හා සැමියා වන ලිංගේෂ්වරම් සමඟ නිට්ටඹුවේ මඟුල් ගෙදර ගියේ එසේ සතුටුවීමට සිතාය. විවාහ උත්සවය තිබෙන නිවසට ආසන්න ප්‍රදේශයේ ගමන්කරමින් සිටියදී කොළඹ ප්‍රදේශයේ සිට එමින් තිබූ තෙල් බවුසරයක් මොවුන් සමඟ ගමන් කරමින් තිබූ වැන් රථයේ ගැටී නතර උනේ හය හැවිරිදි කුඩා දියණය බවනී සීයාගේ ලොවට රැගෙන යමිනි.එම අනතුරින් වෑන් රථය පැදවූ බවනීගේ පියා බරපතළ තුවාල ලැබූ අතර මවද තුවාල ලැබීය. පුතුට පමණක් අනතුරක් නොවූ වද තම එකම දියණිය ඒ මොහෙංතේම ඔවුනගේන් සමු ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082311</link>
    <topic>හොරණ ප්‍රදේශ රැසකට හෙරොයින් බෙදූප්‍රධාන තිප්පොළක් වටලයි</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉංගිරිය, හොරණ, මොරගහහේන, බුලත්සිංහල, මඩල, කිරිඇල්ල, ඇතුළු ප්‍රදේශ රාශියකට මහා පරිමාණයෙන් හෙරොයින් බෙදා හැරීමේ කටයුතු කරගෙන ගිය ප්‍රධාන තිප්පොළක් වැටලීමට බස්නාහිර පළාත් බුද්ධි කොට්ඨාසය (පානදුර)ට අයත් නිලධාරීහු සමත්ව ඇත.ගුරුගොඩ ප්‍රදේශයේ පිහිටි ප්‍රසිද්ධ නිවාඩු නිකේතනයක දීර්ඝ කාලයක් තිස්සේ මෙම ජාවාරම කරගෙන ගොස් ඇති අතර එම ස්ථානයේ සිට සැකකරුවන් දෙදෙනෙකුද අත්අඩංගුවට ගෙන තිබේ.27 වැනි වියේ පසුවන මෙම සැකකරුවන් දෙදෙනා හොරණ සහ මහනුවර ප්‍රදේශවල පදිංචිකරුවෝ වෙති. අත්අඩංගුවට ගන්නා ලද අවස්ථාවේදී මෙම සැකකරුවන්ගේ යට ඇදුම්වල සගවා ගෙන සිටි රුපියල් ලක්ෂ දෙකකට අධික වටිනාකමින් යුත් හෙරොයින් ග්‍රෑම් 41, මිලි ග්‍රෑම් 160ක ප්‍රමාණයක්ද නිලධාරීහු විසින් සොයා ගනු ලැබූහ.බස්නාහිර පළාත් බුද්ධී කොට්ඨාසයේ කළුතර කොට්ඨාසයේ ස්ථානාධීපති පොලිස් පරීක්ෂක නාලක පී. සුමනරත්න මහතාට ලැබුණු තොරතුරක් මත ඒ මහතාද ඇතුළුව කළුතර දකුණ පොලිස් ස්ථානාධිපති උප පොලිස් පරීක්ෂක සාලිය ප්‍රියන්ත, බස්නාහිර පළාත් බුද්ධි අංශ පානදුර කොට්ඨාසයේ ස්ථානාධිපති උප පොලිස් පරීක්ෂක පී.හේවාවසම්, අළුත්ගම පොලිස් ස්ථානාධීපති පොලිස් සැරයන් අල්විස්, ඉංගිරිය පොලිසියේ බස්නාහිර පළාත් බුද්ධි කොට්ඨාසයට අනුයුක්ත නිලන්ත යන නිලධාරී මෙම වැටලීම සිදුකළහ.බස්නාහිර පළාත් බුද්ධී කොට්ඨාස අධ්‍යක්ෂ ජ්‍යෙෂ්ඨ පොලිස් අධීකාරී රවී සෙනෙවිරත්න, සහකාර පොලිස් අධිකාරී නිහාල් පෙරේරා සහ පානදුර පොලිස් අධීකාරී එච්.එම්.ධර්මසේන යන මහත්වරුන් සහ හොරණ සහකාර පොලිස් අධීකාරී සමන් රත්නායක, හොරණ මූලස්ථාන පොලිස් පරීක්ෂක කීර්ති ගුණසේකර යන මහත්වරු මේ සඳහා උපදෙස් ලබාදී මෙහෙයවීම් සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082312</link>
    <topic>රාජකීය විදුහලේ විශ්‍රාමික ගුරුවරු රවටාමුදල් වංචා කළ සැකකරු අත්අඩංගුවට</topic>
    <author>චන්ද්‍රිකා පෙරේරා, විජයානි එදිරිසිංහ, බණ්ඩාරගම විශේෂ</author>
    <content>සුනාමිය හේතුවෙන් විපතට පත්ව රෝගී වී සිිටින තම දරු දෙදෙනාට බෙහෙත් ලබාගන්නට යැයි පවසා කොළඹ රාජකීය විද්‍යාලයේ විශ්‍රාමික ගුරු භවතුන් රවටා කලක සිට මුදල් ලබා ගත් පුද්ගලයෙක් නුගේගොඩ නොවිසඳුණු අපරාධ ඒකකය මගින් ඊයේ (22) අත්අඩංගුවට ගෙන තිබේ.මොහු රාජකීය විද්‍යාලයේ ආදි ශිෂ්‍යයෙක් බව හඟවා මෙසේ මුදල් ලබා ගත් බවට එම විදුහලේ විශ්‍රාමික ගුරුවරු හය දෙනෙක් නොවිසඳුණු අපරාධ ඒකකය වෙත පැමිණිලි කර තිබේ.රාජකීය විදුහලේ ආදි ශිෂ්‍ය සංගමයේ ලේකම්වරයාද මේ ව්‍යාජ පුද්ගලයා සම්බන්ධයෙන් පොලිසියට පැමිණිලි කර තිබෙන අතර විශ්‍රාමික විදුහල්පතිවරුන්ගෙන් ද සැකකරු මෙසේ මුදල් ලබාගෙන ඇති බව සඳහන් කර ඇත.වයස අවුරුදු 48ක් වන අත්අඩංගුවට ගත් සැකකරු විවිධ ප්‍රදේශවල කුලියට පදිංචිව සිටිය ද ස්ථිරව පදිංචි ස්ථානයක් නොමැති බව හෙළිව ඇත. විවාහකයෙක් වූ මොහු දරුවන් සිව් දෙනකුගේ පියෙක් බව පොලිසිය පවසයි.ඔහු මුදල් ලබාගෙන ඇත්තේ තම දරු පවුල හා පවුලේ සිටි 18 දෙනෙක් සුනාමියට හසුව ගැබිණි බිරිය හා තමා පමණක් ඉතිරි වූ බව ද ඉන් පසු නිවුන් දරු දෙදෙනකු බිහිකර බිරිය මළ බව ද පැවසීීමෙනි. ඒ දරු දෙදෙනා ද දැනට රෝගීව සිටින බව සැකකරු සඳහන් කර ඇත. එවැනි ව්‍යාජ කතාවක් පවසා රුපියල් දහස් ගණනින් රාජකීය විශ්‍රාමික ගුරුවරුන්ගෙන් වරින් වර මුදල් ලබා ගෙන ඇති බව හෙළි වෙයි.නුගේගොඩ පොලිස් අධිකාරි දේශබන්ධු තෙන්නකෝන් මහතාගේ උපදෙස් මත නොවිසඳුණු අපරාධ ඒකකයේ ස්ථානාධිපති උප පොලිස් පරීක්‍ෂක අජිත් මෙත්තානන්ද මහතාගේ මෙහෙයවීමෙන් කොස්තාපල්වරුන් වන 19289 වසන්ත, 65846 හේමන්ත, 9427 චින්තක හා 81255 අසාම් යන නිලධාරීහු සිද්ධිය පිළිබඳ පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082313</link>
    <topic>ශිෂ්‍යාවන්ට නිරුවත පෙන්වූදෙදරු පියාට වැඩ වරදී</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>උපකාරක ( ටියුෂන් ) පන්තිවලට සහභාගිවන තරුණ ශිෂ්‍යාවන් යන එන වේලාව බලා එම පන්ති අසළ ගැවසෙමින් ඔවුන්ට ලිංගික හිංසාවන් හා ලැජ්ජාවට පත්වන පරිදි තම ශරීරය නිරාවරණය කිරීම පුරුද්දක් වශයෙන් කරන ලද 35 හැවිරිදි දෙදරු වෑන් රථ රියැදුරෙකු සැකපිට මහරගම නාවින්න දුම්රිය දොරටුව අසළ දී වෑන් රථය ද සමග මහරගම පොලිසිය මගින් අත්අඩංගුවට ගෙන ඇත.මෙම සැකකාර පුද්ගලයා කරන අශෝභන ක්‍රියාව පොලිසියට ආරංචි මාර්ගයෙන් දැන ගැනීමට ලැබුණි. පොලිසිය අවට ප්‍රදේශවාසීන් ද තරුණියන් ද දැනුවත් කර මොහු පැමිණ එම අශෝභන ක්‍රියාව කරන වේලාව 119 හදිසි ඇමතුම් අංශයට තොරතුරු ලබා දෙන ලෙස දැනුම් දීමේ ප්‍රතිඵලයක් වශයෙන් පසුගියදා එක් දිනක 119 හදිසි පොලිස් ඇමතුම් අංශයට ලබා දුන් තොරතුරක් මත මෙම පුද්ගලයා මහරගම නාවින්න දුම්රිය ගේට්ටුව අසල දී අත්අඩංගුවට ගැනීමට සමත් වී ඇත. ඔහු පැමිණ සිටි වෑන් රථයද පොලිස් භාරයට ගෙන ඇත. මහරගම පොලිසියේ පොලිස් කොස්තාපල් 25188 එගොඩආරච්චි මහතා විසින් මෙම පුද්ගලයා ත්අඩංගුවට ගෙන මහරගම පොලිස් ස්ථානාධිපති ප්‍රධාන පොලිස් පරීක්‍ෂක අනුරාධ මහින්දසිරි මහතා වෙත ඉදිරිපත් කරන ලදුව ඒ මහතාගේ උපදෙස් පරිදි වැඩිදුර පරීක්‍ෂණ පවත්වයි.අත්අඩංගුවට පත් සැකකාර පුද්ගලයා මහේත්‍රාත්වරයා හමුවට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=n11082314</link>
    <topic>බ්‍රිතාන්‍යයේ වෙසෙන ශ්‍රී ලාංකික කතක්තියුණු ආයුධයකින් තුවාල සිදුකරගෙන</topic>
    <author>මහින්ද අලුත්ගෙදර</author>
    <content>රටින් පිටුවහල් වන ලෙස නියෝග ලද බ්‍රිතාන්‍යයේ වෙසෙන ශ්‍රී ලාංකික කාන්තාවක් තියුණු ආයුධයකින් තුවාල සිදුකරගෙන තිබේ.එරට දේශ සීමා නිලධාරින් මේ කාන්තාවගේ නිවෙසට පැමිණි අවස්ථාවේදී එලෙස තුවාල සිදුකරගෙන තිබෙන බව වාර්තා වෙයි.40 හැවිරිදි මේ ශ්‍රී ලාංකික කාන්තාව බ්‍රිතාන්‍යයේ වොල්ටන් නගරයේ ජීවත්ව සිට ඇති අතර ඇයගේ සැමියා අතුරුදන්ව ඇති බවත් ඒ පුද්ගලයා එල්. ටී. ටී. ඊ . ත්‍රස්තවාදීන් වෙත නීති විරෝධී ආකාරයෙන් ආයුධ සැපයීමේ චෝදනාව මත ?ශ්‍රී ලංකාවට අවශ්‍යව සිටින පුද්ගලයෙකු බවත් තානාපති ආරංචි මාර්ග සඳහන් කරයි.මේ ශ්‍රී ලාංකික කාන්තාවගේ සැමියාගේ අතුරුදහන්වීමෙන් පසුව ඔවුන්ගේ නිවසේ තිබී අවිආයුධ හමුවීමත් සමඟ ඇය අත්අඩංගුවට ගැනීම සඳහා වරෙන්තු නිකුත් කර තිබේ.පසුගිය 2009 වසරේදී බ්‍රිතාන්‍යයට ගිය මේ කාන්තාව එරට සරණාගතභාවය සඳහාද අයදුම් කර තිබේ. එහෙත් ඇයගේ එම ඉල්ලීම ප්‍රතික්ෂේපව ඇති අතර ඇය විසින් ඉදිරිපත් කරන ලද අභියාචනා 03 ක් ද ප්‍රතික්ෂේප වී ඇති බව වාර්තා වෙයි. තුවාල ලැබූ මේ කාන්තාව ප්‍රතිකාර සඳහා රෝහල් ගතකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=r1108231</link>
    <topic>පාණදුරේ බැංකුවක කාමරයක කතක් සිරකරරුපියල් ලක්ෂයක් බලෙන් ගන්න හදලා</topic>
    <author>පානදුර සමූහ කපිල සෝමරත්න</author>
    <content>රුපියල් ලක්ෂ අටක් පමණ රන් ආභරණ පාණදුරේ ජාතික ඉතිරි කිරීමේ බැංකුවට උකස් කර මුදල් ලබාගත් කාන්තාවක් පාණදුරේ පෞද්ගලික බැංකුවකට පැමිණි විට ඇයව රාත්‍රී අටවන තුරු එම බැංකුවේ කාමරයක අයුතු ලෙස සිරකර තබාගෙන ඇගෙන් රුපියල් එක්ලක්ෂ දෙදහසක මුදලක් බලයෙන් ලබා ගැනීමට තැත් කළේ යැයි කියන චෝදනාවක් මත පාණදුරේ බැංකු කළමනාකරුවකු සහ ලිපිකරුවන් දෙදෙනෙකු පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාරගත කරන ලදී.මෙසේ රක්ෂිත බන්ධනාගාර ගත කරුනේ වයි. බී. එස්. තරංග ද සිල්වා, පී. සුපුන් සඳරුවන් මෙන්ඩිස් සහ ඒ. කේ. ක්‍රිෂාන්ත යන තිදෙනාය.ඔවුන් සේවය කරන ලද බැංකුවට පැමිණි කාන්තාවක විසින් කරන ලද පැමිණිල්ලක් මත කළ විධිමත් පරීක්ෂණයකට පසුව ඔවුන්ව අත්අඩංගුවට ගෙන “බී” වාර්තාවක් සමග ඔවුන්ව පාණදුර පොලිසිය විසින් 15. 08. 2011 දින අධිකරණයට ඉදිරිපත් කෙරුණි.මාදුපිටියේ පදිංචි කාන්තාවක් මෙම පුද්ගලයන්ට එරෙහිව පාණදුර පොලිසියට කළ පැමිණිල්ල ගැන බැංකු සේවකයන් තිදෙනා අත්අඩංගුවට ගෙන අධිකරණයට ඉදිරිපත් කිරීමට මහේස්ත්‍රාත්වරයා පොලිසියට උපදෙස් දී තිබිණි.ඇය රන්බඩු උගස් කිරීමට 22. 02. 2010 දින පාණදුරේ බාලිකා විදුහල අසල පිහිටි පෞද්ගලික බැංකුවට පැමිණ ඇත. එම රන්බඩු පාණදුරේ ජාතික ඉතිරි කිරීමේ බැංකුවට ගොස් උකස් කර මුදල් ලබාගෙන පැමිණෙන ලෙස පෞද්ගලික බැංකුවේ කළමනාකරු ඇයට පවසා ඇත.ඇය ජාතික ඉතිරි කිරීමේ බැංකුවට ගොස් රන්බඩු උකස්තබා රුපියල් ලක්ෂ අටක මුදලක් ලබා ගෙන පෞද්ගලික බැංකුවට පැමිණ ඇත. එම අවස්ථාවේදී කළමනාකරු සහ ලිපිකරුවන් දෙදෙනෙකු සමග ඇයව කැඳවා ගෙන බැංකුවේ දෙවැනි මහලේ කාමරයකට ගොස් ඇයව එදින රාත්‍රි 8.30 වන තුරු සිරකර තබා ගෙන රුපියල් එක්ලක්ෂ දෙදහක මුදලක් ඉල්ලමින් ඔවුන් ඇයට තරවටු කර ඇත.ඇයව රාත්‍රි මුදා හැරියාට පසු ඇය පාණදුර පොලිසියට ගොස් පැමිණිලි කර ඇත.පොලිසිය මහේස්ත්‍රාත්වරයාට කරුණු වාර්තා කර තිබුණි.පොලිස් පරීක්ෂණ අවසන් වූවාට පසුව කාන්තාවක් අයුතු ලෙස සිරගත කර බැංකුවේ කාමරයක තබා ගෙන අයුතු ලෙස බලහත්කාරකම් සිදුකරමින් ඇයගෙන් සැකකරුවන් තිදෙනා රුපියල් එක්ලක්ෂ දෙදහක මුදලක් ඉල්ලා ඇති බවට සාක්කි තිබෙන බවත් දැනට සාක්කි දහසයක් පමණ පොලිසිය සටහන් කරගෙන තිබෙන බවත් සැරයන් කරුණාරත්න මහතා අධිකරණයට වාර්තාවක් ඉදිරිපත් කරමින් දන්වා සිටියේය.සැකකරුවන්ට නීතිඥවරු ඇප ඉල්ලා සිටියහ. රටේ නීතිය බැංකු නිලධාරීන් අතට ගෙන ක්‍රියාකර ඇති බව සනාථ වන්නේ යැයි පැවසූ මහේස්ත්‍රාත් වරයා සැකකරුවන් තිදෙනා මෙම මස 22 දක්වා රක්ෂිත බන්ධනාගාරගත කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=r1108232</link>
    <topic>ජංගම දුරකථනයෙන් පෙම්බස් දොඩාරන් අබරණ අරන් පෙම්වතා මාරු වෙලා</topic>
    <author>වාද්දුව සමූහ – එස්. ආර්. පියදාස</author>
    <content>ජංගම දුරකථන ඇමතුම් මගින් ඇතිකර ගත් පෙම් සබඳතාවක් මත තරුණියක් තමන්ගේ රන් මාලයක් සහ රත්‍රං වළලු දෙකක් ද, කපටි පෙම්වතකුට පූජා කිරීමේ සිද්ධියක් බේරුවල ප්‍රදේශයෙන් අසන්නට ලැබේ.බේරුවල බලතර ප්‍රදේශයේ තරුණියකගේ ජංගම දුරකථනයට ලැබුණු ඇමතුමක් මත තරුණයෙක් සමඟ සබඳතාවක් ඇතිකරගෙන තිබේ. මවුපියන් නොමැති මේ තරුණිය තම සොහොයුරියකගේ නිවෙසේ නැවතී සිටි විවාහ වන වයසේ පසුවූ එම තරුණියට ලැබුණු දුරකථන පණිවුඩය අනුව නුදුටු පෙම්වතා සමඟ සබඳතාව ගොඩනඟා ගත් පසු මාසයක පමණ කාලයක් තිස්සේ සිහින ලෝකයක ජීවත්වෙමින් නුදුටු පෙම්වතා සමඟ නිතර නිතර පෙම් වදන් හුවමාරු කරගෙන ඇති අතර දිනක් ඇගේ පෙම්වතා ඇය හමුවීමට ආශාවෙන් සිටින බව පවසා තිබේ.ඒ අනුව ඇය ඔහු හමුවීම සඳහා කළුතර නගරයේ තැනක් යෝජනා කරගෙන ඇය ඔහු හඳුනා ගැනීම සඳහා හැඳ පැළඳගෙන එන ඇඳුම් ද පවසා ඇති අතර ඒ අනුව ඉකුත් දිනෙක කළුතර නගරයේදී දෙදෙනා මුණගැසී තිබේ.එම තරුණිය ලාබාල තම පෙම්වතා හමුවීමට පැමිණියේ තමන් වියපත් වූ දා මවුපියන් විසින් පරිත්‍යාග කරන ලද රන් දම්වැල සහ රන් වළලු දෙක ද පැළඳගෙනය. දෙදෙනා කළුතර දී හමුවී හඳුනා ගැනීමෙන් පසු ඔහු තම පෙම්වතියට සවාරියක් යාමට යෝජනා කර ඇත.සන්ධ්‍යාවේ ආපසු පැමිණීමේ පොරොන්දුව පිට ඇය පෙම්වතා සමඟ කොළඹ බසයක නැඟී පැමිණ එහිදී තවත් බස් රථයකින් කටුනායක ප්‍රදේශයට ද ගොස් තිබේ.කටුනායකට පැමිණි පෙම් යුවළ ඒ ප්‍රදේශයේ තිබූ පාළු නිවෙසකට ද සේන්දු විය. එහෙත් නුහුරු ප්‍රදේශයකට පැමිණි පෙම්වතියට කිසියම් චකිතයක් ඇතිවිය.පෙම්වතා පිළිබඳව දැඩි විශ්වාසයකින් සිටි ඇය මේ වන විට පැළඳගෙන ආ රන් මාලය සහ වළලු දෙක ද පරෙස්සමට පෙම්වතා සතුකර ඇත.එහෙත් ඇගේ හිතේ දළුලා වැඩුණ සැකය විසින් ඇය මායම් පා පෙම්වතාගෙන් මිදී රත්‍රන් අබරණ අමතක කර පැනවිත් කෙසේ හෝ නැවත බේරුවල නිවෙසට පැමිණ තිබේ.නිවෙසට පැමිණි ඇය සිද්ධියේ සුලමුල තම සොහොයුරියට පවසා ඇති අතර සොහොයුරිය තම නැගණියව බේරුවල පොලිස් ස්ථානය වෙත යොමුකර ඇත. එහිදී එය කළුතර නගරයේදී වී ඇති සිද්ධියක් නිසා කළුතර පොලිසියට එය දැනුම් දෙන ලෙස බේරුවල පොලිසිය උපදෙස් දී තිබේ.සොයුරියන් දෙදෙනා පැමිණ කළුතර දකුණ පොලිසියට සිද්ධිය දැනුම් දීමෙන් පසු එම තරුණියව වෛද්‍ය පරීක්‍ෂණයක් සඳහා කළුතර නාගොඩ රෝහලට යවා තිබේ.ඉන්පසු කළුතර මූලස්ථාන පොලිස් පරීක්‍ෂක සමන් වෙදගේ මහතාගේ උපදෙස් මත එම පොලිස් ස්ථානයේ අපරාධ පරීක්‍ෂණ අංශයේ ස්ථානාධිපති පොලිස් පරීක්‍ෂක සුනෙත් ශාන්ත මහතාගේ මෙහෙයවීමෙන් පොලිස් සැරයන් (4991) රත්නසිරි සහ කාන්තා පොලිස් කොස්තාපල් (768) චාමිකා යන අය මේ කපටි පෙම්වතා අත්අඩංගුවට ගැනීම සඳහා ජංගම දුරකථන ඇමතුම් ද පරීක්‍ෂාවට ලක්කරමින් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=r1108233</link>
    <topic>කෑගලු දිසාවේ කොහොඹකංකාරි ශාන්තිකර්මය අභාවයට</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ සිට පාරම්පරිකව පැවති කොහොඹකංකාරි ශාන්තිකර්මය අභාවයට යෑමට පටන්ගෙන ඇති බව දිස්ත්‍රික්කයේ කොහොඹකංකාරි ශාන්තිකර්ම ගුරුන්නාන්සේලා පවසති.මේ පිළිබඳව අදහස් දැක්වූ කෑගල්ල දිස්ත්‍රික් පාරම්පරික කොහොඹකංකාරි කලා භූෂණ සම්මාන හිමි යද්දෙහි ගෙදර කොහොඹකංකාරි ගුරුන්නාන්සේ වන ඩී. පී. රත්නායක මහතා මෙසේ පැවසීය. මෙහි පවත්වාගෙන යන දේවාලයෙන් ගම් පළාත්වල වගා කරන ලද කුඹුරුවල ගොයම් පූදින අවස්ථාවලදී මැස්සන්ගෙන් හා කෘමි සතුන්ගෙන්ද, වන සතුන්ගෙන්ද සිදුවන හානි වළක්වාගැනීම සඳහා පුවක්මල් යාතිකා කරදීම විශාල වශයෙන් සිදුවුණා. මෙම කොහොඹකංකාරිය කිරීම සඳහා බෙරකරුවන්, ඇප උපස්ථානකරුවන්, ඉවුම් පිහුම් කිරීමට අවශ්‍ය පුද්ගලයන් දහදොළොස් දෙනෙක් අවශ්‍ය වෙනවා.පුද පූජා කිරීම සඳහා කෙසෙල් කැන්, බත් මාලු, කැවුම් ආදියද අවශ්‍ය වෙනවා. මේ නිසා ඒවාට විශාල මුදලක් වැයවෙනවා. එම නිසා මෙම කොහොඹකංකාරිය පැවැත්වීමට අපහසුතා ඇති බව රත්නායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=r1108234</link>
    <topic>පළමු පෙම්වතිය ලැඟුම් හලකට කැඳවාඇගේ විවිධ ඉරියව් ඡායාරූපයට නගලා</topic>
    <author>ඉංගිරිය සමූහ – කුමාරි ගමගේ</author>
    <content>තම පළමු පෙම්වතිය ඉංගිරියේ නවාතැන්පොළකට ගෙන ගොස් ඇගේ විවිධ ඉරියව් ඡායාරූපයට නැගී යැයි කියන ‘පෙම්වතකු’ ඉංගිරිය පොලිසිය පසුගියදා අත්අඩංගුවට ගනු ලැබීය.පෙම්වතිය පොලිසියට කළ පැමිණිල්ල මත සැකකරු අත්අඩංගුවට ගත් බව ඉංගිරිය පොලිස් ස්ථානාධිපති පොලිස් පරීක්‍ෂක උදයකුමාර මහතා කීවේය.සැකකරු සිය පළමු පෙම්වතියගේ විවිධ ඉරියව් ජංගම දුරකතනයෙන් ඡායාරූප වලට නගා ඇත. සැකකරු මේ ඡායාරූප ඇගේ ඥාතීන්ට සහ මිතුරන්ට පෙන්වන බවට පෙම්වතියට තර්ජනය කැර ඇය නැවත වරදට පොළඹවා ගැනීමට තැත් කොට ඇතැයි කියන පොලිසිය මෙය අසා කලබලයට පත් පෙම්වතිය ඒ පිළිබඳව ඉංගිරිය පොලිසියට පැමිණිළි කළ බව පොලිස් පරීක්‍ෂක උදයකුමාර මහතා සඳහන් කෙළේය.ඉංගිරිය පොලිසියේ ළමා සහ කාන්තා ඒකකයේ ස්ථානාධිපතිනි ශිරානි දමයන්ති මහත්මිය පරීක්‍ෂණ පැවැත්වූවාය.පෙම්වතිය විවාහක බව ද ඇයට වයස අවුරුදු 14 ක දියණියක් සිටින බව ද එහිදී හෙළි විය. ඇගේ සැමියා මිය ගොසිනි. දිනක මහ මගදී හමුවූ පළමු පෙම්වතා සමග කතා බහ කිරීමෙන් පසු දෙදෙනා අතර නැවත ප්‍රේමයක් ගොඩ නැගුනු බවද පසුව පෙම්වතා සමග නොයෙක් තැන්වල ගොස් රිසිසේ විනෝද වූ බව ද පෙම්වතිය පොලිසියේ දී කීවාය. පෙම්වතා දෙදරු පියෙක් බව පොලිසියේ දී හෙළි විය. සැකකරුට තරයේ අවවාද කළ පොලිස් ස්ථානාධිපතිවරයා ඔහු අධිකරණයට ඉදිරිපත් කෙළේ ය.සැකකරු ඇප මත මුදා හැරිනි. ඉංගිරිය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=r1108235</link>
    <topic>මවට සලකනවාට බිරිය අකැමැතියි</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>පසුගියදා හදිසි අවශ්‍යතාවක් සඳහා වලපනේට ගිය මා යළි මහනුවර බලා එන්නට බස් නැවතුමට වී සිටියේ දහවල් එකට පමණය.හිටි ගමන් මා අසළ නතර වූ ත්‍රිරෝද රථයකි. රියැදුරා “සර් කොහෙටද යන්නෙ” යැයි මගෙන් ඇසූ විට “නුවර” යනුවෙන් මම පිළිතුරු දුනිමි. “නගින්න මාත් යන්නෙ නුවර” යයි ත්‍රිරෝද රියදුරා කී නිසා මමද රියට ගොඩවී වාඩි වීමි.දැන් ත්‍රිරෝද රිය නුවර බලා ධාවනය වෙයි. කාංසියටත් එක්ක මම රියැදුරා සමග කථාවට වැටුනෙමි.“කොහෙද හයර් දුවන්නෙ” මා ඇසූ පැනයට රියැදුරා දුන්නේ අරුම පුදුම පිළිතුරකි. “මම හයර් දුවන්නේ නෑ සර් වැඩ කරන්නෙ ඉස්පිරිතාලෙ.’ඉතින් අද වැඩ නැද්ද? මම අසුවෙමි.“වැඩ සර් ඒකයි මේ 4 ට කලින් යන්න බලන්නෙ” රාජකාරි වෙලාවෙ මේවගේ රෝහලෙන් පිටත පෞද්ගලික වැඩ කරන එක හරි නෑ නේද? මම පෙරළා ඔහුගෙන් ප්‍රශ්න කළෙමි. “ඒක නම් එහෙම තමයි සර්. ඒත් ඒක දිග කථාවක්” ඔහු මට කථාව කීවේය.මෙම පුද්ගලයා රෝහලේ සුළු සේවකයෙකි. ඔහු විවාහකය. දරුවන් නැත. ඔහුගේ මවට ඉතා ආදරය කරන මොහු මවද තම නිවෙසේ තබා ගත්තත් මොහුගේ බිරිය නිතර මේ මව හා කලහ කර ගත්තාය. මේ කලහය නතර නොවූ නිසා මේ තැනැත්තා මේ මව වෙනම ගෙයක් කුලියට ගෙන නවත්තා ඇගේ තනියට සේවිකාවකද තැබුවේය.මොහුගේ බිරිය සැර පරුෂය. මාසෙ පඩි තිතට ගණන් බලා ඇය අත පත්කළ යුතුය. එවිට අම්මාට සළකන්න මොහු අත මුදල් ඉතිරි නොවේ.මොහු උපායක් කල්පනා කොට බැංකු ණයක් ගෙන ත්‍රිරෝද රියක් මිලට ගත්තේය. උදේ එම රියෙන් වැඩට එන ඔහු වැඩ කරන වෙලාවේ දවසකට එක කුලී ගමනක් සොයා ගෙන රුපියල් දාහක් එක්දහස් පන්සියයක් සොයා ගනී. ඈත පළාත් වලින් රෝහලට රොගීන් එන නිසා එය ඔහුට අසීරු නැත. මේ උප්පරවැට්ටිය බිරිය නොදනියි. මාසෙ වැටුප අඩු නැතිව බිරියට දෙන ඔහු ත්‍රිරෝද රියෙන් හම්බ කරන මුදල් මවට දී ඇය පෝෂණය කරයි. දැන් මවත් බිරියත් දෙදෙනාම සතුටින් සිටිති. මේ කතාව ඇසූ මම මොහු කරන මේ වැඩේ හොඳ නරක විසඳාගත නොහැකිව අන්ද මන්ද වීමි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108231</link>
    <topic>මාලිංගගෙන් ලෝක වාර්තාවක්ශ්‍රී ලංකාවට කඩුලු 4ක ජයක්</topic>
    <author>වර්නන් ගුණසේකර</author>
    <content>ලසිත් මාලිංග අති විශිෂ්ට වේග පන්දු ප්‍රහාරයකින් ලකුණු 35කට කඩුලු 3ක් ලබා ගෙන ජාත්‍යන්තර එක්දින ක්‍රිකට් තරග බිමේ පිට පිට කඩුලු ත්‍රිත්ව (හැට් ට්‍රික්) තුනක් ලබා ගත් එකම පන්දු යවන්නා ලෙස ලෝක වාර්තාවක් පිහිටුවද්දී ශ්‍රී ලංකාව ඊයේ ආර්.ප්‍රේමදාස ක්‍රීඩාංගණයේදී ඔස්ට්‍රේලියාවට එරෙහි පස්වැනි හා අවසාන එක්දින තරගය කඩුලු 4කින් ජයග්‍රහණය කළේය. කෙසේ වෙතත්, සංචාරක ඔස්ට්‍රේලියා පිලට මේ එක්දින තරගමාලාවේ තරග 3 – 2ක ජයක් හිමි විය.මීට පෙර මාලිංග, චමින්ද වාස් හා පාකිස්තානයේ වසිම් අක්‍රම් ජාත්‍යන්තර එක්දින ‘හැට් ට්‍රික්’ 2 බැගින් ලබා ගෙන තිබිණි. ලකුණු 212ක ජයග්‍රාහී ඉලක්කයක් හඹා ගිය ශ්‍රී ලංකාව චාමර සිල්වා හා මහේල ජයවර්ධන වාර්තා කළ අර්ධ ශතක මත කඩුලු 6කට ලකුණු 213ක් වාර්තා කරමින් තරගය ජයග්‍රහණය කළේ තවත් ඕවර 3ක් ඉතිරිව තිබියදීය.මහේල ජයවර්ධන හා චාමර සිල්වා සිවුවැනි කඩුල්ල වෙනුවෙන් ඕවර 21කදී ලකුණු 111ක සබඳතාවක් පිහිටුවමින් ශ්‍රී ලංකා ඉනිම ගොඩනැගූහ. දර්ශනීය පිතිහරඹයක නියැළුනු සිල්වා පන්දු 71කින් ලකුණු 63ක් වාර්තා කළ අතර හතරේ පහර 8ක් හා හයේ පහරක් ඔහුගේ ඉනිමට ඇතුළත්ව තිබිණි.ජයවර්ධන කල්පනාකාරී ඉනිමක් ක්‍රීඩා කරමින් හතරේ පහර 6ක් සමග පන්දු 119කින් ලකුණු 71ක් ලබා ගත්තේය.ශ්‍රී ලංකා ඉනිමේ 6 වැනි ඕවරය වන විට ඔවුන්ගේ මුල් පෙල පිතිකරුවන් තිදෙනෙකු ම මුළු ලකුණු 33කට දැවී ගොස් සිටියහ. උපුල් තරංග පළමු ඕවරයේදීම මිචල් ජොන්සන්ගේ පන්දුවකට කඩුලු රකින බ්‍රැඩ් හැඩින් අතට උඩ පන්දුවක් ලබා දෙමින් බින්දුවකට දැවී ගිය අතර දෙවැනි ඕවරයේදී කුමාර් සංගක්කාර හා හයවැනි ඕවරයේදී නායක තිලකරත්න ඩිල්ෂාන්, ජේම්ස් පැටින්සන්ගේ පන්දුවලට දැවී ගියහ. ‘සංගා’ ලකුණු 7කට දැවී ගියේ තරංග මෙන්ම කඩුල්ල පිටුපස හැඩින් වෙත උඩ පන්දුවක් ලබා දෙමිණි. ඩිල්ෂාන්, පන්දුව කෙළින් ම කඩුල්ලේ වැදීමෙන් ලකුණු 17කට දැවී ගියේය. ඔහු ලකුණු 12ක් ම ලබා ගත්තේ හතරේ පහරවලිනි.මහේල ජයවර්ධන හා චාමර සිල්වා ශ්‍රී ලංකා ඉනිමේ පළමු ඕවර 25 අවසන් වන විට මුළු ලකුණු සංඛ්‍යාව 137 දක්වා ඉහළ නංවා තිබූ අතර ජයග්‍රහණය සඳහා තවත් අවශ්‍යව තිබුණේ ලකුණු 75ක් පමණි. 27 වැනි ඕවරයේදී සේවියර් ඩොහර්ටිගේ පන්දුවකට ‘ඩීප් ස්කුවෙයාර් ලෙග්’හි පන්දු රකිමින් සිටි ජෝන් හැස්ටින්ග්ස් අතට උඩ පන්දුවක් දෙමින් සිල්වා දැවී යාමත් සමග ඔහු හා ජයවර්ධන අතර ගොඩනැගෙමින් තිබූ අගනා කඩුලු සබඳතාව අවසන් විය.සිල්වා දැවී යාමෙන් පසුව ඇන්ජලෝ මැතිව්ස් පිටියට පිවිස ජයවර්ධන හා එක්වීමත් සමග ම වර්ෂාව ඇද හැලීම නිසා තරගය ඇන හිටිනි. ඒ වන විට ජයවර්ධන නොදැවී ලකුණු 37ක් (පන්දු 63යි: හතරේ 2යි) රැස්කර ගෙන සිටි අතර ශ්‍රී ලංකාව ඕවර 26.4කදී කඩුලු 4ක් දැවී ලකුණු 144ක් ලබා ගෙන සිටියේය.පස්වරු 8.46ට නතර කෙරුණු තරගය යළි ආරම්භ වූයේ පස්වරු 9.29ට ය. ඒ වන විට තරග ජයග්‍රහණය සඳහා ශ්‍රී ලංකාව ඕවර 23යි පන්දු 2කින් ලකුණු 68ක් ලබා ගත යුතුව තිබිණි.මහේල ජයවර්ධන හා ඇන්ජලෝ මැතිව්ස් ඕවර 15.3ක් පන්දුවට මුහුණ දෙමින් ලකුණු 51ක් ලකුණු පුවරුවට එක් කරමින් ශ්‍රී ලංකාව ජයග්‍රාහී ඉලක්කය කරා ගෙන යමින් සිටියදී ජයවර්ධන 42 වැනි ඕවරයේ අවසන් පන්දුවේදී දැවී ගියේය. ඔහු දැවී ගියේ ඩොහර්ටිගේ පන්දුවකට ‘ලෝන්ග් ඕෆ්’ හි පන්දු රකිමින් සිටි ඩේවිඩ් හසී අතට උඩ පන්දුවක් ලබා දෙමිණි. ඇන්ජලෝ මැතිව්ස් ලකුණු 26ක් (පන්දු 49යි: හතරේ 2යි) ලබා ගෙන සිටියදී ෂේන් වොට්සන්ගේ පන්දුවකට ‘මිඩ් ඕෆ්’හි ඩොහර්ටි වෙත උඩ පන්දුවක් දෙමින් දැවී ගිය අතර ශ්‍රී ලංකාව ඕවර 47ක් අවසානයේ කඩුලු 6ක් පමණක් දැවී ලකුණු 213ක් වාර්තා කරමින් තරගය ජය ගත්තේය.. ඔස්ට්‍රේලියාව වෙනුවෙන් පැටින්සන් හා ඩොහර්ටි කඩුලු 2 බැගින් ලබා ගත්හ.සිවුවැනි තරගයට සහභාගි වූ බ්‍රෙට් ලී හා ඩග් බොලින්ගර් වෙනුවට ඔස්ට්‍රේලියාව ඊයේ තරගය සඳහා ජෝන් හැස්ටින්ග්ස් හා ජේම්ස් පැටින්සන් කැඳවා තිබිණි. ශ්‍රී ලංකාව නුවන් කුලසේකර වෙනුවට ජීවන් මෙන්ඩිස් කණ්ඩායමට ඇතුළත් කර තිබිණි.කාසියේ වාසිය දිනා ගත් ශ්‍රී ලංකාවේ ආරාධනය අනුව පළමුව පන්දුවට පහර දුන් ඔස්ට්‍රේලියාවේ සියළුම පිතිකරුවෝ ඕවර 46.1ක් ඇතුළත ලකුණු 211කට දැවී ගියහ.පළමුව දැවී ගියේ ෂෝන් මාෂ් (2) ය. ශමින්ද එරංග එවූ තරගයේ දෙවැනි ඕවරයේ අවසන් පන්දුව කෙළින් ම කඩුල්ලේ වැදීමෙන් ඔහු දැවී යන විට මුළු ලකුණු සංඛ්‍යාව 4ක් විය. ඊට පන්දු දෙකකට පෙර ඔහු දුන් උඩ පන්දුව ‘ගලී’හි දී මහේල ජයවර්ධන ඔහුගේ දෙවැනි උත්සාහයේදී රැකගත් බවක් දිස්වූවද තමා එම උඩ පන්දුව නිසියාකාරව රැකගත් බවට සහකිත වීමට ජයවර්ධනට නොහැකි විය. ඒ අනුව තෙවැනි විනිසුරු කළ නිරීක්ෂණයේදී පන්දුව පොළොව සමඟ ස්පර්ශ වනු පෙනිණි.තරගයේ තෙවැනි ඕවරයේ ලසිත් මාලිංග එවූ පන්දුවක් ෂේන් වොට්සන්ගේ පිත්තේ අග වැදී ආ විට කඩුලු රකින කුමාර් සංගක්කාර එය රැක ගත්තද අවාසනාවකට එය නීති විරෝධී (නෝ බෝල්) පන්දුවක් විය. 28 වැනි ඕවරය තෙක් කඩුල්ලේ රැඳී සිටි වොට්සන් තෙවැනි කඩුල්ල ලෙසින් දැවී යන විට ලකුණු 56ක් ලබා ගෙන සිටියේය. පන්දු 84කට මුහුණ දුන් මේ ආරම්භක පිතිකරුවා හතරේ පහර 6ක් හා එක් හයේ පහරක් එල්ල කළේය. ඔහු සහ නායක මයිකල් ක්ලාක් තෙවැනි කඩුල්ල සඳහා පන්දු 85කින් ලකුණු 56ක් එක් කළහ. අජන්ත මෙන්ඩිස්ගේ පන්දුවකට ‘ඩීප් මිඩ් විකට්’හි පන්දු රකිමින් සිටි උපුල් තරංග අතට උඩ පන්දුවක් දෙමින් වොට්සන් දැවී ගියේය.ඊට පෙර, වොට්සන් හා රිකී පොන්ටිං එක්ව දෙවැනි කඩුල්ල වෙනුවෙන් ලකුණු 67ක් එක් කළහ. ඒ පන්දු 70කිණි. තරගයේ 14 වැනි ඕවරයේ ඇන්ජලෝ මැතිව්ස්ගේ පන්දුවකට පොන්ටිං ‘මිඩ් විකට්’ දෙසට එල්ල කළ උඩ පන්දුව ඉදිරියට පැන රැක ගැනීමට අතිරේක ක්‍රීඩක සුරාජ් රන්දීව් සමත් විය. පොන්ටිං හතරේ පහර 6ක් එල්ල කරමින් පන්දු 35කින් ලකුණු 31ක් ලබා ගත්තේය. ඔස්ට්‍රේලියා ඉනිමේ පළමු ඕවර 25 අවසන් වන විට ඔවූහු කඩුලු 2කට ලකුණු 111ක් රැස්කර ගෙන සිටියහ.අංක 5 පිතිකරු මයික් හසී ට ලබා ගත හැකිවූයේ ලකුණු 6ක් පමණි. තරගයේ 33 වැනි ඕවරයේ සීකුගේ ප්‍රසන්නගේ පා දඟ පන්දුවකට හසීගේ පිත්තේ අග ගෑවී ආ උඩ පන්දුව කඩුලු රකින සංගක්කාර අපහසුවකින් තොරව ම අල්ලා ගත්තේය. ඔස්ට්‍රේලියාව කඩුලු 4ට මුළු ලකුණු 146යි.මයිකල් හසී දැවී ගියේද සංගක්කාර ට උඩ පන්දුවක් ලබා දෙමිනි. ඒ, ශමින්ද එරංගගේ වේග පන්දුවකටය. මුළු ලකුණු ප්‍රමාණය 167ක්ව තිබියදී 38 වැනි ඕවරයේ අවසන් පන්දුවට ක්ලාක් දැවී යන විට ලකුණු 47ක් රැස්කර ගෙන සිටියේය. පන්දු 67කට මුහුණ දුන් ඔහු හතරේ පහර 3ක් එල්ල කළේය.ක්ලාක්ගේ දැවී යාම ඔස්ට්‍රේලියානුවන්ට මහත් අවාසියක් විය. හේතුව, ඩේවිඩ් හසී සහ බ්‍රැඩ් හැඩින් යන අළුත් පිතිකරුවන් යුගලයක් විකට්ටුවේ එක් වීමය. ඔස්ට්‍රේලියානුවන් ඔවුන්ගේ ‘බැටිං පවර් ප්ලේ’ 42 වැනි ඕවරය අවසානයේ ලබා ගත්තේ මේ පිතිකරුවන් දෙදෙන පිටියේ රැඳී සිටියදීය. ඒ වන විට මුළු ලකුණු සංඛ්‍යාව කඩුලු 5ට 183ක් විය.කෙසේ වෙතත්, වටිනා ලකුණු 46ක් පන්දු 49කදී ඔස්ට්‍රේලියානු ඉනිමට එක් කිරීමට ඩේවිඩ් හසී සමත් විය. 45 වැනි ඕවරයේදී අජන්ත මෙන්ඩිස්ගේ පන්දුවක් කෙළින්ම කඩුල්ලේ වැදී දැවී ගිය ඔහු හතරේ පහර 5ක් හා හයේ පහරක් සිය ඉනිමට ඇතුළත් කර ගත්තේය.මුළු ලකුණු 210දී ඩේවිඩ් හසීගේ දැවී යාමෙන් පසුව ඔස්ට්‍රේලියාවේ ඉතිරි කඩුලු 4 ලකුණු 1කට බිඳ වැටිණි. ලසිත් මාලිංගගේ පිට පිට කඩුලු ත්‍රිත්වය (හැට් ට්‍රික්) වාර්තා වූයේ මේ අවස්ථාවේදීය.46 වැනි ඕවරයේ දෙවැනි, තෙවැනි හා සිවුවැනි පන්දුවලදී මිචල් ජොන්සන් පන්දුව කෙළින්ම කඩුල්ලේ වැදීමෙන්ද, ජෝන් හැස්ටින්ග්ස් කඩුල්ල මුවා කරමින්ද, සේවියර් ඩොහර්ටි පන්දුව කෙළින්ම කඩුල්ලේ වැදීමෙන්ද දැවී ගිය අතර ‘බැටිං පවර් ප්ලේ’ ක්‍රීඩා කාලය අතරතුර වාර්තා වූ මේ මංගල ‘හැට් ට්‍රික්’ හපන්කම මාලිංගගේ තෙවැනි ජාත්‍යන්තර එක්දින පිට පිට කඩුලු ත්‍රිත්වය විය.මාලිංග ඕවර 8ක් යවමින් ලකුණු 35කට කඩුලු 3ක පන්දු යැවීමක් සටහන් කළ අතර මින් ඕවර දෙකක් ම ලකුණු ලබා නොදුන් ඕවර විය. අජන්ත මෙන්ඩිස් ලකුණු 49කට කඩුලු 3ක් ලබා ගත් අතර ශමින්ද එරංග ලකුණු 45කට කඩුලු 2ක් ලබා ගත්තේය.ලසිත් මාලිංග ‘තරගයේ වීරයා’ ලෙස නම් කෙරිණි.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108232</link>
    <topic>‘සින් සිනටි’ ටෙනිස් කිරුළ ෂරපෝවාට</topic>
    <author>ඔහියෝ (ඒ. එෆ්. පී.)</author>
    <content>රුසියාවේ සුරූපි ටෙනිස් රැජින ලෙස හැඳින්වෙන මාරියා ෂරපෝවා ලෝක ටෙනිස් සම්මේලන ‘සින් සිනටි’ ටෙනිස් තරගාවලියේ අවසන් මහා තරගයෙන් සර්බියාවේ ෂෙලීනා පැන්තොවික් ලකුණු 4-6, 7-6 සහ 6-3 ක් ලෙස පරාජය කරමින් කිරුළ අත්කර ගැනීමට සමත් වූවාය.24 හැවිරිදි ෂරපෝවා මෙවර තරග වාරයේ අත් කරගත් දෙවැනි ටෙස්ට් කිරුළ මෙය වේ.මීට පෙර ඇය රෝම ටෙනිස් සූරතාව දිනා ගත්තා ය.මේ ජයග්‍රහණයත් සමඟ මේ මස 29 දා නිව්යෝක් නුවර දී ඇරැඹීමට නියමිත ප්‍රධානතම ග්‍රැන්ඩ් ස්ලෑම් ටෙනිස් තරගාවලියක් වන අමෙරිකානු විවෘත ටෙනිස් තරගාවලියේ කිරුළ අත්කර ගැනීමට බලාපොරොත්තු වන සෙරීනා විලියම්ස්, කිමි ක්ලිපස්ටර්ස්, කැරොලින් වොස්තියති යන සුපිරි ක්‍රීඩිකාවන්ට ෂරපෝවා දැඩි තර්ජනයක් වන බව දැනටමත් පෙන්නුම් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108233</link>
    <topic>දොන් බොස්කො 3-0 කින් පොලිසිය පරදවයි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ දී මීගමුව දොන් බොස්කෝ පිල ගෝල් 3-0 කින් පොලිස් ක්‍රීඩා සමාජය පරාජයට පත් කළේ ය.තරගයේ පළමු භාගයේ දී දොන් බොස්කෝ පිල 1-0ක් ලෙස ඉදිරියෙන් සිටි අතර දෙවැනි භාගයේ දී තවත් ගෝල් 2ක් එකතු විය.පොලිස් ක්‍රීඩා පිටියේ පැවැති මේ තරගයේ දී දොන් බොස්කෝ පිල වෙනුවෙන් ඩී.කේ. ප්‍රනාන්දු, එස්. ඩී. බණ්ඩාර හා ඩබ්ලිව්. ආර්. එම්. බ්‍රයන් ගෝල් වාර්තා කළහ.ගුවන් හමුදාව හා බ්ලූ ස්ටාර් අතර තරගයෙන් ගුවන් හමුදාව ගෝල් 1-0 ක ජයක් ලැබීය. කටුනායක දී නිමාවු මේ තරගයේ දී ගුවන් හමුදා පිලේ කවිදු ඉෂාන් ගෝලයක් ලැබීය.සී.ආර්. පිටියේ පැවැති රිනවුන් – යුද හමුදා තරගයෙන් ගෝල් 2-0 ක ජයක් රිනවුන් පිලට හිමි විය. රිනවුන් පිලේ අයි. ඉනාම් හා එම්. අයි. එම්. සේයින් ගෝල් වාර්තා කළහ.වැලිසර නාවික හමුදා පිටියේ පැවැති නාවික හමුදාව හා රත්නම් අතර තරගයෙන් රත්නම් පිලට ගෝල් 1-0 ක ජයක් හිමිවිය. එන්. සී. අබේසේකර 56 වැනි මිනිත්තුවේ දී රත්නම් ජය තහවුරු කළේ ය.කැලණිය පාපන්දු සංකීර්ණ පිටියේ පැවැති සෝන්ඩර්ස් - නිව් යංග්ස් අතර තරගය දෙපිලම ගෝල් 1 බැගින් ලැබීම හේතුවෙන් ජය පැරදුමෙන් තොරව නිමා විය.සෝන්ඩර්ස් පිලේ එම්. විජයසුන්දරම් හා නිව් යංග්ස් පිලේ ඩබ්ලිව්. එම්. ආර්. පී. ප්‍රනාන්දු ගෝල් වාර්තා කළහ.මේ අතර සිටි ලීග් පිටියේ පැවැති ජාවාලේන් - සිවිල් ආරක්‍ෂක බලකා අතර තරගය ද ගෝල් වාර්තා නොවී ජය පරාජයෙන් තොරව නිමාවට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108234</link>
    <topic>සත් සාමාජික සැහැල්ලු පන්දු ක්‍රිකට්-මොරටුවේ දී</topic>
    <author/>
    <content>මොරටුව - එගොඩඋයන – නදී ෆෙ‍්‍රන්ඩ්ස් ක්‍රීඩා සමාජය තෙවැනි වරටත් සරසි මහජන ඇමතුම් සේවය හා එකමුතුව සංවිධානය කරන දීපව්‍යාප්ත සත් සාමාජික සැහැල්ලු පන්දු (බඩී) ක්‍රිකට් තරඟාවලිය මේ මස 28 දා මොරටුව - එගොඩඋයන - සුනන්ද උපනන්ද විදුහල් ක්‍රීඩා පිටියේ දී පැවැත්වේ.සූරතාව සඳහා රු. 15,000/= ක්ද, අනුසූරතාවට රු. 10,000/= ක්ද පිරිනැමෙන අතර, දක්‍ෂතම පන්දු යවන්නාට, දක්‍ෂතම පිතිකරුට හා තරඟාවලියේ වීරයාට මුදල් ත්‍යාග පිරිනැමේ.මේ තරගාවලිය පිළිබඳව වැඩි විස්තර 072 4148201 හා 0713 891891 දුරකථන අංක වලින් ලබා ගත හැකි බව සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108235</link>
    <topic>යුද-නාවික-මීගමුව සහ කුරුණෑගල යොවුන් පිලඅවසන් පූර්ව වටයට පිවිසෙති</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය විසින් සංවිධානය කරනු ලබන අන්තර් සමාජ 23 න් පහළ ක්‍රිකට් තරගාවලියේ දෙවැනි කොටසේ අවසන් පූර්ව වටයට සුදුසුකම් ලබාගැනීමට මීගමුව ක්‍රිකට් සමාජය, කුරුණෑගල යොවුන් ක්‍රිකට් සමාජය, යුද හමුදාව සහ නාවික හමුදාව සමත් වූහ.පසුගිය සති අන්තයේ පැවැති අර්ධ අවසන් පූර්ව වටයේදී මාතලේ ක්‍රිකට් කණ්ඩායමට එරෙහිව මීගමුව කණ්ඩායමත්, සීදූව රද්දොළුගම ක්‍රිකට් සමාජයට එරෙහිව යුද හමුදාවත්, මහනුවර ක්‍රිකට් සමාජයට එරෙහිව නාවික හමුදාවත් පළමු ඉනිමේ ජයග්‍රහණ වාර්තා කිරීමට සමත් වූ අතර, පානදුර ක්‍රිකට් සමාජයට එරෙහිව එක් කඩුල්ලක ජයක් වාර්තා කිරීමට කුරුණෑගල යොවුන් ක්‍රිකට් සමාජය සමත් විය.ඒ, බී, සී සහ ඩී කාණ්ඩ යටතේ කණ්ඩායම් 23 ක් තරග වැදුණු දෙවැනි කොටසේ තරගාවලියේ අවසන් පූර්ව වටයේදී මීගමුව කණ්ඩායම නාවික හමුදාව සමඟ වෙලගෙදර ක්‍රීඩාංගණයේදීත්, යුද හමුදාව කුරුණෑගල යොවුන් ක්‍රිකට් සමාජය සමඟ දඹුල්ලේදීත් තරග වැදීමට නියමිතය. අවසන් පූර්ව තරග වටය මේ මස 26, 27 සහ 28 දා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108236</link>
    <topic>16න් පහළ බාලිකා වොලිබෝල් සූරතාව සා.මැතිව්ට</topic>
    <author/>
    <content>ඩී. එස්. අයි. පාසල් වොලිබෝල් තරගාවලියේ 16න් පහළ බාලිකා සූරතාව දෙනියාය සාන්ත මැතිව් බාලිකා විදුහලට හිමිවිය. තොඩුවාව සාන්ත අන්තෝනි විදුහල 25 – 17, 20 – 25, 13 – 15 හා 20 – 15 ක් ලෙස තරග වට 3 – 1 කින් පරාජය කිරීමට සාන්ත මැතිව් ක්‍රීඩිකාවෝ සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108237</link>
    <topic>දක්ෂිණ සුගීශ්වර රාහුලයට ජය ගෙනේ</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>මාතර රාහුල විද්‍යාලයේ දක්ෂිණ සුගීශ්වර හතරේ පහර 12ක් සහ හයේ පහර 13ක් සමග පන්දු 102 කදී වේගවත් ලකුණු 153 ක් ලබාගනිමින් මහනුවර ධර්මරාජ විදුහලට එරෙහිව පැවති 15න් පහළ පළමු පෙළ දෙවැනි වටයේ තරගයෙන් ලකුණු 25කින් ජයක් රාහුල විදුහලට අත්කර දීමට සමත් විය.මේ දෙවැනි වටයේ පළමු තරග දෙකම ජයගැනීමට රාහුල පිල සමත් විය.මේ දෙවැනි වටයේ පළමු තරග දෙකම ජය ගැනීමට රාහුල පිළ සමත් විය. ඒ මහනුවර ධර්මරාජ විදුහලත් පාදුක්ක පියරතන මධ්‍යම මහ විදුහලත් සමග මාතර රාහුල නිදුහල් පිටියේ පැවති තරගයන්ය.මාතර රාහුල - මහනුවර ධර්මරාජ රාහුල 238/7 (ඕවර 36)දක්ෂිණ සුගීශ්වර 153ඇම්. සී. පී. හේරත් 28/2, සුපුන් වීබැද්ද 42/2ධර්මරාජ 213 (ඕවර 35)කේ. පී. දිසානායක 75, ජී. පී. අබේගුණවර්ධන 45, කේ. එල්. බී. රත්නායක 33දිනුක මදුශාන් 18/3, කසුන් කාවින්ද 3/2, තිළිණ මානගේ 38/2රාහුල - පියරතන රාහුල 165 (ඕවර 43.4)කළණ හසංගල 35, කුශල් නිම්නක 30, දනිදු කල්පන 28ඒ. ආර්. අබේකෝන් 36/3, කේ. ඇස්. සම්පත් 16/3, ඇස්. එල්. ජීවන්ත 22/2, වී. ඇම්. රාජපක්ෂ 144/2පියරත්න 150 (ඕවර 40)ඒ. ආර්. අබේකෝන් 38, ආර්. ඩී. ආර්. කල්ප 24, ඒ. ඕ. සී. අතුකොලාර 20.දිනුක මධුශාන් 3/30, තිළිණ මානගේ 3/35, දක්ෂිණ සුගීශ්වර 3/38.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108238</link>
    <topic>රාජ්‍ය සේවා ක්‍රිකට් අවසන් 16ටජනමාධ්‍ය අමාත්‍යාංශයත්</topic>
    <author/>
    <content>රාජ්‍ය සේවා සැහැල්ලු පන්දු ක්‍රිකට් තරගාවලියේ තුන්වැනි වටය දක්වා තරග වැදුණු කණ්ඩායම් 48 අතරින් දක්ෂතම කණ්ඩායම් 16 අතරට පැමිණීමට ජනමාධ්‍ය හා ප්‍රවෘත්ති අමාත්‍යාංශ කණ්ඩායම සමත් විය.පළමු වටයේදී ජනමාධ්‍ය හා ප්‍රවෘත්ති අමාත්‍යාංශ කණ්ඩායම අතින් පරාජයට පත්වූයේ මිනුම් ඒකක හා ප්‍රමිති සේවා දෙපාර්තමේන්තු කණ්ඩායමයි. මෙහිදී පළමුව පන්දුවට පහර දුන් ජනමාධ්‍ය හා ප්‍රවෘත්ති අමාත්‍යාංශය ඕවර 8 කදී කඩුළු 5 ක් දැවී ලකුණු 105 ක් ලබාගත් අතර, මිනුම් ඒකක හා ප්‍රමිති දෙපාර්තමේන්තුවට ලබාගතහැකි වූයේ ඕවර 8 ක් තුළ කඩුළු 8 කට ලකුණු 39 ක් පමණි.ඒ අනුව පළමු තරගය ලකුණු 66 කින් ජය ගැනීමට ජනමාධ්‍ය හා ප්‍රවෘත්ති අමාත්‍යාංශ කණ්ඩායම සමත් විය.දෙවන වටයේදී කෘෂිකර්ම හා ගොවිජන සේවා අමාත්‍යාංශය සමඟ පැවති තරගයෙන් ලකුණු 33 ක ජයක් ජනමාධ්‍ය හා ප්‍රවෘත්ති අමාත්‍යාංශයට හිමි විය. ඔවුන් ඕවර 8 ක් තුළදී කඩුළු 8 ට ලකුණු 75 ක් රැස්කළ අතර, ප්‍රතිවාදී කෘෂිකර්ම හා ගොවිජන සේවා අමාත්‍යාංශයට ඕවර 8 ක් තුළ කඩුළු 8 කට රැස්කර ගතහැකි වූයේ ලකුණු 42 ක් පමණි. තෙවැනි වටයේදී ජනමාධ්‍ය හා ප්‍රවෘත්ති අමාත්‍යාංශ කණ්ඩායම වවුනියාව මහ රෝහල් කණ්ඩායමට පරාජය විය.ශ්‍රී ලංකා රාජ්‍ය සේවා ක්‍රීඩා සංගමය විසින් සංවිධානය කළ මෙම සැහැල්ලු පන්දු ක්‍රිකට් තරගාවලිය පසුගියදා නාරාහේන්පිට ශාලිකා ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s1108239</link>
    <topic>ශ්‍රී ලංකා රගර් පිලේ නිල ඇඳුම් අනුග්‍රාහකත්වයට එමරල්ඩ් ෆෝකස්</topic>
    <author/>
    <content>ශ්‍රී ලංකා රගර් පිලේ නිල ඇඳුම් අනුග්‍රාහකත්ව සඳහා එමරල්ඩ් ෆෝකස් ආයතනය ඉදිරිපත් වී සිටියි. මේ සඳහා පැවැති මාධ්‍ය හමුවේදී ශ්‍රී ලංකා රගර් සංගමයේ සභාපති එයාර් චීෆ් මාෂල් රොෂාන් ගුණතිලක මහතා වෙත එමරල්ඩ් ආයතනයේ කළමනාකාර අධ්‍යක්‍ෂ ඒ. එෆ්. එම්. ඉක්රාම් මහතා විසින් අනුග්‍රාහක චෙක්පත පිළිගැන්වූ අයුරු. ජාතික රගර් පුහුණුකරු එලිස් මීචැන්, රගර් සංගමයේ ලේකම් ලසිත ගුණරත්න, එමරල්ඩ් ආයතනයේ විධායක අධ්‍යක්‍ෂ එම්. එම්. එම්. ඉෂාන්, එම ආයතනයේ සාමාන්‍යාධිකාරී මුරාඩ් රහීම්ඩීන් යන මහත්වරු මෙහි වෙති. ඡායාරූපය – නිරන්ජන් කොන්තසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s11082310</link>
    <topic>වෙලගෙදර මහා විද්‍යාලය රගර් සූරතා දිනයි</topic>
    <author>අවිස්සාවේල්ල විශේෂ</author>
    <content>ශ්‍රී ලංකා පාසල් රගර් සම්මේලනය විසින් සංවිධානය කරනු ලැබූ අන්තර් පාසල් 14න් පහළ රගර් තරගාවලියේ කුසලානය දිනාගැනීමට කුරුණෑගල වෙලගෙදර මහා විද්‍යාලය සමත්විය.කොළඹ අශෝක විදුහල සමග පැවැති අවසන් මහා තරගයෙන් ලකුණු 24-14ක ජයක් වෙලගෙදර මහා විද්‍යාලයට හිමිවිය. අවිස්සාවේල්ල තල්දූව කැළණිවැලි ක්‍රීඩා පිටියේ පැවැති මේතරගාවලියට කණ්ඩායම් 30ක් සහභාගි විය.තරග ප්‍රථිපලපළිහ සූරතාව-යටියන්තොට සාන්ත මරියා අනුසූරතාව - බදුල්ල ඌව මහා විද්‍යාලයබඳුන සූරතාව - මහනුවර චÁද්‍රානන්ද විදුහල අනුසූරතාව - ගාල්ල මහින්ද විදුහලපළඟ සූරතාව - රත්ගම දේවපතිරාජ විද්‍යාලය අනුසූරතාව - මොරටුව මහා විද්‍යාලය.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=s11082311</link>
    <topic>වවුනියාව දිස්ත්‍රික්කයට කෘත්‍රිම කබඩි ක්‍රීඩා පිටියක්</topic>
    <author/>
    <content>වවුනියාව දිස්ත්‍රික්කය ඇතුළු උතුරු පළාතේ කබඩි ක්‍රීඩාව නගාසිටුවීමේ අරමුණෙන් කෘත්‍රිම කබඩි ක්‍රීඩා පිටියක් ලබාදීමට රජය මගින් කටයුතු යොදා ඇත. උතුරු පළාත් ආණ්ඩුකාර ජී. ඒ. චන්ද්‍රසිරි මහතාගේ මෙහෙයවීම මත මේ කෘත්‍රිම ක්‍රීඩාපිටිය ඉදිකෙරුණු අතර එය ක්‍රීඩකයින් වෙත ලබාදීමේ අවස්ථාවට සහභාගි වූ වවුනියාව දිසාපතිනි පී. එස්. එම්. චාල්ස් මහත්මිය ක්‍රීඩකයින් හඳුනාගත් අයුරු හා ප්‍රදර්ශන තරගයේ අවස්ථාවක්. ඡායාරූපය: වවුනියාව උතුර සමූහ - බන්දුල සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=f1108231</link>
    <topic>වෝඩ් ක්‍රමය ඉවරයි;නගර සභාවලට මචංලා එපා</topic>
    <author>සංවාද සටහන ධම්මික සෙනෙවිරත්න</author>
    <content>* පළාත් පාලන මැතිවරණයේ අවසන් අදියර පැවැත්වෙන්නේ කිනම් සමාජ හා දේශපාලන පසුබිමකද?පළාත් පාලන මැතිවරණයේ අවසන් වටය දැන් ආරම්භවෙලා තියෙන්නෙ. මේ මැතිවරණයට ජනාධිපතිතුමා සහ එක්සත් ජනතා නිදහස් සන්ධානය ඉදිරිපත්වන්නේ මැතිවරණ ජයග්‍රහණ සමූහයක් පසුබිම් කරගෙනයි. පළාත් සභා, ප්‍රාදේශීය සභා ආදී මැතිවරණ සියල්ල රජය ජයග්‍රහණය කළා. උතුර සහ නැඟෙනහිරදීත් ඇතැම් අවස්ථාවල පාලන බලය ලබාගැනීමට නොහැකිවුණත්, සැලකිය යුතු ඡන්ද ප්‍රමාණයක් ලබාගනිමින් අපේ ස්ථාවරත්වය පැහැදිලි කරන්න හැකි වුණා.ආසන්නයේ පැවැති මැතිවරණ දෙස, ඩයස්පෝරාව සහ රාජ්‍ය නොවන සංවිධාන බලා සිටියේ විශාල ආන්දෝලනයක් ඇති කිරීමේ අපේක්ෂාවෙන්: ආණ්ඩුව උතුර ජයග්‍රහණය කළා නම්, එය බලය යොදා ලබාගත් ජයක් බවට නිසැකවම චෝදනා කරයි. එවැනි චෝදනා ගොනු කිරීමට ඡන්දයට කළින් සිට ම ඔවුන් ජාත්‍යන්තරයට නොයෙක් තොරතුරු ඉදිරිපත් කළා. හැබැයි, මැතිවරණ ප්‍රතිඵල දුටුවාම එම ඡන්දයේ අවංකභාවය ගැන සැක මතු කිරීමට තිබූ අවස්ථා අහිමිවුණා. එමනිසා උතුරේ දී ආණ්ඩුව ලැබූ ප්‍රතිඵලය වුණත්, දේශීය හා ජාත්‍යන්තර තත්ත්වය මැන බැලීමේ දී අපට හොඳ පිටුබලයක් වනවාට සැකයක් නෑ.දැන් අපි බලන්නේ දෙමළ සන්ධානය (ටී. එන්. ඒ) ජයගත් ප්‍රාදේශීය සභා, එම ප්‍රදේශවල සියලුම ජන කොටස් සෑහීමට පත්වන පරිදි පාලනය කරයි ද කියන කාරණය දෙසයි. මෙතෙක් හුදෙක් ම විචාරයන්ට සීමා වූ මේ අයට, තමන් ප්‍රකාශ කරන සර්ව සාධාරණ පාලනය ඇති කළ හැකිදැයි එවිට අපිට දැකගන්න පුළුවන්. හැබැයි අපට පෙනෙන්නේ ඔවුන් බොහෝ දෙනා තවමත් ප්‍රචාරක ප්‍රහාරවලට අනුගතවනවා මිස, පාලනය නිසිලෙස ගෙනයාමට උනන්දු නොවන බවයි. නිදසුනක් ලෙස ‘උදයන්’ පුවත්පතේ ප්‍රවෘත්ති කතුවරයාට පහරදුන්නා යැයි විශාල ආන්දෝලනයක් ඇති කරමින් ඩග්ලස් දේවානන්දා ඇමැතිතුමා දෙසට ඇඟිල්ල දිගු කළා. නමුත් පොලිස් පරීක්ෂණවලින් හෙළිවුණේ මොකක් ද? එම කුළී ප්‍රහාරකය නියම කර තිබෙන්නේ ටී. එන්. ඒ. එකට මූලිකත්වය දෙන නීතිඥයෙක් බවයි. එමපණක් නොව එම ප්‍රහාරයට හේතු වී තිබෙන්නේ උදයන් පුවත්පත ටී. එන්. ඒ. ප්‍රතිපත්ති පමණක් නොව අභ්‍යන්තර දූෂණත් විවේචනය කිරීම.එසේනම් ජාත්‍යන්තරයට මොරගා කියන පුවත්පත් පාලනය වැනි දේ. ගැන අපට අවංකවම සැක මතුවෙනවා. උදයන් සිද්ධිය ගැන මහ ලොකුවට කතා කළ විපක්ෂය පවා මේ කරුණු අනාවරණය වීමත් එක්ක මුනිවත රකිනවා. එමනිසා වචනයෙන් කෙසේවෙතත් ක්‍රියාවෙන් මේ අය කටයුතු කරන්නේ කොහොමද කියන එක ජාත්‍යන්තරයට පැහැදිලි කළ යුතුයි.* මෙවැනි පසුබිමක එළැඹෙන මැතිවරණය සඳහා එක්සත් ජනතා නිදහස් සන්ධානය සූදානම් වන අතර විපක්ෂයේ බරපතළ දෙකඩ වීමක් ද පෙනෙනවා?එළැඹෙන මැතිවරණය ගරු ජනාධිපතිතුමාට සහ අපේ ආණ්ඩුවට ඉතා වාසිදායක වන බව පැහැදිලියි. අද විපක්ෂය සම්පූර්ණයෙන් ම දෙකඩ වී ඇතිවා පමණක් නෙවෙයි බඹර ප්‍රහාර එල්ල කරන අවදියකට එළැඹී තිබෙනවා. ඉස්සර කතාවක් තිබුණා ජේ. ආර්. ජයවර්ධන මහතා මැතිනියගේ රැස්වීමකට බඹර කූඩු ගෙනැත් දමා එම රැස්වීම කඩාකප්පල් කළ බවට. දැන් ඒ ජේ. ආර්. අත්දැකීම පක්ෂය තුළම ප්‍රතිනිර්මාණය වෙමින් තිබෙනවා. එකිනෙකා බඹර ප්‍රහාර එල්ලකර ගැනීම දෛවයේ සරදමක්. මේ දෙපාර්ශවයම කියන්නේ ඡන්දයෙන් පසු යළිත් එකිනෙකාට පහර එල්ල කරන බවයි. ඇත්තටම සිදු වී ඇත්තේ නියත පරාජය ඉදිරියේ දෙපාර්ශවයම එජාප පාක්‍ෂිකයන්ගේ උදහසට ලක්වීමෙන් වැළැකී සිටීම සඳහා, අපවාදවලින් බේරීසිටීම සඳහා තාවකාලිකව ක්‍රියාකාරීමයි. එසේ කරන අතරතුරත් එකිනෙකා රහසින් කඩු කිණිසි මුවහත් කරනවා.* විශේෂයෙන් මේ නාගරික ඡන්දවල දී පෙනෙන ආකාරයට විපක්ෂය තනිකරම එක් එක් ජනවර්ගය උසිගන්වා ඡන්ද ගරා ගැනීමේ ප්‍රයත්නයක යෙදෙනවා. මේ තත්ත්වය ඔබ පැහැදිලි කරන්නේ කොහොමද?විශේෂයෙන් නාගරික ප්‍රදේශවල දී එජාපය කරමින් සිටින්නේ දෙමළ ඡන්ද, මුස්ලිම් ඡන්ද, එක් එක් කුලවල ඡන්ද ආදී වශයෙන් පදනම්ව ගණිත ශාස්ත්‍රයේ යෙදෙන එකයි. මේ එජාප නායකයො ජාතික එකමුතුව ගැන වචනයක්වත් කතා කරන්නෙ නෑ. තවමත් එජාපයේ මූලික ප්‍රතිපත්තිය වෙලා තියෙන්නෙ සිංහල ඡන්දවලට එරෙහිව සෙසු ජනවර්ගවල ඡන්ද එක්රැස් කර අවසානයේ දී සංඛ්‍යාත්මක ජයක් පෙන්වීමයි. හැබැයි, මේ ප්‍රතිපත්තිය රනිල් වික්‍රමසිංහ මහතා දිගටම ක්‍රියාත්මක කළත් ඔහු ජයග්‍රහණ ලබාගන්න අපොහොසත් වුණා.එමනිසා මෙම නාගරික මැතිවරණවලින් ජාතිභේදය උත්සන්න නොකිරීමට ඊට තරග කරන සියලු කොටස් වගබලා ගැනීම වැදගත්. එය පුරවැසියන්ගේත් වගකීමක්. මේ දෙකොටසම මේ ගැන අවධියෙන් ක්‍රියා කළ යුතු බව මගේ හැඟීමයි.* ඉදිරි මැතිවරණයේ දී කොළඹ මහ නගර සභාව සඳහාත් මැතිවරණය පැවැත්වෙනවා. වැඩි අවධානයක් යොමු වී ඇත්තේත් ඒ දෙසටයි. කොළඹ දීර්ඝ කාලයක් එජාපය පාලනය කළා. මෙවර මොන විදිහේ වෙනසක් ඇති වෙයි ද?කොළඹ ගැන කතා කරනවා නම්, එය දැන් ආසියාවේ ඇති පිරිසිදුම මෙන්ම කාර්යක්ෂම නගරයක්. ඒක කවුරුත් පිළිගන්නවා. එජාපය දිගින් දිගට ම පාලනය කළ කොළඹ නගරය අපායක් බවට පත් කරන්න ඔවුන් කටයුතු කළා. සියලුම තනතුරු සඳහා හැකියාවක් නැති පාක්ෂිකයන් පිරෙව්වා. අවම සේවාවන් පවා ක්‍රියාත්මක කරන්න ඔවුන් අසමත් වුණා. නගරය සෑම තැනෙකම කුණු ගොඩගැසුණා. සේවකයො වැඩට ආවේ නෑ. පරිපාලකයො එක් එක් එජාප නායකයන්ට ඡන්ද ගොනුකළා මිස තම සේවය හරියාකාර ඉටු කළේ නෑ. බලපත්‍රදීම වගේ දේවල් තනිකරම දූෂණයට යට වුණා.මගේ පුද්ගලික මතය නම්, කොළඹට ගෝඨාභය රාජපක්ෂ මැතිතුමා වැනි පිරිසිදු සහ කාර්යක්ෂම පාලනයක් අත්‍යවශ්‍ය බවයි. අවුරුදු 02ක් තුළ කොළඹ පිරිසිදු සහ කාර්යක්ෂම නගරයක් බවට පරිවර්තනය කරමින් මේ පැරැණි අපාය නැවතත් ඉතාම සුන්දර තැනක් බවට පත් කරන්න එතුමාට පුළුවන් වුණා. සමාජ විද්‍යාවට අනුව පෙර අපරදිග නගරවල අභ්‍යන්තරය පරීක්ෂා කරන විට ඡන්ද ක්‍රමය හරහා පිරිසිදු නාගරික පරිපාලනයක් ගෙනයාම අසීරු බව අවබෝධ වෙනවා.එය මගේ මතයක් නොව මේ පිළිබඳ ලියා ඇති සියලු සමාජවිද්‍යාඥයන්ගේ මතයයි. ‘වර්ටන්’ නැමැති සමාජ විද්‍යාඥයා අමෙරිකාවේ නරගවල තිබෙන ‘වෝඩ් පොලිටික්ස්’ ගැන මනා විශ්ලේෂණයක් කර තිබෙනවා. ඔහුට අනුව ඡන්දදායකයන්ට අවශ්‍ය වන්නේ පිරිසිදු නගරයක් නොව තමන්ගේ එදිනෙදා වැඩ කරගැනීමට උපකාරීවන ‘මචං’ කෙනෙක්, ලංකාවේ මේ ‘මචං’ දේශපාලනය, පළාත් සභා සහ ප්‍රාදේශීය සභා ගිලගෙන ඇති අයුරු දකින්න ලැබුණා. ගමට නගරයට සහ රටට කෙළ වුණත් තමන්ගේ මචංලාට පමණක් සේවය කිරීම සමාජ විද්‍යාත්මකව සහ දේශපාලන විද්‍යාත්මකව දකිනකොට පෙනී යන දෙයක්. මේ මචං දේශපාලනය නරකම විදිහට හෙළිදරව්වෙන්නෙ නගර සභාවලයි. මක්නිසා ද ඒවායේ සම්ප්‍රදායිකවම ‘වෝඩ් ක්‍රමය’ පැවැතුණා.මෙරට සිටි විශිෂ්ට දේශපාලනඥයන් වන එන්. එම්. පෙරේරා, පීටර් කෙනමන්, විවියන් ගුණවර්ධන, අනිල් මුණසිංහ, වැනි අවංක, දේශප්‍රේමී දේශපාලඥයන් සියලු දෙනාම නගර සභාවල ගොඩනැඟී තිබූ මේ මචං ක්‍රමයේ වර්ධනය ඔස්සේ අවාසනාවන්ත දේශපාලන ඉරණමකට මුහුණ දුන්නා. එම නිසා එළැඹෙන ඡන්දයේ දී අවශ්‍ය කරන්නේ තම තමන්ගේ පුද්ගලික සහ බොහෝවිට අසාධාරණ ඉල්ලීම් ලබාගැනීමට යාම නොව පිරිසිදු නගරයක් හා හොඳ පරිසරයක් ස්ථාපිත කිරීම සඳහා යොමුවීමයි.* රට ඉදිරි පිම්මක් පනින්න සුදානම් වෙමින් ඇති අවධියක මේ මැතිවරණයෙන් පසු එළැඹෙන අවධිය ගැන ඔබට තියෙන්නේ මොන විදිහේ අදහසක් ද?රජය ක්‍රියාත්මක කරමින් සිටින ප්‍රතිපත්තියට අනුව ඉදිරි කාලය තුළ විශේෂයෙන් ම නාගරික කොටස්වලට හොඳ ආර්ථික අවස්ථා එළැඹෙනු නියතයි. නිදසුනක් ලෙස සංචාරක ක්‍ෂේත්‍රයේ වැඩි දියුණුවත් සමඟ නව ගොඩනැඟිලි, නව කර්මාන්ත, නව කලාත්මක අවකාශයන් ආදිය තවත් වැඩිවෙනවා. ඒවායින් ප්‍රථමයෙන් ම පහසුකම් සැලසෙන්නේ නාගරික ජනතාවට යි.එමනිසා මේ ඡන්දය වඩාත් වැදගත්වන්නේ නැඟී එන ආර්ථිකයත් සුරක්ෂිතකොට තමන්ගේ සහ දරුවන්ගේ අනාගතය වැඩිදියුණු කිරීමටත් ඡන්ද දායකයන්ට අවශ්‍ය කරන්නා වූ සන්නිවේදනය මේ ඡන්ද ව්‍යාපාරය තුළින් නිර්මාණය වන නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=f1108232</link>
    <topic>පැරැණි සියමේඅයුත්‍යා පුරවර සිරි</topic>
    <author>ඡායාරූප සහ විස්තර රුවන් තරස්වින්</author>
    <content>තායිලන්තයේ පැරැණි නම “සියම් රාජ්‍යයි”. මේ සියම් රාජ්‍යයේ අගනගරය වූයේ ‘අයුත්‍යා’ නගරයයි. සියම රට පසු කාලීනව තායිලන්තය වූ අතර එහි අගනගරය බවට පත්වූයේ ‘බැන්කොක්’ය.බැන්කොක් සිට ‘අයුත්‍යා’වලට දුර කිලෝමීටර් 100ක් පමණ ඇත. එදින අපගේ සංචාරය වූයේ පැරැණි සියම් රාජ්‍යයේ අගනගරය වූ අයුත්‍යයා රාජකීය පුරවරය බලා යෑමට ය.මේ සඳහා සංචාරකයන්ට සහයෝගය දැක්වීමට තායිලන්තයේ සංචාරක සමාගම් විශාල සංඛ්‍යාවක් බැන්කොක් නගරයේ පිහිටා ඇත. සෑම හෝටලයකින් ම මේ සඳහා ඔබට සහයෝගය ලබාගත හැකි ය. ඔබට ඇත්තේ සංචාරක තොරතුරු මධ්‍යස්ථානයකට ගොස් එහි ඇති පිංතූර ඇල්බම් බලා තමා යාමට කැමති සංචාරක ප්‍රදේශය තෝරා ගැනීම පමණි.ඒ ඒ ගමන් සඳහා මුදල් ගෙවූ පසු ඔබ ගමන පටන්ගත් තැන සිට ආපසු ඔබ හෝටලයට පැමිණෙන තෙක් ඔබට ආරක්ෂා සහිතව බලා කියා ගැනීමට එම සංචාරක සමාගම් සැදී පැහැදී සිටී.අපි එදින අයුත්‍යා බලා පිටත් වූයේ උදේ 6.30ට පමණ ය. හෝටලයේ සිට වෑන් රථයකින් අපව රැගෙන ගිය සංචාරක මඟ පෙන්වන්නා කි.මී 6 ක් පමණ ගිය විට එක් ස්ථානයක දී අපව අධිසුඛෝපභෝගී සංචාරක බස් රථයකට නංවන ලද අතර එහි සිටි එක ම ආසියාතිකයින් අප වූ අතර බස් රථයේ සිටි සියලුම අය බටහිර ජාතිකයින් විය. දුර කිලෝමීටර් 100 ඉක්මවයි. අධිවේගී මාර්ගයට පිවිසුණු බස් රථය උදේ 9 පමණ වන විට චාවෝ පර්යාගං නිම්නයේ පිහිටි ‘අයුත්‍යා’ හී ප්‍රථම ස්ථානයට අපි ළඟා වුණෙමු.‘අයුත්‍යා’ ගිය අපට ප්‍රථමයෙන් හමුවන්නේ ‘විහන් ප්‍රාමොංකොල් බෝපිට්’ විහාරයයි. 1448 දී සිදු වූ බුරුම ආක්‍රමණවලින් මේ විහාරයේ ඇති මීටර් 16.9ක් උස ලෝහයෙන් සාදා රන් ආලේපිතව ඇති ප්‍රධාන බුදු පිළිමයේ දකුණු අත විනාශ විය. පසුව 1957 දී එම අත නැවත ප්‍රතිසංස්කරනය කරණ ලදී.මේ විහාර අංගනයේ කුඩා බුදු පිළිම, බෝසත් පිළිම රාශියක් ඇති අතර ඒවා බැතිමතුන් විසින් අලවන ලද රන් පත්වලින් අලංකෘතකර ඇත. බුදු පිළිමවලට රන්පත් ඇලවීම තායිලන්ත චීන, මියන්මාර් වැනි රටවල බැතිමතුන් අතර ප්‍රචලිත පිළිවෙතකි.මේ විහාරස්ථානයේ සිට මීටර් 200ක් පමණ ගිය විට අපට හමුවන්නේ “වට්ප්‍රාශ්‍රී සැන්ෆට්” රාජකීය පන්සල් භූමියයි. විශාල ප්‍රදේශයක් පුරා පැතිරී ඇති නටබුන් වූ වෙහෙර විහාර දකින සිතට නැගෙන්නේ අපේ රටේ ඓතිහාසික පොළොන්නරු පුරවරයයි. මෙහි ඇති වෙහෙර විහාර පොළොන්නරුවේ ඇති වෙහෙර විහාරවලට සමාන කමක් දක්වන බව සිතේ.1767 දී සිදු වූ බුරුම ආක්‍රමණ නිසා මේ වෙහෙර විහාර විනාශයට පත්විය. වර්තමානයේ දී මේ විහාර සංකීර්ණය ම කැඩී බිඳී ගිය ආකාරයට ම සංරක්ෂණය කර ඇත.සංචාරකයන් විශාල සංඛ්‍යාවක් දිනපතාම මේ අයුත්‍යා පුරවරය බලා ගැනීමට පැමිණෙන බව අපගේ සංචාරක මඟපෙන්වන්නාගෙන් දැන ගැනීමට ලැබිණි. ‘අයුත්‍යා’ ප්‍රදේශය පුරා ම තායිලන්තයේ සංචාරක අමාත්‍යාංශය හා පෞද්ගලික සංචාරක ආයතන සංචාරකයන් සඳහා පහුසකම් සලසා ඇත.සංචාරකයන් සඳහා ඉතා සාධාරණ ලෙස භාණ්ඩ මිල දී ගත හැකි සාප්පු, කෑම බීම ගැනීමට වෙළෙඳ සල් රැසක් පිහිටුවා ඇත. අලින්ගේ පිටේ නැඟී අවට සිරි නැරඹීටත් විවෘත ත්‍රී රෝද රථවල නැගී සංචාරය කිරීමටත් පහසුකම් මෙහි ඕනෑ තරම් ඇත.ක්‍රි.ව.1357 දී “යූ – තෝන්” රජු විසින් කරවන ලද “වට් යා ඊ චායි මොන්ග්කෝල්” නම් පළමු වැනි රාජකීය පන්සල නැරඹීමට තවත් කිලෝමීටර් දෙකක් පමණ බස් රථයෙන් ගමන් කළ යුතු ය.මේ විහාර සංකීර්ණයට ඇතුළු වන විට අපට දක්නට ලැබෙන්නේ විශාල සැතපෙන බුදු රුවකි. අඩි 30ක් පමණ දිග මේ විශාල පිළිමය කහපාට සිවුරකින් වසා සරසා ඇත. ඊට පසු අප පිවිසෙන්නේ හිඳි බුදු පිළිම සහිත විහාර ගෙයකට ය. තායිලන්තයේ පන්සල්වල පහන් පත්තු කිරීමක් නොකෙරෙන අතර හඳුන්කූරු පත්තු කිරීමත් මඳ වශයෙන් මල් පූජා කිරීමත් කෙරෙයි.මේ විහාරගෙය වැඳ පුදා ගත් පසු ඉදිරියට ඇවිදගෙන යන ඔබ දැන් පිවිසෙන්නේ ‘නරේස්වාන්’ රජු විසින් ඉදිකරන ලද ‘ජයග්‍රාහී චෛත්‍යය’ සංකීර්ණය වෙතටයි. එහි ප්‍රධාන චෛත්‍ය උඩට නැඟීමට පඩිපෙළක් සාදා ඇත. මේ පඩිපෙළ චෛත්‍යයේ පාදම තෙක් (චෛත්‍යයේ පාදම ඇත්තේ අඩි 30ක් පමණ උඩට වෙන්නට ය.) ඇති අතර ඉන් චෛත්‍ය ගර්භයට පිවිසීමට හැකි ය. මේ චෛත්‍ය ගර්භය තුළ බුදු පිළිම කීපයක් තබා ඇත.මේ පිළිමවලට ද බැතිමතුන් රන් පත් අලවා වන්දනාමාන කරන අයුරු බලා ගැනීමට හැකි ය. ප්‍රධාන චෛත්‍යවටා හතරැස් බිම් තීරුවේ බුදු පිළිම සිය ගණනක් තබා ඇත්තේ චෛත්‍යය දෙස බලා සිටිනා ආකාරයටයි. මේ “ජයග්‍රාහී චෛත්‍ය සංකීර්ණ” භූමියේ කුඩා චෛත්‍ය රාශියක්ම දක්නට ලැබේ. ප්‍රධාන චෛත්‍යයට පිටුපා ඇති ආකාරයට සාදා ඇති විශාල බුදු පිළිමය තායි සම්ප්‍රදායානුකූල පිළිමයකි.මේ ‘අයුත්‍යා’ බෞද්ධ විහාර සංකීර්ණය යුනෙස්කෝ සංවිධානය විසින් ලෝක උරුමයක් ලෙස 1991 දෙසැම්බර් මස 13 වැනිදා ප්‍රකාශයට පත්කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>23</day>
    </date>
    <link>http://www.dinamina.lk/2011/08/23/_art.asp?fn=f1108233</link>
    <topic>රාසිං දෙයියන්ගේ අංගංකරුවන් සුරැකිරන් කඩු දෙවොල</topic>
    <author/>
    <content>1562 දී මුල්ලේරියා සටනෙහි පෘතුගීසීන්ට එරෙහිව සීතාවක රාජසිංහ රජුට ශක්තියක් වෙමින් රණ හරඹ පෑ දේශයේ ඉපැරැණි අංගං සටන් පරපුරක් වන කොරතොට ආරච්චි සටන් පරපුර මුල්ලේරියා යුද ජයග්‍රහණය සමරමින් වාර්ෂිකව රන්කඩු පූජාවක් පවත්වයි. එය අගෝස්තු 23 සවස කඩුවෙල රන්කඩු පත්තිනි දේවාලයේ දී පැවැත්වේ.මේ ලිපිය ඒ නිමිත්තෙනි.වර්ෂ1562 දී මුල්ලේරියා යුද ජයග්‍රහණය අවසන සීතාවක රාජසිංහ රජු තම රන් අසිපත පුදා කඩුවෙල රන්කඩු පත්තිනි දොවොල තනවා ඇත. මුල්ලේරියා සටන ජයග්‍රහණයට සුවිශේෂී දායකත්වයක් ලබා දුන් කොරතොට ආරච්චි අංගං පරපුරට මෙම දෙවොල ආරක්ෂා කිරීම පැවැරුණු අතර ඔවුන් විසින් මුල්ලේරියා යුද ජයග්‍රහණය සැමරීම වාර්ෂිකව කරගෙන එයි. මෙවර යෙදෙන්නේ මුල්ලේරියා යුද ජයග්‍රහණයේ 449 වැනි සැමරුමයි.ශ්‍රී ලාංකීය ඉතිහාසය වූ කලී වචනයේ පරිසමාප්ත අර්ථයෙන් ම යුද ඉතිහාසයකි. සිංහලුන් තරම් රටක් වෙනුවෙන් යුද වැදුණු හා දිවි පුද කළ විරුවන් ලොව වෙනත් රටක නොමැති තරම් ය. නොනැවතුණු පරදේශක්කාරයින් ගේ ආක්‍රමණ හමුවේ අත රැඳි අසිපත බිම තබන්නට සිහලුන්ට විරාමයක් නොවී ය.පාණ්ඩ්‍ය, චෝල, ආක්‍රමණවලින් අනතුරුව ලොව දරුණුත ම ආක්‍රමණිකයින් වූ පෘතුගීසීන් ගේ කෲර ආක්‍රමණවලට වරින් වර මුහුණ දීමට 1505 සිට සිංහලයින්ට සිදු විය. ක්‍රම ක්‍රමයෙන් දරුණු වූ එම ආක්‍රමණවලට එරෙහිව සිංහල රණ ශූරයින් නැඟී සිටිය ද දේශපාලන වාසි තකා පරංගීන්ට ආවැඩූ අපේ ම උදවිය පෘතුගීසීන් තව තවත් ශක්තිමත් කළහ.මේ හේතුවෙන් පෘතුගීසී පිළිලය වඩ වඩාත් හෙළ දෙරණ වසා වැඩෙන්නට විය. මේ පරංගි ආක්‍රමණ හමුවේ ඊට නොබියව මුහුණ දුන් ප්‍රබලතම පුද්ගලයා වූයේ සීතාවක රාජසිංහ රජතුමා හෙවත් බොහෝ දෙනා දන්නා පරිදි ටිකිරි කුමාරයා ය. එතුමා අංගං සටන් ශිල්පයෙහි කෙළ පැමිණියෙකු වූ අතර අශ්වාරෝහණයට ඇතුළු රණ හරඹයෙහි උපන් හපන්කම් පෑ රණ සුරුවෙක් විය. ටිකිරි කුමරු ගේ රණ ශූරත්වය කෙතෙක් ද යත් වයස අවුරුදු එකොළහ පමණ දී සිය පියා වූ මායාදුන්නේ රජුගේ සේනාවේ අණ දෙන තනතුරක් දැරීමට පවා සමත් විය.කෝට්ටේ රාජධානිය නතු කරගත් පෘතුගීසීන් ගේ ඊළඟ අභිප්‍රාය වූයේ සීතාවක රාජධානිය ද අත්පත් කර ගැනීමයි. මේ වෙනුවෙන් ඉතා දරුණු සටන් රැසක් ම විටින් විට පාතුගීසීන් විසින් දියත් කරනු ලැබූ අතර මුල්ලේරියාව දක්වා ම පහර දී ගෙන පැමිණි පෘතුගීසීහු 1562 දී මුල්ලේරියාව අසල වේරගොඩ ගමේ වාඩිලා ගත්හ.1 රාජසිංහ හෙවත් සීතාවක රාජසිංහ රජු ගේ යුද උපායශීලීත්වය අසම සම විය. “යුදට උපන් කුමරා” ලෙස ජන කවියා විසින් ද හඳුන්වනු ලැබූ එතුමා මුළු සීතාවක රාජධානියේ ම යුද මර්මස්ථානයන් හි බලකොටු තැනවී ය. ඒ අතර වර්තමාන කළුඅග්ගල බොස්කෝ විද්‍යාලය පිහිටි භූමියේ තිබුණු ගිරාඉඹුල බලකොටුව ද අතීතයේ ගුරුබැවිල නමින් හැඳිනු වූ වත්මන් හංවැල්ලේ පිහිටි බලකොටුව ද කඩුවෙල පිහිටි කඩවත් බලකොටුව ද සීතාවක රාජධානියේ ආරක්ෂාව තහවුරු කර ගැනීම පිණිස අතිශයින් ම වැදගත් විය.පෘතුගීසීන්ට පහර දීමට මුලින් ම වේරගොඩ දක්වා ගිය රාජසිංහ රජුගේ සේනාධිපති වූ වික්‍රමසිංහ මුදලි නම් රණ ශූරයා ප්‍රමුඛ හමුදාවට පෘතුගීසීන් අතින් පරාජය වීමට සිදු වූ අතර වික්‍රමසිංහ මුදලි ද තුවාල ලැබී ය. මෙලෙස පරාජය වූ රාජසිංහයන් ගේ හමුදා ඛණ්ඩය කඩුවෙල බලකොටුව දක්වා පසු බැස්සේ ය.සීතාවක රජවාසලේ විශ්වාසවන්ත ම බලකොටුණ බවට පත් වූයේ කඩුවෙල බලකොටුවයි.කොළඹ කොටුවේ සිට එන ඕනෑ ම සතුරු උපද්‍රවයක් කඩුවෙලින් මෙපිටට නොගියේ ය. එහි සිටි වීර අංගංකරුවන් සහ එහි පිහිටීම නිසා කඩුවෙල බලකොටුව සුවිශේෂ විය. එය එක්වර ම භූමියෙන් උස්ව පිහිටි කඳු ගැටයක් වූ අතර ප්‍රධාන මාර්ගයෙන් හා කැලණි ගඟින් ආවරණය වී පැවතිණි. රාජසිංහ රජුගේ නියමයෙන් මෙම කඩුවෙල කඩවත් බලකොටුව භාරව සිටියේ “කොරතොට ආරච්චි” නම් වූ අංගම් සටන් පරපුරේ වීර සටන් ශිල්පියෙකු වූ කොරතොට කුරුප්පු ආරච්චි විය. කුරුප්පු ආරච්චි ගේ සටන් වික්‍රමයන් මුළු රටම දැනහැඳින සිටිය හ. මේ හේතු කාරණා නිසා ම පණට ආදරයක් ඇත්තෙක් කඩුවෙල බලකොුව බිඳීමට උත්සාහ ගත්තේ නැත.කඩුවෙල බලකොටුවේ ශක්තිමත්භාවය හා එහි රැස්ව සිටි රණාල, දැඩිගමුව, අතුරුගිරිය, කොරතොට වීර සටන් ශිල්පීන් නිසා එහි කීර්ති නාමය සීතාවක පැතිර ගියේ ය. එනිසා ම සීතාවක රජු ද කඩුවෙල බලකොටුව ගැන විශ්වාසයක් තැබී ය. තුවාල ලැබූ වික්‍රමසිංහ මුදලින් කැටුව කඩුවෙල දක්වා පසුබැස ගත් සීතාවක සේනාව ආරක්ෂිත කඩුවෙල බලකොටුවේ නැවතින.කොරතොට කුරුප්පු ආරච්චි සමඟ පෘතුගීසීන්ට මුහුණ දෙන ආකාරය සාකච්ඡා කළ රාජසිංහ රජුට අපූරු තොරතුරක් දැන ගන්නට ලැබිණ. ඒ කඩුවෙලට යාබද කොරතොට ගමේ කොරතොට රජ මහා විහාරය ආරක්ෂා කරමින් අංගම් ශිල්පය පරතෙරට හැදෑරු කොරතොට ආරච්චිවරුන් පරම්පරා දහ අටක් වාසය කරන බව ය. එම සටන් ශිල්පීන් නිසා තම බලකොටුව සුරක්ෂිතව පවතින බව ද තමන් ද එම සටන් පරපුරේ කෙනෙකු බව ද පුරාණ යක්ෂ ගෝත්‍රික සම්භවයක් ඇති එම ආරච්චිවරු ඉතා දරුණු සටන් ශිල්පීන් බව ද රාජසිංහ රජුට දැන් වූ කුරුප්පු ආරච්චි ඔවුන්ගෙන් උදව් ලද හොත් මුල්ලේරියාව පහසුවෙන් ජය ගතහැකි බවත් රජුට සැල කළේය.මේ තොරතුරු මත කොරතොට රජ මහා විහාරයට පැමිණි රාජසිංහ රජු කොරතොට ආරච්චිවරුන් ගේ ප්‍රධානියා වූ මහන්තේ ආරච්චි තෙන්නැහැ මුණ ගැසී යුද්ධය සඳහා උදව් ඉල්ලා සිටියේ ය. ඔවුන්ගෙන් ලැබූ එකඟත්වය මත පලිහේන ආරච්චි, රණවක ආරච්චි, කළු ආරච්චි, මල්ලව ආරච්චි ආදී සෙසු ආරච්චිලා ද ප්‍රමුඛව කොරතොට, අතුරුගිරිය යන ප්‍රදේශවල අංගං මඩු තුනක් පිහිටුවා දැඩිගමුවෙන්, රණාලෙන්, කොරතොටින්, අතුරුගිරියෙන්, හෝකන්දරින් තෝරා ගත් ජව සම්පන්න තරුණයින්ට හේවා අංගං ශිල්පයපුහුණු කරවා ඇත.පසුව හෝකන්දරින් ගෙනා යපස් උණු කර අවි ආයුධ තනවා කොරතොට රජ මහා විහාරයේ සිට කැලණි ගඟට උමගක් තනවා එක් පිරිසක් කඩුවෙලින් ගොඩබිමෙන් ද අනෙක් පිරිස උමගෙන් ොස් ගඟෙන්ද මුල්ලේරියාවට ගොස් සටන් කරන ආකාරයට සේනාව සංවිධානය කළේය. මේ ක්‍රියාන්විතයේ දී හැඩිදැඩි මිනිසුන් සොයා ගත් ප්‍රදේශය දැඩිගමුව ද රණප්‍රයාණයට ඇල්මක් දැක් වූ මිනිසුන් සිටි ප්‍රදේශය රණාල ද රණ කෙළියට ප්‍රකට වූ බැවින් කෙළිතොට පසුව කොරතොට ද යපස් හෙවත් හේකන් ගෙනා ප්‍රදේශය හේකන් + අද්දර හෝකන්දර වූ බවද කියැවේ.මෙලෙස පුහුණු කළ අංගංකරුවන් විශාල පිරිසක් කඩුවෙල බලකොටුවට රැස් වූ අතර සියලු අවි ආයුධ ද කඩුවෙල බලකොටුවේ තැන්පත් කෙරිණි. එහි දී කඩුහරඹ කළ ස්ථානය අද ද කඩුගං මැඩිල්ල ලෙස හඳුන්වයි. මේ අනුව මුල්ලේරියා යුද්ධයේ නිල ආයුධ ගබඩාව කඩුවෙල බලකොටුව බවට පත් විය.රාජසිංහ රජු සිය යුද කස්තානය තැන්පත් කරන්නට බෙනයක් ඇසුරින් සකසා ගත් පැරැණි මසන් ගස අද ද එහි නිරුපද්‍රිතව ඇත. නුවර යුගයේ ලියැ වූ “නම් පොත” ලෙස හඳුන්වන පුරාණ ග්‍රන්ථයේ ද මෙම ස්ථානය “කඩු දෙවොල” ලෙස හඳුන්වයි.මෙසේ කඩුවෙල බලකොටුවේ සිට නැවත සේනාව මෙහෙය වූ රාජසිංහයන් පෘතුගීසීන්ට එරෙහිව යුද වැදෙන්නට පෙර තමන් දැඩිලෙස ඇදැහු පත්තිනි මෑණියන්ට භාරයක් විය.තමා යුද්ධය ජයග්‍රහණය කළහොත් තම රන් අසිපත පුදා මෙම කඩුවෙල බලකොටුවේ පත්තිනි දේවාලයක් තනවන බවට එම භාරය ඔප්පු කරනු වස් එහි තැන වූ පත්තිනි දේවාලය “රන්කඩු දෙවොල ලෙස හැඳින්වේ.මුල්ලේරියා සටන පිළිබඳ පෝල් ඊ. පීරිස් මහතා ලියූ පෘතුගීසී යුගය නම් ග්‍රන්ථයේ මෙසේ සඳහන් වෙයි.“කොරතොටින් පැමිණි ධීර වීර සෙබළු ද, ප්‍රවීණ ඉලංගක්කරුවෝ ද ඉලංගං සටන් පුහුණු වූ පනික්කි සටන්කරුවෝ ද මුල්ලේරියාව හා කඩුවෙල අතර විවෘත බිම් තීරයේ දී පෘතුගීසීන් වෙත කඩා පැන නිර්දය ලෙස පහර දීමට වූහ. රාජසිංහ තෙමේ ම පෙරමුණේ සිට දැඩි ප්‍රහැරයක් එල්ල කළ අතර කොරතොට හේවාගම ආච්චිවරුන් පසුපසින් ප්‍රහාර එල්ල කළේ ය. මහා ලේ ගංඟාවක් ගලා ගිය අතර දරුණු සතුරු සංහාරයක් සිදු විය.මේ දරුණු සංග්‍රාමයෙන් ජයගත් රාජසිංහ රජු කඩුවෙල බලකොටුවේ දේවාලයක් තනවා සිය රන් අසිපත පූජා කළා පමණක් නොව රන්කඩු පත්තිනි දේවාලය ලෙස නම් කළ එය ආරක්ෂා කිරීමට කොරතොටින් යුද්ධයට ගිය අංගං ශිල්පීන්ට බාර කළේ ය. ඒ වෙනුවෙන් සන්නසක් ලෙස තමා මුල්ලේරියා සංග්‍රාමයට භාවිතා කළ යුද කස්තානය කොරතාට සටන් පරපුරට බාර දුන්නේ ය.රාජසිංහ රජු ගේ අසිපත කොරතොට සටන් ශිල්පීහු අද දක්වා පණ සේ සුරකිති. යුද්ධයට සහභාගී වූ කොරතාට ආරච්චි අංගං පරපුරට හේවාගං කෝරළය ලෙසට ගම්වරයක් ද ප්‍රදානය කළ අතර ඒ පිළිබඳ සලකුණු ගල් අද ද දක්නට තිබේ. රන්කඩු පත්තිනි දේවාලය රැකීම වෙනුවෙන් යුද්ධයට භාවිත කළ කඩු වෙලක් මැද ගොඩ ගසා පැන් ඉස ස්ත්‍රෝත්‍ර ගයා රජුගේ නියමයට එකඟ වීමට පූජාව පැවැත් වූ ස්ථාන කඩුවෙල ලෙස නම් ලද බවද කියැවේ.දේවාලය තනවා රාජසිංහ රජු වැඳුම් පිදුම් සඳහා පූජා කළ සත් පත්තිනි රුව රැගත් පෙතිකඩ ද අදටත් දේවාලයේ සුරක්ෂිතව පවතී. මෙලෙස මේ ඓතිහාසික සිද්ධි දාමයෙහි සාක්ෂි කඩුවෙල අවටින් ඕනෑතරම් සොයා ගත හැකි වෙයි.කඩුවෙල රන්කඩු පත්තිනි දේවාලයේ ආරක්ෂාව පැවරුණු කොරතොට ආරච්චිවරුන්ගෙන් සටන් ප්‍රධානී වූ මහන්ත ආරච්චි පරපුර වර්තමානය දක්වාම අතීත සම්ප්‍රදාය නොකඩා එම චාරිත්‍ර වාරිත්‍ර සමඟ අංගං ශාස්ත්‍රය ද සුරැකිව පවත්වා ගෙන එයි.ඒ අනුව මේ මස 23 වැනිදාට යෙදෙන මුල්ලේරියා යුද ජයග්‍රහණයේ 449 වැනි සැමරුම නිමිත්තෙන් මහන්ත ආරච්චි පරපුරේ උරුමකරුවන් විසින් මුල්ලේරියා සටනට උර දී මිය ගිය වීර මුතුන් මිත්තන්ට පිං දී, රාජසිංහ රජු ගේ යුද පොරොන්දුව සංකේතවත් කරමින් රන් ආලේපිත කඩුවක් නැවත රන් කඩු පත්තිනි දේවාලයට පූජා කෙරෙන අතර අංගං සටන් දැක්මක් ද පවත්වනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108241</link>
    <topic>වාර්තාවේ නිර්දේශ අනුව බාල පෙට්රල් ගෙන්වීම පිළිබඳ ක්‍රියාකරනවා</topic>
    <author>දයාපෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>බාල පෙට්රල් ගෙන්වා ඇතැයි කියන සිද්ධිය සම්බන්ධ පරීක්ෂණ වාර්තාව ලද පසු එහි නිර්දේශ ක්‍රියාත්මක කිරීමට පියවර ගන්නා බව ඛනිජතෙල් කර්මාන්ත ඇමැති සුසිල් ප්‍රේමජයන්ත මහතා පාර්ලිමේන්තුවේදී ඊයේ (23) පැවසීය.අමාත්‍යවරයා එසේ පැවැසුවේවාචික පිළිතුරු අපේක්ෂාවෙන් කුරුණෑගල දිස්ත්‍රික් මන්ත්‍රී දයාසිරි ජයසේකර මහතා අසා තිබූ ප්‍රශ්නයකට උත්තර වශයෙනි.මෙම පෙට්රල් සම්බන්ධයෙන් ලිඛිත පැමිණිලි දෙදහසක් පමණ ලැබී ඇතැයිද ඒවා ලද බවට පිළිතුරු අංකයක් ද ලබා දී පැමිණිලි පරිගණකගත කොට වර්ගීකරණය කර පිළිතුරු ලබාදීමට ක්‍රියාකරන බවද ඇමැතිවරයා කීවේය. හානියට පත් ඉන්ධන පොම්පවල කොටස් සියල්ල ගෙන්වා ඇති බවත් ඒවා මේ වනවිට නඩත්තු කටයුතුවලට භාජනය කර තිබෙන බවත් ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108242</link>
    <topic>රිසානා නෆික් ගැනසුහද විසඳුමකටරාජකීය අධිකරණ නියෝග</topic>
    <author>මහින්ද අලුත්ගෙදර</author>
    <content>සෞදි අරාබියේදී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් සම්බන්ධයෙන් සුහද විසඳුමකට පැමිණීමට එරට රාජකීය අධිකරණය නියෝග කර තිබේ.සෞදි අරාබි අභ්‍යන්තර කටයුතු අමාත්‍යාංශය හරහා රියාද් නුවර පිහිටි ආණ්ඩුකාර කාර්යාලය වෙත මේ සම්බන්ධයෙන් තොරතුරු ඉදිරිපත් කර තිබෙන බවද වාර්තා වෙයි.ගෘහ සේවිකාවක් වශයෙන් සෞදි අරාබියේ සේවය කරමින් සිටි රිසානා නෆීක්ට ඇය සේවය කළ නිවසේ කුඩා දැරියක් මියයාම සම්බන්ධයෙන් චෝදනා නඟමින් පසුගිය 2007 වසරේ ජූනි මස 16 දා සෞදි අරාබි දවාද්මි මහාධිකරණය විසින් මරණ දඬුවම නියම කෙරිණි.මේ නඩු තීන්දුව සම්බන්ධයෙන් පසුගිය 2010 වසරේ සැප්තැම්බර් මස 25 දා රියාද් නුවර පිහිටි ශ්‍රේෂ්ඨාධිකරණය වෙත අභියාචනයක් ඉදිරිපත් කළද එය ප්‍රතික්ෂේප කෙරිණි.ඉන් අනතුරුව නඩු විභාගය සඳහා එය රියාද් නුවර පිහිටි රාජකීය අධිකරණය වෙත යොමු කර ඇතැයි වාර්තා විය. රිසානා නෆීක් නිදහස් කර ගැනීම සඳහා ශ්‍රී ලංකා රජය සහ ජාත්‍යන්තර සංවිධාන රැසක් මැදිහත්වී කටයුතු කරන ලද අතර ජනාධිපති මහින්ද රාජපක්ෂ මහතාද ඇයව නිදහස් කරන ලෙස එරට රජුගෙන් ඉල්ලා සිටියේය.මේ අතර මරණ දඬුවම නියම වී සිටින රිසානා නෆීක් නිදහස් කර ගැනීම සම්බන්ධයෙන් සාකච්ඡා කිරීම සඳහා විදේශ රැකියා ප්‍රවර්ධන හා සුබ සාධන ඇමති ඩිලාන් පෙරේරා මහතා ඇතුළු පිරිසක් පසුගියදා සෞදි අරාබිය බලා පිටත්ව ගිය අතර එහිදී විශේෂ සාකච්ඡා කිහිපයක නිරත වූහ.කෙසේ වුවද මිය ගිය කුඩා දැරියගේ මවුපියන් සමග සුහද විසඳුමකට පැමිණෙන ලෙස එරට අධිකරණය ප්‍රකාශ කර ඇති බවත් ඔවුන්ගේ කැමැත්ත අනුව ඇයව නිදහස් කර ගැනීමට හැකිවන බවත් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108243</link>
    <topic>දේශපාලන රැකවරණ ඉල්ලනතවත් කුමන්ත්‍රණයක්</topic>
    <author>විජයානි එදිරිසිංහ සහ බුද්ධිකා ඉඹුලාන</author>
    <content>සඟවාගෙන සිටින අද්භූත පුද්ගලයකු ඉල්ලා යාපනය නාවන්තුරය යුද හමුදා මුරපොළට පෙරේදා (22) රාත්‍රියේ පහරදී පොලිස් ජීප් රථ දෙකකට බරපතළ හානි සිදුකිරීමේ සිද්ධිය සම්බන්ධයෙන් එකසිය දෙදෙනෙක් ඊයේ (23) පොලිස් අත්අඩංගුවට පත්වූහ.ඉන් දෙදෙනකු අපොස උසස්පෙළ විභාගයට පෙනී සිටින සිසුන් බැවින් ඔවුන් මුදාහැර තිබේ.අත්අඩංගුවට පත් සැකකරුවන් 82 ක් යාපනය මහේස්ත්‍රාත් අධිකරණය හමුවට ඉදිරිපත් කිරීමෙන් පසු මේ මස 26 වැනිදා දක්වා රක්ෂිත බන්ධනාගාර ගතකර ඇත.එම කලහකාරී සිද්ධියේදීතුවාල ලබා ඇති තවත් 17 දෙනෙක් බන්ධනාගාර රැකවරණය යටතේ රෝහල්ගත කළහ. පෙරේදා රාත්‍රී 11.00ට පමණ යාපනයේදී මෙම සිද්ධිය සිදුවන විට එවැනිම සිද්ධියක් කයිට්ස් දූපතේදීද ඒ අවස්ථාවේදී සිදුවී ඇත. එම ප්‍රහාරයට දෙදහසක පමණ පිරිසක් පැමිණ තිබේ. ඔවුන් ද අද්භූත පුද්ගලයකු සම්බන්ධ කටකතාවකට රැවටී මෙසේ කලබලකාරී තත්ත්වයක් ඇතිකර තිබේ.මෙම සිද්ධිය සම්බන්ධයෙන් මේ වන විට හෙළිවී තිබෙන්නේ විදේශගතව දේශපාලන රැකවරණ ලබාසිටින ශ්‍රී ලාංකිකයන් පිරිසක් විසින් මෙම කලබලකාරී තත්ත්වය ඇති කිරීමට කටයුතු කර ඇති බවයි. ඔවුන්ගේ අරමුණ වී තිබෙන්නේ මෙරට සාමකාමී වාතාවරණයක් නැති බවත් රටේ විවිධ ප්‍රශ්න තිබෙන බව කියා විදේශගතව සිටීමේ අවසරය සහ දේශපාලන රැකවරණ තවදුරටත් ලබාගැනීමයි.කයිට්ස්හිදී සිද්ධිය සම්බන්ධයෙන් අත්අඩංගුවට ගත් හිටපු කොටි සාමාජිකයින් තිදෙනකු එම තොරතුරු හෙළිකර තිබේ. අත්අඩංගුවට ගත් පිරිස ලබන 26 දා වනතෙක් රිමාන්ඩ් බාරයට පත්කර ඇත.යාපනයේ ආඥාපති මේජර් ජනරාල් මහින්ද හතුරුසිංහ, ජ්‍යෙෂ්ඨ ඬ;යීජ්‍ය පොලිස්පති ගාමිණී ද සිල්වා ඇතුළු ආරක්ෂක ප්‍රධානීන් ප්‍රදේශවාසීන් කැඳවා ඊයේ දහවල් සාකච්ඡාවක් පවත්වා තිබේ. එහිදී කටකතාවලට කලබල වී ප්‍රදේශයේ සාමයට බාධා නොකරන ලෙසද ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108244</link>
    <topic>කැරලිකරුවන් අල්ලා ගත්තාය කීගඩාෆිගේ පුත්මාධ්‍ය හමුවක</topic>
    <author>ට්‍රිපොලි හිදී - ඒ. එෆ්. පී. + රොයිටර්</author>
    <content>අත්අඩංගුවට ගන්නා ලදැයි ලිබියානු කැරලිකරුවන් හා අන්තර්ජාතික අපරාධ අධිකරණය මගින් ප්‍රකාශිත ලිබියානු නායක මෝමර් ගඩාෆිගේ පුත් සයිෆ් අල් ඉස්ලාම් පෙරේදා සවස් යාමයේ විදේශ ප්‍රවෘත්ති වාර්තාකරුවන් රැඳී සිටින ට්‍රිපොලි රික්සෝස් හෝටලය වෙත පැමිණ විදේශ වාර්තාකරුවන් සමඟ මාධ්‍ය සාකච්ඡාවක් පවත්වා ඇත.“ට්‍රිපොලිය තවමත් අපේ අතේ. එහි සිටින කිසිවකුටත් කරදරයක් නැහැ. මගේ පියා මුහමර් ගඩාෆි ආරක්ෂා සහිතව සිටිනවා.කැරලිකරුවන්ට එරෙහිව ලිබියානු ජනතාව නැගී සිටිනවා” යැයි පවසා ඇත. ඔහු ට්‍රිපොලි නේවාසිකයන් වෙත ඉකුත් ඉරිදා ලැබී තිබුණු දුරකතන පණිවුඩ ගැන සඳහන් කරමින් “බටහිර ලෝකය සතුව අධිතාක්ෂණික පණිවුඩ හුවමාරු ක්‍රම පවතිනවා.එමඟින් විදුලි සංදේශ පද්ධතිවලට බාධා පමුණුවමින් ජනතාවට වෙනත් පණිවුඩ යවනවා. ඇත්තටම මෙය තාක්ෂණික හා විද්‍යුත් මාධ්‍ය යුද්ධයක්. එමඟින් ලිබියාවේ භීෂණය හා කලබල ඇතිකරනවා” යැයි කියා සිටියේය.පෙරේදා කැරලිකරුවන් ට්‍රිපොලිය ආක්‍රමණය කරද්දී ඔවුනට බරපතළ හානි සිදුවූ බව ද කී ඔහු “මා මෙහි සිටින්නේ ඔවුන්ගේ බොරු ප්‍රචාර හෙළිදරව් කිරීමටයි “ කීවේය.මේ අතර ලිබියානු නායකයාගේ තවත් පුතකු වන මොහමඩ් ගඩාෆි ද අත්අඩංගුවට ගත් බව ප්‍රකාශ වී තිබුණත්, දැන් ඔහු පලාගොස් ඇතැයි වොෂින්ටනයේ ලිබියානු තානාපතිවරයා කියා තිබේ. කැරලිකරුවන්ගේ ආරංචි මාර්ගවලින් ද ඒ බව සනාථ වී ඇත.එහෙත් නායක ගඩාෆි ට කුමක් වීදැයි මෙතෙක් අනාවරණය වී නැත. ඔහුගේ අංගනය හැරෙන්නට අගනගරයේ සැම තැනම විදුලිය විසන්ධි වී ඇතැයි පැවසේ.කෙසේ වෙතත් මේ වනවිට ට්‍රිපොලි අගනගරයේ විශාල කොටසක් කැරලිකරුවන් අතට පත්ව ඇතැයි ද, ඔහු පණපිටින් අල්ලා ගෙන සාධාරණ නඩු විභාගයකට යොමු කරනු ඇතැයි ද, බටහිිර මාධ්‍ය මගින් ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108245</link>
    <topic>මුන්නේශ්වරම් කෝවිලේ සත්ත්ව ඝාතනයට එරෙහිව පෙත්සමක්</topic>
    <author>මුන්නේශ්වරම සමූහ ඊ.සී.ප්‍රනාන්දු</author>
    <content>හලාවත මුන්නේශ්වරම් හි ශ්‍රී භද්‍රකාලි අම්මන් කෝවිලේ වාර්ෂිකව සිදු කරන සත්ත්ව ඝාතන නතර කරන ලෙසට ස්ථිර තහනම් නියෝගයක් නිකුත් කරන ලෙසට ඉල්ලා නීතිඥ රනිල් සමරසූරිය මහතා පෙරේදා (21දා) හලාවත දිසා විනිසුරු හා මහේස්ත්‍රාත් ජගත් ඒ.කහඳගම මහතා හමුවට පෙත්සමක් ඉදිරිපත් කළේ ය.මෙම පෙත්සමේ පාර්ශවකරුවන් වූයේ සත්ත්ව සුභ සාධක ක්‍රියාකාරින් වන ලලිනි සේරසිංහ පෙරේරා, අයිරාංගනී ද සිල්වා - ලොරේන් බිබිලේ යන මහත්මින් හා ගාමිණී රත්නායක මහතායි.වගඋත්තරකරුවන් වූයේ ශ්‍රී භද්‍රකාලි අම්මන් කෝවිලේ භාරකරුවන් , පූජකවරුන් හා තේවාකරුවන් වන කාලි මුත්තු සිව පාද සුන්දරම් - එම්.කනගරත්නම් , මහේන්ද්‍රසාමි, සිවසුන්දරම් බාල සුන්දරම්, කුලන්දවේයි සිව කුමාරන් හා සත්ගාරම් යන හය දෙනායි.නීතිඥ නිහාල් පී.සුමනධීර මහතාගේ උපදෙසින් හා නීතිඥ මාධව විජය ශ්‍රී වර්ධන මහතාගේ සහයෙන් මෙම පෙත්සම ඉදිරිපත් විය.මෙම පෙත්සම සම්බන්ධයෙන් වැඩිදුර විභාගය මේ මස 24(අද) දින පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108246</link>
    <topic>මැණික් පිර වූ මුට්ටියක් සොයාවසරක් තිස්සේ පොළව හාරලා</topic>
    <author>පොළොන්නරුව විශේෂ ගාමිණි ඔබේසේකර</author>
    <content>මැණික් පිරවු මුට්ටියක් සොයා වසරකට අධික කාලයක් මහපොළොවේ කැනීම් සිදුකළ ස්ථානයක් වැටලු පොලිස් නිලධාරි කණ්ඩායමක් සැකකරුවන් දෙදෙනෙකු සැකපිට අත්අඩංගුවට ගෙන තිබේ.පොළොන්නරුවේ කදුරුවෙල 28 කනුව ප්‍රදේශයේ නිවසක් අසල මේ නිදන් වස්තු සොයා සිදුකළ කැනීම්වලදී පොළොව යට අඩි 15 ක් දුරට මිනිසෙකුට ඇවිදගෙන යාමට හැකිවන පරිදි සකස් කොට තිබුණි.පොලිස් නිලධාරින් මේ ස්ථානය වැටලීම සිදුකරන විට විදුලිජනක යන්ත්‍රයක් මගින් දෝනාවට විදුලි බලය ලබාගෙන පුද්ගලයන් දෙදෙනක් කැනීම් සිදුකරමින් සිටියහ. තමන්ගේ නිවසට නුදුරු වූ මැණික් පිරවූ මුට්ටියක් නිදන් කොට ඇතැයි “ඥාතියෙකු සිහිනයෙන් පෙන්නුම් කරන ලද නිසා වසරක් පුරා මේ නිධානය හාරමින් ඒවා සොයමින් සිටින බැව් මෙහිදී අත්අඩංගුවට පත් සැකකරුවකු පොලිසියට ප්‍රකාශ කොට ඇත.මේ නිදන් වස්තු සෙවීමට උපයෝගි කරගත් විදුලි ජනක යන්ත්‍රයක් ඉනිමඟක්, උදලු 2 ක් පොලිස් භාරයට ගෙන තිබේ. සිද්ධිය සම්බන්ධ සැකකරුවන් දෙදෙනෙකු පොළොන්නරුව මහේස්ත්‍රාත් අධිකරණයට ඉදිරිපත් කිරීමට නියමිතව ඇත. පොළොන්නරුව පොලිසියේ විශේෂ විමර්ශන ඒකකයේ උප පොලිස් පරීක්ෂක සුනිල් ශාන්ත, සැරයන් දමිත් ගුණසිංහ, සැරයන් සේනානායක, සැරයන් සිරිවර්ධන, සැරයන් ජයරත්න මහත්වරු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108247</link>
    <topic>රජයේ රෝහල්වල රෝගීන්ටපිටතින් පරීක්‍ෂණලබන සතියේ සිට තහනම්</topic>
    <author>සන්ධ්‍යා කරුණාරත්න</author>
    <content>රසායනාගාර පහසුකම් තිබෙන රජයේ රෝහල්වල රෝගීන්ගේ පරීක්ෂණ, පෞද්ගලික අංශයේ රසායනාගාර වෙත යොමු කිරීම ලබන සතියේ සිට සම්පූර්ණයෙන්ම තහනම් කෙරේ.ඒ සඳහා වූ චක්‍රලේඛය ලබන සතියේ වහාම නිකුත් කරන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාට උපදෙස් දී තිබේ.රජයේ රෝහල්වල රසායනාගාර පහසුකම් තිබියදීත් රෝගීන්ගේ ලේ, මුත්‍රා පරීක්ෂණ සිදුකර ගෙන ඒමට පෞද්ගලික අංශයේ රසායනාගාර වෙත යවන බවට රෝගීන්ගෙන් ලැබුණු පැමිණිලිවලට අනුව සෞඛ්‍ය ඇමැතිවරයා මෙම තීරණය ගෙන ඇත. මහජනතාවගෙන් ලැබී ඇති මෙම පැමිණිලිවල සත්‍ය අසත්‍යතාව කුමක්ද යන්න සොයා බැලීම සඳහා සෞඛ්‍ය ඇමැතිවරයා කොළඹ ජාතික රෝහලේ ක්ෂුද්‍ර ජීවවේද අංශය, රසායන ව්‍යාධිවේද අංශය, පටක ව්‍යාධිවේද අංශය යනාදියේ රසායනාගාරයන් පරීක්ෂා කිරීම සඳහා නිරීක්ෂණ චාරිකාවක් ඊයේ ( 23 දා ) සිදු කර ඇත.කොළඹ ජාතික රෝහලේ රසායනාගාරවල කිසිම අඩුපාඩුවක් නොමැති බව ඇමැතිවරයාට මෙහිදී දැක ගත හැකි විය.මීට අමතරව රජයේ රෝහල්වල රසායනාගාර පහසුකම් තවදුරටත් වැඩිදියුණු කරන බව ද ඇමැතිවරයා කීය.මෙම නිරීක්ෂණ චාරිකාවට සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස්, නියෝජ්‍ය අධ්‍යක්ෂ ජනරාල් ( රසායනාගාර සේවා ) වෛද්‍ය සෑම් සමරසිංහ මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108248</link>
    <topic>ලිබියාවේ රැකියා කළ සියලු ශ්‍රී ලංකිකයෝ මවු බිමට</topic>
    <author>මහින්ද අලුත්ගෙදර</author>
    <content>යුද ගැටුම් වර්ධනය වීමත් සමඟ ලිබියාවේ රැකියා කළ ශ්‍රී ලාංකිකයන් සියලු දෙනා යළි ශ්‍රී ලංකාවට ගෙන්වා ගැනීමට පියවර ගත් බව විදේශ කටයුතු අමාත්‍යාංශය පවසයි.එරට යුද ගැටුම් දිනෙන් දින වර්ධනය වීමත් සමඟ මේ තීරණය ගන්නා ලද අතර එම ගැටුම් ආරම්භයේදීම එරට විසූ ශ්‍රී ලාංකීකයන්ට ඉවත් වන ලෙස ශ්‍රී ලංකා රජය දැනුම් දුන් බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “ දිනමිණ” ට පැවසීය.ලිබියාවේ සටන් ඇති වීමට ප්‍රථම සැළකිය යුතු ශ්‍රී ලාංකීක පිරිසක් රැකියා කළ බව සඳහන් කළ ඒ මහතා එරට ගැටුම් උග්‍ර වීමත් සමඟ ශ්‍රී ලංකා තානාපති කාර්යාලය වසා දැමීමට තීරණය කළ බවත් ලිබියාව සම්බන්ධයෙන් ක්‍රියාත්මක වීමට අවශ්‍ය නම් ඒ පිළිබඳව ඊජිප්තුවේ ශ්‍රී ලංකා තානාපති කාර්යාලය කටයුතු කරන බවද කීවේය. මේ අතර ඒ මහතා ප්‍රකාශ කරන්නේ යම් හෙයකින් තව දුරටත් ශ්‍රී ලාංකීකයන් ලිබියාවේ රැඳී සිටින්නේ නම් ඊජිප්තුවේ ශ්‍රී ලංකා තානාපති කාර්යාලය හරහා ඔවුන් මෙරටට ගෙන්වා ගැනීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n1108249</link>
    <topic>දක්ෂිණ ලංකා අධිවේගී මාර්ගයේ අනතුරුවලට ප්‍රතිකාර දෙන්න35කට විශේෂ පුහුණුවක්</topic>
    <author>සන්ධ්‍යා කරුණාරත්න</author>
    <content>දක්ෂිණ ලංකා අධිවේගී මාර්ගයේ අනතුරුවලට ලක්වන්නන්ගේ ජීවිත බේරාගැනීම සඳහා කොළඹ ජාතික රෝහල හදිසි අනතුරු ප්‍රතිකාර පිළිබඳ නව පුහුණු වැඩසටහනක් ආරම්භ කර තිබේ.ඒ අනුව විශේෂ කාර්ය බළකායේ නිලධාරින් 35 දෙනෙකුට මාසයක් පුරා මෙම පුහුණුව ලබාදීමට කටයුතු යොදා ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ පුහුණු වැඩසටහන ආරම්භ කර ඇත. ජනාධිපති මහින්ද රාජපක්ෂ මහතාගේ උපදෙස් මත ඉදිරියේ දී විවෘත කිරීමට යෝජිත දක්ෂිණ ලංකා අධිවේගී මාර්ගයේ වාහනවල ගමන් කරන පුද්ගලයන්ගේ ආරක්ෂාව තහවුරු කිරීම මෙහි අරමුණයි.අනතුරට ලක්වූවන්ට ක්ෂණිකව හදිසි ප්‍රතිකාර ලබාදීම, අස්ථි බිඳීම් වැනි තත්ත්වයන් ඇත්නම් එවැනි රෝගීන්ට හානියක් නොවන පරිදි රෝහල් වෙත ගෙන යාම, මූලික ප්‍රතිකාර සේවා ක්‍රියාත්මක කිරීම හා කඩිනමින් අඳාළ ස්ථාන වෙත ළඟා වීම වැනි සියලුම හදිසි ප්‍රතිකාර සේවා පිළිබඳව මෙහිදී පුහුණුව ලබාදීම සිදුකෙරේ.මාර්ග අනතුරුවලට මුහුණදෙන්නන්ගේ ජීවිත බේරාගැනීම සඳහා ඔවුන්ට ඇති මුල්ම පැය රන් පැය (ට්ධතඤඥද ඩ්ධභප) ලෙස හැඳින්වේ. එම පැය තුළ රෝගියා රෝහලට ගෙනඒමෙන් රෝගියාගේ ජීවිතය බේරාගැනීමේ හැකියාව සියයට 60 සිට 70 දක්වා ඉහළය.කොළඹ ජාතික රෝහලේ හදිසි අනතුරු අංශයේ අධ්‍යක්ෂ වෛද්‍ය ප්‍රසාද් ආරියවංශ, විශේෂ හෙද නිලධාරිනි පුෂ්පා රම්‍යානි සොයිසා මහත්ම මහත්මීහු එක්ව මේ වැඩසටහන මෙහෙයවීම සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082410</link>
    <topic>පාර්ලිමේන්තුව දෙපැයකටසීමාවෙයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>විවාදය සඳහා දෙපාර්ශ්වයේම මන්ත්‍රීවරුන් සභාගැබේ නොමැතිවීම හේතුවෙන් පාර්ලිමේන්තුවේ ඊයේ (23) කටයුතු දෙපැයකට පමණක් සීමාවිය.වරාය හා ගුවන්තොටුපල සංවර්ධන බදු පනත යටතේ නියෝගය සහ නිෂ්පාදන බදු (විශේෂ විධිවිධාන) පනත යටතේ නියමය පිළිබඳ විවාදය පැවැත්වෙන අවස්ථාවේ මුලසුන හෙබවූ කතානායක චමල් රාජපක්‍ෂ මහතා කථිකයන් කිහිප දෙනකුගේම නම් ප්‍රකාශ කෙළේය. එහෙත් එම කථිකයන් කිසිවකු සභා ගර්භයෙහි නොසිටියහ.න්‍යායපත්‍රයට අනුව නම සඳහන් කරනවිට මන්ත්‍රීවරු සභාවේ රැඳී සිටිය යුතු බව මේ අවස්ථාවේ කතානායකවරයා ප්‍රකාශ කෙළේය. විවාදයේ අවසන් කතාව කරන ලෙස කතානායකවරයා ආණ්ඩු පක්‍ෂයේ ප්‍රධාන සංවිධායක දිනේෂ් ගුණවර්ධන ඇමැතිවරයාට පැවසුවේය. ඒ අනුව දිනේෂ් ගුණවර්ධන ඇමැතිවරයා කෙටි පිළිතුරු කතාවක් පවත්වා විවාදය අවසන් කෙළේය. ඒ සමඟ නියෝගය හා නියමය ද සම්මත විය.අනතුරුව සභාව පසුදිනට කල්තැබූ කතානායකවරයා සභාව කල්තබන අවස්ථාවේ විවාදය සඳහා යෝජනාව ඉදිරිපත් කිරීමට නියමිතව සිටි පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතාගේ නම සඳහන් කෙළේය. ඔහුද සභාගැබේ නොසිටියේය. එම හේතුව නිසා පාර්ලිමේන්තුවේ කටයුතු නිමකිරීමට කතානායකවරයා පියවර ගත්තේය. ඊයේ පාර්ලිමේන්තුව පැවැත්වූ දෙපැයක පමණ කාලයෙන් පැයක් පමණ වෙන්වූයේ මන්ත්‍රීවරුන්ගේ වාචික ප්‍රශ්නවලට පිළිතුරු ලබාදීම සඳහා ය. විවාදය පැවැත්වූයේ ඉතිරි පැයක පමණ කාලයේදී පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082413</link>
    <topic>ඉවෙන් බෝම්බ සොයා ගනිමින්ප්‍රභූවරුන්ට ආරක්ෂාව දුන් පොලිස් සුනඛ ‘ටීනා’ අවසන් ගමන් යයි</topic>
    <author>අමිල ප්‍රභාත් වනසිංහ</author>
    <content>ඉතිහාසයේ පොලිස් සුනඛයකු වැඩිම පුපුරණ ද්‍රව්‍ය තොගය සොයාගත් බව කියන අනුරාධපුර මූලස්ථාන පොලිසියට අනුයුක්තව සේවය කළ පොලිස් සුනඛ ටීනා පෙරේදා (22) හදිසියේම මිය ගියේය.ආරක්ෂක අංශ නිලධාරීන් සමග උරෙන් උර ගැටී කුරිරු ත්‍රස්තවාදය රටෙන් තුරන් කිරීමට තම සේවය ලබා දුන් මේ සුනඛයා මැදවච්චිය මාර්ග බාධකයේදී වව්නියාව සිට කොළඹ දක්වා ගමන් ගත් වෑන් රථයක යට රහස් පෙට්ටියක සඟවා තිබූ ‘මරාගෙන මැරෙන ඇදුම් කට්ටල දෙකක් (02), පැති බෝම්බයක්. දුරස්ථ පාලක හා පුපුරන ද්‍රව්‍ය තොගයක් සමග එක්සැකකරුවකු’ අත් අඩංගුවට ගැනීමට සහාය වීය.ඉන්දීය රජයේ පරිත්‍යාගයක් ලෙස මෙරටට ලැබුණු මේ ජර්මන් ෂෙපට් වර්ගයේ ‘ටීනා’ මහනුවර අස්ගිරිය සුනඛ පුහුණු මධ්‍යස්ථානයේදී පුහුණුව ලැබීය.2005. 03. 08 දින උපත ලබා ඇති මේ සුනඛයා මිය යන තෙක් ත්‍රස්තවාදීන්ගෙන් මිනිස් ජීවිත බේරා ගැනීම සඳහා සිදු කළ සෝදිසි මෙහෙයුම් වලට හා අපරාධකරුවන් මිනීමරුවන් අත්අඩංගුවට ගැනීම සඳහා නොපිරිහෙලා සහාය ලබා දුන් දක්ෂ හැකියාවකින් යුත් සුනඛයෙකි.රජය මගින් පවත්වන සුවිශේෂී රැස්වීම් වලදී එම ආරක්ෂාව සැපයීම සඳහා වූ එම ප්‍රදේශ පරීක්ෂාවට ලක්කිරීම වැනි සුවිශේෂී රාජකාරියක් මොහු ඉටු කළ බවද ඔහුගේ භාරකරු පොලිස් සැරයන් තුෂාර මහතා ප්‍රකාශ කළේය.පසුගිය 16 දා රෝගාතුර වූ ටීනා වැඩිදුර ප්‍රතිකාර සඳහා පේරාදෙණිය පශු වෛද්‍ය ශික්ෂණ රෝහලට ගෙන යන අතරතුර මාතලේ නාවුල ප්‍රදේශයේදී මිය ගිය බව සුනඛ පොලිස් සැරයන් තුෂාර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082414</link>
    <topic>පාණදුර මහේස්ත්‍රාත් අධිකරණයේනඩුපොත් බහිරවයෙක් ගිලලා</topic>
    <author>පාණදුර සමූහ වාර්තාකරු</author>
    <content>පාණදුර මහේස්ත්‍රාත් අධිකරණයේ විභාගවීමට නියමිතව තිබූ නඩු පොත් ගණනාවක් අධිකරණයේ ලේඛනාගාරයෙන් අතුරුදහන් කරවීමේ සිද්ධියක් ගැන පරීක්ෂණ පවත්වන ලෙසට පාණදුර මහේස්ත්‍රාත් ආර්.එස්.ඒ. දිසානායක මහතා අපරාධ පරීක්ෂණ දෙපාර්තමේන්තුවට පැමිණිලි කර ඇත.මේ ගැන පරීක්ෂණ පැවැත්වූ අපරාධ පරීක්ෂණ දෙපාර්තමේන්තුවේ නිලධාරීන් අධිකරණයේ ලේඛනාගාරයේ කාර්යාල සහායිකාවක් සැකපිට අත්අඩංගුවට ගෙන අධිකරණයට ඉදිරිපත් කෙරිනි.ඇයට එරෙහිව එකඑල්ලේම සාක්කි නැති නිසා ඇයට අධිකරණයෙන් ඇප නියම කරණවාට විරුද්ධ නොවන බව අපරාධ පරීක්ෂණ දෙපාර්තමේන්තුව අධිකරණයට දන්වා සිටියේය.රුපියල් දෙලක්ෂ පනස් දහසක ශරීර ඇපයක් මත ඇයව මුදාහැරිය පාණදුර දිසා විනිසුරු වසන්ත ජිනදාස මහතා පැවසුවේ අපරාධ පරීක්ෂණ දෙපාර්තමේන්තුව මහේස්ත්‍රාත් අධිකරණයේ ලේඛනාගාරයේ නඩු අතුරු දහන්වීම ගැන පැවැත්වූ පරීක්ෂණය ගැන අධිකරණයට සෑහීමකට පත්වීමට නො හැකි බවය.අධිකරණ භූමියට පැමිණීමද සැකකාරියට තහනම් කෙරිණ. ඇගේ සේවය තහනම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082415</link>
    <topic>අට හැවිරිදි දැරිය අපයෝජනය කළ අයෙක් අත්අඩංගුවට</topic>
    <author>නිමල් රාජපක්‍ෂ</author>
    <content>අට හැවිරිදි දැරියක් ලිංගික අපයෝජනයට ලක්කළ හතළිස් හැවිරිදි අයකු පහළ යාගොඩ ප්‍රදේශයේදී ගනේමුල්ල පොලීසිය මගින් අත්අඩංගුවට ගෙන ඇත.සැකකරු විසින් මෙසේ අපයෝජනයට ලක්කොට ඇත්තේ පහළ යාගොඩ මාහේන ප්‍රදේශයේ ඔහුගේ අල්ලපු ගෙදර සිටි කුඩා දැරිය බව පොලිසිය කියයි. අතවරයට ලක්වූ දැරියගේ පියා සහ මව දියණිය නිවසේ තනිකර දිනපතා රාජකාරි සඳහා පිටව ගිය අවස්ථාවක අල්ලපු නිවසේ සිටි සැකකරු තම නිවසට දැරිය ගෙන්වා ගෙන ලිංගික අපයොජනය කර ඇතැයි ගනේමුල්ල පොලිස් ස්ථානාධිපති දමින්ද සෝමජිත් මහතා පවසයි.සැකකරුගේ බිරිඳ විදේශ ගතව ඇතැයිද පොලිසිය පවසයි. සැකකරුට දාව දොළොස් හැවිරිදි දියණියක් සිටින බවත්, එම දියණිය නිවසේ නොසිටි අවස්ථාවේ අසල්වැසි දියණිය නිවසට ගෙන්වා අතවර කොට ඇතැයිද සෝමජිත් මහතා දිනමිණට පැවසීය. අත්අඩංගුවට ගත් සැකකරු ඊයේ (23) ගම්පහ මහේස්ත්‍රාත් අධිකරණය වෙත ඉදිරිපත් කිරීමට නියමිතය. ගනේමුල්ල පොලිස්ථානාධිපති දමින්ද සෝමජිත් , කාන්තා පොලිස් පරීක්‍ෂක නන්දනී, උප පරික්‍ෂක වික්‍රමසිංහ යන නිලධාරීහු සිද්ධිය පිළිබඳ පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082416</link>
    <topic>වැලිකඩ රැඳවියෝ 15ක් වහලයක් මත උපවාසයක</topic>
    <author>බුද්ධිකා ඉඹුලාන සහ සුභාෂිනී සේනානායක</author>
    <content>රිමාන්ඩ් සිරකරුවන් සිරමැදිරි තුළ දමා දොරඟුළු දැමීමට බන්ධනාගාර බලධාරීන් කර ඇති සැලසුම වහාම නවත්වන්නැයි ඉල්ලමින් වැලිකඩ බන්ධනාගාරයේ රැඳවියන් 15 දෙනකු පමණ වහලයට නැග ඊයේ (23) පස්වරුවේ. උපවාසයක් ආරම්භ කර තිබිණි.වැලිකඩ රිමාන්ඩ් රැඳවියන් සිටින ‘එල්’ ශාලාවේ රැඳවියෝ මෙම උපවාසයට සහභාගි වූහ.වැලිකඩ බන්ධනාගාරයේ රිමාන්ඩ් සහ අච්චු සිරකරුවන් වෙන්කර තැබීම පසුගිය 19දා සිට සිදුකෙරුණු අතර මෙයට පෙර රිමාන්ඩ් සිරකරුවන් සිරමැදිරි තුළට දමා අඟුළු දැමීමක් සිදුනොවිණි.තමන් රිමාන්ඩ් සිරකරුවන් පමණක් බැවින් මෙසේ සිරගත කිරීම වැරදි සහගත බවත් එමෙන්ම රැඳවියන් බැලීමට එන පවුලේ ඥාතීනට කිසිදු පහසුකමක් ලබානොදීම ඉතා අසාධාරණ බවත් වහලමත නැගී සිටින රැඳවියෝ පෙන්වාදෙති.රැඳවියා හමුවීමට කොළඹ බන්ධනාගාරයේ ප්‍රධාන ගේට්ටුවෙන් අවසරපත ලබාගෙන මැගසින් බන්ධනාගාර යන පවුලේ සාමාජිකයා අවසර පතේ අංකය අඬගසනතුරු ගිනි අව්වේ සිටගෙන සිටිය යුතු බවත්, දුරබැහැර සිට එන කාන්තාවන්ට හදිසි අවශ්‍යතාවකට යාමට වැසිකිළියක් හෝ නොමැති බවත් එම රැඳවියෝ කියති.රිමාන්ඩ් සිරකරුවන් දිනපතා තම ඥාතින් මුණගැසීමටත් ඔවුන් රැගෙන එන ආහාර පාන ලබාදීමට ඉඩලැබෙන අතර එසේ රැගෙන එන භාණ්ඩ තුළ රඳවා බන්ධනාගාරය තුළට එන ජංගම දුරකතන, මත්ද්‍රව්‍ය වැනි නීතිවිරෝධී දෑ වැලැක්වීමටත්, මේ ද්‍රව්‍ය අච්චු සිරකරුවන් අතරට යාම වැලැක්වීමටත් සිරකරුවන් වෙන්කිරීමට සිදුකර ඇත.රිමාන්ඩ් රැඳවියන් එසේ සිරමැදිරි තුළ දොරගුළු දමා වැසීමක් සිදුනොකරන බවට බන්ධනාගාරයේ බලධාරීන් රැඳවියාට ලබාදුන් ප්‍රතිඥාවක් මත රැඳවියන් වහලයෙන් බැස උද්ඝෝෂණය නවතාදමා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082417</link>
    <topic>දරුවාගේ පංචායුදයසොරාගත් සැකකරු අත්අඩංගුවට</topic>
    <author>බණ්ඩාරගම සමූහ බිමල් එස් . ජයසිංහ</author>
    <content>පිළියන්දල නිවුන්ගම නිවසක් ඉදිරියේ සෙල්ලම් කරමින් සිටි කුඩා දරුවකුගේ ගෙල පැළදී රන් පංචායුදය සොරාගෙන ගිය බව කියන සැකකරු පැය භාගයක් තුලදී අත්අඩංගුවට ගත් බව පිළියන්දල පොලිසිය කියයි.පෙරේදා (22) යාබද නිවසේ දරුවන් සමග සෙල්ලම් කරමින් සිටි මෙම දරුවා ළඟට පැමිණි ඇති සැකකරු කුඩා දරුවා පැළැඳ සිටි පංචායුදය ගැට ගසා තිබූ නූලෙන් කපාගෙන ගොස් ඇති බව පොලිස් පරීක්ෂණවලදී හෙළිවී ඇත. සැකකරු මේ දරුවා ළඟට ගොස් ගෙල ප්‍රදේශයට අත් දෙක දිගු කරන අයුරු අසල්වැසියෙක් දැකීමෙන් අනතුරුව පොලිසියට කළ පැමිණිල්ලක් මත සැකකරු අත්අඩංගුවට ගත් බව පොලිසිය කියයි.සැකකාර පුද්ගලයා මත්කුඩුවලට ඇබ්බැහි වූ නිවුන්ගම පදිංචි කරුවෙක් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082418</link>
    <topic>ගමන් මල්ල කොල්ල කෑවයිවිදේශික යුවළගෙන් බොරු පැමිණිල්ලක්</topic>
    <author>විජයානි එදිරිසිංහ</author>
    <content>නෙදර්ලන්ත ජාතිකයන් දෙදෙනකු සතු වටිනා ගමන් මල්ලක් කොල්ල කන ලදැයි පොලීසියට කරන ලද පැමිණිල්ල ව්‍යාජ එකක් බව කොළඹ නගරය ආවරණය කරන සී. සී. ටී. වී. කැමරා මගින් අනාවරණය කරගෙන තිබේ.මොවුන් නෙදර්ලන්තයේ දී රක්‍ෂණ වන්දි ලබා ගැනීමේ අරමුණු මත එම පැමිණිල්ල සිදුකර ඇත.පසුගිය 18 වැනිදා පස්වරු හතරට පමණ කොළඹ ඇලෙක්සැන්ඩ්‍රා පෙදෙසේදී කොල්ල කෑම සිදු කළ බවත් එහි මුදල් සහ වටිනා ද්‍රව්‍ය තිබූ බවත් පැමිණිල්ලේ සඳහන් වෙයි.කොළඹ පොලිස් සංචාරක කොට්ඨාසයට පැමිණිල්ල කර තිබේ. එම කොට්ඨාසයේ නිලධාරීන්ගේ ඉල්ලීම මත කොළඹ සී. සී. ටී. වී කැමරා අංශය සිද්ධිය වූ දිනය වේලාව පිළිබඳ පුළුල් පරීක්‍ෂණයක් කළත් එවැනි සිද්ධියක් කැමරාවේ සටහන් වී නොමැත. එය අසත්‍ය පැමිණිල්ලක් බව ඉන් හෙළිවී තිබේ. විදේශිකයන් දෙදෙනා පැමිනිළි පිටපත් ද රැගෙන විදේශගත වී තිබුණි. ඔවුන් සිදුකළ වංචාව පිළිබඳ පොලිසිය එම රටට දැනුම් දීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=n11082419</link>
    <topic>ප්‍රදීප් එක්නැලිගොඩ අතුරුදහන්වීමපිළිබඳව විමර්ශන වාර්තාවක් ඉල්ලයි</topic>
    <author>ශිරෝමි අබයසිංහ</author>
    <content>ලංකා ඊ නිව්ස් මාධ්‍යවේදී ප්‍රදීප් එක්නැලිගොඩ මහතාගේ අතුරුදහන් වීම සම්බන්ධයෙන් විමර්ශනයක් පවත්වා අභියාචනාධිකරණයට වාර්තාවක් ඉදිරිපත් කරන්නැයි හෝමාගම මහේස්ත්‍රාත් අධිකරණයට අභියාචනාධිකරණය ඊයේ (23) නියම කළේය.මෙම විමර්ශනයට අවශ්‍ය ලියකියවිලි ඉදිරිපත් කර සහය දක්වන ලෙස එක්නැලිගොඩ මහතාගේ බිරිය සහ දරුවන්ටද අභියාචනාධිකරණය හමුවේ පවතින නඩුවේ වගඋත්තරකරුවන්ටද නියම කෙරිණි.එක්නැලිගොඩ මහතාගේ අතුරුදහන් වීම සම්බන්ධයෙන් අභියාචනාධිකරණ විනිසුරුවරුන්වන රංජිත් සිල්වා සහ ඩී.එස්.සී.ලේකම්වසම් මහත්වරුන් හමුවේ විභාග වන හෙබයාස්කෝපස් පෙත්සම ඊයේ සලකා බැලුණු අවස්ථාවේදී මෙම නියෝගය පැනවිණි.නියෝජ්‍ය පොලිස්පතිවරුන්වන නන්දන මුණසිංහ,ජයන්ත කුලතිලක, හෝමාගම පොලිස් ස්ථානාධිපතිවරයා, නීතිපතිවරයා මෙම පෙත්සමේ වගඋත්තරකරුවෝ වෙති. 2010 ජනවාරි 24 දා සිට සිය සැමියා නොමැති බවත් ඔහුට මරණීය තර්ජන තිබූ බවද සන්ධ්‍යා එක්නැලිගොඩ මහත්මිය පෙත්සමේ සඳහන් කර තිබේ.මෙම විමර්ශනයට මුල් තැන දී නිමා කර 2012 ජනවාරි 12 දාට වාර්තාව ඉදිරිපත් කරන ලෙස අභියාචනාධිකරණය හෝමාගම මහේස්ත්‍රාත් අධිකරණයට නියම කළේය.පෙත්සම වෙනුවෙන් නීතීඥ ක්‍රිෂ්මාල් වර්ණසූරිය මහතාද නීතිපතිවරයා වෙනුවෙන් රජයේ අධිනීතිඥ ෂවීන්ද්‍ර වික්‍රම මහතාද පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108241</link>
    <topic>යතුරුපැදිකරුවකු බියගන්වාගෙල බැඳි රන්මාලය කොල්ලකාලා</topic>
    <author>අත්තනගල්ල විශේෂ ජයවීර සුගතපාල</author>
    <content>“ඔන්න කරේ ගෝනුස්සෙක්” කියමින් යතුරුපැදිකරුවකු බියගන්වා ඔහුගේ ගෙල බැඳ තිබූ රන්දම්වැල තවත් යතුරුපැදියකින් පැමිණි දෙදෙනෙකු විසින් කොල්ලකාගෙන යෑමේ සිද්ධියක් නිට්ටඹුව පින්නගොල්ලෙන් වාර්තා වෙයි.තමා නිට්ටඹුව නගරයේ සිට පින්නගොල්ල තම නිවසට යතුරුපැදියෙන් යනවිට තම ජංගම දුරකථනයට ඇමතුමක් ආ බවද, එයට පිළිතුරු දීම සඳහා යතුරුපැදිය පාර අයිනේ නවතාගෙන සිටියදී වේයන්ගොඩ දෙසින් යතුරුපැදියකින් පැමිණි දෙදෙනෙකුගෙන් එක් අයෙක් තමාගෙන් අත්තනගල්ලට යන පාර ඇසූ බවද එසැනින්ම අනෙකා “ඔන්න කරේ ගෝනුස්සෙක්” කියමින් තමාගේ ගෙළේ තිබු රන්දම්වැල කඩා ගත් බවද පැමිණිලිකරු කියයි. පවුම් 1 1/2 ක් බර එම රන්මාලයේ වටිනාකම රු.60,000 ක් වන බවද නිට්ටඹුව පින්නගොල්ලේ පදිංචි පැමිණිලිකරු පොලිසියට පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108242</link>
    <topic>කාන්තාවකගේ රන්මාලය කඩාගත් හමුදා ලුතිනන් දැලේ</topic>
    <author>වාද්දුව සමූහ එස්. ආර්. පියදාස</author>
    <content>මහ දවාලේ කාන්තාවකගේ රත්‍රන් දම්වැලක් කඩාගෙන පලා යමින් සිටි පුද්ගලයකු ඒ මොහොතේම කඩාගත් රන් දම්වැලද සමග අත්අඩංගුවට ගැනීමට පාණදුර පොලිස් හදිසි ඇමතුම් අංශයේ නිලධාරීන් දෙදෙනෙකු සමත් විය. පසුගියදා පෙරවරුවේ පාණදුර කේතුමති රෝහල අසලදී මේ රන් මාල කොල්ලකරු අත්අඩංගුවට ගෙන ඇත්තේ පාණදුර පොලිස් 119 රථයේ රත්නායක (පො.කො. 33338 ) සහ සුසන්ත ( පො.කො. 17534 ) යන පොලිස් නිලධාරීන් දෙදෙනාය.පාණදුර සිල්වා පාරේ ගමන් කරමින් සිටි කාන්තාවකගේ පවුම් 1 1/2ක රත්‍රන් දම්වැලක් කඩාගෙන පුද්ගලයෙක් පලාගොස් තිබේ. මේ සිද්ධිය දුටු ඉහත කී පොලිස් නිලධාරීන් දෙදෙනා ඒ පුද්ගලයා හඹා ගොස් ඊට නුදුරින් කේතුමතී රෝහල අසලදී මාලයත් සමග කොල්ලකරු අත්අඩංගුවට ගෙන ඇතැයි පාණදුර පොලිසිය කියයි. සැකකරු වව්නියාව ප්‍රදේශයේ හමුදා කඳවුරක ලුතිනන් වරයෙක් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108243</link>
    <topic>මතුගම අයාලේ යන ගවයන්ගෙන්ගෙවතු වගාවලට හානි</topic>
    <author>මතුගම සංචාරක</author>
    <content>දිවි නැගුම වැඩ සටහන යටතේ අගලවත්ත පොල්ගම්පල ප්‍රදේශයේ ගොවීන් නිවෙස්වල ගෙවතු සකස්කර ඇති නමුත් අයාලයේ යන ගවයන් ගෙන් එම වගාවන්ට දැඩි හානි සිදුකරන බව ගොවීහු කියති. අයාලයේ යන සතුන් ඇල්ලීම හා හානිකරන වගාවන්ට වන්දි ලබා ගැනිමට පවතින අණ පනත් ක්‍රියාත්මක කිරීමට නිලධාරීන් කටයුතු නොකරන බවට ද ඔව්හු චෝදනා කර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108244</link>
    <topic>මවට ආහාර ගෙන වැඩපොළට ගියබාලවයස්කාරියට පෙම්බැඳ අතවර කරලා</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>වයස අවුරුදු 14 ක බාලවයස්කාර දැරිය දූෂණය කළේ යැයි කියන සිද්ධියක් සම්බන්ධව ඇගේ මව සේවය කරන ආයතනයේ සේවකයකු සහ එහි කළමනාකරු පිළිබඳ සොයා බැලීමේ පරීක්ෂණ කොච්චිකඩේ පොලිසිය ආරම්භ කර ඇත.පෝරතොට කොච්චිකඩේ පදිංචි බාලවයස්කාර දැරියකගේ මව එම ප්‍රදේශයේම පිහිටි ආයතනයක සේවය කරයි. තම මවට දිනපතා දිවා ආහාර ගෙන එන්නේ මෙම දැරිය විසිනි.දැරිය එහි සේවකයකු සමග ප්‍රේම සම්බන්ධයකට මුලපුරා ඇත. කාලය ගෙවී යද්දී තමාව විවාහ කර ගන්නා ලෙස දැරිය ප්‍රේමවන්තයාට පවසා තිබුණි.ඔහු ඇයව මඟ හරිමින් සිට විවාහයට එකඟ වී නැති අතර දුකට පත් දැරිය වේදනා නාශක පෙති ගණනාවක් බිව්වේ ඉන් අනතුරුවය. දැරිය ප්‍රතිකාර සඳහා මීගමුව දිසා රෝහලට ඇතුළත් කර ඇත.කොච්චිකඩේ පොලිසිය පරීක්ෂණ ආරම්භ කළේය.තම මවට ආහාර ගෙන යන විට මුණ ගැසුණු තරුණයකු සමඟ ප්‍රේම සම්බන්ධයක් ඇති කර ගත් බවත්, ගෙදර තනිව සිටි දිනක සුපුන් පැමිණ තමාගේ කැමැත්තෙන් තොරව ලිංගික අතවර කළ බවත් ඇය පොලිසියට ප්‍රකාශ කර තිබුණි. විවාහ කර ගන්නා ලෙස තරුණයාගෙන් කළ ඉල්ලීමට ඔහු අකැමැති වු බවද ඇය පොලිසියට කළ ප්‍රකාශයේ වැඩිදුරටත් සඳහන්ය.සැකකරු පොලිසියට පවසා ඇත්තේ ඔහු ඇයට කිසිදු අතවරයක් නොකළ බවය. ආයතනයේ කළමනාකරුවෙකු ඇයට අතවරකළ බව සැකකරු පවසා ඇත.ඇයව විවාහ කරගන්නේ නම් තමාට නිවෙසක් සාදා දෙන බව කළමනාකරු කීවේ යැයි සැකකරු පොලිසියට කළ ප්‍රකාශයේ සඳහන්ය. රු. 5000 ක මුදල් ඇප හා ලක්ෂ 2ක ක ශරීර ඇප මත සැකකරු මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කර දෙපාර්ශවයෙන් ලබාගත් තොරතුරුවල සත්‍ය අසත්‍යතාව පරීක්ෂා කර අධිකරණයට වාර්තා කරන ලෙස කොච්චිකඩේ පොලිසියට නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108245</link>
    <topic>මාතර තාරකා කොටුවේ කෞතුකාගාරය</topic>
    <author>සටහන හා ඡායාරූපය ගන්දර සමූහ ජයසිරි පේදුරුආරච්චි</author>
    <content>මෙරට වාස්තුවිද්‍යාත්මක ඉදිකිරීම් ඉතිහාසයේ සුවිශේෂී ස්ථානයක් වන ඓතිහාසික මාතර තාරකා කොටුව තව නොබෝදිනකින් කෞතුගාගාරයක් ලෙස පසුගියදා විවෘත විය.නිල්වලා බටහිර ඉවුරේ සිට යාර දෙසීයක් පමණ උතුරු දෙසින් පිහිටි මේ රමණීය කොටුව 1873 දී රෙඩියුටේ වෑන් එක් ආණ්ඩුකාර වරයා යටතේ ඉදිවී ඇත.රෙඩියුටේ වෑන් එක් බළකොටුව ලෙස එකල නම් කර තිබූ මෙහි ඉදිකිරීම් කටයුතු ප්‍රාදේශීය පාලකයකුවූ ඔරුකෙම මුහම්දිරම් යටතේ සිදුව ඇත.ප්‍රවේශය පිටත බෑවුම, දිය අගල, ඇතුලත ප්‍රාකාරය, ආයුධ කවුළු, ආරක්ෂක පවුර, හකුලන පාලම ඇතුළු අභ්‍යන්තර සැකැසීම ද, වෙඩි බෙහෙත් ගබඩාව, ළිඳ, සොල්දාදුවන්ගේ කාමර, ගබඩා කාමර, කාර්යාල කාමර, වේදිකා හා විවෘත මිදුල අභ්‍යන්තර සැකැස්ම ලෙසත් ඉදිකර තිබීමෙන් ඉතිහාස නිර්මාණ පිළිබඳ හදාරන්නන්ට මෙය කදිම තෝතැන්නකි.කාලයක් ජරාජීර්ණවී තිබූ මේ ඓතිහාසික වස්තුව අවස්ථා කීපයක දී ප්‍රතිසංස්කරණය කිරීමෙන් පසු ඓතිහාසික වටිනාකමට කිසිදු හානියක් නොවන ආකාරයට ඉගෙනුම් ඉගැන්වීම් ක්‍රියාවලියේ නියුතු දේශීය විදේශීය ශිෂ්‍ය ප්‍රජාවටත් අතීත උරුමයන් පිළිබඳ හදාරන සාමාන්‍ය ජනතාවටත් තොරතුරු සොයාගත හැකි පුස්තකාලයක් කලාගාරයක් ලෙස සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108246</link>
    <topic>නමුණුකුල රක්ෂිතයේ පරිසර හානිය උග්‍රයි</topic>
    <author>සටහන හා ඡායාරූපය පස්සර සමුහ උබයරත්න වනසිංහ</author>
    <content>නමුණුකුල කඳුවැටිය හා ඒ ආශ්‍රිත වන රක්ෂිතය මෑත කාලයක සිට විවිධ පාරිසරික ව්‍යසනයන්ට ගොදුරුවීමට පටන් ගෙන ඇත. විශේෂයෙන් රක්ෂිතය අවට ඇති පතන් බිම් හා ලදු කැලෑ ඇතැම් පිරිස් විසින් ගිනි තැබීමට පටන් ගැනීමෙන් වන රක්ෂිතයට බරපතළ හානි සිදුවී තිබේ.මේ විනාශකාරී තත්ත්වය ගැන ඌව අමරපුර නිකායේ ප්‍රධාන සංඝනායක මිරියබැද්දේ උපනන්ද නාහිමියෝ මෙසේ කීහ.අපි උපන්නෙත් මේ ප්‍රදේශයේමයි. ඒ දවස්වල මේ නමුණුකුල රක්ෂිතය බොහෝ පිරිස් හොඳින් ආරක්ෂා කළා. නමුත් අද වනවිට ඊට යම් යම් අහිතකර බලපෑම් එල්ලවීමට පටන් ගෙන තිබෙනවා.කිසිම බරපතළකමක් ගැන නොසිතා සමහරු ඊට යාබදව පිහිටි පතන් බිම්වලට උදේ හවස ගිනි තබනවා. යම් විදියකින් එයින් නැගෙන ගිනි වනයට පැතිරුණොත් අක්කර හත්සියය ගණනකට ආසන්න ප්‍රමාණයක් වූ නමුණුකුල රක්ෂිතයට දැඩි සේ හානි සිදුවෙනවා.ඒ නිසා, මෙවැනි දේ සිදුකරන පුද්ගලයන්ට දැඩි දඬුවම් ලබාදීම යෝග්‍යයයි.පාඨශාලාචාර්ය, ඩබ්ලිව්. ඇම්. චන්දන මහතා, පරිසරයට ආදරය කරන මිනිසුන් අඩුයි. හැමෝම කොන්ක්‍රීට් පුරවරවලට වෙලා එය සැපත යැයි සිතා කටයුතු කරනවා. නමුත් රටක පැවැත්ම ඇති වන්නේ සොබාදහමේ පිහිටෙන් බව ඒ අය හිතන්නේ නෑ. කෙසේ වුවත් මේ පතන්බිම් සහ ලඳුකැල ගිනි තැබීම වාහම නතර කළ යුතුව තිබෙනවා. විශේෂයෙන් නමුණුකුල රක්ෂිතය අවට කඳුරට හොඳ දියබෙත්මක් ලෙසයි මෙය හඳුන්වා ඇත්තේ. බදුලු ඔය ලොග්ගල්ලාඔය සහ මැණික් ගඟ මේ රක්ෂිතය තුළින් ආරම්භ වෙනවා. පෝෂක ප්‍රදේශ පතන් බිම් ආශ්‍රිතව තිබෙනවා. අද මේ ගංගා සිඳී යන තත්ත්වයට පත්වෙලා.පස්සර ජල උල්පත් රැකගැනීමේ සංවිධානයේ සභාපති කේ. පී. ආර්. පියසේන මහතා - නමුණුකුල කඳුවැටිය පමණක් නොව ප්‍රදේශයේ පතන් හා වනාන්තර වැඩි ප්‍රමාණයක් මේ වනවිට ගිනි තබල විනාශ කරලා. සතුන් දඩයමට විනෝදෙට මෙහෙම වැඩ කරන බව කීවත් සමහරු මානසික රෝගීන් ලෙසයි මේ විදියට හැසිරෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108247</link>
    <topic>තෙල්දෙණිය සෙනරත්වෙල මහ විදුහලටක්‍රීඩා පිටියක් නැහැ</topic>
    <author>කරල්ලියද්ද සමූහ</author>
    <content>තෙල්දෙණිය අධ්‍යාපන කලාපයේ සෙනරත්වෙල මහ විදුහලේ අධ්‍යාපනය ලබන ශිෂ්‍ය ශිෂ්‍යාවන්ට ක්‍රීඩා පිටියක් නැතැයි මව්පියෝ පවසයි. තෙල්දෙණිය සෙනරත්වෙල මහා විදුහලේ ශිෂ්‍ය ශිෂ්‍යාවෝ 400ක් පමණ අධ්‍යාපනය ලබති.ග්‍රාම සේවා වසම් 07 ක දරුවන් මේ මහා විදුහලින් අධ්‍යාපනය ලැබීමට පැමිණියත් ඔවුන්ට ක්‍රීඩා කිරීමට මෙතෙක් ක්‍රීඩා පිටියක් නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108248</link>
    <topic>ගෝනකු මස් කළදෙදෙනකුට ලක්ෂයක් දඩ</topic>
    <author>මතුගම සංචාරක</author>
    <content>මීගහතැන්නේ බෝගොඩකන්ද වන ප්‍රදේශයේ වනයේ සිටි ගෝනෙකු මස් කළ දෙදෙනකුට රුපියල් ලක්ෂයක දඩ මුදලක් ගෙවන ලෙස මතුගම මහේස්ත්‍රාත් දවින්ද රාමනායක වැලිගොඩපිටිය මහතා නියෝග කළේය.මෙම ප්‍රදේශයේ පදිංචි සැකකරුවන් ගෝනා මරා මස් ප්‍රදේශයේ අලෙවි කරන බවට පොලිසියට තොරතුරු ලැබී තිබිණි.මීගහතැන්න පොලිසිය කළ වැටලීමකදී මස්, සමඟ සැකකරුවන් අත්අඩංගුවට ගැනීමට හැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r1108249</link>
    <topic>තරුණ ජෝඩුවලට නිවෙස ලබාදීමුදල් උපයලා</topic>
    <author>අලව්ව විශේෂ – ඒ. කීර්තිසිංහ</author>
    <content>තරුණ ජෝඩුවලට තම නිවෙස ඉඩදී මුදල් උපයන මවක් සහ දියණියක් ගැන අලව්වේ ගල්පොත්තේපොළ ප්‍රදේශයෙන් අසන්නට ලැබෙයි.මෙම මව සහ දියණියත් තරුණ ජෝඩු වලට තම නිවෙස බාරදී නිවෙසින් බැහැරව යන බව ප්‍රදේශයේ අය පවසති. ප්‍රදේශයේ පාසල් සිසුන් ද ජෝඩු වශයෙන් මෙම නිවෙසට යාමට පුරුදුව සිටින බවද සැළයි.දිනක් ප්‍රදේශයේ තරුණ පිරිස විසින් මෙම නිවෙස වටලා එහි සිටි පාසල් සිසුන් ජෝඩුවක් අල්ලාගෙන ඔවුන්ගේ මවුපියන්ට බාර දුන් බව එම තරුණ පිරිස පැවසූහ. මෙම මව සහ දියණිය මෙය ආදායම් මාර්ගයක් වශයෙන් කරන බවද ප්‍රදේශයේ අය කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r11082410</link>
    <topic>පොලිස් ක්‍රීඩකයාගේ අමුතු සෙල්ලමක්</topic>
    <author>බණ්ඩාරගම සමූහ බිමල් ශ්‍යාමන් ජයසිංහ</author>
    <content>රූමත් පොලිස් කොස්තාපල්වරියක් ක්ෂේත්‍ර බළකා නිල නිවාසවලට පිටුපසින් ඇතුළුවන දොරටුවේ රාජකාරි කටයුතුවල නියැලී සිටියාය.සමුපාකාර ආපනශාලාව ආසන්නයේ ඇති හිස් ඉඩම දෙසින් එකපාරටම මිනිස් රුවක් මතුවිය. පොලිස් කොස්තාපල්වරයාගේ නෙත ඒ දෙසට යොමු වූයේ ඉබේටමය.ඒ මිනිස් රුව කොස්තාපල්වරියට පෙනෙන සේ අශෝභන ක්‍රියාවක නිරත වී ඇත.ඇයට උන්හිටි තැන් අමතක විය. මේ දිනවල සතරදිග් භාගෙන් ඇසෙන ගී‍්‍රස් යකුන් සිහියට නැඟිණි.ඒ මොහොතේම දොරටුවෙන් ඇතුළු වීමට ආ පොලිස් නිලධාරියකුට ඇය ඒ ගී‍්‍රස් යකා පෙන්වා ඔහුගේ අශෝභන ක්‍රියාව ද ඇය වහා සැලකර සිටියාය.පොලිස් නිලධාරියා ගී‍්‍රස් යකා ලුහුබැන්දේය. ගී‍්‍රස් යකා යතුරුපැදියක නැඟී ඊයක වේගයෙන් පලා ගියේය.යතුරුපැදියේ අංකය ඔස්සේ සොයා බැලූ විට ගී‍්‍රස් යකා තනි තරුවක් පළඳින පොලිසියේම ක්‍රිඩකයෙක්ලු.කොස්තාපල්වරිය ඒ බව තම ප්‍රධානියාට පැමිණිලි කළත් නීතිය ක්‍රියාත්මක කරනවාට පිරිමි පාර්ශ්වය හා කාන්තා පාර්ශ්වය අතර කඹ ඇදිල්ලක් පවතින බව අභ්‍යන්තර ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r11082411</link>
    <topic>සැමියාගේ බේබදුකම මටත් පුරුදු වුණා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව පොලිසියේ වැඩබලන පොලිස් ස්ථානාධිපති ප්‍රධාන පොලිස් පරීක්ෂක ලෙස්ලි රූපානන්ද මහතා දිනක් සිය පොලිස් ජීප් රථයේ නැගී මීගමුව බස්නැවතුම් පොළ අසල මාර්ග කීපයක සංචාරය කළේ නගර සෝභනියන් ගැන විස්තර සොයන්නටය.වයස අවුරුදු 37ක පමණ කාන්තාවක් ජීප් රථයට ඉදිරියෙන් බස් නැවතුම් පොළ අසල මාර්ගයක ගමන් කරමින් සිටියාය. ගමන සන්සුන්ය. මනා රූ සපුවක් ඇති ඇය දෙස එකවරක් බලන අයකු තවත් වරක් හැරී බලන තරමට ඇය රූමත්ය.ජීප් රථය මොහොතකට නතර කිරීමට රියැදුරු සැරයන් වරයාට නියෝග ලැබුණි.මේ කොහෙද ? යන්නේ යැයි ස්ථානාධිපතිවරයා විමසුවේ ඇයව දන්නා හඳුනන කෙනකු විලාසයෙනි.මගේ මහත්තයාව හඳුනනවද. එයා පොලිසියේ සාජන් කෙනෙක්. බීගෙන ගෙදර එන නිසා මම එයාට බනිනවා. මාවත් දා ගත්තා. ඒ පාප කර්මයට, මම දැන් මහ පාරේ මොනවා කරන්නද මහත්තයෝ. මට බොන්නට පුරුදු කළේ මගේ මහත්තයා තමයි. ඉතිං මොනවා කරන්නද මගේ රත්තරං දුවට මට අම්මා කියන්න පුළුවන්ද යැයි ඇය දිගු විස්තරයක් කෙටියෙන් විස්තර කළාය.රූපානන්ද මහතා මේ කාන්තාව සිය පොලිස් ස්ථානයට කැඳවාගෙන ගියේය.මේ කාන්තාවට උසස් රැකියාවල නියුතු සහෝදර සහෝදරියන් සිටිති. මත් පැනට ලොල් වීම නිසා නිවසින් පිටවීමට සිදුව ඇත. ධනවත් නිවාසවලට ගෘහ සේවිකාවන් සපයන මීගමුවේ පිහිටි ආයතනයක් මගින් ඇයට රැකියාවක් ලැබුණි. එම නිවාසවල තිබෙන විස්කි, බ්‍රැන්ඩි හොර රහසේ බීමට ඇය පුරුදු වූවාය.එක නිවෙසක හාම් පුතෙක් මේ කාන්තාව මත්පැනට කැමැති බව දැන තම බිරියට හොර රහසේ විස්කි වීදුරුවක් ඇයට දී ඇත. කාන්තාව සතුටින් බීවේය.දිනක් ඒ නිවසේ බිරිය රූපවාහිනිය බලමින් ආලින්දයේ සිටින විට හාම්පුතා ළඟට ගිය කාන්තාව ඔහුගෙන් මත්පැන් වීදුරුවක් ඉල්ලා ඇත. හාම්පුතා ඒ ඉල්ලීම ඉටුකර සැණින් ඇය දැඩිව වැළඳගෙන තිබේ. එවැනි පහත් වැඩවලට තමන් අකමැති වූ නිසා ඇය ඒ නිවෙසින් පලා ආවාය. සැමියාගේ බීමත්කමට එරෙහි වුණු ඇයට අද මත්පැන් නැතිව බැරිය.මේ ඇය පොලිසියේදී කළ විස්තරයයි. පසුව ඇගේ නිවැසියන්ට මැය ගැන දැනුම් දුන්නත් සහෝදර සහෝදරියෝ ඇය භාර ගැනීමට අකමැති විය.පොලිස් අවවාද කිරීම්වලින් පසුව ඇය තමන්ගේ සන්සුන් ගමනින් එතැනින් පිටත්වී ගියාය. කාන්තාවක් සැම විටම බුද්ධිමත්ව ක්‍රියා කළ යුතුය. එසේ නොවු විට සිදු වෙන්නේ මෙවැනි ඛේදවාචකය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=r11082412</link>
    <topic>උපාසක මහත්තයා පන්සල් ගිහින් දැමූ බළල් පැටවු ඔහු නිවෙසට එන්නටත් පෙර ගෙට ඇවිත්</topic>
    <author/>
    <content>පස්දුන් කෝරළයේ උපාසකයෙකි. එහෙත් මසුරෙකි. සෑම පෝයකටම සිල් ගත්තත් හිඟන්නෙකුට සත පහක් නොදෙයි. සල්ලි භාගේ දේපළ ඇතත් දරුවන් නොමැතිවීම උපාසක මහතාට දුකකි.උපාසක නිවෙසේ සිටි බැළලිය පැටවුන් තිදෙනකු ප්‍රසුත කළාය. දින කීපයක් යද්දී බිරිය උපාසකට දොස් කියන්නට පටන් ගත්තේ බළල් පැටවු පෙන්නමිනි.‘ඔන්න මම නං ඉන්නෙ නෑ තවත් මේ ගෙදර. බළල්ලු පහරලා හැම තැනම’ ඕ කීවාය.‘මොකදැ හාමිනේ කොරන්නෙ ?’ උපාසක ඇසුවේය.‘බළල්ලු තුන්දෙනා පන්සලටවත් ගිහින් දානවා’ ඕ කීවාය.‘පවුනේ හාමිනේ. මුං ඇස් අරිනකන්වත් හිටපල්ලකෝ’ උපාසක කීවේය. හාමිනේ ගස්සාගෙන ගෙට ගියාය.දෙසතියක් යන්නට පෙර බළල් පැටවු ඇස් ඇර නිවෙසේ එහෙ මෙහෙ දිව යද්දි හාමිනේ උපාසක ඇමතුවේය.‘බලං හිටියා හොඳටම ඇති. අදවත් මුං ටික පන්සලට ගිහින් දානවා’ ඕ කෑ මොර දුන්නාය.සැඳෑ අඳුර වැටෙද්දි උපාසක මල්ලත් රැගෙන එළියට බැස්සේය. මල්ල ඇතුලේ බළල් පැටව් තිදෙනා දඟලති.පන්සල අසල අඳුරු මුල්ලකට බළල් පැටව් තිදෙනා මුදා හල උපාසක වට පිට බලා හීන් සීරුවේ නිවෙස වෙත පිය මනින්නට පටන් ගත්තේය.පන්සල අසල ත්‍රිරෝද රථ ගාලේ ත්‍රිරෝද රථයක රියැදුරු මේ සිද්ධිය දුටුවේය. ඔහු උපාසක හොඳින් හඳුනයි. හතර පෝයට සිල් ගන්නා උපාසක මේ වගේ වැඩක් කරාවි යැයි ත්‍රිරෝද රියැදුරු සිතන්නේ නැත. ඔහුගේ සිතේ කෝපයකි. ඒ උපාසක කළ මේ ක්‍රියාව ගැනයි. උපාසකට පාඩමක් ඉගැන්විය යුතු යැයි ත්‍රිරෝද රථ රියැදුරුට සිතිණි. බළල් පැටවු සිටි තම ත්‍රිරෝද රථය ගෙන ගිය ඔහු උන් තිදෙනා එහි දමා ගත්තේය. ඉබි ගමනින් යන උපාසක පසු කැර විදුලි වේගයෙන් උපාසක නිවෙසට ත්‍රිරෝද රථයෙන් ගිය රියැදුරු බළල් පැටවු තිදෙනා නිවෙස අසල තබා ආපසු ආවේය.උපාසක නිවෙසට යන විට එහි මහ ආරෝවකි. බිරිය උපාසකට දොස් කීවාය.බළල් පැටවු තිදෙන කුස්සියට වී සෙල්ලම් කරති.මේ නම් මොන පුදුමයක්ද ? උපාසක කල්පනා කළේය. ඔහුට හිතා ගන්නටවත් බැරිය. ඒ මදිවාට බිරියගේ බැනුම් කාට කියන්නද ?උපාසක තමන්ගේ නිදහසට කී දේ බිරිය විශ්වාස කෙළේ නැත.‘එහෙනම් ආපහු මේ තුන්දෙනාව ගිහින් දාමු.හාමිනෙත් ආව නම්.’උපාසක කීවේය.හාමිනේ කැමති විය. බළල් පැටවු මල්ලේ දමා ගත් උපාසක සහ බිරිය පන්සල අසලට ගෙන ගොස් උන් මුදා හළෝය.ත්‍රිරෝද රථ රියැදුරා මෙය බලාපොරොත්තුව සිටියේය.උපාසක යුවළ පිටත් වූ පසු ත්‍රිරෝද රථ රියැදුරා පෙර කළ දෙයම කළේය.උපාසක නිවෙස අසලින් මුදා හල බළල් පැටවු තිදෙන පිම්මේ ගොස් නිවෙස තුලට වැදෙන ත්‍රිරෝද රථ රියැදුරා බලා සිටියේ සිහනසෙමිනි.යුවළ ගාට ගාටා නිවෙසට එන විට බළල් පැටවු තිදෙනා උපාසක යුවළට කෑමට තිබූ හාල්මැස්සන් බැදුමටත් වගකියා හොඳටම ගුලි ගැසී නින්දේය.උන් තිදෙනා දුටු උපාසක යුවළගේ දෙනෙත් උඩ ගියේත් එකිනෙකාගේ මුහුණු බලා ගත්තේත් එකවිටය.වතුර විදුරුවක් ගුඩු ගුඩු ගා බීමෙන් පසු උපාසක කතා කළේය.‘මෝනෝ... මේ අපේ මැරිච්ච නෑයෝ වෙන්ඩෝනේ... ඔන්න ඔහේ හිටපු දැං’ උපාසක කීවේය.මාත් මේ කියන්ඩමයි උන්නේ’ හාමිනේ කීවාය. බළල් පැටව් තිදෙනා අදටත් එහි යහතින් වෙසෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108245</link>
    <topic>මැද පෙළ පිතිකරුවන්ගේ දස්කම්ජයග්‍රහණයට ඉවහල් වුණා</topic>
    <author/>
    <content>“අවසන් එක්දින තරගයේදී මැද පෙළ පිතිකරුවන් ඔවුන්ගේ කාර්යභාරය හොඳින් ඉටුකළා. චාමර සිල්වා හොඳින් පිතිහරඹයේ නිරත වුණා. මහේල ජයවර්ධන සමග ඔහු ගොඩ නැගූ සම්බන්ධතාව ජයග්‍රහණයට ඉවහල් වුණා”ඔස්ට්‍රේලියාව සමග ආර්. ප්‍රේමදාස පිටියේ පැවැති දිවා / රාත්‍රි අවසන් එක්දින තරගයෙන් කඩුලු 4ක ජයක් අත්කර ගැනීමෙන් පසුව ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.අවසන් තරගයේදී අපි හැමෝටම හොඳින් දස්කම් දැක්වීමට හැකිවුණා. විශේෂයෙන් අපේ පන්දු යවන්නෝ විශිෂ්ට පන්දු යැවීමක නිතර වුණා” ඩිල්ෂාන් පැවැසීය. සිය එක්දින දිවියේ තුන්වැනි කඩුලු ත්‍රිත්වයක් ලබා ගනිමින් ජගත් එක්දින පිටියේ කඩුලු ත්‍රිත්වයන් 3ක් ලබා ගත් ප්‍රථම පන්දු යවන්නා ලෙස ලසිත් මාලිංග පෙරේදා තරගයේදී වාර්තා පොතට එක්විය.අජන්ත මෙන්ඩිස් ද කඩුලු 3ක් දවා ගැනීමට සමත් වූ අතර ඔස්ට්‍රේලියාව ඕවර 46.1කදී ලකුණු 211කට දැවී ගියේය. තරගයේ ජය අත්කර ගැනීමට ශ්‍රී ලංකා පිලට වැය වූයේ ඕවර 47ක් පමණි. මහේල ජයවර්ධන ලකුණු 71ක් රැස් කළ අතර චාමර සිල්වා ලකුණු 63ක් ලබා ගත්තේය. කෙසේ වෙතත් එක්දින තරගාවලිය 3-2ක් ලෙස ජය ගැනීමට ඔස්ටේ‍්‍රලියාව සමත්විය. “අවසන් තරගයෙන් පරාජය වීම කනාගාටුදායක කරුණක්.ක්‍රීඩා කරන සෑම තරගයක්ම ජය ගැනීමයි අපේ අපේක්ෂාව. එළැඹෙන ටෙස්ට් තරගාවලියේදී මීට වඩා දස්කම් දැක්වීමට අපි සූදානම් විය යුතුයි” තරගාවලියේ වීරයා සම්මානය දිනාගත් ඔස්ට්‍රේලියානු පිලේ නායක මයිකල් ක්ලාක් ප්‍රකාශ කළේය.දෙපිල අතර පැවැත්වෙන තරග 3කින් යුත් ටෙස්ට් තරගාවලිය මේ මස 31දා ඇරැඹීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108247</link>
    <topic>සිවුවැනි ටෙස්ට් තරගයත්එංගලන්තය ජය ගනී</topic>
    <author/>
    <content>ඉන්දියාව සමග ඕවල් පිටියේ පැවැති සිවුවැනි හා අවසන් ටෙස්ට් තරගයෙන් ඉනිමක හා ලකුණු 8ක විශිෂ්ට ජයක් අත් කරගත් එංගලන්තය තරග 4-0ක් ලෙස වාර්තා ගත ලෙස ටෙස්ට් තරගාවලිය නිමාවට පත් කළේය.දෙවැනි වර පන්දුවට පහරදීමට එංගලන්ත පිල කැඳවීමට ලකුණු 291ක් ලබා ගත යුතුව තිබුණද ඉන්දීය දෙවැනි ඉනිම ලකුණු 283කට සීමා විය.පළමු තරග තුනම පරාජයට පත්ව සිටි ඉන්දීය පිල අවමානයෙන් බේරාගැනීම සඳහා ඉන්දීය දෙවැනි ඉනිමේ දැඩි සටනක නිරත වූ සචින් තෙන්ඩුල්කාර් හා අමිත් මිෂ්රා සිවුවැනි කඩුල්ල සඳහා ලකුණු 144ක සම්බන්ධතාවක් ගොඩ නැංවූහ. නමුත් ලකුණු 262දී මිෂ්රා සහ තෙන්ඩුල්කාර් දැවීයාමෙන් අනතුරුව ඉතිරි කඩුලු 4 ලකුණු 21ක් තුළ බිඳ වැටුණි.සිය ජාත්‍යන්තර ක්‍රිකට් දිවියේ 100 වැනි ශතකය බලාපොරොත්තුව සිටින තෙන්ඩුල්කාර් ලකුණු 91කට දැවී ගිය අතර අමිත් මිෂ්රා ලකුණු 84ක් රැස් කළේය.පන්දු යැවීමේදී ටිම් බ්‍රෙස්නන් කඩුලු 6ක් දවාලීමට සමත්විය. එංගලන්ත ඉනිමේදී ලකුණු 235ක් රැස් කළ ඉයන් බෙල් තරගයේ වීරයා සම්මානය දිනා ගත් අතර තරගාවලිය පුරාම පිත්තෙන් සහ පන්දුවෙන් දස්කම් දැක්වූ ස්ටුවර්ට් බ්‍රෝඩ් එංගලන්ත පිල වෙනුවෙන් තරගාවලියේ වීරයාට හිමි සම්මානය දිනා ගත්තේය. ඉන්දීය පිල වෙනුවෙන් පිරි නැමෙන තරගාවලියේ වීරයා සම්මානය රාහුල් ඩ්‍රාවිඩ් ට හිමිවිය.එංගලන්තය පළමු ඉනිම – 591/6 (ඉනිම අත්හිටුවන විට) ඉයන් බෙල් 235, කෙවින් පීටර්සන් 175 (එස්. ශ්‍රීසාන්ත් 123/3) ඉන්දියාව පළමු ඉනිම – 300 (සියලු දෙනා දැවී) රාහුල් ඩ්‍රාවිඩ් නොදැවී 146, (ටිම් බ්‍රෙස්නන් 54/3, ග්‍රෙහැම් ස්වාන් 102/3) සහ දෙවැනි ඉනිම – 283 (සියලු දෙනා දැවී) තෙන්ඩුල්කාර් 91, අමිත් මිස්රා 84 (ටිම් බ්‍රෙස්නන් 106/6).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108241</link>
    <topic>‘ඉන්ටර්නෙට්’ පිහිටෙන් විදෙස් සංචාරයන්ටක්‍රීඩා අමාත්‍යාංශයේ මුදල් දීම තහනම්</topic>
    <author>ප්‍රින්ස් ගුණසේකර</author>
    <content>අන්තර් ජාලය ඔස්සේ තරගාවලි පිලිබඳ තොරතුරු ලබා ගෙන ආරාධිත ක්‍රීඩා තරගවලට යන ක්‍රීඩක ක්‍රීඩිකාවන්ට ක්‍රීඩා අමාත්‍යාංශයෙන් මූල්‍ය අනුග්‍රහය ලබාදීම තහනම් කිරීමට ක්‍රීඩා ඇමැති මහින්දානන්ද අළුත්ගමගේ මහතා තීරණය කොට ඇත.ආසියානු, පොදු රාජ්‍ය මණ්ඩල හා ඔලිම්පික් ක්‍රීඩා තරග ඉලක්ක කරගෙන විශේෂ වැඩපිළිවෙළක් සකසා ඒවාට පමණක් ප්‍රමුඛතාව දීමට ක්‍රීඩා අමාත්‍යාංශයේ බලාපොරොත්තුව වී ඇත.සියලුම ක්‍රීඩා සංගම් විදේශ තරග සංචාර යෑමට පෙර ක්‍රීඩා අමාත්‍යාංශය නිකුත් කළ විස්තර පත්‍රිකාවක් සම්පූර්ණ කර දින 21කට කලින් ලබාදීම අනිවාර්ය කර තිබේ.එම විස්තර පත්‍රිකාවට පසුගිය කාලයේ ලබාදුන් මුල්‍ය අනුග්‍රහය හා එමගින් රටට ලැබුණු ප්‍රතිඵලය විස්තර කළ යුතුව ඇත. එයට අමතරව ආසියාවේ හා ලෝක මට්ටමේදී විදේශගත වන ක්‍රීඩකයා හෝ ක්‍රීඩිකාව ශ්‍රේණිගත මට්ටමද ඉදිරිපත් කළ යුතුවේ.මේ කරුණු ඉදිරිපත් කිරීමෙන් අනතුරුව ක්‍රීඩා අමාත්‍යාංශයේ විශේෂ කමිටුවක් මගින් අදාළ ක්‍රීඩකයා හෝ ක්‍රීඩිකාව විදෙස් තරග සංචාරයට සුදුසුද යන්න තීරණය කරනු ඇත. පසුගිය කාලයේ ක්‍රීඩක ක්‍රීඩිකාවන් රාශියක් අන්තර්ජාලය ඔස්සේ ලබා ගන්නා තොරතුරු අනුව ක්‍රීඩා තරගාවලි නියෝජනය කර ඇති බවත්, එමගින් රටට නිසි ප්‍රයෝජනයක් අත් නොවූ බවත් කරුණු අනාවරණය විය.එම ආරාධිත තරගාවලි උදෙසා ක්‍රීඩක ක්‍රීඩිකාවන් ක්‍රීඩා අමාත්‍යාංශයේ මූල්‍ය අනුග්‍රහය ලබා ගැනීමටද පෙළඹී ඇත. එහෙයින් එවැනි තරගාවලි සඳහා මුදල් ප්‍රතිපාදන වෙන් නොකිරීමේ තීරණය දැඩි ලෙස ක්‍රියාත්මක කරන ලෙස ක්‍රීඩා ඇමැතිවරයා නිලධාරීන්ට උපදෙස් ලබා දුන්නේය.මේ අතර විදෙස් තරග සංචාරවලට නිලධාරීන් සහභාගී කරවීමේදී එකම පිරිසක් තෝරා නොගන්නා ලෙස ක්‍රීඩා සංගම් වෙත ක්‍රීඩා ඇමැතිවරයා දැනුම් දී ඇත.හැකියාව ඇති නිලධාරීන්ට හා පුහුණුකරුවන්ට සමසේ විදෙස් තරග සංචාරවලට සහභාගීවීමට අවස්ථාව ලබාදීමේ වැදගත් කම පෙන්වා දී තිබේ.මේ අතර ගැටලුකාරී තත්ත්වයක් හේතුවෙන් අත්හිටවූ කායවර්ධන සම්මේලනයේ නිලවරණය ලබන මස 17 වැනිදා ටොරින්ටන් පෙදෙස අමාත්‍යාංශ ශ්‍රවණාගාරයේදී පැවැත්වීමට සැලසුම්කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108246</link>
    <topic>රට වෙනුවෙන් එක්දින තරග පිටියේ උපරිම දායකත්වය ලබාදෙනවා</topic>
    <author/>
    <content>“මගේ උපරිම දක්ෂතාව රට වෙනුවෙන් මා ජාත්‍යන්තර එක්දින තරග සඳහා ලබා දෙනවා. මා කණ්ඩායමට එක්ව සිටින්නේ පන්දු යවන්නකු ලෙස මිස පිතිකරුවකු ලෙස නොවේ. අවස්ථාව ලද විට ලකුණු 15කින් 20කින් හෝ ඊටත් වැඩියෙන් ශ්‍රී ලංකා ලකුණු පුවරුවට එකතු කරන්න මම හැමවිටම මගේ උපරිම උත්සාහය දරනවා.”පෙරේදා ආර්. පේ‍්‍රමදාස පිටියේදී ඔස්ට්‍රේලියාවට එරෙහිව කඩුලු ත්‍රිත්තවයක් ලබා ගනිමින් සිය එක්දින දිවියේ තුන්වැනි කඩුලු ත්‍රිත්ව වාර්තා කළ ලසිත් මාලිංග ප්‍රකාශ කළේය.ජාත්‍යන්තර එක්දින තරග පිටියේ කඩුලු ත්‍රිත්වයන් 3ක් ලබා ගත් ලොව ප්‍රථම පන්දුයවන්නා ලෙස ලෝක වාර්තාවක් පිහිටුවිමට ද මාලිංග සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108242</link>
    <topic>අවසන් එක්දින තරගයේ ජය බංග්ලාදේශයට</topic>
    <author/>
    <content>නායක ශකීබ් අල් හසන්ගේ විශිෂ්ට පිතිහරඹයත් දක්ෂ පන්දු යැවීමත් හේතුවෙන් සිම්බාබ්වේ කණ්ඩායම සමඟ පැවැති පස්වැනි හා අවසන් එක්දින තරගයෙන් ලකුණු 93 ක ජයක් අත්කර ගැනීමට බංග්ලාදේශ පිල සමත් විය.පන්දු 71 කදී ලකුණු 79 ක් රැස් කළ බංග්ලාදේශ පිලේ නායකයා පන්දු යැවීමේදී ලකුණු 26 කට කඩුලු 2 ක් ද දවා ගත්තේය. පළමුව පන්දුවට පහර දුන් බංග්ලාදේශ පිල ඕවර 50 අවසානයේ කඩුලු 6 කට ලකුණු 253 ක් රැස් කළ අතර සිම්බාබ්වේ පිල ඕවර 38.2 කදී ලකුණු 160 කට දැවී ගියේය. තරග 3 – 2 ක් ලෙස එක්දින තරගාවලිය ජය ගැනීමට සිම්බාබ්වේ පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108243</link>
    <topic>කැන්දපොල ක්‍රීඩිකාවන්ටරජගෙදරින් ඇරැයුමක්</topic>
    <author>වෙල්ලස්සේ බණ්ඩාර</author>
    <content>සමස්ත ලංකා පාසල් වොලිබෝල් තරගාවලියේ බාලිකා අවුරුදු 12න් පහළ හා 14න් පහළ සූරතාවන් දිනාගත් රත්නපුර දිස්ත්‍රික්කයේ දුෂ්කරතම පාසලක් වූ රක්වාන කැන්දෙපොල විද්‍යාලයේ විජයග්‍රාහී කණ්ඩායම් දෙකට සුභ පැතූ ජනාධිපති මහින්ද රාජපක්ෂ මහතා අරලියගහ මන්දීරයට එන ලෙස ඔවුන්ට ආරාධනා කර තිබේ. පසුගියදා සුගතදාස ගෘහස්ත ක්‍රීඩාංගණයේදී පැවැති සමස්ත ලංකා වොලිබෝල් තරගාවලියේදී සූරතා දිනාගත් බාලිකාවන් අගයනු පිණිස සබරගමුව මහ ඇමැති මහීපාල හේරත් මහතා ඔවුන් ඇගයීමට ඊයේ (23) උදේ පාසැලට පිවිසියේ ක්‍රීඩා උපකරණ තොගයක් ද රැගෙනය.මේ ජයග්‍රහණයේ විශේෂතම සිදුවීම වනුයේ මෙම ජයග්‍රාහී කණ්ඩායම් දෙක පුහුණුකර ඇත්තේ එම විදුහලේ ආචාර්ය මණ්ඩලයේ සේවය කරන පුස්සැල්ලේ ප්‍රඥාතිලක හිමිපාණන් විසිනි.මේ බාලිකාවියන්ගේ දක්ෂතාව ඇගයීම වෙනුවෙන් එම විදුහලට පිවිසි සබරගමුව මහ ඇමැති මහීපාල හේරත් මහතා ගේ දුරකථනයට ඇමතුමක් දුන් ජනාධිපති මහින්ද රාජපක්ෂ මහතා එම දරුවන්ට සුබපතමින් ජනාධිපති මන්දිරයට එන ලෙස දන්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108244</link>
    <topic>කළුතර දිස්ත්‍රික් රාජ්‍ය සේවාමලල ක්‍රීඩා උළෙලට අයදුම්පත් කැඳවේ</topic>
    <author>වාද්දූව සමූහ එස්. ආර්.පියදාස</author>
    <content>කළුතර දිස්ත්‍රික් රාජ්‍ය සේවා ක්‍රීඩා සමාජය වාර්ෂිකව සංවිධානය කරන වාර්ෂික මලල ක්‍රීඩා තරගාවලිය මේ වසරේදී (2011) පැවැත්වීමට අයදුම්පත් කැඳවා තිබේ.ලබන ඔක්තෝබර් මාසයේ කළුතර නගරයේ පැවැත්වෙන මේ ක්‍රීඩා උත්සවය සඳහා වොලිබෝල් (පිරිමි /කාන්තා) දැල්පන්දු (කාන්තා) සහ සීමිත ඕවර සැහැල්ලු පන්දු ක්‍රිකට් (කාන්තා/පිරිමි) යන කණ්ඩායම් ක්‍රීඩාද මලල ක්‍රීඩා වශයෙන් මීටර් 100, 200, 400, 800, 1500, 5000, 10000 යන ධාවන තරඟ ද උස, දුර තුන් පිම්ම යන පැනීමේ තරග සමග යගුලිය , හෙල්ල සහ කව පෙත්ත විසි කිරීම් සහ 400 x 4 කඩින් කඩ දිවීම අවු. 35/39 වයස සීමාවල තරඟකරුවනට හා තරඟ කාරියන්ට විවෘතව තිබේ.එම තරඟ මාලාවෙන් අවු:40/44, 45/49 සහ 56/54 තරඟකරුවන්ට හා තරඟකාරියන්ට මී. 1500 සිට ඉහල ඇති ධාවන තරඟද අවු: 55/59 වයස් සීමාවල කාන්තා /පිරිමි දෙපිරිසටම මී.1500න් ඉහල ධාවන තරඟ සමග කාන්තාවනට පැනීම් තරඟද අවු: 60/64 පිරිමි කාන්තා දෙපිරිසටම ඉහත දැක්වූ ධාවන තරඟ සමග පැනීම් තරඟද අවු: 65 න් ඉහල අයට මී. 800 සිට ඉහලට ඇති ධාවන තරඟ සමග පැනීමේ තරඟද ඇතුලත් කර නොමැත.මේ ක්‍රීඩා තරඟවලට සහභාගී විය හැක්කේ කළුතර දිස්ත්‍රික් රාජ්‍ය සේවා ක්‍රීඩා සමාජයේ සාමාජික සාමාජිකාවන්ට පමණක් වන අතර එම ක්‍රීඩා සමාජයේ සාමාජිකයන් නොවන අය සාමාජිකත්ව ලබාගත යුතුවේ.සාමාජිකත්ව ලබා ගැනීමට සහ ක්‍රීඩා තරඟවලට සහභාගී වන බව තහවුරු කිරීමට කළුතර දිසා ලේකම් කාර්යාලයේ දිස්ත්‍රික් රාජ්‍ය සේවා ක්‍රීඩා සමාජයේ (දිස්ත්‍රික් ක්‍රීඩා අංශයේ ) රාජ්‍ය සේවා ක්‍රීඩා ලේකම් ඇමතිය යුතු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108248</link>
    <topic>ශ්‍රී ලංකා - ඔස්ට්‍රේලියා තරගාවලියටඑලිෆන්ට් හවුස් අනුග්‍රහය</topic>
    <author/>
    <content>සංචාරක ඔස්ට්‍රේලියාව හා ශ්‍රී ලංකාව අතර පැවැත්වෙන ක්‍රිකට් තරගාවලියේ නිල ආහාර සැපයුම්කරු හා අයිස්ක්‍රීම් අනුග්‍රාහකත්වය එලිෆන්ට් හවුස් අධි ශීත ආහාර අංශයේ ප්‍රධානී නීල් සමරසිංහ මහතා විිසින් ශ්‍රී ලංකා ක්‍රිකට් අතුරු කමිටු සභාපති උපාලි ධර්මදාස මහතාට භාර දුන් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s1108249</link>
    <topic>සාන්ත පීතර විදුහලට පහසු ජයක්</topic>
    <author>මොරටුව ක්‍රීඩා ඩිල්වින් මෙන්දිස්</author>
    <content>ශ්‍රී ලංකා පාසල් ක්‍රිකට් සංගමය සංවිධානය කළ අන්තර් පාඨශාලීය වයස අවුරුදු 15 න් පහළ පළමු පෙළ දෙවන වටයේ පළමු තරගයෙන් බම්බලපිටිය ශාන්ත පීතර විදුහල මොරටු විදුහල පරදවා ලකුණු 145 ක පහසු ජයක් වාර්තා කළේය.මොරටුවේ පැවති මෙම තරගයේදී පළමුවෙන් පන්දුවට මුහුණ දුන් ශාන්ත පීතර විදුහල ලකුණු 255 ක් ලබාගත් අතර ඩිනේශ් හේවාතන්ත්‍රි අගනා ලකුණු 108 ක් රැස්කිරීමට සමත් විය. මොරටු විදුහල වෙනුවෙන් දුශාන් සුලක්‍ෂණ ලකුණු 38 කට කඩුලු 4 ක් දවාලූ අතර, මොරටු විදුහලට සියල්ලන් දැවී ලබාගත හැකි වූයේ ලකුණු 110 ක් පමණි.ශාන්ත පීතර විදුහල 255 පන්දු වාර 42.4 - ඩිනේශ් හේවාතන්ත්‍රි 108, කසුන් හේවගේ 48, දුශාන් සුලක්‍ෂණ 4/38, විශ්වන්ත පෙරේරා 3/56, උමයාංග ප්‍රනාන්දු 2/44මොරටු විදුහල 110 පන්දු වාර 39.2 - ෂනුක මධුශාන් 33, අවිශ්ක සිල්වා 2/17, විනු මොහොට්ටි 2/22, මල්ක කෝරලගේ 2/14.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s11082410</link>
    <topic>සිංහ රෙජිමේන්තුව හාහතරවන කාන්තා බළකාය බෙදා ගනිති</topic>
    <author>හෝමාගම සංචාරක මංජුල හිරිපිටිය</author>
    <content>යුද හමුදා අන්තර් රෙජිමේන්තු (2011) මල්ලවපොර තරඟාවලියේ ලකුණු 45.5 ලබාගත් ශ්‍රී ලංකා සිංහ රෙජිමේන්තුව සූරතාවය හිමි කරගත්තේ ය. ලකුණු 20.5 ලබාගත්, ශ්‍රී ලංකා කාලතුවක්කු රෙජිමේන්තුවට අනුසූරතාවය හිමි වූ අතර, ලකුණු 12.5 ලබාගත් ශ්‍රී ලංකා ඉංජිනේරු බළකාය තුන්වැනි ස්ථානයට පත් විය. කාන්තා අන්තර් ඒකක තරඟාවලියේ දී ලකුණු 21, ලබා ගත් යුද හමුදා හතරවැනි කාන්තා බළකායට සූරතාවය හිමි විය.ලකුණු 17 ලබාගත්, හයවැනි කාන්තා බළකායට අනුසුරතාවය හිමි වූ අතර, ලකුණ 14 ක් ලබා ගත් පස්වන කාන්තා බළකායට තුන්වැනි ස්ථානය හිමි විය.තරඟාවලියේ (පිරිමි ) දක්ෂතම ක්‍රීඩකයා ලා/කො:යසරත්න වයි.එම්.එස්. එම්. (ශ්‍රී.ල.කා.රො.) දක්ෂතම පරාජිතයා - ලා/කෝ: ගුණසේකර කේ.ඒ.ආර්.(ශ්‍රී ලංකා : සි: රෙ : ) කාන්තා ඒකක (2011) තරඟාවලියේ දක්ෂතම ක්‍රීඩිකාව කා.සෙ.නිරෝෂිනී එස්.පී.එස්. 2 (ශ්‍රී.ල.කා.බ.) දක්ෂතම පරාජිතයා - කා.සෙ.මදුෂානි කේ.එස්.(5 - ශ්‍රී.ල.කා.බ.)තරඟාවලිය හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ දී පසුගියදා පැවැත්විණි. ජය සංකේත ප්‍රදානය කිරීම යුද හමුදා විධායක අධිකාරි ජෙනරාල් එච්.එම්. ඒ. හේරත්, යුද හමුදා මල්ලව පොර ක්‍රීඩා කමිටු සභාපති බ්‍රිගේඩියර් , රෝහිත ධර්මසිරි යන මහත්වරුන් විසින් සිදු කෙරෙණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s11082411</link>
    <topic>ආබාධිත ක්‍රීඩක ක්‍රීඩිකාවන්ටත්යොවුන් ක්‍රීඩා උළෙලට වරම්</topic>
    <author>මහරගම විශේෂ වේහැල්ලේ පියතිලක</author>
    <content>අනාබාධිත තරුණ තරුණියන්ට හිමි සෑම අයිතියක්ම හා පහසුකමක්ම ආබාධිත තරුණ තරුණියන්ටද ලබාදීමේ මහින්ද චින්තන සංකල්පය යටතේ ජාතික තරුණ සේවා සභා ඉතිහාසයේ ප්‍රථම වරට ශ්‍රී ලංකාවේ ආබාධිත තරුණ තරුණියන්ට වෙන් වූ යෞවන සමාජ 25 දිවයිනේ විවිධ ප්‍රදේශවල පිහිටුවා ඇත.ලෝකයේ විවිධ රටවල පැවැත්වෙන ආබාධිත තරුණ ක්‍රීඩා උළෙල සඳහා ශ්‍රී ලාංකික තරුණ තරුණියන්ටද සහභාගිවීමට අවස්ථාව ලබාදීම සඳහා මේ යෞවන සමාජවල ක්‍රීඩා සංචිතද පිහිටුවා ඇත.2012 වසරේ සිට ජාතික තරුණ සේවා සභාව මෙහෙයවනු ලබන ජාතික යෞවන ක්‍රීඩා උළෙල හා සමගාමීව අබාධිත යෞවන ක්‍රීඩා උළෙලක්ද පැවැත්වීමට සැලසුම් කර ඇති බව ජාතික තරුණ සේවා සභාවේ සභාපති, අධ්‍යක්ෂ ජනරාල් නීතිඥ ලලිත් පියුමි පෙරේරා මහතා දිනමිණට පැවැසීය.මෙහි ආරම්භක පියවරක් ලෙස ඉකුත් දා මහරගම ජාතික තරුණ මධ්‍යස්ථානයේ ආබාධිත යෞවන සමාජවල සාමාජික සාමාජිකාවන් සඳහා රුපියල් ලක්ෂ දෙකක් වටිනා නෙට්බෝල්, වොලිබෝල්, පාපන්දු සහ ක්‍රිකට් උපකරණ බෙදා දෙන ලදී.දෘශ්‍යාබාධිත, ශ්‍රවණාබාධිත , කථනාබාධිත යොවුන් ක්‍රීඩක ක්‍රීඩිකාවෝ විශාල පිරිසක් මේ අවස්ථාවට සහභාගි වූහ. උතුර හා නැඟෙනහිර තරුණ තරුණියන්ද මේ අවස්ථාවට සහභාගිවීම විශේෂයකි.එක් යෞවන සමාජයකට රු.8000ක් පමණ වටිනා ක්‍රීඩා භාණ්ඩ කට්ටල දෙනු ලැබිණ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=s11082412</link>
    <topic>ජිම්නාස්ටික් ක්‍රීඩාවේ වසර 50ක් සපුරන වී.ඒ. විජේවීර</topic>
    <author/>
    <content>අම්බලන්ගොඩ ධර්මාශෝක විද්‍යාලයෙන් ජිම්නාස්ටික් ක්‍රීඩාවට අවතීර්ණවූ වී.ඒ. විජේවීර මහතා මොරටුව වේලස් කුමර විදුහලෙන් ක්‍රීඩාව වර්ධනය කරගනු ලැබීය. වේල්ස් කුමර විද්‍යාලයේ ජිම්නාස්ටික් සංගමයේ ප්‍රථම ලේකම්වරයාද වූයේ ඔහුය.අධ්‍යාපන දෙපාර්තමේන්තුවේ ශාරිරික අධ්‍යාපන උපදේශකවරයෙකු ලෙස මරදාන ශ්‍රී සංඝරාජ මධ්‍ය මහා විද්‍යාලයෙන් සිය වෘත්තිය දිවියට එළැඹි ඔහු පාසල් සිසුන් ජිම්නාස්ටික් ක්‍රීඩාවට යොමු කරවීම උදෙසා නේවාසික පුහුණු කඳවුරු පවත්වමින් ශ්‍රී ලංකාවේ ජිම්නාස්ටික් ක්‍රීඩාව ව්‍යාප්ත කිරීමට පුරෝගාමී වූවේය.ජර්මනියේ ලයිප්සිග් නගරයේ ක්‍රීඩා විශ්ව විද්‍යාලයේ ජිම්නාස්ටික් ක්‍රීඩාව පිළිබඳ ඩිප්ලෝමා උපාධියද ලබා ඇති විජේවීර මහතා සිංහලෙන් ලියන ලද ප්‍රථම හා එකම ජිම්නාස්ටික් කෘතියේ කර්තෘ වරයාද වෙයි. ශ්‍රී ලංකා පාසල් ජිම්නාස්ටික් සංගමයේ ආරම්භ කිරීමේදී පුරෝගාමියෙකු වන විජේවීර මහතා ශ්‍රී ලංකා ජිම්නාස්ටික් සංගමයේ්ද පරිපාලන ලේකම්වරයා වශයෙන්ද කටයුතු කරනු ලැබීය. වසර 50කට අධික කාලයක් ජිම්නාස්ටික් ක්‍රීඩාව වෙනුවෙන් විජේවීර මහතා කළ සේවය පැසසුම් සහගතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=f1108241</link>
    <topic>සිමෙන්ති හිඟය දේශපාලන කුමන්ත්‍රණයක්</topic>
    <author>සකච්ඡා කෙළේ විජයානි එදිරිසිංහ</author>
    <content>රටේ ඇතිව තිබූ සිමෙන්ති හිඟය ඒ හිඟය ඇතිවීමට හේතු සහ ඒ ආශි‍්‍රතව ඇති වූ සිදුවීම්වල පසුබිම පිළිබඳව ඇමැති ජොන්ස්ටන් ප්‍රනාන්දු මහතා සමඟ සිදුකළ සාකච්ඡාවකි මේ.* මේ රටේ සිමෙන්ති අර්බුදයක් ඇතිවී තිබෙනවා ඔබ ඒ ගැන කියන්නේ මොනවාද?සිමෙන්ති හිඟයක් ඇති කිරීමට ඇතැම් කණ්ඩායම්වල සැළසුමක් ඇතිවී තිබෙන බව මට පෙනී ගියේ හිඟය ඇතිවීමට සති තුනකට පෙරයි. මේ තත්ත්වය පිළිබඳ මා කලින්ම දැනුම් දුන්නා පමණක් නොවෙයි. හිඟයක් ඇති නොවීමට අවශ්‍ය ලෙස වෙළෙඳ ඇමැතිවරයා වශයෙන් මා කටයුතු කළා.* සිමෙන්ති හිඟයක් ඇති කිරීමට සැළසුම් කළේ කවුද?එක්සත් ජාතික පක්ෂයට සහ ජනතා විමුක්ති පෙරමුණට සම්බන්ධව ව්‍යාපාරික ප්‍රජාව. ඔවුන්ට අවශ්‍ය වූයේ සිමෙන්ති හිඟයක් ඇති කරල සිමෙන්ති මිල වැඩි කිරීමටයි. එහෙත් මම කළේ සිමෙන්ති හිඟයට පිළියම් ලෙස විදේශයෙන් සිමෙන්ති ආනයනය කිරීමයි. ඒ හැර සඟවා ඇති සිමෙන්ති තොග සෙවීමට පාරිභෝගික අධිකාරිය වැටලීම් සිදු කළා. තවද වැඩිමිලට සිමෙන්ති විකුණන පිරිස් වහාම අත්අඩංගුවට ගැනීමට කටයුතු කළා.* ජාතික සමුපකාර මණ්ඩලය මෙරටට ආනයනය කළ සිමෙන්ති සඳහා ශ්‍රී ලංකා ප්‍රමිති ආයතනය ප්‍රමිති සහතිකය නිකුත් කරන්නේ නැහැ නේද?සමුපකාරය සිමෙන්ති ගෙන ඒම ආරම්භ කළේ අද ඊයේ නොවේ. මීට පෙරත් සිමෙන්ති ගෙනාවා. මෙවර සිමෙන්ති හිඟයක් ඇතිවීම ආරම්භ කිරීමට සැළසුම් වෙන බව දැන ගන්න විට අපි ජාතික සමුපකාර මණ්ඩලය ගෙන ආවා. අපි සිමෙන්ති ආනයනය කළේ පාකිස්තානයෙන්. ‘ලකී’ නැමැති ප්‍රසිද්ධ සමාගමකින්. මේ සමාගමේ ප්‍රමිති සහතිකය අප සිමෙන්ති ඇනවුම් කරන විට තිබුණා. නමුත් ශ්‍රී ලංකා ප්‍රමිති ආයනය එම සමාගමේ ප්‍රමිති සහතිකය පසුගිය ජූලි 21 අවලංගු කර තිබෙනවා.* සමුපකාරය සිමෙන්ති ඇනවුම් කරන විට එම සමාගමට ප්‍රමිති සහතකය තිබුණාද?ඇයි නැත්තේ සමුපකාරය පමණක් නොවේ තවත් පෞද්ගලික සමාගම් ගණනාවක් ලකී සමාගමෙන් සිමෙන්ති ඇනවුම් කර තිබුණා. ජූලි මාසයේ පමණක් සිමෙන්ති මෙට්ට්‍රික් ටොන් ලක්‍ෂ හතරක් පමණ වෙනත් සමාගම් මෙරටට ආනයනය කළා. ටෝකියෝ සිමෙන්ති සමාගම ජූලි 18 වෙනිදා සිමෙන්ති බැග් තුන් ලක්‍ෂ හතලිස් අටදාහක් ගෙනවිත් තිබුණා. ඒ සෑම සිමෙන්ති තොගයකම ප්‍රමිති සහතිකය ලබා දී නිදහස් කර ජුලි 20 වැනිදා සහතිකය නැති කර තිබෙනවා.* එසේ නම් ජූලි 20 ප්‍රමිති සහතිකය අවලංගු කළ නිසා ඊට පසු සමුපකාරය ආනයනය කළ සිමෙන්තිවල ප්‍රමිතිය පරීක්‍ෂා කිරීම ප්‍රමිති ආයතනය ප්‍රතික්ෂේප කළාද?නැහැ. කිසිසේත්ම නැහැ. සිමෙන්තිවලට ප්‍රමිති සහතිකය ලබාදීමේ සාම්පල් පරීක්‍ෂා කිරීම සඳහා රුපියල් හතලිස් අටදහසක මුදලක් ප්‍රමිති ආයතනය අය කරනවා. එම මුදල් පවා ලබාගත් බවට ප්‍රමිති ආයතනය නිකුත් කළ ලේඛන අප සතුව තිබෙනවා.* මීට මාස ගණනාවකට පෙරත් සමූපකාර මණ්ඩලය සිමෙන්ති සාම්පල් ප්‍රමිති ආයතනයට ලබාදී තිබෙනවාද?ඔව් මීට මාස හයකට පෙරත් සිමෙන්ති සාම්පල් ලබා දී තිබුණා.* ප්‍රමිති ආයතනය ඒවා පරීක්‍ෂා කර තිබුණාද?කිසිම පරීක්‍ෂාවකට ලක් කළේ නැහැ. ඒවා එහෙමම තිබුණා.ප්‍රමිති ආයතනය මීට පෙරත් ලකී සමාගම ප්‍රමිති සහතිකය අවලංගු කර තිබෙනවාද?අවස්ථා ගණනාවකදීම ප්‍රමිති සහතිකය අවලංගු කර තිබෙනවා.* ශ්‍රී ලංකා ප්‍රමිති ආයතනය එම සිමෙන්ති විකිණීම තහනම් කියල නිකුත් කළ ලේඛනවල හෝ සඳහන් කර තිබෙනවාද?කිසිම තහනමක් නිකුත් කර නැහැ. සමුපකාරය රේගුවට හොරෙන් සිමෙන්ති ආනයනය කර නැහැ. අවශ්‍ය සෑම ලිපි ලේඛන ඇතිවයි ඒවා ආනයනය කර තිබෙන්නේ.* පාකිස්තානයෙන් පමණක් සිමෙන්ති ආනයනය කරන්නේ ඇයි?පාකිස්තානය තමයි ලෝකයේ වැඩි සිමෙන්ති ප්‍රමාණයක් නිපදවන රට වශයෙන් අප හඳුන්වන්නේ. මේ රටට විතරක් නෙවෙයි ලෝකයේ බොහෝ රටවල් ලකී සමාගමෙන් සිමෙන්ති ආනයනය කරනවා.* ලකී සමාගමේ සිමෙන්ති වලට පමණක්ද මේ ප්‍රමිති සහතිකය අවලංගු කර තිබෙන්නේ.ලකී සමාගමේ සිමෙන්ති ආනයනය කළ වෙනත් සමාගම්වලටත් සහතිකය ලැබී තිබෙනවා. ජූලි 18 සිමෙන්ති ආනයනය කළ සමාගමට ප්‍රමිති සහතිකය ලැබී තිබෙනවා. ජූලි 20 යළි අවලංගුකර තිබෙනවා.* ඔබ මේ තරම් මේ පිළිබඳව විවාද කරන්නේ සමුපකාරය ගෙනා සිමෙන්තිවල ප්‍රමිතිය තිබෙන බවට සහතික නිසාද?ඔව් මට ඒ පිළිබඳව විශ්වාසයක් තිබෙනවා. පාකිස්තානයෙන් සිමෙන්ති ඇනවුම කළ විට ලකී සමාගම සිමෙන්ති අපනයනය කරන්නේ එක එක සමාගමට එක එක ප්‍රමිතියට අදාළ සිමෙන්ති නෙවෙයි. සෑම ඉල්ලුම්කරුවෙකුටම එකම සිමෙන්ති නිකුත් කරනවා. නමුත් මෙරට ප්‍රමිති ආයතනය ප්‍රමිති සහතිකය නිකුත් කරන්නේ එකිනෙක සමාගමට විවිධ ආකාරයටයි.* ලකී සමාගමේ ප්‍රමිති සහතිකය අවලංගු කළ බවට ශ්‍රී ලංකා ප්‍රමිති ආයතනය ආයනයන කරුවන් දැනුවත් කළාද?කිසිම දැනුවත් කිරීමක් කළේ නැහැ. අඩුම වශයෙන් මාධ්‍යයෙන්වත් දැනුවත් කිරීමක් කළ යුතුව තිබුණා. නමුත් ප්‍රමිති ආයතනය ඒ කිසිම දැනුවත් කිරීමක් කළේ නැහැ.* මෙම අවලංගු කිරීම සම්බන්ධයෙන් සිමෙන්ති සපයන පාකිස්තානයේ ප්‍රතිචාරය කුමක්ද?කියන්න කනගාටුයි මේ ප්‍රශ්නය නිසා ශ්‍රී ලංකාවේ පාකිස්තාන් තානාපතිනිය මා හමුවුණා. ඇය පැවසුවා ඇගේ රටේ බාල බඩු නිෂ්පාදනය නොකරන බවත් එවැනි දෑ විදේශ රටවලට අපනයනය නොකර බවත්. ඒ වගේම මේ රට තුළ පාකිස්තාන් නිෂ්පාදන බාල ප්‍රමිතියෙන් යුතුයි කියා ගෙන යන මේ පදනමක් නැති ප්‍රචාරය පාකිස්තානයට විශාල අපකීර්තියක් බවත් ලෝකයේ තවත් රටවල්වලට සිමෙන්ති අපනයනය කරනවා. ඒ කිසිම රටකින් මෙවැනි ප්‍රශ්න ඇතිවී නැති බවත් ඇය ප්‍රකාශ කළා.* ඔබ හිතනවද ශ්‍රී ලංකාවෙන් සිමෙන්ති සම්බන්ධ ප්‍රශ්නයක් ලකී සමාගමට ඇතිවුණා කියල එරට සිමෙන්තිවලට ඇති ඉල්ලුම අඩුවෙයි කියලා.අපි පුංචි රටක්. මේ රටට දැන් සිමෙන්ති විශාල වශයෙන් ආනයනය කරන්න පටන් ගත්තේ මේ රටේ දැවැන්ත සංවර්ධන කාර්යයක් නිසයි. අනෙක් අතින් ලෝකයේ රටවල් සිය ගණනින් පාකිස්තානයෙන් සිමෙන්ති ආනයනය කරනවා. මේ රටේ මේ පදනමක් නැති ප්‍රශ්නයක් නිසා ලෝකයේ සෙසු රටවල් එම සමාගමෙන් සිමෙන්ති ආනයනය කිරීම නතර කරයිද?* විදේශ රටකට යවා දැනට වෙළෙඳපෙළේ ඇති සියලුම සිමෙන්තිවල ප්‍රමිතිය පරීක්‍ෂා කිරීමට තීරණය කළේ ඇයි?පාකිස්තාන් ලකී සමාගමට එංගලන්තයේ යූ. කේ. නැමැති සමාගමෙන් ප්‍රමිති සහතිකය ලැබී තිබෙනවා.* ඒ වගේම මෙරට තියෙන සෑම සිමෙන්ති වර්ගයකම ප්‍රමිතිය සම්බන්ධ ස්වාධීන පරීක්‍ෂණයක් පැවැත්වීමට තීරණය කළා. ඒ සඳහා ශ්‍රී ලංකා ප්‍රමිති ආයතන අධීක්‍ෂණය ලබා ගෙන තිබෙනවා. සිමෙන්ති මිල වැඩි කිරීමට පෞද්ගලික සිමෙන්ති සමාගම් යම් කුමන්ත්‍රණයක් කරනවා යැයි ඔබ සිතනවාද?අනිවාර්යයෙන්ම ඔව්. සිමෙන්ති හිඟයක් ඇතිකර දින කීපයක් ඇතුළත සිමෙන්ති මිල වැඩි කිරීමට අවසර ඉල්ලුවා. ඒ අතර පාකිස්තානයෙන් සිමෙන්ති ආනයනය කිරීම නවත්වා දැමීමේ කුමන්ත්‍රණයක් ද ඇති වුණා. මේ කුමන්ත්‍රණයට සහයෝගය දෙන්නේ මිල වැඩි කිරීමට උත්සාහ කරන සමාගම් පිටුපස සිටින එක්සත් ජාතික පක්ෂය සහ ජනතා විමුක්ති පෙරමුණයි. පාකිස්තානයේ සිමෙන්ති අඩු මිලට ගෙනවිත් විකුණන්න හැකියි. නමුත් ඇතැම් ව්‍යාපාරිකයන් ගේ නිෂ්පාදන මිල වැඩියි. අඩු මිලට සිමෙන්ති පාරිභෝගිකයාට ලබා දෙන සමූපකාර සහ එවැනි සෙසු ආයතනවල සිමෙන්ති ව්‍යාපාරය විනාශ කර දමා මිල වැඩිකර පාරිභෝගකයා සූරා කන්න හදන සමාගම් සිමෙන්ති මාෆියාවක්, ඒ ඒකාධිකාරයක් ගොඩ නැඟීමට උත්සාහ කරනවා.* මේ මාෆියාවට යම් කිසි සහයෝගයක් ඇතැම් අංශ වලින් ලැබෙනවාද?ඔව් ඉහත කී දේශපාලන පක්‍ෂ වලට අමතරව ඇතැම් කොටස් මුදල් ලබාගෙන මෙම පුංචි ව්‍යාපාරිකයන්ගේ සිමෙන්ති ආනයනය නැවැත්වීමට කටයුතු කරනවා ඇතැයි ඇතිවී තිබෙන මේ තත්ත්වය උඩ සිතිය හැකියි.* අඩු මිලට සිමෙන්ති සැපයිය හැකිවී තිබියදී මේ තරම් විශාල ධනයක් නාස්ති කරන්නේ කුමට ද?අපි පෞද්ගලික ව්‍යාපාරිකයන්ට අන දෙනවා ඔවුන්ගේ ගැටලු ගැන බලනවා ගෑස් සමාගම්වල ඉල්ලීම් වල දී ද අප සාධාරනව බලා මිල වැඩි කරන නමුත් සිමෙන්ති සමාගම් මිල වැඩි කරන්නැයි ඉල්ලා කරගෙනයාමට අදහස් කරන ඒ කූඨ ව්‍යාපාරයට මා කිසිසේත් ඉඩ දෙන්නේ නැහැ.* ඒ කියන්නේ සිමෙන්ති රුපියල් 750 පාලන මිල වෙනසක් නැහැ.කිසිසේත් නැහැ. මේ රටේ පාරිභෝගිකයාගේ මුදල් එකිනෙකාට සූරා කන්න අප ඉඩ තියෙන්නේ නැහැ. රජයේ වගකීම නිෂ්පාදකයාත් පාරිභෝගිකයාත් දෙදෙනාම ආරක්ෂා කිරීමයි. අප ඒ සඳහා මේ කරගෙන යන වැඩපිළිවෙළ හොඳටම ප්‍රමාණවත්.* වෙළෙඳ ඇමැතිවරයා වශයෙන් ඔබ කිසිම මාෆියාවකට නැගී සිටින්නට ඉඩ දෙනවාද?මම වෙළෙඳ ඇමැතිවරයා ලෙස පත් වී ආපසු මට මාෆියාවන් ගණනාවක් මර්දනය කිරීමට සිදුවුණා. මේ අමාත්‍යංශය යටතේ ඇති ආර්ථික මධ්‍යස්ථානවල ක්‍රියාත්මක වූ ඒකාධිපති වෙළෙඳ මාෆියාව නැති කිරීමේ දී මොන තරම් විරුද්ධතා ආවද ඒ කුමන බලවේගයකටවත් අපි බය නැහැ. අපි ඉන්නේ රටත් ජනතාවත් රකින්නයි. ඒ සඳහා ගතහැකි සෑම ක්‍රියා මාර්ගයක්ම ගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=f1108242</link>
    <topic/>
    <author>ශ්‍යාමා සමරසිංහ ඡායාරූප දුෂ්මන්ත මායාදුන්නේ</author>
    <content>ඔහු රත්නපුර සීවලී මධ්‍ය විද්‍යාලයෙන් අධ්‍යාපනය ලබා විද්‍යෝදය විශ්වවිද්‍යාලයට ඇතුළත්ව ආර්ථික විද්‍යා ගෞරව උපාධියක් ලබා ගත්තේය. 1974 දී වාණිජ දෙපාර්තමේන්තුවේ සහකාර වාණිජ අධ්‍යක්‍ෂවරයෙකු ලෙස රාජ්‍ය සේවයට එක් වී වසර 35 ක් රාජකාරියේ නියැලුණේය. ඉන් පසු රටවල් පහක ශ්‍රී ලංකා තානාපති කාර්යාලවල වාණිජ ලේකම්වරයෙකු ලෙස සේවය කර විශ්‍රාම ගියේ වාණිජ අධ්‍යක්‍ෂවරයකු ලෙසය. ඔහු අතින් ලියැවුණු ග්‍රන්ථ රැසකි. ඔහු නමින් උපාලි උබයසේකර යි. ඔහු ලියූ “මිථ්‍යාදෘෂ්ටිකයා” ග්‍රන්ථය මෙවර ස්වර්ණ පුස්තකය වෙනුවෙන් යෝජනා වූ ග්‍රන්ථ 12 ට ඇතුළත් ය. ඔහු සමඟ කළ සාකච්ඡාවයි මේ.* ඔබේ සාහිත්‍ය නිර්මාණ ගැන කතා කරමු.පසුගිය වසර කිහිපය තුළ මා “අපනයන අලෙවිකරණය” සහ “අපේ ගමේ පුංචි කඩේ” , “සරල අක්කා” කියන ළමා කාව්‍ය සංග්‍රහ දෙකත් “සිතිවිල්ලක්” කාව්‍ය සංග්‍රහයත් “ලෝක සිතියමේ අපේ ගම තියෙනවාද?”, “දෙදහස් විසිහයේ මහල්ලා” කියන නවකතා දෙකක් රචනා කළා. මීට අමතරව ළමා සාහිත්‍ය පරිවර්තනය කළා. ජනකතා හා සුරංගනා කතා, චාලි සහ චොකලට් කම්හල, චීන උපමා කතා, බබී, මැටිල්ඩා, මොකෝ, හිවල්හාමි හරි දස්සයි, ළදරු වියේ කතා, ජේම්ස් සහ යෝධ පීච් ගෙඩිය, චාලි සහ අරුම පුදුම විදුලි සෝපානය, පුංචි මැජික්කාරි, පීටර් පෑන් සහ රතු කබාය, නීල්ස්ගේ විශ්මිත චාරිකා, ගවුම් ඇන්ද ඩෙනිස් ඒ අතර වෙනවා. තවත් කියවමින් සහ ලියමින් මා ඉන්නවා.* ”මිථ්‍යාදෘෂ්ටිකයා” ලිවීමට ඔබ පෙළඹ වූ කාරණාව කුමක්ද?”රශෝමන්” චිත්‍රපටය වැනි නිර්මාණයක් කවදාක හෝ කරන්න ඕනෑ කියලා පුංචි කාලේ ඉඳන්ම මගේ හිතේ තදින්ම කා වැදිලා තිබුණා. “රශෝමන්” ආකෘතිය මගේ සිත් ගත්තා. එවැනි ආකෘතියක් මා දන්නා තරමින් සිංහල නවකතාවක මා දැකලා නෑ. විජයගෙන් එහා ඉතිහාසය ගැන කිසිදු ඉතිහාස තොරතුරක් නැහැ. අනුමාන කරපුවා සුළු ප්‍රමාණයයි තියෙන්නේ. ඒ නිසයි මම මේ නිර්මාණය කරන්නේ. ඒ සඳහා මම බොහෝ ඉතිහාසය ග්‍රන්ථ ආසාවෙන් හැදෑරුවා.අසිරිමත් ඉන්දියාව, උතුරු නැෙඟනහිර පෙදෙස්හි හෙළ උරුමය, ලක්දිව බුදු සමයේ ඉතිහාසය, භගවත් ගීතාව, වේද සාහිත්‍ය, සෘතු සංහාරය, ශුද්ධ බයිබලය, සද්ධර්ම රත්නාවලිය, උම්මග්ග ජාතකය, ලක්දිව ඉතිහාසය ඇතුළු කෘති මා පරිහරණය කළා.ඒ මඟින් මං මනඞකල්පිතව මේ නිර්මාණය කළා. ඒ නිසා මේක ඉතිහාසය කතාවක් නෙවෙයි. මෙහි ආකෘතියේ ස්වරූපය එක් පුද්ගලයෙක් හෝ සිද්ධියක් ගැන බොහෝ දෙනෙක් කතා කරනවා. මේ ආකෘතිය පිළිබඳ මා තුළ වූ කැමැත්තත් නිර්මාණයට මා පෙළඹවූවා.* ”මිථ්‍යාදෘෂ්ටිකයා” ගැන යමක්...?විජයාවතරණයට පෙර පුරාණ ලංකාවේ මිනිසුන් පිළිබඳ ගොතපු කතාවක් තමයි මෙහි නිර්මාණය වෙන්නේ. මේ “මිථ්‍යාදෘෂ්ටිකයා” වන රජු කනිත්ත අක්ඛිල නාගයි. එයා උපතින්ම ගෑනු ලක්‍ෂණ වැඩිපුර පෙන්නුම් කරන කෙනෙක්. රූපයත් ගැහැනියකට සමානයි. එයත් එක්ක ඉන්න අනෙක් කුමාරවරු නිසා එයාගේ අඩුව කැපිලා පේනවා. ඒක එයාට ලොකු මානසික ගැටලුවක් බවට පත්වෙනවා.අපේ ඉතිහාසයේ අපේ කුමාරයා තරුණ කාලයේ දී නාග ගෝත්‍රිකයෝ. හිරු දෙවියන් ඇදහුවා කියලයි විශ්වාස කරන්නේ. මෙයා එක පාරටම හිරු දෙවියන් ඇදහීම අතහරිනවා.”මට මගේ දෙවියෝ පහළ වුණා. ඒ හින්දා මම හිරු දෙවියෝ ඇදහීම අතහරිනවා” කියලා ඔහු පවසනවා. රජ පරම්පරාවම ඒකට විරුද්ධයි. ඒ විරුද්ධත්වය ඔහු ගණනකටවත් ගන්නේ නෑ. පිය රජුගේ මරණින් පසු ඔහු රජ වෙනවා. එතැනදී බරපතළ ගැටලුවක් මතු වෙනවා. මැති ඇමැතිවරු රජුගේ ආගමට විරුද්ධ වෙනවාද නැත්නම් ආගමට එකඟවෙලා තමන් මෙතෙක් ඇදහූ සූර්ය වන්දනාව අතහරිනවාද? ජීවිතය බේරා ගන්නවාද, නැද්ද යන තත්ත්වයට පත් වෙනවා. හුඟ දෙනෙක් හැරෙනවා. එතැනදී ඇති වූ සමාජ ඝට්ටනය මෙහි නිරූපිතයි.මිනිසුන්ට බලපාන බරපතළම දෙය තමයි ආත්මාර්ථය. ඒ උඩ තමයි අන් සියල්ල ක්‍රියාත්මක වෙන්නේ. රජුට තමන්ගේ යස ඉසුරු වඩා ගැනීම, රජකම, බලය පවත්වා ගැනීම බරපතළ යථාර්ථයක්. රජු බරපතළ බෙලහීනතාවයකින් පෙළෙන්නෙක්. එයා හිතනවා එයා කොන්වෙලා කියලා. ඒ නිසයි එයා මනඞකල්පිත දෙවියෙක් මවා ගන්නේ. ඊජිප්තුවේ රජ කෙනෙකුත් මෙය කරලා තියෙනවා. බලය පවත්වාගෙන යෑමට රජු ආගම පාවිච්චි කරනවා. ඒ ආගමට මිනිසුන් තම තමන්ගේ තත්ත්වය රැකගන්න පාවිච්චි කරනවා. මේ නිසා රටේ බොහෝ සංස්ථා අතර ගැටුම් ඇතිවෙනවා. යුද්ධ කරනවා. අනතුරුව රජු ඝාතනය කර යථා ස්වභාවයට පත් වෙනවා. මේ රජු අතර සිටි අය කියන කතා තමයි “මිථ්‍යාදෘෂ්ටිකයා” හි පළවෙන්නේ.* ඔබේ “මිථ්‍යාදෘෂ්ටිකයා” සාහිත්‍ය ඇගයීමට ලක්වෙලා තිබෙනවා. ඒ ගැන ඔබේ අදහස කුමක්ද?විවේචකයන්ගේ ඇගයීමට වඩා මම කැමති පාඨකයන්ගේ ඇගයීමටයි. පාඨකයින් කියන දෙයක් තමයි මේක හරියට නෙල්ලි ගෙඩියක් කනවා වගේ වැඩක් කියලා.ඇගයීමේ ක්‍රමවේදය හොඳයි. ඒත් ඔය අගයන අය ඇගයීම හරියට කරනවාද කියන එක ප්‍රශ්නයක්. ඇතැම් වෙලාවට සාහිත්‍යයට නොගැළපෙන තීරණ ගන්නවා. පොතක කර්තෘ කවුද කියලා හොයන්න පෙර පොතේ මොනවාද තියෙන්නේ කියලා ගැඹුරු විමර්ශනයක් කළ යුතුයි.විවේචන කරපු අය, ඇගයීම් කරන අයට නූතන සාහිත්‍යය ගැන හොඳ පරිචයක් තියෙනවාද? විවේචකයෝ කරන්නේ ග්‍රන්ථයේ අඩුපාඩු හොයනවාට වඩා කතුවරයාට බැන වදින එකයි. සාහිත්‍ය ගැන කතා කරන වැඩි දෙනෙක් පොත් කියවලා නෑ.සාහිත්‍ය තෑග්ගක් දෙන එක රටක ඉතාම හොඳ වැඩක්. සාහිත්‍ය අගයනවා කියන්නේ මිනිසුන්ගේ සංස්කෘතිය අගයනවා කියන එකයි. ඒ වගේම එයින් සමාජයට ලැබෙන දේ මොකක්ද කියන පදනම නැත්නම් එවැනි නිරීක්‍ෂණයකින් වැඩකුත් නෑ.* සාහිත්‍යයට මේ රටේ තියෙන ඉඩ ප්‍රස්ථාව ගැන ඔබේ අදහස කුමක්ද?සාහිත්‍යයට හොඳ ඉඩක් තියෙනවා. දැන් සාහිත්‍යය වෙනුවෙන් මාසයකුත් ළඟ ළඟම එනවා. බොහෝ අය පොතපත ගැන වැඩි වැඩියෙන් කතා කරනවා. දවසක්, වරුවක් පොත පත ඇසුරේ ඉන්නවා. සාහිත්‍ය තෑගි දෙනවා. ඒක හොඳ ප්‍රවණතාවක්. ඒත් ජීවන වියදම වැඩිවීම හේතුවෙන් මිනිස් අවශ්‍යතා ලැයිස්තුවේ පහළින්ම ඉන්නේ පොත පත.* සාහිත්‍යයෙන් සමාජයට යමක් කළ හැකිද?නූතන පරම්පරාවට බැන වදිනවා වෙනුවට හොඳ පැත්තකට යොමු කර ගත හැකියි සාහිත්‍යයෙන්. පොත පතින් සමාජයට දෙන දේ හරහා පාඨකයන්ගේ සිතුවිලි ලෝකය, කල්පනා ලෝකය අවදි කළ හැකියි. එය ක්‍රියාව දක්වාම විකාශනය වෙනවා. ඒ නිසා පාඨකයෝ අතරට හොඳ පොත පත යන්න ඕනෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>24</day>
    </date>
    <link>http://www.dinamina.lk/2011/08/24/_art.asp?fn=f1108243</link>
    <topic/>
    <author>චතුරිකා ගමගේ</author>
    <content>සෝනියා ගාන්ධි, ලොව විශාලතම ප්‍රජාතන්ත්‍රවාදී පක්ෂය වන ඉන්දීය ජාතික කොංග්‍රස් පක්ෂයේ සභාපතිනිය මෙන් ම වත්මන් ඉන්දියාවේ පාලන බලය හිමි එක්සත් ප්‍රගතිශීලි සන්ධානයේ (UPA) ද නායිකාවයි. දශක දෙකකට ආසන්න කාලයක් වෘත්තීය පුවත්පත් කලාවේදියෙකු ලෙස කටයුතු කර ඇති සම්පත් බණ්ඩාරයන්ගේ ප්‍රථම දේශපාලනික චරිතාපදානය සඳහා තෝරාගෙන ඇත්තේ සෝනියා ගාන්ධි නැමැති එම සුවිශේෂී කාන්තාවගේ චරිතයයි. ‘ඇය සෝනියා’ නැමැති සෝනියා ගාන්ධි චරිතාපදානය පිළිබඳ සම්පත් බණ්ඩාරයන් අදහස් දැක්වූයේ මේ අයුරිනි.* ඔබගේ ප්‍රථම දේශපාලනික චරිතාපදානය සඳහා සෝනියා ගාන්ධි වැනි චරිතයක් තෝරා ගැනීමට හේතු වූයේ?සෝනියා ගාන්ධි පිළිබඳ ලියැවුණු ලිපි කියවන විට එම චරිතය තුළ විශිෂ්ටත්වයක් ඇති බව මට තේරුණා. ඒ නිසා මම ඒ චරිතය පිළිබඳ හදාරන්න හිතලා මගේ ඉන්දියානු සහ එංගලන්ත සංචාරවලදී සෝනියා ගාන්ධි පිළිබඳ ලියැවුණු චරිතාපදාන මිල දී ගෙන කියෙව්වා. ඇයගේ කතාව තුළ ආකර්ශනීය පෙම් කතාවක් තිබුණා. මල් මාවතක නොවූ දුෂ්කර මාවතක පැමිණි ඇයගේ කතාව තුළ කාන්තාවක් ලෙස මුහුණදුන් අභියෝග, ඉන්දීය දේශපාලනය, සිනමාව, කලාව හා මුසුව ගංගානම් නදිය වගේ බොහොම සුන්දරව ගලායන ස්වභාවයක් තිබුණා.නමුත් මම කියවූ ඉංග්‍රිසි බසින් ලියැවුණු චරිතාපදානවල මේ කතාව එතරම් ලස්සනට ගොඩනගලා තිබුණේ නැහැ. ඒ නිසා මෙම කතාව නවකතා ස්වරූපයෙන් සිංහල පාඨකයන් වෙතට ගෙනයන්න මම කටයුතු කළා.* සෝනියා ගාන්ධි චරිතාපදානය සිංහල භාෂාවෙන් පළ වන්නේ පළමු වතාවටයි.ඔව්, සෝනියා ගාන්ධි නැමැති මේ ඉතාලි ජාතික කාන්තාව අද ඉන්දියානු දේශපාලනයේ දුරස්ථ පාලකය ලෙසත් හඳුන්වනවා. ඉතාලි ජාතික කාන්තාවක් ඉන්දියානුකරණය වී ඉන්දියාවේ ප්‍රබල දේශපාලන නායිකාවක් බවට පත්වීම සැබවින් ම සුවිශේෂී කාරණාවක්. නමුත් අපේ මාධ්‍යවලින්වත් ඇය පිළිබඳ ගැඹුරින් කතා කළේ නැහැ. බොලිවුඩ් චිත්‍රපට නිළියන් තරම්වත් ඇය අපේ රටේ ජනප්‍රිය නොවුන එක මට පුදුමයි. මම මේ කෘතිය රචනා කරද්දී ඉන්දියාවේ වත්මන් දේශපාලන තත්ත්වය, රජීව් ගාන්ධි, ඉන්දිරා ගාන්ධි, නේරු පරපුර පිළිබඳ, ඉන්දීය කොංග්‍රස් පක්ෂයේ ඉතිහාසය සහ මෑතකදී පැවැත් වූ ඉන්දීය මැතිවරණ පිළිබඳ විමර්ශනයක යෙදුණා.* මෙය හුදු දේශපාලන කතාවක් පමණක් ද?මෙය දේශපාලන කතාවක්ම නොවෙයි. මෙය දිරිය කාන්තාවකගේ කතාවක්. මම චරිතාපදානයක් ලියන්න චරිතයක් හෙව්වා. ඒ අවස්ථාවේ මට සෝනියාගේ කතාව වඩාත් ආකර්ශනීය බව හැඟුණා. ඒ අනුව මම කරුණු එකතු කර එම කරුණු සම්පිණ්ඩණය කර හැම කතාවකම සාරය අරගෙන මෙම චරිතාපදානය ගොඩනැගුවා. සෝනියාගේ දේශපාලන භූමිකාව, ආදරය, නැන්දම්මා සමඟ ගණුදෙනු කළ ආකාරය, මැතිවරණ සටන් මෙහෙයවූ ආකාරය සහ ඇයට ම ආවේනික වූ දේශපාලනික ක්‍රියාදාමය මේ කෘතියේ අන්තර්ගත වෙනවා.* ඔබ විශ්ව සාහිත්‍ය අධ්‍යයනය කළා. විශ්ව සාහිත්‍ය තුළ අපේ සාහිත්‍යයට තිබෙන ඉඩකඩ පිළිබඳ ඔබගේ අදහස කුමක් ද?ශ්‍රී ලංකාවේ ඉතාමත් හොඳ සාහිත්‍ය කෘති බිහිවෙනවා. නමුත් ඒවා විශ්ව සාහිත්‍යයට එකතු වෙනවා අඩුයි.ඒ ගුණාත්මක අඩුවක් නිසා නොවෙයි. එහි තිබෙන්නේ භාෂා ප්‍රශ්නයක්. සිංහලෙන් ලියවෙන කෘති පරිවර්තනය කොට විශ්ව සාහිත්‍යයට ගෙනයන්නේ නැහැ. ඒ තුළ ලොකු අඩුවක් තිබෙනවා. නොබෙල් ත්‍යාගලාභී ඔර්හන් පාමුක් නැමැති තුර්කි ජාතික ලේඛකයාගේ සියලුම කෘති ප්‍රංශයේ සිටින ඔහුගේ පරිවර්තකයා කිසිදු වෙනසක් නොකර පරිවර්තනය කර තිබෙනවා. ඒ නිසා ඔර්හන් පාමුක් නැමැති ලේඛකයාව මුළු ලෝකයම හඳුනා ගත්තා. අපේ කෘති විශ්ව සාහිත්‍යයට නොයන්නේ භාෂා ප්‍රශ්නය නිසයි.* අද සමාජයේ කියවීම සම්බන්ධයෙන් තිබෙන ප්‍රවණතාවය පිළිබඳ ඔබේ අදහස කුමක් ද?අපේ රටේ කියවීමේ සංස්කෘතියක් නැහැ. ඒ නිසා කියවීම සම්බන්ධයෙන් පුළුල් සංවාදයක් ගොඩනගා කියවීමේ සංස්කෘතියක් ඇති කළ යුතුයි. අපේ රටේ සාහිත්‍ය මාසයේ පමණක් විශාල පිබිදීමක් තිබෙනවා. කියවීම සම්බන්ධව සංවාද මණ්ඩප, කතිකාවත්, ප්‍රදර්ශන ආදිය එම මාසයට පමණක් සීමා වෙලා. නමුත් මම හිතන්නේ එය දිගටම පවත්වාගෙන යායුතුයි කියලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108251</link>
    <topic>මාගම්පුර වරාය පතුලේකැණීම් අවසන්</topic>
    <author>සුභාෂිනි සේනානායක</author>
    <content>මාගම්පුර වරායේ කැණීම් කටයුතු මේ වන විට සියයට අනූනවයයි දශම හයක ප්‍රමාණයකින් අවසන් කර ඇතැයි එහි ප්‍රධාන ඉංජිනේරු අගිල් ගීගනගේ මහතා පවසයි. වරායේ පස් තට්ටු සහ ගල් ඉවත් කිරීම් කටයුතු මාස 39 ක් තුළ සිදු කළ බව කී ඒ මහතා මෙය අසාමාන්‍ය සිද්ධියක් නොවන බවද අවධාරණය කරයි.කොළඹ වරායේ ගැඹුර මීටර 15 කි. මාගම්පුර වරායේ ගැඹුර මීටර 17 කි. එබැවින් එම ගැඹුර සහිත වරායට නැව් පැමිණීමේ කිසිදු බාධාවක් නැතැයිද හෙතෙම අවධාරණය කරයි.මේ වන විටත් මාගම්පුර වරායට නැව් කීපයක් පැමිණි බවද අගිල් මහතා කියා සිටී. මාගම්පුර වරායේ ඉදිකිරීම් සඳහා අමෙරිකානු ඩොලර් මිලියන 360ක් වැය වී ඇත.ජාත්‍යන්තර මිල සූත්‍ර සමීකරණයට අනුව අද භාණ්ඩ මිල ඉහළ ගොස් ඇත. වරායට අවශ්‍ය ක්‍රේන් සහ වෙනත් උපකරණ මිලට ගැනීමට අමෙරිකානු ඩොලර් මිලියන 140ක් චීනයෙන් ඉල්ලා ඇති බව පවසන ගීගන මහතා එහි අතිරික්ත මුදල් වරායේ ඉතිරිව තිබෙන ගල් හා පස් තට්ටු ඉවත් කිරීමට වැය කරන බවද කියයි.වරාය ඉදිකිරීම් කිරීමේදී කඩා දැමූ ගල් කැබලි වාරකන් අවසන් වූ පසු ඉවත් කරන බවද ප්‍රධාන ඉංජිනේරුවරයා කියා සිටී.මාගම්පුර වරාය සම්බන්ධයෙන් ක්‍රියා කළ ආකාරය අගය කිරීම වෙනුවට ඇතැම් මාධ්‍ය සහ දේශපාලඥයින් වැරැදි ප්‍රචාර ගෙනයාම සම්බන්ධයෙන් තමා කනගාටුවට පත්වන බවද අගිල් මහතා පවසයි.මාගම්පුර වරායේ කලුගලක් ඇති බවත් එම ගල කැඩීමට අමෙරිකානු ඩොලර් මිලියන 85 ක ණය මුදලක් ගත් බවත් තමා කිසිදු මාධ්‍යයකට ප්‍රකාශ නොකළ බව මාගම්පුර වරායේ ප්‍රධාන ඉංජිනේරු අගිල් හේවාගීගන මහතා පවසයි.අගිල් හේවාගීගනගේ මහතා මේ කරුණු අනාවරණය කළේ ඊයේ (24) කොළඹ සිනමන් ග්‍රෑන්ඩ් හෝටලයේ පැවැති අනුබද්ධ වරායන්ගේ ජාත්‍යන්තර ජාල පද්ධතියේ 13 වන සැසිවාරයට සහභාගී වෙමින් දිනමිණ සිදු කළ විමසීමකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108252</link>
    <topic>ජනපති පාර්ලිමේන්තු යයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාර්ලිමේන්තු සංකීර්ණයට පැමිණි ජනාධිපති මහින්ද රාජපක්‍ෂ මහතා ඊයේ (24) පස්වරු 1.00ට සභා රැස්වීම ආරම්භයට පෙර සභාගැබට පිවිස අසුන් ගත්තේය.වේත්‍රධාරී අනිල් පරාක්‍රම සමරසේකර මහතා විසින් සෙංකෝලය පෙරටු කොටගෙන කතානායක චමල් රාජපක්‍ෂ මහතා මුලසුනට කැඳවාගෙන එනු ලබද්දී ජනාධිපතිතුමා සිය අසුනින් නැගිට ගෞරව දැක්වීය.වාර්තා පිළිගැන්වීමෙන් හා මන්ත්‍රීවරුන් විසින් මහජන පෙත්සම් පිළිගන්වනු ලැබීමෙන් පසු වාචික පිළිතුරු අපේක්‍ෂාවෙන් මන්ත්‍රීවරු අසා තිබූ ප්‍රශ්නවලට ඇමැතිවරු පිළිතුරු සපයන අවස්ථාව උදාවිය. ජනාධිපතිතුමා විපක්‍ෂ මන්ත්‍රීවරුන් ප්‍රශ්න අසන අයුරු හා ඇමැතිවරු ඒවාට පිළිතුරු දෙන ආකාරය සාවධානව නිරීක්‍ෂණය කරනු දැකගත හැකිවිය.අඩහෝරාවකට ආසන්න කාලයක් සබාගැබෙහි රැඳී සිටි ජනාධිපතිතුමා ආණ්ඩු පක්‍ෂ හා විපක්‍ෂ මන්ත්‍රීවරුන්ට සිනාමුසු මුහුණින් සුහදත්වය පළකරමින් රැස්වීමෙන් පිටවිය.ජනාධිපතිතුමා ඊයේ පෙරවරුවේ පැවැති මුදල් අමාත්‍යාංශයේ උපදේශක කාරක සභා රැස්වීමටද සවස්වරුවේ පැවැත්වූ ආරක්‍ෂක අමාත්‍යාංශයේ උපදේශක කාරක සභාවට ද සහභභාගි වූයේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082510</link>
    <topic>නාම යෝජනා බාර ගැනීම අවසන්</topic>
    <author>දයා පෙරේරා සහ පණ්ඩුක සමරසේකර</author>
    <content>පළාත් පාලන ආයතන විසි පහක ඡන්ද විමසීම සඳහා නාම යෝජනා බාර ගැනීම අද (25) දහවල් 12.00 ට අවසන් වේ. එම ආයතනවල ඡන්දය පැවැත්වෙන දිනය අද ප්‍රකාශයට පත් කරන බව මැතිවරණ මහ ලේකම් කාර්යාලය කියයි.ස්වාධීන කණ්ඩායම් සඳහා ඇප මුදල් තැන්පත් කිරීමට ලබා දී තිබූ කාලය ඊයේ දහවල් අවසන් විය.ප්‍රධාන දේශපාලන පක්ෂ අද සිය නාමයෝජනා බාරදෙනු ඇති බව එම පක්ෂ සඳහන් කරයි. මෙවර මැතිවරණය පැවැත්වෙන පළාත් පාලන ආයතන 25 මෙසේ ය.කොළඹ දිස්ත්‍රික්කයෙන් - කොළඹ මහනගර සභාව, දෙහිවල ගල්කිස්ස මහ නගර සභාව, ශ්‍රී ජයවර්ධන පුර කෝට්ටේ මහ නගර සභාව, මොරටුව මහ නගර සභාව, කොළොන්නාව නගර සභාව, කොටිකාවත්ත මුල්ලේරියාව ප්‍රාදේශීය සභාවගම්පහ දිස්ත්‍රික්කයෙන් - මීගමුව මහනගර සභාව, ගම්පහ නගර සභාවමහනුවර දිස්ත්‍රික්කයෙන් - මහනුවර මහනගර සභාව, කුණ්ඩසාලේ ප්‍රාදේශීය සභාව, මහනුවර කඩවත් සතර සහ ගඟවට කෝරළේ ප්‍රාදේශීය සභාවමාතලේ මහ නගර සභාවහම්බන්තොට දිස්ත්‍රික්කයෙන් - හම්බන්තොට මහනගර සභාව, සූරියවැව ප්‍රාදේශීය සභාව, හම්බන්තොට ප්‍රාදේශීය සභාවමුලතිව් දිස්ත්‍රික්කයෙන් - පුදුකුඩිඉරුප්පු ප්‍රාදේශීය සභාව , මුහුදුබඩපත්තු ප්‍රාදේශීය සභාව, අම්පාර දිස්ත්‍රික්කයේ කල්මුණේ මහනගර සභාව, කුරුණෑගල මහ නගර සභාව, අනුරාධපුර මහ නගර සභාව, බදුල්ල මහ නගර සභාව සහ රත්නපුර මහ නගර සභාව වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108253</link>
    <topic>පාසල් හදන්න ලොතරැයියක් ඉල්ලයි</topic>
    <author/>
    <content>පාසල් ගොඩනැඟිලි නිර්මාණ අරමුදලක් සඳහා ජාතික ලොතරැයියට සමාන, ලොතරැයියක් හඳුන්වා දෙන ලෙස සමස්ත ලංකා ඉංගී‍්‍රසි ගුරු සංගමය අධ්‍යාපන ඇමැති බන්දුල ගුණවර්ධන මහතාගෙන් ඉල්ලා සිටී.එම ලොතරැයි පත් අලෙවියෙන් ලැබෙන ශුද්ධ ආදායමෙන් හරි අඩක් අදාළ අධ්‍යාපන කලාපය තුළ කාර්ය සාධනය සඳහා වෙනම ගිණුමක තැන්පත් කළ යුතු බවත් ඉතිරිය පොදුවේ ඕනෑම කලාපයක පාසල් අවශ්‍යතා සපුරාලීම සඳහා “පාසල් ලොතරැයි අරමුදල් පොදු ගිණුමකට” බැර කළ යුතු බවත් සංගමයේ ප්‍රධාන ලේකම් එම්. ඒ. ස්ටැන්ලි පෙරේරා පවසයි.මෙම අවධියේදී එවන් ලොතරැයියක් දියත් කිරීමට රජයට අපහසුතාවයක් ඇත්නම් එම කාර්ය සඳහා ලොතරැයි මණ්ඩලය තවදුරටත් ව්‍යාප්ත කර ඉන් ලැබෙන ආදායමෙන් කොටසක් යෝජිත ගිණුමට බැර කරන ලෙස ලේකම්වරයා වැඩිදුරටත් යෝජනා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108254</link>
    <topic>ලොතරැයි මණ්ඩලයෙන්ජනපති අරමුදලටකෝටි 70ක්</topic>
    <author/>
    <content>සංවර්ධන ලොතරැයි මණ්ඩලය මේ වසරේ මුල් මාස හත ඇතුළත ජනාධිපති අරමුදලට රුපියල් කෝටි 70කට වැඩි මුදලක් ලබා දුන් බව සංවර්ධන ලොතරැයි මණ්ඩලයේ සභාපති ජයලත් රවි දිසානායක මහතා පවසයි.ජනාධිපති අරමුදලට මේ මුදල් ලබා දෙන්නේ ආයතනයේ වියදම්, සේවක සුබ සාධන කටයුතු සහ අනෙකුත් සමාජ සේවා කටයුතු සඳහා යන වියදම් අත් හැර ඉතිරිවන මුදලින් බව සභාපතිවරයා වැඩිදුරටත් පවසයි.මේ වසරේ ජනාධිපති අරමුදලට ලබා දුන් මුදලින් වැඩිම මුදල් ප්‍රමාණයක් එනම් රුපියල් කෝටි 12ක් ජුලි මාසයේදී ලබා දුන් බව සභාපතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108255</link>
    <topic>බෙල්ලන්විල පාවාඩපෙරහර අද</topic>
    <author/>
    <content>බෙල්ලන්විල රජමහා විහාරස්ථානයේ වාර්ෂික ඇසළ පෙරහර මංගල්‍යයේ පාවාඩ පෙරහර මේ මස 25 දින පැවැත්වීමට පෙරහර කමිටුව සංවිධානය කර ඇත.මේ පෙරහරේදී ධාතු කරඬුව දායක මහතුන් ගේ හිස මතින් විහාර මාවතට පිවිස පන්සල වටා ගමන් කර ප්‍රධාන දොරටුවෙන් පන්සලට ගෙවැදීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108256</link>
    <topic>200 වැනි නළ දරු උපත සාර්ථකයි</topic>
    <author>සන්ධ්‍යා කරුණාරත්න</author>
    <content>ශ්‍රීලංකාවේ දෙසීය වැනි නළ දරු උපත සාර්ථකව සිදු කිරීමට ලංකා හොස්පිටල්ස් සාඵල්‍යතා මධ්‍යස්ථානයට හැකියාව ලැබී තිබේ.වසර තුනක කාලයකදී මෙවැනි ගැබ් ගැන්වීම් 425ක් මෙම මධ්‍යස්ථානය මඟින් සිදු කර බිලිඳුන් 200 දෙනකුට උපත ලබාදී ඇත. මෙවැනි නළ දරු උපතක් සඳහා රුපියල් ලක්ෂ එක හමාරේ සිට ලක්ෂ හතරක් දක්වා වියදමක් දැරීමට සිදුවේ.වෛද්‍ය විද්‍යාවේ හා නවීන තාක්ෂණයේ උපරිම අවස්ථාවක් වන මෙම නළ දරු උපත්, දරුවන් නොමැති දෙමවුපියන්ට විශාල සහනයක් ලබාදෙන බව රෝහලේ ප්‍රධාන විධායක නිලධාරි ලකිත් පීරිස් මහතා පැවැසීය.දෙසීය වැනි නළ දරු උපත සැමරීම සඳහා ලංකා හොස්පිට්ල් ශ්‍රවනාගාරයේ දී පෙරේදා (23) පැවැති උත්සවයක් අමතමින් ඒ මහතා මේ බව ප්‍රකාශ කළේ ය. ශ්‍රී ලංකාවේ පළමු වියළි කළල දරු උපත සාර්ථකව සිදු කරමින් ලංකා හොස්පිට්ල් කණ්ඩායම වාර්ෂිකව නළ දරු උපත් සියයකට වැඩි සංඛ්‍යාවක් සාර්ථකව සිදු කිරීමේ හැකියාව ලබාගෙන ඇත. ඡායාරූපය – 201108231727 Life begins for 200th time at Lanka Hospitals Img 3599.jpg  දෙසීය වැනි නළ දරු උපත සාර්ථකව සිදු කිරීමට ලංකා හොස්පිටල්ස් සාඵල්‍යතා මධ්‍යස්ථානයට හැකියාව ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108257</link>
    <topic>වැහි බර කාලගුණයඅඩුවෙන ලකුණු</topic>
    <author>ශීලා උඩුවර</author>
    <content>වායුගෝලයේ සුළු කැළඹිලි ස්වභාවයන් නිසා නිරිත දිග මෝසම සක්‍රීයවීම හේතුවෙන් පැවැති අධික වැසි සහිත කාලගුණික තත්ත්වය අද (28) සවස් කාලයේ සිට අඩුවීමට ඉඩ ඇතැයි කාලගුණ විද්‍යා දෙපාර්තමේන්තුව කීය.ඇතැම් ප්‍රදේශවලට පැයට කිලෝ මීටර් 40 ක 50ක සුළං පැවතිය හැකි නමුත් සුළි කුණාටු තත්ත්වයක් ඇති නොවන බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108258</link>
    <topic>තේ දළු නෙළන කතක්භූතයාවත් විකුණං කයි</topic>
    <author>අසේල කුරුළුවංශ සහ හැටන් සමූහ චන්දන ජයවීර</author>
    <content>දෛනිකව කැඩීමට නියමිත තේ දළු ප්‍රමාණය කඩාගත නොහැකි වීමෙන් වැටුප් කැපේ යැයි බියට නම නොකියන භූතයකු පැමිණ තමන් පැහැරගෙන යාමට උත්සාහ කළ බව කියමින් තම හැට්ටයේ කොටසක් ද, ඉරා දමා ව්‍යාජ රඟපෑමක නිරතවූ කාන්තාවක් නෝර්ටන් බ්‍රිජ් පොලිසිය පෙරේදා (23) අත්අඩංගුවට ගෙන ඇත.නෝර්ටන් බ්‍රිජ් ඔස්බෝන් වත්තේ මිඩ්ෆෝඩ් කොටසේ පෙරේදා (23) පස්වරු 1.30 ට පමණ වූ මේ සිදුවීමෙන් ප්‍රදේශය පුරා දැඩි නොසන්සුන්තාවක් ඇතිව තිබේ.දෙනෙත් පමණක් පෙනෙන සේ මුළුමනින්ම කළු හැඳගත් තිදෙනකු පැමිණ තමන් පැහැරගෙන යෑමට උත්සාහ කළ බවත්, තමන්ගේ කෑගැසීම හේතුවෙන් ඔවුන් අසල වන ලැහැබට රිංඟූ බවත්, කාන්තාව මුලින් පොලිසියට පවසා ඇත.සිද්ධිය තමන් දුටු බවට තවත් කාන්තාවක් ද ප්‍රකාශ කිරීම නිසා පොලිසිය, ප්‍රදේශවාසීන් හා වතු සේවකයන් එක්ව පුළුල් සෝදිසි මෙහෙයුමක් දියත් කර ඇතත් සැකකටයුතු පුද්ගලයකු පිළිබඳ කිසිදු හෝඩුවාවක් හමු වී නොමැත.හැටන් කොට්ඨාස භාර පොලිස් අධිකාරි රවි චන්ද්‍රසිංහ මහතාගේ උපදෙස් මත නෝර්ටන් බ්‍රිජ් පොලිස් ස්ථානාධිපති පොලිස් පරීක්‍ෂක බණ්ඩාර දෙමටගෙදර, කාන්තා පොලිස් පරීක්‍ෂක කමනි කොඩිකාරච්චි මහත්ම මහත්මීන් ඇතුළු කණ්ඩායමක් අදාළ කාන්තාවන් දෙදෙනාගෙන් වැඩිදුර ප්‍රශ්න කිරීමේදී සිද්ධියේ සුලමුල හෙළිවී තිබේ. කාන්තාවගේ හැට්ටය ඉරා දමා තිබීම නිසා ඇය ගිනිගත්හේන රෝහලේ අධිකරණ වෛද්‍යවරයා වෙත ඉදිරිපත් කර පොලිසිය වාර්තාවක් ද ගෙන ඇත.දිනක වැටුප ලබාගැනීම සඳහා වතු කම්කරුවකු සාමාන්‍යයෙන් තේ දළු කිලෝ 14 ක් කැඩිය යුතු බවත්, මෙදින වතු කංකානම් තේ දළු කිලෝ දහයට අඩුවෙන් කඩන අයගේ දින 1/2 ක වැටුප කපා දමන බවත්, ප්‍රකාශ කිරීම නිසා අදාළ කාන්තාව ඉන් බියට පත්ව මේ ව්‍යාජ රඟපෑම සිදුකර තිබේ. පස්වරුව වන විට කාන්තාව තේ දළු කිලෝ 3 1/2 ක් පමණක් කඩා තිබූ බව පොලිසිය පවසයි. කාන්තාවන් දෙදෙනාගෙන් පොලිසිය වැඩිදුර ප්‍රශ්න කිරීම් කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n1108259</link>
    <topic>වෙනත් ආයතනයක තැපැල් ඡන්දයප්‍රකාශ කිරීමට අවසර</topic>
    <author>දයා පෙරේරා</author>
    <content>ඡන්ද විමසීම පැවැත්වෙන පළාත් පාලන ආයතනවල සේවකයන්ට ඔවුන් සේවය කරන ආයතන හැර පදිංචි දිස්ත්‍රික්කයේ වෙනත් පළාත් පාලන ආයතනයක් සඳහා තැපැල් ඡන්ද පාවිච්චි කිරීම සඳහා අවසර ලබාදීමට මැතිවරණ කොමසාරිස් මහින්ද දේශපි‍්‍රය මහතා නිලධාරීන්ට උපදෙස් දී ඇත.පළාත් පාලන ඡන්ද රාජකාරිවල නියැළෙන පළාත් පාලන සේවකයකුට තමන් පදිංචි මැතිවරණ බල ප්‍රදේ්ශයේ ඔහු සේවය නොකරන ප්‍රාදේශීය සභාවක්, නගර සභාවක් හෝ මහ නගර සභාවක් වෙනුවෙන් තැපැල් ඡන්දය ප්‍රකාශ කළ හැකි වනු ඇත.පළාත් පාලන ඡන්ද පැවැත්වෙන ආයතනවල සේවකයන්ට තැපැල් ඡන්ද භාවිත කළ නොහැකි බවට මැතිවරණ මහ ලේකම් කාර්යාලය මීට පෙර දැනුම් දී තිබුණත් ලැබුණු ඉල්ලීම් සළකා බලා මැතිවරණ කොමසාරිස්වරයා මේ තීරණය ගෙන තිබේ. ඒ අනුව සේවකයා එක් පළාත් පාලන ආයතනයක සේවය කළත් ඔහු පදිංචි මැතිවරණ බල ප්‍රදේශයේ වෙනත් පළාත් පාලන ආයතනයක් සඳහා තැපැල් ඡන්දය පාවිච්චි කළ හැකි වේ.කෝට්ටේ මහ නගර සභා බල ප්‍රදේශයේ පදිංචි කෙනකු කොළඹ මහ නගර සභාවේ සේවය කරන්නේ නම් ඔහුට කෝට්ටේ මහ නගර සභාව සඳහා තැපැල් ඡන්දය පාවිච්චි කළ හැකි බව මැතිවරණ මහ ලේකම් කාර්යාලයේ ජ්‍යෙෂ්ඨ නිලධරයකු උදාහරණයක් දක්වමින් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082511</link>
    <topic>‘ඉගිලෙන මාළුවෝ’ ජාත්‍යන්තර සම්මාන 2ක් දිනයි</topic>
    <author/>
    <content>සංජීව පුෂ්පකුමාර අධ්‍යක්‍ෂණය කළ ‘ඉගිලෙන මාළුවෝ’ චිත්‍රපටයට දකුණු කොරියාවේ සියෝල් නුවර පැවැති සින්ඩි ඩිජිටල් සියෝල් චිත්‍රපට උළෙලේදී නීල බොහොඬ සම්මානයත්, රක්ත බොහොඬ සම්මානය වෙනුවෙන් ජූරියේ විශේෂ සම්මානයත් හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082512</link>
    <topic>සැකකරුවන් දෙදෙනා 7 වැනිදා තෙක් යළි රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>ඉහළ ලුණුගම ප්‍රදේශශයේ නිවෙසක අභිරහස් ලෙස මියගිය සඳරු දිල්ෂාන් බණ්ඩාර නමැති අවුරුදු එකහමාරක් වයසැති පිරිමි දරුවාගේ මළ සිරුර හොර රහසේ වළ දමා සඟවා තිබීම සම්බන්ධව සැක පිට අත්අඩංගුවට ගෙන රක්‍ෂිත බන්ධනාගාර ගත කැර සිටි එම දරුවාගේ මව හා ඇයගේ අනියම් සැමියා තවදුරටත් ලබන මස 07 වැනිදා දක්වා රක්‍ෂිත බන්ධනාගාර ගත කර තැබීමට පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා ඊයේ (24 වැනිදා) නියම කෙළේය.තව ද එම දරුවාගේ මරණ පරීක්‍ෂණය ද එදිනට (07 වැනිදා) පවත්වන බව කී මහේස්ත්‍රාත්වරයා, ඒ සඳහා සාක්කි එදිනට කැඳවන ලෙසට පූගොඩ පොලිසියට නියෝග කරනු ලැබීය. තමා දැන් අසනීපයෙන් පසුවන බව සැකකාර අනියම් සැමියා අධිකරණයට දැන්වූ අවස්ථාවේ බන්ධනාගාරය මගින් ඔහුට අවශ්‍ය ප්‍රතිකාර ලබා දෙන ලෙසටත් මහේස්ත්‍රාත්වරයා බන්ධනාගාරයට දැන්වීය.ඉහළ ලුණුගම පදිංචි ඩී. එම්. අජන්තකුමාර (32) හා ඇටම්පිටිය පදිංචි එච්. ඒ. අරුනි සිවින්තිකා (26) මෙසේ තවදුරටත් රක්‍ෂිත බන්ධනාගාරගත කෙරිණි.පූගොඩ පොලිස් ස්ථානාධිපති පොලිස් පරීක්‍ෂක නිලංග බණ්ඩාර, අපරාධ විමර්ශන අංශයේ ස්ථානාධිපති පොලිස් පරීක්‍ෂක ඉන්දික වික්‍රමසිංහ හා උප පොලිස් පරීක්‍ෂක ඩබ්ලිව්. ඒ. එම්. එස්. වන්නිආරච්චි යන නිලධාරීහු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082513</link>
    <topic>වාහනවලට හොර ලේඛන සාදා කෝටි ගණන් මුදල් වංචා කරලා</topic>
    <author>විජයානි එදිරිසිංහ චන්ද්‍රිකා පෙරේරා</author>
    <content>බ්‍රෝකර්වරයකු ලෙස පෙනී සිටිමින් අන්සතු වාහන ව්‍යාජ ලිය කියවිලි ඔස්සේ විකුණා කෝටි ගණනක මුදල් වංචා කළ පුද්ගලයෙක් සහ විකුණු වාහන හයක් මිරිහාන විශේෂ අපරාධ විමර්ශන අංශය මඟින් අත්අඩංගුවට ගෙන තිබේ.WP - KC 3272 , WPKI 8233, WWKB 5306, WP GC 2245 සහ WP HS 0926 සැකකරු සතුව තිබී සොයාගත් වාහන වෙයි.මොහු මහරගම ප්‍රදේශයේ නිවසක් කුලියට ගෙන මෙම මහා පරිමාණ වංචාව සිදු කර ඇත.මොහු ප්‍රදේශයෙන් ප්‍රදේශයට යමින් මෙසේ වාහන වංචාවල යෙදී සිටි බවටද තොරතුරු ලැබී තිබේ.වාහන අලෙවි කිරීමේ බ්‍රෝකර් වරයකු ලෙස විවිධ පුද්ගලයන් හඳුනාගෙන එම විශ්වාසය මත වාහනය රැගෙන ගොස් ව්‍යාජ ලියකියවිලි අත්සන් යොදා ඒවා විකුණා එම ප්‍රදේශය හැරයාම සිදු කර තිබේ.සැකකාරු ඊයේ (24 ) අධිකරණයට ඉදිරිපත් කර රඳවා ගැනීමේ නියෝග මත ප්‍රශ්න කිරීමට නියමිතව තිබුණි.නුගේගොඩ ප්‍රදේශය බාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ අධික්‍ෂණය යටතේ මිරිහාන විශේෂ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ජයවීර මහතා ඇතුළු කණ්ඩායමක් වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082514</link>
    <topic>පාරිභෝගික නීති කඩා රු 5000ක් දඩ කයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>කල් ඉකුත් වූ මස් මාංශ ආහාර ද්‍රව්‍ය සමඟ එකට ගබඩා කර තැබීම, නිශ්චිත පරිමාවට ශීතකරණය ක්‍රියාත්මක නොකිරීම යන චෝදනාවලට වරද පිළිගත් දෙහිවල ගාලුපාරේ සුපිරි වෙළෙඳසලක ආයතනයේ කළමනාකරුට රුපියල් 5000ක දඩයක් සහ මාස 6 ක අත් හිටවූ සිරදඬුවමක් ගල්කිස්ස මහේස්ත්‍රාත් රුචිර වැලිවත්ත මහතා විසින් නියම කරනු ලැබීය.මෙහිදී සෞඛ්‍යයට ප්‍රතිකාර ලෙස කිරි, බිත්තර, බටර්, චීස්, හා අයිස්ක්‍රීම් ඇතුළු පාරිභෝගික භාණ්ඩ මස් මාංශ සමඟ ගබඩා කර තිබුණු අතර ඒවා විනාශ කිරීමට ද සෞඛ්‍ය නිලධාරීවරුන් හට අවසරය ලබා දුනි.දෙහිවල ගල්කිස්ස මහනගර සභාවේ ප්‍රධාන සෞඛ්‍ය පරීක්ෂක නිලධාරී වසන්ත පුෂ්පකුමාර මහතා විසින් අදාළ චෝදනාවට එම ආයතනයේ කළමනාකරු අධිකරණය වෙත ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=n11082515</link>
    <topic>ප්‍රවාහන අධිකාරියේ සහකාරසාමාන්‍යාධිකාරි අල්ලස් දැලේ</topic>
    <author>අසේල කුරුළුවංශ</author>
    <content>මධ්‍යම පළාත් ප්‍රවාහන අධිකාරියේ සහකාර සාමාන්‍යාධිකාරිවරයකු මාර්ග ගමන් බලපත්‍රයක් ලබාදීම සඳහා රුපියල් දස දහසක මුදලක් ලබා ගනිද්දී අල්ලස් හෝ දූෂණ මර්දන අංශයේ නිලධාරීන් කණ්ඩායමක් විසින් ඊයේ (24) පස්වරුවේ අත්අඩංගුවට ගනු ලැබ තිබේ.මාර්ග ගමන් බලපත්‍රයක් වෙනස් කර එය වෙනත් මාර්ගයක් සඳහා ලබාදීමට මෙම මුදල ලබාගෙන ඇති බව වාර්තා වෙයි. සැක පිට අත් අඩංගුවට ගත් නියෝජ්‍ය සාමාන්‍යාධිකාරිවරයා වැඩිදුර පරීක්‍ෂණ සඳහා කටුගස්තොට පොලීසියට බාර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=r1108251</link>
    <topic>පානදුරේ පොලිස් මුරපොළකට බාරවූ සැකකරුගේදෙපතුල් ඉස්ත්‍රික්කයෙන් පුච්චලා</topic>
    <author>පාණදුර සමූහ කපිල සෝමරත්න</author>
    <content>ගංජා ළඟ තබා ගැනීමේ සිද්ධියක් ගැන පාණදුරේ හිරණ පොලිස් මුරපොළට භාරවු තරුණයෙකුගෙන් ගංජා ඉල්ලමින් එහි නිලධාරීන් විසින් පහරදී ඔහුගේ දෙපතුල් විදුලි ඉස්ත්‍රික්කයකින් රත්කර පුළුස්සා කෲර ලෙස වද හිංසා පැමිණවීමේ සිද්ධිය ගැන පරීක්ෂණයක් පැවැත්විය යුතු යැයි නීතිඥ මහින්ද අබේසිංහ මහතා පාණදුර මහේස්ත්‍රාත් ආර්. එස්. ඒ. දිසානායක මහතා වෙත කරුණු ඉදිරිපත් කරමින් ඉල්ලා සිටියේය.නුවන් චන්දන නැමැත්තා දැනට නාගොඩ රෝහලේ ප්‍රතිකාර ලබන බවද හෙතෙම අධිකරණයට දන්වා සිටියේය.මෙම පුද්ගලයා ගංජා විකුණන අයකු නොවේ. ඔහු ඇසුරු කරන අයකු ගංජා සමග පොලිසියට අසුවීමෙන් පසු පොලිස් නිලධාරීන් නුවන් චන්දන නැමැත්තා පොලිසිය සොයමින් සිටි බවද නීතිඥ අබේසිංහ මහතා පැවසීය.එම නිසා ඔහුව පාණදුර හිරණ පොලිසියේ ස්ථානාධිපති පොලිස් පරීක්ෂක මාතරආරච්චි මහතා වෙත භාර දුන්නාට පසු නුවන් චන්දන නැමැත්තා පොලිස් මුරපොළේදී කෲර වද හිංසාවලට භාජනය කර ඇතැයිද තවදුරටත් පැවසීය.මෙම පුද්ගලයා ගැන අධිකරණ වාර්තාවක් කැඳවූ මහේස්ත්‍රාත්වරයා නඩුව කල් දැම්මේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=r1108252</link>
    <topic>මගේ වයිෆ් එයාගෙ යෙහෙළියත් එක්කමොකක් හරි පටලැවිල්ලක් තියෙනවා සර් -සැමියා</topic>
    <author/>
    <content>‘සර්... මේ අර එදා මම කිව්ව පැමිණිල්ල විභාග කරන්න අද එන්න කිව්වා දෙපැත්තම ඇවිත්.’සැරයන්වරයා දුන් පැමිණිලි පොත මේසය මත තබාගත් සුළු පැමිණිලි අංශයේ ස්ථානාධිපතිවරයා සැරයන් සඳහන් කළ පැමිණිල්ල කියෙව්වේ මහත් වුවමනාවෙනි.පැමිණිල්ල කියවා අවසන් කළ ස්ථානාධිපතිවරයා පැමිණිලිකරු දෙස බැලුවේය.‘තමාද පැමිණිල්ල ?’ පොලිස් පරීක්ෂකවරයාගේ ප්‍රශ්නයට පිළිතුරු දුන්නේ අහිංසක පෙනුමකින් යුත් හීන්දෑරි තරුණයෙකි.‘හොඳයි මොකද දැන් වෙලා තියෙන්නේ ?’ ස්ථානාධිපති ඔහුගෙන් විමසිය.‘සර්... මේ ඉන්නේ මගේ වයිෆ්.’ ඔහු අසල සිටි රූමත් කතක් පෙන්විය. එයා ළඟට ඉන්නේ එයාගේ හොඳම මිතුරිය එයා තමයි මගේ වයිෆ්ට ඉන්න හොඳම යාලුවා.’පොලිස් පරීක්ෂක තරුණයා පෙන්වූ අනෙක් කාන්තාව දෙස බැලුවේ යටැසිනි. කාන්තාවක් යැයි සිතිය නොහැකි අන්දමට ඇගේ ස්වරූපය වෙනස්ය.කලිසමකින් සහ ටී ෂර්ටයකින් සැරසී සිටි ඇය කොණ්ඩය කොටටම කපා ඇති අයුරු පොලිස් පරීක්ෂක නිරීක්ෂණය කළේය. ඇගෙන් දිස් වූයේ කාන්තාවකට වඩා පිරිමියකුගේ ස්වරූපයයි.‘ඉතින් ඉතින් දැන් මොකද වෙලා තියෙන්නේ ?’පොලිස් පරීක්ෂක විමසීය.‘සර්... අපි දෙන්නා කසාද බැඳලා මාස හතරයි. මගේ වයිෆ් වැඩ කරන්නේ ගාමන්ට් එකක. මේ එයාගේ හොඳම යෙහෙළිය යැයි කියලා මට හඳුන්වලා දුන්න කෙනා. අද එයා අපේ පෞද්ගලික ජීවිතයට මැදි වෙලා අපට කරදර කරනවා. මට හිතෙන හැටියට මේ දෙන්නා අතරේ මොකක් හරි පටලැවිල්ලක් තියෙනවා සර්..’තරුණයා කියාගෙන ගියේය.‘මෙයා නිතරම අපේ ගෙදර යනවා එනවා. සමහර වෙලාවට රෑටත් නවතිනවා. මේ දෙන්නම කාමරේට වෙලා මහ රෑ වෙනකම් කතා කර කර ඉන්නවා සමහර වෙලාවට දෙන්නා රෑ ගත කරන්නෙත් එකම කාමරේ’.‘මේක මට හරි කරදරයක් සර්. මගේ වයිෆුත් එයාට කැමතියි. මට තේරෙන්නෙ නැහැ මොනවා කරන්නද කියලා’ සැමියාගේ කතාව අසා ගෙන සිටි පොලිස් පරීක්ෂක බිරිය දෙසට හැරිනි. ‘තමුන් මොනවද මේ ගැන කියන්නේ ?’ ‘අපේ මහත්තයාගේ විකාර සර්. මේ මම දන්න හඳුනන අක්කා කෙනෙක්. එයා මට හුඟක් ආදරෙයි. අපේ ගෙදරත් එනවා. මහත්තයට එයා ගැන සැකයි.’පොලිස් පරීක්ෂක බිරියගේ යෙහෙළිය දෙසට හැරිනි. ‘තමුන් කසාද බැඳලද ?. නෑ සර්’ යෙහෙළිය කීවේ බිම බලාගෙනය.‘හොඳයි කල වයසත් හරි ඇතිනේ’ දැන් තමුන් ගෙදර අයටත් කියලා විවාහයක් කර ගත්තොත් හොඳයි. මේ අහිංසක පවුල කඩන්න එපා. තමුන් සැරසෙන්නේ මොකටද කියලා මට තේරෙනවා. ඒ වගේදේවලට නීතියෙන් ඉඩක් නැහැ. කරුණාකරලා මේ දෙන්නට දෙන්නගේ පාඩුවේ ඉන්න දෙන්න. ආපහු මේ අයගේ ගෙදර ගිහිල්ලා කරදර කරනවා එහෙම නෙවෙයි. එහෙම වුණොත් මට සිද්ධ වෙනවා නීතිය ක්‍රියාත්මක කරන්න’.පොලිස් පරීක්ෂකගේ උපදේශයට බිරියත් යෙහෙළියත් එකඟ වූහ.පොලිසියෙන් අස්සන් තැබූ බිරිය සහ සැමියා පොලිස් ස්ථානයෙන් පිටවී යද්දි යෙහෙළිය කඳුළු පිසමින් ඔවුන් පසු පසින් ගමන් කරනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=r1108253</link>
    <topic>කුඩාගල වෙල්යායේදේශීය වී වගාව සරුයි</topic>
    <author>හොරණ සමූහ සහ බුලත්සිංහල සමූහ</author>
    <content>මදුරාවල කුඩාගල වෙල්යායේ ගොවීහු මෙම යල කන්නයෙහි දේශීය වී වගාවෙන් සරු අස්වැන්නක් ලබා ගත් බව පවසති.මේ ගැන අදහස් දැක්වූ මදුරාවල කලාපීය ගොවි සංවිධානයේ ලේකම් ධර්මසේන අලගියවන්න මහතා - මෙම ප්‍රදේශයේ වෙල්යායවල් කීපයක ගොවීන් දේශීය වී වර්ග වගා කරනවා. රත්දැල්, රත්කඳ, පංච පෙරුමාල් හීනටි (කළු සහ සුදු) මාවී වපුරනවා. සාර්ථක අස්වැන්නක් ද ලබා ගෙන තිබෙනවා.දේශීය වී කිලෝවක් රු. 50 කට අලෙවි කරන්නට පුළුවන්. සහල් කි. 01 ක් රු. 100 කට දෙන්නට පුළුවන්. වෙළෙඳ සල්වල මෙම සහල් කිලෝව රු. 160 – 170 අතර මිලකට අලෙවි කරනවා.අවශ්‍ය වී ප්‍රමාණය කල් ඇතුව දැනුම් දුන්නොත් අපට පහසුවෙන් ලබා දීමට පුළුවන්. දේශීය වී අපට සෑම අතින්ම ගැලපෙනවා. ගොවීන් උනන්දු කිරීමයි අවශ්‍ය වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=r1108254</link>
    <topic>අනියම් බිරිය යැයි සිතා වෙරිමතේ බිරියට කෝල් කරලා</topic>
    <author/>
    <content>අනියම් බිරිය යැයි සිතා නියම බිරියට දුරකතනයෙන් වෙරිමතින් ආදර වදන් තෙපලු සැමියකුට නිවෙසේ ගෙපිල මත රැයක් පහන් කිරීමට සිදු වූ පුවතක් කන්ද - උඩරටින් වාර්තා වෙයි.දැනගන්නට ඇති අන්දමට සිද්ධිය මෙසේය.ඔහු සුළු ව්‍යාපාරිකයෙකි. කුඩා වෑන් රථයකින් වෙළඳාමේ යයි. විවාහකයෙකි. දෙදරු පියෙකි.වෙළඳාමේ යන අතරතුර හමුවූ විවාහක රූබර කතක් මාස කීපයක ඇවෑමෙන් ඔහුගේ අනියම් බිරිය බවට පත් වූවාය.සැමියාගේ ‘ වෙනසක්’ දැනුණ බිරිය ඉවසා සිටියේ කුමන මොහොතක හෝ හොරය අල්ලා ගනු අටියෙනි. එහෙත් ව්‍යාපාරිකයා කපටි ලෙස ඒ සියලු ‘ අවස්ථා ‘ මග හැර ගැනීමට සමත් විය.එහෙත් පසුගිය දිනෙක ඔහුට වැඩේ වැරැදිනි.එදින වෙළඳාම අවසන් කළ ව්‍යාපාරිකයා මිතුරන් කීපදෙනෙකු සමග අවන්හලකට ගොස් හොඳහැටි සප්පායම් විය.ඒ අතරේ ඔහුට අනියම් බිරිය මතකයට ආවේය.මිතුරන් විනෝදවෙද්දී ඔහු අනියම් බිරියට ජංගම දුරකතනයෙන් ඇමැතුමක් ගත්තේය. දුරකතනයෙන් කාන්තා හඬක් ඇසිනි. ව්‍යාපාරිකයා කතා කෙළේය.සුදූ.... ඔයා තාම නිදිනැද්ද ? ඔන්න ඔයා අද උදේ මම කෝල් කරලා අද එනකොට ගේන්න කියපු සාරියත් ගත්තා. රෑ දහය වෙද්දී ගේට්ටුව ළඟට එන්න හොඳේ. ඔන්න මම ෆෝන් කරන්නෙ නැහැ.ව්‍යාපාරිකයා අන්දුන්කුන්දුන් කරමින් කාන්තාව කතා කෙළේය.සූදු .... මට පේනවා තමුසෙට දැන් සුද්දියෙක් ඕන වෙලා වග මමත් බලාගෙන හිටියෙ ඔය හොරේ අතට අල්ලගන්නකං. ලැජ්ජ නැති මිනිහෙක්. ලොකු ළමයි දෙන්නෙක්ගේ තාත්තා කෙනෙක් හැසිරෙන විදියද මේ චික් විතරක්. එනවකෝ අද ගෙදරකාන්තාවගේ වදන් ඇසු ව්‍යාපාරිකයාගේ වෙරි හිඳුනේ ඒ අනියම් බිරිය නොව නියම බිරිය බව කටහඬින් හඳුනාගත් බැවිනි. වහ - වහා දුරකතන අංකය පරික්‍ෂා කළ ව්‍යාපාරිකයා හිසේ අත ගසා ගත්තේ තමා අනියම් බිරිය යැයි සිතා වෙරිමතේ දුරකතන ඇමතුම් ලබා දී ඇත්තේ තමාගේම බිරියට බව දැන ගත් මොහොතේදිය.අනියම් බිරිය සහ නියම බිරියගේ නම් වල මුල් අකුරු එක සමාන වීම නිසා වෙරිමතේ දුරකතන ඇමැතුම ගනිද්දි එය බිරියගේ ජංගම දුරකතනයට සම්බන්ධ වී ඇති බව හෙළිවිය.ඕනෑ - එකක් වෙච්චාවේ යැයි සිතා එදා රෑ නිවෙසට ගිය ව්‍යාපාරිකයාට බිරිය දොර නොඇරිම නිසා පිලේම නිදා ගැනීමට සිදුවිය.යළි වැරදි ඇසුරක නිරත නොවෙන බව පවසමින් බිරියට වැඳ සමාව ගැනීමෙන් පසු ඔහුට නිවෙසේ දොර ඇරුණු බවද දැන ගන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=r1108255</link>
    <topic>රට වෙනුවෙන් දිවි දුන්රණවිරුවා වෙනුවෙන්නව නිවෙසක් ඉදිකරයි</topic>
    <author>සීදුව සමූහ නිශ්ශංක පියරත්න</author>
    <content>කොටි ත්‍රස්තවාදීන්ගෙන් රට බේරා ගැනීම සඳහා අවසාන මෙහෙයුමේදී කොටි ත්‍රස්තවාදීන්ට එරෙහිව ඉරණමඩු ඉදිරි ආරක්ෂක වලල්ලේදී රට දැය වෙනුවෙන් දිවිපිදු ලාන්ස් කෝප්රල් කඩුපිටිගේ දිමුතු මහේෂ් චතුරංග රණවිරුවා වෙනුවෙන් නිවෙසක් පසුගියදා ඉදි කෙරිණි.ඔහුගේ බිරියට හා කුඩා දියණියට ජීවත්වීම සඳහා කටාන සමෘද්ධි සංවර්ධන අංශය මගින් රුපියල් එක්කෝටි පනස් ලක්ෂයක මුදලින් කටියල නයනාලෝකගම සාදන ලද නිවෙස පාර්ලිමේන්තු මන්ත්‍රීනී විශේෂඥ වෛද්‍ය සුදර්ශිනි ප්‍රනාන්දු පුල්ලේ මහත්මියගේ ප්‍රධානත්වයෙන් රණවිරුවාගේ බිරිය වූ දනුෂි ලක්මාලී මහත්මියට බාර දුන්නාය. දිළිඳු කම පිටු දැකීමේ ශක්තිමත්ම ව්‍යාපාරය සමෘද්ධි ව්‍යාපාරයයි. ඒ මගින් කටාන ආසනයේ දිළිඳු අයට නිවාස ගණනාවක් ලබා දී ඇති බව සුදර්ශිනී ප්‍රනාන්දු පුල්ලේ මහත්මිය කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108251</link>
    <topic>ශ්‍රී ලංකා ක්‍රිකට් ක්‍රීඩකයන්ටමහජන සම්බන්ධතා වැඩමුළුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන්ට සන්නිවේදන හා මහජන සම්බන්ධතාව පිළිබඳ විශේෂ පුහුණුවක් ලබාදීමට බලාපොරොත්තු වේ.ක්‍රීඩා ඇමැති මහින්දානන්ද අළුත්ගමගේ මහතා සමග ශ්‍රී ලංකා ක්‍රිකට් නායක ටී.එම්. ඩිල්ෂාන් ක්‍රිකට් තේරීම් කමිටුව හා ක්‍රිකට් පාලක මණ්ඩල නිලධාරීන් අතර ඊයේ පැවැති විශේෂ සාකච්ඡාවකදී මේ තීරණයට පැමිණ ඇත.ශ්‍රී ලංකා ක්‍රිකට් ක්‍රීඩාවේ අනාගතය හා 2015 ලෝක කුසලාන ක්‍රිකට් තරගාවලිය ඉලක්ක කර පැවැති මේ සාකච්ඡාවේදී වැදගත් තීරණ රැසකට එළැඹ තිබේ.ශ්‍රී ලංකා ක්‍රිකට් ආයතනය යටතේ ක්‍රීඩකයන් 92 ක් කොන්ත්‍රාත් ගිවිසුම්වලට එළැඹ ඇති අතර ඒ සෑම ක්‍රීඩකයෙකුගේම දක්ෂතාවල ප්‍රගතිය මාස තුනකට වරක් සමාලෝචනය කිරීමට සැලසුම් කොට ඇත.එමගින් ශ්‍රී ලංකා ‘ඒ’ අන්තර් පළාත් තරගාවලි දක්ෂතා මත ක්‍රීඩකයන් ඉදිරියට ගැනීම අපේක්ෂා කෙරේ. දක්ෂතා දක්වන පිට පළාත් ක්‍රීඩකයන්ගේ හැකියාවන් දියුණු කිරීමේ පුහුණු කඳවුරු පැවැත්වීම කෙරෙහිද විශේෂ අවධානයක් යොමුව ඇත.ක්‍රිකට් ක්‍රීඩාව ගම්බද පළාත්වලට ගෙනයෑමේ කටයුතු වඩාත් පුළුල් කිරීම පිළිබඳ මේ සාකච්ඡාවේදී දීර්ඝ ලෙස සාකච්ඡාවූ බවද වාර්තාවේ.ක්‍රිකට් ක්‍රීඩකයන්ගේ විවිධ භාෂා කුසලතාවන් වැඩි දියුණු කිරීමේ පුහුණු වැඩමුළු පැවැත්වීම කෙරෙහිද අවධානය යොමුවී ඇත.2015 ලෝක කුසලාන තරගාවලියේදී සූරතාව දිනාගැනීම එකම ඉලක්කය බැවින් කල් ඇතිව ඒ සඳහා සූදානම්වීමට හා අවශ්‍ය සැලසුම් සකස් කිරීමට ක්‍රීඩා ඇමැති මහින්දානන්ද අළුත්ගමගේ මහතා නිලධාරීන්ට උපදෙස් දී ඇත.ශ්‍රී ලංකා ක්‍රිකට් නායකයා හා ක්‍රිකට් පරිපාලනයට සම්බන්ධ සියලු නිලධාරීන් ක්‍රීඩාවේ අනාගතය වෙනුවෙන් ක්‍රීඩා ඇමැතිවරයෙකු සමග පැවැත්වූ මුල්ම සාකච්ඡාව ලෙස මෙය ඉතිහාස ගත වන බව ක්‍රීඩා අමාත්‍යාංශයේ මාධ්‍ය ලේකම් හර්ෂ අබේකෝන් මහතා ‘දිනමිණ’ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108252</link>
    <topic>මහින්ද පාලිතගේඅවසන් කටයුතු 27දා</topic>
    <author/>
    <content>ශ්‍රී ලංකා පාපන්දු පිලේ හිටපු දක්ෂ ක්‍රීඩකයෙකු මෙන්ම පුහුණුකරුවෙකු ද වන මහින්ද පාලිත මහතා අභාවප්‍රාප්ත විය.මියයන විට 58 හැවිරිදි වියෙහි පසුවූ ඒ මහතා දෙදරු පියෙකි. බිරිඳ කොළඹ විශාඛා විදුහලේ ක්‍රීඩා භාර ආචාරිනී චම්පා රංජනී මහත්මියයි. ඇයද ප්‍රවීණ ක්‍රීඩිකාවක් මෙන්ම ශ්‍රී ලංකා වර්ණලාභිනියකි.ශ්‍රී ලංකා පාපන්දු පිලේ නායකයා ලෙස 1977 - 78 කාලයේ කටයුතු කළ මහින්ද පාලිත මහතා පසුව ආසියානු පාපන්දු සම්මේලනයේ පුහුණුකරුවෙකු ලෙස සමත්විය. එයට අමතරව බ්‍රසීල පාපන්දු ඇකඩමියේ ද පුහුණුකරු පාඨමාලාව සමත් විය.මෑත කාලයේදී නාවික, සිවිල් ආරක්ෂක හා තර්ස්ටන් කණ්ඩායම්වල පුහුණුකරු ලෙස ඒ මහතා කටයුතු කළේ ය.දේහය අංක 10 විජය පාර කොළොන්නාවේ නිවසේ තැන්පත් කර ඇති අතර මේ 27 වැනිදා සවස 3.30 ට කොළොන්නාව සුසාන භූමියේදී අවසන් කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108253</link>
    <topic>ශ්‍රී ලංකා-ඔස්ට්‍රේලියා පුහුණු තරගය අද ඇරැඹේ</topic>
    <author>වර්නන් ගුණසේකර</author>
    <content>සංචාරක ඔස්ට්‍රේලියා කණ්ඩායම හා ශ්‍රී ලංකාව අතර ත්‍රිත්ව ටෙස්ට් ක්‍රිකට් තරගමාලාව ආරම්භ වීමට පෙර පැවැත්වෙන එක ම පුහුණු තරගය අද කොළඹ පී.සරවනමුත්තු පිටියේදී ඇරැඹේ.මේ තෙදින තරගයේදී ශ්‍රී ලංකා ක්‍රිකට් සභාපතිගේ කණ්ඩායම ඇන්ජලෝ මැතිව්ස් විසින් මෙහෙයවන අතර තරංග පරණවිතාන උප නායකයා ලෙස කටයුතු කරයි.ශ්‍රී ලංකා ක්‍රිකට් සභාපතිගේ සංචිතය මෙසේය. ඇන්ජලෝ මැතිව්ස් (නායක), තරංග පරණවිතාන (උප නායක), ළහිරු තිරිමාන්න, භානුක රාජපක්ෂ, කෞශල් සිල්වා, තිලාන් සමරවීර, ජීවන් මෙන්ඩිස්, කෝසල කුලසේකර, ශමින්ද එරංග, ධම්මික ප්‍රසාද්, ඩිල්රුවන් පෙරේරා, දිනේෂ් චන්දිමාල්, තිසර පෙරේරා, කනිෂ්ක ඇල්විටිගල, සචිත්‍ර සේරසිංහ.ශ්‍රී ලංකාව හා ඔස්ට්‍රේලියාව අතර පළමු ටෙස්ට් තරගය අගෝස්තු 31 සිට සැප්තැම්බර් 4 දක්වා ගාල්ලේදීත්, දෙවැනි ටෙස්ට් තරගය සැප්තැම්බර් 8 සිට 12 දක්වා පල්ලෙකැලේදීත්, තෙවැනි හා අවසාන ටෙස්ට් තරගය සැප්තැම්බර් 16 සිට 20 දක්වා කොළඹ එස්.එස්.සී. පිටියේදීත් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108254</link>
    <topic>අමෙරිකානු ටෙනිස් තරගාවලියෙන්ලේටන් හෙවිට් ඉවතට</topic>
    <author>උතුරු කැරොලිනා (ඒ. එෆ්. පී.)</author>
    <content>2001 වසරේ අමෙරිකානු විවෘත ටෙනිස් පිරිමි කේවල සූරතාව දිනූ ඔස්ට්‍රේලියාවේ ලේටන් හෙවිට් එළැඹෙන අමෙරිකානු විවෘත ටෙනිස් තරගාවලියෙන් ඉවත් විය. ඒ ඔහුගේ පාදයේ ඇතිවූ ආබාධයක් හේතුවෙනි.මීට දශකයට පෙර අමෙරිකානු ටෙනිස් කිරුළ දිනූ හෙවිට් ඊට පසු දින අමෙරිකාවට එල්ල වූ ත්‍රස්ත ප්‍රහාරයට පෙර නගරයෙන් පිටවූ අවසාන ගුවන් යානයෙන් ඔස්ට්‍රේලියාව බලා පිටත්ව තිබිණි.සිය පාදයේ ඇති වූ ආබාධය හේතුවෙන් නොබෝදා ටෙනිස් ක්‍රීඩකයන්ගේ සංගමයේ තරගාවලියේ මූලික වටයෙන්ම පරාජයට පත් විය.දෙවතාවකදී ම ග්‍රෑන්ඩ් ස්ලැම් සූරතා දිනූ හෙවිට් අවසන් වරට ප්‍රධානතම ටෙනිස් සූරතාවයට සහභාගී වූයේ 2009 වසරේදීය. ඒ එම වසරේ විම්බල්ඩන් සූරතාවලියටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108255</link>
    <topic>ආසියානු වූෂු තරගාවලියේශ්‍රී ලංකාවට රන් 1යි ලෝකඩ 2යි</topic>
    <author/>
    <content>හයවන ආසියානු කනිෂ්ඨ වූෂු තරගාවලියේ දී ශ්‍රී ලංකාව නියෝජනය කළ ධනුෂ්ක මධුෂංක හා එස්. පී. රණසිංහ රන්පදක්කමක් හා ලෝකඩ පදක්කම් දෙකක් දිනා ගන්නා ලදී. මේ තරගාවලිය චීනයේ ෂැංහයි නුවරදී පසුගිය 16 - 22 දක්වා පැවැත්විණි. තයිජි ජියෑන් ඉසව්වෙන් රන් පදක්කමක් හා තයිජිචුවාන් අංශයෙන් ලෝකඩ පදක්කමක් දිනූ ධනුෂ්ක මධුෂංක (වමේ) සංෂු අංශයෙන් ලෝකඩ පදක්කමක් දිනූ එස්. පී. රණසිංහ ගුවන් තොටුපළේදී ‘දිනමිණ’ කැමරාවට පෙනී සිටි අයුරු. ඡායාරූපය – කුමාරසිරි ප්‍රසාද් (ගුවන්තොටුපළ).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108256</link>
    <topic>මොරටු විදුහලට ක්‍රිකට් ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ශ්‍රී ලංකා පාසැල් ක්‍රිකට් සංගමය මෙහෙයවන අවුරුදු 15න් පහළ අන්තර් පාසල් පළමු පෙළ ක්‍රිකට් තරගයකින් මහනුවර ශ්‍රී සුමංගල විදුහල බැරබෝලා ක්‍රමයට පරාජය කිරීමට මොරටු විදුහල සමත් විය.පළමුවෙන් පන්දුවට මුහුණ දුන් මොරටු විදුහල නියමිත ඕවර 50 දී කඩුලු 9 කට ලකුණු 216 ක් ලබා ගත් අතර පිළිතුරු ඉනිම ක්‍රීඩා කළ ශ්‍රී සුමංගල විදුහල කඩුලු 4 කට ලකුණු 199 ක් ලබා තිබියදී හදිසියේ ඇද හැලුණු වර්ෂාව හේතුවෙන් තරගය නතර කිරීමට සිදුවිය.මොරටු විදුහල 216/9 (ඕවර 50) - ෂනුක මධුශාන් 52, උමයාංග ප්‍රනාන්දු 35 (බී.ඩී. බණ්ඩාර 44/4, එච්. එම්. චාමර 31/2, ජී. යූ. පී. බණ්ඩාර 41/2)ශ්‍රී සුමංගල විදුහල 199/4 (ඕවර 41) - එච්. කේ. පබසර 55, ඩී. එම්. යූ. පරාක්‍රම 52, එච්. ආර්. බී. අතඋඩ 28 (විශ්වන්ත පෙරේරා 27/2).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108257</link>
    <topic>මහර ප්‍රාදේශීය සභාවේසුහද ක්‍රිකට් තරගය 31දා</topic>
    <author/>
    <content>මහර ප්‍රාදේශීය සභාවේ සේවක සුභසාධක සංගමය විසින් සංවිධානය කරනු ලබන බස්නාහිර පළාත් සභාවේ ප්‍රධාන ලේකම් කාර්යාලයීය නිලධාරීන් සහ මහර ප්‍රාදේශීය සභාවේ නිලධාරීන් අතර පැවැත්වෙන ඕවර විස්සයි 20 සුහද ක්‍රිකට් තරගය සහ සේවක සුහද හමුව මේ මස 31 දා දවස පුරා මහර බන්ධනාගාර ක්‍රීඩා පිටියේදී පැවැත්වේ.මේ ක්‍රිකට් තරගයේ ප්‍රධාන ආරාධිත අමුත්තන් ලෙස ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය අමාත්‍ය ලසන්ත අලගියවන්න සහ බස්නාහිර පළාත් මහාමාත්‍ය ප්‍රසන්න රණතුංග යන මහත්වරුන් සහභාගී වීමට නියමිතය.මහර ප්‍රාදේශිය සභාවේ සේවක සුභසාධක සංගමයේ සාමාජිකත්වය ලබා දැනට විශ්‍රාම ගොස් සිටින සහ උසස්වීම් ලබා හෝ ස්ථාන මාරුවීම් ලබා ආයතනයෙන් ඉවත්ව ගොස් සිටින නිලධාරීන් වෙත මහර ප්‍රාදේශීය සභාවේ සේවක සුභසාධක සංගමය විසින් සමරු තිළිණ ප්‍රදානය කිරීමද සිදුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108258</link>
    <topic>ක්‍රීඩා ඉසව් 15කට පුහුණු සංචිතදින 365ක් පුරා ක්‍රියාත්මක කෙරේ</topic>
    <author/>
    <content>ජාත්‍යන්තර ක්‍රීඩා තරගාවලි සඳහා ශ්‍රී ලංකාව තරග වදින සෑම අවස්ථාවකදීම එම පුහුණු සංචිත දින 30 කට 40 කට සීමා වී තිබුණත් මින් ඉදිරියට ශ්‍රී ලංකාව තරගවදින තෝරාගත් ක්‍රීඩා ඉසව් 15ක් සඳහා පුහුණු සංචිත දින 365 ක් පුරා ක්‍රියාත්මක කිරීමට පියවර ගෙන ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා අවාධාරණය කරයි.පසුගියදා ජාතික වෛද්‍ය ආයතන ශ්‍රවණාගාරයේදී පැවැති බැඩ්මින්ටන් ක්‍රීඩක ක්‍රීඩිකාවන්ට ක්‍රීඩා උපකරණ බෙදාදීමේ උළෙලේ ප්‍රධාන ආරාධිතයා ලෙස සහභාගී වෙමින් අමාත්‍යවරයා මේ බව සඳහන් කළේය.ශ්‍රී ලංකා බැඩ්මින්ටන් සංගමය, යොනෙක් ආයතනයේ අනුග්‍රහයෙන් ජාතික හා ජාත්‍යන්තර ජයග්‍රහණ දිනාගත් බැඩ්මින්ටන් ක්‍රීඩක ක්‍රීඩිකාවන් සඳහා රුපියල් ලක්ෂ 3ක ක්‍රීඩා උපකරණ මෙහිදී බෙදා දෙන ලදී.මෙහිදී අදහස් දැක්වූ ක්‍රීඩා අමාත්‍ය මහින්දානන්ද අලුත්ගමගේ මහතා, වසර 40 කට අධික කාල පරිච්ඡේදයක් තුළදී ජාතික ක්‍රීඩා ප්‍රතිපත්තියක් බිහිනොවීමෙන් ක්‍රීඩාවට විශාල පාඩුවක් සිදු වී තිබුණා. පසුගිය මාස 8 ක කාල පරිච්ඡේදයේදී ක්‍රීඩා අමාත්‍යාංශය වැඩි වෙහෙසක් අරගෙන ක්‍රීඩාවේ අනාගතය වෙනුවෙන් ජාතික ක්‍රීඩා ප්‍රතිපත්තියක් සකස් කළා. එය ඉදිරි සති 2ක් 3ක් ඇතුළත අමාත්‍ය මණ්ඩල අනුමැතියට ඉදිරිපත් කර පාර්ලිමේන්තුවෙන් සම්මත කර ගැනීමෙන් පසු ක්‍රීඩාවේ අද පවතින බොහෝ ගැටලුවලට විසඳුම් ලැබෙන්නේ යැයි පැවැසීය.ක්‍රීඩාවේ අරමුණ විය යුත්තේ ක්‍රීඩාව දියුණු කිරීම වුවත් අද ක්‍රීඩා සංගම් පරිපාලනයේදී ක්‍රීඩාවට වඩා වෙනත් අරමුණු මත ක්‍රීඩාව යොදා ගැනීම ක්‍රීඩාවේ දියුණුවට විශාල බාධාවක් වී තිබෙනවා. ජාතික ක්‍රීඩා ප්‍රත්පත්තිය තුළින් ක්‍රීඩා සංගම් පරිපාලනයේ තිබෙන විෂමතාවලට බොහෝ පිළියම් ලබා දී තිබෙනවා. ක්‍රීඩා සංගම් පරිපාලනයට උපරිම කාල සීමාවක් පනවා තිබෙනවා. වසර 4 කට වැඩි කාලයක් එකම පිරිසකට ක්‍රීඩා පරිපාලනයේ කටයුතු කිරීමේ හැකියාව ජාතික ක්‍රිඩා ප්‍රතිපත්තිය ක්‍රියාත්මක විම තුළ අහෝසි වෙනවා. අද ක්‍රීඩකයින්ට වඩා ක්‍රීඩකයින්ගේ දෙමාපියන් අනවශ්‍ය ලෙස ක්‍රීඩා පරිපාලනයට මැදිහත් වෙනවා. මෙයින් විශාල හානියක් දක්ෂ ක්‍රීඩක ක්‍රීඩිකාවන්ට සිදුවෙනවා.ක්‍රීඩා ජාතික ප්‍රතිපත්තිය තුළින් ජාතික තලයේ ක්‍රීඩක ක්‍රීඩිකාවන් සිටින දෙමාපියන්ට ක්‍රීඩා සංගම්වල නිලවරණයට ඉදිරිපත් වීමේ ඉඩකඩ සීමාකර තිබෙනවා. මේ සියල්ල ක්‍රියාත්මක වන්නේ ක්‍රීඩාවේ දියුණුව අනාගත පැවැත්ම පිළිබඳවයි. වර්තමානයේ සෑම ක්‍රීඩාවකම ක්‍රීඩක ක්‍රීඩිකාවන් බෙදී කටයුතු කරන බවත් පෙනෙන්නට තිබෙනවා. ක්‍රීඩාව ක්‍රීඩකයින් අතර බෙදීම ක්‍රීඩාව ඇඳ වැටීමට හේතුවක්. පසුගිය කාලය පරිච්ඡේදයේදී ජාත්‍යන්තර තරගවලදී පවා අපේ ක්‍රීඩක ක්‍රීඩිකාවන්ගේ සමඟිය සහෝදරත්වය බිඳ වැටුණු අවස්ථා තිබුණා. මේ සඳහා ක්‍රීඩා පරිපාලනයේ වගකීමක් තිබෙනවා. රටක් නියෝජනය කරන ක්‍රීඩක ක්‍රීඩිකාවන් මවුබිමේ අභිමානය රැකදීම යුතුකමක් හැයි අමාත්‍යවරයා වැඩිදුරටත් ප්‍රකාශ කළේය.මේ අවස්ථාවට ශ්‍රී ලංකා බැඩ්මින්ටන් සංගමයේ සභාපති පරාක්‍රම බස්නායක, ක්‍රීඩා අධ්‍යක්ෂ ජනරාල් රංජනි ජයකොඩි ඇතුළු නිලධාරීන් පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s1108259</link>
    <topic>15න් පහළ බාස්කට්බෝල් සූරතාවනුගේගොඩ ලයිසියම් විදුහලට</topic>
    <author>ජගත් ගුණවර්ධන</author>
    <content>අවුරුදු 15න් පහළ ‘බී’ කොටසේ බාස්කට්බෝල් සූරතා දිනාගැනීමට නුගේගොඩ ලයිසියම් ජාත්‍යන්තර පාසල් කණ්ඩායම සමත්විය.ශ්‍රී ලංකා පාසල් බාස්කට්බෝල් සම්මේලනයේ මෙහෙය වීමෙන් පසුගියදා පොලිස් පාක් පිටියේදී පැවැති මේ තරගාවලියේදී ලකුණු 81-33ක් ලෙස අනුසූරයන් බවට පත්වූයේ කොළඹ ආනන්ද විද්‍යාලයීය කණ්ඩයමයි.පළමු කාර්තුවේදී ලකුණු 28-5ක් ලෙස ද, දෙවන කාර්තුවේදී ලකුණු 52-13ක් ලෙස ද, තෙවන කාර්තුවේදී 74-20ක් ලෙස ද, ඉදිරියෙන් සිටිමින් ලයිසියම් ජාත්‍යන්තර පාසල් කණ්ඩායම කැපීපෙනෙන දස්කම් දැක්විය.තරගාවලියේ තුන්වන ස්ථානය මහානාම විද්‍යාලය දිනා ගනු ලැබුවේ ලකුණු 65-52ක් ලෙස වත්තල ලයිසියම් ජාත්‍යන්තර පාසල පරදවමිනි.නුගේගොඩ ලයිසියම් ජාත්‍යන්තර පාසල් කණ්ඩායමේ විරේන් කවීෂ තරගාවලියේ විටිනාම ක්‍රීඩකයාට හිමි සම්මානය දිනාගත් අතර, එම විද්‍යාලයේම ටිෂාන් මූන්දු හොඳම ආරක්ෂක ක්‍රීඩකයාට හිමි සම්මානය හා එම විද්‍යාලයේම යූෂුෆ් ෆාරුක් හොඳම ආක්‍රමණශීලි ක්‍රීඩකයාට හිමි සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s11082510</link>
    <topic>ඉතාලි ගියස් ක්‍රීඩා සමාජයට  ක්‍රීඩා කරන ශ්‍රී ලංකාවේ නුවන්ති</topic>
    <author/>
    <content>සමස්ත ඉතාලි බාස්කට් බෝල් සූරතා තරගාවලියේ අවුරුදු 15න් පහළ සූරතාව ඉතාලි ගියස් සමාජය හිමිකරගත් අතර එම ක්‍රීඩා සමාජයට ක්‍රීඩා කළ ශ්‍රී ලංකාවේ නුවන්ති ද සිල්වා තරගයේ වඩාත්ම කැපී පෙනෙන ක්‍රීඩිකාව බවට පත්වීමට සමත්විය. 6වන වියේදී බාස්කට්බෝල් ක්‍රීඩාවට පිවිසි නුවන්ති ඇගේ දෙමව්පියන් සමඟ ඉතාලියේ පදිංචියට ගියේ 1990 වසරේදීය.ඇගේ මව වන ගංගා අලහේන්දරත්, පියා වන කපිල ද සිල්වාත් යන දෙදෙනාම බාස්කට්බෝල් සූරයෝ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=s11082511</link>
    <topic>බ්‍රිතාන්‍ය බොක්සිං සූරයාට චෝදනා</topic>
    <author/>
    <content>ජාත්‍යන්තර බොක්සිං සම්මේලනයේ ලයිට් වෙල්ටර්වේට් කිරුළ සඳහා බ්‍රිතාන්‍යයේ සුපිරි බොක්සිං තරුව වූ ආමිර් ඛාන් සමග පැවැති තරගයෙන් පරාජයට පත් අමෙරිකාවේ සැබ් ජුඩාන් එම තරගයේදී ඛාන් නීති විරෝධි ලෙස ක්‍රීඩා කළ බවට සිය විරුද්ධත්වය ප්‍රකාශ කර සිටියි.පසුගිය මාසයේ ලාස්වේගාස් නුවර පැවැති මේ තරගයේ 5 වැනි වටයේදී ඛාන් ජයග්‍රහණය අත් කර ගත්තේය. නමුත් ඔහු විසින් නීති විරෝධී ලෙස තම යටි බඩ පෙදෙසට පහර එල්ල කළ බැව් පරාජිත ජුඩාන් ප්‍රකාශ කරයි.මේ තරගයේ තීරණයට එරෙහිව නෙවාඩා මලල ක්‍රීඩා කොමිසමට අභියාචනාවක් ඉදිරිපත් කළ ජුඩාන්ගේ තරග සංවිධායකයන් වන මේන් ඉවෙන්ට්ස් ආයතනය ලෝක බොක්සිං සංගමයට හා ජාත්‍යන්තර බොක්සිං සම්මේලනයට අදාළ වීඩියෝ පට සහ තරගය යළි පවත්වන ලෙස ඉල්ලා ලිපියක් යොමු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=f1108251</link>
    <topic>යකා හිතන තරම්කළු නෑ</topic>
    <author>රාමන්</author>
    <content>රජයට එරෙහි වන්නන් නිතර නිතර ප්‍රකාශ කළේ අමෙරිකාව ප්‍රමුඛ බටහිර රටවල් ක්‍රම ක්‍රමයෙන් ශ්‍රී ලංකාවට එරෙහි වෙමින් සිටින බවයි. නැතිනම් බිත්තියට හේත්තු කරමින් සිටින බවයි. වෙන විදියකින් ඔවුන් සඳහන් කරන්නේ යුරෝපයේ සිට ක්‍රියාත්මක වන දෙමළ ඩයස්පෝරාවේ ප්‍රබලත්වයයි. මේ සම්බන්ධයෙන් රජයට එරෙහි වන අයගේ යම් සතුටක් ද තිබෙන්න ඇති.එහෙත් පසුගිය දා අමෙරිකාව කළ ප්‍රකාශයෙන් මේවායේ සත්‍යයක් නොවන බව පැහැදිලි වෙනවා. අමෙරිකාව සඳහන් කළේ එල්. ටී. ටී. ඊ. ත්‍රස්තවාදය යුදමය වශයෙන් පරාජය කළත් ජාත්‍යන්තර වශයෙන් එය තුරන් වී නැති බවයි. මේ නිසා ශ්‍රී ලංකාව තුළ ත්‍රස්තවාදය යළි හිස එසවීමට ගන්නා ක්‍රියා මාර්ගයන්ට අමෙරිකානු රජය ඊට අවශ්‍ය සහාය ලබා දෙන බවයි. එසේ ම එල්. ටී. ටී. ඊ. සංවිධානයේ ජාත්‍යන්තර ජාලය තවමත් ක්‍රියාත්මක වන බව අමෙරිකාව තරයේ විශ්වාස කරනවා.2010න් පසු ශ්‍රී ලංකාව තුළ ත්‍රස්ත ක්‍රියාකාරකම් වාර්තා නොවුණ ද ත්‍රස්තවාදීන් ට මුල්‍යමය හා යුදමය වශයෙන් සහයෝගය ලබා දුන් පුද්ගලයන් පිළිබඳ වාර්තා වන බවක් අමෙරිකාව සඳහන් කරනවා. මේ එල්. ටී. ටී. ඊ. ය සම්බන්ධයෙන් අමෙරිකානු නිල ස්ථාවරය පැහැදිලියි. නිල නොවන වශයෙන් හා පෞද්ගලිකව එම රටවල ජීවත්වන එල්. ටී. ටී. ඊ. හිතවාදීන් විවිධ ප්‍රචාර ගෙන ගියත් රාජ්‍යයක් ලෙස ඔවුන්ගේ නිල ස්ථාවරය මින් පැහැදිලි වෙනවා.මේ ස්ථාවරය රජයක් විදිහට ශ්‍රී ලංකාවට වාසිදායකයි. මේ නිසා ලබන වසරවන විට මෙරට ආණ්ඩු විරෝධීන් සිතන ආකාරයේ තෙරපීමක් බටහිරින් අපට එල්ලවන බව පෙනෙන්ට නැහැ. විශේෂයෙන්ම එල්. ටී. ටී. ඊ. යට වාසිදායක වන විදියේ යමක් සිදු වේ යැයි විශ්වාස කරන්න බැහැ. මේ නිසාත් රටක් ලෙස කල්පනා කිරීමෙන් තොරව පක්ෂක්ග්‍රාහීව ආණ්ඩු විරෝධය මතුªකරන අයගේ මනදොල පිනා යෑමේ සිදුවීම්වලට එතරම් ඉඩක් ඇතැයි පෙනෙන්නට නැහැ.තවමත් අමෙරිකාවේ හා යුරෝපයේ එල්. ටී. ටී. ඊ. ය තහනම් සංවිධානයක්. එල්. ටී. ටී. ඊ. ය තහනම් කළ කිසිම රටක් එම තහනම ඉවත් කර නැහැ. එසේ ම ඊට බලපාන නීති රීතිවත් ලිහිල් කර නැහැ. තවමත් යුරෝපයේ, කැනඩාවේ හා අමෙරිකාවේ එල්. ටී. ටී. ඊ. යට පක්ෂපාතීව අරමුදල් එකතු කරන අය හා විවිධ ක්‍රියාකාරකම් වල යෙදෙන අය අත්අඩංගුවට ගනු ලබනවා. එහෙත් පෞද්ගලික මට්ටමේ යම් යම් ක්‍රියාකාරකම් සිදු විය හැකියි. යුරෝපයේ එල්. ටී. ටී. ඊ. ඩයස්පෝරාව ශක්තිමත් යැයි සමහරු සඳහන් කරන්නේ මේ අර්ථයෙන්. රාජ්‍ය මට්ටමින් සහයෝගයක් නැහැ. අමෙරිකානු ප්‍රකාශය ඊට හොඳ නිදසුනක්.මේ නිසා නිවැරදිව කරුණු සොයා බැලීමකින් තොරව මේ රටවලට එරෙහිව රාජ්‍ය අනුග්‍රහය ලබන මට්ටමේ විරෝධතාවලින් පලක් නැහැ. ඉන් සිදු වන්නේ ප්‍රශ්නය තව තවත් අවුල්වීමයි. සාමාන්‍යයෙන් ජාත්‍යන්තර ප්‍රජාව අප වැනි රටවල ප්‍රශ්නවලට මැදිහත් වීමේ සුවිශේෂී ක්‍රමවේදයන් තිබෙනවා. ඒවා සාධාරණ නොවිය හැකියි. එසේ ම ජනවාර්ගික ප්‍රශ්නවලදී සුළු ජන කොටස්වලට යම් සංවේදීතාවයක් දැක්විය හැකියි. එම භාවිතය පිළිබඳ අවබෝධයෙන් කටයුතු කිරීම වැදගත්. දේශපාලන විසඳුමක් සම්බන්ධයෙන් අප සතු උනන්දුව හා ප්‍රජාතන්ත්‍රවාදී ආයතන ශක්තිමත් කිරීම සම්බන්ධයෙන් බටහිරට ඇති උනන්දුව ගැන අපේ අවධානය වැඩි විය යුතු වෙනවා. ඊනියා බටහිර රටවල් අනුගමනය කරන ප්‍රජාතන්ත්‍රවාදය තෝරු මෝරුන්ට එක විදියකටත් හාල් මැස්සන්ට තවත් විදියකටත් බව අමුතුවෙන් කිව යුතු නැහැ. ලෝක ස්වභාවය එයයි. එය වෙනස් කරන්න බැහැ. එහෙත් හාල්මැස්සන්ට ප්‍රජාතන්ත්‍ර විරෝධී වීමට තෝරු මෝරු ඉඩ දෙන්නේ නැහැ. එය මේ දිනවල මැද පෙරදිග හා උතුරු අප්‍රිකාවේ සිදු වන සිදුවීම් වල දී පැහැදිලියි.මේ සියල්ල සමඟ අපට වාසිදායක වූ කාරනාද නිර්මාණය වී තිබෙනවා. අමෙරිකාව ප්‍රමුඛ බටහිර යුරෝපය අනුගමනය කරන එල්. ටී. ටී. ඊ. විරෝධී පිළිවෙත අපට වාසියක්. එසේ ම ඔවුන්ට රාජ්‍ය මට්ටමින් ඉඩක් නොදීම අපට වාසියක්. මේ සමග ම භූගෝලීය පිහිටීම අතින් අපේ වැදගත්කම ඔවුන් තේරුම් ගෙන සිටීමට වැදගත්. මේ සමග ම ජනවාර්ගික ප්‍රශ්න හා ප්‍රජාතන්ත්‍රවාදය ශක්තිමත් කිරීම පැත්තෙන් බටහිර රටවල් කල්පනා කරන ක්‍රමය අපට වෙනස් කරන්න බැහැ. එසේ ම ඉන්දියානු සාගරයේ ශ්‍රී ලංකාවේ හා භූගෝලීය පිහිටීම ද ඔවුන්ට (අමෙරිකාව ප්‍රමුඛ බටහිර) වෙනස් කිරීමට බැහැ. එය අපට වෙනස් කරන්නත් බැහැ.මේ කාරනා දෙක අතර දෝලනය වන ගනුදෙනුවකට ඔවුන් සූදානම් වන බව පෙනෙනවා. එය අපට අවාසියක් නොවන ආකාරයෙන් විසඳාගැනීමේ දේශපාලන ක්‍රමවේදය පාවිච්චි කළ යුත්තේ ශ්‍රී ලංකාවයි. මෙම ක්‍රියාවලියේ දී එල්. ටී. ටී. ඊ. යේ ව්‍යාප්තියට වැට කඩුළු බැඳීමේ අමෙරිකානු ස්ථාවරය අපට වැදගත් වෙනවා.මේ සියල්ල සමඟින් ඉන්දියානු සාධකය කළමනාකරණය කර ගැනීම ද වැදගත්. සාමාන්‍යයෙන් ශ්‍රී ලංකාව පිළිබඳ ක්‍රියාමාර්ග හා ඊට අයත් වන පණිවිඩ අමෙරිකාව ප්‍රමුඛ බටහිර රටවල් භාර ගන්නේ ඉන්දියාව හරහායි.එසේ ඉන්දියාව පාස් කර හෝ ඔවුන්ගේ අනු දැනුමකින් තොරව ශ්‍රී ලංකාව සම්බන්ධයෙන් ක්‍රියාමාර්ගවලට එළඹීමටත් බටහිර සූදානම් නැහැ. මේ නිසා අමෙරිකාව ප්‍රමුඛ බටහිර රටවල එල්. ටී. ටී. ඊ. විරෝධී පිළිවෙත හා ඉන්දියානු හොඳ හිත අපේ ඉදිරි දේශපාලන කටයුතු වලදී අදට වඩා වැදගත් වෙනවා. මෙහි දී ජනාධිපති මහින්ද රාජපක්ෂ ඉන්දියාව කළමනාකරණය කළ ආකාරය ප්‍රසංශනීයයි. එය එල්. ටී. ටී. ඊ. යේ පරාජයේ අවසානය දක්වා ම ඉතා යහපත් අයුරින් පැවැතුණා. අදත් ඉන්දියානු හොඳ හිත එලෙසින්ම පවතිනවා. එය ඉදිරියට ද ඒ ආකාරයෙන් නඩත්තු කිරීම වැදගත්.මෙහි දී රජය නියෝජනය කරන පාර්ශ්වයන් අතර විවිධ මත වාදයන් තිබිය හැකියි. එම මත වාදයන්ට අනුව ඉන්දියානු ක්‍රියාමාර්ගයන් ගැන ප්‍රශ්න තිබිය හැකියි. එහෙත් රජයක් විදියට කටයුතු කිරීමේ දී එම ප්‍රශ්න යටපත් කර ගනිමින් සාමූහික ක්‍රියාමාර්ගයකට අවතීරණ වීම වැදගත් වෙනවා. මෙහි දී විශේෂයෙන්ම ජනාධිපති මහින්ද රාජපක්ෂ අනුගමනය කිරිම මෙහි දී වැදගත්. ඔහුගේ දේශපාලන අත්දැකීම මෙතෙක් ජාත්‍යන්තර සාධක කළමනාකරණය කර ගැනීමට හැකි වී තිබෙවා.මෙහි දී ඉන්දියාව විශේෂයි. එසේ ම ඉන්දියානු සාධකයේ ඇති වැදගත්කම ඔහු හඳුනාගෙන තිබෙනවා. මේ නිසා රජයක් විදියට සාමූහිකත්වයට ගරු කරමින් එක් පොදු මතයක ඒම වැදගත් පාර්ලිමේන්තු තේරීම් කාරක සභාව, උගත් පාඩම් කොමිසම වැනි සුවිශේෂ වේදිකාවල තම පක්ෂවල අනන්‍යතාව ප්‍රකාශ කිරීමට බාධාවක් නැහැ. ආණ්ඩුවක් යනු කොමිසන් සභාවක් හෝ තේරීම් කාරක සභාවකට වෙනස්. මේ ආණ්ඩුවේ නායකයා වෙන්නේ ජනාධිපති මහින්ද රාජපක්ෂ බව අමුතුවෙන් කිව යුතු නැහැ. මේ නිසා නායකයාගේ මතයට හා දේශපාලන අත්දැකීම් සමගාමීවීම වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=f1108252</link>
    <topic>අවුරුදු දාහතරේදීඑළිසබෙත් රැජින ඉස්සරහ නැටුවා</topic>
    <author>සටහන දයා අබේධීරමාතලේ සමූහ</author>
    <content>මාව ‘රත්තොට සිරිසේන’ කියා ඇමතුවත් මගේ උපන් ගම මහනුවර පාතදුම්බර නාපාන, උඩගුන්නාපාන මගේ පියා අරලුවාගොඩ යද්දෙස්සලාගේ බලිතියන්නලැගෙදර සේදරමා. අම්මා එච්. ජී. සෙදිනා.මුලින්ම පොල්ගොල්ල ප්‍රාථමික විද්‍යාලයෙන් ඉගෙනුම ලබා පොල්ගොල්ලේ ජ්‍යෙෂ්ඨ විද්‍යාලයට ඇතුළුවී පාඩම් ඉගෙන පාරම්පරික බලි, ශාන්තිකර්මය හා හේවිසි වාදනය පියාගේ මඟ පෙන්වීම යටතේ ඉගෙන ගත්තා.පස්සේ පියාගේ බාප්පා කෙනෙකු වන වික්ටර් රාජපක්‍ෂ නාට්‍යාචාර්ය වරයාගෙන් නැටුම් කලාව පුරුදු පුහුණු වුණා. ප්‍රථම වතාවට 1954 අවුරුද්දේ අප්‍රේ්ල් 03 වැනිදා ශ්‍රී ලංකාවට සැපැත් වූ එලිසබෙත් මහ රැජින හා එඩින්බරෝ ආදිපාදතුමන් පිළිගැනීම සඳහා කොළඹ මහ නගර සභාව සංවිධානය කළ උත්සවයේදී පන්තේරු නැටුමට ඉදිරිපත් වුණේ ඒ කණ්ඩායමේ සිටි බාලම කොලු ගැටයා විදිහටයි.ඒ අවුරුද්දේම මහනුවර දළදා පෙරහරේ පන්තේරු නැටුම ඉදිරිපත් කළා. පස්සේ සෑම අවුරුද්දකම අඛණ්ඩව ඒ පෙරහැරේ නාථ, විෂ්ණු, කතරගම හා පත්තිනි දේවාල පෙරහරවලත් නාට්‍ය කණ්ඩායම්වල නැටුම් ඉදිරිපත් කළා.1955 අවුරුද්දේ හිස් වෙස් පැළඳවීම සිදු කළා. ඒ වටපුළුව පුරාණ පිටියේ දේවාලයේ ප්‍රධාන කපු මහතා වන ආර්. එම්. පුංචිබණ්ඩා මහතාගේ උපදෙස් පරිදියි එය සිදු කළේ උඩගුන්නැපාන බෝධිමල්කඩ පුරාණ විහාරස්ථානයේදී ගරුතර සංඝරත්නයේ පිරිත් සඣායනා මධ්‍යයේ වික්ටර් රාජපක්‍ෂ ගුරුතුමන් අතින්.පස්සේ ශ්‍රී ලංකාවේ පැවැත්වූ ආගමික ජාතික හා සංස්කෘතික උත්සවවලදී ඒවාට සහභාගී වී මගේ කුසලතාව දැක්වූවා.1984 අවුරුද්දේ සිට 2000 අවුරුද්ද දක්වා මේ රටේ හිටපු ජනාධිපතිවරුන්ගෙන් මහනුවර දළඳා මාලිගාවේ ඇසළ පෙරහරේ දක්‍ෂතම ශිල්පියාට හිමි ත්‍යාගය ලබා ගැනීමට හැකිවීම මගේ ජීවිතයේ නොමැකෙන මතකයක්. ජේ. ආර්. ජයවර්ධන, රණසිංහ ප්‍රේමදාස, ඩී. බී. විජේතුංග, චන්ද්‍රිකා බණ්ඩාරනායක යන ජනාධිපතිවරුන්ගෙන් උපහාර සම්මාන ලබාගත්තත් මහින්ද රාජපක්‍ෂ ජනාධිපතිතුමන්ගෙන් එවන් සම්මානයක් ලබා ගැනීමට නොහැකි වූයේ දිගටම වසර 16 ක්ම එම සම්මානය හිමිකරගත් මට මේ රටේ නැගී එන තරුණ කලාකරුවන් හට එම සම්මානය හිමිකර ගැනීමට ඉඩ හැරී නිසයි. 2000 අවුරුද්දේ සිට පෙරහැරේ ශිල්ප දැක්වීම නතර කර මම ඉන් ඉවත් වුණා.මේ රටේ ප්‍රථම ජනාධිපතිවරයා වන විලියම් ගොපල්ලව මැතිතුමාගෙන් එවන් සම්මානයක් හිමිකර නොගත්තත් එතුමන් සහභාගී වූ උත්සව රැසසක ශිල්ප දැක්වීමට හැකිවීමද සතුටින් සිහිපත් කරන්න කැමැතියි.1956 අවුරුද්දේ සිට අඩ සියවසකට ආසන්න කාලයක් මේ රටේ නමගිය නැටුම් ශිල්පීන් වන ශ්‍රී යෙනා, හීංබබා ධර්‍මසිරි, ආචාර්ය පනීභාරත, වැනි කලාකරුවන් සහභාගී වූ නැටුම් සංදර්ශනවල කොටස් කාරයෙකු ලෙස කටයුතු කරන්නට ලැබීමද මා ලැබූ භාග්‍යයක්.කලාභවනේ ජාතික නැටුම් කණ්ඩායම, සංස්කෘතික අමාත්‍යාංශයේ රාජ්‍ය නැටුම් කණ්ඩායම, මහනුවර වෘත්තිය නැටුම් කණ්ඩායම පොලොන්නරුව රාජ්‍ය නැටුම් කණ්ඩායම, අම්පිටියේ ඩාන්ස් ලංකා (සිරි පතිරණ) නැටුම් කණ්ඩායම වටපුළුව රංජිත් බණ්ඩාර නැටුම් කණ්ඩායම අධ්‍යාපන අමාත්‍යාංශයේ නුපුර රාවය නැටුම් කණ්ඩායම යන නැටුම් කණ්ඩායම්වල ද නැටුම් රඟ දැක්වීමට අවස්ථාව උදා වූහ.මීට අමතරව ඕස්ට්‍රේලියාව, ඉන්දියාව, කේරලය, නවදිල්ලිය, ඇමෙරිකාව, සෞදි අරාබිය, ඊශ්‍රායලය, ඉන්දුනීසියාව, ජර්මනිය, යන විදේශ රටවල නැටුම් කණ්ඩායම්වල සාමාජිකයෙකු ලෙස විදේශයන්හි ශිල්ප දැක්වීමට මා වාසනාවන්ත වුණා.කලාභූෂණ, ගාන්ධර්ව ප්‍රසාදිනී, මැදරට තිලක පද්මාන්ජලී, ටවර් හෝල් ජාතික යන සම්මාන හිමිකර ගැනීමටත් මට හැකි වුණා.1961 අවුරුද්දේ රත්තොට ජයන්ති කලායතනයේ අධිපති පරලෝ සැපත් බී. ජී. පංචනාද ගුරුතුමාගේ ඉල්ලීමක් අනුව එම කලායතනයේ උපදේශකවරයෙකු ලෙස කටයුතු කළා. සමස්ත ලංකා තරගවලට එම සිසුන් යවා කීර්තිමත් ආයතනයක් බවට පත්කරන්නට හැකි වුණා.1965 අවුරුද්දේ පංචනාද ගුරුතුමාගේ ඥාති දියණියක් වන ඩබ්. ජී. පොඩිනා සමඟ විවාහ වුණා. 1970 අවුරුද්දේ සිරිමාවෝ බණ්ඩාරනායක මැතිතුමියගේ සමගි පෙරමුණ රජයේ රත්තොට මන්ත්‍රීවරයාණන් වන දිවංගත එස්. බී. යාලෙගම මහතාගේ අනුග්‍රහයෙන් රජයේ නැටුම් ගුරු පත්වීමක් ලබා ගත්තා.පොලොන්නරුව අධ්‍යාපන කලාපයේ දියබෙදුමේ ඉරහඳ කෙටුවැව මහා විද්‍යාලයේ සේවය අරඹා කයිකාවල මධ්‍ය මහා විද්‍යාලය, මාතලේ ශාන්ත තෝමස් විද්‍යාලය යන විද්‍යාලවල සේවය කළා.අවසන්වරට සේවය කළ මාතලේ ශාන්ත තෝමස් විද්‍යාලයේ වසර 20 ක පමණ කාලයක් තුළදී නැටුම් වැයුම්, හා ගැයුම් වලින් සමස්ත ලංකා ප්‍රථම ස්ථාන 15 ක් හා දෙවන ස්ථාන 5 ක් ලබා ජයග්‍රහණ රැසක් ලබා ගත්තා. රාජ්‍ය අනුග්‍රහය ඇතිව විදේශ රටවල පැවැති සංදර්ශන වලට සහභාගී වී ශ්‍රී ලංකාවට ගෞරවයක් අත්පත් කරදීමට හැකිවුණා. මා 2000 අවුරුද්දේ මා රාජ්‍ය සේවයෙන් විශ්‍රාම ගත්තා.පස්සේ මාතලේ, කිවුල සහ ගුරුවැවිල යන සංස්කෘතික මධ්‍යස්ථාන වල නැටුම් විෂය පිළිබඳ සම්පත් දායකයෙකු වශයෙන් සේවය කිරීමෙන් මා විශාල තෘප්තියක් ලබනවා. දැන් මා ගෙවන්නේ සැඳෑ සමයයි. මගේ දයාබර දූ දරුවන් බිරිය හා දරුවන්ගේ දරුවන් හා ඥාතීන් සමඟ ආදරයෙන් ආගමික වත් පිළිවෙත්වල නිරතවෙමින් සතුටින් කාලය ගත කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>25</day>
    </date>
    <link>http://www.dinamina.lk/2011/08/25/_art.asp?fn=f1108253</link>
    <topic>සංවාදයෙන් සංහිදියාවටජාතික යොවුන් පාර්ලිමේන්තුව</topic>
    <author>ජයකාන්ත ලියනගේ ප්‍රවෘත්ති නිලධාරී යෞවන කටයුතු සහ නිපුණතා සංවර්ධන අමාත්‍යාංශය</author>
    <content>ශ්‍රී ලාංකේය තාරුණ්‍යයට නවමු අත්දැකීමක් එක් කළ ශ්‍රී ලංකා යොවුන් පාර්ලිමේන්තුවේ දෙවැනි සැසිවාරය අද (24) මහරගම ජාතික යොවුන් රඟහලේ ඉදිකරන ලද විශේෂ පාර්ලිමේන්තු ආකෘතිය තුළදී පැවැත්වේ. පසුගියදා අමෙරිකාවේ නිව්යෝර්ක් නුවරදී පැවැති එක්සත් ජාතීන්ගේ සංවිධානයේ තරුණ කටයුතු පිළිබඳ සමුළුවේදී ප්‍රකාශයට පත්කරන ලද තරුණයන් පිළිබඳ ජගත් ප්‍රකාශනය මෙහිදී විවාදයට ගැනීමට නියමිතය.ඇතැම් විදේශ රටවල ක්‍රියාත්මක වන ඉතා දියුණු දේශපාලන අත්හදා බැලීමකට ශ්‍රී ලංකාව මුල පිරූ පළමු අවස්ථාව මෙයයි. ජාත්‍යන්තර තරුණ වර්ෂය සැමරීම වෙනුවෙන් ශ්‍රී ලාංකේය යෞවන යෞවනියන් ගේ නායකත්ව හැකියාවන් වර්ධනය කර, නිවැරැදිව හා ගුණාත්මකව දේශපාලන කටයුතුවල නිරත කරවීම යොවුන් පාර්ලිමේන්තුවේ අරමුණයි.පාර්ලිමේන්තු ක්‍රමවේදය හා සම්ප්‍රදායන් පිළිබඳව තරුණ පිරිස දැනුවත් කිරීම, අනාගතයේදී ආදර්ශමත් මන්ත්‍රීවරුන් පිරිසක් පාර්ලිමේන්තුවට දායාද කිරීම සඳහා අවශ්‍ය පසුබිම සැකසීම, මන්ත්‍රීවරයකුගේ භූමිකාව පිළිබඳව තරුණ පරපුර තුළ අවබෝධයක් ඇති කිරීම, යොවුන් පාර්ලිමේන්තු තීරණයන් පිළිබඳ පාර්ලිමේන්තුවේ මැති ඇමැතිවරුන්ගේ අවධානය යොමු කරවීම, තරුණ පිරිස තුළ නායකත්ව ගුණාංග වර්ධනය කිරීමද යොවුන් පාර්ලිමේන්තුවෙන් බලාපොරොත්තු වේ.මේ සංකල්පය සැබෑ ලෙසම ශ්‍රී ලාංකේය තාරුණ්‍යය තුළ ඇති කළේ අනාගතය පිළිබඳ සුබවාදී බලාපොරොත්තුවකි. එය ශ්‍රී ලාංකේය මාධ්‍යටද නැවුම් අත්දැකීමක් එක් කළේය. ගණපූර්ණ සීනු විනාඩි පහක් නාද කිරීමත් සමඟ යොවුන් පාර්ලිමේන්තු මන්ත්‍රීවරුන් සභා ගැබට පිවිසියේය. යොවුන් පාර්ලිමේන්තුවේ මහා ලේකම් ප්‍රධාන වේත්‍රධාරි විසින් සෙංකෝලය සභා ගර්භයේ තැන්පත් කර සිය අසුන් කරා පැමිණීමෙන් පසු ජාතික ගීය වාදනය වූ අතර සියල්ලෝම අසුන් වලින් නැගිට ඊට ගෞරව දැක්වූහ. මීට පෙර සැබෑ පාර්ලිමේන්තුවේ කි‍්‍රයා පටිපාටිය දැක තිබූ හා මුහුණු හඳුනන්නෙකුට හැර වෙනත් කිසිවෙකුට වෙනස තේරුම් ගැනීමට නොහැකි වන පරිද්දෙන් සියල්ල සැලසුම් කර තිබුණි. යෞවන කටයුතු සහ නිපුණතා සංවර්ධන අමාත්‍ය ඩලස් අලහප්පෙරුම මහතාගේ මඟපෙන්වීම යටතේ කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයනාංශයේ මහාචාර්ය නවරත්න රඹුක්වැල්ල, ජ්‍යෙෂ්ඨ කථිකාචාර්ය ධම්ම දිසානායක සහ විවෘත විශ්වවිද්‍යාලයේ දේශපාලන විද්‍යා අංශයේ මහාචාර්ය ශාන්ත අබේසිංහ යන මහත්වරුන් ප්‍රමුඛ පිරිසක් මෙම සැලසුම පිටුපස සිටියහ.ජාතික යොවුන් පාර්ලිමේන්තුවේ මන්ත්‍රීවරුන් තෝරාගැනීම සඳහා වූ යොවුන් පාර්ලිමේන්තු මැතිවරණය පසුගිය වසරේ (2010) නොවැම්බර් මස 28 වන දින ශ්‍රී ලංකාවේ ප්‍රාදේශීය ලේකම් කොට්ඨාස 332 ක් ආවරණය වන පරිදි දිවයින පුරා පැවැත්විණි. නොවැම්බර් 1 - 10 දින දක්වා නාමයෝජනා කැඳවූ අතර 11 - 25 දින දක්වා මැතිවරණ ප්‍රචාරක කටයුතුª සිදු කරන ලදී. මෙම යොවුන් පාර්ලිමේන්තු මැතිවරණයට ඡන්දය ඉල්ලීමට සහ ඡන්දය ප්‍රකාශ කිරීමට පූර්ණ අයිතිය ලද්දේ වයස අවු. 13 - 29 ත් අතර යෞවන සමාජ සාමාජික සාමාජිකාවන් පමණි. ඔවුන් 2010. 10. 31 දිනට පෙර යෞවන සමාජ ලියාපදිංචිය අවසන් කළ අය විය යුතුයි.යොවුන් පාර්ලිමේන්තුවේ සම්පූර්ණ මන්තී‍්‍රන් සංඛ්‍යාව 335 කි. දිවයින පුරා පිහිටි ප්‍රාදේශීය ලේකම් කොට්ඨාස 332 ආවරණය වන පරිදි එක් ප්‍රාදේශීය ලේකම් කොට්ඨාසයකින් එක් අයෙකු වන පරිදි මන්තී‍්‍රවරුන් 332 ක් සහ ඔවුන්ට අයත් නොවූ ශ්‍රී ලංකාවේ අනෙක් ජන වර්ග නියෝජනය වන පරිදි ප්‍රධාන තේරීම් භාර නිලධාරි යෞවන කටයුතු අමාත්‍යාංශයේ ලේකම් සු. සෝ. හේවාපතිරණ මහතා විසින් පත් කරනු ලැබූ තවත් තිදෙනෙක්ද ඊට අයත් විය. ආදී වාසී, බර්ගර් හා මැලේ සහ ආබාධිත තරුණ ප්‍රජාව නියෝජනය කරමින් මෙම තිදෙනා පත් කර ඇත.කථානායක, නියෝජ්‍ය කථානායක, අගමැති සහ ඇමැති මණ්ඩලය හැර ඉතිරි යොවුන් මන්තී‍්‍රවරුන් දෙකට බෙදා ආණ්ඩු පක්ෂය සහ විපක්ෂය සකසා තිබේ. සෙංකෝලය තැන්පත් කිරීමෙන් අනතුරුව කථානායකවරයෙකු සහ නියෝජ්‍ය කථානායකවරයකු තෝරා පත් කර ගත්තේය. ශ්‍රී ලංකා පාර්ලිමේන්තුවේ මෙන් මෙහිදී වාද භේද, ඡන්ද විමසීම් කිසිවක් නොපැවති අතර සියල්ල සම්මුතියෙන් සිදුවීම ශ්‍රී ලාංකේය අනාගතය පිළිබඳ සුභ පෙරනිමිත්තක්ම වනු ඇත.කථානායකවරයා ලෙස, කුලියාපිටිය නැඟෙනහිර මෙහොමඩ් සාජහාන් සහ ඇල්පිටිය චාමර සම්පත් යන යොවුන් මන්ත්‍රීවරුන්ගේ යෝජනා ස්ථිරත්වයෙන් නාරම්වල මොහොමඩ් අනීස් තේරී පත්වූ අතර නියෝජ්‍ය කතානායකවරයා ලෙස නාගොඩ තමිදු චාමර සහ බළපිටියේ දිනේෂ් අසංක යන යොවුන් මන්ත්‍රීවරුන්ගේ යෝජනා ස්ථිරත්වයෙන් බෝපේ පෝද්දල ලසාත් දිසානායක තේරී පත්විය. යොවුන් පාර්ලිමේන්තුවේ අගමැතිවරයා ලෙස කළුතර දොඩංගොඩ ප්‍රාදේශීය ලේකම් කොට්ඨාසයේ ෂිහාන් ධම්මික ජයසිංහ මහතා තේරී පත්වූ අතර වාර්ගික සංහිඳියාවට නිර්භීත එඩිතර හා සාධාරණ පියවරක් ඉදිරියට තබමින් උප අග්‍රාමාත්‍යවරිය ලෙස මුලතිව් දිස්ත්‍රික්කයේ තුනුක්කායි ප්‍රාදේශීය ලේකම් කොට්ඨාසයේ යොවුන් මන්ත්‍රිනි කේ. කවිත්‍රා මෙනවිය තෝරා පත්කර ගත්තාය.මහනුවර ගයාන් සමීර සහ කෑගල්ලේ හරිද්‍ර රූපසිංහ පිළිවෙළින් කාරක සභා සභාපති සහ නියෝජ්‍ය කාරක සභා සභාපති වශයෙන් තේරී පත්විය. මිහිකත සුරැකීමේ කාරක සභාවේ සභාපතිවරයා මෙන්ම ආණ්ඩු පක්ෂයේ ප්‍රධාන සංවිධායකවරයා වන්නේ වැලිගම විමුක්ති චතුරංග යොවුන් මන්ත්‍රීවරයාය. අනුරාධපුරයේ ගලෙන්බිඳුනුවැව යොවුන් මන්ත්‍රී කේ. ඒ. කේ. සෙනෙවිරත්න සහායකවරයා ලෙස තේරාපත් කරගෙන තිබෙන අතර ඔහු සැලසුම් කාරක සභාවේ සභාපතිවරයා ද වේ.විපක්‍ෂ නායකවරයා, මානව සම්පත් හා ප්‍රාග්ධනය කාරක සභාවේ සභාපතිවරයා ලෙසද කටයුතු කරයි. වත්තල යොවුන් පාර්ලිමේන්තු මන්ත්‍රී එරන්ද මනෝජ් මහතා, ජාතික යොවුන් පාර්ලිමේන්තුවේ විපක්‍ෂ නායකවරයාය. විපක්ෂයේ ප්‍රධාන සංවිධායකවරයා වන්නේ අම්පාර අඩ්ඩාලාච්චේනෙයි යොවුන් මන්ත්‍රී ඒ. එම්. අස්ලම් සාජා මහතායි. ඔහු පුරවැසි සබඳතා කාරක සභාවේ සභාපතිවරයා ද වේ.ජාතික යොවුන් පාර්ලිමේන්තුව අමාත්‍යවරුන් 13 දෙනෙකුගෙන් සහ නියෝජ්‍ය අමාත්‍යවරුන් 13 දෙනෙකුගෙන් සමන්විතය. පාර්ලිමේන්තුවේ නිල කාලය වසරකි. මෙය නැවුම් අත්දැකීමක් සහ යෞවන සමාජ සාමාජික සංඛ්‍යාව, ශ්‍රී ලංකාවේ තරුණ ජනගහනය අනුව ඉතා අවම මට්ටමක පැවතීම මෙම සීමා කිරීමට හේතු වී තිබේ.ජාතික තරුණ වැඩසටහන්වල ව්‍යාප්තියත් සමඟ යෞවන සමාජ වටා ඒකරාශිවන තරුණ ජනගහනය ඉදිරි තෙවසර තුළදී දෙගුණ තෙගුණ වන බව යෞවන කටයුතු අමාත්‍යංශයේ විශ්වාසයයි. එනිසාම මීළඟ යොවුන් පාර්ලිමේන්තුවේ නිල කාලය වසර 3 දක්වා දීර්ඝ කිරීමට සැලසුම් කර තිබේ. සෑම මසකම තෙවැනි සතියේ යොවුන් පාර්ලිමේන්තුව පැවැත්වේ. යෞවන කටයුතු සහ නිපුණතා සංවර්ධන අමාත්‍යාංශය සහ ඊට අයත් ආයතනවල කාර්යයන් සෘජු ලෙසම යොවුන් පාර්ලිමේන්තුවට පැවරේ. යොවුන් පාර්ලිමේන්තුව, නිලධාරීන්ට ඉහළින් තීන්දු තීරණ ගන්නා ආයතනයක් ලෙස පවත්වාගෙන යාම අමාත්‍යාංශයේ අරමුණයි.මීට අමතරව දියුණු ප්‍රජාතන්ත්‍රවාදී රටවල ක්‍රියාත්මක වන පරිදි තමන් පත් කළ මහජන නියෝජිතයා තමන් නියෝජනය නොකරන්නේ නම්, ඔහු ආපසු කැඳවීමේ බලයද යෞවන සමාජ සාමාජිකයින්ට හිමි වේ. ඔවුන් බහුතරයකගේ අත්සනින් ඒ පිළිබඳව ප්‍රධාන තේරීම් භාර නිලධාරීවරයාට පැමිණිල්ලක් කළ කල්හි, කරනු ලබන පරීක්‍ෂණයකින් අනතුරුව ප්‍රධාන තේරීම් භාර නිලධාරියා විසින් අදාළ යොවුන් මන්ත්‍රීවරයාගේ ධුරය අහෝසි කර එම කොට්ඨාසය සඳහා අතුරු මැතිවරණයක් පවත්වා නව යොවුන් පාර්ලිමේන්තු නියෝජිතයෙක් තෝරා පත් කර ගැනීමට කටයුතු කරනු ඇත.සංවාදයෙන් සංහිඳීයාවට යන තේමාව යටතේ වාර්ගික සමඟිය ගොඩ නඟමින් නූතන ශ්‍රී ලාංකේය ජාතිය ගොඩ නැඟීම උදෙසා වඩාත් ඵලදායි ප්‍රවේශයකට යාමට යොවුන් පාර්ලිමේන්තුවට හැකිවන්නේ උත්තරීතර පාර්ලිමේන්තුවේ සම්ප්‍රදායන් ඉතා හොඳින් හදාරා නිදහසින් පසු ගෙවුන දශක හතක කාලය තුළ රටේ සියලු වෙනස්වීම් අවබෝධ කරගත් විටය.යොවුන් පාර්ලිමේන්තු මන්ත්‍රීවරුන් ජාතිය සතු වටිනාම මානව සම්පත් නියෝජනයක් ලෙස මතු දවසක ශ්‍රී ලංකා පාර්ලිමේන්තුව නියෝජනය කරන්නේ නම් එය නව ශ්‍රී ලාංකේය ජාතිය ගොනැඟීමට මහෝපකාරී වනු ඇත. එපමණක්ද නොව අද යොවුන් පාර්ලිමේන්තුව පිහිටුවීමේ නිවැරැදි තීරණය එදාට වඩාත් තහවුරු වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108261</link>
    <topic>ජනපති යෝජනාව ඉදිරිපත් කරයි</topic>
    <author>දයා පෙරේරා, ස්වර්ණා විජේකෝන් සහ චමීර ඇල්ලදෙණිය</author>
    <content>දශක කිහිපයක් තිස්සේ මෙරට ක්‍රියාත්මක වූ හදිසි නීතිය ඉවත් කිරීමේ යෝජනාව ජනාධිපති මහින්ද රාජපක්‍ෂ මහතා ඊයේ (25) පාර්ලිමේන්තුවට ඉදිරිපත් කළේය.රටේ පාලන කටයුතු සඳහා හදිසි නීතියක අවශ්‍යතාවක් දැන් නොමැති බවට තමා සෑහීමකට පත්ව ඇති බවත් ප්‍රජාතන්ත්‍රවාදීව රටේ ඉදිරි කටයුතු සාමාන්‍ය නීතිය යටතේ පවත්වාගෙන යාමට හැකියාව ඇති බවත් හදිසි නීතිය ඉවත් කිරීමේ යෝජනාව ඉදිරිපත් කරමින් ජනාධිපති මහින්ද රාජපක්‍ෂ මහතා කීවේය.විධායක ජනාධිපති ධූරය මේ රටේ ඇති කිරීමෙන් පසු බිහි වූ ජනාධිපතිවරුන් අතුරින් පාර්ලිමේන්තු කටයුතුවලට වැඩියෙන්ම සහභාගි වූ ජනාධිපතිවරයා වශයෙන් පාර්ලිමේන්තුවත් ජනාධිපති ධූරයත් අතර සම්බන්ධය තව තවත් තහවුරු කරමින් මැති ඇමැතිවරුන්ගේ උණුසුම් පිළිගැනීම මැද්දේ පාර්ලිමේන්තුවට ඊයේ (25) පැමිණි ජනාධිපති මහින්ද රාජපක්‍ෂ මහතා, හදිසි නීතිය මුළුමනින්ම ඉවත් කිරීමේ යෝජනාව ඉදිරිපත් කළේ ය.හදිසි නීතිය යටතේ 2005 ට පෙර අවස්ථා ගණනාවක දීම මේ රටේ පුවත්පත් වාරණයක් පවා ක්‍රියාත්මක වූ බව මෙහි දී සිහිපත් කළ ජනාධිපතිවරයා, මේ රජය ලොව දරුණුම ත්‍රස්තවාදයට එරෙහිව දැවැන්ත සටනක් කරමින් වුව ද හදිසි නීතිය යටතේ පුවත්පත් වාරණයක් සිදු නොකළ බව පෙන්වා දුන්නේ ය.එදා මානුෂික මෙහෙයුමට ඉතා බරපතළ ලෙස මාධ්‍ය මගින් බාධා එල්ල කළත් මේ දක්වාම තම පාලනය යටතේ මාධ්‍යය වාරණයක් සිදු කොට නැතැයි අවධාරණය කළ ජනාධිපති මහින්ද රාජපක්‍ෂ මහතා එමගින් මෙය සැබෑ මානුෂික මෙහෙයුමක් බව ලොවට පෙන්වා දීමට හොඳම සාධකයක් බව ද කීවේ ය.2006 ජූනි මස සිට 2009 මැයි දක්වා කාලය තුළ රජය මගින් ක්‍රියාත්මක කළ මානුෂික මෙහෙයුමෙන් ත්‍රස්තවාදය මේ රටින් තුරන් කිරීමට හැකි වූ බව ද එතැන් සිට මේ දක්වා එම ප්‍රදේශවල ජන ජීවිතය විවෘත කිරීමට අවශ්‍ය කටයුතු යොදන බව ද 3,00000 කට ආසන්න අවතැන් ව සිටි පිරිසෙන් 8000 ක් හැරුණ විට ඉතිරි පිරිස තමන් පදිංචි ස්ථානවල නැවත පදිංචි කර ඇතැයි ද ජනාධිපති මහින්ද රාජපක්‍ෂ මහතා කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108262</link>
    <topic>රනිල්ගෙන් ජනපතිට තුති</topic>
    <author>දයා පෙරේරා, ස්වර්ණා විජේකෝන් සහ චමීර ඇල්ලදෙණිය</author>
    <content>හදිසි නීතිය ඉවත් කිරීමේ යෝජනාව පාර්ලිමේන්තුවට ඉදිරිපත් කිරීම පිළිබඳව ජනාධිපති මහින්ද රාජපක්ෂ මහතාට ස්තූති කරන බව විපක්ෂනායක රනිල් වික්‍රමසිංහ මහතා පාර්ලිමේන්තුවේදී ඊයේ (25) පැවසීය.ප්‍රමාද වී හෝ හදිසි නීතිය ඉවත් කිරීම ගැන අපේ සතුට ඉදිරිපත් කරනවා. හදිසි නීතිය ඉවත් කිරීම සඳහා යෝජනාව පාර්ලිමේන්තුවට ජනාධිපති මහින්ද රාජපක්ෂ මහතා විසින් ඉදිරිපත් කරනු ලැබීමෙන් පසු නැගී සිටි විපක්ෂ නායකවරයා එසේ ප්‍රකාශ කළේය.හදිසි නීතිය ඉවත් කිරීමට විරුද්ධ පක්ෂය සහයෝගය දෙනවා යන කරුණු අමුතුවෙන් කිවයුතු නැතැයි ද විපක්ෂනායකවරයා කීවේය.යුද්ධයෙන් ත්‍රස්තවාදය අවසන් කළා සේම දේශපාලන වශයෙන්ද මේ ප්‍රශ්නය විසඳා ගැනීමේ පැත්තක් තිබෙනවා. ජාතීන් අතර සමගිය ඇති කළ යුතු වෙනවා. ඒ සඳහා ආරම්භ කරනු ලැබ අතරමග නවතා දමන ලද සාකච්ඡා යළි පටන්ගෙන ඉදිරියට ගෙන යන ලෙස අප කියනවා. එම සාකච්ඡා සාර්ථක වේවායි අපි ප්‍රාර්ථනා කරනවා.හදිසි නීතිය අහෝසි කිරීම තුළින් පමණක් සෑහීමකට පත්වෙන්න බැහැ. රටේ ප්‍රජාතන්ත්‍රවාදය තහවුරු කරන්න තියෙනවා. ඒ සඳහා වන නීති පාර්ලිමේන්තුව තුළින් ඇති කර ගනිමු. ආණ්ඩුව හා විපක්ෂය එකතු වූ පසු පිටස්තරයෙන් එන බලපෑම් අඩු කර ගත හැකියි.ජනාධිපතිවරයා සභාවට පැමිණ කතා කරනවා. ඔහුගෙන් ප්‍රශ්න ඇසීමටත් නීති ඇති කර ගත යුතුයි.ඉදිරියේදී ලෝක ආහාර හිඟයක් ඇති වෙනවා. ඊට කලින් අපේ ප්‍රශ්න විසඳාගත යුතුව තිබෙනවා යැයිද විපක්ෂනායකවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n11082610</link>
    <topic>අපේ ප්‍රශ්නවලට විසඳුම් සොයන්න අපට අවස්ථාව උදාවී තිබෙනවා</topic>
    <author/>
    <content>ප්‍රථමවරට ත්‍රස්තවාදී බලපෑම්වලින් තොරව විවෘතව හා ප්‍රජාතන්ත්‍රවාදී රාමුව තුළ අපේ රටේ පවත්නා ප්‍රශ්නවලට විසඳුම් සෙවීමට අපට දැන් අවස්ථාව ලැබී ඇතැයි ජනාධිපති මහින්ද රාජපක්‍ෂ මහතා හදිසි නීතිය ඉවත් කිරීමේ යෝජනාව පාර්ලිමේන්තුවට ඉදිරිපත් කරමින් ඊයේ (25) ප්‍රකාශ කළේ ය.ජනාධිපතිතුමන් විසින් එහිදී කළ සම්පූර්ණ ප්‍රකාශය මෙසේ ය.විධායක ජනාධිපති ධුරය මේ රටේ ඇති කිරීමෙන් පසු බිහි වූ ජනාධිපතිවරුන්ගෙන් පාර්ලිමේන්තු කටයුතුවලට වැඩියෙන්ම සහභාගි වූ ජනාධිපතිවරයා වශයෙන් අද නැවතත් මේ පාර්ලිමේන්තුවේ පෙනී සිටින්නේ පාර්ලිමේන්තුවත් ජනාධිපති ධුරයත් අතර පැවතිය යුතු සම්බන්ධය තව තවත් තහවුරු කිරීමේ අධිෂ්ඨානයෙන් යුතුවයි. මා ජනාධිපති වූ තැන් සිටම සෑම අයවැයක්ම මා විසින් පාර්ලිමේන්තුවට ඉදිරිපත් කළා. එමඟින් ක්‍රියාත්මක කළ ආර්ථික හා සංවර්ධන වැඩපිළිවෙළට පාර්ලිමේන්තුවේ අඛණ්ඩ සහාය මට ලබා ගැනීමට හැකි වුණා. පසුගිය අයවැය විවාදය අවසන් කිරීමට ද මා පැමිණියේ අයවැය ක්‍රියාවලියේ පාර්ලිමේන්තුව හා රජයේ සම්බන්ධය තවත් පුළුල් කරමිනුයි. මගේ ඍජු අධීක්ෂණයෙන් පවතින අමාත්‍යාංශ සඳහා ඇති පාර්ලිමේන්තු උපදේශක කාරක සභාවලට මා නිතර නිතර සහභාගි වීමෙන් ඇමතිවරයෙකු වශයෙන් මගේ පාර්ලිමේන්තු කාර්යභාරය ද සැලකිය යුතු ලෙස ඉටු කිරීමට සමත්වීම ගැන මා නිහතමානීව ආඩම්බර වෙනවා. විධායකයත්, ව්‍යවස්ථාදායකයත් දැඩි සම්බන්ධතාවයකින් කටයුතු කිරීමට පෙළ ගැසීම ත්‍රස්තවාදයෙන් නිදහස් වූ අපේ රට වෙනුවෙන් අප ඉටු කළ යුතු විශාල කාර්යභාරයක්, ප්‍රජාතන්ත්‍රවාදය ශක්තිමත් කිරීමටත්, යහපාලනයක් තිරසාර ලෙස ගොඩනැගීමටත්, ආර්ථිකය ශක්තිමත් කිරීමටත්, පාර්ලිමේන්තු ප්‍රජාතන්ත්‍රවාදය කෙරෙහි ජනතාවගේ විශ්වාසය තහවුරු කිරීමටත් ව්‍යවස්්ථාදායකයත්, විධායකයත් දැඩි සම්බන්ධතාවයකින් කටයුතු කිරීම හේතු වනු ඇතැයි මා විශ්වාස කරනවා.1983 කළු ජූලිය සමඟ පූජනීය ස්ථාන, ජනජීවිත හා දේපල විනාශ කිරීම මඟින් එල්.ටී.ටී.ඊය ප්‍රවේශ වූ බියකරු ත්‍රස්තවාදය හදිසි නීතිය මත රට පාලනය කිරීමට අවාසනාවන්ත පරිසරයක් ගොඩ නැගුවා. 1988 – 89 කාලයේ දකුණේ ව්‍යාප්ත වූ ත්‍රස්තවාදී කැරලි ද ඒ කාලයේ සිට ක්‍රමයෙන් උත්සන්න වූ දේශපාලඥයන් ඝාතනය කිරීම තුළින්ද හදිසි නීතියේ අවශ්‍යතාවය සාධාරණීකරණය කළා. 2002 ජාත්‍යන්තරයේ සහභාගිත්වයෙන්ද ඇති කර ගත් සාම ගිවිසුම තුළ සාමයට ප්‍රවේශවීමට දොර විවෘත කිරීමක් ලෙස ඉවත් කළ හදිසි නීතිය නැවත හිස එසෙව්වේ එම සාම ගිවිසුමම එල්.ටී.ටී.ඊ විසින් අවස්ථා ගණනාවකදීම නිරන්තරයෙන් උල්්ලංඝණය කිරීමත් එහි උත්සන්න අවස්ථාවක් ලෙස ලක්ෂ්මන් කදිරගාමර් විදේ්ශ අමාත්‍යවරයා ඝාතනය කිරීමත් නිසයි. 2005 මගේ නායකත්වයෙන් මේ රටේ රාජ්‍ය පාලනයේ වගකීම භාරගන්නා විට අපිට උරුම වුනේ මෙවැනි පරිසරයක්.2005 දී මා බලයට පත්වන විට ක්‍රියාත්මක වෙමින් තිබුණ සාම සාකච්ඡා ඉදිරියට ගෙන යාමට දැඩි උත්සාහයක් ගනු ලැබූවත්, එල්.ටී.ටී.ඊය විසින් කැබිතිගොල්ලෑවේ කරනු ලැබූ සමූල මිනිස් ඝාතනයත්, ඉන් පසු මාවිල්ආරු ජලාශය අවහිර කිරීමත් නිසා මානුෂික මෙහෙවරක් මෙහෙයවීමට අපට සිදුවුණා. නැගෙනහිර ප්‍රදේශය මුදා ගැනීමත් ඉන්පසු උතුරු ප්‍රදේශය ත්‍රස්තවාදීන්ගෙන් මුදා ගැනීමත් සිදු කළේ මෙම මතු වූ පරිසරය තුළයි. මුළු මහත් උතුරු හා නැගෙනහිර ප්‍රදේශ ත්‍රස්තවාදීන්ගෙන් මුදා ගැනීමේදී ප්‍රාණ ඇපකරුවන් වූ අතිවිශාල අහිංසක ජනකොටසක් සඳහා සහන සැලසීමත්, ඒ අය නැවත පදිංචි කිරීමේ ක්ෂණික වැඩපිළිවෙලවල් ක්‍රියාත්මක කිරීමටත් අපට හදිසි නීතිය ප්‍රයෝජනවත් වුණා.හදිසි නීතිය යටතේ 2005 ට පෙර අවස්ථා ගණනාවකදීම මේ රටේ පුවත්පත් වාරණයක් පවා ක්‍රියාත්මක කළ බවත් ඔබ දන්නවා. එහෙත් ලොව දරුණුම ත්‍රස්තවාදයට එරෙහිව දැවැන්ත සටනක් කිරීමට සිදුවුවත් අප පාලන කාලය තුළ කිසිදු විටක හදිසි නීතිය යටතේ පුවත්පත් වාරණයක්, පාලනයක් ගෙන ආවේ නෑ. එදා මානුෂික මෙහෙයුමට ඉතා බරපතළ ලෙස මාධ්‍ය මඟින් බාධාවන් එල්ල කළත් මේ දක්වාත් අප මාධ්‍ය වාරණයක් සිදු කොට නෑ. එය අප කළ සැබෑ මානුෂික මෙහෙයුමක් බව ලොවට පෙන්වන්නට තිබෙන හොඳම සාධකයක්. නමුත් ඒ මාධ්‍ය නිදහස පවා අද පාවිච්චියට ගන්නේ අප මෙහෙයුම අපකීර්තියට ලක්කරන්නට බව මා ප්‍රකාශ කරන්නේ ඉතාම කනගාටුවෙන් යුතුවයි.2006 ජුනි මස සිට 2009 මැයි මස දක්වා කාලය තුළ අප මෙහෙය වූ මානුෂික මෙහෙවර මඟින් ත්‍රස්තවාදය මේ රටින් තුරන් කිරීමට අපට හැකි වුණා. එතැන් සිට එම ප්‍රදේශ ජනජීවිතයට විවෘත කිරීමට අවශ්‍ය වන පරිදි බිම් බෝම්බ ඉවත් කිරීමත්, මූලික යටිතල පහසුකම් සැපයීමත්, අවතැන් වූවන් යළි පදිංචි කිරීමත් අපේ ප්‍රධාන වගකීමක් වූවා. එම කාර්යයේ උසස් ප්‍රතිඵල අපට ලබා ගත හැකි වුණා. 3000,000 කට ආසන්නව අවතැන් වී සිටි පිරිසෙන් 8,000 ක් හැරුනවිට ඉතිරි අය තමන් පදිංචි ස්ථානවල නැවත පදිංචි කර තිබෙනවා. එම ප්‍රදේශවල පාසල්, සෞඛ්‍ය, පරිපාලන පහසුකම් යළි ඇති කර තිබෙනවා.ජනජීවිතය යථා තත්ත්වයට පත් කිරීම සඳහා අවශ්‍ය ජීවනෝපාය මාර්ග ඇති කිරීම සඳහා කෘෂිකර්මය, සත්ව පාලනය, ධීවර, සංචාරක, වෙළඳ, මුල්‍ය කටයුතු යථා තත්ත්වයට පත් කර තිබෙනවා. මේ වනවිට එම ප්‍රදේශ යල් කන්නයේ වී අස්වැන්න මෙන්ම ලූණු, එළවළු වැනි අතිරේක බෝගවල අස්වැන්නද නෙලා ගැනීමේ අවස්ථාවට පැමිණ තිබෙනවා. එම ප්‍රදේ්ශවල ජනතාව ධීවර හා සත්ව කටයුතුවල පමණක් නොව ඉහළ මට්ටමක වාණිජ කටයුතුවලට ද ක්‍රමයෙන් ප්‍රවේශ වෙනවා.ප්‍රදේශයේ තිරසාර සංවර්ධනයක් සඳහා අවශ්‍ය මංමාවත්, දුම්රිය මාර්ග, වරාය, ගුවන් තොටුපල, වාරිමාර්ග, ජලසම්පාදන, විදුලිය, වෙළඳපොල, ගමනාගමන කටයුතු පමණක් නොව ආගමික හා කලා මධ්‍යස්ථාන, ක්‍රීඩාංගන පහසුකම් ඇතුළු සමස්ත යටිතල පහසුකම් සංවර්ධනයකට එම ප්‍රදේශය යොමු කර තිබෙනවා. එම ප්‍රදේශය සඳහා පමණක් වෙන් කර ඇති රජයේ ආයෝජනය ඩොලර් මිලියන 2,000 ඉක්මවනවා. මෙම මුදල් විවිධ රටවල්වලින් හා මුල්‍ය ආයතන මඟින් දිගුකාලීන ණය හා ආධාර වශයෙන් මෙන්ම රජයේ බදු හා බදු නොවන ආදායම් මාර්ගවලින්ද කරනු ලබන සංවර්ධන කටයුතුයි. ඉදිරි වසර දෙක තුළ මෙම ප්‍රදේශයේ පූර්ණ සංවර්ධනයක් අප අපේක්ෂා කරනවා.ත්‍රස්තවාදී ක්‍රියාවලියෙන් මුළු මහත් දිවයින මුදා ගැනීමත්, ත්‍රස්තවාදී උවදුරට ලක් වූ ප්‍රදේශ යළි ගොඩනැගීමත් පමණක් නොව මෙම කෙටි කාලය තුළ එම ප්‍රදේශවල ප්‍රාදේ්ශීය මැතිවරණද පවත්වමින් ප්‍රජාතන්ත්‍රවාදී පාලනය ක්‍රමයෙන් ශක්තිමත් කර තිබෙනවා. ඉදිරි වසර තුළ පළාත් සභාව සඳහාද මැතිවරණය පැවැත්වීමට අපි අපේක්‍ෂා කරනවා. මෙමඟින් ප්‍රාදේශීය සභාත්, පළාත් සභාත්, පාර්ලිමේන්තුව සඳහාත්, ජනාධිපතිවරයා තෝරා ගැනීම සඳහාත් උතුරු ප්‍රදේ්ශයේ ජනතාවට අනෙකුත් ප්‍රදේශවල මෙන්ම එක හා සමාන අවස්්ථාවක් උදා කර දීමට අප සමත් වී තිබෙනවා.රාජ්‍ය පරිපාලනය ක්‍රියාත්මක කිරීම සඳහාද සියලු දිස්ත්‍රික්කවල දිස්ත්‍රික් ලේකම්වරුන්, ප්‍රාදේශීය ලේකම්වරුන්, ග්‍රාම නිලධාරීන්, සෞඛ්‍ය හා අධ්‍යාපන ක්ෂේත්‍රවල නිරතවන වෛද්‍යවරුන්, ගුරුවරුන් හා අනෙකුත් සේවකයන් එම ප්‍රදේශවලට අවශ්‍ය පරිදි යොදවා තිබෙනවා. රාජ්‍ය සේවයේ මෙම ව්‍යාප්තියත් සමඟ එම ප්‍රදේශවල ජනතාවගේ අවශ්‍යතාවයන් ඉටු කර ගැනීමට අවශ්‍ය සාමාන්‍ය පරිසරය ගොඩනැගීමට කටයුතු යොදා තිබෙනවා. එම ප්‍රදේශවල වැඩ කරන නිලධාරීන්ගේ භාෂා දැනුම පුළුල් කිරීමටත්, අනෙකුත් ප්‍රදේශවල රාජ්‍ය සේවකයින්ට සියලු භාෂාවලින් වැඩ කිරීමට හැකිවන පරිදි ජාතික වැඩපිළිවෙළක්ද ක්‍රියාත්මක කිරීමට රජය කටයුතු කර තිබෙනවා.ආර්ථික සංවර්ධනයේ දී ද අප පුළුල් ප්‍රගතියක් මේ වනවිට ලබා තිබෙනවා. 2010 වර්ෂයේ අපේ රටේ ආර්ථික වර්ධන වේගය සියයට 8 දක්වා ගෙන ඒමට අප සමත් වුණා. එම ප්‍රවණතාවය මෙම වර්ෂයේ මුල් හය මාසය තුළද පැවති බව සංඛ්‍යා ලේඛන මඟින් පැහැදිලි වෙනවා. රටේ උද්ධමනකාරී තත්ත්වය අඩුවීමත්, ආහාර හා එළවළු සුලභ වීමෙන් ආහාර සුරක්ෂිතතාවය තහවුරු වීමකුත් අප දකිනවා. රැකී රක්ෂා හිඟය සියයට 5 දක්වාත් අඩු වී තිබෙනවා. සංචාරකයින්ගේ පැමිණීම 700,000 කට පමණ ඉහළ අගයකට ළඟා වී තිබෙනවා. දිවයිනේ සෑම ප්‍රදේශයකම විදේශීය සංචාරකයින්ට මෙන්ම දේශීය සංචාරකයින්ටද නිදහසේ ගමන් කිරීමට සුදුසු පරිසරයක් ගොඩනගා තිබෙනවා. ආයෝජන කටයුතු ඉහළ මට්ටමකට පැමිණෙමින් තිබෙනවා. අපනයන කටයුතුවල ඇති සීඝ්‍ර වර්ධනයත්, විදේ්ශ මුදල් ගලා ඒමත් නිසා විදේශ සංචිතද ඩොලර් බිලියන 8 මට්ටමකට දැන් ළඟා වී තිබෙනවා. විනිමය අනුපාතය ස්්ථාවර විම නිසා ජාත්‍යන්තර වෙළඳාමේ පැවති අවිනිශ්චිතතා රාශියක් මඟ හැරී ගොස් තිබෙනවා. පොලී අනුපාතය පහළ මට්ටමක තිබෙන නිසා පෞද්ගලික අංශයේ ණය ලබා ගැනීම වැඩිවෙමින් පවතිනවා. වරාය, ගුවන් තොටුපල, මහාමාර්ග, විදුලිය, වාරිමාර්ග, ජලසම්පාදන වැනි ක්ෂේත්‍රවල පුළුල් යටිතල පහසුකම් සංවර්ධනයක් ඇති වෙමින් පවතිනවා. දිවි නැ¼ගුම වැඩසටහන මඟින් කෘෂිකාර්මික අංශයේ පමණක් නොව ගෘහ ආර්ථිකයද ස්වයංපෝෂිත වෙමින් පවතිනවා.මෙම ආර්ථික ප්‍රගතිය දිවයිනේ අස්සක් මුල්ලක් නෑර ඇති කරමින් අධ්‍යාපනයේත්, සෞඛ්‍ය සේවාවලත් සමාජ සංරක්ෂණයේත් අපේ ජනතාවට හිමිවිය යුතු සියලු මූලික අයිතිවාසිකම් පුළුල් කිරීමට මහින්ද චින්තන ඉදිරි දැක්ම සමත් වී තිබෙනවා.2009 මැයි මාසයේ ත්‍රස්තවාදී ක්‍රියා අවසන් කිරීමේ සිට මේ දක්වා කිසිදු ත්‍රස්තවාදී ක්‍රියාවක් රටේ වාර්තා වී නැහැ. මනඞකල්පිත ගී‍්‍රස් යකා හැර. එම කාලය තුළ මැතිවරණ රාශියක් ද පවත්වමින් ප්‍රජාතන්ත්‍රවාදී ප්‍රවේශයකට රට ගමන් කර තිබෙනවා. එම මැතිවරණද සාමකාමී හා සාධාරණ මැතිවරණ බවට සමාජය විසින් පිළිගෙන තිබෙනවා. මේ නිසාම පසුගිය කාලය තුළ හදිසි නීතියේ විවිධ කොන්දේසි ඉවත් කරමින් අපේ සමාජය සාමාන්‍ය පරිපාලනය යටතට ගෙන ඒමට අප සමත් වී තිබෙනවා. ජාත්‍යන්තර වශයෙන් ද ශ්‍රී ලංකාවේ ත්‍රස්තවාදී ක්‍රියා වාර්තා නොවන බව පිළිගෙන තිබෙනවා. එපමණක් නොව ත්‍රස්තවාදය පෝෂණය කරන ත්‍රස්තවාදීන් විසින් කරනු ලබන මූල්‍ය ගනුදෙනු, භාණ්ඩ හුවමාරු කිරීම්, මත්ද්‍රව්‍ය ජාවාරම් හා මූල්‍ය හා බැංකු ක්ෂේත්‍රවල අවදානම් වළක්වා ගත හැකි ජාත්‍යන්තරව පිළිගනු ලබන නීතිරීති රාශියක් අප විසින් මේ පාර්ලිමේන්තුව වෙත ඉදිරිපත් කර තිබෙනවා. ජාතික ආරක්ෂාව ශක්තිමත් කිරීමට අමතරව මෙම නීතිරීති මඟින් ත්‍රස්තවාදය ඇතිවීමට ඇති ඉඩ ප්‍රස්ථා වළක්වා ගැනිමට අප කටයුතු කර තිබෙනවා. ආණ්ඩුක්‍රම ව්‍යවස්ථාවත්, එම ව්‍යවස්ථාව පදනම් කර ගෙන මෙම පාර්ලිමේන්තුව විසින් සම්මත කර ගෙන ඇති රටේ නීති රීතීත් මඟින් නීතිය හා සාමය රැකීමට අපේ රජයට හැකි වී තිබෙන බව සඳහන් කරන්නේ ඉතා ආඩම්බරයෙනි. එබැවින්, වසර ගණනාවකට පසු ලබාගත් ප්‍රජාතන්ත්‍රවාදී නිදහස රැක ගැනීම අපේ වගකීමක් වෙනවා.නීතිය අතට ගනිමින් අවිචාර ලෙස ක්‍රියාත්මක වන්නන්ට රටේ නීතිය තුළ කිසිදු ඉඩක් ඇති නොවීමට රාජ්‍ය පරිපාලනය, පොලිසිය හා අධිකරණය ක්‍රියාත්මක වනුයේ සාමාන්‍ය නීතිය යටතේ වීම ජනතාව ලැබූ විශාල ජයග්‍රහණයක්. මෙම ජයග්‍රහණය මේ රටට ලබාගත හැකි වුණේ වීරෝදාර සෙබළුන් ආදර්ශමත් ලෙස දැඩි කැපවීමෙන් මානුෂික මෙහෙවර නිම කළ නිසයි. ඒ සඳහා මේ රටේ ජනතාව ඉවසීමෙන් යුතුව පරිත්‍යාගශීලී වූ නිසාය. එයින් අප ලබා ඇති ප්‍රතිඵල අතිවිශාලය. එම ප්‍රතිඵල තව තවත් අර්ථවත් කරමින් අපේ රට ආසියාවේ නැගී එන ප්‍රජාතන්ත්‍රවාදී රටක් ලෙස ශක්තිමත් කිරීමට අඩිතාලමක් දැම්මා.වසර ගණනාවක් මෙම පාර්ලිමේන්තුව සෑම මසකම හදිසි නීතිය සම්මත කළා. ඇතැම් අය එයට විරුද්ධව ඡන්දය දෙනු ලැබුවා. ඇතැම් අය ඡන්දය දීමෙන් වැලකී සිටියා. මෙම උත්තරීතර පාර්ලිමේන්තුව මේ රටේ පවත්නා සියලු දේශපාලන පක්ෂ නියෝජනය වන තරමට පොහොසත් වූ පාර්ලිමේන්තුවක්. මේ නියෝජනය තුළින් රටේ පවත්නා විවිධ මත එක්රැස් කරන ඉතා වටිනා සම්පතක් ලෙස ගරු කතානායකතුමා ප්‍රධාන පාර්ලිමේන්තු මන්ත්‍රීවරුන් 225 දෙනා සැලකිය හැකියි.සියලු ජාතීන්, සියලු ආගම් මෙන්ම ලිබරල්වාදීන් මෙන්ම ප්‍රගතිශීලී මතධාරීන්ගෙන් ද පෝෂණය වී තිබෙනවා. ඒ සියල්ලම පසුගිය කාලය තුළ පුළුල් අත්දැකීම් ලබා තිබෙනවා. තරුණ මන්ත්‍රීවරුන්ද 40 ක් පමණද මෙම පාර්ලිමේන්තුව තුළ නියෝජනය වෙනවා. ප්‍රථමවරට ත්‍රස්තවාදී බලපෑම්වලින් තොරව විවෘතව හා ප්‍රජාතන්ත්‍රවාදී රාමුව තුළ අපේ රටේ පවත්නා ප්‍රශ්නවලට විසඳුම් සෙවීමට අපට අවස්ථාවන් ලැබී තිබෙනවා.එම නිසා මෙම පාර්ලිමේන්තුව තුළින් එම අවස්ථාව මේ රටට උදා කර දෙන ලෙස මේ රටේ ජනතාව වෙනුවෙන් මෙම පාර්ලිමේන්තුවෙන් මම ඉල්ලා සිටිනවා.ගරු කතානායකතුමනි,ප්‍රජාතන්ත්‍රවාදීව රටේ ඉදිරි කටයුතු සාමාන්‍ය නීතිය යටතේ පවත්වා ගැනීමට හදිසි නීතිය ඉවත් කිරීමේ යෝජනාව අද මේ උත්තරීතර සභාවට ඉදිරිපත් කිරීමට මා කැමතියි. රටේ පාලන කටයුතු සඳහා හදිසි නීතියක අවශ්‍යතාවයක් දැන් නොමැති බවට මා සෑහීමකට පත් වී ඇති නිසයි මා මේ යෝජනාව කරන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108263</link>
    <topic>පේරාදෙණිය ‘සිරිමාවෝ’ රෝහලේ හදිසි ගින්නක්</topic>
    <author>සමන්ති වීරසේකර</author>
    <content>පේරාදෙණිය සිරිමාවෝ බණ්ඩාරනායක ළමා රෝහලේ ඇති වූ හදිසි ගින්නකින් ලක්ෂ 875ක් වටිනා එම්. ආර්. අයි. ස්කෑන් යන්ත්‍රය මුළුමනින්ම ගිනිගෙන විනාශ වී තිබේ. එම් ආර් අයි ස්කෑන් යන්ත්‍රය තුළ රෝගියකු පරීක්ෂා කරමින් සිටි අවස්ථාවේදී එම කාමරය තුළ ඇති වූ හදිසි ගින්න හේතුවෙන් රෝගියා යන්ත්‍රයෙන් පිටතට ගැනීමට මහත් පරිශ්‍රමයක් දැරීමට රෝහල් කාර්යය මණ්ඩලයට සිදුවිය.ගිනි ගැනීමත් සමඟ හදිසි ප්‍රතිකාර අංශයේ ඔක්සිජන් සැපැයුම ක්‍රියා විරහිත කිරීමට සිදු වීම නිසා එහි ප්‍රතිකාර ලබමින් සිටි දරුවන් අට දෙනකු පේරාදෙණිය සහ මහනුවර මහරෝහල් වෙත මාරුකර යවා ඇත.මහනුවර මහරෝහලේ එම් ආර් අයි ස්කෑන් යන්ත්‍රය දැනට වසර දෙකක සිට අක්‍රිය වී ඇති අතර පේරාදෙණිය ශික්ෂණ රෝහලේ එම් ආර් අයි ස්කෑන් යන්ත්‍රයක්ද නැත. මේ රෝහල්ද ඇතුළු අනුරාධපුර, පොළොන්නරුව, කුරුණෑගල සහ තවත් රෝහල්වල රෝගීන් එම් ආර් අයි ස්කෑන් පරීක්ෂණ සඳහා මෙතෙක් පැමිණියේ සිරිමාවෝ බණ්ඩාරනායක රෝහල වෙතය.පේරාදෙණිය පොලිසිය මඟින් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108264</link>
    <topic>ගසක් කඩා වැටී අඹු සැමි යුවළක් මිය යති</topic>
    <author/>
    <content>හපුතලේ පන්කැටිය වන රක්ෂිතයේ දර කැඩීමට ගිය අඹුසැමි යුවළක් ඊයේ (25) උදේ ටර්පන්ටයින් ගසක් කඩා වැටී එයට යටවීමෙන් මියගිය බව හපුතලේ පොලිසිය කියයි.මේ යුවළ සමඟ රක්ෂිතයට ගිය ඔවුනගේ 12 හැවිරිදි සිඟිති දරුවකු සිද්ධියෙන් දිවි බේරාගෙන තිබේ.මෙසේ අවාසනාවන්ත ලෙස මියගියේ හපුතලේ පන්කැටිය පදිංචිව සිටි එස්. ඩබ්ලිව්. තිලකසේන (49) සහ ඩබ්ලිව්. එම්. විමලාවතී (45) නමැති දෙදෙනාය.මොවුන් ඊයේ (25) උදෑසන 7.30 ට පමණ පන්කැටිය වන රක්ෂිතයට ගොස් දර කඩමින් සිටියදී දිරාපත් වී ගිය විශාල ටර්පන්ටයින් ගසක් මෙසේ කඩා වැටී ඊට යටවී ඇතැයි ද හපුතලේ පොලිසිය කීය.හපුතලේ පොලිසිය මේ පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108265</link>
    <topic>වෙහෙර විහාර 411 ක් සංවර්ධනයට ලක්ෂ 311 කට වැඩි මුදලක් ලබා දෙයි</topic>
    <author/>
    <content>දෙදහස් හයසිය වැනි ශ්‍රී සම්බුද්ධත්ව ජයන්ති ජනාධිපති මෙහෙයුම් කමිටු කාර්යාලය සම්බුද්ධත්ව ජයන්තියට සමගාමීව වෙහෙර විහාරස්ථාන 411 ක් සංවර්ධන කටයුතු සඳහා රුපියල් ලක්ෂ 311 කට අධික මුදලක් ලබා දී තිබේ.සම්බුද්ධත්ව ජයන්ති මෙහෙයුම් කමිටු කාර්යාලය ජනාධිපති මහින්ද රාජපක්ෂ මහතා විසින් 2009 වසරේ ප්‍රකාශයට පත් කරන ලදී.ජනාධිපතිවරයා විසින් සම්බුද්ධත්ව ජයන්ති වර්ෂය ප්‍රකාශයට පත් කිරීමත් සමගම රට පුරා දැවැන්ත බෞද්ධාගමික ප්‍රබෝධයක් ඇතිවී තිබෙන අතර ජනාධිපතිතුමා ප්‍රමුඛ රජයේ ශාසනික හා සමාජීය මෙහෙවර මහනාහිමිවරුන් ප්‍රධාන මහා සංඝරත්නයේ ප්‍රසාදයට පාත්‍ර වී තිබේ.විහාරස්ථාන වෙත ලබා දුන් මුදල් ඒවායේ සනීපාරක්ෂක පහසුකම් වැඩි දියුණු කිරීම, සංඝාවාස අලුත්වැඩියා කිරීම, දහම් පාසල් ගොඩනැගිලි ඉදි කිරීම ආදියට යෙදවීමට නියමිතය.ත්‍රස්තවාදීන්ගේ ක්‍රියාකාරකම් නිසා විනාශයට පත් පොළොන්නරුව, වැලිකන්දේ විහාරස්ථාන 34 ක් ද මේ යටතේ සංවර්ධනය කෙරුණු අතර දකුණු පළාතේ විහාර 65 ක් සබරගමුවේ 35 ක් බස්නාහිර 65ක්, මධ්‍යම 68ක්, ඌවේ 26ක්, වයඹ 37, උතුරු මැද 70ක්, උතුරේ 02ක් හා නැගෙනහිර පළාතේ විහාරස්ථාන 02 ක් සඳහා මේ ආධාර පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108266</link>
    <topic>කාන්තාවන්ට සිදුවන හිංසා අවම කිරීමට පිරිමින් චිත්ත ශක්තිය ඇතිකරගත යුතුයි</topic>
    <author>බුද්ධිකා ඉඹුලාන</author>
    <content>ලෝකය දියුණු වී අන්තර්ජාලය සමඟ ගනුදෙනු කිරීමට ජනතාව නිරන්තරයෙන් පෙළඹීමත් සමඟ එහි ඇති අනර්ථකාරි දේ අත්හදා බැලීමට පුරුෂ පක්‍ෂය පෙළඹීම නිසා කාන්තාවනගේ ප්‍රතිරූපයට අභිමානයට හානිවන දෑ සිදුවූ බව සුරකුම්පත් හා විනිමය කොමිසන් සභාවේ සභාපතිනී ඉන්ද්‍රානි සුගතදාස මහත්මිය පැවැසුවාය.කාන්තාවනට හිරිහැර වීම වැඩි වශයෙන් සිදුවන්නේ පිරිමින් වෙතින් බැවින් එසේ නොවීමට පිරිමින් තමන් ස්වයං පාලනයක්, චිත්ත ශක්තියක් ඇතිකර ගත යුතු බව ද සභාපතිනිය කීවාය.ළමා සංවර්ධන හා කාන්තා කටයුතු අමාත්‍යාංශය සංවිධානය කළ “පිරිමින්ටද වෙනසක් කළ හැකිය” මැයෙන් කොළඹ පදනම් ආයතනයේදී පැවැත්වූ එක්දින වැඩමුළුවේ ප්‍රධාන දේශනය පවත්වමින් ඉන්ද්‍රානි සුගතදාස මහත්මිය මෙම අදහස් පළ කළාය.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, එම නියෝජ්‍ය ඇමැති එම්. එල්. ඒ. එම්. හිස්බුල්ලාහ් සහ පාර්ලිමේන්තු මැති ඇමැතිවරුන් රැසකගේ සහභාගිත්වයෙන් පැවැති මෙම එක්දින වැඩමුළුවට විවිධ ක්ෂේත්‍ර නියෝජනය කරන පුරුෂ පක්‍ෂයේ ආරාධිතයන් 100 කට ආසන්න පිරිසක් ආරාධනා ලැබ තිබිණි.එහිදී සභාපතිනිය මෙම අදහස් ද පළකළාය.දේශපාලන ක්ෂේත්‍රය තුළ කාන්තා නියෝජනය වැඩි කළ යුතු යැයි සෑම මැතිවරණ සමයකදීම නැඟෙන හඬක්. කාන්තා කටයුතු අමාත්‍යාංශයේ ලේකම්වරියව මා සිටි සමයේත් මේ පිළිබඳව වූ විවිධ යෝජනා එම අමාත්‍යාංශයෙන් ගෙන ආවා. කැබිනට් සංදේශ දැම්මා. එහෙත් ඒවා සාර්ථක කර ගැනීමට විවිධ බාධාවන් ආවා.විශේෂයෙන්ම ප්‍රධාන දේශපාලන පක්ෂයක් නියෝජනය කරමින් දේශපාලන ක්ෂේත්‍රයට පැමිණියහොත් පමණයි කාන්තාව දේශපාලනයේ ශක්තිමත් චරිතයක් වන්නේ. නාමයෝජනා කමිටුවල වැඩි වශයෙන් නියෝජනය වන්නේ පිරිමින්. මේ සියලු කරුණු සුසංයෝගයෙන් ඔවුන් කියා සිටින්නේ, දරන මතය වන්නේ “දිනන අශ්වයා තරගයට දැමිය යුතුයි” යන්නයි. මෙහිදී කාන්තා පක්‍ෂය අභිබවා පුරුෂ පක්‍ෂය නැඟී සිටිනවා. අප රටේ විරැකියාවෙන් පෙළෙන්නේ වැඩිපුරම කාන්තාවන්. රැකියා ස්ථානවලදීත් විවිධ පීඩනයන්ට මුහුණ දෙන්නේත් වැඩිපුරම කාන්තාවන්. මේ අයගේ උසස්වීම්, ස්ථාන මාරු ආදී කරුණු කිසිසේත් සතුටුදායකව නිමවන්නේ නම් නැහැ. මෙහිදී මේ සිදුවීම්වල හැසිරවීමේ වරම ඇත්තේ පුරුෂ පක්‍ෂයටයි. ඒ නිසා ඔවුන් මෙතෙක් අනුගමනය කළ ඒ වැරැදි පටිපාටින් නිවැරදි කර යම් වෙනසකට මුලපිරීම වැදගත්.නායකත්වය, කුසලතාව කාන්තාවන්ට නැතැයි කියන ආකල්පය වෙනස් කර ගත යුතුයි. කාන්තාව වහලියක් ලෙස නොව ඇය සමාජයේ නිසි තැනක් හිමි පුරවැසියකු ලෙස අප සැම සිතාගත යුතුයි.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා - කාන්තාවගේ අයිතිවාසිකම්, කාන්තා හිංසනය කාන්තාවට හිමිවිය යුතු තැන ආදී කරුණු පිළිබඳව කාන්තාවන් විසින්ම කතා කළත්, ඒ වෙනුවෙන් පුරුෂ පක්‍ෂය හඬ අවදි කර නැහැ. එමනිසා ප්‍රථම වතාවට කාන්තා අයිතිවාසිකම් සහ හිංසනය පිළිබඳව පිරිමි පාර්ශ්වයට ආමන්ත්‍රණය කිරීමට වැඩසටහන් මාලාවක් අප අමාත්‍යාංශය මගින් ක්‍රියාත්මක කරනවා.පෞද්ගලික ප්‍රවාහන කටයුතු ඇමැති සී. බී. රත්නායක මහතා - හිරු එළිය, මව්කිරි නිසා අපේ ජීවිතයේ පැවැත්ම ඇරැඹෙනවා. අම්මා කියන ගෞරවනීය නාමය එතැන් පටන් අපේ ජීවිතයට සම්බන්ධයි. අම්මාට ගරු කරන්නේ යම් සේද සෑම කාන්තාවකටම අපේ ගෞරවය හිමිවිය යුතුය.පවුල, සමාජය තුළ යම් අර්බුදයක් ඇතිවන්නේ ද එයින් පීඩා විඳින්නේ බහුලව කාන්තාවයි. මෙයට නැවතීමේ සලකුණ තැබීමට පුරුෂ පක්‍ෂය ද අදිටන් කර ගත යුතුයි.ළමා සංවර්ධන හා කාන්තා කටයුතු නියෝජ්‍ය ඇමැති එම්. එල්. ඒ. එම්. හිස්බුල්ලාහ් මහතා - සෑම ආගමකම කාන්තාව උතුම් කොට සලකා තිබෙනවා. එය සමාජයේ ක්‍රියාත්මක නොවීමයි වරද. තම මව, බිරිඳ, සහෝදරිය වශයෙන් සමාජයේ සෑම කාන්තාවක් දෙසම ගෞරවයෙන් බලන්නට පිරිමි පක්‍ෂය පුරුදු විය යුතුයි.මේ අවස්ථාවේදී ළමා සංවර්ධන හා කාන්තා කටයුතු අමාත්‍යාංශයේ ලේකම් සුමිත්‍රා රාහුබද්ධ මහත්මිය පිළිගැනීමේ කතාව සිදුකළ අතර ගාල්ල දිස්ත්‍රික්කයේ නියෝජ්‍ය පොලිස්පති විජය අමරසූරිය, අධිකරණ වෛද්‍ය විශේෂඥ අජිත් තෙන්නකෝන්, ශ්‍රී ලංකා රූපවාහිනි සංස්ථාවේ සභාපති මොහාන් සමරනායක මහත්වරු ද කෙටි දෙසුම් පැවැත්වූහ. එක්සත් ජාතීන්ගේ ජනගහන සංවර්ධන අරමුදලේ නියෝජිතයෝ ද ඇතුළු පාර්ලිමේන්තු මැති ඇමැතිවරුන් පළාත් සභා හා පළාත් පාලන නියෝජිතයන්, අමාත්‍යාංශ ලේකම්වරුන්, රජයේ දෙපාර්තමේන්තු ද, ආයතන උසස් නිලධාරීන්, ආරක්‍ෂක, සෞඛ්‍ය, අධ්‍යාපන, සංස්කෘතික, ප්‍රවාහන, කලා, මාධ්‍ය ක්ෂේත්‍ර නියෝජිතයෝ ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108267</link>
    <topic>අංගම්පොර අද බත්තරමුල්ලේදී</topic>
    <author>උපාලි කරුණාරත්න</author>
    <content>අංගම්පොර සටන් ශිල්ප සංදර්ශනය සඳහා සියල්ල සූදානම් බව සංස්කෘතික හා කලා කටයුතු අමාත්‍යාංශය ප්‍රකාශ කරයි.මෙය අද (26) පස්වරු 5.00 ට බත්තරමුල්ල ජනකලා කේන්ද්‍රයේදී පැවැත්වේ.මෙහිදී අංගම් බෙර වාදනය, අත්පා පදම් කිරීම, පොදු හරඹ, වේලායුධ හරඹ, අත්පා හරඹ, කඩු හරඹ, ගමන් තාල හා අත් වෙලුම්, පැරණි ආයුධ හරඹ, සමූහ අංගම්පොර සටන්, ත්‍රාසජනක සටන්, ගිනි හරඹ හා පිණුම් ඉදිරිපත් කෙරේ.සංස්කෘතික හා කලා කටයුතු ඇමැති ටී. බී. ඒකනායක මහතාගේ සංකල්පයක් මත මෙම සංදර්ශනය පැවැත්වේ.අංගම්පොර සටන් ගුරු කුල රැසක ශිල්පීන් මෙහිදී තම ශිල්ප දක්වනු ලැබේ.ඉදිරියේදී ශ්‍රී ලංකාවේ විවිධ ප්‍රදේශවල ජීවත්වන තවත් අංගම්පොර සටන් ශිල්පීන් මෙම ශිල්පය රට පුරා ජනප්‍රිය කරවීම සඳහා එක්කරගන්නා බව සංස්කෘතික හා කලා කටයුතු අමාත්‍යාංශයේ ජ්‍යෙෂ්ඨ සහකාර ලේකම් රාජිනී අතපත්තු මහත්මිය පැවසුවාය. ප්‍රාදේශීය ලේකම් කොට්ඨාසයන්හි ක්‍රියාත්මක වන සංස්කෘතික මධ්‍යස්ථාන හරහා තරුණ පරපුර අතර අංගම්පොර සටන් ශිල්පය පැතිරවීම සංස්කෘතික හා කලා කටයුතු අමාත්‍යාංශයේ උත්සාහය බවද ජ්‍යෙෂ්ඨ සහකාර ලේකම්වරිය “දිනමිණ”ට ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108268</link>
    <topic>ඉන්දියාවේ දැල් පන්දු පුහුණුවකට යවනවැයි පාසල් ක්‍රීඩිකාවන්ගෙන් ගරන ජාවාරමක්</topic>
    <author>එප්පාවල සමූහ</author>
    <content>ඉන්දියාවේ බැංගලෝර්හි ජාත්‍යන්තර ක්‍රීඩා ඇකඩමියේ සත්දින දැල්පන්දු පුහුණුවකට තෝරාගෙන ඇතැයි පවසමින් එක් පාසල් සිසුවියකගෙන් රුපියල් 42000 බැගින් මුදල් සූරාකන ජාවාරමක් ගැන උතුරමැද පළාතෙන් වාර්තා වෙයි.පළාත් ක්‍රීඩා තරගවලදී දැල්පන්දු ක්‍රීඩාවෙන් 1 – 2 – 3 ගන්නා පාසල් හඳුනාගෙන එම පාසල්වල ක්‍රීඩා උපදේශකයන්ගේ සහාය ලබාගෙන ළමුන් මුලාකරන මේ ජාවාරම කරගෙන යන්නේ විශ්‍රාම ලත් ක්‍රීඩා උපදේශකවරයකු බව ප්‍රදේශවාසීහු පවසති. මෙම ජාවාරමට ගම්පහ ප්‍රදේශයේ ව්‍යාපාරික ක්‍රීඩා ආයතනයක් ද සම්බන්ධ වී සිටින බව පැවසේ.ඉහත කී පාසල්වල ක්‍රීඩා උපදේශකවරුන්ගේ උදව්වෙන් ඉන්දියාවේ බැංගලෝරයේ දින හතක දැල්පන්දු ක්‍රීඩා පුහුණුවකට තෝරාගෙන ඇතැයි ළමුන් දැනුම්වත් කොට එක ළමයෙකුගෙන් ගමන් ගාස්තු සහ වෙනත් වියදම් සඳහා රුපියල් 42000 බැගින් එකතු කරයි. මෙහිදී විදුහල්පතිට සහ ක්‍රීඩා උපදේශකටද තවත් එක් අයෙකුටද නොමිලයේ සියලු පහසුකම් සැලසෙන අතර ඉන්දියාවට ක්‍රීඩා පුහුණුවට යාමේ උනන්දුවෙන් ළමුන් ආධාර පත්‍ර අරගෙන කඩවල් ගානේ යන තත්ත්වයක් ප්‍රදේශයේදී දැකගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n1108269</link>
    <topic>අම්පාරේ දොස්තරවරු වර්ජනයක</topic>
    <author>පදියතලාව විශේෂ ජී. එම්. සිරිවර්ධන</author>
    <content>අම්පාර සෞඛ්‍ය වෛද්‍ය නිලධාරි කොට්ඨාසයේ රජයේ රෝහල්වල වෛද්‍යවරු ඉල්ලීම් රැසක් මුල්කර ගෙන ඊයේ (25) වැඩ වර්ජනයක නිරතවීමෙන් දිස්ත්‍රික්කයේ රෝහල් රැසක සේවා අඩාල වී තිබේ.අම්පාර මහ රෝහල හැර අම්පාර සෞඛ්‍ය වෛද්‍ය නිලධාරි කොට්ඨාසයේ අනිකුත් සියලුම රෝහල්වල මෙම වැඩ වර්ජනය ක්‍රියාත්මක විය. වැඩ වර්ජනය ක්‍රියාත්මක රෝහල් වල බාහිර රෝගී අංශ වසා දමා තිබූ බවත් හදිසි ප්‍රතිකාර පමණක් සිදු කළ බවත් රෝහල් ආරංචි මාර්ග සඳහන් කරයි.අම්පාර සෞඛ්‍ය වෛද්‍ය නිලධාරි කොට්ඨාසය තුළ පරිපාලනමය ගැටලු රැසක් පවතින බවත්, ඒ පිළිබඳව පළාත් සෞඛ්‍ය ලේකම්වරයා ඇතුළු සෞඛ්‍ය බලධාරීන්ට ලිඛිතව දැනුම් දුන් නමුත්, මෙතෙක් කිසිදු විසඳුමක් ලැබී නැති බවත් මේ නිසා මෙම එක් දින වැඩවර්ජනය කැඳවීමට සිදු වූ බවත් රජයේ වෛද්‍ය නිලධාරි සංගමයේ උප ලේකම් වෛද්‍ය උපුල් ගුණසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n11082611</link>
    <topic>කැබිනට් තීරණ</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතා කළ යෝජනාවක් අනුව දැයට කිරුළ ප්‍රදර්ශන ප්‍රදේශය, ඒ අවට ප්‍රදේශ සහ අනුරාධපුර දිස්ත්‍රික්කයේ අනෙකුත් ප්‍රාදේශීය ලේකම් කොට්ඨාසවල ජල සම්පාදන පහසුකම් ක්‍රියාත්මක කිරීමට අමාත්‍ය මණ්ඩලයේ අනුමැතිය ලැබිණි.2012 වර්ෂයේ ‘දැයට කිරුළ’ ජාතික සංවර්ධන ප්‍රදර්ශනය අනුරාධපුර දිස්ත්‍රික්කයේ මහවිලච්චිය ප්‍රාදේශීය ලේකම් කොට්ඨාසයේ ඔයාමඩුව ප්‍රදේශයේදී අක්කර 500ක පමණ භූමිප්‍රමාණයක පැවැත්වීමට නියමිතය. ඒ අනුව ජල සම්පාදන කටයුතුවලට අදාළව දැයට කිරුළ ප්‍රදර්ශනය සහ ඒ වටා ඇති සංවර්ධන වැඩසටහන් සඳහා ජල සම්පාදන ක්‍රම ඉදිකිරීම, ඔයාමඩුව ප්‍රදේශයේ ඝන මීටර් 2000ක ධාරිතාවයෙන් යුතු ජල සම්පාදන ව්‍යාපෘතියක් ඉදිකිරීම, දැයට කිරුළ ජාතික ප්‍රදර්ශනයට සමගාමීව අනුරාධපුර දිස්ත්‍රික්කයේ සියලු ම ප්‍රාදේශීය ලේකම් කොට්ඨාස ආවරණය වන පරිදි ජල සම්පාදන පහසුකම් වැඩිදියුණු කිරීම ආදිය මේ යටතේ සිදුවේ. මෙම යෝජනා ක්‍රම මඟින් ප්‍රදේශයේ පවුල් 6100කට පානීය ජල පහසුකම් ලැබෙන අතර ඒ සඳහා රුපියල් මිලියන 830 ක් වෙන් කර ඇත.--රාජ්‍ය පරිපාලන හා ස්වදේශ කටයුතු ඇමති ඩබ්.ඩී.ජේ. සෙනවිරත්න මහතා කළ යෝජනාවක් අනුව සියලුම රාජ්‍ය සේවකයන් සඳහා නව ස්ථානමාරු පටිපාටියක් හඳුන්වාදීමට අමාත්‍ය මණ්ඩලය අනුමැතිය ලැබී තිබේ.රාජ්‍ය සේවා කොමිෂන් සභාවේ අංක 1589/30 දරන කාර්යපටිපාටිය අනුව සෑම රජයේ නිලධාරියෙකු ම ස්ථාන මාරුවීම්වලට යටත් විය යුතු වන අතර ඒකාබද්ධ සේවා සහ දීප ව්‍යාප්ත සේවාවක් වන ?ශ්‍රී ලංකා පරිපාලන සේවය සඳහා ස්ථානමාරු පරිපාටියක් දැනට ක්‍රියාත්මක වෙමින් පවතී.විධිමත් ස්ථානමාරු ප්‍රතිපත්තියක් නොමැති අනෙකුත් සේවාවන් සඳහා විධිමත් ස්ථානමාරු ප්‍රතිපත්තියක් ඒ අනුව සකස් කර ක්‍රියාත්මක කිරීමට යෝජනා කර ඇත.--අධිකරණ ඇමති රවුෆ් හකීම් මහතා කළ යෝජනාවක් අනුව හෝමාගමට මහේස්ත්‍රාත් අධිකරණ 2ක්, දිසා අධිකරණයක්, මහාධිකරණයක් හා වාණිජ අධිකරණයක් පිහිටුවීම සඳහා සිව්මහල් ගොඩනැගිල්ලක් ඉදිකිරීමට අමාත්‍ය මණ්ඩලයේ අනුමැතිය ලැබී තිබේ. මේ වෙනුවෙන් වෙන් කරන මුදල රුපියල් මිලියන 464.3 කි.--රාජ්‍ය පරිපාලන හා ස්වදේශ කටයුතු ඇමති ඩබ්.ඩී.ජේ. සෙනවිරත්න මහතා කළ යෝජනාවක් අනුව ප්‍රාදේශීය පරිපාලන ව්‍යුහය ශක්තිමත් කිරීම සඳහා ප්‍රාදේශීය ලේකම් කාර්යාල 7ක් සඳහා නව ගොඩනැගිලි ඉදිකිරීමට අමාත්‍ය මණ්ඩල අනුමැතිය ලැබී තිබේ. ඒ අනුව හොරණ, නැගෙනහිර නුවර ගම්පළාත, නොච්චියාගම, රාජාංගනය, ලාහුගල, පදියතලාව, නින්දවුර් ආදී ප්‍රාදේශීය ලේකම් කාර්යාල සඳහා නව ගොඩනැගිලි ඉදිකිරීමට නියමිතය.--සෞඛ්‍ය ඇමති මෛත්‍රීපාල සිරිසේන මහතාගේ යෝජනාවක් අනුව හලාවත දිස්ත්‍රික් රෝහල මධ්‍යම රජයට පවරාගැනීමට අමාත්‍ය මණ්ඩලයේ අනුමැතිය ලැබිණි.මෙම රෝහල මධ්‍යම රජයට පවරා ගැනීම සම්බන්ධව වයඹ පළාත් ආණ්ඩුකාරවරයාගේ එකඟතාවය ලැබී ඇති අතර ඒ අනුව ජනතාවට කාර්යක්ෂම සෞඛ්‍ය සේවයක් ලබාදීම සඳහා මෙම රෝහල කඩිනමින් සංවර්ධනය කිරීමට ද තීරණය කරන ඇත.--ශ්‍රී ලංකාවේ ප්‍රධානතම රෝහල වන කොළඹ ජාතික රෝහලට නව හෘද කැතීට යන්ත්‍ර දෙකක් විදේශ ආධාර යටතේ ඉදිරි මාස 3ක කාලයක් ඇතුළත ලැබීමට නියමිතය.සෞඛ්‍ය ඇමති මෛත්‍රීපාල සිරිසේන මහතා කළ යෝජනාවක් අනුව මෙම යන්ත්‍ර ක්‍රියාකිරීම සඳහා අවශ්‍ය විශේෂඥ උපදෙස් කාමර ඉදිකිරීම කැතීට ශල්‍යාගාර ඉදිකිරීම හා හෙද නිලධාරී කාමර ඉදිකිරීම සඳහා රුපියල් මිලියන 24.14 මුදලක් වෙන් කිරීමට අමාත්‍ය මණ්ඩල අනුමැතිය ලැබිණි.--සුගිය වසර ගණනාවක් තුළ ජනතාවට ආරක්ෂිත පානීය ජලය නිසි සනීපාරක්ෂක පහසුකම් සැලසීම සඳහා රජය විසින් ව්‍යාපෘති ගණනාවක් ක්‍රියාත්මක කොට ඇත. ප්‍රජා ජල සම්පාදන හා ව්‍යාපෘති මේ යටතේ ක්‍රියාත්මක කරන වැදගත් ව්‍යාපෘතියක් වන අතර මෙය ප්‍රජා මූලික සංවිධාන හරහා ප්‍රජාවගේ සෘජු සහභාගීත්වයෙන් ප්‍රදේශ ගණනාවක ක්‍රියාත්මක කර ඇති අතර එමඟින් පවුල් ලක්ෂ 6 කට පමණ සෙත සැලසී ඇත. ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතාගේ යෝජනාවට අනුව මෙම ව්‍යාපෘතිය මඟින් අප ලත් අත්දැකීම් හා සාර්ථකත්වය විදේශ රටවල් සමඟ ද බෙදා ගැනීමේ අරමුණින් ‘ප්‍රජාව සහ ජල සේවා - තිරසාර භාවයට ඇති අභියෝග’ යන තේමාව මත ?ශ්‍රී ලංකාවේ සම්මේලනයක් පැවැත්වීමට අමාත්‍ය මණ්ඩලයේ අනුමැතිය ලැබී තිබේ.මෙම සම්මේලනය ලබන සැප්තැම්බර් මාසයේ 29 හා 30 යන දිනයන්හි මහනුවරදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n11082612</link>
    <topic>ලෝකයටම දැනුම දෙන්න විද්‍යාඥයන් අප සතුයි</topic>
    <author>නුවන් කොඩිකාර</author>
    <content>ඕනෑම ක්‍ෂේත්‍රයක් පිළිබඳ දැනුම, මෙරටට පමණක් නොව ලෝකයටම ලබා දිය හැකි විද්‍යාඥයන් අප සතුව සිටින බව අගමැති දි.මු ජයරත්න මහතා පැවැසීය.එම දැනුමෙන් වැඩි ප්‍රයෝජනයක් ලබා ගන්නේ ශ්‍රී ලාංකිකයන් නොව විදේශීය පුද්ගලයන් සහ විදේශීය රටවල් බව හෙතෙම කීවේය. මේ තත්ත්වය වෙනස් කර එම දැනුම අපේ රටට ලබා ගත හැකි ක්‍රමවේදයක් සකස් කිරීමට සියලු දෙනා එක්වන්නැයිද ජයරත්න මහතා ඉල්ලා සිටියේය.කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ඊයේ (25) පැවැති කෘෂිකර්ම පර්යේෂණ කේෂත්‍රයේ විශිෂ්ට පර්යේෂණ උදෙසා පිරිනැමූ ජාතික සම්මාන ප්‍රදානෝත්සවයට එක් වෙමින් අගමැතිවරයා එසේ ප්‍රකාශ කළේය.තමන් ලබා ගන්නා දැනුම සෑම විටම රටේ යහපත උදෙසා යොදන ලෙසත්, එසේ සිදුවුණහොත් පහසුවෙන්ම ලෝකය ජය ගත හැකි බවත් ඒ මහතා සඳහන් කළේය.බොහෝ ප්‍රශ්න වලට හේතුව වී තිබෙන්නේ නොදන්නා අය දන්නා ලෙස කටයුතු කිරීම බව පෙන්වා දුන් ජයරත්න මහතා විද්‍යාවෙදී එලෙස කටයුතු කිරීමට ගියහොත් මහා විනාශ සිදු විය හැකි බවද කීවේය.විද්‍යාවෙදී යම් අර්බුදයක් පැමිණිය හොත් එය පර්යේෂණ මගින් ඔප්පුකර ප්‍රකාශ කරන ලෙසත්, එසේ නොමැතිව යම් යම් අද්භුත වලට ගැති වීමෙන් සිදුවන්නේ සියලු දෙනාගේ ජීවිත අවුල් කිරීම බවත් අගමැතිවරයා පැවැසීය.මෙරට පොළව තුළ වගා කළ නොහැකි කිසිවක් නොමැති බව පවසන දි.මු ජයරත්න මහතා විදේශයට ගැති නොවී අපේ පොළවෙහි වගා කිරීමට සියලු දෙනා කැපවෙන ලෙස ඉල්ලා සිටියේය.විදේශයෙන් ආහාර ද්‍රව්‍ය ගෙන්වීම සම්පූර්ණයෙන් නවතා අපේ ගොවි මහත්වරුන් දිරිමත් කර මෙරටට අවශ්‍ය ද්‍රව්‍ය නිෂ්පාදනය කර ගැනීමට වැඩ සටහන් සකස් කරන ලෙසත් හෙතෙම විද්වතුන්ගෙන් ඉල්ලා සිටියේය.කෘෂිකර්ම ඇමැති මහින්ද යාපා අබේවර්ධන මහතාඒ නිසා මරණ බියෙන් තොරව සාමකාමී පරිසරයක ජීවත් වීමේ වාසනාව උදාවී තියෙනවා.කැපවීම, උනන්දුව, අවබෝධය නොමැතිව පර්යේෂණයන් සිදු කරන්න බැහැ.පර්යේෂණයක් සාර්ථක කර ගන්නට නම් ඒ සියල්ල තිබිය යුතුයි. අපි දියුණුව පවසන බොහොමයක් රටවල් අද ණය බරෙන් මිරිකිලා. දශක තුනක යුද්ධයක් තිබිලත් අපට නොවැටී ඉදිරියට යා හැකි වී තියෙනවා යැයි ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=n11082620</link>
    <topic>මාතර මැදි විදුහල් ආදි සිසු නව නිල මඩුල්ල</topic>
    <author/>
    <content>මාතර මධ්‍ය මහා විද්‍යාලයීය ආදි ශිෂ්‍ය සංගමයේ නව නිල මඬුල්ල ඉකුත්දා විශේෂ මහා සභා රැස්වීමේදී තේරී පත් වී ඇත. එහිදී තේරී පත් වූ නිල මඩුල්ල මෙසේය.අනුශාසකවරු - මාතර හම්බන්තොට දෙදිසාවේ අධිකරණ සංඝනායක වටගෙදර රේවත හිමි, සෝසින්ද හඳුන්ගේ, සී. ඒ. ජගත්චන්ද්‍ර, එච්. පී. ඩී. නිමල්රත්න, එල්. එච්. විල්ප්‍රඩ්, විපුල ධර්මදාසසභාපති - විදුහල්පති ආර්. එම්. ප්‍රේමතිලක.උප සභාපතිවරු - රංජිත් යසරත්න, ජගත් කුමාර සිරිවර්ධනභාණ්ඩාගාරික - කේ. ඒ. සමන් කුමාරසමලේකම්වරු - නලීන් රණසිංහ, රොමියෙල් ජයවික්‍රමසංවිධායකවරු - එච්. යූ. අනුර, ඉන්දික උදිත හේවානායකගණන් පරීක්‍ෂක - බන්දුල උබේසිංහකාරක සභාව ද මෙහිදී තෝරා පත්කර ගන්නා ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=r1108261</link>
    <topic>හාරිස්පත්තුව හෑදෙණිය නගරයට පොදු පහසුකම් නෑ</topic>
    <author>මහනුවර දිසා සමූහ</author>
    <content>හාරිස්පත්තුව ප්‍රාදේශීය සභා බල ප්‍රදේශයේ පිහිටි විශාලතම නගරයක් වන හෑදෙණිය නගරයට මූලික පහසුකම් කිසිවක් නොමැත. මහනුවර කුරුණෑගල මාර්ගයේ පිහිටි මේ නගරයේ සිංහල, මුස්ලිම් ව්‍යාපාරිකයන් මේ නගරය තුළ ව්‍යාපාර කටයුතු කරගෙන යති.දෛනික අවශ්‍යතා සඳහා මෙම නගරය කරා පැමිණෙන පිරිස පන්දහස ඉක්මවති. එය එම පිරිසට ප්‍රයෝජනයට ගැනීමට පොදු වැසිකිළි, කැසිකිළි පහසුකම් නැත. පොදු ජල කරාමයක් නැත. පොදු බස් නැවතුම්පොළක් තබා මගී ආවරණයක්වත් ඉදිකර නැත.නගරයේ සිට මහනුවර දක්වා ධාවනය කෙරෙන පෞද්ගලික බස් රථ පහළොවකට වැඩි ප්‍රමාණයක් ඇත. ඒවා ද නවතා ඇත්තේ මහාමාර්ගය දෙපසය. ත්‍රිරෝද රථ ඇතුළු අනෙකුත් වාහන නවතා තැබීමට රථගාලක් ද නැත.මේ නිසා පදික ජනතාවට ගැටලු රැසකට මුහුණ දීමට සිදුව තිබේ. යම් ආපදාවන්ට එබැවින් අනතුරුවලට ලක්වීමේ අවදානම ද වැඩිය.මේ පිළිබඳ අදහස් දැක්වූ හාරිස්පත්තුව ප්‍රාදේශීය සභාවේ සභාපති ආනන්ද ජයවිලාල් මහතා - නගරයේ අඩුපාඩු ගැන ලිඛිතව අපට දන්වලා නැහැ.පොදු වැසිකිළිය අප පළාත් පාලන සතිය තුළදී ශුද්ධ පවිත්‍ර කරනවා. නගරවාසීන් ද මේ ස්ථාන ආරක්‍ෂා කරගන්න ඕනෑ. එසේම නගරයේ ශුද්ධ පවිත්‍රතාව ගැන ප්‍රාදේශීය සෞඛ්‍ය සේවා කාර්යාලයෙත් අවධානය යොමුකළ යුතුයි. කොහොම නමුත් නගරය සංවර්ධනය කිරීම පිළිබඳව අප අවධානය යොමු කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>26</day>
    </date>
    <link>http://www.dinamina.lk/2011/08/26/_art.asp?fn=r1108262</link>
    <topic>ශ්‍රී ලංකාවේ ප්‍රථම සත්ත්ව රෝහල ගාල්ල හියාරේ</topic>
    <author>ඉමදූම සමූහ ලංකින්ද නානායක්කාර</author>
    <content>ගාල්ල හියාරේ සුන්දර වන පියසෙහි ලංකාවේ ප්‍රථම වන සත්ත්ව රෝහලක් පසුගියදා විවෘත කරනු ලැබීය. මෙය ලංකාවේ ප්‍රථම වනජීවී රෝහල වේ.වනජීවී දෙපාර්තමේන්තුව, ගාල්ල මහ නගර සභාව, ගාල්ල වනජීවී සංරක්ෂණ සංගමය එක්ව මෙම වනජීවී රෝහල හියාරේ ජෛව විවිධත්ව කේන්ද්‍රයේ දී පිහිටුවනු ලැබීය.මේ වන විට තුරුගොමු වලින් සපිරි හියාරේ වනයේ විවිධ වර්ගයේ සතුන් 10 දෙනෙක් නේවාසිකව ආරක්ෂිත කූඩුවල ප්‍රතිකාර ලබයි. මිනිසා සතා සිව්පාවා ගහකොළ එකම යායක එක් එක් පුරුක් මෙන් ජීවත් වේ. මේ සියල්ල එක්වූ තැන අප හිතන සොඳුරු ලෝකය මැවෙන්නාක් වැනිය.මේ පිළිබඳව අදහස් දැක්වූ ගාල්ල මහ නගර සභාවේ නගරාධිපති මෙත්සිරි ද සිල්වා මහතා:– අපේ ගාල්ල මහ නගර සභාවෙන් තමයි මෙහි පාලන කටයුතු කරන්නේ. පැළ තවාන් ඇති කර පැළ ලබා දීම, පරිසරවේදීන්ට පාසල් විශ්වවිද්‍යාල දරුවන්ටත් මෙහි ප්‍රයෝජන තියනවා. මෙය බලන්න එන්න. මම දේශපාලනඥයෙක් වශයෙන් නොවෙයි ගුරුවරයෙක් වශයෙන් අපේ දරුවන්ට කියන්නේ සතුන්ට සලකන්න පරිසරයට ආදරය කරන්න. එවිට අප ලෝකයටම ආදරය කළා වගේ යැයිගාල්ල වනජීවී සංරක්ෂණ සංගමයේ මධුරද සිල්වා මහතා: වන සතුන් රැකගැනීම ආරක්ෂා කර ගැනීම ඒ සඳහා- පරිසරයක් සැකසීම අප මුලසිටම සිදුකළා. යම් අනතුරකට පත් වූ සතුන් නිරතුරුවම ගෙන ආවේ හියාරේ වනයටයි. එය අප කාලාන්තරයක් තිස්සේ සිදුකළා. ඔවුන්ට ප්‍රතිකාර කළා. වන සතුන් ගෙනවිත් ප්‍රතිකාර ලබා දුන්නද ශල්‍යකර්ම සිදුකළද ඒ සඳහා නියමිත ස්ථානයක් තිබුණේ නෑ. අවශ්‍ය කූඩු තිබුණේ නෑ. නමුත් දැන් ඒ සඳහා සියලු පහසුකම් නියමිත ස්ථානයක් සියලු පහසුකම් අද මෙහි තිබෙනවා. කුරුළු විශේෂ කිිහිපයක්, මුවෝ, කිඹුලෝ, සර්පයෝ දැන් හරි අපූරුවට නිදහසේ ආරක්ෂාකාරීව අපේ පරිසරවේදීන්ගේ ආදරයෙන් ප්‍රතිකාරයෙන් සුවපත්වෙමින් සිටිති..</content>
  </post></root>