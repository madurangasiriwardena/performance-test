<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=as0808311</link>
    <topic>මිනිස් මද්දට හසුව වැළපෙන මහ වනයේ අලි බබාලා</topic>
    <author>උපාලි සමරසිංහ</author>
    <content>මිනිස් මද්දට හසුව වැළපෙන මහ වනයේ අලි බබාලානෙළුම් විලපොල් පිති බෑට්අද තරුණ පරපුර වෙතින් පවට ඇති බිය තුරන් වී යනවාකොන්කී‍්‍රට් වනාන්තරයෙන් එපිට මේ මහ වනය සිහිලැල් ය. නිල් පාට තුරුවියන යට හබරණ, කවුඩුල්ල වැව, ගිරිතලේ වන තීරයෙහි තණ පතක් සොයා ඇවිද ගිය ඒ සද්දන්තයින් රෑන දැන් එදෙස බලන්නේ බොහෝ බියෙනි. උන් රැස් පුරා මහ විල්ලුවේ ළපටි කොළදල්ලක් සොයා වෙහෙසෙති. මහ මඟ අයිනේ කෙළිදෙලින් සිටි කාලය දැන් ඔවුනට අහිමි ය. මිනිස් පාවුන් මෙතරම් කුරිරු වේ යැයි මම ද කිසිවිට නොසිතුවෙමි. තම ඇකයෙහි හොයා ඇති දැඩි කරන දරුවන් මවු මරා හෝ පැහැර ගන්නා මේ අධමයින්ගේ කැබ් රථ ලොරි රථ රාති‍්‍රයෙහි මෙහි සැරිසරන්නේ කාගේ බලපුළුවන්කාරකමට ද?ඇයි ! අපට අපේ පාඩුවේ ඉන්න නොදෙන්නේ මිනිසුනේ...ගොඩබිම වෙසෙන දැවැන්තම සත්ත්වයා අලියා ය. ටැන්සානියාවේ කොටියාටත්, සැම්බියාවේ කොටියාටත්, චීනයේ ෆැන්ඩාටත්, බෙංගාල ව්‍යාඝ‍්‍රයාටත් වඩා අපේ අලියාට ලෝකය පුරා ඇත්තේ මහත් අභිමානයකි. අපේ ඇතැම් කීඩකයන් මේ පුංචි රට ලෝකයට ගෙන ගිය ද, ඊටත් පෙර අනාදිමත් කලෙක පටන් ලෝකය සිරිලක හඳුන්වන්නේ ‘අලි සිටින රට’ වශයෙනි. ඩොලර්, යෙන්, ලීරා කෝටි ගණනින් වීසි කැර විදේශිකයන් මේ රටට එන්නේ ‘අලි’ බලන්නට ය.එවන් වටිනාකමක් ඇති මේ සත්ත්වයා අද වනවිට මහත් අනතුරකට මුහුණ පා ඇත්තේ කාගේ වරදින් ද? මහවැලි වතුර ගලන්නේ කොතැනද ඒ හැම තැනකම අද අලි මිනිස් ගැටුම් ය. ගොවියන්ගේ ගල්කටස් පහරින් මිය යන, දුම්රියට වැදී මිය යන අලි ගණන අදත් අඩු වී නැත. ඒත් මා අද ඔබට කියන්නේ ඊටත් වඩා සුවිශේෂවූ කඳුළු කතාවකි. වනයේ නිදැල්ලේ සිටින අලි මවුන්ගේ බුරුල්ලෙන් උදුරා ගන්නා අහිංසක කිරිකැටි අලි පොව්වන්ගේ කතාවය. මේ මහා අලි ජාවාරමට ඉහළින් මැ ආශිර්වාදය ලැබී ඇති අන්දම අපට ඒත්තු ගොස් තිබේ. ඒ මදිවාට රටේ බණ දෙසන ඇත්තන් ද මීට සම්බන්ධවීම කනගාටුවට කරුණකි.මේ අලි ජාවාරම පිළිබඳව මාධ්‍ය වාර්තා කරන්නේ අද ඊයෙක සිට නොවේ. මේ වසර මුල සිට විටින් විට මේ පිළිබඳ තොරතුරු පළ විය. වන ජීවී වැටලීම් අංශයේ ස්ථානාධිපති පස්කුවල් ෆොන්සේකාගේ උපාලි පද්මසිරි මහතාගේ උකුසු ඇස මේ වාර්තා කියෙව්වේ උනන්දුවෙනි. ඒ වනවිටත් මේ අලි ජාවාරම පිළිබඳව ඔහුට ඉව වැටී තිබිණ. හෙතෙම මීට පෙර උඩවලවේ වනෝද්‍යාන භාරකරු මෙන් ම මින්නේරිය උද්‍යාන භාරකරු ලෙස ද අත්දැකීම් ඇති වනජීවී නිලධරයෙකි. හේ එකින් එක තොරතුරු එක් රැස් කළේ නිච්චියටම යමක් දැන කඩා පැනීමේ වුවමනාවෙනි. අලි ජාවාරම ගැන කීමට පෙර මට තවත් දේ ඔබට කීමට තිබේ.මින්නේරිය උද්‍යාන භාරකරු ලෙස උපාලි වැඩ කළ කාලයේ තුවක්කු 10 - 12 ක් සමඟ පුද්ගලයන් දස දෙනෙක් අල්ලා ගත්තේ ය. ඔවුන්ගේ නායකයා හැඳින්වුණේ ‘සුගතෙ’ යන කෙටි නමිනි. සුගතෙ දක්ෂ වෙඩික්කාරයෙකි. ඔහුගේ ගිනි බටයෙන් මැරුම් කෑ මුවන් ගෝනුන් අනන්තය. මෙතරම් පිරිසක් හිටියත් දඩයක්කරුවන් හිටියේ මේ පිරිස අතර තුන් දෙනෙකි. වන ජීවී නිලධාරින් සුගතෙ හා පිරිස අත්අඩංගුවට ගත් විට ඔවුන් කී කතාව මේ අලි ජාවාරම සම්බන්ධ සිද්ධියේ එක් පාර්ශ්වයක් සැබෑ ලෙස නිරූපණය කරයි. අලි අල්ලන්නන් ජීවිතය පරදුවට තබන්නේ ද දුප්පත්කම නිසා ය.“සර්, මෙතන ගිනි අවි 10 ක් තිබුණත් වෙඩික්කාරයො ඉන්නෙ 3 දෙනයි. මේ අනික් කට්ටිය ගමේ තරුණයො. ඒත් කිසිම ජීවනෝපායක් නෑ. මේ පස්සෙන් එන්නෙ මං මරන මස් ටිකක් ලබාගන්ඩ. එදා වේල හොයාගන්ඩ. ඒ නිසා මං ඉස්සෙල්ලා මේ අයට සත්තු මරලා දීලා අන්තිමේ අපට අවශ්‍ය කොටස මරා ගන්නවා ඔහු කීය.කැලයෙන් අල්ලා ගත් පැටියා වත්තක සඟවාගෙන සිටියදී...දරිද්‍රතාවයේ ගිලුණු පුස්දිවුල්වැව නමින් එදා හැඳින්වුණු අද ආසිරිගම නමින් හඳුන්වන මේ බැද්දේගම වාසීන්ට ඇත්තටම හරිහමන් ජීවන ක‍්‍රමයක් නැත. ඔවුන් හේන් කරන්නට කැලෑව කපන්නට ගිය කල නඩු පිට නඩු වැටුණේ ය. මහවැලියට වතුර යන ඇළෙහි වැලිගොඩ දාන්නට උත්සාහ ගත් කල පොලිස් පහරින් හන්දිපත් කැඩුණේය. ඊළඟට ජීවත්වන්නට ඔවුන් තෝරා ගත්තේ තමා අවට වනයේ (රක්ෂිතයක් වුවත්) සතුන් මරා මස් කැර විකුණන්නට ය. ඊට නගරබදව ඉහළ ඉල්ලුමක් තිබීම ඔවුනට වාසිදායක විය. උපාලි මහතා ඇතුළු වනජීවී කණ්ඩායම පුස්දිවුල්වැව නිරීක්ෂණ චාරිකාවක නිරත විය. ඇත්තටම රොටවැව, පලුගස්වැවටත් වඩා එය දුගී ගමකි. වගාවක් කරගන්නට තරම් සරු පොළවක් ද එහි නොතිබිණි. සුගතෙගෙ බිරිය හමුවී මේ වරද නවත්වන්නැයි හිටපු උද්‍යාන භාරකරු ඉල්ලීමක් කළේ ය.ඔය පව්කාර වැඩේට මගෙ එකා යවන්නෙ නෑ මහත්තයො, කරන්ඩ දෙයක් මේ ගමේ තියෙනවා නම්... කට සැර ගැහැනියක වූ ඇය එසේ කීවාය.උද්‍යානයට ඇතුළු වී සතුන් දඩයම් කිරීම හා මස් ළඟ තබා ගැනීමේ වරදට සුගතෙ ඇතුළු කණ්ඩායම උසාවි දමන්නට අනිවාර්යයෙන්ම සිදුවෙයි. එහෙත් උසාවියෙන් ගසන දඩය ගෙවීමට ඔවුනට මුදල් නැත. නඩු කියන්නට ද මඟක් නැත. ඒ සඳහා ද ඔවුන් යමක් ලබාගත්තේ නැවත උද්‍යානයේම දඩයම් කරමිනි. “සර්, උසාවි දාන්න එපා. අපට ගෙවන්න සල්ලි නෑ. එහෙම වුණොත් මට සිද්ධ වෙන්නෙ දඩය ගෙවන්නත් සතුන් මරන්නයි. සුගතෙ කී කතාව අනුවේදනීයය. නීතිය අනුව ඔවුන් උසාවි දැමිය යුතුය. උපාලි මහතා එවකට හබරණ ප‍්‍රධාන පොලිස් පරීක්ෂක තිස්ස ලාල් සිල්වා හා පොලිස් අධිකාරි කේ.පී. පතිරණ මහත්වරුන් සමඟ ද කැකිරාවේ උසාවියේ විනිසකරු සමඟ ද මේ ගමේ වැසියන් ගැන සාකච්ඡා කළේ ය. ඒ අනුව දඩයක් නොගසා අත්හිටවූ සිරදඬුවමක් නියම කිරීමට විනිසකරු තීන්දු කළේය.වනජීවී නිලධාරීන් පිළිබඳ තරමක විශ්වාසයක් මේ හේතුවෙන් පුස්දිවුල්වැව වැසියන්ට ඇති විණ. බොහෝ දෙනා දඩමස් ජාවාරම අත්හැර යහමඟට එන්නට පොරොන්දු වූහ. ඒ දිනවල මින්නේරිය හමුදා කඳවුරේ 5000 ක් පමණ හමුදා පුහුණුව ලැබූහ. කනගාටුවට කරුණක් වූයේ මෙහි මෙනුපතෙහි ද එක් දිනක් දඩමස් සඳහා වෙන් කැර තිබීමයි. සුවිශාල දඩමස් ප‍්‍රමාණයක් අවශ්‍ය බැවින් ඒ දිනයට පෙර සිට ජීප් රථ කැලයටම පැමිණ දඩමස් ලබාගන්නා බව ද මේ අතර ආරංචි විය. අවට හෝටල්වල ද දඩමස් ජනප‍්‍රිය ආහාරයක් බවට පත්වී තිබිණ. 2002 පෙබරවාරි 4 වැනිදා එනම් නිදහස් දිනයේ මේ හෝටල් හිමියන්, පොලිස් නිලධාරීන්, හමුදා ප‍්‍රධානීන් රොටවැව, පුස්දිවුල්වැව, හබරණ ආදී කැලෑ ගම්වාසීන් හා අවට වී මෝල් හිමියන් ඇතුළු තවත් ඒ අවට බොහෝ පිරිස් එක් ස්ථානයකට කැඳවා සම්මන්ත‍්‍රණයක් පැවැත්විණි.මෙහිදී මේ සතුන්ගේ වටිනාකම පැහැදිලි කැරිණ. උන් මරා කෑමේ ආදිනවය, ස්වභාවධර්මයට කැරෙන විපත පැහැදිලි කැරිණ. බොහෝ ඈත ගම්වල දරුවන් බොහෝ විට දැක තිබුණේ මුව රංචුවක් නොව තනි මුවෙකි. ඊට හේතුව රංචුවේ එකිනෙකා දඩයම්කරුවනගේ තුවක්කු කටට බිලිවීම ය. මෙහිදී මුව රංචුවක් ඇඳ මේ රංචුවේ තාත්තා, මේ අම්මා... මේ අක්කා... මේ නංගී... මේ මල්ලි වශයෙන් හඳුන්වාදීමක් කැරිණ. අනතුරුව මෙය ඔවුනගේ පවුල්වලට අනන්‍ය කැර පෙන්වා දෙනු ලැබීය.බලන්න මේ අම්මා මරා දැම්මොත්, තාත්තා මරා දැම්මොත් අයියා අක්කා මරා දැම්මො¤ ඔබ තනි වෙනවා ගේ දැයි දරුවන්ගෙන් අසනු ලැබිණ. දරුවෝ කඳුළු පිරි දෑසින් බලා සිටියහ. පැමිණ සිටි හෝටල හිමියෝ වී මෝල් හිමියෝ හා වෙනත් ව්‍යාපාර හිමියෝ දුප්පත් ගම් වැසියනට දඩමං නවතන්නැයි ඉල්ලා රස්සා දුන්හ.පසුකාලීනව එම පුස්දිවුල්වැව ගමේ පන්සලක් පවා මේ කි‍්‍රයාකාරීන් විසින් තනවනු ලැබිණ. එහෙත් ඒ යටගිය පරිච්ඡේදය දැන් උඩු යටිකුරු වී තිබේ. ඔවුන් පළමු ආකල්ප යළිත් මුදුනින් පිළිගෙන ඇත්තේ ය. හබරණ පැත්තේ සෆාරි හිමියකු හා තවත් ප‍්‍රධාන දේශපාලන ඇම්බැට්ටයකු මුල් වී වනයේ සිටින අලි අල්ලා කොළොම්තොට හා වෙනත් ප‍්‍රදේශවලට විකිණීමේ ජාවාරමක් කි‍්‍රයාත්මක කැර තිබේ. ඔවුන් අල්ලා ගන්නා එක් අලි පැටවෙකු ;වනුවෙන් රුපියල් 50,000 ක් වැනි මුදලක් ගෙවීම මේ දුප්පත් ගම් වැසියනට ඉල්ලමක් වී ඇත්තේ ය.වන ජීවී වැටලීම් අංශයේ ස්ථානාධිපති උපාලි පද්මසිරිමව් ඇකයේ හුරතල්වන පුංචි අලි පොව්වන් 10 දෙනෙක් පමණ මේ දඩ වැද්දන් විසින් දැන් ඩැහැගෙන ඉවරය. මෙහි ඉතාම අනුවේදනීය තත්ත්වය මව තම පැටවුන් අල්ලා ගන්නට එන දඩ වැද්දන් හා පොර වදින විට සමහර විට ඇතින්න හෝ කෙණෙර මරා දමා හෝ පැටවුන් රැගෙන යාම ය. රැළේ උන්ට ද වෙඩි වරුසා එල්ල වීම ද සිදුවෙයි.මහ රාති‍්‍රයේ හබරණ හා ඒ අවට කරක් ගහන මේ සෆාරි හිමියාගේ ලොරි හා කැබ්රථ අලි පැටවුන් සහිත ඔවුන් සොයා වනය පීරති. එක්තරා පටු අලි මංකඩකදී කොටු කැර ගන්නා අලි මව ‘තන්ඩර්’ අලි වෙඩිවලින් මුලින් පන්නා දමන්නට ඔව්හු උත්සුක වෙති.ඊළඟට පේරාදෙණියේ එක්තරා පශු වෛද්‍යවරයෙකුගෙන් ලබාගත් නිර්වින්දන බෙහෙත් සිරින්ජර් විඳ පැටවා අන්දමන්ද කරති. යුහුසුළුව කි‍්‍රයාත්මක වන දඩ වැද්දෝ අලි රූන හා මව පන්නා දමා රැහැන්වලින් පැටවා බැඳ දමති.මාක් - ෂෑන්ඩ් නම් සුද්දාගේ පොත වෙනුවෙන් එදා රැස්වෙහෙර කැලේ පරණ මදු ක‍්‍රමයට අලින් අල්ලන්නට කි‍්‍රයාත්මක කළ සාම්ප‍්‍රදායික කි‍්‍රයාදාමය ද ඔවුන් කි‍්‍රයාත්මක කරන්නේ අලින් ගැන නොසිතා ය. මෙතැනදී අලි අල්ලන්නේ සල්ලිවලට ය. උන්ට තුවාල වූවත් මැරුණත් වැද්දන්ට ප‍්‍රශ්නයක් නැත. ෂෑන්ඩ් වෙනුවෙන් එදා අලි නෑම්බියෝ තිදෙනෙක් මිය ගියහ. මේ ක‍්‍රමයට හබරණ දී අලි පැටවුන් කී දෙනෙක් මියෙන්නට ඇත්ද?මෙසේ කුදලාගන්නා අලි පැටවා ලොරියට පටවන්නේ ද කුණු මාළු කෑල්ලක් පරිද්දෙනි. සෆාරි හිමියාට අයත් හීලෑ ඇතින්නක් මේ වාහනයේ තබාගෙන පැටවා ද පැත්තකින් ගැට ගසා මෙසේ වෙනත් ප‍්‍රදේශවලට ගෙන යයි. මුලින් හීලෑ ඇතින්න පැටවුන්ට පහරදී මරා දැම්මා ය. එනිසා දඩ වැද්දෝ ඇයටත් හැරෙන්න බැරි ආකාරයට පැත්තකට ලොරියේ ගාල් කැර පැටවා අනෙක් පැත්තේ බැඳ දමති. අපේ රටේ සත්ත්ව අවිහිංසාව පිළිබඳ ආයතන මේවා ගැන දන්නේ ද?මෙසේ ගෙනෙන අලි පැටවුන් මුලින් ම සැඟවුණේ කුරුණෑගල වත්තකය. ඊළඟට දැදුරුඔය අයිනේ වැල්ලව දඹදෙණියේ තැනක සඟවා තිබිණ. මෙසේ ගෙනා අලි පැටවුන් ලංකාවේ ප‍්‍රසිද්ධ පූජ්‍යස්ථාන ගණනක රඳවා ඇති බවට තොරතුරු ඇත්තේ ය. සමහර ඒවාට සංඝරත්නයේ ද ආශිර්වාදය ලැබී ඇති බව පෙනෙයි.මේ අලි ජාවාරම පිළිබඳ තොරතුරු ගවේෂණය කරන වනජීවී වැටලීම් අංශයේ ස්ථානාධිපති උපාලිට වටිනා තොරතුරක් ලැබුණේ ය. ඒ අතුරුගිරිය හොරහේන වත්ත නම් අක්කර 50 ක පමණ භූමි භාගයක අලි පැටියෙක් රඳවා තිබෙන බවයි. වත්ත අයිතිකරු ද සමාජයේ ඉහළ බලයක් ඇත්තෙකි. එහෙත් නොසැලුණු හෙතෙම ඉකුත් දිනෙක පෙරවරුවේ තවත් පිරිසක් සමඟ එම වත්තට කඩා පැන්නේ ය. වනජීවී අධ්‍යක්ෂ ජනරාල් ආනන්ද විජේසූරිය මහතාගේ අනුදැනුම මත මේ කණ්ඩායම මෙහෙයැවිණ.අලි පැංචා බලා සිටියේ රොබෝ සිංඤෙ¤ය. වත්තේ මුරකරු සුනිල් ද අත්අඩංගුවට ගැනිණ. පැටවාට ලියාපදිංචියක් හෝ බලපත‍්‍රයක් නැත. ඊයෙ පෙරේදා පැටවාගේ හිසේ පැත්තක තිබී ‘ජීවී උණ්ඩයක්’ ඉවත් කැර තිබේ. මේ අහිංසකයාගේ වයස තවමත් අවුරුදු 2 1/2 කි. සාමාන්‍යයෙන් මිනිසකුගේ ආයු කාලයට කිට්ටුව ජීවත් වන අලියකුගේ අවුරුදු 2 1/2 ක් කියන්නේ කිරිකැටි වයසකි. එසේ නම් මේ වෙඩි තබා අසරණ කැර අල්ලා විකුණා ඇත්තේ ද කිරිකැටියෙකි. එසේ නොමැති නම් මවු මරා දමන විට කිරිකැටියාට ද වෙඩි වැදී ඇත. නිලධාරිහු පුළුල් පරීක්ෂණ පවත්වති. දැන් අලි ඇල්ලූ ප‍්‍රධාන සැකකරුවන් දෙදෙනකු අල්ලාගෙන ඉවර ය. මේ පැටවා අල්ලා ඇත්තේ බොහෝ විට මවු මරා දැමීමෙන් අනතුරුව ය.පැටවාගේ ලියාපදිංචියට මෙබඳු අලුත් බොරු ගොතා මංමුලා වී සිටිති. මහරගම එක්තරා ප‍්‍රසිද්ධ පන්සලක සිටි ‘සිඟිති’ නම් ඇතින්නක් මිය යෑමට ප‍්‍රථම මේ පැටවා වැදූ බව අලි වෙද මහතකු සහතික කැර තිබේ. වනජීවී පරීක්ෂණවලදී එය එසේ සිදු නොවුණ බව හෙළිවූ අතර ‘සිඟිති’ සිටියේ මහරගම පන්සලක නොව නවගමුවේ බව ද හෙළිවිය. අනෙක හීලෑවට ඇති කරන අලි පැටවකුගේ හිසට වෙඩි උණ්ඩ ඇතුළු විය නොහැක. මේ පුංචි එකා උඩවලව ඇත් අතුරු සෙවණට යැවීමට අධිකරණය මේ අතර නියෝග කළේ ය.අලින්ගේ බෙටි මගින් ඩී.එන්.ඒ. පරීක්ෂණ කළ හැකි බව දැන් සොයාගෙන ඇත. ඒ අනුව මවු ඇතින්න සොයා ගත හැකි ය. අලින් ප‍්‍රවාහනයේදී බලපත‍්‍ර ලබාගැනීමට නියම කිරීම ද මේවා වැළැක්විය හැකි තවත් ක‍්‍රමයකි.නිදැල්ලේ සිටින අලි පැටවුන් අල්ලා උන්ට තුවාල කැර ඒ මවු කැදැල්ලෙන් වියෝ කරන සාහසිකයන් අල්ලා ගැනීමට දැන් රට පුරා දැළ එළා අවසාන ය. එහෙත් මේවා කරන්නේ කවුරුන් ද?මේ රටේ ඉහළ බලය නිලය, ඇති කොම්පුදෝරු ධනවතුන් ය. අලි පැටියෙක් ලබාගැනීමේ ආසාවට සමහර භික්ෂුන් ද මීට එකතු වී සිටීම කනගාටුවකි. මින්නේරියේ හබරණ මේ ප‍්‍රධාන අලි ජාවාරමට සම්බන්ධ ප‍්‍රධානියන් තවමත් නිදැල්ලේ ය. පරිසර ඇමැතිවරයා දැනට එවැනි අලි පැටවුන් හඳුනා ඇති සියලුම ස්ථාන ගැන පරීක්ෂණයක් පැවැත්විය යුතු ය. එමතු ද නොව සැක සහිත ස්ථාන කෙතරම් ප‍්‍රබල පුද්ගලයන් වුව සතුනට අවශ්‍ය බලපත‍්‍රය නොපෙන්වා සිටියහොත් නීතිය හමුවට ගෙන ආ යුතු ය.මිනිසුනි, මේ අහිංසකයනට නිදැල්ලේ තම දරුවන් සමඟ ජීවත්වන්නට ;නාදෙන්නේ ඇයි?උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=as0808312</link>
    <topic>නෙළුම් විල</topic>
    <author>ගුණසිංහ හෙට්ටිආරච්චි</author>
    <content>මිනිස් මද්දට හසුව වැළපෙන මහ වනයේ අලි බබාලානෙළුම් විලපොල් පිති බෑට්අද තරුණ පරපුර වෙතින් පවට ඇති බිය තුරන් වී යනවාගුණසිංහ හෙට්ටිආරච්චිධනවතකු වූ මා මිතුරා සිය පිය බිරිය ගේ වියොවෙන් දුකට පත් ව සිටියේ ය. දුකින් මිදෙන්නට පහසු මඟ සුරාව යැයි ඔහු සිතුවා විය හැකි ය. කෙමෙන් ඔහු සුරා සොඬකු බවට පත් වූයේ ය.ඕ ඔහු ආ ගිය අවන්හලෙක සේවිකාවක වූවා ය. එහි යනෙ’න සලෙළ ජනයා ඇගේ ඇසුර පැතූ හ. ඈ දෙස හිස ඔසවා නොබැලූ එක ම එක තැනැත්තෙක් වූයේ ය. ඒ, මා මිතුරා ය.එහෙයින් දෝ ඈ ඔහු කෙරේ උනන්දු වූවා ය. ඇගේ හිත ඔහු කෙරේ අනුකම්පාවෙන් පිරී ගිය සේ ය. ඇය ඔහු වෙත ආවා ය; හිතවත් වූවා ය. ඔහුගේ දුක් වේදනාවනට සවන් යොමුකළා ය. ඔහු ඇය ඉදිරියේ දොඩමලු වූයේ ය.’මාත් ඔයා වගේමයි. මගෙ මහත්තයත් නැතිවෙලා. මං එයා දීලගිය දූත් එක්ක තනිවෙලා ජීවත් වෙනව.’ ඇය කිවාය. ඔහු ඈ බස පිළිගත්තේ ය.පසු දිනෙක ඇගේ දියණිය ඔහුට දක්නට ලැබිණ. ඔහුගේ සිත දියණිය කෙරේ දරු සෙනෙහසින් පිරී ගියේ ය. පෙර භවයෙක පතා ආවා සේ දියණිය ද ඔහු ගෙන් පිය සෙනෙහස පැතුවා ය.හදවත් උතුම් සෙනෙහස් හැඟුමින් පිරී ගිය කළ කාලය ගතවනු නොදැනේ. දෙවසරක පමණ කාලයක් ලොවට රහසින් මේ බැම්ම මෙසේ බැඳී තිබිණ. ඒ ගැන දැන සිටියේ මා පමණි.අලුත් අවුරුදු සමය එළැඹිණි. ඔහු තීරණයකට එළඹ සිටියේ ය. මවත්, දියණියත් සිය වතුයායට කැඳවා ගෙන ගොස් නව වසර සැමරීම ඔහු ගේ අභිලාෂය වූයේ ය.’ළඟදීම මංගල්ලෙකට ලෑස්තිවෙලා ඉන්න’ ඔහු මා දැනුවත් කළේ ය.ඈ සේවාව කරමින් සිටි අවන්හලේ උත්සවයක් පැවැත්වුණේ මේ අතර ය. ඈ සිය සැමියාත්, දියණියත් කැටුව ඊට සහභාගිිවූ වග ඔහුට ආරංචි විය.නැති වූ සැමියකු පැමිණෙන්නේ කෙසේදැයි ඔහු පුදුමයට පත් වූයේ ය. ඇත්ත කුමක් දැයි ඔහු ඇගෙන් ඇසුවේ ය. තමා අස්වාමික බව සේවා ස්ථානයේ අය දැනගතහොත් කරදර වන නිසා සැමියා සේ පෙන්වීමට ඥාති සොහොයුරකු කැටුව එන බව ඇය හෙළි කළා ය.’දරුවෙක් එක්ක තනිවෙච්ච ගැහැනියකට අද සමාජෙ ජීවත්වෙන්ඩ කොච්චර අමාරුද?’ඔහු මා හා දෙඩුවේ සසල සිතිණි.ඔහුගේ එකම පැතුම වූයේ මව ද දියණිය ද තම සෙවණ යටට කැඳවා ගෙන ගොස් ඔවුන ගේ ජීවිත සුවපත් කිරීම ය.එහෙත් සත්‍යය හෙළිවීමට වැඩි දවසක් නොගියේ ය. ඒ ඇගේ ඥාති සොහොයුරකු නොව අනියම් සැමියා බව ඉතා විශ්වාස කටයුතු මගෙකින් ඔහු සොයා ගත්තේ ය.මේ සත්‍යයට මුහුණ දීගත නොහුණු අවන්හල් සේවිකාව සිය දුරකථනය විසන්ධි කොට දිගු නිවාඩුවක් ද ලැබ අතුරුදහන් වූවා ය. වරක් ජීවිතය කෙරෙහි කලකිරී සිටි මා මිතුරා මේ තත්ත්වයට මුහුණ දෙන්නේ කෙසේ දැයි සිතාගත නොහැකිව මම ද සසලව ගියෙමි.ඔහුගේ හිත සුවපත් කිරීම මගේ යුතුකම විය. මා ඔහු හමුවන්නට ගියේ ඒ අරමුණිනි. එහෙත් සිදුවූයේ ඔහු ගේ බසින් මා සුවපත්වීමය.බලන්න ඔහු කී දේ.’යාළුව, එයා බොරු කියල මාව රවට්ටගෙන හිටියෙ මගෙ දේපළවලට තණ්හාවෙන්. ඒක තේරුම් ගත්තම මේ ගැටලුවට පිළිතුර ලැබෙනව. මට දුව ගැන දුකයි. ඒත් හැමදේම සිද්ධ වෙන්නෙ හොඳටයි කියනවනෙ. ඒ වගේ කෙනෙකුගෙන් අයින් වුණු එක හොඳයි. මං උදේ හවා එයා අරමුණු කරගෙන මෙත් වඩනව. එයා හරි මඟට යොමුවේවා කියල ප‍්‍රාර්ථනා කරනව. මගෙ හිතේ අබමල් රේණුවක තරම්වත් තරහක්, වේදනාවක් නෑ.ඔහු ගේ බස බණ පදයකි. බණක් ඇසූ කලෙක මෙන් මසිත පහන් විය.සාදු!! සාදු! සාදු!ලිපිනය සඟවා තැබීමට කැමැති කීර්ති විතානආරච්චි නමැති මහතකු විසින් යොමු කරන ලද ලිපියක් ඇසුරිනි.  ඇය කොළඹ පාසලක උසස් පෙළ හදාරන්නියකි. පාසල නිම වූ පසු පෞද්ගලික පන්තියකට සහභාගි වන ඇය සිය පියා සේවාව නිම කර එනතුරු මහරගම බස් නැවතුම් පොළේ රැඳී සිටින්නී ය.ඇගේ පියා ති‍්‍රරෝද රථයක හිමිකරුවෙකි.අඳුර වැටෙමින් තිබේ. කොළඹ දෙසින් එළිවිදහා පැමිණෙන දහස් ගණන් වාහන දෙස ඇය බලා සිටින්නේ දැන් දැන් පියා තමා අසලට එති’යි සිතමිනි.එදින ඔහු එන විට රෑ අට පමණ විය. රිය තමා අසල නතර කරද්දීම ඇය වහා ඊට ගොඩවූයේ හිනැහෙමිනි.රිය යළි වාහන දහසක් මැදට වැදිණි. අතුරුගිරිය බලා දිවෙන මෙය සුපුරුදු ගමනෙකි. දියණිය දොඩමලු වෙයි. පියා ඇගේ කතාබහට සවන් දී හිනැහෙමින් රිය පදවයි. බොහෝවිට ඇගේ කතාවට තේමා වන්නේ පාසලේ එදිනෙදා සිදුවීම් ය.ති‍්‍රරෝද රිය කොට්ටාවේ කඩයක් අසල නැවතිණි. හාල්, එළවළු තුනපහ ටිකක් ගනු පිණිස පියා පිට ව ගියේ ය. දියණිය රියෙහිම හිඳ සිටියා ය.මග අයිනේ විකිණීමට තබා ඇති ඇඳක් මත දෙදෙනකු හිඳ කතා කරමින් සිටිනු ඇය දුටුවා ය. වාහනවලින් විහිදුණු එළියෙන් ඉන් එක මුහුණක් ඇය ඇඳින ගත්තා ය. ඒ සිය පියා ය.පියා මඳ වෙලාවකින් ආපසු ආවේ ය.’ඒ කවුද තාත්තෙ?’ ඇය ඇසුවා ය.ගෙනෙන ලද බඩු දියණිය අසලින් තැබූ පියා සිය අසුනේ හිඳ දියණිය වෙත හැරුණා ය.’අහිංසක මනුස්සයෙක්. ඔය ඇඳ විකුණන්න දවස් දෙකක් තිස්සෙ ඇඳ උස්සගෙන මොරටුවෙ ඉඳලලු එන්නෙ. අද දවසෙ කන්ඩත් නැහැල්ලු. ඊයෙ රෑ එළිකරගත්තෙ බස් හෝල්ට් එකේමලු. බඩගින්නට වතුර බිබී ඉන්නකොට පොලිසියෙ මහත්තයෙක් බත් පාර්සලයක් ගෙනත් දුන්නලු. කොහොමහරි කරල ඇඳ විකුණ ගන්ඩ ඕනලු. ඒක විකුණල සල්ලි අරගෙන බඩු මුට්ටු ටිකක් අරං යනකං ගෙදර දරුමල්ලො බඩගින්නෙ බලාගෙන ඉන්නවලු. සෑහෙන දුරක් ඇඳ උස්සගෙන ආපු හින්ද යටිපතුල්වල බිබිලි දාල ලු. එතන තිබෙන මාළු කඩෙන් මාළු ගන්ඩ හුඟ දෙනෙක් ආවත් හිඟමන් යදින්ඩ පුරුදු නැති හින්ද කීයක්වත් ඉල්ල ගන්ඩ හිතෙන්නෙත් නැහැල්ලු. අනේ් මන්ද මිනිස්සු ජීවත්වෙන්ඩ විඳින දුක!’ පියා සුසුමක් පිට කළේ ය.දියණිය ගේ දෑස කඳුළින් පිරිණ.’තාත්තෙ අපි එයාට බත් එකක් අරන් දීල යමුද?’’මගෙ අතේ ඉතුරු වෙලා තියෙන්නෙ රුපියල් පනහයි දුවේ. බත් පැකට් එකක් අරන් දෙන්ඩ ඒක මදිනෙ’තමා සන්තකයේ රුපියල් විස්සක් තිබෙන බව ඇයට පසක් විය. ඇය වහා එය පියාට දුන්නා ය.’මේකත් දාල අරන් දෙමු තාත්තෙ’පියා ඒ මුදලින් බත් පැකැට්ටුවක් මිල දී ගෙන අහිංසකයාට පිරිනැමුවේ ය.’අනේ නැන්දෙ එයා ඒ බත් පැකට් එක දෝතින් ගත්තෙ හරිම සන්තෝසෙන්. ඒ හිනාව දැක්කම මගෙ හිත සතුටින් පිරිල ගියා. ඒ වාගෙ අය දැක්කම මට මගෙ සීයව මතක් වෙනව‘ ඒ දියණිය මා හා කීවා ය.උතුම් මිනිස් ගුණයෙන් පිරි මේ දියණිය ගැන මම ආඩම්බර වෙමි. දේවි බාලිකා විදුහල් දියණියේ, නුඹ වන් දියණිවරුන් වාසනාවන්!බොරලැස්ගමුවේ, කටුවාවල එම්.ඒ.රෝහිණී මහත්මිය විසින් යොමු කරන ලද ලිපියක් ඇසුරිනි.මට...මාගමන් කළ බසය දිව ගියේ වේගයෙනි. තවත් බසයක් එය පසුකර මහත් වේගයෙන් දිව ගියේ ය.එය ධාවන තරගයක් සේ විය.මා සිටි බසය ඉදිරියෙන් වේගයෙන් දිව ගිය ති‍්‍රරෝද රියක පිටුපස යම් වගන්තියක් විය.මම එය කියවා ගතිමි.එය මෙබඳු ය.’නුඹටත්, මටත් බඩගිනි එකසේ ඇතුවාකෑමක් මිසක් පොරකෑමක් මෙහි නැතුවා’හබරාදුව, ලියනගොඩ, නෙරංජලා සන්ධ්‍යා කුමාරි මහත්මිය විසින් යොමුකරන ලද ලිපියක් ඇසුරිනි.  “අපූරු අදහස් තියෙන හාමුදුරු නමක් කැලණියෙ ඉන්නවා.දිවංගත මාධ්‍යවේදී සාලමුල්ලේ ධර්මරත්න මහතා කී බස් ඇසූ මම කැලණිය දුම්රියපොළ අසල පිහිටි විහාර භූමියට පිවිසුණෙමි.එහි තැනිත් තැන බාල, තරුණ, මහලු පිරිස් විවිධ ඉරියව්වලින් රැඳී සිටිනු දිටිමි. ඔවුන් බොහෝ දුර ගෙවා රෝගාබාධ සඳහා ප‍්‍රතිකාර ගැනීමට පැමිණි උදවිය බව පෙනිණ.වෙදකුටිය තුළින් සිංහල බෙහෙත් සුවඳ හමා ආවේ ය. පැරැණි අල්මාරි තුළ පුස්කොළ පොත්, වෙදපොත් හා පිරිත් පොත් පිරී තිබිණ. තළෙළු පැහැති පිරිපුන් සිරුරෙන් හෙබි මැදිවියේ හිමිනමක් තඹ සන්නසක් කියවමින් වැඩ සිටිය හ.මම උන්වහන්සේ ඇමතීමි.”මං ඉස්සර රසායන විද්‍යා ගුරුවරයෙක්. ඒ ගැන කළ පර්යේෂණ පොත් බොහොමයි. පස්සෙ මට තේරුණා බුද්ධ ධර්මය නවීන විද්‍යාවට වඩා බොහොම ඉදිරියෙන් තියන බව. ඒ ඇත්ත තේරුම් ගත්තට පස්සෙ තමයි සිවුර දරාගෙන මේ ගමන යන්න හිතුවෙ. මං අම්මවත් මේ සාසනේම මහණ කළා. මැරෙන කල් ම හිටියේ මාත් එක්ක. මගෙ පන්සලේ””මං දන්නව ඊළඟ ප‍්‍රශ්නෙ මොකක්ද කියල. මං කවදාවත් වෙදකමයි මහනකමයි පටලවා ගත්තෙවත්, සල්ලිවලට පාවා දුන්නෙවත් නෑ. ඉංග‍්‍රීසි සිංහල හෝමියෝපති වෙදකම් තුනටම මම ඔට්ටුයි. ලෙඩේ හැටියටයි මං ප‍්‍රතිකාර කරන්නෙ” හැබැයි අපේ වෙද පොත්වල තියෙන වැඩි අවධානෙට ලක් නොවුණු දේ තමයි මං අරගත්තේ.”මෙම වෙදහිමියන් ගැන ලියන්නට මාහට සිත්වූයේ තෙලඟපාත පාරම්පරික වෙද පරපුරේ අවසන් පුරුක වූ තෙලඟපාත ධර්මකීර්ති වෙදහාමුදුරුවන් නොබෝදා නිහඬවම මෙලොවින් සමුගත් පුවත පළවීමත් සමඟ ය.උන්වහන්සේ රෝග නිවාරණය කිරීම සඳහා මහ පරිමාණයේ බෙහෙත් වට්ටෝරු වෙනුවට සුලභ බෙහෙත් පැළෑටි, කැඳ, බුද්ධ මන්ත‍්‍රයෙන් මැතුරූ ඇල් දිය තෙල් සාත්තුව වැනි ප‍්‍රතිකර්ම යොදා ගත්ත.උන්වහන්සේ බෙහෙවින්ම භාවිත කළේ බුදු බණයි. වෙද කුටියේ ඉදිරි බිත්තියේ තව ම එල්ලා ඇති බුදුරදුන් ඵූතිගත්තතිස්ස තෙරුන්ට උවැටන් කරන චිත‍්‍රය ඊට කදිම සංකේතයකි.තෙලඟපාත නාහිමියන්ගේ මේ ගුණාංග නිසා දහස් සංඛ්‍යාත රෝගීහු කායික හා මානසික සුවය ලැබූ හ. පට්ටිය හන්දියේ හා වනවාසල මහ වෙද රෝහල් දෙක ම ඒ දියුණුවේ නූතන ප‍්‍රතිඵල බව පෙනේ.තිස් වසරක් පුරා උන්වහන්සේ දේශීය වෙදකමින් රෝගීන් වෙනුවෙන් කරන ලද සේවාව ගැන ලියනු පිණිස එහි ගිය මා ඇතුළු කුටියකට කැඳවූ තෙලඟපාත හිමියෝ බිත්තියේ එල්ලා තිබූ රාමු කරන ලද කිසිවක් දෙස ඇඟිල්ල දිගු කළේ ය.’මං ගැන මුලින්ම රටට හඳුන්වල දුන්නු ලිපිය තමයි මේ තියෙන්නෙ. ඒක ලිව්වෙත් මහත්තයනෙ’බෝධිසත්වගුණෝපේත තෙලඟපාත ධර්මකීර්ති වෙදහාමුදුරුවන්ට නිවන් සුව අත්වේවා!පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.  විහාරස්ථානයක ඉදිකර ඇති චෛත්‍යයකට කොත්වහන්සේ නමක් පූජා කිරීමට කැමැත්තෙමි.මේ වන විට අප කොත්වහන්සේ එකොළොස් නමක් පූජා කර ඇත.අනන්‍යතාව හෙළි කිරීමට අකැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි. අවශ්‍ය අයට ඔහු ගේ දුරකථන ඇමතුම් අංකය නෙළුම්විලෙන් ලබාගත හැකිය. 2429265 ඔස්සේ සිළුමිණ කර්තෘ මණ්ඩලයේ සේමාලි මහත්මිය අමතන්න.මා දන්නා පවුලක තරුණියක් සිටියා ය. ඕ ගැබිනියක වූවා ය. දරු ගැබට සිවු මසක් ගෙවුණ ද එහි චලනයක් හෝ වර්ධනයක් නොදැනීමෙන් ගෙදර ඇත්තෝ නොසන්සුන් වූ හ.ඇය පළාතේ ජීවක වෙදැදුරුකු වෙත යොමු කැරිණි.ඇය පිරික්සූ වෙදැදුරු තෙමේ ‘අපි මෙයාව වැඩි හොදට විශේෂඥ වෛද්‍යවරයකුට පෙන්නමු ‘යි යෝජනා කොට ඒ වෛද්‍යවරයාට ලිපියක් ද ලියා දුන්නේ ය .ගෙදර ඇත්තෝ වහා ම ඇය අදාළ විශේෂඥ වෛද්‍යවරයා වෙත යොමු කළ හ.රෝගියා පිරික්සූ ඔහු සිය නිගමනය දුන්නේ ය.’මෙයාට ළමයෙක් නැහැ. තියෙන්නෙ මස් වැදැල්ලක්! වහාම මෙයාව මගෙ වාට්ටුවට ඇඩ්මිට් කරන්ඩ. මෙයාට ඔපරේෂන් එකක් කරන්ඩ තියනවා.ඔහු ඊට අදාළ තුණ්ඩුවක් ද ලියා දුන්නේ ය.ගෙදර ඇත්තෝ අවුලින් අවුලට පත් වූ හ.ඒ ගමනට මම ද සහභාගි වී සිටියෙමි.”අනේ අම්මේ මට නං බෑ ඔය ඔපරේෂන් එකට යන්ඩ ‘දියණිය දෑස වසා ගත්තා ය.’එහෙනං දුවේ අපි ආය වෙදමහත්තය හම්බ වෙන්ඩ යමු! “ ගිහිං කියල බලමු. ‘ මව යෝජනා කළා ය.අපි එදිනම සවස ජීවකයාණන් හමුවීමු. ලෙඩා මැනවින් පිරික්සූ එතුමෝ අප දෙස බැලූ හ. එතුමන් ගේ මුවඟ රැඳී තිබුණේ උපහාසාත්මත සිනා රැල්ලකි.’මෙයාට ළමයෙක් නෑ කියන්නෙ කොහොමද? මහාචාර්යතුමාට තව ටිකක් ඉගෙන ගන්ඩ කියමු!හෙතෙමේ පෑන අතට ගත්තේ ය.බෙහෙත ලියැවිණ.මේ බෙහෙත නියමිත මාත‍්‍රාව පිළිපදිමින් අරගෙන දවස් දෙකකට පස්සෙ ඇවිත් මට ගුණාගුණ කියන්ඩ ඕනෑ.එහි අරිෂ්ට , ආශව , ඍත ආදි ඖෂධ පන්තියක් ම විය.නිසි පරිදි බෙහෙත් පාවිච්චි විණි. දෙවැනි දිනයේ ගැබෙහි චලනයක් පෙන්නුම් කැරිණි.වෙද මහතාට විස්තර දැනුම් දුන්නේ අම්මා ය.” දැනට ඔය බෙහෙත් පෙළම ගන්න. බෙහෙත ඉවර වුණාම වෙන බෙහෙතක් බොමු.’හොඳමයි වෙද මහත්තයො’ගෙවී ගිය කාලයත් සමඟ ගැබෙහි වර්ධනයක් පෙනිණ. ඒ සමඟ ම ගෙදර ඇත්තන් ගේ සතුට ද වැඩිණි.නව මස් ඉකුත් වූ කල දියණිය අප අමන්දානන්දයට පත් කරවමින් සිඟිති දූ කුමරියක වැදුවා ය.පසු දිනක වෙදමහතාට මේ පී‍්‍රතිජනක ආරංචිය ගෙන ගියෙමු. ඒ අසා එතුමෝ බොහෝ සේ සතුටට පත් වූ හ.මෙබඳු ජීවක පඩිවරුන් සිටීම කෙතරම් අසිරියක් ද ?එතුමෝ දිවයිනේ නම ගිය වෙද පරපුරක පුරුකක් ද යක්කල ආයුර්වේද වෛද්‍ය විද්‍යාලයේ ජ්‍යෙෂ්ඨ කථිකාචාර්යවරයෙක් ද වූ හ. එතුමා කාලයක් තිස්සේ රෝගී ජනයාට ප‍්‍රශංසනීය සේවාවක් ඉටු කළේ ය.ගම්පහ මැදගම සමරසේන කළුගම්පිටිය මහතා විසින් යොමු කරන ලද ලිපියක් ඇසුරිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=as0808313</link>
    <topic>පොල් පිති බෑට්</topic>
    <author>සමන් චන්ද්‍රනාත් වීරසිංහ</author>
    <content>මිනිස් මද්දට හසුව වැළපෙන මහ වනයේ අලි බබාලානෙළුම් විලපොල් පිති බෑට්අද තරුණ පරපුර වෙතින් පවට ඇති බිය තුරන් වී යනවාකාලයකට ඉස්සර අපේ ගමේ තරුණ ගැටයෙක් උන්නේය. අසනීපයකට ද මන්දා මේ හාදයාගේ කොණ්ඩය තැනින් තැනින් සුදු වී තිබුණේ ය. සමහරුන් කීවේ ඔහුගේ කෙස් අකලට පැහී ඇති බවකි. ඒත් තවත් සමහර දෙනකුගේ මතය අනුව නම් මේ යෝදයා කොණ්ඩය තැනින් තැන සුදු කැර ගෙන තුබුණා වගේ ය. කොහොම වුණත් ඒ අර ඩයි ඇවිත් තුබුණු මුල් කාලයයි. එහෙම නමුත් මේ හාදයා සුදු පාට ඩයි ගා ගත්තේ මක්නිසාදැයි කාටවත් හිතා ගන්නට බැරි ය. සමහර විට තමා වයසට ගිය කෙනෙකු යයි වට පිට උදවියට පෙන්නන්නට ඕනෑකමක් නැත්නම් කවුරුනුත් කරන දේට අනෙක් පැත්තක් කිරීමට හිතෙන දඩබ්බර කමක්, එහෙමත් නැත්නම් කැපී පෙනෙන්නට වැඩිපුර කැමැත්තක් අපේ මිත‍්‍රයාට තුබුණා විය හැකිය. කැපී පෙනෙන්නට යන්නෙන් අදහස් කරන්නේ දැලි පිහියකින් බ්ලේඩ් තලයකින් කැපිලා හෝ කපලා හෝ ලේ ගලන තුවාලයක් පෙන්නන්ට තිබුණ ආසාවක් ඔහුට තිබුණා යයි කීමක් නම් නොවේ. ඒත් දිය රෙද්දකින් බෙල්ල කැපුණා නම් ලේ ගලනවා පෙනෙන්නේත් නැත. එහෙම කැපුණා යයි කලක් යන තුරු දැනෙන්නේත් නැත. එසේ වී නමුත් මේ හාදයා ගේ ඇඟ ඇතුළෙන් ලේ ගලන කතාවක් නම් ගමේ උදවියට අහන්නට ලැබී තිබුණේ ය.ඒ කතා කොහොම වුණත් මේ හාදයා හපනාය. ඒ විත්තිය අපට පෙනී ගියේ මිනිහා බෑට් ගහන කොටය. පරණ දවස්වල ගමේ ගොඩේ තිබුණ බෑට් සෙල්ලම දැන් ලෝකෙම හොල්ලන කි‍්‍රකට් ගැහිල්ලට සමානකම් ඇත්තකි. එක් වෙනසකට තිබුණේ ගමේ බෑට් පිත්තෙන් බෝලෙට ගහන එක විතරක් වුණාට ලෝක මට්ටමෙන් තවත් ගැහිලි සිස්ටම් තිබෙන බව පෙනී යෑමය. ගමේ කොල්ලන් පොල්පිති බිඩංගයක් හිටුවා, පොල් පිත්තකින් ම කපා ගත් බෑට් පිත්තකින් කදුරු බෝලයකින් නැත්නම් ඔට්ටුපාල ගුලියකින් එල්ල වන මැර ප‍්‍රහාරවලට පහර දෙන්නේ පෑඩ්ස් දමාගෙන, ගාඩ්ස් දමාගෙන, බූට්ස් දමාගෙන, ග්ලවුස් දමාගෙන, හෙල්මට් දමාගෙන නොවේ. මේස් බැනියමක් ඇඳගෙන, සරම කැසපට ගසාගෙනය. ඒත් අපේ කොණ්ඩ සුදා, බෝලය එවන කොට අර මුලින් කී ආම්පන්න අඩුවැඩිය ඔක්කොම තිබුණත් මඳිය. මිනිහා එවන්නේ බක්මහට හෙණ ගුලි පාත්වෙන තරමේ වේගවත් බෝල් ය. එක්ස්ප‍්‍රස් කෝච්චියක්වත් ඒ තරම් දරුණු නැත. හොඳ වෙලාවට අද වගේ ඩැරල් හෙයා ඒ කාලයේ උන්නේ නැත. උන්නා නම් එක්කෝ ගමෙන් කනවාය. නැත්නම් ගම කන එවුන්ගෙන් බෝනස් ගන්නවාය. අද අප එසේ කීවත් එදා මොනම අම්පයර් කෙනකුවත් කදුරුබෝල බෑට් සෙල්ලමට හිටියේ නැත. ඒ නිසා අම්පයර් ප‍්‍රශ්නයක් අපේ ගමේ කොල්ලාට පැන නැඟුණේත් නැත. මේ කාලයේ මුරලිධරන් උන්නැහේ වෙනුවෙන් කතා කළ අර්ජුන කෙනකු ඒ කාලයේ හිටියා නම් ඩැරල් හෙයා උන්නත් බයක් නැත. අද වගේද එදා? එදා වගේද අද?අම්පයර්ලා නො හිටියාට ඒ කාලයේ මේ ගැටයා කදුරු බෝල එවනවා බලා ඉන්න බැරි කට්ටියකුත් සිටියහ. ඒ අතින් මොන ගමේද කුඩුකේඩුකම් නැත්තේ? ඒ ගොල්ලන්ගෙන් හුඟ දෙනෙක් ගමේ හැටියට දළකාරයෝය. සමහර ඉරිදා ඉස්කෝලවල ලොකු දායක උන්නැහේලා ගේ පොඩි උන්ට මල්වට්ටියට ලොකු ලොකු ලකුණු වැටුණාට, හරියට වැඩේට බැස්සාම හරි තැනක් නැති වෙන කොට අනෙක් එවුන්ට අංචිය ඇදෙනවා වගේ වෙල් ඉපනැල්ලේ කදුරු බෝල වේගය පරද්දන්න බැරි වුණා ම හරිහමන් හපනාටත් අංචි ඇදුණේය. මේවා ඉතින් කොහොම වෙනවාදැයි ගැටයාට තේරුම් බේරුම් නැත. දළකාරයන් මුලින්ම ලෙඩේ ඇද්දේ ගැටයාට ලෙඩක් තියෙන බව කියාගෙනය. ලෙඩේ සනීප වෙනකම් පැත්තකට වෙයන් යයි කිව්වත්, ලෙඩේට බේතක් හේතක් කරගන්නට ගතමනාවක් දෙන්ට කවුරුවත් නැත. අද වගේ කාලයක නම් අපේ ගැටයා ලෝක කි‍්‍රකට් ගැහුවා නම් අකනිටා බ‍්‍රහ්ම ලෝකයට යවා හෝ ලෙඩේ සනීප කර ගන්නට බලනවාය. ගමේ හපනාට ඒ වරම් ලැබුණේ නැතුවා විතරක් නොවෙයි. හතර මායිමටත් තහංචි වැටුණෙ බත්පතටත් වැලි වැටෙන ගාණටය.අනෙක් අතට මේ ගැටයාට ලොකුම ප‍්‍රශ්නයක් වුණේ උගේ කොණ්ඩයයි. කොණ්ඩය වවාගෙන ඉන්නේ ඇයි කියන එකයි. කොණ්ඩේ සුදු ඇයි කියන එකයි. බෑට් ගහන එකට කෙස් ප‍්‍රශ්නයක් බව හපනාට තේරුණේ නැත. එහෙම දෙයක් විනය පිටකයේවත් තියෙන වගක් ගමේ හාමුදුරුවන්වත් කවදාවත් කියා නැත. මහණදම් පුරනවා නම් හිස මුඩු කරගත යුතු යැයි විනා බෑට් ගහන විට හිස බූ ගා ගන්නට සිදුවන විත්තියක් ඉස්සර කවුරුන්වත් දැන උන්නේ්ද නැත. හැබැයි එහෙම කිරීමට වුවමනා කරන සෙල්ලම් ද තිබේ.මෙහිදී මෑත කාලයේ පත්තර ලෝකයේ සිදුවීමක් අපට මතක් වෙයි. තරුණ පත‍්‍රකලාවේදියෙක් ටික දොහක් කොණ්ඩය වවාගෙන ගැටයකුත් ගසා ගෙන උන්නේය. සංස්කෘතික ලක්ෂණයක් ලෙස ගොවිරාළ කෙනකුගේ හැඩරුව මවා පෙන්වන ලෙසින් හෝ කුඩා මොළය සූර්යතාපයෙන් සුරැකීමට හෝ විය හැකිය. මේ පත‍්‍ර කලාවේදියාගේ කොණ්ඩය නො ඉවසූ පරිපාලන ලොක්කෙක් දවසක් දා විනය ප‍්‍රශ්නයක් මතු කරමින් ‘ඇයි තමුසෙ කොණ්ඩේ වවා ගෙන’ යයි ඇසුවේය. උත්තරය ක්ෂණිකවම ලැබුණේ් තවත් ප‍්‍රශ්නාර්ථයකිනි. ‘ඇයි ලොක්කා කොණ්ඩේ කපාගෙන’.ගමේ කදුරු බෝල බෑට් ගැසූ ගමේ හපනා ඇයි මහත්තුරු ඩයි ගාන්නෙ නැත්තෙ. ඇයි කොණ්ඩෙ වවන්නෙ නැත්තෙ කියා එදා හරස් ප‍්‍රශ්න අහන්නට ගියේ නැත. ගැටයා බෑට් පිත්තයි කදුරු බෝලයයි අරගෙන ගෙදර ගියේය.ඉතින් ඊට පස්සෙ කාලයක් යන කොට ගැටයා ටික ටික මහල්ලා වන විට ඩයි නොගාම කෙස් සුදු වූයේය. වැවිල්ලක් වුවමනා නොවන පරිදි තට්ට ලකුණුද වැඩෙමින් පවතිනවාලු.සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=as0808314</link>
    <topic>අද තරුණ පරපුර වෙතින් පවට ඇති බිය තුරන් වී යනවා</topic>
    <author>සටහන - රමණී සුබසිංහ</author>
    <content>මිනිස් මද්දට හසුව වැළපෙන මහ වනයේ අලි බබාලානෙළුම් විලපොල් පිති බෑට්අද තරුණ පරපුර වෙතින් පවට ඇති බිය තුරන් වී යනවාපවට බියවීම, අකුසලයෙහි ලජ්ජාශීලීවීම මිනිසා ගේ ජීවිතය සාර්ථක කරගැනීමේ නිවැරැදි මාවත වන බව බුදුරජාණන් වහන්සේ දේශනා කර ඇත. එහෙත් අද සමාජයෙන් ගිලිහී යමින් පවතින්නේ ද එම කාරණාවම වන බව අපට පැහැදිලිව පෙනෙන කරුණකි. විශේෂයෙන් ම අපේ තරුණ පරපුර ඉතා වේගයෙන් පවට නැඹුරු වන බවට, දුසිල්වත් වන බවට වැඩිහිටියන්ගෙන් බොහෝ චෝදනා නැඟේ. එය සියයට සියයක් ම යථාර්ථවාදී නොවුවත් එම චෝදනාවට අවධානය යොමු කළ යුතුවේ. තරුණ පරපුර නිවැරැදි සදාචාරාත්මක සීමාවන්, තමන් පැවතිය යුතු ප‍්‍රතිපත්ති මොනවද යන්න පිළිබඳව අවබෝධයක් ලබාගත්තේ නැතිනම් පවට ඇති බිය, ලජ්ජාව ඔවුන් කෙරෙන් ගිලිහී යන බැවිනි.අද අපේ සමාජයේ පැහැදිලිව ම අසන්නට දකින්නට ලැබෙන පාප කර්ම රාශියකි. කාම මිථ්‍යාචාරය එහිදී ප‍්‍රධානය. එය සමාජයේ දිනෙන් දින ම බලවත් වෙමින් පවතී.කාම මිථ්‍යාචාරය නම් වූ අගතියෙහි පැටලුණු පුද්ගලයාට තමන් කරන්නේ වරදක් බව, එය විශාල පාපකර්මයක් බව තේරුම් ගන්නට අපහසු වේ. ඒ නිසා ම ඔහු තවත් ඒ කෙරෙහිම ඇළී පරිහාණියට ගමන් කරන්නේ ය. එහි ආදිනව දැක නිවැරැදි මාවතට පිවිසින්නේ ඉතාම සුළු පිරිසකි. වෙන කවරදාටත් වඩා අද සමාජයේ මේ තත්ත්වය වර්ධනය වෙමින් පවතී. මේ නිසා එහි ඇති විපාක තරුණ පරම්පරාවත්, වැඩිහිටි පරපුරත් නිරතුරුවම සිහියේ තබා ගැනීම අතිශයින් ම වැදගත් ය. පර පුරුෂ සේවනයෙහි සහ පරදාර සේවනයෙහි ආදීනව ඉතා පැහැදිලිව බුදුරජාණන් වහන්සේ අපට කියා දී ඇත.“චත්තාරි ඨානානී නරෝ පමත්තෝආපජ්ජතී පරදාරූප සේවේඅපුණ්‍ය ලාභං න නිකාම ස්‍යෙයංනින්දං තතියං නිරයං චතුත්තං”පරදාර සේවනය කරන්නා වූ නොසැලකිලිමත් මිනිසා, එසේත් නැතිනම් පරපුරුෂ සේවනය කරන්නා වූ නොසැලකිලිමත් ගැහැනිය අකුසල් රැස් කර ගන්නාහ. ඒ නිසාම ඔහුට හෝ ඇයට ප‍්‍රධාන විපාක හතරකට මුහුණ දෙන්නට සිදුවේ.1. අකුසල් රැස් කර ගැනීම2. සිතේ හැටියට නින්ද නොලැබීම3. මෙලොව නින්දාවට පාත‍්‍ර වීම4. පරලොව අපාය ගාමී වීම වශයෙනි.කාම මිථ්‍යාචාරයෙහි ගැලී සිටින්නා ගේ සිතෙහි වර්ධනය වන්නේ කවර ආකාරයේ සිතිවිලි ද? ඒ නම් රාගී සිතිවිලි ය. රාගය නම් අකුසල සිතිවිල්ලකි. සාමාන්‍ය ලෝකයේ පැවැත්මට කාමය, රාගය යම් පමණකට ඇවැසිය. මෙහිදී අකුසල් සිදුවන්නේ වැරැදි ආකාරයට ඔබ ගේ සිතේ කාමුක සිතිවිලි වර්ධනය වීමෙනි. වැරැදි කාමුක සිතිවිලි වර්ධනය වනවිට අකුසලය ද බලවත් වේ. එය අල්ප සාවද්‍ය අකුශලයක් වන්නේ නැත. ඔබගේ සිතේ අකුසල සිතිවිලි රාශියක් නිර්මාණය කරන්නට කාම මිථ්‍යාචාරය හේතුවේ. ඒ නිසා ම ඔබ ගේ සසර ගමන ද දිගුවේ. ප‍්‍රධාන වශයෙන් ම සිතේ හැටියට නින්ද නොලැබීම ය.ගිහියකුට වුවද පැවිද්දෙකුට වුව ද සැපසේ නිදන්නට ලැබීම භාග්‍යයකි. දෛනික කටයුතු සාර්ථකව, ප‍්‍රබෝධමත්ව කරගත හැකි වන්නේ සාර්ථක නින්දක් ලැබේ නම් පමණි. ජීවිතයේ නිරෝගී බවට ද නින්ද ඇවැසි ය. යමෙක් තමන් ගේ බිරිය සිටිය දී වෙනත් අඹුවක් වෙත යනවා නම්, කාන්තාවන් සිය සැමියා සිටිය දී වෙනත් පුරුෂයන් වෙත යනවා නම් එවැනි දිවියක් ගෙවන කාන්තාවට හෝ පිරිමියාට තමන් ගේ නිවෙසේදීවත්, වෙනයම් තැනකවත් හොඳ නින්දක් නොලැබෙන බව බුදුරජාණන් වහන්සේ උගන්වා ඇත.මෙවැනි ජීවිත ගත කරන්නන් නිතරම කල් ගෙවන්නේ ද බියෙනි. තමන් ගේ පාපකාරී ජීවිතය පිළිබඳව අන් අයට හෙළිවේ දැයි සිතමිනි. එසේ වූ කල කවර ආකාරයේ දඬුවම්වලට මුහුණ දෙන්නට සිදුවේ දැයි සැකයෙනි. මේ නිසා ඔබගේ සැමියා හෝ බිරිය ඉක්මවා යෑමට, පරපුරුෂ සේවනයට හෝ පරදාර සේවනයට යොමු නොවීමට ඔබ වගබලාගත යුතු ය. ඔබ එහි ගැලී සිටින්නේ නම් අද පටන් මේ මොහොතේ පටන් ඒ වැරැද්දෙන් නිවැරැදිවන්නට උත්සාහ කළ යුතු ය.සැපයක් නම් නැත අන් සැප කෙළියේ’යනුවෙන් කාම මිථ්‍යාචාරයෙන් සැපයක් බලාපොරොත්තු විය නොහැකි බව ලෝවැඩ සඟාවේ ද සඳහන් වේ. එවැනි අයට මෙලොව දීම නින්දා විඳින්නට ද සිදුවේ. ඔබ වඩාත් කැමැති සමාජයේ කීර්ති ප‍්‍රශංසා ලබන්නටය. ඔබ ගේ කීර්තිය ගම පුරා, රට පුරා පැතිරුණේ නැතත් ඔබේ දරුවන් අතර ඔබ කීර්තිමත් තාත්තා කෙනෙක් විය යුතු ය. කීර්තිමත් අම්මා කෙනෙක් විය යුතු ය. ඔබ වැරැදි කරන්නේ නම් දරුවන්, ඥාති මිත‍්‍රාදීන්, පමණක් නොව අසල්වැසියන් යන සියලු දෙනාගෙන්ම ජීවිත කාලය පුරාම අපහාස විඳින්නට සිදුවනු ඇත. මිය ගිය පසුව ද ඒ නින්දා නාමය ඔබ පසුපස ලුහුබඳිනු ඇත. ග‍්‍රාමීය සමාජය මෙවැනි ජීවිත ගත කරන අයට ඉතා අශෝභන වචන කියමින් ගරහන ආකාරය අපට අදටත් දැකගත හැකි ය. එවැනි ආමන්ත‍්‍රණ අසන්නට ද පිළිකුල් ය. එවැනි ආමන්ත‍්‍රණයන්ට ඔබ අකැමැති නම් වැරැදි නොකරන්නට සමත් විය යුතු ය.කාම මිථ්‍යාචාරය නැමැති අකුසලය නිසා අපාය ගාමීවන බව ද බුදුරජාණන් වහන්සේ අවධාරණය කළහ. අපායගාමීවීම නම් සුඛිත මුදිත ජීවිතයක් ලැබීම නොවේ. අතිශයින් ම දුක් කම්කටොළු වේදනා විඳිමින් ඔවුන්ට ජීවත්වීමට සිදුවනු ඇත. ඒ පෙ‍්‍ර්ත ආත්මවලින් මිදී යන්නට නොහැකිව කාලාන්තරයක් තිස්සේ දුක් විඳින්නට වනු ඇත. සතර අපාය නම් ඉතාම දුක් සහිත තැනකි. මේ නිසා ඔබ මෙලොව ජීවිතයේ දී වැරැදි කරන්නේ නම් ඒ හා සමානව සිය දහස් ගුණයක විපාක අත්විඳින්නට වන බව නිරවුල්ව අවබෝධ කරගත යුතු ය.බුදුරජාණන් වහන්සේ විසින් පරපුරුෂ සේවනයෙහි ආදීනව මෙසේ ද විස්තර කර ඇත.“අපුණ්‍ය ලාභෝච ගතීච පාපිකාභීතස්ස භීතාය රතීච තෝකිකාරාගාච දණ්ඩං ගරුකං පණේතීතස්මා නරෝ පර දාරං න සේවේ”පරදාර සේවනයෙන් අකුසල් සිදුවේ. ලාමක ගතියට ද පත්වේ. බිය වූවකු ගේ කාම ආශ්වාදය ද ස්වල්ප වේ. මේ පිළිබඳව රජු ගේ දඬුවමත් බර ය. මේ නිසා මිනිසා විසින් පරදාර සේවනය නොසෙවිය යුතු ය. මෙහි අර්ථය ඉතාම සරලව තේරුම් ගත යුතු ය. පරදාර සේවනයෙහි පෙළඹුණු විට ඉතාම ලාමක පුරුදුවලට තමන්ගේ වටිනා ආත්ම ගරුත්වය නැති කරගනී. අදාළ පුද්ගලයන් සතුටු කරන්නට නොයා යුතු තැන්වලට යන්නට සිදුවේ. නො ඇසිය යුතු දේ අසන්නට සිදුවේ. නිරපරාදේ වියදම් දැරිය යුතු වේ. වැරැදි හැසිරීම විශාල බියක් ද ගෙන දේ. ඒ බියම මානසික පීඩාවක් බවට පත් වේ. පසු තැවීමක් බවට පෙරළේ. නීතියෙන් දඬුවම් ලැබේ. සමාජ සම්ප‍්‍රදායට එරෙහි වී යම් කෙනෙක් වැරැදි කාමුක ජීවිතයක් ප‍්‍රාර්ථනා කරනවා නම් ස්ථිරව ම ඔහුට දඬුවම් ලැබේ. අපේ සමාජයම ගෙන බලමු. අද දික්කසාද නඩු ප‍්‍රමාණය වැඩි වී ඇත. ප‍්‍රධාන ම හේතුව වැරැදි ජීවන ප‍්‍රතිපදාවය. දික්කසාදයේ දී ඔවුන් ලබන දඬුවම් කවරේ ද? දරුවන් සිටී නම් දරුවන් ගෙන් දුරස් වන්නට සිදුවේ. තමන් ගේම ලෙයින් බිහි කළ, කවා පොවා ආදරයෙන් ඇති දැඩි කළ දරුවන් අතහැර යෑමට සිදුවේ. දස මාසයක් කුසේ හොවා මෙලොවට බිහි කළ දරුවන් අතහැර යා යුතු වේ. එය ඔබට දරාගත නොහැකි දඬුවමකි. කාම මිථ්‍යාචාරය සම්බන්ධව දැඩි නීති පනවන රටවල් පිළිබඳව මැද පෙරදිග කලාපයෙන් ද අපට අසන්නට ලැබේ. ශරීරයේ යම් යම් අවයව ඉවත් කරන්නට තරම් ඒ නීති බලවත් ය.මේ සියල්ලෙන්ම පැහැදිලි වන්නේ වැරැදි කාමයෙහි ආදීනව පිළිබඳවය. ඔබගේ මේ ලොව ජීවිතය මෙන් ම මරණින් මතු ජීවිතය ද සැපවත් කර ගන්නට, සුඛිත මුදිත කරගන්නට කැමැති නම් මේ ආදීනව තේරුම් ගෙන ඉන් මිදීමට අධිෂ්ඨාන කරගත යුතු ය. පවට ලජ්ජා විය යුතු ය. බිය විය යුතු ය.සටහන - රමණී සුබසිංහඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808313</link>
    <topic>‘උණ අරණක’ සිහිල විඳීමු</topic>
    <author>බුද්ධිකා බ‍්‍රාහ්මණගේ ඡායාරූප විමල් කරුණාතිලක</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’සිහින් උණ පත් සිහිල් සුළඟට මුසුව එකිනෙක ගැටෙන හඬ මියුරු සංගීතයක් මෙන් දෙසවන් පිනවයි.රූස්ස උණ ගස් එකිනෙක ඇතිල්ලී නැඟෙන හඬ බට්ටිච්චෙකුගේ සිහින් කෙඳිරිල්ලක් මෙන් ද විටෙක රුදුරු සතෙකුගේ ගෙරවිල්ලක් ලෙසින් ද අප සිත් මොහොතකට සසල කරවයි.අහස් කුස හාත්පස වසාගෙන පැතිරී වැඩුණු රූස්ස උණ තුරු සෙවණ සිතට මෙන්ම ගතට ද සදාහරිත සිසිලසක් ගෙන දෙයි.මා දැන් සිටින්නේ එවන් උණතුරුවලින් පිරුණු ‘උණ අරණක’ සෙවණ යටයි.පාදුක්ක නගරයේ සිට ඉංගිරිය පාරේ, කිලෝමීටර් 2 ක් පමණ ගිය පසු හමුවන අරුක්වත්ත ප‍්‍රදේශයේ පිහිටි “සදාහරිත උණ අරණ” උණ ගසින් අලංකාර වූ අපූරු තැනකි.එහි සොඳුරු බව නිසා ම නොදැනුවත්වම අප ඒ වෙත ආසන්න වීමු.එක් පසෙකින් ගලා බසින්නේ පුස්ඇලි ඔයයි. පර්චස් 100ක පමණ වන බිම් කඩක් පුරා බිම අතුරන ලද කොළ පැහැ ඇතිරිල්ලක් මෙන් පැතිර ඇත්තේ තණ ඇතුරුමයි.ඒ අතර තැනින් තැන පිළිවෙළකට සකසන ලද යෝධ උණ පඳුරු මෙන්ම, කහ උණ පඳුරු, කොළ උණ පඳුරු, උද්‍යාන අලංකරණයේදී ප‍්‍රයෝජනයට ගන්නා සිහින් කොළ ඇති උණ පඳුරු ද අපූරු රටාවකට ගෙත්තම් කළාක් වැනිය.උයනේ එක් අර්ධයක කවාකාරව ඉදිකර ඇති කලාගාරය උද්‍යානයට එක්කර ඇත්තේ අපූර්ව බවකි. අහස වෙත නැඟුණ උණ පඳුරු පහළට නැමී පොළොවට ආචාර කරන්නට මෙන් සැරසෙයි. නැමී ඇති අතු අතරින් එහා මෙහා යා හැකි අන්දමේ ගුහාවක් නිම වී ඇත.ගස් සෙවන මෙන්ම ඒ සිසිලස සැබැවින්ම විවේකී සුවය විඳීමට අත වනයි.මේ උයනෙහි නිර්මාණකරුවා වන්නේ චන්දන මාඉටිගේ නම් පරිසර හිතකාමියායි. මව් උරුමයෙන් ඔහුට ලැබුණු ඉඩම පෞද්ගලික ප‍්‍රයෝජනයට නොගෙන පරිසර හිතකාමී හුදු පොදුජන විවේකය වෙනුවෙන් වෙන්කළ ඔහු ද සැබැවින්ම අපූරු රසවතෙකි.”මට හිතුනෙ නෑ මෙතන තට්ටු ගණනක ගෙයක් හදාගන මගේ පෞද්ගලික ප‍්‍රයෝජනයට විතරක් ගන්න.මම උද්‍යාන අලංකරණය ගැන ඉගෙන ගත්තා. ඒ කාලෙ ඉඳලම මම හරියට ඇලුම් කරන ගහක් තමයි උණ. මම හිතුවා මේ ඉඩම තනිකරම “උණ අරණක්” කරන්න. මගේ ප‍්‍රයෝජනයට විතරක් නෙමෙයි කැමැති ;කනෙකුට ඇවිත් නොමිලයේම විවේකය ගතකරන්න පුළුවන් තැනක් බවට පත්කරන්න. මෙතැන මුලින් තිබුණෙ මහා කැලෑවක්.මේ තත්ත්වයට පත්කරන්න මට කාලයත් ධනයත් වැය කරන්න උනා.ඒත් හවසට මෙතැනට එන පුංචි උන්ගෙ කෙලි කවටකම්, සිනාහඬ ඇහෙන කොට හිතට සතුටක් දැනෙනවා. ඒ ළමයින්ගෙ ළමා ලෝකය ලස්සන කරන්න මට හැකි උනානෙ කියන සතුටම මට හොඳටෝම ඇති.”මගේ අරමුණ ලෝකයේ තියන උණ විශේෂ වැඩි ගණනක් මේ බිමේ සිටුවන්න. ලංකාවේ උණ විශේෂ 20 ක් විතරම තියනවා.ඒ අතර ලංකාවට පමණක් ආවේණික විශේෂ අටක් විතර තියනවා. ඒවා බලන්න නම් අපිට පේරාදෙණිය උද්භිද උද්‍යානයට යන්න වෙනවා.ඉඩම කුඩා වුවත් ක‍්‍රමානුකූූලව ඒවා මෙහි හිටෙව්වොත් ඉගෙන ගන්න ළමයිනට ඒවා වැදගත් වේවි”හරිත පැහැ උණ දල්ලක ගිරා ජෝඩුවක් පෙ‍්‍ර්ම දැලක පැටලිලා. රතුපාට හොටවල් එකිනෙක පටලමින් රහස් කතාවක. “ගිරව් විතරක් නෙමෙයි උදේටත්, හවසටත් කුරුලු වර්ග රාශියක් මෙතැනට එනවා.” කියමින් ‘චන්දන’ අපිව කැඳවාගෙන ගියේ උණවලින් සැදූ උපකරණ ප‍්‍රදර්ශනය කරන කලාගාරය වෙත.උණ කියන්නේ අපේ සංස්කෘතිය එක්ක බැඳුණු ගහක්. අපේ මුතුන් මිත්තන් වරිච්චි බිත්ති, පැළ ඉනිවැට, හේන් වැට, හදාගත්තෙ උණලීයෙන්. අදත් ඈත ගම්වල උණලීය ප‍්‍රයෝජනයට අරන් ගොඩාක් වැඩ කරගන්නවා.”මම කාලයක් තිස්සේ හොයා බැලුවා ‘උණ’ ප‍්‍රයෝජනයට අරගෙන හදන ගෘහ උපකරණ වගේ දේවල් ගැන.මේ කලාගාරයේ බිත්ති පුරා එල්ලා තියෙන්නේ ඒ හොයාගත් දේවල්. වට්ටි, පෙට්ටි, පිට්ටු බම්බු, බටනලා, තේ කූඩ, මැනික් ගැරුම් වට්ටි, ඉඳිආප්ප වට්ටි, ලැවරිය වට්ටි, ආදී විවිධ කර්මාන්තවලට අවශ්‍ය උපකරණ වගේම ගෙදර දොර ප‍්‍රයෝජනයට ගන්නා උපකරණ රැසක් මෙහි තියෙනවා.ඒ අතර ළමා විය හා බැඳී අපූරුතම සෙල්ලම් උපකරණ රැසක් ද වෙයි.සරුංගලය, බටතුවක්කුව, දිය හොල්මන, වෙසක් කූඩුව, ‘උණ’ අපේ ජීවිතවලට මොනතරම් සම්බන්ධ ගසක් දැයි මේ කලාගාරය තුළ ඇවිදින විට නිතැතින්ම සිහිපත් වෙයි.”මගේ අරමුණ මෙතැනට එන අය උණගස් හෙවණේ පොතක් පත්තරයක් කියවමින් විවේකය ගතකරන අතර, සමහර විට ළමයි නම් සෙල්ලම් කිරීමෙන් විවේකය ගතකරන අතර උණ ගසේ ඇති ප‍්‍රයෝජනයත් දැනගැනීමයි. උණ කියන්නෙ ආර්ථික වාසි ළඟාකරගත හැකි ‘ගහක්’. පාංශු ඛාදනය වගේ ගැටලුවලටත් හොඳ පිළිතුරක්. අපිට උණ වගාව ආශ‍්‍රිත කර්මාන්ත, දියුණු කරන්න පුළුවන්.චීනය වගේ රවල සංගීත භාණ්ඩ නිෂ්පාදනය, විසිතුරු භාණ්ඩ නිෂ්පාදනයට උණ ප‍්‍රයෝජනයට ගන්නවා.අපේ සාම්ප‍්‍රදායික උණ ආශ‍්‍රිත භාණ්ඩ නිෂ්පාදනය හැරුණු විට උණවලින් නව කර්මාන්ත ආරම්භ කරන්න පුළුවන්.මට අවශ්‍ය මගේ උණ අරණෙන් ඒ පණිවිඩය සමාජයට දෙන්නයි.”ගස්වලින් පිටවන තරංග ශක්තීන් අතර උණ ගසින් නිකුත්වන තරංග ශරීරයට වඩාත් හිතකර බව සොයාගත්තෙ, චීනය.ඒ උණ චීන ජනජීවිතය සමඟ ආත්මීයව බැඳුණු ගසක්ද වීම නිසායි.චන්දනගේ අපේක්ෂාව අනාදිමත් කලක සිට සේද මාවත ඔස්සේ චීනයට අපේ ඇති නෑකම සිහිගන්වන්නයි. පෞද්ගලික වියදමින් ඉදිකරන ලද උද්‍යානයක් නොමිලයේම පොදු පරිහරණයට ලබාදීමට චන්දන වැනි තරුණයින් කැපවීම අගේ කළ යුතු දෙයක්.ඒ වගේම “උණ” හා ඇති අපගේ සංස්කෘතික බැඳීම ආර්ථික සංකල්පයක් දක්වා දියුණු කිරීමට දරන හුදකලා වෑයමට රසඳුනෙනුත් සුබ පැතුම්.බුද්ධිකා බ‍්‍රාහ්මණගේ ඡායාරූප විමල් කරුණාතිලක  </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808314</link>
    <topic>මං කියලා හිතලා වෙන අයට රැවටෙන්න එපා</topic>
    <author>වසන්ත ජයසිංහ ආරච්චිගේ ඡායාරූප දුෂ්මන්ත මායාදුන්නේ</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’ශිහාන් මිහිරංගගායකයකු සතුව ප‍්‍රසාංගික හැකියාව නැත්නම් අද කාලේ ඉදිරියට යෑම බොරු. ඊට හොඳම උදාහරණයක් ‘ශිෂාන් මිහිරංග‘ ඔහු කෙටිකලක් තුළ ලාංකික ගීත ලෝලින්ගේ පේ‍්‍රක්ෂකයන් ගේ හද බැඳ ගන්නේ ඒ දෙයාකාරයෙන්ම ලකුණු රැස්කරගත් නිසයි.ඔහු අනුකරණය කරන්නට ඇතැම් තරුණයකු කැසකැවීමට තරම් ශිහාන් ආකර්ෂණීය චරිතයක්. එය වෙනම කතා කළ යුතු දෙයක්.කෙසේ වුවත් ශිහාන් උන්මාදයට වැඩි හරියක් තරුණ පරම්පරාව නැඹුරු වීමට ඔහු තුළ තිබූ අපූර්ව සංගීත ශෛලිය එක් හේතුවක්.සියලු අභියෝග මැද සුපිරි තරු ගොන්නට එක්වූ ඔහු නිකම්ම තරග ජයග‍්‍රාහකයකුට පමණක් සීමා නොවී ඉදිරි ගමනකට මුල පිරුවේ වාසනා ගුණය නිසා ද විය හැකියි.මොනවාද මේ දවස්වල අලුත් වැඩකටයුතු ?ඇත්තටම මේ දවස්වල මම වෙනත් ගායක ගායිකාවන් කිහිප දෙනෙක් සඳහා අලුත්ම ගීත 9 ක් කරමින් ඉන්නේ.එයින් ගීත කිහිපයක් මගේ අතින් ලියැවුණු ඒවා. ඒ සියලුම ගීත සඳහා සංගීතය නිර්මාණය කළෙත් මම.නමුත් මීට පෙර ඔබ එවැනි වෙනත් අය සඳහා නිර්මාණ කළේ නැහැ නේද?ඔව් ඒක ඇත්ත. මුලදි මගේ ගීත ඇල්බම් සඳහා විතරයි මං සංගීතය නිර්මාණය කළේ. පළමු වතාවටයි මේ වගේ දේකට අතගහන්නේ. ඒක අලුත් අත්දැකීමක් වගේම ටිකක් අමාරු වැඩක්.ගීතය ගයන්නේ කවුද, ඔහු හෝ ඇය පෆෝම් කරන විදිහ, ඔවුන් ඉල්ලන දේ මේ හැම දෙයක් ගැනම හිතන්න ඕනෑ. මගේ හැකියාවන් ඔවුන් කියන දේත් එකතු කරලා හොඳ නිර්මාණ කිහිපයක් මගේ අතින් හැදුණා.සමහර වෙලාවට හිතෙනවා මගේ නිර්මාණ වලටත් වඩා ඉහළින් මේවා තියෙනවා කියලා.හොඳයි සංගීතවේදියෙක් විදිහට ශිහාන් තුළ තියෙන්නේ කොයි වගේ ශෛලියක්ද ?මං පෆෝම් කරන විදිහ දිහා බැලුවොත් මං ශෛලියකට සීමා වුණු කෙනෙක් කියලා කියන්න අමාරුයි.මම කැමතියි සෙමි රොක් ස්ටයිල් එකට. ජෑස්, ආර් එන් බී, පොප්, මොඩර්න් , ඉන්දියන් මිශ‍්‍ර ශෛලියක් මා තුළ තියෙන්නේ.ඒ හැර ශිහාන් මිහිරංග මේකට විතරක් සීමා වෙලා කියලා කියන්න බැහැ. සමහර විට මේ සියලු දේ මිශ‍්‍ර වෙලා එළියට එන්නේ වෙස්ටන් රොක් එකක් වෙන්න පුළුවන්.ඒ කියන්නේ ශිහාන් තුළ දේශීය සංගීත භාවිතාවක් නෑ කියන එකද?දේශීය සංගීතය භාවිතා කරනවා කියන එක තුළ අදහස් කිහිපයක් තියෙනවා. සමහර අය ඒක මොඩර්නයිස් කරමින් භාවිතා කරනවා. ඒකට සුදුසු කටහඬක් තියෙන්න ඕනෑ.නමුත් මම විශ්වාස කරනවා මගේ කටහඬ ඒ ඔරිජිනල් දේශීය සංගීත භාවිතයට සමීප නෑ කියලා. ඇත්තටම මට ඒ ස්වර පරාසයට යන්න අමාරුයි. උදාහරණයක් විදිහට ජනනාත් වරකාගොඩ කියන දේ මට කරන්න බැහැ.මට කරනවා නම් කරන්න වෙන්නේ සිංහල සංගීතය මොඩර්නයිස් කරගෙන . නමුත් හෘදසාක්කියට එකඟව මම ඒකට කැමැති නැහැ.සිංහල සංගීතය හරහා හොඳ රසයක් හොයා යන්න පුළුවන් . නමුත් ඒ සංගීතයට හානියක් කරන එක වැරැදියි.දැන ගන්න ලැබුණා ඔබ චිත‍්‍රපටයක රඟපාන්න යනවා කියලා.(සිනාසී) මට කරන්න බැරි දේත් ඕකමයි. ඇත්තටම එය වැරදීමකින් පුවත්පතක පළවූ දෙයක්. එම චිත‍්‍රපටයේ රඟපාන්න නෙවෙයි. පසුබිම් ගායනයටයි මට ආරාධනා ලැබුණේ.හැබැයි රඟපාන්න වෙනත් අවස්ථා නම් ලැබුණා. ඒත් මම දන්නවා මට රඟපාන්න බැහැ කියලා. රඟපෑවොත් මට ආදරේ කරන අය බැන බැන හරි බලයි. එහෙම කරන්න ගිහින් මට පුළුවන් දේත් නැති කරගන්නේ මොකටද? සංගීතය පැත්තෙන් යමක් මම කරනවා.ශිහාන් දෛවය කියන දේ විශ්වාස කරන කෙනෙක්ද? කවදා හරි මෙහෙම තැනකට එන්න පුළුවන් වෙයි කියලා ඔබ හිතුවද?මම දෛවය කියන දේ එතරම් විශ්වාස කරන්නේ නැහැ. මම කතෝලික . හඳහන කියන දේ ගැන මම එතරම් හිතලා නැහැ.නමුත් මම එක දෙයක් විශ්වාස කරනවා.තමන් හරියට වැඩක් කළොත් තමන්ට රැඳී ඉන්න පුළුවන් කියන දේ. මම මේ තාක් දුරට එන්න පෙරපිනක් තියෙන්න ඇති. අපි කරන දේ තමයි ආපිට අපිට ලැබෙන්නේ.සමහර විට ඔබ ගායකයකු නොවුණානම්අනිවාර්යයෙන්ම චිත‍්‍ර පැත්තෙන් මම ඉදිරියට යාවි. පාසලේදී මම හුඟක් හොඳින් චිත‍්‍ර කලාව ඉගෙන ගත්තේ.ඒ වගේම මට හොඳට අදින්න පුළුවන්. නමුත් පාසලෙදි සිදුවුණ අහඹු සිදුවීමක් නිසයි ගායනය පැත්තට නැඹුරු වුණේ.එක දවසක් පංතියක් කට් කරලා. යාළුවෝ කට්ටියක් එක්ක මඟහැරලා ඉන්දෙද්දී කලාප තරගවලට ගායනයට තෝරා ගන්නවා කියලා තොරතුරක් ආවා.එතෙන්ට ගිහින් සිංදුවක් කියලා නැවතුනේ සමස්ත ලංකා තරඟාවලියෙනුත් පළමුවැනියා වෙලා.පසුගිය කාලේ ඔබට ලැබුණු ජනපි‍්‍රයත්වයත් එක්ක මල් වගේම ගලුත් එල්ල වුණා.පෙර පිනක් හින්දා නොහිතපු විදිහට කවුරුත් මට ආදරය කළා. ඒ එක්කම ආශිර්වාදයත් ලැබුණා. ඒ ගැන නිහතමානිව මම අද සතුටුවෙනවා. තවමත් ඒ ආශිර්වාදය මට ලැබෙනවා.ඇත්ත ඔබ කියූ විදිහට විවිධ කතා පැතිරුණා. දහදෙනෙක් ගත්තොත් එයින් පස්දෙනෙක්ම මට වැරදි කිව්වේ. මම ඒ දෙස බලා හිටියා මිසක් සැලුණේ නැහැ. කොහොම වුණත් මගේ යම් හොඳක් නිසයි තවමත් රැදී ඉන්නේ.හැබැයි ඔබේ නමෙන් ප‍්‍රයෝජන ගත් තවත් පිරිසකුªත් හිටියා.අදටත් මාගේ නම පාවිච්චි කරමින් විවිධ ව්‍යාජ දේවල් කරනවා. අද අන්තර් ජාලයේ මගේ ඡායාරූපයක් ඇතුළත්ව ප්‍රොෆයිල් 21 ක් තියෙනවා. මම දන්නෑ කවුද මේවා කරන්නේ කියලා.මට දැනගන්න ලැබුණා සමහර අය වටිනා ආභරණ , වාහන පවා මම කියලා හිතලා දීලා තියෙනවා. මගේ කිසිම පෙ‍්‍රාෆයිල් එකක් අන්තර් ජාලයේ නැහැ. සමහර අය ශිහාන් කියලා දුරකතනයෙන් රැවටීම් කරනවා.ඒ වගේ දුරකතනයකට මම ම කතා කළා. මට ආදරය කරන හැමෝටම කියන්නේ මේ වගේ වංචා වැඩවලට රැවටෙන්න එපා කියලයි.කොණ්ඩය කොටට කැපීම දැන් ඔබේ අලුත්ම විලාසිතාව ද?(සිනාසී) විලාසිතාවක්ම නෙවෙයි. එය මගේ ශරීර සෞඛ්‍යයට ගොඩක් පහසුයි කියලා හිතලයි කොණ්ඩය කොට කරලා කපලා දැම්මේ .වසන්ත ජයසිංහ ආරච්චිගේ ඡායාරූප දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808315</link>
    <topic>මේ සැබෑ වී තිබෙන්නේ මගේ හිතේ තිබුණු හීනයක්</topic>
    <author>ඉඳුනිල් වීරරත්න ඡායාරූප – ගීත් ද මැල්</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’දවසේ මෙහෙවර නිමාකර හිරු අවරට ගොසිනි. හාත්පස අඳුරින් වැසී ගන්නට තවත් හෝරා දෙකක් වත් ගතවේවි. රාස්සිගේ අව්ව වැටී ජල තලය දීප්තිමත්ව බබලද්දී එක මත එක නැඟෙමින් හැපෙමින් එන සිහින් ජල රේඛා කඩොලාන ගස් මුල් අතරින් ගීතවත් හඬක් නඟමින් පෙරී පෙණ පිඬු නංවයි.කොළඹ නගරයේ රත්වුණු ගොඩනැඟිලි තුළ දිනපතා ගෙවන කාර්යාල ජීවිත සමඟ සංසන්දනය කරද්දී මෙවන් වූ පරිසරයක ඇති සුවය තව තවත් අප එම චමත්කාරයට ලොබ කරනු වැළැක්විය හැකිද?ගඟට විවෘත ඉදිවුණු නිවෙසබොල්ගොඩ ගං ඉවුරේ පිහිටි ගත සිත නිවා සනහාලන මේ සොඳුරු පරිසරය ජීවිතය වින්දනය කරමින් ගත කරන්නට කරන ආරාධනය කෙසේ නම් බැහැර කරන්නද?කවියකුට මෙවන් වූ පරිසරයකදී අනේක විධ විචිත‍්‍ර කවි සිතිවිලි පහළ වනු නිසැක ය.ලේඛකයකුට මෙවන් වූ නිහඬතාවයකදී අප‍්‍රමාණ නිර්මාණශීලී අදහස් ගලා එනු සහතිකය.ගත සිත විඩාබර වූ අයකුට මේ හමා එන එක් සිසිල් සුළං රැල්ලක් ඒ සියල්ල පලවා හරින්නට වුණ ප‍්‍රමාණවත් ය.සැබැවින් ම මේ චමත්කාර ජනක නෙත් සිත් වශී කරවන පරිසරයේ හිමිකරු පොල් රුප්පාව මැදින් වැටී ඇති සිමෙන්ති අඩිපාර දිගේ සෙමෙන් ඇවිද එනු පෙනේ.ඔහු අත රැඳි පොතකි.බැස යන හිරුගේ අවසන් රැස් දහරින් පරිසරය තවමත් එළිය වී ඇත.විවෘත ආලින්දයසෙමෙන් ඇවිද ගොස්, ගංතීරය සිපගෙන එන සුළඟට මුහුණ දී එහි ඇති පුටුවක වාඩිවුණු ඔහු පොතට නෙත් යොමා ගනී.අසන්නට දහසක් දේ ඇත. එසේ හෙයින් අකැමැත්තෙන් වුවත් ඔහුගේ දැහැන බිඳින්නට අවසර ගතිමි.මහාචාර්ය සුනිල් ආරියරත්නයන් සුපුරුදු ළෙන්ගතු සිනාවෙන් මුව සරසාගෙන.මේ පරිසරයේ චමත්කාරය ගැන පළමුවෙන් ම කතා කරමු.මේ අපි ඉන්නෙ බොල්ගොඩ ගඟ අයිනේ. මෙය අක්කර සිය ගණනක් විශාල ගංගාවක්. කලපුවක්.කොළඹ නගරයට ආසන්නයේ ඇති අතිශය විශාල පරිසර සම්පත්. සිතිවිලි අකුරු කරන තැනමෙහි කඩොලාන, දිය කදුරු, ගොඩකදුරු, සමදරා, කොට්ටම්බා, ගොඩපර, පං වර්ග වැනි ගං ඉවුරුවල තිබෙන ගස් වර්ග විශාල වශයෙන් තියෙනවා.කාර්ය බහුල ජීවිත ගෙවන අපේ ගත සිත සුවපත් කරවන්න මේ පරිසරයට තියෙන්නේ පුදුමාකාර බලයක්.මෙහි දහවලට පේන පරිසරය නෙමෙයි රෑට තියෙන්නේ. රාති‍්‍රයට මිරිදිය මසුන් මරන්නන්ගේ ඔරු 20 ක් විතර කලපුව පුරා අඳුර අතරින් පෙනෙනවා.ඔබ මේ පරිසරයට ආදරය කරනවා.ඇත්තෙන් ම, මේ ගඟ අවට ඉන්න සෑම දෙනෙක් ම පාහේ මෙයට අතිශයින් ආදරය කරනවා. මෙය විදේශීය රටක තිබුණා නම් ඔවුන් පණ සේ මෙය රැක ගනීවි. එහෙත් මේ ගංතීරය අවට ඇති සමහර අවන් හල්, ලී මඩු වැනි ස්ථාන වල අපද්‍රව්‍ය මෙයට එක්කරලා මෙය දූෂණය කරනවා.දැන් මේ පරිසරය රැක ගන්න පරිසර සංවිධාන කිහිපයක් ම පෙරමුණ ගෙන තිබීම සතුටක්. මට මේ වගේ පරිසරයක ජීවත්වන්නට ලැබීම මගේ භාග්‍යයක් යැයි සිතනවා.එහෙත් ඔබ ඉපදුණේ නගරයේ.ඇත්ත, මම ඉපදුණේ නුගේගොඩ. නුගේගොඩ ශාන්ත ජෝන් විද්‍යාලයය මගේ පාසල. විශ්වවිද්‍යාලය ජයවර්ධනපුර.නුගේගොඩ “තිලක උයනේ’ ජීවිතය නාගරික එකක්. මට ගමක් තිබුණෙ නෑ.ඉතින් මගේ පුංචි කාලෙ ඉඳලම හීනයක් තිබුණා නගරයෙන් පලා එන්න ඕන කියලා.එහි ප‍්‍රතිඵලයක් තමයි මේ. කොළඹ ඉඳල කිලෝමීටර් 7 ක් පමණ දුරකින් පිහිටි පිළියන්දල කහපොළ ගමේ බොල්ගොඩ ගඟ අද්දර පිහිටි මගේ මේ ඉඩම අක්කරයක් පමණ ඇති.මෙහි ඉදිකර ඇති ඔබේ සිහින මන්දිරය ගැනත් සඳහන් කරමු.මට මේ පරිසරයට ආවම මගේ පුංචි කාලේ හිතේ තිබුණු හීනය සැබෑ කරගන්න ඕන වුණා. මම මගේ සේවකයා සමඟ තනිවම ජීවත්වෙන කෙනෙක්. ඉතින් මෙහි හදන්න ඕන නිවස මගේ සරල ජීවිතයට ගැළපෙන්න ඕන වුණා.සේවකයා ගමේ ගියාම මට තනිවම අතු පතු ගාගෙන ඉන්න පුළුවන් වෙන්න ඕන.මේ අදහස සැලකිල්ලට අරගෙන ජාත්‍යන්තර කීර්තියට පත් ගෘහ නිර්මාණ ශිල්පී ජෙෆ්රි බාවා මහතාගේ ගෝලයෙක් වන මහානාම පෙ‍්‍ර්ම තිලක මහතා තමයි මේ නිවෙස සැලසුම් කළේ.මෙය තනි තට්ටුවේ ගෙයක්. මගේ නිදන කාමරය, සාලය, පුස්තකාලය සහ කුස්සිය හැරුණාම මේ විවෘත ආලින්දය පමණයි මෙහි තියෙන්නේ. මෙහි තිබෙන්නේ ගෘහ භාණ්ඩ ස්වල්පයයි. පුටු, ඇඳ මේ සියල්ලම වේවැල්. මේවා මට තනිවම එහා මෙහා කරන්න පුළුවන් ලෙස සැහැල්ලුයි. ඒ වගේම මම වේවැල් වලට කැමැතියි.මෙහි වර්ණ යොදා ගැනීමත් විශේෂයි.ගෙයි හාත්පස භූමි භාගයම තණ කොළ සහිතයි. ඉතින් සොබා දහමේ වර්ණය හරිත වර්ණය, ඒ තණ කොළ පැහැය තමයි නිවෙසේ බිත්ති වල ආලේප කරල තියෙන්නේ. උළුවහු වල තිබෙන තැඹිලි පැහැය ඉදුණු කොට්ටම්බා කොළයක පැහැයට සමානයි.ඒ වර්ණ දෙක පමණක් යොදාගෙන වර්ණ ගැන්වීම තුළින් මට අවශ්‍ය පරිසරය මෙහි නිර්මාණය වෙලා තිබෙනවා."අප කතා බහ කරමින් සිටින ස්ථානයට පෙනෙන අපූර්ව වූ ප‍්‍රතිමාවකි. දුටුවන් නෙත් සිත් වශී කරවන බලයකින් සමන්විතැයි සිතිය හැකි එම ප‍්‍රතිමාව ගැන කෙසේ නොඅසා ඉන්නද?පුද ලද සම්මාන"මෙය තනි කළු ගලෙන් නෙළා ඇති 'රාධා' ගේ ප‍්‍රතිමාවක්. මෙය ඉන්දියාවෙන් ගෙන්වා ගෙන නිතරම ඇස ගැසෙන මානයක තියෙන්නට ඕන නිසා තමයි මෙතැන තිබ්බෙ.මනකල්පිත කතාන්දරයක් වුණත් මම රාධා - කි‍්‍රෂ්ණා කතන්දරයට හරිම කැමතියි. මෙය නිතර ඇස ගැටීමෙන් මගේ තනිකම මැකී යනවා. මගේ නිවෙසේ ආභරණයක් හැටියට තියල තියෙන්නෙ මේ ප‍්‍රතිමාව පමණයි.මෙහි ඇති ඔබේ පුස්තකාලය ගැනත් කතා කළ යුතුමයි. මම ඉස්සෙල්ලාම පොතක් මිලදී ගත්තේ 7 වැනි ශ්‍රේණියේ ඉන්න කාලේ. එදා සිට අද දක්වා, මම , මට දැනුම ලබා ගන්නට අවශ්‍ය පොත පත මිලදී ගන්නවා.එදා මෙදා තුර මා සතුවූ පොත් තමයි මෙහි තිබෙන්නේ. ගණනින් බැලුවොත් දහස් ගණනක්.මම වෙනත් පුස්තකාලයක් පරිහරණය කරන්නෙ ඉතාමත් කලාතුරකින්. මට මගේ ඕනෑම ශාස්තී‍්‍රය කටයුත්තකට අවශ්‍ය පොත පත මෙහි තිබෙනවා.මෙහි ඇති සමහර පොත්පත් බි‍්‍රතාන්‍ය කෞතුකාගාර පුස්තකාලයේ පෙරදිග කියවීම් ශාලාවෙන් මම ගෙන්වා ගත් ඒවා. තවත් ඒවා ඉන්දියාවෙන්. ඉන්දියාවේ, ලන්ඩන් වල ඉන්න මගේ මිතුරන් දුරකතන පණිවුඩයක් ලබා දුන් සැනින් මුදල් වියදම් කරල මට ඉතාමත් කැමැත්තෙන් පොත් එවනවා. “ඔහු ගීත රචකයෙක්. චිත‍්‍රපට අධ්‍යක්‍ෂවරයෙක්. ගත් කතුවරයෙක් . ඒ වගේම විශ්ව විද්‍යාල මහාචාර්යවරයෙක්. මේසා විශාල භූමිකා රැසක් නියෝජනය කිරීමේදී කාලය කළමනාකරණය කර ගැනීමත් අතිශයින් වැදගත්.” මම ඉතාමත් පිළිවෙළට වැඩ කටයුතු කරන්නට කැමතියි. මම එක් කාර්යයක් තවත් කාර්යයක් සමඟ පටලවා ගන්නේ නෑ. කාලය නියම ලෙස වෙන් කරගෙන ඒ හැම දේම කරගන්නවා.පාන්දර 4.30 වන විට අවදිවනවා. හරියට රෑ 10.00 ට නින්දට යනවා. මගේ පොතක මුද්‍රණය , නිමාව කඩදාසිය මේවා පවා මට පිළිවෙළකට තියෙන්න ඕන.මොනතරම් කාර්ය බහුල වුණත් මාස 2 කට වරක් පුස්තකාලයේ ගත කරන්න එය පිළිවෙළ කරන්න යොදාගෙන තියෙන්නේ. ඒ වගේම මගේ වෘත්තීය ජීවිතය , ඉගැන්වීම් කටයුතු වලට අමතරව විශාල ලෙස බාහිර කටයුතු වලටත් යොමුවෙනවා.හදිසියේ මා මිය ගිය හොත් මේ දක්වා කළ සියල්ලක්ම ඉතාමත්ම හොඳින් කළා කියන තෘප්තිය මට තිබෙනවා. මේ දෙය කරන්නට බැරිවුණ කියන පසුතැවීමට අවශ්‍යතාවයක් මට නෑ”.ඔබේ අන් සියලු භූමිකා අභිබවා ගත් කතුවරයකු ලෙස කැපී පෙනෙනවා යැයි හැඳින්වූවොත් තරමක් දුරට හරි.7 වැනි ප‍්‍රමාණයේ ශිෂ්‍යයෙක් හැටියට ඉන්න විට ‘අහිංසකයෝ’ නමින් නව කතාවක් එළි දක්වමින් තමයි ලේඛන කලාවට ආවෙ.මගේ සිතැඟි ලෙස පොත් 3 ක් මුද්‍රණද්වාරයෙන් එළි දක්වන්න මට හැකිවුණා. විශ්වවිද්‍යාල ශිෂ්‍යයෙක් ලෙස ඉන්න විටත් මම පොත් 3 ක් එළි දැක්වූවා.මේවා නවකතා, කෙටිකතා සහ කවි. පස්සෙ කාලෙකදී මේවා ලිවීම අත්හැරියා.මගේ ලේඛන ජිවිතයේ අලුත් පරිච්ඡේදයක් ආරම්භ වන්නේ 1985 “බයිලා කපිරිඤ්ඤා විමර්ශනය’ නම් පොත ගොඩගේ සහ සමාගම මගින් එළිදැක්වීමත් සමඟ.එදා මෙදා තුර නිර්මාණ කෘති සංගීත පර්යේෂණ, ගීත, දෙමළ සාහිත්‍ය , කි‍්‍රස්තියානි නාට්‍ය සිනමාව සහ සිංහල ගීතය ගැන පොත් 49 එළි දක්වා තිබෙනවා. මම වැඩි වශයෙන්ම කාලය යොදවලා තිබෙන්නේ. ගීත ලියන්න නෙමේ ගීත ගැන ලියන්නයි.ඒ නිසා පසුගිය අවුරුදු 8 පුරාවට මම ලියා තිබෙන ගීත 75 ඇතුළත් කරල මම කැමැතිම ගීතය වන නන්දා මාලිනිය ගයන ‘විසිතුරුය රෑ අහස’ ගීතයේ නමින් මගේ 50 වැනි පොත එළිදක්වනවා.මෙහි පිටු 70 ක දීර්ඝ පෙරවදනක් ගීතය සහ කටහඬ නමින් ඇතුළත් කරලා තිබෙනවා.’විසිතුරුය රෑ අහස’ ගොඩගේ සමාගම සමඟ මා එළිදක්වන 50 වැනි ග‍්‍රන්ථය (හෙට) සැප්තැම්බර් 01 සාහිත්‍ය උත්සවය නිමිත්තෙන් ගොඩගේ පොත් මැදුරේදී එළි දකිනවා.මහාචාර්ය සුනිල් ආරියරත්නයන් වඩාත් කැමැති ඔහු ගීත රචකයකු ලෙස හඳුන්වනවාටයි. ඊළඟට චිත‍්‍රපට අධක්‍ෂවරයකු ලෙසත් අනතුරුව සාහිත්‍ය කරුවකු ලෙසත්ය.එහෙත් බොල්ගොඩ ගඟ අද්දර තවම නාගරීකරණය නොවූ, දූෂණය නොවූ අව්‍යාජ ගැමියන් ජීවත් වන කහපොළ ගමේ සරළ ජීවිතයක් ගෙවන මේ සොඳුරු මිනිසා සැබෑ පරිසර හිතකාමියකු ලෙස සඳහන් කිරීම වඩාත් උචිත යෙදුම යැයි මම සිතමි.කිරි සයුරට සඳ රැස් වැටී ඒකාලෝක වුණු නිමේෂයක, දහස් ගණන් තරු මල් පිපී සිසිලස දෙන ඒ පරිසරයෙන් කෙසේ නම් සමුගන්නද ?යමුනා ගංතෙර ළපලු ලතා සෙවණේ රාධා බලා සිටී...කි‍්‍රෂ්ණා..ඒ ගීතයේ පදවැල් මගේ මනසේ යළි යළි ඇසේ. ඉදින් , අකැමැත්තෙන් වුවත් අප සමුගත යුතුව ඇත.ඉඳුනිල් වීරරත්න ඡායාරූප – ගීත් ද මැල්  </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808316</link>
    <topic>පරපුරෙන් පරපුරට යන නිවේදක පවුලක්</topic>
    <author/>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’ආරියදාස පීරිස් කලා පවුලේ කතාවඅද කාලෙ නිවේදකයන්ට නමකුත් පටබැඳිල.’එෆ්.එම්.ගිරා පෝතකයො’කටට එන හැම දේම ඔහේ කියවන හින්ද.ඒත් නිවේදන කලාව වෙනස්. පුළුල් වපසරියක විහිදෙන්නක්.ඒ විතරකුත් නෙවෙයි ගෞරවාන්විත රැකියාවක් කියලයි ආරියදාස පීරිස් කියන්නෙ.ඔහු අපේ රටේ ගුවන් විදුලි ඉතිහාසයේ, වෙළෙඳ සේවයේ ආරම්භක නිවේදකයෙක්.නිවේදක කලාවෙ ප‍්‍රවීණයෙක් නිසාම විතරක් නෙවෙයි,ඔහු අපිට වටිනා, තවත් කාරණාවක් තියෙනව.නිවේදක පරපුරක් බිහිකරන්නට උරදුන්නෙක් නිසා.ඔහු මඟ ගිය පළමුවැන්නා, වැඩුමල් සොයුරු රංජිත් පීරිස්. ඊළඟට ජයන්ත. චරිතා, නෙරංජලා, චමාලි සහ පූර්ණිකා, පීරිස් පවුලෙන් බිහි වූ සෙසු නිවේදක පරපුර.ඇයි නිවේදක – නිවේදිකාවන් විතරක්...නිළියන්, ගායිකාවන් වගේම ළමා නිළියකුත් පීරිස් පවුලෙ සාමාජිකයො.පවුලට සම්බන්ධ වූ විශාරද බෑණා, සංගීත ලොවේ ප‍්‍රවීණයෙක්. හේ, එඩ්වඩ් ජයකොඩි.ඉතින්, මේ හැමෝම එක ඉත්තක පිපි මල්. එකම මඟක ගිය කලා පවුලක් නිසා.පීරිස් පවුලෙ ජ්‍යෙෂ්ඨතම නිවේදකයා, ආරියදාස පීරිස්. පවුලෙ වැඩුමලා.තළවකැළේ සීතල කඳු අතර ගෙවී ගිය ළමා විය ඔහුට අදත් මිහිරි මතකයක්.”අපේ අම්ම බෙන්තොට. තාත්තා මාතර. තාත්තා වැඩ කළේ වෝකර් පුත‍්‍ර සමාගමේ කාර්මිකයෙක් හැටියට. රස්සාව නිසා ගම් බිම් දාලා අපිව අරන් තාත්තා තලවකැළේ යනකොට අපි හුඟක් පුංචියි.අපේ පවුලෙ මල්ලිල පස්දෙනයි, නංගිල තුන්දෙනයි. ලොකු පුතා විදිහට තාත්තට ඕනෙ වුණා, මට හොඳට උගන්වන්න. ඒත් පවුල ලොකුයි. අමාරුකම් හරියට.මුලින්ම ගියේ තලවාකැළේ සුමන මහ විදුහලට. ඊට පස්සෙ හැටන් ශ‍්‍රීපාද විදුහලට. ජ්‍යෙෂ්ඨ විභාගෙට තියන්න ඕනෙ හින්ද තාත්ත මාව දැම්මා, ගම්පහ ලෝරන්ස් විදුහලට. ඉංග‍්‍රීසි මාධ්‍යයෙන් ඉගෙන ගත්තෙ එහෙදි. ලන්ඩන් මැටි‍්‍රකියුලේෂන් විභාගෙ ලියද්දි මට අවුරුදු 16යි.ඊට පස්සෙ මං රස්සාවක් හොයාගත්තා. ගෙදර අමාරුකම් පෙනුණු හින්ද. දියතලාව යුද හමුදා කඳවුරේ ටෙලිෆෝන් ඔපරේටර් හැටියට. ගැසට් බලල බලලා ආණ්ඩුවෙ රස්සාවකට ඉල්ලුම්පත් දැම්මා.දෙයියො මගෙ මූණ බැලුවා. ගම්පහ උසාවියෙ ‘ටයිපිස්ට්’ හැටියට බැඳුණු මං, භාෂා තුනම හොඳට හසුරුවපු නිසා, ගම්පහ උසාවියෙ තෝල්ක මුදලි තනතුර දක්වා ගියා.ඊට පස්සෙ ගියේ, දේශීය ආදායම් දෙපාර්තමේන්තුවට. මොනදේ කළත් මගෙ ඔලුවෙ තිබුණෙ සංගීතය. රස්සාව කරන කාලෙම මං ලැඩී රණසිංහ හරහා, පී.ද එස්.කුලරත්නගෙ වේදිකා නාට්‍යවලට සම්බන්ධ වුණා.’මරහඬ’, ‘පෙරකදෝරු බෑණා’ නාට්‍ය රට වටා අරන් යන කොට මාත් ගියා. එතකොට මං ඒ නාට්‍යවල ප‍්‍රධාන පෙළේ නළුවෙක්.ලැඩී රණසිංහ ගුවන් විදුලියට ගියේ ඔය කාලෙ. හිතවත්කමට ආගිය මං, ගුවන් විදුලියේ කටඬ පරීක්ෂණයෙන් සමත්වුණා. ‘බී’ ශ්‍රේණියේ විරිඳු ගායකයෙක් විදිහට.ගුවන් විදුලි නාට්‍ය, සංගීත වැඩසටහන් ඉදිරිපත් කරන්න පටන් ගත්තම මට නමක් හැදුණ. මාව සහන නිවේදකයෙක් විදියට වෙළඳ සේවයට අනුයුක්ත කළේ, එවකට වෙළඳ සේවා අධ්‍යක්ෂ, ක්ලිෆර්ඩ් ආර්.ඩොඩ් මහත්මයා, ඒ, 1951 අපෙ‍්‍ර්ල් 11 වැනිදා. එතැනින් පටන්ගත් ගමන තමයි මේ තාමත්..”අද ඔහු 82 හැවිරිදි වියේ. එහෙත් ගුවන් විදුලියේ සංගීත වැඩසටහනක් මෙහෙයවන කොට අදත් හිතට එන්නෙ, අර තුරුණු වියේ තිබූ ජවය, උනන්දුව.ජේ.ඒ.මිල්ටන් පෙරේරා, ජෝතිපාල, එම්.එස්. ප‍්‍රනාන්දු, මල්කාන්ති නන්දසිරි, රෝහණ බෝගොඩ, එඩ්වඩ් ජයකොඩි, ඔහු මෙහෙයවූ ‘ආධුනික පැය’ සහ ‘පිබිදෙන ගායක පරපුර’ ඔස්සේ කල එළි බට ජනප‍්‍රිය ගායක ගායිකාවන්.ඔව්. නෑ බෑ, මිනිත්තුවක් පමණයි, පැණ පොඩි, එඩීගෙන් අහන්න, අම්බිගා ගීතයෙන් ගීතය, නිවේදක තෝරයි... වැනි ඔහු හඳුන්වා දුන් හා ඉදිරිපත් කළ වැඩසටහන් විශාල ගණනාවක් අදත් අපේ මතකයේ.50 වසරකට ආසන්න කාලයක් වෙළඳ සේවයෙන් ඔහු ගෙනා වැඩසටහන් එදා ශ‍්‍රාවකයන් වැළඳගත්තෙ මහත් අභිරුචියකින්.රංජිත් පීරිස්, අයියාගේ මඟම යමින් ගුවන් විදුලියට පා තැබුවෙ 1967 වසරෙ. වෙළඳ සේවයේ සහන නිවේදකයකු ලෙස ආ ඔහු, ස්ථිර සිංහල නිවේදකයෙක් වුණේ 1970 වසරෙ.චරිතානෙරංජලාචමාලිපූර්ණිකාලොකු අයියා මෙන්ම, ආවේණික ශෛලියක් පැහැදිලි වචන උච්චාරණය සහ සිංහල බස හැසිරවූ අපූරු ගැඹුරු හඬත් නිසා ජනප‍්‍රිය නිවේදකයකු වන්නට රංජිත්ටත් එතරම් කලක්ගත නොවූ තරම්.රිදී සීනු, මැලිබන් ගුවන් තොටිල්ල (කරුණාරත්න අබේසේකර සමඟ), මාරක තරංග, ඊ.එච්.ගීතධාරා ගෙනා රංජිත් ගෙ අපූරු හඬට එදා රොද බැඳි රසිකයන් කොයිතරම් ද..1977 වසරෙදි ඔහු නිෂ්පාදක තනතුරට උසස්වීමක් ලබනව. ගජමුතු, වජිරා, හන්දියෙ ගෙදර, සීතාම්බරපට වැනි ආන්දෝලනාත්මක නාට්‍ය නිෂ්පාදනය කළෙත් රංජිත්.රට රටවල සැරිසරමින්, සම්මාන ලබමින් ඔහු ගෙවූ දිවිය නිම වන්නෙ 1995 අගෝස්තු 01 දා. සේවයේ යෙදී සිටියදීම ඇතිවූ හෘදයාබාධයකින් ඔහු සදහටම අපෙන් සමුගත්තෙ හිටිඅඩියෙ.ඔහු ලියූ රොම්ලස් පෙරේරා ගයන ගීය ඔබ කොතෙකුත් අසා ඇති.‘ඇයි නාවෙ මා සොයලා - හිතේ සංකා මවා තියා..’අදත් සෙනසුරාදාවේ, චරිතා වෙළඳ සේවයෙන් ගෙන එන ‘මතකයේ රැඳුණු ගී’ නම් ජනප‍්‍රිය පැරැණි චිත‍්‍රපට ගී වැඩසටහනේ නිර්මාතෘ ඔහු.රංජිත් වගේම ජයන්ත උපන්නෙත් සීතල කඳුකරයෙ තලවකැළේදි. පවුලෙ බඩපිස්ස. ඉගෙනගත්තෙ අයියල වගේම, සුමන මහ විදුහලේ. ඒ වෙනකොට, පීරිස් පවුලෙ ලොකු පුතා රටම දන්න නිවේදකයෙක්.අයිය, ජයන්ත මල්ලිත් කොළඹට ගෙන්ව ගන්නව. කොළඹ පාසලකට ඇතුළත් කරනව විතරක් නෙවෙයි, ඔවුන් රැක බලාගන්නෙත් තමන්ගෙ ගෙදර තබාගෙන.මේ සියල්ලට අත්වැල දෙන්නී ආරියදාස ලොකු අයියාගෙ පිය බිරිය පුෂ්පා.1963 දි විවාහ වූ ආරියදාස - පුෂ්පා බැඳීම, 2001 සැප්තැම්බර් 09 වැනිදා ඈ මෙලොවින් සමුගන්නා තුරුම පැවැතියේ ගහට පොත්ත මෙන්.ඈ නැති ජීවිතයෙ හිඩැස කොහොම පුරවන්නද.... එහෙත් දරු පරපුර පිරිවරා, කාර්ය බහුලව ගෙවන ජීවිතය ඔහුට මොහොතකට හෝ ඇස්වැසිල්ලක්.”අයිය කරපු හුඟක් වෙළඳ වැඩසටහන්වල පිටපත් රචකයා වුණේ මං. අයිය මට උවමනාවෙන්ම ඒ දේවල් පැවරුවෙ, හැමදේම හොඳින් ඉගෙන ගත යුතු නිසා.වැඩසටහනක් කරද්දි අවශ්‍ය වන, තේමා ගී, විවිධ ශබ්ද, ගීත තැටි ගබඩාවෙන් අරන් ආවෙ මං. වැඩසටහන ලියල, අවශ්‍ය දේ වෙලාවට පිළිවෙළට තැබීමයි, මං මුලින්ම ඉගෙන ගත් පාඩම...”අද වගේ මයික‍්‍රෆෝනයෙන් තනිවම හිනාවෙවී, ඔයා මෙයා කියල ශ‍්‍රාවකයට කතා කරන්න බැහැ. ‘ඔබ’ තමයි ශ‍්‍රාවකයට දිය හැකි සමීපතම සහ ගෞරවනීයම වචනය.භාෂා ඥාණය නිවේදකයකුට වැදගත්ම දේ. හිස් වචන කතා කිරීමක් එදා නැහැ. අකුරක් වචනයක් වැරැදුණත් දඩ ගහනව. අනික මිනිස්සු ගුවන් විදුලිය දිහා බැලුවෙ විශ්වවිද්‍යාලයක් ගාණට..”ශ‍්‍රාවක විශ්වාසය දිනාගැනීම, නිවේදකයකුට වාසනාවක් කියලයි ජයන්ත තවදුරටත් කියන්නෙ.ඒ වාසනාව කෙතෙක් වීද යත්, එක් සතියක ජයන්ත ඉදිරිපත් කළ වැඩසටහන් සංඛ්‍යාව 13 ක්.”ඉරිදා දවසට විතරක් වැඩසටහන් හතක් එක දිගට කරපු කාලයක් තිබුණ. ඔව්. නෑ. බෑ, අම්බිගා ගීතයෙන් ගීතය, අයියගෙන් පස්සෙ කළේ මං. 1996 දි වෙළඳ වැඩසටහන් අධ්‍යක්ෂ තනතුරට පත් වෙනකල්ම ඒ වැඩසටහන් කළේ මං...”හෙන්රි ධර්මසේන, මාර්ක් සමරනායක, ඒ.ඒ.කරීම්, හියුගො ප‍්‍රනාන්දු වගේ කලා ලොවේ දැවැන්තයන්ව සිටි සැඳෑ සුවයෙන් පසු වූ කලාකරුවන් ගෙන්වා කළ ‘සරසවි වරම්’ ජයන්ත එකල කල වැඩසටහන් අතර ජනප‍්‍රියම වැඩසටහනක්. අසන්නෙක් සමඟ.., තරුණ ගොවි සමාජ.. නිවේදක තෝරයි, මතකයේ රැඳුණු ගී, .. තවත් එවැනි වැඩසටහන් කිහිපයක්.පීරිස් පවුලේ කලාවට බට හතරවැන්නී, චරිතා. ඒ දෙවැනි පරපුර නියෝජනය කරමින්.ආරියදාස පීරිස් - පුෂ්පා යුවළට දූරු දෙන්නෙක්. මාලිකා, වැඩුමල් දූ විවාහ පත්ව සැමියා හා දරුවන් ද සමඟ එංගලන්තයේ වෙසෙත්.චරිතා දෙවැන්නී, පියාගේ මගම යමින් නිවේදක වෘත්තිය පමණක් නොව ගායිකාවක ද වීමට වරම් ලත් දෙවැනි පරපුරේ පළමු පුරුක. 1994 ඈ ගුවන් විදුලියට ගියේ සහන නිවේදිකාවක ලෙස.ඈ අවුරුදු 20 ක පටන් රූපවාහිනියෙන් ශනිදා වාසනාව වැඩසටහන මෙහෙයවනව. තාත්තා, රංජිත් හා ජයන්ත බාප්පලා අතීතයේ සිටම කරගෙන හා 'මතකයේ රැඳුණු ගී' අද ගුවන් විදුලියේ ඉදිරිපත් කරන්නී චරිතා. මහා රසික ශ‍්‍රාවක ප‍්‍රතිචාර මැද 'එදා අප දුටු චිත‍්‍රපට ගී' කලක් රැගෙන ආවේත් ඇය.විශාරද එඩ්වඩ් ජයකොඩි ඇගේ හිමි බව නොදන්නේ කවුරුද... ලොකු පුතු ශාරානාත් සහ දූ ශාරන්‍යාත් කලාවම උරුම කර ගත් පුංචි කලාකරුවන් දෙදෙනෙක්.ආරියදාස පීරිස්රංජිත් පීරිස්ජයන්ත පීරිස්ශාරන්‍යා රංගනයට හපනියක්. හිරිපොද වැස්සෙන් රංගනයට ආ ඈ, සිරිමල්ගේ නැගණී ලෙස ප‍්‍රධාන චරිතයක් රැඟªවේ, 'සිරි රජ සිරි' චිත‍්‍රපටයේ. සූරියදරුවෝ, ශාරන්‍යා රැඟූ ටෙලිනාට්‍යයක්.මේ පෙ‍්‍ර්මකතා නවතා... අහස් ගැබේ තරු කැට ගානේ..., සීනුව වදින තුරා..., මවයි පියයි එකතු වෙලා..., සැප සම්පත් නම් මිරිඟුව පස්සේ..., වැනි අර්ථවත් ගී සමූහයක් චරිතා ගැයුව. ඒ ගී අප වෙත ආවෙ සෙනෙහසේ නවාතැන (1990), අහස් ගැබේ (1996) හා සල්මල්යාය (2004) කැසට් හා සංයුක්ත තැටි ඔස්සේ.ස්වාධීන රූපවාහිනියේ 'කලා රසාංග' ඈ 13 වසරක් තිස්සේ රැගෙන ආ ජනප‍්‍රිය වැඩසටහනක්.අමරණීය පූජා, භක්ති පූජා, සොඳුරු සෙවන, ලාලන රේඛා, මලක මහිම, පසන් නිවස, දෑසෙ මල් පිපිලා මෙන් ම අම්බිගා ගීතයෙන් ගීතය ඈ රැගෙන ආවෙ ගුවන් විදුලියේ සිටි අවධියේ.කොළඹ සරසවියේ ජනමාධ්‍ය ඩිප්ලෝමාලාභිනියක් වන චරිතා, මේ දිනවල ශ‍්‍රී ජයවර්ධනපුර සරසවියේ ජනමාධ්‍ය ඩිප්ලොව හදාරමින් සිටිනව.ආරියදාස පීරිස් ජ්‍යෙෂ්ඨ නිවේදකගේ නැගණියක වන ලිලියන් පීරිස්ගේ බාල දූ, නෙරංජලා. ශ‍්‍රී ලංකාවේ ප‍්‍රථම පෞද්ගලික ගුවන්විදුලි සේවය වූ F.M 99 හි සහන නිවේදිකාවක ලෙස සිය නිවේදක වෘත්තිය ඇරැඹි නිරංජලා බස්නායක, 'කාන්තා පියස' නමින් කාන්තා වැඩසටහන් ආරම්භ' කළ ප‍්‍රථම  F.M  නිවේදිකාව ද වන්නීය.ප‍්‍රවෘත්ති නිවේදිකාවක ලෙසත්, F.M 99 පෙරදිග සේවය, සවන ගුවන් විදුලිය හා F.M දක්වා වූ ගමන් මගේ රැගෙන ආ වැඩසටහන් ගොන්නක්.මදනල, නඳුන් උයන, කිතුරස වින්දන, සත්සර කල්පනා, සෙනෙහසේ නවාතැන, සරසවි පැය, තරුවක් සමඟ වරුවක්, හිංදි Top Ten, අරුණට පෙර... ඒ අතරින් කිහිපයක්. නෙරංජලා දෙදරු මවක්. ඇගේ සැමියා, අනිල් බස්නායක.ශ‍්‍රී ලංකා ගුවන් විදුලි සංස්ථාවේ සහ ලක්හඬ ගුවන් විදුලියේ සහන නිවේදිකාවක වූ චමාලි වත්සලා, ආරියදාස පීරිස් ගේ තවත් නැගණියක වන චින්තා ගේ එකම දියණී.විශාරද එඩ්වඩ් ජයකොඩි ගේ සංගීත ගුරුවරයා වූ, සෞන්දර්ය විෂය පිළිබඳ ආචාර්යවරයකු වන සමරපාල හිටිගේයි, වත්සලා ගේ පියා.චමාලි කොළඹ සරසවියේ, ජනසන්නිවේදනය පිළිබඳ උපාධිධාරිණියක්. ඇගේ එකම සොයුරු අමිල, බැංකු නිලධාරියෙක්.චමාලි විවාහ පත්ව, පදිංචිය බලංගොඩ ප‍්‍රදේශයේ.ජයන්ත පීරිස්, ගුවන් විදුලියේ හිටපු නියෝජ්‍ය අධ්‍යක්ෂ ජනරාල් වරයාගේ වැඩුමල් දූ චතුරිකා. ඈ කලාව පිළිපන්නෙ, සූරිය දරුවෝ ටෙලි නාට්‍යයේ 'විවේකා' ලෙසින්. ඈ ගැන කියන්නට වැඩමනත් දේ කුමටද... ඈ, ජනප‍්‍රිය රූපවාහිනි තාරකාවක්. උගත්තේ, කොළඹ මියුසියස් විදුහලේ.පූර්ණිකා, චතුරිකාගේ එකම නැගණී. ජනප‍්‍රිය රූපවාහිනි නිවේදිකාවක් වන පූර්ණිකා විවාහ වූයේ ද රූපවාහිනි නිවේදකයකු සමඟ.පූර්ණිකා, වෙළෙඳ දැන්වීම් නිරූපිකාවක්. නර්තන ශිල්පිණියක්, මෙන් ම නර්තන ගුරුවරියක්. අඟහරුවාදා නුගසෙවණ, ඉරිදා සිත්ගත් ගී... වැඩසටහන් ඔස්සේ රූපවාහිනියට පිවිසි ඈ අද වඩාත් මතුවන්නෙ 'දෙරණි' න්.ලොකු තාත්තා, තාත්තා හා චරිතා අක්කා මෙන් නිවේදන කලාවටම ප‍්‍රිය පූර්ණිකාගේ පැතුම ඒ ඔස්සේ දිගු ගමනක් යාම.ජයන්ත-නිර්මලා යුවළගේ දියණිවරු දෙදෙනාම කලාවට දායාද වූ සතුට වැඩිමනත් ම විඳින්නේ තාත්තා.ඉතින්, පරපුරෙන් පරපුරට ඇදී යන නිවේදකයන් පිරි කලා පවුලක්.එක ඉත්තක පිපී ඔවුන්ගෙන් හමන සුවඳ අපත් විඳින්නේ ඒ නිසා.ඉනෝකා පෙරේරා බණ්ඩාරඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808317</link>
    <topic>ශිල්පාගේ පවුලේ "සැගවුනු අමුත්තිය"</topic>
    <author>සුජීව තේවහෙට්ටිගේ</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’මේ ඉන්නේ බොලිවුඩ්පුරයේ උසම නිළියයි. 1975 ජුනි 8 දා තමිල්නාඩුවේදී උපන් මැය අප කවුරුත් හඳුනන්ගේ ශිල්පා ශෙට්ටි කියලයි.1993 ‘බාසිගර්’ චිත‍්‍රපටයේ රඟපෑමට එක්වීමේ සිට 2008 වසරේ මේ වන විට රූප ගත කරීම් නිම කර ඇති ‘ද මෑන් ‘ චිත‍්‍රපටය දක්වා වූ චිත‍්‍රපට රැසක චරිත නිරූපණය කරද්දී අප ඇය හඳුනාගෙන සිටියේ ශිල්පා ශෙට්ටි කියලයි.ඇයට එක් නැගණියක් සිටින බවත් බොහෝ දෙනෙකු දන්නවා. ඇයගේ නම ශාමිතා බවත් රහසක් නොවෙයි.ශිල්පා සහ ශාමිතාගේ මව්පියන් වන සුරේන්ද්‍ර ශෙට්ටි සහ සුනන්දා ශෙට්ටි යුවළට තවත් දියණියක් සිටිනවා ද? පසුගිය සතියේ බොලිවුඩ් වාසීන් කුතුහලයට පත් කළ දෙයක් වුණේ අන්න ඒ කාරණයයි.මේ කුතුහලයට මුල පිරුණේ ශිල්පාගේ මව කිසියම් මොහොතකදී ඇයගේ දියණියක් ලෙස අශ්විනී නමැත්තියක් ගැන සඳහන් කළ නිසයි. කවුද මේ අශ්විනී ? හැමෝම විමසිලිමත් වුණා.කවදත්, බොලිවුඩ් තරු පිරිවරෙහි වගතුග හොයන මාධ්‍යවේදියෙක් ශිල්පා අමතා මේ අලුත් සහෝදරිය කවුරුන්දැයි විමසුවා.කවුද ඔයාට කිව්වේ අශ්විනි ගැන?” ශිල්පා ප‍්‍රශ්නය මාධ්‍යවේදියාගෙන් ක්ෂණිකව ඇසුවේ ලොකු පුදුමයකින්.තමා නැගූ ප‍්‍රශ්නයෙන් ශිල්පා ලොකු අපහසුවකට පත්වූ බව ඇයගේ හඬ හැසිරවීමේ ස්වරූපයෙන්ම මාධ්‍යවේදී තරුණයාට වැටහී ගියා. “ කියපු කෙනාගෙන් වැඩක් නැහැනෙ.අශ්විනී කියල කෙනෙක් ඔයාලගෙ පවුලේ ඉන්නව නේද? ඔහුගේ ප‍්‍රශ්නයෙන් ශිල්පාට පැනයන්නට ඉඩක් ලැබුණේ නැහැ.මඳක් නිහඬව සිටි ශිල්පා , තව දුරටත් මේ රහස වසන් කරගෙන සිටීමෙහි තේරුමක් නැති බව වටහාගෙන එය හෙළි කළා.”අශ්විනී කියල වෙන කවුරුවත් අපේ පවුලෙ නැහැ. මගේ අම්මටයි තාත්තටයි ඉන්නෙ මමයි නංගියි විතරයි. අශ්විනී කියන්නෙ මගේ නමයි. මේ නම තමයි, මගේ විදේශ ගමන් බලපත‍්‍රයේයි, අනික් නීතිමය ලියකියවිලි වලයි තියෙන්නෙ . මේ ගැන දන්නෙ අම්මයි, තාත්තයි නංගියි, පවුලේ ළඟම නෑදැයො කිහිප දෙනෙකුයි විතරයි.පුංචි කාලෙදි අශ්විනි කියලයි මට කිව්වේ ඒත් මගේ වයස අවුරුදු 13 , 14 වෙනකොට අම්මා ඒ නම වෙනස් කරලා ශිල්පා කියන නම දැම්මා අශ්විනී කියන නමේ අකුරු ගණන අංක විද්‍යාව අනුව මට සුබ නැහැයි කියල සමහරුත් කියපු නිසා තමයි අම්මා මගේ නම වෙනස් කළේ’ නමුත් මගේ ඇත්ත නම අශ්විනී ශෙට්ටියි.”බොලිවුඩ් පුරයේ වෙනත් ජනපි‍්‍රය නිළියන් කිහිප දෙනෙක්ද ශිල්පා මෙන් තමන්ගේ මුල් නම වෙනස් කරගෙනයි සිටින්නේ.“ මම හිතන්නෙ මම තමයි මගේ මුල් නම වෙනස් කරගත්ත මුල්ම බොලිවුඩ් නිළිය “ ශිල්පා සිනාසෙමින් පැවසුවා.ශිල්පාට සුරතල් නාමයකුත් තිබෙනවාලු. හැබැයි, ඒ නම දන්නේ පවුලේ උදවිය විතරක්ම වෙන්න ඇති . ඒ සුරතල් නම තමයි, ‘සිලි පූ’ .සුජීව තේවහෙට්ටිගේ   </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808318</link>
    <topic>සෝනම් වටා ආදර කට කතා!</topic>
    <author>සුජීව තේවහෙට්ටිගේ</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’‘සාවරියා’ නම් වූ සුන්දර සිනමා නිර්මාණයේ රඟපාමින් බොලිවුඩ්පුරයට එක්වූ සෝනම් කපූර්’ ප‍්‍රවීණ නළු අනිල් කපූර්ගේ දියණිය බව දැන් කවුරුත් දන්නවා.සිනමා ලොවේ ඉදිරියට ගමන් කරන්නට තම පියාගෙන් නිරතුරුවම ලැබෙන ආශිර්වාදය සහ දිරිදීම් ඇය මහත් ගෞරවයෙන් සිහිපත් කරනවා. සිනමාවට පිවිසෙන යොවුන් නළු නිළියන්ට නිතරම හමුවන බාධක කම්කටොලු ඔවුන්ගේ ඉදිරි ගමන වැළැක්වීමට හේතුවක් වන බව දන්නා නිසා තමයි, අනිල් කපූර් එලෙස තම දියණිය දිරිමත් කරවන්නේ.කොහොම වුණත් සෝනම් වැනි සුරූපී නිළියකට නොයෙකුත් කටකතා ගොතන්නට සමහරු කල්යල් බලමින් සිටින බව පෙනෙනවා. එවැනි එක් කටකතාවකින් ඇය සහ කුනාල් කපූර් අතර පෙම් සබදකමක් තිබෙන බවට ආරංචි පතුරුවා තිබෙනවා.”ඔය කතාව හැදිලා තියෙන්නෙ අපි අතරෙ කිසිම සම්බන්ධකමක් ඇති නිසා නෙමෙයි. කුනාල් සහ මම ඉගෙන ගත්තෙ එකම පාසලේ. එයා මට වඩා ගොඩක් වැඩිමල්. ඒත් අපි දෙන්නගෙ වාසගම කපූර් නිසා යාළුවො විහිළු කරන්න පටන් ගත්තා.ඒ විහිලුව තමයි මේ තරම් දුර දිග ගිහිල්ලා තියෙන්නෙ. මීට කළින් රන්බීර් කපූර්වත් මට සම්බන්ධ කරලා කටකතා පැතිරුණා.ඒ කතාව බොරුවක් බව කාටත් තේරුම් ගියාම ඊළඟට කුනාල් මට සම්බන්ධ කරලා කුනාල් මට වඩා අවුරුදු 12 ක් වැඩිමල්. ඉතින්, ඔය කියන විදිහෙ සම්බන්ධයක් ඇතිවෙන්න කොහෙත්ම ඉඩක් නැහැ” ඕපාදූපවලට සෝනම් උත්තර දුන්නා.කුනාල් සහ තමා අතර වැඩි කතාබහක් සිදුවී නැති බවත් ඇය කියා සිටිනවා.”මම එයාව හඳුනන්නෙවත් නැහැ. එයා රාකේෂ් රෝෂන් ගේ සහයකයෙක් විදිහටත් වැඩ කළා. රූපගත කරන තැන්වලට ආවෙත් ඉඳහිටයි. අභිෂේක් එක්ක නම් නිතරම කතා කරනවා මම දැකලා තියෙනවා.මාත් එක්ක කතා කරල ඇති ඕනෙ නම් විනාඩි 20 ක් විතර. එහෙම කතා කළ පළියට පේ‍්‍රම සම්බන්ධකම් පවත්වනවායි කියල කියන්න පුළුවන්ද? රන්බීර් එක්ක මගේ සම්බන්ධයක් තියෙනවා කිව්වා නම් ඒක සාධාරණයි. මොකද, අපි දෙන්නා හරිම හිතවත් නිසා”මේ අතරෙදී තවත් ආරංචියක් පැතිරිලා. සෝනම් මීට මාස කිහිපයකට පෙර රන්බීර් සමඟ පැවැත්වූ මිත‍්‍රත්වය හෝ සමීප ඇසුරට මේ වන විට නැවතීමේ තිත වැටිලලු. එයට හේතුව, රන්බීර්ගේ හදවතට වෙනත් යෞවනියක් සමීපවීමයි.මේ ආරංචියද සත්‍යයෙන් තොර බවයි සෝනම් එක හඩින්ම කියා සිටින්නේ.”හැබැයි අපි අතරෙ හොඳ මිත‍්‍රත්වයක් තිබුණා. තාමත් ඒ සමීප බව තියෙනවා . අඩුගානේ මාසෙකට එක සැරයක් වත් අපි දෙන්නා ෆෝන් එකෙන් කතා කරනවා. එස්.එම්.එස්. වලිනුත් සම්බන්ධ වෙනවා. ඊට එහා දෙයක් නැහැ.ළඟදීම අපි දෙන්නා ආයෙමත් එකට රඟපාන්න හිතාගෙන ඉන්නවා. රන්බීර්– සෝනම් කියන නළුවාත් නිළියත් බොලිවුඩ් සිනමාවට හොඳින්ම ගැළපෙනව කියලයි මට හිතෙන්නෙ.අපිට කළින් ජනපි‍්‍රය වෙලා හිටපු මගේ පියා ශාරුක් ඛාන්, මධුරි ඩික්සිත් , කාජල් වගේ අය පෙම්වතුන් හැටියට රඟපාද්දිත් ඒ ගැලපීම තිබුණා.ඒකෙන් කියන්නෙ නැහැ. ඒ අය ඇත්තටම පෙම් කළාය කියලා”රන්බීර්ගේ පෙම්වතිය දීපිකා පදුකෝන් නම් වූ නවක නිළිය බව සෝනම් නොදන්නා කරුණක් නොවෙයි.”දීපිකා , රන්බීර්ට ගැළපෙනවා. ඒ ගැන මට සතුටුයි. “ සෝනම් රන්බීර්ට සුබපතමින් පැවසුවා.සුජීව තේවහෙට්ටිගේ  </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av0808319</link>
    <topic>හැම තිස්සෙම මොනවද ඔය තරම් කල්පනා කරන්නේ</topic>
    <author/>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’කලකට පසු මුළු නිවෙසම පිබිදී ආලෝකමත් වී ඇතැයි හපන්ගම දෙමහල්ලන්ටම සිතුණි. තේ මේසයෙන් නැඟී සිට තමාටත්, තම බිරින්දෑටත් චුම්බනයක් දී කාමරයට යන සිය ලේලිය දකිමින් ඔවුහු අමන්දානන්දයට පත්වූහ.අර්මිලා ගේ වාසනා ගුණ මහිමය ගැන හපන්ගම මහතා දැන සිටියේ ඇය මව් කුස පිළිසිඳ ගත් දිනවල සිටමය.”පුතා කන බොන ඒවා ගැන විතරක් මදි අර ළමයා ගැනත් හොඳට බලන්ඩ ඕනෑ. දවල්ට කෑම හදන කොට ඒ ගැන හිතුවොත් හොඳයි.”ඔහු සිය බිරියට කීවේ ආඩම්බර හැඟීමකිනි.මීට වසර හත අටකට පෙර කුණාටුවක් සේ හමා ගිය බියකරු අතීතය මොහොතකට සිහිපත් වුවද, අද ඒ දඩබ්බරයා, තැන්පත් ආදරණීය ස්වාමිපුරුෂයකු වී සිටීම මොන තරම් සැනසීමක් ද? තමාගේ එක කුස උපන් නැගණිය එංගලන්තයේ පදිංචි වීම නිසා, හපන්ගම ඉතා පහසුවෙන් ප‍්‍රශ්නයට පිළිතුර සොයාගත්තා පමණක් නොව, එක ගලෙන් කුරුල්ලන් දෙදෙනකු බිම දමා ගැනීමේ හැකියාව ද ලැබිණ.අර්මිලා ඉපදී අවුරුදු දෙකකට පමණ පසු ලංකාවට ආ නැගණිය වැඩි කාලයක් ගත කළේ මේ විශාල පැරැණි නිවෙසේය. තමාගේ එකම වැඩිමහලු සහෝදරයා ඇයට මව හා පියා සමානව කටයුතු කිරීම මීට එක් හේතුවක් විය. සිය මෑණියන් හා පියාණන්, මිය ගිය පසු නැගණියගේ සියලුම කටයුතු ඉෂ්ට වූයේ හපන්ගම මහතා අතින්ය. දැඩි ළෙන්ගතු බවකින් හා සෙනෙහසකින් නැගණියට දුන් රැකවරණය හා ආරක්ෂාව පසුකලෙක ඔහුට ද රැකවරණයක් මෙන් ම පිළිසරණක් වූයේය.රෝස මලක් වගේ බිලිඳු අර්මිලා සිය ඇස් දෙක වන් පුතු මහේෂ්ට විවාහ කරදීමේ ගිවිසුමක් දෙපාර්ශවයේම කැමැත්තෙන් ඇතිවීමද මේ නිසා සිදුවිය.අර්මිලා එංගලන්තයේ අධ්‍යාපනය ලැබූව ද ඇය ගේ චර්යා රටා සියල්ලම මව්පියන්ට අවශ්‍ය පරිදි හැඩ ගැස්වී තිබුණේ, කවදා හෝ මේ ගිවිසුම කි‍්‍රයාත්මක වීමේ අවශ්‍යතාව සියලු දෙනාටම ඇතිවී තිබූ හෙයිනි.කුඩා අර්මිලා වසර දෙකකට, තුනකට පමණ වතාවක් ලංකාවට පැමිණෙන විටද දරුවන් තුළ මේ හැඟීම් මෝරා යෑමට දෙපාර්ශ්වයේම දැඩි අනුබලයක් ලැබී තිබුණි.මහේෂ් අයියාගේ සුරතේ එල්ලී වත්ත පුරා දිව යන්නට, ඔහු හා බයිසිකල් පැදීමට අර්මිලා කුඩා කල සිටම මහත් ඇල්මක් දැක්වූවාය. මේ ඇල්ම හා ආදරය ක‍්‍රමයෙන් මුහුකුරා යනවිට අර්මිලා මහේෂ් කෙරෙහි තිර සාර වූ බලාපොරොත්තු හා අපේක්ෂාවන් තබා ගත්තාය.දුරු රටක ජීවත් වුවද අර්මිලා සිය ඇවැස්ස මස්සිනා කෙරෙහි දැඩි සෙනෙහසකින් ජීවත් වූ බව මව්පියන්හට රහසක් නොවීය. විදේශික තරුණයකුට ඇගේ ආදරය හා කැමැත්ත නොලැබෙන බව මේ වනවිට ඇගේ මාපියන්ට තහවුරු වී තිබිණි.”මහේෂ් පුතා නොසිටියා නම් අර්මිලා කාගේ හරි වචනයකට රැවටෙන්න පුළුවන්...”අර්මිලා ගේ් මව නිතර තම සැමියාට කීවේ අවංකවම මහේෂ් ගැන සතුටු වෙමින්ය.”අර්මිලා එහෙම ආවට ගියාට බෝයි කෙනෙක් තෝරගන්නෙ නෑ. එයා බොහෝම දුර හිතන කෙනෙක්...””කොච්චර දුර දිග හිතුවත් එයාගේ යාළුවො එක්ක ඉන්න කොට ඒ දේවල් ගැන හිතන්න වෙලාවක් නැතිවෙන්න පුළුවන්..”අර්මිලා වටා සිටි මිතුරන් අතරේ ඇයට විශේෂිත වූ සමීප මිතුරකු නොසිටීමට ප‍්‍රබල හේතුවක් වූවේ ද ‘මහේෂ්’ පිළිබඳ වූ මේ උණුසුම් සිතුවිල්ලයි.දඟකාරියක ලෙස හැසිරුණ ද කවදා හෝ මහේෂ් අයියා හා විවාහ වීමේ කැමැත්තක් ඇගේ හදවතේ කොනක දැල්වී තිබුණි. දෙදෙනා අතර බොහෝ සෙයින් සංවාද ඇති වූ අතර ඒ හැම මොහොතකම අර්මිලා මහේෂ් පිළිබඳ වූ බලාපොරොත්තු තිර කර ගත්තාම නොව එසේ වූවාය.එක දිගට පැයක් පමණ සංවාදයේ යෙදෙනවාට අමතරව දෙදෙනා අතර හුවමාරු වූ සිහිවටනයන් ද සීමාවක් නොවීය.මේ අපේක්ෂාවන් මුහුකුරා යමින් පැවතෙද්දී හදිසියේ ම මහේෂ් එංගලන්තයට පැමිණීම ඇගේ ආදරය මල් ඵල ගැන්වීමක් විය. වසර ගණනාවකින් ලංකාවට යෑමට නොහැකි වීම නිසා අර්මිලා මහේෂ්ගේ යව්වනය දැක තිබුණේ වීඩියෝ පටවලින් පමණි.සුන්දරත්වය උතුරා යන මුහුණත් කඩවසම් සිරුරත් අර්මිලාගේ ප‍්‍රාර්ථනා අතිශයින්ම චමත්කාරජනක කරවීය.”ඔයා හරි හැන්ඩ්සම් මහේෂ් අයියා..” සිය හැඟීම් නිහතමානී ලෙස එලෙසින්ම ඉදිරිපත් කිරීමට තරම් ඇය එඩිතර වූවාය. මහේෂ් දින කිහිපයක්ම මහත් තෝන්තුවකින් ගතකිරීම හා ඔහුගේ ඇල්මැරුණ ප‍්‍රතිචාර අර්මිලා කිසිදු ගණනකට නොගත්තාය. මහේෂ් තම මවගෙන්, පියාගෙන් හා දේශයෙන්ද බැහැරවීම මේ කනස්සල්ලට හේතුවන බව ඕ වටහා ගත්තාය.ඒ විසල් නෙත්වලින් විහිදෙන කැල්මේ දීප්තිය හා සෙනෙහස මිස, අන් දෙයක් ඇගේ නෙත්වලට හසුවූයේ නැත. ඇති තරම් කල්පනා කරන්නට හා විවේක දෙන්නට ඇය ගත් උත්සාහය තරමක් සුබවාදී වී තිබිණි.”අපි ඇවිදින්න යමුද මහේෂ් අයියා?”අර්මිලා මුදු බසින් ඔහුගෙන් විචාළාය. දෙනෙතට නැඟෙන වේදනාව සඟවා ගන්නට මහේෂ් ඇගේ දෙනෙත් මඟහැරියේය.”හැම තිස්සෙම මොනවද ඔය තරම් හිතන්නේ?”අර්මිලා ගේ ආදර පිරුණ හඬ මහේෂ්ගේ සිත තවත් වේදනාවට පත් කෙළේය. මහේෂ් ගේ පිටිපසින් සිට දෙඅතින් ගෙල බදාගෙන ඔහුට දැඩි ලෙස උණුසුමක් දීමෙන්, තනිවූ සිත සුවපත් වේ යැයි අර්මිලා සිතුවාය.”නංගී..”මහේෂ් ගේ බිඳුණ හඩින් අර්මිලා ඇත්තටම සසල වූවා පමණක් නොව වික්ෂිප්ත වූවාය. තමා ආදරයෙන් බැඳි යුවතිය සමීපයේ එතරම් පරාජිත වූවේ කෙසේදැයි තේරුම් ගැනීමට තරම් අත්දැකීමක් ඇයට නොවීය.”අපි එළියට යමු මහේෂ් අයියා .. ඔය ඔක්කොම හරි යාවි. මම ඔයාව ලස්සන තැන්වලට එක්කගෙන යන්නම්..”දෙවරක් සිතීමට ඉඩ නොතබා අර්මිලා කළේ මහේෂ්ගේ අතින් ඇදගෙන උද්‍යාන පාර දෙසට ගමන් කිරීමය. ජීවිතය පුරා තමා අපේක්ෂා කළ ආදරය සමීපයේ තවත් මොහොතක්වත් පසුතැවිලි වීමට හේතුවක් නැත. මහේෂ්ගේ සුරත තමාගේ ගෙල වටා දමා ගනිමින් මිහිරි ලෙස සිනාසෙන මේ රුවැති යුවතිය තම සිත හඳුනාගෙන ඇතැයි මහේෂ්ට දැනිණි.”හැම තිස්සෙම... හැම තිස්සෙම .. මොනවද කල්පනා කරන්නේ?””මට හරි පාළුවක් දැනෙනවා නංගී.. මම විශ්වාස කරනවා .. තව ටික දවසක් යනකොට ඒක හරියාවි..”මහේෂ්ගේ වදන්වල සැඟවී තිබූ ශෝකී ස්වරය අර්මිලාට දැනුණේ ගීතයක් ලෙසිනි.මතු සම්බන්ධයි...    </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083110</link>
    <topic>සොඳුරු සම අඳුරු කරන පොතුකබර රෝගය</topic>
    <author>සකස් කළේ ගාමිණී සුසන්ත</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’පොතුකබර රෝගය (Psoriasis -  සොරයිසිස්) අද සමාජයේ බහුලව දක්නට ලැබෙන චර්ම රෝගයක්. මෑතදී කරන ලද පර්යේෂණවලට අනුව ජනගහනයෙන් සියයට 2 කට ආසන්න පිරිසක් මෙම රෝගයෙන් පීඩා විඳින බව පෙනී ගොස් තිබෙනවා.ස්තී‍්‍ර පුරුෂ කියා බේදයකින් තොරව මෙම රෝගය වැළඳිය හැකියි. පොතු කබර රෝගය වැළඳුණු උදවිය (විශේෂයෙන්ම තරුණ තරුණියන්) සමාජය සමඟ ගැටීමේ බියෙන් පෙළෙනවා.ආයුර්වේද විශේෂඥ වෛද්‍ය සුජීව විතානඒ නිසා අධ්‍යාපනය කඩාකප්පල්වීම්, රැකියාවන්හි යෙදීමේ අපහසුව ආදිය සිදුවෙනවා. මෙම රෝගය නිවැරැදිව හඳුනාගෙන නිවැරැදිව ප‍්‍රතිකාර කළහොත් මෙම රෝගයෙන් මිදිය හැකියි.ආයුර්වේද වෛද්‍ය ක‍්‍රමයේ පොතුකබර රෝගය නිට්ටාවටම සුව කිරීමේ ප‍්‍රතිකාර ක‍්‍රම තිබෙනවා. එම නිසා මෙම රෝගයෙන් තවදුරටත් පීඩා විඳීය යුතු නැහැ.පොතුකබර රෝගය, අපගේ ශරීරයේ ඇති ‘වාතය’, ‘පිත’ සහ ‘කප’ අවස්ථානුකූූලව වෙනස්වීමෙන් ඇතිවන රෝගයක්. පොතු කබර රෝගයේ මූලිකම ලක්ෂණය වන්නේ පොත්තක් ආකාරයෙන් සම ගැලවී යාමයි.එක් එක් රෝගියාගේ වාත, පිත, කප වෙනස්වීම් අනුව මේ රෝගයේ රෝග ලක්ෂණ වෙනස් වෙනවා.ඇතැම් පොතුකබර රෝගීන්ගෙන්, අධික දාහය, ශරීරයේ අධික රස්නයක් පිටවීම, සමෙන් ඉස්ම ගැලීම, පොතු ගැලවීම වැනි රෝග ලක්ෂණයන් පෙන්නුම් කළ හැකියි.ඒ, ශරීරයේ ‘පිත’ දෝෂයට ලක්වූ අවස්ථාවලදී. ‘කප’ දෝෂයට ලක්වූ අවස්ථාවලදී කුඩු කුඩු ආකාරයෙන් සමේ පොතු ගැලවෙනවා; අධික ලෙස කසනවා. ශරීරයේ වාතය දෝෂයට ලක්වූ විට සම බොහෝ කළු පැහැවී, ඝනවී, ගොරෝසු වී සම පැළෙනවා.පොතුකබර රෝගය රෝස පැහැති පුංචි තිතක ආකාරයෙන් ශරීරයේ යම් තැනක ඇතිවී (විශේෂයෙන්ම දණහිස, වැළමිට, කොන්ද, බෙල්ල, අත්, පාද ආශ‍්‍රිතව) මුළු ශරීරය පුරා පැතිරී යනවා.එමෙන්ම ඇතැම් අයගේ හිස ආශ‍්‍රිතව පමණක් ද, තවත් අයකුගේ නියපොතු ඇඟිලි තුඩු ආශ‍්‍රිතව පමණක් ද, ජීවිත කාලය පුරාම මෙම රෝගය පැවැතිය හැකියි.හිස ආශ‍්‍රිතව පොතු කබර රෝගය වැළඳුණු අයගේ නිතර හිස කසන අතර හිස් හොරි ආකාරයෙන් නිතර හිසෙන් පොතු ගැලවී යාමට පටන්ගන්නවා. එම රෝගීන් එක් දිනක් හෝ ස්නානය නොකොට සිටියහොත් එම තත්ත්වය වැඩිවෙනවා.මෙම රෝගයේ ඇති විශේෂත්වය වන්නේ, කාලයකදී රෝගය යටපත්වී තවත් කාලයකදී රෝගය නැවත මතුවීමයි.බොහෝදෙනෙක් හිසේ ඇතිවන මෙම රෝගය හිස් හොරි හෝ සමේ ඇතිවන වෙනත් පුස් රෝගයක් ලෙස වැරැදි ලෙස වටහාගෙන රෝගය උත්සන්න වනතුරු ප‍්‍රතිකාර නොගෙන සිටිනවා.පොතුකබර රෝගය රෝගියකුගෙන් තවත් අයකුට බෝවන රෝගයක් නොවේ. ඉහත සඳහන් කළ ආකාරයට ආයුර්වේදයට අනුව මෙම රෝගය ශරීරයේ වාත, පිත, කප යන තුන්දොස් කිපීමෙන් ඇතිවන රෝගයක්. මෙය ජීවිත කාලය තුළ ඕනෑම වයසකදී ඇතිවිය හැකියි. සාමාන්‍යයෙන් වයස 20-30 සහ වයස 50- 60 අතර කාලය තුළ වැළඳීමේ ප‍්‍රවණතාවය වැඩියි.පොතු කබර රෝගය පිළිබඳව සඳහන් කළ යුතු වැදගත්ම කරුණක් වන්නේ මෙය පරම්පරාවෙන් පරම්පරාවට පැවැත යා හැකි රෝගයක් විය හැකි බවයි. පොතු කබර රෝගීන්ගෙන් 1/3ක ගේ ම පරම්පරාවේ කිසියම් අයකුට මෙම රෝගය වැළඳී ඇති බව පෙනී ගොස් තිබෙනවා.එසේම අපගේ වැරැදි ඇවතුම් පැවතුම් නිසාද, පරිසර සාධක නිසාද, පෝෂණය පිළිබඳ ගැටලු නිසාද, විශේෂයෙන්ම මානසික ගැටලු නිසාද පොතු කබර රෝගය වැළඳිය හැකියි.පොතුකබර රෝගය බිය විය යුතු, කොන් විය යුතු, පිළිකුල් කළ යුතු රෝගයක් නොවේ. මෙය අප කාහටත් වැළඳිය හැකි, එසේම සුව කළ හැකි රෝගයක්.බොහෝවිට කෝපයෙන්, ඉරිසියාවෙන් අපේ මනස දූෂණය වී ඇත්නම්, නිතර කළබලකාරී ලෙස හැසිරෙයි නම්, මනස පාලනය කරගත නොහැකිනම්, කරදර හිරිහැර වැඩිනම්, මෙම රෝගය ඇතිවිය හැකියි.එසේම ඉහත සඳහන් කළ සාධක නිසා ශරීරයේ යටපත් වී ඇති මෙම රෝගය පිටතට පැමිණිය හැකියි; රෝගය සුළු වශයෙන් ඇත්නම්, එය ශරීරය පුරා පැතිරිය හැකියි.“මට පසුගිය දවස්වල ගොඩක් ප‍්‍රශ්න තිබුණ. ඒ දවස්වල ඉඳල තමයි මේ ලෙඩේ වැඩි වුණේ ” වැනි කතා ඔබත් අසා ඇති. අධික වියළි කාලගුණයක් ඇති කාලවලදී පොතු කබර රෝගය උත්සන්න වීම සාමාන්‍ය දෙයක්.ඔව්. විවිධ ඉන්ද්‍රියයන්ට බලපෑමක් ඇති කරනවා. පොතු කබර පමණක් නොවේ බොහෝ චර්ම රෝගවල ස්වභාවය එයයි. පොතු කබර රෝගය විශේෂයෙන්ම වකුගඩු ආශ‍්‍රිත රෝග ඇතිවීමට හේතු වෙනවා.එසේම ස්වසන පද්ධතියටත් කිසියම් බලපෑමක් සිදුකරනවා. බොහෝවිට ඔබ අසා ඇති ඇතැම් රෝගීන් කියනවා ”සමේ රෝගය ටිකක් සුව වුණාම මගෙ හතියයි පීනසයි වැඩිවුණා” වැනි කියමන්.මෙයට හේතුව වන්නේ මෙම රෝගය කප ස්ථාන ආශ‍්‍රිතව ඇතිවන රෝගයක් වීමයි. ස්වසන පද්ධතියත්, සමත් කපජ ස්ථාන. එසේම නියපොතු ආශ‍්‍රිතවද පොතුකබර රෝගය ඇතිවිය හැකියි.එහිදී නියපොතු කහපාට සහ රෝසපාට මිශ‍්‍ර වූ දුර්වර්ණයක් ගන්නවා. නියපොතුවලට පොතු කබර වැළඳුණු පසුව නියපොතු යටින් සුදු ලප මතුවීම සහ නියපොතු වටා ඇති සම රතු පැහැ ගැන්විය හැකියි. අවසානයේ නියපොත්ත ගැලවී යාමද සිදුවිය හැකියි.බොහෝවිට ආයුර්වේද වෛද්‍ය ක‍්‍රමයේදී මෙම රෝගයට ප‍්‍රතිකාර කිරීමට පෙර ශරීරය ශෝධනයකට ලක්කරනවා. රෝගියාගේ ශරීරයට ඖෂධ පත්‍යවන ආකාරයට ශරීරය සූදානම් කිරීමකුයි මෙහිදී සිදුවන්නේ.ශරීර ශෝධනය සඳහා පංචකර්ම ප‍්‍රතිකර්ම ඉතා හොඳින් යොදාගත හැකියි. පංචකර්මවල එන “විරේචන කර්ම” චර්ම රෝගවලදී බහුලව භාවිතා වෙනවා.ශෝධනයට ලක්කලායින් පසුව ශරීරයට දෙනු ලබන කසාය, ගුලි, කල්ක, අරිෂ්ඨ මඟින් රෝගය සුව කිරීමට කටයුතු කරනවා. මෙහිදී විශේෂයෙන් සඳහන් කළ යුත්තක් තිබෙනවා.ඒ රෝගය නැවත ඇතිවීම වළක්වා ගැනීම සඳහා රෝගියා කිසියම් කැපකිරීමක් කළ යුතුය යන්නයි. උෂ්ණ අධික ආහාර ගැනීම, දුම්පානය, මධ්‍යසාර භාවිතය මෙම රෝගය උත්සන්න කිරීමට හේතුවෙනවා.සම අපගේ ශරීරයේ ඇති වටිනාම ඉන්ද්‍රියයක්. සමෙන් අපගේ පැවැත්මට විශාල කාර්යයක් සිදු කෙරෙනවා. ශරීරය ආවරණය වන්නේ සමෙන්. එසේම ශරීරයේ උෂ්ණත්වය පවත්වාගෙන යාමට, ශරීරය විෂබීජවලින් ආරක්ෂා වීමට සම උපකාරී වෙනවා.සම ආසාදනයකට ලක්වූ විට එහි ප‍්‍රතිඵල මුළු ශරීරයටම දැනෙනවා. ඇතැම් පොතු කබර රෝගීන්ගේ ශරීරයෙන් දිනකට ග්රෑම් 500ක පමණ පොතු ප‍්‍රමාණයක් ගැලවී යන අවස්ථා තිබෙනවා.ඒ රෝගය උත්සන්න වූවිට. මෙම තත්ත්වයන් නිසා මෙම රෝගීන් ඉතාම පරිස්සමින් රැකබලා ගත යුතුයි. රෝගය සුව කළ හැකි බව ඔවුනට අවබෝධ කර දිය යුතුයි.එසේම සම නිතරම පිරිසුදුව තබාගැනීමට උත්සාහ කළ යුතුයි. මෙම රෝගය උත්සන්න වූ දිනවලදී පහන් සිතිවිලි වලින් සිත පුරවාගෙන ආගමික කටයුතුවල යෙදීම මෙම රෝගයෙන් වන හානිය සහ වේදනාව අවම කරගැනීමට හේතු වෙනවා.සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083111</link>
    <topic>කොහොමද? තොරතුරු?</topic>
    <author>හේමාලිගෙන්</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’ප‍්‍රදීප් ධර්මදාස අපි මුලින්ම හඳුනා ගත්තේ රූපවාහිනී නිවේදකයකු වශයෙන්. ඒත් පසුකලක ඔහු ටෙලිනාට්‍ය නළුවෙකු හා චිත‍්‍රපට නළුවෙකු වශයෙන්ද කලා ක්ෂේත‍්‍රය තුළ ඉතා ඉක්මනින්ම නමක් දිනා ගත්තා.ඔහු රඟපෑ ‘නිල් අහස වගේ’ ටෙලි නාට්‍යය නිසාත් ආචාර්ය ලෙස්ටර් ජේම්ස් පීරිස් ගේ ‘අම්මාවරුනේ’ චිත‍්‍රපටය නිසාත් ප‍්‍රදීප් නළුවෙක් විදියට බොහෝ දෙනා අතර කතාබහට ලක්වුණා.පසුගිය කාලේ ප‍්‍රදීප් රූපවාහිනි නිවේදකයා කියන භූමිකාවෙනුත් නළුවා කියන භූමිකාවෙනුත් මදක් මිදී තවත් අලුත් දෙයකට හිත යොමු කළා. ඒ තමයි ටෙලිනාට්‍ය අධ්‍යක්‍ෂවරයකු වශයෙන් පැමිණීම . ප‍්‍රදීප්ගේ ඒ හීනය ඔහු අධ්‍යක්‍ෂණය කළ ‘සමනලුන්ට වෙඩි තියන්න’ ටෙලි නාට්‍යයෙන් සැබෑ වුණා.මේ දිනවල ප‍්‍රදීප් ඉන්නේ තවත් අලුත් ටෙලි නිර්මාණයක් එක්කයි. මේ ඔහුගේ දෙවැනි ටෙලිනාට්‍ය අධ්‍යක්‍ෂණය .’ඇහිපිල්ලමක් යට ‘ කියලා තමයි ප‍්‍රදීප් මේකට නම තියලා තියෙන්නේ.මංජුල වෙඩිවර්ධන ගේ තිර රචනයකට අනුව නිමවෙන මේ ටෙලිනාට්‍යයේ රූගත කිරීම් සඳහා ප‍්‍රදීප් මේ දිනවල ඉන්නේ නුවරඑළියෙයි.ප‍්‍රදීප් ටෙලිනාට්‍ය අධ්‍යක්‍ෂණයට යොමුවෙලා ඉන්න මේ මොහොතේ ඔහු රඟපාපු ‘මයුමි’ ටෙලිනාට්‍යයත් මේ දිනවල ස්වාධීන රූපවාහිනියෙන් විකාශය වෙනවා.ටෙලිනාට්‍යයේ වැඩ කටයුතු නිසාවෙන් වෙන ටෙලිනාට්‍ය වැඩක් ඔහු භාර අරගෙන නෑ. කොහොමත් ප‍්‍රදීප් නළුවෙක් විදියට අපිට නිතර දකින්න ඉන්න පුද්ගලයෙක් නොවෙයි.‘වැඩබැරි ටාසන්’ චිත‍්‍රපටයෙන් සිංහල සිනමාවට හඳුන්වා දුන් නිළිය ඔබට මතකද? ඇය පියුම් පුරසිංහ. ටාසන් ගේ හිත දිනාගන්න පේ‍්‍රමවන්තිය ලෙසින් ඇය එහි දෙවැනි කොටසෙනුත් රිදී තිරයට එක් වුණා.පියුම් අපේ සිනමාවේ ජනපි‍්‍රය චිත‍්‍රපටයක් වූ ‘තුෂාරා’ චිත‍්‍රපටයේ නව නිෂ්පාදනයෙන් ඔබට හමුවේවි . ඇය නිරූපණය කරන්නේ එදා ‘තුෂාරා’ චිත‍්‍රපටයේ සෝනියා දිසානායක රඟපෑ චරිතයයි. සෝනියා දිසා අනුකරණය කරන්නට ඇයට නොහැකි වුණත් ඒ චරිතයට සාධාරණය ඉෂ්ට වන අන්දමින් පියුමිගේ අනන්‍යතාවයෙන් එය නිරූපණය කරන්න ඇය උත්සාහ ගත් බව පියුම් කියනවා. මේ වෙනකොට ‘තුෂාරා’ චිත‍්‍රපටයේ හඬකැවීම් පවා නිමවෙලා තිබෙනවා.ඒ නිසාම පියුම් මේ දිනවල ජීවිතේට තවත් අලුත් අත්දැකීමක් එකතු කර ගන්නයි හදන්නේ.සිරස රූපවාහිනිය ආරම්භ කරන Dansin Star  දෙවැනි වටය සඳහා තරග වදින්නට ඇය සූදානම් වෙනවා. මේ දිනවල එහි පුහුණුවීම් කටයුතු වල හා රූගත කිරීම් කටයුතු වලට තමයි ඇය යොමුවෙලා ඉන්නේ.ලංකාවේ ජනපි‍්‍රය නිරූපිකාවක් විදියට තමයි වාසනා දන්තනාරායනගේ නම රැඳිලා තිබෙන්නේ. රංගන කටයුතු සඳහාත් කිහිප විටක්ම ඇය විවිධ අයුරින් සභාගි වුණත් වෘත්තියක් විදියට රංගනය තෝරගත්තේ නෑ.වාසනා නිරූපණ ක්ෂේත‍්‍රයේත් කලා ක්ෂේත‍්‍රයේත් ජනපි‍්‍රයම තලයේ ඉන්න කාළේ තමයි ඇය විවාහ වුණේ.ඊට පස්සෙ දරු සුරතල් බලන තුරුම ඇය ක්ෂේත‍්‍රයෙන් මදක් දුරස්ව සිටියා. ඇගේ දියණිය තරමක් දුරට ලොකු මහත් වූවාට පසු කලාව වෙනුවෙන් ඇගෙන් ඉටුවිය යුතු යුතුකම් ඉටුකරන්නට ඇයට හිත් වුණා.මේ යුතුකම ඇයට ඉටු කරන්න අවශ්‍ය වුණේ ඈව කලා ලෝකයට රැගෙන ආ මෝස්තර නිරූපණය පැත්තෙනුයි. ඒ නිසාම ඇය පසුගිය කාලේ නිරූපණ කලාව උගන්වන ආයතනයක් පටන් ගත්තා ‘වී ඇකඩම්’ නමින්.මේ වෙනකොට ඇගේ සම්පූර්ණ කාලයම වැය වෙන්නේ මේ ආයතනයේ කටයුතු වෙනුවෙනුයි.මේ දිනවල මගේ නිරූපණ ආයතනයේ විශේෂ වැඩමුළු වගයක් සංවිධානය කරමින් ඉන්නවා. ඒ වැඩකටයුතු එක්ක තමයි මේ දවස්වල මගේ කාලය ගෙවෙන්නේ. මම ආපු ක්ෂේත‍්‍රය වෙනුවෙන්. මට කිසියම් දෙයක් කරන්න පුළුවන් වීම ගැන අද මම හරියට සතුටු වෙනවා. මගේ ආයතනයේ වැඩ යයි ගෙදර දොරේ වැඩයි දුවගේ වැඩයි ඔක්කොම කරගෙන අපි සතුටින් ජීවත් වෙනවා. වාසනා කියනවා.හේමාලිගෙන්  </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083112</link>
    <topic>ලොකුම - හොඳම</topic>
    <author>හේමාලි</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’ලොකුම සතුට – නිළියක් වීමලොකුම දුක – මෑත කාලයේ වැඩියෙන්ම මම දුක්වුණේ මගේ හොඳම මිතුරියක් වන නිල්මිණී තෙන්නකෝන් රිය අනතුරට භාජනය වූ දා.ලොකුම දිනුම – මගේ ජීවිතේ ලොකුම බලාපොරොත්තුව තමයි හොඳම නිළිය වශයෙන් සම්මානයට පාත‍්‍රවීම.පසුගියදා පැවති සම්මාන උළෙල දෙකකින්ම ඒ සඳහා මගේ නම නිර්දේශ වුණා.ඒකත් මට ලොකු දිනුමක්.ලොකුම පරාජය – කිසිම දෙයක් පරාජයක් විදියට මම බාරගන්නේ නෑ.ලොකුම ගමන – ජය, සතුට, දුක එකතු කරගෙන යන මේ ගමන.ලොකුම පැතුම – මව් පදවිය ලැබීමහොඳම යහළුවා - සහන්හොඳම යෙහෙළිය – කීපදෙනෙක් ඉන්නවාහොඳම දවස - මම මනාලියක් වෙන දවසහොඳම තැන – මහනුවරහේමාලි </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083113</link>
    <topic>දුරස්වන්නට සිතෙන සැම විට තවත් ළංවෙන දොලමුල්ල</topic>
    <author>සටහන ගාමිණී සුසන්ත ඡායාරූප ටෙනිසන් එදිරිසිංහ</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’”දුරස්වන්නට සිතෙන සැම විට තවත් ළං වෙනවා මතක නැතිකර ගන්න හැදුවිට සිතේ රජවෙනවා”ලෙස ඔහු ගායනා කළේ මීට වසර 16 කට පමණ පෙරදීය. “මලක් වී ඔබ”, “සමුගෙන යන්න කලින්”, “සිතක් තියෙනවා” වැනි ජනප‍්‍රිය ගීත රැසකම හිමිකරුවා ඔහුය.වසර ගණනාවකට පසුව නැවුම් ගීත එකතුවක් ඔහු අප වෙත රැගෙන පැමිණ සිටී. ඔහු යොවුන් ගායක ඉන්ද්‍රජිත් දොලමුල්ල.මිනුවන්ගොඩ ප‍්‍රදේශයේ ඉපදී හැදී වැඩුණු ඉන්ද්‍රජිත් දොලමුල්ල සංගීතය සඳහා අතපොත් තැබුවේ තම ආදර මෑණියන් ගෙනි.ඒ.ඒ.ඩී.දයාවතී නම් වන ඇය 60 දශකයේ ගුවන් විදුලියේ ශ්‍රේණිගත ජන ගී ගායිකාවක ලෙස කැපී පෙනුනාය.මවගේ ආභාෂයෙන් සංගීතයට ප‍්‍රියකළ ඉන්ද්‍රජිත් මිනුවන්ගොඩ නාලන්දාවෙන් සංගීතය විෂයක් ලෙස ප‍්‍රගුණ කළේය.එසේම විවිධ සංගීත ගුරුවරුන් යටතේ සංගීතය හදාල ඉන්ද්‍රජිත් පෙර අපර දෙදිග සංගීත භාණ්ඩ වාදනයේ දක්ෂයකු බවට පත්විය.මුල් කාලයේදී වයලීනය, සිතාරය වැනි සංගීත භාණ්ඩවලට ප‍්‍රිය කළද පසුකලෙක ඔහුගේ ප‍්‍රියතම වාද්‍ය භාණ්ඩය වූයේ විදුලි ඕගනයයි.පාසලෙන් නික්මී කලකට පසුව සංගීතයට ලැදි තම සොහායුරන් හා එක්වී “සෙවන් අප්” (Seven Up) නම් සංගීත කණ්ඩායමක් බිහිකරගත් ඉන්ද්‍රජිත් දිගු සංගීත චාරිකාවකට මුල පිරීය.මම මුලින්ම ගීත එකතුවක් එළි දැක්වූවේ 1992 දි. “මලක් වී ඔබ” ලෙසයි. ඒ කැසට් පටය නම් කරල තිබුණෙ. මම මේ වනවිට කැසට්පට 3 ක් සහ සී.ඩී.පට 4 ක් ඉදිරිපත් කරල තියෙනව.මම මෙතෙක් ගායනා කරල තියෙන සියලුම ගීතවල සංගීතය සහ තනු නිර්මාණය මගේ. සංගීත දැනුම පිළිබඳවත් තනු නිර්මාණයට ඇති හැකියාව පිළිබඳවත් මට මා කෙරෙහි විශ්වාසයක් තියෙනව.ඒ නිසයි මගෙ සෑම ගීතයකම සංගීතය මා විසින්ම නිර්මාණය කළේ. ඒ වගේම මම ගායනා කරල තියෙන බොහෝ ගීතවල පදරචනා ආධුනික ගීත රසිකයින්ගෙ.ඒ නිර්මාණ ආධුනිකයින්ගෙ වුණාට ඒවා ඉතාම හොඳ පද රචනා. “මලක් වී ඔබ”, “දුරස්වන්නට” වැනි ගීත මට ලියල දුන්නෙ දෙල්තොට චන්ද්‍රපාල මහත්තය.මම ගායනා කරල තියෙන සෑම ගීතයක්ම වාගෙ පෙ‍්‍ර්ම ගීත. ඒවා රසිකයින් ආදරයෙන් වැළඳගත්තා. මගෙ අලුත්ම ගීත එකතුව ”සඳ අහසට ආදරෙයි” නමින් මීට දින කීපයකට පෙර නිකුත් කළා.ගීත එකතුවක් කළේ අවුරුදු 5කට පස්සෙ. කාලය අරගෙන ඉතා හොඳ නිර්මාණ එකතුවක් රසිකයින්ට දෙන්න මට ඕන වුණා. එහි ප‍්‍රතිඵලය තමයි “සඳ අහසට ආදරෙයි”.එස්.එස්.ඒ.සේරම්, රංජිත් ගුණරත්න, එරංග තල්පාවිල, ඩෙන්සිල් නුගේගොඩ, නිමල් පද්මසිරි, රවින්ද්‍ර ප‍්‍රසාද් බියන්විල වැනි අය මෙහි ගී පද රචනා කරල තියෙනවා” ඉන්ද්‍රජිත් අප සමඟ පැවැසීය.සැමවිටම යොවුන් සිතට ආදරයෙන් අමතන ඉන්ද්‍රජිත් දොලමුල්ලගේ “සඳ අහසට ආදරෙයි” නම් මෙම නවතම ගීත එකතුව එකිනෙකට වෙනස් තනු නිර්මාණ ඇතුළත් සංගීත රසයෙන් පිරිපුන් ගීත එකතුවක් ලෙස හැඳින්විය හැකිය.‘සඳ අහසට ආදරෙයි’ ප්ලැනට් නිෂ්පාදන ආයතනය වෙනුවෙන් ලක්මාල් කස්තුරිරත්නගේ නිර්මාණයක් ලෙසින් එළිදැක්වී ඇත.ඔහුගේ ලිපිනය නො.4/132, මැඩෑමුල්ල,මිනුවන්ගොඩ.සටහන ගාමිණී සුසන්ත ඡායාරූප ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083114</link>
    <topic>මගේ ගමනට තිබෙන ලොකුම හයිය අම්මා</topic>
    <author>හේමාලි විජේරත්න ඡායාරූප – දුෂ්මන්ත මායාදුන්න</author>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’‘දඟමල්ල’ ටෙලි නාට්‍යයේ එළිසබෙත් ගේ දඟ වැඩ බලන්න ඒ කාලේ පුංචි ළමයින් හැමෝම රූපවාහිනිය වටා රොක් වුණා.කොච්චර දඟ වැඩ කළත් ළමයින් හැමෝම එළිසබෙත්ට ආදරේ කරන්නත් ගත්තා. මේ එළිසබෙත් කවුද කියලා කාටත් අමතක නැතුව ඇති.ඇය නතාෂා පෙරේරා. රඟපාද්දි දඟවැඩ කළාට හැබෑ ජීවිතේ නම් නතාෂා කියන්නේ හරිම අහිංසක චරිතයක්. නතාෂා සැබෑ ජීවිතේ නම් කොතැනකදිවත් දඟ වැඩ කරලා නැතුව ඇති. ‘දඟමල්ල’ ටෙලි නාට්‍ය නිසා නිළියක් ලෙසට නතාෂා පේ‍්‍රක්ෂකයන් ඉදිරියට ආවට ඊටත් කලින් ඇය අපි අතරට ආවේ ළමා ගායිකාවක් විදියට.සුළඟක් වී මං යනවා දුර අහසේ ඇවිදින්නට අප්පච්චී කොහොමද මං අල්ලන්නේඒ කාලෙ කවුරු කවුරුත් ඇය ගැන හොයන්න පටන් ගත්තා. පියෙකුත් දියණියකත් අතර ඇතිවන ආදරණීය සෙනෙහස බැඳීම, මිනිසුන්ගේ හදවත් වලට ළංකරපු ඒ ගීතය නතාෂා ගායනා කළෙ එඩ්වඩ් ජයකොඩි සමඟයි.එදා අපට හමුවුණු පුංචි ගායිකාව පුංචි නිළිය අද නව යෞවනයේ සිටින රූබර තරුණියක්. දැන් ඇය උසස් පෙළ පන්තියේ ඉගෙනුම ලබනවා.‘සුළඟක් වී ‘ ගීත එකතුවට පසු නිර්මාණයක් එළි දක්වන්නට ඇයට අවස්ථාවක් නොවුණේ අධ්‍යාපන කටයුතු නිසාවෙන්. ඒත් දැන් ඇය අලුත් නර්මාණ එකතුවක් එළිදක්වන්න සූදානමින් ඉන්නවා.මගේ අලුත් ගීත එකතුවට ගීත ඔක්කොම මේ වෙනකොට කරලා ඉවරයි. ළඟදීම මේ ගීත එකතුව එළිදක්වන්නයි සූදානම් වෙන්නේ. ලබන වසරේ උසස්පෙළ විභාගයට පෙනී සිටින නිසා වැඩියෙන් අධ්‍යාපන කටයුතුවලට තමයි මම යොමුවෙලා ඉන්නේ.ඊට අමතරව ඩයලොග් ටී.වී එකේ නිවේදිකාවක් වශයෙනුත් මම කටයුතු කරනවා.මේ ආයතනය මඟින් විකාශය කරන Music station  සහ Music unlimited වැඩ සටහන් ඉදිරිපත් කරන්නේ මම.ඒත් එක්කම ස්වාධීන රූපවාහිනියේ ‘රන් කැකුළු ෆෝටීන් පලස්’ වැඩසටහනත් ඉදිරිපත් කරනවා.නතාෂා සුළඟක් වී ගීතය ගායනා කරනකොට ඇයට වයස අවුරුදු 08 යි. මේ කාලෙම තමයි නතාෂා ‘ලක්හඬ’ ගුවන් විදුලියෙන් විකාශය වුණු ‘දඟමල්ල සහ අමුතු ඉස්කෝලේ’ ගුවන් විදුලි නාට්‍යයේ එළිසබෙත් ඇලන්ට හඬ කැව්වෙ.ඊට පස්සේ මෙයින් නාලක ස්වර්ණතිලක දඟමල්ල සහ අමුතු ඉස්කෝලේ ‘ නමින් වේදිකා නාට්‍යයක් කළා. එහි එළිසබෙත් ඇලන් වුණෙත් නතාෂයි.නාලක මාමා කරපු දඟමල්ල සහ අමුතු ඉස්කෝලෙ වේදිකා නාට්‍ය 2003 වසරේ රාජ්‍ය ළමා නාට්‍ය උලෙළේ දෙවැනි ස්ථානය දිනා ගත්තා.ඒ වසරේ හොඳම නිළිය සම්මානය දිනාගන්න මට පුළුවන් වුණා. ඊට පස්සෙ තමයි නාලක මාමා විසින්ම ඒ නාට්‍යය ‘දඟමල්ල’ නමින් ටෙලිනාට්‍යයකට කළේ. ස්වර්ණවාහිනියේ විකාශය වුණු මේ නාට්‍යයට ඒ කාලේ හොඳ ප‍්‍රතිචාර ලැබුණා.2007 රූපවාහිනි රාජ්‍ය සම්මාන උළෙලේ හොඳම නිළිය වෙන්නත් මට හැකි වුණා. ඊට පස්සෙ මට ගොඩාක් ටෙලිනාට්‍යවල රඟපාන්න ආරාධනා නම් ආවා. ඒ වුණාට මගේ අධ්‍යාපන කටයුතු නිසාවෙන් ඒක බාරගත්තේ නෑ.මෙතෙක් කල් මම කරපු නිර්මාණ ගැන මට ලොකු සතුටක් තිබෙනවා.මේ හැමදෙයක්ම මට ලැබුණේ මගේ අම්මි නිසයි. ඇය හැම වෙලේම මගේ පස්සෙන් ඉඳගෙන මේ හැමදේකටම සහයෝගය දුන්නා.මගේ දක්ෂතා ගැන මුලින්ම හඳුනාගත්තෙත් මගේ අම්මය.ඇගේ උනන්දුවෙන් තමයි මේ හැම දේටම මම යොමු වුණේ අදටත් මගේ ජීවිතේ පුරාම වැටිලා තියෙන දැවැන්ත හෙවණැල්ල මගේ අම්මයි.ඇගේ ආරක්ෂාව , ආදරය එක්ක අදටත් මම බොහොම සතුටින් ජීවත්වෙනවා.කලා කටයුත්තකට සම්බන්ධ වුණත් අදටත් ඇය මගේ පස්සෙන් ඉන්නවා. ඒක මේ ගමන යන්න මට ලොකු හයියක්.”නතාෂා රඟපාන්න සිංදු කියන්න විතරක් නෙවෙයි සංගීත භාණ්ඩ වාදනය කරන්න. වගේම නර්තනයටත් දක්ෂයිවිශාරද ආනන්ද රාජපක්ෂගෙන් ඇය මේ වෙනකොටත් විශාරද මුල් කොටස (ර්‍ථචපබ – 01 ) විභාගය සඳහා ගායනය ඉගෙන ගන්නවා.මීට අමතරව ගිටාර්, සිතාර් සහ ඕගන් වාදනය කරන්නටත් ඇය සුවිශේෂි දක්ෂකමක් දක්වනවා. ඇය මුලින්ම සිතාර් වාදනය ඉගෙන ගෙන තිබෙන්නේ. විශාරද රවින්ද්‍රිනි රත්නායකගෙන් විශාරද ස්වර්ණා මිහිරිපැන්න ගෙන් ඇය උඩරට නැටුම් හදාරා තිබෙනවා. වාසුගී ජෙගදීස්වරන් ගෙන භරත නාට්‍යය ද හදාරා තිබෙනවා.මේ දිනවල නතාෂාගේ ලොකුම අපේක්ෂාව උසස් පෙළ විභාගයට හොඳින් මුහුණ දීමටය.හොඳ දෙයක් සඳහා ඉදිරියේදී රංගන ආරාධනාවක් ලැබුණොත් ඇය ප‍්‍රතික්ෂේප කරන එකක් නෑ. අනාගතේ හොඳට ඉගෙනගෙන යහපත් පුරවැසියෙක් වෙන එක තමයි නතාෂාගේ බලාපොරොත්තුව.පුංචි කාලේ ඉඳන්ම නතාෂාගේ කලා කුසලතා හඳුනාගෙන ඇයට ඉදිරියට එන්නට අතදුන් ඇගේ අම්මත් එංගලන්තයේ වෙසෙන ඇගේ නැන්දා නදී ජයසූරියත් කලා ලෝකයේ ඇයට අත හිත දුන් උදව් උපකාර කල සියලුම දෙනාටත් ස්තුතිවන්ත වෙන්නටත් ඇය අමතක කළේ නෑ.හැකියාවන් රැසක් දෝතින් ගෙන කලා ලෝකයේ විවිධ ඉසව් තරණය කළ නතාෂාගේ අනාගත බලාපොරොත්තු සියල්ල සඵලවේවායි! අපිද සුබපතන්නෙමු.හේමාලි විජේරත්න ඡායාරූප – දුෂ්මන්ත මායාදුන්න    </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083115</link>
    <topic> මහින්ද ගේ ආගිය කතා</topic>
    <author/>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’ මහින්ද ගේ ආගිය කතාඅපි දෙතුන් දෙනෙක් පොඩි කයියක් ගහගෙන ඉන්න තැනට ස්ටැන්ලි ආවා. ඔහු ආවෙම “හරි මහන්සි” කියාගෙන.”මොකද අප්පේ ඔච්චර මහන්සියක්” කියල සිරිපාල ඇහැව්වා.”කැම්පස් එකේ බැඩ්මින්ටන් තරගාවලියක් තිබුණා. දන්නෙ නැද්ද ඉතින් උදේ ඉඳන්ම නේ” ස්ටැන්ලි කිව්වා.’කොහේද කලම්බු කැම්පස්ද” සුදා ඇහැව්වා.”ඔව්. ඔව්. මට හොඳට පුරුදු තැනනේ” ස්ටැන්ලි කිව්වා.කවුරුත් පුදුම වෙලා එකිනෙකා මුහුණ බැලුවා.”ඇයි මම අවුරුදු හතරක් කැම්පස් එකේ හිටියනේ” ස්ටැන්ලි කිව්වා.”ඇයි ඒකෙ කැන්ටිම කළේ ඔයා ද” සිරිපාල පුදුමවෙලා ඇහැව්වේ ස්ටැන්ලි කැම්පස් හිටියා කියන එක අලුත් ආරංචියක් නිසායි.”නෑ .. නෑ මම ලෝ කළා” ස්ටැන්ලි උත්තර දුන්නා.”ලෝ කළා” කවුරුත් එකපාරටම ඇහැව්වේ ස්ටැන්ලි උසාවි යනව නොදන්න හින්දයි.”ඔව්. ඔව් ගෙම්බො කපාපු හැටි තාම මතකයි” ස්ටැන්ලි කිව්වා.ලෝ කරන්න ගෙම්බන් කපන එකම කැම්පස් එකට තමයි පොර ගිහින් තියෙන්නෙ  ලෝ ගැන කතා කළාම පැරැණි විහිළු කතා කීපයක් මතක් වුණා. එක් සැකකරුවෙක් විත්ති කූූඩුවේ නැගලා ඉන්නවා. නීතීඥයෙක් හරස් ප‍්‍රශ්න අහනවා.ඔය අතරෙ නඩුකාර උන්නාන්සෙටත් යමක් දැනගන්න ඕන වෙලා තෝල්ක මුදලි හරහා ප‍්‍රශ්නයක් ඇහැව්වා.”යුෂ්මතා බොනවද?” ඒකයි ප‍්‍රශ්නය.”ස්වාමීනි වේලාව කීයද? විත්තිකරු ඇහුවා.”උදේ 10යි” තෝල්ක මුදලි කිව්වා.”ස්වාමීනි මෙච්චර උදෙන් බොන්න බෑ” විත්තිකරුගේ පිළිතුර වුණා.  මේකත් නඩුවක්. එක්තරා කාන්තාවකගේ මුදල් පසුම්බිය හොරකම් කරලා. හොරාත් අල්ලලා.ඉතින් නඩුකාර හාමුදුරුවො අහනවා තෝල්කය හරහා මෙහෙම ප‍්‍රශ්න.තෝල්කයා - කොහේද තමා පසුම්බිය තබාගෙන හිටියේ.පැමිණිලිකාරිය - හැට්ටය අස්සේතෝල්කයා - ඉතින් තමාට දැනුනෙ නැද්ද පසුම්බිය ගන්න කොට.පැමිණිලිකාරිය - කවුද ස්වාමීනි හිතුවේ පර්ස් එක ගනීවි කියල.</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=av08083116</link>
    <topic>නඳුන් සංගීතාශ‍්‍රමයෙන් ’සංහිඳ’</topic>
    <author/>
    <content>රැගුමට උපරිම කැපවීම පුදකළ සංගීතාදරු ප‍්‍රසූතියට කෝට් හතක්‘උණ අරණක’ සිහිල විඳීමුමං කියලා හිතලා වෙන අයට රැවටෙන්න එපාමේ සැබෑ වී තිබෙන්නේ මගේ හිතේ තිබුණු හීනයක්පරපුරෙන් පරපුරට යන නිවේදක පවුලක්ශිල්පාගේ පවුලේ "සැගවුනු අමුත්තිය"සෝනම් වටා ආදර කට කතා!හැම තිස්සෙම මොනවද ඔය තරම් කල්පනා කරන්නේසොඳුරු සම අඳුරු කරන පොතුකබර රෝගයකොහොමද? තොරතුරු?ලොකුම - හොඳමදුරස්වන්නට සිතෙන සැම විට තවත් ළංවෙන දොලමුල්ලමගේ ගමනට තිබෙන ලොකුම හයිය අම්මාමහින්ද ගේ ආගිය කතානඳුන් සංගීතාශ‍්‍රමයෙන් ’සංහිඳ’එක් රැයකින් ජනප‍්‍රිය විය හැකි ‘තරු’ මාවතට ආයුබෝවන් කී ඔහු සප්තස්වරය ඇසුරේ සංගීත දැනුම ලබාදෙමින් ගෝල බාලයන් දහස් ගණනකගේ හැබෑ ම ගුරු තරුවක් වී හමාරය. පිය සෙනෙහස නො අඩුව ලැබිය යුතු වයසේ ඒ සෙනෙහස අහිමිව ගුරුවරුන්ගේ මඟපෙන්වීමෙන් සංගීත විෂයට පෙම් බැඳි ඔහු පසුකලෙක ගෝල බාලයන් දහස් ගණනකට සංගීත ගුරු පියකු වූයේ දෛවයේ හාස්කමකින් මෙනි.ඔහු විශාරද නඳුන් හෙට්ටිආරච්චිය. ශ‍්‍රී ලංකා ගාන්ධර්ව විභාගයද, භාත්ඛණ්ඩේ විශාරද උපාධිය ද, කැලණිය සරසවියෙන් ශාස්ත‍්‍රවේදී උපාධිය ද, සමත් නඳුන් දැනට හෝමාගම, කොට්ටාව, මහරගම, හංවැල්ල ප‍්‍රදේශවල දූදරුවනට සංගීතය උගන්වන ජනප‍්‍රියම ගුරුවරයා බවට පත්ව සිටී. ‘නඳුන් හෙට්ටිආරච්චි සංගීත ආශ‍්‍රමය’ ඔහුගේ සංගීත නිකේතනයයි.විශාරද නඳුන්ගේ සංගීත ආශ‍්‍රමයෙන් සාමාන්‍ය දරුවන් මෙන් ම විශේෂිත දරුවන් ද සංගීතය හදාරති. මෙම සංගීත ආශ‍්‍රමයේ විශේෂත්වය වන්නේද විශේෂ අවශ්‍යතා සහිත දරුවන් කෙරෙහි වැඩි අවධානයක් යොමු කිරීමයි.වාර්ෂිකව පවත්වන සංහිඳ ගී හා නර්තන ප‍්‍රසංගය සංවිධානය කිරීමෙහිලා මෙහි සිසු සිසුවියන් දක්වන උනන්දුව හා කැපවීම කාගේත් පැසසුමට ලක්වී ඇත. 2008 සංහිඳ ප‍්‍රසංගය සංවිධානය කිරීමෙහි ලා කි‍්‍රෂාන්ති මධුමාලි, ශේෂා පෙරේරා, වින්දුල ජයවර්ධන, ශෂිකා මධුෂානි යන සිසු සිසුවියන් සිව්දෙනා මහත් කැපවීමෙන් කටයුතු කළහ.”සංහිඳ 3” ප‍්‍රසංගය අද සවස 5.30ට පන්නිපිටිය ධර්මපාල විද්‍යාලයීය රංග ශාලාවේදී පැවැත්වේ.අද ප‍්‍රසංගයේ තවත් විශේෂත්වයක් වන්නේ විශේෂ අවශ්‍යතා ඇති කෙමෙන් වැඩෙන දරුවන් 35 දෙනකු පමණ නර්තනයෙන්, ගායනයෙන් හා වාදනයෙන් සහභාගිවීමයි.නඳුන් හෙට්ටිආරච්චි සංගීත ආශ‍්‍රමයෙන් කල එළි බසින විශේෂ අවශ්‍යතා ඇති කෙමෙන් වැඩෙන දක්ෂ සිසුවියක වන ආශ්වරී සඳරේකා ද අද සංහිඳෙන් දස්කම් දක්වන්නීය. ආශ්වරී නඳුන්ගේ සංගීතාශ‍්‍රමයෙන් ලබන වසරේ විශාරද විභාගයටද පෙනී සිටීමට නියමිතය.’සංහිඳ 3’ සංගීතවත් කරන්නේ සංගීතාශ‍්‍රමයේම සිසු සිසුවියන් විසින් වන අතර නර්තන අංගයන් ඉදිරිපත් කරන්නේ ද ඔවුන් විසිනි. මෙහිදී ගැයෙන ගීතවල තනු නිර්මාණ ද නඳුන් ගේමය. විශාරද නඳුන් හෙට්ටිආරච්චි සංගීත ආශ‍්‍රමය, නො.269, ශ‍්‍රී සුමන මාවත, ලෙනගල, දැඩිගමුව හෝ ‘සතර’, හයිලෙවල් පාර, මහරගම ලිපිනයන් වලින් හෝ 0786100563 යන දුරකථන අංකයෙන් විමසීමෙන් වැඩි විස්තර දැනගැනීමට හැකිය.    </content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=ay0808311</link>
    <topic>පාසලේ වැඩට කැපවුණ තරම කියනවා නම් නිවාඩුවට ගමේ ගියෙත් නෑ</topic>
    <author>සාගරිකා දිසානායක ජයසිංහ</author>
    <content>පාසලේ වැඩට කැපවුණ තරම කියනවා නම් නිවාඩුවට ගමේ ගියෙත් නෑසාගරිකා දිසානායක ජයසිංහඡායාරූපය :- විමල් කරුණාතිලකකන්දෙගොඩ ගම පුංචි කළපුවකින් වටවෙලා. ඒ මාදු ගඟේ අතු ගංඟාවකින් හැදුණු කළපුවක් . ගාලු කොළඹ පාරේ බළපිටියට නුදුරින් පිහිටි කන්දෙගොඩ ඒ කාලෙ හරිම ලස්සන පිටිසර ගමක්. නවසිය හතළිහේ දෙසැම්බර් මාසෙ පස් වැනිදා කන්දෙගොඩදි මාදුවේගේ ගුණසේන ඉපැදුණා. ඔහුගේ පියා මාදුවේගේ කෝවිස් ද සිල්වා . දක්‍ෂ වඩු කාර්මිකයෙක්.අම්බලන්ගොඩ ධර්මාශෝක කනිටු සහ පී.ද එස් කුලරත්න හිටපු විදුහල්පති ගුණසේන මාදුවේගේඅම්මා මලවිගේ රොස්ලින් නෝනා. ඈ රැකියාවක් කළේ නෑ. ගුණසේන පවුලෙ බඩපිස්සා. ඔහුට වැඩිමල් අක්කලාම පස් දෙනෙක්. අක්කලාගේ ආදර හුරතල් මැද්දෙ බොහෝම සතුටින් ගුණසේන ළමා කාලෙ ගත කළා. වැහි කාලෙට කළපුව උතුරනවා. ගෙවල් ළඟටම ගංවතුර ගලනවා. ගංවතුර වැඩිහිටියන්ට විපතක් වුණාට පොඩි උන්ට සතුටක්. ගංවතුරෙ ඔරු පදින්න, දියබුං ගහල නාන්න, තරගෙට පීනන්න වතුරක් එන කල් ගුණසේනල බලා හිටියෙ ආසාවෙන්.ගුණසේන නමෝවිත්තියෙන් ඇතුළත් වුණේ ගමේ පාසලට. කන්දෙගොඩ බෞද්ධ මිශ‍්‍ර පාසලට. අක්කලාගේ ආභාෂය නිසා පුංචි කාලෙ ඉඳලා ගුණසේන ලියන්න කියවන්න ආසයි. පොතපතට බොහෝම ඇලුම් කළා. අක්කලගේ හුරතල් මැද්දේ හැදුණූ නිසා ඔහු ඒ හැටි දඟ ළමයෙක් නොවෙයි. ඉගෙනුමට පාසලේ දස්කම් පෑ දරුවෙක්. පාසලේ ගුරුවරු ඔහුට ඉතා කැමතියි.බොහෝ විට පන්තියේ නායකයා වෙන්නෙ ගුණසේන. ඊට හේතුව ඔහුගේ තැන්පත්කම විතරක් නොවෙයි. ඔහුට ගණිතය හොඳටම පුළුවන් වීමත් හොඳ කතිකත්වයක් තිබීමත්. ගුණසේනට යන්තම් අවුරුදු හතක් පිරෙනකොට හදිසියේම ඔහුගේ පියා මෙළොවින් සමුගත්තා. දරුවන් හයදෙනෙකුගේ බර කරට ගත් අම්මාට පිහිට වුණේ පියාගේ සහෝදරයෝ.ගුණසේනගේ පියාට දහෝදරයො නව දෙනයි. පියාගේ අභාවයත් සමගම අතරමං වුණු ගුණසේනලට කිසිම ආදායම් මගක් නෑ. තාත්තගේ සහෝදරයො එකතුවෙලා ගුණසේනලා පදිංචිව හිටි මුළු ඉඩමෙම ගහකොළ ආදායම ඔවුන්ට ලබාදෙන්න තීරණය කළා. අක්කර දෙකක ඉඩමෙ තිබූ පොල් කොස්, දෙල් විකුණා ලැබූ ආදයමින් ඔවුන් ජීවිතේ ගැටගහගත්ත.ගමේ ඉස්කෝලෙන් ප‍්‍රථම වතාවට ප‍්‍රථම පන්තියේ සාමාර්ථයක් අරන් ජ්‍යෙෂ්ඨය සමත් වුණේ ගුණසේන. විදුහලේ මුල් ගුරුතුමා එච්.ඒ. පියසේන මහත්තය හැම වෙලාවෙම ගුණසේනට හිමි තැන ලබා දුන්නා. පන්තියේ ගුරුවරයා නැති හැම වෙලාවෙම පන්තියේ පාලනේ කළේ ගුණසේන.අනෙක් ළමයින්ට පේන්න කළුලෑල්ල ළඟට ගිහින් ගණිත ගැටලු විසැඳුවේ ගුණසේන. මේ පුරුද්ද ඔහුගේ අනාගතේ තීරණයට බලපෑවා. ජ්‍යෙෂ්ඨයෙන් පස්සෙ ගුරුවරයෙක් වෙන්න ඕනැය කියන හැඟීම ඔහු තුළ ඇති වුණේ ඒකෙන්.ඒ 1955 - 56 කාලෙ. පියසේන මුල් ගුරුතුමා බණ්ඩාරනායක මහත්තයගේ හොඳ හිතවතෙක්. සඟ , වෙද, ගුරු, ගොවි , කම්කරු පංච මහා බලවේගෙ දියත් කරන්න බණ්ඩාරනායක මහත්තයට දකුණුු පළාතෙන් ලොකු සහයක් දක්වපු කෙනෙක් එච්.ඒ. පියසේන මුල් ගුරුතුමා. ගුණසේන ආදර්ශයට ගත්තෙත් ඒ මුල්ගුරුතුමා .ශී‍්‍ර ලංකා නිදහස් පක්ෂෙ මැතිවරණ ව්‍යාපාරෙදි බණ්ඩාරනායක මහත්තයගේ කතා වශීවෙලා වගේ අහන් හිටපු හැටි ගුණසේනට අදත් මතකයි. ඒ කතා තුළින් තරුණ ගුණසේනලගේ දේශීය හැඟුම් පිබිදුණා. ඔවුන් දේශීය චින්තනයට නැඹුරු වුණා. ආරිය සිංහල ඇඳුමට බැස්සා.1958 දී සමස්ත ලංකා ගුරු අභ්‍යාස විද්‍යාල ප‍්‍රවේශපත‍්‍ර විභාගෙට ගුණසේනත් පෙනී හිටියා. ඔහුට උගන්වපු ගුරුවරුත් විභාගෙට ලිව්වා. ගුණසේන ඉහළින් සමත්. මේ කාලෙදි තමයි ඔහු පුවත්පත්වලට කෙටිකතා, රචනා ලිවීම ඇරැඹුවේ. මුල්ම වතාවට 1958, මැයි 27 වැනිදා ජනතා පත්තරේ ඔහුගේ කෙටිකතාවක් පළ වුණා. ගුණසේන ඒක දැක්ක පුස්තකාලේ පත්තරේ කියවනකොට .ධර්මසිරි ගමගේ, සිරිපාල ලේල්වල , ඔගස්ටස් විනයාගරත්නම් වැනි ආධුනික ලේඛකයොත් ඔහු සමඟ ඒ කාලෙ පුවත්පත්වලට නිතරම ලිපි රචනා සැපැයූ සමකාලිකයෝ. නවයුගය දිනමිණ ඉරිදා ලංකාදීප හා මිහිර වැනි පත්තරවල නිතරම ඒ කාලෙ ඔහුගේ ලිපි, කවිකතා පළ වුණා. කථිකත්වය ඔහුට සහජයෙන් ම පිහිටි සම්පතක්. පාසල් සමයේදී ඔහුට ඒ සඳහා ජාතික මට්ටමින් ජයග‍්‍රහණ හිමි වුණා. 1958 දී ගුණසේන ගුරු පුහුණු විභාගෙට වගේම ලිපිකාර විභාගෙටත් පෙනී හිටියා.දෙකම සමත්. ඒත් ගුරුවරු උපදෙස් දුන්නෙ ගුරුවරයෙක් වෙන්න කියලා. ඔය කාලෙම ඇරඹුණු සමස්ත ලංකා ජ්‍යෙෂ්ඨ සමතුන් ගේ සංගමයේ අම්බලන්ගොඩ ශාඛාවෙ සභාපතිවරයා ලෙස ගුණසේන කටයුතු කළා.ඒ කාලෙ අධ්‍යාපන ඇමති විජයානන්ද දහනායක. දහනායක මහත්තයගේ යෝජනාවක් අනුව ගුරු විභාගෙට පෙනී සිටි ඉන් සමත් වූ ජ්‍යෙෂ්ඨ සිසුන්ටත් ගුරු වැටුප ලබා දී පුහුණුව ලබා දුන්නා. මූලික වැටුප රුපියල් 64 යි. මුළු වැටුප රුපියල් 124.00 යි. ගුණසේන බලපිටිය ගුරු අභ්‍යාස විද්‍යාලයට ඇතුළත් වුණා. ඒ 1960 – 61 දෙවසර.1962 දී මුල්ම පත්වීම හම්බන්තොට දිස්ති‍්‍රක්කයේ වීරකැටිය මැදමුලන විද්‍යාලයට . ඒ අද ජනාධිපති මහින්ද රාජපක්ෂ මහත්තයාගේ ගමේ ඉස්කෝලෙ . ඉස්කෝලෙ පිහිටියේ රාජපක්ෂ වලව්වට යාබදව. පාසල හදල රජයට බාරදීල තිබුණෙ වලව්වේ උදවිය. ගුණසේන මහත්තය පත්වීම ලැබිලා ගිහින් නැවතුණේ ගමේ ග‍්‍රාමසේවක රාළහාමි ඩබ්ලියු. වීරතුංග මහත්තයා ගේ ගෙදර. ඒ මහින්ද රාජපක්ෂ මහත්තයාගේ පුංචි අම්මගේ ගෙදර. පාසලට අල්ලපු වත්තේ පිහිටි ඒ නිවසෙම ගමේ උප තැපැල් කන්තෝරුවත් පිහිටා තිබුණා. වීරතුංග නෝනා උපතැපැල් ස්ථානාධිපතිනිය.වීරතුංග මහත්තයාගේ ගෙදර ගුණසේනට තමන්ගේම ගෙදර වගේ. ගමේ ගොවියන්ගෙ දරුවො වැඩි දෙනෙක් ආවේ මැදමුලන ඉස්කෝලෙට . ළමයි පාසලට එනවට වැඩිය ඉන්නෙ ගෙවල්වල ගොවිතැන් කාලෙට එන්නෙම නෑ. අධ්‍යාපනේට ඉස්සෙල්ලා ළමයි පාසලේ රඳවගන්න විදිහක් හිතන්න වුණා. පාසලේ ළමයි තුන්සිය ගණනයි ගුරුවරු පහළොවයි. එක ශාලාවයි.ගුණසේන මහත්තයට ඉබේම නියෝජ්‍ය විදුහල්පතිකම ලැබුණෙ ඔහු පුහුණු ගුරුවරයෙක් වූ නිසයි. ගමේ ළමයින්ට කී‍්‍රඩා තිබුණෙ නෑ. ගුණසේන ගුරුතුමා වොලිබෝල් කී‍්‍රඩාව හඳුන්වල දුන්නා. කී‍්‍රඩා කරන්න පිටියක් හදාගෙන තරග පැවැත්තුවා. ශිෂ්‍ය සමිති ඇරැඹුවා. කථිකත්වය පුහුණු කළා. ළමයි තුළ පාසල ගැන ඇල්මක් ඇති වුණා. මේ කටයුතු වලට මහින්ද රාජපක්‍ෂ මහත්තයාගේ මාමා ඩී. එස්. දිසානායක ගුරුතුමාගෙන් ගුණසේන ගුරුතුමාට ලොකු සහයක් ලැබුණා. ආර්.පී. අමරසේන ගුරුතුමාත් මේ වැඩට හවුල් වුණා. පාසලේ අධ්‍යාපනය වගේම බාහිර වැඩත් වඩාත් සාර්ථක වුණා. පාසලේ වැඩට ගුණසේන මහත්තය කොයිතරම් කැප වුණාද කියනවා නම් ඔහු බොහෝ නිවාඩුකාලවල ගමේ ගියෙත් නෑ. ළමයින්ට නොමිලේම අමතර පන්ති පැවැත්තුවා. කී‍්‍රඩා පුහුණු කළා. කථික තරග සංවිධානය කළා.ජනාධිපතිතුමාගේ පියා ඩී.ඒ . රාජපක්ෂ මහත්තය එවකට පාර්ලිමේන්තුවේ නියෝජ්‍ය කාරක සභා සභාපති . ඔහු ඉතා ළඟින් ඇසුරු කිරීමේ වරම ගුණසේන මහතාට හිමි වුණා. රාජපක්ෂ මහත්තයා කොතරම් ලොක්කෙක් වුණත් ගමේදි හැසිරුණේ නියම ගැමියෙක් විදිහට. සතියේ දිනවල කොළඹ ඇවිත් සති අන්තේ ගමට ගියාම ඔහු ගුණසේන මහත්තයා නැවතී සිටි තැපැල් කන්තෝරුවේ ගෙදරට එනවා. ඇවිත් “ වැඩක් නැත්නම් ටිකක් යමුකෝ ඇවිදින්න” කියා ගුණසේන මහතාත් කැටුව ගමේ ඇවිදින්න යනවා. හැමදාම හැන්දෑවට කුඹුරුවල නියර දිගේ ඒ විදිහට ඔවුන් ගම පුරාම ඇවිදිනවා. ඒ යන්නෙ ගම්මුන්ගේ ප‍්‍රශ්න විමසමින් . ඒවා විසඳන විදිහ ගැන කතාවෙමින්. ඒ කාලෙ චමල් රාජපක්ෂ ලොකු පුතා පොලිසියට බැඳිලා.මහින්ද රාජපක්ෂ මහත්තය කොළඹ නීති විද්‍යාලේ. සති අන්තෙ ගමට ඇවිත් කොළඹ යන්න බස් එක එනකල් ඉන්නෙ පුංචි අම්මලගේ ගේ දොරකඩ ඒ වෙලාවට ගුණසේන මහත්තයලත් එක්ක ටිකක් කතාබහ කරමින් ඉඳල යන එක ඔහුගේ පුරුද්දක්.මැදමුලන පාසල් වත්ත අක්කර දෙකක්. ගුණසේන මහත්තය ළමයි එක්ක එකතුවෙලා පාසල් වත්තෙ මඤ්ඤොක්කා වැව්වා. රාත්තල ශත තුන ගානෙ වික්ක. පාසල් සංවර්ධන සමිතියට ආදායම යොදවල පාසල් වත්තට ගේට්ටුවක් සවි කළා. මේ වෙනකොට ගුණසේනගේ අක්කල විවාහ වෙලා. අම්මත් අසනීප වුණා. ඔහුට ගමට එන්නට හිතුණා.අධ්‍යාපන අධක්‍ෂකව සිටියේ ටී. තුරේසිංහම්. බලපිටිය මන්තී‍්‍ර පී. ද එස් කුලරත්න. පියසේන කුලරත්න මහත්තය හමුවෙලා ගමට මාරුවක් ඉල්ලුවා. ඔහු ගත් කටටම කිව්වෙ “ එහෙ ගුරුවරු මෙහෙ ආවම ඒ ළමයි ඉගෙන ගන්නෙ කොහොමද රාජපක්ෂල උදව් කරාවි. මැදමුලනෙම ඉන්න “ කියලයි ආපහු ගිය ගමන ගුණසේන මහත්තය මැදමුලන අවුරුදු හයක් හිටියා.ආණ්ඩුව මාරු වුණාම ගුණසේන යාළුවෙක් මගින් රන්ජිත් අතපත්තු මහත්තයගෙන් ලියුමක් ලබා ගත්තා. ඒ ලියුම අරන් ගියා. අධ්‍යාපන අධ්‍යක්‍ෂකතුමා ළඟට . ලියුම අතට ගත්තු ගමන්ම අධ්‍යක්‍ෂවරයා ඒ ඉරා දැම්මා. “ලෙඩකට දුකකට නම් වෛද්‍ය සහතිකයක් ගේන්න. මන්තී‍්‍ර ලියුම්වලට මාරුවීම් දෙන්නේ නෑ” කීවා ගුණසේන ආපසු හැරුණා. ඒ වන විට ඔහු විශේෂඥ වෛද්‍ය රත්නවේල්ගෙන් සුළු ආබාධයකට ප‍්‍රතිකාර ගන්නවා. කටුක දේශගුණය ඔහුගේ සෞඛ්‍යයට අයහපත් බවට වෛද්‍යවරයා සහතික වුණා. ඒ සහතිකය ඉදිරිපත් කළ වහාම අධ්‍යාපන අධ්‍යක්‍ෂවරයා ගුණසේනට මාරුවක් ලබා දුන්නා. ඒ අම්බලන්ගොඩ ධර්මාශෝක කනිෂ්ඨ පාසලට.1968 මැයි මාසෙදි ඔහු ධර්මාශෝක කනිෂ්ඨයේ වැඩ බාර ගත්තා. හිටපු විදුහල්පති අ.ම. කරුණාරත්න ඔහු ගුණසේනට නියෝජ්‍ය විදුහල්පතිධූරය ලබා දුන්නා. කරුණාරත්න මහතා එවකට ශී‍්‍ර ලංකා නිදහස් පක්‍ෂයේ ජ්‍යෙෂ්ඨ උපලේකම් , ඔහුට දේශපාලන කටයුතු ගොඩක් තිබුණා. ඒ නිසා ගුණසේන මහත්තයට පාසලේ වගකීම් බොහොමයක් පැටවුණා. ඒ නිසාම ඔහුට ඉතා හොඳ පුහුණුවක් ලැබුණා.1971 දී ගුණසේන විවාහ දිවියට ඇතුළු වුණා. ඒ යෝජිත විවාහයක්. ඈ කෙරමිණියේ අයිරින් චන්ද්‍රලතා ද සිල්වා. ජාතික ආධුනිකත්ව මණ්ඩලයේ සේවය කළ ඈ අද විශ‍්‍රාමිකයි.1972 දී ඔවුන්ගේ කුළුදුල් පුතා සාගර සඳරුවන් උපන්නා. සාගර අද නෙළුව මණ්ඩලපුර විදුහලේ ගුරුවරයකු ලෙස කටයුතු කරනවා.1974 දී උපන් තාරක අමර රුවන් අද තේ ව්‍යාප්ති නිලධාරියෙක්. 1976 දී උපන් පිනිපා පියරුවිනි අද විවාහකයි. 1983 දී උපන් ලුසිත මානවරුවන් අද අම්බලන්ගොඩ හැටන් නැෂනල් බැංකුවේ සේවය කරනවා.1973 දී ලංකාවේ ප‍්‍රථම වරට විදුහල්පතිවරුන් තෝරා ගැනීම සඳහා තරග විභාගයක් පැවැත්වුණා. මේ විභාගෙන් සමත් වුණු ගුණසේනගේ නියෝජ්‍ය විදුහල්පති තනතුර නීත්‍යානුකූල බවට පත් වුණා. අම්බලන්ගොඩ ධර්මාශෝක කනිෂ්ඨයේ දරුවන්ට හොඳ කථිකත්වයන් ලබා දෙන්නට, ඔවුන් ගේ කී‍්‍රඩා කලා කුසලතා හඳුනාගෙන ඒවා වර්ධනය කරන්නට ගුණසේන මහත්තය කැපවෙලා කටයුතු කළා. පිහිණුම් කී‍්‍රඩාව, කි‍්‍රකට්, වොලිබෝල් වැනි කී‍්‍රඩා සංවර්ධනය කළා. ඔහුගෙන් උගත් දක්‍ෂ කථිකත්වයක් තිබූ ශිෂ්‍යයෙක් අද දකුණු පළාතේ මහ ඇමති ශාන් විජයලාල්ද සිල්වා. යුද හමුදාපති සරත් ෆොන්සේකා හිටපු ගුවන් හමුදාපති වීරක්කොඩි වැන්නන් ධර්මාශෝක කනිෂ්ඨයේ ශිෂ්‍යයන්.1978 වන තුරු ගුණසේන මහත්තය ධර්මශෝක යේ වැඩ කළා. ඉන් පස්සෙ සෑහෙන කලක් යනකල් ඔහුට වරින්වර ස්ථාන මාරු ලැබුණා. දෙනියායට හිනිදුමට ඉන්පසුව රත්ගම කුලීගොඩ සුමන විදුහලට. සුමන විදුහලේ උප ගුරුවරයකු ලෙස පත්ව ගියත් හිටපු විදුහල්පතිතුමා ඔහුට නියෝජ්‍ය විදුහල්පති ධූරයේ කටයුතු පැවැරුවා. ගුණසේන ගුරුතුමා පාසලේ සමූපාකාරයක් ඇරැඹුවා. පන්ති පුස්තකාල ක‍්‍රමයක් ඇරැඹුවා. නිවාසාන්තර කී‍්‍රඩා තරග සංවිධානය කළා. දේශපාලන දඬුවමක් වුණත් සතුටින් ළමයි ගේ යහපත උදෙසා සේවය කළා. ගුණසේන මහත්තයා නැවත අම්බලන්ගොඩ ධර්මාශෝක කනිෂ්ඨෙට ඉල්ලා දෙමවුපියන් උද්ඝෝෂණය කළා. යළිත් ධර්මාශෝකයට ආවත් මාස තුනකට වඩා වැඩ කරන්න ලැබුණෙ නෑ. ධර්මාශෝක මහා විද්‍යාලයේ උපගුරුවරයකු ලෙස පත් කළා. ඒ ඔහුට හොඳ අවස්ථාවක්. ජ්‍යෙෂ්ඨ පන්තිවලට සිංහල උගන්වන අතරතුර සාහිත්‍ය සංගමය , සමාජ සේවා සංගමය අරඹා ඒ හරහා විශාල මෙහෙවරක් කරන්නට ඔහු සමත් වුණා. විද්‍යා විෂය හැදෑරූ ශිෂ්‍යයොත් ඔහුගෙන් ඉගෙන ගන්න පි‍්‍රය කළා. ගුරුවරුන් නැති කාල පරිච්ඡේදවලදී ඔහු උසස් පෙළ සිසුන්ට විවිධ විෂය සම්බන්ධ කරුණු වටහා දුන්නා. ළමයින් අතර ගුණසේන ගුරුතුමා ජනපි‍්‍රය චරිතයක් බවට පත් වුණා.1988 දි ජනාධිපතිවරණෙන් පස්සෙ ගුණසේන ගුරුතුමා අම්බලන්ගොඩ රන්දොඹේ කනිෂ්ඨ විද්‍යාලයේ විදුහල්පතිධූරයට පත්වුණා. ගාල්ලේ හිටපු අධ්‍යාපන අධ්‍යක්‍ෂවරයා ඔහුගේ පත්වීම ලබා දෙමින් හැකිනම් ඒ පාසල තවත් ධර්මාශෝකයක් බවට පත්කරන්නැයි ඉල්ලා සිටියා. වසර දෙකක් ඇතුළත කොට්ඨාසයේ විවිධ අධ්‍යාපනික තරගවලින් ප‍්‍රථම ස්ථාන රැසක් පාසලට ලබා ;දන්නට ඔහු සමත් වුණා.පිහිනුම් කී‍්‍රඩාවෙන් සමස්ත ලංකා මට්ටමට විද්‍යාලයීය සිසුන් රැගෙන ආවා. පළාතේ හොඳම මට්ටමේ පහසුකම් සහිත විදුහල්පති කාර්යාලයක් සහිත ගොඩනැගිල්ලක් විදුහලට ලබා දුන්නා. මේ සඳහා ඔහුට අම්බලන්ගොඩ ධර්මාශෝක විද්‍යාලයේ ආදි ශිෂ්‍යයන් ගෙන් බොහෝ උපකාර ලැබුණා. ඒ පාසලේ වසර හය හමාරක් සේවය නිම කරමින් 1994 දී ඔහුට අම්බලන්ගොඩ පී. ද එස් කුලරත්න විදුහලේ විදුහල්පති තනතුර හිමි වුණා. රන්දොඹේ ජනතාව ඊට එරෙහි වුණත් ඔහු කුලරත්න විදුහලේ වැඩ බාර ගත්තා. කුලරත්න විද්‍යාලෙත් අම්බලන්ගොඩ ප‍්‍රධාන පාසලක්. ඒත් පාසලේ ගොඩනැගිලි මදි දෙවරුවේම පාසල් පැවැත්වුණා. ළමයි දහසකට අධිකයි. ගුරුවරු හිඟයි. පාසලේ සංවර්ධන සමිතිය ප‍්‍රාණවත් කරල පළමුවෙන්ම ඒ හරහා පාසලට අවශ්‍ය තරම් ගුරුවරුන් ලබා ගත්ත. කනිෂ්ඨ සේවකයො ලබා ගත්තා. එතෙක් නොතිබූ උසස් පෙළ වාණිජ්‍ය හා විද්‍යා පන්ති ඇරැඹුවා.පාසලේ සංවර්ධනය සඳහා අම්බලන්ගොඩ ධර්මාශෝක ගෝලයන්ගෙනුත්, දෙමව්පියන් ගෙනුත් සහය ලබා ගත්තා. අධ්‍යාපන ඇමැතිව සිටි රිචඩ් පතිරණ මහත්මයාගෙන් විශාල ලෙස උදව් ලබා ගන්න ගුණසේන විදුහල්පතිතුමා සමත් වුණා. පාසල් පළාත් සභාවට අයත් වුණත් මධ්‍යම රජයේ විමධ්‍යගත අයවැයෙන් මුදල් ලබාගෙන නවීන විද්‍යාගාරයක් සහිත දෙමහල් ගොඩනැගිල්ලක්, පන්ති කාමර දහසයකින් යුතු තෙමහල් ගොඩනැගිල්ලක් සහ අංග සම්පූර්ණ කාර්යාලයක් විද්‍යාලයට ලබා ගත්තා. පාසලේ අධ්‍යාපන , කී‍්‍රඩා කලා අංශ දියුණු වෙන විට එය පළාතේ ජනපි‍්‍රය පාසලක් බවට පත් වුණා. පාසලට ළමයින් ඇතුළත් කිරීමට බලපෑම් එල්ල වූ විට සුදුසුකම්වලින් පිට කිසිදු ළමයෙකු පාසලට ඇතුළත් කර නොගන්නට විදුහල්පතිතුමා වග බලා ගත්තා. දෙමවුපියන් සිය කැමැත්තෙන් පාසලට යමක් ඉටුකොට දුන්නා මිස පාසලට යමක් කරදුන්නොත් ළමයා ගන්නවාය යන සංකල්පය ගුණසේන විදුහල්පති සමයේ කි‍්‍රයාත්මක වුණේ නෑ. ප‍්‍රදේශයේ ජනතාවගේ ආධාරයෙන් පාසලේ අවශ්‍යතා ඉටු කරගන්නටත් ඔහුට හැකි වුණා. එම්.ඩබ්ලිව් සෝමතුංග මහතා සිහිවීම පිණිස ඔහුගේ පවුලේ ඥාතීහු පාසලට අලුතින් බුදු මැදුරක් තනවා පරිත්‍යාග කළා. පාසලේ සිසුන් පිහිණුම් තරගවලින් ජය ලබා චීනය හා බැඩ්මින්ටන් කී‍්‍රඩාව සඳහා මැලේසියාව වැනි රටවල තරගවලට ඉදිරිපත් වුණේ ඔහුගේ කාලෙදි. ගුරු මණ්ඩලයේ සුබ සිද්ධිය උදෙසා සුබ සාධන සංගමය අරඹා එයින් අවශ්‍ය අවස්ථාවල ගුරුවරුන්ටත් පිහිට වුණා. ගුරුවරුන් ගේ ප‍්‍රශ්නවලදී විදුහල්පතිතුමා පෞද්ගලිකව ම ඉදිරිපත් වී ඒ කටයුතු වලට දායක වුණා පමණක් නොවේ ගුරුමණ්ඩලේ සමගිය සහයෝගිතාව ගැනත් විශේෂයෙන් සොයා බැලුවා. ගුණසේන විදුහල්පතිතුමා උත්තුංග දේහධාරී පුද්ගලයෙක් නොවෙයි. ඒත් ඔහු තමන්ගෙ අණසකට ගුරුවරුන් ශිෂ්‍යයොත් පමණක් නොවෙයි, මවුපියොත් යටත් කරගත්තෙ ආදර්ශයෙන්. ඔහු කවදාවත් මත් පැන් සිගරට් බීල නෑ. හතළිස් එක් වසරක් වූ සිය ගුරු ජීවිතය තුළ ඔහු තමාට හිමි නිවාඩු 1772 න් අරගත්තෙ නිවාඩු 120 කටත් අඩුවෙන්. හැමදාම හැමෝටම කලින් පාසලට ගියා විතරක් නොවෙයි හැමෝටම පසුවයි පාසලෙන් පිට වුණේ. තමන් ආදර්ශවත් නම් අනුන්ට ඔවදන් දෙන්නටත් ඒ ඔවදන් පිළිපද්දවන්නටත් ඉතා පහසු බවයි ඔහුගේ අදහස .වසර දෙදාහෙදි ඔහු රජයේ සේවයෙන් විශ‍්‍රාම ලැබුවා. විශ‍්‍රාම සුවයෙන් පසුවෙන අතරේම ඔහු අද විවිධ සමාජ සේවා රැසකත් නියැලෙනවා. විශ‍්‍රාමික විදුහල්පතිවරුන් ගේ සංගමයේ ගාල්ල දිසා සාමාජිකත්වය දරන ඔහු ග‍්‍රාම සංවර්ධන සමිතියේ සභාපති, ප‍්‍රදේශයේ සිවිල් ආරක්‍ෂන කමිටුවේ සභාපති, ඒ වගේම බළපිටිය ප‍්‍රාදේශීය සභාවේ සැළසුම් කමිටුවේ දකුණු පළාත් සභාවේ ප‍්‍රධාන ඇමතිවරයාගේ නියෝජිතයාත් එතුමා. අලුතින් ඇරැඹුණු දකුණු පළාත් පුස්තකාලසේවා මණ්ඩලයේත් සාමාජිකයෙක්.දරුමල්ලන් විවාපත් වෙලා ඔවුන්ගේ දූ දරුවන් ගේ සුරතල් බලමින් ගුණසේන යුවළ අද මහගෙදර සැනසිල්ලේ ජීවත්වෙනවා. පාසල් දරුවන් වෙනුවෙන් ජීවිතයම කැප කළ ගුණසේන විදුහල්පතිතුමා යාන වාන මිල මුදල් මහ ගොඩක් උපයා ගෙන නෑ. එදා 1968 දී මිලදී ගත් හම්බර් බයිසිකලේ තමයි එතුමා අදත් ගමන් බිමන් යන්නෙ. උදේට හවසට බයිසිකලේ නැගිල නගරෙට යන එන ගුරුතුමා පසුකරගෙන තමන්ගෙම ගෝලයො සැප වාහනවල යනවා දකිනකොට ඇතිවන සතුටත් ඇතැම් විට එවන් ගෝලයෙක් මහා ජනකායක් මැද්දෙ වුණත් මේ “අපේ ගුරුතුමා “ කියල දණගහල වදින කොට ඇති වන චිත්තපී‍්‍රතියක් මේ ලෝකෙ ගුරුවරයකුම හැර කවර ජගතෙකුටවත් ලබා ගන්නට බැරි බවයි ගුණසේන හිටපු විදුහල්පතිතුමා පවසන්නෙ.</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=aj0808311</link>
    <topic>සුජීවගේ බතික් අමෙරිකාවට</topic>
    <author>හේමාලි විජේරත්න ඡායාරූප - සමන් ශී‍්‍ර වෙදගේ</author>
    <content>සුජීවගේ බතික් අමෙරිකාවටමීරිගම ආර්ථික කලාපයේ දෙවැනි අදියර ඇරඹේබතික් මෝස්තර ක්ෂේත‍්‍රයේ විවිධ මෝස්තර රටා නිර්මාණය කරමින් මෙරට පමණක් නො ව ජාත්‍යන්තර වශයෙන් ද කීර්ති නාමයක් දිනාගත් මෝස්තර නිර්මාණකරුවෙක් පසුගියදා අපට මුණ ගැසුණා. ඔහු සුජීව ජයසේන. දේශීය විදේශීය සම්මාන 179 ක් මේ වෙනුවෙන් දිනාගෙන සිටින සුජීව මේ වන විට බතික් මෝස්තර රටා 3000 ක් නිර්මාණය කර අවසන්.පැල්මඩුල්ල ගන්කන්ද මධ්‍ය මහා විද්‍යාලයේ ඉගෙනුම ලැබූ සුජීව 1980 දී ඉන්දියාවේ පැවති ශංකර් ජාත්‍යන්තර චිත‍්‍ර තරගයෙන් දෙවැනි ස්ථානයට හිමි රිදී පදක්කම දිනා ගත්හ. එතැන් සිට මේ දක්වා සම්මාන 179 කට උරුමකම් කියන සුජීව ජපානය, ඉන්දියාව, බටහිර ජර්මනිය, කැනඩාව, සිංගප්පූරුව වැනි රටවලින්ද පැසසුම් බුහුමන් ලැබුවෙක්.පාසල් අධ්‍යාපනයෙන් පසු එවකට අගමැතිව සිටි රණසිංහ පේ‍්‍රමදාස මහතාගේ ගම් උදාව වැඩසටහනේ නිර්මාණ ශිල්පියෙකු වශයෙන් සේවය කළ සුජීව පසුකළක බුද්ධි කීර්තිසේන මහතාගේ බුද්ධි බතික් ආයතනයේ ප‍්‍රධාන නිර්මාණ ශිල්පියා ලෙස සේවයට බැඳුණේය.පුරා වසර 08 ක් බතික් කලාවේ විවිධ ඉසව් සහ ව්‍යාපාරික අංශය පිළිබඳ මනා දැනුමක් ඉන් ලබාගත් ඔහු පසුව ‘පිකාසෝ බ්ලැක් ලයි ‘ නමින් ඔහුගේම ආයතනයක් ආරම්භ කළේය.ඔහු අද එහි කළමනාකාර අධක්‍ෂවරයාය. මේ ආයතනයෙන් නිමවන සෑම බතික් නිර්මාණයකම මුල් නිමැයුම් කරුවා වන්නේ සුජීවය. ඔහු අඳින මෝස්තරය රෙදි මත පිටපත් කරමින් ඒවායේ වැක්ස් තවරමින් අපූරු නිමාවකින් යුත් බතික් නිර්මාණයක් එළි දැක්වීම මේ සැමගේ අභිප‍්‍රායයි.’මගේ බතික් ඇඳුම් නිර්මාණ සඳහා යොදාගන්නා රෙදි අපි ආනයනය කරන්නේ චීනයෙන්. බොහෝ වෙලාවට අපි යොදාගන්නේ 100% ක් කපුවලින් නිමැවුණු රෙදි. සිල්ක් රෙදි යොදාගන්නවනම් ඒවා ගෙන්වන්නේ ඉන්දියාවෙන්. ඒ වගේම මේ රෙදි වර්ණ ගැන්වීම සඳහා යොදාගන්නා ඩයි වර්ග අපි ගෙන්වන්නේ ජර්මනියෙන්. ජර්මනියේ තමයි ඉතාම ඉහළ ගණයේ ඩයි නිෂ්පාදනය වෙන්නේ. ජර්මනියෙන් ගෙන්වන ඩයිවර්ග කෝස්ටික් සෝඩා සහ වයින් ස්පී‍්‍රතු සමඟ මිශ‍්‍රකරලා ඒකට ජලයත් එක්කරලා තමයි රෙදි වර්ණ ගන්වන්න අපි සූදනම් කරගන්නේ. ඒ සඳහා වෙනම පුහුණු වුණු වර්ණ සංයෝජකයෙක් සහ සේවක සේවිකාවන් අපට ඉන්නවා. මෝස්තරය ඉටිවලින් වසාගත් රෙදි වර්ණ ගැන්වුණාට පස්සේ ඉටි ටික ඉවත් කර ගන්න අපි පාවිච්චි කරන්නේ පැසුණු උණුවතුර . උණු ජලයේ රෙද්ද බහා තබන විට ඉබේම ඉටි ටික දියවෙලා යනවා. ඊට පස්සෙ අපට ඉන්නවා විවිධ බ්ලොක් අනුව රෙද්ද කපාගෙන මහන්න අයත්. මේ විදියට තමයි අපේ ආයතනයෙන් බතික් නිර්මාණයක් වෙන්නේ.සුජීවගේ බතික් ආයතනයෙන් බොහෝ විට නිමවෙන්නේ විදෙස් රටවලින් ලැබෙන ඇණවුම් .ලංකාවේ අපට හවුස් ඔෆ් ෆැෂන් ආයතනයෙන් පමණයි ඔහුගේ නිර්මාණ දැක ගන්න හැකිවෙන්නේ. අද වන විට සුජීව බතික් නිර්මාණ ලෝකයේ ඉහළ හිනිපෙත්තටම නැග්ග පුද්ගලයෙකු වී අවසන්. පසුගියදා ඔහු ඇමරිකාවේ ටෙක්සාස් සහ කැලිනකට් යන ප‍්‍රධාන නගරදෙකේ පවත්වාගෙන යන ජාත්‍යන්තර නිර්මාණ ආයතනයේ ප‍්‍රධාන නිර්මාණශිල්පියා වශයෙන්ද පත් වුණා.ලංකාවේ ඉපැරණි චිත‍්‍ර කලාවට මම ආදරෙයි. අදටත් අපේ පැරණි පන්සල්වල තිබෙන චිත‍්‍ර මම අධ්‍යයනය කරනවා. ලෝකයේ සෑම රටකම ඉපැරණි මෝස්තර රටා මම අධ්‍යයනය කරනවා.ඒ මඟින් තමයි මට මුළු ජාත්‍යන්තරයටම පහසුවෙන් අල්ලගන්න පුළුවන් වුණේ. ඉදිරියේදී මම බලාපොරොත්තු වෙන්නේ ඇමරිකාව ආන්දෝලනයකට ලක්කරන ආකාරයේ මෝස්තර පෙරළියක් කරන්නයි.”මේ තත්ත්වයට මම පත්වෙන්න බොහොම දුක් මහන්සි වුණා. මට චිත‍්‍රයක් ඇඳගන්න පින්සලක් පාට පෙට්ටියක් ගන්න බැරි කාලයකුත් තිබුණා. මම කැමතියි කලාවට ලැදි විශේෂයෙන්ම සෞන්දර්ය විශ්වවිද්‍යාලයේ ඉගෙනුම ලබන අයට ඉගෙනීමට සහ අලුත් නිර්මාණ කිරීමට උදව් වෙන්න. මගේ ණචදචඵඪපඪ @ඵතබ.තඬ යන ඊමේල් ලිපිනයෙන් ඒ සඳහා වැඩි විස්තර දැන ගන්න පුළුවන්.හේමාලි විජේරත්න ඡායාරූප - සමන් ශී‍්‍ර වෙදගේ</content>
  </post><post>
    <category>NEWSPAPER</category>
    <date>
      <year>2008</year>
      <month>08</month>
      <day>31</day>
    </date>
    <link>http://www.silumina.lk/2008/08/31/_art.asp?fn=aj0808312</link>
    <topic>මීරිගම ආර්ථික කලාපයේ දෙවැනි අදියර ඇරඹේ</topic>
    <author>සාගරිකා දිසානායක ජයසිංහ</author>
    <content>සුජීවගේ බතික් අමෙරිකාවටමීරිගම ආර්ථික කලාපයේ දෙවැනි අදියර ඇරඹේමීරිගම විශේෂිත ආර්ථික කලාපයෙහි දෙවැනි අදියර සඳහා මංගල පස්පිඩැල්ල කැපීම පසුගියදා ව්‍යවසාය සංවර්ධන හා ආයෝජන ප‍්‍රවර්ධන ඇමැති ආචාර්ය සරත් අමුණුගම මහතා අතින් සිදු කැරිණි.චීන ආයෝජකයන්ගේ අනුග‍්‍රාහකත්වය යටතේ ඉදිකැරෙන මෙම කලාපය මීරිගම, මීගමුව දිවුලපිටිය සහ වේයන්ගොඩ නගර මැදිකර ගත් අක්කර 161ක භූමි බාගයක පිහිටා තිබේ. මීරිගම කඳන්ගමුවෙහි පිහිටි මේ අපනයන කලාපයෙහි දෙවැනි අදියර සඳහා අක්කර 119 ක් වෙන් කොට තිබේ. මෙය රුපියල් බිලියනයක ආයෝජන ව්‍යාපෘතියකි.කඳන්ගමුව ආයෝජන කලාපයෙහි දැනට කි‍්‍රයාත්මක වන ආයෝජන සංඛ්‍යාව දහයකි. ඉන්දියාව, නේපාල, නෝර්වේ සහ චීන ආයෝජකයෝ එහි ආයෝජනය කොට තිබේ. ලංකා විදුලිබල මණ්ඩලය කිලෝ වොට් 33ක සෘජු විදුලිබල ධාරිතාවක් සපයයි.ලෝක සෞඛ්‍ය සංවිධානයේ ප‍්‍රමිතීන්ට අනුකූල වූ පිරිසිදු පානීය ජල ව්‍යාපෘතියක් ද කලාපයට අවශ්‍ය සමස්ත ජල අවශ්‍යතාව සපුරාලන අංග සම්පූර්ණ ජල ව්‍යාපෘතියක්ද ඊට අයත්ය. නව කලාපයෙහි විශේෂිත ජල සැපැයුම් හා ජල පවිත‍්‍රතා ඒකක, මාර්ග, විදුලිය හා සන්නිවේදන අවශ්‍යතා, පරිසර අලංකරණ හා සුවිශේෂි ආරක්ෂිත වැට ඉදිකිරීමට සැලසුම් කොට තිබේ.රැස්ව සිටි පිරිස ඇමැතූ ඇමැති ආචාර්ය අමුණුගම මහතා සංවර්ධනය සඳහා ආදායම් ඉපැයීම සඳහා ඇත්තේ ක‍්‍රම දෙකක් පමණකැයි ද ඉන් පළමුවැන්න විදේශීය ණය ආධාර සහ දෙවැන්න විදේශීය ආයෝජන බවද කීය. මේ ක‍්‍රම දෙකෙන් විදේශීය ණය හා ඒවාට පොළී ගෙවූ පසු රටට ඉතිරියක් නොවන අතර විදේශීය ආයෝජන මඟින් රටට කිසියම් ධනයක් උපයා ගන්නට අවස්ථාව උදාවෙන බවත් කීය.ශ‍්‍රී ලංකා ආයෝජන මණ්ඩලය විදෙස් ආයෝජකයන් වෙත හඳුන්වා දී ඇති එක් දින සේවා පහසුකම්, සහ සුවිශේෂී බදුසහන කි‍්‍රයාදාමවලින් උපරිම ප‍්‍රයෝජන ලැබීමට ආයෝජකයන් වඩාත් දිරිමත් කළ යුතු බවද කීය.අදින් වසර පනහකට පෙර චීනය වැනි සමාජවාදී රටවල් අනුගමනය කළ විදෙස් ප‍්‍රතිපත්තිවලින් බැහැරව විවෘත විදේශ ප‍්‍රතිපත්ති වෙත යොමු වීමෙන් වර්තමානයේ චීනය ලෝකයේ වේගවත්ම සංවර්ධනයක් ලබා ඇතැයිද ඇමැතිවරයා කීය.ඉන්දියාව, පකිස්ථානය, ඈත මෑත හා මැදපෙරදිග යුරෝපා මෙන්ම ඇමෙරිකානු වෙළෙඳ පොළ වෙත අපනයනය කිරීමේ පහසුකම් ශ‍්‍රී ලංකාව සතු වන හෙයින් මෙරට ආයෝජනය කොට ඉහත කී විදෙස් වෙළෙඳපොළ වෙත භාණ්ඩ අපනයනය කිරීමේ අවස්ථාව විදේශීය ආයෝජකයන්ට හිමි වන බවද ඇමැතිවරයා කීය.අද බස්නාහිර පළාතේ සංවර්ධන වේගය ලෝකයේ උසස්ම සංවර්ධන වේගයක් වාර්තා කරන රටවල වේගයට සමාන වන බව කී ඇමැතිවරයා බස්නාහිර පළාතේ සංවර්ධන වේගයෙන්ම අනෙකුත් පළාත්වල ද වේගවත්ව සංවර්ධනය කළ හැකි නම් ලංකාව සංවර්ධනය කිරීම අසීරු නොවන බවද කීය. මේ වනවිට උතුරු නැඟෙනහිර සංවර්ධන කටයුතු අරඹා ඇතැයිද යුද්ධයේ ජයග‍්‍රහණයත් සමඟම ශ‍්‍රී ලංකාව ලෝකයේ ශීඝ‍්‍රයෙන්ම සංවර්ධනය කරා ළඟා වන රටක් බවට පත් වනු ඇතැයිද ඇමැතිවරයා කීය.කඳන්ගමුව අපනයන කලාපය ඇරැඹීමේදී ස්වකීය පදිංචිය අහිමි වූ පවුල් පහළොවකට ඉඩම් ලබා දීමේ ඔප්පු ප‍්‍රදානය ද එදින ඇමැතිවරයා අතින් සිදු කැරිණ. 1996 වසරේදී මීරිගම කඳන්ගමුව ප‍්‍රදේශයට මෙම ආයෝජන කලාපය යෝජනා කරන ලද හිටපු බෞද්ධ කටයුතු ඇමැති ලක්ෂ්මන් ජයකොඩි, පාර්ලිමේන්තුª මන්තී‍්‍ර අපරැක්කේ පඤ්ඤානන්ද හිමි ආගමික කටයුතුª හා සදාචාර සංවර්ධන ඇමැති පණ්ඩු බණ්ඩාරනායක, ශ‍්‍රී ලංකා ආයෝජන මණ්ඩලයේ සභාපති ධම්මික පෙරේරා ඇතුළු මණ්ඩලයේ උසස් නිලධාරීහු ද එම අවස්ථාවට සහභාගි වූහ.සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809071</link>
    <topic>දෙමළ ජනතාව සිය ගණනින් එති!</topic>
    <author>කීර්ති මෙන්ඩිස් හා දයා ඩී. ෆොන්සේකා වැලිඔය සිට...</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...මුලතිව් සිට රජයේ පාලන ප‍්‍රදේශවලට:කීර්ති මෙන්ඩිස් හා දයා ඩී. ෆොන්සේකා වැලිඔය සිට...කොටි ත‍්‍රස්තවාදීන්ගේ ග‍්‍රහණයේ සිට රජයේ පාලන ප‍්‍රදේශ වෙත පිළිසරණ පතා පැමිණෙන දෙමළ ජනතාවගේ සංඛ්‍යාව දවසින් දවස ඉහළ යමින් තිබෙන බැව් සටන් බිමෙන් ලැබෙන ආරංචි මාර්ගවලින් අනාවරණය වෙයි.කොටි පැහැරගැනීම්වලට බියෙන් මුලතිව් සිට බෝට්ටුවල නැගී මධ්‍යම රාති‍්‍රයේ සිට මහමුහුදේ දැඩි පීඩා විඳිමින් පුල්මුඩේට පැමිණෙන දරුවන් රැගත් ද්‍රවිඩ මාපියන් ඇතුළු පිරිස්වලට අවශ්‍ය ඉහළම සත්කාර ලබාදීමට යුද හමුදාව ඉදිරිපත්වීම නිසා මුලතිව් සිට පැමිණෙන පිරිස් වැඩිවෙමින් පවතින බවත් දැනගන්නට ඇත. දැඩි අපහසුතා මැද අලුයම් කාලය වන විට පුල්මුඩේට සේන්දුවන මොවුන්ට අවශ්‍ය ආහාරපාන ජලය මෙන්ම මොවුන් රැගෙන එන කුඩා දරුවන්ට කිරිපිටි උණුවතුර බෙහෙත් ආදිය ද ලබාදීම හමුදාව මගින් නොකඩවා සිදුකෙරේ.කිහිපදෙනකු එකතුව මුදල් ගෙවා බෝට්ටුවක් මිලදී ගෙන කොටි ත‍්‍රස්තවාදීන් ගම්බිම්වල නොමැති අවස්ථාවලදී රාති‍්‍ර කාලයේදී තම මුළු සේසතම පොදි බැඳගෙන අතදරුවන් ද රැගෙන පැය හත අටක් මහමුහුදේ නොයෙකුත් පීඩා විඳිමින් පැමිණෙන මොවුන් පරීක්ෂා කිරීමෙන් පසු මන්නාරම මුරුන්කන් ඇති අවතැන්වූවන්ගේ සුබසාධන මධ්‍යස්ථානය වෙත යැවෙන බවත් 223 බලසේනාධිපති කර්නල් ප‍්‍රශාන්ත සෙනෙවිරත්න මහතා ‘සිළුමිණ’ට කීය.ප‍්‍රදේශ මූලස්ථාන වැලිඔය ආඥාපති බි‍්‍රගේඩියර් මොහාන් ජයවර්ධන මහතාගේ අධීක්ෂණය යටතේ මෙම කි‍්‍රයාදාමය සිදුකෙරේ.මෙලෙස පැමිණි අවතැන්වූවන් 260 ක් පමණ දැනටමත් මන්නාරමට යවා ඇති බවත් ඔවුන් පැමිණි බෝට්ටු විසිපහක් පමණ හමුදාව සතුව ඇති බවද කර්නල්වරයා කීවේය.බොහොමයක් ද්‍රවිඩ පිරිස් බෝට්ටුවලට ද සම්පූර්ණ මුදල් ගෙවා මෙලෙස පැමිණෙන්නේ සුදු කොඩියක් බෝට්ටුවේ සවිකරගෙන බවද මේජර් නදීක හේවාවසම් මහතා කියයි. කොටි සංවිධානයෙන් තම දරුවන් පැහැරගෙන යාමට ඇති බිය නිසා ඔවුන් සඟවාගෙන සිට ත‍්‍රස්තවාදීන් ගම්මානවලින් පිටව ගිය පසු මධ්‍යම රාති‍්‍රයේදීම මොවුන් බෝට්ටුවල නැග මෙසේ පලා එන බවද කියති.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809072</link>
    <topic>ගුරු වැටුප් ගැටලුවට අවසන් විසැඳුම හෙට!</topic>
    <author>සුභාෂිණි ජයරත්න</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...සුභාෂිණි ජයරත්නගුරු වැටුප් විෂමතා සම්බන්ධයෙන් රජය හා ගුරු සංගම් ඉදිරිපත් කරන යෝජනාවලිය හෙට (8) ශ්‍රේෂ්ඨාධිකරණයට දැනුම් දෙනු ඇත.මේ යෝජනා සලකා බැලීමෙන් පසු ශ්‍රේෂ්ඨාධිකරණය ගුරු වැටුප් විෂමතා විසඳ්‍ර ගැනීම සඳහා සාධාරණ තීන්දුවක් ලබාදීමට නියමිතය.ගුරු සංගම් නියෝජනය කරමින් ගුරු වෘත්තිය සමිති තුනක නියෝජිතයන් හා ජනාධිපති ලේකම් ලලිත් වීරතුංග මහතා අතර සිකුරාදා (6) ජනාධිපති ලේකම් කාර්යාලයේ සාකච්ඡාවක් පැවැත්විණි.ශ්‍රේෂ්ඨාධිකරණය හෙට ලබාදෙන තීන්දුව අනුව කටයුතු කිරීමට රජය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809073</link>
    <topic>ජාතික සාහිත්‍ය මහෝත්සවය මාතරදී</topic>
    <author>ටෙක්ලා කාරියවසම්</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...ටෙක්ලා කාරියවසම්ජාතික සාහිත්‍ය සම්මාන ප‍්‍රදානෝත්සවය – 2008 මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් මාතර කඹුරුපිටිය උපාලි විජේවර්ධන ශාලාවේදී ලබන ඉරිදා (14) පස්වරු 4 ට පැවැත්වේ.සිංහල, දෙමළ, ඉංග‍්‍රීසි යන භාෂා මාධ්‍ය තුනෙන් ම 2007 ප‍්‍රකාශිත ග‍්‍රන්ථ අතරින් විශිෂ්ටතම සාහිත්‍ය කෘති තෝරා මෙවර සම්මාන ප‍්‍රදානය කෙරේ. සිංහල මාධ්‍යයෙන් ප‍්‍රකාශිත ග‍්‍රන්ථ අතරින් හොඳම නවකතාව ලෙස ලියනගේ අමරකීර්ති ගේ අටවක පුත්තු කෘතිය ද කෙටි කතා සංග‍්‍රහය ලෙස ගුණදාස අමරසේකර ගේ විල්තෙර මරණය කෘතිය ද තේරී පත්ව ඇත. හොඳම කාව්‍ය සංග‍්‍රහය ලක්ශාන්ත අතුකෝරලගේ ‘යටි වියනයි’. හොඳම ගී පදමාලාව රත්න ශ‍්‍රී විජේසිංහ ගේ ආලක මන්දාව වන අතර හොඳම යොවුන් සාහිත්‍ය කෘතිය ලෙස ලග්ගල ඇස් රත්නායකගේ පිය පුතු දෙන්නා කෘතිය තේරී ඇත. හොඳම විද්‍යා ප‍්‍රබන්ධය කපිල වීරසිංහගේ කොළ පැල්ලමයි.2008 සාහිත්‍ය කලා මහෝත්සවය මෙමස 11 වන දා සිට 14 වන දා දක්වා කඹුරුපිටිය නාරංදෙනිය මධ්‍ය මහා විද්‍යාලයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809074</link>
    <topic>ගම්පහ සියනෑ තරුවලට ජනපති එළිය දෙයි</topic>
    <author/>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...මෙවර ජනාධිපති රන් කුසලාන වොලිබෝල් තරගාවලියේදී පිරිමි ශූරතාව ද කාන්තා අනුශූරතාවද දිනාගනිමින් ඓතිහාසික වාර්තාවක් තැබූ ගම්පහ සියනෑ තරු කී‍්‍රඩා සමාජයට වොලිබෝල් කී‍්‍රඩාපිටියක් ලබාදීම කෙරෙහි මහින්ද රාජපක්ෂ ජනාධිපතිතුමාගේ දැඩි සැලකිල්ල යොමුවී ඇත.වසර තිස් ගණනක් තිස්සේ තමන් කී‍්‍රඩා කළ කී‍්‍රඩාපිටිය අහිමිවීම නිසා පාරට වැටුණු එම කී‍්‍රඩක කී‍්‍රඩිකාවන් මහපාරේ සිට පැමිණ ජනාධිපති රන් කුසලාන දිනාගත් ආකාරයත් ප‍්‍රකට කළ ආත්ම අධිෂ්ඨානයත් ජනාධිපතිතුමාගේ දැඩි අවධානයට යොමුවීම නිසා සියනෑතරු කී‍්‍රඩා සමාජයට වහාම කී‍්‍රඩා පිටියක් සකස් කරදීමට පියවර ගන්නා ලෙස ගම්පහ ශ‍්‍රීලනිප සංවිධායක ඇමැති පණ්ඩු බණ්ඩාරනායක මහතාට උපදෙස් දී ඇත. ජනාධිපතිතුමාගේ මේ කි‍්‍රයාව ගම්පහ ප‍්‍රදේශයේ වොලිබෝල් රසික ජනතාව ගේ නොමඳ පැසසුමට හේතුවී තිබේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809075</link>
    <topic>තැපැල් ඇමැතිට ස්ථාන මාරුවක්</topic>
    <author/>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...තැපැල් හා විදුලි සංදේශ අමාත්‍යංශය හෙට (8) සිට ඩී.ආර්. විජයවර්ධන මාවතේ පිහිටි තැපැල් මූලස්ථාන ගොඩනැගිල්ලේ ස්ථාපනය කැරේ.මෙතෙක් ලෝක වෙළෙඳ මධ්‍යස්ථානයේ අමාත්‍යංශය පවත්වාගෙන යාම සඳහා වාර්ෂිකව රුපියල් මිලියන 45 ක පමණ පිරිවැයක් දරන්නට වූ නිසා ඒ මුදල ඉතිරිකැර ගැනීමේ අදහසින් තැපැල් හා විදුලි සංදේශ අමාත්‍ය මහින්ද විජේසේකර මහතාගේ උපදෙස් පරිදි අමාත්‍යංශයේ මෙම ස්ථාන මාරුව සිදු වෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809076</link>
    <topic>මිලියන 774 කට අකුරු බෑ’</topic>
    <author/>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...ලෝක වැඩිහිටි ජනගහනයෙන් මිලියන 774 ක් සාක්‍ෂරතාව අහිමිව දිවිගෙවති. සැත්තැම්බර් 8 දින “ සාක්‍ෂරතාව සහ සෞඛ්‍ය “ යන තේමාවෙන් යුතු ජාතික සාක්‍ෂරතා දිනය නිමිත්තෙන් පණිවිඩයක් නිකුත්කරන එක්සත් ජාතීන්ගේ මහලේකම් බාන්කී මූන් මහතා පවසයි. අද දවසේ පවා ළමයි මිලියන 75 ක් පාසල් නොයති. තවත් මිලියන ගණනක් තරුණයන් , ඵලදායි දැනුමක් නොලබාම පාසල් හැර යති. සාක්‍ෂර බවින් තොර පුද්ගලයා ගෝලීය ලිඛිත දැනුම් ගබඩාවට පිවිසිය නොහැක යනුවෙන්ද එම නිවේදනයේ සදහන් වේ.සාක්‍ෂරතා නැන්වීමට ආයෝජන මෙන්ම ප‍්‍රතිපත්ති ද වැදගත් බව පවසන එක්සත් ජාතීන්ගේ මහලේකම්වරයා , එච්.අයි.වී සහ මැලේරියාව පිටුදැකීම යන සහස‍්‍රක සංවර්ධන අභිමතාර්ථ ජය ගැනීමට සාක්‍ෂරතාව නැතිවම බැරි බවත් පවසයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809077</link>
    <topic>කෙරවලපිටියෙන් රටටම විදුලිය....</topic>
    <author>සුමිත‍්‍ර ද සිල්වා</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...සුමිත‍්‍ර ද සිල්වාජාතික විදුලිබල පද්ධතියට මෙගාවොට් 200ක ධාරිතාවක් එකතු කරමින් කෙරවලපිටිය තාප විදුලි බලාගාරය තව නොබෝ දිනකින් විවෘත කිරීමට සියලු කටයුතු සූදානම් කොට ඇතැයි විදුලිබල හා බලශක්ති අමාත්‍යාංශය පවසයි.මේ බලාගාරය නිසි කලට ඉදි කිරීමට හැකිවීම නිසා ලංකා විදුලිබල මණ්ඩලයට වාර්ෂිකව රුපියල් බිලියන 18 ක් ඉතිරි වන බවත් අනාවරණය වී තිබේ. ලාංකීය ඉංජිනේරුවන්ගේ දායකත්වයෙන් ඉදිකැරුණු කෙරවලපිටිය තාප බලාගාරයට වැය වී ඇති මුදල ඇමෙරිකන් ඩොලර් මිලියන 300කි. මෙය ද්විත්ව කි‍්‍රයාකාරී චකී‍්‍රය බලාගාරයක් වන අතර මෙගාවොට් 200ක ධාරිතාවක් ලාබදායී බොර තෙල්වලින්ද ඉතිරි මෙගාවොට් 100 ස්වාභාවික ගෑස් මඟින්ද උත්පාදනය කෙරේ. මේ දැවැන්ත ව්‍යාපෘතිය සඳහා දේශීය අරමුදල් භාවිතා කැර තිබීමද විශේෂත්වයකි. දේශීය වශයෙන් රුපියල් මිලියන 12,223 ක්ද විදේශ අරමුදල් යටතේ යූරෝ මිලියන 152 ක්ද ආයෝජනය කැර තිබේ.වසර ගණනාවක සිට යෝජනා මට්ටමේ පැවැති කෙරවලපිටිය විදුලි බලාගාරය මහින්ද චින්තන ප‍්‍රතිපත්ති මාලාව යටතේ කඩිනමින් ඉදි කෙරුණු අතර මෙය ශ‍්‍රී ලාංකේය විදුලිබල උත්පාදන කි‍්‍රයාවලියේ දැවැන්ත ජයග‍්‍රහණයක් ලෙසද සැලකෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809078</link>
    <topic>ශී‍්‍ර ලංකාවෙන් චන්ද්‍රිකාවක්!</topic>
    <author>බුද්ධිකා බ‍්‍රාහ්මණගේ</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...බුද්ධිකා බ‍්‍රාහ්මණගේශී‍්‍ර ලංකාවෙන් කක්ෂගත කිරීමට අපේක්ෂිත ආතර් සී. ක්ලාක් අනුස්මරණ චන්ද්‍රිකාව පිළිබඳ අවසන් නිගමනයට හෙට (8) එලඹීමට නියමිතය.මහින්ද රාජපක්ෂ ජනාධිපතිතුමා සමඟ අන්තර්ජාතික විදුලි සංදේශ සංගමයේ විධායක ලේකම් ආචාර්ය හොනාඩන් තේරී මහතා අතර හෙට පැවැත්වීමට නියමිත සාකච්ඡාවේදී නිගමනවලට එලඹීමට නියමිතය. චන්ද්‍රිකාව සඳහා වැයවන පිරිවැය සහ තාක්ෂණික ආධාර ලබාදීමට එම සංගමය දැනටමත් කැමැත්ත පලකර ඇත. තාක්ෂණික ආධාර ලබාදීමේදී දැනුම හා පුහුණුව ලබාදීම පිළිබඳව මෙහිදී සාකච්ඡා කිරීමට නියමිතය. විදුලි සංදේශ ක්ෂේත‍්‍රයෙන් දකුණු ආසියාවේම ප‍්‍රමුඛයකු බවට ලංකාව පත්වීම පිළිබඳව ජාත්‍යන්තර විදුලි සංදේශ සංගමය ප‍්‍රසාදය පලකර ඇතැයි පවසන විදුලි සංදේශ නියාමන කොමිසමෙහි අධ්‍යක්ෂ ජනරාල් පි‍්‍රයන්ත කාරියප්පෙරුම මහතා විදුලි සංදේශ සංගමය මෙසේ ආධාර දීමට ඉදිරිපත්වීමට එය විශේෂ හේතුවක් බවට පත්වී ඇතැයි ද පවසයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa0809079</link>
    <topic>පැනගිය 3000ක් ආපසු හමුදාවට එති</topic>
    <author>සුනිල්දයා අල්විස්</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...සුනිල්දයා අල්විස්යුද හමුදා සේවයෙන් නිවාඩු නොලබා බැහැරව සිටින සෙබළුන්ට නැවත හමුදාවට බැඳීමට අවස්ථාව ලබාදී ඇති බව යුද හමුදා මූලස්ථානය පවසයි.පොදු සමා කාලයන් ප‍්‍රයෝජනයට ගෙන මේ වනවිට 3000ක පමණ පිරිසක් යළි හමුදාව හා එක්ව ඇති අතර මඟහරිමින් සිටින සෙබළුන් වටලා යුද්ධාධිකරණයට යොමු කරන බවත් හමුදා මූලස්ථානය නිවේදනය කර සිටී. මේ වනවිට 700ක පමණ පිරිසක් අත්අඩංගුවට ගෙන යුද්ධාධිකරණයට ඉදිරිපත් කිරීමට නියමිත අතර යුද්ධාධිකරණය මඟින් වරදකරුවන් කළ 305ක් බන්ධනාගාරගත කර ඇත.සමා කාලයේදී බාර වන අය තම රෙජිමේන්තුව/ඒකකය වෙත වහාම වාර්තා කළ යුතුය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa08090710</link>
    <topic>දෙපයින් රට ගිය දයාවතී පෙට්ටියකින් ආවේ කාගේ වරදින් ද?</topic>
    <author>- කීර්ති මෙන්ඩිස් පිංතූරය - දුෂ්මන්ත මායාදුන්නේ</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...දයාවතී සෞදියට ගියේ දහසකුත් බලාපොරොත්තු සිත්හි රඳවාගෙන ය. දයාවතී ගේ සැමියා විමලසේන ද මීට අවුරුදු දහයකට එකොළහකට පෙර දයාවතී අතහැර මෙලොවින් සමුගත්තේ දයාවතීත් ඔවුන් ගේ එකම දියණියත් තනිකර දමා ය.දියණියගේ අනාගතය බාර ගත් ඇය මැද පෙරදිග රැකියාවකට ගියේ වැඩිපුර උපයාගෙන ජීවිතය ලස්සන කරගැනීමේ බලාපොරොත්තු ඇතිවය. ඒ මීට වසර පහකට පෙර ය. තමාගේ එකම දියණියට හොඳින් උගන්වන්නටත් පුංචි ගේ කෑල්ලක් හදාගන්නටත් දයාවතීගේ සිතේ දැඩි අධිෂ්ඨානයක් විය.දෙදහස් පහේ දී අක්කා ලංකාවට ආපසු ආවා. එතැන හිටියේත් හරිම අමාරුවෙන්. දෙපාරක් විතර මුදල් ටිකක් එව්වා. හැම තිස්සේම කිව්වේ ඒ රටේ කරදර නිසා පොලිසියට ගිහින් පැනලා ආවේ කියලා... ආවේ හිස් අතින්...”දයාවතීගේ සොහොයුරියක් පැවසුවා ය. ඒත් හිස් අතින් ලංකාවට ඇවිත් නෑදෑ හිතවතුන්ට මුහුණ දීමට නොහැකි බව දත් ඇය කොළඹට පැමිණ කඩවත පැත්තෙන් අතේ තියෙන තුට්ටු දෙකෙන් ගෙදර අයට අලුත් ඇඳුම් කිහිපයක් මිලදී ගත්තා ය. ඒවා ද රැගෙන ඇය දොඩම්ගස්ලන්දේ තම සොහොයුරියන් බලන්නට ආවා ය.කෙතරම් ප‍්‍රශ්න ආවද ඇය උත්සාහය අත් නොහැරියා ය.“කරදරයක් නැති තැනකට යන්න තියෙනවා නම්...” ඇය ඒ බව දෙතුන් දෙනකුටම කීවාය. ඒ දෙදහස් පහේ නොවැම්බර් මාසේ පළමු වැනිදා ය. කෙසේ හෝ ඇය දෙවැනිවරටත් සෞදියට ගියා ය. ඒ රියාද් නගරයේ සුවිසල් මැදුරක ගෘහ සේවිකාවක් ලෙස ය.“දෙදහස් හතේ අගෝස්තු වෙනකම් අක්කා හොඳින් හිටියා... ඉස්සෙල්ලා පාර රට ගිය වෙලාවේ හිටපු ගෙදරට හරි හැටි ලිපිනයක් නැති නිසා ලියුම් යවන්න බැරි වුණත් අක්කා කෝල් කළා...”මේ පාර ගියාමත් අක්කා කිව්වේ ඉන්න තැන කරදරයි. පඩි දෙන්නෙත් මාස ගණන් එකතු කරලා ඒත්... දුක් විඳගෙන අවුරුදු දෙකම ඉඳලා තමයි එන්න හිතාගෙන ඉන්නේ කියලා...”“කොහොම හරි ඉන්න තැන කරදර නිසා එයා වෙන ගෙදරක වැඩට ගිහින් තියෙනවා. එතැනදි හුඟාක් කරදර විඳලා තියෙනවා. මාස හයක් විතර කිසිම තොරතුරක් නැතිවයි අපි හිටියේ.”සුමිත් විවාහ වී සිටින්නේ දයාවතීගේ නැගණිය සමඟිනි. දයාවතීගෙන් කිසිදු තොරතුරක් නැති තැන මොවුන් සැවොම බියෙනුත් සැකයෙනුත් සිටියහ. ඒ වනවිට ඇගේ දියණිය ආශිංසනී දොළොස් වියේ පසුවූවා ය. ඇය දොඩම්ගස්ලන්ද මහ විද්‍යාලයේ සිප් සතර හැදෑරුවා ය. අම්මාගෙන් කිසිදු ආරංචියක් නැති තැන ඇගේ සිත සනසන්නට හෝ හිටියේ පුංචි අම්මලා හා මාමාලා පමණකි.“ඉන්පස්සේ තමයි අක්කා රට යැවූ මරදානේ ඒජන්සියකින් ටැලිග‍්‍රෑම් එකක් ආවේ හදිසියි අමතන්න කියලා. පස්සේ මායි නංගියි ඒකත් අරන් විදේශ සේවා එකට ගියා.“ඔයගොල්ලෝ මෙච්චර කල් කොහෙද හිටියේ... රට යැවූ ඒජන්සිය රජයේ ලියාපදිංචි එකක් ද... ඒ වගේ නොයෙකුත් ප‍්‍රශ්න විදේශ සේවා එකෙන් ඇහැව්වා... එයා මැරිලා මාස හතරක් වෙනවා... එහෙම දේවල් කිව්වා...දයාවතී මියගොස් ඇති බව දැනගැනීමෙන් පසු තව තවත් කරුණු කාරණා ඔවුහු සොයා ගත්හ.“අක්කා මරලා... කාන්තාරයකට ගෙනත් වළ දාලා තියෙද්දී... එහෙ පොලිසියෙන් තමයි හොයා ගෙන තියෙන්නේ...“පස්සේ විදේශ සේවා එකෙන් ඇහැව්වා... අක්කාගේ බොඩිය ඕනෑ ද කියලා. බොඩිය කාටවත් දෙන්නේ් නැහැ... අම්මට තමයි බාර දෙන්නේ. කොටුවට ගිහින් විදේශ කටයුතු අමාත්‍යාංශයේ ලියකියවිලි පුරවලා දෙන්න කිව්වාම... අපි එදාම ඒවා පුරවලත් දුන්නා...”“ඒත් සතියක් ගියා දෙකක් ගියා... හැමදාම උදේට විදේශ සේවා එකට කෝල් කළා... ඒත් වැඩක් වුණේ නැහැ... තාම නැහැ. එහෙ පරීක්ෂණ වගයක් කරනවා... මිනී මැරුමක් වගෙයි පේන්නේ... කියලා එක එක දේවල් කියනවා...”මුළු ගෙදරම එකම අවමඟුල් ගෙයක් මෙනි. තම සොහොයුරියගේ සිරුර දකින තුරු අක්කා මියගොස් ඇතැයි ඔව්හු විශ්වාස නොකළහ. සුමිත් ඇතුළු අනෙක් අයගේ උත්සාහය අක්කා මිය ගොස් ඇත්නම් අඩු තරමින් ඇගේ සිරුර හෝ මෙරටට ගෙන්වා ගැනීම ය.“හත්වෙනි මාසේ විදේශ සේවා එකෙන් කිව්වා ඇගේ සිරුර ගෙනත් දෙන්න පුළුවන් සල්ලි බඳින්න කියලා... දෙලක්ෂ හත්දහස් ගණනක්... අපිට කොයින්ද මහත්තයො එච්චර මුදලක්... අපිට ඒක කරන්න විදියක් නැහැ කිව්වම ඉන්ෂුවරන්ස් එකෙන් කරන්න කියලා. ඒක පස්සෙ ගියා... එකෙන් කිව්වා බොඩිය ගෙනත් වළ දාලා එන්න සල්ලි ගන්න කියලා...” “කොහොමහරි ඉන්ෂුවරන්ස් එකෙන් අඩුකරගෙන සිරුර ලංකාවට ගේන්න කැමැති බව අම්මට කියලා අස්සන් කරලා ලියුමක් දුන්නා. ලියුම දීලත් මාසයක් ගියා.”“අන්තිමේදී විසිපස්වැනිදා සවුදි එයාලයින් එකෙන් කතා කරලා කිව්වා ඔයාලගේ ඥාතියකුගේ බොඩියක් තියෙනවා, ඒක එයාපෝර්ට් එකට ගෙනාපු ගමන් බාරගන්නවා කියලා ලියුමක් දෙන්න කියලා... ලියුම එදාම දුන්නා...”“ආයෙත් බියුරෝ එකෙන් බොඩිය ගේන්න බැහැ කියලා බොඩිය එහෙම මිහිදන් කරන්න කැමතිද කියලා ඇහුවා... අපි එකහෙළාම බැහැ කියලා කිව්වා...“අපි එයාපෝට් ගියේ හොඳින් ගිය අක්කාගේ සිරුර බාරගන්න තමයි...” සුමිත් කියන්නේ දැඩි වේදනාවකිනි.දයාවතීගේ මරණය කා අතරත් ඇති කළේ සැකයකි. කටුනායක ගුවන් තොටුපොළ වෙත ගිය දයාවතීගේ මවත් සොහොයුරාත් සිරුර ගැන දැඩි සැකයක් ඇති බව එතැන සිටි බලධාරීන්ට දැනුම් දුන්හ. මරණ පරීක්ෂණයක් අවශ්‍ය බවද ඔවුහු කියා සිටියහ. ඒ අනුව සිරුර මීගමුව මෘත ශරීරාගාරයේ තැන්පත් කරන්නට කටයුතු යෙදිණි.අවසානයේ සිරුර පිළිබඳ මරණ පරීක්ෂණය මීගමුව දිස්ති‍්‍රක් මහරෝහලේ විශේෂඥ අධිකරණ වෛද්‍ය එස්.ඩී. චන්න පෙරේරා මහතා අතින් සිදුවිය. සිරුර හඳුනාගැනීම අපහසු වුවද දයාවතීගේ මුවේ එක් දතකින් ඇය තම දියණිය බව මව හඳුනාගත්තාය. දොඩම්ගස්ලන්දෙ පන්සල ළඟ නිවසේ පදිංචි හතළිස්අට හැවිරිදි ඉහළගෙදරගේ දයාවතී යන අයගේ පපුවට තදබල පහරදීමක් කර ඇති බවත් මියයෑමට මත්තෙන් මෙන්ම මියයෑමෙන් පසුවත් ඇගේ සිරුර පුළුස්සා ඇති බවත් වෛද්‍යවරයාගේ නිගමනය විය. ඉන්පසු සිරුර ඥාතින්ට බාරදීම සිදුවිය.සෞදි අරාබියේ සිට මෙරටට එවා තිබුණේ මස් දියවී ගිය ඇටසැකිල්ලක් බවද දැනගන්නට තිබිණ. දහසකුත් බලාපොරොත්තු මැද මැදපෙරදිග රන්කහවණු සොයා එතෙර ගිය දියණියගේ සිරුර වැගිරෙන කඳුළු කැට අතරින් බාරගත් ඇගේ මවත් සොහොයුරියනුත් ‘සීල්’ කරන ලද සිරුර බහාලු පෙට්ටිය ද රැගෙන ගමට ආවේ වෙන කරන්නට කිසිවක් නැති නිසාය.“අක්කා මැරිලා තියෙන්නේ 2007 දහවැනි මාසේ දහඅටවැනිදා... “අක්කා රට ගිහින් හම්බ කරපු දෙයක් නැහැ. එකපාරක් දෙපාරක් සල්ලි ටිකක් එව්වා... ඒකෙන් තමයි ඔය ගේ කෑල්ල හදාගත්තේ... ඒකෙත් වැඩ ඉවර නැහැ... බිත්ති විතරයි...” ඇගේ සොහොයුරියට තවත් හඬන්නට තරම් කඳුළු නැත.“මේ ළමයයි අම්මයි තමයි අන්තිමට තනිවුණේ. අඩු තරමින් විදේශ සේවා එකෙන් හරි රජයෙන් හරි ඇය වෙනුවෙන් මොනවාහරි කරන්න ඕනැ. මේ දරුවා දැනට අට වසරේ. අම්මත් නැහැ තාත්තාත් නැහැ. එයාගේ අනාගතය ගැන බලන්න ඕනැ. මොනවහරි දෙයක් දරුවට විය යුතුයි නේද...” මේ ඔවුනගේ ශෝකාලාපයයි.රට රැකියාවකට ගිය දයාවතීගේ සියලු ප‍්‍රාර්ථනා උඩු සුළඟට ගසාගෙන ගියේ කවුරුත් නොසිතූ අයුරිනි. පොදි බැඳගත් ප‍්‍රාර්ථනා ද සමගින් ජීවිතයෙන් සමුගැනීමට අවසානයේ ඇයට සිදුවිය.දෙපයින් රට ගිය දයාවතීට යළි මෙරටට ඒමට සිදුවූයේ සීල් තැබු පෙට්ටියකය. දයාවතීට සිදුවූයේ කුමක් ද? ඒ ගැන දන්නේ කවුරුන්ද? සොයා බැලිය යුත්තේ කවුද? මේ ප‍්‍රශ්නය දයාවතීට පමණක් සීමාවූවක් නොවේ. රට රැකියාවට යන අප රටේ තවත් කාන්තාවන් කී දෙනකු මෙවැනි වූ ඉරණමකට මුහුණ දී ඇද්ද? ඉදිරියේදී ද එවන් ඉරණමකට මුහුණදීමට ඇති ඉඩකඩ ද වැඩිය. මෙවන් සිද්ධි ගැන මීට වඩා වගකීමකින් යුතුව කටයුතු කිරීම බලධාරීන්ගේ යුතුකමක් නොවන්නේ ද?- කීර්ති මෙන්ඩිස් පිංතූරය - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa08090711</link>
    <topic>රජයේ නිවාසවලට නොනිදන නඩත්තු ඒකකයක්</topic>
    <author/>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...රජය මගින් ඉදිකර ඇති නිවාස නඩත්තු කිරීම සඳහා පැය 24 පුරා කි‍්‍රයාත්මක නඩත්තු සේවා සඳහා ඒකකයක් නිවාස හා පොදු පහසුකම් අමාත්‍යංශය මගින් ආරම්භ කිරීමට පියවර ගන්නැයි මහින්ද රාජපක්ෂ ජනාධිපතිතුමා උපදෙස් දී ඇත. මේ ඒකකය ආරම්භ කිරීමට අවශ්‍ය යන්ත්‍රෝපකරණ මිලදී ගැනීමට මුදල් ප‍්‍රතිපාදන මහා භාණ්ඩාගාරයෙන් ලබාදෙන ලෙස ද ජනාධිපතිතුමා භාණ්ඩාගාරයට උපදෙස් දී ඇත.සිකුරාදා සවස අරලියගහ මන්දිරයේදී නිවාස හා පොදු පහසුකම් අමාත්‍යංශයේ ප‍්‍රගති සමාලෝචන රැස්වීම මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් පැවැති අවස්ථාවේදී ජනාධිපතිතුමා මේ උපදෙස් ලබා දුන්නේය. නාගරික ප‍්‍රදේශවල ඉදි කැරෙන තට්ටු නිවාස ඉදිකිරීමේදී හරිත තීරුවක් ද පවත්වාගෙන යා යුතු බවට උපදෙස් දුන් ජනාධිපතිතුමා ස්වභාවික පරිසරය සමග සම්බන්ධ වන ආකාරයට රජයේ නිවාස ඉදිකිරීමේ හා නිර්මාණ කිරීමේ වැඩපිළිවෙළ කි‍්‍රයාත්මක වීම වැදගත් විය යුතු බවද කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa08090712</link>
    <topic>කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේ</topic>
    <author>තාරක වික‍්‍රමසේකර</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...තාරක වික‍්‍රමසේකරකොළඹ කොටුව - ති‍්‍රකුණාමලය සහ කොළඹ කොටුව - බදුල්ල අතර නව නගරාන්තර ශීඝ‍්‍රගාමී දුම්රිය සේවා හතරක් ඇරැඹීමට කටයුතු යොදා ඇතැයි දුම්රිය දෙපාර්තමේන්තුව පවසයි.උදෑසන 5.45 ට මැදවච්චිය බලා යන යාල්දේවී දුම්රියට පෙර කොළඹ කොටුවෙන් ගමන් ඇරැඹීමට යෝජිත නගරාන්තර දුම්රිය දහවල් 12.00 ට පමණ ති‍්‍රකුණාමලයට ළඟාවීමට නියමිත අතර එම දුම්රිය එදිනම යළි කොළඹ බලා පැමිණේ. මඩකළපුවෙන් පෙරවරු 11.30 ට මහව හන්දිය බලා ධාවනය වන අංක 891 දුම්රියේ පැමිණෙන මඟීන්ට ගල්ඔය හන්දියේදී නගරාන්තර දුම්රියට මාරුවීමට පහසුකම් සැලසෙනු ඇත.මීට අමතරව කොළඹ කොටුව සහ බදුල්ල අතර නගරාන්තර ශීඝ‍්‍රගාමී දුම්රියක් පෙ.ව. 8.45 ට පමණ ඇරැඹීමට යෝජනා කර ඇත. එය ආරම්භයක් ලෙස නානුඔයට ධාවනය කර එතැන් සිට සම්බන්ධීකරණ දුම්රියක් යෙදවේ. කොළඹ සිට පැය 8 ක කාලයකින් බදුල්ලට ළඟාවිය හැකිය.මෙම දුම්රිය ඇරැඹීමත් සමඟ උඩරට මැණිකේ දුම්රිය උදෑසනින්ම ගමන් ආරම්භ කිරීමට යෝජිතය. එසේම පෙරවරු 10.35 ට මහනුවර/මාතලේ බලා ධාවනය වන දුම්රියට අමතර මැදිරි එක්කර එය මහනුවර/මාතලේ/හපුතලේ දක්වා ධාවනය කෙරෙනු ඇත.බදුල්ලෙන් පැමිණෙන නගරාන්තර ශීඝ‍්‍රගාමී දුම්රිය පෙ.ව. 9 ට ගමන් ඇරැඹෙනු ඇත. මීට අමතරව කොළඹ - පුත්තලම සහ කොළඹ - අවිස්සාවේල්ල අතර නගරාන්තර ශීඝ‍්‍රගාමී දුම්රියයන් ධාවනයට ද දුම්රිය දෙපාර්තමේන්තුවට යෝජනා ඉදිරිපත්ව ඇති අතර ඊට පෙර එම මාර්ග ශක්තිමත් කිරීම කෙරෙහි අවධානය යොමුව ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa08090713</link>
    <topic>පිහිටවන්න</topic>
    <author/>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...ගාල්ල, හියාරේ, දෙහිගහ හේරත් අමල්ගම 114/41, යූ. ජී. තනුජා දේවිකා මහත්මියට වකුගඩුවක් බද්ධ කිරීමට මහජන ආධාර පතයි. ආධාර ගාල්ල - කොටුව කොමර්ෂල් බැංකුවේ ගිණුම් අංක 8050004726 ට යොමු කළ හැකිය.මිනුවන්ගොඩ, කුඩාගොඩ 235 ඒ හි පදිංචි තිදරු මවක වන එම්. සිරියලතා මහත්මියට වකුගඩුවක් බද්ධ කිරීමට මහජන ආධාර පතයි. ආධාර මිනුවන්ගොඩ මහජන බැංකුවේ 021-2-001-2-0002098 ගිණුමට බැර කළ හැකිය.දෙල්ගොඩ, උඩුපිල අංක 348/බී නිවසේ පදිංචි කේ. සමරවීර මහතා වකුගඩු රෝගයකින් පෙලෙන නිසා ‘ඕ’ පොසිටිව් වර්ගයේ වකුගඩුවක් බද්ධ කළ යුතුය. වකුගඩුවක් පරිත්‍යාග කිරීමට කැමැති අයකු සිටී නම් 011–2402432 දුරකථන අංකවලට හෝ ඉහත සඳහන් ලිපිනයට දන්වන්න.කොළඹ - 13, කොටහේන, ශ‍්‍රී ගුණානන්ද මාවතේ 60/22 හි පදිංචි ඉරෝෂණ සංජීව බණ්ඩාර මහතා දෙනෙත් නොපෙනෙන තත්ත්වයට පත්ව ඇති බැවින් ඉන්දියාවේදී සැත්කමක් කළ යුතුව ඇත. දියණියන් දෙදෙනෙකුගේ පියෙකු වූ ඉරෝෂණට ඒ සඳහා මහජන සහාය අපේක්ෂා කරයි. ආධාර කළ හැකි අය කොටහේන සෙලාන් බැංකුවේ 0500- 01735832–101 ගිණුමට ආධාර බැර කරන ලෙස ඉල්ලා සිටී.මාතර, අතුරලිය, නාඹුරුකන්ද, කිරිගහදෙනිය ලිපිනයේ පදිංචි පී. ඩී. යසිත චමෝද් කුමාර (05) ළදරුවා උපතින්ම ශ‍්‍රව්‍යාබාධිතය. ඔහුට ශ‍්‍රව්‍යාධාර උපකරණයක් ලබාදීමට මහජන ආධාර පතයි. ආධාර අකුරැස්ස ජා.ඉ.බැංකුවේ 100550284530 ගිණුමට යෙමුකළ හැකිය.රත්මලාන, ශී‍්‍ර ධර්මාරාම පාර වලව්වත්තේ 146 හි පදිංචි ඒ.එම්. මයුරි රේණුකා මහත්මියට ඒ පොසිටිව් වර්ගයේ වකුගඩුවක් බද්ධ කළ යුතුය. ඒ සඳහා පරිත්‍යාගශීලින්ගේ සහාය පතන අතර සැත්කමට අවශ්‍ය මුදල් ආධාර රත්මලාන මහජන බැංකුවේ ගිණුම් අංක 080 200231111508 ට යොමු කරන්න. වැඩි විස්තර 2729269 න් විමසිය හැකිය.පමුණුගම, බෝපිටිය, අංක 127 පදිංචි පී.ඒ.එස්.ඒ.පෙරේරා මෙනෙවියට වකුගඩුවක් බද්ධ කිරීම සඳහා මහජන ආධාර පතයි. ආධාර පමුණුගම මහජන බැංකුවේ ගිණුම් අංක 318-2-002-5-6572821 වෙත යොමු කරන්නැයි ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aa08090710_cap</link>
    <topic>යාපනයට පෙළ පොත් නැව්ගත කළ දා...</topic>
    <author>සටහන - සුභාෂිණී ජයරත්න ඡායාරූපය – විමල් කරුණාතිලක</author>
    <content>දෙමළ ජනතාව සිය ගණනින් එති!ගුරු වැටුප් විෂමතා යෝජනාවලිය හෙට ශ්‍රේෂ්ඨාධිකරණයටජාතික සාහිත්‍ය මහෝත්සවය මාතරදීගම්පහ සියනෑ තරුවලට ජනපති එළිය දෙයිතැපැල් ඇමැතිට ස්ථාන මාරුවක්මිලියන 774 කට අකුරු බෑ’කෙරවලපිටියෙන් රටටම විදුලිය....ශී‍්‍ර ලංකාවෙන් චන්ද්‍රිකාවක්!පැනගිය 3000ක් ආපසු හමුදාවට එතිදෙපයින් රට ගිය දයාවතී පෙට්ටියකින් ආවේ කාගේ වරදින් ද?රජයේ නිවාසවලට නොනිදන නඩත්තු ඒකකයක්කොළඹ සිට ති‍්‍රකුණාමලයට බදුල්ලට නගරාන්තර දුම්රිය ඇරැඹේපිහිටවන්නයාපනයට පෙළ පොත් නැව්ගත කළ දා...ලංකාවේ සෑම පාසල් ශිෂ්‍යයකුටම ගුණාත්මක පෙළ පොත් නියමිත කාලයට ලබාදීමේ අරමුණ පෙරදැරිව 2009 වසර සඳහා පාසල් පෙළපොත් බෙදාහැරීමේ දෙවන අදියර යාපනය දිස්ති‍්‍රක්කයේ පාසල් ශිෂ්‍යයන් සඳහා අවශ්‍ය පෙළපොත් 842326 ක ප‍්‍රමාණයෙන් පොත් 614974ක් යාපනය දක්වා නැව්ගත කිරීමේ උත්සවය අධ්‍යාපන අමාත්‍ය සුසිල් පෙ‍්‍ර්මජයන්ත, සමාජ සේවා හා සුබසාධන අමාත්‍ය ඩග්ලස් දේවානන්ද, අධ්‍යාපන සේවා අමාත්‍ය නිර්මල කොතලාවල, අධ්‍යාපන නියෝජ්‍ය අමාත්‍ය එම්.සචිත්තානන්දන් යන මහත්වරුන්ගේ ප‍්‍රධානත්වයෙන් කොළඹ වරායේ බණ්ඩාරනායක ජැටියේදී සිදුකෙරුණි.මෙවර රජය මඟින් අලුත් පෙළ පොත් ලක්ෂ 53ක් උතුරට යැවීමට කටයුතු සූදානම් කර ඇත. එයින් මන්නාරම, කිලිනොච්චි, වව්නියා හා මුලතිව් සඳහා ලක්ෂ 45ක පොත් ප‍්‍රමාණයක් මේ වන විට ගොඩ බිම හරහා ප‍්‍රවාහනය කැරේ.මෙවර පෙළපොත් සඳහා රජය රුපියල් මිලියන 2750ක ප‍්‍රතිපාදන වෙන්කැර ඇත.අධ්‍යාපන අමාත්‍ය සුසිල් පෙ‍්‍ර්මජයන්ත, සමාජ සේවා හා සුභසාධන අමාත්‍ය ඩග්ලස් දේවානන්ද යන මහත්වරුන් විසින් යාපනය සඳහා යැවෙන ප‍්‍රථම පොත් තොගය මාර්ක් රුහුණු නෞකාවට නැව්ගත කළ ආකාරය සිළුමිණ කැමරා කාචයේ සටහන් වූ අයුරු.සටහන - සුභාෂිණී ජයරත්න ඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ab0809071</link>
    <topic>එජාප නායකත්වය ජනතාව ප‍්‍රතික්ෂේප කරනවා</topic>
    <author>චන්දන බණ්ඩාර</author>
    <content>එජාප නායකත්වය ජනතාව ප‍්‍රතික්ෂේප කරනවා“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න” කෘතහස්ත මාධ්‍ය කොලුවන්ට කියයිරතු.. සැකයේ වර්ණය බවට පත්වෙලා ද?ප‍්‍රශ්න 5ඩිලාන්.. දැන් වොලිබෝල් හොඳයිනෙ...!චන්දන බණ්ඩාරඑ.ජා.ප. නායකත්වය ජනතාව එකහෙලා ප‍්‍රතික්ෂේප කරන බව ඉතාම පැහැදිලි යැයි එ.ජා.ප. ජ්‍යෙෂ්ඨතම මන්තී‍්‍රවරයකු වන රවි කරුණානායක මහතා ගිය සතියේ පැවැති එ.ජා.ප. දේශපාලන මණ්ඩලයේ දී ප‍්‍රකාශ කැර ඇත.රනිල් වික‍්‍රමසිංහ මහතා නායකත්වයෙන් ඉවත් විය යුතුª බව එ.ජා.ප. පාක්ෂිකයින් බහුතරයකගේ මතය වී ඇති බව පෙනෙන නිසා එය ඉක්මනින්ම සිදුවී පක්ෂය නව මුහුණුවරකින් ශක්තිමත් විය යුතු බවද රවි කරුණානායක මන්තී‍්‍රවරයා මෙහිදී පවසා තිබේ. එ.ජා.ප. නායක රනිල් වික‍්‍රමසිංහ මහතාගේ ප‍්‍රධානත්වයෙන් පැවැති දේශපාලන මණ්ඩල රැස්වීමේදී එ.ජා.ප. නායකයා දැඩි ලෙස විවේචනය කරමින් රවි කරුණානායක මහතා අදහස් දැක්වූ බවද එ.ජා.ප. ජ්‍යෙෂ්ඨ මන්තී‍්‍රවරයෙක් “සිළුමිණ”ට කීය.නායක රනිල් වික‍්‍රමසිංහ මහතාගේ සමීපතම මන්තී‍්‍රවරයකු වෙන ලක්ෂ්මන් කිරිඇල්ල මන්තී‍්‍රවරයා ද දේශපාලන මණ්ඩලයේදී එ.ජා.ප. නායකයා ඉවත් විය යුතු බවට ප‍්‍රථම වරට ප‍්‍රකාශ කළ බවද එ.ජා.ප. එම මන්තී‍්‍රවරයා “සිළුමිණට” කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ab0809072</link>
    <topic>“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න”</topic>
    <author/>
    <content>එජාප නායකත්වය ජනතාව ප‍්‍රතික්ෂේප කරනවා“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න” කෘතහස්ත මාධ්‍ය කොලුවන්ට කියයිරතු.. සැකයේ වර්ණය බවට පත්වෙලා ද?ප‍්‍රශ්න 5ඩිලාන්.. දැන් වොලිබෝල් හොඳයිනෙ...!විපක්ෂනායක හෙවත් කෘතහස්තට එරෙහි කැරැල්ල දැන් ආරම්භ වී තිබේ. ඕනෑම කැරැල්ලක් යටපත් කිරීමට විපක්ෂනායකයා උපක‍්‍රමයක් සොයා ගෙන තිබේ. එනම් කල්මැරීමයි. කැරැලිකාරයන් තීරණාත්මක සාකච්ඡාවලට යන්නේ දත මැදගෙනය; පොලු හරස් කරගෙනය. ‘අද නම් පස්ස බලන්නෙ ලොක්කා එළවලා’ යි යන දැඩි අධිෂ්ඨානයෙන් යන කැරලිකරුවෝ ප‍්‍රතිසංස්කරණ කමිටුවක් පත්කිරීමෙන් යටත් වෙති.ප‍්‍රතිසංස්කරණ කමිටුව ද කල් මරන පිළිවෙතක කි‍්‍රයා කරයි. කල් මරන පිළිවෙතට විපක්ෂයේ ජ්‍යෙෂ්ඨයෝ අකැමැති වෙති. එහෙත් කරන්නට දෙයක් නැත. වාර 18 ක්ම පක්ෂයේ ප‍්‍රබලයන් බෙදා කොටවා නන්නත්තාර කර තිබේ.පක්ෂයට හෙණ ගැහැව්වත් වළ පල්ලට ගියත් “මම රැකෙම්වා” යන්න විපක්ෂනායකගේ ප‍්‍රතිපත්තිය වී තිබේ. ඒ අනුව වජිර, කිරිඇල්ල, සාගල වැනි ගෝතයෝද සජිත්, එස්.බී., වැනි ඇල්වතුර ගණන්කාරයෝද රවි, සයිරන් දොස්තර, අර්ල් වැනි දෙපැත්ත කන්නෝද ජෝන්, ජයවික‍්‍රම, සමරවීර වැනි වාසි පැත්තට හෝයි කියන්නෝද, බය නැතුව සටනට බැස සිටින ජොනී, ලක්ෂ්මන්, තලතා, ඉන්දික වැනි කෙළින් කතා කරන්නෝද කෘතහස්ත ඉදිරියේ දණින් වැටී දඟලන බියගුල්ලෝ ද මෙම ... විරෝධී කැරැල්ල නමැති නාඩගමේ විවිධ චරිත රඟපාති.සයිරන් දොස්තර මාර චරිතයකි. ඔහු රඟපාන්නේ දවල් මිගෙල් රෑ දනියෙල් චරිතයයි.“ඔය යකා මෝඩයෙක්. පිස්සෙක් කිසිම වාසනාවක් නැති අවාසනාවන්ත මිනිසෙක්” දවල්ට එසේ කියන්නේය.රාතී‍්‍රයට කෘතහස්ත හමුවන දොස්තර පසුදින ප‍්‍රවෘත්ති සාකච්ඡාවක් පවත්වයි. එහිදී රාජපක්ෂ පවුලටම බනී. ආණ්ඩුවට මඩ ගසයි.දොස්තර සයිරන් මෙසේ රඟපාන්නේ විපක්ෂනායකගේ ඉල්ලීමක් අනුවයි. මේ තත්ත්වය දොස්තර සම්බන්ධ කළේ ‘ලංකාදීපයේ’ කලවැද්දා හෙවත් ඉත්තෑවා ලෙස හොඳින් හඳුනන චින්තකයි. කලවැද්දාත් අමුතු රඟපෑමක යෙදී සිටී. ඒ දොස්තර සයිරන්ට ප‍්‍රසිද්ධියේ බැණ වැදීමයි.සයිරන්ගේ රඟපෑම අමූලික බොරුවක් බව පක්ෂයේ ජ්‍යෙෂ්ඨයෝ අවබෝධ කරගෙන සිටිති. මෙම නායක විරෝධි කැරැල්ල ආරම්භ කළ දෙදෙනා වන සෙල් මලික් සහ ලසන්ත යන දෙදෙනාගෙන් සෙල් මලික් නායකයාගේ සාක්කුවට වැටී ඇත. ඔහු කැරැල්ලට එක්වූ ටැක්සි අබේ හෙවත් සමනලයා දැන් අනාථ වී සිටී. ලසන්ත බලාපොරොත්තු වූ ජාතික ලැයිස්තු මන්තී‍්‍රකමත් ලැබුණේ නැත. දැන් ඉතින් ඔහුට ඇත්තේ මහරාජා පිහිට පමණි.පසුගිය පළාත් සභා මැතිවරණයේදී එක්සත් ජාතික පක්ෂයට වැඩ කරන්නට ගොස් සේසතම නැතිකර ගත් අනුරාධපුරේ ජෝන්පුල්ලේ දොස්තර මහතා ද දැන් කෘතහස්තට හන්දියක් හන්දියක් ගානේ දෙස් දෙවොල් තබමින් සිටී. කලගුණ නොදත් සෙවලයකුට වැඩ කරන්නට ගොස් සේසත නැති කරගැනීම ගැන ජෝන්පුල්ලේ දැඩි කනස්සල්ලට පත්වී සිටී.කෘතහස්තට එරෙහි කැරැල්ල මර්දනය කරන්නට ද මෙවරත් මාධ්‍ය නඩය ළංකර ගත්තේය. ‘ලංකාදීපයේ’ කලවැද්දා ලජ්ජා බිය නැති ප¾ඩි උපුල්, හැකර කටක් ඇති මඩ ජයතුංග මඩටම උපන් මඩ මාර්ක් වැනි පිරිස් කෘතහස්තට එක්වූහ.මේ කැරැල්ල සමන් අතාවුදට ඉල්ලමක් වී තිබේ. කැරැල්ල මර්දනයට සල්ලි අවශ්‍යය. ඔහු පසුගිය සතියේ කෘතහස්තගෙන් දසලක්ෂයකට අධික මුදලක් ඉල්ලා ගත් බව වාර්තා වෙයි. මෙයින් වැඩි මුදලක් දී ඇත්තේ කලවැදි චින්තකට සහ ප¾ඩි උපුල්ටය. මඩ ජයතුංග දී ඇත්තේ රුපියල් දහදාහක් වැනි සොච්චමක් නිසා ඔහුට මල පැන ඇත.‘ලංකාදීප’ කර්තෘ සිරි රණසිංහ සහ ‘ඉරිදා ලංකාදීප’ පත‍්‍රයේ දොඹගහවත්ත පසුගිය සතියේ හමුවූ කලවැදි චින්තක රනිල්ට එරෙහි කැරැල්ල ගැන පත‍්‍ර මගින් වැඩිය අවුස්සන එපා යයි ඉල්ලා ඇත. එහෙත් ඒ දෙදෙනා එම ඉල්ලීම තරයේ ප‍්‍රතික්ෂේප කළහ. එපමණක් නොව බැණ වැදී එළවා ගෙන තිබේ.මෙම හුටප්පරය ගැන කලවැද්දා කෘතහස්තට පැමිණිලි කළේය.“දොඹගහවත්ත පක්ෂයට හරියට හිරිහැර කරනවා. ඔබතුමා නිහඬයි. අපි තමයි එක එකාගෙන් බැණුම් අහන්නේ” කලවැද්දා හැඬු කඳුළින් කීවේය.“දොඹගහවත්ත මේවා කරන්නේ අර යුද උන්මාදයෙන් පෙළෙන රණතුංග නිසයි. වහාම ඔබතුමා රණතුංග පන්නා දමන්න ඕනෑ” කලවැද්දා යෝජනා කරයි.මේ ගැන විජයවර්ධන මහතාට කියා දැඩි පියවරක් ගන්නැයි කළ ඉල්ලීම විපක්ෂ නායකයා පිළිගත්තේය. රණතුංගට එරෙහි විනය පරීක්ෂණ ඉක්මන් කරවන බවට කෘතහස්ත පොරොන්දු විය.එක්සත් ජාතික පක්ෂයේ නායක විරෝධි කැරැල්ලේදී කෘතහස්තට වැඩිපුරම බැන්නේ ජොන්ස්ටන්ය. ඔහු රූපවාහිනී සාකච්ඡාවකදී කීවේ රනිල් සිටින පක්ෂයට ජයගත නොහැකි බවයි. මේ ගැන කුපිතවූ රනිල් කීවේ පක්ෂයේ විනය රකින ලෙසයි.“ඔහේට ලැජ්ජා බය දෙකම නැතැ”යි ජොන්ස්ටන් රනිල්ට කීවේය.පක්ෂයේ එකිනෙකා හප්පවා, කොටවා, ගිනි පත්තු කොට පක්ෂය පාලනය කරන්නට ගොස් ඔබතුමා වැඩේ අනාගත්තා යයි ජොනී කීවේය.මේ සියලු ඇනුම් බැණුම් මැද පසුගිය බදාදා එක්සත් ජාතික පක්ෂ දේශපාලන මණ්ඩලය රැස්විය. එයට සහභාගී වූ කෘතහස්ත උභතෝකෝටික ප‍්‍රශ්නයක මැදිවී සිටියේය.ඔහුගේ අලුත්ම උත්සාහය ජොනී, තලතා, ලක්ෂ්මන් සහ ඉන්දික ආණ්ඩුවට තල්ලු කොට වැඩෙන් නිදහස් වීමටය. ඔවුන් ඉවත් කොට තොල් රතු කොල්ලන්ට සංවිධායක පදවි පිරිනැමීමටය.මේ අය අද හෙටම ආණ්ඩුවට එක්වන බවට කටකතා පතුරුවන්නැයි කෘතහස්ත කටකතා ව්‍යාපාරයේ සභාපති නියෝජ්‍ය කර්තෘතුමාට නියෝග කෙළේය.”ඔයා මේක හොඳටම ප‍්‍රචාරය කරන්න. ඒ එක්කම මම ඔයාට තවත් වැඩක් පවරනවා. බින්තැන්නේ ලක්ෂ්මන්ගෙයි, ජොන්ස්ටන්ගෙයි ඉතිහාසය අවුස්සලා හොඳ ලිපි පෙළක් ලියන්නැ”යි රනිල් නියෝජ්‍ය කර්තෘට කීවේය.එසේ උපදෙස් දුන් රනිල් චින්තක සහ ජයතුංග හමුවිය.”ඔය දෙන්නා බින්තැන්නේ ලක්ෂ්මන් ගාමිණී දිසානායක යුගයේ කළ ගනු දෙනු ගැන වාර්තාවක් දෙන්නැයි ඉල්ලා සිටියේය.”ජොන්ස්ටන් ගැන රසවත් සිදුවීම් ඇතිනේ. ඒ ගැන වාර්තාවක් මට ඕනෑ” කෘතහස්ත ඉල්ලා සිටියේය.ඔය විස්තර උපුල්ටත් දෙන්න. එයා විග‍්‍රහය කරාවි” යළි කීවේය.මේ කැරැල්ල ගැන බියට පත් කෘතහස්ත සාස්තර බණ්ඩාර කැඳවා කීවේ කැරැල්ල ඡ්‍යොතිෂයට අනුව අසාර්ථක කරන ලෙසයි. ‘ඉරුදින’ පත‍්‍රයෙන් ප‍්‍රකාශ කරන ලෙසයි. ඒ ගැන ලිපි පෙළක්ම ලියන ලෙස ද උපදෙස් දුන්නේය. බණ්ඩාරට මුදල්ද දුන්නේය. කටේ කෙළ එළියට ආවේය. සල්ලි දෙනවා නම් ඉතින් ඕනෑම කුජීත වැඩකට අත පොවන්නට බණ්ඩාර සූදානම්ය.රනිල්ගේ අපල ගෙවෙන්නට එළු බිල්ලක් පූජා කිරීමට සූදානම් වෙයි. ඒ සඳහා කොළඹ අවට කෝවිලක් යොදා ගැනීමට බලාපොරොත්තු වෙයි.රෝසි සේනානායකට අප ආදරයට හා සුරතලේට කියන්නේ රෝසි කියායි. ඇය රෝසමලක් වගේ ලස්සනය. ලෝක විවාහක රූ රැජින වී කිර්තියට පත් රෝසි තානාපතිවරියක් වශයෙන් ද කටයුතුª කළාය. එසේ සිටියදී කිරිපිටි දැන්වීම්වල පෙනී සිටීම අසික්කිත කි‍්‍රයාවක් බව සමහරුන් කීවත් දැන්වීම් පළ කළ බහුජාතික සමාගම එය දකින්නේ හුරුබුහුටි කි‍්‍රයාවක් ලෙසය.මේ තරම් ලස්සන මේ තරම් සුන්දර රෝසි මේ නොබෝදා රූපවාහිනී නාලිකාවක වේදනාවෙන් කතා කළාය. අනුකම්පාවෙන් කතා කළාය. ඇතැම් අවස්ථාවල වේගයෙන් කතා කළාය. ඇඬුවේ නැති එක පමණි. ඒ තරමටම වේදනාව උතුරා ගියේය. එක්සත් ජාතික පක්ෂයේ නායකතුමාටවත් රෝසිට වැලඳුණු කැක්කුම වැළඳී නැත. නගරයේ සැප මන්දිරවල සිටියත් රෝසි මේ ළඟදි ගමකට ගොස් තිබේ. ගමේ දරුවන්ට කෑම බීම හිඟ බව ඇය කියයි. ඇයට මෙන් සැප වාහන සුවිසල් මන්දිර සල්ලිය බාගේ ගමේ දරුවන්ට ලොකුවට නැති බව ඇය අවබෝධ කරගෙන සිටී.1948 දී නිදහස ලැබුණද යන්න ගමේ දරුවන්ගේ කි‍්‍රයාකාරකම්වලින් ප‍්‍රදර්ශනය නොවන බව රෝසි හැඟීම් බරව කීවාය. ඇය නොකියා කියන්නේ 1948 දී එක්සත් ජාතික පක්ෂය වෙනුවෙන් ජාතියේ පියා ලබාදුන්නේ වල්බූරු නිදහසක් බවයි. නියම දේශපාලන නිදහස ලැබුණේ 1972 දී සිරිමාවෝ බණ්ඩාරනායක මැතිනියගේ පාලන කාලයේදී බව රෝසි ඉඟියෙන් කීවාය. රෝසි කියන විදිහට ගමේ මැදමුලනින් ආ මහින්ද රාජපක්ෂ ගම අමතක කර තිබේ.රෝසිට ගම ගැන කියා දෙන්නට එක්සත් ජාතික පක්ෂයේ කිසිවකුත් නැති සේය. නිවාඩු පාඩු වෙලාවක කේම්බි‍්‍රජ් ටෙරසයට රෝසි ගෙන්වා ගෙන ගම ගැන කියන්නට රනිල් වික‍්‍රමසිංහ පියවර ගෙන නැත්තේ ඔහු ගම විතරක් නොව රටම අමතක කළ නායකයෙක් නිසාය. ඒ නිසා රෝසිගේ දැනගැනීම සඳහා ගම ගැන ස්වල්පයක් කියා දෙන්නට අපි කැමැත්තෙමු.අද ගමේ දරුවෝ නොමිලයේ අධ්‍යාපනය ලබති. දිවා ආහාරය ගනිති. ඇඳුම්වලට නොමිලයේ රෙදි ලබාගනිති. අද ගමේ දරුවන් බොහොමයක් පාසලට යන්නේ ගල්බොරළු පෑගෙන පාරවල් වල නොව කොන්කී‍්‍රට් හෝ කාපට් පාරේ බව කාර්වලින් යන රෝසි නොදනී.ගමේ කුඹුරේ වී ටිකෙන් තේ වත්තේ තේ අහුරින්, රබර් කෑල්ලේ රබර් රොටියෙන් සෑහෙන ආදායමක් ලැබෙන නිසා ගමේ දරු දැරියන් කුමර කුමරියන් සේ සිටින බව දන්නේ නම් රෝසිට ඊර්ෂ්‍යා හිතෙනු ඇත.ගම ක‍්‍රම ක‍්‍රමයෙන් පිබිදෙන බව රෝසිට නොතේරෙන්නේ ගමේ හුළඟක් නොවැදුණු බැවිනි. ගමේ තණබිස්ස පයට නොපෑගුණු බැවිනි. ගමේ පොල්අතු පැලකින් බත්කටක් කෑවේ නැති බැවිනි. ගමේ හැටි ගමේ අරුමය කොළඹ හතේ ජීවත් වන මහලු අම්මණ්ඩිලාට තේරෙන්නේද නැත.ගම පිබිදෙන හැටි ගම පණ ලබන හැටි පුන පුනා අපි නොකියමු. සබරගමුව සහ උතුරු මැද ගැමි ජනතාව පළාත් සභා මැතිවරණයේදී දුන් ඡන්ද ප‍්‍රතිඵලයට අනුව රෝසිට සිදුවන්නේ ගම ගැන දුක් වෙන්නට නොව ගම එපා කියා දුවන්නටය. නොදන්නා දේවල් කතා කරන්නට ගොස් නිකරුණේ නම නරක් කර නොගන්නා ලෙස අපි ආදරයෙන් රෝසිට කියමු.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ab0809073</link>
    <topic>රතු.. සැකයේ වර්ණය බවට පත්වෙලා ද?</topic>
    <author>- ඩබ්ලිව්. කේ. ප‍්‍රසාද් මංජු</author>
    <content>එජාප නායකත්වය ජනතාව ප‍්‍රතික්ෂේප කරනවා“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න” කෘතහස්ත මාධ්‍ය කොලුවන්ට කියයිරතු.. සැකයේ වර්ණය බවට පත්වෙලා ද?ප‍්‍රශ්න 5ඩිලාන්.. දැන් වොලිබෝල් හොඳයිනෙ...!‘සහෝදරවරුනි රතු මාවත පාවා දෙන්න එපා. අපේ ලෝකය අපි අනිවාර්යෙන්ම ගොඩනගනවා. රතු මාවතේ අපි රතු ධජය රැගෙන ගමන් කරනවා. අධිරාජ්‍යවාදය භංගවේවා. සමාජවාදය දිනේවා. සහෝදරවරුනි රතු මාවත පාවලා දෙන්න එපා “ යනුවෙන් විලාප දුන්නේ මාතර එළියකන්ද කඳවුරේ 1988 – 89 භීෂණ සමයේ දී රදවා හුන් තරුණයෙකි. තවත් තරුණ පිරිසක් කඳවුරට ගෙන එන අවස්ථාවේ දී මෙම තරුණයා මෙසේ කෑගැසුවේ කුමන වධවේදනාවක් ලබා දුන්නද තම පක්ෂයේ අනෙකුත් සගයින් පාවා නොදෙන ලෙස ඉල්ලමිනි. රතුමාවත පාවා නොදෙන ලෙස ඉල්ලා දිගින් දිගටම මෙම තරුණයා කෑගැසුවේ තමන්ට කෙතරම් වධ බන්ධන ලබාදී තිබුණද ඒවා සියල්ල යටපත් කර ගනිමිනි. කෑ නොගසන ලෙස අදාළ නිලධාරීන් කෙතරම් දැනුම් දුන්නද එය නොතකා දිගින් දිගටම මෙම තරුණයා කෑගැසූ නිසා ඔහු මුළුමනින්ම නිහඩ කිරීමට කදවුරේ සිටි නම් දරුපු වධකයින් දෙතුන් දෙනාට ගත්වූයේ තත්ත්පර කිහිපයකි.1988 – 89 භීෂණ සමයේ සිදු වූ අවාසනාවන්ත සිද්ධි දහස් ගණනකින් මෙම සිදුවීම එකක් පමණි. 1971 ට සාපේක්ෂව 1988- 89 කාලයේදී ජනතා විමුක්ති පෙරමුණ, එක්සත් ජාතික පක්‍ෂ ආණ්ඩුව යටතේ ලක්වූයේ දැඩි මර්දනයකටය. තරුණ තරුණියන් හැට දහසකට ආසන්න සංඛ්‍යාවක් මෙහිදී ඝාතනය කෙරිණි .71 හා 88 – 89 දැඩි මර්දනකාරී වැඩපිළිවෙළකින් පසුව ජනතා විමුක්ති පෙරමුණ නැගී සිටියේ දැඩි අධිෂ්ඨානයක් යටතේ ය. ජනතා විමුක්ති පෙරමුණ වෙනුවෙන් ජීවිත කැප කළ, පරිත්‍යාග කළ තරුණ තරුණියන්ගේ පවුල්වල සාමාජිකයින් සිතා සිටියේ ජනතා විමුක්ති පෙරමුණ මේ රටේ බලය කවදා හෝ ලබා ගනීවි කියාය.1994 දී යළි දේශපාලනයට පිවිසි ජනතා විමුක්ති පෙරමුණට ආදරය කරන ජනතාව ඉන්නේ කරන්ට් (විදුලිසැර) වැදුණූ ස්වරූපයකිනි.ජනතා විමුක්ති පෙරමුණේ සාමාජිකයින් මේ වන විට කරන්ට් වැදුණු තත්ත්වයකට පත්ව සිටින්නේ ඇයි ද? යන්න විමර්ශනය කිරීම වැදගත් වේ. මෙරට දේශපාලන ක්ෂේත‍්‍රයේ හොඳම විනයක් තිබෙන පක්ෂය ජනතා විමුක්ති පෙරමුණ බවට ඔවුන් විසින්ම හඳුන්වා දෙන ලදී. පක්ෂයේ පනවනු ලබන කාර්යය හැකි උපරිම ආකාරයෙන් ඔවුන් කරනු ලබන්නේ තමාගේ ජීවිතය වුවද පරදුවට තබමිනි. උදාහරණයක් ලෙස මැයි පෙළපාලිය හා රැලිය ඉතා උත්කර්ෂවත් ලෙස සංවිධාන කරන ජනතා විමුක්ති පෙරමුණ එය අවසන් වීමෙන් පසුව ඒවා අස්පස් කරන්නේ කිසිඳු දේශපාලන පක්ෂයක් නොකරන පරිද්දෙනි. මෙවැනි විනයක් තිබූ පක්ෂයකට මේ වන විට සිදුවෙමින් පවතින්නේ කුමක්ද? මෙහි කෙළවර කුමක්ද යන්න බරපතළ ප‍්‍රශ්නයක් පැන නැගී ඇත්තේ ගම්බද ප‍්‍රදේශවල සිටින ජනතා විමුක්ති පෙරමුණේ සාමාජිකයින්ටය.ජනතා විමුක්ති පෙරමුණ ආරම්භයේ සිට තිබුණු විනය 1944 සිට ක‍්‍රම ක‍්‍රමයෙන් පිරිහෙමින් යමින් පවතින බවට මේ වන විට මතයක් ගොඩනැගී ඇත. වඩේ එකක් සමග කහට උගුරක් බී දවසේ සප්පායම යම්තමින් ගැටගහගෙන පක්ෂය වෙනුවෙන් දිවා රෑ කැප වූ තරුණ පිරිස අද කල්පනා කරනුයේ ජනතා විමුක්ති පෙරමුණේ ඉහළ පංතියේ විනය පිරිහීම ගැනයි. 1988 – 89 භීෂණ කාලයට පෙර ජනතා විමුක්ති පෙරමුණේ යම් යම් අර්බුද තිබුණද දැඩි අර්බුදකාරි තත්ත්වයන් හටගත්තේ දෙක තුනක් පමණි. 1971 කැරැල්ලට ලක්වූ සිරදඬුවමට ලක්වු සැලකිය යුතු පිරිසක් 70 දශකයේ අගභාගයේදී ජනතා විමුක්ති පෙරමුණේ දේශපාලනයෙන් සමුගත්තේ ප‍්‍රතිපත්තිමය හේතු නිසාය. පිරිසක් එසේ සමුගත්තද තවත් පිරිසක් තවදුරටත් ජනතා විමුක්ති පෙරමුණේ ප‍්‍රතිපත්ති සමග අත්වැල් බැඳගැනීමට කි‍්‍රයා කළහ.1988 – 89 භීෂණ සමයට පෙර ජනතා විමුක්ති පෙරමුණ සම්බන්ධ ප‍්‍රධාන සිදුවීම් වුයේ 2 ක් පමණි. එකක් 1983 දී පක්ෂය තහනම් කිරීම හා ප‍්‍රධාන ලේකම්වරයාව සිටි ලයනල් බෝපගේ මහතා ප‍්‍රතිපත්තිමය හේතුවක් නිසා පක්ෂයෙන් ඉල්ලා අස්වීමයි. ඒ සිදුවීම හැරෙන්නට පක්ෂ අභ්‍යන්තරයේ ප‍්‍රබල ගැටුම්කාරී සිද්ධි සිදු නොවීය.1994 දී ජනතා විමුක්ති පෙරමුණට එක්වු කි‍්‍රයාකාරීන්ට සාපේක්‍ෂව 70 , 80 දශකවල ජනතා විමුක්ති පෙරමුණට එක්වූ කි‍්‍රයාකාරීන් බුද්ධිමත්ව සිටි බවට ද මතයක් ඇත. මේ වන විට විවිධ ක්ෂේත‍්‍රවල ඉහළට පැමිණ සිටින ප‍්‍රවීණයින් බොහෝමයක්ම 71 කැරැල්ලේ දී ජනතා විමුක්ති පෙරමුණට සම්බන්ධ වී පසුව ඉන් ඉවත් වූ පුද්ගලයින් වීම තවත් විශේෂත්වයකි.එදාට වඩා මෙදා පක්ෂයේ අභ්‍යන්තර අර්බුද උග‍්‍රවීමට හේතු වී තිබෙන්නේද පක්ෂයේ කි‍්‍රයාකාරීත්වයට බුද්ධිමතුන් අඩුවෙන් සම්බන්ධවීම නිසා බවට පවතින මතයේ සත්‍යතාවයක් ඇත. පක්ෂයේ අර්බුද ඇති වූ විට ඒවා විසඳීම සඳහා දේශපාලන උපාය මාර්ග සකස් කළ යුත්තේ බුද්ධිමත්වය . ඒ සඳහා බුද්ධිමතුන්ගේ සංවාදයක් පක්ෂයේ ඇතිවිය යුතුයි. එසේ සිදුවන බවක් නොපෙනෙන්නේ දිගින් දිගටම පක්ෂයේ සිදුවන පාක්ෂිකයින්ට විශ්වාස කළ නොහැකි සිදුවීම්ය.ජනතා විමුක්ති පෙරමුණේ කෑගල්ල දිස්ති‍්‍රක් පාර්ලිමේන්තු මන්තී‍්‍ර අනුරුද්ධ පොල්ගම්පළ මහතා මන්තී‍්‍රධූරයෙන් ඉවත් කිරීමට කි‍්‍රයා කිරීම ජනතා විමුක්ති පෙරමුණට ඉතා ආසන්නයේම වූ සිදුවීමයි. නීති විරෝධී ලෙස පුද්ගලයෙකු ජපානයට රැගෙනයාම පොල්ගම්පළ හිටපු මන්තී‍්‍රවරයාට එල්ල වූ චෝදනාවයි. එහෙත් ප‍්‍රධාන දේශපාලන පක්ෂ දෙකේ වංචා දූෂණ පෙන්නීමට උත්සාහ කරන ජනතා විමුක්ති පෙරමුණෙන් මෙවැනි සිද්ධි කිසිසේත්ම ජනතාව අපේක්ෂා නොකරති.90 දශකයේ අග භාගයේ දී පළාත් සභා මන්තී‍්‍ර වාහන බලපත‍්‍රයක ගැටලුවක් හේතුවෙන් පක්ෂයෙන් නෙරපන්නේ ජනතා විමුක්ති පෙරමුණේ ප‍්‍රබල මෙන්ම ජනපි‍්‍රය කි‍්‍රයාකාරිකයෙකු වූ අජිත් කුමාර මහතාය. විනය ගැටලුවක් හේතුවෙන් ඉවත් කළ බව පක්ෂය ප‍්‍රකාශ කළද අජිත් කුමාර මහතා කියා සිටියේ ජනාධිපතිවරණයට අපේක්ෂකත්වය තේරීමේ ඇතිවූ ගැටලුවක් නිසා තමා සමග නායකයින් විරසක වූ බවයි. ඉන් පසුව ඉවත් කෙරුණේ තවත් කි‍්‍රයාකාරිකයෙකු වූ කමල් දේශපි‍්‍රය මාන්නප්පෙරුම මහතාය. ඔහු දැන් ජාතික නිදහස් පෙරමුණේ ජාතික සංවිධායක ලෙස කි‍්‍රයා කරයි. සුනිල් හඳුන්නෙත්ති මන්තී‍්‍රවරයා සම්බන්ධයෙන් මතුවූ ගැටලු ගැන මාධ්‍ය වාර්තා රැසක් පළ විය.අනතුරුව එස්.අමරසිංහ, නන්දන ගුණතිලක යන මහත්වරුන්ට එරෙහිවද ජනතා විමුක්ති පෙරමුණ යම් යම් තීන්දු ගන්නා ලදී. ජනතා විමුක්ති පෙරමුණ පමණක් නොව මේ රටේ ජනතාවද කිසිදු ලෙසකින් නොසිතූ දෙයක් ඉන් අනතුරුව සිදුවන්නේ ප‍්‍රචාරක ලේකම් විමල් වීරවංශ මහතා ඇතුළු පිරිසක් පක්ෂයෙන් ඉවත්වීමයි. කවදාවත් දෙකඩ නොවන බව ප‍්‍රකාශ කළ ජනතා විමුක්ති පෙරමුණ දෙකඩ වන්නේ එම සිදුවීමෙන්ය. රට දිනවීමේ ප‍්‍රතිපත්ති සමඟ ජනතා විමුක්ති පෙරමුණ නොසිටින නිසා ඉන් ඉවත් වී රට දිනවීමේ ප‍්‍රතිපත්ති කි‍්‍රයාත්මක කිරීමට ජාතික නිදහස් පෙරමුණ බිහිකළ බව විමල් වීරවංශ මහතා පවසයි. සෝමවංශ අරමසිංහ මහතා පවසන්නේ ආණ්ඩුවට ජැක් ගැහීමට විමල් වීරවංශ මහතා කි‍්‍රයාකරන බවයි. කවුරු හරිද , කවුරු වැරදිද, කියා ඉතිහාසය විසින් තීරණය කරනු ඇත.එහෙත් මේ සිද්ධිවලින් සිදුවෙන්නේ ජනතා විමුක්ති පෙරමුණ කෙරෙහි පවතින ජනතා විශ්වාසය ක‍්‍රම ක‍්‍රමයෙන් අඩු වීම මිසක් වෙන කිසිවක් නොවේ. පළාත් සභා මැතිවරණයෙන් ජනතා විමුක්ති පෙරමුණ පසුබැස්මක් ලබා ඇති අවස්ථාවක පොල්ගම්පළ මන්තී‍්‍රවරයාගේ සිද්ධියෙන්ද අවාසි සිදුවන්නේ ජනතා විමුක්ති පෙරමුණටය. 1994 න් පසුව බිහිවූ ජනතා විමුක්ති පෙරමුණ 2002 පමණ වන විට මේ රටේ තීරණාත්මක බලවේගය වී උපරිමයට ගමන්කොට යළිත් ආපස්සට ගමන් කරමින් සිටින බවක් පෙනේ. ඉදිරියේදී තවත් අනුරුද්ධ පොල්ගම්පළලා බිහිවුණොත් සිදුවන්නේ කුමක්ද? මෙවැනි තත්ත්වයන් ඇති නොවීමට පක්ෂය ගත යුතු කි‍්‍රයාමාර්ග කවරේද? ජනතා විශ්වාසය ඇතිකරගත යුත්තේ කෙසේද? ඒ සඳහා ඉගෙන ගැනීමට අතීත පාඩම් ඕනෑවටත් වඩා ඇත. නිවැරදිවීමට පවතින කාලය ක‍්‍රම ක‍්‍රමයෙන් අඩුවෙමින් පවතී. ගැටලු විසඳාගැනීම සඳහා ජාතික නිදහස් පෙරමුණ සමගද සංවාදයක් ඇති කරගත්තාට වරදක් නැත. රතු මාවතට ආදරය කරන සහෝදර සහෝදරියන් තව කෙතෙක් දුරටත් බලා සිටීද ? යන සැකය ඇතිවීම පුදුමයක් නොවේ.- ඩබ්ලිව්. කේ. ප‍්‍රසාද් මංජු</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ab0809074</link>
    <topic>ප‍්‍රශ්න 5</topic>
    <author>සුමේධා නවරත්න</author>
    <content>එජාප නායකත්වය ජනතාව ප‍්‍රතික්ෂේප කරනවා“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න” කෘතහස්ත මාධ්‍ය කොලුවන්ට කියයිරතු.. සැකයේ වර්ණය බවට පත්වෙලා ද?ප‍්‍රශ්න 5ඩිලාන්.. දැන් වොලිබෝල් හොඳයිනෙ...!ප‍්‍රශ්න 5ශබ්ද දූෂණ චෝදනාව මත වැලිකඩවත්ත විහාරාධිපති පඤ්ඤාලෝක හිමියන් රිමාන්ඩ් ගත කරනු ලැබ තිබෙනවා. මෙවැනි තත්ත්වයක් උදාවීම ගැන ඔබ මොකද හිතන්නෙ?එය ඉතාම කනගාටුයි. මම ඇත්තටම කනගාටු වෙනවා. උන්වහන්සේ අධිකරණයේ පෙනී නොසිටීම නිසයි ශ්‍රේෂ්ඨාධිකරණය මේ නියෝගය පනවලා තියෙන්නෙ.මෙවැනි පනතක් ගෙන ඒම ආගමික කටයුතු වලට බාධාවක් යැයි චෝදනා නැඟෙනවා.?මෙය ශ්‍රේෂ්ඨාධිකරණ තීරණයක්. සමහරු චෝදනා කරනවා අපේ වුවමනාවට මේ නීති ගේන්න හැදුවා කියලා. හැබැයි අපි මෙහෙම දෙයක් කෙළේ නැහැ.අනික ශබ්ද විකාශන යන්ත‍්‍ර භාවිතය තහනම් කරලා නැහැ. රාති‍්‍ර දහයේ සිට උදෑසන හය දක්වා ශබ්ද විකාශන භාවිතා කරනවා නම් ඊට අවසර ලබා ගත යුතුයි. ඒ අවසරය අරගෙන ඕනෑ පෙරහැරක් යන්න පුළුවන්. ඕනෑ පිංකමක් කරන්න පුළුවන්.ඔබට හිතෙන්නෙ නැද්ද ආගමික කටයුතු උදෙසා මේ නීතිය යම් තරමකට ලිහිල් වුණොත් හොඳයි කියලා ?ශ්‍රේෂ්ඨාධිකරණ තීන්දුවක් ගැන මට කථා කරන්න බැහැ. එහෙත් ශබ්ද දූෂණය නොවන විදිහට යම් යම් තීරණ ගන්න අදාල ආයතනවලට අයිතිය තියෙනවා. ඒ වෙනුවෙන් තීරණ ගන්නෙ සමස්ත ජනතාව ගැනම හිතලයි.මේ රටේ නීතියක් තියෙනවා. එක එක්කෙනාට කැමති, විදිහට වැඩ කරන්න බැහැ. මොකද ශබ්ද දූෂණය සෞඛ්‍යයට අහිතකරයි. මේ සම්බන්ධව 2005 සිට නඩුවක් විභාග වෙමින් තියෙනවා. දැන් අවුරුදු තුනක් වුණා. මේ වනතුරු කිසිම ආගමික පාර්ශ්වයක් මේ ගැන කියන්න ඉදිරිපත් වෙලා නැහැ.කලා ක්ෂේත‍්‍රයේ කිසිවෙක් ඉදිරිපත් වෙලා නැහැ. අදටත් පුළුවන් මේ අයට ඉදිරිපත් වෙන්න.තවම ශබ්ද දූෂණ පණත හදලා නැහැ. අපේ අමාත්‍යංශය තවම පණත හදලා නැහැ. 372005 තමයි ශ්‍රේෂ්ඨාධිකරණයේ තිබෙන නඩුවේ අංකය . දැන් වුණත් ඉදිරිපත්වෙන්න ඕන කෙනකුට පුළුවන්.හෙළ උරුමයට මෙහි වගකීමක් තිබෙනවනෙ. හෙළ උරුමයට බැරිද මේ වෙනුවෙන් අධිකරණයට යන්න.?හෙළ උරුමයට මෙහි සම්බන්ධයක් නැහැ. මුස්ලිම් පල්ලි දෙකක නඩුවක් මේ විභාග වෙන්නෙ. අපිට පේනවා සමහරු හෙළ උරුමයයි, අධිකරණයයි, ආණ්ඩුවයි අතර ගැටුමක් ඇති කරන්න උත්සාහ දරන බව.සමහරකුට එහෙම වුවමනාවන් තිබෙන බවත් ඒ වෙනුවෙන් සංවිධානය වෙන බවත් අපි දන්නවා.කැළි කසල ප‍්‍රශ්නය විසදීම ගැන ඔබ ඇමැතිධූරයට පත් වුණ කාලේ බොහොම සැරේට කථා කළා. දැන් ඒ ගැන සද්දයක් නැහැ. මොකද ඒ ?.කැළිකසල අපේ වගකීමක් නොවේ. ඒ වගකීම තියෙන්නෙ පළාත් සභා හා ප‍්‍රාදේශීය සභාවලට.ඇතැම් දේශපාලකයන් නිසා මේ ප‍්‍රශ්නය විසඳන්න ඒ අයටත් බැරි වෙලා තියෙනවා. අපේ ගමට කුණු එපා කියන දේශපාලකයන් නිසා, කැළිකසළ ව්‍යාපාරයක් කරගෙන සිටින දේශපාලකයන් නිසා මේ ගැටලුව විසඳන්න බැහැ.අපිට පුළුවන් පහසුකම් සලසන්න විතරයි.ඒ පහසුකම් සපයන්න හදන විට කුමන්ත‍්‍රණ කරන ඇතැම් දේශපාලකයො ඒ කි‍්‍රයාමාර්ගයත් කඩාකප්පල් කරලා දානවා. මේ කුණු ප‍්‍රශ්නය විසඳන්න නොදෙන දේශපාලකයො ඊළඟ ආත්මයේ කුණු ඌරෝ වෙලා ඉපදෙයි.1997 මේ ගැටලුව විසඳන්න ආණ්ඩුව යම් පියවර ගන්න හැදුවා. ඒත් ඊට එරෙහිව ඇතැම් පරිසරවේදියො යි දේශපාලකයොයි කටයුතු කළා. අද මේ ප‍්‍රශ්නයට මුහුණදීමට සිදුවීම ගැන වගකියන්න ඕනෙ ඔවුන්.පක්ෂය හදා ගන්න බැරි වුණොත් ගමට ගිහින් කුඹුරු කොටන බව එ.ජා.ප.යේ සමහරු කියනවා. මොකද මේ?ඕනෑම මැතිවරණ පරාජයකට පසුව පක්ෂයේ ඇතැමකු මේ වගේ පසුබෑමකට ලක්වෙන්න පුළුවන්. සමහරු ජයග‍්‍රහණය පමණක්ම ප‍්‍රාර්ථනා කරනවා. ඒ නිසා පරාජය ඉවසා ගන්න බැරිව යනවා. ජය පරාජය දෙකම ධෛර්යයෙන් දරාගන්න පුළුවන් වෙන එකත් වැදගත්. මේ තත්ත්වය එ.ජා.ප.යට පමණක් අදාළ එකක් නොවෙයි. ජ.වි.පෙ.ටත් මේ තත්ත්වය උදාවෙලා තියෙනවා.ආණ්ඩුව අපිට මඩ ගහන්න හැදුවට ශ‍්‍රී.ල.නි.ප.යත් කෑලි කීයකට කැඩුණද? බණ්ඩාරනායක මහත්තයා පනස් හයේ ජය අරගෙන කිව්වෙ එ.ජා.ප.යේ මිනීපෙට්ටියට අන්තිම ඇණයත් ගැහුවා කියලා. ඒ වුණාට අපි 77 දී විශිෂ්ට ජයක් අරගෙන අවුරුදු දාහතක් රට පාලනය කළා.පසුගිය ජනාධිපතිවරණයේ ලක්ෂ හතළිස්හතක ජනතාවක් අපි එක්ක හිටියා. ඒ ජනතාවට අවශ්‍ය කරන්නේ සාමූහික බවෙන් අපි පක්ෂය ජයග‍්‍රහණය කරා යොමු කරවීම මිසක් පක්ෂය කඩා විසුරුවා දැමීම නොවෙයි. පක්ෂයේ දියුණුවට යම් වෙනස්කම් අවශ්‍යයි. ඒ වෙනස්කම් එක්ක අපි ඉදිරියට යා යුතුයි.ඒ වෙනස්කම විය යුත්තේ නායකත්වයේ බව සමහරු කියනවා. ඔබත් ඒ අදහසට එකඟ වෙනවද?මම කොහෙත්ම ඔය අදහස අනුමත කරන්නෙ නැහැ. පරාජයට වගකිවයුත්තා නායකයා පමණක් කියල සමහරු කියනවා. එහෙම කියන්නෙ තමන්ගෙ වගකීම් පැහැර හැරිය අය.පසුගිය ජනාධිපතිවරණයේ දී අපිට ජයග‍්‍රහණයට අඩුවුණේ මනාප එක්ලක්ෂ අසූදාහක් පමණයි. ඒ මනාප ටික ගන්න නායකයගෙ නියෝජිතයන් වෙන ආසන සංවිධායකයන් සමත් වුණා නම් අපි ඒ මැතිවරණය දිනනවා. ඒ මැතිවරණ සමයේ ගම්පහ දිස්ති‍්‍රක්කය දිනා ගන්න කරු ජයසූරියට බැරි වුණා. කළුතර දිනාගන්න රාජිත සේනාරත්නට බැරිවුණා. තමන්ගෙ ආසන රැකගන්න බැරි මිනිස්සු නායකයාට විතරක් දොස් කියලා වැඩක් නැහැ.ඔබ ඔහොම කිව්වට පක්ෂයේ නැවත පිල් බෙදීමක් තිබෙන බව ඇතැම් මන්තී‍්‍රවරුන්ගෙ ප‍්‍රකාශවලින් පැහැදිලියි?එ.ජා.ප.යේ ජයග‍්‍රහණය උදෙසා ඕනෑම මන්තී‍්‍රවරයකුට අදහස් ඉදිරිපත් කරන්න පුළුවන්. ඒත් ඒ අදහස් ඉදිරිපත් කළ යුත්තෙ නිශ්චිත තැන්වලදී පමණයි. කෘත්‍යාධිකාරී මණ්ඩලයේදී, දේශපාලන මණ්ඩලයේදී ඔය අදහස් ප‍්‍රකාශ කරන්න පුළුවන්. අනෙක් අවස්ථාවලදී පක්ෂයේ සාමූහිකත්වය ගැන සිතිය යුතුයි.හොඳයි මෙවර ආණ්ඩුව පළාත් සභා ජයග‍්‍රහණය කෙළේ - යුද ජයග‍්‍රහණ නිසාද එ.ජා.ප.යේ දුර්වලකම නිසාද?ඔය දෙකම නොවේ. ආණ්ඩුව පළාත් සභාව දිනූ හැටි අමුතුවෙන් කියන්න ඕනෙ නැහැ. දින පනහක් තිස්සේ අපේ පාක්ෂිකයන්ට පහර දුන්නා. ගෙවල් ගිනි තිබ්බා. ජනාධිපති ආරක්ෂක අංශයේ හා ජනාධිපති ලේකම් කාර්යාලයේ නිලධාරීන් යොදවලා සූක්ෂ්ම ලෙස මැතිවරණය ආණ්ඩුවට ඕන විදියට දිනා ගත්තා. මේක පැහැදිලිවම ඡන්ද කොල්ලයක් මිසක් ජයග‍්‍රහණයක් නම් නොවේ.ඉදිරියට යන හමුදා සාමාජිකයන්ට අපේ ප‍්‍රශංසාව හා ගෞරවය අනිවාර්යයෙන්ම හිමිවෙනවා. ඒත් ආණ්ඩුව ඒ ජයග‍්‍රහණ පවා බාල විදිහට මැතිවරණය වෙනුවෙන් භාවිතා කළා.ඔබ දැන් මැතිවරණ දූෂණය ගැන කථා කරනවා. ඒත් බී.බී.සී. සංදේශයට ඔබ කියා තිබුණේ සාපේක්ෂව හොඳ මැතිවරණයක් පැවැත්වූ බවනෙ?මම කළ ප‍්‍රකාශයෙන් කොටසක් උපුටාගෙන ආණ්ඩුවට වාසි වෙන ප‍්‍රමාණය විතරක් ප‍්‍රචාරය කළා. මම කිව්වේ නැහැ මෙය සාධාරණ මැතිවරණයක් කියලා මෙය දූෂිත, ඡන්ද කොල්ල කෑ මැතිවරණයක්.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ab0809075</link>
    <topic>ඩිලාන්.. දැන් වොලිබෝල් හොඳයිනෙ...!</topic>
    <author>- චන්දන බණ්ඩාර</author>
    <content>එජාප නායකත්වය ජනතාව ප‍්‍රතික්ෂේප කරනවා“ලක්ෂ්මන් ගෙයි ජොනීගෙයි සැඟවුණු තොරතුරු හොයන්න” කෘතහස්ත මාධ්‍ය කොලුවන්ට කියයිරතු.. සැකයේ වර්ණය බවට පත්වෙලා ද?ප‍්‍රශ්න 5ඩිලාන්.. දැන් වොලිබෝල් හොඳයිනෙ...!ගිය සතියේද අරලියගහ මන්දිරයේදී කැබිනට් මණ්ඩලය ජනාධිපතිතුමාගේ ප‍්‍රධානත්වයෙන් රැස්වීය. මෙවර කැබිනට් මණ්ඩල රැස්වීම ආරම්භ කරනවාත් සමඟම ජනාධිපතිතුමා තරමක් කනගාටුවෙන් කීවේ “ස්වාමීන් වහන්සේ නමක් සිරගත කෙරෙනවා නේද” කියායි. “ඇත්තටම මෙහෙම දේවල් වෙන එක සාධාරණද? අන්තිමට මේවා යන්නේ ආණ්ඩුව පිටින්. ඒත් මිනිස්සු මේවා ගැන හරියටම නොදැන දොස් කියනවා ඇති. මේවා ශ්‍රේෂ්ඨාධිකරණයේ නඩු තීන්දු නිසා මෙහෙම වෙලා තියෙන්නේ. හැබැයි මේවා වෙන විදිය ගැන නම් කනගාටුයි තමයි” ජනාධිපතිතුමා කීවේය.ඇමැති මහින්ද විජේසේකර කීවේ ශ්‍රේෂ්ඨාධිකරණය ශබ්ද දූෂණ නීති පිළිබඳ නීති පනවන ලෙස දුන් නියෝගයට පසුබිම සැකැසුණු ආකාරය ගැනය. මුස්ලිම් පල්ලි දෙකක අරගලයක් දුර දිග ගිහිං අන්තිමට එක් පිරිසක් ශ්‍රේෂ්ඨාධිකරණයට ගියා. අන්තිමට ශ්‍රේෂ්ඨාධිකරණය තමයි ශබ්ද දූෂණය පිළිබඳ නීති ගෙන එන ලෙස නියෝග කෙළේ. දැන් මේ නීති වෙනස් කරවන්න ක‍්‍රමයක් නෑ.” ඇමැති මහින්ද විජේසේකර පැහැදිලි කෙළේය. ඒ සමඟම කැබිනට් මණ්ඩලයේ සිටි ඇමැතිවරයෙක් කීවේ “වැටත් නියරත් ගොයම් කා නම් කාට පවසන් මේ දුක” කියාය.”මට නම් ඒ ස්වාමීන් වහන්සේට වෙලා තියෙන දේ ගැන බරපතළ කනගාටුවක් තියෙන්නේ.” ජනාධිපතිතුමා කැබිනට් මණ්ඩලයට කීවේය.මේ අතරතුර මුදල් අමාත්‍යංශ ලේකම් ආචාර්ය පී.බී.ජයසුන්දර ආසියානු සංවර්ධන බැංකුවේ ණය පහසුකම් ලංකාවට ලැබීම ගැන වාර්තාවක් ඉදිරිපත් කළේය. මේ ඉදිරිපත් කිරීමෙන් මුදල් ලේකම්වරයා කියා සිටියේ එම ණය පහසුකම් නිසි පරිදි වියදම් කිරීමේ වැදගත්කම ගැනය. “කොන්ත‍්‍රාත් කාරයෝ ගිවිසුම් ගහන්නේ අවුරුදු 1 1/2 නිම කරන්න. හැබැයි කොන්ත‍්‍රාත් කාරයෝ අවුරුදු 2 1/2 විතර ගන්නවා ව්‍යාපෘති නිම කරන්න. අන්තිමට අමතර වියදමක් රජයට දරන්න වෙනවා. උදාහරණයක් විදියට රුපියල් 2500 වැඩේට රුපියල් 3500ක් යනවා. ආචාර්ය ජයසුන්දර පැහැදිලි කළේය.සංවර්ධන ව්‍යාපෘති ගැන ඇමැති මෛතී‍්‍රපාල කීවේ අදාළ ඇමැතිවරු සහ නිලධාරීන් ගෙන්වා පුළුල්ව සාකච්ඡා කිරීමේ වැදගත්කමය. “සමහර ව්‍යාපෘතිවල කොන්දේසි ඉතාම නරකයි. මම එක්තරා ව්‍යාපෘතියක සමාරම්භක අවස්ථාවට ගියා. උත්සවයේ පිළිගැනීමේ ගීතයට ආසියානු සංවර්ධන බැංකුවේ නිලධාරියකුගේ් නමක් එක්ක බටුවිට කියලා කෙනෙක් ගේ නමත් කියැවුණා. අඩුම ගානේ ඇමැති කෙනෙක්ගේ නමක් නෑ. හැබැයි මේ ණය ගෙවන්නේ ආණ්ඩුව“ ඇමැති මෛතී‍්‍රපාල චෝදනා කෙළේය.ඒ සමඟම ජනාධිපතිතුමා විමසා සිටියේ “මොකක්ද ඔයා ගිය ව්‍යාපෘතිය” කියායි. ඇමැති මෛතී‍්‍රපාල කීවේ තමා ගියේ “ගැමිදිරිය ව්‍යාපෘතියට” කියාය. “මම දන්න විදියට නම් ඕක අසාර්ථක ව්‍යාපෘතියක්” ඇමැති චමල් රාජපක්ෂ කීවේය. “ඒ ව්‍යාපෘතිය අසාර්ථක නම් නම වෙනස් කරන්න. නිලධාරීන් එක්ක ඒ ගැන කථා කරන්න. රටට වැඩක් වෙන විදියට ව්‍යාපෘතිය වෙනස් කරන්න” ජනාධිපතිතුමා උපදෙස් දුන්නේය.මෝස්තර දාලා හාල් මිල වැඩිකරන්ඩ දෙන්ඩ එපාඇමැති නිමල් සිරිපාල ද සිල්වා කැබිනට් මණ්ඩලයේදී කීවේ අපේ රටේ සිවිල් ඉංජිනේරුවන්ගේ හිඟයක් තිබෙන බවය. ඊට පිළිතුරු දුන්නේ ඉංජිනේරු සේවා ඇමැති රාජිත සේනාරත්නය. “අපේ රටේ සිවිල් ඉංජිනේරු හිඟයක් නෑ. හැබැයි එයාලා සාමාන්‍ය උපාධිධාරීන් විදියට වැඩ කරන්නේ. සමහර ඉංජිනේරුවරු, ඉංජිනේරු උපාධිය පිටරටින් අරගෙන ලංකාවට ඇවිත් නැවතත් උපාධියක් පාස් කරන්න ඕන. හැබැයි පිටරට උපාධි අරගෙන එන වෛද්‍යවරුන්ට එහෙම නීතියක් නෑ.” ඇමැති රාජිත පැහැදිලි කෙළේය.”අනික් දෙය ව්‍යාපෘති ප‍්‍රමාද වෙන්න හේතුව ඉංජිනේරු ප‍්‍රශ්න නෙවෙයි. ඉඩම් අත්පත් කරගැනීමේ ප‍්‍රමාදය තියෙන්නේ. මම ඉඩම් ඇමැති කාලේ ජාතික ව්‍යාපෘතියක් නම් ඉදිකිරීම් කරන කොට කාටවත් ඉඩම ගැන ප‍්‍රශ්න කරන්න නොහැකි පනතක් ගෙනාවා. එවැනි පනතක් ගෙනාවොත් හොඳයි” ඇමැති රාජිත යෝජනා කළේය.ඇමැති සරත් අමුණුගම කියා සිටියේ ජාතික ව්‍යාපෘතියකට රජයේ අංක 38 වගන්තිය යටතේ තවමත් ඉඩම් අත්පත් කර ගත හැකි බවයි. “එහෙම කරන්න පුළුවන්. ඒත් ඒ නීතිය වැඩක් නෑ. මිනිස්සු උසාවි යනවා. එතකොට මාස ගණන් යනවා ඉඩම් අත්පත් කර ගන්න. නඩු කියන්න වෙනවා. ඒක ප‍්‍රායෝගික නෑ. ඒ නිසා ජාතික ව්‍යාපෘතියක ඉඩම් පවරා ගැනීම ප‍්‍රශ්න කළ නොහැකි පනතක් හදමු” ඇමැති රාජිත යළිත් පැහැදිලි කෙළේය.මෙවර කැබිනට් මණ්ඩලයට රජයේ ආර්ථික ප‍්‍රතිපත්ති සහ තවත් ආර්ථික කරුණු පැහැදිලි කැර දීමට පැමිණි මුදල් අමාත්‍යංශ ලේකම් ආචාර්ය පුංචි බණ්ඩා ජයසුන්දර ඉන්පසුව පැහැදිලි කෙළේ රජයේ වියදම් ඉහළ යාමට හේතුවයි. “රජයට නව බඳවා ගැනීම්, ජීවන වියදම් දීමනා, පොහොර සහනාධාරය දීම ආරක්ෂක වියදම් ඉහළ යාම මේ හේතු නිසා රජයේ වියදම් වැඩි වෙලා. 2009 අයවැයෙන් වැඩිම මුදලක් වෙන් කරන්නේ ආරක්ෂක වියදම්වලට” ආචාර්ය ජයසුන්දර පැහැදිලි කෙළේය.කැබිනට් මණ්ඩලයේ කැබිනට් යෝජනා සාකච්ඡා කරන අතරතුර එක්වරම ජනාධිපතිතුමා ඇමැති ෆීලික්ස් පෙරේරාගෙන් විමසා සිටියේ නව මාළු වෙළෙඳ පොළ ඉදිකිරීම ගැනයි. එනම් දැනට කොළඹ නගරයේ ඇති ශාන්ත ජෝන් මාළු වෙළෙඳපොළ පෑලියගොඩ ඉදිකිරීම ගැනය. “සර් මූලික වැඩ නම් හරි. ඒත් වැඩේ පටන් ගන්න මර්වින්ගෙන් දිනයක් එනකම් ඉන්නේ. ඇමැති ෆීලික්ස් කීවේය. “මර්වින්ගෙන් දින ගන්න ඕන නෑ. ඔයා නේද ඇමැති. මොකටද එයාගෙන් දින ඉල්ලන්නේ. ජනාධිපතිතුමා ඇමැති ෆීලික්ස්ට කීවේය.”සර් මර්වින් ආසන සංවිධායක නිසා එයාගෙන් දිනයක් ඉල්ලුවේ” ඇමැති ෆීලික්ස් යළිත් කීවේය. “පෑලියගොඩ වැඩ කරන්න මර්වින්ගෙන් දින ඕන නෑ. අගමැතිතුමා මුණගැහිලා දිනයක් ගන්න. මර්වින්ටත් ආරාධනා කරන්න. වැඩේ පටන් ගන්න. මර්වින්ට ඕන නම් එයි.” ජනාධිපතිතුමා යළිත් කීවේය.ඉන්පසුව ඇමැතිවරු ෆීලික්ස්ගෙන් විමසූයේ මර්වින්ට බයද කියාය. “නෑ නෑ එයා ආසන සංවිධායකනේ ඒකයි මම දිනයක් ඉල්ලුවේ” ඇමැති ෆීලික්ස් සැහැල්ලුවෙන් පිළිතුරු දුන්නේය.ආහාර සුරක්ෂිතතාවය සහ ජීවන වියදම් පාලනය සඳහා වූ ඇමැති අනු කමිටුව අගමැතිතුමාගේ ප‍්‍රධානත්වයෙන් රැස්වී තීරණ කීපයක් ගෙන තිබිණි. එනම් රෝස සම්බා සහ රෝස කැකුළු වැනි නම්වලින් වෙළෙඳපොළේ ඇති සහල් ගැන සොයා බැලීමටයි. සම්බා සහල් කිලෝව රුපියල් 70 අඩුවෙන් ජනතාවට දිය හැකි ක‍්‍රමයක් සොයා බැලීමට ද ඇමැති අනුකමිටුව තීරණය කැර තිබුණේ මීට පෙර අවස්ථාවක ය.මෙවර ජනාධිපතිතුමා ගේ ප‍්‍රධානත්වයෙන් ජීවන වියදම් පාලන ඇමැති අනු කමිටුව රැස්විය. මේ අනුකමිටුවේ සිටි එක්තරා නිලධාරිනියක් ‘රෝස සම්බා’ මිල ඉහළ යාම සාධාරණය කරමින් වාර්තාවක් ඉදිරිපත් කෙළේ ය. රෝස සම්බා සහල්වල වැඩි කැලරි ප‍්‍රමාණයක් තිබීම, තත්ත්වයෙන් ඉහළ ඇසුරුමක තිබීම ආදිය නිසා රෝස සම්බා මිල ඉහළ ගිය බව නිලධාරිනිය තම වාර්තාවෙන් කියා සිටියා ය. ජනාධිපතිතුමා මේ නිලධාරිනියගේ වාර්තාව ගැන අවධානයෙන් සිටියේ ය. අවසානයේ ජනාධිපතිතුමා උපහාසයට මෙන් සිනා වී ඇයට කීවේ “මම කමිටුවක් පත් කෙළේ හාල් මිල නග්ගන හැටි ඔහේලා ගෙන් දැනගන්න නෙවේ” කියා ය. “මම ජීවන වියදම් පාලන කමිටුව පත් කෙළේ ආහාර මිල අඩු කරන විදිය හොයන්නයි.” ජනාධිපතිතුමා නිලධාරිනියට කීවේ කනස්සල්ලෙන් යුතුවයි.“ඔය ඉදිරිපත් කරපු විදියට ඒ වර්ගීකරණයට අනුව සහල් ගන්න පුළුවන් වෙන්නේ මේ රටේ ප‍්‍රශ්න නැති වෙන දවසකට. අතීතයේදී නම් හාල් මිල තීරණය කළේ පොළේ ඉන්න අම්මලා. දැන් වෙළෙඳ පොලේ හාල් මිල තීරණය කරන්නේ සුපිරි වෙළෙඳ සල් හිමියෝ. කැඩුණු නැති සහල් සහ පාට කල සහල් වෙළෙඳ පොළට දාලා කොළඹ හතේ නෝනලා වෙනුවෙන් හාල් මිල නියම කරන්නේ. අතීතයේ දී අපේ අම්මලා අපිට ඔය ඕනම හාලක් කන්න දුන්නා. ගම්වල ඉන්න මිනිස්සුන්ට මෝස්තර ඕනෑ නෑ. අපි බත් කන කොට බලනවා ද හාල්වල ඇට කැඩිලා ද කියලා.” ජනාධිපතිතුමා කීවේ වෙළෙඳ පොලේ ඇති අරුමෝසම් සහල් වර්ග ගැනයි.“හීනටි, සුවදැල් වගේ හාල් වර්ග එහෙම වෙළෙඳ පොළේ තිබුණට කමක් නෑ. ඒ සහල් වර්ග ආරක්ෂා වෙනවා. මට ඕනෑ සෝබනයට සහල් දෙන්න නෙවෙයි. බත් කන අපේ ජනතාවට රුපියල් හැත්තෑවට අඩුවෙන් සහල් දෙන්න විතරයි.” ජනාධිපතිතුමා පැහැදිලි කළේ ය.ඉන් පසුව ඇමැති බන්දුල ගුණවර්ධන පැහැදිලි කළේ සහල් මිල ඉහළ යාමට හේතු ය. “සර් ඕක සුපර් මාර්කට් කාරයෝ ගහපු ගැටයක්. රනිල් වික‍්‍රමසිංහගේ කාලේ සහල් අතිරික්තයක් රටට තියෙනවා කියලා ප‍්‍රචාරයක් යැව්වා. ඊට පස්සේ ප‍්‍රීමා එකට සහල් විකුණුවා. සත්ව ආහාර හදන්න. අපිත් එදා මේ ගැටයට අසු වුණේ ඇමැති බන්දුල පැහැදිලි කෙළේ ය.“දැන් රට පාලනය කරන්නේ බත් කන මිනිස්සු. ඒ නිසා සහල්වලට මෝස්තර දාලා සහල් මිල වැඩි කරන්න දෙන්න එපා. අඩු මිලට සහල් දෙන විදියක් ගැන සොයන්න” ජනාධිපතිතුමා වෙළෙඳ ඇමැති බන්දුල ගුණවර්ධන ප‍්‍රමුඛ ඇමැති මණ්ඩලයට උපදෙස් දුන්නේ ය.සියනෑ තරු කී‍්‍රඩකයන්ට ජනපතිගෙන් කී‍්‍රඩා පිටියක්පසු ගිය සති අන්තයේ ජනාධිපතිතුමා වොලිබෝල් රසිකයකු බවට පත්වීය. ජනාධිපති රන් කුසලාන වොලිබෝල් තරගාවලියේ අවසන් මහා තරග පැවැත්වූයේ මහරගම තරුණ සේවා ගෘහස්ත කී‍්‍රඩාගාරයේ දී ය. කාන්තා ශූරතාව සඳහා ගම්පහ සියනෑතරු කණ්ඩායමත් රදාවාන ගෝල්ඩන් බර්ඩ්ස් කණ්ඩායමත් තරග කළහ.පිරිමි ශූරතාව වෙනුවෙන් ගම්පහ සියනෑතරු කණ්ඩායමත් සීදුව සිරිදුව කණ්ඩායම් තරග වැදුණා හ.ඒ අනුව ගම්පහ සියනෑතරු කී‍්‍රඩා සමාජයේ කාන්තා සහ පිරිමි කණ්ඩායම් දෙකම ජනාධිපති රන් කුසලාන අවසාන තරග වලට සහභාගිවීම විශේෂ සිද්ධියක් වශයෙන් ශී‍්‍ර ලංකා වොලිබෝල් ඉතිහාසයට එක්වීය.එහෙත් ගම්පහ සියනෑතරු කී‍්‍රඩක කී‍්‍රඩිකාවෝ මහරගම ගෘහස්ත කී‍්‍රඩාගාරයට පැමිණ සිටියේ කී‍්‍රඩා පිටියක් නොමැතිව මහපාරට වැටුණු කී‍්‍රඩා සමාජයක් වශයෙනි.සියනෑතරු කී‍්‍රඩකයෝ ජනාධිපති රන් කුසලාන දිනාගත් වහාම ඒ වන විට මහරගම ගෘහස්ත කී‍්‍රඩාගාරයේ සිටි වොලිබෝල් සම්මේලනයේ සභාපති ඇමැති ඩිලාන් පෙරේරා ට දුරකතනයෙන් කතා කළ ජනාධිපතිතුමා ජයග‍්‍රාහකයින්ට සුබ පතන ලෙස දන්වා සිටියේය.”වොලිබෝල් දැන් ජාත්‍යන්තර මට්ටමේ තියෙනවා වාගේ “ජනාධිපතිතුමා ගේ ප‍්‍රකාශයෙන් උද්දාමයට පත්වූ ඇමැති ඩිලාන් පෙරේරා ජනාධිපතිතුමා වොලිබෝල් ගැන මෙච්චර උනන්දුයි කියල මට හිතාගන්ඩවත් බැරි වුණා “ යි අසළ සිටි සම්මේලන නිළධාරියකුට පැවසීය.එදා රාති‍්‍රයේ ඇමැති පණ්ඩු බණ්ඩාරනායක ට ද ජනාධිපතිතුමාගේ දුරකතන ඇමතුමක් ලැබුණේය.”අර සියනෑතරු ළමයින්ට පුළුවන් තරම් ඉක්මණින් සෙල්ලම් කරන්න කී‍්‍රඩා පිටියක් හදල දෙන්න. ඒ ළමයි පිට්ටනියකුත් නැතුව බොහොම දක්‍ෂ විදිහට සෙල්ලම් කළා. ඉඩමක් පවරාගෙන මට කියන්ඩ ...මමත් උදව් කරන්නම් පිට්ටනිය හදා දෙන්ඩ ...”ඇමැති පණ්ඩු බණ්ඩාරනායක ඒ අනුව වහාම කි‍්‍රයාත්මක විය. ඉඩමක් සෙවීමේ සහ පවරාගැනීමේ කාර්යය ආරම්භ කරමින් ගම්පහ දිසාපතිවරයා මෙන්ම බස්නාහිර මහ ඇමැතිවරයාටද මේ බව දන්වා සිටියේය.”ජනාධිපතිතුමා මේ කාරණය ගැන ඉහළම උනන්දුවක් දක්වනවා. ඒ නිසා හැකි ඉක්මණින් මේ වැඩේ කරමු .”පණ්ඩු බණ්ඩාරනායක මහතා ඔවුන්ට දන්වා යවා ඇත.එක්සත් ජාතික පක්ෂයට දැන් උදා වී තිබෙන්නේ ඉතාම අවාසනාවන්ත තත්ත්වයකි. එ.ජා.ප නායකත්වයට එරෙහි දේශපාලන කුණාටුව තව තවත් තීව‍්‍ර වෙන බවක් ගිය සතියේ දැක ගන්නට ලැබිණි. මේ අතර එ.ජා.ප. නායකත්වයෙන් ඉවත්වීමට නායක රනිල් වික‍්‍රමසිංහට එ.ජා.ප. කැරලිකාර මන්තී‍්‍ර කණ්ඩායම ලබා දුන් දින ගණන දැන් ගෙවී යමින් පවතී. මේ අතර ගිය සති අන්තයේ විවිධ මාධ්‍ය වාර්තා කෙළේ එ.ජා.ප. මන්තී‍්‍ර පිරිසක් ආණ්ඩුවට එක් වෙනු ඇති බව ය. කෙසේ වෙතත් එ.ජා.ප කැරැලිකාර මන්තී‍්‍ර පිළේ ප‍්‍රබලයකු මේ තීරයට හෙළි කෙළේ ආණ්ඩුවට එක්වීමට තම කණ්ඩායම තවම තීරණයක් ගෙන නො මැති බවය.“ඔබතුමාට පැහැදිලි ප‍්‍රතිපත්තියක් නෑ...”මේ අතර එ.ජා.ප. කැරැලිකාර මන්තී‍්‍ර පිලේ තවත් ආරංචි මාර්ගයක් හෙළි කළේ එ.ජා.ප. නායකත්වයෙන් රනිල් වික‍්‍රමසිංහ ඉල්ලා අස් නොවෙතොත් විපක්ෂ නායක ධූරය එ.ජා.ප නායකයාට අහිමි කිරීමට තම කණ්ඩායම මෙහෙය වන බවයි. මේ අතරතුර ගිය සතියේ දෛවඥයන් කිහිප දෙනෙක් ම ප‍්‍රකාශ කැර තිබුණේ තවත් වසර ගණනාවක් යනතුරු එ.ජා.ප රජයක් බිහි නොවන බවයි.මේ අතරතුර ගිය සතියේ දී එ.ජා.ප නායකයා නායකත්වයේ දුර්වලකම වයඹ පළාත් සභා විපක්ෂ නායක පත් කිරීමෙන් පෙන්නුම් කෙළේය. වයඹ පළාත් එ.ජා.ප ජ්‍යෙෂ්ඨ මන්තී‍්‍රවරුන් ගේ ඇනුම් බැනුම් සමඟය . වයඹ පළාත් සභා විපක්ෂ නායක අශෝක වඩිගමංගාව රජය සමඟ එක්වීමත් සමඟ මේ ගැටුම ඇති විය. හිටපු විපක්ෂ නායකවරයාට පසුව එ.ජා.ප යේ වැඩිම මනාප ලබාගෙන තිබුණේ වෙනත් මන්තී‍්‍රවරයෙකි. එහෙත් එ.ජා.ප මනාප ලයිස්තුවේ හය වෙනියාව සිටි ශ්‍යාමල් සෙනරත් වයඹ පළාත් සභාවේ විපක්ෂනායකයා කිරීමට එ.ජා.ප නායකයා අනියමින් උදව් දී තිබිණි. මේ කපුකම සිදු කැර තිබුණේ අකිල විරාජ් කාරියවසම් ය. අශෝක වඩිගමංගාව විපක්ෂනායක ධූරයෙන් ඉවත්වීම සමඟම එ.ජා.ප නායකයා ශ්‍යාමල් සෙනරත්ට උපදෙස් දී තිබෙන්නේ තමන්ට විපක්ෂනායක ධූරය ලබා ගැනීමට සහාය ලබාදෙන බවට අනෙක් එ.ජා.ප මන්තී‍්‍රවරුන්ගෙන් අත්සන් ලබා ගන්නා ලෙස ය. එම ලිපිය පළාත් සභාවේ සභාපතිවරයාට ලබාදෙන ලෙස ද එ.ජා.ප. නායකයා උපදෙස් දී තිබිණි. එ.ජා.ප. නායකයා තමන්ගේ ඇඟත් බේරාගෙන අකිල විරාජ් මන්තී‍්‍රවරයා ගේ හිතවතා වූ ශ්‍යාමල් සෙනරත් වයඹ පළාත් විපක්ෂ නායකත්වයට පත් කැර තිබුණේ එලෙසට ය.ගිය සතියේ එ.ජා.ප. දේශපාලන මණ්ඩලය රැස්විය. මේ රැස්වීම ඉතා උණුසුම් මුහුණුවරක් ගත්තේ ය.දේශපාලන මණ්ඩලය රැස්වීම සමඟම එ.ජා.ප නායකයා විමසා සිටියේ සබරගමුවේදී සහ උතුරුමැද පළාතේ දී එ.ජා.ප. යට අත්වූ අන්ත පරාජයෙන් ගොඩ ඒමට කුමක් කළ යුතු ද යන්න ය. සුපුරුදු පරිදිම එ.ජා.ප. නායකයා කොළයක් ගෙන අඩු පාඩු සටහන් කැර ගත්තේ ය. ඉන් පසුව එ.ජා.ප. නායකයා දේශපාලන මණ්ඩලයට යෝජනාවක් ගෙන ආවේය. “අපි මංගල - චන්ද්‍රිකා - මනෝ ගනේෂන්, ජ.වි.පෙ මේ අය එකතු කැරගෙන විපක්ෂ සන්ධානයක් හදමු. ඒ හරහා අපිට රටේ ප‍්‍රබල ලෙස නැඟී සිටින්න පුළුවන්” එ.ජා.ප නායක රනිල් කීවේය.එ.ජා.ප. නායකයාගේ යෝජනාව සමඟ ම දේශපාලන මණ්ඩල රැස්වීම උණුසුම් විය. එ.ජා.ප. නියෝජ්‍ය මහ ලේකම් ලක්ෂ්මන් සෙනෙවිරත්න ඉතාම තදින් තම අදහස් දක්වන්නට පටන් ගත්තේ ය. නායකතුමා මොනවද මේ යෝජනා කරන්නේ. මීට පෙරත් සන්ධානයක් හදනවා කියලා මංගල සමරවීර එකතු කැර ගෙන ජාතික සභාව හැදුවා. හොර ගිවිසුම් දෙකක් ගැහුවා. මංගල සමරවීරට අගමැතිකම දෙන්න ඔබතුමා එකඟවෙලා තියෙනවා. මංගල කියන්නේ කවුද? එයා එ.ජා.ප යට කළ සේවය මොකක්ද “ලක්ෂ්මන් සෙනෙවිරත්න මන්තී‍්‍රවරයා එ.ජා.ප. නායකයා විවේචනය කෙළේ ය.ඔබතුමා බොරු සන්ධාන ගහන්න එපාඑ.ජා.ප නායකයා සමඟ සිටින බව රටට පෙන්වන මන්තී‍්‍රවරු ද මෙවර දේශපාලන මණ්ඩල රැස්වීමේදී එ.ජා.ප නායක රනිල් දැඩි ලෙස විවේචනය කරමින් කථා කළහ. මේ අතර මහනුවර දිසා මන්තී‍්‍ර ලක්ෂ්මන් කිරිඇල්ලගේ චෝදනාව ඉතා බරපතල විය. “ඔබතුමාට පැහැදිලි ප‍්‍රතිපත්තියක් නෑ. ජනතාවගේ විශ්වාසයක් නෑ. පොළොන්නරුවේ දී උද්ඝෝෂණයක් කරන්න ඔබතුමා මට උපදෙස් දුන්නා. හැබැයි ප‍්‍රදේශයේ සංවිධායකයා සෙනඟ ගෙනාවේ නෑ. මම මහනුවරින් මිනිස්සු බස්වල දාගෙන ගිහින් පිකටිං එක කළේ. ඔබතුමා බොරු සන්ධාන ගහන්න එපා එ.ජා.ප. ය සමඟ ජනතාව නෑ. ඒ නිසා ඒකට උත්තරයක් දැන් හොයා ගන්න. සන්ධාන වලින් එ.ජා.ප. යට වැඩක් නෑ” කිරිඇල්ල මන්තී‍්‍රවරයා ආවේගයෙන් කථා කළේ ය.ඉන් පසුව දේශපාලන මණ්ඩලයේ දී අදහස් දැක්වූයේ කැරැලිකාර මන්තී‍්‍ර පිලේ නායකයකු වෙත ජොන්ස්ටන් ප‍්‍රනාන්දු මන්තී‍්‍රවරයාය. “මැතිවරණයක් පැරැදුණාම නායකතුමා හැමදාම බොරුවට දේශපාලන මණ්ඩල රැස්වීමේ දී අදහස් යෝජනා ලියා ගන්නවා. හැබැයි කි‍්‍රයාත්මක වෙන්නේ නෑ. අදත් ඒකමයි වෙන්නේ. මේ පක්ෂය ගෙනියන්නේ එක්තරා ව්‍යාපාරිකයකු ගේ උවමනාවට. අද මේ ව්‍යාපාරිකයා මෙතන නෑ. හිටියා නම් කියනවා” ජොන්ස්ටන් මන්තී‍්‍රවරයා ඍජුවම චෝදනා කෙළේ එ.ජා.ප. හිටපු සභාපති මලික් සමරවික‍්‍රමට බව එ.ජා.ප මන්ත‍්‍රීවරයෙක් කියා තිබිණි.“නායකතුමා ඔබතුමා ජාතික සභාව හැදුවා. ජන රළ උද්ඝෝෂණ කළා. හැබැයි එ.ජා.ප යට වැඩක් වුණා ද කෝ මංගල සමරවීරගේ වැඩ. මංගල සමරවීරගේ අපේක්ෂකයෝ උතුරුමැදට, සබරගමුවට ඉදිරිපත් වුණා ද එයාට තියෙන බලය මොකක්ද? කරුණා කරලා බහුතර මතයට ඉඩ දෙන්න. සජිත්, එස්.බී. සහ රුක්මන්ට පක්ෂයේ නායකත්වයට එන්න ඉඩ දෙන්න. ඔබතුමාගේ වැරැදි වැඩ නවත්වන්න. එ.ජා.ප. මන්තී‍්‍රවරු කොටවන්න එපා. එ.ජා.ප. ය ග‍්‍රාමීය මට්ටමෙන් නැතිවෙලා ඉන්නේ ඒ නිසා ඔබතුමාට බැරි දේවල් නොකර පක්ෂය දිනවන්න පුළුවන් කෙනකුට දීලා යන්න” ජොන්ස්ටන් ප‍්‍රනාන්දු මන්තී‍්‍රවරයා එ.ජා.ප. නායකත්වය විවේචනය කරමින් ඉතා දිගු කථාවක් කෙළේ ය.මන්තී‍්‍ර ජොන්ස්ටන් ප‍්‍රනාන්දු කථාව නිම කරනවා සමඟම එ.ජා.ප ජ්‍යෙෂ්ඨතම මන්තී‍්‍රවරයෙක් වෙන ජෝන් අමරතුංග නැඟී සිටියේ ය. “ජොන්ස්ටන් මන්තී‍්‍රතුමා, ඔබතුමා නායකයා මාධ්‍ය මගිනුත් විවේචනය කරලා තිබුණා. පක්ෂයේ දේවල් එළියේ කියන එක වැරැදියි” මන්තී‍්‍ර ජෝන් අමරතුංග ජොන්ස්ටන්ට වාග් ප‍්‍රහාරයක් එල්ල කෙළේය.ඒ සමඟම මන්ත‍්‍රී ජොන්ස්ටන් ප‍්‍රනාන්දු ඊට පිළිතුරු දුන්නේ තරමක් ආවේගයෙනි. “මම නායකතුමා එළියට ගිහිං විවේචනය කෙළේ ඊයේ පෙරේදා. හැබැයි සමහරු මාධ්‍යවලට මීට පෙර මේවා කියලා තිබුණා. මම අවසන් වරට කෘත්‍යාධිකාරි මණ්ඩලයේ කථා කළාට පස්සේ දෙරණ රූපවාහිනියේ දී ප‍්‍රථම වරට කෙළින් ජනතාවට කථා කෙළේ. හැබැයි මට හිතෙන්නේ ඔබතුමාට තියෙන්නේ උස විතරයි. ඊට වඩා දෙයක් හිතන්න බෑ වගෙයි. ඔබතුමා ඇමැතිකම් ගන්න ආණ්ඩුව වටේ කැරකෙනවා. ඒ නිසා කරුණා කරලා අපිට එ.ජා.ප. ය බේර ගන්න ඉඩ දීලා ඔබතුමා පාඩුවේ ඉන්න” මන්තී‍්‍ර ජොන්ස්ටන් ප‍්‍රනාන්දු ඉතා තදින් ම මන්තී‍්‍ර ජෝන් අමරතුංගට කීවේය.මේ වාදය අතර තුර එ.ජා.ප මහ ලේකම් තිස්ස අත්තනායක කීවේ “තර්ජනය කරන්න ජොන්ස්ටන්ට අයිතියක් නැහැ කියායි. ඒ සමඟම යළිත් ජොන්ස්ටන් මන්තී‍්‍රවරයා නැඟී සිටියේ ය. මහ ලේකම්තුමා කියන විදියට අපි තර්ජනය කරන්නේ නෑ. හැබැයි අපි තර්ජනය කරනවා නම් ඒකටත් ඔට්ටුයි. කොහොමටත් නායකතුමාට දීලා තියෙන දින කිහිපයට වඩා එක දිනයක්වත් ඉන්න දෙන්නේ නෑ.” මන්තී‍්‍ර ජොන්ස්ටන් දැඩි ස්වරයෙන් කීවේය.ආණ්ඩුවට දොස් නොකියා වැරැදි හදාගන්නමෙවර එ.ජා.ප. දේශපාලන මණ්ඩලයේ තවත් සුවිශේෂී දෙයක් වූයේ එ.ජා.ප. නායක රනිල් සමග ඉතාම සමීප මන්තී‍්‍රවරු පවා එ.ජා.ප. නායකයා විවේචනය කිරීමයි. ඒ බව මන්තී‍්‍ර රවි කරුණානායකගේ වාග් ප‍්‍රහාරයෙන් මනාව ඔප්පු විය. “මේ පක්ෂයේ කොන්දක් තියෙන මන්තී‍්‍රවරු ඉන්නේ කිහිප දෙනායි. ලක්ෂ්මන් සෙනෙවිරත්න, ජෝනී, තලතා සහ ඉන්දික බණ්ඩාරට විතරයි කොන්දක් තියෙන්නේ . අපේ නායකතුමා පක්ෂය විනාශ කළා. අද අපිට භික්ෂූන් වහන්සේලා ගමේ ජනතාව කවුරුත් නෑ. අද නායකතුමා යුද්ධය ගැන පැහැදිලි මතයක් නෑ. නායකතුමාට කල් මරණවා . මම ඒකට නම් විරුද්ධයි ” මන්තී‍්‍ර රවි කරුණානායක කීවේය.ඉන් අනතුරුව එක්වරම මන්තී‍්‍ර ගාමිණී ජයවික‍්‍රම පෙරේරා නැගිට්ටේය “ ඡන්ද පෙට්ටි මාරු කරලා. ආණ්ඩුව දූෂණය , භීෂණය, වපුරවලා ඡන්දය දිනුවේ “ මන්තී‍්‍රවරයා චෝදනා කෙළේය.එ.ජා.ප. නායකයා මැතිවරණ පරාජය බාර නොගෙන පක්ෂය තව තවත් වලපල්ලට යවනවාට එරෙහි එ.ජා.ප. නියෝජ්‍ය මහලේකම් ලක්ෂ්මන් සෙනෙවිරත්නට මන්තී‍්‍ර ජයවික‍්‍රම පෙරේරාගේ කථාවට තරමක් කේන්ති ගියේය. “ මන්තී‍්‍රතුමා බොරු කියන්න එපා. ආණ්ඩුව ඡන්ද පෙට්ටි මාරු කරලා නෑ. ඇයි. එ.ජා.ප. යට පරාජය බාර ගන්න බැරි. වැරැදි හදා ගන්න දැන් අවස්ථාවක් කර ගන්න. එහෙම නැතිව ආණ්ඩුවට වරද පටවලා මේ උතුම් පක්ෂය තවත් විනාශ කරන්න එපා. අපේ මහලේකම්තුමා, රන්ජන් රාමනායක, ජානක පෙරේරා කියනවා මැතිවරණය සාධාරණයි කියලා. ඔබතුමා බොරු කථාවක් කියනවා” මන්තී‍්‍ර ලක්ෂ්මන් සෙනෙවිරත්නගේ කථාවට එවර මන්තී‍්‍ර ජයවික‍්‍රම පෙරේරා කිසිවක්ම නොකියා බිම බලා ගත්තේය.පරාජයට ඔක්කොම වග කියන්න ඕනෑගිය සෙනසුරාදා එ.ජා.ප. නායකයා ගේ නිවෙසට එ.ජා.ප ජ්‍යෙෂ්ඨ මන්තී‍්‍රවරු පිරිසක් ගියහ. මේ පිරිසට එ.ජා.ප ගාලු දිසා මන්තී‍්‍ර වජිර අබේවර්ධන ඇතුළු පිරිසක් අයත් වූහ. මේ පිරිස එදින එ.ජා.ප. නායකයා සමඟ සුහද කථා බහක නිරත වූහ. “පළාත් සභා මැතිවරණයේදී එ.ජා.පයට අත් වූ පරාජය සාමූහිකව සියලු ම මන්තී‍්‍රවරු සහ ආසන සංවිධායකවරු බාර ගත යුතුයි. නායකතුමා බිය ගන්වමින් තනතුරු ඉල්ලන්නේ පක්ෂයේ උන්නතියට නෙවෙයි. වෙනත් න්‍යාය පත‍්‍රවලට. ඒකට යටවෙන්න අපට අවශ්‍ය නෑ. කැරැලිකාර මන්තී‍්‍රවරු සමඟ අපි ගැටුමට නොයන්නේ පක්ෂයේ සමඟිය ආරක්ෂා කරගන්න අවශ්‍ය නිසා” එ.ජා.ප. ගාලු දිසා මන්තී‍්‍ර වජිර අබේවර්ධන එ.ජා.ප නායක රනිල් ගේ සිත සැනසෙන ආකාරයට කීවේය. එ.ජා.ප නායකයාට හිතවත් තවත් මන්තී‍්‍රවරු කීප දෙනෙක් ම එහිදී කියා සිටියේ එ.ජා.ප නායකත්වයේ දිගටම රනිල් වික‍්‍රමසිංහ රැඳී සිටිය යුතු බව ය.ගිය ඉරිදා එ.ජා.ප මහලේකම් තිස්ස අත්තනායක කොළඹ සිට දෙනියාය පිටබැද්දර ප‍්‍රදේශයට ගියේ ය. ඒ දකුණු පළාත් මන්තී‍්‍ර සිරි විජේවික‍්‍රම ගේ දේශපාලන ජීවිතයට වසර විස්සක් පිරීම නිමිත්තෙන් සංවිධානය කැර තිබූ උත්සවයකට සහභාගි වීමට ය. දකුණු පළාත් මහ ඇමැති ශාන් විජයලාල් ද සිල්වා, සංස්කෘතික කටයුතු ඇමැති මහින්ද යාපා අබේවර්ධන සහ එ.ජා.ප මන්තී‍්‍ර සාගල රත්නායක ද මේ උත්සවයට එක්ව සිටීම විශේෂත්වයක් විය.ගිය සතියේ දී එ.ජා.ප නායක රනිල් සබරගමුව සහ උතුරු මැද පළාත් සභා නව මන්තී‍්‍රවරු හමු වූහ. මේ හමුවට එ.ජා.ප සභාපති රුක්මන් සේනානායක, ජාතික සංවිධායක එස්.බී. දිසානායක, ජෝන් අමරතුංග, ගාමිණී ජයවික‍්‍රම, තලතා අතුකෝරාල, චම්පිකා පෙ‍්‍ර්මදාස ඇතුළු එ.ජා.ප ජ්‍යෙෂ්ඨයෝ පිරිසක් ද එක්වූහ.හෙළ උරුමයෙන් රට නංවන්න අතහිතමේ දිනවල ජාතික හෙළ උරුමය රටටම ආදර්ශවත් කාර්යයක නිරතව සිටී. මේ කටයුත්ත මෙහෙයවනුයේ හෙළ උරුමයේ තරුණ අංශය මගිනි. “දැය නංවමු රටම වවමු” මැයෙන් කි‍්‍රයාත්මක වැඩපිළිවෙළේ අරමුණ හරිතාරාම ඇති කිරීම ය. විහාරස්ථාන මුල් කැර ගනිමින් දුර්ලභ ශාක වර්ග සිටුවීම සහ විහාරස්ථානයන්හි ඔසු උයන් ඇති කිරීම මේ වැඩපිළිවෙළ හරහා සිදු කෙරේ. ඒ සඳහා අවශ්‍ය ශාඛ වර්ග සහ ඔසු පැලෑටි පරිසර අමාත්‍යාංශය හරහා නොමිලේ බෙදා දීම ද විශේෂත්වයකි.ජාතික නිදහස් පෙරමුණ ගිය සතියේ තවත් සත් කාර්යයකට මුල පිරුවේ ය. “ජයෝදයේ රණ ඝෝෂා” නමින් රණවිරුවන්ට ධෛර්යය ශක්තිය ප‍්‍රාර්ථනය කැර රථ පෙරහරක් සංවිධානය කිරීම මෙරට ජනතාවගේ ගෞරවයට පාත‍්‍ර වූ කාරණයක් විය.ජයෝදයේ රණඝෝෂා පෙරහර පෑලියගොඩ විද්‍යාලංකාර පිරිවෙනේ සිට මහනුවර දළදා මාලිගාවට ළඟා වෙද්දී මග දෙපස සිටි දහස් ගණන් ජනතාවගේ උපහාරය ඊට හිමි විය.ගිය සතියේදී ලංකාවේ චීන තානාපති යේ ඩාබේ සහ ජානිපෙ නායකයන් අතර විශේෂ හමුවක් චීන තානාපති කාර්යාලයේදී පැවැත්විණි. චීනයේ සිතුවාන් සහ සුආන් ප‍්‍රාන්තයේ සිදුවූ භූමි කම්පාවෙන් මියගිය සහ තුවාල ලැබු පිරිසට තම පක්ෂයේ සහ මෙරට ජනතාවගේ ශෝකය පළ කරන බව ජානිපෙ සභාපති විමල් වීරවංශ මෙහිදී චීන තානාපතිවරයාට කීවේය.බෙදුම්වාදී කොටි ත‍්‍රස්තවාදය පරාජය කිරීමට චීන රජය ලංකා රජයට සහයවීම පැසැසුමට ලක්කරමින් එහිදී ජානිපෙ මහලේකම් නන්දන ගුණතිලක අදහස් දැක්වීය.ගිය අඟහරුවාදා ශී‍්‍රලනිපයේ 57 වන සංවත්සරය වෙනුවෙන් ආගමික වතාවත් රැසක් රටපුරා සංවිධානය කැර තිබිණි. ප‍්‍රධාන ආගමික උත්සවය ඉතා චාම් අයුරින් පැවැතියේ කැලණිය රජමහා විහාරයේදීය. මේ අතරතුර හාලිඇල ශී‍්‍රලනිප මධ්‍යම සංවිධානය සමග එක්ව ඇමැති ඩිලාන් පෙරේරා කතරගම කිරිවෙහෙර සහ කතරගම දේවාලය මුල්කැරගෙන විශේෂ බෝධි පූජාවක් සහ දේව පූජාවක් සංවිධානය කැර තිබිණි.හාලිඇල සිට පැමිණි තුන්සියයකට ආසන්න පිරිසට රාතී‍්‍ර ආහාරය සූදානම් කැර තිබුණේ කතරගම සංචාරක නිවස්නයකය. මේ අතරතුර ඇමැති ඩිලාන් පෙරේරා අනතුරකට ලක්විය. ඒ සමඟම ඇමැතිවරයා කතරගම රෝහලට ඇතුළත් කෙරිණි. ඉන් පසුව ඇමැතිවරයාව හම්බන්තොට රෝහලට මාරු කෙරිණි. උදෑසන 5.00 පමණ වන විට ඇමැති චමල් රාජපක්ෂගේ හිතවතුන් කීපපොළක්ම ඇමැති ඩිලාන්ට අවශ්‍ය කටයුතු සොයා බැලීමට පැමිණ සිටියහ. උදෑසන 6.00 පමණ වෙන විට ඇමැති ඩිලාන්ගේ ජංගම දුරකථනය නාද විය. ඇමැතුම ලබාදී තිබුණේ ජනාධිපතිතුමාය. “ඩිලාන් මොකද වුණේ. ප‍්‍රතිකාර කරගන්න අවශ්‍ය කටයුතු මං සලසලා තියෙන්නේ” ජනාධිපතිතුමා ඇමැති ඩිලාන්ට කියා තිබිණි.සුපිරිසිදු කිව්වත් කරන්නේ බොරු මවාපෑමක්මෙරට බොහෝ දෙනා අතර තම පිරිසිදු බව කියාපාන ජ.වි.පෙ. මන්තී‍්‍රවරයකුට ගිය සතියේ බෙල්ලටම තොණ්ඩුව වැටිණි. හැංගි හැංගි වෙස් බැඳ එළියේ නැටිය යුතුයි කියන්නා සේ ජ.වි.පෙ. කෑගලු දිසා මන්තී‍්‍ර අනුරුද්ධ පොල්ගම්පොල ජපානයේදී ආගමන විගමන නිලධාරීන්ගේ ප‍්‍රශ්න කිරීමට ලක්විය. තම පෞද්ගලික සහකාර ලෙස හඳුන්වාදී වංචාකාරී ලෙස පුද්ගලයකු ජපානයට ගෙන යාම පොල්ගම්පොල ජ.වි.පෙ. මන්තී‍්‍රවරයාට එරෙහිව නැගුණු චෝදනාව විය. අවසානයේදී සිදුවූයේ ජ.වි.පෙ. මධ්‍යම කාරක සභාවේ ඒකමතික තීන්දුවක් මත අනුරුද්ධ පොල්ගම්පල මන්තී‍්‍රවරයාට මන්තී‍්‍රධුරයෙන් ඉවත් වෙන ලෙස දැනුම් දීමය. “මෙයාලා මන්තී‍්‍ර වරප‍්‍රසාද අරගෙන තව මොනවා කරනවාද දන්නෑ. ජපානයට කී දෙනෙක් මේ විදියට ගෙනිහිං ද දන්නේ කව්ද? මේ පාර අහුවුණේ නැත්නම් මන්තී‍්‍ර පොල්ගම්පල කරපු අයථා කි‍්‍රයාව හෙළි වෙන්නෙත් නෑ” මෙලෙස දේශපාලන ලෝකයේ කථාබහට ලක්විය. දේශපාලන ලෝකයේ තමන් සුපිරිසිදු සහ ආදර්ශවත් චරිත බවට කෙතරම් කෑමොර දුන්නත් ජ.වි.පෙ. මන්තී‍්‍රවරුන් කරන්නේ බොරු මවාපෑමක් බව ගිය සතියේදී මුළු රටටම පැහැදිලි වූ කාරණයක් විය.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=af0809071</link>
    <topic>මහපාරට වැටුණු ගම්පහ</topic>
    <author>ලයින්ස්මන්</author>
    <content>මහපාරට වැටුණු ගම්පහ වොලිබෝලයහද ඇඳි රේඛාරැකියා අවස්ථා වැඩිකිරීමට ඉංගිරිසි බස නැංවීමවොලිබෝලයම්පහ ප‍්‍රදේශය ගැන කල්පනා කරන විට හුඟාක් දේවල් සිහිපත් වෙනවා. ගම්පහ අන්නාසි, ගම්පහ ටියුෂන් පන්ති, එසේම ගම්පහ වොලිබෝල්.ශ‍්‍රී ලංකාවේ වොලිබෝල් කී‍්‍රඩාව පටන් ගත් අවදියේ පටන්ම එක දිගට වොලිබෝල් කීර්තිය රැකගැනීමට ගම්පහ සමත් වී සිටිනවා.මීරිගම, තුඩැල්ල, ගල්ඔය, මිනුවන්ගොඩ, කැලණිවැලි, ආදී ප‍්‍රදේශ සමඟ එදත් ගම්පහ කරට කර සිටියා. ඊට පසු මාදම්පේ, නාත්තන්ඩිය, කටාන, රදාවාන, කුලියාපිටිය, හංවැල්ල ආදී ප‍්‍රදේශ සමඟ අදටත් කරට කර සිටිනවා. එකල ගම්පහ සෙන්ට‍්‍රල්.. මෙකල ගම්පහ සියනෑතරු..ගම්පහ සෙන්ට‍්‍රල් එක ගැන නොදන්නා කෙනෙක් එකල මුළු ලංකාවේම සිටියේ නැහැ. එසේම ගම්පහ සියනෑතරු ගැන නොදන්නා කෙනෙක් මෙකල ශ‍්‍රී ලංකාවේම නැහැ.ශ‍්‍රී ලංකාවේ ප‍්‍රථම නායකයා ගම්පහ චාල්ස්, දෙවැනි නායකයා ගම්පහ සිරා, ඊට පසුව ගම්පහ පියරත්න...ගම්පහ පුරවරයට මොනතරම් ආඩම්බරයක්ද? ඒ නිසාම ගම්පහ සෙන්ට‍්‍රල් කී‍්‍රඩකයන්ගේ සිහිවටනයක් ගම්පහ දුම්රියපොළ ඉදිරිපිට නිර්මාණය කොට තිබෙනවා. වොලිබෝල් කී‍්‍රඩකයන් වෙනුවෙන් ලෝකයේ ඉදිකොට ඇති එකම ස්මාරකය ලෙස එය සැලකෙනවා. දුම්රිය පොළෙන් පිටතට එනවිටම “මේ වොලිබෝල් නගරයයි” යන ආකල්පය ඕනෑම කෙනකුට ඇතිවෙනවා.ඒත් ගම්පහ සෙන්ට‍්‍රල් කී‍්‍රඩා සමාජයට තම කී‍්‍රඩාපිටිය අහිමිවුණා. සෙන්ට‍්‍රල් කී‍්‍රඩා සමාජය අභාවයට ගියා.සෙන්ට‍්‍රල් කී‍්‍රඩා සමාජය එසේ අභාවයට යද්දී සියනෑතරු කී‍්‍රඩා සමාජය මතුවුණා. ඉන්පසු ගම්පහ වොලිබෝල් මෙහෙවර ඉටුකළේ ඔවුන් විසින්.සියනෑ පිටියෙන් ජාතික මට්ටමේ කී‍්‍රඩකයන් බිහිවෙන්න පටන් ගත්තා. රංජිත් පෙ‍්‍ර්මරත්න (ශ‍්‍රී ලංකා උපනායක) ඒ.ඒ.ජයතිස්ස (ශ‍්‍රී ලංකා උපනායක), අජිත් ආනන්ද (ශ‍්‍රී ලංකා උපනායක) පමණක් නොව වොලිබෝල් ක්‍ෂේත‍්‍රයට එතෙක් මෙතෙක් බිහිවූ පන්දු ඔසවන්නා වශයෙන් සැලැකෙන එරික් ජයසූරිය සියනෑතරු පිටියෙන් බිහිවූ කී‍්‍රඩකයෙක්.ඉන්පසු දිගින් දිගටම සියනෑතරු කී‍්‍රඩාපිටියෙන් ජාතික මට්ටමේ කී‍්‍රඩකයන් පමණක් නොව කී‍්‍රඩිකාවන් ද බිහිවෙන්නට පටන් ගත්තා.අවට ගම්මානවල හුදෙකලා වී සිටි කී‍්‍රඩක කී‍්‍රඩිකාවන් සියනෑතරු පිටියට ආකර්ෂණය වෙන්නට පටන් ගත්තේ සියනෑ පිටිය තුළින් අති දක්ෂ කී‍්‍රඩකයකු විය හැකිය යන විශ්වාසය නිසා.ප‍්‍රධාන වශයෙන් ගම්පහ බණ්ඩාරනායක විදුහල, රත්නාවලී බාලිකා, යශෝධරා දේවී බාලිකා වැනි විදුහල්වලින් පමණක් නොව අවට පාසල්වල ශිෂ්‍ය ශිෂ්‍යාවන් රැසක් සියනෑතරු කී‍්‍රඩාපිටියට පැමිණ පුහුණුවෙන්නට පටන් ගත්තා.ඒ නිසා සියනෑතරු කී‍්‍රඩා පිටියත් සියනෑතරු කී‍්‍රඩා සමාජයත් ප‍්‍රදේශයේ කී‍්‍රඩාවට අතහිත දෙන පුහුණු මධ්‍යස්ථානයක් බවට පත්වුණා. සියනෑතරු පිටියෙන් බිහිවූ කී‍්‍රඩක කී‍්‍රඩිකාවන් රැසක් මේ වනවිට විවිධ ආයතනවල සේවය කරමින් ඒ ආයතනවල කණ්ඩායම් නියෝජනය කරනවා. වරාය අධිකාරිය, දුම්රිය දෙපාර්තමේන්තුව, ආරක්ෂක සේවා සහ වෙනත් පෞද්ගලික ආයතන වෙනුවෙන් කී‍්‍රඩා කරනවා. ඇතැම් කී‍්‍රඩකයන් සියනෑතරු පිටියට එනවිට හරියට උඩ පැනගන්ඩවත් නොහැකි වූ අය.එහෙත් සියනෑතරු පිටිය තුළින් ලැබූ ක‍්‍රමවත් පුහුණුව සහ උපදෙස් නිසාත් තරගකාරී කී‍්‍රඩාවකට අවතීර්ණවෙන්නට අවස්ථාව ලැබීම නිසාත් ඔවුන් පසුකලෙක ශ‍්‍රී ලංකාව නියෝජනය කළ දක්ෂ කී‍්‍රඩකයන් බවට පත්වුණා.එවැනි ඓතිහාසික, අභිමානවත් කී‍්‍රඩාපිටියක් තමයි සියනෑතරු කී‍්‍රඩා සමාජයට අහිමි වුණේ..තව තවත් උදව් දී කීර්තිමත් කරන්නට වටිනා කී‍්‍රඩා සමාජය එක පැයකින් පාරට තල්ලු කළා. ගම්පහ නගරාධිපතිවරයා කළ මේ කි‍්‍රයාව නිසා ඔහුගේ නම ඉදිරියෙන් තැවරුණ කළු පැල්ලම කිසිදා මැකී නොයනු ඇති. ඔහු පාරට ඇද දැමුවේ තවත් එක් කී‍්‍රඩා සමාජයක් නොව මුළු ලංකාවටම කී‍්‍රඩකයන් කී‍්‍රඩිකාවන් සැපයූ වොලිබෝල් පුහුණු මධ්‍යස්ථානයක්.එක් පසෙකින් කී‍්‍රඩා පිටියේ ප‍්‍රායෝගික පුහුණුව, ශාරීරික යෝග්‍යතා වර්ධනය වෙනුවෙන් වූ ව්‍යායාම්, බර ඉසිලීම් පමණක් නොව අන්තර්ජාතික මට්ටමේ උපදෙස්... මේ සියල්ල ප‍්‍රදේශයේ තරුණ පරපුරට මේ පුරපතිවරයා අහිමි කළා.අයාලේ ගොස් රස්තියාදුකාරයන් බවට පත්ව ජීවිතය නැති නාස්ති කර නොගෙන මිනිසුන් හැටියට ජීවත්වීම සඳහා පුහුණුව ලබා දුන් මානව සංවර්ධන මධ්‍යස්ථානයක් මේ පුරපතිවරයා විසින් වසා දැම්මා. ඉතාමත් ම අමානුෂික අන්දමට.ගම්පහ නගර සභා සේවකයන් පැමිණ සියනෑතරු කී‍්‍රඩාගාරයේ දොරගුළු කැඩුවේ යකඩ ඉණිවලින්. කී‍්‍රඩක කී‍්‍රඩිකාවන් බලා සිටියදී. යකඩ ඉණිවලින් තමන්ගේ ඇස් උගුල්ලනවා වාගේ ඔවුන්ට දැනෙන්නට ඇති. ඉන්පසු කී‍්‍රඩාගාරයේ මහත් ගෞරවයෙන් සහ අභිමානයෙන් තැන්පත්කොට තිබු ශූරතා කුසලාන තුන්සිය ගණනක් කන් කෙටියෙන් අල්ලාගෙන විත් පිටතට දැම්මා. වසර තිස් ගණනක් තිස්සේ, පරම්පරා කිහිපයක කී‍්‍රඩක කී‍්‍රඩිකාවන් විසින් විවිධ තරගමාලාවලින් ලබාගත් ඓතිහාසික ජයග‍්‍රහණ... ගම්පහ පුරපතිවරයාගේ සේවකයන් විසින් කන් කෙටිවලින් එල්ලා ගෙන පිටතට දැමු ආකාරය දෙස මේ කී‍්‍රඩක කී‍්‍රඩිකාවන් බලා සිටියේ නැහැ. බලා සිටින්නට නොහැකිවූ හෙයින් ඉවත බලා ගත්තා. මාස ගණනාවක පුහුණුවකින් පසුව කණ්ඩායම් රැසක් පරාජය කොට, ඒ වෙනුවෙන් දහඩිය කප්පරක් වැය කොට ජනතා ඔල්වරසන් මැද මහත් අභිමානයෙන් සහ ගෞරවයෙන් දෝතින්ම පිළිගත් ශූරතා කුසලාන පුරපතිගේ නගර සභා සේවකයන් විසින් එල්ලාගෙන අවුත් පිටතට දැමු ආකාරය දුටුවිට ඔවුන්ගේ දෑස් තෙත්වුණා.එසේම ඓතිහාසික ඡායාරූප රැසක් ම පිටත ගොඩ ගැසුවා.“කොහේ ගෙනියන්ඩද?”“කොතැනක තබන්නද?”සියනෑතරු කී‍්‍රඩා පිටියේ කී‍්‍රඩා නොකළ කිසිම වොලිබෝල් කී‍්‍රඩකයෙක් හෝ කී‍්‍රඩිකාවක් වර්තමාන වොලිබෝල් ක්ෂේත‍්‍රයේ නැති තරම්. සියනෑතරු කී‍්‍රඩාගාරයේ වතුර ටැප්වලින් ඇඟපත සෝදා නොගත් කී‍්‍රඩකයෙක් හෝ ක‍්‍රීිඩිකාවක් නැති තරම්.වොලිබෝල් ක්ෂේත‍්‍රයට අහිමි වුණේ එවැනි ඓතිහාසික කී‍්‍රඩා පිටියක්.සියනැතරු කී‍්‍රඩා පිටිය ඒ තත්ත්වයෙන් පවත්වාගෙන යන්ඩත් කී‍්‍රඩාගාරයට අවශ්‍ය පහසුකම් ලබා දෙන්නටත් සියනැතරු කී‍්‍රඩා සමාජයේ සාමාජිකාවන් නොකළ දෙයක් නැහැ.ඔවුන් නාට්‍ය සංදර්ශන සංවිධානය කළා. සංගීත ප‍්‍රසංග සංවිධානය කළා. ‘මිතුරන් අතරේ පමණයි’ කුසපත් ඇදීම් සංවිධානය කළා. එසේම ලොතරැයි මණ්ඩලයේ අනුග‍්‍රහයෙන් ලොතරැයි අලෙවි කළා.සමහරවිට කී‍්‍රඩා සමාජයට සුබ පතන විධායක ශ්‍රේණියේ නිලධාරීන් පවා පැමිණ ලොතරැයි අලෙවි කළා. ආධාරපත‍්‍ර අරගෙන ව්‍යාපාරිකයන් ළඟට ගියා. එහෙම බිංදුව බිංදුව එකතු කරමින් තමයි කී‍්‍රඩා සමාජය පවත්වාගෙන ගියේ.ඒත් ඒ කඳුළු සුසුම් දහදිය එකට මුසුකොට තැනු සියනැතරු කී‍්‍රඩා පිටිය ඔවුන්ට අහිමි වුණා. පාරට වැටුණා.පාරට වැටුණත් ඔවුන්ගේ ආත්ම ශක්තිය සහ ආත්ම අධිෂ්ඨානය විනාශ වුණේ නැහැ. මානසික පීඩනය දරාගෙන ඔවුන් කී‍්‍රඩා කළා.ගම්පහ පුරපතිවරයා කඩුව අමෝරාගෙන සිටියදීත් ගම්පහ වොලිබෝල් රසික ජනතාව වෙනුවෙන් ඔවුන් කී‍්‍රඩා කළා. වොලිබෝල් ක්ෂේත‍්‍රයේ වටිනාම ශූරතාවය වූ ජනාධිපති රන් කුසලානය දිනාගත්තා. පමණක් නොව ශී‍්‍ර ලංකා ඉතිහාසයේ වැඩිම ත්‍යාග මුදල ද දිනාගත්තා.මිනිසුන් විනාශ කළ හැකිය. එහෙත් පරාජය කළ නොහැකි යැයි අර්නස්ට් හෙමිං චේ නම් වූ ලෝ ප‍්‍රකට ලේඛකයා තම “ මහල්ලා සහ මුහුද” පොතේ සටහන් කොට තිබෙනවා.ඇත්ත තමයි... මිනිසුන් විනාශ කළ හැකිය. එහෙත් පරාජය කළ නොහැක.ලයින්ස්මන්</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=af0809072</link>
    <topic/>
    <author>උපාලි සමරසිංහ</author>
    <content>මහපාරට වැටුණු ගම්පහ වොලිබෝලයහද ඇඳි රේඛාරැකියා අවස්ථා වැඩිකිරීමට ඉංගිරිසි බස නැංවීමහද ඇඳි රේඛාමරදානේ සුප‍්‍රසිද්ධ පොත් සාප්පු අතර ඇවිද යන තරුණයෙකි. ඔහුගේ තඹවන් හිසකෙස් හා මුහුණ පුරා වැවුණු රැවුළ, පිළිවෙළකට නොතිබු ඇඳුම මෙන්ම කෙසඟ සිරුරද හේ දරිද්‍රතාවයෙන් පිරිපුන් අහිංසකයෙක් බවට දෙස් දුන්නේය.කිහිල්ලේ රුවා ගත් ලිපි ගොනුවක්ද රැගෙන ඔහු ලහි ලහියේ දිව ගියේ ආනන්ද විදුහල ළඟ තිබුණු චිරප‍්‍රසිද්ධ පොත් සාප්පුවකටය. ඉහින් කනින් බේරෙන දාබිඳු පිසඳ්‍රගත් තරුණයා සාප්පු හිමියාට තම අවශ්‍යතාව පැහැදිලි කළේය.කොටි තර්ජනයෙන් පීඩිත සිංහල ගමක ජීවත්වන අහිංසකයන්ගේ අඳෙ¤නාව, ඔවුන්ගේ කටුක අත්දැකීම් මේ තරුණයා ප‍්‍රතිනිර්මාණය කළේ කවි සිත්තම් ලෙසිනි. තමාද පුංචි සන්දියේ සිට මුහුණදුන් බියකරු ත‍්‍රාසජනක සිදුවීම් මතු නොව ඊට වගකිවයුත්තන් ගැන ද එහි ලියා තිබිණ.මහත්මයා, මේ පොත මුද්‍රණයෙන් එළිදක්වා ගන්ඩ කැමැතියි. අපි පොඩි කාලේ ඉඳන් අහපු මෝටරේ හඬ, පරිසරය පුරා ගලා ගිය වෙඩි බෙහෙත් සුවඳ මේ පොතේ දැවැටිලා තියෙනවා, පුංචි එවුන්ගේ සිහින, උන් උයා ගත් මඤ්ඤොක්කා ටික දාලා කොටි එන විට කැලයේ පලා ගිය හැටි මේකෙ තියෙනවා... ඔහු එසේ කීවේ හතිලමිනි.සාප්පු හිමියා සාවධානව ඊට කන් දී සිටියේය.එවිටම රතු විශ්ව විද්‍යාලයයක කවරදා හෝ උප කුලපති වන්නට බලා සිටින ..... ඇදුරෙක්ද ඒ සාප්පුවට ගොඩ විය.සාප්පුවේ සිටි සේවකයන්ගේද වෙනසක් පෙනිණ. ඔවුන් යුහුසුලුව සාප්පු හිමියා වෙත ආවේ පැමිණි මහත්මයාගේ අවශ්‍යතාව කඩිනමින් විසඳ්‍ර දෙන අරමුණිනි. තෙදවත් බලවත් උසස් ඇදුරුතුමා පුටුවකට බර දී තමාට අවශ්‍ය පොත් ලැයිස්තුව සාප්පු හිමියාට දුන්නේය. ලැයිස්තුව අතට ගත් සේවිකාව මිටින් හළ කුරුල්ලකු මෙන් පොත් රාක්ක අතරට පියාඹා ගියාය.එසැණින් මුලින් කී අත්පිටපතේ පිටුවක් දෙකක් පෙරළුෑ සාප්පු හිමියා මහඇදුරා දෙස බලා බයාදු දෙස මෙසේ කීවේය. තර්ජිත ගමේ තරුණයා පසෙකින් සිටගෙන බලා සිටියේය.සර්, මේ පොත ගැන ටිකක් බලන්න. මුද්‍රණයට සුදුසුද කියලා.ඇදුරුතුමා පුටුවේ තවත් හරිබරි ගැහී ඒ අත්පොත ගෙන පිටුවක් දෙකක් පෙරළා නළල රැළිගන්වා කණ්ණාඩියද අතගාමින් විපරමින් බලන්නට වීය.ගතවූයේ මොහොතකි. ඔහුගේ අතින් විසිවී ඉගිලී ගුවනේ කරකැවී ගිය පොත සාප්පුවේ මැද වැටුණේ අහිංසකයාගේ දෙනෙත මහත් කරමිනි.මේවා ගහලා වැඩක් නෑ. ඇදුරුතුමා කීවේ සාවඥ ලෙස සාප්පු හිමියා දෙසද බලමිනි. ඇදුරුතුමාගේ පොත් ලැයිස්තුව ඒ වන විට මේසය වෙත පැමිණ තිබිණ. හේ මුදල් ගෙවා ඉතිරියද රැගෙන නැගිට ගියේය.ගල් පිළිමයක් මෙන් සියල්ල ඉවසා සිටි තරුණයා දෙස බැලු පොත් සාප්පු හිමියා ලාච්චුවට අත දැම්මේය. සේවිකාවක් වැටුණු පිටපත නැවත මේසයට ගෙනැවිත් තැබුවාය.තමාගේ ඉතාම විශ්වාසවන්ත සේවකයකු කැඳවූ සාප්පු හිමියා මුදල් මිටියක් ඔහු අත තබා කිසිවක් කීවේය. අත්පිටපත ද ඔහුට දුන්නේය.දැන් මුලින් කී තරුණයාද කැටුව සේවකයා සාප්පුවෙන් පිටතට එයි. ඔවුන් නැවතී සිටින්නේ බස් නැවතුමේ බොරැල්ලට යන බසයක් එනතුරුය.ඇයි, අපි මෙතැන නැවතී ඉන්නෙ... තරුණයා සාප්පු සේවකයාගෙන් ඇසීය.ඇයි, මනුස්සයො තේරෙන්නෙ නැද්ද? මහත්තයා සල්ලි දුන්නෙ බොරැල්ලට ගිහින් ඔයාගෙ පොත ‘ටයිප් සෙටින්’ කරන්නයි.ඔහුට කිසිවක් අදහාගත නොහැකි විය. ඔහු ආනන්දයේ තාප්පයේ හිස ගසා කඳුළු සලමින් හැඬුවේය. මේ මොන, විකාරයක්ද, පොත වීසිකරපු වෙලාවේ ගල්පිළිමය වගේ හිටියා. දැන් වැළහින්නක් වගේ අඬනවා... සේවකයා ද විස්ම පත්ව කීවේය.ඇත්තම කියන්නම්, “අපට රළුපරළුකම් ඉවසන්න පුළුවන්. මුදු මොළොක්කම් ඉවසන්න බෑ. තරුණයා කීවේ කඳුළුබර දෙනෙත සඟවාලමිනි.වවුනියාව මැදවච්චිය දුම්රිය මඟේ සිල්පර කොටන් වේයන් කාලා. මාස හතකින් දුම්රිය ගමන් නෑ. ඉකුත් දා මුද්‍රිත මාධ්‍යයේ තිබු මේ සිරස්තලය මා නෙත ගැටුණේ මගේ සිතේ එතෙක් පැවැති සැහැල්ලුවද අතුරුදන් කරමිනි. ඒ වෙනුවට හදවත විඩාවෙන් බර විය.ආරක්ෂක ප‍්‍රශ්න තියෙනවා. වවුනියාවෙන් එහාට කෝච්චි දුවන්න බෑ. ඒ ආරක්ෂක අංශවලින් අපට ඇසෙන හඬය. කතාවද ඇත්තය. කොටියා කොයි මොහොතේ අපේ පොදු දේපළ මෙන්ම මිනිස් සම්පත ද විනාශ නොකළ හැකි යැයි කාටවත් කියන්නටද බැරිය. නූපන් දරුවන්ට හඳහන් ලියන්නට යාම ද මෝඩකමකි.ඒත් ප‍්‍රශ්නය මේකය. මැදවච්චිය හරියට කිට්ටුවන්ඩ කිට්ටුවන්ඩ සිල්පර කොට වේයන්ගේ ග‍්‍රහණයට නතු වෙයි. දැන් ඒ සිල්පර කොට දිරච්ච දර ඉපල් වගේය. මාර්ගය දෙපස ඉන්නා ගෙවල්වල උන්දැලා පොදි කකා මේවා ගලවනවාය. දරට හොඳ ඉල්ලමකි. මේ යුද්ධය තීරණාත්මක මොහොතකි.අප කළ යුත්තේ රජයට සහාය දීමය. නැත්නම් කොටියාට සහාය දීම නොවේ. අපේ පොදු දේ රැකගැනීමට පෙරමුණු ගත හැකි මොහොතක ජාතික දේපළ දරට ලිපට දැමීම යුතුද?අනෙක මේ හරියේ සිල්පර කොටන් බාලය. බාල වුවත් කෝච්චි දුවන විට එන්ජිමෙන් රේල් පාරට වැටෙන කළු තෙලින් ‘වේයා’ පලවා හැරෙයි. දැන් කෝච්චි දුවන්නට ද විදියක් නැත. ඒත් පුංචි කෝච්චිය දිවූ අවිස්සාවේල්ල පාරේ සිල්පර කොට තවමත් හොඳය. හේතුව එහි උසස් සිල්පර දැමීමය.අපේ මිනිසුන් අපූරුය. දුරකථන රැහැන් ගලවා තඹවලට විකුණති. අලි වැට ගලවා ඒ රැැහැන්වලින් වෙනත් වැඩ කරති. දැන් සිල්පර කොට පලා ලිපට දමති. මේ විදියට ගියොත් රේල් පීලි ටිකක් ගලවන කාලය වැඩි ඈතක නොවේ. කෝච්චි නොදිව්වට දුම්රිය දෙපාර්තමේන්තුවේ ඒ පැත්තේ සේවකයන්ද විශ‍්‍රාම ගියේ නැත. ඔවුනට කිසියම් කෘමිනාශකයක් හෙළා සිල්පර කොට ආරක්ෂා කළ හැකිය.මේ තොරතුර රටට හෙළිකැර ඇත්තේ්ද වව්නියාව හා මැදවච්චිය දුම්රිය ස්ථානාධිපතිවරුන්ය. එයට අපේ ප‍්‍රණාමය හිමිවිය යුතුය.යුද්ධය ඉවර කළ පසුව වුව කෝච්චි දුවන්නට රේල් පීල්ලක් තිබිය යුතුය. පොදු දේපළ වනසන වේයන්ට අපට දඬුවම් දෙන්නට බැරිය. උන්ට කෘමිනාශක ඉස වඳ කැර දරට සිල්පර ගන්නා කාන්තාවන්ට ඒ කාමිනාශක පෙවිය යුතු කාලය එළැඹ තිබේ. ඩලස් ඇමැතිතුමනි! මේ ගැන අවධානය යොමු කරන්නැයි ඉල්ලමි.‘හද ඇඳ රේඛාව‘ ලියමින් සිටියදි කාර්යාලයේ පොඩි කසුකුසුවක්. බලනකොට අපේ කර්තෘ මාණ්ඩලිකාවක් වන හේමමාලා රන්දුනු සිටි බසයේ සර්පයෙක් ඉඳලා. එයා සාමාන්‍යයෙන් කාර්යාලයට එන්නෙ නිට්ටඹුවෙ ඉඳලයි. මේ සුඛෝපභෝගී බස්රථයේ නම ලිබර්ටි. මේ ප‍්‍රවේශපත‍්‍රයේ විශේෂ සවාරි හා මංගල සවාරි ගැනත් ඉල්ලුම් කරන්නැයි ලියා තිබෙනවා. සාමාන්‍ය මගීන් ගෙනයන වෙලාවක නැතිව මංගල සවාරියකදි උස් කොණ්ඩා මෝස්තර, දිලිසෙන සාරි දිග ගවුම් ඇඳලා නෝනලා යන වෙලාවකයි මේ සිද්ධිය වෙන්න තිබුණෙ.මේ බස් රථය එන්නෙ නුවර ඉඳලයි. කිරිබත්ගොඩ හරියෙදි මගීයෙක් කෑ ගසා නැගිට්ටා. ඔහුගේ අතේ සර්පයෙක් ගෑවිලා. මිනිස්සු බෝම්බයක් තිබුණාටත් වඩා බයවෙලා ඝෝෂා කළා. සර්පයත් කලබල වෙලා එහෙ - මෙහෙ දුවනවා. හැබැයි! අහිංසක සතෙකුත් නොවේ. පොළොන් තෙලිස්සෙක්. අධික ශීතලට ඌත් ගුලි ගැහිලා නුවර ඉඳන්ම ඇවිත්. අන්තිමට මගීන් බස්සලා කොන්දොස්තර පොළොන් තෙලිස්සා මරලා දැම්මා.මේ බසය නවත්තන්නෙ වන වදුලකද? නැත්නම් ගන කැලෑවකද? මගීන් ගෙන යන රථ මීට වඩා පරෙස්සම් වන්න ඕනෑ. මගීයෙක් පොළඟා කෑවානම්. තත්ත්වය බරපතළයි. මංගල ගමනක් නම් අවමංගල ගමනක් වෙන්නත් ඉඩ තිබුණා.උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=af0809073</link>
    <topic>රැකියා අවස්ථා වැඩිකිරීමට ඉංගිරිසි බස නැංවීම</topic>
    <author>ජනාධිපති උපදේශක සුනිමල් ප‍්‍රනාන්දු</author>
    <content>මහපාරට වැටුණු ගම්පහ වොලිබෝලයහද ඇඳි රේඛාරැකියා අවස්ථා වැඩිකිරීමට ඉංගිරිසි බස නැංවීමජනාධිපති උපදේශක සුනිමල් ප‍්‍රනාන්දුතරගකාරිත්වය නංවාලීම මැයෙන් ඉකුත් දා ලංකා වාණිජ මණ්ඩල ශ‍්‍රවණාගාරයෙහි දී පැවති 2008 ආර්ථික සමුළුවේ ධ්ඍ - අ සැසිවාරයේදී “ජීවන නිපුණතාවක් ලෙසින් ඉංගී‍්‍රසි භාෂාව“ පිළිබඳව වූ ජනාධිපති කාර්ය සාධක බලකායෙහි සම්බන්ධීකරණ සහ ජනාධිපතිතුමාගේ උපදේශක සුනිමල් ප‍්‍රනාන්දු මහතා විසින් කරන ලද ඉදිරිපත් කිරීමකි.කථන හෝ සන්නිවේදන ඉංගී‍්‍රසි භාෂාමය නිපුණතා රට පුරා ප‍්‍රචලිත කරලනු පිණිස ජනාධිපතිතුමාගේ මෙහෙයවීමෙන් මෑතකදී වැඩසටහනක් දියත් කෙරිණි.ඉංගී‍්‍රසි භාෂාමය දැනුම, ජීවන නිපුණතාවක් ලෙසින් ජනතාවට අනුක‍්‍රමයෙන් අත්කරදීම සාක්ෂාත් කරලන මෙන් ජනාධිපති ලේකම් ලලිත් වීරතුංග මහතාගේ තිරසර අනුග‍්‍රහය සහ මඟපෙන්වීම යටතේ කි‍්‍රයාත්මක වන ජනාධිපති විශේෂ කාර්ය සාධක බලකායට විධාන කරනු ලැබ ඇත.”ජීවන නිපුණතාවක් ලෙසින් ඉංගී‍්‍රසි භාෂාව“ යනුවෙන් හැඳින්වෙන ජනාධිපතිතුමාගේ මෙකී මූලාරම්භක මෙහෙවරෙහි කෙටි කාලීන අරමුණ වනුයේ තොරතුරු තාක්ෂණයට බද්ධ ව්‍යාපාර කි‍්‍රයාවලීන් බැහරගත කිරීමේ කර්මාන්තය වැනි සේවාවන්හි රැකියා නියුක්තිය සඳහා රැකියාභිමුඛ කථන ඉංගී‍්‍රසි භාෂාමය නිපුණතා නංවාලීම තුළින් 50000 ක පිරිසක් තෙවරසරක් ඇතුළත උසස් මට්ටමකට පමුණූවාලීමය.වත්මනය මෙරටේ ප‍්‍රමාණවත් මෙන්ම උචිත කථන ඉංගී‍්‍රසි භාෂාමය නිපුණතා නොතිබීම නිසාවෙන් මුළුමනින්ම නොමැති වුවත්, බොහෝ සෙයින් ඉහත කී සේවා අංශයන් මගින් ශී‍්‍ර ලංකාව තුළ ආයෝජන අවස්ථා උත්පාදනය කිරීමක් නොකෙරේ. සන්නිවේදනය ඉංගී‍්‍රසි භාෂාමය නිපුණතා අත්කරගන්නා වූ පුද්ගලයින්ට , රැකියා සඳහා කථන ඉංගී‍්‍රසි භාෂාමය නිපුණතා ලද්දවුන් දැඩිසේ සොයමින් ඇත්තාවූ දැනට පවත්නා ව්‍යාපාරයන්හි රැකියා ලබාගත හැකිය.මෙය අරමුණ වන විටදී රට තුළ පවත්නා සැබෑ තත්ත්වය කුමක්ද? එය සැබවින්ම විරුද්ධාභාසයකි. එක් අතකින් බලනවිට අප රට තුළ රැකියාමුඛ කථන ඉංගී‍්‍රසි භාෂාමය නිපුණතා විරලත්වය ඛේදජනක මට්ටමක පවතී.අනෙක් අතින් බලනවිට, අපේ වැනි කුඩා රටක රජයේ පාසල් 21850 ක් වැනි විශාල සංඛ්‍යාවක ඉංගී‍්‍රසි ගුරුවරු සිටිති. මීට අමතරව , වෙනත් විෂයයන් අතර, ඉංගී‍්‍රසි භාෂාව ඉගැන්වීමේ නිරත පෞද්ගලික උපකාරක ඉගැන්වීම් ආයතන 21100 කට වැඩි සංඛ්‍යාවක්ද ඇත.මෙලෙසින් ඉංගී‍්‍රසි භාෂා රට තුළ සියලු ප‍්‍රදේශයන්හි එතරම් පුළුල් වශයෙන් හා ව්‍යාප්ත ලෙසින් ඉගැන්වීමේ මෙහෙයක් සිදුවෙමින් පවතිද්දී පෞද්ගලික අංශයෙහි ඛේදජනක අත්දැකීම වනුයේ ඔවුනට රැකියා සඳහා ප‍්‍රමාණවත් කථන ඉංගී‍්‍රසි භාෂාමය නිපුණතා ලත් පුද්ගලයින් සොයාගත නොහැකිව ඇති බවකි.එංගලන්තය කේන්ද්‍රගත ඉගැන්වීම් ක‍්‍රම”ජීවන නිපුණතාවක් ලෙසින් ඉංගී‍්‍රසි භාෂාව“ පිළිබඳ වූ ජනාධිපතිතුමන්ගේ මූලාරම්භක මෙහෙවරෙහි ආස්ථානය වනුයේ මෙකී විරුද්ධාභාසයෙහි මූලය ඇත්තේ මෙරටෙහි ඉංගී‍්‍රසි ඉගැන්වීමේ ප‍්‍රධාන ධාරාව විසින් ඉංගී‍්‍රසි බස සංජානනය කරනු ලබන්නාවූත් ඉංගී‍්‍රසි ඉගැන්වීමේ මෙහෙය ඉටුකරනු ලබන්නාවූත් ක‍්‍රම වේදය තුළ බවකි.”සන්නිවේදන මෙවලමකට “ වඩා “ භාෂාවක් “ ලෙස ඉංගී‍්‍රසි බස එකී ඉංගී‍්‍රසි ඉගැන්වීමේ ප‍්‍රධාන ධාරාව විසින් තවදුරටත් දකිනු ලැබේ. නැතහොත් සංජානනය කරනු ලැබේ. ඔවුන් තවමත් සිසුනට ඉංගී‍්‍රසි බස ඉගැන්වීමේ මෙහෙය ඉටුකරනුයේ ඉංගී‍්‍රසි බස වහරන නිවෙස්වල හා පරිසරයන් තුළ ඉංගී‍්‍රසි බසින් සන්නිවේදනයෙහි යෙදෙන්නට ඒ වන විටත් දැනුමක් ලබා ඇති සිසුනට බසෙහි ව්‍යුහය හා භාෂා රීතින් පිළිබඳව වැටහීමක් ලබා දෙනු පිණිස එංගලන්තය , කැනඩාව, ඇමෙරිකා එක්සත් ජනපදය හා ඕස්ටේ‍්‍රලියාව වැනි ඉංගී‍්‍රසි බස වහරන රටවල්හි සැකසුණු ඉගැන්වීම් ක‍්‍රමවේදයන් භාවිතයට ගනිමිනි.සිංහල හා දමිළ බස් වහරන ගම්බද නිවෙස්වල වැනි ඉංගී‍්‍රසි බසින් කතාබහ නොකරන නිවෙස්වලින් හා පරිසරයන්ගෙන් පැවත එන ඉගෙනුම් ලබන්නන්හට ව්‍යුහය , වියරණ සහ පරිවර්තන ප‍්‍රවේශයක් තුළින් භාෂාව පිළිබඳව දැනුමක් ලබාදීමේදී ඉගෙනුම ලබන්නා තුළ ජනනය වනුයේ ඉංගී‍්‍රසි බස පිළිබඳව වූ භීතියකි. ඉංගී‍්‍රසි බසින් කථා කිරීමට ඇති ඝෝර බියකි.අප රටෙහි 21,000 ක් පමණ වූ ගුරුවරුන් සහ 2100 ට වැඩි උපකාරක ඉගැන්වීම් ආයතනයක් විසින් රැකියා වරම් ලබාදිය හැකි මට්ටමේ ඉංගී‍්‍රසි කථකයන් ඉතාමත් සුළු පිරිසකගෙන් පමණක් යුත් නිපුණත්ව සංචිතයක් ගොඩනැගීමේ විරුද්ධාභාසයට අප මුහුණපා ඇත්තේ එහෙයිනි.එබැවින් මෙම ජනාධිපති මූලාරම්භක මෙහෙවරෙහි ප‍්‍රමුඛ ක‍්‍රමෝපාය වනුයේ මෙරටෙහි ඉංගී‍්‍රසි ඉගැන්වීමේ ක‍්‍රමවේදයන්හි විප්ලවීය නැතහොත් මූලික පරිවර්තනයක් ඇති කරලීමයි.මෙකී පරිවර්තනය තුළින් ව්‍යුහය , වියරණ සහ පරිවර්තන මාර්ගයෙන් ඉංගී‍්‍රසි ඉගැන්වීම වෙනුවට ශ‍්‍රවණය , කථනය, කියැවීම හා ලිවීම යොදා ගැනීම අපේක්ෂිතය . මෙම ඉගැන්වීම් ක‍්‍රමවේදය බොහෝදුරට ඉකුත් වසර 10 ක කාලය තුළදී සකසන ලද්දකි. ඉන්දියාව, විශේෂයෙන්ම එහි දක්ෂිණ ප‍්‍රාන්ත රාජ්‍යයන් වෙතින් මෙහිදී සංවර්ධනය වෙමින් පවත්නා රටවලට පරමාදර්ශයක් සැපයේ. ඉකුත් දස වසර තුළ නව තොරතුරු තාක්ෂණය ආශි‍්‍රත සේවා අංශයෙහි, වෙසෙසින්ම ව්‍යාපාර කි‍්‍රයාවලින් බැහැර ගත කිරීමේ අංශයෙහි ඇති වූ රැකියා අවස්ථාවන්හි ප‍්‍රතිඵලයක් ලෙසින් ඉංගී‍්‍රසි ඉගැන්වීමේ ක‍්‍රමවේදයන් සහ පාඨමාලා අන්තර්ගතය මූලික වශයෙන් පරිවර්තනයකට ලක්ව තිබේ.ඊට සමගාමීව එරට රජයේ සහ පුද්ගලික අධ්‍යාපන අංශයන්හි කථන ඉංගී‍්‍රසි ඉගැන්වීමේ ව්‍යවසායෙහි ප‍්‍රබල හා ගතික වර්ධනයක් දක්නට ඇත. මෙකී ජනාධිපති මූලාරම්භක මෙහෙවර තුළින් දැනටමත් කි‍්‍රයාවලින් ද්වයක් දියත් කෙරී ඇති අතර, එමගින් ඉංගී‍්‍රසි ඉගැන්වීමේ ක‍්‍රමවේදයෙහි පැවරුම, ඉන්දියාවේ සිට ශී‍්‍ර ලංකාවට මෘදුකාංග තාක්ෂණයෙහි පැවරුම සිදුවෙතැයි අපේක්ෂිතය.මෙම කි‍්‍රයාදාමයෙහි ලා ඉන්දිය රජයේ නොමසුරු සහයෝගය ශී‍්‍ර ලංකාවට ලැබේ. මෙහි එක් කි‍්‍රයාවලියකින් පෞද්ගලික උපකාරක ඉගැන්වීම් අංශය ඉලක්කගත කෙරී ඇති අතර අනෙක් කි‍්‍රයාවලියෙන් 21000 ක් වන මෙරට රජයේ ඉංගී‍්‍රසි ගුරු පදනම අවධානයට ලක්කෙරී ඇත.මෙරට පෞද්ගලික උපකාරක ඉගැන්වීම් අංශයට නව රැකියාභිමුඛ කථන ඉංගී‍්‍රසි ඉගැන්වීම් ක‍්‍රම හඳුන්වාදෙනු පිණිස ජනාධිපති කාර්යාලය, අයෝජන මණ්ඩලයත් සමග එක්ව තෙදිනක ව්‍යාපාර මේලාවක් සංවිධානය කළේය. මෙහිදී ඉන්දීය ඉංගී‍්‍රසි ඉගැන්වීම් ආයතනය 11 ක් මේ වසරේ අපේ‍්‍රල් මස අවසන් සතියේදී සිය නවතම ඉගැන්වීම් ක‍්‍රම සහ පාඨමාලා අන්තර්ගතයන්, 325ක් පමණ වූ ශී‍්‍ර ලාංකීය උපකාරක ඉගැන්වීම් ආයතනයන්ට නැරඹීම සඳහා ප‍්‍රදර්ශනය කළහ.ශී‍්‍ර ලාංකීය උපකාරක ඉගැන්වීම් ආයතන 10 ක් පමණ දැනට ඉන්දීය පාර්ශවකරුවන් සමග හවුලේ ඉංගී‍්‍රසි ඉගැන්වීමේ ව්‍යාපාරික ව්‍යවසායන් දියත් කිරීමේ කි‍්‍රයාවලියෙහි නියැලී සිටිත්.දිවයින පුරා තවත් උපකාරක ඉගැන්වීම් ආයතන 125 කට වැඩි විශාල පරිමාණයේ ඒකාබද්ධ ඉගැන්වීම් ව්‍යාපාරයන් එකක හෝ ඊට වැඩි ගණනක උප සහවරම්ලාභීන් නැතහොත් උපනියෝජිතයින් ලෙසින් කි‍්‍රයාකිරීමට කැමැත්ත පළකර ඇත.පළමු බද්ධ ව්‍යවසායන් යුගල මේ වසරේ සැපැතැම්බර් මාසයේදී ඇරඹීමට කටයුතු පිළියෙළ කරමින් ඇත.ඡ්චඵර ඡ්දඨතඪඵඩ යන සන්නනාමය රැගත් මින් එක් බද්ධ ව්‍යවසායක් චෙන්නයිිඡ් –ඉඳභචපඥ ඡ්දඨතඪඵඩ නමැති ආයතනයත් ශී‍්‍ර ලංකාවේ ඉඥපඥදඤඪඡ ඍඥදබභපඥඵ යන ආයතනයත් අතර ඒකාබද්ධ ආයෝජනයකි. එහි අධ්‍යක්‍ෂවරයා කි‍්‍රෂාන් කරුණාරත්න මහතා වන අතර එකී ව්‍යවසායෙහි ශාඛා 05 ක් මෙම මාසය වන විටදීත් තවත් ශාඛා 30 ක් දෙසැම්බර් මාසය වනවිටදීත් ඇරඹීමට සැලසුම් කර ඇත.අනෙක් ව්‍යවසාය වන චෙන්නායිහි ඍඥබච ආයතනය - ස්වකීය ප‍්‍රධාන සහවරම්ලාභියා වන ධ්ඹ්ච්ර්‍ථ ඒජචඤඥථර (මෙහි අධ්‍යක්ෂවරයා පී. සුරේන්ද්‍රන් මහතායි) හරහා ස්වකීය ඍඥබච සන්නාමය රැගත් ශාඛා 06 ක් මේ මාසය වනවිටත් තවත් ශාඛා 30 ක් දෙසැම්බර් මාසය වන විටදීත් ඇරඹීමට සැලසුම් කර ඇත. මෙම ව්‍යවසායන් ද්වය 2009 වර්ෂයේදී වඩා දැඩි සේ සිය ව්‍යාපාරික සේවාවන් ව්‍යාප්ත කිරීමට අපේක්ෂා කර ඇත. තවත් බද්ධ ව්‍යවසාය කිහිපයක්ම ඊට වඩා මන්දගාමීව දියත් කෙරෙනු ඇතැයි අපේක්ෂිතය. මෙකී ව්‍යවසායන් ද්වයම සිය පාඨමාලාවන් එක් සිසුවකුට රු 100 – 140 දක්වා මුදලකට සිල්ලරට විකිණීමට බලාපොරොත්තු වේ.වෙන් වශයෙන් පැවැත්වෙන පන්තිවල සිසුන් 25 ක උපරිමය නොඉක්මවනු ඇත.සමස්තයක් වශයෙන් ගත් කල්හි ඉන්දීය ආදර්ශයක තුළින් ඉගෙනීම් පැය 60 ක පමණ කාලයක් සපුරාලීමෙන් සිසුවකුට “ යැපුම් ඉංගී‍්‍රසි” යනුවෙන් හැඳින්වෙන ප‍්‍රවීණතා මට්ටමට ළඟාවිය හැකිය. එසේ නැතහොත් අඛණ්ඩවම නොවුවද වැකි කිහිපයක් කථා කිරීමට යන්තමින් සෑහෙන එහෙත් රැකියා වරම් සඳහා මුළුමනින්ම ප‍්‍රමාණවත් නොවන ඉංගී‍්‍රසි දැනුමත් ලබාගත හැකිය (පිරිවැය : රු. 6000 – 8400 කි)තවත් ඉගෙනුම් පැය 50 ක් සපුරාලීමෙන් සිසුවකුට “ ව්‍යාපාරික ඉංගී‍්‍රසි” නැතහොත් මූලික ඉංගී‍්‍රසි ප‍්‍රවීණතා මට්ටමට ළඟාවිය හැකිය. මෙය කාර්යාලක රැකියා නියුක්තිය සඳහා සුදුසුකම් ලබාදෙන සාමාර්ථ මට්ටමකි.මෙයින් මූලික ඉංගී‍්‍රසි කථා කිරීම, විද්‍යුත් තැපෑලෙන් යැවෙන පණිවිඩයක් පිළියෙළ කිරීම, ලියුම්කියුම් පිළිබඳව කටයුතු කිරීම, දුරකථන ඇමතුම්වලට පිළිතුරු සැපයීම, අමුත්තන්ට කථා කිරීම ආදියට හැකියාව ලැබේ. (පිරිවැය – රු. 2000- 2800 කි)එතැන් සිට වඩා උසස් මට්ටමේ ප‍්‍රවීණතාවක් අත්කර ගනු සඳහා සිසුවකුට මං කිහිපයකම යා හැකිය. නිදසුනක් ලෙසින් කිවහොත්, ඉංගී‍්‍රසි බසින් වාර්තා ලිවීම , සාකච්ඡා පැවැත්වීම ආදිය සඳහා හැකියාවක් ලබාදෙන” විධායක මට්ටමේ ඉංගී‍්‍රසි” හැදෑරීමට තවත් ඉගෙනුම් පැය 50 ක් අවශ්‍ය වනු ඇත. (පිරිවැය – රු 5000 – 7000 කි) එසේ නැතහොත් ඇමතුම් මධ්‍යස්ථානයක රැකියාව සඳහා වන භාෂා ප‍්‍රවීණත්වය (උසස් වාග් ව්‍යාහාරය , විචාරණ විධි, උච්චාරණ මධ්‍යස්ථකරණය ආදිය මෙයට ඇතුළත් වෙයි.) ලබාගනු පිණිස තවත් ඉගෙනුම් පැය 70 ක් සපුරාලිය යුතුය (පිරිවැය – රු 7000 – 9800 කි)කර්මාන්ත නිශ්චිත භාෂා පුහුණුව සඳහා තවදුරටත් ඉගෙනුම් පැය 20 ක් සැපිරීම අවශ්‍යවෙයි. (පිරිවැය : රු 2000 – 2800 කි) මේ අනුව, විශේෂයෙන්ම ගැමි පවුලකට අයත් ඉගෙනුම ලබන්නෙකුට රැකියාභිමුඛ සන්නිවේදන නිපුණතා අත්කර ගැනීමේ පිරිවැය සාපේක්ෂ වශයෙන් ඉහළ අගයක් ගනු ඇත. එබැවින් සිය කැමැත්ත පරිදි කවරවුව හෝ පිළිගත් පාඨමාලාවක් හදාරා රැකියාභිමුඛ කථන ඉංගී‍්‍රසි භාෂාමය නිපුණතා අත්කරගනු පිණිස වයස අවුරුදු 18 – 25 අතර තැනැත්තනට ආධාරදීමේ ප‍්‍රදාන ක‍්‍රමයක් පිහිටුවාලීමේ යෝජනාවක් අමාත්‍ය මණ්ඩලය විසින් අනුමත කරනු ලැබ ඇත.මෙකී ප‍්‍රදාන ක‍්‍රමයට ආධාර වශයෙන් පිහිටුවන ලබන අරමුදලක බදු අනුග‍්‍රහය ඇතිව රු. මිලියන 200 ක මුදලකින් දායකවන මෙන් මෙම ජනාධිපති මූලාරම්භක මෙහෙවරෙහි ප‍්‍රධාන ප‍්‍රතිලාභියා වන පෞද්ගලික අංශයට රජය විසින් ඇරයුම් කරනු ඇත.රජය ඊට සමාන මුදලක් – තවත් රුපියල් මිලියන 200 ක් පිරිනමමින් මෙම අරමුදලට දායකවනු ඇත. පෞද්ගලික අධ්‍යාපන අංශයෙහි නව රැකියාභිමුඛ ඉගැන්වීම් පාඨමාලා කි‍්‍රයාත්මක වූ කල්හි අරමුදල දියත් කෙරේ.ඉංගී‍්‍රසි ගුරුවරුන් යළි පුහුණු කිරීම21000 ක් වන රජයේ ඉංගී‍්‍රසි ගුරු පදනම පුහුණු කරලීම සඳහා ඉන්දියාව සහ ශී‍්‍ර ලංකාව විසින් මේ වසරේ ඔක්තෝම්බර් මාසයේදී පේරාදෙණියේ ඉංගිරිසි භාෂා පුහුණුව සඳහා වන ශී‍්‍ර ලංකා ඉන්දියා මධ්‍යස්ථානය පිහිටුවනු ලබනු ලැබේ. මෙම මධ්‍යස්ථානය නිල වශයෙන් විවෘත කිරීම මහත්මා ගාන්ධි තුමාගේ දෙවන ජන්ම ශත සංවත්සරයට සමගාමීව ඔක්තෝබර් මස 02 වැනි දිනදී සිදුවනු ඇත.ඉන්දීය රජය විසින් නිත්‍ය පදනමින් මහාචාර්යවරුන් දෙපළක් සහ අවශ්‍ය වූ කල්හි කෙටිකාලීන පදනමින් විශේෂඥ ගුරුවරුන් ද ඉන්දියාවේ ඉංගී‍්‍රසි භාෂා පුහුණුව සඳහා වූ විශිෂ්ටතම මධ්‍යස්ථානය වන හයිද්‍රාබාද්හි ඉංගී‍්‍රසි හා විදේශීය භාෂා පිළිබඳ විශ්වවිද්‍යාලයෙන් සැපයෙනු ඇත.ඉන්දියාව විසින් නව මධ්‍යස්ථානයට ඒකක 40 කින් යුත් නවතම අංකිතමය භාෂා පරික්ෂණාගාරයක් ද තෑගි කෙරේ.මෙහි යටිතල පහසුකම් සැපයෙනුයේ ශී‍්‍ර ලංකාවෙනි. ඉංගී‍්‍රසි පුහුණුව සහ රැකියා නියුක්ති අතර පවත්නා අන්‍යොන්‍ය සබඳතාව සවිමත් කරනු පිණිස මෙම මධ්‍යස්ථානයෙහි උපදේශක කමිටුව තුළ පෞද්ගලික අංශයට ප‍්‍රබල සහභාගීත්වයක් ලබාදෙනු ඇත.සියලුම පළාත් සඳහා පුහුණුකරුවන්මෙම වසරේ සැප්තැම්බර් සිට දෙසැම්බර් මාසය දක්වා හයිද්‍රබාද්හි ඉංගී‍්‍රසි හා විදේශීය භාෂා විශ්විවිද්‍යාලයෙහිදී පුහුණුව ලබාදෙනු පිණිස ශී‍්‍ර ලංකාවේ පළපුරුදු ඉංගී‍්‍රසි ගුරුවරුන් 41 ට කට ඉන්දීය රජයෙන් ශිෂ්‍යත්ව ද පිරිනමනු ලැබ ඇත.සියලුම පළාත් අතර සාධාරණ පදනමින් එකී ශිෂ්‍යත්ව බෙදා හැරීම සහතික කරගනු පිණිස එක් එක් පළාතකින් ගුරුවරුන් සිවු දෙනෙකු බැගින් තෝරාගනු ලැබූහ. බස්නාහිර, මධ්‍යම සහ දකුණු පළාත්වලින් අයදුම්පත් බහුතරයක් ලැබී තිබූයෙන් එකී එක් පළාතකින් අමතර ගුරුවරුන් දෙදෙනකු බැගින් තෝරාගන්නා ලදහ.දිවයිනට පෙරළා පැමිණි පසු ඔවුන් අදාළ පළාත්වලට අනුයුක්ත කොට එමගින් රජයේ ඉංගී‍්‍රසි ගුරුවරුනට නව රැකියා ඉංගී‍්‍රසි ඉගැන්වීම් ක‍්‍රම පිළිබඳව පළමු මට්ටමේ පුහුණුව ලබාදෙනු ඇත. අනතුරුව, එලෙසින් පුහුණුවලත් ගුරුවරුන් උසස් මට්ටමේ පුහුණුව සඳහා පේරාදෙණියෙහි ඉංගී‍්‍රසි භාෂා පුහුණුව සඳහා වන ශී‍්‍ර ලංකා - ඉන්දියා මධ්‍යධස්ථානය වෙත යොමු කෙරෙනු ඇත.ඉංගී‍්‍රසි ගුරුවරුන් හා ඉංගී‍්‍රසි ඉගෙනුම ලබන්නන් යන දෙකොට්ඨාසයම වෙනුවෙන් බහු මට්ටම් සහතික කි‍්‍රයාවලියක් සැලසුම් කරනු පිණිස අධ්‍යාපන අමාත්‍යාංශයෙහි ඉංගී‍්‍රසි භාෂා ඒකකයක් විභාග දෙපාර්තමේන්තුවත් සමග සහයෝගීත්වයෙන් කි‍්‍රයාකිරීමේ වගකීම ද ඉංගී‍්‍රසි භාෂා පුහුණුව සඳහා වන ශී‍්‍ර ලංකා - ඉන්දියා මධ්‍යස්ථානය වෙත පැවරෙනු ඇත. වත්මන්හි ඉංගී‍්‍රසි ගුරුවරුන් සඳහා කිසිදු සම්මතයන් හා ප‍්‍රමිතීන් නොපවතී.ඒවා ස්ථාපනය කිරීමේ වගකීමද ඉංගී‍්‍රසි භාෂා පුහුණූව සඳහා වන ශී‍්‍ර ලංකා - ඉන්දීය මධ්‍යස්ථානය වෙත පැවරේ. රැකියාභිමුඛ කථන ඉංගී‍්‍රසි පරිශ‍්‍රමය නිසි දිසාවට යොමු කරලනු පිණිස යම් ස්වරූපයක නියාමය කිරීමක් අවශ්‍යවන්නේය.අද කවරෙකුට වුවද ඉංගී‍්‍රසි ගුරුවරයකු ලෙසින් පෙනී සිටිමින් ඉංගී‍්‍රසි භාෂාව යැයි කියාපාමින් කවරක් වුවද ඉගැන්විය හැකිය. නිදසුනක් ලෙසින් ගතහොත්, ශී‍්‍ර ලංකාවේ පෞද්ගලික අධ්‍යාපන වෙළෙඳ “ කථන ඉංගී‍්‍රසි” යනුවෙන් ලබාදෙනුයේ ඉන්දියාවේ “ යැපුම් ඉංගී‍්‍රසි” ලෙසින් වර්ගීකරණය කෙරෙන ඉංගී‍්‍රසි ඉගැන්වීමටත් වඩා ගුණාත්මක බවින් පහළ මට්ටමක වූවකි. මේ අනුව, අපේ පෞද්ගලික අධ්‍යාපන අංශයෙහි කථන ඉංගී‍්‍රසි පාඨමාලා හැදෑරූ ඉතා බහුතරයක් රැකියා නියුක්තිය සඳහා බොහෝ සෙයින් අයෝග්‍ය තත්ත්වයක පසුවෙති.අවසන් වශයෙන්, ජනාධිපතිතුමන්ගේ මූලාරම්භක මෙහෙවර කි‍්‍රයාත්මක කිරීමේ සාර්ථකත්වය උදෙසා දැඩි උද්යෝගයත් කැපවීමත් අවශ්‍ය වනු ඇතැයි යන්න අපි පිළිගනිමු. මෙම ගාමක බලවේගය, මෙය කි‍්‍රයාත්මක කිරීමේ නිරත රාජ්‍ය නිලධරයන් විසින් ජනනය කරනු ඇතැයි උපකල්පනය කිරීම බොළඳ විශ්වාසයකි. මන්දයත්, සාධක ගණනාවක් හේතුවෙන් සමස්තයක් වශයෙන් ගත්කල්හි රාජ්‍ය සේවකයින්ගේ උද්යෝගය හීන වී ගොස් ඇති හෙයිනි.එබැවින් වාණිජ හා කර්මාන්ත මණ්ඩල වැනි සිය සංවිධාන හරහා මෙම මූලාරම්භක ප‍්‍රයත්නයෙහි හිමිකාරත්වය භාරගැනීමේ වගකීම ජනාධිපති පරිශ‍්‍රමයෙහි ප‍්‍රධාන ප‍්‍රතිලාභියා වන්නා වූ පෞද්ගලික අංශය වෙත පැවරේ.මේ අනුව , තවමත් ළදරුවියේ පසුවන මෙකී ජනාධිපති මූලාරම්භක මෙහෙවර වඩා හැඩගැස්මක් ලබත්ම, ප‍්‍රධාන පාර්ශවකරු ලෙසින් ඉදිරිපත්වී සියලුම දිස්ති‍්‍රක්ක හා පළාත්වල එය සම්බන්ධීකරණ කරලමින්, මෙම පරිශ‍්‍රමය ඉදිරියට ගෙනයාමෙහි ලා නායකත්වය ගන්නා මෙන් පෞද්ගලික අංශය වෙත ඇරයුම් කිරීමට අතිගරු ජනාධිපතිතුමා සැලසුම් කර ඇත. “ජීව නිපුණතාවක් ලෙසින් ඉංගී‍්‍රසි භාෂාව “ නම් වූ මෙම ජනාධිපති මූලාරම්භක මෙහෙවර මෙලෙසින් විකසනය වෙමින්, රාජ්‍ය - පෞද්ගලික ව්‍යවසායක් බවට පරිවර්තනය වනු ඇතැයි අපි උදක්ම අපේක්ෂා කරමු.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=as0809071</link>
    <topic>කෝටි ගාණක ස්වීප් දිනුමෙන්</topic>
    <author>ඉමදූව සමූහ - ලක්කින්ද නානායක්කාර සහ නිමල් අල්ගෙවත්ත ඉනෝකා සමරවික‍්‍රම ඡායාරූප – විමල් කරුණාතිලක</author>
    <content>කෝටි ගාණක ස්වීප් දිනුමෙන් ගමට පාරක් හැදූ බේබි සිංඤෙඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලපව පිළිබඳව ලජ්ජා බය සිතෙහි ඇති කළ යුත්තේ කුඩාකලදීමයඔබ තනි වූයේ නැත නැගෙණියේ!ඉමදූව ප‍්‍රාදේශීය ලේකම් කොට්ඨාසයට අයත් දික්කුඹුර ගලදෙනිකන්ද ගම්මානයේ පදිංචි බේබි සිංඤෙ කියන්නේ හරි අපූරු චරිතයක්.බේබිසිංඤෙඔහුට ජීවිතයේ වාසනාව උදාවුණේ අවුරුදු හැත්තෑ හතේදි. ලොතරැයි දිනුමක් ඇදෙන්න නම් ලොතරැයි පත් ගන්න ඕනැ කියලා කතාවක් තියෙනවා.ඒ කතාව ඇත්තක් කියලා අපට වැටහුණේ බේබි සිංඤෙ ගේ කතාව ඇහුවම. ඔහු ලොතරැයි පත් මිලදී ගැනීම ආරම්භ කළේ “ස්වීප් ටිකට්” චිත‍්‍රපටය තිරගත වූ කාලයේ සිටමයි.විටින් විට සුළු සුළු මුදල් ත්‍යාග හිමි වුවද ලොකු දිනුම් මුදලක් හිමිවේවි කියන බලාපොරොත්තුව හිතේ තිබුණු නිසා බේබි සිංඤෙ¤ ලොතරැයි පත් මිලට ගැනීම අත්හැර දැම්මෙත් නැහැ. ලොකු මුදලක් හිමි වුණාහම ජීවිතේ සුවපහසුව සලස ගන්න වැඩි උනන්දුවක් දක්වන මිනිස්සු ඉන්න රටේ බේබි සිංඤෙ අපූරු මිනිසෙක් වෙන්නේ ඔහු තමන්ට නොව තම ගමට අමතක නොවන සේවයක් කළ නිසයි.මේ ඇගැයීම බේබි සිංඤෙ කළ ඒ සේවය වෙනුවෙනි.ගලදෙනිකන්ද ගම්මානයට ඒ නම වැටුණේ ගම ගල්වලින්ම ගහනව තිබූ නිසයි. ගමට යන්න නිශ්චිත පාරක් තිබුණේ නැති තරම්. තිබූ එක් පාරත් අඩි දෙකක් විතර පළල ඇති.ඒ පාරේ රෑකට ගමනක් යනව නම් ගල් අතගගා බඩගාන්න ඕන. ගමෙන් දික්කුඹුර ටවුමට එන්න පැය ගණනක් යනවා. ඒ ගලින් ගල පැනලා අඩිය තියලා එන්න ගියහම.පුංචි කාලේ ඉඳලම මේ දුෂ්කර මඟෙහි ගමන් ගත්ත බේබි සිංඤෙ¤ට හිතුණු දෙයක් තමයි කවදා හරි ගමට එන පාර හදාගන්න පුළුවන් වුණොත් කියලා. ඒක හීනයක් වගේ බේබි සිංඤෙ¤ගේ හිතේ තිබුණා. එන එන ආණ්ඩුවට බේබි සිංඤෙ¤ ගමේ අයත් එක්ක එකතු වෙලා ගමට පාරක් ඉල්ලලා ලියුම් ලිව්වා.ඒත් ප‍්‍රතිඵලයක් නම් ලැබුණේ නෑ. මේ ලියුම් ලියැවිල්ලෙන්, එක එක්කෙනා හමුවීමෙන් හෙම්බත් වෙලා සිටි බේබි සිංඤෙ¤ ගමේ අයට පොරොන්දුවක් වුණා.”මට කවද හරි ටිකට් එකක් ඇදුණොත් මම ගමේ පාර හදනවා” කියලා. චේතනාව හොඳ හින්දම මීට මාස කිහිපයකට උඩදී බේබි සිංඤෙට ලොතරැයි දිනුමක් ලැබුණා. ඔහු ඒ මුදලින් ගම්මුන්ට වෙච්ච පොරොන්දුව ඒ අයුරින්ම ඉටුකළා. කියන දේ කරන කරන දේ කියන මිනිසුන් හිඟ කාලයක බේබි සිංඤෙ වෙච්ච පොරොන්දුව ඒ අයුරින්ම ඉටුකළ විරල පුද්ගලයෙක්.1931 දී උපන් බේබි සිංඤෙ පවුලේ දෙවැනි ළමයා. මාපලාන ඉස්කෝලේ හෝඩිය පංතියට යනතුරු ඉගෙන ගත්ත බේබි සිංඤෙ¤ මාපලානේ ඉඳලා ගලදෙනිකන්ද ගම්මානයට ආවෙ ජීවිතේ බේරගන්න ඕන හින්දයි.”අපෙ අම්මගෙ ගම මාපලාන. එහෙ අපට ඉඩකඩං තිබුණ. මගෙ අක්ක අවුරුදු නමයෙදි මැරුණා. එහෙම වුණේ ඉඩම් ආරවුලකට. අපෙ අක්කට කවුදෝ හොඬල අල දීලා.බේබිසිංඤෙ දරු පවුල සමඟඅන්තිමට ඒ තිබුණු ගෙවල් දොරවල් අත්ඇරලා මා බේරගන්න ඕනැ නිසා අම්ම මාත් අරගෙන මේ ගමට ආවා. අපි මෙහෙ ආවේ සුද්දගෙ කාලේ. තාත්තගෙ ගම බලපිටිය.මේවා ඒකාලේ රජයේ ඉඩම්. අපිත් ඉඩම් කෑල්ලක් අල්ලගෙන හිටියා. කාලයක් යනකොට දිසාපතිතුමා රුපියල් පහළොවක් දඩගහලා රජයේ ඉඩම් අක්කරයක් අපට දුන්නා. අම්මා ඒ රුපියල් පහළොව ගෙව්වේ තුන්පාරකට. මං අවුරුදු දොළහක විතර කාලේ නාකියාදෙනිය කොම්පැනි වත්තේ වැඩට ගියා. එහිදී රබර් කිරි කපන්න හැම දෙයක්ම ඉගැන්නුවා.පඩි දුන්නේ ආණ්ඩුවේ නියමයට. මැටි ගහලා ගෙයකුත් හදාගත්තා. මං බැන්දේ ඉඳුරන්විල ගමෙන්. එයා සිරියාවතී. අපිට ඔක්කොම දරුවෝ පහයි. පවුලත් කුලී වැඩ කළා. ඒකාලේ ජීවත්වෙන්න එච්චරම අමාරු නෑ.ලොතරැයි පත් ගන්න පුරුදු වුණේ කොහොමද?මිනිස්සු ස්වීප් ටිකට් ගන්න උනන්දු වුණේ ඒකාලේ පෙන්නපු ස්වීප් ටිකට් චිත්තරපටියත් එක්කයි. මමත් ස්විප් ටිකට් ගත්තා. මුල්ම කාලේ සත පනහයි. ඊට පස්සේ ටික ටික ගණන් ගියා.මුලින් මුලින් සුළු සුළු දිනුම් තිබුණා. ඒත් මම හිතුවා කවදහරි මට ලොකු දිනුමක් ලැබේවි කියලා. අවුරුදු ගාණක් තිස්සේ මම ගත්ත ස්විප් එකතු කරලා තිබුණා. ඒත් මේ දිනුම ලැබෙන්න කලින් මම ඒවා පරණ ළිඳට දැම්මා. පුච්චන්නත් හොඳ නෑනේ. ඒකාලේ ඇදුණු ලොකුම දිනුම රුපියල් 75,000යි. දෙවැනි දිනුම රුපියල් 45,000යි.අපේ පැත්තේ කෙනෙක්ට 75,000ක් ඇදුණා. හැමෝම එයාට කිව්වේ හැත්තෑපන්දාහේ එක්කෙනා කියලා. කොහොම හරි ඒ මනුස්සයගේ දිනුමෙන් ආදායම් බදු කපලා තිබුණේ නැහැ. ඒ මනුස්සයා බැංකුවේ තිබුණු ඔක්කොම සල්ලි අරගෙන. ආදායම් බදු කපන්න බලනකොට සල්ලි නෑ. ඒ ගමන හැත්තෑපන්දාහේ එක්කෙනාව මාස හයකට හිරේ යැව්වා. මේක වුණේ මීට අවුරුදු තිහකට විතර කලින්.බේබි සිංඤෙ එකින් එක මතක අලුත් කරයි. ඔහු ජීවිතය ගොඩනඟා ගෙන ඇත්තේ උත්සාහයෙනි. ඔහු ගේ දරුවන් පස්දෙනාගෙන් එක් අයකු මිය ගොසිනි. අනෙක් දරුවන් හතර දෙනාගෙන් බාලයා හැර සියලු දෙනා විවාහකය. ඔහු සිටින්නේ ලොකු පුතු අමරසිරිගේ සෙවණේ. ඒ මහගෙදරය.ඔහු කවදත් දරුවන් ගැන සිතුවේ ය. මේ නිසාම යම් දිනෙක ලොතරැයි දිනුමක් ඇදුණහොත් එය දරුවන් අතරේ බෙදා දෙන්නට ද ඔහු සිතාගෙන සිටියේ ය.බේබි සිංඤෙගේ සියලු සිහින සැබෑ කරමින් ජයෝදා ලොතරැයි පතෙහි පළමු ත්‍යාග මුදලට උරුමකම් කීමට ඔහුට හැකි විය. මුළු ත්‍යාග මුදල රුපියල් ලක්ෂ 252කි.ලොතරැයි දිනුම හිමිවුණා කියලා දැනගත්තහම මොනවද හිතුණේ?මට අමුතුවෙන් මුකුත් හිතුණේ නෑ. වෙලාව කියන්නේ එදා රෑ අපේ රූපවාහිනි යන්තරේ පෙනුණෙත් නෑ. පහුවදා උදේ මම ලොතරැයියත් අරගෙන දික්කුඹුර ටවුමට ගියා.මම කවදත් ටිකට් එක දෙපාරක් තුන්පාරක් බලනවා. ලොතරැයි කූඩුව ළඟ මම අංක බලන කොට මට වඩා උස එක්කෙනෙක් බලලා ඕකේ ඔයිට වඩා තියෙනවා කියලා ටිකට් එක ගන්න හැදුවා. මම ටිකට් එක ලාච්චුවට දැම්මා. එතකොටත් එතන පනහක් හැටක් විතර පිරිලා හිටියා.කවුන්ටරේ හිටපු කෙනා බලලා කිව්වා ඔක්කෝම අංක තියෙනවා කියලා. ඒ ගමන ඒජන්සියේ එක්කෙනා ඇවිල්ලා ටිකට් එක අස්සන් කරලා ගත්තා. එයාගේ අත වෙව්ලනවා. පහුවදා ගෙදර දානයක් නිසා මම ලේලිත් එක්ක බඩු ගන්න ගියා. ඊට පස්සේ මම යක්කලමුල්ලේ පුතාලගෙ ගෙදර ගියා. බැංකුවලින් මාව හොයන්න ගත්තා. මහජන බැංකුවේ මැනේජර් මහත්තයා කිව්වා ටිකට් එක බාරදෙන්න කියලා. හමුදාවෙන් ආරක්ෂාව දුන්නා. ‘චක්’ එක දුන්නම ඒක බැංකුවට දැම්මා. දරුවන්ගෙ අමාරුකම්වල හැටියට තමයි ඒ අයට මුදල් බෙදලා දුන්නේ.නැති නෑදෑයොත් මා හොයාගෙන ආවා. බැරි කෙනෙකුට දෙන එක වෙනම දෙයක්. ඒත් ඇහැක් මිනිස්සුත් ඇවිල්ලා සල්ලි ඉල්ලන්න ගත්තා. ගමේ පන්සලේ බෝධිය වටේ තාප්පයක් බැන්දා. මට තාම මතකයි ජයෝදා ටිකට් එකේ අංක ටික 20, 32, 42, 51 මම එදා ඉඳලම ගන්නේ ඇම් අකුර. අපෙ අම්මගෙ නම පටන් ගන්නේ ‘ඇම්’ අකුරෙන්.ලොතරැයි දිනුම නිසා ඔහු ලැබූ අමුතු සතුටක් නැති බව ඔහුගේ කතා බහෙන් හා කි‍්‍රයාවෙන්ම වැටහේ. වෙනත් අයකුට මේ සා මුදලක් ලද්දේ නම් ඔහු ගමරටද හැර යනු නියතය.එහෙත් බේබි සිංඤෙ තම ගම හැර නොයන්නට තීරණය කර ඇත්තේය. ඔහුගේ නිවසට අලුතින් කුස්සියක් හා කාමරයක් එක්කරමින් පවතී. ඒ හැරෙන්නට ඒ නිවස ස‍්‍රඛෝපභෝගි කරන්නට නම් ඔහු වෙහෙස නොවේ.අපි සාමාන්‍ය මිනිස්සු. දරුවන්ට මුදල් බෙදලා දීලා ඒ කටයුතු කරලා මං මගේ අවසන් කාලෙට ඉතිරි කරගත්තේ රුපියල් ලක්ෂයයි. මේ පාර ඩෝසර් කරලා කළුගල් කඩලා හදන්න ලක්ෂ දහයකට එහා ගියා. ගමේ ඇතැම් අය පාර හදනවට කැමැති නෑ. අපි අලුතෙන් හදපු පාර කිලෝමීටර් 3කට එහා දිගයි. ගමේ ගෙවල් හතළිස් පහක් විතර තියෙනවා. මම ගමේ අයට වෙච්ච පොරොන්දුව ඉටුකළා.මට දැන් සතුටක් දැනෙනවා. ඉස්සර ග‍්‍රාම සේවක නෝනා ගෙවල්වලට ආවෙත් ගල්වලින් පැන පැන දුෂ්කර ගමනක්. අපේ මේ ගේ හදන්න ලොකු පුතා උරවල දාගෙන කරේ තියාගෙන ගල්වලින් පැන පැන වැලි ගෙනාවේ. අද නම් අපේ ගේ ළඟටම වාහනයකට එන්න පුළුවන්. මේ පාරේ තව ටිකක් හදන්න තියෙනවා තාර දාලා එහෙම. මම ඉමදූව ප‍්‍රාදේශීය සභාවට, දක්ෂිණ සංවර්ධන අධිකාරියට ඒ බව දැනුම් දුන්නා.ඒත් තවම නම් වැඩක් වුණේ නෑ. මම ජනාධිපතිතුමාගෙන් ඉල්ලා හිටිනවා මේ පාරේ ඉතිරි වැඩ ටික සම්පූර්ණ කරලා දෙන්න කියලා.ඔවුහු හරිහමන් පාරක් නැති කමින් අවුරුදු ගණනාවක් දුක් වින්දහ. බොහෝ දුෂ්කරතාවයන්ට මුහුණ දුන්හ. විටින් විට පත්වූ ආණ්ඩුද ගලදෙනිකන්ද ගමට සාධාරණයක් ඉටු නොකළේය.කවදා හෝ ලොතරැයි දිනුමක් ඇදෙන තුරු ගමට පාර හදන්නට බලා සිටි බේබි සිංඤෙ¤ තමන් ලද ලොතරැයි දිනුමෙන් සති තුනක් ඇතුළත දී ගමට පාරක් තනා දුන්නේය.අද ඔහු මිනිසුන් ඒ පාරේ එහා මෙහා යනු බලා සතුටු වන්නේය. එමෙන්ම ඔහු ලොතරැයි පත් ගැනීමද අත්හැර නොමැත. ඔහු සුපුරුදු ලෙස ලොතරැයි පතක් දිනපතා මිලට ගනී.ස්තුතියඉමදූව සමූහ - ලක්කින්ද නානායක්කාර සහ නිමල් අල්ගෙවත්ත ඉනෝකා සමරවික‍්‍රම ඡායාරූප – විමල් කරුණාතිලක  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=as0809072</link>
    <topic>අළුලෙන විහාරයේ බුදු පුදට යන</topic>
    <author>සඳ්‍ර ලාලිත් රණසිංහ ඡායාරූප - ප‍්‍රබෝධි ලංකා</author>
    <content>කෝටි ගාණක ස්වීප් දිනුමෙන් ගමට පාරක් හැදූ බේබි සිංඤෙඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලපව පිළිබඳව ලජ්ජා බය සිතෙහි ඇති කළ යුත්තේ කුඩාකලදීමයඔබ තනි වූයේ නැත නැගෙණියේ!වාහන දෙකකට එකවර මාරු වීම අනතුරු බව පවසන දිළිඳු පටු පාර දිගේ අපි ඉදිරියටම ගමන් කළෙමු.බෑවුම සහිත දිය සෙවෙළින් පිරි විසල් ගල්කුළු සහිත පව්ව සිත් පිත් නැතිකමකට අතවනන්නාක් මෙනි.මේ කරඬුපන ගම්මානයයි.කෑගල්ලේ සිට කරඬුපන ගම්මානය හරහා අත්තනගොඩ දක්වා දුවන බසයක් හරියට එපා කාටදෝ හොඳි බෙදන්නාක් වැනි යන්නන් වාලේ යන ගමනක ය. බසයේ වැඩි වශයෙන් සිටින්නේ දෙමළ මිනිසුන් ය.කරඬුපන ගම්මානයේ අළු ලෙන වෙහෙරඋතුරේ අහිංසක දෙමළ මිනිසුන්ට මෙන් මොවුන්ට ජීවිතය පිළිබඳ උවදුරු නැතත්, ජීවිතය කෙරේ ඇති කලකිරීමත් ඒ කලකිරීම ප‍්‍රතිෂ්ඨාපනය කළ දිළිඳු බවත් නිසා, පායන්නන් වාලේ පායන හිරු රැස මෙන්, මොවුහු ජීවත්වන්නන් වාලේ ජීවත්වෙති.මේ ඔවුන්ගේ කතාවයි.අපට වම් පසින් ඇත්තේ කරඬුපන ගම්මානයේ අළුලෙන විහාරයට හැරෙන මාර්ගයයි. ඉදිරියට තවත් දිවෙන මාර්ගය අත්තනගොඩට ය. අපේ දකුණු පසින් ඇත්තේ ගෙවල් විසි හයකින් සමන්විත වූ නොම්මර හතර ලයින් කාමර පේළියයි.සිංහල පවුලක් හෝ දෙකක් හැර අනික් සියලුම නිවාස හිමිව ඇත්තේ දෙමළ පවුල්වලට ය. එහෙත් සිංහල දෙමළ භේදයක් හෝ ගැටුමක් නැතිව භූමි බෙදාගැනීමේ අයිතිවාසිකම්වලින් තොරව, රණ්ඩු සරුවල්වලින් විනිර්මුක්තව ඔවුහු එකා මෙන් ජීවත් වෙති.එකට දුක සැප බෙදා ගනිති. ඈතින් පෙනෙන අර අළුලෙන විහාරයේ සදහම් උත්සවවලට පමණක් නොව, පන්සලේ දාන සඳහා කිසියම් අතපසුවීමක් වුවහොත්, ඒ සඳහා ද කරඬුපන ලයින් කාමරවල ජීවත් වෙන දෙමළ ජනතාවගෙන් දානය පිදෙයි.රස මසවුළුවලින් දානයක් පුදන්නට වත්කමක් නැති මෙම දමිළ පිරිස, ඔවුන්ට හැකි පමණින් ඒ කාරිය ඉටු කරන්නට වෙර දරති.ඉදින් එවැනි මිනිසුන් සමූහයක් ජීවත්වන්නට දරණ අතෘප්තකර වෙහෙසක්, එනමුදු ජලමට්ටම උත්තාරණය කොට පිපෙන නෙළුම් සේ මතුවෙන ඔවුන්ගේ සද්ගුණාංගයනුත් ඔබට කිව යුතුවම ඇත.ලයින් කාමර පේළියේ කොණේම ගෙදර ළඟ අපි නැවතුනෙමු. දොර අඩවල් කර ඇත. එහෙත් හැර දමා ඇති ජනේලයකින් එබීම නොතරම් වුවත්, බිළිඳු හඬක් නිසා නැඟුණ කුහුල එම නොතරම්කම කිරීමට අපේ සිත් පෙළඹවීය.හවසට අම්මා එනතුරු මුළු දවසම මෙසේ ගතවෙයි.අවපැහැගත් කිළුටු වී ගිය සාරියක් තොටිල්ලක් සේ බාල්කයක එල්ලෙමින් තිබුණේ කාමරයක හෝ සාලයක හෝ නොව ගෙදරට ගොඩ වදින තැනම ය.සාරි තොටිල්ලේ බිලිදෙකි. එතැනම වූ ළිපක් මත කේතලයකි. මෙයට ටිකකට පෙර දරා අවුළුවා ඇති බවක් පෙනේ. තනිවම හඬන බිලිඳ්‍ර මිස ගෙදර අන් කිසිවකු පේන්නට නම් නැත.කොහේදෝ සිට දුව ආ මිනිසෙක් ජනෙල් කුරුවලින් අත දමා සාරි තොටිල්ල පද්දමින් “හා... හා... අම්මා වාරේ අම්මා වාරේ’ යි කියමින් බිලිඳ්‍ර නළවා ගන්නට අසීරු උත්සාහයක යෙදිණි.එහෙත් බැරිම තැන ඔහු “ලෙච්චමී... ලෙච්චමී” යි හඬ තැලීය. ඔබ්බෙන් වූ සියඹලා ගසක් යටට වී, සියඹලා කරල් අසුලමින් සිටි ගැහැනියක්, දුවගෙන විත් මිදුලේ තිබූ පොහොර උරයකට ඇහිලූ සියඹලා කරල් කිහිපය දමා ඊළඟට ගියේ දරුවා ඇකයට ගන්නට ය.දුටු දෙයින් අපේ සිත් කැළඹිණි.සාරි තොටිල්ලෙන් මව් තුරුලට ගත් බිලිඳ්‍ර අවුරුදු දෙකකට ආසන්නව සිටි ආබාධිත දරුවෙකි. ඔහු ගේ අත් පා සිහින් දර ඉපල් මෙනි. දෑස් මලානිකව එකම දිසාවකට යොමුව තිබූ අතර ඒ දෑස්වල ජීවයක් වුව නොතිබූ අයුරකි.“අපිට ඉන්නෙ මේ දරුව විතරයි. මං කැමති නෑ ළමා නිවාසයකටවත් මේ දරුව හදන්න දෙන්න. අපි ජීවත් වෙන්නෙ මේ දරුව හින්ද. මේ දරුව රැක ගන්න ඕන.මගෙ පුතාට කතා කරන්න බෑ. මේ දරුවට කෑම ටික හදල කියල මාත්, දරුවගෙ තාත්තත් අපි දෙන්නම වත්තෙ වැඩට යනව. දරුවට කෑම ටික කවන්නෙ, තේ ටික පොවන්නෙ අසල්වැසියො.”දරුවාගේ බර කරට ගන්නට ලෙච්චමී ගෙදර නැවතුණහොත් දරුවා රැක ගන්නට තබා ඒ උපයන මුදල ඔවුන්ට ජීවත්වීමටත් නොසෑහේ. ආබාධිත දරුවාට අවශ්‍ය බේත් හේත් සහ ආහාර ලබා දීමටත් ඔහු මාසික සායන සඳහා ගෙන යෑමටත් අවශ්‍ය මුදල් සොයන්නට ලෙච්චමීත් වෙහෙසේ. සියඹලා කරල් කිහිපයක් අසුලා, වේලා, විකුණා ලබාගන්නා සොච්චමත් වැය වන්නේ ආබාධිත දරුවා වෙනුවෙන් ය.එසේත් නොවේ නම් ඔවුන් ගේ ජීවිත ගැට ගසන්නට ය. ලෙච්චමී ගේ සැමියා වේලු ය.අප කතා කරන අතරතුර ඔහු ගෙතුළට ගොස් ලොකු දිවුල් ගෙඩියක් රැගෙන ආවේ ය. නැත. ඒ දිවුල් ගෙඩියක් නොවේ. ඊට වඩා තරමක් ලොකු පොල් ගෙඩියකි.“මේ පොල් ගෙඩිය මං අද උදේ ගෙනාවෙ රුපියල් තිස් පහකට.”ඔහු මැසිවිලි නඟයි. අපි අසා සිටියෙමු.“කමක් නෑ. බඩු ගණන් යන එක ගැන ආණ්ඩුව මොනව කරන්නද...? යුද්දෙ නිසා තමයි. අණ්ඩවනේ. මේ යුද්දෙ නැවතුණොත් අපට ඇති... වෙන මොකුත් ඕන නෑ...” වේලු කියයි.“වේලු කොහේද වැඩ කරන්නෙ.”“මේ රබර් වත්තෙම තමයි. මේකට කියන්නෙ කරඳපොනවත්ත. මට රබර් කිරි කපන්න බෑ. මං වත්ත ශුද්ධ කරනවා. කාණු කපනවා. රබර් ගස් වටේ සුද්ද කරනවා.කම්බි වැටවල් හදනවා. පෝර දමනවා. මාසෙකට රුපියල් 3000 කට වැඩියෙන් ගන්නව කියල අපට සමෘද්ධිය දෙන්න බෑ කිව්ව... ඒ වුණාට අපි ඉන්න හැටි පේනව නේද...”වේලු පමණක් නොව කරදපොන වත්තේ ලයින් කාමරවල ජීවත්වෙන හැම කෙනෙක්ම පවසන්නේ ඒ කතාව ය.පෞද්ගලික ආයතනයකට හිමි, අක්කර නවසිය ගණනකින් යුතු තේ පොල් සහ රබර් වතු යායේ වැඩ කරන හැම කම්කරුවකුම පවසන්නේ ඔවුන්ගේ වේතනයෙන් ලැබෙන දොයිතුව කා බී ඇඳ පැළඳ, ජීවිතයේ අනිකුත් අවශ්‍යතා යුතු අයුතුකම් ඉටු කිරීමට තරම් සරි නොවන බවයි.මානික්කම් ද මේ වතුයායේ කම්කරුවෙකි. ඔහුට දරුවන් හතර දෙනෙකි. ලොකු පුතා විවාහ වී සිටියත්, ඔවුන් ද මානික්කම් ගේ මේ ලයින් කාමරයේ මානික්කම්ලා සමඟම ජීවත්වෙති. ඔවුන් සියල්ලෝම නම දෙනෙකි.“අපි හැම දෙනාම ජීවත් වෙන්නෙ තාත්තාත් මාත් වත්තේ කුලී වැඩ කරලා හම්බ කරන මුදලෙන්. මට ළමයි දෙන්නෙක් ඉන්නව. ඒ දෙන්නම ඉස්කෝලෙ යන්නෙ කෑගල්ලෙ සෙන්ට් මේරි එකට.බස් එකේ ඉස්කෝලෙ යන්නෙ. ළමයින්ගෙ පොත් පත්වලට ඇඳුම්වලට ගමනට බිමනට මං හම්බ කරන තුට්ටු දෙක මදි. සමෘද්ධිය තියනව නං අපිට ටිකක් හරි ඔරොත්තු දේවි. මේ හම්බ කරන මුදලින් අපි ජීවත් වෙන්නෙ ලෙව කාල වගෙයි.”ඔවුන්ගේ දරුවන්ට උගන්වා සමාජයේ හොඳ යහපත් පුරවැසියන් බවට පත් කිරීමට ඔවුන්ගේ ඇති ආශාවන් ද ප‍්‍රබලය. එහෙත්, වතුයායක රබර් කිරි කපා, කානු කපා වැටවල් බැඳ දවසකට ලබාගන්නා සොච්චම, මාසයක පඩි මුදලට බැර කිරීමෙන් එකතුවන රුපියල් තුන්දහසට වැඩි මුදල නිසා ඔවුන් ඛ්සිවකුටත් රජයෙන් ලැබෙන සමෘද්ධිය ද නොලැබෙයි.නොම්මර හතර ලයින් පේළියේ සිටින කම්කරුවන් උදෑසන වැඩට යන්නේ 6.30 ට ය. සවස 2.30 ට ඔවුන් ගේ පැය 8 ටේ වැඩ මුරය අවසන් වෙයි.සෑම මසකම දහ වැනිදාට හෝ අටවැනිදාට රු. 500/= ක අත්තිකාරම් මුදලක් ලබා ගන්නා අතර එය ද ඔවුන් ගේ මාසික වේතනයෙන් අඩුවෙයි. ඔවුන්ට සහනයක් ලෙස සහල් කිලෝ තිහක ප‍්‍රමාණයක් ද ලැබෙයි. එසේ ඔවුන් ලබාගන්නා සහල් ප‍්‍රමාණයේ මුදල ද මාසික වේතනයෙන් අඩුකර ඉතිරිවන මුදල මාසයේ අන්තිමට ඔවුන්ට හිමිවෙයි.“මේ ලයින් කාමරවලට තිබුණෙ වතුර විතරයි. මේවා හරක් මඩු වගේ තිබුණෙ. සුද්දගෙ කාලෙ ඉඳලම තිබුණු ලයින් කාමර තමයි මේව. අපි ටික ටික හදාගත්ත. ලයිට් ගත්තෙ අපේ මුදල්වලින්.හරි හැටියට නොකා නොබී දුක් ගිනි උහුලලා එකතු කරගත්තෙ ලයිට් ගන්න. අපිත් ආසයි අපේ දරුවන්ට සැප දෙන්න. ආණ්ඩුවෙන් කියන්නෙ යුද්දෙ නිසා බඩු මිල වැඩියි කියල.අපිට ඉතින් ආණ්ඩුවට දොස් කියන්න බෑ. යුද්දෙ නතර වුණොත් ආණ්ඩුවටත් හොඳයි. අපටත් හොඳයි... එතකොටවත් අපේ දරුවන්ට සැප දෙන්න අපට පුළුවන් වේවි...” මානික්කම් පමණක් නොව මේ ලයින් කාමර පේළියේ සිටින, ආරුමුගම්, ෂන්කර්, සෝමවතී පෙරියසාමි, චන්ද්‍රකලා, පුෂ්පකුමාරි ආදී ඔය සැවොම පවසන්නේ යුද්ධය නිසා අද හැම කෙනෙක්ම අසීරු තත්ත්වයක සිටියත් යුද්ධය අවසන් වූ වහාම යළි රට ස්වයංපෝෂිත විය හැකි බව ය.කරඳපොන වත්තේ ලයින් කාමරවල ජීවත්වන කම්කරු පවුල්වල ලෙඩ රෝගාදියට නොමිලයේ බෙහෙත් සැපයෙයි. ඒ වත්තේ දොස්තර මහතාගෙනි.“අපිට නොමිලයේ ලැබෙන්නෙ වත්තෙන් ලැබෙන බෙහෙත් සහ සනීපාරක්ෂක දේවල් විතරයි. වැසිකිළි හදාගන්නට දෙන බඩුත්, වැසිකිළියක් කැඩුණොත් ඒක නැවත හදාගන්න දෙන බඩුත් අපට නොමිලයේ ම ලැබෙනවා. ඒක ඉතින් අපට සහනයක්...”අවුරුදු තිහක්ම කරඳපොනවත්තේ වැඩ කර තිබෙන චන්ද්‍රශේකරන් පවසයි.“අපේ දුක් ගැනවිලි අහන්න මැති ඇමැතිවරු නං එනව ඡන්ද කාලෙට ඕන තරම්. එක එක පාටින් එනවා. ඡන්දෙ ඉල්ලගෙන කරඳපොනවත්තෙ මිනිස්සුන්ට ලංකාවෙ තියෙන ඉහළම සැප සම්පත් දෙන බවට පොරොන්දු දස අතේ දීගෙන තමයි එයාල එන්නෙ. නමුත් එදා එදාමයි. ඒ මිනිස්සු ආයෙමත් පාරක් එයාලව දකින්නෙ ඊළඟ ඡන්දෙට.”මෙම ලයින් කාමරවල මිනිසුන් හින්දු ආගම ඇදහුවත් ඔව්හු අළුලෙන විහාරයට ගොස් බුදුන් ද නමදිති.ජීවිතය ගලා යන්නේ කෙසේ දැයි සොයන්නට ඔවුන්ට අවශ්‍ය නැත. එහෙත් අරුත්බර හෙට දිනක් සඳහා ඔවුන්ගේ සිත් තුළ ඇති අපේක්ෂා දලු දමා ලියලයි. ප‍්‍රාර්ථනාවන් මල් පීදෙයි.යුද බියෙන් තොර සමාජයක් වෙනුවෙන් ඔව්හු හින්දු කෝවිලේ මල් මාලා පුදති. අළු ලෙනේ පන්සලේ පුදසුනේ නෙළුම් මල් පුදති.සැවොම එකාවන්ව රජයට සෙත් පතති. ඒ යුද බිය ඉක්මනින් තුරන් කර ඔවුන්ගේ දරුවන් සමඟ ඒ සසිරි බර ලෝකයට හිරු උදාවෙනු බලන්නට ය.(විශේෂ ස්තුතිය - කැලණිය විශ්වවිද්‍යාලයයේ කථිකාචාර්ය ටිකිරි බණ්ඩාර ගුණතිලක මහතාට)සඳ්‍ර ලාලිත් රණසිංහ ඡායාරූප - ප‍්‍රබෝධි ලංකා  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=as0809074</link>
    <topic>පව පිළිබඳව ලජ්ජා බය සිතෙහි</topic>
    <author>සාකච්ඡා කළේ රමණී සුබසිංහ</author>
    <content>කෝටි ගාණක ස්වීප් දිනුමෙන් ගමට පාරක් හැදූ බේබි සිංඤෙඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලපව පිළිබඳව ලජ්ජා බය සිතෙහි ඇති කළ යුත්තේ කුඩාකලදීමයඔබ තනි වූයේ නැත නැගෙණියේ!වැරැදි ජීවන ප‍්‍රතිපදාවක් නිසා අප ගේ මෙලොව පමණක් නොව පරලොව ජීවිතයේ ද අත්විඳින්නට වන විපාක පිළිබඳව විශේෂයෙන් ජාතක කතාවලින් අපට පෙන්වා දේ.එහෙත් පසුගිය දශක දෙකක පමණ කාලයක් තිස්සේ අකුසල් කිරීමෙන් ලැබෙන අපායගාමී වීම වැනි ප‍්‍රතිවිපාක හුදු මිථ්‍යා ප‍්‍රලාප යැයි බැහැර කරන්නට සමාජය පෙලැඹී ඇත. පවට ඇති බිය ලජ්ජාව ඉතා වේගයෙන් සමාජයෙන් දුරස් වෙන බව අපට පැහැදිලිව පෙනෙන කරුණකි. අනවබෝධය නිසා පවෙහි ගැලී ලෞකික ජීවිතය මෙන්ම ලෝකෝත්තර ජීවිතය ද අපායක් කරගන්නා මිනිසුන් බොහෝ ය.නිවැරැදි මිනිසෙක් ලෙස සමාජයේ ජීවත්වන ආකාරය, පවෙන් වැළැකී සිටින ආකාරය පිළිබඳව බුදුරජාණන් වහන්සේ අපට උගන්වා ඇත.”නගරං යතා පච්චංතං - ගුත්තං සංතෙර බාහිරං ඒවං ගෝ පේත අත්තා අන්තානං - තනෝ චේ මා උපජ්ජගා කනාතිනාහි සෝචන්තී – නිරයංති සමප්පිතා”ඇතුළතිනුත් පිටතිනුත් රැකවරණය කළ පිටිසර නුවරක් මෙන් තමා රැකගත යුතුමය. තමා ලත් උදම් මොහොත ඉක්මවන්නේ අපායට වැටී ශෝක කරන්නේය.ඒ නිසා බුදුන් උපන් කාලය නැමැති උතුම් මොහොත ඔබ ඉක්ම නොයා යුතුය. බුද්ධෝත්පාද කාලයක මිනිස් ජීවිතයක් ලබාගැනීම අතිශයින්ම දුෂ්කර දෙයක් වන බැවිනි.”කලෙකිනි බුදු කෙනෙකුන් උපදින්නේ දුකකිනි මිනිසත් බව ලැබගන්නේ”මේ ලොව සත්ත්ව කොට්ඨාස අතරින් මනුෂ්‍යයෝ වශයෙන් ජීවත්වන්නේ ඉතාම සුළු පිරිසකි. ප‍්‍රකෝටි ගණන් කුහුඹුවෝ, මැසි මදුරුවෝ අපට දැක ගත හැකිය. ඒ අනුව මිනිස් ජීවිතයක් ලැබීම නම් අතිශයින්ම දුර්ලභ අවස්ථාවක් බව අපට පැහැදිලි වේ.”දුර්ලභංච මනුස්සත්තං”මිනිස් ආත්මය බොහෝම දුර්ලභ අවස්ථාවක් බව බුදුරජාණන් වහන්සේ ද අවධාරණය කොට තිබේ.ඒ ලැබූ මිනිස් ජීවිතයේ දීත් අදාළ සියලුම අඟ පසඟවලින් යුක්තව ඉපැදෙන්නේ මොනතරම් වාසනාවන්ත, භාග්‍යවන්ත පිරිසක්ද යන කාරණය ඔබ සිතිය යුතුය. මිනිසුන් වී ඉපැදුණත් සමහර අයට කන් ඇසෙන්නේ නැත.උතුම් බණ පදයක් අසන්නට ඒ අයට පින නැත. මිනිසුන් ලෙස උපත ලැබූවත් සමහර අය උපතින්ම අන්ධය. උතුම් දහම් පාඨයක් කියවා තේරුම් ගන්නට ඒ පුද්ගලයන්ට භාග්‍යය නැත.එහෙත් ඔබට හොඳින් ශ‍්‍රවණය වේ. දර්ශනය වේ.බුදුරජාණන් වහන්සේ දේශනා කළ ධර්මයේ ගුණ සුවඳ දකින්නට, විඳින්නට ඔබට හැකියාව තිබේ. ඒ සඳහා ඉතාම නිරෝගී, ශක්තිමත් මනසක් ඔබට තිබේ. මේ ලැබූ මිනිස් ආත්මභවය, මේ උතුම් වූ මොහොත. එනම් බුදුරජාණන් වහන්සේ ගේ ධර්මය ජීවමානව තිබෙන මේ අවස්ථාව ඔබ නිකරුණේ අත්හැර නොදැමිය යුතුය. එක බණ පදයක් ඉගෙනීමට තිබුණු අසීමිත ආශාව නිසා දහම්සොඬ රජතුමා මහා පර්වතයක් මුදුනේ සිට පහළට පැන්නේය. තවත් මොහොතකින් පර්වතය පාමුළ මුව අයා බලා සිටින යක්ෂයාගේ ගොදුරක් බවට පත්වෙන බව දැන දැනත් බණ පදයක් ඉගෙනීමේ ආශාව රජතුමා අත්හරින්නේ නැත. අබුද්ධෝත්පාද කාලයක දහම් වැකියක් ඉගෙනීමට ලැබීම බොහොම දුර්ලභ අවස්ථාවක් බව රජතුමා දැන සිටි බැවිනි. ඔබ ඉපැදී සිටින්නේ, ඉතාම වටිනා යුගයක බව මම සිහිපත් කරමි. ඒ ලෝකෝත්තර ශ‍්‍රී සද්ධර්මය පවතින කාලයකය. ධර්මයේ ආලෝකය තිබෙන රටකය. උතුම් වූ ථේරවාදී බුදුදහම වසර දෙදහස් පන්සියයකට අධික කාලයක් මේ භූමියේ පවතී. ඇතැම් රටවල ජනතාවට බෞද්ධ ධර්මයේ ඡායාමාත‍්‍රයක්වත් අත්විඳින්නට ලැබෙන්නේ නැත. ඔවුන් උපත ලබා සිටින්නේම මිථ්‍යා දෘෂ්ඨීන් බලවත් වුණු, වැරැදි ආගමික මතවාදයක් බලවත් වුණු රටවලය.ඔබ ඉපැදුණු මේ රට ඉතාම වාසනාවන්ත යැයි මා සඳහන් කරන්නේ බුද්ධ දර්ශනය අවබෝධ කරගන්නට මේ රටේ දී ඔබට අවස්ථාව සැලසෙන බැවිනි. ඉන් නිවැරැදි ලෙස ප‍්‍රයෝජන ගන්නේ නම් අනිවාර්යයෙන්ම ඔබට නිරයෙන් නිදහස් වන්නට, පරලොව අපායගාමී වීමෙන් වළකින්නට අවකාශය සැලසෙනු ඇත. පුද්ගලයෙක් අපායගාමී වීමට හේතු කවරේදැයි බුදුරජාණන් වහන්සේ උගන්වා ඇත.”අලජ්ජිතායේ ලජ්ජන්තී ලජ්ජිතායේ නලජ්ජරේ මිථ්‍යා දිට්ඨි සමාදානා සබ්බා ගච්ඡන්ති දුග්ගතිං”ඇතැම් සත්ත්වයෝ ලජ්ජා නොවිය යුතු දෙයට ලජ්ජාවෙති. ලජ්ජා විය යුතු දෙයට ලජ්ජාශීලී නොවෙති. මෙසේ මිථ්‍යාවන්හි ඇළී සිටීම නිසා ඔවුහු දුගතියට පත්වෙති.ඔබ ඉතාම පැහැදිලිව තේරුම් ගත යුතු දෙයක් වේ. ලජ්ජා විය යුතු දෙයට ලජ්ජා වීමය. බුදු දහමට අනුව ලජ්ජා විය යුතු දේ කුමක්ද? පව් කිරීමට ය. පවට ලජ්ජා විය යුතුය.හොඳ දේ, නිවැරැදි දේ කරන්නට, කුසල් කරන්නට ඔබ කිසිවිටෙකත් ලජ්ජා නොවිය යුතුය.හොඳ දේ කරන්නට පමණක් නොවේ. හොඳ දේ වෙනුවෙන් පෙනී සිටින්නට, ඒ පිළිබඳව කතා කරන්නට කිසිලෙසකවත් පැකිලිය යුතු නොවේ. සුගතියට මාර්ගය එයයි. ලජ්ජා විය යුතු දෙයටත් ලජ්ජා නොවන්නේ නම් ස්ථිරවම ඔබ මෙලොව ජීවිතය අපායක් බවට පත්කර ගනී. ඒ ආකාරයෙන්ම පරලොව ජීවිතයක්, දුක්ඛිත තත්ත්වයට, අවාසනාවන්ත තත්ත්වයට පත්කර ගනී.බුදුරජාණන් වහන්සේ මෙසේද උගන්වා ඇත.”අභයේච භය දස්සිනෝ භයෝවා භය දස්සිනෝ මිථ්‍යා දිට්ඨි සමාදානා සත්තා ගච්ඡන්ති දුග්ගතිං”ඇතැම් සත්ත්වයෝ බිය නොවිය යුතු දෙයට බිය වෙති. බිය විය යුතු දෙයට බිය නොවෙති. එවැනි මිථ්‍යා දෘෂ්ඨියක සිටින නිසා ඔවුහු මෙලොව පරිහානියට පත්වෙති. පරලොව ද නිරයගාමී වෙති.කෙනකු ගේ සිතෙහි පව පිළිබඳව ලජ්ජා බිය ඇති කළ යුතු වන්නේ කුඩාකාලයේ දීමය. මිනිස් ජීවිතයේ පදනම ගොඩ නැඟෙන්නේ උපතේ සිට වසර දහ අටක් පමණ වන කාල වකවානුවේ දී ය.ඒ කාලයේදී ලැබෙන දැනුම, ආකල්ප, කුසලතා මත එම පුද්ගලයා ඔහුගේ ඉතිරි ජීවිත කාලය යහපත් ලෙස හෝ අයහපත් ලෙස ගත කරන්නේ ය. විශාල නිවසක පැවැත්ම සඳහා වැදගත්ම සාධකය බවට පත්වන්නේ එහි පදනමයි.ජීවිතය ද එවැනි ශක්තිමත් පදනමකින් ගොඩනැඟිය යුතුය. විශේෂයෙන්ම පවෙහි ආදීනව හැකිතාක් මිනිස් දරුවාගේ බුද්ධියට එකතු කළ යුතුය. එවිට පව හෙවත් වැරැද්ද පිළිබඳව පූර්ණ දැනුවත් භාවයක් ඔහුගේ සිතෙහි වර්ධනය වේ.පවෙහි ආදීනව දැනගත් විට පවින් වැළැකීමට අවශ්‍ය කරන කුසලතා ඔහු කෙරෙහි නිරායාශයෙන්ම ගොඩනැඟේ. තරගකාරී ලෙස පවට පොළඹවන මෙවැනි සමාජයක පවින් වැළැකී සිටීම සඳහා කුසලතා තිබීම අත්‍යවශ්‍ය කරුණකි. එසේ නොවූ කල මිනිස් ජීවිතය මෙලොව මෙන්ම පරලොවද ඉතාමත් අභාග්‍ය සම්පන්න තත්ත්වයකට, පරිහානියකට ඇදවැටෙනු නිසැකය. බුදුරජාණන් වහන්සේ පව් යනුවෙන් විග‍්‍රහ කළේ ධර්මයට අනුව නරක විපාක ලැබෙන දේය.නරක ප‍්‍රතිවිපාක ලැබෙන්නේ සමාජ නීති රීතිවලට අසම්මත දෙ කළහොත් පමණි. කෙනෙක් අසම්මත දේ කරන විට ඔහු සමාජ විරෝධියකු බවට පත්වේ.මේ නිසා කුඩා කළ සිටම නීතිගරුක වීමට, සමාජ සම්මතයෙහි පිළිගත් දේ සිදුකිරීමට ආකල්ප ඇතිකළහොත් එම පුද්ගලයා මෙලොව ජීවිතයේ වඩාත් යහපත් අයකු බවට පත්වනු ඇත. පරලොව ද සුගතිගාමී වනු ඇත. මේ නිසා තම දරුවන් කුඩා වියේදී ම පවින් වලකා ගැනීම හා එහි ආදීනව කියාදීම වැඩිහිටියන් සතු වගකීමකි. දහම් පාසල් සඳහා දරුවන් යොමුකළ යුතු වන්නේ මෙකී අරමුණු සපල කරගනු පිණිසය.ළමා විය ඉක්මවා සිටින කෙනෙකුට පව පිළිබඳව ලජ්ජාව සහ බිය ඇති කරගෙන නිරයෙන් ගැලවීමට අවස්ථාවක් නැති ද යන ගැටලුව ඔබ සිතෙහි පැන නැඟෙනු ඇත. බුදු දහමට අනුව කුඩා කාලයේ හෝ තරුණ කාලයේ ප‍්‍රමාදයට පත්වූ පුද්ගලයා සදාකාලිකවම පවෙහිම ගැලී සිටිය යුතු යැයි සඳහන් වන්නේ නැත. කෙනෙක් මුලින් ප‍්‍රමාද වී පසුව නොපමාවුව හොත් වළාකුළුවලින් මිදුණු සඳක් මෙන් ඔහු මේ ලෝකය බබළවන්නේය.”යෝච පුබ්බේ සමජ්ජිත්වා පච්චා සෝ නප්ප මජ්ජතී සෝ ඉමං ලෝකං පබාසේතී අබ්භා මුත්තෝව චන්දිමා”යනුවෙන් බුදුරජාණන් වහන්සේ පෙන්වා දුන්නේ එම කාරණයයි. එහෙත් යම් පුද්ගලයෙක් කවර කලෙක හෝ යම්කිසි ආකාරයක අකුසලයක් කර තිබුණේ නම්, එහි විපාකද අනිවාර්යයෙන්ම ඔහුට විඳීමට සිදුවේ. අංගුලිමාල තෙරුන්ට මෙනි. ගිහි ජීවිතයේදී මිනිසුන් නසමින් කාලය ගත කළ අංගුලිමාල පැවිදි වී රහත් බවට පත්වුවද නගර වාසීන්ගේ හිංසා පීඩාවලින් ගැලවීමට නොහැකි විය.එම කර්ම ගෙවා දැමූ පසු අද වනතුරුත් අංගුලිමාල තෙරුන්ගේ ගුණ සජ්ඣායනා කරමින් බෞද්ධයෝ ගර්භනී මවුවරුන්ට සෙත්පැතීම සිදු කරති. එබැවින් මුල දී යම් යම් වැරැදි කළද පසුව හෝ පව පිළිබඳව ලජ්ජාව බිය ඇති කරගෙන එම වැරැදිවලින් ගැලවුණහොත් එතැන් සිට ජීවිතය අරුත්බර වනු ඇත.මේ කරුණු කාරණා සියල්ලෙන්ම අප අවබෝධ කරගත යුතුªවන්නේ පව පිළිබඳව, අකුසලය පිළිබඳව නිවැරැදි දැක්මකින් කටයුතු කළ යුතු බවයි. එවිට මේ ජීවිතය සාර්ථක කර ගන්නටත්, පරලොව ජීවිතය අපායගාමී වීමෙන් වැළැකී සිටීමටත් අවස්ථාව උදාවන බවයි.ඇතැම් සත්ත්වයෝ නිවැරැදි දේ වැරැදි යැයි ද වැරැදි දේ නිවැරැදි යැයි ද දකිමින් මිථ්‍යා දෘෂ්ඨීන්හි ඇළීම නිසා අපාය ගාමී වන බව සඳහන් කළෙමි. නිවැරැදි දේ වුවද වැරැදි ලෙස අපට පෙනෙන්නේ අප කෙළෙස්වලට වසඟ වී ඒ දෙස බලන නිසාය.වැරැදි දේ නිවැරැදි ලෙස පෙනෙන්නේද කෙළෙස්වලට වසඟ වූ විටය. ඔබ වසඟ කරන බරපතල ක්ලේශයන් දෙකක් ඇත.එනම් රාගය සහ ද්වේශයයි. රාගය සහ ද්වේශය ඔබ කෙරෙහි මෝහය ද වර්ධනය කරනු ඇත. එවිට ඔබ කිසිකලෙකවත් හරි දෙය නිවැරැදි ලෙස නොදකිනු ඇත. වැරැද්ද වැරැද්දක් ලෙස නොපෙනෙනු ඇත. මේ නිසා අපාය ගාමී වීමෙන් වැළකීමට නම්”වජ්ජන්ව වජ්ජතෝ ඥත්වා| අවජ්ජන්ච අවජ්ජතෝ”වරද වරද වශයෙනුත්, නිවැරැද්ද නිවැරැද්ද වශයෙනුත් දකින්නට ඔබත් කටයුතු කළ යුතුය.සාකච්ඡා කළේ රමණී සුබසිංහ    </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=as0809075</link>
    <topic>ඔබ තනි වූයේ නැත නැගෙණියේ!</topic>
    <author>කීර්ති මෙන්ඩිස් පින්තූර - මධුජිත් ප‍්‍රසන්න</author>
    <content>කෝටි ගාණක ස්වීප් දිනුමෙන් ගමට පාරක් හැදූ බේබි සිංඤෙඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලපව පිළිබඳව ලජ්ජා බය සිතෙහි ඇති කළ යුත්තේ කුඩාකලදීමයඔබ තනි වූයේ නැත නැගෙණියේ!ඒ ඉකුත් මැයි දහසය වැනිදාය. ශාන්ත සුපුරුදු පරිදි ත‍්‍රිරෝද රිය පණගැන් වූයේ එදින ටිකක් වේලාසනින් ගෙදර යෑමේ අදහසිනි.ශාන්ත පැදවූ තී‍්‍රවීලරය කිඹුල්විලවත්තේ ව්‍යාපාරිකයකුට අයත් එකකි.උදෑසන අවදිව මුදලාලි ගේ දියණිය පාසලට ඇරලවා යළි ගෙදරට ගෙන ඒම ඔහුගේ රාජකාරිය විය.බම්බලපිටියේ විදුහලක ඉගෙනුම ලබන දියණිය පාසලට ඇරලවීමෙන් පසු ශාන්ත කරන්නේ තී‍්‍රරෝද රියෙන් කීයක් හරි සොයා ගැනීමට ‘හයර්’ දෙක තුනක් දිවීම ය.දහසය වැනිදා ද ශාන්ත සුපුරුදු පරිදි සිය රාජකාරියේ එක් කොටසක් ඉටු කළේ ය. ඒ දැරිය පාසලට ගෙන ගොස් ඇරලවීම ය. යළි ඇය ගන්නා තුරු ශාන්ත පිටකොටුවේ හයර් දිව්වේ ය.වේලාව දහවල් එකොළහට ආසන්න විය. ජැන්ඩියට හැඳ පැළඳගත් අයකු හයර් එකක් සඳහා වෙනත් ති‍්‍රරෝද රියදුරකු හා කතා බස් කරන අයුරු ශාන්ත දුටුවේ ය.“මචං... මම ඕක යන්නම්... මගේ ටයිම් එකත් හරි... හයර් එක දාලා... ළමයාව ගන්නත් පුළුවන්....”වෙන කෙනකුට පැමිණි ‘හයර්’ එක ශාන්ත ලබාගත්තේ එසේය. ශාන්ත ගේ තී‍්‍රවිලරය කොටුව ලේක්හවුස් වටරවුම කර කවා චෛත්‍ය අසලින් ඉදිරියට ඇදුණා පමණි. මහ හඬක් නගමින් කුමක්දෝ පිපිරී ගියේ ය. ශාන්තගේ දෙසවන් හිර විය. එතැනින් එහාට සිදුවූ දෙයක් ඔහු නොදන්නේ ය.“ශාන්ත අයියටත් තුවාල වෙලා... ඉස්පිරිතාලේලු...”ගෙදරට පණිවිඩය ලැබිණි. ශාන්ත ගේ බිරිය මින් කලබලයට පත්වූවා ය. චූටි පුතු මධුෂාන් ඇගේ තුරුලේ ය. ඒ වනවිටත් දරුවාට වයස අවුරුදු දෙකකි.මෝටර් සයිකලයක නැගගත් මරාගෙන මැරෙන බෝම්බ කරුවකු කොටුවේ හිල්ටන් හෝටලයට යාබදව පිහිටි චෛත්‍ය ඉදිරිපිට නතර කර තිබූ පොලිස් නිලධාරීන් රැගත් බසයක සයිකලය හැප්පවීම නිසා ඒ අවට කඩි ගුලක් සේ ඇවිස්සෙමින් තිබිණ.ශාන්ත ගමන්ගත් ති‍්‍රවිලරය ද ඒ අසලින් ගමන් කළේ ඒ මොහොතේ ය. තුවාල වූ ශාන්ත ද ගිලන් රියකින් රෝහල කරා ගෙන ගිය අතර ති‍්‍රවිලරයට ද දැඩි අලාභහානි සිදුවී තිබිණි.දින දෙක තුනක් ම දැඩි සත්කාර ඒකකයේ ප‍්‍රතිකාර ලැබූ ශාන්ත දෙනෙත් පියා ගත්තේ දරුවන් තිදෙනාත් බිරියත් මෙලොව තනි කරමිනි.“අපි හරිම අමාරුවෙන් ජීවත් වුණේ... මහත්මයාගේ අම්මා දුන්න මේ කොටසින් ගෙයක් යාම්තමට හැදුවත් කිසිම දෙයක් කරලා තිබුණේ නැහැ. බිත්ති ටික විතරයි තිබුණේ.අම්මත් පිටකොටුවට ගිහින් එළවළු විකුණලා තමයි ජීවත් වුණේ. “දැන් ඒ සේරම ඉවරයි... කොහොම හරි හේ හදාගමු කියලා මහත්තයා හැමදාම කියනවා... දැන් ඒ සේරම ඉවරයි...” යැයි කියමින් ශාන්ත ගේ බිරිය වැළපුණා ය.දරුවන් බදාගෙන හැඬුවා ය. පියා ද අහිමි වූ පුංචි පැටව් මවගේ ඇකයට තව තවත් ළං වූහ. ලොකු දුව රසාදරී දහවැනි වසරේ ය. රශ්මී දොම්පේ දේවි බාලිකාවේ හය වැනි වසරේ ය.අක්කාත් නංගීත් යන්නේ එකම විදුහලකට ය. පුතු රෝචන කිඹුල්විලවත්ත මහ විද්‍යාලයේ තුන් වැනි වසරේ ඉගෙනුම ලැබුවේ ය.ශාන්තගේ දරුපවුලබාලම පුතා ශාලුක මධුෂාන් තවමත් දෙහැවිරිදි ය. දරුවන් සියල්ලගේ ම බර ඇගේ කර මත ය.අප මල්වාන කිඹුල්විලවත්තට යනවිටත් අසරණ දරු පවුල රැකගෙන ජීවත්වීමට ඇයට හිසට සෙවණක් ලබාදීම සඳහා කටයුතු යෙදෙමින් තිබිණි.ඒ සඳහා ඉදිරිපත්ව සිටියේ ගමේ තරුණ පිරිස ය. ඇගේ බාගෙට තනා තිබූ නිවස පිළිසකර කරන ඔවුන් කඩිසරය.කපරාදු නොකර තිබූ බිත්ති කපරාදු කෙරිණි. ඉස්සරහට පමණක් අලුත් ම උළුවහුවක් ගත්ත ද අනෙක් උළුවහු ගන්නට තරම් ආදායමක් නොතිබූ බැවින් පරණ උළුවහුවලින් ඒ කටයුත්ත ද සම්පූර්ණ කෙරිණි.“මේ සේරටම ගමේ මිතුරන් හවුල් වුණා. ගමේ මුදලාලිලා දෙතුන් දෙනෙක් සිමෙන්ති අරන් දුන්නා... වැලි ගත්තෙත් ගමේ කොල්ලන්ගේ උදව්වෙන්... පොලිසියෙන් අවසරය අරගෙන ගමේ කොල්ලෝ වැලි ගොඩදැම්මා... ඒවා කර තියාගෙන මෙතනට ගෙනවා. උපුල් මුදලාලි එයාගේ තොටුපළෙන් අපිට ඒවාට ඉඩකඩ සලසලා දුන්නා. වැලිගොඩ දාන පාරු දුන්නා. කොටින්ම කිව්වොත් ගේ හදන බාස්සුන්නැහේලාත් සතපහක් නොගෙන ගෙදර වඩ කටයුතු කළා...”මිය ගිය ශාන්ත ගේ සොහොයුරෙකු වන නිලන්ත සමන් කුමාර කීවේ දැඩි සතුටකිනි.“මම වැඩ කරන්නේ බත්තරමුල්ල පෞද්ගලික හෝටලයක. මම ඒකෙ ලොක්කාට මගේ අයියට වුණ දේ කිව්වා. ඒ අවස්ථාවේම ලොකු මහත්තයා සුබසාධක සංගමයට කතා කරලා රුපියල් හතළිස් දාහක් දුන්නා... ඉන් උළුවහු ගත්තා.ගමේ යාළුවෝ අපිට හුඟක් උදව් කළත් නම් ගම් නොකිව්වත් නිශාන්ත, රවි, උපුල් තිස්ස, රන්ජන්, රෝහණ ඒ අතර වෙනවා.ඒ අය නැත්නම් මගේ අයියගේ දරු පවුල තවත් අසරණ වෙනවා. ..”ගමේ මිතුරන් එකාමෙන් එකතුව අසරණ වූ පවුලක් ගොඩගන්නට දරන ප‍්‍රයත්නයක් එහිදී අපි දුටුවෙමු. ගමේ කාටත් හිතවත්මල්වානේ පහළ මාපිටිගම පදිංචි ජනක පුෂ්පකුමාර සිය බිරිය හා දරු දෙදෙනා සමඟ එම නිවෙසට පැමිණ සිටියේ දෝතින් බොහෝ දේ රැගෙනය.”් මම කල්පනා කළා පුතාගේ උපන් දිනයට වියදම් කරන සල්ලිවලින් මේ දරු පවුලට උදව් කරන්න... ලබන අවුරුද්දට ඒ දරුවන්ට අවශ්‍ය පොත්, බෑග්, සපත්තු, පැන්සල්, කවකටු පෙට්ටි සේරම අරගෙන තමයි මම මෙහෙ ආවේ..” ජනක පැවැසීය.සමාජයෙන් ඈත්වී යන එකමුතුකම සහෝදරත්වය යළි මතකයට නැඟෙන්නේ මෙවන් උදාර කර්තව්‍යයකදීය.ගම වෙනුවෙන් ඔවුන් කරන දෑ අපූරුය. ගමේ තරුණයන් මේ වනවිටත් එකමුතුව මියගිය ශාන්ත පෙ‍්‍ර්මලාල් මහතා වෙනුවෙන් තුන්මාසෙ දානමය පුණ්‍යකර්මයටද අතගසා තිබිණි.අලුත තැනූ නිවසේ සතුටින් දුව පනින දූ දරුවන් දුටු කාගේත් නෙතට උපන්නේ සතුටු කඳුළකි.මගේ දරුවන් තවම ඉස්කෝලේ යනවා.. චූටි පුතා තවම මගේ අතින් බහින්නේ නැහැ. මෙහෙම ඉඳිද්දි මට දරුවන්ට කන්න බොන්න දෙන්න රස්සාවකට යන්න පුළුවන්කමක් නැහැ.ඒ නිසා මට ගෙදර ඉඳලා හරි කරන්න මොකක් හරි ස්වයං රැකියාවක් ලැබෙනවා නම් ගොඩක් පින්..” ශාන්තගේ බිරියගේ ආයාචනය එයය.පිය සෙනෙහස අහිමි වූ එකම දරු පවුල මෙය නොවුණත් ගමේ කොල්ලන් එකතුවී ගොඩනඟන්නට උත්සාහ දරන මෙම දරු පවුලට අතහිතදීම අප කාගේත් යුතුකමක් නොවන්නේද..?”කීර්ති මෙන්ඩිස් පින්තූර - මධුජිත් ප‍්‍රසන්න  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809072</link>
    <topic>දූ දරුවන් ඈත්ව ගිය ද නැත ජීවිතය නැවතී</topic>
    <author>හේමාලි විජේරත්න ඡායාරූප - දුෂ්මන්ත මායාදුන්නේ</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'රවී - පී‍්‍රති සොඳුරු නවාතැනේ හෝරාවක්හීනියට වැටුණු කුඩුපොද වැස්ස හරිත වර්ණ ගස්කොළන් මතුපිට පුංචි පුංචි පිනි බිංදු ඉතිරි කරල ගිහින්. අඳුරු වලාපෙළ අස්සෙන් මතුවුණු පුංචි අව්රැල්ලට පිනිපොද උරාගන්න අමාරුයි. ආලින්දයේ දිගු පුටුවකට වෙලා හරිතාගාරයක් බඳුවූ මිදුලේ ගහකොළ දිහා බලා ඉන්නකොට මට සිංදුවක් මතක් වුණා.'පිපිච්ච මල් උඩ - වැටිච්ච පිනිපොදහිතිච්ච දේ කරතෙයි...'ගෙමිදුලේ පිහිටා තිබුණු කුඩා ළිඳෙ උඩ ආරුක්කුවේ යවා තිබුණු මල්වැල කහ පාටින් පිරිලා තිබුණා.ඒ ළඟින්ම තිබුණු වෙරළු ගහත් පුංචි පුංචි වෙරළු ගෙඩිවලින් පිරිලා ලේන්නු, කුරුල්ලෝ මේ ගස් දිගේ එහාට මෙහාට දඟලන්නේ පුදුම තරමේ නිදහසකින්.ජනාකීර්ණ පෙදෙසක පිහිටියත් මේ මිදුලට ඝෝෂාකාරී වාහන සද්දෙ ඇහුණෙ හරිම අඩුවෙන්. වැඩියෙන් ඇහෙන්න ගත්තේ කුරුලු කොබෙයියන්ගේ ගීත නාද.අපි මේ ඇවිත් ඉන්නේ අපේ සිනමාවේ තවත් සුවිශේෂී රූපණවේදියකුගේ ජීවිතය ගෙවන සොඳුරු නවාතැනට. ඔහු රවීන්ද්‍ර රන්දෙනිය. අපේ සිනමාවේ ප‍්‍රතාපවත් රූපකාය. ඔහුගේ පි‍්‍රය බිරිය පී‍්‍රති රන්දෙනිය. මේ නිවෙස ඇතුළට වී බොහෝ අපූරු දේ පන්හිඳෙන් මවන සුරූපිනිය. මේ අපූරු උදෑසන වැටුණු කුඩුපොද වැස්ස මැදින් අපි ආවේ මේ දෙන්නා සොයාගෙන.දිගු ආලින්දයේ පුටුවකට බරවී සිටි මටත් ඡායාරූප ශිල්පී දුෂ්මන්තටත් සුබ උදෑසනක් ප‍්‍රාර්ථනා කරමින් අපව සෙනෙහසින් පිළිගන්න ආවේ පී‍්‍රති. තවත් නිමේෂයකින් අපි ඉස්සරහින් මතුවුණේ ලෙංගතු රූපය රවීන්ද්‍ර රන්දෙනිය.අපි බොහෝ දේ කතා කළෙමු. මේ දිනවල තිරගත වන අබා චිත‍්‍රපටයේ පණ්ඩුල බ‍්‍රාහ්මණයා ගැන. පී‍්‍රති අතින් ලියැවුණු 'චිත්තානුපස්සනා' නවකතාව ගැන. පී‍්‍රතිත්, රවීත් ගෙවන ජීවිතය ගැන... තවත් බොහෝ දේ...රවි අයියා පිළිසඳර ආරම්භ කළේ මේ දිනවල තිරගත වන 'අබා' චිත‍්‍රපටය ගැන කියමින්. ඔහුගේ කතාබහින් අපට තේරුණේ 'අබා' චිත‍්‍රපටයේ සාර්ථකත්වය ගැන ඔහු දැඩි පී‍්‍රතියකින් පසුවෙන බවයි.'අබා' චිත‍්‍රපටයේ මම රඟපාපු පණ්ඩුල බ‍්‍රාහ්මණයාගේ චරිතය ගැන කතා කරන්න කලින් මම කැමැතියි 'අබා' චිත‍්‍රපටය ගැන මුලින්ම කතා කරන්න. අපේ රටේ සිනමාව ජනතාව විසින් ප‍්‍රතික්ෂේප කරමින් ඉන්න යුගයක, ජනතාව සමඟ සම්බන්ධතාවයක් නැති කලා මාධ්‍යයක් බවට සිනමාව පත්වෙමින් තිබෙන යුගයක අනෙක් පැත්තෙන් සිනමාව ගර්හිත කලාවක් බවට බොහෝ දෙනෙක් හඳුන්වන්න පටන්ගෙන තිබෙන යුගයක ඉතිහාසයේ කිසිම චිත‍්‍රපටයක් නොලැබු ආදායම් වාර්තා තබමින් තිරගත වන අබා ගැන කතා කරන්න ලැබීමත් සතුටක්.අපේ සමාජයේ ඇතිවෙලා තිබුණ මතය එක රැයකින් 'අබා' චිත‍්‍රපටය වෙනස් කළා.'අබා' දැන් තුන්වැනි සතියත් ඉක්මවලා තිබෙනවා. තවමත් සෙනඟ පොරකනව මේ චිත‍්‍රපටය බලන්න. 'අබා' නැවත වතාවක් අපේ සිනමාවේ ස්වර්ණමය යුගය අපට මතක් කරනවා.මේක දැක්කම මට වෙලාවකට හිතෙනවා පේ‍්‍රක්ෂකයන්ගෙන් සිනමාව ඈත්වුණා මිසක් පේ‍්‍රක්ෂකයෝ සිනමාවෙන් ඈත්වෙලා නෑ නේද කියලා.'අබා' කියන්නේ අපේ රටේ මීට කලින් බිහිනොවුණ දැවැන්ත සිනමා නිර්මාණයක්. මම නම් හැමදාම කියන්නේ චිත‍්‍රපටයක් කියන්නේ අඩු වියදමින් කරන්න පුළුවන් කලා මාධ්‍යයක් නොවෙයි කියලයි. ඒ සඳහා ඇතුළත් විය යුතු අංගෝපාංග තිබෙනවා. කේක් ගෙඩියක් කේක් ගෙඩියක් වෙන්න ඒකට අවශ්‍ය දේවල් ටිකක් තිබෙනවා. ඒක නැතිවුණොත් පාන්ගෙඩියක් හරි වෙන බිබික්කමක් හරි හැදෙයි. නමුත් ඒක කේක් නොවෙයි.ඒ වගේ තමයි සිනමාවත්. සිනමාවට අවශ්‍ය ඒ ආයෝජනය කරන්න ලොකු ආර්ථික ශක්තියක් ඕන. අබා චිත‍්‍රපටය වෙනුවෙන් ජස්ටින් බෙලගමගේ සහ රැජින්ද්‍ර ජයසිංහ ඒ ආයෝජනය කරලා තිබෙනවා. මේ දෙපළත්, අධ්‍යක්ෂ ජැක්සන් ඇන්තනීත් එකතුවෙලා අපේ සිනමාවට නව දොරක් විවෘත කරලා තිබෙනවා. ඒ වෙනුවෙන් අපි ඔවුන්ට කෘතඥවෙන්න ඕන.'අබා' හි පණ්ඩුල බ‍්‍රාහ්මණයා සන්සුන් ඉඳුරන්ගෙන් යුතු අයෙක් වුවත් ඔහු තුළ පවතින ප‍්‍රතාපවත් බව, ජවය, ඥානවන්ත බව, දැනුම ආදි විවිධ ස්වරූපයන් ඒ චරිතය තුළින් ප‍්‍රකට කරනවා. පණ්ඩුල ගේ චරිත අභ්‍යන්තරයට මේ හැමදෙයක්ම ප‍්‍රදානය කරමින් රඟපාන්නේ රවීන්ද්‍ර රන්දෙනිය."ඇත්තටම පණ්ඩුල බ‍්‍රාහ්මණයාගේ චරිතයේ වූ දැඩි පෞරුෂය තුළ සැඟවුණ කි‍්‍රයාකාරකම් සියල්ල මම උකහා ගත්තේ ජැක්සන්ගේ පිටපතින් සහ ඔහුත් සමඟ දීර්ඝ ලෙස සාකච්ඡා කිරීමෙන්.ඔහුට අවශ්‍ය දේ මගෙන් ගත්තාය කියලා ජැක්සන් ප‍්‍රසිද්ධියේ කිහිප තැනකම කියලා තිබුණ.මේ චරිතය මෑත කාලයේ මම කරපු මමම යම්කිසි සෑහීමකට පත්වෙන චරිතයක්.ඒ වගේම තමයි මේ සඳහා ලැබෙන ප‍්‍රතිචාර. ඊයේ පෙරේදා දවසක ද්‍රවිඩ මහත්මයෙක් කතා කරලා චිත‍්‍රපටය සම්බන්ධයෙන් වැදගත් බොහෝ දේ කිව්වා.ඒ කතාබහින් මට තේරුනේ මේ චිත‍්‍රපටය ජාති, ආගම්, කුලබේද සියල්ල ඉක්මවා යන චිත‍්‍රපටයක් බවට පත්වෙලා තිබෙන බවයි. සැබැවින්ම කලා කෘතියකින් විය යුත්තේත් එයයි.රවි සිනමාව ගැන කතා කරනකොට පී‍්‍රති අහගෙන ඉන්නවා. පී‍්‍රතිටත් තිබෙනවා බොහෝ දේ කියන්න. ඇයි ඇගේ නිහඬ නිර්මාණ දිවිය ගැන. මේ දෙන්නම දැන් නිර්මාණ ජීවිතේට වැඩි වැඩියෙන් යොමු වෙලා. ඒකට විශේෂ හේතුව දූ දරුවන්ගෙන් මිදී මේ යුවළ ගෙවන ජීවිතය. කලක් මේ නිවෙස දූ දරුවන් ගේ හඩින් පිරුණු තැනක් වුණා.ඒත් රවිගේත් පී‍්‍රතිගේත් දරුවෝ තුන්දෙනාම දැන් ඉන්නේ විදේශගතව. මේ පාළුව රවිටත් පී‍්‍රතිටත් දරාගන්න අසීරු වුණත් දූ දරුවන්ගේ අනාගත යහපත වෙනුවෙන් ඔවුන් සියල්ල විඳගන්නවා."ජීවිතේ දිහා ආපස්සට හැරිලා බලනකොට අපට ලොකු බලාපොරොත්තු තිබුණ. විවාහ වෙලා දරුවෝ හදාගෙන ගෙයක් දොරක් හදාගෙන එකට ජීවත් වෙන්න.ඒක ඕන කෙනකුගේ ප‍්‍රාර්ථනයක්. අපි මේ ගේ හදාගෙන දරුවෝත් එක්ක පදිංචියට ආවේ 1992 දී. අවුරුදු 04 ක් යන්නත් කලින් ලොකු පුතා ඉගෙන ගන්න පිටරට ගියා. ඊට පස්සෙ දෙවැනි පුතා. ඊළඟට දුව. ඒ අයගේ අනාගතය වෙනුවෙන් අපි ඒ ගමනට සුබ පැතුවා. අනික් පැත්තෙන් බලනකොට ඒක තමයි ලෝක ස්වභාවය.කවදහරි දවසක දරුවෝ කැදැල්ල අතහැරලා යනවා. ඒක අපට අපේ දරුවෝ ශිෂ්‍ය අවදියේම විඳින්න සිද්ධ වුණා. අපේ දරුවෝ තුන්දෙනාම ඉගෙන ගන්න ආසයි.ඒ වගේම දක්ෂයි. ඒ අයගේ අනාගතයට යන මාර්ග අපේ පාලුව කාන්සිය වෙනුවෙන් සිරකරන එක අපරාධයක්. ඒ නිසා අපි වේලාසනින්ම ඒ වෙන්වීමට සූදානම් වුණා.අපේ දරුවෝ සහ අපි අතර තිබෙන සමීප බැඳීම නිසා මේ වෙන්වීම අපට දරාගන්න අමාරුයි. නමුත් කොහොමහරි අපි ඒක විඳගන්නවා. දුව මේ දවස්වල ලංකාවට ඇවිත් ඉන්න නිසා ඒ පාලුව ටිකක් විතර අඩුවෙලා තිබෙනවා."පී‍්‍රතිත්, රවිත් විවාහවෙලා මේ ගතකරන්නේ 32 වැනි අවුරුද්ද. දරු තිදෙනකුගේ සුරතල් බලමින් පිය පදවියේ අසිරිය විඳින්නටත් කාර්යබහුල නිර්මාණ දිවියෙන් මිදුණු නිමේෂයේදී නිරවුල් මනසින් නිවෙසට පැමිණෙන්නටත් රවීන්ද්‍රට සුපසන් නිවෙසක් හිමිකර දුන්නේ ඔහුගේ පි‍්‍රය බිරිඳ පී‍්‍රතිය. ඈ ඒ වෙනුවෙන් නිළියක ලෙස තමන්ට ක්ෂේත‍්‍රයේ යා හැකි දුර මෙතැකැයි පෙනි පෙනීත් රවි හා තම දරු පවුල වෙනුවෙන් කැප කළාය. පී‍්‍රති නිවෙසේ සිට තම සිත අභ්‍යන්තරයේ හැංගී පැවති තවත් නිර්මාණ ශිල්පිනියකට උත්පත්තිය ලබා දුන්නාය. ඒ නිර්මාණ ශිල්පිනිය අද අපේ රටේ ජනපි‍්‍රය ගායක ගායිකාවන්ට ගී පද අමුනන්නිය. ඒ විතරක් නෙවෙයි අපේ දූ දරුවන් වෙනුවෙන් යහපත් නිර්මාණ බිහි කරන්නීය. නවකතාකාරියක වශයෙන් ද කුසලතා පලකරන්නීය. මේ ඇගේ නිර්මාණ ගැන රවි කියපු දේවල්.'පී‍්‍රතිගේ ගීත නිර්මාණ අතර ඉතාම හොඳ මට්ටමේ ජනපි‍්‍රය ගීත කිහිපයක්ම තිබෙනවා. විශේෂයෙන් ‘පිපිච්ච මල් මත’ වගේ ගීතයකට මම කැමැතියි. මුල් කාලේ ඉඳලම මම දැනගෙන හිටියා පී‍්‍රතිට සරලව ලොකු දෙයක් භාෂාව භාවිත කරලා කියන්න පුළුවන් කියලා.මම සිංහල හොඳින් දැනගෙන හිටියට මගේ රචනා ශෛලිය සුගම නෑ. නමුත් පී‍්‍රති ලියන දේවල් සරලයි. අව්‍යාජයි. අපට සමීපය. විඳින්න පුළුවන්. විවාහයෙන් පස්සෙ පී‍්‍රති ඇගේ රංගන දිවියෙන් ඈත්වුණා.මගේ කාර්යබහුලත්වයත් එක්ක පී‍්‍රතිත් එතැන රැඳුණ නම් අපට ගෙදරක් ඉතුරු වෙන්නෙ නෑ. දරුවන් වෙනුවෙන් පවුල වෙනුවෙන් ඇය ලොකු පරිත්‍යාගයක් කළේ. ඒ කාලේ හැදුණ චිත‍්‍රපටවල හැටියට මම සති දෙකේ තුනේ ගෙදර නෑ. සති තුනකින් ගෙදර එනකොට තව ෂූටිං එකකට යන්න වාහනේ ගෙදරට ඇවිත්...'නිළි ජීවිතෙන් සමුගත්ත පී‍්‍රතිගේ ජීවිතෙන් නැවත ඉපැදුණ නිර්මාණ ශිල්පිනිය දැන් ඉන්නවා අපි ළඟ. ඇගේ අලුත්ම නවකතාව 'චිත්තානුපස්සනා' දොරට වැඩියේ පසුගිය දිනයකය. ඉතින් අපි අහමු ඇගේ නිර්මාණ දිවිය ගැන."මගේ අලුත්ම නවකතාව වන 'චිත්තානුපස්සනා' නවකතාවට පසුබිම් වුණේ සත්‍ය කතාවක්. මගේ වැඩිමල් ඥාති සොයුරියක් පුංචි කාලේ මුහුණ දුන්න අත්දැකීමක් මට දවසක් කිව්වා.ඒක කියනකොට එයාගේ මූණේ ඇස්දෙකේ තිබුණ බය ගතිය මගේ හිත කම්පනයට පත් කළා. ඒක නිසා ඒ කතාව දිගින් දිගටම අහන්න මම උත්සාහ කළා. පොඩි දරුවකුගේ හිතට පුංචි කාලේ ලබන අත්දැකීම් මානසිකව කොයිතරම් බලපානවද කියලා මට හිතුණා. ඒ අනුව තමයි මම 'චිත්තානුපස්සනා' ලිව්වේ.නවකතාකාරියක් වන්නට පෙර පී‍්‍රති අපට හමුවෙන්නේ කිවිඳියක් විදියට. ඊට පස්සෙ ඇය අපූරු සින්දු ලියන්න පටන්ගන්නවා.පී‍්‍රති ආයිත් ඇගේ නිර්මාණ දිවියේ අතීතයට යනවා."මම සහෝදර සහෝදරියන් ගොඩක් මැද්දෙ සෙල්ලමින් ජීවිතය ගෙන ගිය කෙනෙක්. මට වයස අවුරුදු 19 - 20 වෙනකොට මම රවිත් එක්ක විවාහ වුණා. ඊට පස්සෙ මට නුහුරු පරිසරයක තමයි ඉන්න වුණේ. ඒ කාලේ රවි ෂූටිංවලට ගියාම මට ලොකු තනිකමක් දැනුණා.එතකොට තමයි මට ලියන්න හිතුණේ. ඒ කාලේ ලියපු කවි මම කාටවත් පෙන්නුවේ නෑ. සමහර ඒවා ලියලා ඉරලා දැම්මා. රවිට පෙන්නන්නත් මට බය හිතුණා. මොනවද මේ ලියල තියෙන පිස්සු දේවල් කියලා රවි බනියි කියලා මට හිතුණා. ඊට පස්සෙ තමයි මම ලියපුවා එකතු කරන්න ගත්තේ.ඒත් ඒවා මට කාටවත් පෙන්නන්න ලැජ්ජා හිතුණා. දවසක් අපේ ගෙදර ආව රංජිත් කුමාර මහත්මයාට මම ඒවා පෙන්නුවා. ඔහු ඒවා පත්තරේ දැම්මා. ඊට පස්සෙ බොහෝ දෙනෙක් කතා කරලා කවි හොඳයි කිව්වා.ඊට පස්සෙ මට හිතුණා මටත් යමක් ලියන්න පුළුවන් ඇති කියලා. කවි ලිය ලිය ඉන්නකොට තමයි මම ගීත ලියන්නත් පෙළඹුණේ. ගීත 60 - 70 ක් මේ වෙනකොට මම ලියලා ඇති. ඒ අතරින් මෑත භාගයේ නිරෝෂා විරාජිනි ගායනා කරන මේ ගීතයට මම හරිම කැමැතියි."ඔබ කවියකැයි කීවාට මම කවියක්ද මට තේරුණේ නෑ තෝරා දෙන තුරුම ගී පද එකින් එක තෝරා ලිහා ගෙන කවිපති මාව කවියක් කළ අපූරුව...මෑත කාලයේ නම් ගීත මගේ අතින් ලියැවුණේ නෑ. කවි නම් තවමත් මම ඉඳහිට ලියනවා. මගේ චිත්තානුපස්සනා නවකතාවත් එක්කම 'පුංචියි ආච්චියි' ළමා කතාව යොවුන් නවකතාවක් විදියට එළි දැක්කා. මුල් කාලයේ මම දරුවන්ගේ කටයුතු වෙනුවෙන් ඇපකැප වී සිටිය නිසා දිගින් දිගටම ලියන්න ඉඩ ලැබුණේ නෑ.දරුවෝ මගෙන් ඈත්වුණාට පස්සෙ මම වැඩි වැඩියෙන් ලියන්න කාලය තිබුණා. නමුත් දරුවෝ වෙනුවෙන් වැය කරපු කාලේ අපරාදේ කියලා මට කවදාවත් හිතෙන්නෙ නෑ.ඒ අයගේ සතුට තමයි මගේ සතුට. ඒ අය අද හොඳට ඉගෙන ගෙන යහපත් පුරවැසියන් බවට පත්වෙලා ඉන්නවා. ඒ ගැන මට අප‍්‍රමාණ සතුටුයි.හේමාලි විජේරත්න ඡායාරූප - දුෂ්මන්ත මායාදුන්නේ   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809074</link>
    <topic>'බිග් බී' ට සිදු වූ ලොකුම අමතක වීමෙන්</topic>
    <author/>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'හැට පිරුණත් බොලිවුඩ් සිනමාවේ 'බිග් බී' ට කවුරුන්ද ආදරය නොකරන්නෙ ? කවුරුත් මේ ප‍්‍රතාපවත් රංගන ශිල්පියාට ආදරෙයි.ඔහු බාල,මහළු කොයි කවුරුන් අතරත් එදා මෙන්ම අදත් ජනප‍්‍රියයි. මේ කවුරුත් 'බිග් බී' යනුවෙන් ආදරයෙන් හඳුන්වන අමිතාබ් භච්චන් පසුගිය සති කිහිපයම ගත කළේ දැඩි කාර්යය බහුල වාතාවරණයක් මැද්දේයි. ඊට හේතුව ඔහු සමඟ අතිශය ජනප‍්‍රිය රංගන ශිල්පීන් සහ ශිල්පිනියන් සහභාගි වූ 'අන්ෆොගෙටබල්' සජීවි ප‍්‍රසංගය රටවල් කිහිපයකදීම පැවැත්වීම බව ඔබ දන්නවා.මේ ප‍්‍රසංග මාලාවේ තවත් අවස්ථාවක් එංගලන්තයේ ලන්ඩන් නුවරදී පැවැත්වෙද්දී අම්තාබ්ට සුපුරුදු උණුසුම් පෙ‍්‍ර්ක්‍ෂක ප‍්‍රතිචාරය ලැබුණා.ප‍්‍රසංගය නොපැවැත්වූ එක්තරා අවස්ථාවකදීත් ඔහු වෙතට අනපේක්‍ෂිතවූ ආදරණීය පෙ‍්‍ර්ක්‍ෂක ප‍්‍රතිචාරයක් හිමිවුණා.ඒ, එංගලන්තයේ ලීසෙස්ටර් නගරයේදීයි. අම්තාබ්,ලීසෙස්ටර් නගරයට පැමිණියේ කිසිසේත්ම කලාවට සම්බන්ධ කටයුත්තක් වෙනුවෙන් නොවෙයි.දියවැඩියා පරීක්‍ෂණ මධ්‍යස්ථානයක් විවෘත කරන්නයි. 'සිල්වර් ස්ටාර් දියවැඩියා පරීක්‍ෂණ මධ්‍යස්ථානය' නම් වු මෙය ආරම්භ කිරීමට මුල්වී ඇත්තේ බි‍්‍රතාන්‍ය පාර්ලිමේන්තු මන්ති‍්‍ර වරයකු වන කීත් වාස්.මේ මධ්‍යස්ථානය විවෘත කරන්නට එක් වූ අම්තාබ්, මුලින්ම තමා ගේ ශරීරයෙහි දියවැඩියා රෝග ලක්‍ෂණ පරීක්‍ෂා කිරීමේ අවස්ථාවට මුහුණ දුන්නා.ටික වේලාවකින් අදාළ වාර්තාව ඔහු අතට පත්වුණා. එය පරීක්‍ෂා කළ වෛද්‍යවරුන් පැවසුවේ අමිතාබ් ගේ සිරුරේ දියවැඩියා රෝග ලක්‍ෂණ තිබෙන බවට සලකුණක් නොමැති බවයි. මෙය ඇසූ විට අමිතාබ් දැඩි සතුටට පත්වුණා.අමිතාබ්ගෙ සෞඛ්‍ය තත්ත්වය හොඳ බවයි, වෛද්‍යවරු කිව්වෙ.ඒක දැනගත්ත අමිතාබ්, සිල්වර් ස්ටාර් මධ්‍යස්ථානයෙන් පිටවෙලා ගියේ හරිම සතුටකින්' අමිතාබ් ගේ සුවදුක් විමසූ බි‍්‍රතාන්‍ය පාර්ලිමේන්තු මන්ති‍්‍ර කීත් චාස් පැවසුවා.අමිතාබ්, සිල්වර් ස්ටාර් මධ්‍යස්ථානයට පැමිණෙන බව දැනගත් දහසකට ආසන්න රසික රසිකාවියන් පිරිසක් ඒ අසල රොක් වන්නට පටන් ගත්තා. ස්ල්වර් ස්ටාර් දියවැඩියා පරීක්‍ෂණ මධ්‍යස්ථානය' විවෘතකර ඔහු පිටතට පැමිණෙනු දුටුව මේ රසික පිරිස දෑත් ඉහළට ඔසවමින්, කෑ ගසමින් ආචාර කරන අයුරු කාටත් දැකගත හැකිවුණා.සිල්වර් ස්ටාර් වෙතින් අමිතාබ්ට පුංචි තෑග්ගකුත් ලැබුණා. ඒ තමයි, තමන්ට දියවැඩියාව තියෙනවාද කියලා තමාටම පරීක්‍ෂා කරවා ගන්න පුළුවන් පරීක්‍ෂණ කට්ටලයක්'අමිතාබ් මෙහිදී අතීත සිදුවීමක් සිහිපත් කළා. ඒ 1982 දී 'කුලි' චිත‍්‍රපටයේ රූපගත කිරීමකට සහභාගිවෙමින් සිටිද්දී සිදු වූ හදිසි අනතුරයි.'මේ චිත‍්‍රපටයේ රඟපාමින් ඉන්න අතරෙදි සිද්ධ වුණ අනතුරෙන් මාව දරුණු විදිහට තුවාල වුණා.ඉන් පස්සෙ මම මගේ ශරීර සෞඛ්‍ය ගැන ගොඩක් උනන්දුවෙනවා. අනෙක් අයත් ඒ වගේ උනන්දු වෙනවා නම් හොඳයි. ඒ වෙනුවෙන් මගේ සහයෝගය දෙන්නත් මම කැමතියි.' අමිතාබ්, 'සිල්වර් ස්ටාර්' මධ්‍යස්ථානය අසලදි මාධ්‍යවේදියෙකු සමඟ කියා සිටියා.එම ස්ථානයෙන් බැහැර වෙද්දී අමිතාබ්ට තරමක වේදනාකාරි ආරංචියක් දැනගන්න ලැබුණා. ඒ, ශිල්පා ශෙට්ටි පිළිබඳවයි. ඇය එක්තරා කාරණයකට අමිතාබ් සමඟ අමනාපයෙන් පසුවෙනවා. ඒ පසුගිය ජුනි 8 දාට යෙදී තිබුණු ඇයගේ උපන්දින සැමරුම වෙනුවෙන් අමිතාබ් සුබ පැතුවේ නැති නිසයි.මේ 'අන්ෆොගෙටබල්' ප‍්‍රසංග මාලාවෙ එක් ප‍්‍රසංගයක් ඇමෙරිකා එක්සත් ජනපදයේ පැවැත්වුණා.ශිල්පා අපිත් එක්ක ඒ ප‍්‍රසංගයට එකතුවුණා. ඒ වෙනකොට එයාගෙ උපන්දිනය පහුවෙලා ශිල්පාට සුබ පතන්න මට එදා අමතක වුණා.සාමාන්‍යයෙන් මම ශිල්පාගෙ හැම උපන්දිනයකටම සුබ පතනවා. ඒ සුබ පැතුම් නිසා හැම අවුරුද්දක්ම සාර්ථක වෙනවා කියලයි ශිල්පා විශ්වාස කරන්නෙ.ඉතින්, එයා හැමඅවුරුද්දකදීම මගේ සුබ පැතුම බලාපොරොත්තුවෙන් ඉන්නවා. මේ පාර මට අමතක වුණා.'එලෙස පැවසූ අමිතාබ්, ඉක්මණින්ම ශිල්පා අමතා ඇයගෙන් සමාව අයැද උපන් දින සුබ පැතුම් පිරිනැමූ බවයි ආරංචි.  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809075</link>
    <topic>අමීර් යළි ගැහැනු වෙස්ගෙන !</topic>
    <author>සුජීව තේවහෙට්ටිගේ</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ඉන්දියාවේ 'ටාටා ස්කයි' සමාගමට රූපවාහිනි වෙළඳ දැන්වීමක් නිරූපණය කිරීමට අවශ්‍ය වුණා. මේ වෙළෙඳ දැන්වීම නිර්මාණය කිරීමේ කාර්යය භාර කෙරුණේ නීරාජ් චෝරා නම් වූ චිත‍්‍රපට අධ්‍යක්‍ෂවරයාටයි.වෙළෙඳ දැන්වීමට ගැලපෙන පරිදි තිර නාටකයක් ලියවුණා. තිරනාටකයට අනුව පන්ජාබ් මනාලියක් සහ මනාලයෙකුගේ කිසියම් නිරූපණයකුත් අවශ්‍ය වන බව අධ්‍යක්‍ෂවරයාට වැටහුණා.ඔහු ගේ හිත ඔහුගෙන්ම ප‍්‍රශ්න කළේ මනාලියගේ නිරූපණයට ගැලපෙන යොවුන් රංගන ශිල්පිනිය කවුරුන්ද කියලයි. බොහෝ වේලාවක් කල්පනා කළ අධ්‍යක්‍ෂවරයාට කදිම අදහසක් පහළ වුණා. 'ටාටා ස්කයි' සමාගමේ වෙළෙඳ ලාංඡන ප‍්‍රවර්ධක තනතුර දරන එක්කෙනා මේ චරිතයට සුදුසුයි නේද ?' නිරාජ් චෝරා එහෙම හිතලා තව දුරටත් කල්පනා කළා. 'ඔව් . මේ වැඩේට එයා තමයි ගැලපෙන්නෙ.' එහෙම හිතපු නිරාජ්, වහාම අමීර් ඛාන් නම් වූ සුපිරි තරුව ඇමතුවා.ඔව්, 'ටාටා ස්කයි' රූපවාහිනි වෙළෙඳ දැන්වීමේ පන්ජාබ් මනාලිය ගේ රංගනයට නිරාජ් තෝරා ගත්තේ සුපිරි නළු අමීර් ඛාන් ව තමයි. ඒ සමගම මනාලයාගේ රංගනයටත් අමීර්වම තෝරා ගන්නට අධ්‍යක්‍ෂවරයා තීරණය කළා. ගැහැනු චරිත නිරූපණය කිරීම අමීර්ට ආගන්තුක වූවක් නොවෙයි. මීට වසර කිහිපයකට පෙර අමීර්, 'බාසි' චිත‍්‍රටයේ කැබරේ රංගන ශිල්පිනියක ලෙස රංගනයක් ඉදිරිපත් කර තිබෙනවා.ඉන් පසුව කොකා කෝලා වෙළෙඳ දැන්වීමක ද කාන්තාවක ලෙස රංගනයක් ඉදිරිපත් කර තිබෙනවා. ඒ අනුව දැන් කාන්තා චරිතයක් නිරූපණය කරන්නේ තුන්වෙනි වතාවටයි.නමුත් කාන්තාවක සහ පිරිමියෙකු ලෙස එකවර ද්විත්ව චරිත නිරූපණයක් අමීර් විසින් නිරූපණය කරනු ලබන මුල්ම අවස්ථාව මෙයයි.'ටාටා ස්කයි' සමාගමේ විධායක නිළධාරියෙකුවන වික‍්‍රම් මෙහ්රා කියා සිටියේ වෙළෙඳ දැන්වීමක කාන්තා චරිතයක් නිරූපණය කිරීම සඳහා තමන්ව තෝරාගත් බව දැනගත් විට අමීර් මදක් තිගැස්සුණු බවයි.'නමුත් කාන්තාවකගේත් පිරිමියෙකුගේත් චරිත නිරූපණය කරන්න තියෙනවා කියල ඒ ගැන පැහැදිලි කිරීමක් කළාම අමීර් ඒකට එකඟ වුණා.ඇත්තටම මේ ද්විත්ව චරිත නිරූපණය කරන්න පුළුවන් අමීර් වගේ නළුවෙකුට තමයි' විකුම් මෙහ්රා පැවසුවා.කාන්තා චරිතයක් රඟපෑම ඒතරම් අමාරු නැහැ. මීට කලිනුත් මම එහෙම රඟපාල තියෙනවානෙ.ඒත් ගැහැනු, පිරිමි ද්විත්ව චරිත නිරූපණයක් මීට කලින් කරලා නැති නිසා මේ වැඩේ හිතන තරම්ම ලේසි වුණේ නැහැ.' අමීර්, තමන්ගේ අලුත්ම රංගනය ගැන කරුණු පැහැදිලි කළා.මේ රංගනයේ දී අමීර්ව වෙස් ගැන්වූ ප‍්‍රවීණ වේෂ නිරූපණ ශිල්පී මිකි කොන්ට‍්‍රැක්ටර් වඩාත්ම උනන්දු වූයේ අමීර්ගේ පන්ජාබ් මනාලි චරිතයේ ඇඳුම සකස් තරන්නටයි. 'කාන්තාවක් විදිහට අමීර් ඇන්දේ පන්ජාබ් සල්වාර් කමීස් එකක්.ඒක රෝස පාටයි. මනාලයාගේ ඇඳුම නිල්පාට ශර්වානි ඇඳුමක්. මට මතකයි අමීර් 'බාසි' චිත‍්‍රපටයේ කැබරේ නැටුම් ශිල්පිනියක් විදිහට වෙස් ගන්වපු හැටි. එදා අපි අමීර්ගේ පපුවට, අත්වලට, දෙපාවලට, ඉටි ආලේප කළා. නමුත් මේ ද්විත්ව චරිත නිරූපණයේදී එහෙම කළේ නැහැ. අමීර්ට ස්වභාවයෙන්ම කොහොමත් පැහැපත් සමක් තියෙනවා.ඒ නිසා අපිට අමීර්ව මනාලියක් විදිහට වෙස් ගැන්වීම අපහසු වුණේ නැහැ.' මිකි, තම කාර්යය මැනවින් ඉටුකළ සැටි එලෙස පහදා දුන්නා.අමීර් මනාලියත්, මනාලයාත් විලසින් අකුරටම රඟපෑ නිසා වෙළෙඳ දැන්වීම අධ්‍යක්‍ෂණය කළ නිරාජ් චෝරා බෙහෙවින් සතුටට පත්වී අමීර්ට ප‍්‍රශංසා කර තිබෙනවා.සුජීව තේවහෙට්ටිගේ   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809076</link>
    <topic>බොහෝ දෙනකු පීඩාවට පත්කරන හිසරදයෙන් මිදෙන්නට නම්...</topic>
    <author>සාකච්ඡා කළේ ගාමිණී සුසන්ත</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ඔබට අධික හිසරදයක් ඇති වූ අවස්ථාවක් සිහිපත් කරන්න. එහිදී ඔබ කෙතරම් අපහසුතාවයට පත්වූවාද? ඇතැම්විට ඔබ නිතර හිසරදයෙන් පීඩා විඳින්නෙක් විය හැකියි.‘හිසරදය’ අපගේ එදිනෙදා වැඩකටයුතුවලට බාධාවන් වූ අවස්ථා කොතරම් නම් ඇත්ද? හිසරදය මෙන්ම ‘ඉරුවාරදය’ ද ඉතා පීඩාකාරී රෝගී තත්ත්වයක්.අද අප ‘සුවමඟ’ තුළින් තොරතුරු සොයා බලන්නේ ‘හිසරදය’ සහ ‘ඉරුවාරදය” පිළිබඳවයි. ඒ සඳහා අප හමුවූයේ කායික රෝග පිළිබඳ විශේෂඥ වෛද්‍ය හර්ෂණී ප‍්‍රනාන්දු මහත්මියයි.මහරගම පිළිකා රෝහලේ සහ කොළඹ පොලිස් රෝහලේ කායික රෝග විශේෂඥ වෛද්‍ය හර්ෂණී ප‍්‍රනාන්දුහිසරදය, යම් රෝගී තත්ත්වයක ප‍්‍රතිඵලයක් නිසාත් මානසික පීඩනය වැනි හේතු නිසාත් ඇතිවිය හැකියි.හිසරදය විවිධ හේතු නිසා ඇති විය හැකියි. ඉරුවාරදය, අපගේ හිසේ නළල ප‍්‍රදේශයේ පිහිටන කෝඨර ආසාදනයට ලක්වීම, මානසික පීඩනය (Tension Headache) ඇස්වල ඇතිවන ආබාධ වැනි කරුණු නිසා හිසරදය ඇතිවිය හැකියි.එසේම මොළය ආශ‍්‍රිතව ඇති වූ කිසියම් ගෙඩියක්, පිළිකාවක් වැනි යමක් නිසාත්, කලකට ඉහත දී සිදුවූ අනතුරක් හේතුවෙන් ඇතිවන තත්ත්වයන් නිසාත් හිසරදය ඇතිවිය හැකියි.කිසියම් හදිසි අනතුරක් සිදුවී හිස් කබල තුළ රුධිරය ගැලීමක් සිදුවීමෙන් ඇතිවන පීඩනය නිසාත් හිසරදය ඇති විය හැකියි. අවසානයේ සඳහන් කළ හේතු තුන නිසා ඇතිවන හිසරදය ඉතා භයානක තත්ත්වයක් පෙන්නුම් කළත්, ඒවා ඉතා සුලබ තත්ත්වයන් නොවේ.එමෙන්ම වයසට යාමත් සමඟම ඇතිවන Temparal Arthritis  නිසාත් අධික හිසරදයක් ඇතිවිය හැකියි.බොහෝ දෙනකුට හිසරදය ඇතිවීමට බලපාන ප‍්‍රධාන හේතුවක් වන්නේ හිසේ නළල ආශ‍්‍රිතව පිහිටි කෝඨර ආසාදනයට ලක්වීමයි.බොහෝවිට මෙම තත්ත්වය ඇතිවන්නේ සෙම්ප‍්‍රතිශ්‍යාව වැළඳීමෙන් පසුවයි. මෙහිදී පිටතින් කෝඨර ඇති ප‍්‍රදේශය ඇල්ලූවිට තද වේදනාවක් දැනෙනවා.කෝඨරවල සෙම පිරී ආසාදනයට ලක්වූ විට අධික හිසරදය මෙන්ම අධික විඩාව වමනය වැනි රෝග ලක්ෂණ ඇතිවෙනවා. කෙසේ වෙතත් අධික හිසරදයකින් කාලයක් තිස්සේ පීඩා විඳින්නේ නම් වෛද්‍ය උපදෙස් පැතිය යුතුයි.ඔව්. නිතර හිසරදය ඇතිවෙයි නම් වෛද්‍ය උපදෙස් ලබාගත යුතුයි. රෝගියා සමඟ කතා කිරීමෙන් සහ විවිධ පර්යේෂණ කිරීමෙන් රෝගියාගේ හිසරදයට හේතුව වෛද්‍යවරයාට සොයාගත හැකිවෙනවා.මෙහිදී හිසරදය ඇතිවීමට හේතුවන කරුණු පිළිබඳව වෛද්‍යවරයා සමඟ සාකච්ඡා කිරීම වැදගත්. හිසරදය ඇතිවන්නේ දවසේ කිනම් වේලාවකද, ඇතිවන හිසරදයෙන් රිදුම් දෙන්නේ හිසේ කිනම් ප‍්‍රදේශයක්ද, කොපමණ වේලාවක් හිසරදය පවතිනවාද හිසරදයත් සමඟ වමනය ඇතිවෙනවාද, ඇස් පෙනීමේ වෙනසක් සිදුවෙනවාද, යන කරුණු නිවැරැදිව වෛද්‍යවරයා සමඟ පැවසීමෙන් හිසරදය අතිවීමට බලපා ඇති හේතු වෛද්‍යවරයාට නිගමනය කරගත හැකියි.ඉරුවාරදය අද ඉතාම බහුලව තිබෙන රෝගී තත්ත්වයක්. මුළු ජනගහනයෙන් 10% වැඩි පිරිසක් ඉරුවාරදයෙන් පීඩා විඳින බව පෙනී ගොස් තිබෙනවා. ඉරුවාරදයට භාවිතා කරනMigraine නම් ඉංග‍්‍රීසි වචනය බිඳී ඇවිත් තිබෙන්නේ ‘හෙමික‍්‍රානියා’ යන ග‍්‍රීක වචනයෙන්.එම ග‍්‍රීක වචනයේ අර්ථය ‘හිසෙන් භාගයක්’ යන්නයි. ඉරුවාරදයේදී හිසරදය ඇතිවන්නේ බොහෝවිට හිසෙන් භාගයක කොටසකට. පිරිමින්ට වඩා ඉරුවාරදය ඇතිවීමේ තුන් ගුණයක අවදානමක් කාන්තාවන්ට ඇති බව ඔප්පු වී තිබෙනවා.ඕනෑම වයසක පසුවන අයකුට ඉරුවාරදය වැළඳීමේ හැකියාව ඇතත් වයස අවුරුදු 40ට වැඩි පුද්ගලයින් මෙම රෝගයට ගොදුරුවීමේ අවදානම වැඩියි.මෙම රෝගයට හේතුවන්නේ හිසට රුධිරය සපයන ධමනි නාළ අනවශ්‍ය ලෙස විස්තාරණය වීමයි. ඉරුවාරදයෙන් මිදීමේ හැකියාව අද තිබෙනවා. ඒ සඳහා වෛද්‍ය උපදෙස් නිවැරැදිව පිළිපැදිය යුතුයි.ඉරුවාරදය ඇතිවීමේදී ඔක්කාරයට ඒම, ක්ලාන්තය, කරකැවිල්ල ඇතිවෙනවා. එසේම ඇතැම් රෝගීන්ට මෙම රෝගය ඇතිවීමට පෙර කණාමැදිරි එළි, විදුලි එළි ඇති වනවා සේ පෙනීමට පටන් ගන්නවා.ඇතැමුන්ට ඉරුවාරදය ඇතිවන්නේ මාස දෙකකට, තුනකට සැරයක් විය හැකියි. එය වැළඳී දින දෙක තුනක් පැවැතිය හැකියි. ඇතැමුන්ට සතියකට වරක් පමණ ඉරුවාරදය ඇතිවෙනවා.මෙය භයානක රෝගයක් නොවුණත්, එදිනෙදා වැඩකටයුතුවලට මෙම රෝගය විශාල බාධාවක්. මෙහිදී සඳහන් කළ යුතු විශේෂ කරුණක් තිබෙනවා. ඉරුවාරදය තිබෙන ඇතැම් රෝගීන් ගේ එක පැත්තක අතක් කකුලක් හිරිවැටීමේ, පණ නැතිවීමේ ස්වභාවයක් ඇතිවෙනු දක්නට ලැබෙනවා.එය අංශභාගී රෝග ලක්ෂණ මෙන් දැනෙන රෝගී ලක්ෂණයන්. මෙම තත්ත්වය පිළිබඳව විශේෂ අවධානයක් යොමුකළ යුතුයි. මෙම තත්ත්වය ඇතිවන්නේ ඉරුවාරදය ඇති රෝගීන්ගෙන් ඉතා සුළු පිරිසකට පමණයි.ඉරුවාරදය තිබෙන රෝගීන්ගේ එම රෝගී තත්ත්වය මතුවීමට හෝ උත්සන්න වීමට විවිධ හේතූන් බලපානවා. අව්වේ සිටීම, නිවැරැදි වේලාවට ආහාර නොගැනීම, චීස්, චොක්ලට්, කෝපි, කෝලා වර්ග, පැණිබීම වැනි ආහාර පාන ගැනීම නිසාත් ඉරුවාරදය මතුවිය හැකියි.එසේම ගැහැනු ළමයින් මල්වරවීම ආසන්න වන විටත්, වැඩිහිටි කාන්තාවන්ගේ ඔසප් දින ආසන්න වන විටත්, ගර්භනී සමයේදීත් ඉරුවාරදය වැඩිවීමේ හැකියාවක් තිබෙනවා.ඉහතින් සඳහන් කළ ආහාර පානවලින් වැළකීම අව්වේ නොසිටීම ප‍්‍රධානයි. විශේෂයෙන්ම හොඳ මානසික තත්ත්වයක් පවත්වාගෙන යාම ප‍්‍රයෝජනවත්. මානසික ගැටලු, මානසික ආතතිය ඉරුවාරදය මතුවීමට ප‍්‍රධාන වශයෙන්ම බලපානවා.පාසල් යන ළමයින් විභාග සඳහා සූදානම් වීමේදී මෙම රෝගී තත්ත්වය මතුවිය හැකියි. එමෙන්ම වැඩිහිටියන්ගේ රැකියා ස්ථානය තුළ ඇති ගැටලු නිසාත්, රැකියාවේ ඇති වගකීම් සහගත බව නිසාත් ඉරුවාරදය මතුවිය හැකියි.වේදනා නාශක ඖෂධයක් මඟින් හිසරදයෙන් මිදිය හැකියි. ඉරුවාරදයෙන් පීඩා විඳින රෝගියකු නම් එයින් සම්පූර්ණයෙන්ම මිදීම සඳහා මාස 3ක් හෝ මාස 6ක් එක දිගට ඖෂධ පන්තියක් ගත යුතු වෙනවා. එයින් මෙම රෝගය සුවකර ගත හැකියි.සාකච්ඡා කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809077</link>
    <topic>පිනට පහළ වෙන කලාකරුවන් ඉන්නේ  අපේ රටේ විතරයි</topic>
    <author>වසන්ත ජයසිංහ ආරච්චිගේ ඡායාරූපය දුෂ්මන්ත මායාදුන්නේ</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'සෞම්‍ය ලියනගේඔහු අපේ කාලයේ රංගධරයෙකි. වේදිකාව ,පුංචි තිරය මතු නොව රිදී තිරයෙත් සිය භාවපූර්ණ රංග ප‍්‍රතිභාවෙන් හැඩ කරන්නට ඔහු සමත් විය. සමහර විටක පිය උරුමය සහජ හැකියාව රංග අභ්‍යාස ඔහුව පෝෂණය කළා විය හැකියි.සුකිරි බටිල්ලන්ගේ තරු ලෝකයෙන් මිදුණු ඔහු මේ දිනවල අපට මුණගැහෙන්නේ ‘අබා’ සිනමා පටයේ ‘හබරාගේ ‘ චරිතයෙනි. සරසවි ඇදුරෙකු මතුනොව සිය රංග ප‍්‍රතිභාව රැගෙන එන නළුවකු වන සෞම්‍ය ලියනගේ හා සම්මුඛ වන්නට මේ හොඳම වෙලාවයි.අපේ කතාබහ ‘හබරා’ ගෙන්ම පටන් ගමු.‘ඇත්තටම පසුගිය වකවානුව ගත්තම ඒ අවුරුදු දහයක් දොළහක් ඇතුළත ප‍්‍රමුඛ අධ්‍යක්‍ෂකවරු බොහෝ දෙනකු යටතේ වැඩකරන්න මට අවස්ථාව ලැබුණා.ධර්මසේන පතිරාජගේ පටන් විමුක්ති ජයසුන්දර දක්වා ප‍්‍රබල අධ්‍යක්ෂවරුන්ගේ නිර්මාණ සඳහා මම දායක වුණා. මේ මොහොතේ ‘ජැක්සන් ඇන්තනි සමඟ වැඩකරන්න ලැබීම අලුත් අත්දැකීමක් විදිහටයි මම දකින්නේ.එක පැත්තකින් ඔහු අධ්‍යක්‍ෂක වරයෙක් වුණාට අනෙක් අතින් ප‍්‍රතිභාසම්පන්න නළුවෙක්. ඒ නිසාම ඔහු තුළ ඇති දැනුම් පරාසය පුළුල්. මං හිතනවා ‘හබරා’ චරිතය ‘අබා’ චිත‍්‍රපටය තුළ නිරූපණය කරන්න මේ සාධක ඉතාම වැදගත් වුණා.අනෙක ජැක්සන් කියන්නේ දැඩි විශ්වාසයක් නළුවන් මත තබා වැඩකරන අධ්‍යක්‍ෂක වරයෙක්. ඒ නිසාම ‘අබා’ පිටපත මුලින්ම සාකච්ඡා කරලා හබරාගේ මූලික සටන් පුහුණුවීම් නර්ථන පුහුණුවීම් ආදි සියලු කි‍්‍රයාකාරකම් සඳහා අවශ්‍යය ඉඩකඩ යටිතල පහසුකම් ලබාදීම මේ චරිතයේ සාර්ථකත්වයට බලපෑවා කියලයි මට හිතෙන්නේ.නළුවකු විදිහට මේ චරිතය වෙනුවෙන් දුෂ්කර කි‍්‍රයාවක නියැලෙන්නට ඔබට සිදුවුණා කීවොත්.චිත‍්‍රපටය රූගත කරන්න මාස තුනකට පෙර පටන්ම මේ චරිතය සඳහා මට හුරුවෙන්න සිදුවුණා. එය විශාල කැපකිරීමක්. මේ වෙනකොට ‘හබරා’ චරිතය සඳහා ලැබෙන ප‍්‍රතිචාර දිහා බලපුවාම ලොකු සන්තෝෂයක් දැනෙනවා.ඔබ කීවා වගේ මේ චරිතය දුෂ්කර චරිතයක්. හබරා කියන්නේ සටන් දක්ෂතා ප‍්‍රගුණ කළ වනචාරි ගති ලක්‍ෂණ වලින් යුත් යක්ෂ ගෝති‍්‍රක මිනිහෙක්. ‘දොරමඩලාව‘ ගමේ ජීවත්වන ‘හබරා’ සමස්ත චිත‍්‍රපටය තුළ නූතන කතාකරුවා නැත්නම් පොතේ ගුරාගේ භූමිකාව නිරූපණය කරනවා කියලයි මට හිතෙන්නේ.නළුවකු හැටියට මම රංගනය පිළිබඳ පර්යේෂණ කරමින් අභ්‍යාසයක් කරන්න දැරූ උත්සායක් ‘හබරා’ .නළුවාගේ කාර්ය භාරය කෙසේ විය යුතු යැයි කියලද ඔබ හිතන්නේඒක පුළුල්ව කතා කළ යුතු දෙයක්. මූලිකම දේ අප තේරුම් ගන්න ඕන පිටපත තුළ රචනය වෙලා තියෙන චරිතය මොකක්ද කියන එක. නළුවකුට අවශ්‍ය මූලික ම දේ තමයි හැඟීම් ඉදිරිපත් කිරීම කියලයි කියන්නේ.මම උත්සාහ කළේ නළුවකුට කොතරම් පුළුවන්ද මුළු ශරීරයම ප‍්‍රකාශනයට හසුකර ගන්න කියන දේ ප‍්‍රයෝජනයට ගන්න. ලංකාවේ තියෙනවා මිත්‍යාවක් මුහුණේ කාර්ය භාරය තමයි මේ නළුකම කියලා.එය මුසාවක්. බොලිවුඩ් වල එය පිළිගන්නේ නැහැ. ඇත්තටම මෙය දීර්ඝව කතා කළයුතු දෙයක් නිසා.පුළුල්ව මම පැහැදිලි කරන්නේ නැහැ.නමුත් ‘හබරා’ චරිතයෙදී සමස්ත ශරීරය පාදාන්තයේ සිට කේෂාන්තය දක්වාම සශි‍්‍රක දායකත්වයක් ලබා දෙන්නයි උත්සාහ කළේ. එය කොතරම් දුරට සාර්ථකද අසාර්ථකද කියල නම් මම දන්නේ නැහැ.‘හබරා’ පෝෂණය කරන්න මූලාශ‍්‍ර ඔබ සපයා ගන්නේ කොහොමද?ඕනෑම නළුවකුට මූලික මූලාශ‍්‍රය තමයි පිටපත. ඉතාම හොදින් රචනා වුණු පිටපතක් තුළ මූලාශ‍්‍ර තියෙනවා. දැන් ‘හබරා’ චරිතය පිළිබඳ පිටපත වගේම මූලාශ‍්‍ර සපයන්නේ ස්වදේශික ජනයා.මම නළුවකු විදිහට බොහෝදේ එකතු කර ගත්තේ දර්ශන තලයේදී. ඒ නිදහස ජැක්සන් වැනි අධ්‍යක්‍ෂකවරයකු හරහා ලැබුණා. ඔහු සමග වැඩකිරීම ඉතාම අශ්වාදනීයයි.ඔහු ඉතා තැන්පත් නිහතමානි, ඉවසන අධ්‍යක්‍ෂකවරයෙක්. සමහර දර්ශන වල හබරාගේ හැසිරීම් කි‍්‍රයාකාරකම් පිළිබඳ අවසන් රූගත කිරීමේ තීරණයකට ආවේ විවිධ අත්හදා බැලීම් ඒ පරිසරයේ සිදු කළායින් පස්සේ.දර්ශන තලයේ මූලාශ‍්‍ර වගේම අනෙකුත් නළු නිළියන් ගේ දායකත්වයත් ඉතාම වැදගත්. ඒ වගේමයි ඒ භූගෝලීය සාධක, රංග භාණ්ඩ වැනි දේත් විශේෂයි.එක් අවස්ථාවක් මම මතක් කරන්නම්. ගුම්බකභූතා හබරාට කැමැත්ත ප‍්‍රකාශ කරන මොහොත. ඒ මොහොතේ ගහක අත්තක් තිබුණා. මෙතනදි හබරාගේ රංග කාර්යයට එය කොතරම් බලපානවාද කියන තීරණේ අනුවයි මං එය උපයෝගී කරගත්තේ.ඒ සියල්ල අමුද්‍රව්‍ය. සමහර විට වෙනත් දර්ශන තලයක එය රූගත වුණානම් ‘හබරා’ ගේ ඒ අවස්ථාව වෙනස් වෙන්න තිබුණා.හොඳයි අද නළු කාර්යය දෙස බලද්දී අනාගතය පිළිබඳ ලොකු අර්බුදයක් තියෙනවා නේද?රංග පාසලක් හෝ සිනමා පාසලක අවශ්‍යතාව ගැන කාලයක සිට සාකච්ඡා කරනවා. මං කියන්නම් මෙහෙම දෙයක් දැන් ඔලිම්පික් ගැන කතා කරද්දි සුසන්තිකාගෙන් පස්සේ කවුද ඒ තැන ගන්නේ.එහෙම කෙනෙක් නිර්මාණය වෙලා හෝ නිර්මාණය කරලා තියෙනව ද ? . ජැමෙයිකාව දිහා බලපුවාහම පේනවා ඔවුන්ගේ දියුණුව. අද කලාවේත් ඔය දේම දකින්න ලැබෙනවා.අද කලාකරුවන්ට කියන්නේ ජාතියේ පිනට උපන් කලාකරුවෝ කියලා. හැබැයි ලෝකයේ කලා කරුවෝ නිෂ්පාදනය කරනවා. ඉන්දියාවේ නිෂ්පාදනය කරනවා.හැබැයි ලංකාවේ කලාකරුවෝ බිහිවෙන්නේ ඕපපාතිකව . පිනට.මෙන්න මෙතැනයි අර්බුදය . අද ඉන්දියාවේ ජාතික නාට්‍ය පාසලක් තියෙනවා.එයින් බිහිවෙන සියලු දෙනාම බොලිවුඩ් සිනමාවේ නැත්නම් අනෙකුත් කලා භාවිතයන් තුළ ඉන්නේ . මං හිතන්නේ වගකිව යුත්තන්ට හිතන්න බාහෝ දේවල් තියෙනවා. නමුත් ඔවුන් නොහිතන එකයි අර්බුදය.අද සිනමා ශාලා වටා නැවත පේ‍්‍රක්‍ෂකයින් එක් රොක් වෙන්න පටන් අරන්. එය පවත්වාගැනිම අභියෝගයක්.පසුගිය කාලේ මම වේදිකා නාට්‍ය කිහිපයකටත් දායක වුණා. හැම දර්ශනයකටම විශාල පේ‍්‍රක්‍ෂක සහභාගිත්වයක් දකින්න ලැබුණා. දැන් පේනවා හොඳ නිර්මාණයකට පේ‍්‍රක්‍ෂකයින් තුළ තියෙන පිපාසය.මේ පිපාසයට උත්තර හොයන එකයි දැන් තියෙන වැදගත්ම දේ. නමුත් මේ මොන දේ තිබුණත් අද පේ‍්‍රක්‍ෂකයින්ට අවශ්‍යය දේ කලාකරුවන්ට අවශ්‍ය දේ සම්පූර්ණ වෙලා නැහැ.කෙටිම උදාහරණයක් මම කියන්නම්. පසුගිය දවසක ලංකාවේ ප‍්‍රධාන පෙළේ රඟහලක නාට්‍යය රඟ දැක්වෙන අවස්ථාවේ නාට්‍යය අතරමැදට ආව සංවිධායක කියනවා අර අහවල් තැන තියෙන වාහනය ඉවත් කර ගන්න කියලා.දැන් මොකක්ද ඇතිවන තත්ත්වය .අර පේ‍්‍රක්‍ෂකයාට නාට්‍යයත් එතනම ඉවරයි. වාහනයක් පාක් කරගන්න තැනක් නැහැ. නිදහසේ නාට්‍යයක් චිත‍්‍රපටයක් බලන්න විදිහක් නැහැ.ශාලාවන් වල නිසි නඩත්තු නැහැ. මේ තියෙන අර්බුද එක්ක කලාවක් කරගෙන යාමමත් අභියෝගයක් .වසන්ත ජයසිංහ ආරච්චිගේ ඡායාරූපය දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809078</link>
    <topic>ඔයාට පාළු නැති වෙනකම් මම ඔයා ළඟ ඉන්නම්</topic>
    <author/>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ටැෆල් ගාර් චතුරස‍්‍ර උද්‍යානයට ඇතුල්වන විට මහේෂ්ගේ සිත බොහෝ දුරට සන්සුන්වී තිබුණි.පරිසරයේ නුහුරු බව නිසාත්, තමා විඳින අලුත් අත්දැකීම්වල නැවුම් බවත් කැටි වී, හදවත ළිහිල් වී ඇති සෙයක් ඔහුට දැනෙන්නට වීම අරුමයක් නොවේ. සුරතේ පමණක් නොව සිරුර පුරා දැවටී ඇති අර්මිලාගේ රන්වන් පැහැගත් සිහින් සිරුර තුළින් කිසියම් උත්තේජකයක් තමාගේ ජීවයට රිංගා ඇත. සුරත මිරිකා ගනිමින් කිසියම් දර්ශනයක් පෙන්වන්නට උත්සාහ දරන අර්මිලාගේ, දයාබර හැසිරීම් මහේෂ් සතුටින් විඳ දරා ගත්තේ ය.ඔයාට පාළු නැති වෙනකම් මං ඔයා ළඟ ඉන්නම්... ඕන නම් රෑටත් ඔයා ළඟ නිදාගන්නම්."ඇගේ බොළඳ සුරතල් කතා බොහෝ දුරට මහේෂ්ගේ සිතේ ශෝකය හා වේදනාව වසා දැම්මේය."අද අපි දවස පුරාම ඇවිදිමු. හැබැයි මහේෂ් අයියා, මගේ යාළුවෝ ඔයාට වදේ දේවි. ඒක මෙහේ හැටි ඔයාට තාම පුරුදු නැති නිසා, අමුත්තක් දැනුණට ගණං ගන්න එපා.""නංගි... ඔයා මෙහේ තනියම ඇවිදිනවද? ඒ කියන්නේ මමියි, ඩැඩියි ඔයාට ඕන තරම් නිදහස දීල තියෙනවද?""ඔව් ඒකනේ මම ඔයාට කිව්වේ මේ රටේ ලංකාව වගේ බැඳීම් නැහැ කියලා. කවුරුත් කාගෙවත් දේවල් හොයන්නෑ... කාටවත් වැඩකුත් නෑ..."මහේෂ් කරබා ගන්නේ නිකම්ම නොවේ. අතීතය සිහිපත් වීමෙන් ලැබූ රිදීමකුත් සමඟය."අර බලන්න..."උද්‍යානයේ ආවරණය නොවූ ස්ථානයක සිප වැළඳ ගන්නා තරුණ යුවළක් දක්වමින් අර්මිලා තමා දෙස බලන්නේ ගිනි පුපුරු සේ දිළිසෙන දෑස් වලින් බව ඔහු වහා හැඳින්නේ ය."අර්මිලා... ඔයත් ඒ වගේ හැසිරෙනවද"? එය ඇසුවා නොවේ.ඇසුණේය. තත්පරයක දෙකක නිහැඩියාවක්... මහේෂ්ට දැඩි අපහසුතාවයක් ගෙන දුන්නේ අනවශ්‍ය ප‍්‍රශ්නයක් අසන්නට යාම නිසාය."ම්...ම්... මං ඔව් කිව්වොත් මහේෂ් අයියට තරහ ඒවිද?"පළමු වතාවට එංගලන්තයට පැමිණි පසු සියුම් රිදීමක් දැනුණු බව මහේෂ් වටහා ගත්තේ ය.""මම මොකටද තරහා ගන්නේ? ඔයා මට කියල දුන්නනේ. ඒක මෙහේ සාමාන්‍ය දෙයක් කියල"මහේෂ්ගේ වදන් තුළ ගැබ්වී තිබුණ අමුතු ස්වරය හා හැඟීම් පිළිබඳ ඔහුම තරමක් පුදුමයට පත්විය."මං කිව්වේ ඒකම නෙවෙයි. ආදරවන්තයින්ට පමණක් ඒක සාමාන්‍ය දෙයක්. අනික සිපගන්න එක වරදක්ද? අපි මලක් සිපගන්නැද්ද? අපි අපේ හිතවත්කම උණුසුම්ව පෙන්වීම කොයි තරම් හොඳ ද?"හොඳ සංස්කෘත වචන ටිකක් කටට ආවද, තමා සිටින්නේ ලංකාවේ නොවන බව සිහිපත් වීමෙන්, එය යටපත් වී ගියේ ය."ඕන්න මහේෂ් අයියා..."සුදු කෙල්ලන් හා කොල්ලන් සමූහයක් තමා අබියසට දිව එනු පෙන්වමින් අර්මිලා උස් හ¾ඩින් කෑ ගැසුවාය."හෙලෝ ෂෙරී, ජෝජ්, කොලින් කොහොමද?" ගැහැනු පිරිමි භේදයකින් තොරව ඔවුනොවුන් වැළඳ ගන්න අයුරු මහේෂ් තුළ එක්තරා විමතියක් මෙන්ම සතුටක් ද ඇති කළේය.අර්මිලා මොහොතකට කලින් පැවසූ ආකාරයටම ඔවුන්ගේ ජීවිත මොන තරම් සුන්දරද? සැහැල්ලු ද?"කොලින්, ෂෙරී, බර්නි මේ මගේ කසින්... ලංකාවේ එයා... කෙනෙක් අපිත් එක්ක මෙහේ ඉඳීවි"අර්මිලාගේ පිනි ජම්බු පැහැති රෝස මුහුණ ප‍්‍රීතියෙන් තව තවත් රතු වී පිම්බී ඇත. අතට අත දීමෙන් සිප ගැනීමෙන් කෙළවර නොවුන උණුසුම් හමුවීම... බියර් කෑන් ගෙන පානය කිරීම තෙක් දුර දිග ගියේය. පළමු වැනි අලුත් අත්දැකීම මහේෂ්ට සියුම් සතුටක් ගෙන නුදුන්නාම නොවේ. කාලය ගතවන බව නම් කිසිවකුටත් නොදැනුණ තරම්. එහෙත් අර්මිලා පසු වූයේ නොසන්සුන් තත්ත්වයක බව මහේෂ් වටහා ගත්තේ, ඈ වරින් වර තමා දෙස බලන බැගෑපත් බැල්මෙනි. තොරතෝංචියක් නැති කච කචය හමාර කර, අර්මිලා මහේෂ්ගේ උර හිස බදාගත්තේ ඈතට දිව යන මිතුරන්ට ආචාර කරමිනි."මගේ හොඳම යාළුවො... එයාල හරිම වැදගත්... ඒ වගෙම හොඳ උගත්..."අර්මිලා මහේෂ්ගේ මුහුණට එබී බලා පැවසුවේ ඔහු අමනාප වී ඇත්දැයි සැක හැර ගැනීමටය."මුකුත් ප‍්‍රශ්නයක් තියෙනවද මහේෂ් අයියා? ඔයාට මේ ජීවිතය තාම හුරු නැහැ. බලන්නකෝ... ටිකක් දවස් යන කොට..."ලංකාවෙ වගේ දුක්වෙන්න, හැඟීම් තද කරගෙන පසුතැවිලි වෙන්න මේ සමාජයේ කිසිම ඉඩක් නෑ.""ඔයාට මං හින්ද යාළුවො එක්ක නිදහසේ සතුටුවෙන්නත් බැරි වුණා නේද?""අයියෝ නෑ... මං හැමදාම හොඳට එන්ජෝයි කළා... යාළුවො එක්ක ගමන් බිමන් ගියා... ඒත්... ඒත්...""ඇයි අර්මිලා...""නැහැ මහේෂ් අයියා ඒ හැම දේකම සීමාවක් තිබුණා. මමියි ඩැඩියි මට හොඳ සිරිත් හොඳ පාලනයක් වෙන හැටි කියල දීලයි තිබුණේ...""ඉතින් ඔයා හොඳට පාලනය වුණාද?"මහේෂ්ගේ හ¾ඩින්, ඒ වචනවල ගැබ්වූ උපේක්ෂා සහගත බව යුවතිය වහා තේරුම් ගත්තා ය."සත්තකින්ම..."මහේෂ් අර්මිලා ගේ අඩවන් වූ දෙනෙත දෙස බැලුවේ ආශාවෙනි. දයාවෙන් හා සෙනෙහසින් උතුරා ගිය සමහර දිනෙක "ආදරණීය මුතු" ගේ දෙනෙතත් මේ ලෙසට කාන්තිමත්ව අඩවන්ව තිබූ බව ඔහුට සිහිපත් විය. හදවත සුරා යන වේදනාව සඟවා ගැනීමට නොහැකි වීමෙන් මහේෂ්ගේ නෙත් පුරා කඳුළු පටලයක් නැඟී ආවේය."ඕ... මහේෂ් අයියා... මොකද මේ... ඔයා අඬනව නේද? ඔයා හරියට පුංචි බබෙක් වගේනේ..."ආ වේගයෙන් ම කඳුළු පටලය වියළී ගියේ ලජ්ජාව නිසා විය හැක."අපේ මමී කියන කතාවත් ඇත්ත..."අර්මිලා හිස මඳක් නවා ඔහුගේ දෙනෙතට එබී බැලුවා ය. තිගැස්සුණු නමුදු ඒ බව සඟවා, අර්මිලා ගේ දෑත ගුලිකර සිය දෑතට රැගෙන මහේෂ් ඇසි පිය නොහෙළා මොහොතක් බලා සිටියේ ය."ඇත්ත? මොකක්ද ඒ කතාව?"මහේෂ්ගේ ස්වරය මඳක් උස් වූවේය.මතු සම්බන්ධයි...</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av0809079</link>
    <topic>සොබා සොඳුරු දසුන් මවන ශිල්පියා</topic>
    <author>රමණී ශී‍්‍රකාන්ත්</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'හිරු සඳු , ගහකොළ, සතා සිවුපාවුන් ඇතුළු සොබා දහමේ චමත්කාර ජනක දසුන් සිතුවමට නඟන්නට ඔහු හපන්කම් පෙන්වූයේ කුඩාවියේ සිටමය.ප‍්‍රවීණයකු ගේ ගුරුහරුකම් නොලැබුණත් තමා සතු හැකියාවන් ඔප මට්ටම් කරගන්නට ඔහු පසුබට වූයේ නැත. ඔහු කේ. ජගත් ප‍්‍රසන්නයි. ඔහු චිත‍්‍ර ශිල්පයට මෙන්ම මූර්ති ශිල්පයටද ප‍්‍රදේශයේ හොඳ නමක් දිනා සිටී.ශී‍්‍රපාද අඩවියේ නල්ලතන්නියේ කල්පවෘක්ෂ මහා විහාරයේ දිය ඇලි හා මූර්ති නිර්මාණ වැඩිහරියක් නිමැවී ඇත්තේ ජගත් අතිනි.අලුත්ගම කලුවාමෝදර ශී‍්‍ර කළ්‍යාණී විහාරයේ සත්සතිය ඇතුලු මූර්ති නිර්මාණ ද ඔහුගේය. බුද්ධ චරිතයේ විවිධ අවස්ථා ජාතක කතා සිතුවමට නැඟීමට වඩාත් උනන්දුවක් දක්වන ජගත්, විහාරස්ථානවල කරන නිර්මාණ සඳහා කිසිදු මුදලක් අය කරන්නේ නැත.තමන් උපන් ගමේ විවිධ උත්සව අවස්ථා, පිරිත් මණ්ඩප, පිළිගැනීමේ තොරණ, පෙරහර සංදර්ශන රථ සැරසිලි, මංගල පෝරු මේ සියල්ල නිමැවෙන්නේ ද ජගත් ගේ දෑතිනි. ඔහු ඒ සදහා කැපවෙන්නේ ගමට සේවයක් කිරීමේ පවිත‍්‍ර චේතනාවෙන්.චිත‍්‍ර හා මූර්ති කලාවන්ට පමණක් නොව ශාක පත‍්‍ර, කෙඳි, අපතේ යන විවිධ අමුද්‍රව්‍ය ප‍්‍රයෝජනයට ගෙන දැකුම්කළු ලෙස නිර්මාණ කිරීම ද ජගත් උපන් රුසියෙකි.ගෘහ අලංකරණය සඳහා තමන්ටම ආවේණික වූ ශිල්පීය ක‍්‍රම භාවිත කරමින් අලංකාර බිතු කැටයම් , දිය ඇලි පොකුණු නිර්මාණයේ ද අපූරු කුසලතාවයක් ඔහු සතුය.දෙස් විදෙස් සංචාරකයන් ආකර්ශණය කරමින් සංචාරක නිකේතන විවිධ සිතුවම්වලින් , මූර්තිවලින් හැඩ ගැන්වීමෙහිලා ඔහු සතු හැකියාව ප‍්‍රශංසාවට ලක් වී ඇත.ගෙවතු අලංකරණයට ද ජගත් හපනෙකි. වරෙක සාම්ප‍්‍රදායික රටාවෙන් බැහැර වෙමින්ද තවත් වරෙක සාම්ප‍්‍රදායික රටාවන්ට අලුත් මුහුණුවරක් දෙමින්ද ජගත් සිය හපන්කම් පෙන්වයි.චිත‍්‍ර හා මූර්ති නිර්මාණ වෙනුවෙන් ජගත් කීපවිටකදීම සම්මාන ලබා ඇත. උත්සාහයෙන් සිය හැකියාවන් වැඩි දියුණු කරගන්නට නිරතුරුවම දිරිය දරන ඔහුගේ අපේක්‍ෂාව වෘත්තීය චිත‍්‍ර හා මූර්ති ශිල්පියෙකු ලෙස ඉදිරියට යාමය.අංක 202/2, පන්සල පාර, දේවගොඩ , මාදම්පේ, අම්බලන්ගොඩ ඔහුගේ ලිපිනයයි. ජගත් ගේ හැකියාවන් වැඩි දියුණු කරගන්නට ,ඔහුට ඉදිරියට එන්නට අත දෙන්නට කැමති ඔබට පහත දුරකථන අංකවලින් ඔහු සම්බන්ධ කරගත හැකිය. 091 – 7212450 ,072 – 2797209රමණී ශී‍්‍රකාන්ත්</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090710</link>
    <topic>මහින්ද ගේ ආගිය කතා</topic>
    <author/>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'මහින්ද ගේ ආගිය කතාබස් ගමන් ගැන ගිය සතියේ ලියපු කතාවට ප‍්‍රතිචාර ගොඩක් ලැබිලා. ඒ කාලේ තට්ටු දෙකේ බස් තිබුණා. අදත් ඉඳහිට දුවනවා. ගමේ ඉඳල ඇවිත් තට්ටු දෙකේ බස් එකේ උඩ තට්ටුවට නැග්ග අපේ ගමේ මනුස්සයෙක් පහළට කලබලේ බැස්සලු."අපොයි මට බෑ උඩ තට්ටුවෙ යන්න ඒකේ ඩ‍්‍රයිවර් මහත්තයෙක් නෑ" කියල කිව්වලු.තවත් දවසක් උඩ තට්ටුවේ ඉඳගෙන පහළ කොන්දොස්තරට කෑ ගැහැව්වලු "උඩින් බහිනවා, උඩින් බහිනවා" කියලා. කොන්දොස්තර කලබල වෙලා ඇහැව්වලු "උඩින් බහින්නෙ දෙයියොද" කියලා.තවත් දවසක බස් එකක මෙන්න මේ විදියෙ කතාවක් ගියාකොන්දොස්තර - ඉස්සරහින් නැග්ග අය සල්ලි ගන්න.මෙහෙම කියාපු කොන්දොස්තර ඉස්සරහට ගිහින් සල්ලි එකතු කළා පස්සට එන ගමන් බස් එකට නැගලා වාඩිවෙලා හිටපු තරුණ මිනිහෙක් දැක්කා.කොන්දොස්තර - මේ ඔයා ටිකට් ගත්තේ නෑ නේද?මගියා - නෑ. මම නැග්ගේ පස්සෙන් ඔයා කිව්වේ ඉස්සරහින් නැග්ග අය සල්ලි ගන්න කියල නේ.අපේ කමල් එක දවසක් එයාගෙ ලොක්කා ළඟට කලබලෙන් ගියා. ගිහින් මෙන්න මෙහෙම කිව්වා."අනේ සර්! අපේ පන්සලේ ලොකු හාමුදුරුවන්ගේ තාත්තා අපවත් වෙලා. ඒකයි මට එන්න බැරි වුණේ"</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090711</link>
    <topic>‘ද රෙවලේෂන්ස්’ ලෝක ශූරයන් අතරට</topic>
    <author/>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ශී‍්‍ර ලංකාවේ පිරිමි සංගීත කණ්ඩායමක් වන ‘ද රෙවලේෂන්ස්’ (The Revelations)  පසුගියදා ඕස්ටි‍්‍රයාවේ ග‍්‍රාස් නගරයේ දී පැවැති ලෝක ගායන කණ්ඩායම් තරගයෙන් විශිෂ්ට ජයග‍්‍රහණයන් කීපයක්ම ලබා ගැනීමට සමත් විය.මෙහිදී “ ද රෙවලේෂන්ස්” සංගීත කණ්ඩායම දකුණු ආසියාවේ ප‍්‍රථම ද්විත්ව ලෝක ශූරයා බවට පත්වූ අතර ලෝකයේ හොඳම සංගීත කණ්ඩායම් 1000 අතුරින් 94 වැනි ස්ථානයට පත් වී ඇත. පසුගියදා ඕස්ටි‍්‍රයාවේ පැවැති ශූරයන්ගේ ප‍්‍රසංගයේදි ඔවුන්ට දෙවරක් ගීත ගැයීමට අවස්ථාව උදා වුණේ මේ ජයග‍්‍රහණයන් හේතුවෙනි.එමෙන්ම ලෝකශූරතා 2 ක් රන් පදක්කම් 2 ක් හා රිදී පදක්කම් 2 ක් ද දිනාගත් ‘දරෙවලේෂන්ස් ‘ විදේශීය සංචාරය නිමාවී ලංකාවට පැමිණ පසුගියදා සිනමන් ගාර්ඩන් හෝටලයේදී We are the champions  ප‍්‍රසංගයක් ද පැවැත් වූයේ එතෙර දී ලත් ජයග‍්‍රහණවල සතුට පළ කිරීමේ අදහසිනි.කලාගුරු සංජීව් රාජරත්නම්ගේ අධ්‍යක්‍ෂණයෙන් හා පි‍්‍රයාන් ද ලිවේරාගේ කළමනාකරණයෙන් දස දෙනකුගෙන් සුසැදි ‘ද රෙවලේෂන්ස්’ ගොස්පල් හා කැපෙලා ගායනයෙහිලා කැපීපෙනෙන සංගීත කණ්ඩායමකි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090712</link>
    <topic>ගීතය - සංගීතය ඔවුන්ගේ ප‍්‍රාණ වායුවයි</topic>
    <author>ඉනෝකා පෙරේරා බණ්ඩාර</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ලතා - ධර්මදාස කලා පවුලේ කතාව...ලතා වල්පොල... අපේ රටේ ගීත කෝකිලාව. ඈ ගැන කියන්නට අටුවා - ටීකා කුමටද...ධර්මදාස වල්පොළ ... ඈ පිය හිමි. ඔහු ගැනත් එහෙමයි.සංගීත ඥානයෙන් අනූන, කොවුළකු පරයන මධුර හඬ.ඒ හඬට සමතැන්, සුනෙත්, අමිත්, චමින්ද පුතුන්ම හැර අන් කවුරුද...උරුමයක් සේ ලද ගීත කෝකිලාවකගේ හඬ, එලෙසින්ම පිහිටූ එකම දියණී ධම්මිකා.කොහේදෝ නැති කම්මැලිකමකට ඈ ගෘහජීවිතයෙම හැංගීගෙන.ඒත් ඊයේ පෙරේදා අලුත් ගී දෙක තුනක් ‘රෙකෝඩ්’ කළ ආරංචිය නම් සතුට දනවන්නක්.ලීඩ් ගිටාර් වාදනයෙ ප‍්‍රවීණයකු, සංගීත අධ්‍යක්ෂවරයකු සේ ප‍්‍රකට මහින්ද බණ්ඩාරයි, ඈ හිමි.මහින්දට තියෙන්නෙත් සංගීතයටම විහිදුණු අක්මුල්.මහින්දගෙ එකම සොයුරු රාජු බණ්ඩාර.මේ දෙසොයුරන්ගෙ මව, චන්ද්‍රා බණ්ඩාර. ෆීලික්ස් ඇන්ටන් හා ඈ ගැයූ, ‘හද ගී පොතේ.. පිටුවක් ඉරා ලියා එවමි ආදරේ..’ ගීතයෙ මිහිර ඔබත් විඳ ඇති...පසුකලෙක ඈ මේ ගීය ගැයුවෙ, තම බාලපුතු රාජුත් සමඟ.චන්ද්‍රා බණ්ඩාරගෙ එකම සොයුරු පෙ‍්‍ර්මනාත් කොඩිතුවක්කු අති දක්ෂ තබ්ලා වාදකයෙක්.මැදිරියක් තුළ ගීතයක් පටිගත කරමින් සිටියදී, තබ්ලාව වයමින් සිටි එක් ශිල්පියකුගේ තබ්ලා හඬ ටිකෙන් ටික අඩු වෙනව. ඇඟිලි හඬ ක‍්‍රමයෙන් අඩුවෙවි වාදනය නවතිනව. ශිල්පියාගෙ ගෙල පැත්තකට වැටිල.තබ්ලාව වයමින්ම එසේ මිය ගිය, ඩී.සී.කොඩිතුවක්කු තබ්ලා ශිල්පියා ගුවන් විදුලි ඉතිහාසයේ අමතක නොවන චරිතයක්.ගුවන් විදුලි තබ්ලා තාල තරංග පිළිබඳ පොතක් ලියූ පළමුවැන්නා ද ලෙස ඔහු තබා ඇත්තේ වාර්තාවක්.හේ, මහින්දගේත් රාජුගේත් සීයා. අනෙක් අතට චන්ද්‍රාගේත්, පෙ‍්‍ර්මනාත්ගේත් තාත්තා.මේ දිගින් දිගට විහිදුණු, සංගීතය හා බැඳි පවුලක අතු ඉති.ධර්මදාස - ලතා පවුලෙ වැඩුමලා සුනෙත්. ලොකුªපුතු වෙනුවෙන් තාත්තා දුටුවෙ අපූරු සිහිනයක්.සුදු යුනිෆෝම් - තොප්පි පැළඳපු ගාම්භීර නාවික හමුදා තූර්යවාදක කණ්ඩායමේ පුතු වයනව. උස මහත පෙනුම... හැම දේම ගාණට ලොකුපුතාට ගැලෙපෙන්නෙම මේ ඇඳුම..’ධර්මදාසයන්ට කොච්චරවත් හිතුණ.”තාත්තට ඕනෙ වුණේ මාව ‘නේවි’ බෑන්ඩ් එකට යවන්න විතරයි. නැව් රස්සාව ගැන කිව්වොත් මතක් කරන්නෙ, කොහේ හරි පෙරලිච්ච නැවක් ගැන. මූද මැද නැවකට යනවට කොහොමටවත් කැමැති නෑ.හැබැයි යුනිෆෝම් එකට ආසයි. බෑන්ඩ් එකට ආසයි. මගේ උස මහත ගැන මටත් වඩා ඒ කාලෙ ආඩම්බර වුණේ තාත්තා. ඔය හීනෙ දකින්නත් එක හේතුවක් ඒක.පුංචි කාලෙ ඉඳන් තාත්තට දැනුණා ඒ රිද්මය අපේ ඇඟේ තිබුණා කියල. ගෙදර කලායතනය කළාට අපි ඒකෙ ශිෂ්‍යයො නෙවෙයි. හැබැයි ඇහෙන දේ අපේ ඔලුවට ගියා. එම්.ආරියදාස මාස්ටර්ගෙන් තාත්තා මට තබ්ලාව ඉගැන්නුව. අවුරුදු 17-18 වෙනකොට, සමස්ත ලංකා කලායතන තරගයෙ ඒකල තබ්ලා වාදනයෙ සමස්ත ලංකා පළමුවැනියා මං.සුනෙත්අමිත්ධම්මිකාමහින්දඑක විදියහට ඉන්නව තියා නළියන්නෙ නැතුව හිටපු වෙලාවක් නං මතකවත් නෑ මට. හරියට කඩිගුල ඇරිය වගේ. එක සිහියකින් කරපු එකම දේ තමයි, ‘රෙඩිපියුෂන්’ එක ළඟ වාඩිවෙලා ඒ සිංදු තාලෙට ඩොලැක්කිය ගහපු එක.සංගීතය ශාස්ත‍්‍රයක් විදියට පිළිවෙළකට ඉගෙන ගන්න පටන් ගන්නත් කලින් තමයි, මං ඒ විදියට ඩොලැක්කිය ගැහුවෙ.ඇයි පන්තියෙදි.. ඉබේම ‘ඩෙස්ක්’ එකට තට්ටු කෙරෙනව. පාඩම යන වෙලාවට පංතියම නිහඬයි. ඔන්න මගේ බෙර හඬ ඇහෙන්න ගන්නව.හිතල නෙවෙයි, නමුත් ඉතින් ඊළඟ මොහොත පංතියෙන් එළියෙ. හැබැයි ඉතින් දැන් හිතෙනකොට දැනෙන්නෙ ඒ තමයි පටන් ගැන්ම කියල.එක කාලයක් තාත්තා මාව ගුවන් විදුලියට දැම්මා.ඒ, වාදක මණ්ඩලයෙ අනියම් ශිල්පියකු හැටියට. නමුත් කරන්න වැඩ නෑ. හොඳට ඇඳගෙන ගිහින් දවසම ගත කරල ගෙදර එනව.එපාවෙච්ච තැන මං ‘ආමි බෑන්ඩ්’ එකේ සිංදු කිව්වා. ඒකත් හැමදාම බැහැ කියල හිතුණ නිසා, ව්‍යාපාරයක් පටන් ගත්තා. කැලණිය වරාගොඩ’ඉ චදඤ ඉ’ ‘ටේක් අ වේ’ එක පටන් ගත්තෙ ඊටත් පස්සෙ.තාත්තා හැමදාම කිව්වෙ, සංගීතයෙන් යැපෙන්න බෑ. වෙනත් වෘත්තියක් කරන ගමන්, සංගීතය කරන්න කියල. ඒක හොඳ සංගීතය යට වෙමින්, ගොම රිටි මතුවෙන්න පටන්ගත්තු මුල් කාලෙ. විනාශයක-පෙර මං පෙනුණු හින්ද වෙන්න ඇති තාත්තා එහෙම කිව්වෙ.ඒත් අම්මල – තාත්තල එක්කම අපිත් වේදිකාවට නැඟපු කාල තිබුණ. අම්මල තාත්තලට මිනිස්සු දක්වපු ආදරය අපිටත් නොඅඩුව ලැබුණ. අදටත් එහෙමයි..”සුනෙත්, තබ්ලා වාදනයෙ විතරක් නෙවෙයි, පියානෝ වාදනයෙත් දක්ෂයෙක්.සුනෙත්ගෙ බිරිය සුභද්‍රා. ඈත් ගයන්නට හපනියක්.මේ දෙන්නගෙ එකම පුතු හෙලංග සුජිත්. ගයන්න වයන්න උපන් හැකියාව ඇතත් හෙලංගගෙ වැඩි කැමැත්ත ‘කම්පියුටර් එඩිටින්’ වලට කියලයි සුනෙත් කියන්නෙ.තාත්තගෙම හඬ උරුමකොට ගත්, වල්පොළ පවුලෙ දෙවැන්නා , අමිත්.මුළු රටම ආදරය කරන මා පිය යුවළකගෙ දරුවෙක්ව ඉපදීමම , පෙර ආත්මයක පින් පලදීමක් කියලයි අමිත් කියන්නෙ.දවසක් , අමිත්ගෙ හඬට තාත්තත් රැවටුණා.”රෑ තිස්සෙ ‘ෂෝස්’ වල සිංදු කියල ඇවිත් දවල් නිදාගන්න එක ඉස්සර මගේ පුරුද්ද. ඒ හින්දම අම්ම මට නමකුත් දැම්මා. ‘රෑ බදුල්ලා...’කියල.”දවසක් උදේ දහයට විතර මට ඇහෙනව තාත්ත කෑගහනව.’ලතා .....ලතා මෙහෙ එන්නකෝ ....කියලා. මං නින්දත් නොනින්දත් අතරේ. අම්ම කුස්සියෙ වැඩක්. ඒත් තාත්තා කෑගහනවා. අම්මා ආවා. මේ බලන්නකො මේ සිංදුව මං ඔය ගායිකාවත් එක්ක කිව්වෙ නෑනේ...තාත්තා ජමුනාරාණි එක්ක කියපු ‘පෙම් රැල්ල නැගී - ගල් තල්ලෙ වදී’ සිංදුව දැන් රේඩියෝ එකේ යනව.මට නිදිමත නැතිව ගියා. වැඩේ තේරෙන්න ගත්තා. මීට ටික දවසකට කලින් ඔය සිංදුව මායි කලාවතියි ලවා අජන්තා රණසිංහ රෙකෝඩ් කළේ, විහිළුවට වගේ. ඒත් මෙන්න දැන් ඒක රේඩියෝ එකේ යනව. තාත්තගෙන් සම්බුව හම්බවෙන බව මං දැනගත්තා. කෝකටත් කියල ජනේල ළඟට වෙලා හිටියා. බැරිම අතක් ආවොත් පැනල යන්න. මට ආයෙත් ඇහෙනව .....! මේක මං කිව්වේ නෑනෙ ලතා ...’කිය කියාම තාත්තා කියනව.” ඕක කියන්නෙ ඔයා නොවෙයි, අමිත් ...” අම්මා කිව්වා. මාව දැන් තවත් ගැහෙනව. සිංදුව ඉවරවෙන කල් අහගෙන ඉඳල තාත්ත කියනව.”පුතා මටත් වැඩිය හොඳට සිංදුව කියලනේ. මටම අඳුරගන්න බැරිව ගියා මගේ් හඬ ...”ඊට වැඩිය සම්මානයක් මට තවත් කොයින්ද ...ඒත් තාත්තා කැමැති වුණේ නෑ. අපි වෘත්තීය ගායකයො වෙනවට. කලායතනෙ ළමයි එන්න එන්න අඩු වුණා. සංගීතයෙ අනාගතයෙ වල්බිහිවීගෙන එනව තාත්තට පෙනුණා.අද ඒක වෙලා. නව රැල්ල අරක මේක නෙවෙයි, අද තියෙන්නෙ මහ ගාල ගෝට්ටියක්. පරණ සිංදුවක් අරගෙන ඒක විකෘති කරල හැච – බැච ගගා , ඇඟිලි නව නවා මොනවදෝ කුණු හරුපයක් කරනව.බලන්න, මට ආලෝකේ ගෙනදේවි ...’ සිංදුවට කරල තියෙන විනාසෙ සොත්තියො වගේ ඇඟිලි නව නවා මොනවදෝ දොඩවන ගමන් තමයි අර පරණ සිදුවෙ කෑලි දමන්නෙ. ඔය ගීතය විනාස කරපු තරුණයම කියල තිබුණා.”මේ රටේ මේ පොළොව ඉපදුණා නම් මේ රටේ සංගීතය අනුභව කරන්නන් මට අයිතියක් තියෙනව කියල....” මොන තරම් ඛේදවාචකයක් ද ....සංගීතයෙ කියන්නෙ බොහොම සුන්දර ,සුමට , සුමිහිරිදෙයක්.අපේ සංගීතයට බටහිර සංගීතයෙ සුන්දරත්වය , ලස්සන එකතු කරපු දැවැන්තයා නෙවිල් ප‍්‍රනාන්දු.’ගයන ගැයුම්... රඟන රැඟªම් – ඉවත හෙළයි සෝක සුසුම් ..., සඳක් නැඟී - සඳක් දිලෙයි – ආදරේ ..., මැණිකේ ඔබේ සිනාවේ... , ඔහුගෙ මේ ගීතවල තියෙන්නේ මොන තරම් මිහිරි සංගීතයක්ද ...අලුත් දේවල් කියන්නෙ ඝෝෂාව නෙවෙයි. ගිටාර් එක අපේ සංගීතයට බය නැතිව එකතු කළේ නෙවිල් ප‍්‍රනාන්දු සංගීතවේදියා. ක්ලැරන්ස් , අනන්‍යතාවක් ගොඩනඟා ගත්තෙත් නෙවිල් හඳුන්වාදුන් මෙඟ් යමින්.රටේ සුපතළ ගායක යුවළකගෙ දරුවො වුණත් තාත්තා මාව සංගීතය උගන්වන්න යැව්වෙ ආර්.ඒ චන්දසේන (දසබලධාරි ..ගීය ගැයූ) හා පී.වී. නන්දසිරි මහා සංගීතවේදීන් ළඟට .හරි ඉගෙනීමක් ලැබුවොත්, කවදාවත් සංගීතය අනුභව කරන්න ඕනෙ කියන විකාර සිතුවිලි මනුස්සයකුගෙ ඔලුවට එන්නෙ නෑ. සංගීතය , ශිල්පය කෙරෙහි ආදරය දැක්වීම හා හික්මිම තාත්තාගෙන් දැකපු හා ඇදුරුතුමන්ලගෙන් අපි උගත් දේවල්.මතු පරපුරත් එවැනි ගුණාංග වලින් පිරිපුන් වුණොත් විතරයි. අපිට හොඳ සංගීතයක් ඉතිරි වෙන්නෙ”.ඇත්ත ජනපි‍්‍රය සංස්කෘතියක් යැයි හිතාගෙන මතු පරපුර වල්මත් කළ යුතුද කියන කාරණාව අපිට ආයෙත් හිතන්න වෙනව.කොහොම වුණත්, දියෙන් කිරි වෙන්කරගන්නා හංසයන් මෙන් ඉතිරිවු , තරුණ ශිල්පීන් කිහිපදෙනෙක් වත් අපේ රටේ හිඳීම සතුටට කාරණාවක්.අමිත් ගුවන් විදුලියෙ බී ශ්‍රේණියේ ගායකයෙක්. ඉගෙන් ගත්තෙ, ආනන්දයෙ.අමිත්ගෙ මේ හැමදේටම උරදෙන්නෙ, බිරිය ගංගානි. චමිත්, ඔහුගෙ ලොකු පුතු උසස් අධ්‍යාපනයට සූදානම් වෙනව. ගඟුලි දූ මියුසියස් විදුහලේ 9 වසරෙ.දෙසැම්බර් 27 වැනිදට යෙදෙන, ලතා වල්පොළ සිය මෑණියන්ගේ 75 වැනි උපන්දිනය හා සිය පියාණන්ගේ 25 වැනි ගුණානුස්මරණය වෙනුවෙන් අමිත් මහා ප‍්‍රසංගයකට සූදානම් වෙනව.ඒ ‘ලතා ගී ලතා’ නමින්. ඕර්ධ්ඛ්ඩ් හිදී.75 වියේදීත් ඈ ගයනව. ‘රැජින මමයි – අපේ රාජ්ජේ ...රන්වන් කරලින් පැසිලා ..,පෙරදිග මුතු ඇටයයි මේ ..., නෙළුම් මානෙල් - මඩේ පිපිලා ...ලියාගෙන ගියොත් දහස් ගණනක ගී එකතුවක්. අවුරුදු 15 න් පටන්ගෙන, 60 අවුරුද්දක් තිස්සෙ ඈ ගැයූ මිහිර නොවැරදීම ලබන දෙසැම්බරයේ පැවැත්වෙන ‘ලතා ගී ලතා’ හිදිත් අපිට දැනේවි.1927 නොවැම්බර් 24 වැනිදා, මහනුවර දෙයියන්නේවෙලදි උපන් ධර්මදාසයන් හැදී වැඩුණෙ මරදානෙ. දෙවැනි මාලිගාකන්ද පටුමගේ. උගත්තෙ. මාලිගාකන්ද රජයේ විදුහලේ.ටවර් හෝල් නාට්‍ය ව්‍යාපාරයේ සිරිසේන විමලවීර නාට්‍ය කුණ්ඩලියේ ප‍්‍රධාන වේශ නිරූපණ ශිල්පියා වූ පෑලිස් පෙරේරා අප්පුහාමියි ඔහුගෙ පියා.මං මුලා වෙලා යන්නෙ කොහෙ දැන්, පෙම් රැල්ල නැඟී ...ඔය බැල්ම – ඔය කැල්ම ...මේ සෞම්‍ය රාති‍්‍රය ගෙවිලා යතේ.., මඟ බල බලා ,..කටේ කිරි සුවඳ යන්නට පවා බැරිවුණා....’ ලංකාරෙන් මලක් පිපී - ,මෝරලා පේ‍්‍රමගීතේ ..., සිරිනි සරු සර වීලා..., විටෙක යුග ගීතයක්ව,තවත් විටෙක ඔහුගෙ හඩින් පමණක්ව ඇසුණු ඒ ගීත ගොන්න කොයි තරම් නම් මනරම් ද?...ගුවන් විදුලියෙ එදා නොනැවතී ඇසුණු මේ ගී මිහිර, අද ඉඳහිටවත් ඇහෙන්නෙ, සුනෙත් හෝ අමිත් ගයන විටෙක.හැබැයි ඉතින් කොහේ ගියත්, මේ පුතුන්ට ඉල්ලීම් ලැබෙන්නේ තාත්තගෙ ගී ගයන්නම වීමයි පුදුමෙ.”අපේ ගීත කොයිතරම් ගැයුවත්, මිනිස්සු තවම ඉල්ලන්නෙ තාත්තගෙ ගීත. ඒ හඬට ඔවුන් තවම ආදරේ කරනව..”අමිත් කියන්නෙ ඇත්තක්.ඒ ගී අනුකරණය කරන්නට හෝ සමත් කිසිවෙක් අද පරපුරේ නැතිවීමත් පුදුමයක්.ඉතින් ධර්මදාසයන්ගෙ හඬ විරල බව දැනෙන්නට තවත් නම් සාක්ෂි කුමටද...මේ පවුලෙ තුන්වැන්නී, ධම්මිකා. කොල්ලො තුන්දෙනකු මැද උපන් එකම දූ. අර මුලින් කියූ කම්මැලිකම නොවන්නට, අම්මාගෙන් උරුම වූ හඬ තුළ ඈ දිගු ගමනක් ඇවිත්.”මං වැඩිය ගායනා නොකළාට බොහොම හොඳ ශ‍්‍රාවකයෙක්. බටහිර ගී වගේම, පැරැණි සිංහල ගී මං හරියට විඳිනව. අපේ දරුවොත් ඒ වගේ. අයියලගෙ දරුවො වගේම මගේ පුතුන් තුන්දෙනත් ඒ වගේ. අනික අම්ම කතෝලික, තාත්තා බෞද්ධ නිසා පල්ලියෙ ගීතිකා වගේම බෞද්ධ ගීතත් එක වගේ අපි වින්දා. නත්තලයි සිංහල අවුරුද්දයි දෙකත් අපේ ගෙදර එක වගේ.ඇත්තටම සංගීතය පිළිබඳ හොඳ ශාස්තී‍්‍රය පදනමක් පුංචිකාලෙ ඉඳන් අපි හතරදෙනාටම වැටුණෙ, අම්මගෙ සුමිහිරි ගායනා විලාසයත් තාත්තගෙ ශාස්තී‍්‍රය බවත් නිසා.දැන් නිකම් හිටියා ඇති කියල හිතුණෙ, හැමෝම දොස් කියන නිසා... අනික දැන් පුතාලත් ලොකුයිනෙ. වෙලාවත් තියෙනව.ලොකු පුතා ගීතාන් කවින්ද. එයාට දැන් 24 ක්. මෙල්බර්න්වල වික්ටෝරියා යුනිවර්සිටියෙ හොටෙල් මැනේජ්මන්ට් උපාධිය කළා. දැන් ඕස්ටේ‍්‍රලියාවෙමයි වැඩ කරන්නෙ. එයත් තාත්තා වගේම ගිටාර් වාදනයෙ දක්ෂයෙක්.තිසර දමින්ද දෙවැනියා. එයත් මෙල්බර්න්වල ‘බොක්ස්විල්’ යුනිවර්සිටියෙ. බහිර සංගීතය එයා හදාරන්නෙ. වයලීනයෙ දක්ෂයෙක්. එයාටත් දැන් 22ක්.මයුර, බාලයා. ඉසිපතනෙ. මේ පාර ඕ ලෙවල්. පියානෝ එක තමයි එයාගෙ ප‍්‍රියතම සංගීත භාණ්ඩෙ. දරුවො තුන්දෙනා එගොඩ කරන එක තමයි ඒ කාලෙ මගෙ ඔලුවෙ තිබුණෙ. දැන් ඒ හීනෙ හැබෑ වෙලා. ඒ නිසා සංගීත කටයුතුවල නිරත වෙන්න දැන් මට පුළුවන්...”වල්පොළ පවුලෙ බඩපිස්සා, චමින්ද ලෝලිත. බොහෝ කලක පටන් පදිංචිය ඇමරිකාවෙ. ඔහුත් ගායනයෙ, වාදනයෙ අතිදක්ෂයෙක්. වෘත්තියෙන් නම් හඬ හා ශබ්දය පිළිබඳ ඉංජිනේරුවෙක්.ඉතින් මේ හැමෝගෙම දියුණුව, අම්ම තාත්තගෙන් ලද ශක්තිමත් පදනම.ඔවුන් එක ඉත්තක පිපුණු, දසත සුවඳ හමන චරිත වන්නේ ඒ නිසා.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090713</link>
    <topic>කොහොමද? තොරතුරු?</topic>
    <author>හේමාලිගෙන්</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'’ඕලු’ ටෙලිනාට්‍යයේ ඕලුගේ චරිතය රඟපාමින් පුංචි තිරයේ ජනපි‍්‍රය වූ මංජුලා කුමාරි පසුගියදා යුගදිවිගමන් ඇරඹුවාය.ඇගේ අතගත් මනාලයා වුයේ ව්‍යාපාරිකයෙකු වන අරවින්ද චානුකයි.හෙළ කුල සිරිතට අනුව ඔවුනගේ විවාහ මංගල උත්සවය පැවතියේ කොළඹ ‘ගලදාරි ‘ හෝටලයේය. දෙපාර්ශ්වයේ ඥාතීන් ඇතුළු කලා ක්ෂේත‍්‍රයේ විවිධ පිරිස් ද මේ සඳහා සහභාගි වූහ.එදින මංජුලාව මනාලියක් ලෙස හැඩ ගැන්වූයේ බර්නි බාලසූරිය විසිනි. මංජුලාගේ දෙවැනි මනාලියන් වූයේ වෙළෙඳ දැන්වීම් ක්ෂේත‍්‍රයේ ජනපි‍්‍රය තරු දෙකක් වන ආශිකා සහ ආශාය.නව දිවියක් අරඹන මංජුලාට ‘රසඳුන’ සුබපැතුම් !නිල්මිණි තෙන්නකෝන් හදිසි අනතුරට භාජනය වීමෙන් පස්සෙ විවේකයෙන් තමයි කාලය ගත කළේ. පසුගිය කාලයේ සිංගප්පූරු සංචාරයක නියුතු වූ නිසා ලංකාවේ හිටියෙත් නෑ.ඇය ලංකාවට ආවට පස්සෙ තමයි සහෝදර නිළි දමිතා අබේරත්න ටෙලි නාට්‍ය අධ්‍යක්ෂණයට එක් වුණේ. මේ ටෙලිනාට්‍යයේ නිල්මිණි දස සිල් මෑණි කෙනෙක් විදියට රංගනයට එක් වෙනවා. මේ නිල්මිණි රිය අනතුරින් පසු කරන ප‍්‍රථම දීර්ඝ නාට්‍යය. බෞද්ධාගම අදහන කාන්තාවක් විදියට සිවුරක් දරාගන්නට ලැබීමත් ලොකු ගෞරවයක් විදියටයි නිල්මිණි හිතන්නේ.දසසිල් මෑණි කෙනෙක් විදියට නිල්මිණිව හැඩ ගන්වන්න කොණ්ඩා නිර්මාණ ශිල්පී සෑම් පෙරේරාත් වේශ නිරූපණ ශිල්පී නලිනුත් බොහෝ වෙහෙස වුණා කියලා තමයි නිල්මිණී කිව්වේ. ඇයට ඝණ කොණ්ඩයක් පිහිටා තිබීම නිසා තට්ටය දාන්න සෑහෙන්න මහන්සි වෙන්න ඕනලු.වේශ නිරූපණ කටයුතු සඳහා යන්නට නිල්මිණි ඇහැරෙන්නේ පාන්දර දෙකටලු. මේ හැමෝගෙම සහභාගිත්වයෙන් ඇය චරිතයට සාධාරණය ඉෂ්ට කරන්නට උත්සාහ කළා කියලා තමයි නිල්මිණි කිව්වේ.හේමාලිගෙන්   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090714</link>
    <topic>ලොකුම - හොඳම</topic>
    <author/>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ලොකුම සතුට - මම ගොඩක් කල් පිටරට හිටියේ. ඒ කාලේ මැෂින් වගේ වැඩ කරල කරල ලංකාවට ඇවිත් මම ආසකරන දෙයක් කරන්න ලැබීම.ලොකුම දුක - දේපළ ප‍්‍රශ්න වලට එක කාලෙක අපේ සහෝදර සහෝදරියන් අතර වු විරසකවීමලොකුම දිනුම - යුරෝපයේ ඕනෑම රටකට ගොස් ජීවත්වීමට මා ලැබූ බලපත‍්‍රයලොකුම පරාජය - ලොකුම පරාජයක් නම් තවම ලබලා නෑලොකුම ගමන - නිමක් නොවන සංගීත චාරිකාවලොකුම පැතුම - ආපසු ඉපදෙනවා නම් ලක්ෂ්මන් හේවාවිතාරණ විදියටම ඉපදීමහොඳම යහළුවා - එක එක වැඩ වලදී විවිධ ආකාරයේ යාළුවෝ ඉන්නවාහොඳම යෙහෙළිය - විවිධ යෙහෙළියන් ඉන්නවාහොඳම දවස - අදහොඳම තැන - ගෙදර සාලේ මම ඉඳගන්න සුපුරුදු තැන සහ නිදාගන්න කොට්ටය  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090715</link>
    <topic>‘අබා’ හි රැව්දෙන මියුරු ගැමි ගී හඬ</topic>
    <author>ජයමිණි අත්තනායක සේයාරූ සමන් ශී‍්‍ර වෙදගේ</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'ශි‍්‍රයා කාරියවසම්“භද්‍රා කච්චායනා කුමාරි පඬුවස් දෙව්රජ මහේසිකාවී කුමාරවරු දස දෙනෙක් වදාපී එකොළොස් වැන්නේ චිත‍්‍රා දෝණී “මේ දිනවල තිරගත වන “අබා” චිත‍්‍රපටයේ “ ගුම්භක භූතාගේ නැටුම් විලාශයට පසුබිමින් ඇහෙන මේ ගීතය ඔබට මතක ඇති.ගැමි ගී නද මාලාවක් ඇසුරෙන් සැකසුණු මේ සමූහ ගායනයේ ප‍්‍රධාන ගායිකාව ශි‍්‍රයා කාරියවසම්.ශි‍්‍රයා මීට පෙරද කරළියට පැමිණියේ ගැමි ගී නාද මාලාවක් ඇසුරෙන් කළ ගීතයන් ඔස්සේය. විශාරද එඩ්වඩ් ජයකොඩිත් එක්ක කළෙකට ඉහත දී මේ ගීය ගැයුවෙත් ඇය.“මේ කොයි යන්නේරයිගම් යන්නේ කවදද එන්නේනැත අප දන්නේ”ගායිකාවක් විදිහට ක්ෂේත‍්‍රයට ඇවිත් වසර ගණනාවක් වුණත් රේස් නොයා සංගීත ගීත කලාවේ හෙමින් ගමනක යන්නයි, ඈට අවශ්‍ය වුණේ. ඇය බොහෝවිට ඉදිරිපත් වුණේ ගැමි ගීත ගායනා කරන්න .වර්තමාන ප‍්‍රවණතාව රැප්, හිපොප්, පොප් ගීත කලාව දෙසට ඇදුණද ශී‍්‍රයාගේ උනන්දුව ඒ නිසා තවමත් අපේ දේවලට , මුල්තැන දී “අපේකම “ රැක ගන්නටය.ගිම් ගුගුම් දෙන බෙර පදවලට , ඒ අනුව යන නැටුමට , හඬ විසුරුවා ගායනය කරන්න, ඇය වඩාත් උනන්දු වෙන්නේ ඒ නිසයි.මම සෞන්දර්යය විශ්වවිද්‍යාලයේදී සංගීතය විෂයක් විදිහට හදාරද්දී ජන ගී ගැමි ගී නාද මාලා බොහොමයක් ඉගෙන ගත්තා. නිතර දෙවේලේ ඒවා ගායනා කළා.බොහෝ ගුවන්විදුලි , රූපවාහිනි ජන ගී ගායනා වලට මට එන්න ඇරියුම ලැබුණා. මම හිතන්නේ මගේ හඬ වඩාත් සමීප වෙන්නේ ජනනාද මාලාවලට. මගේ මවගේ පාර්ශ්වයේ බොහෝ දෙනෙකුට මේ හැකියාව තියෙනවා.මගේ ගම මොනරාගල .මගේ මුල්ම සංගීත ගුරුතුමිය චන්ද්‍රලතා ගන්නෝරුව . ඒ දවස්වලත් මොනරාගල ප‍්‍රදේශයේ දී මාව ජනගී අංශයෙන් කැපී පෙනුණා.“ බණ්ඩාරවෙල මහා විද්‍යාලයේදී සංගීතය විෂයක් විදිහටත් හැදෑරුවා. ශි‍්‍රයා ක්ෂේත‍්‍රයට ආවේ නර්තන අංශය හරහා බවයි ඇය කියන්නේ .ඇගේ හඬ ඒ ක්ෂේත‍්‍රයේ ප‍්‍රවීණයින් කීප දෙනෙක්ම හොඳින් හඳුනාගත්තාචිත‍්‍රසේන හා වජිරා චන්න විජේවර්ධන , රවීබන්ධූ විද්‍යාපති, ආරියරත්න කළුආරච්චි , මුදියන්සේ දිසානායක, ජයසේන කෝට්ටේගොඩ , යන ප‍්‍රවීණ ශිල්පීන් ගේ නර්තන කණ්ඩායම් වලට එකතුවෙන්න ලැබුණා මට ජන ගී ගායිකාවක් විදිහට.මම ඒ අයට ස්තූතිවන්ත වෙනවා. මගේ හඬ නිවැරදිව හඳුනා ගත්තේ ඒ අය . නැටුමේ බෙරහඬට අනුරූපව ගායනය ඉදිරිපත් කිරීමේ ඒ අවස්ථාවන් මං කවදාවත් මඟ හරින්නේ නෑ. ඒක බැරෑරුම් කාර්්‍යයක්.මේ නර්තන කණ්ඩායම් සමඟ ප‍්‍රංශය , ජපානය , හොංකොං , ඩුබායි , කොරියාව , මැලේසියාව , ඉන්දියාව , පකිස්ථානය , හා තායිපේ වගේ රටවලට ගොස් “ ජන ගී “ අංශය නියෝජනය කරන්නත් අවස්ථාව ශි‍්‍රයාට උදාවුණා.ඒ රටවලදී විජාතික ගායිකාවන් සමඟ සම්බන්ධවෙලා නිර්මාණ ඉදිරිපත් කරනකොට , ඇයට හැකිවුණා ඒ අතර අපේ ජන ගී , සී පද , ටීකා ගායනා කරමින් “ අපේකම ” නියෝජනය කරන්න.1980 ඇය සෞන්දර්ය විශ්වවිද්‍යාලයෙන් ලලිත කලාවේදී උපාධිය හිමි කර ගනු ලැබු ඇය ඉන් අනතුරුව සංගීත ගුරුවරියක් හැටියට පළමු පත්වීම ලැබුවේ මොනරාගල පියරතන මහා විද්‍යාලයට.ඊටත් පසුව පත්ව ආවේ. නුගේගොඩ ශාන්ත ජෝසප් බාලිකාවේ සංගීත ගුරුතුමිය විදිහට.මම අද සංගීත ගුරුවරියක් විදිහට කටයුතු කරන්නේ බොරලැස්ගමුව මහා විද්‍යාලයේ. ඒ අතර පසුගිය කාලයේ චිත‍්‍රපට පසුබිම් ගායිකාවක් විදිහටත් ඉදිරියට ඒමට අවස්ථාව උදාවුණා.මුලින්ම චිත‍්‍රපටයකට ගීත ගායනා කරන්න මට අවස්ථාව උදාවුණේ එච්. ඩී. පේ‍්‍රමරත්නයන්ගේ “සෙයිලම “ චිත‍්‍රපටයට. තුන්බිය , සිහගිරි තැන්න, වරපෙරළිය , කළුවරගෙදර, සූරියදරුවෝ වැනි ටෙලිනාට්‍ය වලටත් ගීත ගායනා කරන්න අවස්ථාව උදා වුණා. “සෞන්දර්ය විශ්වවිද්‍යාලයේ “ නර්තන අධ්‍යනාංශයේ ජන ගී පිළිබඳව බාහිර කථිකාචාර්යවරියක ලෙස සේවය කරන ශි‍්‍රයා පුංචි දියණියන් දෙදෙනෙකුගේ මවක්. හංස කිංකිණි හා චාරු හාසිනී ඇගේ ආදරණීය දියණියන්.ශි‍්‍රයාගේ සංගීත ගමනට, ඇගේ දයාබර සැමියාගෙන්ද ලැබෙන අත්වැල නම් විශාලයි. ඔහු සෞන්දර්ය විශ්වවිද්‍යාලයේ වාදනය (වයලීන්) පිළිබඳව ජ්‍යෙෂ්ඨ කථිකාචාර්යවරයකු වන මහින්ද සෙනෙවිරත්නය.නො. 115 , රොබට් ගුණවර්ධන මාවත, කිරුලපන කොළඹ . ඇගේ ලිපිනයයිජයමිණි අත්තනායක සේයාරූ සමන් ශී‍්‍ර වෙදගේ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=av08090716</link>
    <topic>නැවුම් ගැයුම් පෙළ ගස්වන 'තරු වැස්ස'</topic>
    <author>පිළිසඳර ජයමිණි අත්තනායක</author>
    <content>අබා සහ ගුම්බකබූතාදූ දරුවන් ඈත්ව ගිය ද නැත ජීවිතය නැවතී'බිග් බී' ට සිදු වූ ලොකුම අමතක වීමෙන්අමීර් යළි ගැහැනු වෙස්ගෙන !බොහෝ දෙනකු පීඩාවට පත්කරන හිසරදයෙන් මිදෙන්නට නම්...පිනට පහළ වෙන කලාකරුවන් ඉන්නේ අපේ රටේ විතරයිඔයාට පාළු නැති වෙනකම් මම ඔයා ළඟ ඉන්නම්සොබා සොඳුරු දසුන් මවන ශිල්පියාමහින්ද ගේ ආගිය කතා‘ද රෙවලේෂන්ස්’ ලෝක ශූරයන් අතරටගීතය - සංගීතය ඔවුන්ගේ ප‍්‍රාණ වායුවයිකොහොමද? තොරතුරු?ලොකුම - හොඳම‘අබා’ හි රැව්දෙන මියුරු ගැමි ගී හඬනැවුම් ගැයුම් පෙළ ගස්වන 'තරු වැස්ස'කීර්ති පැස්කුවල් ගෙන් ඒ ගැන අහමුකොළඹ 07, ආනන්ද කුමාර ස්වාමී මාවතෙන් නව රඟහල් භූමියට අප ගොඩ වදින විට සවස පහ පමණ වන්නට ඇත. වාහන වලින් නැඟි කඨෝර ඝෝෂා හඬ කෙමෙන් පහව යමින් තිබිණි.සිත නළවන මියුරු ගී නාදයක් අප සවනත වැකේ. එය සිත පුරා වෙලා ගනිද්දී නව රඟහල් ශාලාව දෙසට අපි තවත් ඉක්මනින් පියවර තැබුවෙමු."සරසවි සත්සර වීණා නාදේ සරව් නඟලා - පද්ම තටාකේ තරු වැස්සක් - තරු වැස්සක් නිවී දිලෙනවා - මියැසි නිමාවේ වින්දනීය තක්සලාවේ...""වේදිකාව මත සැරසී උන් පිරිසක් එසේ සාමූහිකව ගයති."වින්දනීය තක්සලාවෙන් ගී ලොවට පායන තරු 17 ක්..., ගී ගයන තරු වැස්සක්."වේදිකාවේ ඉහළින් ම රැඳවුණු බැනරය දෙසට මගේ නෙත් ඇදී ගියේය.අතුරු සිදුරු නැතුව රැස්ව සිටි හැමෝගෙම පාහේ දෑස් දෙකන් යොමුව තිබුණේ මේ ගායක පිරිස වෙතය.මේ මාහැඟි කාර්යය පිටුපස සිටින සංගීතවේදියා අනෙකකු නොව ක්ෂේත‍්‍රයේ ප‍්‍රවීණයකු වන කීර්ති පැස්කුවල් ය."මගේ සංගීත දිවියේ සිහිනයක් සැබෑවෙන මොහොතක් මේ. මේ වගේ දෙයක් කරන්න ඕනෑ කියන අදහස කලක පටන් ම මගේ හිතේ තිබුණා.""මම නවසීලන්තයේ ඉන්දැද්දීත් සංගීත පාසලක් කරගෙන ගියා. ඒ අත්දැකීම් සමඟ සංගීත අධ්‍යාපනය වෙනුවෙන් කැප වෙන්න ඕනේ කියන අවශ්‍යතාව දැනුණා.'Pasquel sound of music' හෙවත් වින්දනීය තක්සලාව අපි ඇරඹුවේ එහි ප‍්‍රතිඵලයක් හැටියට. එහි වසරක් ගෙවූ සිසුවියන්ගේ දස්කම් කරළියට ගෙනාව මොහොත තමා මේ ඔබ දකින්නේ.ඔවුන්ගේ ගායනා හැකියාවන් ඉදිරිපත් කරමින් 'තරු වැස්ස' නමින් සංයුක්ත පටයක් ද අපි නිර්මාණය කළා. රුවනි, හර්ෂා, සේනානි ලහිරු, අංජනා, සිසිර, චන්ද්‍රානි, ටෙරල්, ගාමිණී, ප‍්‍රසාද්, රවීන්ද්‍ර, ප‍්‍රියන්ත, ජයතු, ටාෂා, නිලානි හා ඉඳුනිල් යන 17 දෙනාගේ ගායනා හැකියාවන් මින් දොරට වඩිනවා.""හැකියාවන් කලඑළියට ගැනීමට මඟක් නැති යුගයක, මේ වගේ පුංචි මඟක් හෝ විවර කරදීම පිළිබඳව, කලාකරුවෙක් විදිහට සතුටු විය හැකියි. මේ නිර්මාණ සාර්ථක කර ගැනීමට විවිධ ආකාරයෙන් දායක වූ පිරිස මෙහිදී කෘතවේදීව සිහිපත් කළ යුතුයි.ගිටාරය වාදනය කරමින්, ගීත ගැයූ මේ යෞවනයා බොහෝ පිරිසක් හඳුනා ගනු ලැබූයේ අසූව දශකයේදීය, ඔහු කඳු රටින් ගී ලොවට පැමිණියෙක්.බේස් ගිටාර් වාදකයෙකු ලෙසත් සංගීත අධ්‍යක්ෂවරයෙකු ලෙසත් හැකියාවන් දියුණු කරගත් කීර්ති අද ඒ අතීතය සිහිපත් කරනුයේ ද අප‍්‍රමාණ සතුටකිනි."ගීතය, සංගීතය ලෝකයේ බිහිවූ උසස්තම කලාවන්. අවාසනාවකට අද අපට අහන්න වෙලා තියෙන්නේ බොහෝ නීරස කඨෝර දේවල්. ඒ නිසා බොහෝ සිත් වල්මත් වෙලා. ඒකට හොඳ වින්දනයක් ඇති කළ යුතුම යි. ඉතින් හොඳ දේවල් අහන්න, විඳින්නම පුළුවන් වෙන්න ඕනෑ.""මම හිතන්නේ අද සමාජ පරිසරය හැටියට, සංගීතය "මානසික සත්කාරයක් වෙන්නේ කොහොමද? කියන එකට මඟ පෙන්වන එක තමා හොඳම දේ කියලා."මේ ගීත එකතුව ඊට අත්වැලක් වේවි."එහෙම වින්දනයකට බාල ගණයේ සංගීතයක්, රස වින්දනයක් හරියන් නෑ. "වින්දනීය තක්සලාව" අපි ඇරඹුවේ ඔය අරමුණින්. 'Music for Pleasure' (ආස්වාදනීය සංගීතය) අපේ තේමාව වුණේ.සාමාන්‍ය මිනිසුන්ගේ, දැනුම, රසවත් භාවය වැඩි කරන්න. අභියෝගයක් විදිහට මේ තත්ත්වය බාරගෙන ඉදිරි ගමනක් යනවා අපි."කඳුළ ඉතින් සමාවෙයන්අපි වෙන්වෙමු අද හවසට..."සප්ත ස්වරයන්හි රස මියුරු තැන් කලතා, හැඟීම්බර ව කීර්ති ගැයූ මේ ගීතය නම් පසුගිය කාලයේ ඔහුගේ සංගීත දිවියට නව ජීවයක් එක් කළා යැයි කීවාට වරදක් නෑ."ම්... ඉතින්... පසුගිය කාලේ විදෙස් ප‍්‍රසංග කීපයකටම සහභාගි වුණා. ඒත් දීර්ඝ ප‍්‍රසංගවලට මං දැන් සහභාගි වෙනවා අඩුයි. හේතුව මගේ සංගීත පංතියේ වැඩවලට හිත යොමු කරලා තියෙන නිසා." සතියේ දින දෙකක් ම 'දෙරණ ඩී‍්‍රම් ස්ටාර්' වැඩසටහනේ විනිසුරුවෙකු ලෙසත් කටයුතු කරනවා."ඔබේ සංගීත ආභාෂය, දූ දරුවන්ටත් ලැබිලා තියෙනවද?"මා යන මඟම යන්න කියලා දරුවන්ට කවදාවත් මම කියලා නෑ. තහංචි පනවලත් නෑ. ඔවුන්ගේ මඟ, තෝරා ගන්නට ඉඩ දුන්නා. මට දියණියන් තිදෙනෙක් හා පුතෙක් ඉන්නවා.ඒ අයගෙන් තුන් වෙනියා වූ කසුන් තමා සංගීතයට ලැදිව කටයුතු කරන්නේ. ලොකු දූ දිනේෂා, බැංකුවක සේවය කරනවා. දෙවෙනි දූ චාරුණි කැනේඩියානු ආයතනයක වැඩ කරනවා. බාල දූ නටාලියා තවමත් පාසල් යනවා.""මම ආපු දුරට හෙවණැල්ල වුණේ බිරිඳ චන්දනා. මා වෙනුවෙන් දූ දරුවන් වෙනුවෙන් සියලු කටයුතු පැහැර නොහැර ඉටු කරනවා. හොඳ අවබෝධයක් ඇතුව.""අනෙක් දේ මට ආදරය කරපු, මගේ රසිකයින් මේ අවස්ථාවේ මතක් කරන්න ඕනෑ. ඉතින් ඒ අය සනසවන්න පුළුවන් හොඳ නිර්මාණ ඉදිරියටත් කරගෙන යාම තමා බලාපොරොත්තුව.""මගේ ඊළඟ පියවර, ලබන ජනවාරි මාසයේ දී මා ගැයූ ජනප‍්‍රිය ගීත 16 ක් ඇතුළත් සංයුක්ත පට දෙකක්, රසිකයින්ට හඳුන්වා දීම. ඒ කටයුතුවලත් මේ දිනවල නියැළී ඉන්නවා."පිළිසඳර ජයමිණි අත්තනායක  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=ay0809071</link>
    <topic>සමුපෙයි කොම්පැනියි එදා කිරි එකතු කළේ</topic>
    <author>උපාලි සමරසිංහ ඡායාරූපය - විමල් කරුණාතිලක</author>
    <content>සමුපෙයි කොම්පැනියි එදා කිරි එකතු කළේ ප‍්‍රයිවෙට් - ලංගම තරගෙට දුවනවා වගේජනතාවගේ දුක, කඳුළ, හදගැස්ම තේරුම් ගත් සැබෑ පරිපාලන නිලධාරින් එදා කළ මෙහෙවර අමිලය.ඒ අමිල මෙහෙවරට කැපවුණු ඇතැමෙක් විවිධ තාඩන පීඩනවලටද ලක්වූහ. ජයරත්න ජයසිංහ ද එවැන්නෙකි. නුවරඑළිය සමුපකාර උප කොමසාරිස් ලෙස එතුමා කටයුතු කළේ පස්විසි වයසේදීය.ලංකාවේ සමුපකාර ව්‍යාපාරය ඉතාම ඉහළින් වැජැඹුණු මේ කාලයේ ඒ නිලධාරීනට තිබුණේ අසීමිත බලයකි.ඒත් ඒ අසීමිත බලය ජනතා සේවයට කැපකළ එතුමා විවිධ තැන්වල කටයුතු කිරීමෙන් අනතුරුව ඉඩම් අමාත්‍යාංශයේ ඉඩම් පරිහරණ සැලසුම් අධ්‍යක්ෂ ධුරයද දැරීය. වන සංරක්ෂණ දෙපාර්තමේන්තුවේද කාලයක් සිටි ජයරත්න විශ‍්‍රාම යාමෙන් පසුවද ‘රුක්සර’ නම් කැලෑ වැටලීම් ජාතික ව්‍යාපෘතියක අධ්‍යක්ෂ ධුරයක් දැරීය. 64 හැවිරිදි මේ මිනිසා අද මා හා සම්මුඛ වෙයි.ගොඩගම මගේ ගම, තාත්තා අම්මා දෙන්නාම ගුරුවරු තාත්තා විදුහල්පතිවරයෙක් හැටියටයි විශ‍්‍රාම ගියේ. මා ඉපදී තිබෙන්නේ වවුනියාවෙ.බළන්ගොඩ කුමාර විද්‍යාලයයෙන් මුලකුරු කියවූ මා 1956 දී කොළඹ ආනන්දයට ආවා.ආනන්දයේදි විශ්ව විද්‍යාල ප‍්‍රවේශය සමත්වෙලා ශී‍්‍ර ජයවර්ධනපුර විශ්ව විද්‍යාලයයට (එදා විද්‍යෝදය) ආවා. තරුණ කාලයේ තිබුණු ජවයත් එක්ක 1964 දි උළුවිට ශිෂ්‍ය සංගම් කැරැල්ලට සම්බන්ධ වුණා.ඒකෙන් බලාපොරොත්තු වුණේ අක‍්‍රමවත්ව තිබුණු සියලු පීඨ අංශ ක‍්‍රමවත් කරන ලෙස ඉල්ලීමයි. මට මතක හැටියට විද්‍යා පීඨය ක‍්‍රමවත්ව තිබුණෙම නෑ.1968 භික්ෂුන් සමඟ ගිහි සිසුවන් ආරවුල් ඇතිකැරගත්තා. ඒකට හේතුව නේවාසිකාගාර තිබුණේ භික්ෂුන්ට පමණයි.පැවිදි ශිෂ්‍යයන්ට වගේම ගිහි සිසුවන්ටත් නේවාසිකාගාර අවශ්‍යයි කියන පදනම මත කරන මේ අරගලය ජයගත්තා.මහාචාර්ය මැන්දිස් රෝහණධීරයන් පවා ප‍්‍රශ්නය බේරාගන්නා මැදිහත් වුණා මතකයි. කොහොමහරි භූගෝල විද්‍යාව පිළිබඳ ගෞරව උපාධිපත් අරගෙන මා සරසවියෙන් පිටවුණා.සරසවියෙන් පිටවුණ ගමන් බලාපොරොත්තු වන රස්සා ලබාගන්න එක ලෙහෙසි නෑ. එනිසා මගේ පළමුවැනි රැකියාව වුණේ වරලත් ගණකාධිකාරි ආයතනයක විගනණ ලිපිකරු ලෙස කටයුතු කිරීමයි.මෙහෙම අවුරුදු එකහමාරක් විතර යනකොට උපාධිධාරී අභ්‍යාස යෝජනා ක‍්‍රමය යටතේ සංවර්ධන සහකාරි නිලධාරි තනතුරක් ලැබුණා. 1971 දී තමයි මා පරිපාලන විභාගයට ලියන්නේ.විභාගය සමත්. 1972 දි මට නුවරඑළියේ සමුපකාර සංවර්ධන උප කොමසාරිස් තනතුර ලැබෙනවා. ලංකාවටම ඉන්නෙ සමුපකාර කොමසාරිස්වරු එක්කෙනයි.එයා යටතේ සියලු බලතල පවරා ඇත්තේ ප‍්‍රාදේශිය සමුපකාර නායකයන්ට. සමුපකාර සමිතිවල සභාපති ලේකම් ඇතුළු කළමනාකාරිත්වය අදාළ පෙදෙසේ සමුපකාර සංවර්ධන උප කොමසාරිස් යටතේ තමයි පාලනය වන්නේ. මට එතකොට යම්තම් අවුරුදු 28 යි.නුවරඑළියට යන්න කලියෙන් මා නුවරඑළිය දැකලාවත් නෑ. ශිත පරිසරයක්. ගොවිතැනින් ජීවත්වන අලුත් මිනිස්සු. ද්‍රවිඩ සිංහල පවුල්. අලුත් සංස්කෘතියක්.ආචාර ධර්ම ගතිපැවතුම් විශ්වාසයන් වෙනස්. පිළිගැනීම් හා නොපිළිගැනීම් වෙනස්. මා දුම්රියේ නැඟි නානුඔයට ආවා. එතැනින් බසයක නැගිලා නුවරඑළියට ආවා.තඩි සුට්කේසයේ තිබුණු මගේ රෙදි කීපයක් පමණයි මා සන්තකව තිබුණේ. නුවරඑළියේ මගේ යාළුවෙකුගේ යාළුවෙක් හිටියා. එයා විතරයි මා දන්නෙ. එයා සංඛ්‍යා ලේඛන නිලධාරියෙක්.මා බොහොම අමාරුවෙන් සුට්කේසයත් අරන් අර යාළුවගෙ චමරිය හොයාගෙන ගියා. මගෙ වාසනාවට මිනිහත් හිටියා. යම්තම් සතියක් හමාරක් එතැන ඉඳලා හොඳ තැනක් හොයාගත්තා.ඒ කාලෙ සමුපකාර ව්‍යාපාරය ජනතාවගේ විශ්වාසය දිනාගත් දෙයක්. තරුණ ගොවි කටයුතු, වගා සංග‍්‍රාම ඇරැඹිලා තිබුණා.මා මුලින්ම නුවරඑළියේ කිරි ගොවියා දිහා බැලුවා. ඔහුගේ ජීවන තත්ත්වය උසස් කරන්න බැරි පෞද්ගලික අංශය කිරි එකතු කරලා නියමිත දිනට ගෙවීම් කරන්නෙ නැති නිසයි කියලා මට තේරුණා.ඒ දිනවල අඹේවෙල කිරි මධ්‍යස්ථානය ඇරඹෙමින් තිබුණා. මා කීවා සමුප මගින් එකතු කරන කිරි මුලින් ලබාගන්නය කියලා. ඒ අනුව සමුපකාර දෙපාර්තමේන්තුවෙන් වෑන් කීපයක් අරන් අපේ මිනිස්සු දැන් අරුණැල්ලෙම කිරි ගොවියා හොයාගෙන ඔවුන්ගෙ වතුවලට යනවා. දැන් ප‍්‍රයිවෙට් බස් හා ලංගම බස් අතර තරගය වගේ. කිරි ගොවියාගෙන් ඉස්සෙල්ලාම කිරි ටික ගන්න අපේ වෑන් එකයි පෞද්ගලික අංශයේ වෑන් එකයි අතර තරගයක්.කොච්චර කලින් ගියත් සමහර වේලාවට පෞද්ගලික කිරි එකතු කරන්නන් අපට කලියෙන් ගොවියාගේ කිරි ටික අරන්.ඒත් මුදල් ලැබෙන්නෙ නෑ මාස ගණනාවක් යනතුරු. අප ලබාගන්නා කිරිවලට ඒ මාසෙම අඹේවෙල කිරි මධ්‍යස්ථානයෙන් ගොවියාට ගෙවනවා. අනෙක සමුප මගින් එකතු කරන කිරිවලට ප‍්‍රමුඛතාව.මේ නිසා ගොවියට වටිනාකමක් ලැබුණා. ගොවියා අප වටා නැවත කේන්ද්‍රගත වුණා. පෞද්ගලික කිරි එකතු කරන්නන්ටත් අප කරන පහසුකම් දෙන්න වෙනවා. ඈත නියම්ගම්වල කිරි ටික පවා මේ ක‍්‍රමයට එකතු වුණා.කිරි ගොවියාගේ තත්ත්වය ක‍්‍රමයෙන් උසස් වන විට මට හිතුණා ගොවිපළ ක‍්‍රමය උසස් කරන්න. එතකොට රටේත් විශාල වශයෙන් වගා සංග‍්‍රාමයට බැහැලා.අඟහරුවාදා සිකුරාදා බත් නෑ. හැම බිම් අගලක්ම වවන්න තීන්දු කරලා. අගමැතිනි සිරිමාවෝ මැතිනිය මේ සඳහා බොහෝ කැප වුණා. මා කඳපොළ, සීතාඑළිය, ටොප්පාස්, පළාගොල්ල වැනි තැන්වල සාර්ථක ගොවිපළ ඇති කළා.ඒවාගේ හොරකම දූෂණය නාස්තිය අවම කරනකොට නිකම්ම ඵලදාව වැඩිවුණා. හිස් ඉඩම් හොයලා රස්සා නැති තරුණ පරපුර ඒවාට යොමුකැර යම් අතමිටක් ලබාගන්න උදව් කළා.පළාතේ සමුපකාර උප කොමසාරිස් හැටියට මා තමයි අදාළ සමුපකාර සමිතිවල සභාපතිවරු ලේකම්වරු නිර්දේශ කරන්නේ. හොරකම් තක්කඩිකම් කරන මැනේජර්ලා වැටලුවා. ඒත් පුදුමය එතරම් ලොකු සිද්ධි වුණේ නෑ.සමුපකාර බල මණ්ඩලයට පත් කරන්න නාම යෝජනා පත‍්‍රයක් මේ අතරදි මට ලැබුණා. ඒකෙ නාම ලැයිස්තුවෙ හුඟාක් දෙනෙක් පිරිසුදු කාර්යක්ෂම සේවකයන්.නාම යෝජනා අතර තිබූ එක් පුද්ගලයෙක් එතරම් හොඳ නෑ. ඔහුගේ පෙර වැරැදි හා පැටිකිරිය ප‍්‍රශ්නකාරී ය. මා විගණන නිලධාරියෙක් ලෙසත් කලක් කටයුතු කළ කෙනෙක් නිසා ඒ පිළිබඳ හොඳින් ම හොයා බැලුවා.බලන කොට එයා මීට කලින් ටයිප් රයිටරයක් ගෙදර ගෙනහින් අසුවෙලා තියෙනවා. ඉතින්! එයාගෙ නම කපලා අනෙක් නම් මා නිර්දේශ කළා. මේකට එක්තරා නියෝජ්‍ය ඇමැතිවරයකුට තරහා ආවා.ඒ මිනිහා ඒ ඇමැතිගේ කෙනෙක්. ඇමැති සංචාරක කච්චේරි වැඩ සටහනකදි ඒ ගැන සඳහන් නොකැර සමුපකාර ව්‍යාපාරයට බැන්නා. මා නිර්දේශ නොකළාට ඇමැති කොළඹ ඉන්නා සමුපකාර කොමසාරිස්ට කියලා මිනිහගෙ නම නිර්දේශ කළා. මේ දේශපාලනීකරණ වැඩ අල්ලන්නේ නැති වුණත් කරන්න දෙයක් නෑ. මා කොමසාරිස් අමතලා ඇහුවා. එතුමා කියනවා සද්ද නොකැර ඉන්න. ඒ ගොල්ලන්ගෙ ආණ්ඩුව කියලා.සංචාරක කච්චේරි ක‍්‍රමයෙදිත් සමුපකාර අංශය විශාල වැඩ කොටසක් කළා. නිල්දණ්ඩාහීන්න වැනි පළාත්වලත් අපි වැඩ කළා. 1975 දී මට සහකාර අධ්‍යක්ෂ පදවියක් ලැබෙනවා සැලසුම් කි‍්‍රයාත්මක කිරීමේ අමාත්‍යාංශයේ. අගමැතිනිය යටතේ මේක තිබුණේ. නුවරඑළිය කච්චේරියේ කාමරේ මාරු කළා විතරයි. මේ තනතුරත් එක්ක. මෙහිදී ප‍්‍රාදේශීය සංවර්ධන මණ්ඩල ව්‍යාපෘති යටතේ මා තෝරා ගත්තා එක්තරා ගමක්.ඒ නවංගම. පාරම්පරිකව උදලු, මුල්ලු වැනි යකඩවලින් නිෂ්පාදන කටයුතු සිදුවන ගමක්. මේක හරහා අපි මේ නිෂ්පාදන ලංකාව පුරා බෙදා හැරියා. වැඩියෙන් අලුත් නිෂ්පාදන ඇති කළා.මේ විතරක් නොවේ අපි ‘ගරාජයක්’ පවා පටන්ගත්තා ගරාජයත් නවංගම ඒ කම්හලත් බලා ඉන්දැද්දි සාර්ථක ව්‍යාපෘති වට පත්වුණා. ලාභාංශ කා අතරත් සමසේ බෙදා දුන්නා.පාරිභෝගිකයාටත් පහසුම මුදලට වටිනාකමක් ඇති භාණ්ඩ ලබාදුන්නා. මේ කාලෙ තමයි ඔරුවල වානේ කම්හල රුසියාවෙන් මෙරටට එන්නෙ. නවංගම කම්හලේ පාරම්පරික උදලු මුල්ලු වැඩපළට තරමක පහරක් වැදුණා.80 - 84 කාලේ මා හිටියේ කොළඹ ප‍්‍රාදේශීය සංවර්ධන අංශයේ සහකාර අධ්‍යක්ෂ (පාලන) හැටියටයි. මේකෙන් දියුණු කළේ නිෂ්පාදන හා රැකියා මිනිස්බල සැලසුම් කියලා කීවොත් නිවැරැදියි.සමුපකාර උප කොමසාරිස් කාලෙ සිදුවුණ රසවත් සිදුවීමක් කියන්න කැමැතියි. ඒ කාලෙ සමුපකාර සමිති මගින් බෙදන රෙදිපිළි තොගයක් ලාභය වශයෙන් අතිරික්තව තිබුණා. මේක අයිති සේවකයටයි. ඒත් එක්තරා සමුපකාර පරීක්ෂකවරයෙක් තමන්ගේ හිතවත් කීප දෙනෙකුට මේවා බෙදා දෙන්න තීරණය කරලා තිබුණා.මට ආරංචි වුණාම කේන්ති ගියා. මා ගියා අදාළ සමුපකාර සමිතියට. ඇහුවා සේවකයන්ගෙන් තමන් කැමැති පාට හා චීත්ත ප‍්‍රමාණය සමාන පිළිවෙළට සියලු ම සේවකයනට මේ රෙදි තොගය කප කපා බෙදා දුන්නා. සමුපකාර පරීක්ෂක නිර්දේශ කළ අයටත් ලැබුණා. නොලැබෙන හැම දෙනාටමත් ලැබුණා.මට කොහොමත් වංචාව, දූෂණය, කපටිකම පෙන්නන්න ම බෑ. මේ වැඩ නිසා අහිංසකයන් මට කැමැතියි. ඊළඟට ඉඩම් අමාත්‍යාංශයේ ඉඩම් පරිහරණ සැලසුම් අංශයට ආවේ.මෙහිදී වගාවට සුදුසු තැනිතලා ඉඩම් හඳුනා ගන්නවා. ඒ අනුව ඒ ඉඩම් වගාවට අනුමත කරනවා.ඒ කාලේ ලොකුම ප‍්‍රශ්නයක් ටර්පන්ටයින් වැව්වාම පොළොවේ ඇති ජල මූලාශ‍්‍ර සියල්ලම සිඳී යන බවක් කියැවුණා. වන සංරක්ෂණ දෙපාර්තමේන්තුවේදීත් මේ ප‍්‍රශ්නය ආවා. ඇත්තටම ටර්පන්ටයින් ලංකාවට සුදුසු ගසක් නොවෙයි. ඒකෙන් වන සෙතට වඩා හානිය විශාලයි.අනතුරුව 2004 දක්වාම මා සිටියේ කොළඹ. නුවරඑළියේ සමුපකාර කටයුතු කළේ විශාල පඩියකට නොවේ.ඒත් ජීවිතය හරිම තෘප්තිමත්. ජනතාවට සේවයක් කරලා මියැදෙන්න ලැබෙනවා නම් ඒක සතුටක්. ගොඩගම ගෙදරින් හාල් පොල් අරගෙන නුවරඑළියට ගිහින් උයාගෙන කාලයි ජීවත්වුණේ.මගේ නෝනා නන්දශීලි මාපටුන. පාදුක්කේ එයාගේ මහ ගෙවල්. අපට ඉන්නෙ එකම පුතයි. පුබුදු ජයසිංහ. අද පරිගණක ඉංජිනේරුවෙක්.ගහකොළට තිබුණ ආදරය නිසා විශ‍්‍රාම ගියාට පස්සෙත් මා කැලෑ වවන ව්‍යාපෘතියකට සම්බන්ධ වුණා.ඒකට ‘රුක්සර’ නමින් නම්වර ලැබුණෙ. දැන් ලංකාවේ විශාල ප‍්‍රමාණයක් වනාන්තර වවන්න කටයුතු යොදාගෙන යනවා.මිනිසුනට සේවයක් කරලා මැරෙන්න තියෙනවා නම් මා හිතන්නේ අපේ ජීවිතය සම්පූර්ණයි. ආයිත් මේ ගෙන්දගම් පොළොවේ ඉපදෙන්න මගේ කිසිම ආසාවක් නෑ.උපාලි සමරසිංහ ඡායාරූපය - විමල් කරුණාතිලක   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809071</link>
    <topic>ශී‍්‍ර ලංකාවේ මැණික් සහ ස්වර්ණාභරණ</topic>
    <author/>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවශී‍්‍ර ලංකාවේ මැණික් සහ ස්වර්ණාභරණ වෙළෙඳ ක්‍ෂේත‍්‍රය දකුණු ඉන්දියාවේ වෙළෙඳ පොළට අවතීර්ණ වීම පිණිස වැඩ පිළිවෙළක් සකස් කොට ඇත. මෙහි ප‍්‍රථම පියවර වශයෙන් ඉන්දියාවේ චෙන්නායි හි ශී‍්‍ර‍්‍ර ලංකාවේ මැණික් සහ ස්වර්ණාභරණ ප‍්‍රධාන කොට ප‍්‍රදර්ශනයක් ලබන ඔක්තෝබර් මාසයේදී පැවැත්වීමේ අරමුණින් මූලික සාකච්ඡාවක් ව්‍යවසාය සංවර්ධන අමාත්‍ය මනෝ විජයරත්න මහතාගේ ප‍්‍රධානත්වයෙන් පසුගියදා පැවැත්විණ.වෙළෙඳ ප‍්‍රදර්ශනය පිළිබඳ පැවැති සාකච්ඡාවට සහභාගි වු ඇමැති මනෝ විජේරත්න , දකුණු ඉන්දියාවේ ශී‍්‍ර ලංකා නියෝජ්‍ය මහ කොමසාරිස් පී.එම්. අමිසා මහත්වරු සහ වාණිජ මණ්ඩල නියෝජිතයෝඑම රැස්වීම , ව්‍යවසාය සංවර්ධන අමාත්‍ය මනෝ විජයරත්න මහතා විසින් චෙන්නායි හි සංචාරයක යෙදෙන අතරතුරදී නියෝජ්‍ය කොමසාරිස්වරයා සමඟ කරන ලද සාකච්ඡාවක ප‍්‍රතිඵලයක් වශයෙන් ශී‍්‍ර ලංකාවේ මැණික් සහ ස්වර්ණාභරණ ක්‍ෂේත‍්‍රය සඳහා දකුණු ඉන්දියාවේ අලෙවි පොළ සොයා බැලීම අරමුණු කරගෙන පවත්වන ලද්දකි.ශී‍්‍ර ලංකාවේ භාණ්ඩ හා නිෂ්පාදන වෙනුවෙන් ජාත්‍යන්තර වෙළඳ පොළ ලබාගැනීම පිණිස ශී‍්‍ර ලංකාවේ විදේශ දූත මණ්ඩල මගින් ඉටුවන සේවය අගය කළ මනෝ විජයරත්න ඇමැතිවරයා එම උත්සාහයන් හි අවසාන ප‍්‍රතිඵලය අපනයන කරුවන්ගේ ව්‍යාපාරික කටයුතු ව්‍යාප්ත කිරීමට අමතරව ශී‍්‍ර ලංකාවේ සුළු හා මධ්‍ය පරිමාණ ව්‍යවසායකයින් නගා සිටුවීම බව ප‍්‍රකාශ කළෙ ය.ශී‍්‍ර ලංකාවේ මැණික් එබ්බවූ ස්වර්ණාභරණ දකුණු ඉන්දියා කලාපය තුළ ප‍්‍රචලිත කිරීමත්, එම භාණ්ඩ ඇතුළු ශී‍්‍ර ලංකා නිෂ්පාදන ප‍්‍රචලිත කිරීමත් අරමුණු කරගෙන 2008 ඔක්තෝබර් මස අවසාන භාගයේ වෙළෙඳ ප‍්‍රදර්ශනයක් පැවැත්වීමට කටයුතු කර ඇති බව ද ඔහු කීය.    </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809072</link>
    <topic>ලාෆ්ස් වායු විමෝචන පරීක්ෂණයට</topic>
    <author/>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවඩයලොග් බ්‍රෝඩ්බෑන්ඩ් නෙට්වර්ක්ස්හි ඒකාබද්ධ ව්‍යාපාර අංශයක් වන ඩයලොග් එන්ටර්ප‍්‍රයිස් විසින්, ලාෆ්ස් ඉකෝ සමාගමෙහි ‘රථවාහන වායු විමෝචන පරීක්ෂණ වැඩසටහන’ වෙත පූර්ණ දත්ත සන්නිවේදන විසඳුම් ලබාදීම සඳහා එළඹුණු ගිවිසුම පිළිබඳව පසුගියදා ප‍්‍රකාශයට පත් කරන ලදී. රුපියල් බිලියන ගණනක වටිනාකමකින් යුත් මෙම පරිසර හිතකාමී ව්‍යාපෘතිය මගින් මහා පරිමාණ යටිතල පහසුකම් හා තාක්ෂණ සංවර්ධන ආයෝජනයන් සිදුකෙරෙනු ඇත.ඩයලොග් එන්ටර්ප‍්‍රයිස් මගින් ස්වකීය අති නවීන අයිපී වීපීඑන් සන්නිවේදන විසඳුම ඔස්සේ, උතුරු නැගෙනහිර ඇතුළුව දිවයින පුරා පිහිටුවන ලද ලාෆ්ස් ඉකෝ සමාගමෙහි ස්ථාවර වාහන පරීක්ෂණ මධ්‍යස්ථාන 27 ක් වෙත දත්ත සන්නිවේදන පහසුකම් සපයනු ඇත.මෙම සේවාව මගින් ලාෆ්ස් සේවකයින් වෙත පෞද්ගලික ජාලයක් ඔස්සේ වඩාත් සුරක්ෂිත හා පහසු ලෙස ආයතනික තොරතුරු ලබාගත හැකි වේ.ඩයලොග් ස්ථාවර දුරකථන හා බ්‍රෝඩ්බෑන්ඩ් සේවාවන්හි ප‍්‍රධාන විධායක කාවන් රත්නායක සහ ලාෆ්ස් හෝල්ඩිංග්ස්හි සභාපති ඩබ්ලිව්.කේ.එච්. වෑගපිටිය යන මහත්වරුන් අදාළ ගිවිසුම අත්සන් තැබීමෙන් පසු. (වමේ) ඩයලොග් එන්ටර්ප‍්‍රයිස්හි සහකාර කළමනාකරු රෝහිත පෙරේරා, ඩයලොග් එන්ටර්ප‍්‍රයිස්හි ප‍්‍රධාන කළමනාකරු චන්න අමරසේකර, ලාෆ්ස් හෝල්ඩිංග්ස්හි කළමනාකාර අධ්‍යක්ෂ තිලක් ද සිල්වා සහ ලාෆ්ස් හෝල්ඩිංග්ස්හි මෙහෙයුම් කළමනාකරු ඩී.එල්.ආර්. ශාමල් මහත්වරුද මෙහි වෙති.එම සන්නිවේදන විසඳුම, දත්ත හා හඬ ඒකාබද්ධ කිරීම මගින් යටිතල පහසුකම් වියදම් අවම කරනු ලබන පමණක් නොව, ලාෆ්ස් සමාගම වෙත සුරක්ෂිත හා විශ්වාසදායක පෞද්ගලික සන්නිවේදන ජාලයක් ද හිමි කර දෙයි.මෙම සහයෝගිතාවය පිළිබඳව සිය අදහස් පළ කළ ඩයලොග් ස්ථාවර දුරකථන සහ බ්‍රෝඩ්බෑන්ඩ් සේවාවන්හි ප‍්‍රධාන විධායක නිලධාරී කාවන් රත්නායක මහතා මෙසේ පැවැසීය.“රථවාහන වායු විමෝචන පරීක්ෂණ වැඩසටහනෙහි ප‍්‍රධාන තොරතුරු සන්නිවේදන තාක්ෂණ සහකරු වශයෙන් අප සමාගම තෝරාගැනීම අපට ඉමහත් සතුටක්.ඩයලොග් එන්ටර්ප‍්‍රයිස්හි අප පාරිභෝගිකයින්ගේ විශේෂිත වූ ව්‍යාපාරික අවශ්‍යතාවයන් හඳුනාගනිමින් ඔවුන් වෙත නිශ්චිත තොරතුරු සන්නිවේදන තාක්ෂණ විසඳුම් සැපයීමට කටයුතු කරනවා. ලාෆ්ස් ඉකෝ සමාගම සමග එක්ව මෙම වැඩසටහන දියත් කිරීම තුළින් වඩාත් රථවාහන දුම අවම වන, පිරිසිදු වාතාශ‍්‍රයක් සහිත පරිසරයක් නිර්මාණය කළ හැකි බවටත්, අපගේ හඬ සහ දත්ත විසඳුම්, සිය පාරිභෝගිකයින් වෙත විශිෂ්ට සේවාවක් සැලැසීම සඳහා ලාෆ්ස් වෙත ආධාරයක් වනු ඇති බවටත් අප විශ්වාස කරනවා.”    </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809073</link>
    <topic>තරුණ විලාසිතා ව්‍යවසායකත්ව සම්මානයට</topic>
    <author/>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවශී‍්‍ර ලංකා ටෙලිකොම් සමාගම 2009 ජාත්‍යන්තර තරුණ විලාසිතා ව්‍යවසායකත්ව සම්මානයේ “ව්‍යාපෘති හවුල්කරු” වශයෙන් කටයුතු කරයි. කොළඹ බි‍්‍රතාන්‍ය කවුන්සිලය විසින් හඳුන්වාදෙන මේ සම්මානයේ අරමුණ වන්නේ විලාසිතා ක්ෂේත‍්‍රයේ කටයුතු කරන තරුණ නිර්මාණශීලි ව්‍යවසායකයන්ගේ වැදගත් කාර්යභාරය ඇගැයුමට ලක්කිරීමයි.පවත්නා තරගකාරී ව්‍යාපාරික ලෝකයේ සංවර්ධනය උදෙසා තරුණ නිර්මාණශීලි ව්‍යවසායකයන්ගේ මධ්‍යගත කාර්යභාරය ඇගැයුමට ලක්කිරීම වෙනුවෙන්ම සුවිශේෂි වෙයි.ජාත්‍යන්තර වශයෙන් නමක් දිනාගත් විලාසිතා නිර්මාණ ශිල්පීන් හා මෙරට තරුණ විලාසිතා ව්‍යවසායකයන් හට එක්වී කටයුතු කරමින් මෙරට විලාසිතා ක්ෂේත‍්‍රය ජාත්‍යන්තර විලාසිතා තලයට ඔසවා තැබීම වෙනුවෙන් ශී‍්‍ර ලංකා ටෙලිකොම් සමාගම විසින් දක්වනු ලබන සහයෝගිත්වය තවදුරටත් ප‍්‍රදර්ශනය කිරීමක් ලෙස මෙම හවුල්කාරිත්වය පෙන්වා දිය හැකිය.ශී‍්‍ර ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන මහත්මිය පැවැසුවේ “ශී‍්‍ර ලංකා ටෙලිකොම් සමාගම ජාත්‍යන්තර වෙළෙඳ පොළ තුළ තරගයක් ලබාදිය හැකි අපේ දේශීය ව්‍යවසායකයන් සංවර්ධනය උදෙසා නිරන්තරයෙන්ම කැපවී කටයුතු කරයි.ඒ නිසාම ශී‍්‍ර ලංකා ටෙලිකොම් සමාගම 2009 ජාත්‍යන්තර තරුණ විලාසිතා ව්‍යවසායකත්ව සම්මානයේ “ව්‍යාපෘති හවුල්කරු” වශයෙන් කටයුතු කිරීමට හැකිවීම සම්බන්ධයෙන් සතුටට පත්වෙයි.මෙම සම්මානය මගින්, මීළඟ පරම්පරාවේ දේශීය නායකත්වයන් සොයා පෝෂණය කිරීමටත් ඔවුන්ගේ සංවර්ධනයේ මූලික අවධියේදී එක්සත් රාජධානිය සමග එකට එක්වී ඔවුන්ගේ දේශීය නිර්මාණශීලිත්වයේ විශිෂ්ටත්වය ප‍්‍රවර්ධනයටත් පිටිවහලක් ලැබෙතැයි මම විශ්වාස කරමි.බි‍්‍රතාන්‍ය කවුන්සිලයේ ශී‍්‍ර ලංකා අධ්‍යක්ෂ ජිල් වෙස්ටිවේ මෙසේ පැවසුවාය.බි‍්‍රතාන්‍ය කවුන්සිලය බලාපොරොත්තු වන්නේ ශී‍්‍ර ලංකාවේ විලාසිතා ක්ෂේත‍්‍රය ප‍්‍රවර්ධනය කළ හැකි ශී‍්‍ර ලාංකේය විලාසිතා ව්‍යවසායකයකු හඳුනාගැනීම හෝ විලාසිතා ක්ෂේත‍්‍රයේ අනාගත නායකයකු බවට පත්වීමේ හැකියාවෙන් සමන්විත එසේම මෙරට නිර්මාණශීලි ක්ෂේත‍්‍රයේ සංවර්ධනය උදෙසා ජාතික ආදර්ශයක් බවට පත්විය හැකි පුද්ගලයකු හඳුනාගැනීමයි.මෙම වැඩසටහන දියත් කිරීමේදී, අපගේ දැක්ම හා සමාන වෙමින්, ව්‍යවසායකයන්ගේ සංවර්ධනය උදෙසා විවිධ වැඩසටහන් දියත් කරන ශී‍්‍ර ලංකා ටෙලිකොම් සමාගම වැනි සංවිධානයක් සමඟින් අත්වැල් බැඳ ගැනීමට හැකිවීම සම්බන්ධයෙන් අප සතුටට පත් වන්නෙමු.”  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809074</link>
    <topic>සන්සිල්ක් හැඩකාරි 2008 ජය ගත්තෝ</topic>
    <author>දයා ඩී ෆොන්සේකා</author>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවදයා ඩී ෆොන්සේකායුනිලිවර් ශී‍්‍ර ලංකා සමාගමේ “සන්සිල්ක් හැඩකාරි 2008 “ වැඩසටහන නව මුහුණුවරකින් ඉදිරිපත් කෙරේ. සන්සිල්ක් නව තේමා පාඨය වන්නේ, “ මේ මොහොත ඔබේයි “ යන්න වන අතර, “සන්සිල්ක් හැඩකාරි” 2008 වැඩසටහනේ මෙවර තේමාව වන්නේ, “හෙට දවසේ හිමිකාරී “ ය .එම නව තේමාවන් යටතේ “සන්සිල්ක් හැඩකාරි “ වැඩසටහන ,කේෂ සත්කාරය හා පෞද්ගලික හැඩරුව වර්ධනයට වඩා ඔබ්බට ගිය, දිවයිනේ සියලු පළාත් හි කාන්තාවන්ගේ අපේක්ෂා ජයගැනීමට, ආත්ම විශ්වාසය වර්ධනය හා පෙලඹවීමක් කිරීමට නියමිත ය.ප‍්‍රථම දෙවැනි තෙවැනි ස්ථාන දිනාගත් සුමාලි කෞෂ්‍යා ප‍්‍රභාකුමාරි සහ මධු සිල්වා.ඡායා ගීත් ද මැල්සන්සිල්ක් හැඩකාරි වැඩසටහන , ශී‍්‍ර ලංකාවේ විවිධ උප නගර හා ග‍්‍රාමීය ප‍්‍රදේශයන් හි පැවැත්වෙන අතර, එය නව කාන්තා පරපුර, ජයග‍්‍රාහී ගැහැනියක බවට පත්කිරීමට අවශ්‍ය කුසලතා හා පෞරුෂ වර්ධනයට කැපවූ අනගි වැඩසටහනක් ලෙසින් ඉදිරිපත් කෙරේ. මෙයට පෙර පැවැති “සන්සිල්ක් හැඩකාරි” වැඩසටහන්, ශී‍්‍ර ලංකාවේ විවිධ ප‍්‍රදේශයන් හි පැවැති වැඩමුළුවලට සහභාගි කතුන්ට පෞද්ගලික හැඩගැන්වීමේ උපදෙස් හා රූපලංකාර කුසලතා වර්ධනයට සහයෝගයක් දැක්විය.එහි ප‍්‍රතිඵලය ලෙසින්, දෙහිඅත්තකණ්ඩිය, කුලියාපිටිය, පොලොන්නරුව, බලංගොඩ හා බදුල්ල ඇතුළුව ශී‍්‍ර ලංකාවේ බොහෝ ප‍්‍රදේශයන් හි කාන්තාවන් 2000 කට වඩා පිරිසක් වරළස සකසන්නියන් හා රූපාලංකාර ශිල්පිනියන් සේ, තම ස්ථාවරත්වය ගොඩනගා ගත්හ.සන්සිල්ක් හැඩකාරි අලුත් වැඩසටහන සහමුලින්ම පාහේ කැපවී ඇත්තේ, මෙරට කාන්තා පරපුර තුළ ධනාත්මක ශක්තියක් නිර්මාණයකර, ඔවුන්ගේ සිහින සැබෑකර ගැනීමට වේගවත් හැඟීමක් ඇතිකිරීමයි.වෙළඳනාම කළමනාකාරිනි, සෞම්‍යා පෙරේරා මහත්මිය පැවසුවාය.    </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809075</link>
    <topic>බිස්කට් නිෂ්පාදනයේ වර්ගිකරණයෙන් මැලිබන් මුල්තැනට</topic>
    <author/>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවශී‍්‍ර ලංකාවේ ඉදිරියෙන්ම සිටින බිස්කට් නිෂ්පාදකයා ලෙස මැලිබන් සමාගම ලංකා මන්ග් ලී ඩයිජස්ට් සඟාව විසින් තෝරාගෙන ඇත.මැලිබන් බිස්කට් සමාගමේ සභභාපති ඒ.ජී.ආර්. සමරවීර මහතාට අනුව දීර්ඝ මැලිබන් ඉතිහාසයේ ශක්තිය වී ඇත්තේ එහි නිෂ්පාදනයට යොමුකර ඇති ප‍්‍රමිතියයි.ප‍්‍රමිතිය පවත්වාගෙන යෑම ගැන මැලිබන් අවධානය යොමුකර කටයුතු කෙළේ ආරම්භයේ සිටමයි. ඒ නිසා පරම්පරා ගණනාවකගේ විශ්වාසය එලෙසම පවත්වාගෙන යෑමට හැකි වුණා. මැලිබන් නිවස ජනතාවට සමීප සමාගමක්. සඟාවේ විනිශ්චය එය තවදුරටත් තහවුරු කරනවා. අපේ නිෂ්පාදන ජාත්‍යන්තර මට්ටමට සමයි.ශ‍්‍රී ලංකාව තුළ වඩාත් පිළිගත් සමාගම් 100 අතරින් මැලිබන් 28 වන ස්ථානය හිමිකරගෙන ඇත. මෙම වර්ගීකරණය සිදුකර ඇත්තේ නිෂ්පාදන කි‍්‍රයාවලියේ ප‍්‍රමිතිය හා ඊට යොදා ගන්නා අමුද්‍රව්‍ය මතයි. මැලිබන් බිස්කට් නිෂ්පාදනයට යොදා ගන්නේ ලෝකයේ ඇති ඉස්තරම්්ම අමුද්‍රව්‍යය යැයි සමාගමේ උපදේශක නිරෝෂ් ද සිල්වා මහතා කියයි.ජනතාව ගේ ජනප‍්‍රියත්වය දිනාගෙන සිටින මැලිබන් කී‍්‍රම් කැකර්ස් පසුගියදා නව රසයකින් හා නව ඇසුරුමකින් නැවත හදුන්වා දුන්නේය. විටමින් හා ඛණිජ වර්ග ඊට ඇතුළත් කර ඇති අතර, මේදය හා කල්තබාගැනීමේ ද්‍රව්‍ය කිසිවක් ඊට අඩංගු නොවේ. </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aj0809076</link>
    <topic>බ‍්‍රවුන්ස් හැවල්ස් එකමුතුව</topic>
    <author/>
    <content>ශී‍්‍ර ලංකාවේ මැණික් සහ ස්වර්ණාභරණ දකුණු ඉන්දියා වෙළෙඳ පොළටලාෆ්ස් වායු විමෝචන පරීක්ෂණයට ඩයලොග් සන්නිවේදන විසඳුම්තරුණ විලාසිතා ව්‍යවසායකත්ව සම්මානයට ටෙලිකොම් - බි‍්‍රතාන්‍ය කවුන්සිලය එක්වෙයිසන්සිල්ක් හැඩකාරි 2008 ජය ගත්තෝබිස්කට් නිෂ්පාදනයේ වර්ගිකරණයෙන් මැලිබන් මුල්තැනටබ‍්‍රවුන්ස් හැවල්ස් එකමුතුවබ‍්‍රවුන්ස් සහ සමාගම ඉන්දීය සමාගමක් වන හැවල්ස් සමාගම සමඟ ගිවිසුමකට එළඹුණි. හැවල්ස් ඉන්දීය සමාගම සමඟ එළඹි මෙම එකමුතුව මඟින් පාරිභෝගිකයන් හට තවත් නව භාණ්ඩ එකමුතුවක් වෙළෙඳපළට ඉදිරිපත් කළ හැකි වන බව බ‍්‍රවුන්ස් සහ සමාගම කියයි.හැවල්ස් සමාගම විදුලිමය සහ විදුලිය බෙදාහැරීම හා සම්බන්ධ භාණ්ඩ නිෂ්පාදනයේදී ලෝකයේ ප‍්‍රධානතම හා ඉදිරියෙන්ම සිටින සමාගමකි. ඔවුන්ගේ භාණ්ඩ පරාසය විදුලි කේබල් වල සිට ටි‍්‍රප් ස්විච,ආලෝක කරණ උපාංග හා විදුලි පංකා දක්වා පැතිරි ඇත.බ‍්‍රවුන්ස් සමාගමේ ලාංජන කළමනාකරු සුරේෂ් තිස්සආරච්චි,සාමාන්‍යාධිකාරි (පුහුණුවීම්) චමින්ද එදිරිවික‍්‍රම, අධ්‍යක්‍ෂ අජිත් දේවසුරේන්ද්‍ර (ජාත්‍යන්තර අලවි) උපසභාපති විජය මලික් හා රමේෂ් රාම් කි‍්‍රෂ්ණන් මහත්වරුන් ගිවිසුම අස්සන් කළ අවස්ථාවට සහභාගි වෙමින්.ඡායාරූප - ගීත් ද මැල්ඔවුන්ගේ නිෂ්පාදන කි‍්‍රයාවලියේ හා නිෂ්පාදන පරාසය තුළ ඇති සුවිශේෂ ගුණයක් වන්නේ ඒවායේ ඇති පරිසර හිතකාමි බව හා බලශක්තිය අරපිරිමැස්මේ ස්වභාවයයි.පසුගිය වසර කිහිපය තුළ වේගවත් දියුණුවක් ලැබූ හැවල්ස් සමාගම අද ලොව පුරා රටවල් 50 ක පමණ ශාඛා 91 ක් ලෙස පැතිරී තිබේ.ඊට අමතරව සමාගම සතු තාක්ෂණය අතින් අතිනවීන කර්මාන්තශාලා 20 ක් ඉන්දියාව,යුරෝපය, ලතින් ඇමෙරිකාව හා අප‍්‍රිකාවේ පැතිරී ඇත.හැවල්ස් සමාගමේ සුවිශේෂ ලක්‍ෂණයක් වන්නේ සැමවිටම මෙම සමාගම පාරිභෝගිකයන් හට නව දියුණු තාක්‍ෂණයෙන් යුතු භාණ්ඩ ඉදිරිපත් කිරීමයි.බ‍්‍රවුන්ස් සමාගම් සමූහය ආරම්භයේ සිට දැවැන්ත ලෙස වර්ධනය වී ඇතුවා මෙන්ම දැනට සමාගම් සමූහයට අයත් හවුල් සහ සහායක සමාගම් වලට අමතරව ප‍්‍රධාන අංශ 6 ක් කි‍්‍රයාත්මක වෙනු ලබයි.මෙම ප‍්‍රධාන අංශ අතර ඉංජිනේරු ඉදිකිරීම් සහ සහායකත්ව යන්ත්‍රෝපකරණ,විදුලි උත්පාදක, කෘෂිකාර්මික උපකරණ, කාර්යාලීය උපකරණ, ගුවන් ගමන් සේවා, ඖෂධ,විද්‍යුත් හා ගෘහ විදුලි උපකරණ ආදි අංශ ඇතුළත් වේ.    </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>07</day>
    </date>
    <link>http://www.silumina.lk/2008/09/07/_art.asp?fn=aw0809071</link>
    <topic>අපායෙන් ගැලවී විත් මහණදම් පිරූ තරුණයෙක්</topic>
    <author>මතුගම මහින්ද විජේතිලක</author>
    <content>අපායෙන් ගැලවී විත් මහණදම් පිරූ තරුණයෙක්මිනිස් සිතේ ස්වභාවය සිතුවිලි ගොඩ නැඟීමයි. මිනිසා අවදිව සිටින සෑම මොහොතක් පාසාම අතීතය හෝ අනාගතය සම්බන්ධ කැරගෙන සිතේ සිතුවිලි ගොඩනඟයි.අතීතයේ පංචේන්ද්‍රියයන් පින වූ අවස්ථාවන්ට සම්බන්ධ ආශාව, තණ්හාව මුසු ඇලීමේ සිතුවිලි ද තරහව, ද්වේෂය මුසු ගැටීමේ සිතුවිලි ද මොහොතක් පාසා සිතේ ගොඩනැඟේ.එසේ ම ඇලීම හා ගැටීම මුසු සිතුවිලි අනාගතය සඳහා ද සිතේ ගොඩ නැඟේ. මිනිසා උපන්දා සිට මියෙන තෙක් ම සිදු කරන්නේ එසේ සිතුවිලි ගොඩනැඟීම ය.මේ බොහෝ දෙනෙක් “මේ දැන්” කියන මොහොත ගැන නොසිතති. සිතුවිලි ගොඩ නැඟීම යනු කර්ම රැස්කිරීමයි. ඒවා කුසල කර්ම හෝ අකුසල කර්ම විය හැකිය. ඊට අනුවම විපාක යෙදේ. මේ එවැනි කර්ම විපාකයක් ගෙවන පුද්ගලයකු පිළිබඳ කතාවකි.මීතිරිගල නිස්සරණ වන සේනාසනය අක්කර පන්සියයක් පමණ විශාල වූ වන ගහනයක් මැද පිහිටි පුණ්‍ය භූමියකි.එකකට එකක් නොපෙනෙන තරම් දුරින් පිහිටි කුටිවලට වී භාවනා කරන යෝගීහු මේ සිත එක අරමුණකට ගෙන බැඳ තබා සමාධි සුවයක් විඳීන්නට උත්සාහ කරති.සිතුවිලි ගොඩනැඟීම් වශයෙන් තව තවන් කෙලෙස් රැස්කිරීම නතර කරන්නට උත්සාහ කරති.සේනාසනයේ කි‍්‍රයාත්මක වන කාලසටහන සිහිපත් කරමින් “ගෙඩිය” ගසා හඬ නංවන වාර ගණන අනුව මේ අවදිවීමටය.මේ වත සඳහාය. මේ භාවනාවය, මේ දානය සඳහා පිණ්ඩපාත යේ යෑමටය, මේ ගිලන්පස සඳහා දන්ශාලාව වෙත යෑමටය ආදී වශයෙන් යෝගීහු ඒ ඒ සංඥාවන් හඳුනාගෙන ඊට අනුව කි‍්‍රයා කරති.කතා කරමින් කාලය නාස්ති කිරීමද කෙලෙස් ගොඩ නැඟීමක් බැවින් නිශ්ශබ්දතාවයද භාවනාවේ දියුණුව සඳහා අවධාරණය කැර තිබේ.එසේ වුවත් යෝගී භික්ෂූන් වහන්සේ ඉඳහිට ධර්ම කාරණා පිළිබඳ සතුටුසාමීචියේ යෙදෙන අවස්ථා ද ඇත. දිනක් එවැනි ස්වාමීන් වහන්සේ කීප නමක් කර්මය හා කර්ම විපාකය පිළිබඳ සාකච්ඡා කරමින් සිටියහ.”කර්මයට අනුව විපාකය ලැබේ නම් ඊට යම රජකු හා යම පල්ලන් මැදිහත් වන්නේ කුමටදැයි මට ගැටලුවකැ”යි එක් ස්වාමීන්වහන්සේ නමක් පවසති.”කර්ම විපාක ගෙවන්නට තිබේ නම් යම් කෙනකුට වේදනාව ලබා දෙන්නට තව කෙනෙක් පහර දෙති. තුවාල කරති. කෙනෙක් පිහියෙන් ඇන මරා දමති. මැසි මදුරුවන් පනුවන් නිසා ලෙඩ රෝග වැළඳෙති.එහිදී පුද්ගලයකුට තවත් පුද්ගලයකුගේ කි‍්‍රයාකාරකම් වලට ලක්වීමට සිදුවෙයි. එසේම පෙ‍්‍ර්තයන්, යක්ෂයන් නිසා මහ රහතන් වහන්සේට පවා පීඩා සිදුවූ බව ති‍්‍රපිටකයේ සඳහන් වෙයි.ඒ නිසා යම රජෙක් හා යම පල්ලන්ගේ් සම්බන්ධය තිබිය හැකියැ”යි තවත් ස්වාමීන්වහන්සේ නමක් පැවැසූහ.”කර්මයට අනුව කර්ම විපාක ගෙවීමට සිදුවීම අවබෝධ කරවන්නට යම රජකු හා යම පල්ලන් ඉදිරිපත් කිරීමෙන් මිනිසා අකුසලයෙන් මුදවා ලිය හැකි බැවින් මේවා නිර්මාණ විය නොහැකිදැ”යි තවත් හිමි නමක් අදහස් දක්වති.යම රජු හා යම පල්ලන් පිළිබඳ කියන කතා අසා සිටිමින් ඒ පිළිබඳ ගැඹුරින් සිතූ තවත් භික්ෂූන් වහන්සේ නමක් අඬන්නට වූහ.භාවනාවෙන් යම් තරමකට දියුණු කළා වූ සිතක් ඇති උන්වහන්සේට ස්වකීය අතීතය සිතුවම් පොටක් සේ දිස්වන්නට වීය. උන්වහන්සේ ඒ පිළිබඳ විස්තර කළේ මෙසේය.”මං මේ ආත්මයට පෙර ආත්මයෙන් එහා ආත්මයේ ටිකක් බලපුළුවන්කාරයෙක් ලෙස තමයි ඉපදිලා හිටියේ. පන්සිල් පද පහම ආරක්ෂා කළේ නෑ. තුන්වැනි සිල්පදය බහුල වශයෙන් ම කැඩුවා.සත්ත්ව හිංසාවෙත් යෙදුණා. අනුන් සතු සම්පත් බල පුළුවන්කාරකමෙන් අයිති කැරගත්තා. මේ වගේ වැරදි වැඩවලින්ම ජීවත් වුණා මිසක කුසලයක යෙදුණේ ම නෑ.මෙහෙම ජීවත් වෙන අතරේ දවසක් ගමනක් යන කොට විශාල දුර්ගන්ධයක් මට දැනුණා. ඒක කොයි තරම් අප‍්‍රසන්න ගඳක් ද කියනවා නම් ඒ ගඳ මොකක්ද කියා බලන්න තරම් හිතුණා.මම නාසය වසා ගෙන ඒ ගැන හොයා බැලුවා. විශාල ඌරුමීයෙක් මැරිලා කුණුවෙලා. ඒ මී කුණෙන් චිරි චිරි ගා පණුවන් මතුවෙනවා යට යනවා. කොයි තරම් නාසය වසාගෙන සිටියත් ඒ ගඳ දැනෙනවා.දැන් ඇස් දෙකෙනුත් දැක්කා. හරි ම අප‍්‍රිය යි. ඒ වෙලාවේ මට කවදාවත් නැති අමුතු ම නුවණක් පහළ වුණා. (අසුබ භාවනාව) කොයිතරම් සාත්තු කළත් මගේ ශරීරයත් මේ වගේ නේද? කවදා හරි මේ වගේ මළොත් කුණුවෙලා ගඳ හමනවා නේද? පණුවන් ගසනවා නේද? මේ ශරීරය දුර්වල වීම, වයසට යෑම, ජරාවට පත්වීම මට වළක්වන්න බැහැ නේද? එහෙම නම් මේ ශරීරය මගේ යැයි කියන්නේ කොහොමද? මේක හරිම දුකක්.මම මහණ වෙන්න ඕනෑය කියා අධිෂ්ඨාන කැර ගත්තා. ඒ වුණාට ඒ ආත්මයේ මම මහණ වුණේ නෑ. එහෙම ඉඳලා කාලෙකට පස්සෙ මැරුණා.මැරුණාය කියන්නේ , මට කතා කරගන්න බැරි වුණා. පංචේන්ද්‍රියයන් අකී‍්‍රය වුණා. ලොකු මහත බටයක් වගේ එකක් ඇතුළෙන් මාව දිගට ඇදිලා ගියා. ඒ බටයෙන් එළියට ආපු තැන දෙන්නෙක් හිටියා. ඒ දෙන්නා මාව දෙපැත්තෙන් අල්ලාගෙන ඉදිරියට එක්කගෙන ගියා.එතැන අඩි පහළොවක් විතර උස ආසනයක යම රජ්ජුරුවෝ වාඩිවෙලා හිටියා. දකින කොටම මේ යම රජ්ජුරුවෝය කියා මට වැටහුණා. ඔහු යටිකයට සුදු වේට්ටියක් ඇඳගෙනයි හිටියේ.”ආ.. මනුස්ස ලෝකයේ ඉන්න කොට හුඟක් පව් කරලා තියෙනවා නේද?” කියා යම රජ්ජුරුවෝ මගෙන් ඇහුවා. ඒ එක්ක ම මම කළ පව් චිත‍්‍රපටයකින් වගේ මට මැවි මැවී පෙනෙන්නට ගත්තා.ඒවා දකින කොට ම මා වැරැදි කාරයා වෙලා ඉවරයි නේද කියා හිතින් අන්තිමට ම අසරණ වුණා. ඒ අසරණවීම හෘදය සාක්ෂියත් එක්ක ම සිදුවන ගැඹුරු අනුස්මරණයක්.පශ්චාත්තාපයක් වගේ දෙයක්. එතැනට ටිකක් එහායෙන් ලොකු තාප්පයක් තිබුණ. ඒ තාප්පයට එහා පැත්තේ විශාල ගින්නක් බුර බුරා ඉහළ නැඟෙනවා. ඒ වගේ ම ඒ පැත්තේ විශාල පිරිසක් දැවි දැවී විලාප දෙනවා ඇහෙනවා.ඒ තාප්පයට ඉහළින් නැඟෙන යෝධ ගිනි දලු සුළඟට මේ පැත්තටත් එනවා. අප සිටි තැනටත් එනවා. ඒත් මේ පැත්තට ආවාම ඒ ගිනි දලුවල උණුසුමක් නෑ. උණුසුම තියෙන්නේ තාප්පෙන් එහා පැත්තට විතරයි.තාප්පෙන් එහා පැත්තේ තියෙන්නේ නිරය. ඒ නිරයේ වැටුණු අය තමයි අර විලාප නඟමින් දුක් විඳිනවා ඇහෙන්නේ කියලා මට වැටහෙනවා. යම රජ්ජුරුවෝ හරිම කරුණාවන්තයි.කරුණාවෙන් මා දිහා බලා සිටිනවා. මම කළ පව් මැවි මැවී පෙනෙන අතරේ අර මී කුණ දැකපු සිද්ධියත්, මහණ වෙන්න කළ අධිෂ්ඨානයත් මට මතක් වුණා. මෙතනින් නිදහස් වුණොත් නම් මහණ වෙනවා මහණ වෙනවාමයි කියා ඒ වෙලාවේ මට හිතුණා. (යම රජු රතු සළුවක් හැඳ සිටියොත් අනිවාර්යයෙන් ම නිරයට යන්න සිද්ධ වෙනවාලු.)එතකොට යම රජ්ජුරුවන්ගේ මුහුණේ මඳ සිනහවකුත් නැඟුණා. ”කුසලකුත් කළා නේද?” කියලා යම රජ්ජුරුවෝ එක පාරටම ඒ වෙලාවේ මගෙන් ඇහුවා.”තමුන්ට තවම කල් තියෙනවා” කියා නැවත යම රජ්ජුරුවෝ ප‍්‍රකාශ කළා. එතකොට ම මා නැවතත් අර නළය දිගේ ආපහු ආවා. ඒ නළය දිගේ එනකොට තව දෙදෙනෙක් මුණ ගැහුණා.”ආ.. එහෙම කොහොමද? එහෙම නම් අපිත් ඉන්නවානෙ”යි ඒ දෙන්නා කියනවා ඇහුණා. මම නිදහස් වී එන හැටි දැක ඔවුන් එසේ කීවේ එතැනත් ඊර්ෂ්‍යාව හා තණ්හාව තියෙන තැනක් බව මට වැටහුණා.මම ඒ නළය දිගේ ඇවිත් කෑගල්ලේ අම්මා කෙනකුගේ කුසක පිළිසිඳ ගත්තා. ඉපදුණාට පස්සේ මම හරියට දුක් වින්දා. අනුන්ගෙන් ඉල්ලාගෙන කන තත්ත්වයට පත්වුණා.වැඩි දුර ඉගෙන ගන්නත් බැරි වුණා. ජීවත් වෙන්න බැරි ම තැන බේකරියක වැඩට ගියා. දර පළන්න ඕනෑ. දහදිය පෙරා ගෙන දර පළනවා. ඊළඟට පෝරණුවට දර දමා ගිනි අවුළුවන්න ඕනෑ.එතැන ඉඳල ගිනි රස්නෙත් එක්කමයි දවස ගෙවෙන්නෙත්. රෑට නිදියන්නෙත් පෝරණුව ළඟ ගිනි රස්නෙත් එක්කමයි. සමහර දාට හීනෙන් අර තාප්පයට එහා ගිනිදැල් පෙනෙනවා.නිරයේ ගිනිදැල්වලින් බේරුණත් මෙතනදි යම් තරමකින් හෝ ඒ දඬුවම විඳින්න සිද්ධ වුණා.මේ බේකරියෙ පාන් අරගෙන බයිසිකලෙන් කඩවලට බෙදා හරින්න වුණෙත් මට. මේ පාන් ගෙනියන එක කඩේක මුදලාලි කාන්තාවක්. ලස්සනයි. මෙයා සමහරදාට පාන්වල සල්ලි දෙන්න දවසක් දෙකක් පරක්කු කරනවා.මේ ගෑනිගෙ සිරියාවන්ත පෙනුම නිසා මමත් දවස දෙක පහුවෙලා සල්ලි ගන්නවා. මෙහෙම ඉඳලා මෙයා හිටි හැටියේ දවස් ගණනක් මුදල් අත් හිටෙව්වා. පාන් ගෙනියන ප‍්‍රමාණයට අනුව මුදල් බාර නොදෙන කොට මුදලාලි මට බණිනවා.අන්තිමට මේ ගෑනි සල්ලි නොදෙන කොට ඒ කඩේට පාන් දමන්න එපා කියා මුදලාලි මට කිව්වා. ”උඹ කොහොම හරි ඒ සල්ලි ඉල්ලගෙන එන්න ඕනෑ. නැත්නම් උඹේ පඩියෙන් කපනවා” කීවා.දැන් අර ගෑනි වෙන පාන් කාරයකුගෙන් පාන් ගන්නවා. මම ගියා ම මඟහරිනවා. මම යනවාටත් කැමැති නැහැ. දැන් අර සිරියාවත් නැහැ. මුදලාලි මගේ පඩියෙන් කැපුවොත් මම මගේ දුප්පත් අම්මව ජීවත් කරන්නේ කොහොමද කියලත් බය හිතුණා.එදා රෑ බේකරියෙ තිබුණු උල් පිහියක් හොයාගෙන ළඟින් තියා ගත්තා. රෑ නිදියන කොට කොට්ටය යටින් තියා ගත්තා. හෙට උදේ පාන් අරගෙන ගිහින් සල්ලි ඉල්ලනවා.නුදුන්නොත් අර ගෑනිට මේ පිහියෙන් ඇනලා මරණවා කියලා හිතාගත්තා. පාන්දර පිහිය අතට අරගෙන පිහිය මිට තදින් අල්ලාගෙන අරකිගෙ පපුවට මේකෙන් දෙකක් අනිනවා” කියලා හිතට වෙර ගත්තා.අන්න එතකොටම මට ආයෙත් අර අපායෙ ගිනිදැල් පෙනෙන්න පටන් ගත්තා. මේ වතාවෙ නම් මම මහණ වෙනවාමයි කියපු එකත් සිහිපත් වුණා. නිදි පැදුරෙ ඉඳල ම කල්පනා කළා.තවම මුදලාලිලා නිදි. මම බනිස් ගෙඩියක් කාලා උණුවතුර ටිකක් බිව්වා. තව බනිස් ගෙඩි දෙක තුනක් කඩදාසියක ඔතා ගත්තා. හෙමින් සැරේ පාරට බැස්සා. හැතැප්ම පහක් ම පයින් ගෙදරට ම ආවා.ඒ වෙනකොට මම අවුරුදු දහඅටක ඉලන්දාරියෙක්. එදා ගෙදර ඇවිත් පැය දෙක තුනක් නිදා ගත්තා. නැගිටලා නා ගත්තා. ගෙදර තිබුණු සුදු සරොන් දෙකකුයි කමිස දෙකකුයි අරගෙන කෙළින් ම ආරණ්‍ය සේනාසනයකට ගියා. එතැනින් මේ මීතිරිගල සේනාසනයට ආවා. අම්මගෙනුත් අවසර අරගෙන මහණ වුණා.”ඔබ වහන්සෙ මොනවා කිව්වත් යම රජ්ජුරුවොයි යම පල්ලොයි ඉන්න බව මම නම් හොඳටෝ ම විශ්වාසයි. දැඩි අධිෂ්ඨානයෙන් හා වීර්යයෙන් කටයුතු කළොත් ආනන්තරිය නොවන පාප කර්මවල විපාක අඩුකර ගන්න පුළුවන්.කුසල ශක්තිය බලවත් වන විට අකුසල විපාක දුර්වල වෙනවා” යි ඒ හාමුදුරුවෝ පැවසූහ.ඒ හාමුදුරුවන්ගේ කතාව අප සමඟ පැවසුවේ බෙල්ලන්තර සිරි සදහම් ආශ‍්‍රමවාසී ලේනව මංගල හිමියෝ ය. උන්වහන්සේට අපේ ස්තුතිය පිරිනමමු.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809148</link>
    <topic>කාටූන් ශිල්පියාට දේශපාලනයක් නෑ</topic>
    <author/>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටකාටූන් නිර්මාණ ශිල්පියාට දේශපාලනයක් නොමැති බවත්, ඔවුන්ගේ නිර්මාණ විඳ දරා ගැනීමට සියලුම දේශපාලනඥයින්ට ශක්තිය තිබිය යුතු බවත් මහින්ද රාජපක්ෂ ජනාධිපතිතුමා පැවසීය. එතුමා මෙසේ සඳහන් කෙළේ ඉකුත් සිකුරාදා අරලියගහ මන්දිරයේ දී පුවත්පත් කාටූන් ශිල්පීන් හමු වූ අවස්ථාවේදී ය.ශ‍්‍රී ලංකාවේ ප‍්‍රධාන පෙළේ පුවත්පත්වල පළවූ කාටූන් ඇතුළත් කෘතියක් “මුල් පිටුවට ගෙනා කාටූන්” නමින් ප‍්‍රකාශයට පත් වූ අතර මෙහිදී එහි පිටපතක් ද ජනාධිපතිතුමා වෙත පිළිගන්වනු ලැබීය.මේ අවස්ථාවේදී වැඩිදුරටත් අදහස් පළ කළ ජනාධිපතිතුමා කාටූන් නිර්මාණ ශිල්පය ඉතා බැරෑරුම් කාර්යයක් බවත් ඔවුන්ගේ නිර්මාණ මඟින් මුළු මහත් සමාජයට ම වින්දනයක් හා හොඳ පණිවුඩයක් ලබා දෙන බවත් පැවැසීය. කාටූන් ශිල්පීන් එකතු වී ප‍්‍රදර්ශනයක් පවත්වා තම නිර්මාණවල රස වින්දනය සමාජයට ලබාදීමට අවස්ථාව සැලසිය යුතු බවත් සඳහන් කෙළේ ය.මේ අවස්ථාවට ජනමාධ්‍ය ඇමැති අනුර ප‍්‍රියදර්ශන යාපා එක්සත් ප‍්‍රවෘත්ති පත‍්‍ර සමාගමේ සභාපති බන්දුල පද්මකුමාර මහත්වරු ද පුවත්පත් කාටූන් නිර්මාණ ශිල්පීන් රැසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809147</link>
    <topic>බිනර පෝය අදයි</topic>
    <author/>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටබිනර පෝය අදට (14) යෙදී ඇත. අපරභාග 3.42 ට පෝය ලබයි. සඳුදා (15) අපරභාග 2.43 පෝය ගෙවෙයි. සිල් සමාදන්වීම ඉරිදා ය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809141</link>
    <topic>අලි ගණන් කරයි</topic>
    <author>නිහාල් පී. අබේසිංහ</author>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටනිහාල් පී. අබේසිංහමෙරට ප‍්‍රථම වරට මහවැලි කලාපවලට අයත් දිස්ති‍්‍රක්ක 7 ක අලි සංගණනයක් වනජීවී දෙපාර්තමේන්තුව මගින් ආරම්භ කර ඇතැයි වනජීවී අධ්‍යක්ෂ ජනරාල් ආනන්ද විජේසූරිය මහතා පවසයි. ඒ අනුව පොලොන්නරුව, ති‍්‍රකුණාමලය අනුරාධපුරය, බදුල්ල, අම්පාර, මාතලේ, මඩකළපුව දිස්ති‍්‍රක්කවල අලි සංගණනයක් දැන් ආරම්භ කර ඇතැයි වනජිවී සංරක්ෂණ දෙපාර්තමේන්තුව පවසයි. අලින් ජලය බීමට එන අවස්ථාවල මෙම ගණන් කිරීම සිදු කැරෙනු ඇත.මේ සඳහා වනජිවී සංරක්ෂණ දෙපාර්තමේන්තුව නිලධාරීන් 700 ක් පමණ යොදවා ඇති අතර අලි ගණන් කිරීමේ මධ්‍යස්ථාන 270 ක් පමණ පිහිටුවා ඇතැයි පරිසර හා ස්වභාවික සම්පත් අමාත්‍යාංශය පවසයි.අලි සංගණනය මගින් රටේ අලි මිනිස් ගැටුම පිළිබඳ කළමනාකරණ ක‍්‍රම වේදයක් කි‍්‍රයාත්මක කිරීමට ඉතා පහසු වෙන බවත් වනජීවී සංරක්ෂණ දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809142</link>
    <topic>උ/පෙළ ප‍්‍රතිඵල නොවැම්බරයේ</topic>
    <author>සුභාෂිණී ජයරත්න</author>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටසුභාෂිණී ජයරත්නඋසස් පෙළ විභාගයේ ප‍්‍රතිඵල ලබන නොවැම්බර් මාසයේදී නිකුත් කිරීමට හැකිවනු ඇතැයි විභාග කොමසාරිස් ජනරාල් අනුර එදිරිසිංහ මහතා සිළුමිණට පැවැසීය. මේ වන විට උසස් පෙළ උත්තර පත‍්‍ර ඇගැයීම්වලට අදාළ කටයුතු සියයට 90කින් පමණ සාර්ථක වී ඇති නිසා ලබන මස මුල් සතිය වන විට උත්තර පත‍්‍ර ඇගැයීම් අවසන් කරන්නට හැකි වෙතැයි විභාග දෙපාර්තමේන්තුව බලාපොරොත්තු වෙයි.දැනටමත් ඇගැයීම් කටයුතුªවල සිව්වන පියවරේ පළමු හා දෙවන අදියර ආරම්භ කර ඇති අතර ලබන 23 දා සිට ඔක්තෝබර් 05දා දක්වා තෝරාගත් පාසල් 25ක ඇගැයීම් සිදු කැරේ. ඇගැයීම් සිදු කැරෙන පාසල්වලට මේ කාලසීමාවේ නිවාඩු ලබාදීමට බොහෝ දුරට ඉඩ ඇත. මේ වසරේ උත්තර පත‍්‍ර ඇගැයීමේ සමස්ත වැඩපිළිවෙළ සඳහා වැය වන කෝටි 40ට අමතරව තවත් කෝටි 10කට ආසන්න මුදලක් වැය කරන්නට රජයට සිදුව ඇත.උත්තර පත‍්‍ර ඇගැයීම් සඳහා සහභාගි වන ගුරුවරුන් සඳහා රාජකාරි නිවාඩු ලබාදීම ගැන මේ වනවිටත් විභාග දෙපාර්තමේන්තුව විදුහල්පතිවරුන් හා පළාත් කලාප අධ්‍යක්ෂවරු දැනුම්වත් කර ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809143</link>
    <topic>අපේ ළමා රෝහලට ලෝකයේ ඉහළම තැන!</topic>
    <author>සුනිල් දයා අල්විස්</author>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටසුනිල් දයා අල්විස්කොළඹ රිජ්වේ ළමා රෝහලේ පහසුකම් වැඩි දියුණු කොට එය ලෝකයේ තිබෙන හොඳම රෝහල බවට පත් කිරීමට වැඩ සටහනක් ආරම්භ කර ඇත.මේ සඳහා ‘රිජ්වේ ආර්යා ළමා රෝහලේ මිතුරෝ’ සංවිධානය නමින් සංවිධානයක් රෝහල් අධ්‍යක්ෂිකා වෛද්‍ය එස්.යෝගරත්නම් මහත්මියගේ සභාපතිත්වයෙන් ස්ථාපිත කර ඇත.මෙහි අනුශාසක ධූරයට පත්කරගෙන සිටින ශිරන්ති රාජපක්ෂ ආර්යාවගේ ප‍්‍රධානත්වයෙන් මෙහි ප‍්‍රථම රැස්වීම පැවැත්විණි.රෝහලට අවශ්‍ය වෛද්‍ය උපකරණ ඇතුළු අඩුපාඩු සකසා ළමා රෝගීන්ගේ සේවා තවදුරටත් පුළුල්ව හා පහසුවෙන් සිදුකරගෙන යාම සඳහා මූල්‍ය ආධාර බොරැල්ල ලංකා බැංකු ශාඛාවේ අංක 8364019 නමින් විවෘත කර ඇති ගිණුමට බැර කළ හැක. රටේ ඕනෑම ප‍්‍රදේශයකින් පැමිණෙන අවුරුදු 12න් පහළ ළමා රෝගීන්ට මේ රෝහලේ නේවාසිකව හෝ බාහිර ප‍්‍රතිකාර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809144</link>
    <topic>ජා.නි.පෙන් සහන මෙහෙයුමක්</topic>
    <author/>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටආරක්ෂක අංශ මඟින් උතුරේ මෙහෙයුම් දැඩි කිරීමත් සමඟ කොටි ග‍්‍රහණයෙන් මිදී රජයේ පාලන ප‍්‍රදේශවලට එන ජනතාවට සහන සැලැසීමට ජාතික නිදහස් පෙරමුණ ඇරැඹූ සහන සේවා මෙහෙයුමට ද්‍රව්‍යමය සහ මූල්‍යමය ආධාර කළ හැකි බව ජාතික නිදහස් පෙරමුණ පවසයි.වියළි ආහාර, මුළුතැන්ගෙයි උපකරණ, ළදරුවන්ට අවශ්‍ය දෑ, පාසල් උපකරණ, ඖෂධ වර්ග, සනීපාරක්ෂක ද්‍රව්‍ය ලබා දෙන ලෙස ද එම පක්ෂය මහජනතාවගෙන් ඉල්ලා සිටී. ද්‍රව්‍යමය ආධාර 21/1, අශෝක මාවත, ජයන්තිපුර, බත්තරමුල්ල යන ලිපිනයේ ජානිපෙ මූලස්ථානයට බාරදිය හැකි බවද එම පක්ෂය පවසයි. මූල්‍යමය ආධාර ලංකා බැංකුවේ බත්තරමුල්ල ශාඛාවේ 8376991 ගිණුමට බැර කළ හැක. මේ පිළිබඳ විමසීම් 0602071363 හෝ 0112882176 දුරකථන අංකවලින් සිදුකළ හැක.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809145</link>
    <topic>මුහුදු වැලි ගඟට ගෙනැවිත් අඩු මිලට විකුණයි</topic>
    <author>සුමිත‍්‍ර ද සිල්වා</author>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටසුමිත‍්‍ර ද සිල්වාගංගාවලින් ගොඩගන්නා වැලිවලට වඩා සියයට සියයක් ප‍්‍රමිතියෙන් යුත් මුහුදු වැලි ඉදිකිරීම් කටයුතු සඳහා ඉතා අඩු මුදලට ලබාදීමේ වැඩපිළිවෙළක් කි‍්‍රයාවට නඟා ඇතැයි ඇමැති රාජිත සේනාරත්න මහතා පවසයි. මේ ව්‍යාපෘතිය වෙනුවෙන් යුරෝ මිලියන 16 ක මුදලක් හංගේරියානු රජයෙන් ලැබෙන අතර එයින් සියයට 40 ක කොටසක් ලැබෙන්නේ ආධාරයක් වශයෙනි.එගොඩඋයන ප‍්‍රදේශයෙන් ලබාගැනෙන මුහුදු වැලි නෞකාවක් මඟින් කළුගඟ දක්වා ප‍්‍රවාහනය කෙරෙන අතර එහිදී නැවේ තිබෙන වැලි සෝදා පිරිසිදු කොට වියළි වැලි වශයෙන් ගොඩබිමට පොම්ප කෙරේ. මෙසේ ලබාගන්නා වැලි සියයට සියයක්ම අපද්‍රව්‍යවලින් තොර අතර ඉදිකිරීම් සඳහා අතිශයින්ම යෝග්‍ය වන බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aa0809146</link>
    <topic>චීන දුම්රිය 3ක් අද නැවෙන් පීල්ලට</topic>
    <author>තාරක වික‍්‍රමසේකර</author>
    <content>කාටූන් ශිල්පියාට දේශපාලනයක් නෑබිනර පෝය අදයිඅලි ගණන් කරයිඋ/පෙළ ප‍්‍රතිඵල නොවැම්බරයේඅපේ ළමා රෝහලට ලෝකයේ ඉහළම තැන!ජා.නි.පෙන් සහන මෙහෙයුමක්මුහුදු වැලි ගඟට ගෙනැවිත් අඩු මිලට විකුණයිචීන දුම්රිය 3ක් අද නැවෙන් පීල්ලටතාරක වික‍්‍රමසේකරචීනයෙන් ආනයනය කෙරෙන එස්-10 බලවේග කට්ටල දුම්රිය 15න් ප‍්‍රථම දුම්රිය තුන ප‍්‍රවාහන අමාත්‍ය ඩලස් අලහප්පෙරුම මහතා අද කොළඹ වරාය පරිශ‍්‍රයේ දී බාර ගනී. එක් දුම්රියක් මිලියන 350 ක් වන අතර දුම්රිය 15 සඳහා රජය වැය කළ මුදල මිලියන 5250කි.මෙම දුම්රිය 2000 වසරේ ලබාගත් එස්-9 බලවේග දුම්රියවලට බොහෝසෙයින් සමාන වන අතර එක් දුම්රියක් මැදිරි 6 කින් සමන්විතය.මහින්ද රාජපක්ෂ ජනාධිපතිතුමා කළ චීන සංචාරයේදී ඇති කරගත් එකඟතාව පරිදි 2000 වසරේ බලවේග දුම්රිය ලබාගත් මිලටම මෙම දුම්රිය ලබාගැනීම විශේෂත්වයකි.මෙකී නව දුම්රිය යොදාගෙන වේයන්ගොඩ – පානදුර අතර නගර සේවා ඇරැඹීමට දුම්රිය දෙපාර්තමේන්තුව කටයුතු යොදා ඇත.මාර්ගස්ථ මඟී ප‍්‍රවාහන අමාත්‍ය ලසන්ත අලගියවන්න, ප‍්‍රවාහන අමාත්‍යංශ ලේකම් තිලක් කොල්ලුරේ, දුම්රිය සාමාන්‍යාධිකාරි ආචාර්ය ලලිතසිරි ගුණරුවන් මහත්වරු අද පැවැත්වෙන උත්සවයට සහභාගී වෙති.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809141</link>
    <topic>ඡන්ද ක‍්‍රමය ළඟදීම වෙනසකට!</topic>
    <author>බුද්ධිකා බ‍්‍රාහ්මණගේ</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාබුද්ධිකා බ‍්‍රාහ්මණගේදැනට කි‍්‍රයාත්මක වන මැතිවරණ ක‍්‍රමය වෙනස් කිරීම සඳහා අවශ්‍ය සංශෝධන හා නව පනත් කෙටුම්පත් ළඟදීම පාර්ලිමේන්තුවට ඉදිරිපත් කරන්නේ යැයි ආණ්ඩු පක්ෂයේ ප‍්‍රධාන සංවිධායක අමාත්‍ය දිනේෂ් ගුණවර්ධන මහතා පවසයි.මේ යටතේ පළාත් පාලන මැතිවරණ ක‍්‍රමය සංශෝධනය කිරීම සඳහා වන යෝජනාව මේ මස අගදී පාර්ලිමේන්තුවට ඉදිරිපත් කරන බවත් ඇමැතිවරයා සඳහන් කෙළේය. දැනට ශ්‍රේෂ්ඨාධිකරණය හමුවේ පවතින පනත් කෙටුම්පත් සඳහා තීරණ ලැබීමෙන් අනතුරුව පාර්ලිමේන්තුවට ඉදිරිපත් කිරීමට නියමිතය. මෙම පනත් සවිමත් කරගැනීම සඳහා පාර්ලිමේන්තුවේ බහුතර කැමැත්ත පළවනු ඇතැයි ඇමැතිවරයා විශ්වාසය පළකරයි. මැතිවරණ ක‍්‍රම සංශෝධනය සඳහා වූ තේරීම් කාරක සභාවට ලැබුණු යෝජනා හා එකඟතා අනුව පක්ෂ භේදයකින් තොරව නව මැතිවරණ යෝජනා ක‍්‍රමය සම්මත කිරීමට බෙහෙවින් ඉඩ ලැබෙනු ඇතැයි ඇමැතිවරයා විශ්වාසය පළ කෙළේය.මන්තී‍්‍රවරු පත්කිරීමේදී සියයට හැත්තෑවක් කොට්ඨාස මට්ටමින්ද සියයට තිහක් සමානුපාතික නියෝජන ක‍්‍රමය අනුවද තෝරාගැනීමට යෝජනා වී ඇත. මේ අතර සුළුතර සහ කුඩා පක්ෂ නියෝජනය කිරීම සඳහා විශේෂ විධිවිධාන සැලසීමට පියවර ගෙන ඇති බවත් හෙතෙම සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809142</link>
    <topic>කෘතහස්තගෙන් කැරළි නායකයන්ට රාති‍්‍ර (ලණු) කෑමක්</topic>
    <author/>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාරනිල් වික‍්‍රමසිංහ යන පාටක් නැත. කැරලි කණ්ඩායමේ උදහසට ලක් වී ඇති මාධ්‍ය නඩයෙන් මිදෙන්නට ද අකැමැතිය. මාධ්‍ය නඩයද රනිල් සමඟ සිටිමින් විවිධ උපක‍්‍රම, සැලසුම් හා යටි උගුල් අදිමින් සිටී. රනිල්, සාගල රත්නායක, අකිල විරාජ් කාරියවසම් සමඟ අර්බුදයෙන් ගැලවෙන්නට උගුල් අටවමින් සිටී.පක්ෂයට ප‍්‍රතිසංවිධානයක් අවශ්‍ය යැයි කියන ප‍්‍රතිසංස්කරණවාදීන් චරිත ඝාතනය කිරීම සඳහා සකස් කළ සැලසුම කලවැදි චින්තක සහ පඩි උපුල් විසින් කෘතහස්තට භාර දෙන ලදී. මෙම සැලසුම දියත් කිරීමට කප්පම් ලසන්ත සහ මඩ සිංහ සම්බන්ධ කර ගත යුතු යයි කෘතහස්ත කීවේය.රනිල් හෙවත් කෘතහස්ත හෙවත් විපක්ෂ නායකගේ ඊළඟ සැලසුම වූයේ බස්නාහිර පළාත් සභා මන්තී‍්‍රවරුන් ලවා එක්සත් ජාතික පක්ෂයේ ප‍්‍රතිසංස්කරණවාදී කැරලිකරුවන්ට ප‍්‍රහාරයක් දියත් කරවීමය. ඒ සඳහා මූලික වශයෙන් තෝරා ගත්තේ තොල් රතු කල්ලියේ මන්තී‍්‍රවරයකු වන සාගර සේනාරත්න නමැත්තෙකි. බස්නාහිර පළාත් සභාවේ එජාප මන්තී‍්‍රවරුන් සාගරගේ නිවෙසට ගෙන්වා රාතී‍්‍ර භෝජන සංග‍්‍රහයක් පැවැත්වීමට තීරණය විය.රනිල් ගේ අණ පරිදි රාතී‍්‍ර භෝජනය සූදානම් විය. සාගර ලක්ෂ්මන් සෙනෙවිරත්නට, ජොන්ස්ටන්ට, තලතාට ආරාධනා කෙළේය. එසේ ආරාධනා කෙළේ කැරලිකාරයන්ට ප‍්‍රබල ප‍්‍රහාරයක් එල්ල කිරීමටය. කිසියම් විදියකින් මෙම සැලසුම ගැන ලක්ෂ්මන් සෙනෙවිරත්නට දැනගන්නට ලැබුණේ සාගරගේ ගෙදරින්මය. එය දැනුම් දී ඇත්තේ ජංගම දුරකථනයෙනි. ඒ දෙබස මෙසේය.තරුණ මන්තී‍්‍ර - මන්තී‍්‍රතුමා අද රාතී‍්‍ර ච්ඪදදඥප එකට එනකොට කට්ටිය අරගෙන එන්න.ලක්ෂ්මන් - ඇයි ප‍්‍රශ්නයක්ද?තරුණ මන්තී‍්‍ර - ඇයි දන්නේ නැද්ද? ලොක්කා ඔබතුමාලාට ගේමක් දෙන්න ර්‍ථතචද කරලා. ඔබතුමා ආවට කමක් නෑ. වැඩිය බොන්න එපා.මෙසේ ලක්ෂ්මන්ට උපදෙස් දුන්නේ තමන්ගේ බාප්පා කෙනකු සේ සලකන්නා සේය. කෙසේ හෝ අභියෝගය භාර ගැනීමට ලක්ෂ්මන් තීරණය ;කළේය. කෘතහස්තගේ ගොන්පාට්වලට වැඩක් දීමට අධිෂ්ඨාන කරගත් ලක්ෂ්මන් කළේ ජොන්ස්ටන් සහ තලතා සමඟ සාගරගේ නිවෙසට යාමය. කට්ටිය ආවිට පළාත් සභා මන්තී‍්‍රවරු තුෂ්ණීම්භූත වී බලා සිටියහ.මුලින්ම පටන් ගත්තේ ලක්ෂ්මන් සෙනෙවිරත්නය.”මේ මල්ලිලා දන්නෙ නැද්ද ලොක්කා ඔයාලට දීපු ලණුව. ඔය මිනිහා දෙන ලණු කන්න එපා. අපි මේ පාරට බැහැලා සටන් කරන්නේ ඔයාල වෙනුවෙන්. ඔයාලට හොඳ නායකයෙක් තෝර ගන්නයි. අපි ආණ්ඩුවට යනවා කියල කලවැද්දා උපුල් වැනි බල්ලෝ දෙන්නෙක් ප‍්‍රචාරය කරනවා. මට ඔය කතාව කියන දෙන්න මූණට හම්බ වුණොත් හොම්බ තලලයි නතර කරන්නේ”ඉන්පසුව පටන් ගත්තේ ජොන්ස්ටන්ය. “මේ පාහර වැඩ තමයි ඔය මිනිහා හැමදාමත් කළේ. අපි එක එකා කොටවලා ඔය මිනිහා ලොක්කා වුණා. බලන්න අපි දහඅට වතාවක් විනාශ කළා. ඊළඟ ජනාධිපතිවරණයේදී මෙයා දිනයි කියල හිතනවාද? බම්බුව තමයි.”මල්ලිලා පපුවට තට්ටු කරල අහන්න. පපුවේ ගැඹුරුම තැනට තට්ටු කරලා අහන්න මේ යකාට කඹුරල වැඩක් නෑ. හොඳයි ඔයගොල්ලො කියන්න කඹුරල වැඩක් වෙයිද කියලා. මම නොකිව්වයි කියන්න එපා. ඔය මිනිහ අවාසනාවන්තයෙක්. ඔය මෑන් එක්ක තරග කළොත් මහින්ද සියයට 75 කින් දිනනවා. ඔය මිනිහයි එයාගේ මාධ්‍ය හැතිකරයයි එලවන තුරු පක්ෂයට අනාගතයක් නෑ.”ඊළඟ වාරය ආවේ තලතාටය. හැමෝටම කියන්නට දෙයක් තිබුණි.”මගේ මැරිච්ච අයියා රනිල් අගමැති පුටුවට ගෙනා හැටි දන්නව නේ. ගාමිණී අතුකෝරාලට සලකපු හැටි දැක්කා නේද?කලගුණ නොදන්න මිනිහ”මධුවිතෙන් හොඳටම සප්පායම් වී සිටි පළාත් සභා මන්තී‍්‍රවරුන් කීවේ මෙන්න මේ අයුරිනි.”ඒකනං ඇත්ත මැඩම්. ඔය යකා මේ පාර අර අනුරාධපුරේ ජෝන්පුල්ලේ දොස්තර මහත්තයත් අනාත කළා”තවත් කට ළඟට බීපු මන්තී‍්‍රවරයෙක් මෙසේ කීය.”ඔය මිනිහ මහ පල් මිනිහෙක් මැඩම්. ඔබතුමියට ලක්ෂ්මන්ට ගේම දෙන්න තමයි මේ ච්ඪදදඥප එක සෙට් කළේ.””අපි පක්ෂයෙන් යන්නේ නෑ. අර්බුද පිට අර්බුද ඇතිකරනවා” ලක්ෂ්මන් කීවේය.මෙම රාතී‍්‍ර භෝජන සංග‍්‍රහයේ වැදගත්ම ජවනිකාව වන්නේ මෙදින ලක්ෂ්මන්, ජොන්ස්ටන් සහ තලතා කළ ප‍්‍රකාශ සියල්ලම ජංගම දුරකථනයක මාර්ගයෙන් රනිල්ට ඇසෙන්නට සැලැස්වීමයි. මේ කුණු බැණුම් සියල්ලම රනිල්ගේ කනේය.කෘතහස්තගේ එක් ගෝලයකු වන පළාත් සභා මන්තී‍්‍රවරයකු කළේ ඔහුට උපදෙස් දී තිබුණු ආකාරයට ලක්ෂ්මන්ලා බණින තැනම ඔහු අසලින්ම ජංගම දුරකථනයක් තබා තිබීමය. මේ කතා සියල්ල සමන් අතාවුද, කලවැද්දා සහ රාලහාමි ද අසාගෙන සිටියහ.මෙම බැණුම් අසද්දී රනිල් ගේ මුහුණ විටෙක රත් පැහැ ගැන්විණි. තවත් විටෙක තොල්පටවල් වෙවුලා ගිය බවද මාණික්‍යයට දැනගන්නට තිබේ.සාගර සේනාරත්නගේ නිවෙසේ මේ සියලු ජරමර, හුටප්පර සිදු වෙද්දී සජිත් පෙ‍්‍ර්මදාස එතැනට කඩා වැදුණේ බොරදියේ මාළු බාන්නටය. ඔහුට අවශ්‍ය මොකාගේ හෝ බෙල්ල කපාගෙන පක්ෂයේ නායකයා වීමටය.හමුව තරමක් උණුසුම් බව සජිත්ට දැනුණි. ඒ නිසා පොඩි පාට් එකක් දමා ලොකු බත් පිඟානක් බෙදාගෙන කන්නට පටන් ගත්තේය. වචනයක් කතා කළේ නැත. බීමත්ව සිටි පළාත් සභා මන්තී‍්‍රවරු “මේ සිටින්නේ අනාගත සිහින නායකයා බව නොසිතා “සජිත් - සජිත් ආසයි – බයයි - දේශපාලනේ” කියමින් උසුළු විසුළු කළහ.ච්ඪදදඥප එකට වියදම් කළේ රනිල්ය. කොමිෂන් එක ලැබුණේ කෑම සැපැයූ මාධ්‍ය ලොක්කාටය.ප‍්‍රතිසංස්කරණ වාදීන්ගේ බැණුම්වලට හොරෙන් සවන් දුන් මෙම කෘතහස්ත දේශපාලනඥයා එසේ බැණ වැදුණ අයට මාධ්‍ය වාරණයක් දමන ලෙසට ද උපදෙස් දුන්නේය. එසේ උපදෙස් දුන්නේ පසුගිය බ‍්‍රහස්පතින්දාය. එමෙන්ම මාධ්‍යවල ගෝතයන්ගෙන් ලසන්ත, ජයතුංග, උපුල් කැඳවා ඉරිදා පත‍්‍රවල බොරු ර්‍ථතචදබ කරන ලෙසටද නියෝග දුන්නේය. මාධ්‍ය නඩයක් වටකරගෙන අනුන්ගේ බැණුම්වලට හොරෙන් සවන් දෙන පක්ෂ නායකයන් ලෝකයේ තවත් සිටී දැයි අපි නොදනිමු.මේ තත්ත්වය යටතේ කැරලිකරුවෝ කලවැද්දාට සහ උපුල්ට බරපතළ ලෙස තර්ජන එල්ල කළහ. ඒ වෙනත් කිසිම හේතුවක් නිසා නොව නායකයා නොමඟ යැවීම ගැනයි. මේ අතර උපුල් ජෝසප්ට අලුත් ගැටලුවක් මතුවී තිබේ. එනම් කෘතහස්ත සමඟ සිටීමෙන් තමන්ට අනාගතයක් නැති බවයි. ඒ නිසා විදේශගතවී ෂෙඩ් එකක පැට‍්‍රල් ගහන්නට වත් යායුතු බව ඔහු කියයි. මේ බව දැනගත් කෘතහස්ත මෙසේ කීවේය.”උපුල් ඔයා කොහේ ගියත් එදාවේල විග‍්‍රහය ලියන්නම ඕන”දැන් සටහන් කරන්නේ උපුල් ජෝසප් ප‍්‍රනාන්දුගේ එදාවේල විග‍්‍රහය ගැන අලුත්ම ආරංචියකි. මොහු පසුගිය බ‍්‍රහස්පතින්දා පළ කිරීමට භාර දුන් - කෘතහස්ත විසින් කියවද්දී ලියූ - විග‍්‍රහය නතර කිරීමට මාණික්‍ය ‘ලංකාදීප’ කර්තෘවරයා සහ විජය පුවත්පත් සමාගමේ සභාපති රංජිත් විජයවර්ධන මහතා තීරණය කළහ.එම විග‍්‍රහය නීතිමය අර්බුදයකට තුඩු දිය හැකි ඉතා පහත් මට්ටමේ අපහාසාත්මක විග‍්‍රහයක් විය. එහි සඳහන් කර තිබුණේ අධිකරණ ක්‍ෂේත‍්‍රය හා ආණ්ඩුව අතර ගැටුමක් ඇති කෙරෙන කරුණුය. ජනාධිපතිවරයාට අපහාස වන අයුරින් එම විග‍්‍රහය ලියා තිබුණි.උපුල් ගේ මෙම විග‍්‍රහය උපුල්ගේ නොවේ. රනිල් කියවද්දී ලියන කියවන විට ලිවීමකි. ඒ නිසා මෙය ප‍්‍රතික්ෂේප කිරීම රනිල්ගේ අදහස් ප‍්‍රතික්ෂේප කිරීමකි. මුදල් ලැබේනම් උපුල් නැමැත්තා ඕනෑම පහත් වැඩක් වුවත් කරන්නේය. අසූචි මත වැටුණු කාසිය දිවෙන් වුවද ගනී. එම විග‍්‍රහය පුරා වෛරය සටහන් වී තිබුණි. රනිල්ට ‘ලංකාදීප’ කර්තෘ කෙරෙහි ද වෛරයක් තිබේ.මෙම විග‍්‍රහය ‘ලංකාදීප’ පත‍්‍රයේ පළකරන්නේ රංජිත් විජයවර්ධන මහතාට කන්කෙඳිරි ගාමින්ය. කෙසේ හෝ මේ සතියේ ලිපිය පළ නොවුණාට රනිල්ට ද මල පැන තිබේ. රනිල්ට මලපනින්නේ මහින්ද රාජපක්ෂට මඩ ගැසීම නතර වූ නිසයි. උපුල්ට මල පනින්නේ ගතමනාව අහිමි වූ නිසයි කෙසේ හෝ විග‍්‍රහය පළ නොවීම නිසා උපුල් සිරි රණසිංහ මහතාටත් රංජිත් විජයවර්ධන මහතාටත් දෙහිකපන බව ‘මාණික්‍ය’ට වාර්තා වෙයි.මෙහි තවත් සිද්ධියක් තිබේ. මේ සතියේ එදාවේල විග‍්‍රහය පළ නොවීම ගැන කලවැදි චින්තක ‘ලංකාදීප’ කර්තෘට ප‍්‍රශංසා කරයි. හේතුව ඊයේ පෙරේදා උපුල් සමඟ ඇතිවූ ගනුදෙනුවක හුටපටයයි. රවි කරුණානායක ඇඟපත මහතා දෙහෙත පුරුෂයෙකි. ඇඟේ තරමට මොළේ නැතැයි සමහරු කීවත් රවි කරුණානායක සම්බන්ධයෙන් එය වැරදිය. හේතුව ඔහුගේ මොලෙන් වසර දෙකකදී කළ කී දෑ බලන විටය. හැබැයි ඔහු සතු මොලයෙන් ජනතාවට අල්පෙනෙත්තක දෙයක් කළේ නැත. තමන් වෙනුවෙන් හා ඔවුන්ගේ ගජමිතුරන් වෙනුවෙන් ඔහු විසින්ම විකුණනු ලැබූ සතොස බිල්ඩින් තරමටම ලොකු වැඩ කර ගත්තේය.චන්ද්‍රා සිල්වා යනු කෝට්ටේ ජනතාවගේ ආදරය දිනූ පුරපතිවරයෙකි. දේශපාලනඥයෙකි. ඔහු කෝට්ටේ ජනතාවට නිදහසේ ඉන්නටත් සන්ධ්‍යා භාගයේ ඳතුරන් සමඟ පිළිසඳරේ යෙදෙන්නටත් චන්ද්‍රා සිල්වා කී‍්‍රඩාංගණය ඉදිකෙළේය.එය ජනතාවට ලොකු අස්වැසිල්ලක් විය. චන්ද්‍රා සිල්වා මිය ගියේය. එක්සත් ජාතික පක්ෂය බලයට ආවේය. රවි කරුණානායක ඇමැති විය.චන්ද්‍රා සිල්වාගේ තුන්මාසේ දානය දෙන්නටත් කලින් රවිගේ අණින් චන්ද්‍රා සිල්වා කී‍්‍රඩාංගණය පොළොවට සමතලා කළේය. එසේ සමතලා කොට නිකම් හිටියේ නැත. බැංකුවකට වික්කේය. කොමිස් කුට්ටිය ගියේ කාටදැයි අපි නොදනිමු.සතොස පැය විසිහතරම ඇරියේය. ඈත එපිට ගම්වල මිනිසුන් රෑ නිදිවරාගෙන බඩු ගන්නට සතොසට එතැයි මේ අනුවණ දේශපාලනඥයා සිතුවේය. රාතී‍්‍ර 7ට කාබී නින්දට යන ගැමියා උදෙන් නැගිටින්නේ වැඩට පොළට යාමටය. සතොසට යාමට නොවේ.රෑ තිස්සේ විදුලිය නාස්ති විය. සේවකයෝ මුළුවලට වී නිදි කිරූහ.අවසාන ප‍්‍රතිඵලය වූයේ සතොස මුළුමනින්ම වසා දැමීමය. සේවකයන් ගෙදර යැවීමය. රවි කරුණානායක ජාතියට, රටට සේවක පන්තියට කළ එක් ද්‍රෝහිකමක් ලෙස එය හඳුන්වා දිය හැකිය. අනෙකුත් ද්‍රෝහීකම් ගැන අපට වඩා ඔහු දනී. එවැනි මිනිසකු දිනේෂ් ගුණවර්ධනට ‘ද්‍රෝහී ඇමැතියා” යයි කීම දෙකොණින් සිනා යන කතාවකි.මෙවැනි නරුම දේශපාලනඥයන් බිහිවීම දැයට සාපයකි.අනුන්ගේ කුණු කන්දල් සෙයන ගැරඩියා කැත සතෙකි. සර්පයෝ නම්බුකාරයෝ වෙති. උන් අනුන් දෂ්ඨ කරන්නේ කෙනෙකුගෙන් කරදරයක් හිරිහැරයක් සිදුවුවහොත් පමණි. එහෙත් ගැරඩියාට එවැනි ගතිගුණ නැත. තමන්ගේ වැඩේ කෙරෙන්නේ නම් එය හොඳටම සෑහේ.රැකියාව විකුණාගෙන කන ගැරඩින් වැනි මිනිස්සුද සිටිති. උදේට රැකියාවට අවුත් අස්්සන් කොට කාඩ් එක ගසා මාධ්‍ය ආයතනවල කුලියට කෑගසා ගතමනාව සොයාගෙන හැන්දෑවට යළි වැඩපොළට එන්නේ පොත අස්සන් කර ගෙදර යාමටය. වැඩපොළ යොදාගෙන ඇත්තේ තමන්ගේ සම්බන්ධීකරණ මධ්‍යස්ථානය ලෙසය. එක් දිනක් රාතී‍්‍ර සේවයට ආවේය. විනාඩි දහයක් ඇතුළත මිනිහා අතුරුදන් විය. ප‍්‍රධානියා මොහු හැමතැනම සෙව්වේය. සේවකයකු පැමිණ රූපවාහිනිය පෙන්වා ප‍්‍රධානියා සොයන සේවකයා සොයා දුන්නේය.කිසිම දිනයක පැය අටක් වැඩ කළේ නැත. වැටුප පින් පඩියක් විය. ඇඟපත තිබුණාට, කටහඬ තිබුණාට පපු කැවුත්ත අන්තිම සවුත්තුය. මෙසේ රාජකාරියෙන් පිට පනින අවලං වැඩකරන පුද්ගලයා විගණන නිලධාරීන්ට අසුවිය.ඔහුට එරෙහිව වාර්තාවක් ඉල්ලුවේය. එහෙත් ප‍්‍රධානියා ඔහුට අනුකම්පා කොට රැකියාව රැක දුන්නේය. අද ඒ ප‍්‍රධානියා ඔහුට සර්පයෙකි. ගැරඩින්ට වඩා සර්පයන් හොඳ යයි කීවේ ඒ නිසාය. සර්පයාට අභිමානයක් තිබේ.කුලවන්ත වෙයි. කිසිවකුටත් හිස නොනමයි. ගැරඩියා එසේ නොව කැටකැබලිති ඔසවා බොරු වීරත්වයක් පෙන්වන කුණකටු පවුලට නෑකම් කියන පෙරේත සතෙකි. මෙම සටහන මාධ්‍ය ලෝකයේ පතුරුවා ඇති ‘සර්පයා’ කතාවට පිළිතුරක් පමණි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809143</link>
    <topic>තවදුරටත් ප‍්‍රභාට කඩේ යනවාද නැද්ද?</topic>
    <author>- ඩබ්ලිව්. කේ. ප‍්‍රසාද් මංජු</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාදෙමළ සන්ධානය දෙලොවක් අතරමෙම ලියුම්කරු මීට වසර හතරකට පමණ පෙර ස්වර්ණවාහිනී ආයතනයේ සේවය කරමින් සිටියදී දෙමළ ජාතික සන්ධානයේ පාර්ලිමේන්තු මන්තී‍්‍ර නඩරාජා රවිරාජ් මහතාගෙන් ප‍්‍රවෘත්තිවලට අදාළ ප‍්‍රකාශයක් ලබාගැනීමට ඒ මහතාගේ නිවසට ගියේය. නීතීඥවරයªªවූ ඒ මහතා චාම් ලෙස ජීවත් වූ ජනතා නියෝජිතයෙකි. ඔහුගේ කතා කිරීමේ විලාසය හා තර්ක කිරීමේ ක‍්‍රමය දෙමළ ජනතාවගේ පමණක් නොව සිංහල ජනතාව අතරද ජනප‍්‍රියත්වයට පත්විය. රවිරාජ් මන්තී‍්‍රවරයා ප‍්‍රවෘත්තියට අදාළ ප‍්‍රකාශය ලබාදෙමින් කියා සිටියේ ආරක්ෂක අංශ කළත් කොටි සංවිධානය කළත් වැරැද්ද වැරැද්දක්ම බවයි. කොටි සංවිධානයේ ඇතැම් කි‍්‍රයා විවේචනය කිරීමට ද රවිරාජ් මන්තී‍්‍රවරයා පසුබට නොවීය.ප‍්‍රවෘත්තිය පටිගත කිරීමෙන් අනතුරුව ඔහු සුහදශීලී ලෙස අපත් සමඟ ටික වේලාවක් කථා කෙළේය. “මන්තී‍්‍රතුමා හැමදාම මේ ගැටුම තියේවිද? ඉදිරියට මොකක් වෙයිද? ඔබතුමාටත් මීට කාලයකට පෙර කොටි සංවිධානයෙන් තර්ජන තිබුණා නේද?” යනුවෙන් මම විමසුවෙමි.”ඔව්, තර්ජන තිබුණ. ඒත් දැන් ප‍්‍රශ්නයක් නැහැ. දෙමළ ජාතික සන්ධානය කොටි සංවිධානය සමඟ අවබෝධයකින් කටයුතුª කරන්නේ.” යනුවෙන් මන්තී‍්‍රවරයා පැවැසීය.”මන්තී‍්‍රතුමා නීතීඥයෙක්. කොටි සංවිධානයේ බලපෑම්වලට අකැමැත්තෙන් හරි මුහුණදෙන්න සිදුවෙලා තියෙනවා. මන්තී‍්‍රතුමා කැමැති නැද්ද මේ ප‍්‍රශ්න අමතක කරලා දරුපවුලත් සමඟ සතුටින් ජීවත්වෙන්න? ඔය ඕනතරම් කට්ටිය පිටරට ගිහිල්ලා ජීවත් වන්නේ” යන පැනය මන්තී‍්‍රවරයා වෙත මම යොමු කෙළෙමි.”මං එහෙම ජීවත්වෙන්න ආසයි. ඒත් දෙමළ ජනතාවට ප‍්‍රශ්නයක් තියෙනවා. ඔවුන්ගේ සාධාරණ අයිතිය වෙනුවෙන් කවුරුහරි පෙනී ඉන්න ඕන.” යනුවෙන් රවිරාජ් මන්තී‍්‍රවරයා පැවැසීය.”දෙමළ ජනතාවට ප‍්‍රශ්නයක් තියෙන බව හැමෝම පිළිගන්නවා. ඒකට දේශපාලන විසඳුමක් අවශ්‍ය බවත් වගකිවයුත්තන් පිළිගන්නවා. දැන් වැල්ලවත්තේ දෙමළ ජනතාව හා සිංහල ජනතාව සමඟියෙන් ඉන්නේ. ඔබතුමාත් සිංහල ජනතාව සමඟ මිත‍්‍රශීලීව ඉන්නේ. ඉතිං මේක විසඳගන්න ආයුධ අරගෙන ගහමරාගන්න ඕන නැහැ නේද?” කියා මම ප‍්‍රශ්නයක් ඇසුවෙමි.නාරාහේන්පිට මහල් නිවාස සංකීර්ණයේ මිදුලේ ළමයින් කිහිපදෙනකු සෙල්ලම් කරන දෙස දීර්ඝ වේලාවක් බලා සිටි නඩරාජා රවිරාජ් මන්තී‍්‍රවරයා සිනහසුණා මිසක් කිසිවක් කීවේ නැත. නඩරාජා රවිරාජ් මන්තී‍්‍රවරයා කිසිවක් නොකීවට ඔහුගේ දෙඇස් බොහෝ දේ කීවේය. ඔහු යාපනය නගරාධිපතිවරයා ලෙස යන්නේ ඊට පෙර සිටි බොහෝ නගරාධිපතිවරුන් සංඛ්‍යාවක් කොටි සංවිධානය විසින් ඝාතනය කරනු ලැබ තිබෙන අවස්ථාවකදීය. නොබියව රවිරාජ් මන්තී‍්‍රවරයා යාපනය නගරාධිපතිවරයා වශයෙන් වැඩ භාරගන්නේ යාපනයේ ප‍්‍රජාතන්ත‍්‍රවාදය සුරැකිය යුතුª නිසාය. කොටි සංවිධානයේ බලපෑම් කිසිවක් ගණනකට නොගත්තද ඔහුගේ මරණ සහතිකය දින රහිතව කොටි සංවිධානය ලියා තබා ඇති බවද ඔහු දැනගත්තේය. ඔහු තම ආත්ම ආරක්ෂාවට පිස්තෝලයක්ද ළඟ තබා ගත්තේය. සියල්ල උඩුයටිකුරු වූයේ දෙමළ ජාතික සන්ධානය බිහිවී කොටි සංවිධානයේ බලපෑම් යටතේ කි‍්‍රයාකිරීමට පටන්ගත් විටය.ද්‍රවිඩ එක්සත් විමුක්ති පෙරමුණේ නායක වී ආනන්ද සංගරී මහතා කිසිම අවස්ථාවක කොටි සංවිධානයේ රූකඩයක් නොවීය. දෙමළ ජාතික සන්ධානය කොටි බලපෑම්වලින් ආරක්ෂා කර ගැනීමට ඔහු දැඩි උත්සාහයක් ගත්තේය. මේ නිසා දෙමළ ජාතික සන්ධානයේ ඇතැම් මන්තී‍්‍රවරුන් අතර ද යම් යම් අර්බුද හටගත් අතර ආනන්ද සංගරී මහතා නායකත්වයෙන් ඉවත් කිරීමටද කොටි සංවිධානය යම් යම් සැලසුම් දියත් කළේය. ඉන් අනතුරුව පැවති මහ මැතිවරණයේදී ආනන්ද සංගරී මහතා දෙමළ ජාතික සන්ධානයෙන් ඡන්දය ඉල්ලුවේ නැත.කෙසේ නමුත් ඔහුට පාර්ලිමේන්තුවට තේරී පත්වීමට නොහැකි විය. ආනන්ද සංගරී මහතා නියෝජනය කරනුයේ මේ රටේ ප‍්‍රජාතන්ත‍්‍රවාදය පිළිගත් දෙමළ ජනතාවයි. ඔහු වෙනම ඊළාම් රාජ්‍යයක් කිසිදා අපේක්ෂා නොකළේය. ඔහුට අවශ්‍ය වූයේ එක් රටක් තුළ දෙමළ ජනතාවට යම් සාධාරණ දේශපාලන විසඳුමක් ලබාදීමටය. ඊළම ප‍්‍රතික්ෂේප කරන ආනන්ද සංගරී මහතා පළාත් සභාවට එහාට ගිය විසඳුමක් අපේක්ෂා කරයි. ප‍්‍රජාතන්ත‍්‍රවාදය ඉතා ඉහළින් පිළිගෙන එක්රටක් තුළ දෙමළ ජනතාවට උපරිම බලය බෙදීමක් අවශ්‍ය බව කථාකරන ආනන්ද සංගර් වැන්නෙකුට ප‍්‍රභාකරන් මරණ වරෙන්තුව නිකුත් කරන්නේ ඇයි ද යන්න මේ රටේ දෙමළ ජනතාවට තියන බරපතළ ගැටලුවකි.කොටි සංවිධානයට එරෙහි ආරක්‍ෂක අංශ තීරණාත්මක සටනක නිරත වන්නේ ත‍්‍රස්තවාදයෙන් ජනතාව මුදා ගැනීම සඳහායි. මේ වන විට මුළු නැගෙනහිර පළාතම කොටි සංවිධානයට අහිමි වී ඇත. දැනට කොටි සංවිධානයට ඉතිරිව තිබෙන්නේ කිළිනොච්චි , මුලතිව් සීමිත භූමි ප‍්‍රමාණයක් පමණි. ආණ්ඩුව ප‍්‍රකාශ කරන්නේ කෙටි කාලයකදී නැඟෙනහිර පළාත මෙන් උතුරු පළාතද මුළුමනින්ම ත‍්‍රස්තවාදයෙන් මුදා ගන්නා බවයි. එන්න එන්නම කොටි සංවිධානය පරාජයට පත්වෙමින් පවතින නිසා දෙමළ ජාතික සංවිධානයේද අභ්‍යන්තර අර්බුද කිහිපයක්ම හටගෙන තිබේ. පිරිසක් තවමත් කොටි සංවිධානය වෙනුවෙන් පෙනී සිටිනකොට තවත් පිරිසක් කියා සිටින්නේ තමන් ස්වාධීනව කි‍්‍රයා කල යුතු බවයි. කොටි සංවිධානය වෙනුවෙන් ඔවුන්ගේ බලපෑම්වල ට හසුවී දේශීයවත් අන්තර්ජාතිකවත් ඔවුන්ට කඩේ ගියා ඇති යනුවෙන් මෙම පිරිස කියන්නට පටන්ගෙන ඇත.පසුගිය අය වැය ඡන්ද විමසීමේදී කෙසේ හෝ අය වැය පරාජය කිරීමට කොටි සංවිධානය දැඩි වෙහෙසක් ගත්තේ අයවැයෙන් පසුව වන්නි මෙහෙයුම ආරම්භ කරන නිසාය. කොටි සංවිධානයට කෙසේ හෝ අවශ්‍ය වූයේ වන්නි මෙහෙයුම ආරම්භ කිරීමට ප‍්‍රථම ආණ්ඩුව පෙරලීමටය. අය වැය ඡන්ද විමසීම සඳහා දෙමළ ජාතික සන්ධානයේ සියලු මන්තී‍්‍රවරුන්ට සහභාගිවන ලෙස ප‍්‍රභාකරන් නියෝග කළේය. එම නියෝගයට දෙමළ ජාතික සන්ධානයේ මන්තී‍්‍රවරුන් කෙතරම් කලබලයටත්, භීතියටත් පත්වීද යත් විදේශ රටවල සිටි මන්තී‍්‍රවරුන්ද කඩිමුඩියේ ශී‍්‍ර ලංකාවට පැමිණියේ අය වැයට එරෙහිව ඡන්දය ප‍්‍රකාශ කිරීමටය. දෙමළ ජාතික සන්ධානය නියෝජනය කරන උගත් බුද්ධිමත් මන්තී‍්‍රවරුන් සැලකිය යුතු ප‍්‍රමාණයක් ප‍්‍රභාකරන්ගේ මෙම ගොන් පාට්වලට අකැමැතිය. තුවක්කු කටට තිබෙන සාධාරණ භීතිය හේතුවෙන් ඔවුහු මුනිවත රකිති .ඇල්ෆ‍්‍රඩ් දොරේඅප්පාගේ සිට නීලන් තිරුචෙල්වම්ලා දක්වා කොටි සංවිධානය ඝාතනය කළ දෙමළ උගත් බුද්ධිමතුන්ගේ ප‍්‍රමාණය මෙතෙකැයි කිව නොහැකිය. එහෙත් කොටි සංවිධානය ක‍්‍රම ක‍්‍රමයෙන් දුර්වල වන විට දෙමළ ජාතික සන්ධානයේ අභ්‍යන්තරව සඟවාගෙන තිබූ පීඩනයද පිපිරෙන්නට විය. උතුරු නැගෙනහිර දෙමළ ජනතාවගේ ගැටලු වෙනුවට මේ දක්වා දෙමළ ජාතික සන්ධානයට කථා කිරීමට සිදුවූයේ කොටි සංවිධානයේ ගැටලු පමණි. එම නිසා දෙමළ ජාතික සංවිධානයේ බහුතරයකට අවශ්‍ය වී ඇත්තේ ප‍්‍රභාකරන් බේරාගැනීමට වඩා උතුරු නැගෙනහිර දෙමළ ජනතාවගේ ගැටලු කෙරෙහි අවධානය යොමු කිරීමටය. අනෙක් වැදගත්ම කාරණය වන්නේ දෙමළ ජාතික සන්ධානය කෙතරම් කොටි සංවිධානය හේතුවෙන් කඩේ ගියද ඔවුන්ගේ ප‍්‍රකාශ කිසිවක් අන්තර්ජාතික ප‍්‍රජාව හා ඉන්දියාව පිළිගන්නේද නැත.ප‍්‍රභාකරන්ට අවශ්‍ය වූයේ දෙමළ ජාතික සන්ධානය ලවා ඔහුට කළ නොහැකි දේවල් සිදුකිරීමටය. එහෙත් වන්නි මෙහෙයුම නතර කරන ලෙසට දෙමළ ජාතික සන්ධානය කෙතරම් ඉන්දියාවට නොයෙකුත් දේවල් ප‍්‍රකාශ කළද ඒ කිසිවක් ගණන් ගත්තේ ඉන්දියාව නොවේ.මීට පෙර හදිසි නීති ඡන්දයේදි ඊට එරෙහිව ඡන්දය දීම දෙමළ ජාතික සන්ධානයේ ප‍්‍රමුඛතම කාර්යය විය. ඔවුන්ගේ මන්තී‍්‍රවරුන් හා මන්තී‍්‍රවරියන් විසිදෙදෙනාම එම දිනයට පැමිණීම අසාර්ථක විය. එහෙත් මුළු නැගෙනහිර පළාත ප‍්‍රභාකරන්ට අහිමිවීමත්, වන්නි මෙහෙයුම සාර්ථකව කි‍්‍රයාත්මක වෙන කාලයේත් දෙමළ ජාතික සන්ධානයේ මන්තී‍්‍රවරුන් පාර්ලිමේන්තුවට පැමිණෙන්නේ ඕනෑවට එපාවට මෙනි.පසුගියදා හදිසි නීති විවාදයට පැමිණ සිටියේ ඔවුන්ගේ මන්තී‍්‍රවරුන් එකළොස් දෙනෙකුª පමණි. ක‍්‍රම ක‍්‍රමයෙන් මන්තී‍්‍රවරුන් මෙසේ අඩුවන නිසා වැඩිපුරම කේන්තිගොස් ඇත්තේ ආර්. සම්බන්ධන් මන්තී‍්‍රවරයාටය. මෙසේ නොපැමිණි චන්ද්‍රසේකර මන්තී‍්‍රවරයා නොපැමිණි හේතුව අප නොදන්නා නමුත් එකක් පැහැදිලිව කිව ඛ්ැකිය. ඒ තව දුරටත් ප‍්‍රභාකරන්ට කඩේ යන වාද එසේත් නොමැතිනම් ජනතාව වෙනුවෙන් කඩේ යනවා ද කියා දෙමළ ජාතික සන්ධානය තුළ ප‍්‍රබල සංවාදයක් ඇති වී තිබේ.- ඩබ්ලිව්. කේ. ප‍්‍රසාද් මංජු</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809144</link>
    <topic>අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවා</topic>
    <author>කීර්ති මෙන්ඩිස්</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාකන්තලේ දැන් අවතැන්වූවන් නැහැත‍්‍රස්තවාදි ප‍්‍රහාර නිසා අවතැන්ව පැමිණෙන අහිංසක ජනතාව වෙත රජය දැඩි අවධානයක් යොමුකොට ඔවුන්ගේ සියලුම පහසුකම් ඉටුකිරීම නිසා ඔවුන් දැන් අවතැන් වී නැති බවත් යළි තම ගම්බිම් වල නිදහසේ සතුටින් ජීවත්වීමට ඔවුන්ට හැකිවී තිබෙන බව කන්තලේ ප‍්‍රාදේශීය ලේකම් යූ.ජේ.එම්. එස්.එස්.බී. ජයසිංහ මහතා කියයි. ඒ මහතා මෙසේද කීය.”2006 අගෝස්තු මාසේ පස්වෙනිදා ත‍්‍රස්තවාදි ප‍්‍රහාර නිසා මුතූර් ප‍්‍රාදේශීය ලේකම් කොට්ඨාසයේ පදිංචි කරුවන් 90% ක්ම කන්තලේට ආවා. දල වශයෙන් 35,000 ක විතර.. මුස්ලිම් ජනතාවක්.ඒ පිරිසෙන් හයදාහක් පමණ කින්නියා තඹලගමුව නගර හා කඩවත් වලට ගියා. ඉතුරු 29,000 ද කන්තලේ රැඳුණා.ඔවුන්ට අවශ්‍ය කෑම බීම , නවාතැන් සනීපාරක්‍ෂක පහසුකම්, සියල්ල සිදුකලේ රජයෙන්. ජාතිය ගොඩනැගීමේ අමා්‍යාංශයෙන් මුදල් ලබා දුන්න. පෞද්ගලිකවත් අපි සොයාගත්තා.ඔවුන් නවාතැන්ගෙන සිටියේ පන්සල් පාසල් වැනි ස්ථානවල කොට්ඨාශයේ සාමාන්‍ය ජනතාවත් මූලිකව රජයත් කිසිදු ජාතියක් බේදයක් නැතිව ඔවුන්ට උදව් උපකාර කළා.ඊට අමතර කි‍්‍රයාන්විත කමිටුවක් හැදුවා. ඊට රජයේ ආයතන එක්වුණා. විදුලිබල මණ්ඩලය, ජලසම්පාදනය, ටෙලිකොම්, ප‍්‍රාදේශීය සභාව, පොලිසිය ,රෝහල ආදි වශයෙන් හැමදාම සවස හයට මම කමිටුවේ නිලධාරින් සමඟ එදිනෙදා ප‍්‍රශ්නය සමාලෝචනය කරන්න මුණ ගැසුණා. අවතැන්වූවන්ට අවශ්‍ය පහසුකම්, අඩුපාඩු අපි එතනදී විසඳ්‍රගත්තා. ඔවුන්ට උපරිම ලෙස සැලකීමත් එම දරු පවුල් සතුටින් තැබීමත් අපේ පරමාර්ථය වුණා.””අපි ඔවුන්ට අමුද්‍රව්‍ය දුන්නා උයා පියාගෙන කන්න. සැම කඳවුරකටම එක් ග‍්‍රාම නිලධාරියෙකු හා තවත් නිලධාරියෙකු සම්බන්ධ කළා කඳවුරු බාර නිලධාරින් ලෙස ඔවුන්ගේ මාර්ගයෙන් අවතැන්වූවන්ට ඇති ගැටලු හැමදාම සාකච්ඡා කළා.ඒවාට විසඳුම් ලබලා දුන්නා.”කඳවුරුවල සිටින ගැබිණි මව්වරුන්ට කුඩා දරුවන්ට අවශ්‍ය බෙහෙත් වර්ග බෝවෙන රෝග වැළැක්වීමට අදාල දෑ උපදෙස් ලබා දෙන්නට පවුල් සෞඛ්‍ය සේවිකාවක් යෙදෙව්වා. පුංචි මොබයිල් ක්ලිනික් එකක් හා වෛද්‍යවරයකු ඔවුන්ගේ සෞඛ්‍යය තත්ත්වය සොයා බලන්න යෙදෙව්වා.තාවකාලිකව විදුලි සැපයුම ලබාදීමෙන් අවතැන් වූවන්ට දැඩි සහනයක් ලබාදීම රජය කළ ලොකුම පියවරක් ඊට අදාල මූල්‍ය ප‍්‍රතිපාදන ආපදා කළමනාකරණ අමාත්‍යංශයෙන් ලබාදුන්නා.ඊළඟට නැවත පදිංචි කිරීම පිළිබඳ ගැටලු මතු වුණා. අපිට අවශ්‍ය වුනේ ඉතා ඉක්මනින් අවතැන්වූවත් යළි තම තමන්ගේ නිවෙස්වල නැවත සතුටින් පදිංචිව සිටිනවා දැකීමයි.මුතුර් ප‍්‍රදේශයේ ආරක්‍ෂාව තහවුරු කළා. යුද හමුදාව මගින් ආරක්‍ෂාව ස්ථිර වු බව රාජ්‍ය ආරක්‍ෂක අමාත්‍යංශය මගින් තහවුරු කිරීමෙන් පසු ඒ අවතැන්වූවන් දින 43 ක් ඇතුලත යළි තම ගම් බිම්වලම යළි පදිංචිකරවීම දැන් සතුටට හේතුවක්. අවතැන්වූවන් පෙරළා ඒ ගම්බිම් වලට ගියේ ඉතාමත් පී‍්‍රතියෙන්.ගබඩා වල ආහාර තිබුණා. ඒ ගමට යන දරු පවුලකටම සතියකට සරිලන ආහාර මල්ලක්ද අපි ලබා දුන්නා.29,000 ක් නැවත පදිංචිකරලීමට අවශ්‍ය ප‍්‍රවාහ පහසුකම් ගැටලු මතුවුණත් අනුරාධපුර, පොළොන්නරුව , දඹුල්ල, කන්තලේ, ප‍්‍රදේශවලින් ලංගම බස්රථ ගෙනවිත් ඊට අවශ්‍ය ඉන්ධන ලබාදී ඔවුන් සියල්ල දවස් තුනක් ඇතුළත සිය ගම් බිම් වලට යැවීමට අපිට හැකිවුණා. රජය ඊට උපරිම ලෙස සහාය වුණා. ආපදා කළමනාකරණ අමාත්‍යංශය ඒ සඳහා ලක්‍ෂ විස්සක් පමණ ලබාදුන්නා ඉන්ධන වලට පමණක්.ආරක්‍ෂක ලේකම් තුමා සහ බැසිල් රාජපක්ෂ මහතා මොවුන් ගැන නිතරම සොයා බැලුවා. ති‍්‍රමලේ දිසාපති මේජර් ජනරාල් රංජිත් ද සිල්වා, හිටපු ප‍්‍රාදේශීය ලේකම් සිරිමෙවන් ධර්මසේන විශාල වැඩ කොටසක් කළා. කොටින්ම කියනවා නම් මුස්ලිම් ජනතාව පුදුමයට පත්වුණා වෙනස් ජාතියක් ඔවුන්ගේ දුකට සැපට උදව් කිරීම ගැන රජයේ පුර්ණ සහාය ලැබුණ නිසා දින 43 ක් ඇතුළත ඔවුන් නැවත පදිංචි කිරීමට හැකිවුණ එක ලොකු ජයග‍්‍රහණයක්.රජය එතනින් නතර වුණේ නැහැ. මුතුර්වලට ගිය ඔවුන්ගේ ගේ දොර ත‍්‍රස්තවාදී ප‍්‍රහාර නිසා කැඩී බිඳී ගොස් තිබුණානම් නිවාස අධිකාරිය මගින් ඒවා තක්සේරු කරලා ඔවුන්ට එම ගේදොර හදාගන්න ගෙවීමකුත් කළා. ප‍්‍රාදේශීය ලේකම් කාර්යාලය මගින්.” ඒ වගේම තමයි 2006 දෙසැම්බරයේ ඇතිවුණූ මා විල්ආරු සිදුවීම . ත‍්‍රස්තවාදීන් සොරොව්ව වැහුවා. ගොවිතැන් බතින් ජීවත්වන සේරුවිල ජනතාව අවතැන් වුණා. පීදෙන ගොයම මැරුවා ජන ජීවිතයේ අනෙකුත් අවශ්‍යතා අඩාල කළා.සේරුවිල ප‍්‍රාදේශීය ලේකම් කොට්ඨාසයේ මුළු ජනගහන දොළොස් දහසක්. ඔවුන් අවතැන්වීමෙන් කන්තලේට ආවා. වැඩිපුර සිංහල ජනතාව දෙමළ හා මුස්ලිම් කුඩා ප‍්‍රතිශතයක් හිටියා.රජය ඔවුන් වෙනුවෙන් සියලුම පහසුකම් ලබාදුන්නා කඳවුරුවලට ආරක්‍ෂාව පොලිසියෙන් සැපයුවා. යුද හමුදාව මාවිල්ආරු මුදාගැනීමේ සටනට එක්වුණා.දින 51 ක් ඔවුන් කන්තලේ ප‍්‍රාදේශීය ලේකම් කොට්ඨාසයට අනුයුක්තව පාසල් පන්සල්වල නතරවුණා. ඇමැතිවරුන් මෙහාට ආවා ගියා. ඔවුන්ගේ දුක සැප අඩු පාඩු සොයා බැලුවා. බැසිල් රාජපක්ෂ මහතා හැමදාම රාති‍්‍රයට කතා කරලා අවශ්‍ය දෑ අඩු පාඩු විමසුවා. අපි කඳවුරු ගානේ ගිහින් ඔවුන්ට අවශ්‍ය කෑම බීම සනීපාරක්‍ෂක කටයුතු වෙනත් දෑ ආදිය ලබාදීම සිදුකළා. රජය ඒ වෙනුවෙන් විශාල මුදලක් ලබා දුන්නා. මාවිල්ආරු මුදා ගැනීමත් සමඟ එම ප‍්‍රදේශයේ ආරක්‍ෂාව තහවුරු වීමෙන් පසු ඔවුන් දින 51 ක් ඇතුළත නැවත සිය ගම්බිම් වලම පදිංචිකරවීමට රජය පියවර ගත්තා. මම හිතන්නේ ඒකත් හොඳ වාර්තාවක් අද ඔවුන් සතුටින් සිටිනවා. ඒ නිසා මගේ කොට්ඨාසයෙන් දැන් අවතැන්වූවන් නැති බවත් ප‍්‍රාදේශීය ලේකම්වරයා සතුටින් අවධාරණය කළේය.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809145</link>
    <topic>ළඟදීම ඔයාලට ගොඩබිමින් කොළඹට එන්න පුළුවන් වෙයි</topic>
    <author>- චන්දන බණ්ඩාර</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපා- චන්දන බණ්ඩාරගිය සතියේ් ජනාධිපතිතුමා හමුවීමට යාපනයේ දෙමළ පාසල් වල ශිෂ්‍ය ශිෂ්‍යාවන් පිරිසක් පැමිණියහ. මේ පිරිස ජනාධිපතිතුමා හමුවට කැඳවාගෙන ආවේ ඇමැති ඩග්ලස් දේවානන්දය. දෙමළ සිසුන්ගේ පැමිණීම ජනාධිපතිතුමාට දැනුම් දීමත් සමගම අරලිය ගහ මැදුරේදි ඔවුන් වෙනුවෙන් භෝජන සංග‍්‍රහයක් ද පිළියෙළ කෙරිණි.සිසු පිරිස හා ජනාධිපතිතුමාගේ හමුවට ‘තාරුණ්‍යට හෙටක්’ සංවිධානයේ සභාපති නාමල් රාජපක්ෂටද පැමිණෙන ලෙස ජනාධිපතිතුමා දැනුම් දුන්නේය. මෙම හමුවේදී දෙමළ පාසල් දරුවෝ තමන්ට ඇති අපහසුතා ගැන කීහ.”අපිට පාසල් පෙල පොත් වෙලාවට ලැබෙන්නේ නෑ. ඒවා පරක්කු වෙලා ලැබෙන්නේ. සමහර පොත් අවුරුද්ද මැද ලැබෙන්නේ . ඒ නිසා අපේ ඉගෙනීම් කටයුතුවලට ඒක බාධාවක්” එක් ශිෂ්‍යාවක් ජනාධිපතිතුමාට කීය.” ලබන වසරේදී ඒ ගැටලුවට ඇති වෙන්නේ නෑ. දැනටමත් ඊළඟ වසරට අවශ්‍ය පෙළපොත් ඔයාලාගේ ප‍්‍රදේශවලට යවලා තියෙන්නේ “ ජනාධිපතිතුමා යාපනයේ සිසු දරුවන්ට කීය.තවත් පාසල් දරුවකු කීවේ “අපිට එන ලියුම් සිංහලෙන් එන නිසා එ්වා තේරුම් ගන්න බෑ” යැයි කියා ය. තවත් දරුවෙකු කීවේ සමහර ගුරුවරුන්ට සිංහල භාෂාව ගැන දැනීමක් නැති බවය.ඒ නිසා විකල්පයක් ලෙස කාටත් තේරුම් ගත හැකි පොදු භාෂාවක් ලෙස ඉංගී‍්‍රසි භාෂාවෙන් තමන්ට එවන ලියුම් ඇතුළු ලියකියවිලි එවන්නේ නම් එය තරමක් දුරට හෝ තමන්ට පහසුවක් බවද යාපනයේ දරුවෝ කීහ.ඒ සමගම ජනාධිපතිතුමා නිලධාරීන්ට උපදෙස් දුන්නේ. යාපනය ප‍්‍රදේශයේ පාසල් වලට යවන චක‍්‍රලේඛ ඇතුළු ලියකියවිලි දෙමළ භාෂාවෙන් යැවීමට වග බලා ගන්නා ලෙසය.මේ අතරතුර සිටි තවත් සිසුවෙක් අපූරු කථාවක් කීවේය. “ සර් අපි යාපනයේ ඉදලා කොළඹට ආවේ නැවෙන්. නැවේ එනකොට අපිට වමනය ගියා. අපිට යාපනේ ඉදලා කොළඹට එන්න මාර්ග පහසුකම් සලසා දෙන්නකෝ” යැයි කීය.ජනාධිපතිතුමා ඊට පිළිතුරු දුන්නේ මුහුණේ සිනහවක්ද රදවා ගනිමිනි. “දැනට දරුවනේ පාරවල් හැදෙමින් පවතිනවා. ඔයාලට යාපනයේ ඉදලා කොළඹට එන්න තියෙන ලොකුම පශ්නය ත‍්‍රස්තවාදීන්.මේ යුද්ධය ඉවර වුණාම ඔයාලාට පාරවල් වලින් කොළඹට එන්න පු‍්‍රළුවන්වෙයි. “ජනාධිපතිතුමා බලාපොරොත්තු සහගතව කීවේය.ජනාධිපතිතුමා සහ යාපනයේ දෙමළ සිසු දරුවන් අතර හමුවේදී ඔවුන් ඉදිරිපත් කළ තවත් ප‍්‍රශ්නයක් වූයේ පරිගණක පහසුකම් නොමැතිකම පිළිබඳවය.”හොඳයි මම යාපනයට පරිගණක මධ්‍යස්ථාන ළඟදිම දෙන්නම්. ඉතාම ඉක්මනින් යාපනයේ “නැණ සල’ මධ්‍යස්ථානයක් පිහිටුවන්න කටයුතු කරලා දෙන්නම් “ ජනාධිපතිතුමා කීවේය.යාපනයේ සිට පැමිනි දරුවන් කොළඹ සංචාරය කිරීම සමගම ඔවුන්ට තමන්ට ඇති අඩුපාඩු තදින්ම දැනෙන්නට විය.“අපිට කී‍්‍රඩා කරන්න කී‍්‍රඩා මධ්‍යස්ථානයක් නෑ. ඒ නිසා අපිට ඒ පහසුකම දෙනවා නම් හොඳයි “ තවත් සිසු දරුවෙක් ජනාධිපතිතුමාගෙන් ඉල්ලා සිටියේය.යාපනයට කී‍්‍රඩා මධ්‍යස්ථානයක්මේ හමුවට ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතා ද සහභාගි වී සිටියේය. “තාරුණ්‍යයට හෙටක් සංවිධානයෙන් අපි යාපනය විශ්ව විද්‍යාලයට පිහිනුම් තටාකයක් දුන්නා. කැම්පස් එක ඇතුලේ පී.ටී මධ්‍යස්ථානයක් තියෙනවා නේද” නාමල් රාජපක්ෂද දරුවන්ගෙන් ඇසුවේය.ඒ සමගම දරුවන් කීවේ “ සර් ඒත් අපිට එතනට ගිහිං කී‍්‍රඩා කරනවා කියන දෙය ප‍්‍රායෝගික නෑ. දහය වසරේ, එකොළහ වසරේ වගේ ඉන්න අපිට යාපනය කැම්පස් එකට යන එක ප‍්‍රායෝගික දෙයක් නෙවෙයි” දරුවෝ කීහ. ඒ මොහොතේ ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතා කීවේ ඉතාම ඉක්මනින්. යාපනයට කී‍්‍රඩා මධ්‍යස්ථානයක් තම සංවිධානයෙන් ලබා දීමට පොරොන්දු වන බවය.”මඩකලපුවේ, යාපනයේ, වවුනියාවේ, මුලතිව් , හම්බන්තොට නෙවෙයි මේ රටේ කොතන ඉපදුනත් ඔයාලා මගේම දරුවෝ “ ජනාධිපතිතුමා ඉතාම හැඟුම් බරව කීවේය. ඒ සමගම මේ අවස්ථාවට සහභාගි වී සිටි සිසු දරුවන්ගේ දෙමව්පියෝ ජනාධිපතිතුමාට ස්තුති පුද කළහ.“අපි නැගෙනහිර ප‍්‍රජාතන්ත‍්‍රවාදය තහවුරු කළා. ඉදිරියේදී ඔයාලාගේ පළාත්වලත් ප‍්‍රජාතන්ත‍්‍රවාදය තහවුරු කරනවා. එතකොට ඔයාලට පුළුවන් ඔයාලාගේම නියෝජිතයන් ප‍්‍රාදේශීය සභාවට පළාත් සභාවලට පත් කර ගන්න.එතකොට ඔයාලගේ ඔය වගේ අඩුපාඩු වුණත් විසඳ්‍ර ගන්න ඉතාම පහසුයි. මේ රටේ ඕනෑම කෙනෙකුට මේ රටේ ඕනෑම තැනකට යන්න එන්න අයිතිය සහ නිදහස තියෙන්න ඕන.අපි මේ උත්සාහ කරන්නේ ඒ නිදහස අයිතිය ඔයාලට උරුම කරලා දෙන්න. අපිට වගේ එක රටක හැමෝටම සමගියෙන් ඉන්න පුළුවන් තැනට රට පත් කරන්නයි. සාමකාමී පරිසරයක් ගොඩ නගන්නයි ජනාධිපතිතුමා පාසල් දරුවන්ට සහ මව්පියන්ට පැහැදිලි කැර දුන්නේය.වැරදි සංඛ්‍යා ලේඛන ඉදිරිපත් කරලාගිය සතියේ දී ජනාධිපතිතුමාගේ ප‍්‍රධානත්වයෙන් කැබිනට් මණ්ඩලය සුපුරුදු පරිදි රැස්විය. මෙවර කැබිනට් රැස්වීමේදී ඇමැති මහාචාර්ය තිස්ස විතාරණ නැනෝ තාක්ෂණය ගැන කරුණු ඉදිරිපත් කිරීමක් කළේ ය.එහිදී ලංකාවේ දුප්පත්කම ගැන කතා කළ ඇමැති තිස්ස විතාරණ මෙරට දුප්පත්කම නැති කරන යෝජනා සහ සංඛ්‍යාලේඛන ද ඉදිරිපත් කළේ ය. එම ඉදිරිපත් කිරීම දෙස ජනාධිපතිතුමා ඉතාම අවධානයෙන් බලා සිටියේ ය.“ඇමැතිතුමා ඔබතුමා ගේ සංඛ්‍යාලේඛන හරිද? ඔය සංඛ්‍යා ලේඛන වැරැදියි. අපේ රටේ දැන් දරිද්‍රතාවය අඩුවෙලා තියෙනවා. ඒත් මේ සංඛ්‍යාලේඛනවලින් ඒක පේන්නේ නෑ.උදාහරණ දෙන්න පුළුවන් මට. හම්බන්තොට දිස්ති‍්‍රක්කයේ සියයට 42 ට තිබ්බ දුප්පත්කම දැන් සියයට දොළහට පහළ බැහැලා තියෙනවා. හැබැයි මේ සංඛ්‍යාලේඛනවල ඒ බව පෙන්වන්නේ නෑ.ඒ නිසා මම මේ සංඛ්‍යාලේඛන විශ්වාස කරන්නේ නෑ. නමුත් ඔබතුමා ඔය සංඛ්‍යාලේඛන ගැන විශ්වාසයෙන් කථා කරනවා. ඒක වැරැදියි. මේ සංඛ්‍යාලේඛන මෑත කාලයේ ඒවා නෙවෙයි.” ජනාධිපතිතුමා පැහැදිලි කෙළේ ය.ජනාධිපතිතුමා ගේ අදහස ඇමැති බන්දුල ගුණවර්ධන ද සනාථ කරමින් කථා කළේය. “ජනාධිපතිතුමා කිව්වා හරි. අපි නිදහස ලබා ගත්තාට පස්සේ අඩුම විරැකියා ප‍්‍රතිශතයක් තිබෙන්නේ මේ වකවානුවේදී.දැන් විරැකියාව අපේ රටේ සියයට 5.9 යි. රාජ්‍ය අංශයට උපාධිධාරීන් පනස්පන් දහසකට වඩා බඳවා ගත්තා ග‍්‍රාමීය ආර්ථිකය අද දියුණු වෙලා. ගොවි තැන දියුණුවීම නිසා ග‍්‍රාමීය ආර්ථිකය වේගයෙන් දියුණු වෙලා.ඇමැතිතුමා ඉදිරිපත් කළේ යල් පැන ගිය සංඛ්‍යාලේඛන. ඒ නිසා ඒකෙන් දැන් රටේ දුප්පත්කම පෙන්වීම වැරැදියි” ඇමැති බන්දුල කැබිනට් මණ්ඩලයට පෙන්වා දුන්නේ ය.“මේ විදියටමයි සාර්ක් සමුළුවේදීත් කළේ. සාර්ක් සමුළුවට ආපු විදේශ නායකයන්ට දුන්න වාර්තාවලත් පැරැණි සංඛ්‍යා ලේඛන තිබුණේ. ඒ නිසා අපේ රටේ දුප්පත්කම වගේ ම සංවර්ධන වේගය ගැන නිවැරැදි මතය විදෙස් නායකයන් අතට පත්වුණේ නෑ” ඇමැති චම්පික රණවක පෙන්වා දුන්නේ ය.ඒ සමඟම ජනාධිපතිතුමා කීවේ මේකට වගකිව යුත්තේ ඇමැති තිස්ස විතාරණ නොවන බවයි. “මෙතැන වැරැද්ද අමාත්‍යාංශ ලේකම්ගේ අලුත් වාර්තා ;ල්කම්තුමා ඇමැතිවරයාට ලබාදීලා නෑ. ඒ නිසා අමාත්‍යාංශ ලේකම් මේක නිවැරැදි කළ යුතුයි” ජනාධිපතිතුමා කීවේය.මෙවර කැබිනට් මණ්ඩලයේදී නැනෝ තාක්ෂණ මධ්‍යස්ථානයක් හෝමාගම ඉදි කිරීමට අක්කර 50 ක ඉඩමක් ලබා දීමට ද කැබිනට් මණ්ඩලයේ අනුමැතිය හිමි විය. “අපේ රටේ කී දෙනෙක් ඉන්නවාද නැනෝ තාක්ෂණය ගැන විශේෂඥයෝ” ජනාධිපතිතුමා ඇමැති තිස්ස විතාරණ ගෙන් ඇසුවේ ය. “හතළිස් දෙනෙක් විතර ඉන්නවා” ඇමැති ඊට පිළිතුරු දුන්නේ ය.“ගිය අවුරුදු දෙකේ තුනේ මගේ ඔළුවේ තිබ්බේ ත‍්‍රස්තවාදය පරාජය කරන ගමන් ගම දියුණු කිරීම ගැන විතරයි. නවීන තාක්ෂණය දියුණු කිරීම ගැන හිතන්න මගේ ඔළුවට ඉඩක් තිබ්බේ නෑ. ඉදිරි අවුරුදු පහ හයේදී මම ඒකට ලොකු ඉඩක් වෙන් කරනවා.” ජනාධිපතිතුමා කීවේය.කැබිනට් රැස්වීම අතරතුර ජනාධිපතිතුමා අධ්‍යාපන ඇමැති සුසිල් පෙ‍්‍ර්මජයන්ත ගෙන් විමසා සිටියේ “උසස් පෙළ දරුවන්ගේ උත්තර පත‍්‍ර බලන වැඩේ කොහොමද” කියා ය. “ප‍්‍රශ්නයට උත්තර ලැබුණා. ශ්‍රේෂ්ඨාධිකරණය තීන්දුවක් දුන්නා වැටුප් විෂමතාව ඉවත් කරන්න.” ඇමැති සුසිල් පිළිතුරු දුන්නේ ය.“මම කැමැතියි භාණ්ඩාගාරයේ සල්ලි තියෙනවා නම් එක එක් වෘත්තීන්වල අයට බෙදලා දෙන්න. ඒත් අපිට පිරුණු භාණ්ඩාගාරයක් නෑ. මේ වෙනකොට විශාල ලෙස රජයේ සේවකයන්ට වැටුප් වැඩි කළා. ඒ නිසා ඒකටත් විශාල මුදලක් වැය වෙනවා” ජනාධිපතිතුමා ඇමැති මණ්ඩලයට කීවේය.“විෂමතා ඉවත් කිරිම එක්කම අපිට පුළුවන් වුණා ශ්‍රේණි කීපයකම වැටුප් විසමතා ඉවත් කරන්න.” ඇමැති සුසිල් පෙ‍්‍ර්මජයන්ත ජනාධිපතිතුමාට පෙන්වා දුන්නේ ය.“ගුරුවරුන්ගේ වැටුප් ප‍්‍රශ්නය අන්තිමට අපිට උහුලන්න බැරි දෙයක් බවට පත් වුණා. විශේෂයෙන් ම දරුවන්ගේ ප‍්‍රශ්න පත‍්‍ර නොබලපු එක අපේ හිතට වද දුන් දෙයක් වුණා. මේකෙන් අපේ දරු පරම්පරාවටමයි වරදින්නේ. දරුවන්ගේ අනාගතය බිල්ලට දීලා කරපු වැඩේ දිහා බලපුවාම මේ ගුරුවරු කරපු වැඩක් ද කියලා සැක හිතුණා වගේ. දරුවන්ගේ අනාගතය ගුරුවරුන්ට බාරයි කිව්වාව අද අපිට කියන්න වෙලා තියෙන්නේ රටේ දරුවන්ගේ අනාගතය ගුරුවරුන්ට නෙවෙයි රජයට එහෙම නැත්නම් අපිට බාරයි කියලා.” ජනාධිපතිතුමා කීවේය.මේ අතරතුර ඇමැති චමල් රාජපක්ෂ ‘ගැමි දිරිය’ වැඩසටහන ගැන තොරතුරු හෙළි කෙළේ ය. “මම ගැමිදිරිය වැඩසටහන ගැන හොයලා බැලුවා. ඔය වැඩසටහන මෙතෙක් කාලයක් අසාර්ථකව තමයි කි‍්‍රයාත්මක වෙලා තිබුණේ. ඒත් දැන් සාර්ථකව ඒක කි‍්‍රයාත්මක වෙනවා. දැන් ගැමිදිරිය ‘ගම නැඟුම’ කියලා නම වෙනස් කරලා රටට කඩදාසි ලෙස කි‍්‍රයාත්මක වෙනවා.” ඇමැති චමල් රාජපක්ෂ පෙන්වා දුන්නේ ය.අපේ නායකයා දේශපාලනයබිස්නස් එකක් කරගෙනඅමැති බන්දුල ගුණවර්ධන කැබිනට් මණ්ඩලයේදී ගෑස් සමාගම් ගැන කථා කළේය. “ගෑස් මිල සූත‍්‍රය ඉදිරිපත් කළේ ශ්‍රේෂ්ඨාධිකරණය. මේ මිල ක‍්‍රමයට අනුව ගෑස් මිල තීරණය වෙන්නේ.හැබැයි සමහර මාධ්‍ය ආයතන ගෑස් සමාගම් සමඟ එකතුවෙලා ගෑස් මිල මාපියාවක් වෙලා රජයට සමච්චල් කරනවා. ඒක ශ්‍රේෂ්ඨාධිකරණයට කරන අපහාසක් ආණ්ඩුවට අපහාස කළාට කමක් නෑ.හැබැයි ගෑස් සමාගම් ශ්‍රේෂ්ඨාධිකරණයට අපහාස කිරීම ගැන කි‍්‍රයාමාර්ග අපිට ගන්න වෙනවා” ඇමැති බන්දුල කැබිනට් මණ්ඩලයට පෙන්වා දුන්නේ ය.බස්නාහිර පළාත් සභාව නියෝජනය කරන එජාප මන්තී‍්‍රවරු පිරිසක් ගිය සතියේදී එජාප කැරැලිකාර මන්තී‍්‍ර කණ්ඩායමෙන් සාකච්ඡාවක් ඉල්ලා සිටියහ. බස්නාහිර පළාත් සභාවේ විපක්ෂ නායක කිත්සිරි කහටපිටිය සහ මන්තී‍්‍ර ලක්ෂ්මන් අබේගුණවර්ධන මේ ඉල්ලීම කැර තිබිණි.ඒ අනුව එජාප කැරැලිකාර මන්තී‍්‍ර පිලේ නායකයන් වන ජොන්ස්ටන් ප‍්‍රනාන්දු සහ එජාප නියෝජ්‍ය මහලේකම් ලක්ෂ්මන් සෙනෙවිරත්න බස්නාහිර පළාත් සභා එජාප මන්තී‍්‍රවරු පිරිස ගිය සතියේ හමුවූහ. මේ හමුව සංවිධානය කැර තිබුණේ එජාප පළාත් මන්තී‍්‍ර සාගර සේනාරත්නගේ මූලිකත්වයෙනි.මන්තී‍්‍ර සාගර සේනාරත්න මේ හමුව සංවිධානය කැර තිබුණේ එජාප නායක රනිල් වික‍්‍රමසිංහගේ උපදෙස් මත බව ගිය සතියේ වාර්තා විය.එමෙන්ම එජාප නායකයාගේ සම්බන්ධීකරණ ලේකම්වරයකු ලෙස කටයුතු කරන බස්නාහිර පළාත් සභා එජාප මන්තී‍්‍ර සුනිල් මාගම්මන ද මේ හමුව සංවිධානය කිරීමට තිරය පිටුපස සිට වෙහෙස ගෙන තිබුණේ එජාප නායකයාගේ උපදෙස් මත බව මේ තීරයට වාර්තා විය.එජාප පළාත් මන්තී‍්‍රවරු සහ කැරැලිකාර මන්තී‍්‍ර පිලේ හමුව ගිය සතියේ පැවැතියේ කොළඹට නුදුරු ස්ථානයකදීය. මුලින්ම මේ හමුව ඇමැතීමට අවස්ථාව ලබාදී තිබුණේ එජාප කැරැලිකාර මන්තී‍්‍ර පිලේ නායකයකු වන ලක්ෂ්මන් සෙනෙවිරත්නටයි.“මන්තී‍්‍රතුමාලා මගෙන් ඕනම ප‍්‍රශ්නයක් අහන්න. හැබැයි අපේ කැරැලිකාර මන්තී‍්‍රවරු මේ උත්සාහ කරන්නේ ආණ්ඩුවට එකතු වෙන්නද නැතිනම් එජාපයට එරෙහි කුමන්ත‍්‍රණයක්ද කියලා අහන්න එපා.එහෙම ප‍්‍රශ්න අහන්න පටන් ගත්තොත් හොම්බට ගහලා තමයි උත්තර දෙන්න පටන් ගන්නේ” මන්තී‍්‍ර ලක්ෂ්මන් සෙනෙවිරත්න තරමක් තදින් කථා කරමින් සාකච්ඡාව පටන් ගත්තේය.දිනන්න පුළුවන්ද කියලාහදවතට තට්ටු කරලා අහන්න“අපි මේ කරන්නේ පක්ෂය ජයග‍්‍රහණය කරා ගෙන යන වැඩපිළිවෙළක තවත් එක කොටසක්. කොටි සංවිධානය සමඟ ගහපු ගිවිසුම් සහ හිතවත්කම් නිසා අපේ නායකතුමාට සිංහල බෞද්ධ ජනතාවගේ සහයෝගය ලැබෙන්නේ නෑ.එතුමා තීරණ ගන්නේ තරුණ මන්තී‍්‍රවරුන්ට උවමනා විදියට. ඩී.එස්. සේනානායක හදපු පක්ෂය අපේ නායකයා විනාශ කරලා ඉවරයි.හදවතට තට්ටු කරලා අහන්න මේ නායකයා සමඟ දිනන්න පුළුවන්ද කියලා” එජාප නියෝජ්‍ය මහලේකම් ලක්ෂ්මන් සෙනෙවිරත්න එජාප බස්නාහිර පළාත් මන්තී‍්‍රවරුන්ගෙන් විමසා සිටියේය.ඉන් පසුව මේ මන්තී‍්‍ර හමුවේදී අදහස් දැක්වූයේ මන්තී‍්‍ර ජොන්ස්ටන් ප‍්‍රනාන්දුයි. “අපේ පළාත් සභාවේ මන්තී‍්‍රතුමාලා දන්නවා මම පසුගිය කාලය පුරාම නායකතුමා ආරක්ෂා කළා.ඒත් එතුමාට පක්ෂය දිනවන්න බැරි බව දැන් පැහැදිලි වෙලා තියෙන්නේ. ඒ නිසා අපේ පාක්ෂිකයන් තවත් පරාද කරලා දුකට පත් කරන්න බෑ. අපේ නායකයා දේශපාලනය බිස්නස් එකක් කරගෙන.ඒ නිසා නායකත්වයෙන් එතුමා අයින් කරලා බහුතර කැමැත්තෙන් නායකයකු පත්කර ගන්න ඕන.” මන්තී‍්‍ර ජොන්ස්ටන් පැහැදිලි කළේය.ඉන් පසුව බස්නාහිර පළාත් මන්තී‍්‍රවරුන් හමුවේ අදහස් දැක්වූයේ තලතා අතුකෝරාල මන්තී‍්‍රවරියයි. “මගේ අයියා නැතිවෙලා අවුරුදු එකයි මාස අටක් යනතුරු අයියාගේ ආසනයට සංවිධායකයෙක් පත් කළේ නෑ.අපේ පවුලේ අය දිහා නායකතුමා ඇහැක් ඇරලා බැලුවේ නෑ. නායකතුමාට හිතක් පපුවක් නෑ. අපේ පාක්ෂිකයන් දිහාවත් එතුමා ඇහැක් ඇරලා අදටත් බලනවාද? නැහැ.ඒ නිසා බහුතර කැමැත්ත මත නායකයෙක් පත්කර ගමු.” මන්තී‍්‍රවරිය යෝජනා කළාය.එජාප කැරැලිකාර මන්තී‍්‍රවරු සහ එජාප බස්නාහිර පළාත් සභා මන්තී‍්‍රවරු අතර පැවැති හමුවේදී සිදුවී තිබුණේ මේ හමුව සංවිධානය කළ අයවත් නොසිතූ දෙයකි. එනම් එජාප නායක රනිල් වික‍්‍රමසිංහ නායකත්වයෙන් ඉවත් විය යුතු බවට බස්නාහිර පළාත් සභාවේ එජාප මන්තී‍්‍රවරුන් බහුතරයක් එක හඩින් කියා සිටීමය.ගිය සතියේදී එජාප කෘත්‍යාධිකාරී මණ්ඩල රැස්වීම කේම්බි‍්‍රජ් ටෙරස් කාර්යාලයේදී පැවැත්විණි. ඒ එජාප නායකයාගේ ප‍්‍රධානත්වයෙනි. මෙවර කෘත්‍යාධිකාරී මණ්ඩල රැස්වීම ද ඉතාම උණුසුම් විය.ඒ එජාප නායකයාට එරෙහිව මන්තී‍්‍රවරුන් රැසක්ම අදහස් දැක්වීමය. මෙවර කෘත්‍යාධිකාරී මණ්ඩල රැස්වීම ආරම්භයේදීම සිදු කෙරුණේ ජ්‍යෙෂ්ඨයන්ගේ වාර්තාව එළිදැක්වීමයි.ඉන් යෝජනා කැර තිබුණේ පක්ෂයට නියෝජ්‍ය නායකයකු සහ උප නායකයකු පත් කිරීමටත් එජාප ව්‍යවස්ථාව සංශෝධනය කිරීමත්ය.මේ වාර්තාව ඉදිරිපත් කිරීම සමඟම එජාප කැරැලිකාර මන්තී‍්‍ර පිලේ නායකයකු වන ලක්ෂ්මන් සෙනෙවිරත්න ඉතාම ආවේගශීලීව අදහස් දක්වන්නට පටන් ගත්තේය.අදක්ෂකම නිසා හෙනහුරා කඩාපාත් වෙලා“නායකතුමනි මේ සංශෝධන අපිට පිළිගන්න බෑ. අපි ඉල්ලුවේ මේ දේවල් නෙවෙයි. පක්ෂය ජයග‍්‍රහණය කරා ගෙන යා හැකි සංශෝධන. මේ සංශෝධන ඔබතුමාටත් හානියක් ඔබතුමා ජනාධිපතිවරයාට බැණලා වැඩක් නෑ.ඔබතුමාගේ වැරැදි හදාගන්න. කරුණාකරලා රන්ජන් රාමනායක දාලා අපිට මඩ ගහන්න එපා. රන්ජන් දන්න දේශපාලනය මොකද්ද? ඕන නම් මම එයාට දේශපාලනය කියලා දෙන්නම්.ඔබතුමා කරන්නේ ජනාධිපතිතුමාට වක‍්‍රව උදව් කිරීමක්. ඔබතුමාට ඕනේ හැමදාම විපක්ෂ නායකකමේ ඉන්නද? මේ ජ්‍යෙෂ්ඨයන්ගේ වාර්තාව වැඩක් නෑ.කරුණාකරලා ගෙදර යන්න පක්ෂය සුදුසු නායකයකුට දීලා” මන්තී‍්‍ර ලක්ෂ්මන් සෙනෙවිරත්න ඉතාම දැඩි ලෙස කියා සිටියේය. මේ උණුසුම් කථාබහ අතර අබ්දුල් කාදර් මන්තී‍්‍රවරයා යෝජනාවක් ගෙනාවේය.“මා පක්ෂයේ නියෝජ්‍ය නායකයා කරන්න” මේ යෝජනාව සමඟම එජාප කෘත්‍යාධිකාරී මණ්ඩලයේ සිටි සභිකයෝ කොක් හඬලා සිනාසෙන්නට පටන් ගත්හ.“අපි එහාට මෙහාට නොගහා ඉලක්කයටම ගහමු. නායකතුමනි ජනාධිපතිවරණයට පස්සේ ඔබතුමා ඉල්ලා අස්වුණානම් අද අපේ මන්තී‍්‍රවරු ඔබතුමාට රජෙකුට වගේ සලකනවා.කරුණාකරලා රටේ පාක්ෂිකයෝ ඉල්ලන කෙනාට පක්ෂයේ නායකත්වය දෙන්න. ඔබතුමාගේ අදක්ෂකම නිසයි අපිට මේ හෙනහුරා කඩාපාත් වෙලා තියෙන්නේ.අපේ පක්ෂයට අතීතයේ ජාතික න්‍යාය පත‍්‍ර තිබුණා. ඒත් අද අපේ පක්ෂයට තියෙන්නේ වන්ෂොට් ප‍්‍රතිපත්ති. ඒ ඬසා පක්ෂයේ ව්‍යවස්ථාව වෙනස් කරලා ඡන්දයෙන් නායකයකු පත්කර ගන්න ඉඩ දෙන්න” රවීන්ද්‍ර සමරවීර මන්තී‍්‍රවරයා එජාප නායකයාගෙන් ඉල්ලා සිටියේය.ඉන් අනතුරුව එජාප කෘත්‍යාධිකාරී මණ්ඩල රැස්වීමේදී අදහස් දැක්වූයේ එජාප ජ්‍යෙෂ්ඨතම මන්තී‍්‍රවරයකු වන ජයලත් ජයවර්ධනයි.“නායකතුමනි, අද අපිට ලැබුණේ පක්ෂයට අවශ්‍ය යෝජනා නෙවෙයි. ඔබට ඕන දේ අපිට දුන්නේ. ඡන්දෙන් පක්ෂය පරාදයි. පාක්ෂිකයෝ අනාථයි.පොලොන්නරුවේ හේමන්ත ගැන බලන්න අද කෙනෙක් නෑ. පක්ෂයෙන් නීතිඥයකු ඔහු වෙනුවෙන් පෙනී ඉන්නේ නෑ. ඔබතුමාගේ තියෙන්නේ බොරු සංශෝධන.කරුණාකරලා නායකතුමනි පක්ෂයට දිනන්න පුළුවන් සංශෝධන ගේන්න. ඔබතුමාගේ යෝජනාවලට මගේ විරෝධය පළ කරනවා” මන්තී‍්‍ර ජයලත් ද කෘත්‍යාධිකාරී මණ්ඩලය දෙවනත් කරමින් ඉතාම වේගවත් ලෙස අදහස් දැක්වූයේය.“ඔබතුමා කරු ජයසූරිය හිටපු නියෝජ්‍ය නායකයා වැනි අයට තනතුරු දුන්නා. හැබැයි එතුමන්ලා කාටවත් බලය දුන්නේ නෑ. ඔබතුමා රජයෙන් 17 වන සංශෝධනයේ ස්වාධීන කොමිෂන් සභා ඉල්ලනවා.ඇයි පක්ෂයේ සාධාරණ ඉල්ලීම් නොදෙන්නේ. පේ‍්‍රමදාස ජනාධිපතිතුමා හැමදාම සාමාජිකයන් ඉදිරියට ඇවිත් නායකත්වය තහවුරු කරගත්තේ. ඔබතුමා ඇයි පක්ෂයේ ඡන්දයකින් නායකයා වෙන්න බය වෙන්නේ.ඔබතුමා දක්ෂයෙක් නම් තවදුරටත් නායකත්වයට සුදුසුනම් පක්ෂයේ ඡන්දයකින් නායකත්වයට එන්න. පක්ෂ ව්‍යවස්ථාව සංශෝධනය කරන්න” මන්තී‍්‍ර ජොන්ස්ටන් ප‍්‍රනාන්දු එජාප නායකයාගෙන් ඉල්ලා සිටියේය.ගෙවී ගිය සතියේ සිදුවූ තවත් සුවිශේෂ කරුණක් වූයේ ජනතා විමුක්ති පෙරමුණේ බස්නාහිර පළාත් සභා මන්තී‍්‍ර කිංස්ලි කස්තුරිආරච්චි ජාතික නිදහස් පෙරමුණට එක් වීම ය.කස්තුරි නමින් ප‍්‍රකට මේ ජවිපෙ පළාත් සභා මන්තී‍්‍රවරයා එම පක්ෂයට එක් වූයේ 1970 දී ය. වසර 38 ක් තිස්සේ විවිධ වගකීම් දරමින් ජවිපෙ ශක්තිමත් කළ කිංස්ලි කස්තුරිආරච්චි ජානිපෙට එක්වීමත් සමඟ ජවිපෙ අභ්‍යන්තරයේ සිදුවූ කැළඹීම සුළු පටු නොවීය.කස්තුරිත් ගියාද? බොහෝ ජවිපෙ සංවිධායකයන් ඉමහත් කනස්සල්ලෙන් එසේ පවසා තිබේ. කිංස්ලිගේ පැමිණීමත් සමඟ ජානිපෙ පළාත් සභා මන්තී‍්‍රවරුන්ගේ සංඛ්‍යාව 04 දක්වා ඉහළ ගියේ ය.කිංස්ලි කස්තුරිආරච්චිගේ ආගමනයත් සමඟින් බොහෝ ජවිපෙ සංවිධායකයෝ ජානිපෙ දිස්ති‍්‍රක් නායකත්වය ඇමතූහ. දිස්ති‍්‍රක් නායකයෝ ;ම් බව සිය ප‍්‍රධාන ලේකම් නන්දන ගුණතිලකට දැන්වූහ.“කලබල වෙලා, එන හැම ජවිපෙ සාමාජිකයාම අපේ පැත්තට ගන්න උත්සාහ කරන්න එපා! ජාතික නිදහස් පෙරමුණ පුළුල් ජනතා බලවේගයන්ට ආමන්ත‍්‍රණය කරන පක්ෂයක්.අපි උත්සාහ කරන්න ඕන ඒ පුළුල් ජනතා බලවේග දිනා ගන්න මිසක් ජවිපෙ සාමාජිකයාගෙන් අපේ පක්ෂය පුරවා ගන්න නොවෙයි.” නන්දන ගුණතිලක සිය දේශපාලන සඟයන්ට එසේ උපදෙස් දුන්නේ ය.එජාප අර්බුදයටමැදිවෙන්නෙ පරෙස්සමෙන්එ.ජා.ප. ප‍්‍රජාතන්ත‍්‍රවාදී පිළේ මන්තී‍්‍රවරුන්ගේ සතියේ හමුව ගිය සතියේ සිදුවූයේ පාර්ලිමේන්තු සංකීර්ණයේදී ය. ඒ එ.ජා.ප. ප‍්‍රජාතන්ත‍්‍රවාදී පිලේ නායක ඇමැති කරු ජයසූරියගේ නිල කාමරයේදී ය.මෙවර එම කණ්ඩායමේ බොහෝ මන්තී‍්‍රවරුන්ගේ අවධානය යොමු වී තිබුණේ එ.ජා.ප. යේ ඇති වී තිබෙන අර්බුදය ගැනය. “එ.ජා.ප. අර්බුදය විසඳන්න අපේ කණ්ඩායම සහාය දිය යුතුයි කියලා සමාජයේ මතයක් තියෙනවා.හැබැයි අපි ත‍්‍රස්තවාදය පරාජය කිරීමේ රජයේ සටනට දෙන සහාය ඉවත් කැර නොගෙන පරෙස්සමින් ඒක කරන්න ඕන. මේ වෙලාවේ රජය බිඳ වැටුණොත් වාසිය කොටියාට යන්නේ” එ.ජා.ප. ප‍්‍රජාතන්ත‍්‍රවාදී පිලේ ප‍්‍රබලයෙක් කීය.ගිය සතියේ එ.ජා.ප. ප‍්‍රජාතන්ත‍්‍රවාදී පිලේ තරුණ සමුළුවත් ඉතාම සාර්ථකව පැවැත්විණි. මේ තරුණ සමුළුව සංවිධානය කිරීමට වෙහෙස වූ නවීන් දිසානායක සහ නියෝමාල් පෙරේරා ඇතුළු සංවිධායක මණ්ඩලයට ස්තුති කිරීමද මන්තී‍්‍ර කණ්ඩායමේ රැස්වීමේදී සිදුවිය.ඇමැති ඩිලාන් පෙරේරා මේ දිනවල පසුවෙන්නේ තම අතෙහි ඇතිවූ ආබාධයක් ඇතිවය. කෙසේ වෙතත් ඇමැති ඩිලාන් තම සුපුරුදු රාජකාරි කටයුතු ඉටු කිරීමට අමතක කැර නැත. ගිය අඟහරුවාදා පාර්ලිමේන්තුවේදී හදිසි නීති විවාදය සඳහා ඡන්ද විමසීම පැවැත්විණි. මේ අවස්ථාවට ද ඇමැති ඩිලාන් සහභාගි විය.ඇමැති ඩිලාන් පාර්ලිමේන්තුවේ තම ආසනය වෙත ගොස් වාඩිගෙන සුළු මොහොතක දී මැති ඇමැතිවරු රැසක්ම ඔහු වට කැර ගෙන සුවදුක් විමසුහ. ඇමැති ජගත් පුෂ්පකුමාර කවදත් මැති ඇමැතිවරු හිනස්සවන්නට දස්සයෙකි. “ඇමැතිතුමා ඇත්තටම ලෙස්සලා අත කැඩුණාද නැත්නම් කවුරු හරි අත කැඩුවාද” ඇමැති ජගත් පුෂ්පකුමාර එසේ කියන විට ඇමැති ඩිලාන් අසල සිටි මැති ඇමැතිවරු විවිධ කථා කියමින් සිනහ වෙන්නට පටන් ගත්හ.ජාතික හෙළ උරුමයේ නායක පූජ්‍ය එල්ලාවල මේධානන්ද හිමියන් පක්ෂයේ උත්තරීතර සංඝ මණ්ඩලය සහ මධ්‍යම කාරක සභාව වහාම කැඳවනු ලැබුවේ පසුගිය දා විශාල ආන්දෝලනයකට තුඩුදුන් පන්නල පඤ්ඤාලෝක හිමියන් රක්ෂිත බන්ධනාගාර ගත කිරීමත් අධිකරණය ඒ සම්බන්ධයෙන් ගනු ලැබූ කි‍්‍රයාමාර්ග පිළිබඳවත් සාකච්ඡා කිරීමටය.මුලින්ම මේ පිළිබඳව අමාත්‍ය චම්පික රණවක මහතාගෙන් කරුණු විමසා සිටි එල්ලාවල හිමියන් ශබ්ද දූෂණ පාලනය කිරීම සඳහා අධිකරණ දී ඇති නියෝග සම්බන්ධයෙන් සභාව දැනුවත් කරන ලෙස ඉල්ලා සිටියේය.“හාමුදුරුවනේ පළමුවෙන්ම මම කියන්න ඕනෑ ශබ්ද දූෂණ පනත කියලා එකක් නෑ. ජාතික හෙළ උරුමය එහෙම එකක් ගෙනල්ලත් නෑ.පන්නල පඤ්ඤාලෝක හාමුදුරුවෝ රක්ෂිත බන්ධනාගාර ගත කළේ ශ්‍රේෂ්ඨාධිකරණයේ නඩු අංක 38/2005 නඩුවේ අතුරු නියෝගයක් උල්ලංඝනය කිරීමත්, උන්වහන්සේ ශ්‍රේෂ්ඨාධිකරණය වෙත නොපැමිණීමත් නිසා වරෙන්තු නිකුත් කරලා රිමාන්ඩ් බාරයට ගනු ලැබුවේ, ශබ්ද දූෂණය සම්බන්දව මූලික අයිතිවාසිකම් පෙත්සමක් අධිකරණයේ තවම විභාග වෙමින් තිබෙනවා.වැලිගම ඉස්ලාමිය දේවස්ථාන දෙකක් අතර ශබ්ද වාහිනි යන්ත‍්‍ර යොදා ගෙන යාච්ඤා විකාශනය කිරීම නිසා ඇතිවුණූ ප‍්‍රශ්නයක්, ඒ සම්බන්ධයෙන් ගොනු කළ පෙත්සම විභාගයට ගන්න අතරතුර ශ්‍රේෂ්ඨාධිකරණය අතුරු තහනම් නියෝග නිකුත් කළා. ඒ අනුව රාතී‍්‍ර දහයේ සිට උදේ හය දක්වා ශබ්ද දූෂණ වැළැක්වීමේ නියෝග හඳුන්වා දුන්නා. ඒ කි‍්‍රයාවට නඟන්නේ පොලීසිය, ඔන්න ඕකයි මේ සම්බන්ධ තත්ත්වය .</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809146</link>
    <topic>ආසාව - අවශ්‍යතාව සහ බලය</topic>
    <author>ශ‍්‍රියා රත්නකාර</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාශ‍්‍රියා රත්නකාරබලයේ සිටින කෙනකුට බලය අහිමිවූ විට ඇති වන්නේ දැඩි කනස්සල්ලකි. එසේ හටගන්නා කනස්සල්ල එම තැනැත්තා රෝගියකු බවට පත් කරනු ඇත. කෙනකු රෝගියකු වන්නේ ශරීරයට වැළදෙන රෝගාබාධවලින් පමණක්ම නොවේ. මනසට එසේත් නැත්නම් සිතට ළඟාවන රෝග ශාරීරික රෝගවලට වඩා දරුණු ස්වභාවයක ස්වරූප ගනී. ශාරීරික රෝගාබාධවලට ප‍්‍රතිකර්ම තිබේ. එවන් රෝග පියවි ඇසට පෙනේ. වෛද්‍යවරයා නියමකරන ප‍්‍රතිකර්ම අනුව ඖෂධ ගැනීමෙන් එවන් රෝග සුවකරන්නට පුළුවන. එහෙත් මානසික ආතතියකින් හටගන්නා රෝග බොහෝ අවස්ථාවන්හි දී පියවි ඇසට නොපෙනේ. එවන් රෝග සඳහා වෛද්‍ය ප‍්‍රතිකාර අවශ්‍ය කෙරේ. ඖෂධවලටත් වඩා අවශ්‍ය වනුයේ මනසේ හටගෙන තිබෙන තත්ත්වය වටහාගෙන ඒ සඳහා අවශ්‍ය ප‍්‍රතිකාර කිරීමයි. මෙය හැදින්වෙන අද බෙහෙවින් ප‍්‍රචලිත වචනය ‘ආතතිය’යි.ආතතියට සුදුසුම බෙහෙත් වට්ටෝරුව ඇත්තේ බුදුදහමේ බව අපි දනිමු. මනුෂ්‍යයා ගොදුරුවන රෝග හඳුනාගෙන එම රෝග සඳහා නිසි ප‍්‍රතිකාර ශී‍්‍ර සද්ධර්මය මගින් ලබාදුන් වෙදඇදුරාණෝ අප බුදුන් වහන්සේය.ආතතිය ස්වරූප කිහිපයකින් මිනිස් සිත කරා ඇදී එයි. බොහෝවිට එය අරක්ගන්නේ දුර්වල සිත් තුළය. කෙනෙකු බලයෙන් බබලනකල්හි සිතක ඇතිවන්නේ මහත් උද්දීපනයකි. සීමා රහිත බලය කෙනෙකු නොමග යවන ඉතාම පහසු මාර්ගය වේ. කෙනෙකුගේ ශාරීරික ආශාවන් හෝ අවශ්‍යතාවයන් සීමිතය. එහෙත් කෙනෙකුගේ මානසික ආශාවන් අසීමිතය.ආශාවන් හා අවශ්‍යතාවන් අතර ඇති වෙනස වටහා ගැනීමට උත්සහ දැරිය යුතුයැයි සිතේ. ආශාවන් අවශ්‍යතාවන් ලෙස සැළකෙන්නේ මේ දෙකෙහි වෙනස වටහා නොගත් කළය. ජීවත්වීම සඳහා අපට යම් යම් දේ අවශ්‍ය කෙරේ. ජීවත්වීම සඳහා අපට ආහාර අවශ්‍ය කෙරේ. එහෙත් ඒ ආහාර ගිජු ලෙස ගැනීම අවශ්‍යතාවයට වඩා ආශාවකි. ආහාර වට්ටෝරු අප නෙත් ඉදිරියෙහි දර්ශනය කරන විද්්‍යුත් මාධ්‍ය සහ මුද්‍රිත මාධ්‍ය නිතර දෙවේලේ පවසන්නේ කටට රසත් නෙතට ආකර්ශනීය දසුණත් අවශ්‍ය බවයි. ආහාරයකට අවශ්‍ය වනුයේ දර්ශනය ද, රසද නැත්නම් ගුණයද? මේ අද අප ඉදිරියෙහි පැන නැගී ඇති පෙ‍්‍රහෙළිකාවකි. පාත‍්‍රය අතට ගෙන ගෙයින් ගෙට පිඩු සිඟා ඇවිද ගිය බුදුරජාණන්වහන්සේගේත් සෙසු සංඝයා වහන්සේගේත් පාත‍්‍රයට ආහාර වැටුණේ සුන්දරත්වයක් විදහාපාමින්ද? ගසක් යටට ගොස් එම ආහාර ;හාඳින් අනා වැළඳුවේ සුන්දරත්වය ගැන හෝ රසය ගැන සිතා නොවේ. සුන්දරත්වය තබා රස ගුණවත් සැලකුම් නොකෙරුණි. ජීවත්වීම සඳහා ආහාර අවශ්‍ය වූ හෙයින් ඒ ආහාර අනුභව කෙරුණි. ඒත් ඉතා මද වශයෙනි. අපට විළිවසා ගැනීම සඳහා ඇඳුම් පැළඳුම් අවශ්‍ය කෙරේ. එහෙත් අද එම ඇඳුම් පැළඳුම් සීමාවේ රේඛාව ඉක්මවා විලාසිතා බවට පත්ව තිබේ. මේවා දැකීමෙන් දුර්වල සිතක හට ගන්නේ අසීමිත ආශාවකි. සිත සන්සුන් ස්වභාවයෙන් තොර පුද්ගලයා මේවාට වහල් වේ. ස්තී‍්‍රන් වේවා පුරුෂයන් වේවා ආසාවත් අවශ්‍යතාවයත් අතර ඇති වෙනස වටහා ගැනීම අද යුගයේ අවශ්‍යතාවය බවට පත්ව තිබේ.ආසාවත් අවශ්‍යතාවයත් අතර අද වැඩි වශයෙන් වල්මත්වී සිටින්නේ ස්ති‍්‍රයයි. ස්ති‍්‍රය සුන්දරය. කලාත්මක ගුණයෙන් යුත් මිනිස් රූපයකට උරුමකම් කියන්නීය. ස්ති‍්‍රය තමා රූමත් තැනැත්තියක් බව දන්නීය. ස්වභාවයෙන් ඇය උරුමකම් කියා ගන්නා ඒ රූපය තව තවත් රුව ගැන්වීම සඳහා ඇය නොකරන දෙයක් නැත. ඈත අතීතයකට උරුමකම් කියන පෙරදිග ස්ති‍්‍රය උප්පත්තියෙන්ම උරුම කරගත් රූපයක් තිබේ. එම රූපය රැක ගැනීම ඇය සතු කාර්ය බව පැවසීම මුසාවක් නොවේ. එහෙත් රතු ඉර පන්නවා සීමා රහිත ලෙස අනවශ්‍ය ආටෝපයන්ගෙන් එම රුව වර්ධනය කරගැනීමට පෙළඹීම ස්වභාවික රුව නසන ප‍්‍රධානතම මාර්ගයවේ.අපේ කාන්තාවන් හඳුන්වා දෙන්නේ පංචකල්‍යාණියන් ලෙසටයි. කේශකල්‍යාණ, මාංස කල්‍යාණ, අස්ථි කල්‍යාණ, ජවි කල්‍යාණ, වº කල්‍යාණ මේ ඒ කල්‍යාණ පහයි. මේ කල්‍යාණ පහෙන් හෙබි කාන්තාව සුන්දර ලියක් ලෙස පිළිගැණේ. තමා කෙතරම් සුන්දර වුවද ආශාවත් අවශ්‍යතාවයත් අතර ඇති වෙනස වටහා නොගත් කළ සිදුවන්නේ මහ විපතකි. ආසාවන් පමණක් සංතර්පණය කර ගැනීමට වෙහෙස දැරීමෙන් ස්වභාවිකව ලැබී තිබෙන රූපය විරූප කර ගන්නා ස්ති‍්‍රන් අප අතර කෙතරම් නම් සිටීත්ද?ආසාවත් අවශ්‍යතාවයත් අතර ඇති පරතරය ඉතා ප‍්‍රබලය. ඉතා ගැඹූරුය. මේ දෙකෙහි වෙනස වටහා දෙන්නේ බුදු දහමයි. රූපය සුන්දරව තබාගැනීමට යම් යම් අවශ්‍යතාවන් අවශ්‍ය කෙරේ. ඒ අවශ්‍යතාවන් වටහා ගැනීම හඳුනා ගැනීම ප‍්‍රයෝ්ජනවත්ය. ආශාවන් අවශ්‍යතාවයන් යැයි සිතා නොහික්මුණ ආසාවන් පසුපස ගමන් කිරීම අඥාණ පුද්ගලයාගේ ලක්‍ෂණයකි.පඤ කල්‍යාණ මෙන්ම ස්ති‍්‍රය සතු තවත් අංග හයක් තිබේ. මේ හය සිරුරක පවත්නා දොරටු හයක් වැන්න. ඇස, කන, නාසය, මුව, ශරීරය සහ මනස මේ ඒ දොරටු හය වේ. මේ දොරටු හය දොරගුල් ලා වසා ගැනීම කළ නොහැක්කකි. කළයුතු වන්නේ ඒවා පාලනය කර ගැනීමය. ඇසට පෙනෙන සියලු දර්ශන සමඟ නොබැඳී නොගැටී සිටීමය. කනට ඇසෙන ශබ්ද සමඟ නොබැදි නොගැටී සිටීමය. නාසයට දැනෙන ගඳ සුවඳට නොබැඳී නොගැටී සිටීමය. දිවට දැනෙන රසයට නොබැඳී නොගැටී සිටීමය. සිරුරට දැනෙන ස්පර්ෂයට නොබැඳි නොගැටී සිටීමය. මනසට දැනෙන සිතුවිලි සමඟ නොබැදී නොගැටී සිටීමය. මේ හය ජය ගන්නා ජීවිතයද ජය ගනී. ආසාවත් අවශ්‍යතාවයත් හදුණා ගැනීමට පහසුම මාර්ගයද මෙය වේ.මිනිස් සිතක හටගන්නා ආසාවන් විවිධ ස්වරූප ගනී. මේ ආසාවන් බලයත් සමඟ මුසුවූ කළ උදාවන්නේ උවදුරු සහිත විපත්ය. බලය නිසා ආසාවන් පොදු බැදගෙන ජීවත්වන්නා බලයෙන් බැහැර වුවද ආසාවන්ගෙන් බැහැර නොවන්නේමය. ආසාවන් තම ජීවිතයේ මූලික අරමුණ බවට පත්වූ සිතක්, බලයක් නොමැති වුවද නන් අයුරින් බලය ලබා ගැනීමට සිත මෙහෙවයි. බුදු දහමේ අරුත වටහා නොගත් සිතකි මෙසේ ආශාවන් ලුහුබැද යන්නේ. මෙසේ බලයේ රැඳී සිටින්නට උත්සහ දරන්නේ. දහම වටහා නොගත් සිත දුර්වල සිතකි. සිතක හටගන්නා ආසාව පසුපස ලුහු බැඳ ගොස් බලය ලබා ගන්නේ යම්සේද එමබලයේ රැඳීසිටීමට ආසාවන් මෙහෙයවීම විනාශයටම මුල් වේ.ආසාව, අවශ්‍යතාවය නොහඳුණා ගෙන බලය සදාකාලිකව පවත්වාගෙනයෑමේ විපාක පෙන්වා දුන්නේ බුදුන් වහන්සේය. බුදුන් වහන්සේ සක් දෙවිඳුන්ට පවා පැවසුවේ බුද්ධාගම ලංකාවේ පවතින බවයි. එසේ වුවද ඒ උතුම් ධර්මය නොවටහාගෙන ජීවත්වන අය සිටින්නේද ලංකාවේය. බලයේ රැඳී සිටීමට නොදැමුණු ආසාවන් පෙරදැරිව ගමන් ගන්නා මේ මාර්ගයේ ඉදිරියෙන්ම ගමන් කරන්නේ ස්තී‍්‍රයයි. බලයේ /ඳී සිටීමටත් බලයෙන් තමාගේ ආධිපත්‍යය පතුරවමින් බලය තහවුරු කර ගැනීමටත් වෙහෙස දරන්නී ද ස්තී‍්‍රයයි. විහාර මහාදේවී වැනි උතුම් කාන්තා රත්නයකින් පැවත එන හෙළ ස්තී‍්‍රයගේ පැවැත්ම ආදර්ශමත් විය යුතු බව පැවසීම අවශ්‍යයද ? බුදුන් කළ විසූ රජපවුල් වල රාජකුමාරිකාවන් සිටු පවුල් වල සිටු කුමරියන් ආසාවන්ට වඩා අවශ්‍යතාවයන් පෙරදැරිව යමින් සැනසීම සොයා ගත් අයුරු අපි අසා ඇත්තෙමු. මහ ප‍්‍රජාපතී ගෝතමිය, යසෝදරාවන්, ජනපදකල්‍යාණිය, ඛේමා උත්පලවන්ණා වැනි රජ කුමරියන් අවශ්‍යතාවන් වටහා ගත් භාරත කාන්තාවන්ගෙන් සමහරෙකි. අනුපමා, සාමා, අනුරුද්ධිකා වැනි සිටුදියණියන්ද ආසාවට වඩා අවශ්‍යතාවයන්ට මුල් තැනක් දුන් සිටු කුමරියන්ගෙන් සමහරෙකි. අම්බපාලි, සාමාවතී, අඩ්ඨකාසි ආසාවන් යටපත්කරගෙන අවශ්‍යතාවයට මුල්තැන දුන් නගර ශෝභනියන්ය. ඔවුන්ට ධනයෙන්ද බලයෙන්ද අඩුවක් නොවීය. ධනය බලය රූපය ඔවුන් ජනප‍්‍රිය කළහ. ඇත් දල වර්ණයට සමානවත් ඡවි කල්‍යාණයද මොණරපිල් හා සමාන කේශකල්‍යාණයද පමණ නොඉක්මවූ මාංස කල්‍යාණයද ඔවුන්ගෙ රුව මැනවින් ඔප කරන්නට සමත් විය. මෙවන් රුව තව තවත් ඔප නැංවුයේ ඔවුන්ගෙ ගත වටා එතුණ සේද රෙදිය. ගෙල වටා දිවුන මුතු මැණික් රන් මාලය, දෙකන් පෙති අගින් කඩා හැලුණු තෝඩුය.දෑත සැරසූ වළලුය. ඉන වටා දිවුණ හවඩිය. දෙපා හැඩ කළ ගිගිරිය. උපතින් ලැබූ සුන්දර රූ සපුව තව තවත් සුන්දර කළේ මේ ආභරණයි. රූපය, ධනය, බලය තව තවත් වැඩි කරන්නේ ආශාවන් බව වටහා ගත් මේ සුරූපීන් මේ සියලු ආශාවන් පයට පෑගෙන දුවිල්ලක් සේ සළකා සිත් සතන් සනසා ගත්හ.මුව කමල සුන්දර කළ වත්සුණු ආලේප සේදී ගියේ සුළඟේ පාවෙන පුළුන් රොදක් සේය. ආභරණ එකින් එක ගැලවී ගියේ උසුලා සිටින මහ මෙහෙර බිම තබන්නා සේය. දික්වට වැඩී කඩා හැලුණු කෙස්වැටිය රොදෙන් රොද කැපී දෙපා අසල ධම පතිත වූයේ ආශාවන් නමැති විසකුරු සර්පයාව ඉවත් කරන්නා සේය. ගතින්ද සිතින්ද සැහැල්ලු වූ ඔවුන් ගොරෝසු කහ වස්ත‍්‍රයෙන් සිරුර වසා ගෙන පාත‍්‍රයද අත ඇතිව මෙහෙණිවර පතා බුදුන් සොයා ගමන් ගත්තේ මොන තරම් සැනසීමෙන්ද ? ආශාවන්ගෙන් බැඳුණු අවශ්‍යතාවයන් වෙනුවට ඔවුන් සිත් තුළ දැන් ඇත්තේ සසරින් එතරවීමේ අවශ්‍යතාවයයි.එදා භාරතයේ විසූ ඒ කුලකතුන් ගිය මග නොගියත් ජීවිතයක යථා තත්ත්වය හඳුනාගත් භාරත කාන්තාවෝ අදත් එහි විසීම භාග්‍යයකි. ජීවිතය පිළිබඳව වැටහීමකින් යුත් ඒ භාරත දියණියෝ ආසාවන්ට වඩා අවශ්‍යතාවයන් අගය කරමින් බලයෙන් වල්මත් නොවී සිටින්නේ බුද්ධ කාලයේ තෙරණියන්ගෙ නිජ භූමියෙහි ඉපදීමට වාසනාව ලත් හෙයිනැයි සිතේ. බුදුන්ගෙ සමයෙහි රජ බිසවුන්, සිටුකුමරියන් ගිය මග නොගියද ඔවුන් අධ්‍යාත්මය යනු වචනයෙහි තේරුම දනිති. ඔවුන් ඉතා සරල චාම් ජීවිත ගත කරන්නේද ඒ නිසාවෙනි.තම ආගමට තම සංස්කෘතියට තම රටට බෙහෙවින් ආදරය කරන මේ කාන්තාවෝ භාරතය බබලවන පහන් තරු වැන්න. පහන් තරුවකට වුවද ආයු කාලයක් ඇත. ඒ බව වටහා නොගන්නේ නම් මිහිපිට මිනිසත් බව උරුම කරගෙන උපන් අපි ජීවිතය කෙසේ නම් වටහා ගන්නේද ? කාලය තත්පරයෙන් තත්පරය ගෙවී යයි. මෙය කාහටත් වැළැක්විය නොහැක්කකි. වැළැක්විය නොහැකි නම් අප කළ යුත්තේ ගෙවී යන කාලයට අනුව ජීවිතය හැඩ ගස්වා ගැනීමයි. ආසියානු කාන්තාවන් වන අපි ඉතා අගනා සංස්කෘතියකට හිමිකම් කියන්නෝ වම්හ. අප අනුගමනය කළ සත් ධර්ම සමුහයක් ද තිබේ. භාරත කාන්තාවන් මෙය වටහා ගෙන තිබේ.බලය නිසා හිස උදුම්මා නොපෙන්නා භාරත දියණිය කාලයත් සමග කාලයට අනුරූපව ජීවිතය වැළඳ ගන්නීය. වයසට යෑම තමාටත් වැළැක්විය නොහැකිය. වයසට යෑම නිසා අසරණ වන්නෝ නොයෙක් අයුරින් වයසට යෑම වළක්වා ගන්නට උත්සාහ දරති.වයස්ගත වීමට මුහුණ දෙන්නාසේම බලය හීනවීමටත් අපි මුහුණ දිය යුතුමය. මේ ගැන නොසිතා මොන අයුරකින් හෝ බලයේ රැඳී සිටිමින් තම ආශාවන් සපුරා ගන්නට වෙහෙස දරන්නේ බුදු දහම නොදන්නා පුද්ගලයින්ය. භාරත දියණියන් වූ සජෝජිනි නායිදු පණ්ඩිත් විජය ලක්ෂිමි කස්තුරි බායි ඉන්දිරා ගාන්ධි ගත කළේ මොන තරම් ආදර්ශවත් ජීවිතද ? මොන තරම් සරල ජීවිතද ? මොන තරම් අධ්‍යාත්මික ජීවිතද ? බලය හේතුවෙන් ප‍්‍රසිද්ධිය හේතුවෙන් ඔවුන් ඔවුන්ගේ ස්ති‍්‍රත්වය පාවා නොදුන්හ. ඔවුන්ගෙන් පැවත නොආවද ඔවුන්ගෙ ජීවිත තුළින් ආභාසය ලද සෝනියා ගාන්ධි අද ආදර්ශවත් භාරත කාන්තාවක් නොවන්නීද ? බලය ඇය කරා පැමිණියද ඈ බලයෙන් මත් නොවූවාය. ගාන්ධි පවුලට යාවී භාරත පවුලක පාලන බලයේ සිටි භාරත පුතෙකුට දාව දරුවන් දෙදෙනෙකු බිහි කළ ;ස¤නියා අද භාරත දේශයට පමණක් නොව මුළු ලොවටම ආදර්ශයක් දෙන කාන්තාවකි. ඇය මුල් තැන දුන්නේ ආශාවන්ට නොවේ අවශ්‍යතාවන්ටය. ඇගේ සැමියාගේ මිත්තනියන්, අම්මා ඇදි භාරත දේශයේම වියන ලද කපු රෙද්ද ඇය තෝරා ගත්තීය. කෙස් වැටියට කතුර ලං නොකළාය.ආභරණ දේහයක් රුවගන්වන්නට අවශ්‍ය අංගයන් නොවන බව උදාහරණයෙන් පෙන්වා දෙන්නීය. භාරත භාණ්ඩාගාරය සිඳී ගිය මොහොතක භාණ්ඩාගාර මුදල් පෙට්ටිය පුරවාලීමට තමා සතු රන් ආභරණ පළමුවෙන් පූජා කළේ ඉන්දිරා ගාන්ධිය. එදින සිට ඇගෙ ගෙල වටා දිවුනේ පබලු ඇට වැලකි.සෝනියා බලය රජ කරන පවුලකට උරුමකම් කියතත් බලය දෙපා අසලට පැමිණියද ඇය සුදුස්සාට බලය භාර දී පසු තලයට ගමන් ගත්තාය.මෙවන් පරිත්‍යාගයක් කිරීමට තරම් පරාර්ථකාමී කාන්තාවන් අප අතර නොසිටීම අපේම අභාග්‍යයකි. බලයෙන් මත් නොවී ආශාවන් සන්සිඳුවා ගන්නට තමා ලත් ස්වභාවික රූපය විරූප කර ගන්නේ ජීවිතයක සරල බව නොවටහා ගත් විටය. ජීවිතය සරල නම් චාම් ගති ගුණ වලින් හෙබි නම් ලැබෙන්නේ අසීමිත සතුටකි. චාම් බව සරල බව ස්ති‍්‍රයකු සුන්දර වස්තුවක් බවට පත් කරන ආභරණ වේ.අප සිත් තුළ වර්ධනය කළ යුත්තේ සතිය යි. සිත් තුළ වර්ධනය වන සතිය අප නිසි මග ගමන් කරවයි. සිතින් හෝ කයින් වරදක් කිරීම වළක්වාලයි. එවන් සිතක බලයට ඇති ආශාව හෝ ජීවිතය විඳීමට ඇති ආශාව රෝපණය නොවන්නේමය. එවන් සිතකින් ලැබෙන්නේ සැනසීමකි. මෙලොවදී පමණක් නොව මරණින්මතුවද සැනසීම ලැබෙන්නේ බලයට ඇති ආසාවෙන් තෘෂ්ණාවෙන් මෑත්වූ සිතකයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ab0809147</link>
    <topic>බොරු ප‍්‍රතිසංවිධාන එපා</topic>
    <author>විජයානි එදිරිසිංහ</author>
    <content>ඡන්ද ක‍්‍රමය ළඟදීම වෙනසකට!කෘතහස්තගෙන් කැරළි නායකයන්ට රාති‍්‍ර (ලණු) කෑමක්තවදුරටත් ප‍්‍රභාට කඩේ යනවාද නැද්ද?අවතැන්වූවන් සම්බන්ධව කටයුතු කිරීමට රජයට හොඳ අත්දැකීම් තියෙනවාළඟදීම ඔයාලට ගොඩබිමින් කොළඹට එන්න පුළුවන් වෙයිආසාව - අවශ්‍යතාව සහ බලයබොරු ප‍්‍රතිසංවිධාන එපාකැරලිකාර මන්තී‍්‍රවරු කියතිවිජයානි එදිරිසිංහඑක්සත් ජාතික පක්ෂය ප‍්‍රතිසංවිධානය කරන්නැයි එම පක්ෂයේ මන්තී‍්‍රවරු ඉදිරිපත් කළ යෝජනාවෙන් බලාපොරොත්තු වූ ආකාරයේ ප‍්‍රතිසංවිධානයක් සිදු නොවූ නිසා ප‍්‍රතිඵල ලැබෙන තෙක් සටන ඉදිරියට ගෙන යන බව එජාපයේ ජ්‍යෙෂ්ඨ මන්තී‍්‍රවරයෙක් පැවැසීය.එජාප නායක රනිල් වික‍්‍රමසිංහ මහතා හමුවූ අවස්ථාවේ මන්තී‍්‍රවරු ඔවුනගේ අප‍්‍රසාදය මෙන්ම විරෝධතාවය ද පළකොට ඇත. නියෝජ්‍ය නායකයෙක් සහ උපනායකවරු තිදෙනෙක් පත්කළ යුතු යැයි මන්තී‍්‍රවරු කළ ඉල්ලීම අනුව විපක්ෂනායකවරයා එක් උපනායකයෙක් සහ නියෝජ්‍ය නායකයෙක් පමණක් පත්කිරීමට තීරණය කර ඇත. මන්තී‍්‍ර කණ්ඩායමේ ඉල්ලීම පරිදි ප‍්‍රතිසංවිධාන කටයුතු සිදු නොවූ නිසා ලක්ෂ්මන් සෙනෙවිරත්න, රවී කරුණානායක, ජොන්ස්ටන් ප‍්‍රනාන්දු ඇතුළු මන්තී‍්‍රවරු තම විරෝධය පළ කරමින් මේ බොරු කල් මැරීමක් පමණක් බවත් ප‍්‍රතිසංවිධාන කටයුතු සිදු නොකළහොත් පක්ෂයේ වූ අර්බුදය තවත් වැඩිවීමට ඉඩ ඇති බවත් ප‍්‍රකාශ කර ඇත.මේ අතර සජිත් පේ‍්‍රමදාස මහතා මේ රැස්වීම අවස්ථාවේ දැඩි නිහඬතාවක් පළකර ඇත. ජෝන් අමරතුංග, රේණුකා හේරත්, මලික් සමරවික‍්‍රම සහ සන්ඩේ ලීඩර් කර්තෘ ලසන්ත වික‍්‍රමතුංග හරහා සජිත් පේ‍්‍රමදාසට නියෝජ්‍ය නායකකම දෙන බව පවසා මෙදින ඔහු නිහඬ කොට ඇතැයි ද දැනගන්නට ඇත.මේ අතර එම රැස්වීම අවස්ථාවේ නැඟී සිටි කාදර් මන්තී‍්‍රවරයා තමාට පක්ෂයේ නියෝජ්‍ය නායකත්වය ලබා දෙන්නැයි ඉල්ලීමක් ඉදිරිපත් කැර ඇතැයි වාර්තා වෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809141</link>
    <topic>කැලණි රජමහා විහාරයේ රන්වැට පූජෝත්සවය</topic>
    <author>කැලණි රජමහා විහාරයේ යාවජීව දායක, දේශබන්දු පියසිරි පී.මීගොඩ</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....කල්‍යාණි’ යනු භාරත නාමයකි. විජයාගමනයට පෙර සිටම ඉන්දියාවේ කල්‍යාණි ප‍්‍රදේශයෙන් පැමිණි ආර්ය ජනයාගෙන් කැලණිය ජනාවාස වන්නට ඇතැයි සිතිය හැකිය. බටහිර ඉන්දියාවේ සුප්පාරක නම් නැව්තොටට දකුණින් කල්‍යාණි නම් වෙළෙද නගරයක් තිබුණු බවට ‘පෙරිප්ලස් ඔෆ් ද එරිති‍්‍රයන් සී ‘ නම් ග‍්‍රන්ථයේ සඳහන්ය. ලංකාවේ බටහිර වෙරළේ කල්‍යාණි නමින් වාණිජ නගරයක් තිබුණූ බවට වලාහස්ස ජාතකය සාක්ෂි දරයි. කැලණි විහාර අභිනව මන්දිරය ඇතුළත් පැරණි ප‍්‍රතිමා ශාලාවක් ඇතුළත් වන පරිදි දිගින් අඩි 160 ක්ද, පළලින් අඩි 90 ක් ද, උසින් අඩි 3 ක් ද සහිත පදනමක් ඉදිකරන ලද බවද ඉතිහාසයේ සඳහන්ය. මහාවංශයේ සඳහන් වන ආකාරයට කැලණියේ විශාල හතරැස් මහමළුව ගල් අතුරා, සමතලා කරවා ඒ ඉදිරියේ මහමඩුවක්ද යටාලතිස්ස රජතුමා විසින් කරවා ඇත. කැලණි රාජධානිය එදා විශාල ප‍්‍රදේශයක පැතිරී තිබුණු බවට වංශකතාවල සාක්ෂ්‍ය ඇත. කැලණි පුරවරය මුහුදට හත් ගව්වක් දුරින් පිහිටි බවද සඳහන් වේ. කැලණි රාජධානිය මුහුදට යටවීමේ පුවත් අතිශයින් ශෝචනීය වේ.අප තථාගත සම්බුදු රජාණන් වහන්සේ දෙව්රම් වෙහෙර වැඩ නො සිටින සඳ එහි එන සැදැහැවතුන්ට වන්දනා මාන සඳහා ජයශී‍්‍ර මහබෝධීන් වහන්සේගේ ඵලරුහ බෝධියක් ‘ආනන්ද බෝධි’ නමින් රෝපනය කරන ලදහ. එය බුදුරජාණන් වහන්සේ අනුදැන වදාළහ. එසේම වන්දනා කළ යුතු සතර ස්ථානයන්ගෙන් එකක් ලෙස ශී‍්‍ර මහබෝධීන් වහන්සේ සඳහන් කළ සේක. ති‍්‍රවිධ චෛත්‍යය අතරද පාරිභෝගික චෛත්‍යය බෝධීන් වහන්සේය.ලොව පැරණිම වෘක්ෂ රාජයෝ ශී‍්‍ර මහාබෝධීන් වහන්සේය.දඹදිව ධර්මාශෝක නිරිඳුන්ගේ දියණි සංඝමිත්තා මෙහෙණින් වහන්සේ විසින් බු.ව. 236 දී ශී‍්‍ර මහබෝධීන් වහන්සේගේ දක්ෂිණ ශාඛාව ශී‍්‍ර ලංකාවට වැඩම කරන ලදී. ඒ අනුව ශී‍්‍ර ලංකාවේ ශී‍්‍ර මහබෝධීන් වහන්සේ දැනට වසර 2315 ක් ආයු වළදා ඇත. බුදුරජාණන් වහන්සේ සත් සතියෙන් දෙවැනි සතිය අනිමිසලෝචන පූජාව සිදුකරමින් කෘතගුණ සැලැකීමේ මහා ගුණය ලොවට පළ කළ සේක. එය ප‍්‍රථම බෝධි පූජාවයි. බෝධිය යනු චතුරාය¸ සත්‍ය අවබෝධයයි. සිද්ධාර්ථ බෝධි සත්වයන් වහන්සේට බුද්ධත්වය අවබෝධ කර ගැනීමට මහෝපකාරීවූ වනස්පති අස්වත්ථ වෘක්ෂ රාජයාද බෝධිය යනුවෙන් හඳුන්වනු ලැබේ.බෝධීන් වහන්සේකීර්ති ශී‍්‍ර මේඝවර්ණ කල්‍යාණි විහාරාධිපතිව වැඩ විසූ විල්ගම්මුල සංඝ රාජයාණන් වහන්සේ විසින් ප‍්‍රතිෂ්ඨාපනය කරන ලද කැලණි ශිලා ලිපියෙහි සඳහන් වන ආකාරයට කැලණි මහ බෝධීන් වහන්සේ කුරුණෑගල රජධානි සමය වනවිටත් ප‍්‍රාකාර ගෝපුරාදියෙන් සමන්විතව පැවැති බව සඳහන් වේ.කෝට්ටේ රාජධානියේ අගභාගය වනවිට පෘතුගීසි සතුරෝ බලවත් වූහ. කැලණි විහාරස්ථානය ආක‍්‍රමණය කරමින් නොනැවතී ඓතිහාසික බෝධීන් වහන්සේද කපා හෙළුහ.මෙම සිද්ධිය කැලණි විහාර බිතු සිතුවමක මනාව දැක්වේ. බෝධිය කැපුවත් අපවත් කිරීමට නො හැකි විය. මවු වෘක්ෂයෙන් පැන නැඟªණු ශෝභාසම්පන්න දළුවක් වැඩෙමින් ප‍්‍රභාෂ්වරව දසත විහිදිණි. අද අප වන්දනා මාන පවත්වන්නේ එම බෝධීන් වහන්සේටය.බෝධිමළුව අළලා ලියැවුණු පැරැණිම ග‍්‍රන්ථය වූ කළී පාළි බෝධි වංශයයි. සිංහල බෝධි වංශය සහ චූල බෝධි වංශය බෝධීන් වහන්සේ වටා ගෙතුණු සාහිත්‍ය කෘතීන් බඳුය. සංදේශ කාව්‍ය අතරද බෝධි වැණුම් දැකිය හැකිය.ජයශී‍්‍ර මහබෝධීන් වහන්සේ පිළිබඳව ගෙතුණු ප‍්‍රශස්ති ගීත රචනා වත්මන එමටය. ඉන් එකක අවසන් පද්‍ය විචිත‍්‍රවත්ය.රන් වැට පාමුල සාදු කියනකොට - ලෙන්ගතු කම් නොහිතන්ඩ හොඳයිබුදුහාමුදුරුවො දුටුවා වාගේ – දුක ඉවසා වැඩ ඉන්න හොඳයිඅනාදිමත් කාලයක සිට කැලණි ශී‍්‍ර මහා බෝධීන් වහන්සේ වටා රන් ආලේපිත වැටක් ඉදිකර තිබිණ. එසේම බෝධීන් වහන්සේට පැන් පුජාවන් සඳහා එවැනිම ලෝහමය නෙළුම් පුෂ්පයක්ද විය.නමුත් ලෝ දහම අනුව කාලයාගේ ඇවෑමෙන් රන්වැට සහ නෙළුම් පුෂ්පය වෙනුවට ශෛලමය නෙළුම් පුෂ්පයක් ඉදිකරවා වර්ෂ 1995 ක්වූ දුරුතු මහේ 27 දින සවස 05.47 ශුභ හෝරාවෙන් ප‍්‍රතිෂ්ඨාපනය කරන ලදී. මෙම අවස්ථාවේදී විශ්මයජනක සිද්ධියක් සිදුවිය. යොදාගත් ශෛලමය කුට්ටිය අති විශාලය. අඩි 3 1/2ය4ය4 ප‍්‍රමාණයේය. දක්ෂ ගල්වඩුවකු විසින් වෙනත් ස්ථානයක නෙළා එය උඩමළුවට රැගෙන ආවත්, නියමිත ස්ථානයේ ප‍්‍රතිෂ්ඨාපනය කිරීම දොඹකරයකටත් නොහැකි විය. නැකැත් වේලාව එලඹිණ. අප විහාරාධිපතීන් වහන්සේ ප‍්‍රමුඛ මහසඟ රුවන බෝධි උඩමළුවේ පිරිත් සජ්ජායනා ආරම්භ කළසේක.තරුණයන් කිහිපදෙනකු විසින් එය ඔසොවා හරියටම ස්ථානගත කරන ලද්දේ නෙළුමක් මල් ආසනය මත පූජා කරන්නාක් මෙනි. එය ඇත්ත වශයෙනන්ම කැලණි බෝධීන් වහන්සේගේ හාස්කමක් වශයෙන් දකිමි.රන්වැට පූජෝත්සවයඅබලන් රන්වැට පිළිබඳව නොයෙක් වර කතිකා සිදුවිය. පසුගිය දෙවසරක කාලයේ මේ සම්බන්ධයෙන් සුවිශේෂ අවධානය යොමු කළ විශේෂිත පුද්ගලයකු විය.හේ නමින් ජී.එස්.සී. ෆොන්සේකා නම් විය. ඔහු ශී‍්‍ර ලංකා යුද හමුදාපති, ලුතිනන් ජනරාල් සරත් ෆොන්සේකා මැතිතුමාය. අවධානය නොනැවතී පැවතිණ. ඵල දරන තුරුම පැවතිණ.වර්ෂ 2008 ක් වූ බු. ව. 2552 නිකිණි මස අව සතවක ලත් 23 දිනය ශනිදාව උදාවිය. අහස බැහැබර විය. උවැසි උවැසියෝ කැලණි විහාර බෝධි මළුව පුරා විශේෂ අපේක්ෂාවකින් පසුවෙති. රන්වන් බෝපත් සිළි සිළි නදින් සාදුකාර පැවැත්වීය. සොම්නසින් මල්වැසි වැටිණි. පරිසරය සිසිල් විණි.මේ අවස්ථාවේ ගුවනින් සම්ප‍්‍රාප්ත වූයේ මහින්ද රාජපක්ෂ ජනාධිපතිතුමාය. මහත් හරසරින් පිළිගනු ලැබූ එතුමා මනහර පෙරහැරකින් කැලණි වෙහෙර වෙත ළඟා විය.එහිදී වන්දනාමාන කිරීමෙන් අනතුරුව සිහිවටන ඵලකය සවස 05.10 ට ශුභ හෝරාවෙන් එතුමාගේ සුරතින් විවෘත විය. මෙම අවස්ථාවට කැලණි විහාර දායක, රාජ්‍ය පරිපාලන අමාත්‍ය, කරු ජයසූරිය කැලණි විහාර ප‍්‍රධාන බස්නායක නිළමේ , ධම්මික ආටිගල දායිකා අමරි විජේවර්ධන සමස්ත ලංකා බෞද්ධ මහා සම්මේලනයේ සභාපති, ජගත් සුමතිපාල මහත්ම මහත්මීහු ඇතුළු සම්භාවණීය දායක පිරිසක් සහභාගි වූහ.කැලණි පුවරයටත්, කැලණි රජමහා විහාරස්ථානයටත් අති සුවිශේෂ දිනයක් සනිටුහන් කරමින්, ශී‍්‍ර ලංකා යුද හමුදාවේ පූර්ණ අනුග‍්‍රහකත්වයෙන්, හමුදාපතිතුමාගේ මාර්ගෝපදේශකත්වයෙන් රන්වැට සහිත ගෝපුර පූජෝත්සවය මහින්ද රාජපක්ෂ ජනාධිපති තුමාගේ ප‍්‍රධානත්වයෙන් ඉතා උත්කර්ෂවත් අන්දමින් සිදුවිය. එතුමා විසින් නිකුත් කරන ලද පණිවිඩයේ මෙසේ සඳහන් විය.”බෞද්ධ ජනතාව වෙත කරන මෙම පරිත්‍යාගය පෙන්නුම් කරන්නේ ඔබ සැබවින්ම අප යුගයේ විරුවන් බවයි.“ එතුමා රණවිරුවන් පිළිබඳව මෙසේද සඳහන් කරයි. “ මේ හැම කටයුත්තකම අප රණවිරුවන් කැපවී සිටින්නේ එකම රටක පුරවැසියන් පිරිසකගේ උරුමය රැකදීම පිණිසය.”රන් අකුරින් ලියැවෙන ස්වර්ණමය පූජාවකැලණි විහාර රන්වැට කණු 205 කින් සමන්විතය. මේ සඳහා රන්පවුම් 520 ක් වැයවී ඇත. ශෛලමය බෝධිගෝපුරය සඳහා රුපියල් දහඅට ලක්ෂ පනස් දහසක්ද වැයවී ඇත.බෝධි මළුවට අවශ්‍ය විදුලි ආලෝක පද්ධතිය , ශෛලමය කොරවක් ගල් සහ සිංහ රූප බෝධිප‍්‍රාකාරය වටා ස්ථාපනය කිරීම, උඩ මළුවේ වැසි ජලවාහක පද්ධති සකස් කිරීම සහ බෝධි ප‍්‍රාකාරය වට පිත්තල වඩිම්බු බෝපත‍්‍ර යෙදීම මේ මහා සංවර්ධන කි‍්‍රයාවලියට අයත්ය.මේ සියලු කාර්ය සංවිධානයෙහිදී කැලණි විහාර කෘත්‍යාධිකාරි, මොරවක ධම්මානන්ද ස්ථවිර පාදයන් වහන්සේගේ දූරදර්ශී මඟ පෙන්වීම වෙසෙසින් සිහිපත් කළ යුතුය. එසේම මේ කටයුතු සඳහා විශේෂ කැපවීමකින් දායක සභාවේ පද්මසිරි හපන්ගම මහතා කටයුතු කළ ආකාරයද සඳහන් කළ යුතුය.කැලණි විහාර මළුවේ පිය ගැටුණු වැලිතලාව ඉතා පැරණි විය. පෙරහර සමයේ ඒ මත නව වැලි අතුරණු ලැබේ. නමුත් මෙම අවස්ථාවේ මතකයේ හැටියට වසර හතළිහකට පසුව එම පැරණි වැලි සම්පූර්ණයෙන්ම ඉවත්කර මහමළුව නවවැලි යොදා සැකසීමද අගය කළ යුත්තකි.මේ සියලු දෑ මෙසේ පූර්ණත්වයට පත්වූයේ කැලණිය රාජමහා විහාරාධිපති, මහාචාර්ය කොල්ලුපිටියේ මහින්ද සංඝරක්ඛිත නාහිමිපාණන් වහන්සේගේ නිසි මග පෙන්වීම නිසා යැයි මට සිතේ.කැලණි රජමහා විහාරයේ යාවජීව දායක, දේශබන්දු පියසිරි පී.මීගොඩ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809142</link>
    <topic>ගුරුගෙදර ගැටලු විසඳන නව වැටුප් ක‍්‍රමය</topic>
    <author>සකස් කෙළේ සුභාෂිණී ජයරත්න</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....අධ්‍යාපන අමාත්‍යාංශ ලේකම් නිමල් බණ්ඩාරපසුගියදා අධිකරණය ලබා දුන් ගුරු වැටුප් විෂමතා ඉවත් කිරීමේ අධිකරණ නියෝගයට අනුව මේ වනවිට අධ්‍යාපන අමාත්‍යංශය මඟින් ගුරුවරුන්ට කෙටිකාලීන හා දිගුකාලීන ප‍්‍රතිලාභ රැසක් ලැබෙන ආකාරයෙන් නව ගුරු සේවා ව්‍යවස්ථාවක් සකස් කර ඇත. මේ අනුව ජූලි මස 1දා සිට ගුරුවරුන්ගේ නව වැටුප් සැකසීමක් කරන ලෙසත් මාසයකදී උසස් පෙළ උත්තර පත‍්‍ර ඇගැයීම් අවසන් කරන ලෙසත් ශ්‍රේෂ්ඨාධිකරණය නියෝග කර ඇත. අධ්‍යාපන අමාත්‍යංශයේ ලේකම් නිමල් බණ්ඩාර හා විභාග කොමසාරිස් ජනරාල් අනුර එදිරිසිංහ මහත්වරු පළ කරන අදහස් ඇසුරින් මේ ලිපිය සැකැසිණි.ගුරු පරපුරේ ගැටලුවක් ලෙස මතුවී ඇති ගුරු වැටුප් ප‍්‍රශ්නය මුලින්ම ඇතිවුණේ 1994 දී පිහිටැවූ ගුරු සේවා ව්‍යවස්ථාවත් සමඟයි. මෙම ගුරු සේවා ව්‍යවස්ථාවෙන් ගුරුවරුන්ට වැඩි කරන ලද වැටුප් ප‍්‍රමාණය කිසිම සේවාවකට සිදු නොකළ තරමේ වැටුප් වැඩිවීමක්. අධ්‍යාපන පරිපාලන සේවයේ 3 ශ්‍රේණියේ නිලධාරියෙක් ලැබූ වැටුප වගේ දෙගුණයක් ගුරු සේවයේ නිලධාරීන්ට ලැබෙන ආකාරයට ගුරුවරුන්ට 1994 දී වැටුප් වැඩි කැරුණා. මේ වැටුප් වැඩිවීම අධ්‍යාපන ක්‍ෂේත‍්‍රයේ ගුරුවරු නොවන අනිකුත් ශ්‍රේණි එනම් අධ්‍යාපන පරිපාලන, ශ‍්‍රී ලංකා විදුහල්පති ශ්‍රේණි අතර දැඩි කලකිරීමක් හා ප‍්‍රශ්න මතු කරවන්නක් වුණා. මින් අනතුරුව විදුහල්පති ශ්‍රේණියේ වැටුප අවුරුදු 5කට පසුව යම් වෙනසකට භාජනය වුණා.අධ්‍යාපන පරිපාලන ශ්‍රේණියේ වැටුප් වැඩිවීම් මේ සමඟ සිදු කිරීමට නොහැකි වුණා. එය දීර්ඝකාලීන පියවරක් ලෙස කළ යුත්තක් නිසා මේ රටේ වැටුප් ව්‍යූහය සෙවීමට පත්කළ වැටුප් හා සේවක සංඛ්‍යා කොමිසම 2006 දී සිය වැටුප් යෝජනා ඉදිරිපත් කළා. මේ වැටුප් යෝජනාවලින් සළකා බැලූ ප‍්‍රධාන දෙය තමයි මේ රටේ වැටුප් ව්‍යූහය කෙසේ සැකසිය යුතුªද යන්න.වැටුප් විෂමතා විභාග කොමසාරිස් ජනරාල් අනුර එදිරිසිංහඅපේ රටේ වැටුප් ව්‍යූහය සම්බන්ධ ගත් ප‍්‍රතිපත්ති තීරණයේ වැදගත් දෙය වන්නේ 1:4.2 ක වැටුප් ව්‍යූහයක් තිබිය යුතු වීමයි. එනම් අවම වැටුප 10000 ක් නම් උපරිම වැටුප 42,000 ක් විය යුතුයි. අපේ රටේ වැටුප් වෙනස තුළ ඇත්තේ ඉතා පටු පරාසයක්. මේ නිසා එක ශ්‍රේණියක සුළු වෙනස පවා අනිකුත් ශ්‍රේණීන්ට බලපානවා. 2006 සංශෝධනයෙන් මෙතෙක් ගුරුවරුන්ට ලැබී තිබූ වරප‍්‍රසාද යම් අඩුවීමක් වුණා. එසේම අනෙකුත් ශ්‍රේණිවල වැටුප ගුරු සේවයේ වැටුපත් සමඟ සන්සන්දනය වුණා. මේ මඟින් ගුරු සේවයේ දැඩි විරෝධයක් මතුවුණා. මේ විෂමතා පදනම් කරගෙන ගුරු සංගම් ඉදිරිපත් කළ යෝජනා වැටුප් හා සේවක සංඛ්‍යා කොමිසමට ඉදිරිපත් වුණා. කොමිසම ඔවුන්ගේ නිර්දේශ ජනාධිපතිතුමාට ඉදිරිපත් කළා. එය පදනම් කරගෙන සාකච්ඡා වට කිහිපයක් පැවැත්වුණා. සංගම් මේ යෝජනා ප‍්‍රතික්ෂේප කළ නිසා ජනාධිපතිතුමා පැවසුවා සංගම්වලට තම යෝජනා ඉදිරිපත් කරන්නැයි කියා. නමුත් ඔවුන් ඒ යෝජනාවෙන් ඉල්ලා සිටින්නේ දැනට ලබන වැටුපට වඩා වැටුප් වර්ධක 10ක වෙනසක් එනම් රුපියල් 4000 සිට 6000 ක වැටුප් වැඩිවන ආකාරයටත් ගුරු සේවයේ ධ් පංතියේ වැටුප අධ්‍යාපන පරිපාලන සේවයේ ධ්ධ්ධ් පංතියේ ආරම්භක වැටුපට සමාන කරන ලෙසත් ඉල්ලුවා. මෙයට වැටුප් කොමිසම එකඟ නොවූ නිසා වැටුප් කොමිසම පසු ව ඉදිරිපත් කළ යෝජනා අමාත්‍ය මණ්ඩලයට ඉදිරිපත් කළා. අපි මෙය කි‍්‍රයාත්මක කරන්නත් කටයුතු කළා.සහන රැසක්නමුත් ගුරුවරු ආරම්භ කළ උත්තර පත‍්‍ර ඇගැයීම් වර්ජනය නිසා දරුවෙක් හා මවක් ශ්‍රේඨාධිකරණයට ගොනු කළ මූලික අයිතිවාසිකම් කඩකිරීමේ පෙත්සම නිසා මෙය විභාග කිරීමට අධිකරණය දෙපාර්ශ්වයම කැෙඳව්වා. දෙපැත්තේම කරුණු සලකා අධිකරණය නියෝගයක් ලබා දුන්නා.මේ අධිකරණ නියෝගයේ ඉතාමත්ම පැහැදිලි කාරණ කිහිපයක් තියනවා.ඉන් පළමුවැන්න තමයි ගුරුවරුන්ට වැටුප් ගණනය කිරීමේදී ඔවුන් යොදාගෙන තිබූ සේවක ගණය සාධාරණ නොමැති බව. දැනට ගුරුවරු බඳවා ගන්නේ සාමාන්‍ය පෙළ විභාගයෙන් නොව ඊට වඩා වෙනස් වූ ක‍්‍රම හා ප‍්‍රතිපත්ති තීරණ මඟින්. එනම් විද්‍යාපීඨ ඩිප්ලෝමාධාරීන් හා විශ්වවිද්‍යාලයෙන් පිටවන උපාධිධාරීන්. නමුත් වැටුප් හා සේවක සංඛ්‍යා කොමිසම මුල් අවස්ථාවේ ගුරුවරු බඳවා ගත්තේ සාමාන්‍ය සුදුසුකම් මත නිසා මේ අය සම්බන්ධ කර තිබුනේ ඒ හා සමාන තවත් අය සමඟ. හෙද සේවය, ගුරු සේවය, පොලිස් සේවය, කළමනාකරණ සේවය ආදී සමාන්තර ශ්‍රේණීන් සමඟ ගොනුකර තිබුණා. අධිකරණය තීන්දු කළා ගුරුවරු හා හෙද සේවය මේ කාණ්ඩයෙන් ඉවත් කර වෙනමම කාණ්ඩයක් ලෙස සැලකිය යුතු බවට. මෙලෙස පහළ ගණයකින් ඉහළ ගණයකට ගුරුවරු ඇතුළත් කිරීම නිසා ගුරුවරුන්ට අනාගතයේ වැටුප් සැකසීමේදී විශාල ප‍්‍රතිලාභ ලැබෙනවා.අධිකරණයේ 2 වන නියෝගය තමයි අප විසින් සකස් කර අධිකරණයට ඉදිරිපත් කළ ගුරු සේවයට අදාළ අලුත් ව්‍යවස්ථාව පිළිගත යුතුª බව. මෙම අලුත් ගුරු සේවාවේ ඉතා වැදගත් සහන කිහිපයක් ඉදිරිපත් කර තියනවා. ගුරු සේවයේ පළමු පංතියට ඉහළින් අධි පංතියක් ඇති කිරීම. එම අධි පංතියට ගුරුවරු 12,000 කට ඇතුළත් විය හැකියි. මාර්ග 2 කින් එනම් ලබා ගන්නා අධ්‍යාපන සුදුසුකම් මත හෝ තරග විභාගයකින්. ගුරුවරුන්ට මෙතෙක් කල් ලබා දුන් උසස් වීමේ පැහැදිලි වෙනසක් මෙම අලුත් ව්‍යවස්ථාවෙන් ඇතිකර තියනවා.මේ අනුව ගුරුවරු කොටස් 4 කට බෙදා තියෙනවා. ගුරුසේවයේ පුහුණු ගුරුවරු, පුහුණුව හා උපාධි ගුරුවරු, උපාධි සමඟ ඩිප්ලෝමාව තියන ගුරුවරු හා ඩිප්ලෝමා උපාධි සමඟ පශ්චාත් උපාධි සහිත ගුරුවරු වශයෙන්. මේ අයට ක්ෂණික උසස්වීම් ක‍්‍රමයක් තියනවා.අපි පවත්වන තෝරා ගන්නා පරීක්ෂණවලින් සමත් වන අයට 2ධ්ධ් සිට2ධ් ට යන්න ගත වන්නේ වසර 6 යි. සාමාන්‍ය කාලය අනුව නම් වර්ෂ 9 ක් ගත වෙනවා.උපාධිය සහිත පුහුණු ගුරුවරයකුට විභාග සමත් වීමෙන්2ධ්ධ් සිට 2ධ් ට වසර 5 කින් ද සාමාන්‍ය ක‍්‍රමයට නම් වර්ෂ 8 කින් ද යන්න පුළුවන්. උපාධිය සමඟ පශ්චාත් උපාධි අධ්‍යාපන ඩිප්ලෝමා ගුරුවරයකුට විභාග මත 2ධ්ධ් සිට 2ධ් වර්ෂ 4 ක් ද නැතිනම් වර්ෂ 7 ක් ද උපාධිය සමඟ පශ්චාත් උපාධි අයකුට විභාග මත වර්ෂ 3 ක් ද නැතිනම් වර්ෂ 6 ක් ද යා හැකි වෙනවා. මේ සියලු දෙනාම 2ධ් ශ්‍රේණියට ගොස් වසර 5 කදි ධ් ශ්‍රේණියට යන්න පුළුවන්. මේ නිසා ඉහළට යාම සඳහා මෙය ගුරුවරුන්ට ලැබුණු විශාල ප‍්‍රතිලාභයක්.ප‍්‍රතිලාභමෙහි තිබෙන තවත් ප‍්‍රතිලාභයක් තමයි ගුරුවරයෙක් ගුරු සේවයට ආ පසු තම අධ්‍යාපන සුදුසුකම් වැඩි කිරීමෙන් ඉහළට යාමට හැකිවීම. මේ නිසා අධිකරණය මේ සේවා ව්‍යවස්ථාව පිළිගන්න නියෝග කළා.අධිකරණය ලබාදුන් මීළඟ නියෝගය ගුරු සේවයේ 2ධ්ධ්, 2ධ් හා ධ් ශ්‍රේණිවලට නව ව්‍යවස්ථාවෙන් ලැබෙන වැටුප් ප‍්‍රතිලාභ වලට අමතරව එක් වැටුප් වර්ධකයක වාසිය ලබාදීම. මෙම වැටුප් වර්ධකයක අගය 2ධ්ධ් දී 330 ක් ද,2ධ් දී රුපියල් 400 ක් හා ධ් ශ්‍රේණියේදී රුපියල් 645 ක් වෙනවා.මේ නිසා සෑම ගුරුවරයකුටම අධිකරණයේ නියෝගය අනුව රුපියල් 330 - 645 ක අතිරේක වැටුප් වර්ධකයක් ලැබෙනවා. මීට අමතරව යෝජිත ක‍්‍රමවේදය අනුව 2ධ්ධ් පංතියේ ගුරුවරයකු පුහුණුව සමඟ උපාධිය ලබා ඇත්නම් රුපියල් 345 සිට 435 ක වැටුප් වැඩිවීමක් වෙනවා, කලින් ප‍්‍රකාශ කළ වැටුප් වර්ධකයට අමතරව. ඒ අනුව 2ධ්ධ් ශ්‍රේණියේ ගුරුවරයකුට රුපියල් 765 සිට 1425 දක්වා වැටුප් වැඩිවීමක් වෙනවා. 2ධ් පංතියේ ගුරුවරයකුට අවම වශයෙන් රුපියල් 505 ක් හා අධිකරණ නියෝගය අනුව රුපියල් 905 සිට 1705 දක්වා වැටුප් වැඩිවීමක් මාසිකව ලැබෙනවා. පළමු පංතියේ ගුරුවරයකුට රුපියල් 1395 සිට 2685 දක්වා වැටුප් වැඩිවීමක් ලැබෙනවා. මේ අනුව සෑම ගුරුවරයකුට රුපියල් 765 - 2685 දක්වා මාසික වැටුප් වැඩිවීමක් මේ යෝජනාවලියෙන් ලැබෙනවා.දස ලක්ෂ 1600රජය කලින් සම්මත කළ යෝජනාවලියට පමණක් වර්ෂය දසලක්ෂ 1600 ක් වැය වෙනවා. අලුත් යෝජනා පදනම් කරගෙන අපි කළ දළ ගණන් බැලීමට අනුව දස ලක්ෂ 2500 - 3000 අතර මුදලක් වැයවේ යැයි ගණන් බලා තියනවා. ගුරුවරුන්ට ඔවුන්ගේ වැටුප් පිළිබඳ සියලුම ගැටළු මේ තුළින් දුරු වී යැයි අපි බලාපොරොත්තු වෙනවා.අධිකරණය ඉතාමත් ම පැහැදිලිව නියෝගයක් දුන්නා, මේ ගැන මාසයක කාලයකදී සමාලෝචනය කර අමාත්‍යාංශය මගින් අධිකරණයට වාර්තාවක් ඉදිරිපත් කරන්නටත්, සියලුම ගුරුවරු වහාම උත්තර පත‍්‍ර ඇගැයීම් කටයුතු සඳහා වාර්තා කරන්නටත්. එමෙන් ම එම ඇගැයීම් කටයුතු කරන අයට බාධා නොකරන්නටත් නියෝග කළා.ගුරු වැටුප් විෂමතා අධිකරණ නියෝගයට අනුව මේ වසරේ ජූලි 1 දා සිට ගෙවන්නට නියෝග කර තියනවා. භාණ්ඩාගාරයෙන් අපිට මේ වසරේ වෙන්කර ඇති ප‍්‍රතිපාදන වලින් අපට උපයාගත හැකි වන්නේ දස ලක්ෂ 1600 යි. චක‍්‍ර ලේඛය නිකුත් කර වැටුප් පරිවර්තනය සඳහා අඩුම තරමේ මාස 2 ක් වත් ගතවෙනවා. ඒ නිසා අපි හිතනවා ලබන වසරේ අපිට මේ ප‍්‍රතිපාදන සපයා ගෙන මෙම වැටුප ගෙවන්නට හැකිවෙයි කියා.සමහර ගුරුවරු මෙම නව යෝජනා ගැන කිසිම දෙයක් දන්නැහැ. ගුරු සංගම් මේ යෝජනා ගැන අධ්‍යයනය කරන්න ගුරුවරුන්ට අවස්ථාව ලබා දී නැහැ. මෙම ඉඩකඩ ලබාදුන්නා නම් උත්තර පත‍්‍ර ඇගැයීම් වලින් ඔවුන් ඉවත් වන්නෙ නැහැ.අධිකරණය අපිට නියෝග කර තියනවා මාසයකදී සියලුම ඇගැයීම් කටයුතු අවසන් කරන්නටත්, ගුරු වැටුප් වැඩිවීම සම්බන්ධ අධිකරණය ලබාදුන් ක‍්‍රම වේදය සකස් කරන්නටත්. අපි උත්තර පත‍්‍ර ඇගැයීම් කටයුතු විධිමත් කරන්නට මේ මස 23 දා සිට ලබන 5 දා දක්වා තෝරාගත් පාසල් 25 ක දරුවන්ට පමණක් නිවාඩු දීමට අපි තීන්දු කළා. මන්ද මේ පාසල් වසන්නට සිදුවූයේ දරුවන්ගේ ප‍්‍රශ්නයක් නිසා නොවන බැවින් සියලු ගුරුවරුන් මේ කාලයේ දී සේවයට වාර්තා කළ යුතුයි. උත්තර පත‍්‍ර අගයන ගුරුවරුන් එයට සහභාගි විය යුතුයි. මේ කාලයේ පාසලේ ගුරුවරුන්ට වැඩ කටයුතු රාශියක් තියෙනවා.මීට අමතරව ගුරුවරුන්ට වගේ ම විදුහල්පතිවරුන් සඳහා ද පඩි වැඩිවීමක් වනවා.විදුහල්පති 3 පංතිය රුපියල් 525 ක් ද විදුහල්පති 2 පංතිය සඳහා රුපියල් 525 ක් ද විදුහල්පති 1 පංතිය සඳහා රුපියල් 770 සිට 2200 ක් ද පඩි වැඩිවීමක් වනවා. මීට අමතරව විදුහල්පති ශ්‍රේණියේ අධිශ්‍රේණියක් ද ඇති කර තියනවා.මේ වනවිට 90% ක් සාර්ථකව උත්තර පත‍්‍ර ඇගැයීම් සිදු කෙරෙනවා. දැනට පාසල් 30 කට ආසන්න ප‍්‍රමාණයක 4 වන ඇගැයීම් කටයුත්තේධ් හා ධ්ධ් පියවර පසුගියදා ආරම්භ කළා. 9 දා කුරුණෑගල, වැලිගම, ගාල්ල, මාතර මධ්‍යස්ථානවල යම් යම් පිරිස් විසින් ඇගැයීම් වලට බාධා කළ නිසා මේ පිළිබඳව නීතිපති වෙත විභාග කොමසාරිස් විසින් මේ බාධා කිරීම් කළ බවට හඳුනාගත් පුද්ගලයන්ගේ නම් සහිත වාර්තාවක් ඉදිරිපත් කළා.2006 වසරේදී එක් ගුරුවරයකුට එක් ප‍්‍රශ්න ඇගැයීම් සඳහා බැලීමට රුපියල් 60 ක් ද අද වනවිට රුපියල් 90 ක් ද ගෙවන අතර ඉදිරියේදී එය රුපියල් 150 දක්වා වැඩි කරන්නටත් යෝජනා කර තියනවා.උත්තර පත‍්‍ර ඇගැයීම් සඳහා කෝටි 40 ක් රජයට වෙන් කරන්නට සිදුව ඇතත් මේ වසරේදී අමතරව කෝටි 10 ක් උත්තර පත‍්‍ර ඇගැයීම් වර්ජනය නිසා වෙන් කරන්නටත් රජයට සිදුවෙනවා. මේ නිසා ගුරු සංගම් වලින් අපි ඉල්ලා සිටින්නේ මේ පිළිබඳව වඩා වගකීමෙන් යුතුව කටයුතු කරන ලෙසයි.සකස් කෙළේ සුභාෂිණී ජයරත්නඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809143</link>
    <topic>ජීවිතය සුන්දරයි</topic>
    <author/>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....තමන්ගේම අදහස් ඇති, තමන් වගේම සිතන සහෘදයකු හමුවීම ලොකු සතුටක්. ලොකු භාග්‍යයක්. මේ කියන දේ කිසිවකුත් වැරැදි අන්දමට තේරුම් ගත යුතු නැහැ. තක්කඩියකුගේ සහෘදයා වෙන්නේ් තවත් තක්කඩියෙක්. ඒ වගේම මා වැනි පුද්ගලයකුගේ සහෘදයා වෙන්නේ සරල ගතිපැවැතුම් ඇති ලෝකයට ආදරය කරන අහිංසක පුද්ගලයෙක්.පසුගිය සතියේ දිනෙක කැකිරාවේ සිට මා හමුවීමට පැමිණි තරුණයා සැබැවින්ම මගේ සහෘදයෙක්.“සුනිල් අයියාට කොච්චර ආදරය කළත් දැක්කෙ අදයි. සිළුමිණේ කෑල්ල ලියපු නැති දවස්වලට සුනිල් අයියට බනින්නෙ මමයි.”ඔහු මගේ අත්දෙක අල්ලාගෙන කිව්ව.“අයිය බොහොම සරල මිනිහෙක් කියල මම අහල තියෙනව. ඒ බව අද තේරුම් ගත්ත.”ඔහු එසේ කීවේ පාර වැරදුන ඔහු සොයා කමිසයක්වත් නැතිව මම පාර දිගේ ගිය නිසාද කියල මට හිතුණ.මේ තරුණයාගේ නම කීවත් මට දැන් එය මතක නැහැ. කැකිරාව හංදියේ ඡායාරූප ශාලාවක් දාගෙන සිටින ඔහුගේ ගම බගවන්තලාව.“ස්ටුඩියෝ එකක් දාගෙන හිටියට ඒකෙන් මගේ නිදහස අඩු වෙනව. මම කලින් දෙහිඅත්තකණ්ඩියෙ ස්ටුඩියෝ එකක් කළා. පස්සෙ ඒකෙ වැඩ කරපු එක්කෙනාට ඒක බාරදීල කැකිරාවට ආව. මේකත් වැඩ කරන එක්කෙනාට බාරදීල ගමට ගිහින් පුංචි ගොවිපළක් දාගෙන ඉන්න ආසයි.” ඔහු ඔහුට අයිති ඡායාරූප ශාලා දන්දෙන පුද්ගලයෙක්ද කියල මට හිතුණ. ඡායාරූප ශාලා තුනක්ම ඒවායෙ වැඩ කළ අයට බාරදුන් කෙනෙක්.“මම ඒ අය දෙන සතයක්වත් ගන්නෙ නැහැ. බඩුමුට්ටු ඔක්කොම එක්කයි දුන්නෙ. දැන් ඒව ඒ අයගෙයි.”ඔහු එසේ කිව්වෙ මහත් සතුටකින්.“ජීවත්වෙලා ඉන්න කාලෙ කාටහරි උදව්වක් කරන්න පුළුවන්නම් ඒක ලොකු වාසනාවක්. ආත්මයක් ගැන මගේ විශ්වාසයක් නැහැ.ඒත් මේ ආත්මෙදිම හොඳ වැඩේට හොඳ ලැබෙනව. නරක වැඩේට නරක ලැබෙනව. අනිත් එක අයියෙ හොඳ වැඩක් කළහම ලැබෙන ආත්ම තෘප්තියම ඇතිනෙ.”“කවද විතරද ගමේ යන්න හිතාගෙන ඉන්නෙ.”“ඒකට කලින් තව වැඩ කොටසක් කරන්න තියෙනව. කවුරු මොනවා කිව්වත් තාමත් මේ රටේ සියයට හතළිහක් විතර හොඳ මිනිස්සු ඉන්නව. හොඳ, බුද්ධිමත් සංවේදී මිනිස්සු. ඒ අයත් වැරැදි පැත්තට යන්න කලින් පුංචි සඟාවක් පළකරන්න අදහසක් තියෙනව. ඒකෙන් තව කීපදෙනෙක් හරි හොඳ මිනිස්සු කරන්න පුළුවන්නම් ලොකු දෙයක්නෙ. හැබැයි ඒ සඟාව කරන්නෙ ඒ පළාතට.”“ඒක හොඳයි. පළාත් මට්ටමින් සඟා විතරක් නොවෙයි ලෝකයේ සමහර රටවල පත්තරත් ගහනව.”විප්ලවයට පෙර රුසියාවේ සහ චීනයේ ගම් මට්ටමින් පළකළ සඟා සහ පුවත්පත් ගැන මම ඔහුට විස්තර කළා. ජුලියස් පුචික් කළ වැඩ කොටස ගැනත් කරුණු පහදා දුන්න. “අපි තව කෝපි කෝප්පයක් බොමු.” දෙවැනි කෝපි එක බොන අතර තවත් දෙයක් ගැන මම ඔහුට කිව්ව.“වැඩේ හොඳයි. ඒත් ටිකක් අමාරු දෙයක්. අද සත පනහක බඩුවක් විකුණගන්න ලක්ෂ පනහක ප‍්‍රචාරයක් දෙනව. අනිත් එක ජනතාව අතරට යන්නෙ නැත්නම් මොන හොඳ දෙයක් කළත් වැඩක් නැහැනෙ.”“මේක කරන්න බලාපොරොත්තු වෙන්නෙ ලාභයක් බලාපොරොත්තුවෙන් නෙවෙයි. මාත් එක්ක හොඳ, කැපවීමෙන් වැඩ කරන්න පුළුවන් හාමුදුරුවරු ටිකක් ඉන්නව. හොඳ තරුණ පිරිසක් ඉන්නව. ඒ අය මාර්ගයෙන් බෙදාහැරීම කරන්න පුළුවන්.”ඔහු හිනාහෙමින් මගේ මුහුණ දෙස බලාගෙන හිටිය. මට ජුලියස් පුචික් ‘දි රෙඩිස්ටාර්’ නැමැති පුවත්පත් ආරම්භයේ ලියූ කවියක පද කීපයක් මතක් වුණා. මම එය ඔහුට කිව්ව.“මිනිසා වෙනුවෙන්හොඳ දෙයක් කරන්නටඅවැසි වන්නේඅධිෂ්ඨානය, කැපවීම සහතවත් හොඳ මිනිසුන්ටික දෙනෙක් පමණය.”ඔහු අසුනෙන් නැගිට මාව බදා ගත්ත. ඔහුගේ ඇස් දෙකේ කඳුළු පිරිල. මම ඔහු දිරිමත් කළා නේද සිතමින් මාද සතුටු වුණා.“අයියෙ, ඔය කියන විදියෙ මිනිස්සු ගැන ලිපි පෙළක් පළකරන්න අපි හිතාගෙන ඉන්නව. අයියා ගැන ලිපියකින් තමයි ඒ ලිපිපෙළ පටන්ගන්න ඉන්නෙ. අයියා ගැන අපි හිතන දේ. අයිය අපි දකින අන්දම. ඒකට අවසර ගන්න එක්කත් තමයි අද ආවෙ.”“මට වැඩිය හොඳ මිනිස්සු තව කොච්චර මේ රටේ ඉන්නවද.” “එහෙම කියන්න එපා. අයිය ගැන අහල තියෙන දේවල්. අයියා ලියපු දේවල් වලින් අපි අයියා තේරුම් ගත්ත හැටි.අනිත් එක අයියගෙ සරලකම ගැන අපි අහල තිබුණත් අද ඒක මම අත්දැකීමෙන් දැක්ක.”ටික වේලාවක් යනතෙක් මට කිසිවක් කතා කරගන්න බැරිව ගියා. මම නිහඬව කඳුළු තුළින් ඔහුගේ මුහුණ බලාගෙන සිටිය.“ඔය හොඳ වැඩේට මට පුළුවන් ඕනැම උදව්වක් මම කරන්න ලැහැස්තියි.”ඔහු මා සිප, මට වැඳ යන්න ගියා.මම, මා ගැනම කල්පනා කරන්න පටන් ගත්ත. ගිහින් ඇඳේ හාන්සි වුණා.සුපුරුදු පරිදි රාතී‍්‍ර නවයට පමණ සුසන්ත කතා කළා.“සුනිල් අයියෙ, විමල් වීරවංශ සුනිල් අයිය ගැන ලස්සණ පුංචි කෑල්ලක් ලියල තියෙනව. හෙළදිව පත්තරේ කඳු මුදුනේ සිට ලියමි කියන තීරුවෙ. ඒක අවසන් කරල තියෙන්නෙ මෙහෙමයි.”“සුනිල් අයියාගේ හදවත නොඉඳුල් වන රොදක් සේය. එහි සෑම ජීවී සම්පතකටම ඉඩ තිබේ. ඔහුගේ ජීවිතය පමණට වඩා සරලය. වරද වූයේ එය දැයි මම මගෙන්ම විමසමි. එහෙත්, තවමත් ඊට පිළිතුරක් නොවේ.”මගේ ඇස්වලට පුංචි කඳුළක් ගලා ආව.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809144</link>
    <topic>රට හදන මහ වැඩ පිළිවෙළකට මුල පුරන හම්බන්තොට වරාය</topic>
    <author>සටහන කේ.සී.ජේ. රත්නායක ඡායාරූප - සුදම් ගුණසිංහ</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....‘ඕන්න මහත්තයෝ බලනව නං වැඩේ...’හෙන්දිරික් සිංඤෙ කියයිශී‍්‍ර ලංකාවේ සංවර්ධන කි‍්‍රයාවලිය හා ආර්ථික වර්ධනය කෙරෙහි නවමු පෙරැළියකට මුල පුරමින් හම්බන්තොට වරාය ඉඳිවෙමින් පවතී. හම්බන්තොට වරාය හේතුකොට ගෙන ඍජු රැකියා 6000 ක් හා වක‍්‍ර රැකියා 50,000 කට අධික සංඛ්‍යාවක් නිර්මානය වනු ඇති බවත් කියැවේ. ඊටත් වඩා මෙහි සුවිශේෂ ලක්ෂණ ගණනාවක් දක්නට ලැබේ. ඉකුත් දා හම්බන්තොට ප‍්‍රදේශයේ නිරීක්‍ෂණ සංචාරයක නිරත වු සිළුමිණ මාධ්‍යවේදීන් කණ්ඩායමක් විසින් හම්බන්තොට වරාය ඉදි කැරෙන ආකාරයද දැක බලා ගන්නා ලදී. මේ ලිපිය එම නිරීක්‍ෂණ චාරිකාව පදනම් කොට ගෙන සම්පාදනය වූවකි.’ඉස්සර මේ කරගං ලේවායේ ලුණු කඩපු ඈයෝ අදත් මේ අහළ ඉන්නවා. ඒත් අපි කවුරුවත් හිතුවේ නෑ. මෙතන මහ වරායක් හැදෙයි කියලා...’කඩදාසි රෝල්, ලිපිගොනු සහ බරසාර වට මේස කතා මැද දශක දෙක තුනක්ම “හම්බන්තොට වරාය “ නොකෙරෙන වෙදකමක් බවට පත්වෙලයි තිබුණේ. ඒ නිසා හෙන්දිරික් සිංඤෙ¤ වගේ තව බොහෝ දෙනෙක් හිතුවේ නෑ මේ තරම් ඉක්මනට වරාය හැදෙයි කියලා. වරාය හැදිල්ලේ ඉතිහාසය ගත්තම වැඩිපුරම දකින්න ලැබෙන්නේ වරාය හදන්න ගත් උත්සාහයක් නොවෙයි. එතෙර මෙතෙර බලවේග හම්බන්තොට වරාය නො හැදෙන තැනට වැඩ කළාය කියලත් කතාවක් තියෙනවා. කොහොම නමුත් දැන් වරාය හැදෙනවා.පරිවර්තනයක්මොනවා වුණත් මහා වරායක් හැදෙන හැටි දැක ගන්න ලැබෙන්නේ කලාතුරකින්. ඊටත් හද්දා පිටිසර ස්වාභාවික ලුණු ලේවායක්. අන්තර්ජාතික මහ වරායක් බවට පරිවර්තනය වෙන හැටි නම් බොහෝම දුර්ලභ සිදුවීමක් හැටියටයි සඳහන් වෙන්නේ. හම්බන්තොට වරාය හදන තැන විතරක් නෙවෙයි හදන හැටිත් ඇත්තටම අපූරුයි !කොළඹ – කතරගම ප‍්‍රධාන මර්ගය ඔස්සේ හම්බන්තොට නගරය පහු කරල තරමක් ඉදිරියට යන විට දකුණු පැත්තෙන් කරගං ලේවායත් වම් පැත්තෙන් මහ මුහුදත් දකින්න පුළුවන්. මේ ප‍්‍රධාන මර්ගය හරහා මහ ඇලක් කපලා මහ මුහුදයි කරගං ලේවායයි යා කෙරෙනවා. මුහුදේ සිට වරායට නැව් ඇතුළු වෙන්නේ මේ ඇල මර්ගය ඔස්සේ යි. මීටර් 16 ක් ගැඹුරු මේ ඇල මාර්ගය මීටර 210 ක් පළලයි. ඇල මාර්ගය ඔස්සේ ටොන් ලක්ෂයක් බර මහ නැවකට වුණත් වරාය දක්වා ගමන් කරන්න හැකියාව තියෙනවා. ඒ විතරක් නෙවෙයි, වරායේ නෞකා හැරවුම් කවය ඉදි කෙරෙන්නේ මිටර 610 ක විෂ්කම්භයකින් හා මීටර 16 ක ගැඹුරකින් යුක්තවයි. සේවා නෞකා නැංගුරම් පොළ මීටර 105 ක් දිගයි. මීටර 16 ක ගැඹුරක් ඇතිව ඉදි කෙරෙන තෙල් පර්යන්ත නැංගූූරම්පොළ මීටර 310 ක් දිගයි. දැන් ඔබට සාමාන්‍යයෙන් පින්තූරයක් මවා ගන්න පුළුවන් කරගං ලේවායේ මේ ඉඳිවෙමින් තිබෙන්නේ මොන වගේ මහ වරායක්ද කියලා. ඒත් මේ සියල්ල අයත් වෙන්නේ පළමුවැනි අදියරටයි. මීට අමතරව, සාමාන්‍ය බහාලූ වෙනුවෙන් ඉඳි කැරෙන ජැටි බැම්ම මීටර 600 ක් දිගයි. ගැඹුර මීටර 17 යි.දියකඩනයකරගං ලේවායේ ඉදි කැරෙන වරායයි මහ මුහුදයි සම්බන්ධ කරන මහ ඇල දෙපැත්තෙන් දිය කඩන දෙකක් ඉදි කැරෙනවා. ඒ දිය කඩන දෙකින් තමා රළ වේගය පාලනය කැරෙන්නේ. බටහිර දෙසින් ගොඩනංවන දිය කඩනය මීටර 920 ක් දිගයි. නැඟෙනහිර අන්තයේ දිය කඩනයේ දිග මීටර 310 යි. වරාය පරිශ‍්‍රය දිගේ ඇවිදගෙන ගිය අපට දකින්න ලැබුණා බටහිර දිය කඩනය ඉදිවන හැටි, මුහුද ආක‍්‍රමණය කරගෙන යෝධ පවුරක් වගේ ඒ ගල්බැම්ම නැඟී සිටිනවා. දැන් බලමු වරාය හැදෙන්නේ කොහොමද කියලා. මේ වන විට විශේෂ යන්ත‍්‍ර ආධාරයෙන් කරගං ලේවාය හාරනවා. මුහුදු මට්ටමේ සිට මීටර 15 ක් 20 ක් අතර, ප‍්‍රමාණයකට හෑරෙන ලේවාය තමා වරාය බවට පත්වෙන්නේ. හිතාගන්න පුළුවන්ද? සුවිසල් ලේවායක් මීටර 20 ක් තරම් ගැඹුරට හෑරුණාම මතුවන පස් හා වැලි කන්දරාව කොච්චරද? ගැඹුරට හාරන ලේවායෙන් උඩට එන පස් හා වැලි ජලය සමඟ මිශ‍්‍ර කරලා ලෝහ නළ මර්ගයක් දිගේ වෙනත් භූමි භාගයකට පොම්ප කෙරෙනවා. ඒ භූමියේ තමා වරාය අංගනය හා වෙනස් ගොඩනැගිලි ඉදි කෙරෙන්නේ. ඒ භූමි භාගය හාත්පස සිසාරා දකින්න ලැබෙන්නේ ලේවායෙන් ගොඩගෙන පොම්ප කරපු වැලි මිශ‍්‍ර මැටි යායක්, කටයුතු එතැනින් නතර වෙන්නෙත් නෑ. මීටර 15 ත් 20 ත් අතර ගැඹුරට හෑරුවාට පසුව ලේවායේ ඉතිරි වී තිබෙන මුළු ජල කඳ මහ මුහුදට පොම්ප කෙරෙනවා. ලේවායේ අන්තිම ජල බිඳත් පොම්ප කළාට පසුවයි අනෙකුත් ඉදිකිරීම් ආරම්භ කෙරෙන්නේ. ජලය සහිත භූමි භාගයක ඉදිකිරීම් කෙරෙනවාට වඩා ගොඩබිම පෑදුනු බිමක වැඩ කිරීම පහසු හා වියදම් අඩු කටයුත්තක් හැටියටයි සැලකෙන්නේ. දැන් මේ වන විට කෙරෙන්නේ ලේවායේ හෑරීම් කටයුතු. ඒ අතරම තවත් සුවිශේෂ ඉදිකිරීමක් දකින්න ලැබෙනවා.වරාය බවට පත්වන ලේවාය වටා ගොඩබිම තීරුව පුරා අඩි එකහමාරක් තරම පළල ඇති කාණුවක් හෑරෙනවා. කාණුවක් කීවාට එහි ගැඹුර පොළව මතු පිට සිට ගල් තට්ටුව මතුවන තෙක් විහිදෙනවා. ඊළඟට ඒ විවරයේ පතුළේ සිට පොළව මතුපිට දක්වා කොන්කී‍්‍රට් තට්ටුවක් වැටෙනවා. මේක ඔවුන් සළකන්නේ ජල මුද්‍රාවක් හැටියටයි. මේ වගේ ආරක්ෂිත කොන්කී‍්‍රට් ආවරණයක් ඉදි කැරෙන්නේ කාරණා දෙකක් සඳහායි. අපි ඔබට මුලින් කී පරිදි මීටර 210 ක් පළල ඇළ මාර්ගයෙන් ලේවාය ඇතුළට මහ ජල කඳක් පිරෙනවා. මේ කරදිය ගොඩබිමට කාන්දු වීම වළක්වන්න අර කොන්කී‍්‍රට් බැම්ම ආධාරකයක් වෙනවා වගේම මහ ජල කඳක් රඳවා ගැනීමටත් සවිය වගේම ශක්තිය සපයනවා.කරගං ලේවාය මැද හා ඒ අවට මේ කටයුතු යුහුසුළුව සිදුවෙමින් තියෙන අතරතුර වරාය පරිශ‍්‍රයේ තවත් ස්ථාන ගණනාවක විවිධ වැඩ කටයුතු කැරෙමින් තිබෙන හැටිත් දකින්න පුළුවන්. ඒ අතර කාගේත් හිත ඇදී යන අමුතු හැඩයේ කොන්කී‍්‍රට් කුට්ටි හදන හැටිත් දකින්න ලැබෙනවා. මේ කොන්කී‍්‍රට් කුට්ටි ටොන් 50 , 60 ,70වැනි විවිධ බර ප‍්‍රමාණයෙන් නිපදවෙනවා. මෙහි දකින්න ලැබෙන තවත් විශේෂත්වයක් වන්නේ අධික බරකින් යුක්ත වුණත් මේ කොන්කී‍්‍රට් කුට්ටිවලට යකඩ වැනි කිසිම ලෝහයක් යොදලා නෑ. හේතුව මුහුදු ජලය වැදුණම යකඩ වගේ ලෝහයක් මලකඩ කෑමට භාජනය වීමයි. මේ වගේ දැවැන්ත කොන්කී‍්‍රට් කුට්ටි 12,000 ක් වරාය ආශ‍්‍රිත මුහුදු පතුලේ සිට උඩට එනතෙක් තැන්පත් කෙරෙනවා. ඔබ අද හෙට හම්බන්තොට වරාය ඉදිකැරෙන භූමි භාගයට ගියොත් දකින්න ලැබෙයි. එක යායට හාත්පස සිසාරා තැන්පත් කැර තියෙන කොන්කී‍්‍රට් කුට්ටි. ඇත්තටම මේ වරාය හැදෙන හැටි වචනවලින් විස්තර කරනවාට වඩා හොඳම දේ තමා ගිහින් දෑසින්ම බලාගන්න එක. විශේෂයෙන්ම පාසල් හා වෙනත් අධ්‍යාපන ආයතනවල ශිෂ්‍ය ශිෂ්‍යාවන්ට හම්බන්තොට වරාය හැදෙන හැටි බලන්න යෑම ජීවිතයේ අමතක නොවන අත්දැකීමක් බවට පත්වේවි.සංවර්ධනයඅද ඔබට එහි දකින්න ලැබෙන වටපිටාව හරියටම තවත් මාස 24කට විතර පස්සේ හාත්පසින් ම වෙනස් ස්වරූපයක් ගන්නවාට කිසිම සැකයක් නෑ. හම්බන්තොට වරාය හැදීම ආරම්භ කළ දිනයේ සිට මාස 39 කින් එහි පළමු අදියරේ ඉදිකිරීම් කටයුතු නිමා වීමට නියමිතයි. ඒ කියන්නේ ශ‍්‍රී ලංකා ඉතිහාසයේ නවමු පෙරැළියක් ඇති කරමින් හම්බන්තොට වරායේ නැංගුරම් ලා ඇති පළමු නෞකාවත් අපට දකින්න ලැබෙයි. ඒ නැව පැමිණෙන්නේ කුමන රටකින්දැයි තවම නිශ්චිත නෑ. නමුත් එක කාරණයක් නම් ඉඳුරාම පැහැදිලියි. ඒ සමඟම අපේ රටේ සංවර්ධන කි‍්‍රයාවලියේ මහ පෙරැළියකට මුල පුරමින් හම්බන්තොට හා මුළු දක්ෂිණ දේශයම විශාල වෙනසකට ප‍්‍රගතියකට මුල පුරාවී. 2008 වසරේ ජනවාරි 15 දා වැඩ ආරම්භ කළ හම්බන්තොට වරායේ ඉදිකිරීම් කටයුතුවල පළමු අදියර 2011 වසරේ අපෙ‍්‍ර්ල් 11 දා අවසන් වීමට නියමිතයි.ඉතිහාසයේ දශක ගණනාවක සිට නොකැරෙන වෙදකමක් බවට පත්ව තිබුණු හම්බන්තොට වරාය ඉදිකිරීම ඇහැට පෙනෙන ඇඟට දැනෙන ඇත්ත ව්‍යාපෘතියක් බවට පත් වුණෙත් ඓතිහාසික අවස්ථාවකයි. ශ‍්‍රී ලංකාව හා මහජන චීනය අතර රාජ්‍ය තාන්ති‍්‍රක සබඳතා පටන්ගෙන වසර 50ක් සපිරෙන මොහොතේදී මහින්ද රාජපක්ෂ ජනාධිපතිතුමා චීනයේ නිල සංචාරයක යෙදුණා. මෙන්න මේ අවස්ථාවේදී ශ‍්‍රී ලංකා ජනාධිපතිතුමා සහ චීන ජනාධිපතිතුමා අතර පැවැත්වුණ සාකච්ඡාවක ප‍්‍රතිඵලයක් හැටියට හම්බන්තොට වරාය හැදීමේදී වැය වන බවට තක්සේරු කර තිබුණ ඇමෙරිකන් ඩොලර් මිලියන 360 න් සියයට 85ක ප‍්‍රමාණයක් විශේෂ ණය පහසුකම් යටතේ ලබාගැනීමට හැකියාව ලැබුණා.හවුල් ව්‍යාපෘතියහම්බන්තොට වරායේ ඉදිකිරීම් කටයුතු කැරෙන්නේ ශ‍්‍රී ලංකා - චීන හවුල් ව්‍යාපෘතියක් හැටියටයි. නමුත් මේ හවුල් ව්‍යාපෘතියේ උපරිම වාසිය ලැබෙන්නේ අපටයි. අනෙක් වරාය ඉදිකිරීම්වලදී අනුග‍්‍රාහක සමාගමට එම ව්‍යාපෘතියේ හිමිකාරත්වය වසර ගණනාවකට ලැබුණා. ඔවුන් වැය කළ මුදල වගේ දහ දොළොස් ගුණයක ලාබයක් උපයා ගත්තාට පසුවයි අපට අයිතිය ලැබුණේ. නමුත් හම්බන්තොට වරාය සාදා නිමකළ පළමු දිනයේ සිටම එහි මුළු අයිතිය ලැබෙන්නේ ශ‍්‍රී ලංකාවටයි.මේ අනුව චීනයේ එක්සිම් බැංකුවෙන් රුපියල් කෝටි 3070 ක ණයක් ලබා ගැනීමට මහින්ද රාජපක්ෂ ජනාධිපතිතුමාට හැකියාව ලැබුණා. වසර හතරක සහන කාලයකුත් එක්ක වසර 15 කදී ගෙවා නිම කිරීමේ පදනම මත ලැබුණු මේ ණය සඳහා අය කරන්න තීරණය කෙරුණෙත් සියයට බිංදුවයි දශම 9ක පොළියක්. මේ මූල්‍ය ගිවිසුමට අස්සන් කැරුණේ 2007 වසරේ ඔක්තෝබර් 30 වැනි දායි.නමුත් ඊට කලින් තවත් ගිවිසුමකට අස්සන් කැරුණා. මහජන චීන සමූහාණ්ඩුවේ චයිනා හාබර් ඉංජිනියරිං සමාගමත්, සයිතෝ සමූහ සමාගමත් ශ‍්‍රී ලංකා වරාය අධිකාරියත් අතර එසේ අස්සන් කැරුණේ වරාය ඉදිකිරීමේ ගිවිසුමයි. ඒ අනුව වරායේ මුල් අදියර මාස 39 කින් අවසන් වන අතර සම්පූර්ණ වරාය ඉදිකිරීමේ කටයුතු වසර 15 කදී නිම කිරීමට නියමිතයි.වරාය ආශ‍්‍රිතව අලුත් මංමාවත් ගොඩනැඟිලි සහ නගර නිර්මාණය කැරෙනවා. ඇත්තටම කොළඹ අපේ රටේ අගනගරය වුණේ කොළඹ වරාය නිසාමය කියලා කීවත් වරදක් නෑ. ඒත් කොළඹ නගරය කියන්නේ් කිසි සැලැස්මකට ලතාවකට කලාවකට ගොඩනැඟූ නගරයක් නෙවෙයි කියලයි ගෘහ හා නගර නිර්මාණ ශිල්පීන් පෙන්වා දෙන්නේ. නමුත් දැන් අපට අවස්ථාව ලැබී තියෙනවා වරායත් එක්කම හම්බන්තොටත් අංග සම්පූර්ණ සැලැසුම් සහගත ප‍්‍රධාන නගරයක් බවට පත් කරන්න. ඇතැම් අය පෙන්වා දෙන හැටියට නිදහසින් පසු ව ශ‍්‍රී ලංකාවේ දෙවැනි පරිච්ඡේදය උදාවන්නේ හම්බන්තොට වරාය ඉදිවීමත් එක්කමයි.පිහිටීමහම්බන්තොට භූගෝලීය පිහිටීම අනුව ඉතාම වැදගත් සංධිස්ථානයක් හැටියටත් සැලකෙනවා. අන්තර්ජාතික නෞකා ගමනාගමන මාර්ගය වැටී ඇත්තේ මීට බොහෝ නුදුරින්. සේවා අවශ්‍යතා සඳහා ඒ නැව් බොහොමයක් ගමන් කරන්නේ අමතර මඟ දුරක් ගෙවාගෙන සිංගප්පූරුවටයි. ඒ නැව්වලට සේවා සැපයීමෙන් සිංගප්පූරුව වසරකට ඩොලර් බිලියන ගණනින් මුදල් උපයනවා. සෘජු හා වක‍්‍ර රැකියා දසදහස් ගණනක් ඇති කැර ගෙනත් තියෙනවා.හම්බන්තොට වරාය ඉදි කිරීමෙන් පසුව ඒ අවස්ථාවෙන් වැඩි ප‍්‍රමාණයක් ශ‍්‍රී ලංකාවට ලැබෙනවා. අඩු පිරිවැයකින් වැඩි ප‍්‍රතිලාභ ලබන වාණිජ නෞකා ව්‍යාපාරය අමතර මඟ දුරක් ගෙවා ගෙන සිංගප්පූරුවට යනවා වෙනුවට ලංකාවේ හම්බන්තොට වරායට එන්න තියෙන ඉඩකඩ සියයට සියකින් වැඩියි. හම්බන්තොට වරාය ශ‍්‍රී ලංකා ආර්ථික ඉතිහාසයේ දෙවැනි පරිච්ඡේදය හැටියට සැලකෙන්නෙත් ඒ නිසයි.අපේ ආර්ථික ඉතිහාසයේ දෙවැනි පරිච්ඡේදයේ ආරම්භය ලෙස සැලකෙන හම්බන්තොට වරාය ඉදිවෙන තැන හා ඉදිවෙන අපූරුව දැන් ඔබට ඔබේ දෑසින්ම දකින්න පුළුවන්. හැබැයි මෙය කෙනකුට තම ජීවිත කාලයේදී දකින්නට ලැබෙන දුර්ලභ අත්දැකීමක් වනු නිසැකයි. මේ කතාව අකුරුවලින් කියනවාට වඩා ඔබට එහි යෑමට කෙරෙන පෙළඹුමක් බවට පරිවර්තනය කෙළෙත් ඒ නිසයි.සටහන කේ.සී.ජේ. රත්නායක ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809145</link>
    <topic>පැටියා බේරගන්න යකඩ යකාට බිලිවූ අලි අම්මලා</topic>
    <author>සටහන - උපාලි සමරසිංහ ඡායාරූප - හබරණ සමූහ ඩබ්ලිව්.එම්.එච්. ගුණවර්ධන</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....වරද කාගේ වුණත්මැරෙන්නේ අලිතවත් අලි හතර දෙනෙක් කෝච්චියට හැප්පිලා. පැටියා එන්ජිම යට. අම්මා පාර අයිනේ තවම පණ අදිනවා. තව දෙන්නෙක් අපහසුවෙන් කැලයට ගෑටුවා. අනේ! අප්පුච්චෝ මෙහෙමත් අපරාධ.කොළඹ දුම්රිය ස්ථානයේ පොළොන්නරුව බලා ගමන් ගන්නා දුම්රිය බලාපොරොත්තුවෙන් සිටි මහලු මවක් ඈ සමඟ සිටි අනෙක් තැනැත්තාට ඇසෙන්නට කීවේ සුසුමක් ද හෙළමිනි.එබසට කලබල වූ එතැන රැස්ව සිටියෝ ද නොයෙක් අදහස් දක්වන්ට වූහ.“රේල්ලට මැරෙන අලි ගණන විශාලයි. මං හිතන්නෙ මේ අවුරුද්දේ විතරක් 15 කට වැඩියි.”“වනජීවී එකෙන් එන්ජිමේ යන්ඩ කියලා නියෝග තිබිලත් ඒක හරියට කි‍්‍රයාත්මක වෙන්නෙ නෑලු.”තවමත් අලි මංකඩවල් හඳුනාගෙන නෑලු. අනෙක කෝච්චි අධිවේගයෙන් යනවා.”මෙවැනි කතා බස් අතරේ මේ සිද්ධියේ නියම සුල මුල සොයා යෑමේ නොතිත් ආශාව මා තුළ විය. එදා මෙදා තුර රේල්ලට හැපී මිය ගිය ඒ සද්දන්තයන්ගේ කතාව අනුවේදනා පූර්වකය. මෙහි වරද කාගේද? දුම්රිය රියදුරන් අත ද! නොඑසේ නම් වනජීවී නිලධාරීන්ගේ ද? මෙවැනි දහයකුත් එකක් ප‍්‍රශ්න මම ඔබ වෙනුවෙන් වෙහෙසී අධ්‍යයනය කරමි.දුම්රියට යට වූ අලි පැටියාඉකුත් 23 දා මඩකලපුව බලා ගිය රාති‍්‍ර තැපැල් දුම්රිය කැකිරාව ආසන්නයට පැමිණෙන විට රාති‍්‍ර දොළහට පමණ ළං වී තිබිණ. වනජීවී කාර්ය නිලධාරි හේරත් මහතා කැකිරාවෙන් දුම්රිය එන්ජිමට ගොඩවන විට වේලාව වශයෙන් සටහන් කැර තිබුණේ රාති‍්‍ර 11.45 ය. මා මේ වේලා සටහන් ලබාගත්තේ වනජීවී අධ්‍යක්ෂ ජනරාල් ආනන්ද විජේසූරිය වෙත එවන ලද සිද්ධියේ වාර්තාවෙනි. රාති‍්‍ර 12 ට පමණ මධ්‍යම රාති‍්‍රයේ එම බිහිසුණු මොහොත ළං ළං වෙමින් තිබිණ. හතර අත ගන මූකලානය. නිශාචර සතුන්ගේ හඬ අවදිව ඇති මේ මූසල රැයේ අලි පැටවකු මැදි කරගත් අලි අම්මාවරු හතර දෙනෙක් ;ර්ල් පාර පනිමින් සිටියහ. දුම්රියේ බර හඬ පමණක් ඇසිණ. දුබල සඳ එළියෙන් පීත්ත පටියක් මෙන් දිවෙන රේල් පාර හැරෙන්නට අවට දිදුළන කිසිවක් නොපෙනිණ. දුම්රියේ විදුලි පහන් එළිය රේල් පාර සිසාරා දිව ගිය ද අලි රෑන එදෙස වික්ෂිප්තව බලා සිටියා විනා ක්ෂණිකව ගත හැකි තීන්දුවක නොසිටි බවක් හැඟිණ.වන ජීවී කාර්ය නිලධාරි හා දුම්රිය රියැදුරන් මේ අලි රංචුව දුටුවේ මීටර් 30 - 35 ක් පමණ දුරක දී බැව් කියයි. එහෙත් වනජීවී නිලධාරියා මේ වෙලාවේ සිටියේ පසුපස මැදිරියක නිදාගෙන බැව් තවකෙක් කියති. රියැදුරෝ කලබල වූහ. ඒත් පැටියාට වැරෙන් පැන යාමට හැකියාවක් නැත. විපතකින් තම පැටවුන් බේරා ගැන්මට රංචුව වටවීම සාමාන්‍ය සිරිතකි. පැටවා දමා හොඳින්ට පැන යාමට මේ රංචුවට ඕනෑ තරම් කල්වේලා තිබිණ. එහෙත් උන් එසේ නොකැර පැටියාට පවුරක් වී දුම්රියට පිටුපෑහ. මහ පාරෙදි වුව විදුලි ලාම්පුවක් දුටු තැන එසේ සිටීම අලින් ගේ සිරිතකි. එවැනි අවස්ථාවල වාහන නවත්වා විදුලි එළිය නිවා දමා උන් ඉවත් වන තුරු බලා සිටීම කැලෑ පාරවල රිය පදවන්නන්ගේ ද සිරිත ය. එමෙන් ම යුතුකම ය. එහෙත් මෙතැන එන්නේ දුම්රියකි. දුම්රිය හිටි හැටියේ තිරිංග තද කැර නවතා ගත හැක්කක් ද නොවේ.ඒත් ඈතදීම අලි දුම්රිය මාර්ගයේ සිටින බව හඳුනා ගැනීමට කාටවත්ම බැරි විය. දුම්රිය රියදුරන් ද නොසැලකිලිමත් වූවා දැයි සැක සහිත ය. නැතහොත් කවුරුත් එක් වී අල්ලාප සල්ලාපයෙහි යෙදී සිටියා ද?දුම්රිය වේගයෙන් ඉදිරියට ඇදිණ. පවුරක් මෙන් මව් සෙනෙහසින් වටවී සිටි අලි අම්මලා එන්ජිමේ යකඩ කඳේ වැදී පැත්තක වීසිවී වැටුණහ. පැටියා යකඩ යකාගේ දළ අඩු දඬු අතර යට වී ගියේ ය. උගේ මස් ගොබ සතර අත විසිවී ගියේ ය. මහ පොළොව පවා කම්පා කරන මේ අලින්ගේ විලාපය මූකලාන රාව ප‍්‍රතිරාව නැංවීය. කැලෑබද වැසියන් නින්දෙන් පිබිදිණ.දුම්රියේ වැදී මිය ගිය කෙණෙරපාර අයිනේ වැටුණු එක් අලියෙක් මරණ මංචකයට වී පණ ඇද්දේ ය. උගේ ශරීරය පුරා ද යකඩ යකාගේ දළ පහරවලින් හෙම්බත් වූ සටහන් තිබිණ. ඒත් තම පැටියාගේ දුක්මුසු ඉරණම බලා සිටීමට බැරි තැන ඌ තුවාල වූ ගාත් තබමින් හෙමි හෙමින් පැටියා වෙත ආවේ කෙඳිරිගාමිනි. උගේ ගොරබිරම් හඬ කාගේත් සිත් කම්පා කළේ ය. දුම්රිය එන්ජිමේ වැදුණ අනෙක් අලි දෙදෙනා කැලෑවට ඇදී ගියේ විලාප නඟමින් ඇදි ඇදී බලවත් අපහසුවෙනි. එදා දුම්රිය මැදිරියේ සිටි මඟීන් අවරට ගිය සෙඳ් දුබල එළියෙන් එදෙස බලා සිටියේ ශෝකයෙනි.පසුවදා උදේ කැලයට වැදුණු අලි සොයා ගම්වැසියෝ කැලය පීරූහ.වවා ගත් බත බුලත බෙදා හදාගෙන කෑ තමා ගේ මෑ, මිරිස්, තල, කුරහන් හේන කෙසෙල් වගාව පාළු කළ ඒ සද්දන්තයන් සොයා ගම්වැසියන් යන්නේ ඔවුන් තුළ වූ අනෙකාට විපතකදී කම්පාවීමේ මහා ගුණය නිසාම ය. ඒත් අලි ඛ්තර දෙනෙක් වැදුණත් දුම්රිය පීලි පැන්නා විතරය. එමකු ද නොව එහි වග කිව යුත්තෝ ද දැන් පීලි පැන කතා කරති. එකිනෙකාට බෝලය පාස් කරති. වරද නොඉවසති. මේ කාලකණ්ණි විපත ගැන මා මුලින් ම කරුණු සොයා බැලුවේ අනුරාධපුර දුම්රිය පාලක මැදිරියෙනි. එහි ප‍්‍රධානියා කී අන්දමට සිද්ධිය මෙසේය.“මේ කනගාටුදායක සිදුවීම වුණේ ඉකුත් 23 දා රාති‍්‍රයේ හොරිවිල හා හබරණ දුම්රිය ස්ථාන අතරයි. අප මේ සම්බන්ධව නොයෙක් කි‍්‍රයා මාර්ග අරගෙන තිබෙනවා. අලිමංකඩවල් හඳුනාගෙන එතැනින් වේග සීමා පනවා ධාවනය කරවන්න නියෝග කරලා තියෙනවා. රාති‍්‍රයේ දිලිසෙන බෝඩ් පාර දෙපස සවි කරලා තියෙනවා අලි ගැවසෙන තැන්වල. අලුතින් අලින් ගැවසෙන තැන් ඇත්නම් ඒවා සොයා බලන්නත් නිලධාරීන් පත් කළා. මේ විදියට විනාශ වන්නේ ජාතික සම්පතක් බව අප පිළිගන්නවා. ඒත් වන ජීවී නිලධාරින් හැමදාම එන්නේ නෑ. මේක දුම්රිය දෙපාර්තමේන්තුවෙ වරදක් නොවේ. රාති‍්‍රය නිසා දැක්කේ සුළු දුරකදි.සුද්දාගේ කාලයේ පටන් අප රේල් පාර දැම්මේ උගේ ඉසව්වේ ය.මේ අය හිතන හැටියට එක්කෝ රාත‍්‍රියේ දුම්රිය ධාවනය නොකළ යුතු ය. නැත්නම් අලින් පාරට පනින්න එපා කියා අලින්ට සම්මන්ත‍්‍රණ පැවැත්විය යුතු ය. වනජීවී නිලධාරීන්ගේ කතාව ද අපූරු ය.මේ අඩවිය රිටිගල වනජීවි අඩවියයි. එහි ප‍්‍රධානියා චන්ද්‍රරත්න නමැත්තෙකි. බලවත් වෙහෙසකින් පසු ඔහුගේ ජංගම දුරකථන අංකය සොයා ගෙන ඔහුට කතා කළෙමි.හෙතෙම අලි ආඩම්බරයෙන් මට පිළිතුරු දුන්නේ ය.“මේ සිද්ධිය ගැන මාධ්‍යවලට වාර්තා දෙන්න බෑ. ඒකට කොළඹින් මට අවසර ගන්ඩ ඕනෑ. ඔහු කීවේය. අලියෙක් දුම්රිය හැපුණු සිද්ධියත් රටේ ආරක්ෂාව පිළිබඳව තොරතුරුත් එක සමාන වී ඇති අන්දම පුදුමය. තමන් තුළ වරදක් නැත්නම් මේවා මාධ්‍යවලට නොසඟවා හෙළි කරන්න බැරි ඇයි දැයි ප‍්‍රශ්නයකි. මම වනජීවී අධ්‍යක්ෂ ජනරාල් ආනන්ද විජේසූරිය මහතාගේ ජංගම දුරකථන අංකය ඇමතීමි. ඔහු හේරත් නමැති වනජීවි කාර්ය නිලධාරියාගේ වාර්තාව හා එහි සඳහන් වැදගත් දේ මට කීවේය.අපේ මිනිස්සුන්ටම දොස් කියන්න බෑ. අපේ මනුස්සයා කෝච්චියට ගොඩ වුණේ 11.45 ට විතර. කැකිරාවෙන්. අනතුර වෙලා තියෙන්නේ දොළහයි ගණනට. අපේ මිනිස්සු හරිම අමාරුවෙන් මේ රාජකාරිය කරන්නේ. දෙපැත්තේ විදුලිවැට ගහන්න කියලත් කොච්චර දුරක් මේක ගහන්න ද? කෝච්චියේ එයාට ගෙනියන්න පුළුවන් වතුර බෝතලයයි බත් පැකට් එකයි විතරයි. ඉන්නත් තියෙන්නේ පසුපස අසුනක අමාරුවෙන්. අපේ මනුස්සයාට ඉස්සර දුම්රිය රියදුරන් අනතුර දකින්න ඕනෑ. ඒකයි ඇත්ත. මීට පෙරත් දුම්රිය රියදුරන් 25 ක් පමණ ගෙන්වලා අපි මේ ගැන සාකච්ඡා කළා. අලි මංකඩවල පුවරු සවි කළා. මේ කිසි දෙයකින් තවමත් වැඩක් වුණේ නෑ. එතුමා කීවා මතකය.නම හෙළි නො කරන පුද්ගලයන්ගෙන් ලැබුණු තවත් බොහෝ දේ අපි ඉතා හොඳින් දනිමු. ඉන් සමහරක් මෙසේ ය.අද නවීන දුම්රිය එන්ජින්වලට ඩෙසිබල් ගණනාවක ශබ්ද තරංග නඟන අති භයානක ශබ්ද නළා ඇත. ඒවා නොනවත්වා හඬවමින් මේ පෙදෙසේ ධාවනය කළ යුතු ය. අනුමත වේගය 30 - 35 ක් නම් 60 - 65 කට ධාවනය නොකළ යුතු ය. කැකිරාවෙන් නඟින වනජීවී කාර්ය නිලධාරියාට රාත‍්‍රියේ ලැගුම් ගැනීමට ගල්ඔය හන්දිය දුම්රිය ස්ථානයේ පහසුකම් තිබිය යුතු ය. දැනට එවැනි පහසුකමක් නැත. අනෙක මේ කාර්යයට දුම්රියට ගොඩවන තැනැත්තා ඒ කාර්යය කරන්නේ කැමැත්තකින් විය යුතු ය. අඩුපාඩු මැද රාජකාරියට යනවිට අතපසුවීම් ද බහුල ය. අන්තිමේ මේ සියල්ල නිසා දුක් විඳින්නේ අහිංසක අලින් ය.මේ ඉඩම් හරහා රේලි පීලි වැටුණාට ඒ ඉඩම් අපේ ම නොවේ. මහපොළොවේ සැබෑ උරුමක්කාරයන් වන සද්දන්තයන්ගේ ය. අපට මෙන් ම උන්ට ද ජීවත්වීමේ අයිතිය තිබිය යුතු ය. දුම්රිය ගමනාගමන අධිකාරි විජේ සමරසිංහ මහතා ද මේ පිළිබඳව මට කරුණු දැක්වීය.දුම්රිය දෙපාර්තමේන්තුව නඩත්තු කැර ගැනීමට අමාරුවෙන් සිටියදී වියදම් අධික ව්‍යාපෘතිවලට යාමට ඔවුනට මුදල් නැත. කවුඩුල්ල පැත්තේ හෝටලවල සාකච්ඡා සම්මන්ත‍්‍රණ පැවැත්වුව ද ඉදිරිපත් වන අවහිරතා විසඳීමට මේ දක්වා කිසිවකුත් ගත් පියවරක් ද නැත. බෝලය දෙපැත්තම වීසිකිරීම නොව මේ මහා පාප කර්මයේදී අලි ඇතුන් බේරා ගැනීමට ඩලස් අලහප්පෙරුම ඇමැතිවරයා මෙන් ම පාඨලී චම්පික රණවක ඇමැතිවරයා ද වහා නිසි පරීක්ෂණ පවත්වා කඩිනම් පියවර ගත යුතු ය. ගිය වසරේ නොයෙක් හේතු නිසා අකාලයේ මිය ගිය අලි ගණන 180 කි. මේ වසරේ ඒ ගණන 117 කි. දුම්රියේ හැපුණු ගණන වසර දෙකේම 25 ඉක්මවයි. කෝච්චියට හැපී මිය යන අලි ගණන ගැන හැමදාම කම්පාවීම පමණක් ප‍්‍රමාණවත් නැත. මේ විදියට ගියහොත් අනාගත දරුවනට අලියා ඇඳ පෙන්වීමට සිදුවන කාලය ළඟ ළඟම ඇතැයි නො කියාම බැරිය.අලි මෙවර දුම්රියේ ගැටුණේ පැටියා බේරා ගැනීමට රැළ ගත් මහත් උත්සාහය නිසා ය. ඒ සෙනෙහසම මිනිසුන් වන අප මේ අසරණයන් වෙනුවෙන් නොපුදන්නේ ඇයි?සටහන - උපාලි සමරසිංහ ඡායාරූප - හබරණ සමූහ ඩබ්ලිව්.එම්.එච්. ගුණවර්ධන</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809146</link>
    <topic>අලුත් ශ‍්‍රී ලංකාවක් බිහිකරන්නට නම්...</topic>
    <author/>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....දැනට කි‍්‍රයාත්මක වන සමස්ත සංවර්ධන කි‍්‍රයාවලිය නියමිත කාලසීමාවේ අවසන් කරන්නට රජය, නිලධාරීන් හා ජනතාව සමත් වුණහොත් සත්‍ය වශයෙන්ම අපේ රටේ නව මුහුණුවරක් ඇති වනු නොඅනුමානය. එය අලුත් ශ‍්‍රී ලංකාවක උදාවයි.දශක දෙකකට ආසන්න කාලයක් රට හා ජනතාව දිගින් දිගටම ආගාධය කරා ගෙන යන රුදුරු යක්ෂයා ත‍්‍රස්තවාදයයි. මිනිස් ජීවිත හා භෞතික සම්පත් අසීමිතව විනාශ කරමින් ලක්ෂ සංඛ්‍යාත ජනතාවට උන්හිටි තැන් අහිමි කරමින්, දරිද්‍රතාවය, අසරණභාවය නිර්මාණය කළ මෙම රුදුරු උමතුව සුළු ජාතිකයන්ගේ අයිතීන් සඳහා කෙරෙන්නක් වශයෙන් හුවා දැක්වුවත් පැහැදිලිවම අසත්‍යයෙකි.ගාල්ලේ සිට කන්කසන්තුරේ දක්වාත්, කොළඹ සිට මඩකලපුව දක්වාත් සතර දිග් භාගයේම බෝම්බ පුපුරුවා ජන නායකයින් මෙන්ම දේපළ විනාශ කෙරිණි. මේ බව අවබෝධ කරගත් වර්තමාන රජය සුළු ජාතික ප‍්‍රශ්නය සඳහා වෙන් වෙන්ව විසඳුම් සෙවීමටත්, ත‍්‍රස්තවාදය සහමුලින් අතුගා දැමීමටත් උත්සුක වීම නිසා එම උවදුරුවලින් රට මුදාගැනීමේ දැවැන්ත කාර්යභාරයකට මුල පිරුණි.අදිටනත‍්‍රස්තවාදයට විරුද්ධව ගෙනයන අරගලයේදී මෙතෙක් සාමය ගැන අපට උපදෙස් දුන් විදේශීය රටවල් පවා අද මෙරට ත‍්‍රස්තවාදයට විරුද්ධව ගෙන යන සටන ගැන ප‍්‍රශංසා මුඛයෙන් කථා කරයි. ත‍්‍රස්තවාදය මුලිනුපුටා දැමීමේ අධිෂ්ඨානයෙන් සටන්වැදී සිටින ති‍්‍රවිධ හමුදාවට හා පොලීසියට මුළු මහත් ජාතියේ ප‍්‍රණාමය හිමිවිය යුතුය. ත‍්‍රස්තවාදයට විරුද්ධ අරගලයේදී, නිදහස ලැබී පසුගිය දශක හයක පමණ කාලයක් තිස්සේ කළ යුතුව තිබූ එහෙත් ඉටු නොකළ වැදගත් කාර්යයක් වූ ශක්තිමත් ති‍්‍රවිධ හමුදාවක් ගොඩනැඟීමේ කටයුත්ත තරමක් දුරට හෝ ඉටුවිය.හොරෙන් ගොඩබාන ලද නවීන අවි ආයුධවලින් සන්නද්ධව යුද්ධයට අවතීර්ණ වූ ත‍්‍රස්තවාදීන් සමඟ යුද වැදීමට අපේ ආරක්ෂක හමුදා අවි ආයුධවලින් ශක්තිමත් කිරීම ප‍්‍රධාන අරමුණ විය. යුද හමුදාපති අවසාන කිලිනොච්චි හා මුලතිව් සටනට ප‍්‍රමාණවත් අවි ආයුධ හා යුද්ධ ශක්තිය හමුදාව සතු බවට කළ ප‍්‍රකාශය සන්තෝෂයට හේතුවකි. නිදහස ලැබීමෙන් පසු සිංගප්පූරු නායක ලී ක්වාන් යූ කළ එක් වැදගත් කටයුත්තක් වූයේ ශක්තිමත් ති‍්‍රවිධ හමුදාවක් ඇති කිරීමට පියවර ගැනීම බව ඔහුගේ “තුන්වැනි ලෝකයෙන් පළමුවැනි ලෝකයට” යන කෘතියෙහි විස්තර කෙරේ. දැනට වර්ධනය කරමින් තිබෙන ති‍්‍රවිධ හමුදාවේ ශක්තිය තවදුරටත් වර්ධනය කිරීම අත්‍යවශ්‍යය. එමෙන්ම බුද්ධි අංශය දියුණු කිරීමත්, යුධෝපක‍්‍රම ඇතුළුජාතික ආරක්ෂාවත් රටේ භෞමික අඛණ්ඩතාවය රැකීමත් පරමාර්ථ කොට පර්යේෂණ හා පරීක්ෂණ කළ යුතුය. රටේ අභ්‍යන්තර ආරක්ෂාව සලකා අපරාධ මර්දනය සඳහා දිය යුතු නවීන විද්‍යාත්මක පුහුණුව දීමත් නවීන උපකරණ සැපැයීමත් තවදුරටත් සිදු කළ යුතුය.රටේ මාර්ග පද්ධතිය දියුණු කිරීමට ගන්නා උත්සාහය රටට නව මුහුණුවරක් දීමට අතිශයින් වැදගත්ය. දැනට අධිවේගී මාර්ග පහක් හඳුනාගෙන ඒවායින් හතරක් ඉදිකිරීම් කටයුතු සහ ඒ සම්බන්ධයෙන් වූ මූලික කටයුතු කෙරෙමින් පවතියි. දක්ෂිණ අධිවේගී මාර්ගය ඉදිවූ පසු මාතර සිට කොළඹට පැය එකහමාරකින් පමණ පැමිණිය හැකි වනු ඇත. කොළඹ – කටුනායක අධිවේගී මාර්ගය, කොළඹ හා ගුවන් තොටුපළ අතර සම්බන්ධතාවය වේගවත් කෙරේ. විනාඩි 20කට අඩු කාලයකින් ඒ මඟින් කොළඹට පැමිණීමට හැකි වනු ඇත. කොළඹ – මහනුවර අධිවේගී මාර්ගය ඉදිවීමත් සමඟ කොළඹ සිට මහනුවරට පැයක පමණ කාලයකින් යා හැකි වනු ඇත. කාලය ධනය බවට පරිවර්තනය වන යුගයක වේගය කොපමණ වැදගත් වී ඇත්දැයි වෙනත් රටවල දියුණුව සලකා බැලීමෙන් පැහැදිලි වේ.අධිවේගී මාර්ගමේ හැර කටුනායක – අනුරාධපුරය හා කොළඹ වට රවුම් පාර වැනි දැනට ශක්‍යතා අධ්‍යයන කර අවසන් අධිවේගී මාර්ග ඉදිකිරීම අඛණ්ඩව සිදු කළ යුතුය.මේ මාර්ගවලින් ප‍්‍රමාණවත් ආදායමක් රජයට ලබා ගැනීමට ද වැඩපිළිවෙළක් යෙදීම අත්‍යවශ්‍යය. ඊට අතිරේකව මාතර සිට කන්කසන්තුරේ දක්වා බටහිර හා නැඟෙනහිර වෙරළ දිගේ මාර්ග දෙකක් ඉදිකිරීම ගැන ද රජයේ අවධානය යොමු විය යුතුය.නගරාන්තර ගමන් වේගවත් කරන, අධිවේගී මාර්ගවලට හා සෙසු මහා මාර්ගවලට අමතරව, දැනට කරගෙන යන ප‍්‍රවේශ මාර්ග වැඩිදියුණු කිරීමේ කටයුතු අඛණ්ඩව ඉදිරියට ගෙන යෑම වැදගත්ය. මාර්ග පද්ධතිය දියුණු කිරීම යනු රටක සමස්ත සංවර්ධනය වේගවත් කිරීමකි.රටට අවශ්‍ය විදුලිය සැපැයීම සඳහා කොත්මලා ඔය ජලවිදුලි බලාගාරයත්, කල්පිටියේ ඉදිවෙන ගල්අඟුරු උපයෝගී කරගත් විදුලි ජනක යෝජනා ක‍්‍රමයත් තවදුරටත් කර්මාන්ත, කෘෂිකර්මය, නිවෙස් ආලෝකමත් කිරීම ආදියට අවශ්‍ය විදුලිය ලබා දෙනු ඇත.ඉරානය සාමකාමි පරමාණු භාවිතය සඳහා වූ තාක්ෂණය අප රටට ලබා දෙන බව ප‍්‍රකාශ කොට තිබිණි. එවිට විදුලිය නිපදවීමට තවදුරටත් පර්යේෂණ කැරෙනු ඇත.දක්ෂිණ ලංකාවේ ඉදිවෙන හම්බන්තොට වරාය, ගුවන් තොටුපළ මඟින් විශාල වශයෙන් රටට ආදායම් ලැබෙන අතර රැකීරක්ෂා සුලබ වනු ඇත.කෘෂිකර්මය“ඕනෑම රටක සංවර්ධනයේ මූලික පදනම කෘෂිකර්මය” යි මාඕ සේතුං ප‍්‍රකාශ කෙළේ ය. ජනතාවගේ දෛනික ආහාර අවශ්‍යතා ඉටුවනවා පමණක් නොව කාර්මීකරණයට අවශ්‍ය අමුද්‍රව්‍ය සැපයීම ද සිදුවේ. දැනට අරඹා ඇති කෘෂිකර්ම වැඩසටහන නොනවත්වා ඉදිරියට ගෙන යා යුතු ය.කෘෂිකාර්මික සංවර්ධනයේදී දේශීය පොහොර නිෂ්පාදනය හා භාවිතය ගැන දැනට නිල වශයෙන් අවධානය යොමු වීම ඉතා සතුටුදායක කරුණකි.එහෙත් එය ප‍්‍රමාණවත් යයි කිව නොහැක. මේ සම්බන්ධයෙන් කළ හැකි හා කරන ලද පර්යේෂණ රාශියක් විශ්වවිද්‍යාල හා අනෙකුත් පර්යේෂණ ආයතනවල ඇත. ඒවා ද උපයෝගි කරගෙන තවදුරටත් දේශීය පොහොර නිෂ්පාදනය වැඩිදියුණු කිරීමට පියවර ගත යුතුව තිබේ.සංවර්ධනයචීනයේ රසායනික පොහොර සමඟ කෘෂිකාර්මික කටයුතු සඳහා එරටම නිපදවන කාබනික පොහොර 30% කට වැඩි ප‍්‍රමාණයක් යොදා ගනී. ඇමෙරිකාව හා යුරෝපය ආදී රටවල කාබනික පොහොර යොදා වගා කරන ලද එළවලු හා පලතුරුවලට වැඩි මිලක් ගෙවනු ලැබේ. කෘෂිකාර්මික සංවර්ධනය තවදුරටත් ශක්තිමත් කිරීමේ අදහසින් රජය මොරගහකන්ද හා කළුගඟ ව්‍යාපෘති ද ආරම්භ කර ඇත. මෙම ව්‍යාපෘති නිසා වර්ෂයකට අතිරේක කෘෂි නිෂ්පාදන ටොන් 109000 ක් මෙරටට ලබාදෙයි.එහි වටිනාකම ඇමෙරිකානු ඩොලර් මිලියන 27.7 ක් පමණ වේ යැයි ගණන් බලා ඇත. එම යෝජනා ක‍්‍රම වලින් ලැබෙන ප‍්‍රතිලාභ එයට පමණක් සීමා නොවේ. වර්ෂයකට ටොන් 4700 ක් පමණ ජාතික මිරිදිය මත්ස්‍ය සම්පතට එකතු වේ. අනුරාධපුරය, මාතලේ හා ති‍්‍රකුණාමලය යන දිස්ති‍්‍රක්කවල ජනතාව මුහුණ පෑ පානීය ජල ප‍්‍රශ්නය මේ ජලාශ ව්‍යාපෘති හේතු කොට ගෙන විසඳේ.කෘෂි කාර්මික සංවර්ධනයේ ප‍්‍රතිඵල පාරිභෝගිකයාට දැනිය යුතු ය. පොහොර සහනාධාරය වෙනුවට ගොවි නිෂ්පාදනවලට වැඩි මිලක් ගෙවා පාරිභෝගිකයාට එම නිෂ්පාදන සහනදායි මිලකට ලබාදීමෙන් සහනාධාරය පාරිභෝගිකයාට ද ලබාදිය හැක. ජීවන වියදම පහත හෙලිය හැක්කේ වැටුප් වැඩි කිරීම මගින් නොවේ. එය ජාතික ආර්ථිකයට තවත් බර පැටවීමකි. ජපානය වැනි රටවල වැටුප් වැඩි කරන්නේ ඵලදායිතාවයේ වැඩිවීමත් සමඟ සංසන්දනය කිරීමෙනි.සියයට අටක ඵලදායිතාවය වැඩි වූ විට සියයට හයක පමණ වැටුප් වැඩිවීමක් ඔවුන් ලබාදේ. නිෂ්පාදනය වැඩි කිරීමත් දැරිය හැකි මිලකට ඒවා ලබා දීමත් ජීවනවියදම පහත හෙළීමට ඇති මාර්ගයයි.තෙල් ගවේෂණයදැනට වෙළෙඳ පොළේ භාණ්ඩ සුලබ වීම මත මිල සැකසීමට ඉඩ දෙනවාට වඩා රජයේ මැදිහත් වීම මගින් භාණ්ඩ නිසි මිලකට සාධාරණව බෙදී යාමට සැලැස්විය හැකිවනු ඇත.ලංකාවේ බටහිර මෙන් ම නැඟෙනහිර මුහුදු තීරයේ තෙල් නිධි ඇති බවට පර්යේෂණ මගින් සොයාගෙන ඇත. තෙල් නිධි ගවේෂණය හා අදාළ කටයුතු කිරීමට විදේශීය සමාගම්වලට පැවරීම ද සිදුවෙමින් පවතී. කෙසේ වෙතත් අපේ තෙල් නිධි සම්පත රටේ දියුණුවට අදාළ වන අන්දමට යොදා ගැනීම ඉතා කල්පනාකාරීව කළ යුතු ය.ඉහතින් සඳහන් කළ යෝජනා ක‍්‍රම සියල්ල අරමුණු කරගත් කාලසීමාවේ දී සම්පූර්ණ කිරීමට හැකි නම් ස්ථිර වශයෙන් ම අලුත් ලංකාවක් බිහිවනු ඇත. සමෘද්ධි ව්‍යාපාරයටත්, ගම නැඟුම වැනි වැඩසටහන් පෙරදැරිව පිබිදෙන ගම හා ගම්බද පවුල් ආර්ථිකය රටේ නිෂ්පාදනය වැඩිකිරීමට මහත් පිටුවහලකි.යෝජනා ක‍්‍රමමේ යෝජනා ක‍්‍රම කි‍්‍රයාත්මක කිරීමට නිර්භීත වූ මහින්ද රාජපක්ෂ ජනාධිපතිතුමා ඒවා සැබැවින් ම කි‍්‍රයාත්මක කොට රට පෙරට ගෙන යාමට අධිෂ්ඨාන කරගෙන සිටින බව පැහැදිලිය. එසේ නම් එතුමාට සියලු දෙනාගේම සහයෝගය ලැබිය යුතු ය. රජයේ මැති ඇමැතිවරුන් පමණක් නොව රජයේ නොවන සෑම ජනතා නියෝජිතයෙක් ම මේ යෝජනා ක‍්‍රම කි‍්‍රයාත්මක කර ගැනීම සඳහා සහය දිය යුතු ය.යෝජනා කි‍්‍රයාත්මක කිරීම හා ඒවාට පහසුකම් සැලසීම, ප‍්‍රගති සමාලෝචනය උද්ගත වන බාධා පිළිබඳ අවදියෙන් සිටීම රාජ්‍ය නිලධාරීන් ගේ ජනතා වගකීම මේ යෝජනා ක‍්‍රම හා වැඩපිළිවෙළ මඟින් නව ලංකාව බිහි කිරීමට එම වැඩ කොටස් දැනට ආරම්භ කර කි‍්‍රයාත්මක කරන පිරිසට කිසිසේත් අවකාශ ලබා දිය යුතු ය.අලුත් ශ‍්‍රී ලංකාවක් ගොඩ නඟන්නට ජනතා බලාපොරොත්තු මල්පල ගැන්වෙන පරිදි ඉටු කිරීමට සෑම ශ‍්‍රී ලාංකිකයකුම රටට ආදරයෙන් අවංකව තම යුතුකම් කොටස ඉටු කළ යුතු ය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809147</link>
    <topic>පැතිකඩ</topic>
    <author>සැකැසුම - ටෙක්ලා පද්මිණී කාරියවසම්</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....පැතිකඩඕනෑම රටක දේශපාලන න්‍යාය පත‍්‍රයේ ප‍්‍රමුඛස්ථානයක් හිමිවන්නේ සංවර්ධන කටයුතු සඳහා ය. රටක ජාතික සංවර්ධනය එම රටේ ඉදිරි කටයුතු පහසු කරලීමට හේතුවේ.එහෙත් රටක ඇරැඹෙන සංවර්ධන ව්‍යාපෘති සම්බන්ධයෙන් අදහස් උදහස් දැක්වීම විවේචනය කිරීම විරෝධය දැක්වීම ආදී කටයුතු ද සිදුවේ. එවන් දේ සිදුවන්නේ සමාජයක දේශපාලනඥයන් හෝ වෙනත් පුද්ගලයන් ගේ හැසිරීම් සිතුම් පැතුම් ආකල්ප හා සංස්කෘතික බලපෑම් ආදිය හේතුවෙනි.වෙළෙඳ පාරිභෝගික කටයුතු හා සමූපකාර සේවා අමාත්‍ය බන්දුල ගුණවර්ධනරජයක් සංවර්ධන ව්‍යාපෘති ආරම්භ කරනු ලබන්නේ බහුතර ජනතාවගේත් රටේත්, ජාතික ආර්ථිකයේත්, අරමුණු සාක්ෂාත් කරගැනීම සඳහා ය. බොහෝ බහුවිධ සංවර්ධන යෝජනා ක‍්‍රමයන්ගේ ප‍්‍රධාන ආර්ථික අරමුණු වන්නේ. ජාතික නිෂ්පාදනයට ඇති කරනු ලබන දායකත්වය වැඩි කිරීමෙන් ජාතික නිපැයුම ඉහළ නැංවීම. ඍජු සහ වක‍්‍ර සේවා නියුක්ත අවස්ථා ජනිත කිරීම මගින් විරැකියා අනුපාතය පහළ හෙළීම. ජනතාවගේ ආදායම් මට්ටම ඉහළ නැංවීම. මිල මට්ටම ඉහළ යාම වළක්වා මිල ස්ථාවරත්වය ඇති කිරීම. ගෙවුම් ශේෂය මතවන පීඩනය අඩුකර ගැනීම. ඉතුරුම් හා ආයෝජන ඉහළ නැංවීම. සංකේන්ද්‍රණය වූ යටිතල පහසුකම් විකේන්ද්‍රණය කිරීමෙන් ප‍්‍රාදේශීය ජනතාවගේ ජීවන තත්ත්වය ඉහළ දැමීම යන ඒවා ය. මෙවැනි ජාතික අරමුණු ඉටුකර ගැනීමට උපකාරී වන කුමන ආකාරයේ හෝ සංවර්ධන ව්‍යාපෘතින්ට වුව ද ඇතැම් පිරිස් විරෝධය පෑම ලංකාව වැනි සංවර්ධනයේ පසුගාමී මාවතක සිටින රටවල ලක්ෂණයකි.අපේ රටේ සුපිරි අධිවේගී මාර්ග ව්‍යාපෘති ගුවන් පාලම්, විදුලි බලාගාර, සංචාරක හෝටල් ගුවන් තොටුපොළ වැනි බොහෝමයක් ව්‍යාපෘති සඳහා තැන තැන විරෝධතා හට ගැනුණු බව ජනතාව හොඳින් දන්නා කරුණකි.දැවැන්ත සංවර්ධන ජාතික සංවර්ධන ව්‍යාපෘතියක් වන මහවැලි සංවර්ධන යෝජනා ක‍්‍රමය උතුරට හැරවීමේ කාර්යයට මෙන් ම නිදහස් වෙළෙඳ කලාප යෝජනා වලට ද විරුද්ධව විරෝධාකල්ප දැක්වූ ඉතිහාසය අප අමතක කරදැමීම කනගාටු දායක ය.නිර්මානාත්මක නව ව්‍යාපෘතින් සඳහා හැඟීම් බර විරෝධාලාපයන් එල්ල වීම සුලභ සිදුවීමකි. එයට ප‍්‍රධාන හේතුව වන්නේ එවන් සංවර්ධන ව්‍යාපෘතීන් මීට කලින් දැක නොතිබීම හා ඒ පිළිබඳ අත්දැකීම් අඩුවීමයි. කටකතා හා මිත්‍යා විශ්වාස මත ගොඩනැඟෙන විරෝධාකල්ප එම සංවර්ධන ව්‍යාපෘති ආරම්භ වීම පමාවේ.සංවර්ධන ව්‍යාපෘති ආරම්භ විය යුතු කාලයේ ආරම්භ නොවීම හේතුවෙන් රටට දැරීමට සිදුවී ඇති ආවස්ථික පිරිවැය මෙතෙක් කිසිවකු නිශ්චිත වශයෙන් ගණනය කර නැත.ඕනෑම ව්‍යාපෘතියක් ආරම්භ කිරීමට පමාවන දවසක් දවසක් පාසා එම ව්‍යාපෘතියට වැයවන වියදම වැඩිවේ. එදා ජේ.ආර්. ජයවර්ධන රජය මහවැලි ව්‍යාපෘතිය සඳහා වැය කළ මුදල රුපියල් කෝටි 5000 පමණි. එදා අපට එය අතිවිශාල මුදලක් විය. එදා ඒ සංවර්ධන ව්‍යාපෘතිය හේතුවෙන් ඉඩම් අහිමිවන ජනතාව, නගර අහිමිවන ජනතාව හා පූජනීය ස්ථාන හානියට පැමිණීම පිළිබඳ වූ විරෝධය හේතුවෙන් මහවැලිය එදා ඉදිනොකලා නම් අද එය ඉදි කිරීමට වැය වන මුදල කෝටි 50000 ක් ඉක්මවනු ඇත.ඉහළ කොත්මලේ ජල විදුලි බලාගාර නොරොච්චෝලේ ගල් අඟුරු බලාගාරය ආදියේ ඉදිකිරීම් කටයුතු ආරම්භ වී ඇත්තේ වත්මන් රජය යටතේ වුව ද ඒවා ආරම්භ කිරීමට අවශ්‍ය විදේශාධාර ලැබී තිබුණේ මීට වසර ගණනාවකට පෙරදීය. විරෝධතා නොමැතිව එදා එම ව්‍යාපෘති ආරම්භ කළා නම් අද වැය වන වියදමට වඩා අඩු මුදලකින් එම සංවර්ධන ව්‍යාපෘතීන් ඉදිකිරීමට අපට අවස්ථාව තිබිණි.රටක සංවර්ධන ව්‍යාපෘති කෙරෙහි පටු දේශපාලන න්‍යාය පත‍්‍ර හා ඉඩම් හිමියන්ගේ පැත්තෙන් නොබලා රටේ දියුණුව අභිවෘද්ධිය සලකා සහයෝගය දෙමින් රට දියුණු කළ යුතුවේ.ශ‍්‍රී ලංකාවාසී අප මේ වන විට සංවර්ධනයේ බොහෝ අවස්ථා අහිමි කරගත් ජාතියකි. අප රටේ ආරම්භ කළ ව්‍යාපෘතීන් පිළිබඳ අධ්‍යයනය නොකර විරෝධතා දැක්වීම නිසා එම ව්‍යාපෘති සඳහා වැයවන වියදම ද ඉහළ යන අතර එම ප‍්‍රදේශවල ජනයාට ද සිදුවන්නේ අවාසියකි.ඉහළ කොත්මලේ නොරොච්චෝලේ වැනි ව්‍යාපෘති සැලසුම් කළ කාලයේ ම ආරම්භ කළා නම් ඉන් රටට වන සේවය අතිමහත්ය. නමුත් ඒවා තවම ඉදිවෙමින් පවතී.නාගරික සංවර්ධන අධිකාරිය, පහත් බිම් ගොඩකිරීමේ මණ්ඩලය, වෙළෙඳ අමාත්‍යාංශය එක්ව යෝජනා කර කරනු ලැබූ කැලනි මිටියාවතේ ගොඩනැඟිලි ද්‍රව්‍ය ආශ‍්‍රිත නිදහස් වෙළෙඳ ප‍්‍රදේශය ඉදිකිරීමේ යෝජනාව පසුගිය අයවැය ලේඛනයේ විය. එයට විරෝධය පෑම හේතුවෙන් එම පළාතේ දියුණුවට ඇතැමුන් බාධා පැමිණ විය.එම ව්‍යාපෘතිය කි‍්‍රයාත්මක කිරීමෙන් හෝමාගම මැතිවරණ කොට්ඨාසයේ ගොඩගම සිට කඩුවෙල මැතිවරණ කොට්ඨාසයේ මාලබේ දක්වා වූ ගම්මාන මාර්ග හා යටිතල පහසුකම් දියුණුවීමෙන් විශාල සංවර්ධනයකට යොමුවීමට ඉඩ තිබිණි.මෙම ව්‍යාපෘතිය ගොඩගම ස්ථානගත කිරීමෙන් මාතර කොළඹ අධිවේගී මාර්ගයට නොදුරේදීම සම්බන්ධ වීමට හැකිවන නිසා අඩුවියදමකින් දකුණට ගොඩනැඟිලි ද්‍රව්‍ය ප‍්‍රවාහනය කළ හැකි කේන්ද්‍රීය මධ්‍යස්ථානය බවට ගොඩගම පත්වනු ඇත.නගරයෙන් පිටට සංවර්ධනය ගෙනයාමේ වැඩපිළිවෙළ යටතේ රත්නපුර බලංගොඩ ඇඹිලිපිටිය වැනි ප‍්‍රදේශවලට මෙන් ම කන්ද උඩරටට ද ඇති ප‍්‍රධාන ප‍්‍රවේශ මාර්ගය වන ගොඩගම කේන්ද්‍ර කොට ගෙන මෙම සංවර්ධන ව්‍යාපෘතිය කි‍්‍රයාත්මක වීම වාසිදායක ය. කොළඹට ප‍්‍රවේශ නොවී ගම්පහට ද ගොඩගම හරහා ළඟාවීම ඉතා පහසු ය.පාරිභෝගිකයාට සම්මත කිරීම් මිණුම් යටතේ ප‍්‍රමිතියෙන් යුතු ගොඩනැඟිලි ද්‍රව්‍ය මිල දී ගැනීමට ද නිෂ්පාදකයාට අපහසුවකින් තොරව තම නිෂ්පාදන අලෙවිකර ගැනීමට ද මෙම නිදහස් වෙළෙඳ ප‍්‍රදේශය පිහිටුවීමෙන් හැකිවනු ඇත.ගොඩනැඟිලි ඉදිකිරීමට අවශ්‍ය වැලි, උසස් ප‍්‍රමිතියෙන් යුතු කැලණි ගඟ ආශ‍්‍රිත ගඩොල්, කඩුවෙල, හෝමාගම ප‍්‍රදේශවලින් කළුගල් යකඩ හා වානේ කර්මාන්ත ශාලාවෙන් අවශ්‍ය යකඩ හා වානේ ජල්තරින් වෝල්ටයිල් සෙරමික් කිරිවත්තුඩුවෙන් ආයෝජන සංවර්ධන ව්‍යාපෘතියෙන් ප‍්‍රමිතියෙන් යුතු නාන කාමර කට්ටල මෙම ගොඩනැඟිලි ද්‍රව්‍ය වෙළෙඳ ප‍්‍රදේශය හරහා රටපුරා බෙදාහරින්නට හැකියාව තිබිණි. ගොඩනැඟිලි ද්‍රව්‍ය සංස්ථාවේ පාලනය යටතේ පවත්වා ගෙන යාමට නියමිත වූ මෙම සංවර්ධන ව්‍යාපෘතිය ව්‍යාපාරිකයින්ට මෙන් ම පාරිභෝගිකයාට ද සහන සැලසෙන ලෙස සැලසුම් කොට තිබිණි.මෙම ව්‍යාපෘතිය කි‍්‍රයාත්මක වූවා නම් එම ප‍්‍රදේශය සංවර්ධනය වනවාත් සමඟම එම ප‍්‍රදේශයේ ජනතාවගේ ජීවන තත්ත්වය ඉහළ ගොස් ඵලදායිතාව ද ඉහළ යයි.ලෝකයේ වෙනත් රටවල ප‍්‍රාදේශීය විශේෂත්වය යටතේ මෙවන් මධ්‍යස්ථාන කි‍්‍රයාත්මක වේ. නමුත් තවමත් ලංකාවේ මෙවන් තැනක් බිහිවී නැත. මෙම ව්‍යාපෘතියට විරෝධය දක්වන පුද්ගලයන්ට විරෝධය දැක්වීම මගින් රජයෙන් තම ප‍්‍රදේශ වෙත ලැබෙන සංවර්ධන ව්‍යාපෘති කඩිනමින් තම ප‍්‍රදේශ කරා කැඳවා ගැනීමට රටට හා තම ප‍්‍රදේශයට ආදරය කරන ජනතාව කඩිනමින් පියවර ගත යුතුවේ.සැකැසුම - ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809148</link>
    <topic>වැලිකඩ ව්‍යාපාරිකයා ඝාතනය</topic>
    <author>කීර්ති මෙන්ඩිස්</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....වැලිකඩ ව්‍යාපාරිකයා ඝාතනයඒපසුගිය විසිනවවැනිදාය. වැලිකඩ බොරැල්ල ප‍්‍රධාන මාර්ගයේ වාහන කඩිගුලක් ඇවිස්සුවාක් වැනිය. නගරය පුරාම ඇත්තේ තදබදයකි. වේලාව දහවල් දොළහයි තිහට ආසන්න වී තිබුණි.“සර්... කුරේ පාරේ... සැක සහිත වාහනයක්... කව්දෝ ඇතුළේ...”වැලිකඩ පොලිසියට ලැබුණු දුරකථන ඇමතුමට අනුව නිලධාරිහු වහා එතැනට ගියහ.“බ්ලුබර්ඩ් කාර් එකක් ඇතුළේ කව්දෝ මිනිහෙක් මරා දාලා...”මහේස්ත‍්‍රාත් තුමා පැමිණියේ ඉන්පසුවය. මියගිය පුද්ගලයාගේ සිරුර රියේ පිටුපස අසුනේ වැටී තිබුණි. ඔහුගේ ගෙල වටා එතුණු ‘ලේස්’ පටියකි. යටිබඩේ ඇනුම් තුවාල තිබිණි. මියගිය පුද්ගලයා හඳුනාගැනීමට හැඳුනුම්පතක් හෝ වෙනත් සාක්ෂියක් නොවීය. ඔහුගේ මුදල් පසුම්බිය පවා නොතිබීම පොලිසියට ඔහු හඳුනාගැනීමට බාධකයක් විය.“මම හිතුවා කාර් එකට නගින්න ඉස්සෙල්ලා පිහියෙන් ඇනලා බෙල්ල හිරකරලා කාර් එකට ඇදලා දාලා කියලා... ඒකට හේතුව කාර්එකේ පසුපස දොරේ බීඩිං පටියත් කාර් එකේ ඇතුළටම ගිහින් තිබුණා...” ප‍්‍රධාන පොලිස් පරීක්ෂක නෙවිල් සිල්වා කීය. කෙසේ වෙතත් ඝාතනය සම්බන්ධ පරීක්ෂණ ඇරැඹිය. පරීක්ෂණ අධීක්ෂණය කොට්ඨාස බාර පොලිස් අධිකාරි දේශබන්දු තෙන්නකෝන් මහතා අතින් සිදුවිය. පරීක්ෂණ මෙහෙයවීම සහකාර පොලිස් අධිකාරි මුදිත පුස්සැල්ල මහතා යටතට පත්වූ අතර වැලිකඩ පොලිසියට අමතරව පොලිස් අධිකාරිවරයාගේ උපදෙස් මත ප‍්‍රධාන පොලිස් පරීක්ෂක ජානක කුමාර හා සැරයන් මෙන්ඩිස් ද එක් කැරිණ. ඔවුන් පාදුක්ක පොලිසියට අනුයුක්ත රාජකාරියේ යෙදිණ.වාහනයේ අංකය මෝටර්රථ කොමසාරිස් දෙපාර්තමේන්තුවට යොමු කිරීමෙන් මියගිය අය කව්දැයි යන්න සොයාගත හැකිවිය. මියගිය තැනැත්තාගේ සොහොයුරකු මරා දමා ඇත්තේ තම සොහොයුරා බව හඳුනාගත්තේය.මියගිය පුද්ගලයා අවිවාහකයෙකි. ඔහු කලක් තිස්සේ එළවළු හා පළතුරු අපනයන කිරීමේ ව්‍යාපාරයෙක නිරතව සිටියේය. එම ව්‍යාපාරයෙන් පාඩු ලැබීම නිසා ඔහු අවසානයේ එම ව්‍යාපාරය ද නවතා දැමුවේය. ඔහු කොළඹ හා ඒ අවට ප‍්‍රදේශවල ඉඩම් කිහිපයක හිමිකරුවෙකුද විය.ඒ අතරතුර කාන්තාවක් තලංගම පොලිසියට පැමිණිල්ලක් කළාය. ඒ මියගිය අයගේ අතුරුදන්වීම ගැනය. මොහු වසර විසිගණනක් තිස්සේ කාන්තාවක් ඇසුරුකර ඇති බවත් ඇගේ සැමියා විදේශගතව සිටින බවත්...අතුරුදන්වීම පිළිබඳ පැමිණිල්ල කර ඇත්තේ ඇය බවත්... පොලිසියට තොරතුරු ලැබිණි.ඝාතනය පිළිබඳ හෝඩුවාවක් සොයාගැනීමට පොලිසිය ඇගෙන් ප‍්‍රශ්න කළේය.“එයා අපේ පවුලේ හිතවතෙක්...” ඇය කීවාය.එදා රෑ ගෙදර ඇවිත් රත්මලානේ ගෙදර යනවා කියලා රෑ නවයට විතර පිටත්වුණා... එතැනින් එහාට මුකුත් දන්නේ නැහැ...” ඇය පොලිසියට කීවේ ඝාතනය පිළිබඳ කිසිත් නොදන්නා බවය.මියගිය පුද්ගලයා සතුව බොහෝ දේපළ තිබිණ. නිවෙස් හා ඉඩම් කිහිපයක්ද ඔහු සතුව තිබුණත් දැන් එම නිවෙස් ඔහු අයිතියේ නැති බව පොලිසිය කීය. රත්මලානේ නිවෙසක ඔහු පදිංචිව සිටි අතර පන්නිපිටියේ පදිංචි මෙම කාන්තාවගේ නිවෙසේ දහවල් කාලයේ රැඳෙන මොහු රාකි‍්‍ර විකාශය වන ටෙලිනාට්‍යයක් නැරැඹීමෙන් පසු රත්මලානේ නිවෙසට යාම පුරුද්දක් කරගෙන සිටියේය.“සාමාන්‍යයෙන් මෙයා රත්මලානේ ගෙදරට යන්න හදනකොට ඒ ගෙදර බලාගන්න ළමයාට කෝල් කරලා කියනවා... ‘උණුවතුර ග්ලිසර් එක ඕන් කරන්න කියලා...’“එදත් එහෙම කිව්වා... එහෙම කියලා පැයබාගයකින් විතර ගෙදරට එනවා... ඒත් එදා එහෙම ආවේ නැහැ... පැයක් බැලුවා දෙකක් බැලුවා... පන්නිපිටිය හිටපු ගෙදරට කෝල් කළා... එහෙන් කිව්වා ගියා කියලා... ඒත් ආරංචියක් ලැබුණේ නැහැ...”පහුවෙනිදා දවල් තමයි මහත්තයා මරා දාලා කියලා දැනගත්තේ...”පරීක්ෂණ දිගටම පැවැතියද පොලිසිය සැක කිසිම හෝඩුවාවක් නොවීය.ඇඟිලි සලකුණු පරීක්ෂණයත්, පොලිස් සුනඛයන්, සොකෝ නිලධාරීන්ද පරීක්ෂණවලට යෙදවුවද සොයාගත හැකි කරුණක් නොවිණ. වාහනයේ පිටුපස දොරේ එක් ඇඟිලි සලකුණක් හැරෙන්නට වෙ සැකකටයුතු කිසිවක් නොතිබීම පොලිසියට ගැටලුවක් විය. පසුදා මෙම ඝාතනය පිළිබඳ තොරතුරු එක්තරා ජාතික පුවත්පතක මුල්පිටුවේ පළවී තිබුණේය. පුද්ගලයන් දෙදෙනකු කාටත් හොරා මෙම පත්තර කෑල්ල කියවමින් සිටියේ මේ අතරය.“කොහොමද අපේ වැඩේ...”එකෙකු අනිකාට කීවේය. මොවුන් අලුතෙන් ඉදිකරන පිහිනුම් තටාකයක ‘බාස්ලා’ ලෙස සේවය කරන්නවුන්ය. මොවුන්ගේ කතාබහ එතන සිටි ;ලාකු බාස්සුන්නැහේට ඇසිණ. ඔහු සිය උකුසු ඇස් ඒ දෙස යොමා සිටියහ.පොලිසියට තොරතුරක් ලැබුණේ එලෙසය. තොරතුර ලැබුණේ වැලිකඩට නොවීය. කොට්ටාව පොලීසියටය.ඊට හේතුව වූයේ ඉදිවෙන පිහිනුම් තටාකය අයිතිවන්නේ කොට්ටාව පොලිස්බල ප‍්‍රදේශයට වීමය. ස්ථානාධිපති මහගෙදර කි‍්‍රයාත්මක විය.ඝාතනය පිළිබඳ පරීක්ෂණ වැලිකඩ පොලිසියෙන් සිදුවන බව දත් ඔහු වහා ඒ බව වැලිකඩට දන්වා සැකකාර පුද්ගලයන් දෙදෙනා කොට්ටාවට ගෙනාවේය. ඉන්පසු ඔවුන් වැලිකඩට බාර කෙරිණ.පොලිසියට ගෙනෙන ලද පුද්ගලයන් රැගත් දීර්ඝ ලෙස ප‍්‍රශ්න කැරිණි.දෙදෙනාම යුද හමුදාවේ සේවය කළ අය වූහ. ඒ අවස්ථාව වන විට ඔවුන් සේවයට වාර්තා නොකර තැන තැන මේසන්වැඩ, කුලීවැඩ කරමින් සිටියහ.එකකු ජයවීරය. හමුදා සේවයට ගිය ඔහු දින දොළහක නිවාඩු ලබා ගෙදර පැමිණීමෙන් පසු යළි සේවයට නොගියේය. ගමෙන් කොළඹට පැමිණ තැන තැන මේසන් වැඩ කෙළේය. එහිදී ඔහුට එක් කාන්තාවක් හඳුනාගැනීමට හැකිවිය. ඇය නිවෙසක මෙහෙකාරියක් වූවාය. දෙදෙනා අතර පේ‍්‍රම සබඳකමක් ඇති වුවද අවසානයේ එය නිවෙසේ හිමිකරුට හසුවීමෙන් ඇය සේවයෙන් ඉවත් කැරිණි. මොහු වෙන තැනක වැඩට ගියේය. අවසානයේ පන්නිපිටියට නුදුරුව අලුතෙන් ඉදිවෙන පිහිනුම් තටාකයක මේසන් වැඩට ගියේය.“ඔහොම වැඩ කරන කොට තමයි අර කලින් කියපු මෙහෙකාර කාන්තාව මට දුරකථනයෙන් කතා කරලා කිව්වා එයා වැඩ කරන නිවෙසේ වැඩ වගයක් තියෙනවා ඒක කරලා දෙන්න කියලා...”“පස්සේ මම බොහොම අමාරුවෙන් ඇය ඉන්න නිවෙස සොයාගෙන ගියා. ගෙදර අස්කරන්න. අලිපේර කඩන්න, තැඹිලි කපන්න, වහළේ ඇති කොළරොඩු අරන් දාන්න... ඒ වගේ වැඩ කළා...”මෙසේ එම වැඩ කටයුතු කරදීමෙන් අනතුරුව ජයවීර යළි තමා සේවය කරන තැනට ගොස් සුපුරුදු රාජකාරියේ යෙදුණේය. ඒ අතර යළි ජයවීරගේ ජංගම දුරකථනයට කතා කළ මෙහෙකාරිය වැඩ වගයක් කරගන්නට ඔහුට යළි එම නිවෙසට එන ලෙස කීවාය. මෙහෙකාරිය හා ජයවීර අතර පරණ සබඳකම යළි ඇතිවූයේ එම නිවෙසේදීය.“එක දවසක එයා මට කතා කරලා කිව්වා.තවත් වැඩ වගයක් තියෙනවා... ඇවිත් නෝනා හම්බවෙන්න කියලා. “නෝනා සාලයේ හිටගෙන එහාට මෙහාට ඇවිදිමින් මට කිව්වා පොඩි වැඩක් තියෙනවා කරන්න... මගේ මහත්තයා එන්න කලින් ඉවර කරගන්න ඕන කියලා...ජයවීර පොලිසියට කියන කතාව එතැන සිටි උපපරීක්ෂක ජයසිංහ මහතා පොතකද සටහන් කරගත්තේය.මුලින් නෝනාගේ කාර්යයට තමා කැමැත්තක් පළ කළේ නැති බව ඔහු පොලිසියට කීය.“බැරිනම් කමක් නැහැ. ඒක කළොත් මම ඔයාට දරුවකුට වගේ සලකනවා...”“ගෙයක් අරන් ඒකෙන් බාගයක් දෙනවා... වාහන එළවන්න ලයිසන් එක අරන් දෙනවා... ගෙදර වාහනේ වැඩටත් ගන්නවා... කියලා කිව්වා. ඒත් මම බැහැ කිව්වා... පස්සේ ටිකක් කල්පනා කරලා උත්තරයක් දෙන්නම් කියලත් කිව්වා...”එදා රාති‍්‍ර ආහාරයද ජයවීරට ලැබුණේය. යළි පන්නිපිටියේ පරණ වැඩපළට පැමිණි ඔහු මේ බව තම ගමේ මිතුරකුට කීවේය. දිනෙක ඔහුද රැගෙන යළි එම නිවෙසට ගියේය.“වැඩේ කළොත් රුපියල් විසිපන්දහසකුත් දෙනවා...” මුලින් එය ප‍්‍රතික්ෂේප කළ ද පසුව ඝාතන සැලැසුමකට කතාබස් වූහ.ඝාතන සැලැසුමට අනුව රියදුරකු අවශ්‍ය විය. ඒ අනුව රියදුරකු සොයාගත හැකිවිය. ඔහු මත්කුඩු පානය කරන්නෙකි.විසිඅටවනදාට උදාවිය. ජයවීරගේ ජංගම දුරකථනයට ඇමතුමක් ලැබුණි. “කැමතිනම් අද හවසම. වැඩේ කරන්න පුළුවන්ද...” සියල්ලෝභ ඊට එකඟ වූහ. රාති‍්‍ර අටයි තිහද පසුවී තිබුණි. ජයවීරගේ දුරකථනය යළි නාද විය.“පහළ ගෙදර ටීපෝව උඩ ලණුවකුයි පිහියකුයි තියෙනවා... ගේට්ටුව ළඟම වැඩේ ඉවර කරන්න...”ඒ ඇමතුම දුන්නේ කව්දැයි ජයවීර පොලිසියට කීවේය. එයද පොලිස් පොතේ සටහන් විය. ඝාතනයට සියල්ල සූදානම් කෙරිණ. ජයවීර ඇතුළු දෙදෙනා නිවෙස ඉදිරිපිට කළුවරේ සැඟවී ගොදුර එනතුරු ඇඟිලි ගනින්නට වූහ. ඒ අතරතුර යළි ජංගම දුරකථනයට ඇමතුමක් ලැබිණ.“මහත්තයා දැන් එළියට එනවා...”එකකු අත පිහියද ලණුවද විය. තවකෙකු අත සුදුපාට ලොකු රෙද්දකි. ඒත් සමඟම නිවෙසින් පිටතට කිසිවකු පැමිණියේය. ඔහු අඩිදෙක තුනක් පැමිණ සැඟවී සිටි මොවුන් පසුකර යන්නට සූදානම් වනවාත් සමඟ සුදුපාට රෙද්දෙන් ඔහුගේ මුහුණ වැසී ගියේය.“කවුද... කවුද...”එකෙකු අත තිබු නූලෙන් ගෙල හිර කළේය. නූලෙන් අනෙක් කොන තවකෙකු අත හිරවිය. ඔහු බිමට ඇද වැටුණි. සුදු රෙදි කැබැල්ලෙන් මුහුණ වැසී ගොසිනි. ඒත් සමඟම එකෙකු අත තිබු පිහිතුඩ ඔහුගේ උදරය පසාරු කරගෙන යන්නට සමත්විය. පිහිය දෙකට නැමී ගියේය. දෙවෙනි වර පිහිය උස්සද්දි වැදුණු පහරින් පිහිය විසිවී ගියේය. කළුවරේ පිහිය සොයාගැනීමට කිසිවකුට හැකියාවක් නොවිණ. ඉන් අනතුරුව ගෙල සිරකර තිබු නූල තවත් ගෙල වටාම හිරවිය.“මියගිය ඔහුගේ සිරුර ඔහුගේ රියේ පිටුපස අසුනට වැටිණ. ඒත් සමඟ නිවස ඉදිරියේ තිබු විදුලිපහන් නිවිණි.“කරන දෙයක් ඉක්මනට කරන්න...”තිදෙනාම වාහනයට ගොඩ වූහ. රිය පැදවූයේ ‘කුඩ්ඩා’ය.ඉදිරියට ඇදුණු මෝටෝරිය ප‍්‍රධාන මාර්ගයෙන් අතුරු පාරට ඇවිත් නතර විය. රියදුරු අසුනේ සිටි තැනැත්තා රියේ ස්ටියරිං වීල් එක හා දොරටු රෙදිකඩකින් පිස දැම්මේය. එකකු ඔහුගේ මුදල් පසුම්බිය අතට ගත්තේය. වාහනය එතැන අතහැර දැමු ඔවුහු පයින්ම පාරට ආහ.මුදල් පසුම්බියේ රුපියල් පන්දහසක් විය. ඉන් හාරදහසක්ම රිය පැදවූ ‘කුඩ්ඩා’ අතට පත්විය. මිතුරන් දෙදෙනා යළි පන්නිපිටියේ වැඩපළට ආහ. පසුදාට පහන් විය. වැලිකඩ කුරේ පාරේ මොටෝරියක් තුළ පුද්ගලයකු මරා දමා ඇති බව පුවත්පතක මුල් පිටුවේ පළවූ පුවත දෙදෙනාම දුටුවේ පසුවදාය.“අපි කරපු වැඩේ...”සියල්ල හෙළිවූයේ ඔතැනින්ය.“පස්සේ සැකකරුගෙන් අප දීර්ඝ ලෙස ප‍්‍රශ්න කළා. ඝාතනයට යොදාගත් උල්පිහියද මියගිය අයගේ සෙලියුලරයද සොයාගත්තා...”වැලිකඩ පොලිස් ස්ථානාධිපති නෙවිල් සිල්වා මහතා කීවේය. ව්‍යාපාරිකයා සතු ඉඩම් දේපළ පවා කාන්තාවකගේ නමට ලියා ඇති බවත් විවිධ අවස්ථාවලදී එම දේපළ විකුණන්නට ව්‍යාපාරිකයා උත්සාහ කිරීම නිසා දෙදෙනා අතර ගැටුම් ඇතිවී ඇති බවත් ස්ථානාධිපතිවරයා කීය.සැකකරුවන් හා සැකකාරිය පොලිසිය මඟින් අධිකරණයට ඉදිරිපත්කොට රක්ෂිත බන්ධනාගාර ගත කළහ.ඒ අනුව දිනක් ඇතුළත මෙම ඝාතනය සුලමුල හා සැකකරුවන් අල්ලා ගැනීමට හැකිවීම ඉහළ නිලධාරීන්ගේ පැසසුමට ලක්විය.නුගේගොඩ කොට්ඨාස බාර පොලිස් අධිකාරී දේශබන්දු තෙන්නකෝන් මහතාගේ අධීක්ෂණය මත සහකාර පොලිස් අධිකාරි මුදිත පුස්සැල්ල මහතාගේ මෙහෙයවීමෙන් වැලිකඩ පොලිස් ස්ථානාධිපති නෙවිල් සිල්වා, කොට්ටාව පොලිස් ස්ථානාධිපති එම්.එල්. මහගෙදර, ප‍්‍රධාන පොලිස් පරීක්ෂක ජානක කුමාර, සැරයන් මෙන්ඩිස් (20553), ඇතුළු නිලධාරින් සැරයන් විජිතානන්ද (19293) හා කොස්තාපල්වරුන් වූ සමන් (13696), ධර්මසේන (12736), කරුණාරත්න (27396), නන්දලාල් (56610) හා පතිරාජ (55406) හා කාපොකා නිලන්ති (2866) යන අය මේ පිළිබඳ පරීක්ෂණවලට එක්වූහ.ඝාතනයට සම්බන්ධ ප‍්‍රධාන සැකකරු පොලිසියට කළ ප‍්‍රකාශය හා පොලිසිය මෙතෙක් කරන ලද පරීක්ෂණවලට අනුව ලිපිය සකස් විය. ජයවීර යනු අන්වර්ථ නාමයක් විය.කීර්ති මෙන්ඩිස්ඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af0809149</link>
    <topic>යුගයක් එළිය කළ හෙක්ටර් කොබ්බෑකඩුව</topic>
    <author>- ටිකිරි කොබ්බෑකඩුව මධ්‍යම පළාත් ආණ්ඩුකාර</author>
    <content>කැලණි රජමහා විහාරයේ රන්වැට පූජෝත්සවයගුරුගෙදර ගැටලු විසඳන නව වැටුප් ක‍්‍රමයජීවිතය සුන්දරයිරට හදන මහ වැඩ පිළිවෙළකට මුල පුරන හම්බන්තොට වරායපැටියා බේරගන්න යකඩ යකාට බිලිවූ අලි අම්මලාඅලුත් ශ‍්‍රී ලංකාවක් බිහිකරන්නට නම්...පැතිකඩවැලිකඩ ව්‍යාපාරිකයා ඝාතනයයුගයක් එළිය කළ හෙක්ටර් කොබ්බෑකඩුව‘දොස් නැති වස් නැති කොස්’ ග‍්‍රන්ථය එළි දැක්වුණු දා....(මේ මස 17 වන දිනට යෙදෙන හෙක්ටර් කොබ්බෑකඩුව මහතාගේ 25 වන ගුණ සමරුව නිමිත්තෙනි)යුගයේ අවශ්‍යතාවන්ට අනුකූලව පැවරෙන යුග මෙහෙවර ඉටු කිරීම සඳහා යුග පුරුෂයන් බිහි වීමත් එවැනි ශ්‍රේෂ්ඨ පුද්ගලයන්ගේ නායකත්වයෙන් සමාජයේ ඉදිරි ගමන සඳහා වූ ප‍්‍රතිපත්ති නිර්මාණය වීමත් ඉතිහාසය පුරා සිදුවී ඇත. කිසියම් දේශයක හෝ සමාජයක අර්බුදකාරී තත්ත්වයක් හෝ කාලීන අවශ්‍යතාව හෝ මතු වූ විට ඊට මුහුණ දිය හැකි යුග පුරුෂයන් බිහි වීම අවශ්‍යතාවකි.එවන් උදාර යුග පුරුෂයකු සේ නොබියව හඳුන්වා දිය හැකි කන්ද උඩරටින් බිහිවී දිනූ දේශයටත්, ජනතාවටත් කැපවීමෙන් යුතුකම් ඉටු කළ මානවහිතවාදී ජනතා පුත‍්‍රයෙකු වූ හිටපු කෘෂිකර්ම හා ඉඩම් අමාත්‍ය ශී‍්‍ර ලංකාවේ පැවති ප‍්‍රථම ජනාධිපතිවරණයේ ශී‍්‍රලනිප අපේක්ෂක හෙක්ටර් කොබ්බෑකඩුව මහතා වියෝවී 25 වසරක් ගෙවෙන මොහොතක ඔහු සතුවූ ගුණ සුවඳ මෙනෙහි කිරීමට සුදුසුය.1916 අගෝස්තු මස 29 වන දින උපත ලැබූ හෙක්ටර් කොබ්බෑකඩුව මහතා මහනුවර ති‍්‍රත්ව විද්‍යාලයෙන් අධ්‍යාපනය හදාරා පසුව නීතිඥවරයකු බවට පත් විය. “ මහනුවර සමාජවාදී පෙරමුණ “ඔස්සේ දේශපාලන භූමියට පිවිසි ඔහු ආරම්භයේදීම ශී‍්‍ර ලංකා නිදහස් පක්ෂයට සම්බන්ධ වූ අතර 1954 දී මහනුවර මහ නගර සභාවේ නාගරික මන්තී‍්‍රවරයකු ලෙසද තේරී පත් විය. 1970 මහ මැතිවරණයේදී විශිෂ්ට ජයග‍්‍රහණයක් ලබා යටිනුවර ආසනයේ ජනතා නියෝජිත වශයෙන් පත්වී, සිරිමාවෝ බණ්ඩාරනායක අගමැතිනිය නායකත්වය දුන් සමගි පෙරමුණු රජයේ කෘෂිකර්ම හා ඉඩම් ඇමැතිවරයා ලෙස කටයුතු කෙළේය.”මුඩුබිම් පනත” මඟින් බි‍්‍රතානය අධිරාජ්‍යවාදින් විසින් කොල්ලකනු ලැබු මෙරට ජනතාවගේ උපන් බිමේ අයිතිය යළිත් ජනතාව සතු කරලීම සඳහා කොබ්බෑකඩුව මහතාට කෘෂිකර්ම හා ඉඩම් ඇමැතිවරයා වශයෙන් හැකිවූ අතර, 1972 දී ශී‍්‍ර ලංකාව බි‍්‍රතාන්‍ය පාලනයේ බැමි වලින් මිදී පූර්ණ නිදහස් ස්වෛරී ජනරජයක් බවට පත්වීමෙන් පසු ජාතික රාජ සභාව වෙත ඉදිරිපත් කරනු ලැබූ ප‍්‍රථම පනත ලෙස 1972 දී අංක 1 දරණ “ඓතිහාසික ඉඩම් ප‍්‍රතිසංස්කරණ පනත” මඟින් මෙරට ඒකපුද්ගල ඉඩම් අයිතිය අක්කර 50 දක්වා සීමා කරනු ලැබීය. ධනපතීන් අතලොස්සක් භªක්තිවිඳි ඉඩම් අක්කර 560000 ක ප‍්‍රමාණයක් නැවත ජාතිය සතු කරලීමට ඒ යටතේ හැකියාව ලැබිණි.රට පුරා ගොවිජන සේවා මධ්‍යස්ථාන 484 ක් පිහිටුවීම, වී අලෙවි මණ්ඩලය , ගොවි කටයුතු පර්යේෂණ හා පුහුණු කිරීමේ ආයතනය ,ජාතික සාගිනි නිවීමේ ව්‍යාපාරය , ශී‍්‍ර ලංකා පළතුරු මණ්ඩලය , කෘෂි රක්ෂණ මණ්ඩලය , පශු සම්පත් මණ්ඩලය වැනි ආයතන පිහිටුවීමත් කෘෂිකාර්මික විවිධාංගීකරණය හා පලදා වර්ධන කමිටු ආරම්භ කිරීමත් කොබ්බෑකඩුව මහතා වෙතින් මෙරට ගොවිජනතාවට ඉටු වූ සේවා අතර මුල්තැන ලා දැක්විය හැකිය.මෙරට ප‍්‍රජාතන්ත‍්‍රවාදී සාධාරණ සමාජයක් ගොඩනැගීම පිණිස හෙක්ටර් කොබ්බෑකඩුව මහතාගේ දේශපාලන ගමන් මග තුළින් ආදර්ශ ලබා ගනිමින් සහ ඔහුගේ අත්දැකීම් සමුදාය උපයෝගී කරගනිමින් මහින්ද රාජපක්ෂ ජනාධිපතිතුමා දේශීය කෘෂිකර්මාන්තය හා ආර්ථිකය ශක්තිමත් කරලමින් ජාතියේ ඉදිරි ගමන වඩාත් යහපත් කරලීම පිණිස ගෙන යනු ලබන දූරදර්ශී වැඩ පිලිවෙළ ශක්තිමත් කරලීම මෙවන් අවදියකදී හෙක්ටර් සෙනරත් රාජකරුණා බණ්ඩාර කොබ්බෑකඩුව ශී‍්‍රමතාණන් උදෙසා කරනු ලබන මහඟු උපහාරයක් ම වන්නේය.- ටිකිරි කොබ්බෑකඩුව මධ්‍යම පළාත් ආණ්ඩුකාර</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=af08091410</link>
    <topic>යුගයක් එළිය කළ හෙක්ටර් කොබ්බෑකඩුව</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=as0809141</link>
    <topic>කුරුලු දරුවන් ගේ සෙනෙහේ විඳින දයාබර අප්පච්චී</topic>
    <author>සේමාලි කැල්ලපත</author>
    <content>කුරුලු දරුවන් ගේ සෙනෙහේ විඳින දයාබර අප්පච්චීඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලතුන්මං හන්දියදරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයි  රථ වාහන ප‍්‍රධාන මාර්ගය දිගේ තරගයකට මෙන් හැල්මේ දිවයයි. ඒවායින් නිකුත් වන හඬ එකකට එකක් නොදෙවැනි ය. පාර දෙපස පිහිටි මහා විසල් රුක් උඩු වියනක් මෙන් මහ මඟට සෙවණ සලසයි. මේ මහා ගස් පසුකරමින් අප රැගත් වාහනය දඹුල්ල මාතලේ ප‍්‍රධාන මාර්ගය ඔස්සේ ඉදිරියට ඇදෙයි. වාහනය තොටගමුව පලාපත්වල පසුකර මදක් ඉදිරියට ඇදෙද්දී සියලු හඬ පරයා අප දෙසවන වැකුණේ සියොත් රාවයකි. මෙවන් පරිසරයක එම සියොත් රාවය අප කුතුහලය වඩවයි.සැබවින් ම එය කුරුලු හඬකි. කුතුහලය සමනය කරගනු වස් අපි මදකට එහි නතර වීමු. විසල්ව වැඩුණු රුක් ගොමු අතරින් අපි ඒ ගෙඋයනට පිවිසුණෙමු. උසට වැඩුණු ගස් ගොන්න මුළු ගෙවත්තට ම සෙවණ සදයි. ඒ ගස් සෙවණේ පේළි පේළි තැබූ විසල් කූඩු ගණනාවකි. පෙර කී සියොත් රාවය අප කන වැකුණේ එහි වුන් කුරුලු සමූහයෙනි.‘අප්පච්චී! අප්පච්චී! අප්පච්චියෝ! අප්පච්චියෝ!’පී.බී. කෝට්ටෙගොඩ මහතා කුරුල්ලකු සුරතල් කරමින්.ඒ හඬ නඟන්නේ දරුවෙකි. කුරුලු දරුවෙකි. අගේට වදන් හසුරුවන කොකටුවෙකි. ඒ කුරුලු දරුවා අඬ ගසන්නේ කාටද? උන්ගේ ආදරය හඳුනාගත් දයාබර පියකුට ය. ඔහු නමින් පී.බී. කෝට්ටෙගොඩ ය. අප කියන්නට යන මේ සොඳුරු කුරුලු නවාතැනේ නිර්මාතෘවරයා ය. කුඩා කල සිට ම ගහකොළ පරිසරය කෙරෙහි දැඩි ඇල්මක් දැක්වූ ඔහු කුරුල්ලන් ගැන විශේෂ ලැදියාවක් දැක්වීමට පටන් ගත්තේ වයස අවුරුදු 6 - 7 තරමේ දී ය. ඔහු ගේ පියා ද කුරුල්ලන් කෙරෙහි ආදරයක් දැක්වීම එයට හේතු වූවා විය හැකි ය. ළමා වියේදී කුඩා කූඩුවක දැමූ ‘ලව්බර්ඩ්’ කුරුල්ලකු සුරතලයට ඇති කිරීමට නිවෙසට රැගෙන ආ හැටි ඔහු අද ද සිහිපත් කරයි. එතැනින් ඇරැඹි ඔහු ගේ කුරුල්ලන් ඇති කිරීමේ ආශාව අද මෙතරම් විශාල කුරුලු සමූහයකගේ හිමිකරු වීම සහ උන්ගේ ආදරය දිනා ගැනීමේ භාග්‍යය ලැබීම දක්වා දුර දිග ගියේ ය.“මගේ ගම යටිනුවර දංතුරේ. මුලින් ම තාත්තා ගෙනැවිත් දීපු කුරුල්ලොයි මාළුයි ඇති කිරීමෙන් තමයි මේ විනෝදාංශය පටන් ගත්තේ. ඉන් පස්සෙ මයිනො, ගිරව්, මල් කවුඩො වගේ කුරුල්ලො ඇති කළා. ඒ කාලෙ යටිනුවර උඩුනුවර අවට පරිසරයෙ කැලෑබද ප‍්‍රදේශවල කුරුල්ලො හරියට හිටියා. උන් දිහා බලාගෙන ඉඳලම මට කුරුල්ලො ගැන ආශාවක් ඇති වුණා.”ගස් බෙනයට රිංගන ගිරවා ගේ ඉරියව් ඔහු එදා හොඳින් නිරීක්ෂණය කෙළේ ය. ගිරවා බිජුලන අවස්ථාව වනතෙක් ඔහු ඒ අවට කල් මැරුවේ ය. ඉන්පසු බෙනයෙන් ඇසෙන ගිරා පැටවුන් ගේ හඬට කන් දුන්නේ ය. ගිරා ජෝඩුව පැටවුන්ට කෑම කවද්දී ඒ ගැන විපරම් කෙළේ ය. ගිරා පැටවුන් හා හා පුරා කියා තටුගසා ඉගිල යද්දී ගිරා මවුපියන් මෙන් ඔහු ද සතුටු වූයේ ය. කුරුල්ලන් පිළිබඳව ඔහු සිත් තුළ පහළ වූ කුතුහලය ඔහු සංසිඳුවා ගත්තේ එලෙසිනි.පාසල් කාලය නිම වී විශ්වවිද්‍යාලයට තේරුණත් එහි යෑම පසෙකලා ඔහු බැංකුවේ රැකියාවකට ගියේ ය. බැංකු රැකියාවේ නිරත වූව ද ඔහු ගේ සහජ දක්ෂතාවයන් වූ ලී කැටයම්, බතික්, චිත‍්‍ර හා මූර්ති කලා ද ඔහු මනාව ප‍්‍රගුණ කෙළේ ය. බැංකු රැකියාවට අමතරව හෙතෙම බතික් සාප්පුවක් ආරම්භ කෙළේ ඒ අනුව ය. අද එය රටේ ප‍්‍රධාන නගර කරා පැතිර ගිය විසල් ව්‍යාපාරයකි.පී.බී. කෝට්ටේගොඩ නම් වූ මෙම කලාකරුවා මේ කුමන දේ කළත් පක්ෂීන් කෙරෙහි වූ ඇල්ම නොසන්සිඳෙන්නක් විය. අද අපට ඔබ වෙත මේ කතාව කීමට හැකි වූයේ ද ඒ ඇල්ම නිසා ය. මේ ඔහු පණ මෙන් සුරකින සිය කුරුලු සුරතලුන් ගේ කතාවයි.“මං ඉස්සෙල්ලාම රට කුරුල්ලෙක් මිලට ගත්තේ මීට වසර 25 කට පෙරදීයි. කොළඹින් රුපියල් 5000 කට ආශාවට මිලදී ගත් ඒ කුරුල්ලා ලොරිකීට් කියන ගිිරා මලිති වර්ගයේ ඉන්දුනීසියානු කුරුල්ලෙක්. ඉන්පසු වරින් වර එකා දෙන්නා කුරුල්ලො මිලදී ගත්තා. මේ සේරම රට කුරුල්ලො. ඉන්පසු බලපත‍්‍ර අරගෙන පිටරටින් කුරුල්ලො ගෙන්නුවා. ඒ අතර කුරුල්ලො ගැන ලියැවුණු පොත්පත් කියවලා උන් ගැන තොරතුරු දැනගත්තා. සිංගප්පූරුව, පිලිපීනය සහ නෙදර්ලන්තය වැනි රටවල කුරුලු ගොවිපොළවලින් කුරුල්ලො ගෙන්වා පැටවුන් බෝකර ගත්තා.පුංචි ම පුංචි වී කුරුල්ලාගේ ප‍්‍රමාණයේ සිට ඕස්ටේ‍්‍රලියා සහ පැපුවා නිව්ගිනියා වැනි රටවල සිටින උස කැසුවාරි වැනි කුරුල්ලන් දක්වා විවිධ ප‍්‍රමාණයේ විවිධ වර්ගවල කුරුල්්ලන් 500 කට අධික සංඛ්‍යාවක් දැන් කෝට්ටේගොඩ මහතා සතුවෙයි. මැකෝ වැනි ලොකු ගිරව්, එක්ලෙක්ටස්, ග්‍රේ පැරට්, ඇමසෝන් පැරට් වැනි ගිරා වර්ග ද කොකටු වර්ග ද පෙසන්ට් වර්ග ද කුඩා කුකුළු වර්ග ද පරෙවි වර්ග ද ඒ අතර වෙති.වසර තිස් පහක් තිස්සේ ඔහු ගේ දවස ඇරැඹෙනුයේ උදෑසන 4.30 ට ඇසෙන කුරුලු නාදයත් සමඟ ය.“මට උදෑසන අවදිවෙද්දී කුරුලු නාද ඇසෙන්න ඕනෑ. මගේ නිදන කාමරය ළඟ ඉන්න කුරුල්ලො හරියට උදෑසන හතර හමාර වෙද්දී දුරකථනයේ හඬට සමාන හඬකින් නාද කරනවා. මේක පුරුද්දක්. මා නිසා උන් නැගිට්ටා ද උන් නිසා මං නැගිටින්න පුරුදු වුණා ද කියා දන්නෙ නෑ. අපේ ගෙදර සමහර වෙලාවට දුරකථනය වැදෙන කොට උස්සන්නෙ නැහැ. මොකද කුරුල්ලො ඒ හඬට සමාන හඬකින් ශබ්ද කරලා.“අප්පච්චි කෝල් එකක්” කියනවා.කෝට්ටේගොඩ මහතා අප හා කුරුල්ලන් බැලීමට උන් සිටින කූඩු අතරින් ඇවිද යද්දී ඔහු කියන දෙයෙහි සත්‍යතාව අපට පසක් විණි. එතැන ඒ මොහොතේ ඇතිවූයේ එකම කලබැගෑනියකි. කුරුල්ලෝ ඔහුගේ අවධානය එකිනෙකා වෙත යොමු කරවා ගැනීමට මහ හ¾ඩින් නද දෙති. ඇතැම්හු ඔහු තමුන් වෙත නො ආ තැන අමනාපයෙන් ඉවත බලති.“රාජා... රාජා... ඇයි පුතේ!” ඔහු ආදරයෙන් කුරුල්ලකු අමතයි.“කුරුල්ලොත් එක්ක ඉන්න කොට මං හැමවේලේ ම උන් එක්ක කතා කරනවා. නිතරම උන් එක්ක ඉන්න නිසා කුරුල්ලන්ගෙ සුළු වෙනසක් වුණත් මට තේරෙනවා. කෑම දෙද්දී එක කුරුල්ලකු හරි අතපසු වුණොත් උන් මට සංඥා කරනවා. මං දන්නවා එයාලගේ ප‍්‍රශ්නය මොකක්ද කියා. ඒ විතරක් නෙවෙයි පිටත උඩඉන්න කුරුල්ලෙක් කෑගැහුවොත් මට කියන්න පුළුවන් ඒ කෑගහන්නේ මොන කුරුල්ලා ද ඌ බිත්තර දාන්න ද ඉන්නෙ ඌට ලෙඩක් දුකක් ද? ඌ බයවෙලා ද ඉන්නෙ කියා.මේ සතුන් ගැන ආදරයක් දැඩි ඇල්මක් නැතිනම් මේක කරන්න බැහැ. ඒ වගේ ම කැපවීම අවශ්‍යයි. මගෙ කුරුල්ලෙක්ගෙ අතපයක් කැඩුණොත් හරි ලෙඩක් දුකක් හැදුණොත් හරි බෙහෙත් කරන්නෙ මම ම යි. උන් ලෙඩ වුණාම බෙහෙත් දෙන්නත් ක‍්‍රමයක් තියනවා. එහෙම නැති ව බෙහෙත් දුන්නොත් බෙහෙත පිට උගුරේ ගොස් උන් මැරෙනවා. එනිසා බෙහෙත් දීම හරිම ප‍්‍රවේශමෙන් කළ යුතුයි. කෑම බීම හා බෙහෙත් දීම පොත්පත් බලා ඉගෙන ගෙන අත්දැකීමෙන් කරනවා. කුරුල්ලන් ගැන ලියැවුණු විශාල පොත් එකතුවක් මා සතු යි.කුරුල්ලන් බෝ කිරීමත් මා අත්දැකීමෙන් ලබාගත් දැනුමෙන් කරනවා. උන්ට අවශ්‍ය පරිසරය හදා දීලා බිත්තර රක්කලා අතින් කෑම කවලා මං හදපු කුරුල්ලො මෙතැන ඉන්නවා. ඉස්සෙල්ලා ම බෝ කළේ ‘අම්බ්‍රෙල්ලා කොකටු’ කියන වර්ගයේ කුරුල්ලෙක්. ඒ පැටියා දැකපු මුල් දවසෙ මං අසීමිත සතුටක් ලැබුවා. කුරුල්ලන්ගේ ප‍්‍රජනන කාලය වෙන්නෙ ඔක්තෝබර් සිට අපෙ‍්‍ර්ල් දක්වා කාලයයි. ඉස්සෙල්ලාම පොඩි කුරුල්ලො ප‍්‍රජනන කාලය ආරම්භ කරනවා. ලංකාවේ මේ සඳහා හොඳම කාලය පෙබරවාරි - අපෙ‍්‍ර්ල් කාලයයයි. රටින් රටට මේ කාලය වෙනස් වෙනවා.පුදුම හිතෙන තරමේ දියුණු සිතක් කුරුල්ලන්ට තියෙනවා. ඒ වගේම හොඳ මතකයක් තියෙනවා. කෑම දෙන්න ඉන්න පුරුදු කෙනාට මිස වෙන අයට උන් කිට්ටු වෙන්නෙ නැහැ. පුරුදු කෙනා නැත්නම් උන් කලකිරෙනවා. මේ කුරුල්ලන්ට පුදුමාකාර ගතිගුණ තියෙන්නෙ. මං හොඳට ඇඳ පැළඳගෙන ළඟට ගියොත් උන් එච්චර සතුටු නැහැ. කතා කරන්නෙ කෑ ගහන්නෙ නැහැ. මං කොහේ හරි ගිහින් මහ රෑ ගෙදර ආවත් උන් ඒක දැනගෙන ‘අප්පච්චි ආවා... අප්පච්චි ආවා...” කියා කෑගහනවා. මගේ ගෙදර ඉන්නවා රූපවාහිනිය බලන්න පුරුදු වෙච්ච කුරුල්ලො නවදෙනෙක්. උන් ලොකු අයට කිසිම විරෝධයක් නැහැ. හැබැයි ළමයින්ට නම් යන්තම් හරි කොනිත්තනවා. ඒ මගේ ආදරය උන්ට ඕනෑ වෙලා.කුරුල්ලො කියන්නෙ හරිම සංවේදී සතුන් කොටසක්. උන් නිරෝගි නම් කෑගහනවා. දඟලනවා. උන්ට වෙලාවට කන්න දෙන්න විටමින් දෙන්න ඕනෑ. ස්වභාවික පරිසරයේ තියෙන සියලු දේ දිය යුතුයි. උන් කැමැති නැහැ උන් දිහා කෙළින් බලනවාට. කුරුල්ලො නරඹන්න නම් අඩි දහයක පමණ සීමාවක ඉඩ අවශ්‍යයි. ඒ විදිහෙ ඉඩකඩක් මෙතැන නැහැ. කුරුල්ලන් ඇති කිරීම එක දෙයක් ප‍්‍රදර්ශනය තවත් දෙයක්. කුරුල්ලන් බැලීමේදී ඈත සිට බලනවා මිස ළඟ සිට ඌ දිහා එක එල්ලේ බලන්න බැහැ. උන් ගේ සිතේ ආතතිය ඇතිවන්නේ බය නිසයි. බය නිසා උන් වෙව්ලනවා. ගැහෙනවා. ඒ නිසා ම දියරට මළපහ වෙනවා. ලෙඩ වෙනවා. එය ම උගේ මරණයට හේතු වෙනවා. මං කුරුල්ලන්ට ආදරෙයි. උන් විනාශ වෙනවාට මං කැමැති නැහැ. එනිසා මං මෙය මහජනයා සඳහා ප‍්‍රදර්ශනය කරන්නෙ නැහැ.අගෝස්තු මාසයේ එන මීමැස්සන් ගෙන් කුරුල්ලන්ට හරියට හිරිහැර වෙනවා. මගෙ කුරුල්ලො ගණනාවක් මීමැස්සො ඇනලා මැරුණා. ඒ වගේ ම මං කෘමි රසායන, මදුරු කොයිල් භාවිතා කරන්නෙ නැහැ. මේ අය හරිම සියුමැලියි. යම් තම් හරි විස දෙයක් ආඝ‍්‍රාණය වුණොත් කුරුල්ලො මැරෙනවා. අද ලංකාවෙ බොහෝ දෙනා විනෝදාංශයක් ලෙස කුරුල්ලො ඇති කරනවා. ඉන් විශාලතම කුරුලු එකතුව ඇත්තේ මටයි. කුරුල්ලන් ඇති කරන අය අතර හොඳ සන්නිවේදනයක් තියෙනවා. අප තොරතුරු හුවමාරු කර ගන්නවා. අත්දැකීම් හුවමාරු කරගන්නවා” යැයි කෝට්ටේගොඩ මහතා අප හා කීවේය.වනාන්තරයට හා පක්ෂීන්ට ආදරය කරන මේ සොඳුරු මිනිසා විවේකයක් ලද හැම මොහොතකම විදේශයන් හි වනෝද්‍යානවල කල්ගත කිරීම පුරුද්දක් කරගෙන ඇත්තේ ය. එලෙස ඔහු නිතර යනෙන සිත් ගත් තැනක් වන්නේ සිංගප්පූරුවේ ජුරාංග් කුරුලු උද්‍යානයයි. එවන්වූ කුරුලු උද්‍යානයක් අප රටේ ද ඇති කිරීම ඔහුගේ අපේක්ෂාවයි. මහනුවර හන්තාන ප‍්‍රදේශයේ කුරුල්ලන් සඳහා සුදුසු පරිසරයක් ඇති බව ඔහු පවසයි. තම ජීවිත ප‍්‍රාර්ථනාවක් බඳු වූ ඒ කුරුලු උයනේ වැඩ කටයුතු අතරමඟ නැවතීම ගැන ඔහු පසුවන්නේ කනස්සල්ලෙනි.“ කුරුල්ලන්ට ගහකොළට පරිසරයට ආදරය කරන මිනිසුන් සිටින මේ රටට මැරෙන්න පෙර යමක් දීම මගේ බලාපොරොත්තුවයි” පී.බී. කෝට්ටෙගොඩ මහතා අවසානයේ අප හා පැවසුවේ ය.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=as0809142</link>
    <topic>අළුලෙන විහාරයේ බුදු පුදට යන</topic>
    <author>සඳ්‍ර ලාලිත් රණසිංහ,ඡායාරූප - ප‍්‍රබෝධි ලංකා</author>
    <content>කුරුලු දරුවන් ගේ සෙනෙහේ විඳින දයාබර අප්පච්චීඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලතුන්මං හන්දියදරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයිවාහන දෙකකට එකවර මාරු වීම අනතුරු බව පවසන දිළිඳු පටු පාර දිගේ අපි ඉදිරියටම ගමන් කළෙමු.බෑවුම සහිත දිය සෙවෙළින් පිරි විසල් ගල්කුළු සහිත පව්ව සිත් පිත් නැතිකමකට අතවනන්නාක් මෙනි.මේ කරඬුපන ගම්මානයයි.කෑගල්ලේ සිට කරඬුපන ගම්මානය හරහා අත්තනගොඩ දක්වා දුවන බසයක් හරියට එපා කාටදෝ හොඳි බෙදන්නාක් වැනි යන්නන් වාලේ යන ගමනක ය. බසයේ වැඩි වශයෙන් සිටින්නේ දෙමළ මිනිසුන් ය.උතුරේ අහිංසක දෙමළ මිනිසුන්ට මෙන් මොවුන්ට ජීවිතය පිළිබඳ උවදුරු නැතත්, ජීවිතය කෙරේ ඇති කලකිරීමත් ඒ කලකිරීම ප‍්‍රතිෂ්ඨාපනය කළ දිළිඳු බවත් නිසා, පායන්නන් වාලේ පායන හිරු රැස මෙන්, මොවුහු ජීවත්වන්නන් වාලේ ජීවත්වෙති.මේ ඔවුන්ගේ කතාවයි.කරඬුපන ගම්මානයේ අළු ලෙන වෙහෙරඅපට වම් පසින් ඇත්තේ කරඬුපන ගම්මානයේ අළුලෙන විහාරයට හැරෙන මාර්ගයයි. ඉදිරියට තවත් දිවෙන මාර්ගය අත්තනගොඩට ය. අපේ දකුණු පසින් ඇත්තේ ගෙවල් විසි හයකින් සමන්විත වූ නොම්මර හතර ලයින් කාමර පේළියයි.සිංහල පවුලක් හෝ දෙකක් හැර අනික් සියලුම නිවාස හිමිව ඇත්තේ දෙමළ පවුල්වලට ය. එහෙත් සිංහල දෙමළ භේදයක් හෝ ගැටුමක් නැතිව භූමි බෙදාගැනීමේ අයිතිවාසිකම්වලින් තොරව, රණ්ඩු සරුවල්වලින් විනිර්මුක්තව ඔවුහු එකා මෙන් ජීවත් වෙති. එකට දුක සැප බෙදා ගනිති. ඈතින් පෙනෙන අර අළුලෙන විහාරයේ සදහම් උත්සවවලට පමණක් නොව, පන්සලේ දාන සඳහා කිසියම් අතපසුවීමක් වුවහොත්, ඒ සඳහා ද කර¼ඬුපන ලයින් කාමරවල ජීවත් වෙන දෙමළ ජනතාවගෙන් දානය පිදෙයි.රස මසවුළුවලින් දානයක් පුදන්නට වත්කමක් නැති මෙම දමිළ පිරිස, ඔවුන්ට හැකි පමණින් ඒ කාරිය ඉටු කරන්නට වෙර දරති. ඉදින් එවැනි මිනිසුන් සමූහයක් ජීවත්වන්නට දරණ අතෘප්තකර වෙහෙසක්, එනමුදු ජලමට්ටම උත්තාරණය කොට පිපෙන නෙළුම් සේ මතුවෙන ඔවුන්ගේ සද්ගුණාංගයනුත් ඔබට කිව යුතුවම ඇත.ලයින් කාමර පේළියේ කොණේම ගෙදර ළඟ අපි නැවතුනෙමු. දොර අඩවල් කර ඇත. එහෙත් හැර දමා ඇති ජනේලයකින් එබීම නොතරම් වුවත්, බිළිඳු හඬක් නිසා නැඟුණ කුහුල එම නොතරම්කම කිරීමට අපේ සිත් පෙළඹවීය.අවපැහැගත් කිළුටු වී ගිය සාරියක් තොටිල්ලක් සේ බාල්කයක එල්ලෙමින් තිබුණේ කාමරයක හෝ සාලයක හෝ නොව ගෙදරට ගොඩ වදින තැනම ය. සාරි තොටිල්ලේ බිලිදෙකි. එතැනම වූ ළිපක් මත කේතලයකි. මෙයට ටිකකට පෙර දර අවුළුවා ඇති බවක් පෙනේ. තනිවම හඬන බිලිඳ්‍ර මිස ගෙදර අන් කිසිවකු පේන්නට නම් නැත.හවසට අම්මා එනතුරු මුළු දවසම මෙසේ ගතවෙයි.කොහේදෝ සිට දුව ආ මිනිසෙක් ජනෙල් කුරුවලින් අත දමා සාරි තොටිල්ල පද්දමින් “හා... හා... අම්මා වාරේ අම්මා වාරේ’ යි කියමින් බිලිඳ්‍ර නළවා ගන්නට අසීරු උත්සාහයක යෙදිණි.එහෙත් බැරිම තැන ඔහු “ලෙච්චමී... ලෙච්චමී” යි හඬ තැලීය. ඔබ්බෙන් වූ සියඹලා ගසක් යටට වී, සියඹලා කරල් අසුලමින් සිටි ගැහැනියක්, දුවගෙන විත් මිදුලේ තිබූ පොහොර උරයකට ඇහිලූ සියඹලා කරල් කිහිපය දමා ඊළඟට ගියේ දරුවා ඇකයට ගන්නට ය.දුටු දෙයින් අපේ සිත් කැළඹිණි.සාරි තොටිල්ලෙන් මව් තුරුලට ගත් බිලිඳ්‍ර අවුරුදු දෙකකට ආසන්නව සිටි ආබාධිත දරුවෙකි. ඔහු ගේ අත් පා සිහින් දර ඉපල් මෙනි. දෑස් මලානිකව එකම දිසාවකට යොමුව තිබූ අතර ඒ දෑස්වල ජීවයක් වුව නොතිබූ අයුරකි.“අපිට ඉන්නෙ මේ දරුව විතරයි. මං කැමති නෑ ළමා නිවාසයකටවත් මේ දරුව හදන්න දෙන්න. අපි ජීවත් වෙන්නෙ මේ දරුව හින්ද. මේ දරුව රැක ගන්න ඕන. මගෙ පුතාට කතා කරන්න බෑ. මේ දරුවට කෑම ටික හදල කියල මාත්, දරුවගෙ තාත්තත් අපි දෙන්නම වත්තෙ වැඩට යනව. දරුවට කෑම ටික කවන්නෙ, තේ ටික පොවන්නෙ අසල්වැසියො.”දරුවාගේ බර කරට ගන්නට ලෙච්චමී ගෙදර නැවතුණහොත් දරුවා රැක ගන්නට තබා ඒ උපයන මුදල ඔවුන්ට ජීවත්වීමටත් නොසෑහේ. ආබාධිත දරුවාට අවශ්‍ය බේත් හේත් සහ ආහාර ලබා දීමටත් ඔහු මාසික සායන සඳහා ගෙන යෑමටත් අවශ්‍ය මුදල් සොයන්නට ලෙච්චමීත් වෙහෙසේ. සියඹලා කරල් කිහිපයක් අසුලා, වේලා, විකුණා ලබාගන්නා සොච්චමත් වැය වන්නේ ආබාධිත දරුවා වෙනුවෙන් ය.එසේත් නොවේ නම් ඔවුන් ගේ ජීවිත ගැට ගසන්නට ය. ලෙච්චමී ගේ සැමියා වේලු ය. අප කතා කරන අතරතුර ඔහු ගෙතුළට ගොස් ලොකු දිවුල් ගෙඩියක් රැගෙන ආවේ ය. නැත. ඒ දිවුල් ගෙඩියක් නොවේ. ඊට වඩා තරමක් ලොකු පොල් ගෙඩියකි.“මේ පොල් ගෙඩිය මං අද උදේ ගෙනාවෙ රුපියල් තිස් පහකට.”ඔහු මැසිවිලි නඟයි. අපි අසා සිටියෙමු.“කමක් නෑ. බඩු ගණන් යන එක ගැන ආණ්ඩුව මොනව කරන්නද...? යුද්දෙ නිසා තමයි. අණ්ඩවනේ. මේ යුද්දෙ නැවතුණොත් අපට ඇති... වෙන මොකුත් ඕන නෑ...” වේලු කියයි.“වේලු කොහේද වැඩ කරන්නෙ.”“මේ රබර් වත්තෙම තමයි. මේකට කියන්නෙ කරඳපොනවත්ත. මට රබර් කිරි කපන්න බෑ. මං වත්ත ශුද්ධ කරනවා. කාණු කපනවා. රබර් ගස් වටේ සුද්ද කරනවා.කම්බි වැටවල් හදනවා. පෝර දමනවා. මාසෙකට රුපියල් 3000 කට වැඩියෙන් ගන්නව කියල අපට සමෘද්ධිය දෙන්න බෑ කිව්ව... ඒ වුණාට අපි ඉන්න හැටි පේනව නේද...”වේලු පමණක් නොව කරදපොන වත්තේ ලයින් කාමරවල ජීවත්වෙන හැම කෙනෙක්ම පවසන්නේ ඒ කතාව ය.පෞද්ගලික ආයතනයකට හිමි, අක්කර නවසිය ගණනකින් යුතු තේ පොල් සහ රබර් වතු යායේ වැඩ කරන හැම කම්කරුවකුම පවසන්නේ ඔවුන්ගේ වේතනයෙන් ලැබෙන දොයිතුව කා බී ඇඳ පැළඳ, ජීවිතයේ අනිකුත් අවශ්‍යතා යුතු අයුතුකම් ඉටු කිරීමට තරම් සරි නොවන බවයි.මානික්කම් ද මේ වතුයායේ කම්කරුවෙකි. ඔහුට දරුවන් හතර දෙනෙකි. ලොකු පුතා විවාහ වී සිටියත්, ඔවුන් ද මානික්කම් ගේ මේ ලයින් කාමරයේ මානික්කම්ලා සමඟම ජීවත්වෙති. ඔවුන් සියල්ලෝම නම දෙනෙකි.“අපි හැම දෙනාම ජීවත් වෙන්නෙ තාත්තාත් මාත් වත්තේ කුලී වැඩ කරලා හම්බ කරන මුදලෙන්. මට ළමයි දෙන්නෙක් ඉන්නව. ඒ දෙන්නම ඉස්කෝලෙ යන්නෙ කෑගල්ලෙ සෙන්ට් මේරි එකට.බස් එකේ ඉස්කෝලෙ යන්නෙ. ළමයින්ගෙ පොත් පත්වලට ඇඳුම්වලට ගමනට බිමනට මං හම්බ කරන තුට්ටු දෙක මදි. සමෘද්ධිය තියනව නං අපිට ටිකක් හරි ඔරොත්තු දේවි. මේ හම්බ කරන මුදලින් අපි ජීවත් වෙන්නෙ ලෙව කාල වගෙයි.”ඔවුන්ගේ දරුවන්ට උගන්වා සමාජයේ හොඳ යහපත් පුරවැසියන් බවට පත් කිරීමට ඔවුන්ගේ ඇති ආශාවන් ද ප‍්‍රබලය. එහෙත්, වතුයායක රබර් කිරි කපා, කානු කපා වැටවල් බැඳ දවසකට ලබාගන්නා සොච්චම, මාසයක පඩි මුදලට බැර කිරීමෙන් එකතුවන රුපියල් තුන්දහසට වැඩි මුදල නිසා ඔවුන් කිසිවකුටත් රජයෙන් ලැබෙන සමෘද්ධිය ද නොලැබෙයි.නොම්මර හතර ලයින් පේළියේ සිටින කම්කරුවන් උදෑසන වැඩට යන්නේ 6.30 ට ය. සවස 2.30 ට ඔවුන් ගේ පැය 8 ටේ වැඩ මුරය අවසන් වෙයි.සෑම මසකම දහ වැනිදාට හෝ අටවැනිදාට රු. 500/= ක අත්තිකාරම් මුදලක් ලබා ගන්නා අතර එය ද ඔවුන් ගේ මාසික වේතනයෙන් අඩුවෙයි. ඔවුන්ට සහනයක් ලෙස සහල් කිලෝ තිහක ප‍්‍රමාණයක් ද ලැබෙයි. එසේ ඔවුන් ලබාගන්නා සහල් ප‍්‍රමාණයේ මුදල ද මාසික වේතනයෙන් අඩුකර ඉතිරිවන මුදල මාසයේ අන්තිමට ඔවුන්ට හිමිවෙයි.“මේ ලයින් කාමරවලට තිබුණෙ වතුර විතරයි. මේවා හරක් මඩු වගේ තිබුණෙ. සුද්දගෙ කාලෙ ඉඳලම තිබුණු ලයින් කාමර තමයි මේව. අපි ටික ටික හදාගත්ත. ලයිට් ගත්තෙ අපේ මුදල්වලින්. හරි හැටියට නොකා නොබී දුක් ගිනි උහුලලා එකතු කරගත්තෙ ලයිට් ගන්න. අපිත් ආසයි අපේ දරුවන්ට සැප දෙන්න. ආණ්ඩුවෙන් කියන්නෙ යුද්දෙ නිසා බඩු මිල වැඩියි කියල. අපිට ඉතින් ආණ්ඩුවට දොස් කියන්න බෑ. යුද්දෙ නතර වුණොත් ආණ්ඩුවටත් හොඳයි. අපටත් හොඳයි... එතකොටවත් අපේ දරුවන්ට සැප දෙන්න අපට පුළුවන් වේවි...” මානික්කම් පමණක් නොව මේ ලයින් කාමර පේළියේ සිටින, ආරුමුගම්, ෂන්කර්, සෝමවතී පෙරියසාමි, චන්ද්‍රකලා, පුෂ්පකුමාරි ආදී ඔය සැවොම පවසන්නේ යුද්ධය නිසා අද හැම කෙනෙක්ම අසීරු තත්ත්වයක සිටියත් යුද්ධය අවසන් වූ වහාම යළි රට ස්වයංපෝෂිත විය හැකි බව ය.කරඳපොන වත්තේ ලයින් කාමරවල ජීවත්වන කම්කරු පවුල්වල ලෙඩ රෝගාදියට නොමිලයේ බෙහෙත් සැපයෙයි. ඒ වත්තේ දොස්තර මහතාගෙනි.“අපිට නොමිලයේ ලැබෙන්නෙ වත්තෙන් ලැබෙන බෙහෙත් සහ සනීපාරක්ෂක දේවල් විතරයි. වැසිකිළි හදාගන්නට දෙන බඩුත්, වැසිකිළියක් කැඩුණොත් ඒක නැවත හදාගන්න දෙන බඩුත් අපට නොමිලයේ ම ලැබෙනවා. ඒක ඉතින් අපට සහනයක්...”අවුරුදු තිහක්ම කරඳපොනවත්තේ වැඩ කර තිබෙන චන්ද්‍රශේකරන් පවසයි.“අපේ දුක් ගැනවිලි අහන්න මැති ඇමැතිවරු නං එනව ඡන්ද කාලෙට ඕන තරම්. එක එක පාටින් එනවා. ඡන්දෙ ඉල්ලගෙන කරඳපොනවත්තෙ මිනිස්සුන්ට ලංකාවෙ තියෙන ඉහළම සැප සම්පත් දෙන බවට පොරොන්දු දස අතේ දීගෙන තමයි එයාල එන්නෙ. නමුත් එදා එදාමයි. ඒ මිනිස්සු ආයෙමත් පාරක් එයාලව දකින්නෙ ඊළඟ ඡන්දෙට.”මෙම ලයින් කාමරවල මිනිසුන් හින්දු ආගම ඇදහුවත් ඔව්හු අළුලෙන විහාරයට ගොස් බුදුන් ද නමදිති. ජීවිතය ගලා යන්නේ කෙසේ දැයි සොයන්නට ඔවුන්ට අවශ්‍ය නැත. එහෙත් අරුත්බර හෙට දිනක් සඳහා ඔවුන්ගේ සිත් තුළ ඇති අපේක්ෂා දලු දමා ලියලයි. ප‍්‍රාර්ථනාවන් මල් පීදෙයි.යුද බියෙන් තොර සමාජයක් වෙනුවෙන් ඔව්හු හින්දු කෝවිලේ මල් මාලා පුදති. අළු ලෙනේ පන්සලේ පුදසුනේ නෙළුම් මල් පුදති. සැවොම එකාවන්ව රජයට සෙත් පතති. ඒ යුද බිය ඉක්මනින් තුරන් කර ඔවුන්ගේ දරුවන් සමඟ ඒ සසිරි බර ලෝකයට හිරු උදාවෙනු බලන්නට ය.(විශේෂ ස්තුතිය - කැලණිය විශ්වවිද්‍යාලයයේ කථිකාචාර්ය ටිකිරි බණ්ඩාර ගුණතිලක මහතාට)සඳ්‍ර ලාලිත් රණසිංහ,ඡායාරූප - ප‍්‍රබෝධි ලංකා</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=as0809143</link>
    <topic>නෙළුම් විල</topic>
    <author>ගුණසිංහ හෙට්ටිආරච්චි</author>
    <content>කුරුලු දරුවන් ගේ සෙනෙහේ විඳින දයාබර අප්පච්චීඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලතුන්මං හන්දියදරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයිගුණසිංහ හෙට්ටිආරච්චිකැලණි විශ්වවිද්‍යාලයයේ දෙවැනි වසරේ ශිෂ්‍යාවක්මි. ගම මහියංගනයේ තිස්සපුර යි.එහි සිට විශ්වවිද්‍යාලයයට පැමිණීමට පැය අටක් පමණ ගතවෙයි. නමුත් මා කෙළින් ම නේවාසිකාගාරයට නොගොස් කඩුවෙල ප‍්‍රදේශයේ වෙසෙන ලොකු අම්මා ගේ නිවෙස බලා යනුයේ එහි සිට විශ්වවිද්‍යාලයයට යෑම හැම අතින් ම මට හොඳ නිසා ය.නුවර - පානදුර බසයක් ඇති බවත් ඉන් ගමන් පහසුව සලසා ගෙන ගේ අසලින් ම බැසිය හැකි බවත් ලොකු අම්මා කීවා ය. (අංක 255/17 නුවර - පානදුර ධාවනය කැරෙන බස් රථ කිහිපයක් දැන් තිබේ. එහෙත් මා විශේෂයෙන් මෙහි සඳහන් කරන්නේ මොරටුව ඩිපෝවට අයත් නුවරින් දවල් දොළහයි තිහට පමණ පිටත්වන බස් රිය ගැන ය. මුල දී තිබුණේ මේ රිය පමණි.)මා ඒ බසයට නැගී මුල් දිනයේ සියලු අසුන් පිරී ගොස් තිබිණි. පැය 4 1/2 ක ගමන කෙසේ හෝ යමියි ඉටා ගතිමි. සෙනඟ පිරී තිබිණි.මා මේ ලියන කතාවේ ප‍්‍රධාන චරිතය වන කොන්දොස්තර මහතා මා ජීවිතයේ මුල් වරට දුටුවේ එදා ය. ඔහු ගේ කර වටා දමන ලද දිගු පටියක ජංගම දුරකථනයක් එල්ලෙමින් තිබිණි. ඔහු මගීන් ඇමතුවේ සුහදතාවෙනි.“ඔය මහත්තය කරුණාකරල පිටිපස්සට යන්න. ආ... හරි! දැන් කට්ටිය දෙපැත්තට වෙලා මැද ඉන්න අයට යන්න ඉඩ දෙන්න! මැදිවියෙහි පසුවන ඔහු ගේ සිනාබර මුවින් යටහත් පහත්ව නැඟී එන වදන් මගීනට සැනසිල්ලකි. මගීන් ඔහු ගේ බසට අවනත වන්නේ කැමැත්තෙනි. මෙබඳු සුහදශීලී ලංගම කොන්දොස්තරවරයකු මා මීට පෙර දැක නැත.මේ අයුරින් මම කිහිප වරක් ම ඔහු ගේ බසයේ ගියෙමි.වරක්, දෙවරක් දැකීමෙන් මගීන් හඳුනා ගැනීමට ඔහුට ශක්තියක් තිබේ. ටිකට් පත් නිකුත් කිරීමේදී ඔහු තරම් සුහදශීලීව රාජකාරි කරන වෙනත් කොන්දොස්තරවරයකු මා දැක නැත. මාරු සල්ලි නොතිබුණාට ඔහු කෝප නොවෙයි.“මහත්තයො, ටිකට් එකක් රුපියල් එකසිය දහයයි. තියනව නං තව රුපියල් දහයක් දෙන්න. ආ.... බොහොම ස්තුතියි” ඔහු මාරු සල්ලි ඉල්ලන විලාශයයි, ඒ.ගමන් ඇරඹීමට පෙර ඔහු ගමන් මලු පරීක්ෂාවක් සිදු කරයි. ගැටඹේ වෙහෙර ළං වන විට මගීන් එකතු කර දෙන පඬුරු එහි පුදන්නේ ඔහු යි. බසය නවත්වන ස්ථාන ළං වන විට ඒ බව මගීනට කල් තියා සිහිපත් කරන ඔහු පහසුවෙන් බැසීමට ඉඩ සලස්වා දෙයි. වියපත් අය කෙරෙහි විශේෂ ගෞරවයක් දක්වන ඔහු එවැන්නකු ගොඩවන විට ම බෑගය අතට ගෙන අසුනක් ඉල්ලා දෙයි.ඔහු සතු ජංගම දුරකථනය පාවිච්චි කරනුයේ මගී ජනතාව ගේ හිත සුව පිණිස ය.ඔහුට දුර ඇමතුම් ගලා එයි. ඔහු ඒවාට පිළිතුරු දෙන්නේ සතුටිනි.“ආ... ඔව් මල්ලි තව ටිකකින් බස් එක එනව. දැන් බැලුම්මහරට කිට්ටුයි...”ඔහු සිය දුර ඇමතුම් අංකය මගී ජනයාට ලබා දෙන්නේ කැමැත්තෙනි.බැස යන මගීනට සෙත් පතන්නට ද ඔහු අමතක නො කරයි.“හොඳයි බහින්න. බුදු සරණයි!”මේ උදාර මිනිසා දයානන්ද කොන්දොස්තර මහතා යි. උතුම් මිනිසාණනි, මේ කිත් පැසසුම් කිරුළ ඔබ හිස පළඳන්නට අපට අවසර දෙනු මැනවි.රියැදුරු සහෘදයාණනි, ඔබ ද අමතක නොකරමු. මේ දුෂ්කර ජීවන චාරිකාවේ දී අපට හමුවන දෙවිවරු නුඹලා ම වෙති.කඩුවෙල කොරතොට ශ‍්‍රියාලතා ගජවීර විශ‍්‍රාමලත් ගුරු මහත්මිය ගේ ද ඉල්ලීම පරිදි කැලණිය විශ්වවිද්‍යාලයයේ දිලූපා ඉරෝෂිණී මෙනෙවිය විසින් යොමු කරන ලද ලිපියක් ඇසුරිනි.හබරාදුව ප‍්‍රාදේශීය ලේකම් කාර්යාලයේ සේවය කළ මා විශ‍්‍රාම ගියේ 2006 වසරේ දී ය. මා විශ‍්‍රාම යන දිනයේ ම මගේ විශ‍්‍රාමික ලිපිගොනුව හබරාදුවේ මගේ හිතවතුන් විසින් වැලිගම ප‍්‍රාදේශීය ලේකම් කාර්යාලයට යවන ලදී.රජයේ කාර්යාලවල කටයුතු ගැන මනා වැටහීමක් ඇති නිසා ලිපිගොනුව අඩු ම වශයෙන් ලැබී ඇත්දැයි සෙවීමට මම විශ‍්‍රාම ගොස් දෙදිනකට පසු වැලිගම ප‍්‍රාදේශීය ලේකම් කාර්යාලයට ගියෙමි.ඒ කාර්යාලයේ විශ‍්‍රාම වැටුප් අංශයට ගොස් විෂය බාර නිලධාරි මහතා හමුවීමි.ඔහු ඊට පෙර මා හඳුනන්නේ නැති’මුත් මා සුහද ව පිළිගෙන මට වාඩිවන්නට සැලැස් වී ය.මා පැමිණියේ මගේ ලිපිගොනුව ලැබී ඇත්දැයි සෙවීමට පමණක් බව මම පැවැසීමි. මගේ ලිපිගොනුව ලැබී ඇති බව පැවැසූ ඔහු එහි සියලු වැඩ කටයුතු නිම කර ඇති බවත්, ඊළඟ මාසයේ විශ‍්‍රාම වැටුප මා ඉල්ලා ඇති තැපැල් කාර්යාලයයෙන් ලබාගත හැකි බවත් පැවැසී ය. මා විශ‍්‍රාම ගියේ මාසයේ මැද දිනක හෙයින් ඒ මාසයේ අඩ මසක් සඳහා වූ විශ‍්‍රාම වැටුප ද පිළියෙල කර ඇති බවත් ඔහු පැවැසී ය.අනතුරු ව නිලධාරි මහතා මා ද කැටුව ගිණුම් අංශයට ගොස් එහි විෂය බාර නිලධාරිනිය ගෙන් මගේ අඩ මසක් සඳහා වූ විශ‍්‍රාම වැටුප් චෙක්පත ලබාගෙන “මෙන්න මහත්තයගෙ චෙක් එක. ඔබතුමාට දීර්ඝායු සැප ලැබේවා” දෑත් එකතුªකොට මට ආචාර කරමින් චෙක්පත මා අතට දුන්නේ ය. මම ද ඔහුට දීර්ඝායු සැප ප‍්‍රාර්ථනා කරමින් “පින්සිදුවේවා”යි පැවැසීමි.මා සඳහන් කළ මේ නිලධාරි මහතා වැලිගම ප‍්‍රාදේශීය ලේකම් කාර්යාලයේ විශ‍්‍රාම වැටුප් අංශයේ සේවය කළ ඩී.එම්.දේවසිංහ මහතා ය. මා මේ සටහන තබන්නේ ඔහුට උපහාරයක් වශයෙනි. මෙවැනි නිලධාරීන් ප‍්‍රාදේශීය ලේකම් කාර්යාලවල විශ‍්‍රාම වැටුප් අංශවලට තව තවත් ලැබේවා!කඹුරුගමුවේ, තල්අරඹේ ජයසිරි නානායක්කාර මහතා විසින් යොමු කරන ලද ලිපියක් ඇසුරිනි.නිට්ටඹුව - හුඹුටියාව පාරේ නිට්ටඹුවේ සිට මීටර් පන්සියයක් පමණ ගිය විට වෙල්යායක් හමු වෙයි. වෙල්යායේ කොනක අපූරු පලා වගාවකි.විටෙක ගොවි මහතා ද, විටෙක ඔහු සහ පවුලේ සාමාජිකයන් ද වගාවේ විවිධ කාර්යයන් කරනු පෙනෙයි.යාබද උස් බිමෙක ඔහුගේ නිවෙස දක්නා ලැබෙයි.මග යන එන අයට පහසුවෙන් ළඟා විය හැකි දුරක අතු පැලකි. එහි ලී මැස්ස මත පලා මිටි අතුරා තිබේ. නීරමුල්ලිය, කංකුං ආදිය එහි වෙයි.ඇතැම්විට මුදවන ලද කිරි හට්ටි කිහිපයක් ද පසෙක දක්නා ලැබෙයි. මේ සියල්ල ඉතා හොඳ තත්ත්වයේ ඇති බව මම දනිමි.පැලෙහි වහලයේ එල්ලෙන බඳුනකි.අප කළ යුත්තේ අපට ඇවැසි දේ තෝරාගෙන නියමිත මිල මේ බඳුනට දැමීම යි. මිල ගණන් ද සඳහන් වන නිසා ගැටලුවක් පැන නොනගියි.මේ වූ කලි දෙපාර්ශ්වයේ ම විශ්වාසය මත පදනම් වුණු ගොවි – පාරිභෝගික සේවාවකි. මීට හුරු වූ පයින් යන්නෝ ද යාන වාහනවල යන්නෝ ද ඒ අන්‍යොන්‍ය විශ්වාසය රකිති.ඉස්පාසුවක් ලද මොහොතක තම විශ්වාසවන්තයන් සමඟ පිළිසඳරක යෙදීමට ගොවියා අමතක නොකරයි.වෙසක් පොසොන් පෝ දිනවල මේ කෙත ආසන්නයේ වාර්ෂිකව නිමවන සැරසිල්ල මඟ යන-එන්නන් ගේ හිත් පහන් කිරීමට සමත් වෙයි.පලා කෙතේ බර්ටි මිතුරාණනි, ඔබ පරමාදර්ශයකි. ඔබට ශක්තිය, ධෛර්යය නොමඳව ලැබේවා!හුඹුටියාවේ එම්.එස්.මැණිකේ මහත්මිය විසින් යොමු කරන ලබසයක් අපේක්ෂාවෙන් මාකොළ හන්දියේ සිටියෙමි.ආබාධිත අඹුසැමි යුවළක් එමින් සිටියහ.බිරිය අන්ධ ය.සැමියා ගේ පාදයක් ද, මුහුණ ද අස්වාභාවික ය.සැමියා පිය මැන ආවේ බිරිය පරෙස්සමින් අල්ලාගෙන ය.දෙදෙනා ම කෙසඟ ය. පරණ ඇඳුම් ලා සිටිය හ.බිරිය බෙහෙවින් විඩාපත්ව ඇති සෙයකි.සැමියා වට පිට බැලුවේය. පාරෙන් එහා පැත්තේ කඩ පේළියකි.’මම එහා පැත්තෙ කඩෙන් මොනව හරි අරං එනකං ඔහොම්ම ඉන්ඩ. මං ඉක්මනට එනව.! ඔහු ඇය පරෙස්සමින් වෙළඳසල් පඩියක් මත ඉන්දෙව්වේ ය.’බලාගෙන පරිස්සමිං පාර පනින්නෙ! මට හදිස්සියක් නෑ’ බිරිය දෑත දෙපසට සැලුවා ය.සැමියා අස්වාභාවික පාදය අද්දවමින් පාර පැන්නේ ය. බිරිය නිහඬව, එහෙත් ලොකු අවධානයකින් බලා සිටියා ය. ඔහු ආපසු ආයේ යම් අහරක් ඔතාගෙන ය.ඔහු ඇය අසලට ආවා පමණි. බසයක් ආවේය.’බස් එක එනව. මේක කාල ඊළඟ එකේ යමුද?’’පරක්කු වෙනවනේ. ඔයාටත් අද මහන්සිනේ. මගදි කන්නං’දෑත දිගුකර සැමියා අල්ලාගෙන ඒ වාරුවෙන් නැගිට ගත් බිරිය සැමියා සමඟ බසය කරා යන්නට වූවා ය.මම ද ඔවුන් සමඟ ගොස් බසයට ගොඩවීමි.මේ වනවිට මේ අපූරු යුවල මගේ සිත පැහැර ගෙන තිබිණ. එහෙයින් මම ඔවුන් හිඳ ගත් අසුනට පසු පස අසුනේ හිඳ ගතිමි.සැමියා අර අහර මුල සහිත කඩදාසි බෑගය බිරියට දුන්නේ ය.’ඔයත් කන්න. මට මෙච්චර වැඩියි’කඩදාසි බෑගය තුළ වූ එක ම බනිස් ගෙඩිය දෙකඩ කළ ඇය එක් කඩක් සැමියාට දිගු කළා ය.’මට එපා! මං කඩෙන් බඩ පිරෙන්නම වතුර බිව්ව. දැන් මොකුත් ඕන නෑ. ඔයා ඔක්කොම කන්න.’ සැමියා බිරිය ගේ හිස පිරිමැද්දේ ය. බිරිය එක් කඩක් බෑගය තුළට ලා අනෙක් කඩ හපන්නට වූවා ය.ම සිත සියුම් වූ සංවේදනාවකින් පිරී ගියේය. දෙවියනි, මේ ආදරය, මේ බැඳීම කෙතරම් පිවිතුරු ද?කිරිබත්ගොඩ දී සැමියා සුපුරුදු පරෙස්සමින් ම බිරිය බසයෙන් බස්සවා ගත්තේ ය.ඒ වනවිටත් බනිසයේ ඉතිරි අඩ ඇගේ අතෙහි රැඳී තිබිණි.කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමුකරන ලද ලිපියක් ඇසුරිනි. ඉකුත් නෙළුම්විලේ පළ වූ ‘සමරු සටහන’ට අදාළ කලාප අධ්‍යාපන අධ්‍යක්ෂ ගමගේ මහතාට දෙවසක සේවා දිගුවක් ලැබී ඇති බව ද ඇය දන්වා සිටී.හැත්තෑව දශකයේ මුල් භාගයේ දී ම පියාණන් ටෛම්ස් ආයතනයේ “ලංකාදීප” පුවත් පතේ උපකර්තෘ ධූරය දැරුවේ ය. ඔහු තුළ සිංහල, ඉංග‍්‍රීසි, දෙමළ භාෂා කෙරෙහි හසල දැනුමක් වී ය. ඔහුට දෙමළ භාෂාව ඉතාමත්ම හොඳින් කතා කිරීමට ද හැකියාව තිබිණි. ඒ ඔහු නුවරඑළියේ “පොරමඩුල්ල මධ්‍ය මහා විද්‍යාලයේ අකුරු කරනා කාලයේ දෙමළ ජනයා ඇසුරු කළ නිසා ය. ඔහු පුවත්පත්වලට ලිපි සපයන නවකයන්ට අතහිත දුන්නේය.හේ නමින් කීර්ති කලහේ නම් වෙති.ම’පියාණන් දරු දැරියන් තුළ සිංහල භාෂා දැනුම පෝෂණය කරන්නට මහා වෙහෙසක් ගත් ගත් කතුවරයෙකි. එකල ‘කුමරකතා’ නමින් ප‍්‍රසිද්ධ කතා පොත් පියාණන් ගේ්ම නිර්මාණ වී ය.කෘතහස්ත පුවත්පත් කලාවේදියකු වූ ම’ පියාණෝ සිය දිවියේ අවසන් භාගයට දශක දෙකහමාරකට පමණ පෙර ලේක්හවුස් ප‍්‍රවෘත්ති පත‍්‍ර ආයතනයේ උපකතුවරයකු ලෙස සේවාව කළෝ ය.’රසවාහිනී’ සඟාවේ කර්තෘ ධූරය ද දැරුවේ ද මාපියාණන්ය. තමා එහි කර්තෘ ධූරය දරද්දී අලෙවිය දෙගුණයකින් වැඩිවූ බව ඔහු අප සමඟ පැවැසුවේ හද පිරි සතුටිනි.මුනිදාස කුමාරතුංගයන්, මාර්ටින් වික‍්‍රමසිංහයන්, මඩවල එස්.රත්නායකයන්, ජී.බී.සේනානායකයන් ආදී බොහෝ කෘතහස්ත ලේඛකයන් තම පොත් විවේචනය කිරීම සඳහා මා පියාණන්ට තෑගි කොට ඇත. ඔහු ඒවායේ විවේචනය ඉතාමත්ම රසවත් ව ලීවේ ය. පියාණන් සමඟ එක ම නේවාසිකාගාරයේ සිටි මහගමසේකරයන් ඔහු ගේ කලණ මිතුරා වූයේය.ම’පියාණන් නිරතුරුව ම අපට දෙවියෙක් ම වී ය. ඔහු ගිලන් වූ බොහෝ අවස්ථාවල දී නහවා පිරිසිදු කළේ මා ය. ඉතා පිරිසිදු ව සුවඳින් සිටින්නට ඔහු බොහෝ ආශා කළේ ය. “දූ.. මට ඕඩිකොලොං දැම්මෙ නැහැනේ” එවදන් දැනුදු දෝංකාර දෙන්නා සේ ය. පිරිසිදු කර අවසානයේ මා ආපසු නිවස බලා එන්නට සූදානම් වී පියාණන් ගේ දෙපා නමදින විට ‘රත්තරන් දූට තුනුරුවන් ගේ සරණයි! යනුවෙන් ආශිර්වාද කරන්නට ද අමතක නොකළේ ය. සිය දුවා දරුවනට ඔහු පණ මෙන් ආදරය කෙළේය.ම’පියාණන් ගුණසේන පොත් සමාගමේ සේවය කළ අවධියේ දී ප‍්‍රකාශයට පත් වූ ‘අරුන්දතීගේ සරුංගලය”, “පුංචි රතුහැට්ටකාරි”, “නෙළුම් කුමාරි” අද ද මට මතක ය. ඒ පොත් රසවිඳි දරුවකු නොමැති තරම් විය.පාසල් නිවාඩු කාලයේ ටෛම්ස් මන්දිරයේ ලංකාදීප කාර්යාලයට අප රැගෙන යෑමට ඔහු අමතක නොකළේ ය. එහිදී අප හට සැමදා ආදරයෙන් සිහිපත් කළ හැකි මහාචාර්ය සෙනරත් පරණවිතානයන් මුණ ගැසිණි. එදවස අප දණගසා වඳින විට එතුමා සෙනෙහසින් හිස පිරිමදී.තවත් දිනෙක මහාචාර්යතුමා බසයේ සිටගෙන යනවිට මා ඉඳගෙන ගියා මතක ය. මා පියාණන් ද මා අසල ම සිටගෙන සිටියේ ය. “පුතා, මේ මහාචාර්යතුමාට ඉඳගන්න දෙන්න” ම’පියා කීවේ ය.”එපා! මිස්ට, දරුවා ඉඳගෙන ගියාවේ” මහාචාර්යතුමා නිහතමානීව පැවසුවේ ය.හැත්තෑව දශකයේ අගභාගයේදී මා පියාණන් ලේඛන කලාවේ නියැලුනේ ජීවිතය පරදුවට තබා ය. එවිට දින පහ හය ඔහු නිවසට නොපැමිණේ. පියා අත්‍යාවශ්‍යය සේවාවක නිරත වී සිටි නිසා මෑණියන් අපව දැනුවත් කර තිබිණි.”ලංකාදීප” පුවත්පතේ සේවා කාලයෙන් පසු ඔහු ලේඛන කලාවට නැවත වරක් යොමු විය. ඔහු “මාතෘභූමි” පුවත්පතේ ද සේවාව කළේය.ඉන්පසු “සිංහල බෞද්ධයා” පුවත්පතේ කර්තෘ ධූරයද මා පියාණන් විසින් දරණ ලදී.ජීවිතයේ සැඳෑ සමයේදී මා පියාණන් “කලාභූෂණ සම්මානයෙන් ද පිදුම් ලැබී ය. ම’පියාණන් සිංහල භාෂාවට, ළමා සාහිත්‍යයට සහ පරිවර්තන සාහිත්‍යයට අනූපමේය සේවාවක් ඉටු කෙළේය.ඔහු ලේඛන කලාවට සහ භාෂා පෝෂණයට උර දුන් ආකාරය මෑත ඉතිහාසයේ ලියැවී තිබේ.රන්මලී ප‍්‍රියදර්ශනී කලහේ බණ්ඩාර මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=as0809144</link>
    <topic>තුන්මං හන්දිය</topic>
    <author>සමන් චන්ද්‍රනාත් වීරසිංහ</author>
    <content>කුරුලු දරුවන් ගේ සෙනෙහේ විඳින දයාබර අප්පච්චීඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලතුන්මං හන්දියදරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයිතුන්මං හන්දියමිනිහා වානරයා ගෙන් පැවැත එන බව ඩාවින් ගේ පරිණාමවාදය කියයි. දේව වාදයන්හී දැක්වෙන ආකාරයට සතා සීපාවා වෙන වෙන මැවීම් ය. බෞද්ධ දර්ශනයේ පුනර්භව සංකල්පය අනුව මේ භවයේ වානරයා ලබන භවයක දී වෙනත් සතකු විය හැකි ය. කිසියම් සතකු ඒ කියන්නේ කෘමියකු සර්පයකු වුවද මිනිසකු වී උපත ලබන්නට පුළුවන. මනුසතා ද එසේ ජන්මය මාරු වී අපා දෙපා සිවුපා බුහුපා මොන ජාතියක හෝ සතකු වී උපතක් ලබන්නට පුළුවන. එය වානරයාට විතරක් වෙනස් වන්නේ නැත. ඕනෑම වානරයකුට මනුෂ්‍ය ආත්ම භාවයක් ලැබිය හැකිවා මෙන් ම ඕනෑම මිනිහකුට වානර භාවයක් ලබා ගත හැකිය. චිම්පන්සියා ගෝරිල්ලා බැබුන් රිලවා වඳුරා කොහොමත් විතරක් නො වේ මනුසතා ද, ජන්ම මාරු වුණත් නූණත් වානර කුලයේ ම ය.මිනිහාට වල්ගය නැතත් ඒ උපාංගය තිබුණු තැන තිබේ. හැබැයි ගෙවී ගිහින් ය. තුබුණා නම් වනනා හැටි බලා ගන්නට ලෝකයට හැකියාවක් ලැබෙන්නට ඉඩ තිබිණි. වල්ගය වනන්නේ බල්ලන් විතරක් නොවන බව, ඒ අනුව පහසුවෙන් ඔප්පු කරන්නටත් ඉඩ ලැබෙනවා නො අනුමාන ය. වල්ගය තුබුණත් නැතත් මිනිහා, ළඟම නෑයාට නොසලකා ඉන්නට කල්පනා කැර නැත. වල්ගය ගිනි තියා ගෙන ලංකාද්වීපයම ගිනි තියන්නට ඉන්දියාවේ සිට පැන ආ වානරයකුට දේවත්වයෙන් පුදන්නට මේ රටේ මනුස්සයන් ද භක්තිමත් වී ඇත්තේ එහෙයිනි. ඒ වඳුරු උන්නැහේ හනුමන්තා ය. හනුමාට විතරක් නොව හනුමා ගේ සේනාවට ද එහේ මෙන් ම මෙහේ ද සැලැකිලි අඩු නොවුණේ එහෙයිනි. රාමා ගේ බිරින්දෑ මෙහේ අපේ රාවණයන් හා දඬු මොනරෙන් පැනලා ආවා හරි, බලෙන් අර ගෙන ආවා හරි ආ පහු ඒ ළඳ ගෙන්නා ගැනීමට රාමා ගේ සපෝට් එකට ආවේ හනුමා නමැති වානරයා ය. පිට දේසක්කාරයන් ගේ අන්තේවාසිකයන්ට වුණත් වන්දනාමාන කිරීම මෙහේ ජන්ම හෝ සංස්කෘතික හෝ වෙන මොන කෙහෙම්මල් හෝ පුරුද්දක් බව පෙනී යන නිසා රටින් ආවොත් වඳුරකුට වුණත් පුද පූජා ලැබෙයි. හොඳ වෙලාවට තුන් හෙළයේ කැලෑවල වැඩ වාසය කරන්නා වූ වඳුරු උත්තමයන් මේ වානර පුරාණය නො දැන ඉඳීම වාසනාවකි. නැත්නම් හැම වඳුරාම හැම රිලවාම දේවාලයක් හදාගෙන ලෙයද පෙයද කජ්ජ බොජ්ජ පඬුරු පාඩක්කම් සේරම සැපසේ භªක්ති විඳිනවා ඇත. අපේ ම එකකු දේවාලයේ කපුකම් කරනවාද ඇත.කෙසේ වෙතත් වඳුරකු වුවද දෙවියකු වූ කල්හී එතුමන්ට අමෘත පානය ලබාදීම මිනිසුන්ගේ යුතුකමකි. කොහොමත් එතුමාට අමෘත පානය අවශ්‍ය බව, අර චීන සාහිත්‍යයේ එන බෝධි සත්ත්ව වානරයා පිළිබඳ සුප‍්‍රකට ග‍්‍රන්ථයෙන් පැහැදිලි වෙයි. ඒ ග‍්‍රන්ථය මහායාන දර්ශන කියා පාන්නක් වුවද අමෘතයට, මහායාන හීනයාන, තියා අමනුස්ස මනුස්ස බේදයක් නැත. දෙවියෝ ද මිනිසුන් නොවන නිසා අමනුස්සයෝ ය. ඉතින් මේ මනුස්ස ලෝකයේ අමෘතය සොයා ගැනීම නො හැකි නිසා ඒ හා සමාන යැයි සමහරුන් සිතන යමක් වඳුරකුට ප‍්‍රදානය කිරීමේ වරදක් තිබේ යැයි නොසිතිය හැකිය. අමෘතය තිබුණත් එළියට දැමීම ද සුදුසු නැත. මක්නිසාද යත් පානය කළ කල්හී අමරණීය විය හැකි බැවිනි. එසේ වුවහොත් ජනගහන ප‍්‍රශ්නය තවත් උග‍්‍ර වී කාටවත් ඉන්න හිටින්නට තැනක්වත් නො ලැබී යනවා සිකුරු ය.අමෘතය නො ලැබුණත්, වඳුරාට උපරිමයෙන් සලකා ඇති බවට පුවතක් පසුගියදා ‘දිනමිණ’ පත්තරයෙන් දැකගන්නට ලැබුණේ ය. ඒ පිහිනුම් තටාකයක් ආශි‍්‍රතව ය. මේ තටාකය ඇත්තේ යක්කලමුල්ලේ කොට්ටවය. මෙතැනට ස්නානය කිරීමට හා විනෝදයට පැමිණෙන සමහර උදවිය මුලින් මුලින් වඳුරාට කෑමෙන් සංග‍්‍රහ කොට පසුව ඌ දෙවියකු බව දැනගෙනදෝ අමෘතය වෙනුවට මත්පැන් පූජා කැර තිබේ. තවත් මඳිවා යැයි සිතා දුම්වැටි ද ලබා දී ඇත. ඒ පෙරහුරුවක් ද පැවැත්වීමෙන් අනතුරුවය. කාර්යයට හුරු වූ වඳුරු තෙමේ ඉන්පසු නිකම් ඉඳ නැත. ‘දනිව් මගේ හැටි. බලව මගේ කෙරුම්’ ආදී වශයෙන් උද්දාමයෙන් ශිල්ප දක්වමින් මිනිසුන් දහ අට දෙනකු සපා කෑවේ ය.අන්තිමේ වැඩේ දුර දිග යන බැවින් හික්කඩුව වනජීවී කාර්යාලයේ ඇත්තන් මන්දක් ගසා වඳුරු බල බිඳ ඌ අත්අඩංගුවට ගෙන ඇත. යක්කලමුල්ලට ගින්දර දුන් නූතන හනුමා දැන් සිංහරාජ වනාන්තරයට මුදා හැර තිබේ. තිබුණට වැඩි නිදහසක් ද දැන් උන්නැහේට ඇත. සන්තෝස ය.කාරණාව එය නො වේ. මේ වඳුරු තෙමේ වනාන්තරයේ සිට තමා ලද නිදහස කවර ආකාරයකින් භªක්ති විඳී ද යන්න ය. දැනටමත් මතේ රස දන්නා බැවින් සමහර විට කැලෑවෙන් එළියට පැන හෝ කැලෑවේම ඇති හොර පළවලින් හෝ මතක් ඉල්ලීමට ඌ උත්සුක විය හැකිය. නො දුන්නොත් විප්ලවයක් ආරම්භ කිරීමට ද ඉඩ තිබේ. ස්වකීය නායකත්වයෙන් පක්ෂයක් පිහිටුවා ගෙන හෝ දේශපාලන බලවතකු ගේ සමීපතමයකු වී හෝ තිතට ම මත් වීමට වඳුරාට බැරිකමක් නැත. තොප්පියක් වැටුණත් සද්දයක් නැතුව ලිස්සා යවන්නට පුළුවන් උදවිය තමන්ටත් ඇතැයි ඌ දන්නවා වෙන්නටත් පුළුවන. අන්තිමට අත්අඩංගුවට ගෙන නිදහස් කරන විට මේ වඳුරාට තිබුණ චෝදනා වූයේ දහ අට දෙනකු සපා කෑම හා ප‍්‍රචණ්ඩකාරී ලෙස හැසිරීම පමණකි.සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=as0809145</link>
    <topic>දරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයි</topic>
    <author>සාකච්ඡා කෙළේ - රමණී සුබසිංහ</author>
    <content>කුරුලු දරුවන් ගේ සෙනෙහේ විඳින දයාබර අප්පච්චීඅළුලෙන විහාරයේ බුදු පුදට යන කරඬුපන ගමේ ලෙච්චමීලානෙළුම් විලතුන්මං හන්දියදරුවන් යහමඟ යැවීමට මවුපියන් හා වැඩිහිටියන් පූර්වාදර්ශ දිය යුතුයිලෝකයේ යහපැවැත්ම රඳ්‍ර පවතින්නේ මවුපියන් සහ දරුවන් යන ඉතාම කුඩා සමාජ ඒකකය නිවැරැදි තැනක් වුවහොත් පමණි. නිවැරැදි අවබෝධයකින් සහ එකිනෙකා ගරු කරන සහ සම්බන්ධතාවයෙන් යුතු පවුලක දරුවන් සමාජයට ද ගුණගරුක පුද්ගලයන් වනු ඇත. එවන් දරුවන් රටට දයාද කිරීමෙහිලා වැඩි වගකීම පැවැරෙන්නේ ද මවුපියන්ටමය. තමන්ගේ දරුවා නිවැරැදි පුරවැසියකු කිරීම සඳහා කරුණු තුනක් සම්පූර්ණ විය යුතු බව බුදුරජාණන් වහන්සේ මහා මංගල සූත‍්‍රයේදී සඳහන් කර ඇත.“බාහු සච්චංච සිප්පඤ්චවිනයෝච සුසික්ඛිතෝ”අද සමාජයේ ‘දැනුම බලය වේ’ යන්න ප‍්‍රධාන සංකල්පය බවට පත්ව ඇත. එවන් වකවානුවක තමන්ගේ දරුවා දැනුමෙන් පරිපූර්ණයකු බවට පත් කරන්නට බොහෝ මවුපියෝ වෙහෙසෙති. පාසල් අධ්‍යාපනයෙන් පමණක් නතර නොවී අමතර ඉගැන්වීමේ පන්තිවලින් ද තම දරුවන්ට දැනුම ලබා දෙති.‘බාහු සච්චංච’ යනුවෙන් බුදුරජාණන් වහන්සේ සඳහන් කළේ ඒ උගත්කම ඇති කිරීමයි. දරුවන් බහුශ‍්‍රැත පුද්ගලයන් කිරීම මවුපියන් සහ ගුරුවරුන්ගේ ද වගකීමකි. දරුවකු ගේ පෞරුෂය ඇතිවන්නේ ඔහු කොපමණ දුරට ඒ ඒ විෂයයන් පිළිබඳව දැනුම් සම්භාරයකින් යුතු ද යන කාරණය මත වන බැවිනි. විභාගවලින් අසමත් වන විට දරුවාගේ පෞරුෂය ද බිඳ වැටෙන්නට පුළුවන.තමන්ගේ කුඩා පැටවුන් පෝෂණය කරන අතරම විවිධ චර්යාවන් ද පුහුණු කරන වැඩිහිටියෝ සත්ත්ව ලෝකයේ දී අපි දැක ඇත්තෙමු. සතුන්ගේ ආරක්ෂාවට සොබාදහමෙන් ද විවිධ වරප‍්‍රසාද ලැබී තිබේ. සිය වර්ණය වෙනස් කර සතුරන්ගෙන් ගැලවෙන්නට සමහර සමනළ වර්ගවලට හැකියාව ඇත. දිගු කාලයක් ආරක්ෂිතව ජීවත්වන්නට ඉදිබුවන්ට ගන කටුවක් ලැබී ඇත. එහෙත් මිනිසා අනිවාර්යයෙන්ම ආරක්ෂාව ලබා දිය යුතු සත්ත්වයෙකි. ඔහු ලබන අධ්‍යාපනය ඒ සඳහා වඩාත් ප‍්‍රයෝජනවත් වේ. ආරක්ෂාව නම් කරදරයක්, බාධකයක් නොවී ජීවිතය පවත්වාගෙන යෑමට පහසුකම් සලසා ගැනීමය. දරුවකුට ප‍්‍රමාණවත් අධ්‍යාපනයක් ලබා දෙන්නේ නම් අම්මා තාත්තා මිය ගිය ද ඔහුගේ අනාගතය සුරක්ෂිත වේ. අධ්‍යාපනයක්, උගත්කමක් නොමැතිව මේ සමාජයේ ස්වාධීනව නැඟී සිටිය නොහැකිය.එහෙත් අධ්‍යාපනය, බහුශ‍්‍රැතබව ලැබීමෙන් පමණක් අංගසම්පූර්ණ මිනිසකු බිහි නොවන බව ද ඔබ අවබෝධ කරගත යුතුය. ‘සිප්පංච’ ශිල්ප ශාස්ත‍්‍ර ද දැනගත යුතුය. ශිල්ප ශාස්ත‍්‍ර පිළිබඳව දරුවන් කෙරෙහි කුසලතාවයක් ඇති කළ යුතු බව බුදුරජාණන් වහන්සේ අවධාරණය කර ඇත. උගත්කම තිබේ නම් ඒ තැනැත්තාට ස්වාධීනව නැඟී සිටින්නට හැකි යැයි බොහෝදෙනා කල්පනා කරති. තමන්ගේ වැඩ ටික කරගන්නට සේවකයන් තබාගත නොහැකිදැයි සිතීමට ද පුළුවන. එහෙත් සේවකයන් ඔබ සමඟ රැඳී සිටින්නේ මිල මුදල් ඇතිතාක් පමණක් වන බව ද මතකයේ තබාගත යුතුය. අනිත්‍ය ලෝකයක උගත්කම මත හෝ ධනය මත සම්පූර්ණ විශ්වාසයකින් දරුවන් හැදීම අතිශයින්ම භයානකය. එක දවසකින් ඒ මිල මුදල් විනාශ වී යා හැකිය. අද මහා ධනවතා හෙට දවසේ දිළින්දෙක් විය හැකිය. මේ නිසා උගත්කම ලබාදෙන ගමන් තමන්ගේ වැඩ ටික හරියට කරගන්නට දරුවාට පුහුණු කිරීම අත්‍යවශ්‍යය. උදෑසන පිබිදෙන විට තමන් පරිහරණය කළ කොට්ටය, ඇඳ ඇතිරිල්ල නිවැරැදි තැන නිවැරැදි පිළිවෙළට තබන්නට, අඳින ඇඳුම නිසි තැන තබන්නට හුරු කළ යුතුය. වැසිකිළි කැසිකිළි සෝදා ගැනීමේ සිට, ආහාරපාන පිස ගැනීමේ සිට අතපය මෙහෙයවා, නිර්මාණශීලීව තමන්ගේ වැඩ ටික හෝ කරගන්නට පුරුදු පුහුණු නොකළහොත් ඒ දරුවාම අනාගතයේ දවසක අම්මට තාත්තට ශාප කළ හැකිය. දරුවාගේ සියලු කටයුතු මවුපියන් විසින් ඉටු කරනා විට ඒ දරුවා කෙරෙහි පෞරුෂයක් ගොඩ නැඟෙන්නේ නැත. මේ නිසා දරුවන්ගේ කුසලතා වැඩි දියුණු කිරීම කෙරෙහි ද මවුපියෝ අවධානය යොමු කළ යුතුය. තමන්ගේ දරුවා පොතපතේ වැඩ හොඳින් කරන්නේ නම් නිවෙස අතුගා පිරිසුදු කිරීමටවත්, මල් පැළයකට සාත්තු කිරීමටවත් ඇතැම් මවුපියෝ ඉඩ නොදෙති.“මම අතු ගාන්නම්. පුතා පාඩම් කරන්න.” ඒ ඔවුන් දරුවන්ට ආදරය කරන ආකාරයයි. ඔබ මෙහිදී කරන්නේ බරපතළ වරදකි. සැබෑ ආදරය එය නොවේ. තම දරුවන්ට ගේදොර වැඩ කිසිවක් කරගත නොහැකි යැයි ඇතැම් මවුපියෝ පූර්ව නිගමනයක සිටිති. තමන්ම ඒ සියල්ල ඉටුකර දෙති. ඔබ එසේ සමාජයට දායාද කරන්නේ කම්මැලි මිනිසෙකි. අතපය වෙහෙසවා කිසිම වැඩක් කරගත නොහැකි තැනැත්තෙකි. එවැනි දරුවෝ ගෙදරට බරකි. රටට ද බරකි.අම්මාගේ තාත්තාගේ නිවැරැදි ආදරය, සෙනෙහස නිතැතින්ම දරුවන්ට ලැබිය යුතු බව බුදුරජාණන් වහන්සේ උගන්වා ඇත. ඒ සෙනෙහස මවුපියන් ළඟ තිබෙන නිසා.“ලෝහිතං හේතං භික්ඛවේ - අරියස්ස විනයේ යදිදං මතුඤ්ඤං” ලෙස සඳහන් කර ඇත. බුද්ධ වචනයෙහි ලෝහිතය, රුධිරය ලෙස හැඳින්වෙන්නේ අන් කිසිවක් නොවේ. මව් කිරිය. එහි සෙනෙහස තිබේ. කරුණාව, දයාව තිබේ. ඒ සියල්ල දරුවාට අත්‍යවශ්‍යය. එය ලබාදීම යුතුකමක්, වගකීමක් බව මවුපියන් බුද්ධිමත්ව තේරුම් ගත යුතුය. එසේ නොකොට අනාගතයේ තමන්ගේම දරුවා අඩු පෞරුෂයකින් යුතු තැනැත්තෙක් බවට පත්වුණොත් මෙහෙම වුණේ මගේම වරදින් යැයි තමන්ටම දොස් නඟා ගැනීමට සිදුවනු ඇත. වැරැදිකරුවන් වන්නේ දරුවන් හැදු මව්පියන්ම ය.මීළඟට වඩාත් වැදගත් වන්නේ දරුවන් කෙරෙහි නිවැරැදි ආකල්ප ඇති කිරීමය. එය බුදුදහමේ ‘විනයෝච සුසික්ඛිතෝ’ ලෙස සඳහන් කර ඇත. හො¼ඳ විනයකින් සහ යහපත් ආකල්පවලින් දරුවා පෝෂණය විය යුතුවන්නේ කුඩා අවදියේ දීමය. තරුණ හෝ වැඩිහිටියන් බවට පත් වූ පසු හොඳ ආකල්ප ඇති කිරීම අපහසුය. දරුවෙක් නම්‍යශීලීව හදා වඩාගත හැකි වන්නේ කුඩා කල සිටම මෙහෙයවීමක් ලැබුණහොත් පමණි. තමන් ගේ දරුවන්ට හොඳ නරක කියා දෙන්නට, ගුණ දහම් පුරුදු කරවන්නට මවුපියන් මැදිහත් නොවුණහොත් මේ රටට තව තවත් කපටිකම් කරන පුද්ගලයන්, වංචා කරන පිරිස් බිහිවීම වැළැක්විය නොහැකිය. දූෂණයෙන්, වංචාවෙන් සැම තැනම කටයුතු කෙරෙන්නේ යැයි බොහෝ අය චෝදනා එල්ල කරන්නේ සමාජයටය. එහෙත් කපටිකම් කරන්නට, වංචා කරන්නට පළමුවෙන්ම ඉගෙන ගත්තේ නිවෙසින් බව ඔබ අමතක නොකළ යුතුය.සමහර මවුපියෝ විවිධ පෞද්ගලික හේතු නිසා තමන්ගේ දරුවා දහම් පාසලට, එසේත් නැතිනම් පාසලට යවන්නට නොහැකි වුණේ නම් ඒ සඳහා අසත්‍ය හේතු ප‍්‍රකාශ ලියූ ලිපියක් දරුවා අතම ගුරුවරයාට ලැබෙන්නට සලස්වන, අවස්ථා අපි කොතෙකුත් දැක ඇත්තෙමු. දරුවා වෙනුවෙන් මවුපියන්ම බොරු ලියති. ගුරුවරයා රවටන්නට, පන්සලේ හාමුදුරුවන් රවටන්නට ඔවුන් විසින්ම දරුවන්ට අනුබල දෙති. ගුරු රැවැටු දරුවාට දෙගුරු රැවැටීම ප‍්‍රශ්නයක් නොවන බව ඔබ මෙහිදී අවධානයට ගත යුතුය. අද දවසේ පළමුවැනි ශ්‍රේණියට දරුවා ඇතුළත් කිරීමේ සිටම කෙරෙන්නේ බොරුවය. ජනපි‍්‍රය පාසලකට දරුවන් ඇතුළත් කරගැනීමට අවශ්‍ය නිසා දරුවාට බොරු රාශියක් කටපාඩම් කරවන අවස්ථා බොහෝය. දරුවාට තිබෙන ආදරය නිසා මේ ලෙස කරන්නේ් යැයි ඇතැම් අය තම සිතම රවටා ගනිති. පාසලට ඇතුළත් කරන දවසේම වංචා කරන්නට පුරුදු කරනවා නම් ඒ දරුවා පාසලේ සිදුවෙන දේ පිළිබඳව මවුපියන්ට සත්‍ය තොරතුරු හෙළි කරයිද? නරක ක‍්‍රමවේදයකින් තම දරුවා හොඳ මිනිසෙක් කරන්නට සිතන මවුපියන් මෙහි ඇති බරපතළකම අනිවාර්යයෙන්ම අවබෝධ කරගත යුතුය. මෙහිදී පළමුවෙන්ම ආකල්ප වෙනස් කරගත යුතු වන්නේ මවුපියන් විසිනි. බොරුවක් කියන්නට කෙනකුට අනුබල දෙන්නෝ එහි ප‍්‍රතිවිපාක තමන්ටත් අත්විඳින්නට වන බව අමතක නොකළ යුතුය. සාමාන්‍යයෙන් පව් කරනා තැනැත්තා සිතන්නේ තමන්ට එයින් කරදරයක් නොවන බවයි. මේ නිසා තමන්ගේ දරුවන්ගේ ආකල්ප ඇතිවන්නේ සමාජයෙන් නොවන බව මවුපියන් තේරුම් ගත යුතුය. අද වැඩිහිටියෙක් බස්රථයක ගමන් කරන්නේ නම් ඔහුට අසුනක් පිරිනමන්නට තරම් පරිත්‍යාගශිලින් නැත. අලුතින් හැදෙන තරුණ පරපුර වැඩිහිටියකුට ආසනය දෙන්නේ නැත. මේ දරුවන් වීදියේ හැදුණ අය නොවේ. තවත් මවකගේ පියකුගේ දරුවන්ය. තමන්ගේ අම්මා තාත්තා ගැන සිතන ආකාරයට සමාජයේ අනෙක් අය ගැන ඔවුන් නොසිතන්නේ ඇයි? වරද දරුවන් අත නොවේ. ඔවුන් හැසිරෙන්නේ තම මවුපියන්ගෙන් තමන්ට ලැබුණු ආදර්ශයන් අනුවය.උදාහරණයක් ගෙන බලමු. අප කුඩා අවදියේ වුවද කාන්තාවක් බස්රථයට ගොඩවන්නේ නම් පිරිමි උදවිය බසයට නැඟ ගන්නට කලබල වූයේ නැත. එහෙත් අද තත්ත්වය ඊට හාත්පසින්ම වෙනස් වී ඇත. වයසක ආච්චි කෙනකු, ආබාධිතයකු වුවද පසෙකට ඇද දමා තමන්ට අසුනක් වෙන්කරගන්නට සැරැසෙන පිරිමි කොතෙකුත් වෙති. දරුවකු ලැබෙන්නට සිටින අම්මා කෙනකු දුටුවිට බොරු නින්දට වැටෙන කාන්තාවෝ ද බොහෝ වෙති. මෙවන් පිරිස් බිහි කළේ යැයි සමාජයට චෝදනා කරන්නට කිසිවකුටවත් අයිතියක් නැත. ඒ දරුවන් එපමණටම ආත්මාර්ථකාමීන් කළේ කවුරුන්ද? ගෙදර අම්මා තාත්තා විසින්මය. අද සමහර මව්වරුන් උදෑසන පාසලට යන්නට සැරැසෙන දරුවන්ගේ අතට කෑම පාර්සලය දී “කාටවත් දෙන්න එපා. තනියම කන්න ඕනෑ. මගේ පුතා හරිම කෙට්ටුයි” යනුවෙන් අවවාද කරන අවස්ථා කොතෙකුත් ඇත. අම්මාත් නොදැනීම මේ නිර්මාණය කරන්නේ කවරෙක්ද? ආත්මාර්ථකාමියෙකි. අනෙක් කෙනා ගේ කුසගින්න ගැන නොසිතා තනිවම ආහාර ගන්නට තමන්ගේම දරුවන්ට අවවාද දෙමිනි. මෙහි වූ වරද තේරුම් ගන්නට ඔබ උත්සාහ කළ යුතුයි. පොත්පත්, පෑන් පැන්සල් අරගෙන දෙන්නට තමන් මොනතරම් දුක් විඳිනවාදැයි දරුවන්ට තේරුම් කර දීම ද මෙහිදී අනිවාර්ය වේ. එම ඒත්තු ගැන්වීම වෙනම කාරණයකි. එවිට තමන් වෙනුවෙන් මවුපියන් කොතරම් දුක් විඳින්නේ දැයි දරුවන්ට අවබෝධ වේ. එහෙත් පැන්සල් පොත් ලබාදී “යහළුවන්ට දුන්නොත් බලාගෙනයි” යනුවෙන් තරවටු කළොත් සිදුවන්නේ කුමක්ද? ස්ථිරවම ඒ දරුවා ආත්මාර්ථකාමියෙක් බවට පත්වීමය. ආත්මාර්ථකාමී සමාජයක් ඉබේ නිර්මාණය වන්නේ නැත. නරක දෙයට මූලික තැන ලැබෙන්නේ ඔබේම නිවෙසිනි. මේ නිසා දරුවාට ආදරය සෙනෙහස සමගම හොඳ ආකල්ප ලබා දෙන්නට ද උත්සාහ කළ යුතුය.මවුපියන් විසින් දරුවන්ට සෙනෙහස දෙන ආකාරය බුදුරජාණන් වහන්සේ ඉතා අපූරුවට මෙසේ සඳහන් කර ඇත.“තන කීරේන ගී තේන - අංගානං පාපුරේනචරෝදත්තං පුත්තං තෝසේතී - තෝසෙත්ති තේන චුච්ඡතී”‘අම්මා යන වචනයේම ‘සනසන්නී’ යන අර්ථය ද වේ. ‘තන කීරේන ගීතේන’ මව දරුවාට මව්කිරි පොවන්නීය. නළවන්නට ගී කියන්නීය. ‘අංගා නං පා පුරේනච’ ඇඟපත පිරිමදින්නීය. එසේ කරන අතරම දරුවාට සෙනෙහස දෙන්නීය. මේ නිසා ඇය ‘තෝසෙන්තී’ සනසන්නී නම් වන්නීය. සැනසීම සඳහා දරුවන්ට යහපත් ආකල්ප දිය යුතුය. මව් කුස පිළිසිඳ ගත් දා පටන් අම්මගේ සිතුම් පැතුම්, ආකල්ප දරුවාට ද ලැබේ. මේ නිසා මවුපියෝ දරුවා කුසහොත් දා පටන්ම ආදර්ශවත්ව ජීවත්වීමට වගබලා ගත යුතුමය. මවුපියන් නරක නම් ඔවුන් සෙවනේ හැදෙන දරුවාද අයහපත් තැනැත්තෙක් වේ. මව්පියන් යහපත් නම් දරුවන්ද ගුණගරුකය. මූලය නිවැරැදිවීම අනිවාර්ය ය .‘සාදිසං වපතේ බීජංතාදිසා සපතේ පලංඔබ වපුරන්නේ යම් බීජයක් ද, ලැබෙන අස්වැන්නද ඒ හා සමානය. කේලාම් කියන්නට, බොරු කියන්නට අනුබල දී පුරුදු පුහුණු කොට ඔවුන් වැරැදි කරනවිට සමාජයට දොස් නැඟීමෙන් පලක් නැත. ඔබ ‘වී’ වැපුරුවේ නම් ‘වී’ මිස අඹ පල නොලැබේ. අඹ පැළයක් සිටුවූවේ නම් අඹම මිස ‘වී’ ලැබෙන්නේ නැත. ඔබගේ නිවෙසින්ම දරුවන්ට නිවැරැදි ගති පැවතුම් කියා දෙන්නට කටයුතු කළ යුතුය. මවක තමන් විවාහ වන තුරු සිල් රැකගෙන සිටිය ආකාරය, චරිතය පිරිසුදුව තබාගත් ආකාරය අනිවාර්යයෙන්ම තමන් ගේ දියණියට කියාදිය යුතුය. විවාපත් වනතුරු බ‍්‍රහ්මචාරිව සිටීමේ වටිනාකම පියකු තමන් ගේ පුතාට කියා දිය යුතුමය. මගේ අම්මා තාත්තා නොකළ දේ මම කරන එක මොන තරම් වැරැදි දැයි එවිට දරුවන්ට කල්පනා වේ. මගේ අම්මා තාත්තා මොනතරම් චරිතවත් ද ? සිල්වත් ද ? ගුණයහපත් ද ? ඒ අම්මා තාත්තාට ලජ්ජා නොකළ යුතුයි. ඔවුන් වගේම මමත් ගුණයහපත් විය යුතුයැයි සිතන දරුවෝ ඒ අනුව කටයුතු කරති. මේ නිසා දරුවකුට බලාගෙන හැදෙන්නට ගෙදර හොඳ පරිසරයක් නිර්මාණය කිරීම අම්ම ගේ තාත්ත ගේ වගකීම වේ. ඔවුන් දරුවන්ට පූර්වාදර්ශ විය යුතුය. අම්මා තාත්තා වැරැදි කරන්නේ නම් ඒ මඟ යන්නට දරුවන් බිය වන්නේ නැත. මේ නිසා උගත්කම, ශිල්ප ඥානය සමඟ නිවැරැදි ආකල්ප ද දරුවන්ට ලබා දී ඉතාම හොඳ, පෞරුෂයෙන් යුතු දරුවන් මේ රටට, මේ සමාජයට බිහි කිරීමේ වගකීම ඔබට පැවැරේ. ඔබ ඔබේ දරුවන්ට හොඳ මවක වෙන්න. යහපත් පියකු වන්න. ඔබේ දරුවන් ද ඒ මඟ යනු ඇත. අනාගතයේ ඔවුන් ගැන සිතා ඔබට සතුටු විය හැකිය. සමාජයද ඔබ පසසනු ඇත.සාකච්ඡා කෙළේ - රමණී සුබසිංහඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809141</link>
    <topic>සපු කුසුම-නදිනි</topic>
    <author>ජයමිණි</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්බටහිර ගී ශෛලියට නැඹුරු වූ හඬක් හිමි මේ හැඩකාර යුවතිය බොහෝ පේ‍්‍රක්ෂකයින් හඳුනා ගත්තේ “සිරස සුපර්ස් ස්ටාර්ස් “ ගායනා තරගාවලිය හරහා.නවක ගායිකාවක වූ ඇය නමින් නදිනි පේ‍්‍රමදාසය.දැන් ඇය සිය ස්වතන්ත‍්‍ර නිර්මාණ හරහා ක්‍ෂෙත‍්‍රයේ දිගු ගමනක් යාම අරඹලා.ඇගේ ස්වතන්ත‍්‍ර ගීත නිර්මාණ හා සංඛ දිනෙත් සමඟ පැවැත්වූ ප‍්‍රසංගයට හොඳ ප්‍රෙක්‍ෂක ප‍්‍රතිචාර ලැබුණ බවයි නදිනි කියන්නේ.“සංඛ ඇන්ඩ් නදිනි “ නමින් පසුගියදා මේ පැවැත් වු ප‍්‍රසංගයට “ඩාන්සින් ස්ටාර්ස් “ පිරිසත් එක් වුණා.මෙවර “රසඳුන” කැමරා කාචයට නදිනිගේ රුව හසු කර ගැනීමට නිමිත්ත වූ කාරණාව එයයි.“සපු කුසුමේ සුවඳ කවා රකිමි ඔබේ සුසුම පවා ....ආදරෙයි ඔබට මං ආදරෙයි ”ඈ ගැයු මේ ගීතයත්, දැන් බොහෝ අසන්නන් අතර ජනපි‍්‍රයයි.මේ දිනවල ඇය සූදානම් වෙන්නේ ඇගේ කුළුදුල් සංයුක්ත තැටි එළිදැක්වීමේ කටයුතු වලට.”මම උසස් පෙළට කළේ, පෙරදිග සංගීතය. ඒත් මගේ හෙඩ් ගැබ්වෙලා තියෙන්නේ බටහිර ගීආර ඊට ගැළපෙන විදිහට ඉදිරියේදී නිර්මාණ කටයුතු කරනවා.ඉදිරියේදි විදෙස් ප‍්‍රසංග වලට යන්නත් මට ඇරියුම් ලැබී තිබෙනවා. “නදිනි අකුරුකළේ කොළඹ මියුසියස් බාලිකා විද්‍යාලයේ.පදිංචිය අංගොඩ, ඉදිරියේදී සංගීත අංශයෙන් උසස් අධ්‍යාපනය ලබා ගන්නයි ඇගේ බලාපොරොත්තුව. ඒ සඳහා සෞන්දර්ය සරසවියට ඇතුළුවීමට ඇය කැමැත්තෙන් ඉන්නවා.ජයමිණි </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809142</link>
    <topic>එක දිගට රජ ගෙදර රජ මඟුල්!</topic>
    <author>ආතර් උස්මීයගේ</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්බි‍්‍රතාන්‍යයේ රජපවුල මේ අවුරුද්ද අවසන් වීමට පෙර, එසේත් නැත්නම් ලබන අවුරුද්දේ මැයි මාසයට ප‍්‍රථම රජ මඟුල් කීපයක්ම පැවැත්වීමට සූදානමෙන් සිටී. මේ අවුරුද්දේ විවාහ වීමට රජ ජෝඩු හතරක් මේ වන විටත් පෙළ ගැසී සිටිති.විලියම් කුමරු සහ කේට්විලියම් කුමරු සහ කේට් මිඩල්ටන්, සහරා , පිලිප්ස් කුමරිය සහ මයික් ටින්ඩාල්, හැරී කුමරු සහ චෙල්සිඩේව්, බියටි‍්‍ර‍්‍රස් කුමරිය සහ ඩේව් ක්ලාක් මෙම ජෝඩු හතරය.මෙම ජෝඩු හතරෙන් මුලින්ම විවාහ වීමට නියමිතව සිටින්නේ සහරා පිලිප්ස් කුමරිය සහ මයික් ටින්ඩාල් ය එළිසබත් මහ රැජීනගේ නැඟනිය වන ඈන් කුමරියගේ දියණිය වන සහරා කුමරිය විවාහ වීමට සූදානමෙන් සිටින්නේ සුප‍්‍රසිද්ධ රගර් කී‍්‍රඩකයෙකු වන මයික් ටින්ඩාල් (Mike Tindall) සමඟය.දැනට ඈන් කුමරියගෙන් දික්කසාද වී සිටින කැප්ටන් මාර්ක් පිලිප්ස්, සහරා කුමරියගේ පියාය.දැනට විසිහත් වෙනි වියේ පසුවන සහරා කුමරිය මේ වන විට මයික් ටින්ඩාල් සමඟ එකට ජීවත්වෙයි. ඔවුන් ජීවත්වන්නේ පවුම් 75,0000 ක් වටිනා මන්දිරයකය. නීති ප‍්‍රකාර විවාහ වී නැති සහරා සහ මයික් එකට ජීවත් වන්නේ තව ටික දිනකින් රජ මඟුලක් කා විවාහ වීමේ බලාපොරොත්තු වෙනි.විවාහ නොවී එකට ජීවත්වීම රජගෙදරට කැළලක් බැවින් ඉක්මනින්ම විවාහ වෙන්න යැයි රජගෙදර ඇත්තෝ මොවුනට බලකර සිටිති.මේ අනුව ඔවුන්ගේ විවාහය මේ අවුරුද්ද අන්තිම වීමට ප‍්‍රථම සිදුවීමට බොහෝ දුරට ඉඩ තිබේ.මේ අවුරුද්දේ නැත්නම් ලබන මාර්තු වලට ප‍්‍රථම විවාහවීමට පෙළ ගැසී සිටින අනිත් රජ ජෝඩුව විලියම් කුමරු සහ කේට් විඩල්ටන් ය. චාල්ස් කුමරු සහ නැසී ගිය ඩයනා කුමරියගේ වැඩිමහල් පුත‍්‍රයා වන විලියම් කුමරු (අවු 26 ) කේට් සමග මිත‍්‍රත්වයක් ඇති කර ගත්තේ මීට අවුරුදු පහකට ඉහතදීය.ඒ ඔවුන් විශ්වවිද්‍යාලයේ ගත කල කාලය අතරතුරය. මීට මාස කීපයකට ඉහතදී විලියම් කුමරුගේ සහ කේට්ගේ පේ‍්‍රම සම්බන්ධය දෙදරා ගියේය. බියටි‍්‍රස් කුමරිය සහ ඩේව් ක්ලාක්එහෙත් පසු කලකදී ඔවුහු දෙදෙනා යළිත් එක් වූහ.දැනට විසිහය වෙනි වියේ පසුවන විලියම් කුමරු කේට් සමග මිත‍්‍ර වූ අලුත කියා සිටියේ තමන්ට අවුරුදු විසි අටක් වන තෙක් විවාහ නොවන බවය.විලියම්ගේ මෙම මතයට කේට් එතරම් කැමැත්තක් දැක්වූයේ නැත. ඇයද දැනට පසුවන්නේ විසිහය වෙනි වියේය.කෙසේ වෙතත් විලියම් කුමරු මේ වන විටත් නාවික , යුද හමුදා, හා ගුවන් හමුදා පුහුණු සියල්ල අවසන් කර ඇත.මේ නිසා ඔහුට විවාහය කල් දැමීමේ අවශ්‍යතාවක් නැත. විශේෂයෙන්ම එළිසබත් මහරැජින මෙම විවාහය මේ අවුරුද්දට ප‍්‍රථම සිදුවිය යුතු යැයි කියාසිටියි. රජගෙදර ඇත්තන් කියා සිටින්නේ විලියම් කේට් විවාහය ලබන ජනවාරියට හෝ පෙබරවාරියට හෝ ප‍්‍රථම සිදුවිය යුතු බවයි. මෙම විවාහය සිදු කිරීම සඳහා දැනටමත් වෙස්ට්මිනිස්ටර් ඇබේ, නැත්නම් ශාන්ත පෝල් දේවස්ථානය තෝරා ගැනීමටද තීන්දු කර ඇත.විශාල පිරිසක් එක්විය හැක්කේ, මෙම දේවස්ථානයන් දෙකට පමණක් බැවිනි. එසේම මෙම සියවසේ සිදුවන ලොකුම රජමඟුලත් මෙයම විය හැක. චාල්ස් කුමරු මීළඟට බි‍්‍රතාන්‍යයේ ඔටුන්න හිමි කුමාරයාය. එහෙත් අසූ දෙවැනි වියේ පසුවන එළිසබත් මහරැජින තාමත් චාල්ස්ට කිරුළ හිමිකර දීමට කැමැත්තක් නැති බව පෙනේ.කෙසේ වෙතත් ඊළඟට කිරුළට හිමිකම් කියන්නේ විලියම් කුමරුය.විලියම් කුමරුගේ විවාහයෙන් පසු තුන්වෙනියට විවාහ වීමට පෙළ ගැසී සිටින්නේ ඔහුගේ මළනුවන් වන හැරී කුමරුය.හැරී කුමරු පෙමින් බැදී සිටින්නේ සිම්බාබේහී උපන් කළුකෙල්ලක වන චෙල්සි ඩෙව් (Chelsy Davy සමඟය.සහරා පිලිප්ස් කුමරිය සහ මයික් ටින්ඩාල්මේ සම්බන්ධය රජ පවුලට සුදුසු එකක් නොවන බව රජගෙදර දෙසින් ලැබෙන ආරංචි වලින් කියැවෙයි. ඒ බව හැරී කුමරුද නොදන්නවා නොවේ. එහෙත් චෙල්සි අතහැර දැමීමට ඔහු සූදානම් නැත. චෙල්සිගෙන් තොර ජීවිතයක් තමා ට නැති බව කියන හැරී කවුරු විරුද්ධ වුණත් තමා චෙල්සි සමග එක්වෙන බව කියා සිටියි.විසිදෙවෙනි වියේ පසුවන චෙල්සිගේ පියා චාල්ස් ඩේව් සිම්බාබේ සිටින කෝටිපති ව්‍යාපාරිකයෙකි.ඔහු රොබට් මුහාබේ ගේ රජය සමඟ සම්බන්ධකම් පවත්වමින් ගනු දෙනු කළ කෙනෙකු බවද කියැවේ. රජගෙදර විරුද්ධත්වයට මෙයද එක් හේතුවකි.මොන විදියේ විරුද්ධකම් තිබුණද පසුගියදා චෙල්සි සිය මව සමඟ බැකිම්හැම් මාළිගාවට ගොස් එළිසබත් මහරැජින මුණ ගැසුණ බවද ආරංචි මාර්ග සඳහන් කරයි.හැරී කුමරු , චෙල්සි සමඟ පේ‍්‍රම සම්බන්ධයක් පැවැත්වුවද ඔහු ලන්ඩනයෙන් පිටත රාතී‍්‍ර සමාජ ශාලාවලදී වෙනත් යෞවනියන් සමඟ හාද කම් පවත්වන බවද මාධ්‍ය මගින් හෙළිකර සිටියි.මේ නිසා ඔහුගේ විවාහය ස්ථිර වශයෙන්ම සිදුවේදැයි කා තුළත් සැකයක් පවතියි.රජපවුලේ හතර වන මඟුල සිදුවීමට නියමිතව ඇත්තේ දහනව හැවිරිදි බියටි‍්‍රස් කුමරිය හා ඇමෙරිකාවේ උපත ලැබූ ඩේව් ක්ලාක් (Dave clark) අතරය.බියටි‍්‍රස් යනු එළිසබත් මහ රැජිනගේ එක් පුතෙකු වන ඇන්ඩෲ කුමරාගේ සහ සහරා ආදිපාදවරියගේ (දැන් දික්කසාද වී සිටි) දියණියයි. ධයටි‍්‍රස් චිත‍්‍රපට රංගන ශිල්පිනියක ද වෙයි.බියටි‍්‍රස්ට ඩේව් හඳුන්වා දෙන ලද්දේ විලියම් කුමරු විසිනි (විලියම් කුමරු, බියටි‍්‍රස්ට නෑකමෙන් සහෝදරයෙකු වෙයි)මොවුන්ගේ පේ‍්‍රම සම්බන්ධයට අවුරුදු දෙකක් ගත වී ඇත. දේව්ට ප‍්‍රථම බියටි‍්‍රස්ගේ පෙම්වතා වූයේ පාවලෝ ලියුෂෝ ය . මිනීමැරුමකට අසුවී ඔහු හිරේ යෑම නිසා මෙම සම්බන්ධය නැති වී ගියේය.ඩේව් ක්ලාක් රජ පවුලකට අයත් තරුණයෙකු නොවේ. එහෙත් බියටි‍්‍රස් ඔහු සමග එක්වෙනවා දැකීමට ඇන්ඩෲ කුමරු මෙන්ම සහරාද කැමැත්තෙන් සිටිති.බියටි‍්‍රස් තවමත් විශ්ව විද්‍යාල ශිෂ්‍යාවකි. විශ්වවිද්‍යාල ජීවිතය අවසන් කරන තෙක් ඇය විවාහ ජීවිතයක් ගැන නොසිතයි.කෙසේ වෙතත් බියටි‍්‍රස් , ඩේව් විවාහය ලබන අවුරුද්දේ මැද හරියේදී සිදුවීමට ඉඩ තිබෙන බව සැලයි.ආතර් උස්මීයගේ  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809143</link>
    <topic>වේදනාව තරහව ඇති කරන</topic>
    <author>විශේෂඥ ශල්‍ය වෛද්‍ය සී.කේ. පතිරණ සකස් කළෙ ගාමිණී සුසන්ත</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්“අර මනුස්සයට ඔච්චර තරහ යන්නෙ “මූලග්ගින්න” ද දන්නෙ නෑ”.අධික ලෙස කෝපයට පත්වෙන පුද්ගලයකු දුටු විට කියන මෙවැනි කතා ඔබත් අසා ඇති.අපේ ගැමි ව්‍යවහාරයේ මූලග්ගින්න ලෙස හැඳීන්වෙන්නේ අර්ශස් රෝගයයි.මූලග්ගින්න මාරාන්තික රෝගයක් නොවුණත් ඉතාම වේදනාකාරී කරදරකාරී රෝගයක්.අද අපි “සුවමඟ” තුළින් විශේෂඥ ශල්‍ය වෛද්‍ය සී.කේ. පතිරණ මහතා සමග සාකච්ඡා කරන්නේ අර්ශස් රෝගය පිළිබඳවයි.අර්ශස් රෝගය ලෙස හැඳින්වෙන්නේ කුමන රෝග තත්ත්වයක්ද?ගුද මාර්ගයේ ඇතිවන ඕනෑම රෝගී තත්ත්වයකට අර්ශස් කියා කීමට බොහෝ දෙනෙක් පුරුදු වී සිටිනවා.ගුද මාර්ගයෙන් සියුම් වේදනාවක් ඇති වුවත් සුළු රුධිර වහනයක් සිදු වුවත්, වැසිකිළි යාමේ ප‍්‍රමාදයක් සිදුවුවත් ඇතැමුන් සිතන්නේ තමන්ට ඇත්තේ අර්ශස් රෝගය කියායි. piles, haemorrhoids යන ඉංගී‍්‍රසි නම් වලින් හැඳින්වෙන්නේ මෙම අර්ශස් රෝගයයි. අර්ශස් රෝගයේ ප‍්‍රධාන ලක්‍ෂණ තුනක් තිබෙනවා. අධික වේදනාව , ගුද මාර්ගයෙන් රුධිරය වහනය වීම , සහ ගෙඩියක් හෝ ගෙඩි කීපයක් ගුදමාර්ගයේ ඇතිවීම එම ලක්‍ෂණයි.අර්ශස් රෝගයේ රෝග ලක්‍ෂණ මේවා වුවත් මෙම රෝග ලක්‍ෂණ ඇති තවත් රෝග රැසක්ම තිබෙනවා. කිසියම් අයකුට වැළදී ඇත්තේ අර්ශස්ද කියා තීරණය කිරීමට පෙර මනා රෝග පරීක්ෂාවක් කළ යුතුයි.බොහෝ දෙනෙක් ගුද මාර්ගයෙන් එන වේදනාවක් අර්ශස් යැයි කියා බොහෝ කාලයක් දුක් විඳිනවා. කලක් ගත වී සොයා බැලූ විට එය අර්ශස් රෝගය නොවිය හැකියි.ඇතැම්විට එය සුළු රෝගයක් විය හැකියි. ඇතැම් විට තරමක දරුණු රෝගයක් විය හැකියි.අර්ශස් රෝගය හඳුනා ගත හැක්කේ පළපුරුදු වෛද්‍යවරයකුට පමණයි.රෝගය තරමක් උග‍්‍රවී ඇත්නම් ශල්‍ය වෛද්‍යවරයකු හමුවීම අත්‍යවශ්‍යයි. ඒ මෙම රෝගය සඳහා ප‍්‍රතිකාර කිරීම ශල්‍ය වෛද්‍යවරයෙකුගේ උපදෙස් මත සිදුවිය යුතු නිසා .අර්ශස් රෝග ලක්‍ෂණ මොනවාද?වේදනාව , රුධිර වහනය , ගෙඩියක් වැනි යමක් ඇතිවීම වැනි මූලික රෝග ලක්ෂණයන්ට අමතරව ගුදමාර්ගයේ කිසියම් ශ‍්‍රාවයක් පිටවීමද මෙහි ලක්ෂණයක් .මෙම ශ‍්‍රාවය යට ඇඳුම් වල තැවරීම නිසා රෝගීන් බොහෝ අපහසුතාවයට පත්වෙනවා. ඊට අමතරව නොඉවසිලිමත් බව , එදිනෙදා වැඩ කර ගැනීමට ඇති අපහසුතාවය , අසහනකාරීබව කේන්තියාම ආදිය අර්ශස් රෝගීන් ගෙන් පළවෙන ලක්ෂණ.ගුද මාර්ගය ආශි‍්‍රතව ඇතිවන රෝග පිළිබඳව කතා කිරීමේදී වඩාත්ම වේදනාවක් කෝපයක් ඇතිවන්නේ ෆිෂර් Fishrue  නම් රෝගය නිසයි. ගුද මාර්ගයේ පැල්මක් සහිතව තුවාලයක් ඇතිවීම Fishrue ලෙස හඳුන්වනවා.මෙම රෝගයට ගොදුරු වූවන්ද සිතා සිටින්නේ ඔවුන්ට ඇත්තේ අර්ශස් රෝගය කියායි. ඒ නිසයි මූලික රෝග ලක්ෂණ පහළ වූ විට සුදුසු වෛද්‍යවරයකු වෙත යොමු විය යුත්තේ .හඳුනාගැනීමේ පහසුව තකා අර්ශස් රෝගය අවස්ථා හතරකට බෙදා දක්වනවා. මුල් අවස්ථාවේදී. රෝගියාට දැනෙන්නේ ගුද මාර්ගයෙන් මල සමග රුධිරය පිටවීම පමණයි.රුධිරය පිටව යන්නේ වැසිකිළියට ගොස් මලපහ කිරීමට උත්සාහ කරන අවස්ථාවේදී රෝගයේ මුල් අවස්ථාවේදී රුධිරය බිංදුව බිංදුව වැටෙනවා. රෝගය වර්ධනය වු අයගේ රුධිරය විදීමක් පෙන්නුම් කරනවා. මෙම අවස්ථාවේදි අර්ශස් වලට අදාළ ගෙඩි පිහිටන්නේ ගුද මාර්ගය ඇතුළේ. අර්ශස් රෝගයේ දෙවැනි අදියර ලෙද ගුද මාර්ගයෙන් ගෙඩි එළියට ඒමත් රුධිරය වහනය වීමත් දැක්විය හැකියි.වැසිකිළියෙන් නැගිටීමෙන් පසුව එම ගෙඩි ගුද මාර්ගය තුළට යනවා.තුන්වැනි අවස්ථාවේදී මල සමඟ රුධිරය පිටවන අතර පිටතට එන ගෙඩි ඇතුළට යන්නේ නෑ. එහෙත් එම ගෙඩි අතින් තල්ලු කොට ඇතුළට යවාගත හැකියි. හතරවැනි අදියරේදී රුධිරය වහන වීමත් සමඟ එළියට එන අර්ශස් ගෙඩි ගුද මාර්ගය තුළට නැවත යවාගත නොහැකි වෙනවා. මෙහිදි ඉතා තද වේදනාවක් ඇතිවෙනවා. මෙහිදී හදිසි ශල්‍ය කර්මයක් මගින් එම ගෙඩි ඉවත් කිරීමට සිදුවෙනවා.කිසියම් අයකුට මූලික රෝග ලක්ෂණ මතු වී ඇත්නම් හැකි ඉක්මනින් වෛද්‍යවරයකු හමු විය යුතුයි.මෙම රෝගය ඇතිවීමට බලපාන හේතු මොනවාද ?අර්ශස් රෝගය ඇතිවීමට බලපාන හේතූ ඍජුවම කිව නොහැකියි. එහෙත් නිතර බඩ වේලන , වැසිකිලියාමට බොහෝ උත්සාහ කරමින් වැඩිවේලාවක් වැසිකිළියේ ගත කරන, උදවියට මෙම රෝගය වැළදීමේ හැකියාව වැඩියි.ගුදමාර්ගයේ බිත්තියේ anal Cushion  නම් කොටසක් පිහිටනවා. ගුද මාර්ගයෙන් මල පහවීමට යම් උත්සාහයක් දැරිය යුතුයි. එහිදී ගුද මාර්ගයෙන් වාතය පිටවීම වැළැත්වීම සඳහායි. anal Cushion පිහිටා තිබෙන්නේ, වැසිකිළියට ගොස් මල පහ කිරීමට අධික උත්සාහයක් ගන්නාවිටත්, දිනකට කීපවරක් වැසිකිළි යන විටත් anal Cushion ගෙඩි ලෙස පහළට එනවා.අර්ශස් ගෙඩි ලෙස හැඳින්වෙන්නේ එම ගෙඩියි.යමෙකුට දින කීපයක පටන් ගුද මාර්ගයෙන් රුධිරය ගැලීමක් සිදු වී දින කීපයක් ඇතුළත එය වර්ධනය වුවහොත් ඒ පිළිබඳව විශේෂයෙන් සැලකිලිමත් විය යුතුයි. එහිදී සමහර විට රෝගියාගේ ගුද මාර්ගයේ ඉහළ කොටසේ කිසියම් අර්බුදයක් (Tumer  - ගැටිත්තක් වැනි තත්ත්වයක්) තිබිය හැකියි.යමෙකුගේ දින කීපයක් ඇතුළත මෙවැනි හදිසි රුධිර වහනයක් සිදුවුවහොත් වෛද්‍යවරයා විසින් ඔහුට Colonous Cophy නම් පරීක්‍ෂණය නියම කරනවා. එමගින් ගුද මාර්ගය තුළ කිසියම් ගැටිත්තක් , ගෙඩියක් තිබේදැයි සොයා බැලිය හැකියි.අර්ශස් රෝගය පරම්පරාවෙන් පරම්පරාවට යන රෝගයක් ද?අර්ශස් පරම්පරාවෙන් පරම්පරාවට යන බව නිශ්චිතව ප‍්‍රකාශ කළ නොහැකි වුවත්, මවට හෝ පියාට මෙම රෝගය වැළදී තිබුණු විට දරුවන්ටත් එය වැළදී ඇති අවස්ථා බොහොමයක් දැක ගත හැකියි.අපගේ ආහාර මෙම රෝගයට බලපානවද?අප මුලින් සඳහන් කළා වැසිකිළියට ගොස් මළපහ කිරීමට අධික ලෙස උත්සාහ කිරීම (තැටමීම) මෙම රෝගයට හේතුවක් වනව.මලපහ කිරීමට එසේ උත්සාහ දැරිය යුත්තේ බඩ වියළී මලබද්ධය සෑදී ඇත්නම් පමණයි.එම නිසා මලබද්ධය ඇති කරන ආහාර වලින් වැළකී සිටිය යුතුයි. විශේෂයෙන්ම ගන්නා ආහාර වල තන්තුමය ස්වභාවය අඩුකම , නිසි පමණ ජලය පානය නොකිරීම ඇතැම් ඖෂධ වර්ග (විශේෂයෙන්ම අධි රුධිර පීඩනය ගැස්ට‍්‍රයිටිස් , මානසික ආබාධ වැනි රෝග වැනි රෝග සඳහා දෙනු ලබන ) දීර්ඝ කාලයක් ගැනීම නිසාත් මලබද්ධය ඇතිවිය හැකියි. එසේම ඇතැමුන්ට කෝපි වැනි පානයක් නිසාද මල බද්ධය ඇතිවිය හැකියි.එම නිසා කෙඳි සහිත පලාවර්ග, පලතුරු වර්ග නිතර ආහාරයට ගැනීමත් , හොඳින් ජලය පානය කිරීමත් මඟින් මෙම රෝගයෙන් වැළකී සිටිය හැකියි.අර්ශස් රෝගයේ දී කරනු ලබන ප‍්‍රතිකාර මොනවාද?ප‍්‍රධානම කරුණ වන්නේ අර්ශස් රෝගය නිවැරදි ලෙස හඳුනා ගැනීමයි. ඉන් පසුව කරනු ලබන ප‍්‍රතිකාර ඉතා සරලයි. ඇතැමෙකුට ප‍්‍රතිකාර අවශ්‍ය නොවිය හැකියි.රෝගයේ මුල් අවස්ථාවේදී ඇත්තේ ඉතා සරළ ප‍්‍රතිකාරයි. එන්නත් කිරීම ඉන් එක් සරළ ප‍්‍රතිකාරයක් ගෙඩි සඳහා ශල්‍ය රබර් පටි යෙදීම තවත් එක් ප‍්‍රතිකාරයක්.මෙහිදී වෛද්‍යවරයා අර්ශස් ගෙඩිය වටා රබර් පටියක් යෙදූ විට ටික දිනකින් එම ගෙඩිය හැලී යනවා. රෝගයේ තුන්වැනි සහ හතරවැනි අදියරේ දී ඉහත ප‍්‍රතිකාර වලින් එතරම් ගුණයක් ලැබෙන්නේ නැතිනම් එහිදී ශල්‍යකර්මයක් මගින් අර්ශස් ගෙඩි ඉවත් කළ යුතුයි.මෙම ශල්‍යකර්මය සරල එකක්. ශල්‍යකර්මය සිදුකර දින දෙකකින් පමණ රෝහලෙන් පිටව යා හැකියි. එහිදී මලබද්ධය සුව කිරීම සඳහා ද ඖෂධ දෙනවා.ශල්‍යකර්මයෙන් පසුව නැවත අර්ශස් ගෙඩි ඇති විය හැකිද?ශල්‍යකර්මයක් කරනු ලබන්නේ ගෙඩි ඉවත් කිරීම සඳහා පමණයි.එම ගෙඩි ඇතිවීමට , මලබද්ධය ඇතිවීමට බලපෑ හේතු හඳුනාගෙන ඒ සඳහා පිළියම් නොයෙදුවහොත් හෝ මලබද්ධය ඇති කරවන ආහාර රටාව , වැසිකිළි යාමේ රටාව වෙනස් නොකළ හොත් නැවත අර්ශස් ගෙඩි ඇතිවිය හැකියි.විශේෂඥ ශල්‍ය වෛද්‍ය සී.කේ. පතිරණ සකස් කළෙ ගාමිණී සුසන්ත  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809144</link>
    <topic>මහින්ද ගේ ආගිය කතා</topic>
    <author/>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්ඉංග‍්‍රීසි භාෂාවට හුරු අයට කතා කරන්න ඕන තේරෙන හිංගලෙන්. ඔය බර වචන තේරෙන්නේ නැහැ. බර වචන කියන එකවත් ඔවුන්ට කියා ගන්න බැහැ.ඒ වගේ එක් නිලධාරි මහත්මයෙක් පොඩි උත්සවයකට ගිහින් කථිකයෙකුගේ කතාවක් අහගෙන හිටියා."අපෙ රටේ භාෂා ක්ෂේත‍්‍රයේ නව ප‍්‍රබෝධයක් සඳහා අප‍්‍රතිහත ධෛර්යයෙන් කි‍්‍රයා කරන අතලොස්සක් වූ විද්වතුන් බුද්ධිමතුන් හා ලේඛකයන්ට අපේ හද පිරි ප‍්‍රණාමය හිමිවිය යුතුයි. ඔවුන් ගේ කෘතහස්ත භාවය ගැන මෙනෙහි කරන විට...මේ කතාව අහගෙන හිටි අපේ ඉංග‍්‍රීසි වියතා ළඟ සිටින මිත‍්‍රයාගේ කනට කරලා "මේ යකා බහු වචනනේ කතා කරන්නේ" කියල කිව්වා. එයාට කියන්න ඕන කම තිබුණේ බර වචන කියන එකයි.අපේ ඇතැම් බලවත් දේශපාලඥයන්ට සිංහල වචන හරි හැටි යොදන්න බැහැ.එල්.ටී.ටී.ඊ සමාගම - රොහාන් විජේවීර ජේ.වී.පී. සමාගම වගේ යෙදුම් ආවේ ඒ නිසයි.එක දවසක් රටේ හිටපු ප‍්‍රධානියෙකුට ආරාධනා කළා සිංහල වේදිකා නාට්‍යයක් බලන්න."මට ඔය නාට්‍යවල බැරෑරුම් වචන තේරෙන්නේ නෑ" ඔහු ආරාධනා කළ අයට කිව්වා."නෑ සර් සර්ගෙ ළඟින් ම අපි පරිවර්තකයෙක් තියල තියෙනවා. එයා සර්ට ඉංග‍්‍රීසියෙන් කියල දෙයි."ආරාධනා කරන්න ගිය නාට්‍ය ශිල්පියා කිව්වා.දැන් ඉතින් නාට්‍යය පටන් ගත්තා. එතුමා එයාගෙ නෝනත් එක්ක නාට්‍යය බලනවා. පරිවර්තකයා ළඟම ඉඳගෙන නාට්‍යය දෙබස් ඉංග‍්‍රීසියට පරිවර්තනය කරනවා. ඔන්න එක තැනක මේ වගේ දෙබසක් පටන්ගත්තා."මහලු නාකි මිනිහෙක් රට පාලනය කරනවා"මේක පරිවර්තකයා පරිවර්තනය කරන්නත් කලින් ඔහු පරිවර්තකයාගෙන් මෙන්න මෙහෙම ඇහැව්වා."ඒ කියන්නෙ මං ගැන වෙන්න ඇති"වේදිකා නාට්‍ය පෙන්වන ටවර් රඟහල අලුත්වැඩියා කළා. ඒක විවෘත කළෙත් අර කී ප‍්‍රධානියයි. විවෘත කළාට පස්සෙ එතුමා කතා කළා."මට මේ වෙලාවෙ මතක් වෙනවා ඇමෙරිකාවේ ප‍්‍රථම ජනාධිපති ඒබ‍්‍රහම් ලින්කන්. එයාට වෙඩි තිබ්බෙත් මේ වගේ නාට්‍ය ශාලාවක කතා කරමින් ඉද්දී. අර අර වගේ සිදුරකින් තමයි එයාට වෙඩි තිබ්බේ. හැබැයි කිසි කෙනෙක් ඒක ආදර්ශයට ගන්නවා හෙම නෙවෙයි"කවුරුත් ඒ කතාවට සිනාසුණා. </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809145</link>
    <topic>බෝගොඩ පවුලේ දිනේෂ්ගෙන්</topic>
    <author>සටහන ගාමිණී සුසන්ත ඡායාරූප ටෙනිසන් එදිරිසිංහ</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්දොරට වැඩුම 19 වෙනිදා"බෝගොඩ" යන නාමය ඇසුණු විට අපට එක්වරම සිහියට නැගෙන්නේ සංගීත පරපුරකි.දිවයිනේ ඉතා ජනපි‍්‍රය ගායක ගායිකාවන් වාද්‍ය ශිල්පීන් රැසක් සිටින මෙම සංගීත පරම්පරාවේ ලාබාලතම ශිල්පියකු ලෙස දිනේෂ් බෝගොඩ හැඳින්විය හැකිය.බෝගොඩ පරපුරේ ලාබාලතමයකු වූවාට මේ වන විට ශී‍්‍ර ලංකා ගුවන්විදුලි සංස්ථාවේ සංගීත පාලකවරයා දිනේෂ්ය. ගායනය වාදනය විෂයක් ලෙස හදාරා ඇති දිනේෂ් මේ වන විට ගුවන්විදුලියේ මෙන්ම රූපවාහිනියේද දක්ෂ වයලීන වාදකයකු ලෙස කටයුතු කරයි.වාද්‍ය ශිල්පියකු ලෙස බොහෝ දෙනා හඳුනාගෙන සිටිය ද දිනේෂ් දක්ෂ ගායකයකු බව දන්නේ ඔහු සමීපව ඇසුරු කරන්නන් පමණි.තම ගායන හැකියාව මනාව පෙන්නුම් කරමින් නැටුම් ගීත එකතුවක් සමග දිනේෂ් අප හමුවට පැමිණ සිටී. 'හිනිදුම් කන්ද' ලෙස හැඳින්වෙන මෙම ගීත එකතුව ඇතුළත් සංයුක්ත තැටිය සහ කැසට් පටය සැප්තැම්බර් මස 19 වැනිදා (සිකුරාදා) සවස මරදාන එල්ෆින්ස්ටන් රඟහලේදී එළිදැක්වීමට නියමිතය. දිනේෂ් මුලින්ම ගියේ අතීතයට "මගෙ උපන්ගම මාතර තෙලිජ්ජවිල. පාසල් ගියේ තෙලිජ්ජවිල මධ්‍ය මහා විද්‍යාලයට. මගෙ තාත්ත සංගීත කථිකාචාර්ය චන්ද්‍රදාස බෝගොඩ. අම්ම ඇසිඩා බෝගොඩ. පුංචි කාලෙ ඉඳලම මට සංගීතය ඉතාම සමීපයි. මගෙ තාත්ත සංගීත කථිකාචාර්යවරයෙක් වීම වගේම බෝගොඩ පරම්පරාවෙ බොහෝදෙනෙක් සංගීතය හදාරපු සංගීතයට සම්බන්ධ පිරිසක් වීම ඒකට හේතු වුණා.කුඩා අවධියේ පටන් වයලින් වාදනයට මම බොහෝ පි‍්‍රය කළා. පාසල් යන අවධියේදී ජාතික සංගීත විභාගයත්, ඉන්දියානු භාත්ඛණ්ඩ විශාරද උපාධියත් සමත් වෙන්න මට හැකිවුණා.පාසල් යන කාලයේ සමස්ථ ලංකා සංගීත තරගවලින් වයලින් වාදනයෙන් ප‍්‍රථම ස්ථානය දිනාගන්න කීපවරක්ම මට හැකිවුණා. 1987 යෞවන සම්මාන උළෙලෙදි වාදනයෙන් ප‍්‍රථමයා වුණේ මම. උසස් පෙළ සමත් වෙලා මම ඇතුළත් වුණේ රුහුණු විශ්වවිද්‍යාලයට. එහිදී සිංහල භාෂාව පිළිබඳව ගෞරව උපාධියක් ලබාගන්න මට හැකිවුණා. විශ්ව විද්‍යාලයෙන් පිටවෙනවාත් සමගම ශී‍්‍ර ලංකා ගුවන්විදුලි සංස්ථාවේ සංගීත වැඩසටහන් නිෂ්පාදක තනතුරක් මට ලැබුණා.ගුවන්විදුලියෙදි සංගීත වැඩසටහන් ගණනාවක්ම නිෂ්පාදනය කළා. දැන් මම ගුවන්විදුලියේ සංගීත පාලක ලෙස කටයුතු කරනවා. වයලින් වාදනය මූලිකවම පියාගෙන් ඉගෙන ගත්තත් එහි බටහිර ශිල්පීය ක‍්‍රම ඉගෙන ගත්තේ ආනන්ද දාඹරේ මහතාගෙන්.මේ වන විට මගේ සහෝදරයන් දෙදෙනාත් සහෝදරියන් තිදෙනාත් සංගීත ක්ෂේත‍්‍රයට සම්බන්ධයි. මගෙ බිරිඳත් කලාවට සම්බන්ධයි." දිනේෂ් තම සංගීත දිවියේ තොරතුරු සිහිපත් කළේ එලෙසය.දිනේෂ් තම කුළුඳුල් නිර්මාණය වන "හිනිදුම් කන්ද" පිළිබඳව සඳහන් කළේ මෙලෙසය. "වසර ගණනාවක ඉඳල මගෙ හිතේ තිබුණු බලාපොරොත්තුවක් තමයි මගෙම ගීත එකතුවක් එළිදක්වන එක.කලක් පවතින හොඳ යමක් කිරීමේ ආශාව මට තිබුණා. ඒ නිසයි කාලයක් අරගෙන මෙම ගීත නිර්මාණය කරගත්තෙ. ප‍්‍රවීණ ගීත රචකයින් වගේම ප‍්‍රවීණ සංගීතඥයින් ගණනාවක්ම මෙම ගීත එකතුවට දායක වෙලා තියෙනව.සැප්තැම්බර් 19 වෙනිදා (සිකුරාදා) සවස 6.30 ට මරදාන එල්ෆින්ස්ටන් ශාලාවේදී "හිනිදුම් කන්ද" ගීත එකතුව එළිදක්වනව. අමාත්‍ය මහින්ද විජේසේකර මහතාගේ ප‍්‍රධානත්වයෙන් තමයි එදින උත්සවය පැවැත්වෙන්නේ. මගේ හිතවත් රසික රසිකාවියන් සියලුම දෙනාට ගෞරවයෙන් ආරාධනය කරනව එදින හිනිදුම් කන්ද රසවිඳින්න එන්න කියල."සටහන ගාමිණී සුසන්ත ඡායාරූප ටෙනිසන් එදිරිසිංහ  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809146</link>
    <topic>මං ජීවිතය විඳීන්න ආපු කෙනෙක්</topic>
    <author>වසන්ත ජයසිංහ ආරච්චිගේ ඡායාරූපය දුෂ්මන්ත මායාදුන්නේ</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්කාලයකට පස්සේ ඔහු කරළියට ඇවිත් කියලයි මට හිතෙන්නේ. පසුගිය අවුරුදු පහළවකටත් වඩා කලාව තුළ ඔහුගේ තිබුණේ දැඩි නිහඬතාවයක්.ඒ නිහඬතාවය බිදිමින් ප‍්‍රථම වරට සිනමාපටයකින් රංගන ශිල්පියකු ලෙස ඔබට ඔහු මුණ ගැහෙන්නේ මේ දිනවලයි . ඒ මතු නොව ‘ඩාන්සින් ස්ටාර්ස්’ වේදිකාවේ නර්ථන ශිල්පියකු ලෙසත්.ගායකයකු ලෙස ප‍්‍රසංග වේදිකාව තුළින් ඔබ හදුනාගත් ඔහු පසුගිය දවසක තම ජීවන අත්දැකීම් නිර්මාණාත්මක සටහන් වලට ගොනු කළා. “සල්ලාල අඩවියේ ඔටුනු නොපලන් ප‍්‍රංශ කුමාරයා “ නමින් ඒ සටහන් කෘතියක් බවට පත් වුණා. දිවයින පුරා තිරගත වන ‘අබා’ සිනමාපටයේ ‘ගිරිකණ්ඩ ශිව ‘ හෙවත් මධු මාධව අරවින්ද හා මේ මොහොතේ අප සම්මුඛ වුණා.‘අබා’ සිනමා පටයේ ‘ගිරිකණ්ඩ’ චරිතය ඔබට ලැබෙන විදිහ කතා කළොත්පුද්ගලිකවම මම සතුටු වෙනවා මේ වගේ චරිතයකට ජැක්සන් අයියා මට කතා කළ එකට.ඇත්තටම මෙහි මුහුරත් උළෙල දවසෙදියි ඔහු මට කීවේ උඹ තමයි මගේ ‘ගිරිකණ්ඩ ශිව ‘ කියලා. ඇත්තටම මම ඒ හරහා විශාල අත්දැකීමක් ලැබුවා. ටීම් වර්ක් එකක් වෙන විදිහ දිහා මම හොදින් බලා සිටියා. අනෙක ජැක්සන් වැනි නළුවෙක් අධ්‍යක්‍ෂවරයෙක් හරහා ඉගෙන ගන්න බොහෝ දේ තිබුණා.ඒ කාලය තුළ මගේ රංගනය වගේම ලැබෙන හැම අත්දැකීමක්ම මම හොඳින් වින්දා. අද මට ලැබෙන ප‍්‍රතිචාර දිහා බලපුවාහම හුඟක් සතුටුයි. මේ සියල්ලට ජැක්සන් අයියාට ස්තුතියි.මං හිතන්නේ මේ ඔබේ පළමු සිනමා රංගනයඔව් ඇත්තට . අම්මා තාත්තා මල්ලි අද කලාවේ නියැළිලා ඉන්න අය. මල්ලි ධනංජය රංගන ශිල්පියෙක් විදිහට අද ගොඩක් ඉහළින් ඉන්නේ.ඒ ගැන මට ලොකු ආඩම්බරයක් තියෙනවා. මට නළුවකු වීමේ ආශාවක් තිබුණේ නැහැ. මම කේෂේත‍්‍රයට ආවේ ගායකයකු විදිහට . නමුත් මීට පෙර බුද්ධික ජයරත්නගේ ‘දේදුණූ වැස්ස’ චිත‍්‍රපටයට මම දායක වුණා. නමුත් රංගනයක් කියන දේ කළේ පළමු වතාවට.මෙතනින් පස්සේ රංගන ශිල්පියකු විදිහට ඔබ ගමන් ආරම්භ කරාවි.ඉන්න ටික කාලයට දෙයක් තියලා යන්න ආව මිසක් අරගෙන යන්න නෙවෙයි ඇවිත් ඉන්නේ. දැන් යමක් කරන්න පුළුවන් කියන දේ මාතුළ තියෙනවා.ඇත්තටම දැනටමත් මට ආරාධනා කිහිපයක් ආවා රඟපාන්න. නමුත් මම කැමතියි වීරයාගේ චරිතයට . එවැනි අවස්ථාවක් මට ලැබිලා තියෙනවා. ඉතිං ඉදිරියේදී චිත‍්‍රපට වලට සම්බන්ධ වෙන්න ලොකු කැමැත්තක් තියෙනවා.ඔබ ක්‍ෂේත‍්‍රයට ආවේ ගායකයකු විදිහට. අද ඇයි ඔබ ඒ පැත්තෙන් නිහඬ.නැහැ ඇත්තටම මම සංගීතය පැත්තෙන් නිහඬ නැහැ. මම කාලයක් ගායනය නර්ථනය හොඳින් කළා.යම් බරක් ඔළුවට ආපුවාහම ඔළුව නිදහස් වෙනකම් කාලයක් ඉන්න ඕන. කාලයක් මා තුළ සතුට කියන දේ තිබුණේ නැහැ.නමුත් මම එය ටිකෙන් ටික අඩු කර ගත්තා. දැන් මම ආයෙත් ඒ නිහඬතාවය බිඳින්න සූදානම්. මේ වෙනකොටත් ගීත කිහිපයක් මම කරලා තියෙන්නේ . ලබන ජනවාරි සිට මම බලාපොරොත්තු වෙනවා අලුත්ම ගීත ඇල්බමයක් සමඟ නැවත මේ ගමන පටන් ගන්න.නමුත් ඔබ පසුගිය කාලේ ලේඛකයකු විදිහට කල එළි බැස්සා.ඒ දේ කරන්න මම පෙළඹුණේ අලුත් විෂය ක්‍ෂේත‍්‍රයකට යොමුවීමේ තිබුණු ආශාව නිසයි. බොහෝම ව්වේක පාඩුව ඉන්දැද්දි කොළවල යම් යම් සිතුවිලි මම ලියා තිබ්බා.නොදැනිම එය විශාල ප‍්‍රමාණයක් ලෙස ගොඩ ගැහුණා. ඉතිං මේ දේවල් බලපු හුඟ දෙනෙක් කීවේ මේවා පොතක් විදිහට එළියට දාන්න කියලා. ඇත්තටම මම ඉදිරියේදිත් පොත් ලියයි.මම පෞද්ගලිකවම කැමැතියි පොත් කියවන අයට. මම විශ්වාස කරන දෙයක් විඳිනවා කියන එක හිර කරගෙන ඉන්න එක වැරැදියි කියන දේ. මේ සමාජය තුළ හැමදේම විඳින්න මයි දීලා තියෙන්නේ.මගේ අම්මත් විශේෂයෙන් පොතපත ඇසුරේ ඉන්න කෙනෙක්. ඔවුන් වෙනුවෙන් යමක් කරන්නයි. මම මේ පොත කිතුත් කළෙ. පොතෙන් ලැබෙන සියලු ආදායම් මධුමාදව අරවින්ද පදනම හරහා දුප්පත් දරුවන් වෙනුවෙනුයි වෙන් වෙන්වෙන්නේ.’ඩාන්සින් ස්ටාර්ස්’ දෙවැනි අදියරේ වේදිකාවට ගොඩවෙන්න ඕන කියලා ඇයි ඔබ හිතුවේ.තක්සේරුව මනින්න මට ඕන කමක් තිබුණා. මේ දිනවල ලංකාවේ සියලු නර්ථන ශිල්පීන් ශිල්පිනියන් හා ඇසුරු කරන්න මම පටන් අරන්.ඇත්තටම මම රැකියාවක් කියලා කළේ කලාව. අද මම අදින පළඳින දේ. මේ සියලු දේ මට ලැබුණේ කලාව නිසා.මගේ රටේ මිනිස්සු නිසා. නර්ථනය කියන්නේ මම ආසාකරන දෙයක්. කැමැති දෙයක්. ඒ නිසා ඒ වේදිකාවේ යමක් කරන්න මට පුළුවන් කියා මා සිතුවා. සමහරු මට කිව්වා මුල් වටයෙන් කැපෙයි එහෙම වුණොත් ඔයාගේ නමට හොඳ නැහැ කියලා. නමුත් මම හිතුවේ එය පේ‍්‍රක්‍ෂකයා තීරණය කරයි. මට ඕන මධූමාදව අරවින්ද කියන නමේ පුංචි මතකයක් වත් තරගය අවසානයේ පේ‍්‍රක්‍ෂකයා තුළ රැඳී තිබුණොත් ඇති කියන එක විතරයි.හොඳයි ඔබ හොදින් ජය පරාජය විඳදරා ගන්න පුළුවන් කෙනෙක්ද?මගේ හිතේ පරාජය කියන දේ නැති කෙනෙක්. හැමදේම දිහා බලන්නේ ජයග‍්‍රාහී ලීලාවෙන්. මගේ මල්ලි දිහා බලපුවාහම හිතනවා මම ජයග‍්‍රාහකයෙක් කියලා. මගේ අම්මා තාත්තා මිනිස්සු අතර ඉන්න ලැබුණ එක මට ජයග‍්‍රහනයක්.තරගයකදී වුණත් ජය පරාජය මට බාහිරව බලපාන්නේ නැහැ. මේ තුළ ඉගෙන ගන්න දේ අයිති මටයි. ඉන් ලබන්නෙත් ජයග‍්‍රහනයක් මිසක් පරාජයක් නෙමෙයි.අද මම මගේ ශරීරයෙන් කිලෝ 20 ක පමණ ප‍්‍රමාණයක් අඩු කර ගත්තා. ඒ මේ වේදිකාවට අවශ්‍ය ශරීරයේ නම්‍යශීලිත්වය නිසා. එය එක පැත්තක්. තවත් පැත්තකින් මම තරුණයන්ට කියන්නේ ජීවිතයට මොන ප‍්‍රශ්න ආවත් ඔබේ ශරීරයෙන් පළගන්න.ශාරීරික ව්‍යායාම තරම් ඔසුවක් ජීවිතයට තවත් නැහැ කියලා අත්දැකීමෙන්ම මම දන්නවා.හොඳයි නැවතත් ඔය ජීවිතය බෙදා හදා ගන්න අදහසක් ඔබ තුළ නැද්ද?මම හුඟක් වාසනාවන්ත පුතෙක්. අම්මා තාත්තා ඉදිරියේ මට පාළුව දැනෙනවා අඩුයි. මම ගොඩක් කාර්ය බහුල වෙලා දැන්.මගේ පෙර යොවුන් වියේ විඳින්න තිබුණ දේ මගෙන් මඟ හැරුණා කියලා හිතෙනවා. දැන් මට නොහැකිවුණ ඒ ජීවිතයේ සමහර දේ හොයා යනවා.මම ජීවිතය විඳින්න ආපු කෙනෙක්. එය බෙදාගන්න ආපු කෙනෙක් කොහේ හෝ ඇති. දැන් මම සරුංගලයක් වගේ සැහැල්ලුවෙන් හමා යනවා.දැන් ආපහු ජීවිතය දිහා හැරිලා බලද්දි මොකද හිතෙන්නේ.ලොකු සතුටක් මට දැනෙනවා. පොඩිකාලේ ඉඳන් මට සමරන්න දේවල් ගොඩක් තියෙනවා.මගේ පාසල් කාලේ දඩබ්බර කම් සුන්දර පේ‍්‍රම වෘත්තාන්ත මේ සියල්ලක් දිහා බලලා මට සතුටු වෙන්න පුළුවන්.හැමදාමත් ජීවිතය දිහා සර්ව සුභ වාදිව මම බැලුවේ. මම ගොඩක් සිංදු කියපු කෙනෙක් නෙමෙයි.නමුත් අවුරුදු ගාණක් මම සිංදු කීවේ නැහැ කියලා පෙ‍්‍ර්ක්‍ෂකයන්ගේ ආදරයෙන් මම ඈත්වෙලා නැහැ කියලා නම් මට දැනෙනවා.වසන්ත ජයසිංහ ආරච්චිගේ ඡායාරූපය දුෂ්මන්ත මායාදුන්නේ  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809147</link>
    <topic>දොස්තර ‘සෙල්ලම’ සැබෑ කරගත්</topic>
    <author>ඉනෝකා පෙරේරා බණ්ඩාර ඡායාරූප ගීත් ද මැල්</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්ස්තුතියි.ඔබ අපේ ඉල්ලීමට ප‍්‍රතිචාර දක්වනවා.පොලිස් සේවයෙ, හමුදාවෙ, ගුරු, වෛද්‍ය, නීතීඥ, ඉංජිනේරු වෘත්තීන්වල විතරක් නොවෙයි.කලා කටයුතුවල ලාක්ෂා හා කුඹල් කර්මාන්තවල වගේම, මෙකී නොකී දහසකුත් එකක් ක්ෂේත‍්‍රවල පවුල් පිටින් නිරතව ඉන්න අය ගැනත්, පවුල් පිටින් මහණ දම් පුරන හෝ පවුලේ වැඩි සාමාජිකයන් පිරිසක් පූජක පැවිදි ජීවිතවලට සම්බන්ධව සිටින අය ගැනත් අපිට කියන්නෙ ඔබ.ඉතින් ‘එක ඉත්තක...’ වෙන්වෙන්නෙත් රට පුරා විසිරී සිටින එහෙම පවුල් වෙනුවෙන්.හෝමාගම මූලික රෝහලේ වෛද්‍ය අධිකාරි, එස්.කරුණාරත්න වෛද්‍යතුමා ගැන අපිට කිව්වෙත් පාඨක ඔබෙන් කෙනෙක්.නම නොදත් ඇයටත් පිං!සමරකෝන් කරුණාරත්න වෛද්‍යතුමාගෙ පවුලෙ සාමාජිකයන් ගණන හතරක්.වෛද්‍ය කරුණාරත්න(අයියා)බිරිය, ජයසීලි ඇතුලත්මුදලි. පාදුක්ක සෞඛ්‍ය වෛද්‍ය නිලධාරි කාර්යාලයට අනුයුක්ත වේරගල මධ්‍යම බෙහෙත් ශාලාවේ වෛද්‍යවරියක්. (අධි ශ්‍රේණියේ)කරුණාරත්න වෛද්‍ය පවුලේ එකම පුතු, ලසිත භාග්‍ය කොළඹ වෛද්‍ය විද්‍යාලයේ අවසන් වසරේ.කලණි පියුමිකා, එකම දූ. පශු වෛද්‍යවරියක් වනු වස්, පේරාදෙණිය සරසවියේ ‘පශු වෛද්‍ය හා පශු විද්‍යා’ පීඨයේ පළමු වසරේ ඉගෙන ගන්නවා.අම්මා, තාත්තා හා අයියා මෙන්ම වෛද්‍ය වෘත්තිය තෝරා ගත් නමුත්, කලණිගෙ වැඩි ආදරය සතුන් වෙනුවෙන්.දන්නවද...සමරකෝන් කරුණාරත්න වෛද්‍ය තුමාගෙ නිවුන් සොයුරා, සමරකෝන් පියසේන.ඔහුත් වෛද්‍යවරයෙක්. සෞඛ්‍ය අමාත්‍යංශයේ, ‘අධ්‍යක්ෂ - වෛද්‍ය සේවා’ තනතුරේ.එකම හැඩ රුවැති, ගති ගුණැති මේ නිවුන් අයිය මලෝ උගත්තෙ එකම පාසලේ එකම පන්තියක. එකම සරසවියකින් පසු එකම රෝහලකින් ඇරැඹි ඔවුන්ගේ වෛද්‍ය දිවිය අද දෙතැනක.ඒත් වෛද්‍ය වෘත්තිය පිළිබඳ හසරක් – ගැඹුරක් නොදත් පුංචි සන්ධියේත් මේ අයියා මලෝ දෙන්න හිටියෙ එකම හීනෙක.සෙල්ලම් කළත්, මේ දෙන්නයි දොස්තර.වෛද්‍ය පියසේන(මල්ලි)ලෙඩා වුණේ බාල මල්ලිදවසක් බෙහෙත් ගන්න ආපු චූටි මල්ලිට අයියා බෙහෙතක් නියම කළා.’බුත්සරණ ඇට කොටලා පොවමු..’කොටාපු බුත්සරණ ඇට ටික බීපු චූටි මල්ලි නොනවත්වා වමනෙ කරලා, අන්තිමට නැවතුණේ, ඉස්පිරිතාලෙන්.එච්චර දෙයක් වෙලත්, මේ අයිය මලෝ නෙවෙයි, ‘දොස්තර - ලෙඩා’ සෙල්ලම නැවැත්තුවෙ.අයියට හිතුන මල්ලිට ඉන්ජෙක්ෂන් ගැහුවොත් තමා වඩා හොඳ කියල.පත්තු වෙන ලිපට, කැත්ත එබුවෙ කාටත් හොරෙන්.දැන් හරි. කැත්ත ගාණට රත්වෙලා.දොස්තර මහත්තය ඇත්තටම විදපු තැන තමා වඩා හොඳ... අයියට හිතුණා. රත්වෙච්චි කැත්ත ඊළඟ මොහොතෙ නැවතුණේ, මල්ලිගෙ අතේ.චූ..ස් ගාන සද්දෙත් එක්ක ඊළඟට ඇහුණෙ චූටි මල්ලිගෙ මරළතෝනි හඬ. කැත්ත විසිකරපු අයියා හැංගුණා. වරුගානක් යනකල් කාටවත් හොයාගන්න බැරි තැනෙක.තාත්තගෙන් ගුටි කන්න වෙයි කියල බය හිතුණත්, කරපු වැඩේ ආදීනව කියාදුන්නා මිස, තාත්තා නෙවෙයි පාරක් ගැහුවෙ.”හැබැයි එදා තාත්තා ගැහුව නම් මට දොස්තරකමත් එපා වෙන්න ඉඩ තිබුණා. තාත්ත කළේ වැරැද්දෙ බරපතළකම කියා දීපු එක.. එතකොට මායි මල්ලියි දෙකේ් පන්තියෙ විතර ඇති..”අහංගම ගුරුල්ලවල උපන්ගම වෙච්චි කරුණාරත්න දොස්තර මහත්තයා, මුලින්ම ඉගෙන ගත්තෙ අහංගම ශාරිපුත‍්‍ර විදුහලේ.”ඒ කාලෙ හෝඩියෙ ඉඳන් හයේ පංතියට වෙනකල් මල්ලියි මායි තමා එක- දෙක වුණේ.වෛද්‍ය කරුණාරත්න සිය බිරිය, පුතු හා දියණිය සමඟඩෙව්රියස් ඉයතපාල, අපේ ගුරුතුමා. එකේ ඉඳන් හයේ පංතියට වෙනකල් ගුරුතුමත් ආවා මාරු වෙවි.අපි දෙන්න දක්ෂයි කියල දැනගෙන ගුරුතුමා තමයි ගාලු කොටුවෙ, ‘ඕල් සේන්ට්ස් කොලේජ්’ එකට අපිව දැම්මෙ.පාන්දර නැගිටල හැතැප්ම තුනක් විතර පයින් ඇවිත්, රුහුණු කුමාරි අල්ලගන්නව.හැබැයි කාටත් කලින් ඉස්කෝලෙට එන්නෙ අපි. හවසටත් හැතැප්ම තුනක් විතර පයින් ඇවිදගෙන නඩේට වැටිල ගෙදර යන්නෙ.ඉස්සර අපේ ගංවල මිනිස්සු හරියට බලි අඹලා පාර දෙපැත්තෙ තියනවා. අපේ වැඩේ බලි, මට්ටං වෙනකල් ගල්ගහන එක.දවසක් අපි ගල් ගගහ යනකොට තලගොයෙක් පොල්ගහකට නගිනව. කොල්ලො ටික තලගොයාට ගල්ගහන්න පටන් ගත්තා. කරුමෙට මගේ ගල වැදිල සතා තුවාල වුණා. තාත්තටත් ආරංචිය ගියා. එදා නම් මට තාත්තා ගැහුවා..”නොදන්න කාලෙ එහෙම වුණාට, මෑත කාලෙ තලගොයකුට පිහිට වෙලා, අර පව මැකෙන්න පුළුවන් විදිහෙ පිංකමකුත් කරගන්න වෛද්‍යතුමාට පුළුවන් වුණා.”එදා මිදුලෙ ඉඳන් අපේ බල්ලො දෙන්න තලගොයෙක් දෙපැත්තට අදිනවා. බලද්දි බඩවැල් එළියට ඇවිත්. හැබැයි සතා හුස්ම ගන්නවා. මං අර බඩවැල් සේලයින් වතුරෙන් හෝදලා, ඇතුළට තල්ලු කරල බෙහෙත් දමලා මැහුවා. වැඩි හොඳට බඩ වටේ ලොකු ප්ලාස්ටරයක් දැම්මා. සුමානෙකට විතර පස්සෙ මට පේනවා ප්ලාස්ටරයත් පිටින්ම අර තලගොයා පොල්ගහක් දිගේ යනවා. මට දැනුණු සතුට කියලා නිමකරන්න බැහැ.එදත් අපි ගත කළේ බොහොම සරල ජීවිතයක්. අම්ම දරුවො අටදෙනකුට ලොකු බත් හැලියක් තැම්බුවා. මස් ගෙදරට ගේන්නෙවත් නෑ.මාළු ගෙනාවෙත් ඉඳල හිටල. එළවළු 4-5 ක් අනිවාර්යයෙන්ම බතට තිබුණා.ඉස්කෝලෙ ඇරිල ආ හැටියෙ, පොත් ටික තියල අපි ගියේ සෙල්ලම් කරන්න. කොහේ ගියත් හය වෙනකොට ගෙදර එන්න ඕනෙ. ඒක තාත්තගෙ නීතිය.ටීවී නෑ. ගුවන් විදුලියක්වත් නෑ. බුදුන් වැඳල, පොත් පාඩම් කරල 7- 8 වෙනකොට නිදි.හරිම සරල ජීවිතයක්.”මල්ලිගෙයි මගෙයි සීමාවාසික පත්වීම, ගාලු මහ රෝහලට. ඒ 1971 දී. අපි දෙන්නම වැටුණෙ එකම වාට්ටුවෙ දෙපැත්තකට. මල්ලිගෙ ලෙඩ්ඩු වැරදිලා මං ගාවට එනවා. මගේ ලෙඩ්ඩු මං කියල මල්ලි ගාවට යනවා. ඔය වගේ පැටලිලි හරියට.දවසක් මල්ලියි මායි රෑ නවයට විතර පංති ඉවර වෙලා රබර් වත්තක් මැදින් යනවා. කට්ට කළුවර. මල්ලි නැවතුණා සුළු අවශ්‍යතාවකට. මං හෙමින් ඉස්සරහට ගියා. වාහනයක එළිය වැටුණා.මං හැරිල බලද්දි මල්ලි ළඟ වාහනේ නවත්තල මොනවදෝ අහනවා. ඊට පස්සෙ ඉස්සරහට ඇවිත් මං ළඟත් නැවැත්තුවා. ඩ‍්‍රයිවර් ජනේලෙන් ඔළුව දාලා ඒ වේගෙන්ම ඔළුව ඇතුළට අරන් පාගල ගියා.මල්ලිගෙන් මං ඇහුවා මොනවද එයා ඇහුවෙ කියල. ඒ පැත්තටද යන්නෙ දාගෙන යන්නද ඇහුවලු... පස්සෙ තේරුණේ ඩ‍්‍රයිවර් බයවුණා මං හොල්මනක් කියලා. ඇයි පාළු රබර් වත්තක එක වගේ මුහුණු දෙකක්නෙ...” ගාල්ලෙන් පස්සෙ මං බලංගොඩ රෝහලට ගියා. මල්ලි වලස්මුල්ලට ගියා.එදා අපි දෙන්න සූට්කේස් දෙකකුත් අරන් එකම බස් එකේ ඇවිත් මඟින් බැහැල වෙන්වුණා.මගේ බිරිඳ මුණගැහුණෙ බලංගොඩදි. ලියාපදිංචි වෛද්‍යවරියක් ලෙස ඈත් වැඩ ඇරැඹුවෙ ඒ රෝහලින්.ඊට පස්සෙ හෝමාගම මූලික රෝහලට ආවා. 1983 ජූලි 22 අපි විවාහ වුණේ. හැබැයි මං මාරුවෙලා යන යන ගානෙ ඇයත් ඒ රෝහලටම ආවා..”ජීවිතේ දුක සැප බෙදාගන්න ලේසි වුණේ, ඈ හැමදේකදිම ළඟින්ම හිටි නිසා කියලයි වෛද්‍යතුමා කියන්නෙ.දෙනියායෙ ඉන්න කාලෙ මහත්තයා බලංගොඩ, බගවන්තලාව වගේ දුර පළාත්වල කැලේ යනව හරියට දිවි නසාගත් අයගෙ මරණ පරීක්ෂණවලට. මං ඉතින් ‘ඩියුටිත්’ ගිහින් දරුවොත් බලාගෙන ඉන්නවා.දුවයි පුතයි දෙන්නවම අපි දැම්මෙ හෝමාගම ජනාධිපති විදුහලට. කොළඹ ඉස්කෝලෙකට දාන්න මහත්තයට කොහෙත්ම ඕනෙ වුණේ නෑ.හැබැයි දෙන්නම ශිෂ්‍යත්වෙ පාස් වුණා. පුතාට කොළඹ රාජකීය විදුහල ලැබුණා. දුවට විශාඛා විදුහල ලැබුණා. ඒ දෙන්නම ඒ අයගෙ උත්සාහයෙන් ගොඩනැඟුණු එක අපිට හරි සතුටක්...”අම්මා කියන ඔය සතුට නිසාම දූ පශු වෛද්‍ය විද්‍යාව තෝරා ගනිද්දිවත් අම්ම – තාත්තට ඕනෙ වුණේ නැහැ ඒ මඟ වෙනස් කරන්න.”එයා සත්තුන්ට හරිම ආදරෙයි. දැනුත් පේරාදෙණියෙ ඉඳන් කතා කළත් අහන්නෙ එයාගෙ බල්ලො පූසො ගැන..”මසට මරණ සතුන්ගේ තත්ත්ව පරීක්ෂාවත් පශු වෛද්‍ය වරයකුගෙ කාර්යභාරය. හැබැයි ඉතින් මේ තරම් සතුන්ට ආදරය කරන කෙනකුට ගව ඝාතකාගාරයක් ළඟට යන්න පුළුවන්ද කියන එකයි ප‍්‍රශ්නෙ.”නැහැ. ඒක මගේ රස්සාවෙ කොටසක්. ළඟට නෙවෙයි, ඇතුළට ගිහින් ඒ හැම දේම ඇහින් දැක්කා. සත්තුන්ට ආදරේ වුණත් රාජකාරියත් හරියට ඉගෙන ගන්න ඕනෙනෙ.අනෙක් අතට, මිනිස්සුන්ට සේවය කරන්න වෛද්‍යවරු ඕනෙ තරම් ඉන්නව.. සත්තුන්ට එහෙම නැහැනෙ..”ඔන්න කලණිට හිතුන දේ.සොබාවයෙන්ම කලණිට තියෙන්නෙ අහිංසක පෙනුමක්. හිතේ හයියත් ඒ වගේම තියෙන එක කොයිතරම් නම් වටිනවද කියල මට හිතුණෙ ඈ තෝරාගත් වෘත්තියෙ තතු අහල.පළමු සැරේ ලකුණු මදිවුණා කියල, ඈ නෙවෙයි උත්සහය අත හැරියෙ. දෙවැනි පාරටත් විභාගෙ ලියුව. හිතුව වගේම සමත් වුණා.පොත පතටම ලැදි ලසිතට, පුංචි කාලෙ නම් වෛද්‍ය වෘත්තිය එපා වුණා. අම්මයි තාත්තයි ‘නයිට් ඩියුටි’ යන එකම දැකල.ඒත් ටිකෙන් ටික ලොකුªවෙනකොට ලසිතම තේරුම් ගන්න ඇති උත්තරීතර වෛද්‍ය වෘත්තියෙ වටිනාකම, ගෞරවය.”අම්මවත් තාත්තවත් කවදාවත් අපිට බල කළේ නෑ. හැබැයි ගෙදර දැකපු එකම දේ, ලෙඩුන් සුවපත් කිරීමෙන් අම්මයි – තාත්තයි ලබන සතුට. ඒ කතා බහ පවා වෙලාවකට ශක්තියක් වුණා..”ලසිත කියන්නෙ, තමන්ගෙ වෛද්‍ය ජීවිතයට දෙමාපියන්ගෙන් ලද අත්වැල ගැන. පදනම ගැන.කරුණාරත්න පවුලෙ අම්මත් තාත්තත් දියණිත් නිර්මාංශ ආහාරවලට පුරුදු වෙලා.”එදා වගේමයි අදත් අපේ ජීවිත. හරිම සරලයි. සැහැල්ලුයි. රෝගීන් සුවපත් කිරීමේ සතුට තමයි අපි හැමෝම විඳින්නෙ..”ඔහුගෙ වෛද්‍ය ජීවිතයට දැන් 31 වසරක්. ඇගේ වෛද්‍ය ජීවිතයට 28 වසරක්.තවත් වෛද්‍යවරු දෙදෙනෙක්, මේ සමාජෙට තිළිණ කළ මේ අම්ම තාත්තා, ඒ තෘප්තියෙන්ම සැනසෙන අය.කොටින්ම, ඔවුන් හැමෝම එක ඉත්තක පිපී සුවඳ හමන මල්.ඉනෝකා පෙරේරා බණ්ඩාර ඡායාරූප ගීත් ද මැල්   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809148</link>
    <topic>මේ මගේ හීන සැබෑවෙන කාලයයි</topic>
    <author>ජයමිණි අත්තනායක සේයාරෑ ගීත් ද මැල්</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්හැම වෙලාවෙම ඇය හිටියේ කුමක් හෝ ගීතයක් මුමුණමින්... ගෙදර දොරේ වැඩ කරන අතර තුරත්, ගමනක් බිමනක් ගියත් නිදා ගන්න ගියත් එහෙමයි."උඹට තියෙන්නේ පුදුම සිංදු පිස්සුවක්. අනේ මන්දා කොහෙන් නතර වෙයිද කියලා."ඉස්කෝලේ යාළුවෝ කට්ටිය, එකතුවෙලා විහිළු කළත් ඈ නොවේ ගණනකට ගත්තේ.ගුවන් විදුලියෙන් අහපු හැම ගීතයක් ම කට පාඩම් කරගෙන ගායනා කරන කොට ඇගේ අම්මා නම් අහගෙන හිටියේ හරිම ආසාවකින්, උනන්දුවකින්.එතැනින් නතර වුණේ නෑ. දිගින් දිගටම, චිත‍්‍රපට බලන්නත් සංගීත ප‍්‍රසංග නරඹන්නත් ඈ ගියා.ඈ තුළ කුමක් හෝ සැඟවුණු දස්කමක් ඇතැයි සිතූ නිසා අම්මාත් කිසිම ලෝබ කමක් නැතුව මේ කෙල්ලට ඒවා කරන්න ඉඩ හැරියා.රජරට 'ස්වරංගා' නම් වූ සංගීත කණ්ඩායමට ගායිකාවක් විදිහට එක් වෙන්න අවස්ථාවක් ලැබුණේ මේ 'ගායන උන්මාදයට' පිංසිදු වෙන්නට ය. ඒත් ගායිකාවක් විදියට මුළු රටම ඈ හඳුනා ගත්තේ 'සිරස සුපර් ස්ටාර්ස්' නිසා බවයි ඈ පවසන්නේ.ඒ සුපිරි තරු මාවතේ ඉදිරි ගමනක් එන්නට තරම් භාග්‍යයක් උදාකරගත්, අමිලා නදීෂානී ජයසුන්දරගේ අලුත් ම තොරතුරු දැනගන්නට පසුගියදාවක අප ඈ සොයා ගියා.ඒ රාජගිරිය පිහිටි ඇගේ සොඳුරු කැදැල්ලට ."අපේ ගෙවල් ඇඹිලිපිටියෙනේ... ඒත් කොළඹ ඉන්න එක මගේ, සංගීත කටයුතු වලට වඩාත් පහසුයි, මේ වගේ විවේකයෙන් ඉන්න කොළඹ පුංචි හරි නව නිවහනක් කුලියට ගන්න ඕන කියලා මුලදීම සමන්තගේත් (සැමියා) මගේත් හිතේ තිබුණා. ඒක සැබෑ වුණා."මම දැන් රැකියාවක් කරනවා. HNB  ඇෂුවරන්ස් එකේ. අපේ පුතා බිනූෂ දැන් තර්ස්ටන් විද්‍යාලයට යන්නේ. මේ හැම දේකටම මේ ඉන්න තැන පහසුයි."නිඳි බිඳින රෑ අඳුර බිඳ නෙත් හරින්නට කාලයයි මේ... අලුත් හිරු පායා හෙට උදාවෙනවා..."එදාට වඩා පැහැබර මුව හා ඒ ළඟන්නා සිනාව තෘප්තිමත් බවේ සංකේතයක් යැයි මට හැඟේ."අමිලා ගැයූ 'අනාරාධිත සුළඟක් ඇවිත්' කියන ගීතයේ වදන් වැල් මගේ සිතට ගලා ආවේ ඉබේටම වගෙයි.මේ ගීතයේ අරුත ඇගේ ජීවිතයට මොනතරම් සමීප ද?මේ ඈ පිය නැඟූ කටුක මාවතේ දහසක් මල් පිපෙන වසන්ත කාලයයි.ඇත්තටම මගේ හීන සැබෑවී ගෙන එන කාලයක්. මේ 'තුෂාරා' චිත‍්‍රපටයට වගේ ම උදයකාන්තගේ චිත‍්‍රපටයකටත් ගීත ගැයුවා. ඔය අතර 'සිරස - රැජින' ටෙලිනාට්‍යයේ තේමා ගීතයත් ගායනා කළා.""පසුගිය කාලයේ සිරස ආයතනය අපිව ඉතාලිය, සිංගප්පූරුව, එංගලන්තය වගේ රටවල පැවැත්වූ ෂෝ්වලට එක්කරගෙන ගියා."අපේ සිංහල පෙ‍්‍ර්ක්ෂකයන්ගෙන් හොඳ ප‍්‍රතිචාර ලැබුණා. ඒ ගැන හරිම සතුටුයි."මගේ සීඩී එකේ ගීත එකින් එක දැන් නිර්මාණය වෙනවා. ඒ අලුත් ගීත එකතුවත් ළඟදීම 'පාරමි' නමින් දොරට වඩිනවා."අමිලට ගීත ගයන්න විතරක් නෙවේ. වෙළෙඳ දැන්වීම් වලට පෙනී ඉන්න වගේ ම රඟපාන්නත් අවස්ථාව උදාවෙලා."සිරස ආයතනය නිෂ්පාදනය කළ අලුත් ම චිත‍්‍රපටයට රංගනයෙන් එක්වෙන්න අවස්ථාව ලැබුණා. ඒ රූපගත කිරීම් සඳහා පසුගිය කාලේ මං විදෙස් ගත වුණා. මේ දවස්වල අලුත්ම ඇඩ් එකක වැඩ කරනවා."මේ රෑ පායන්නෙ පා... මට කීවා දෝ..." "මීදුම් වසන්තේ - සීතක් දැනේ පංච පියුම් යහනේ"අමිල ගේ ස්වතන්ත‍්‍ර ගීතත් දැන් දැන් ගුවන් විදුලියෙන් ඇහෙන්න පටන් අරන්."මේ වෙනකොට මගේ ගීත, 14 ක් ම සිරස ආයතනයෙන් නිර්මාණය කරලා තියෙනවා. සැමියා සමන්ත සහ පුතා සමඟින්කවදාවත් අපේ හැකියාවන් එළියට ගන්න පුළුවන් වේවි කියලා හිතුවේ නැහැ මෙච්චර ඉක්මනට. මම ඒක ජීවිතයේ ලබපු ලොකුම ජයග‍්‍රහණය.""මගේ සැමියා සමන්තගෙන් එදා ඉඳලම මේ කටයුතු වලට ලැබුණේ ලොකුම අත්වැලක්.එයත් සංගීතයටම නැඹුරු වෙලා ඉන්න නිසා මට පහසුයි.මට මතක් වෙනවා අපි දෙන්නා ඒ දවස්වල සුපර් ස්ටාර්ස් පුහුණුවීම් වලට ඇඹිලිපිටියේ ඉඳලා ආවේ පාන්දර එකට, දෙකට.නැවත ගෙදර යන්නේ රෑ දෙගොඩ හරි ජාමයේ. ඒ මම ගොඩක් ම කට්ට කාපු, දුක් විඳපු කාලයක්."ගායිකාවක් විදිහට ඉදිරියට එනකොට ඒ මඟ වඩාත් ඔප මට්ටම්, කරගන්න සංගීතය පිළිබඳව තිබෙන දැනුම කෙනෙකුට වඩාත් වටිනවා.මේ මගේ අදහස. ඊට අමිලාත් එකඟයි."ඇත්තටම ඔව්. ළමයි ටිකක් වටකරගෙන සංගීතය උගන්වන්න ආසයි. ඒත් ඉස්සරවෙලා මම හොඳට සංගීතය හදාරන්න ඕනෑ.ඒ කාලේ මම සංගීතය ගැන හදාරමිනුයි හිටියේ. ඒත් වැඩ කටයුතු බහුලවීම නිසා එය මඟ හැරී ගියා... ඉදිරියේදී ඒ ගැන හිතනවා."අප කැලණිය පැත්තේ ඉඩමක් මිලදී ගත්තා... අපේ ම කියලා පුංචි තැනක් හදාගන්න ඕනෑ... ඊට සැලසුම් කරලාත් ඉවරයි..., ඒ වැඩ කටයුතුත් තියෙනවා.අමිලා කීවේ ලොකු බලාපොරොත්තුවක් හිතේ දරාගෙන...ජීවිතය ජයගන්න වෙර දරන අමිලාගේ උත්සාහය, නොපසුබට ධෛර්යය, මේ කිසිවකට නොදෙවෙනියි කියලයි ඇගෙන් සමුගන්න මොහොතේ මට සිතුණේ.ජයමිණි අත්තනායක සේයාරෑ ගීත් ද මැල් </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av0809149</link>
    <topic>සම්මානනීය ළමා නළුවා රවිඳු තත්සරණ</topic>
    <author/>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්ස්වර්ණවාහිනියෙන් විකාශය වූ ලක්ෂ්මන් විජේසේකරයන්ගේ ‘ටිකිරි සහ උංගි’ ළමා ටෙලි නාට්‍යයේ ‘ටිකිරි’ ඔබට මතකද?ටිකිරි චරිතයෙන් ඔබේ ආලින්දයට පැමිණි ඔහු රවිඳු තත්සරණ රණතුංග. වයස අවුරුදු 11 ක්. සම්මුඛ පරීක්‍ෂණ වට 5 කට ඉදිරිපත් වී ටිකිරි චරිතයට තෝරා ගැනුණු රවිඳු සෝමරත්න දිසානායකගේ ‘සිරි රජ සිරි’ චිත‍්‍රපටයේ සාමාන්‍ය චරිතයක් නිරූපණය කළා.ඉන්පසු රවිඳු සිහින මැව්වේ චිත‍්‍රපටයක ප‍්‍රධාන චරිතයක් රඟපාන්න.ඒ සිහිනය සැබෑ කරමින් සිරි කුලරත්න අධ්‍යක්‍ෂණය කළ ‘රාස්ස කැලේ’ චිත‍්‍රපටයේ ප‍්‍රධානම චරිත තුනෙන් ‘අමල්’ නමැති එඩිතර ළමයකුගේ චරිතය රවිඳුට ලැබිලා.සනත් ගුණතිලක , නීටා ප‍්‍රනාන්දු, සනෝජා බිබිලේ, ක්වින්ටස් වීරකෝන් වැනි ප‍්‍රවීණයන් සමඟ හරි හරියට රඟපාන්න ලැබීම ගැන රවිඳු ඉන්නේ හරිම සතුටින්.රඟපෑමට පමණක් නොවෙයි. රවිඳු දක්‍ෂ කථිකයෙක් වශයෙනුත් ප‍්‍රසිද්ධයි. ඔහු ගේ කථිකත්වය ප‍්‍රකාශ වුණේ අවුරුදු 6 ක පමණ ළපටි වයසෙදී .2006 වර්ෂයේදී උතුරු මැද පළාතේ පාසල් අතර පැවැත්වුණු ‘ චරිතාරෝපිත’ කථා තරගාවලියෙන් කොට්ඨාස ,දිස්ති‍්‍රක් සහ පළාත් මට්ටමෙන් විශිෂ්ටතම කථිකයා වශයෙන් තේරී ප‍්‍රථම ස්ථානයත් ලබා ගත්තෙ පුංචි රවිඳු තත්සරණයි.රවිඳු කලකට ඉහත දී ‘රජරට ගුවන් විදුලි සේවයේ ළමා මණ්ඩපයෙන්, සජීවි වැඩසටහනක් වශයෙන් විකාශනය කළ ‘ආදර්ශවත් ජාතක කථා’ පෙල ඉදිරිපත් කරලත් තියෙනවා.අනුරාධපුර නිවත්තක චේතිය විදුහලෙන් මූලික අධ්‍යාපනය ලැබූ රවිඳු පහ වසර ශිෂ්‍යත්ව විභාගයෙන් ඉහළින්ම සමත් වී අනුරාධපුර මධ්‍ය මහා විද්‍යාලයේ දැන් හය වසරේ අධ්‍යාපනය ලබනවා....මම ටිකිරි සහ උංගි ‘ ළමා ටෙලි නාට්‍යයෙන් හොඳම ළමා නළුවට හිමි සම්මානය ලබා ගත්තට පස්සෙ මට , මම ඉගෙන ගන්න මධ්‍ය මහා විද්‍යාලයෙන්ද උපහාර උත්සවයක් පැවැත්වූවා.උතුරු මැද පළාතේ බර්ටි දිසානායක මහ ඇමැතිතුමා තමයි මට සුබ පතන්න ආවෙ. ඒක මට ලොකු ශක්තියක් වුණා.ඒ හින්ද මමත් කවදාහරි හොඳට ඉගෙන ගෙන දොස්තර මහත්තයෙක් වෙලා රටට සේවයක් කරනවා.පුංචි රවිඳු එහෙම කියාගෙන ගියේ ලොකු අධිෂ්ඨානයකින්. පුංචි රවිඳුගේ ඒ ප‍්‍රාර්ථනයට අපිත් සුබ පතමු. රවිඳුට මේ තැනට එන්න උදව් උපකාර කරපු අය සිහිපත් කරන්නත් මේ පොඩිත්තා අමතක කෙරුවෙ නැහැ.අනුරාධපුර මධ්‍ය මහා විද්‍යාලයෙත්, නිවත්තක චේතිය විද්‍යාලයේ විදුහල්පතිතුමාත් විදුහල්පතිනියත් , ගුරුවරුන්ටත්, දමයන්ති පොන්සේකා , ලක්‍ෂමන් විජේසේකර , සිරි කුලරත්න සහ සුසිල නිෂ්පාදන ආයතනයෙ හැමෝමවත් රවිඳුගෙ අම්ම තාත්තටත් රවිඳු හිස නමා ආචාර කරනවා.රවිඳුගෙ ලිපිනය තමයි , අංක 55 , දුම්රිය නිවාස , ජයන්ති මාවත, අනුරාධපුරය . 025- 7402377 ට ඇමැතීමෙන් රවිඳුට ඕනෑම කෙනකුට කතා කරන්නත් සුබ පතන්නත් හැකියි.  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091410</link>
    <topic>කොහොමද ? තොරතුරු ?</topic>
    <author>හේමාලිගෙන්</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්සනත් ගුණතිලක රංගනය වෙනුවෙන් කොයි තරම් කැපවෙන කෙනෙක් ද කියන එක පහුගිය දිනක එක් උත්සව අවස්ථාවක ප‍්‍රවීණ රංගන ශිල්පී දයා අල්විස් ප‍්‍රසිද්ධ වේදිකාවකදි පැවසුවා.ඒ 'විරාගය' 'අරවින්ද' වෙනුවෙන් සනත් නොකා නොබී කැපවූ හැටි ගැන කියලා.කොහොම වුණත් අදටත් ඔහු එදා මෙන් ම සිනමාවේ රැඳී ඉන්නේ මේ කැපවීම නිසයි. 'උත්තරා', 'කන්‍යාවි', 'හදවත මල් යායයි' වැනි චිත‍්‍රපටවලින් ඉදිරියේදී ඔහු අප හමුවට එනවා.මේ දිනවල සනත් ගැන කියන්න තවත් අලුත්ම තොරතුරක් තිබෙනවා. ඒ තමයි සුනිල් ටී. ප‍්‍රනාන්දු නිෂ්පාදනය කරන නවතම චිත‍්‍රපටයේ රඟපාන්නත් ඔහුට ආරාධනාවක් ලැබීම.'සුනිල් ටී. කියන්නේ මගේ හොඳම මිත‍්‍රයෙක්. ඔහු චිත‍්‍රපට 48 ක් නිෂ්පාදනය කරලා තිබුණත් ඒ එකකවත් මට රඟපාන්න බැරි වුණා. ඔහුගේ 49 වැනි චිත‍්‍රපටයේ රඟපාන්න පසුගියදා ඔහු මට ආරාධනා කළා. මේ චිත‍්‍රපටයේ තවත් සුවිශේෂත්වයක් වෙන්නේ මෙහි ප‍්‍රධාන චරිතය රඟපාන්නේ මගේ තවත් ළඟම මිතුරෙක් වන ජීවන් කුමාරතුංග වීමයි."සිරස ඩාන්සින් ස්ටාර්ස් එක්ක අපේ නළු නිළියන් රැසක් ගැන පෙ‍්‍ර්ක්ෂකයන් අතරේ වැඩි වැඩියෙන් කතා බහ ඇතිවෙන්න පටන් ගත්තා. අනූෂා දමයන්ති ඉන් එක්කෙනෙක්... ඇගේ රංගන හැකියාව ගැන මෙන්ම නර්තන හැකියාවේ අපූර්වත්වයත් අපි මේ තරගය නිසා බොහෝ දුරට විඳගත්තා.ඒ වුණත් මේ තරගය නිසා අනූෂාට ලැබුණු චිත‍්‍රපට තුනක්ම අත හරින්න වූ බව දන්නෙ ටික දෙනයි. කොහොම වුණත් අනූෂාට මේ දවස්වල නම් ඉස්පාසුවක් නෑ. ඒකට හේතුව පසුගිය කාලේ අතපසු වුණු බොහෝ වැඩ දැන් ඈ කරන්න පටන් අරන් නිසා. සමහර චිත‍්‍රපටවල ඉතිරි රූගත කිරීම්. තවත් සමහරක දෙබස් පටිගත කිරීම්. ඒ එක්කම නර්තන සංදර්ශන රැසකට සහභාගි වෙන්නටත් සිදුවෙලා. එළඹෙන සැප්තැම්බර් මාසයේ තවත් අලුත් චිත‍්‍රපටයක රූගත කිරීම් සඳහා විදේශ ගත වෙන්නත් ඇය බලාපොරොත්තු වෙනවා.පසුගිය දිනයක එක්තරා රූපවාහිනී වැඩ සටහනකට සහභාගි වූ සිනමා හා ටෙලිනාට්‍ය නළු සුරේෂ් ගමගේ පැවසුවේ ඔහුගේ නම වෙනස් කරන්නට හිතුණු බවය.මේ පිළිබඳ ඇත්ත නැත්ත දැන ගන්න පසුගියදා අපි කතා කළා සුරේෂ් ට.ඇත්තටම කියනවා නම් මගේ නම වෙනස් කරන්න ඕන කියන අදහස මගේ හිතට ආවෙත් මගේ හිතවතෙක් නිසා.මම කතා බහට එක්වුණු රූපවාහිනී වැඩසටහනක් නරඹපු අපේ ප‍්‍රවීණ ඡායාරූප ශිල්පී පද්මකුමාර මෙත්තසේන මට දවසක් දුරකථනයෙන් කතා කළා. ඔහු මට කිව්වා මල්ලී, ඔයා බොහොම කෙටි කාලයකින් දිග ගමනක් ආව කෙනෙක්.මට හිතෙනවා මල්ලි ඔයාගේ නමේ අගට යෙදෙන ගමගේ කියන කෑල්ල ‘ගම්ගේ’ කියල වෙනස් උනොත් හොඳයි කියලා. මොකද ඔයා හිතන්නේ කියලා මගෙන් ඇහුවා.ඊට පස්සේ කල්පනා කරනකොට මටත් හිතුණා එහෙම කළොත් හොඳයි කියලා. ඒ නිසා මම මීට පස්සෙ ‘සුරේෂ් ගම්ගේ’ කියලා නම පාවිච්චි කරන්න හිතුණා.මේ දවස්වල මම දමිතා අබේරත්නගේ ටෙලි නාට්‍යයේ රඟපාන්න සීගිරි ඇවිත් ඉන්නේ.ඉදිරියේදී ටෙලිනාට්‍ය වල මගේ නම යන්නේ සුරේෂ් ගම්ගේ කියල තමයි .ඉදිරියටත් මගේ හොඳට මගේ හිතවතුන් කියන කරන අදහස් වලට ගරු කරන්න මම කැමැතියි.හේමාලිගෙන්   </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091411</link>
    <topic>ලොකුම - හොඳම</topic>
    <author>හේමාලි</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්ලොකුම සතුට - සුමති සම්මාන උළෙලේ ජනපි‍්‍රය නළුවා වීම සහ 2003 වසරේ තුර්කියේ පැවැති Best modle of the world තරගයෙන් ලෝකයේ තුන් වැනි තැනට පත්වීමලොකුම දුක - හිතවත් අයගෙන් වෙන්වීමලොකුම දිනුම - කෙටි කාලයක් තුළ දී සිනමාවට ඇවිත් ජනපි‍්‍රය වීමලොකුම පරාජය - පරාජයක් නම් තවම ලබල නෑලොකුම ගමන - සිනමා ගමනලොකුම පැතුම - සිනමාවේ යම් නොමැකෙන නාමයක් තැබීමහොඳම යහළුවා – කීපදෙනෙක් ඉන්නවාහොඳම යෙහෙළිය - කිහිප දෙනෙක් ඉන්නවාහොඳම දවස - උපන් දවසහොඳම තැන - ස්ථාන කිහිපයක්ම තිබෙනවා. ඒ අතරින් කතරගම විශේෂයි .හේමාලි  </content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091412</link>
    <topic>සල්මන්ගේ පැමිණීමෙන්... දෙබිඩි සොහොයුරියන්ගේ පැතුම් ඉටුවෙලා</topic>
    <author>සුජීව තේවහෙට්ටිගේ</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්ලංකාවෙ ජීවත්වෙන අපි විතරක් නොවෙයි, ඉන්දියාවෙත් බොහෝ දෙනෙක් නිතරම සල්මන් ඛාන් හඳුනාගෙන තියෙන්නෙ දඩබ්බරයෙකු විදිහට.සල්මන් තුළ රැඳිලා තියෙන්නෙ දඩබ්බරකම විතරක්ද? ඇයි ඔහුගේ මිනිසත්කමක් ඇත්තෙම නැද්ද? සල්මන් කියන්නෙ නපුරු පුද්ගලයෙක් නොවෙයි.ඔහු තුළ රැඳී සිටින සංවේදී මිනිසා හුඟ දෙනෙක් දැක නැහැ. මේ, ඒ කාරුණික මිනිසා මතුවූ අවස්ථාවක්.ඔබට මතක ඇති, මීට සති කිහිපයකට කලින්, මේ පිටුවෙහිම අප සඳහන් කළා, දෙබිඩි සොයුරියන් දෙදෙනෙකු පිළිබඳ පුවතක්.සල්මන්ට බෙහෙවින් ආදරය කරන සාබා සහ ෆාරා නම්වූ මේ යුවතියන් බලාපොරොත්තුව සිටියේ සල්මන්ව මුණ ගැසෙන්නට.ඔහු මුණ ගැසී, පාරම්පරික ඉන්දීය චාරිත‍්‍රයක් වන 'රාඛි' සිරිත අනුව ඔහුගේ අතක නූලක් ගැටගසා ඔහුට තිබෙන සෙනෙහස කියාපාන්නටයි මේ දෙබිඩි සොයුරියන්ට අවශ්‍යව තිබුණේ.තමන් වෙත දැඩි ලෙන්ගතුකමක් දක්වන සාබා සහ ෆාරාගේ මේ අවිහිංසක බලාපොරොත්තුව පිළිබඳ වගතුග ටික දිනකින්ම සල්මන්ටත් දැනගන්නට ලැබුණා.සොහොයුරියන් දෙදෙනා තමන් හමුවනතුරු උපවාසයක් කරන්නටත් සූදානම් බව දැනගත්ත සල්මන්ගේ හිත වඩාත් සංවේදී වුණා.ඔහු වහාම තීරණය කළේ සාබා සහ ෆාරාව මුණ ගැසෙන්නටයි. ඔවුන්ගේ නිවසට හදිසියේ ම ගිය සල්මන්, සාබාටත් ෆාරාටත් කතා කළා.සල්මන්ව දුටු ගමන් සාබාටත් ෆාරාටත් පුදුමාකාර සතුටක් දැනුණා. තමන් දෙදෙනාගේ ප‍්‍රාර්ථනය ඉටුවූ බව ලොවටම හඬගා කියන්නට තරම් සතුටක් සාබාටත් ෆාරාටත් හිතෙන්න ඇති."අපි දෙන්නා හරිම වාසනාවන්තයි. අපි ප‍්‍රාර්ථනා කළ කාරණය ඉෂ්ට වුණා. සල්මන් ඛාන් අයියා අපිව බලන්න ආවා. අපිට ඕනැවුණේ එයාට ආශිර්වාද කරලා එයාගෙ අතක 'රාඛි' නූලක් බඳින්නයි.අපේ සිරිත විදිහට ඒ නූල බැඳලා අපි දෙන්නාත් සල්මන් ඛාන් අයියාත් අතර තියෙන සහෝදර පේ‍්‍රමය තවත් ශක්තිමත් වේවා කියලා අපි ප‍්‍රාර්ථනා කළා.සල්මන් අයියා අපිට මුම්බායිවලට එන්නය කියලත් කිව්වා." සල්මන්ව මුණ ගැසීමෙන් පසුව සාබා සහ ෆාරා, ඉන්දීය විද්්‍යුත් මාධ්‍යයකට එලෙස ප‍්‍රකාශ කර තිබුණා.සාබාත් ෆාරාත් වෙසෙන්නේ පැට්නා නගරයේයි. ඔවුන් දෙදෙනාගේ මව්පියන් දුප්පත්. දුෂ්කර ජීවිතයක් ගතකරන මේ සොහොයුරියන් ශල්‍යකර්මයකින් වෙන් කරන්නට උත්සාහ ගත්තත් එය අවදානම් කාර්යයක් බවයි වෛද්‍යවරු ප‍්‍රකාශ කර තිබුණේ.ශල්‍යකර්මයෙන් පසුව එක් අයෙකුගේ ජීවිතය ආරක්ෂා වුවත් අනෙක් සොහොයුරියගේ ජීවිතය පිළිබඳව විශ්වාසයක් තැබිය නොහැකි බවයි, ඔවුන් තවදුරටත් ප‍්‍රකාශ කර තිබුණේ.දෙබිඩි සොහොයුරියන්ගේ පියා, ශකීල් අහමඩ් පැවැසුවේ තම දියණියන් දෙදෙනාගේ ඡායාරූපයක් පුවත්පතක පළවී තිබෙනු අබුඩාබියේ රජ කුමරෙකු වන මොහොමඩ් බින් සායෙඩ් දැක ඇති බවයි."එතුමා මගේ දුවලා දෙන්නගේ ශල්‍යකර්මය කරන්න ඩොලර් මිලියනයක මුදලක් වියදම් කරන්න බලාපොරොත්තු වුණා. නමුත්, දිල්ලියේ ඇපලෝ රෝහලේ පරීක්ෂාවකින් පස්සෙ වෛද්‍යවරු කිව්වෙ ශල්‍යකර්මය අවදානම් කියලයි.ඒ, 2005 දීයි. එතැනින් පස්සෙ මොනවත් කෙරුණෙ නැහැ." ශකීල් අහමඩ් ඉතා අසරණ හඬකින් පැවසුවා.කොහොම වෙතත් ඇපලෝ රෝහලේ ඇමරිකානු ස්නායු ශල්‍ය විශේෂඥයෙකු වන බෙන්ජමින් කාසන්, මේ දෙබිඩි සොහොයුරියන්ව පරීක්ෂා කර පවසා ඇත්තේ හැකි ඉක්මණින්, ශල්‍යකර්මය කළහොත් සාර්ථකත්වයක් ලබාගත හැකිය කියලයි.මෙවැනි අවදානම්වූ, දුෂ්කර ජීවිතයක් ගතකරන සාබා සහ ෆාරාව බලන්නට පැමිණි සල්මන් සුපිරි නළුවෙක් පමණක් නොව මනුස්සකම් දන්නා අයෙකු යැයි ද සාබා සහ ෆාරාගේ පියා පැවසුවා."සල්මන් අයියා අපි දෙන්නාව එයා මෙහෙයවන 'දස්කා දුම්' කියන රූපවාහිනී වැඩසටහනටත් එක්කරගෙන යනවයි කිව්වා." සාබාත් ෆාරාත් පුදුමාකාර සතුටකින් කියා සිටියා.  මීට වසර තිහකට පෙර ගුවන් විදුලි වැඩසටහනකින් ප‍්‍රවීණ නිවේදකයකු වූ බණ්ඩාර කේ විජේතුංගයන් පැවසූ වදන් පෙළක් තවමත් බොහෝ දෙනාගේ මතකයෙහි රැඳී ඇතුවාට සැකයක් නැහැ.'ඔවුන් දෙදෙන එක් කළේ ද සංගීතයයි. වෙන් කළේ ද සංගීතයයි.' මේ පාඨය ඇස ගැටුණු සැණෙකින්ම කාගේත් මතකයට නැගෙන්නේ ජනපි‍්‍රයත්වයට පත්වූ හින්දි චිත‍්‍රපටයක්.අමිතාබ් භච්චන්, ජයා බහදූරී ප‍්‍රධාන චරිත නිරූපණය කළ ඒ චිත‍්‍රපටය 'අභිමාන්' මුලින් සඳහන් කළ ඒ තේමාව යොදා ගැනුණේ 'අභිමාන්' චිත‍්‍රපටය වෙනුවෙන්.ගායකයෙකු වූ සැමියාත් ගායිකාවක වූ බිරිඳත් අතර පැවතුණු තරගකාරිත්වය ඊර්ෂ්‍යාවකට පෙරළී ඔවුන් එතෙක් ගත කළ සුන්දර විවාහ ජීවිතයට අසුන්දරත්වය එක්වූ අයුරු මේ චිත‍්‍රපටයෙන් විවරණය වුණා.ජනපි‍්‍රයත්වයට පත්වූ සැමියා ලෙස එදා 'අභිමාන්' හි රඟපෑවේ අමිතාබ් භච්චන්. ඔහුගේ මගපෙන්වීම මත ගායිකා ලොවෙහි කිරුළු පැළඳි ගායිකාව ලෙස රඟපෑවේ ජයා බහදූරියි.සැබෑ ජීවිතයේත් සැමියාත් බිරිඳත් වූ මේ පෙම්වත් යුවළගේ රංගනයෙන් එදා පේ‍්‍රක්ෂකයන් වසඟයට පත්වුණා. එදා 'අභිමාන්' වෙනුවෙන් ගැයුණු ගී අද පරපුර අතර පවා ජනපි‍්‍රයයි.එදා හින්දි සිනමාව දිදුලවන්නට සමත්වූ 'අභිමාන්' අද බොලිවුඩ් සිනමාව තුළ වාර්තාවක් තබන්නට සූදානම් වෙනවා. 'ඒ, 'අභිමාන්' නැවත ප‍්‍රදර්ශනය කිරීමෙන් නොවෙයි.රිෂිකේෂ් මුඛර්ජි විසින් අධ්‍යක්ෂණය කරන ලද පැරැණි 'අභිමාන්' චිත‍්‍රපටයේ කතාව පදනම් කරගෙන අලුත් චිත‍්‍රපටයක් නිර්මාණය කර වාර්තාවක් තබන්නටයි, මේ සූදානම.නව නිර්මාණය අධ්‍යක්ෂණය කරන්නේ් ප‍්‍රවීණ සිනමාකරුවකු වන රජීව් මෙනන්.මෙහි වඩාත් කැපී පෙනෙන්නේ ප‍්‍රධාන චරිත දෙක රඟන යුවළයි.එදා අමිතාබ් මැවූ චරිතය මෙදා නිරූපණය කරන්නේ ඔහුගේ ම පුතු අභිෂේක භච්චන්.එදා ජයා බහදූරි හෙවත් අමිතාබ්ගේ බිරිඳ, මෙන්ම අභිෂේක්ගේ මව රඟපෑ චරිතයට මෙදා පණ පොවන්නේ අයිශ්වර්යා රායි.පැරැණි 'අභිමාන්'හි අමිතාබ් සහ ජායා සැමියා සහ බිරිඳ ලෙස රඟපාද්දී ඔවුන් දෙදෙනා සැබෑ ජීවිතයේදීත් විවාහ වී සිටියා.නව 'අභිමාන්'හි අභිෂේක් සහ අයිශ්වර්යා රඟපාන්නේ ද ඒ අයුරෙන්ම සැබෑ ජීවිතයේදී සැමියා සහ බිරිඳ ලෙස සිටිමින්මයි. එයද විශේෂත්වයක්.නව 'අභිමාන්'හි රඟපෑමට තෝරාගත් මොහොතේදී අයිශ්වර්යාට තරමක් බය හිතුණලු. මීට කලින් ඇය අභිෂේක් සමඟ රඟපා තිබුණත්, මෑතකදී මනිරත්නම් නම්වූ ප‍්‍රවීණ අධ්‍යක්ෂවරයා යටතේ අභිෂේක් ගේ බිරිඳ ලෙස රඟපෑවත් මේ වගේ බියක් දැනිලා නැතිලු.නැන්දම්මා එදා නිරූපණය කළ චරිතයම නිසි අයුරෙන් නිරූපණය කරන්නට තමන්ට හැකිවේද කියන සැකය නිසා අයිශ්වර්යාට එහෙම බියක් දැනෙන්න ඇති.ලබන අවුරුද්දේ (2009) පෙබරවාරි මාසයේ දී නව 'අභිමාන්' චිත‍්‍රපටයේ රූපගත කිරීම් ඇරැඹීමට නියමිත බවයි අධ්‍යක්ෂ රජිව් මෙනන් පැවසුවේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091413</link>
    <topic>මං කවදාවත් මුතූ අතරමං කරන්නෙ නෑ</topic>
    <author/>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්අර්මිලා ගේ උවන මේ දැන් පිපුණ රෝස මලක් මෙන් සුන්දරය. ඇත්තෙන් ම ඈ සුදු පියුමක් සේම රුවින් පමණක් නොව හදවතින් ද පිවිතුරුය. නින්දෙන් අවදි වූවා සේ මහේෂ් අර්මිලාට මුහුණ දී හරි කෙළින් සිටින සේ සිට ගත්තේ ය.ඍජුව දෑස් දෙස බලා සිටින ඇය සෙමින් මල් දම් දෙකක් බඳු දෑත මහේෂ්ගේ ගෙල වටා යවා තම මුහුණට සමීප වන සේ ළං කරගත්තා ය.මේ ලංකාව නොවන බවත් තමා සිටින්නේ විදේශයක බවත් දෙවැනි වරටත් ඔහුට පසක් වූයේ එවිටය."මමී කියනවා...""ඉතින් කියන්න"මහේෂ් නො ඉවසිලිමත් වූවේ සැක සහිතවයි."එහෙම කියන්න බැහැ... මට මොනවද දෙන්නේ..."ඇගේ වෙව්ලන ස්වරයෙන් මහේෂ් පත්වූයේ වඩාත් අසරණ තත්ත්වයකට ය."නංගි ඔය අත් දෙක අහකට ගන්න. ඔයා මගේ නංගි බව අනිත් අය දන්නේ නැහැ...""හායි මම ඔයාගේ නංගි නෙවෙයි කසින්..." තේරුණා ද?...""හරි දැන් කියන්නකෝ මමී මා ගැන මොනවද කිව්වේ කියලා...""මමී කියනවා ලංකාවේ මිනිස්සු හරිම හරි මෝඩයෝ කියලා..."උස් හඩින් සිනාසෙන අර්මිලා මහේෂ්ගේ ගෙල වටා රැඳි දෙඅත් මුදා ඉවතට දිව යන්නේ මහත් දඟකාර ලෙසිනි.ගස්වැල් අතරින් දිව යමින්... තෙත බරිත වූ දිය රෙද්ද ගුලි කරගෙන තමා දෙස බලා හඬ නඟා සිනාසෙන මුතු... අර්මිලා වෙනුවට මුතු මහේෂ් දෙස බලා සිනාසෙන්නීය.තමාට දැනෙන ශෝකයට වඩා දහස් ගුණයක වේදනාවකින් හා පාළුවකින් ඇය වැලපෙන බව මහේෂ් සිහිපත් කළේ දැඩි කළකිරීමකින් ය."මං මහ නරුමයෙක්. කාලකණ්ණියෙක්... අවලමෙක්... කෝපය වැඩි වූ තරමට යටි තොල සැපී ඇති බව දැනුණේ ලේ රස දිවට දැනුණ පසුය. මේ වනවිට මුතු සියල්ල ආරංචි කරගෙන ඇතිවාට කිසිදු සැකයක් නොමැත.කුළුඳුල් පිවිතුරු ආදරයක් වෙනුවෙන් ජීවිතයෙන් ම වන්දි ගෙවීමට සිදුවූ බව අවබෝධ කරගන්නා විට, තමා ඇගෙන් දුරස් වී දුරු රටක සුසුම් හෙලන බව වත් මුතුට දැනගැනීමට සැලැස්වූවා නම්... තමා නිවෙසේ නැති බවත්, හොර රහසේ විදෙස් රටකට පියෑඹූ බවත්, සුරංග ගෙන් ඇය දැන ගන්නට ඇත.අතිජාත මිත‍්‍රයකු වූ සුරංග කල් තබා සියල්ල දැන සිටිය ද මුතූ ගේ ළය ගිනිදැල් අවුලුවන්නට තරම් ආත්ම ශක්තියක් ඔහු ළඟ තිබුණේ නැත."සුරංග මං ගිය පයින් ආපහු එනවා... මම යන්නේ හැමදේම අතහැරල නෙවෙයි... මුතුට මේ බව කියන්න, මං ආපසු එනවා..."නොහඬා හඬමින් මිතුරාගේ උරහිස තරයේ මිරිකාගෙන මහේෂ් පවසන විට, සුරංග ගේ නොපහන් දෑස් කඳුළුවලින් බොඳ වූයේ කෝපයෙන් ද ශෝකයෙන් ද කියා මහේෂ් හඳුනා නොගත්තේ ය."මං කවදාවත් මුතූව අතරමං කරන්නෑ... සුරංග උඹ මං එනතුරු මගේ මුතුවයි, ලැබෙන්න ඉන්න දරුවවයි බලාගන්ඩ ඕනෑ..."සුරංග ඔහුගෙන් උරහිස මුදාගත්තේ කෝපය පාලනය නොකරමින් ය."නොකෙරෙන දේවල් කතා කරන්න එපා පුංචි මහත්තයා... මුතු අමාරුවේ වැටුණා... ඒ විතරක් නෙවෙයි, තාත්ත කෙනෙක් නැතුව දරුවකුගේ වගකීමකුත් බාර ගන්ඩ සිද්ධ වුණා... පව් අසරණී...""මේ අහපන් සුරංග, මම මේ ගමන යන්නෙ අම්ම මැරෙන්න හදන හින්ද. අම්මට මොනව හරි වුණොත් අප්පච්චි මාව විතරක් නෙවෙයි... මුතුවත් තියන එකක් නෑ...""ඒකම තමයි මාත් කිව්වේ... පුංචි මහත්තයා යන දිහාවක යන්න. මං මුතුව බලාගන්නම්..."සුරංග කීවේ ඉවත බලාගෙන ය. ඔහුගේ කෝපය ඉතා සාධාරණ බව මහේෂ් නොදන්නවා නොවේ. ඔහු සුරංග වැළඳගත්තේ හැකි තරම් හැඟීම් යටපත් කරගෙන වුවත්, සට සට ගා ඇද හැලෙන කඳුළු බිඳු පිට දිගේ ගලා යනවිට සුරංගට මහේෂ්ගේ වේදනාව තේරුම් ගියේ ය."මම පොරොන්දු වෙනවා... ඔ...ඔව් පුංචි මහත්තයා ගිහින් එන්න..."ඊට එහා දෙඩීමට ශක්තියක් නොමැතිව ඔහු ගොත ගැසුවේය."මහේෂ් අයියා..."ඔහු පියවි ලොවට පිවිසියේ අර්මිලාගේ උස් හඩිනි."ඔයා තාමත් දුකෙන් ඉන්නවද? මං කිව්වනේ හැමදේම හරියාවි. ඕනවට වඩා කිසිම දෙයක් හිතන්න එපා..."අර්මිලා මහත් ව්‍යසනයකට පත් වී ඇත. මෙ තරම් සොඳුරු ආදරයක් තිබියදී ඔහු දුක්වන්නේ කුමක් නිසා ද? මහේෂ් දෙනෙත් මිරිකා හරිමින් ප‍්‍රකෘති තත්ත්වයට පැමිණෙන්නට වෙහෙස දරමින් සිටී."ඔව් ඔක්කොම හරි යයි නංගී... මට ඔයා උදව් කරනව නේද?"මම ඔයාට නැත්නම් වෙන කාටද උදව් කරන්නේ? මං කවදාවත් ඔයාට පාළුවක් දැනෙන්න දෙන්නේ නෑ... පෙ‍්‍රාමිස්... මං ඔයා ළඟම ඉන්නම්... මෙහේ ලස්සන තැන් බලන්න යනකොට ඔයාට හැමදේම අමතක වේවි."මහේෂ් සුසුමක් හෙලමින් ඇය හා එකඟ වූවා සේ නිහඬවන්නේ අන් කළ හැකි දෙයක් නොමැති නිසා ය. අර්මිලා ගේ අවංක හා ඍජු කතා බහා සෙනෙහස හමුවේ සුසුම් හෙලමින් අතීතය ගැන වැමෑරීමට අවස්ථාවක් ලැබෙන්නේ නැති බව ඔහුට විශ්වාසයි.දින සති මාස ගණන් ගෙවී යනවිට අර්මිලා තමාගේ ජීවිතයට වඩාත් සමීප වෙමින් ඇති බව මහේෂ්ට දැනුණේ මෑතකදී ය. තමාගේ ඉගෙනීමේ කටයුතු හා රැකියාවේ අවිවේකී බව නිසා ජීවිතය නව මාවතක් ඔස්සේ ගමන් කිරීමකට අවතීර්ණ වී ඇත.දවසේ පැය විසි හතර පුරාම මහේෂ් ලැබුවේ නුහුරු හා සමහර අවස්ථාවල ආකර්ෂණීය අත්දැකීම් ය.ලැබෙන සෑම විරාමයකදීම මුතු හා මනෝ ලෝකයේ තනිවන්නට උත්සාහ කළ ද, අර්මිලා සෙවනැල්ලක් සේ තමා සමඟ දැවටීම එයට මහත් බාධාවක් විය. එහෙත් ඇය නිසා ම තම ජීවිතය යළිත් ජීවය ලද බව නම් ඔහුට පිළිගැනීමට සිදුවීම පුදුමයක් නොවේ.මතු සම්බන්ධයි...</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091414</link>
    <topic>දෙරණ ‘ඩී‍්‍රම් ස්ටාර්ස්’ අවසන් අදියරේ</topic>
    <author>සටහන ජයමිණි අත්තනායක සේයා රූ - ගීත් ද මැල්</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්’මාවින්ද වේදනාව පි‍්‍රයේ ආදරේ නිසා’...අලංකාර වූ දැවැන්ත වේදිකාවේ හිඳිමින් ඔහු ගයයි. ඒ වූකලී ශ‍්‍රැති,ස්වර, තාලයන්ට බැඳි පැහැදිලි ගායනයකි. ඒ හා සමගාමීව , ඔහු පාන නර්තනයද මනරම් ය.ඔහුගේ ඉදිරිපත් කිරීමට වශී වූවෝ, වේදිකාවෙන් බහින තුරුමත් අත්පොළසන් හඬ නඟන්නට වූහ.රස මියුරු සංගීතයට අනුව සරල, බටහිර , ශාස්තී‍්‍රය , රැප් , හිපොප්, ගීත රැසක්ම එහිදී ගැයිණි.එතැනින් තවත් තැනකට පය ඔසවා යන්නට තරම් ලෝභකමක් දැනෙන ඒ ගැයුම් ,රැඟුම් , නැටුම් ඒ තරමටම , ආකර්ෂණීයය.වේදිකාව පිටුපසින් අත්වැල් බැඳ හිදින්නේ එවන් කුසලතා දෝතින් ගත් තරගකරුවන් පිරිසකි. අනෙක් පස ඔවුන්ගේ ගායනාවට පසුබිම් සංගීතයය සපයන වාදක මඬුල්ලය.දෙරණ ඩී‍්‍රම් ස්ටාර්ස් ගායක පිරිසවිනිසුරු මඩුල්ල මේ වේදිකාව අභියස. ගායනා හැකියාවන් කිරා මැන ගුරුහරුකම්, ප‍්‍රශංසා ලබාදෙන රෝහණ බෝගොඩ, කීර්ති පැස්කුවේල් හා නිරෝෂා විරාජිනී ඒ අතරය.සංගීතාඹරෙහි, පායන ගී තරු රෑනක්...ඒ ළයාන්විත හඬවල් නියඟයට හසුවූ අපේ ගී කතරට ඇද හැලෙනා “සිරි පොද වැස්සක් වගෙයි .මේ කියන්නේ , දෙරණ ඩී‍්‍රම් ස්ටාර්ස් නවක ගායක පරපුර ගැනය. තරග වට කීපයකින් පසු කරට කර හිඳින තරගකරුවන් 25 දෙනා අතරින් 15 දෙනෙක්ම දැන් වේදිකාවේ. අවසන් වටය දැන් පේන තෙක් මානයේ.තරගකරුවන් 21,000 කට අධික ප‍්‍රමාණයකින් , අද ඉදිරියට ඇවිත් ඉන්න මේ 25 දෙනා නම් සැබෑම දක්ෂයෝ. ඔවුන් ඉදිරියට ඇවිත් ඉන්නේ මේ විනිසුරු මඬුල්ලගෙන් ලද තීරණය හා පේ‍්‍රක්‍ෂක මනාප ප‍්‍රතිචාර (SMS) වැඩිම ප‍්‍රමාණයක් ලබා ගනිමිනි.සතියේ සෑම සෙනසුරාදා, ඉරිදා , දිනයන්හිදීම රාතී‍්‍ර 8.30 සිට පුරා පැය දෙක තුනක් විකාශය කරන මේ වැඩ සටහනේ අධ්‍යක්ෂිකාව ෂර්මිලා ධර්මරාසාය. සමනිෂ්පාදනයෙන් චමින්ද ලාල් විජේසුන්දර හා මාධව ගනේගොඩ එක්වෙති.වැඩසටහනේ පූරකයා වනුයේ ජනපි‍්‍රය නළු අමිල අබේසේකරය AO2 සංගීත කණ්ඩායමේ , සත්සර වලින් හැඩවෙන මෙහි සංගීත අධ්‍යක්‍ෂකවරයා ලෙස කටයුතු කරනු ලබන්නේ, අතුල අධිකාරිය”මේ වැඩසටහනේ අරමුණ හා ඉදිරිය පිළිබඳව අදහස් දක්වන්නට අපත් සමඟ එක්වූයේ දෙරණ රූපවාහිනී සභාපති ලක්සිරි වික‍්‍රමගේයවිනිසුරු මඬුල්ල”රූපවාහිනී මාධ්‍යයෙ විවිධ ආකෘතීන් තියෙනවා. ඒ අනුව Reality Talent Search  (තරුණ හැකියා මැන බැලීම සෑම රටකටම පොදු වූ කාරණාවක්.ඉන්දියාවේ , වුණත් හැම චැනලයකට ම මේ වගේ වැඩසටහන් නිර්මාණය වෙනවා ඒ නිසා “මේ කුසලතා මැන බැලීමේ වැඩසටහනක් වන මෙය එක් චැනලයකටම සිමා වූවාක් නොවේ”ඒ නිසා ”මේ ආකෘතිය ගෙනාවේ මේ චැනලය , කියා කිසිම ආයතනයකට අයිතිවාසිකම්, කියන්න බැහැ.“ අපි කරන්නේ ඒ ආකෘතිය තුළ විවිධ “මොඩල් හඳුන්වාදීම.අපේ ආයතනය ඔවුන්ගේ වයස් සීමාව 18 – 25 දක්වා කියලා සීමා කළා. ඒක අපේ කැමැත්ත මේ තරුණ පරපුරේ, අනාගතයට අපි පාර කියා දෙනවා. රූපවාහිනී ආයතනයක් සතු ඒ වගකීම අපි දැනටත්, ඉදිරියටත් කරගෙන යනවා.”මේ දක්ෂ පරපුර අතර, වෙස් බැඳපු උඩරට නැටුම් ශිල්පීන්, ගිටාර් වයලීන් , පියානෝ වාදකයින් ද ඉන්නවා. ශ‍්‍රව්‍ය දෘශ්‍ය මාධ්‍යයට ගැළපෙන විදිහට , ඒ අයගේ ප‍්‍රාසාංගිකත්වය දියුණු කරගෙන ඔවුන්ගේ ගායනා ඉදිරියට ගෙන යන්නේ කොහොමද ? කියන එකට තමා අපි අත්වැල් සපයන්නේ.”අනෙක් දේ තමා මේ තරගාවලිය හරහා අපි ඔවුන්ට ලබා දුන් පුහුණුව, අවසන් තරගකරුවන් 48 දෙනාට හොඳ පුහුණුවක් , ලබා දුන්නා වටිනාම ශිල්පීන් ලවා.ඉදිරිවටවලදී අපි, මේ තරගාවලිය වෙනස් ස්වරූපයකින් ඉදිරිපත් කරනවා. අවසන් දොළොස් දෙනා ඒ අනුව හැම වටයකදීම පේ‍්‍රක්‍ෂකයින් හමුවේවි.තරගාවලියේ අවසාන් 48 දෙනා වෙනුවෙන් ඔවුන්ගේ නිර්මාණ එළි දක්වන්න අපේ ආයතනය ඉදිරියටත් අත්වැලක් වෙනවා.අවසන් මහා තරගාවලියේ දී “ඩී‍්‍රම්ස්ටාර් “ කිරුළ දිනාගනු ලබන සුපිරි ගායකයාට හෝ ගායිකාවට ලක්ෂ 20 ක් වටිනා මුදල් ත්‍යාගයක් හා ලක්ෂ 30 වටිනා suzuki swift  මෝටර් රථයක් හිමිවෙනවා.ඊට අමතරව , ශ‍්‍රව්‍ය දෘශ්‍ය වීඩියෝ ඇල්බමයක් නිර්මාණය කිරීමට අවශ්‍ය සියලු කටයුතු සූදානම් කරනු ලබනවා “විශේෂ ස්තුතිය ලක්මාල් මුදලිගේ සමන් රත්නායකසටහන ජයමිණි අත්තනායක සේයා රූ - ගීත් ද මැල්</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=av08091415</link>
    <topic>කඳුරටේ සිහිල් වන අරණක දවසක්</topic>
    <author>සටහන හා ඡායාරූප ඉඳුනිල් වීරරත්න</author>
    <content>සපු කුසුම-නදිනිඑක දිගට රජ ගෙදර රජ මඟුල්!වේදනාව තරහව ඇති කරන මේ රෝගයෙන් මිදෙන්නමහින්ද ගේ ආගිය කතාබෝගොඩ පවුලේ දිනේෂ්ගෙන් ‘හිනිදුම් කන්ද’මං ජීවිතය විඳීන්න ආපු කෙනෙක්දොස්තර ‘සෙල්ලම’ සැබෑ කරගත් නිවුන් සොහොයුරෝමේ මගේ හීන සැබෑවෙන කාලයයිසම්මානනීය ළමා නළුවා රවිඳු තත්සරණකොහොමද ? තොරතුරු ?ලොකුම - හොඳමබොලිවුඩ් පුරයෙන්....මං කවදාවත් මුතූ අතරමං කරන්නෙ නෑදෙරණ ‘ඩී‍්‍රම් ස්ටාර්ස්’ අවසන් අදියරේකඳුරටේ සිහිල් වන අරණක දවසක්අගනුවර ගත දවන පරිසරයෙන් පිටත්වී පැය කිහිපයක ගමනකින් පසු සීත මීදුමින් පිරි පරිසරයකට. මොන තරම් සුවයක් ද? මොන තරම් ආශ්චර්යයක් ද?කිලෝමීටර් සියයක තරම් දුරක පුදුම හිතෙන භූගෝලීය වෙනසක්. මේ තරම් විවිධ වූ දේශගුණික වෙනසක්.ලෝකයේ අන් කිසිම රටක දක්නට නොලැබෙන විවිධ දේශගුණික ලක්ෂණ සහිත ප‍්‍රදේශවලින් සමන්විත මවුබිමේ සීත මීදුමින් පිරි නුවරඑළියට ඔබ ගෙන යන්නටයි මේ සූදානම.ඈත නෙතු ගැටෙන මානය තෙක් දිවෙන කඳුපෙළ. හාත්පස සිසාරා දිස්වන අර්තාපල්, කැරට්, ගෝවා, ලීක්ස් වගාවන්. මේ දසුන් අතර ලෝකයේ අන් කිසිම රටක නොමැති ක්ෂණිකව මීදුමින් පිරීයන හෝර්ටන් තැන්න.රජ මැඳුරු සරසන විවිධ පැහැ ගත් මල් ගොමු. සැබැවින්ම මේ පින්බිමේ උපන් අපි සැබෑ වාසනාවන්තයින්.පාසල් නිවාඩු සමයේ දූ දරුවන්, පවුලේ හිතවතුන් සමඟ නුවරඑළියට පැමිණ ගත සිත වෙහෙස දුරු කරගන්නට සිතන ඔබ හෝටන් තැන්න හරහා ගොස් ලෝකාන්තය නරඹන්නට සැලසුම් කරාවි. අද අපේ මේ උත්සාහය ඔබට තවත් අපූර්ව වූ අත්දැකීමක් විඳගන්නට අවස්ථාව උදාකර දෙන්නයි.මිනිසා සහ ගහකොළ අතර ඇත්තේ නොබිඳිය හැකි සබඳතාවක්. ඊට හේතුව ජීවියාගේ පැවැත්මට ගහකොළ අත්‍යාවශ්‍යම නිසා.අපේ රටේ ජනගහනයට සාපේක්ෂව භූමි ප‍්‍රමාණයෙන් 30% කටත් වඩා වනාන්තර තිබිය යුතු වුවත්, මේ වන විට එය 21% ක් තරම් ප‍්‍රමාණයකට අඩුවෙලා. ලෝක උරුමයක් වූ සිංහරාජය වැනි සදාහරිත වැසි වනාන්තරයක් අපට තිබුණත් මේවා මිනිසුන්ගේම කි‍්‍රයාවන් නිසා දිනෙන් දින විනාශයට පත්වනවා.උඩු වියන් ස්ථරයගැමි මුළුතැන්ගේහොරට දැව ඉරන ආකෘතිවන මැද බංගලාවදර කඩන ගැහැනියපරිසර හිතකාමී ඔබට මේ පිළිබඳව අපූර්ව වූ අවබෝධයක් සමඟ සීත මීදුමින් පිරි කඳුකර තෙත් සදාහරිත වැසි වනාන්තරයක චමත්කාරය විඳගන්නට දැන් අවස්ථාව උදාවෙලා.නුවරඑළිය පට්ටිපොළ මාර්ගයේ නුවරඑළියේ සිට කි.මී. 12 ක් පමණ ගිය පසු හමුවන කන්දේඇළ ජලාශයට මායිම්ව පිහිටි කන්දේඇළ අධ්‍යාපන වනෝද්‍යානය අක්කර 25 පමණ ප‍්‍රදේශයක් පුරා පැතිරිලා.වන සංරක්ෂණ දෙපාර්තමේන්තුව මඟින්, පවත්වාගෙන යන මෙම කඳුකර තෙත් සදාහරිත වනාන්තරය ඉතා ඉහළ ජෛව විවිධත්වයකින් යුතු විශේෂිත වන වගාවලින් සමන්විත වන අරණක්.වනෝද්‍යානයට ඇතුළු වූ පසු මෙහි ස්ථාන භාර නිලධාරීවරයා ලෙස කටයුතු කරන වන ව්‍යාප්ති නිලධාරී සරත් නන්දසිිරි මහතා පරිසර සංරක්ෂණ විද්‍යාව පිළිබඳව කරුණු විවිධ නිදර්ශන හා ආදර්ශන මගින් විස්තර කර දෙයි.ඉන්පසු කිලෝමීටර් දෙකකට ආසන්න දුරකින් යුතු මාර්ගය ඔස්සේ මෙම වනාන්තරය තුළින් ගමන් කිරීමට ඉඩකඩ සලසා තිබේ.ඉඳහිට වැටෙන සිහින් වැහි පොදයකට තෙමෙමින්, වරෙක මීදුමින් ගත වෙලා ගනිද්දී දැනෙන සිසිලස විඳිමින් මෙම වනය තුළ අපූර්ව චාරිකාවක යෙදෙන විට ඔබේ ගතට සිතට විඩාවක් නම් නොදැනෙන තරම්.මෙම ගමනේදී අපට වනාන්තරය පිළිබඳවත් එහි වෙසෙන සතා සිවුපාවා පිළිබඳවත් විස්තර කරමින් අපට සහාය වන්නට වන ක්ෂේත‍්‍ර සහකාර ප‍්‍රදීප් චාමර සුරංග සහ එම්.පී.කේ. ද සොයිසා මහත්වරුන් නිතරම සූදානමින්.ගමනට උපදෙස්පිවිසෙන දොරටුවවන විනාශය ආදර්ශනයක්යෝධ මීවන (මහ ගිනි හොට)"කඳුකර සදාහරිත වනාන්තරයක ගහකොළ ප‍්‍රධාන ලෙස කොටස් 2 කට බෙදෙනවා. ඒ උඩුවියන සහ යටිවියන ලෙසින්. යටි වියනේ තිබෙන ශාක අතර කඳුකර බට වර්ග, නෙළු පඳුරු, මීවන විශේෂ, පතිලික් වර්ග, කොක් මොට ආදි ඒවා බහුලව දැකිය හැකියි. නෙළු ශාක වර්ග 5 ක් පමණත්, මීවන විශේෂ ගණනාවක් දැකිය හැකියි. මේ අතරින් යෝධ මීවන ගනයට ගැනෙන කට්ට මීවන, මහ ගිනි හොට, හීන් ගිනි හොට සරුවට වැඩෙනවා.උඩුවියන ස්ථරය ප‍්‍රධාන වශයෙන් මාතාවරණ, වල්කුරුඳු, චීන, දවුල් කුරුඳු, පොල්කටු, ඉද්ද වර්ග, ගල් වෙරළු ආදි ශාකවලින් සමන්විතයි.මේ ගස්වල විශේෂ ලක්ෂණ අතර, මෙහි උසම ශාකය මීටර් 10 - 15 අතර වෙනවා. මෙහි හමන තද සුළඟ නිසා පත‍්‍ර පුංචිය, අතුපතර කුඩයක් වැනියි. ගස්වල කඳු ඇඹරුණු ස්වභාවයක් ගන්නවා."සැබැවින්ම සොබාදහම මොනතරම් පුදුමාකාරද? ගස් මත, පත‍්‍ර මත, තවත් පුංචි පුංචි ගස්. ශාක ලෝකයේ විවිධත්වය හොඳින්ම දැකගත හැකි ලෙස දැන් අප ඉදිරියේ."මේ ගස් කඳන්වල සහ ශාක පත‍්‍රවල හැදෙන තවත් ශාක විශේෂ ගණනාවක්ම තිබෙනවා. කඳන්වල හැදෙන ඒවා අපි ශාක. ඕකිඩ් විශේෂ, මීවන වර්ග, පාසි වර්ග, පොඟනාටු ඒ අතරින් බහුලයි. පාසි, සුදු රැවුලා, අපි පත‍්‍ර අතරින් බහුලව දැකිය හැකියි."ගසක බැඳ ඇති පාසි විශේෂයක් දෙස ළංවී බලන විට නෙත ගැටුණේ සත්ත්වයෙක්."මේ ඉන්නේ කඳුකර අංකටුස්සා. මෙයාගෙ පිරිමි සතා ලස්සනයි. ගැහැනු සතා තරමක් අවලස්සනයි. ජෝඩු වශයෙන් තමයි බහුලව ඉන්නේ. මේ වනාන්තරය ආශි‍්‍රතව දඬුලේනා, වළිකුකුළා, මීමින්නා, මුගටියා සහ අංකටුස්සා දකින්න පුළුවන්.ලොකු සත්තු අතර, වල් ඌරා, ගෝනා, වැලි මුවා, දිවියා, කඳුකර වඳුරා (හැලි වඳුරා) ජීවත් වෙනවා. මේ සතුන් දකින්න නම් මෙහි දවසක් පමණ නිසොල්මනේ යන්න ඕන. එහෙම නැතිනම් මෙහි කඳවුරක් බැඳගෙන සීතල රාති‍්‍රය ගතකරන්න ඕන."සිහින්ව වැටෙන වැහිපොද අතරින් අපූරු කුරුලු ගීතයක් වනය සිසාරා යයි. දෙසවනට මිහිරක් එක් කරන ඒ හඬ මෙවන් පරිසරයක මිස අන් කවර තැනක අසන්නද?"ඒ කඳුකර සැලලිහිණියෙක්. ඈත ගසක ඉන්න නිසා දැකගන්න අසීරුයි. මේ සැලලිහිණිය සමග සත්මලල් කොට්ටෝරුවා මෙහි බහුලව දකින්න පුළුවන්."ගමනට පැය ගණනාවක් ගත වුවද ගතට වෙහෙසක් නැත. තව තවත් එහි රැඳෙන්නට සිත බල කරයි. එක්වරම ඈතින් පෙනෙන මිනිස් රුවක්. ඔහු කුමක්දෝ කාර්යයක නිරත වෙලා. ගසක් කපා දැමීමට සැරසෙන සෙයක්. මොන තරම් අපරාධයක්ද?"මේ අපට ජීවය දෙන පණ දෙවැනි කොට රැක ගත යුතු වනාන්තරය මිනිසා විසින්ම විනාශ කරන ආකාරය පිළිබඳව ආදර්ශන. මේ වගේ 'ආකෘති' ගණනාවක්ම ඉදිරියේදී දැකගන්න පුළුවන්. ගස් කැපීම, ලී ඉරීම, කැලෑ එළි කිරීම, අනවසර මැණික් ගැරීම ඒ අතුරින් වැඩිපුරම.ගමන අවසන් වන විට යුකැලිප්ටස් වන වගාව, මීවන උයන, ඕකිඩ් උයන, පාෂාණ උයන, උණ හා වේවැල් ආදර්ශනය ඇතුළු බොහෝ දෑ පිළිබඳව සැබෑ අවබෝධයක් ලැබිලා.මේ ගමන් මාර්ගයේ මීවන උයන ළඟින් වමට ඇති තවත් මාර්ගයක්. "මෙතැනින් මහ වනය මැදින් කිලෝමීටර් 6 ක් පමණ ගිය විට ඇල්ජින් ඇල්ලට යන්න පුළුවන්."සුරංග ගේ මඟපෙන්වීමෙන් අපට වනාන්තරයේ ඇති අසිරිය පිළිබඳව බොහෝ දේ දැනගන්න, දැකගන්න ලැබුණා. වන උයන මේ තත්ත්වයට ගෙන එන්න නිරතුරුව වෙහෙසෙන නුවරඑළිය දිසා වන නිලධාරී තිලක් පේ‍්‍රමකාන්ත මහතා ගේ මඟපෙන්වීමත්, කැපවීමත් අගය කළ යුතුයි.අපේ රටේ ඇති සොබාදහමේ සොඳුරු දායාදයක් රැකගන්නට අනාගත පරපුරට දායාද කරන්නට ඔවුන් ගන්නා වෙහෙස අගය කළ යුතුයි.වන උයන නරඹා ගත සිත සතුටින් සිටින විට තවත් අපූරු අත්දැකීමක් විඳගන්නටත් අපට අවස්ථාව ලැබෙනවා. ඒ කන්දඇළ ජලාශයේ බෝට්ටු සවාරියයි.මේ සියලු අත්දැකීම් විඳගන්න, ස්වභාවික වන අරණක සීතල රාති‍්‍රය ගතකරන්න ඔබටත් සිතුණොත් 052-22/2329 හෝ 052-2234091 දුරකතන අංකවලින් ඒ සඳහා තොරතුරු ලබාගත හැකියි.සටහන හා ඡායාරූප ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=ay0809141</link>
    <topic/>
    <author>සාගරිකා දිසානායක ජයසිංහ</author>
    <content>කරල් පැහෙන කාලෙට ළමයි ඉස්කෝලේ නෑවිත් කුරුල්ලන් ‘අඹන්න’ යනවාකරන්නාගොඩ මුදලිගේ නෝමිස් ජයතිලක දරුවා මෙලොව එළිය දුටුවේ 1933 අගෝස්තු මාසෙ විසි වැනිදා පිඹුර රෝහලේදී. ඔහුගේ පියා කරන්නාගොඩ මුදලිගේ අමාරිස් ජයතිලක. ඔහු හොඳ ගොවි මහත්තයෙක්. අම්ම උඩුකලගේ බබුන් නෝනා. ඈ රැකියාවක් කළේ නෑ.ඔවුන්ගේ ගම අගලවත්තෙ උඩවෙල. ජයතිලක පවුලෙ හතරවැනියා. ඔහුට වැඩිමල් සහෝදරියන් තුන් දෙනයි. මල්ලියි, නංගිලා තුන්දෙනයි. තාත්තට ගොඩ මඩ ඉඩකඩම හරකබාන තරමකට තිබුණු නිසා කවදාවත් ඔවුන්ට බතින් බුලතින් අඩුවක් තිබුණෙ නෑ.ඇහැලියගොඩ මැදි මහ විදුහලේ හිටපු විදුහල්පති කේ.එම්.එන්. ජයතිලකජයතිලකට නමෝ විත්තියෙන් අකුරු කියෙව්වෙ උඩවෙල පාසලේ හිටපු විදුහල්පති කොතලාවල මහත්තයා. ජයතිලක අනෙක් ළමයි වගේ මුලින් අකුරු කියවලා පස්සෙ පාසල් ගියෙ නෑ. පාසලට ගිය මුල්ම දවසෙමයි මුලකුරු කියෙව්වෙත්. ඊට හේතුවක් තිබුණ. මල්ලිත් එක්ක ජයතිලක සෙල්ලම් කරපු වේලාවක ඇතිවුණු පුංචි ගැටුමකදි නොතේරුම්කමට මල්ලි ජයතිලකගේ කකුලට මන්නෙන් ගැහුවා. කකුල කැපිල ලොකු හානියක් වුණා. තුවාලෙ හොඳ වෙන්න සෑහෙන්න කල් ගියා. ඒ නිසාම ඔහු පාසලට ඇතුළත් වුණේ වයස අවුරුදු හයෙන්. ජයතිලක ඉගෙනුමට දක්ෂයි. ඔහු තුන හතරෙ පන්තිවලදි පන්තියේ ගණිතයට වැඩියම හපනා. රුද්‍රිගු මහත්තය තමයි ඉගැන්වුවේ. රුද්‍රිගු මහත්තය ජයතිලකට හුඟක්ම කැමතිත් ඔහු ගණිතයට හපන් නිසයි. පාසලේ හිටපු විදුහල්පතිතුමා එච්. අලුත්ගේ, එන්.එල්. පීටර්. ඊ.ඒ.පී. එදිරිසිංහ යන ගුරුවරු බොහෝම ඇපකැප වෙලා ජයතිලකලට ඉගැන්නුවා.උදේ පාසල් ආපුවම ඇතැම් ගුරුවරු පාසල අහවර වෙලා බිංකරුවල වැටෙනකලුත් ළමයින්ට ඉගැන්නුවා. එහෙම ඉගැන්නුවේ සතයක්වත් ළමයින්ගෙන් අය නොකර. බොහෝවිට තමන්ගෙ බත්පතෙන් කොටහක් ළමයින්ටත් බෙදලා. ඔහුට හොඳට කවි කියන්න පුළුවන්. පාසලේ සාහිත්‍ය සංගම්වලට වගේම කී‍්‍රඩා කටයුතුවලටත් ජයතිලක දායක වුණා.අගලවත්ත වැසි බහුල සශී‍්‍රක ප‍්‍රදේශයක්. ජයතිලකල වගේම ගමේ වැඩිදෙනෙක් ගොවිතැන් බත් කළා. හාල් පොල් එළවළු හැමදේම වත්ත පිටියෙන්. ඔවුන් කඩපොළෙන් ගත්තෙ ලුණු මිරිස්, තුනපහ, කරවල විතරයි. කුඹුරු වැඩ කාලෙට ළමයිනුත් වැඩිහිටියො එක්ක කුඹුරු වැඩට හවුල් වුණා. කොයිතරම් මීහරක් හිටියත් ඒ පැත්තෙ ගොවියො කොළ මැඩෙව්වේ පයින් පාගලා. ඉතින් ජයතිලකලාටත් ගොයං වැඩට උදව්වට යන්න සිදුවුණා. පුංචි ළමයින්ට ඒක හරිම විනෝදජනක වැඩක්.ජ්‍යෙෂ්ඨ පාඨශාලා සහතිකපත‍්‍ර විභාගය ජයතිලක ඉහළින්ම සමත්. ඒ කාලෙ සිංහල මාධ්‍යයෙන් උගත් ශිෂ්‍යයින්ට ඊළඟට තිබුණු අවස්ථාව ගුරු විද්‍යාල ප‍්‍රවේශය. ජයතිලක 1953 දී ගුරු විභාගෙට ලිව්වා. 1955 දි කටුකුරුන්දෙ ගුරු අභ්‍යාස විද්‍යාලෙට ඇතුළත් වුණා. ගුරු පුහුණුව ලබන්න ජයතිලකලට මුදල් ගෙවන්න සිද්ධ වුණා. ගුරු විද්‍යාලෙ හිටපු විදුහල්පති සී.පී. ද සිල්වා. ඔහු ශිෂ්‍ය ශිෂ්‍යාවන්ගේ අධ්‍යාපනය වගේම චරිත සංවර්ධනය, පෞරුෂ වර්ධනය ගැනත් විශේෂයෙන් සැලකිලිමත් වුණා.ගුරු විද්‍යාල පුහුණුව වසර දෙකයි. එයින් මාස හයක් මීරිගම ගුරු විද්‍යාලෙ. කෘෂිකර්ම පුහුණුවට යැව්වා. මීරිගම කෘෂිකර්මය ඉගනගන්න අතරෙ ජයතිලකටයි තව හතරදෙනකුටයි විද්‍යාලෙ ගව පට්ටිය පරිපාලනේත් භාරව තිබුණා. හොඳ පුෂ්ථිමත් එළ වැස්සියන් ගෙන් කිරි දොවල හැමදාම උදේට විද්‍යාලෙ මුළුතැන්ගෙට බාරදිය යුතුයි. ශිෂ්‍යයන්ට එළකිරි ඕනෑ නම් එතැනින් මිලදී ගත යුතුයි.ජයතිලකයි යාළුවො ටිකයි හැමදාම උදේට කිරි දොවල කුස්සියට දෙන්න කලින් හොඳ හැටි බඩ පිරෙන්නම කිරි බිව්වා. ඉතිරි හරිය කුස්සියට දුන්න. ඒ විදිහට මාස හයේ කෘෂිකර්ම පුහුණුවෙදි ඔවුන් ඇති පදම් කිරි බිව්වා.1957 අග පත්වීම ලැබුණෙ කිරිඇල්ලෙ හිඳුරංගල විද්‍යාලෙට. මුලින්ම වැඩ බාරගන්න යනකොට අම්මත් ජයතිලක එක්ක ගියා. හිටපු විදුහල්පති එස්.ඩී.පී. හබරකඩ. අම්මගේ ඉල්ලීමට හබරකඩ මහත්තය ගමේ හොඳම ගෙදරක ජයතිලකට නවාතැන් සපයා දුන්නා. ඒ කාලෙ පාසලක සාමාන්‍ය ගුරුවරු පස්දෙනකුට එක පුහුණු ගුරුවරයයි. ජයතිලකට බාරවුණේ හතරෙ පන්තිය. ඉංගී‍්‍රසි හැර අනෙක් සියලු විෂයයන් ඉගැන්නුවේ පන්ති බාර ගුරුවරයා.ජයතිලක යුග දිවි ඇරැඹුවේ 1958 දී. ඒ ඉද්දමල්ගොඩ පොඩිහාමිනේ අමරකෝන් මෙනෙවිය සමඟ. ඈ හිඳුරංගල විද්‍යාලෙ හිටපු ඉංගී‍්‍රසි ගුරුතුමී. දැන හැඳිනගෙන විවාපත්වූ ඔවුන්ගේ ලොකු පුතා නිහාල් උපන්නේ 1959 දි. නිහාල් අද රත්නපුරේ මිනුම්දෝරු දෙපාර්තමේන්තුවේ සේවය කරනවා. දෙවැනි දියණිය චාන්දනී ස්වර්ණමාලා උපන්නේ 1960 දි. අද ඇය රත්නපුර ෆර්ගසන් බාලිකාවේ ආචාර්යවරියක්. 1964 දි උපන් රේණුකා කෑගල්ල කන්‍යාරාමයේ ආචාර්යවරියක්. පවුලේ බඩපිස්සි අනුෂා 1969 දි උපන්නා . ඈ දැන් මිලාගිරිය ශාන්ත පාවුලු බාලිකාවේ ආචාර්යවරියක්.1960 දි ජයතිලක වැඩබලන විදුහල්පතිවරයකු ලෙස ඇඹිලිපිටිය පනාමුරේ ෂද්‍යාලයට පත්ව ගියා. පුංචි පුතයි බිරියයි එක්ක ගිහින් පදිංචි වුණේ විද්‍යාල ශාලාව කෙළවර තිබුණු පුංචි කාමරේ. විද්‍යාලෙටම තිබුණේ අඩි 80 ක් දිග අඩි 20 ක් පළල ශාලාවක් පමණයි. පොල්අතු හෙවිල්ලා වරිච්චි බිත්ති බැඳ තිබු ඒ ශාලාවෙ කණුවලට හිටවල තිබුණෙ පුවක් කොටං. ළමයි එකසිය ගාණයි. ගුරුවරු පස්දෙනයි.ගමේ වැඩිදෙනෙක් ගොවියො. කුඹුරු වගේම හේන් ගොවිතැන්. කරල් පැහෙන කාලෙට ළමයි පාසලට එන්නෙම නෑ. “කුරුල්ලො අඹන්න” යනවා. දවසක් ජයතිලක මහත්තයා ළඟ තිබුණු ගරාජයකට ගියා. ළමයෙක් ඇවිල්ල යකඩ කෑල්ලක් ඉල්ලුවා. ජයතිලක ඇහුව ඒ මොකටද කියලා. ළමය කිව්වා ‘කුරුල්ලො අඹන්න’ කියල. ජයතිලකට හරි පුදුමයි. ඔහු ඇහුව ‘ඕකෙන් කොහොමද කුරුල්ලෙක් අඹන්නෙ?’ කියල. කොලුවටත් හිනා. ඔහු කිව්ව මහත්තයො ‘අඹනවා’ කියන්නෙ ‘එළවනවට’ කියල.පනාමුරේ පැත්තෙ සර්පයො පිරිලා. ඒ වගේම දිවි මකුළුවො. දවසක් ගුරු නිවාස කාමරේ වරිච්චි බිත්තියෙ මාපිලෙක්. ඌට ගැහුවම ගිහින් ශාලාවෙ හිටවල තිබුණු පුවක් කොටේට රිංගුව. ඌ අල්ලන්න බැලුවම පොල් කොටේ ඇතුළෙ ඉඳල තවත් මාපිල් පැටව් හත්අට දෙනෙක් එළියට ආවා. දිවි මකුළුවො බිත්ති දිගේ දුවනවා. ලයිට් නෑ. පෙට‍්‍රල්මැක්ස් ලාම්පුවෙන් තරමක එළියක් ලැබුණත් කොයි වෙලේ සර්පයෙක්, මකුළුවෙක් මතුවෙයිද බයෙන් කාලෙ ගෙව්වා.පනාමුරේ ගම බොහොම සරුයි. ගැමියන්ට කන්න බොන්න වගේම මිල මුදලුත් යහමින් තිබුණ. ඒත් ළමයින්ට උගන්නන්න කිසිම උනන්දුවක් නෑ. ජයතිලක මහත්තය දෙමව්පියෝ රැස් කළා. ඉගෙනීමේ වැදගත්කම කියා දුන්නා. ළමයි පාසලට එනවද නැද්ද කියල හොයා බැලුවා. ළමයි වගේම මවුපියන්ගෙත් සිත් ඇදගන්න උපක‍්‍රම යෙදුවා. හැම පෝයටම ළමයි, ගුරුවරු වගේම කැමති වැඩිහිටියන්ටත් සීල ව්‍යාපාරයක් ඇරැඹුවා. නාට්‍ය පුහුණු කළා. ළමයි වගේම ගම්මුන් ඒවට සහභාගි කර ගත්තා.පාසලට කී‍්‍රඩා පිටියක් නෑ. කී‍්‍රඩා පුහුණු කළේ පාර දිගේ. මාණ්ඩලික තරගවලටත් ගමේ ළමයි සහභාගි වුණා. වැඩබලන විදුහල්පතිකම ස්ථිර වුණා. ජයතිලක මහත්තය ගමේ පොදු වැඩවලටත් මුල් වෙලා කටයුතු කළා. පනාමුරේ – ඕමල්පේ පාර හදන්න මුල්වෙලා වැඩ කළා. ගම්මු අතරෙ පාසලත්, විදුහල්පතිතුමාත් ජනපි‍්‍රය වුණා. පනාමුරේ ඇත්ගාල බලන්න ජයතිලක මත්තය යනකොට එදා ඇත්ගාල වැටේ හිටවපු බුරුත කොටං ඒ විදිහටම තිබුණා. ඒ වගේම ඇතුන් දිය බීපු දිය බුබුලත් ඒ විදිහයටම තිබුණා. පනාමුරේ පාසලේ අවුරුදු හත හමාරක් සේවය කළා.ඔය අතරේ ජයතිලක නෝනට උයන්වත්ත ගුරු අභ්‍යාස විද්‍යාලෙ පුහුණුවට යන්න වුණා. එතකොට පවුලෙ පුංචි දරුවො තුන් දෙනෙක්. දරු පැටව් එක්ක දුෂ්කර පළාතක ඉන්න බැරි නිසා ජයතිලක ගුරුතුමා මාරුවක් ඉල්ලුවා. යාළුවෙකුගේ බහකට රැවටිලා ඔහු එවර ඉල්ලා තිබුණෙත් ඉතාම දුෂ්කර පාසලක්. ඒ ඕපනායක වළලකැටිය විද්‍යාලය. යාළුව කිව්වෙ පාරට පේන මානේ හොඳ පාසලක් කියල. ගිහින් බැලුවම පාරෙ ඉඳන් හැතැප්ම දෙකක් විතර පාසලට කන්දේ පයින් යන්න ඕනෑ. හැබැයි පාරට පේනවා. ළමයි එක්ක නවතින්න තැනකුත් නෑ. ඕපනායක ගමේ ලොකු ගේකට තිබුණෙ වලව්ව විතරයි. ළමයි දීග දීල සැමියත් මිය ගිය මැණිකේ විතරක් වලව්වෙ හිටියා. ජයතිලක මහත්තය වලව්වට ගිහින් මැණිකෙගෙන් ඇහුව ළමයි එක්ක නවතින්න වලව්වෙ කොටසක් දෙනවද කියල. මැණිකෙටත් එක්ක කෑම උයල දෙන පොරොන්දුව පිට හය මාසයක් එහෙ හිටිය. පාසලේ වැඩත් කරගෙන දරුවොත් බලාගෙන දුෂ්කර කාලයක් ගත කළා.ඉන්පසුව නැගෙනහිර මුදුන්කොටුව විද්‍යාලෙට මාරු වෙලා ආව. නෝන පුහුණුව අවසන් වෙලා ඉද්දමල්ගොඩට ආවා.ජයතිලක මහත්තය අවුරුදු 1 1/2 කට පස්සෙ ඇහැළියගොඩ පලීගල විද්‍යාලෙට ආව. හැත්තෑ හතෙන් පස්සෙ විදුහල්පතිතුමාට විද්‍යාලෙ දියුණුවට රජයේ උදව් ලබා ගන්න හැකි වුණා. ඉඩකඩ ඇති ශාලාවක් අලුතෙන් ඉදිකළා. කාර්යාලයක් හැදුවා. අඩු ගුරුවරුන් හොයා ගෙන ළමයින්ට අධ්‍යාපනය පැත්තෙන් අඩුපාඩුවක් නොවෙන්න සැළැස්මකට වැඩ කළා.හුඟක් ළමයි ශිෂ්‍යත්වෙන් සමත්වෙලා අවට පහසුකම් සහිත පාසල්වලට ගියා. එහෙම ගිය ළමයි අද විශේෂඥ වෛද්‍යවරුන්, ඉන්ජිනේරුවන් වැනි උසස් වෘත්තීන් හි නියැලෙනු දැකීමත් ඔහුට සතුටක්. ඉන් පසුව පරකඩුවෙ නාරද විද්‍යාලයට පත්ව ගියා. එහි වසර 1 1/2 ක සේවයෙන් පසුව 1978 දි ඇහැළියගොඩ මහා විද්‍යාලයෙ විදුහල්පති තනතුරට පත් වුණා. අද එය ඇහැළියගොඩ මධ්‍යමහා විද්‍යාලයය. ඇහැළියගොඩ විද්‍යාලෙන් වෛද්‍ය විද්‍යාලෙට තේරුණු සිසුවෙක් ඇවිත් විදුහල්පතිතුමා හමුවුණා. ගියවරත් ඔහු උසස් ලෙස විභාගෙ සමත්වෙලා. වෛද්‍ය විද්‍යාලෙට ඇතුළත් වෙන්න ඉල්ලුම් කළ ලිපිගොනුව පාසලෙන් නැතිකළ නිසා ඔහුට විශ්ව විද්‍යාල වරම් අහිමි වෙලා. මෙවරත් එසේ වේ දැයි ඔහු විදුහල්පතිතුමාගෙන් ඇහුවා. විදුහල්පතිතුමා ඔහුගේ බිය සැක දුරු කළා. ලිපි ගොනුව ඔහුටම තැපැල් කරන්නට දුන්නා. එවර ඔහු විශ්වවිද්‍යාලෙට තේරුණා. අද ඔහු අගනුවර ප‍්‍රධාන රෝහලක විශේෂඥ වෛද්‍යවරයෙක්.පාසල් ගණනාවක සේවා කාලයේදි ජයතිලක මහත්තයට මානුෂීය ප‍්‍රශ්න රැසක් විසඳන්නට සිදු වුණා. වරක් පාසලක ගුරුමෙනෙවියක් විවාහ වී සත්මසක් යන්නට පෙර ප‍්‍රසූත නිවාඩු ඉල්ලුම් කළා. රජයේ ගුරුවරියන් විවාහයෙන් සත් මසක් ඉක්ම යන්නට මත්තෙන් දරුවකු ලැබුවොත් ඇගේ සේවය අත්හිටුවීමට රජයට අවසර තිබෙනවා. අර ගුරුතුමියගේ රැකියාවත් විවාහයත් දෙකම ආරක්‍ෂා කරගන්නට හැකි අයුරින් කටයුතු කර දෙන්නට ජයතිලක මහතා සමත් වුණා.වරක් වැඩි වයසක් නැති සිසුවෙක් සිසුවියක් හා පෙමින් බැඳුණු බවට විදුහල්පතිට පැමිණිල්ලක් ලැබුණා. ඔහු පෙම්වතා ගෙන්වා කරුණු වටහා දී සබඳතාව නතර කරන්නට බැරිදැයි ඇහුවා. ඔහු ගත් කටටම “පුළුවන්” කීවා. ගැහැණු ළමයා “කොහෙත්ම බෑ “ කීවා . එහෙත් අවවාද දීමෙන් පසුව තත්ත්වය සමනය වුණා. ගුරු මණ්ඩලයේ හෝ ශිෂ්‍ය ශිෂ්‍යාවන් අතර ඇතිවූ ගැටලු විසැඳීමට ඔහු බොහොම කාරුණික පිළිවෙතක් අනුගමනය කරමින් පාසලේ විනයත් ගෞරවයත් රැකෙන පරිදි කවදත් කටයුතු කළා.1980 ඔක්තෝබරයේදී අධ්‍යාපන ඩිප්ලෝමා පශ්චාත් උපාධිය සඳහා පැවැති තරග විභාගයෙන් සමත් වී කොළඹ විශ්ව විද්‍යාලයට ඇතුළත් වුණා. ඉන් සමත් වූ පසු ඔහුට රත්නපුර දිස්ති‍්‍රක්කයේ මාණ්ඩලික අධ්‍යාපන නිලධාරී තනතුර හිමි වුණා. ඒ යටතේ දිස්ති‍්‍රක්කයේ යුනිසෙෆ් ආධාර ලබන පාසල් අධීක්‍ෂණය කිරීම ඔහුට පැවරුණා. රත්නපුර දිස්ති‍්‍රක්කයේ අඩු ආදායම් ලබන පවුල්වල ඉගෙනුම ලැබූ දුෂ්කර පාසල් ළමයින් සහ වතු පාසල් මේ යටතේ පරීක්‍ෂාවට බඳුන් කැරුණා.යුන්සෙෆ් සංවිධානය මගින් පාසල් ළමයින්ගේ පරිහරණය සඳහා පාසල් වලට ලබා දුන් භාණ්ඩ ඇතැම් විදුහල්පතිවරුන් ළමයින්ට අල්ලන්නටවත් ඉඩ නුදුන් අවස්ථා තිබුණා. එක් දෙමළ මාධ්‍ය පාසලකට ලබා දුන් අල්මාරියක් පාවිච්චියට තබා තිබුණේ සැතපුම් ගණනක් එපිටින් පිහිටි විදුහල්පති ගේ ඬවසේ . ඒ බව දැනගත් ජයතිලක මහතා ලොග් පොතේ සටහන් තැබුවේ මේ පාසලේ ළමුන්ට ඉන් වැඩක් නැති හෙයින් අවශ්‍යතාව සහිත පාසලකට එය ලබා දිය යුතු “ බවටයි. පසුදා අදාල විදුහල්පතිවරයා කබඩ් එක පාසලට ගෙනාවා.තවත් දෙමළ පාසලක විදුහල්පතිවරයා යාපනේ පදිංචිකරුවෙක්. ඔහු සති අන්තයට ගමේ ගියාම නැවත පැමිණියේ මාසෙ අග. පැමිණි දා පටන් නොපැමිණි දිනවලට අස්සන් තබලා. ඒ සඳහා උදව් කළ උප ගුරුවරයාත් විදුහල්පතිවරයාත් මාරු කළත් ඔවුන් සුපුරුදු චර්යාව වෙනස් නොකෙළේලු.1988 දි අධ්‍යාපන පරිපාලන සේවයේ දෙවැනි පන්තියට උසස්වූ ජයතිලක මහතා රත්නපුර දිස්ති‍්‍රක් නියෝජ්‍ය අධ්‍යාපන අධ්‍යක්‍ෂ ධූරයට පත්වුණා. එහිදී ඔහු පරිපාලන කටයුතු තමන් වෙත පවරා ගත්තා. පාසල්වල අධ්‍යාපන මෙන්ම බාහිර සංවර්ධන කටයුතු සඳහා විශේෂයෙන් කි‍්‍රයා කළා. එසේ ඉටු කරන ලද සේවය අගයමින් ඔහුට විශ‍්‍රාම ගත් පසු වසරක සේවා දිගුවක් ද හිමි වුණා. ජයතිලක මහතා 1993 වසරේදී රජයේ සේවයෙන් විශ‍්‍රාම ගත්තා. විශ‍්‍රාමයෙන් පසුව අධ්‍යාපන ක්‍ෂෙත‍්‍රයටම යළිත් සම්බන්ධ වීමට ඔහු අදහස් කළේ නෑ. ඇහැළියගොඩ සේවයේ යෙදී සිටි සමයේ ඉඩමක් අරන් ගෙයක් හැදුව. ගෙවත්තෙ එළවළු වගා කළා. මීරිගම පුරුද්දට කිරි හරක් හැදුව. අදටත් ඔහු ගොවිතැනට බොහොම කැමැතියි.දූ දරුවො විවාපත් වෙලා. දේපළ දරුවන්ට බෙදා දීල දෙන්න දෙමාල්ලො වෙනම තනා ගත් පුංචි නිවසක අද නිදහසේ දිවි ගෙවනවා. බණ දහම් අහනවා දහම් පත පොත කියවනවා . ජයතිලක මහත්මයා සංචාරයට පි‍්‍රයයි . බිරිඳත් සමග ආගමික පෞරාණික සිද්ධස්ථාන නරඹන්නට නිතර යනවා. දරු මුණුපුරන්ගේ සුරතල් විඳිනවා. ඒ අතරෙ සමාජ වැඩත් කරනවා. ඔහු විශ‍්‍රාමිකයන්ගේ සංගමයෙ කි‍්‍රයාකාරිකයෙක්.දිවයිනටම බලපාන සාමවිනුසුරුවරයෙක්. ප‍්‍රදේශයේ විහාරස්ථ දායක සභාවල කාරක සභිකයෙක්. ඒ වගේම ඇහැළියගොඩ සමථ මණ්ඩලයේ සභාපතිත් ඔහුයි.අවුරුදු 37 ක් අධ්‍යාපන ක්‍ෂේත‍්‍රයේ අත්දැකීම් අද ඔහු සමරන්නෙ සතුටින්. ඒත් ගුරුකම සේවයක් මිස රැකියාවක් නොවන බවයි ඔහුගේ අදහස. මේ අගෝස්තුවට සිය ජීවන ගමන් මගේ හැත්තෑපස්වෙනි සංවත්සරයත්, විවාහ දිවියේ පනස්වැනි සංවත්සරයත් සපිරූ ජයතිලක මහතා ජීවිතේ ඉදිරිය දකින්නෙ බොහොම උපේක්‍ෂාවෙන්.සාගරිකා දිසානායක ජයසිංහඡායාරූපය විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809141</link>
    <topic>අමු තේ දළු වලට වාර්තාගත ඉහළ මිලක්</topic>
    <author>සුභාෂිණී ජයරත්න</author>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්සුභාෂිණී ජයරත්නශී‍්‍ර ලාංකීය තේ කර්මාන්තය අද වන විට දියුණු සන්ධිස්ථානයකට පැමිණ ඇත. තේ කර්මාන්තයෙන් පසුගිය වසරේ ඇමරිකානු ඩොලර් බිලියනයකට අධික ආදායමක් ලබා ඇත.තේ සඳහා වන ඉල්ලුම ඉදිරියේ දී ඉහළ නැංවීම කෙරෙහි අවධානය යොමුව ඇති අතර දැනටමත් පෞද්ගලික හා රාජ්‍ය අංශ ඒකාබද්ධව විවිධ ව්‍යාපෘති කි‍්‍රයාත්මක කර ඇත. දැනට අමු තේ දළු සැපයුම්කරුවෙකුට අමු දළු තේ හොඳ වෙළඳ පොළක් සපයන අතර බොහෝ කර්මාන්ත ශාලා හිමිකරුවන් විසින්, තේ කිලෝවක් සදහා රුපියල් 70 කට වඩා වැඩි මිලක් ගෙවනු ලබයි.Ceylon specialty Estate Tea of the Year  තරගය සඳහා ශී‍්‍ර ලංකා තේ මණ්ඩලය විසින් තේ කර්මාන්තශාලා හා නිෂ්පාදන ආයතන වලින් 2008 ජනවාරි ඇයැදුම්පත් කැඳවූ අතර එය කෘෂි දේශගුණික කලාප 7 සහ හරිත තේ අංශ නියෝජනය කරයි.දැනට වාර්ෂිකව තේ මෙටි‍්‍රක් ටොන් 3500 ක් අමෙරිකාවට ආනයනය කරන අතර ඒ මගින් මිලියන 2 ක ආදායමක් උත්පාදනය කෙරේ. සුවිශේෂි තේ සඳහා වු පාරිභෝගික ඉල්ලුම වාර්ෂිකව සියයට 5 – 6 % ක වේගයෙන් වැඩිවීමක් අපේක්‍ෂා කරයි.”විවිධත්වය තුළින් සුවිශේෂත්වය “ ලංකා තේ කර්මාන්තයට ඇති ආකර්ශණීය හා ප‍්‍රබලතම කලාප වලට ආවේණික වූ අද්විතීය ලක්‍ෂණයන්හි ප‍්‍රතිඵලයකි. ලොව අන් කිසිදු රටක මෙම ලක්‍ෂණ නොමැති අතර ලංකාවේ සුවිශේෂි තේ කෘෂි දේශගුණික කලාප වලට ආවේණිකයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809142</link>
    <topic>ටෙලිකොම් මැලේසියා ප‍්‍රධාන මෙහෙයුම් නිලධාරි</topic>
    <author/>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්ආචාර්ය හාන්ස් විජයසූරියටෙලිකොම් මැලේසියා ඉන්ටර්නැෂනල් විසින් ඩයලොග් ටෙලිකොම් සමාගමේ සමූහ ප‍්‍රධාන විධායක නිලධාරි ආචාර්ය හාන්ස් විජයසූරිය මහතා එම ධූරයට අමතරව, ටෙලිකොම් මැලේසියා ඉන්ටර්නැෂනල් මෙහෙයුම් නිලධාරී වශයෙන් පත්කොට තිබේ.මේ පිළිබඳව අදහස් පළ කරමින් ටෙලිකොම් මැලේසියා ඉන්ටර්නැෂනල් සභාපති සහ සමූහ ප‍්‍රධාන විධායක ඩාටෝ ජමාලුඩීන් ඊබ‍්‍රාහිම් “ජාත්‍යන්තර මට්ටමේ විශිෂ්ට වෘත්තිකයන් අප සමාගමේ සියලුම අංශ සඳහා බඳවා ගනිමින් සමාගම ආසියාතික කලාපයේ කි‍්‍රයාත්මකවීම මගින් අපට අපගේ සමාගම් ජාලය තුලින්ම විශිෂ්ට කුසලතාව සොයාගත හැකිවුණා . ඒ හේතුව නිසා අපට ඇත්තේ අසමසම ස්ථාවරත්වයක්.ටෙලිකොම් මැලේසියා හි සමූහ ප‍්‍රධාන මෙහෙයුම් නිලධාරීවරයා වශයෙන් ආචාර්ය හාන්ස් විජයසූරියගේ පත්වීම මගින් අභ්‍යන්තර දක්ෂතාවයන්ට අවස්ථාව ලබාදෙන අතරතුර බාහිර කුසලතා සමාගම වෙත ආකර්ශණය කරගන්නා අපගේ ආයතනික දර්ශනය තහවුරු කෙරෙනවා “ යැයි ප‍්‍රකාශ කළේය.ආචාර්ය විජයසූරිය 1997 සිට දශකයකට අධික කාලයක් ඩයලොග් හි ප‍්‍රධාන විධායක නිලධාරි ලෙස කටයුතු කොට ඇත. සමාගමෙහි ආරම්භක කළමනාකරණ කණ්ඩායමක් සමගින් ඩයලොග් සමාගමේ සියලු ව්‍යාපාරික අංශයන්ට නායකත්වය ලබාදෙන ඔහු ශී‍්‍ර ලාංකේය ජංගම සන්නිවේදන ක්ෂේත‍්‍රයෙහි සිව්වැනි සාමාජික සමාගම වශයෙන් ඇරඹුනු ඩයලොග් ටෙලිකොම් , වෙළඳ පොළ ප‍්‍රමුඛස්ථානය වෙත ගෙන එමින් එය කොළඹ කොටස් වෙළඳ පොළෙහි විශාලතම ඒකාධිකාරය සහිත සමාගම බවට පත් කළේය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809143</link>
    <topic>සෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්</topic>
    <author/>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්සෙලින්කෝ දියවැඩියා මධ්‍යස්ථානය අක්ෂි පරික්ෂාව සඳහා සහනදායි පැකේජයක් හඳුන්වා දෙයි. මෙම වසරේ සැප්තැම්බර් හා ඔක්තෝම්බර් මාසයන්හි මෙම මධ්‍යස්ථානයට පැමිණෙන දියවැඩියා රෝගීන්ට මෙන්ම සාමාන්‍ය පුද්ගලයන්ටද මේ පැකේජය වලංගු වනු ඇත.දුරකථන ඇමතුමකින් වේලාව වෙන් කරගැනීමට ඛ්ැකිවන අතර පැකේජය සඳහා පුද්ගලයෙකුට වැය වන්නේ රුපියල් 2000 ක මුදලකි.මෙම පැකේජයට වෛද්‍ය නිළධාරියෙකු විසින් සිදුකරන අංගසම්පූර්ණ බාහිර පරික්ෂාව , රුධිර සීනි මට්ටම පිළිබඳ කරන පරික්‍ෂණය ලිපිඩ පරික්ෂාව , අති නවීන ඡායාරූපකරණ උපාංග මඟින් සිදුකරන ඇසෙහි දෘෂ්ටි විතානයේ ඡායාරූප ගැනීම හා අක්ෂි විශේෂඥ වෛද්‍යවරයෙකුගේ පරික්ෂාවට ලක්වීම හා උපදේශන ලබා ගැනීමද ඇතුලත් වේ.දියවැඩියා තත්වය නිසා ඇතිවන රෙටිනෝපති තත්වය ඇතුලු ඇස හා සම්බන්ධ අනෙකුත් සියලු රෝග හඳුනාගැනීමට අවශ්‍ය වන නවීනතම උපාංගයන්ගෙන් මේ අක්ෂි සායනය සමන්විතය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809144</link>
    <topic>ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යි</topic>
    <author/>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්ඒෂියන් එලායන්ස් රක්ෂණ සමාගමේ සාමාන්‍යාධිකාරි (ජීවිත රක්ෂණ) ධුරය හොබවන සිරි ජයසිංහ මහතා ශී‍්‍ර ලාංකීය රක්ෂණ ක්ෂේත‍්‍රය තුළ සිය අනභිභවනීය අඛණ්ඩ සේවයේ 50 වෙනි වසර පසුගිය දා සම්පූර්ණ කළේය.1961 දී ශී‍්‍ර ලංකා රක්ෂණ සංස්ථාවේ සේවයේ නියුතු වූ සිරි ජයසිංහ මහතා ඉන්දීය රක්ෂණ සංස්ථාවේ විශේෂඥ පුහුණුකරුවන් යටතේ ජීවිත රක්ෂණයේ සියලු අංශ පිළිබඳව පරිපූර්ණ පුහුණුවක් ලැබීය. එමඟින් ලද විශේෂ ප‍්‍රාගුණ්‍ය නිසා සංස්ථාවේ ප‍්‍රාරක්ෂණ අධීක්ෂකයකු ලෙස ඒ මහතා පත්කරනු ලැබීය.පසු කලෙක ශී‍්‍ර ලංකා රක්ෂණ සංස්ථාවේ නියෝජ්‍ය සාමාන්‍යාධිකාරී (ජීවිත රක්ෂණ) ධුරයට උසස්වීමක් ලද සිරි ජයසිංහ මහතා සිය සේවා කාලය තුළ ආයතනයේ රක්ෂණ ඔප්පු හිමියන්ට ආයතනික ඉතිහාසයේ ගෙවූ වැඩිම ප‍්‍රසාද දීමනා මුදල ලබා දීමටද සමත් විය.එසේම ඒ මහතාගේ දූරදර්ශි ප‍්‍රාරක්ෂණ තීරණ ලෝ සුපතල ප‍්‍රතිරක්ෂණ සමාගම්වල පවා ඇගැයීමට ලක්වී තිබේ.සහකාර සාමාන්‍යාධිකාරීවරයකු ලෙස ශී‍්‍ර ලංකා රක්ෂණ සංස්ථාවේ සිය අතිවිශිෂ්ට සේවා කාලය නිම කරමින් 1998 දී සමූපකාර රක්ෂණ සමාගමේ සාමාන්‍යාධිකාරීවරයකු ලෙස (ජීවිත රක්ෂණ හා සාමාන්‍ය රක්ෂණ) කෙටි කාලයකට සේවයට එක්වූ ඒ මහතා ඉන් ඉවත්ව එෂියන් එලායන්ස් රක්ෂණ සමාගමේ ආරම්භයේදීම එහි සාමාන්‍යාධිකාරී වරයකු ලෙස වැඩ භාර ගත්තේය</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809145</link>
    <topic>සමූපකාර ව්‍යාපාරයට සෙත සැදු වියත් මාර්ගෝපදේශකයා</topic>
    <author>ආචාර්ය දයා අමරසේකර</author>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්සමූපකාර ව්‍යාපාරයේ උදාර ප‍්‍රතිපත්ති මඟින් පොදු ජනතාවට අමිල සේවාවක් සැලකු හිටපු සමූපකාර සංවර්ධන සහකාර කොමසාරිස් මැවිල්මඩ ඒ.එම්. මද්දුමබණ්ඩාර අබේසිංහ මහතා අභාවප‍්‍රාප්ත විය.1966 වර්ෂයේදී පේරාදෙණිය සරසවියෙන් මූලික උපාධි සුදුසුකම් ලැබු ඒ මහතා ආරම්භක යුගයේ සමූපකාර සංවර්ධන දෙපාර්තමේන්තුවේ සමූපකාර පරීක්ෂකවරයකු ලෙස කටයුතු කළ අතර පසුව දිගු කාලයක් පොල්ගොල්ල ශී‍්‍ර ලංකා සමූපකාර විද්‍යාලයේ කථිකාචාර්යවරයකු ලෙස සමූපකාර අධ්‍යාපනයට විශිෂ්ට මෙහෙයක් සැලැසුවේය. ශී‍්‍ර ලංකා සමූපකාර කළමනාකරණ ආයතනයේ ජ්‍යෙෂ්ඨ උපදේශකයකු ලෙස ද කටයුතු කරමින් සමූපකාර දෙපාර්තමේන්තුවේ සමූපකාර සංවර්ධන සහකාර කොමසාරිස් ලෙස විශ‍්‍රාම ගියේය.ආචාර්ය දයා අමරසේකර</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809146</link>
    <topic>ඒෂියා හොස්පිටල් මහරගම දී ඇරේ</topic>
    <author/>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්‘ඒෂියා හොස්පිටල්’ පෞද්ගලික රෝහල සෞඛ්‍ය අමාත්‍ය නිමල් සිරිපාල ද සිල්වා මහතා අතින් ඉකුත් දින මහරගමදී විවෘත විය.මහරගම වැනි ජනාකීර්ණ ප‍්‍රදේශයකට පෞද්ගලික අංශයේ සියලු පහසුකම් සහිත රෝහලක් නැති අඩුපාඩුව මේ රෝහල විවෘත කිරීමත් සමඟ මගහැරි යනු ඇත.ඇඳන් 25 කින් යුත් අංග සම්පූර්ණ කාමර හා වාට්ටු සංකීර්ණයකින් ද යුත් මේ නව රෝහලට විශේෂඥ වෛද්‍යවරුන්ගේ හා පළපුරුදු දක්ෂ වෛද්‍යවරුන්ගේ සේවාවක් ද පැය විසිහතර පුරා කි‍්‍රයාත්මක බාහිර රෝගී හා හදිසි ප‍්‍රතිකාර ඒකකයක් ද ඇතුළත්ය.දුරකතන මගින් වෛද්‍ය උපදෙස් ලබා දෙන සේවාවක් ද මෙහි නොමිලයේ කි‍්‍රයාත්මකය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809147</link>
    <topic>සිංගප්පූරුවට යන්න සියයට 25 ක වට්ටම්</topic>
    <author/>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්සිංගප්පූරු එයාලයින්ස් සමාගම සිංගප්පූරුව වෙත යාමට අය කරන නවතම සහනශීලි ගුවන් ගාස්තුව හඳුන්වා දෙයි.සිංගප්පූරු සංචාරක මණ්ඩලයේ “අද්විතීය සිංගප්පූරු සති අන්තය “ සමග ඒකාබද්ධව දෙදෙනෙකු හෝ ඊට වැඩි සංචාරක කණ්ඩායම් සඳහා සියල්ල ඇතුළත් ව්‍යාපාරික පන්තියේ සිංගප්පුරුව දක්වා ගුවන් ගාස්තුව එක් අයෙකුට රු 42,000 ක් පමණි. මෙය සාමාන්‍ය ගාස්තුවෙන් 25% ක වට්ටමකි.2008 නොවැම්ඛර් 30 වැනිදා දක්වා කොළඹ සිට සිදු කෙරෙන ගමන් සඳහා ටිකට් පත් 2008 සැප්තැම්බර් 01 වැනිදා සිට ඔක්තෝම්බර් 15 වැනිදා අතරතුර මිලදී ගත යුතුය.වැඩි විස්තර 2300762/3/4 අංක ඔස්සේ සිංගප්පූරු එයාලයින්ස් ආසන වෙන්කිරීම් අංශයෙන් ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aj0809148</link>
    <topic>ධීවර දෙපාර්තමේන්තුවට සහකාර අධ්‍යක්‍ෂවරු 17ක්</topic>
    <author>සුමිත‍්‍ර ද සිල්වා</author>
    <content>අමු තේ දළු වලට වාර්තාගත ඉහළ මිලක්ටෙලිකොම් මැලේසියා ප‍්‍රධාන මෙහෙයුම් නිලධාරිසෙලින්කෝ දියවැඩියා මධ්‍යස්ථානයෙන් අක්‍ෂි පරික්ෂාවට සහනදායි පැකේජයක්ඒෂියන් එලායන්ස් සමාන්‍යාධිකාරි රක්ෂණ ක්ෂේත‍්‍රයට පිවිස වසර 50 යිසමූපකාර ව්‍යාපාරයට සෙත සැදු වියත් මාර්ගෝපදේශකයාඒෂියා හොස්පිටල් මහරගම දී ඇරේසිංගප්පූරුවට යන්න සියයට 25 ක වට්ටම්ධීවර දෙපාර්තමේන්තුවට සහකාර අධ්‍යක්‍ෂවරු 17ක්සුමිත‍්‍ර ද සිල්වාඅමාත්‍යවරයා පත්වීම් ලිපි බාරදුන් අවස්ථාව , ධීවර අධ්‍යක්‍ෂ එස්.ඩබ්ලිව්. පතිරණ සහ අමාත්‍යාංශයේ සහකාර ලේකම් එම්. ඩී. ගුණවංශ මහත්වරුන් ද මෙහි සිටිති.ධීවර දෙපාර්තමේන්තුවට සහකාර අධ්‍යක්‍ෂවරුන් පත්කිරීම පසුගියදා සිදු කෙරිණි. වසර 15 ක් තිස්සේ පුරප්පාඩු වී තිබූ එම තනතුරු 17 සඳහා පත්වීම් ලිපි එදින ධීවර හා ජල සම්පත් ඇමැති ෆීලික්ස් පෙරේරා මහතා ලබාදුන් අතර පත්වීම් ලැබූ එම නිලධාරීන්ට ධීවර අමාත්‍යංශයට අනුබද්ධ ආයතනවල දින 10 ක පුහුණුවක් ලබාදීමට ද නියමිතය.වෙනත් වෘත්තීන්හි යෙදෙන පිරිස් ධීවරයින් ලෙස පෙනී සිටිමින් විවිධ වරප‍්‍රසාද , දීමනා ලබන බැවින් සත්‍ය ධීවරයන් හඳුනාගැනීමත්, ධීවරයන් ආරක්‍ෂාකිරීමත් මේ නව නිලධාරීන්ට පැවරෙන රාජකාරි වේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>14</day>
    </date>
    <link>http://www.silumina.lk/2008/09/14/_art.asp?fn=aw0809144</link>
    <topic>බවුන් වඩද්දී මහ රෑ ආ අමුත්තා</topic>
    <author/>
    <content>බවුන් වඩද්දී මහ රෑ ආ අමුත්තාපියවි ඇසින් ඔබ්බටමිනිසාගේ ශරීරයෙන් වැගිරෙන දහදිය, සෙම්, සොටු, ලේ, සැරව, මළ, මුත‍්‍ර අපේ පියවි ඇසට නොපෙනෙන අමනුස්සයන් ගේ ප‍්‍රියතම ආහාරවේ. මේ යක්ෂ පෙ‍්‍ර්තාදිහු මිනිස් ලොව ස්තී‍්‍ර පුරුෂයන්ට ලෙඩ රෝග වැළදෙනවාට කැමැති වන්නේ ඒ නිසා ය. එසේ ම කලකෝලාහලවලින් ලේ වගුරුවා ගන්නවාට ද කැමති ය. ඔවුන් ඊටත් වඩා කැමැත්තක් දක්වන්නේ මළ සිරුරු ආහාරයට ගැනීමට ය. මළ සිරුරෙන් වැගිරෙන ඕජාව හා වුරුණු තෙල්වලට ඉතා ප‍්‍රිය බවක් දක්වන්නෝ ය. මළ සිරුරක් නිවසක් තුළ තිබියදී තනි නොකිරීම, අවසන් කටයුතු සඳහා නිවසෙන් බැහැරට ගැනීමට පෙර මිනිය තනි කිරීම, සමහර මළ සිරුරු මිනිසුන් අට දෙනෙකුටවත් ඔසවා ගෙන යෑමට නොහැකි තරම් බරක් ඇතිවීම ගවේෂණය කළ යුතු කාරණා වේ.සමහර ආරණ්‍යවාසී යෝගාවචරයන් වහන්සේ මළ සිරුරු ඉදිරියෙන් තබාගෙන අසුබ භාවනාවේ යෙදෙති. එවැනි අවස්ථාවල අමනුස්සයින් ගේ කි‍්‍රයාකාරකම්වලට මුහුණදීමට ද සිදුවේ. මේ එවැනි අවස්ථාවකි.වයස අවුරුදු දහ හතෙන් පැවිදි වූ ලේනව මංගල හිමියෝ අවුරුදු දෙකක් පන්සල් පොත් කියවා 1998 දී භාවනාවට යොමු වූහ. තරුණ ජවයත්, වීර්යයත්, භාවනාවට ඇති දැඩි පෙළඹීමත් නිසා මංගල හිමියන්ට මළ සිරුරක් ඉදිරිපිට තබාගෙන භාවනා කරන්නට සිතක් පහළ විය. ඒ බව සිය ගුරු අනුරාධපුරේ නන්දවිමල මාහිමියන්ට දැන් වූ විට උන් වහන්සේ ද ඊට අනුමැතිය දුන්හ.ආරණ්‍ය සේනාසනයෙහි කැපකරු දායක හැට හැවිරිදි මානික්කු උපාසක මහතාට මේ බව දැන්වූ විට “අනේ හාමුදුරුවනේ මම කොහොමද මිනී හොයන්නේ. මම මැරුණු දවසක ඔබ වහන්සේ මගේ මිනිය ඒ සඳහා භාවිත කර භාවනා කරන්නැ”යි කැමැත්ත දුන්නේ ය.මිනියක් ලැබෙන තුරු මංගල හිමියෝ තමන්ගේ ගල්ගෙය (කුටිය) තුළට වී තම සිරුර මෙනෙහි කරමින් අසුබ භාවනාවේ යෙදෙන්නට වූහ. කීප දිනක් එසේ භාවනා කරන විට කුටිය ගඳ ගහන්නට වීය. හඳුන්කූරු දැල් වුව ද එයින් නැඟුණේ ද දුගඳකි.එයින් පසුබට නොවූ මංගල හිමියෝ වීර්යයෙන් තවදුරටත් භාවනා කළහ. මේ අතර ආරණ්‍යයට සම්බන්ධ උපාසක මහතෙක් මිය ගියේ ය. පවුලේ ඥාතීන් සමඟ සාකච්ඡා කොට එම මිනිය භාවනාව සඳහා ඉල්ලා ගත්හ. එහෙත් ඒ වනවිට මිනිය එම්බාම් කැර තිබුණු බැවින් එහි ඇටසැකිල්ල ගැනීම සඳහා මාස තුනක් වළලා තැබූහ. මාස තුනකින් පසු ගොඩට ගෙන ඉතුරු මස් සූරා බැරලයක බහා තම්බා ඇටසැකිල්ල වේළෙන්නටත්, ඈට ඇතුළත යුෂ කූඹින්ගේ ආහාරයට දෙවා ශුද්ධ කරන්නටත් වැලිගොඩක් මත තැබූහ. එය තැබූයේ මංගල හිමියන් ගේ කුටියට තරමක් ඉහළිනි.මේ අතර මානික්කු උපාසක තැන ද අසනීප විය. ඔහු ද මරණාසන්න වූයෙන් පිළිම වහන්සේ අසල තබා බුදුගුණ සිහි කරන්නට හිමිවරු උපදෙස් දුන්හ. ඔහු බුදු ගුණ මෙනෙහි කරමින් ම මළේය. මළ සිරුර නිවසට ගෙන යෑමට ඔහුගේ සොහොයුරා පැමිණියේ ය. මානික්කු උපාසක ජීවත්ව සිටියදී තම සිරුර මිය ගියාට පසු භාවනාව සඳහා ප‍්‍රයෝජන ගැනීමට කැමැත්ත දුන් බව පවසා එම්බාම් නොකර මිනිය ආරණ්‍යයට දෙන්නේ නම් එය මිය ගිය පුද්ගලයාට ද ඔබට ද මහත් පිනකැයි මාහිමියෝ පැවසූහ. මානික්කු උපාසක තැනගේ සොහොයුරා ද ඥාතීන්ට ගෞරව දැක්වීමට එක් දවසක් ඉඩ දෙන්නැයි ඉල්ලා පසු දින සවස ආගමික වතාවත් කොට මිනිය ආරණ්‍යයට ම බාර දුන්නේ ය.නෑදෑයින් විසිර ගියාට පසු සවස මිනිය උණ ගස් දෙකක තබා බැඳ කන්ද ඉහළට ගෙන ගියහ. එතැන රියනක් පමණ උස ටැංකියක් බැඳ තිබූ අතර මිනිය එහි තබා වීදුරු තහඩුවකින් වසා තැබීය. මිනියට කුඩා රෙදි කැබැල්ලක් පමණක් අන්දවා නිරුවත් පරිදි තබා තිබිණි.සොහොනකට හෝ මිනියක් ළඟට යෑමේදී සොරකුට නම් බියක් නොදැනේ. ඊට හේතුව ඔහු යන්නේ යමක් සොරාගෙන ඒ සැණින් පලා යෑමට බැවිනි. එහෙත් මිනියක් ළඟ තනිව සිටින යෝගාවචරයකුට බයක් චකිතයක් ඇති විය හැකි ය. ඒ මෙතැන සිදුවන්නේ ආධ්‍යාත්මීය ගනුදෙනුවක් බැවිනි. මෙහිදී ආරක්ෂා විය යුතු කාරණා කීපයක් වෙයි. යෝගාවචරයා ගේ සුළඟ මිනියට වැටුණොත් මිනිය බදාගෙන සිටින අමනුෂ්‍යයෝ කෝප වී කරදර කරති. මිනියේ සුළඟ යෝගාවචරයාට වැදුණොත් ගඳ උහුලාගත නොහැකි ව වමනය යනු ඇත. යෝගාවචරයා මිනියට දුරින් සිටියොත් මිනියේ සටහන හරි හැටි ගැනීමට හෙවත් උද්ධු මතක නිමිත්ත සිතට ගන්නට නොහැකි වේ. ග‍්‍රහණය නොවේ. ඒ නිසා තම සුළඟ මිනියට නොවදින්නටත් මිනියේ ගඳ තමන්ට නොවදින්නටත් දුරත් නැතුව ළඟත් නැතුව සිටිය යුතුවේ. එසේ ම මෙම අසුබ භාවනාව සඳහා මිනිය ළඟට යෑමට පෙර තමන් සිටින කුටිය තුළ ඇති ඇඳ පුටු මේස කොට්ට මෙට්ට ඇඳ ඇතිරිලිවල පැහැදිලි සටහනක් හා දොර ජනෙල් පිළිබඳ සටහනක් පවා තදින් සිතට ග‍්‍රහණය කැරගෙන යෑමට නියමිත ය. එතැනට යන මඟ සලකුණු පවා මතක තබාගෙන ගොස් මිනියේ හැඩ රුව, තරම, බඩ ඉදිමුණ තරම, කට ඇරී ඇති ප‍්‍රමාණය ආදියත් මිනිය අවට ගස් ගල්වල සටහන් පවා සිතට තදින් ග‍්‍රහණය කොට මතක තබා ගැනීමට නියමිත ය. ඉන් පසුවයි උද්ධුමානක නිමිත්ත අරමුණු කොට භාවනාව ඇරැඹිය යුත්තේ.ඉන් පසු මංගල හිමියෝ උද්ධුමාතකං... උද්ධු මාතකං... (උඩුබැලි අතට ඇති මිනිය) යැයි භාවනාව පටන් ගත්හ. මිනියට යාර 10 ක් පමණ දුරින් වූ කෙටි තාප්ප බැඳි ටකරන් මඩුවකට වී නන්දවිමල මාහිමියන් හා තවත් 17 හැවිරිදි සාමණේර හිමි නමක් තනි නොතනියට දින දෙකක් සිටියහ. මේ අතර වීදුරුව දුර්වර්ණ වී මිනිය නොපෙනීම නිසා වීදුරුව දෙකඩ කරන්නට සිදුවිය.නියමිත භාවනා කාලය තුළ මළ සිරුර මුහුණ බෙල්ල හා ශරීර ඉදිමෙයි. ඉදිමෙන විට ඇඟ රැළි මැකී සම ලස්සන වෙයි. ඊළඟට නිල් පැහැ ගැන්වෙයි. දුගඳ වැඩිවෙයි. නව දොරින් දියර ගලන්නට ආරම්භ වෙයි. නිල මැස්සන් බහුලව පැමිණෙති. ඉහඳ තබති. ඉහඳ තැබූ විට සිරුර ඉහඳවලින් සුදු පැහැ ගැන්වේ. පණුවන් බිහි වී සිරුර පුරා පණුවන් නලියනු පෙනෙයි. හිස කෙස් ගැලවී වැටෙයි. ඇස් කන් නාසාදිය කුණු වෙයි. දුගඳ තව තවත් වැඩිවේ. ශරීරය තැනින් තැන සිදුරු ඇති වී පණුවන් සිදුරුවලින් එහා මෙහා යනු පෙනෙයි. ඉන් පසු සියලු මස් කුණු වී පෙණ ගතියකට පැමිණ දිය වී ගලා යයි. සිරුරේ යටිපතුල් දෙක පමණක් ප්ලාස්ටික් කැබලි දෙකක් මෙන් සුදු පැහැයට ඉතුරුව පෙනෙයි. පසුව එය ද කුණු වී ඇට සැකිල්ල මතු වෙයි.මේ අවසන් තත්ත්වයට පත් වෙන්නට පෙර තුන් වැනි දින රාති‍්‍රයේ මංගල හිමියන් ගේ තනි නොතනියට කිසිවෙක්වත් නොපැමිණියහ. දැන් හුරු වී ඇති නිසා එය අවශ්‍ය නැතැයි සිතන්නට ඇත. දැන් මංගල හිමියෝ උද්ධ මානකං යැයි භාවනා අරමුණ මෙනෙහි කරති. දැන් මළ මිනියේ මවිල් ගහ පවා සිහියේ සටහන් වී නිමිත්ත සිතේ ඇඳී ඇත. ඇස් ඇරගෙන මිනිය දෙස බලා සිටිති. ඇස් වසා ගෙන ඒ සංඥාව මනැසින් බලති. අඳුර වැඩි වන විට මිනිය දර්ශනය අඩු වෙයි. වයරයක සවි කළ බල්බය රැගෙන මිනිය අසලට ගොස් ඒ එළියෙන් භාවනා මනසිකාරය වඩති. බල්බය පුපුරා යයි. නැවත මඩුවට පැමිණ දෙවැනි බල්බයක් සවි කොට ගෙන බලති. ඒ බල්බය ද පුපුරා යයි. තුන් වැනි බල්බය ද එසේ ම පුපුරා යයි. සිතට කුකුසක් නැෙඟයි. මිනිය අසලින් නික්ම මඩුවට ගොස් මතකයෙන් සංඥාව උපදවති. උද්ධු මාතකං... උද්ධු මාතකං...හිටි හැටියේ භයානක ශබ්දයක් ඇසුණි. පොළොව දෙකට පැළී එහා මෙහා වන බවක් දැනේ. කව්දෝ කෑ ගසන හඬක් ඇසෙයි. භාවනා සිතෙහි පහළ වූ උද්ධුමතක නිමිත්ත කසිනයක් වූයේ කෙසේ දැයි කුකුසක් දැනෙයි. බියක් චකිතයක් ඇති වෙයි. මංගල හිමියෝ නැඟිට කෙටි තාප්පය ළඟට ගොස් ඇස් ඇර බැලූහ. දෙවියනේ! අඩි පහළොවක් විතර උස දැවැන්ත මිනිහෙක් මංගල හිමියන් දෙස මිනිය අසල සිට බලා සිටී. බියක් දැනෙයි. මිය ගිය උපාසක මහතා නම් අපට හිතවත් ය. ඔහු සැදැහැවතෙකි. ඔහුගෙන් නම් කරදරයක් නොවේ යැයි හිත හදා ගන්නට උත්සාහ කරති. දැවැන්තයා ඉදිරියට එන්නට සැරසෙයි. ඔහු ගේ හිස කෙස් කිතුල් රැහැන් මෙන් හැඩපලු ගෙතී පහතට වැටී ඇත. මුහුණ පැහැදිලි නැත. පියවර තබන විට ඇඟ මස් සලිත වනු පෙනෙයි. මංගල හිමියෝ ඉවත බලාගෙන පිටුපස තිබූ බූරු ඇඳට වී දිග ඇදුණහ. “හාමුදුරුවනේ! හාමුදුරුවනේ! මට පහළට එන්න ඕනෑ. මෙහෙට වඩින්නෝ...” යැයි කෑ ගසා පහළ කුටිවල සිටින හිමිවරුන්ට ඇහෙන්නට කීහ. වේලාව රාති‍්‍ර 12 පමණ වන්නට ඇතැයි සිතේ. කිසිවෙක්වත් ඉහළට නොපැමිණියහ.මංගල හිමියෝ දැවැන්ත මිනිසා සිටින පැත්ත නොබලා සිවුරෙන් මුහුණ වසා ගනිති. දැන් උද්ධුමානක නිමිත්ත මැවී පෙනෙයි. යළිත් නිමිත්ත අත හැර දැමිය යුතු යැයි සිතා උපායක් ලෙස තරුණ ස්ති‍්‍රයක් ගැන මෙනෙහි කොට සිත වෙනත් අතකට යොමු කරන්නට උත්සාහ කළහ. ඒ තරුණ ස්තී‍්‍ර රූපය ද උද්ධ‍්‍රමානක නිමිත්තක් බවට පත් වෙයි. ඒ නිමිත්ත ද අත හැර දමා තම සිරුර මනසින් බලයි. එය ද උද්ධුමාතකයක් සේ පෙනෙයි.මේ අතර දැවැන්ත මිනිසා ද මතකයට එයි. ඔහු දැන් මඩුව ළඟට විත් දැන් දැන් මගේ මුහුණ අත ගාවී යැයි සිතෙයි. සිත කම්මලකි. පහළට ඇසෙන්නට කෑ ගසති. හඬ පිට නොවෙයි. අනේ ඉක්මනින් ඉර උදාවේ නම් හොඳ යැයි සිතෙයි. විනාඩියක් ගත වෙන්නට පැයකටත් වඩා කල්ගත වන සෙයක් දැනේ. බියත් චකිතයක් අතර මෙතෙක් ආරක්ෂා කළ සීලය සිහිපත් කළහ. තෙරුවන් බලය, ආනුභාවය තමන් වහන්සේ ආරක්ෂා කරන බවට විශ්වාස ය.කුරුල්ලන්ගේ නාද ඇසෙන්න පටන් ගනී. යම්තම් එළිය වැටී ඇති බව දැනෙයි. සිවුර මෑත් කොට මඩුවේ පිටුපස දෙස බැලූහ. මඳ එළිය පැහැදිලිය. ඉදිරිපසට ද හැරී බැලූහ. දැවැන්තයා පෙනෙන්නට නැත. මිනියේ කුණු ගඳ දැනෙයි. දඩි බිඩි ගා නැඟිට පහළට දුවගොස් නන්දවිමල මාහිමියන් හමු වී සිද්ධිය පැවසූහ. උන් වහන්සේ උපේක්ෂාවෙන් මඳ සිනහවක් පළ කළහ.හීල් දානය සූදානම් වෙයි. ආරණ්‍යයේ කැප කරුවකු ආ ගිය අතක් නැත. දානයෙන් පසු සොයා බලන විට ඒ අසලින් ගලන දොළ පහරේ ගල් දෙබොක්කාවක සිර වී ඔහු මිය ගොස් ඇති බව දැන ගන්නට ලැබිණි.මංගල හිමියෝ ඊයේ රාති‍්‍රය සිහිපත් කළහ. කුටියට උඩින් නොවියැළි ඇට සැකිල්ලක්. ඒ ඇට සැකිල්ලටත් කුටියටත් අතරින් මළ මිනියක්. කුටිය පහළ නුදුරින් දොළේ හිරවුණු මළ මිනියක්.ඉන් පසුව නම් කැලේ මැද තනිවම උද්ධුමාතකය වඩන්නට ගියේ නැතැයි මංගල හිමියෝ පැවසූහ.මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809211</link>
    <topic>වන්නියේ සිට එන ජනතාවට උපරිම පහසුකම් සලසන්න</topic>
    <author/>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!කිළිනොච්චි හා මුලතිව් ප‍්‍රදේශවල සිට පැමිණෙන දෙමළ ජනතාවට හා ඔවුන්ගේ දරුවන්ට උපරිම ලෙස පහසුකම් සලසා දෙන්නැයි මහින්ද රාජපක්ෂ ජනාධිපතිතුමා අදාළ ඇමැතිවරුන් හා නිලධාරීන් වෙත නියෝග කොට තිබේ.කොටින් ගේ ග‍්‍රහණයෙන් මිදී එන අවතැන් ජනතාව වෙනුවෙන් අවශ්‍ය නවාතැන්, ජලය, ආහාර, ඖෂධ හා රෙදි පිළි යනාදිය කිසිදු අඩුවකින් තොරව නිසි වේලාවට ලබා දීමට අවශ්‍ය පියවර ගන්නා ලෙසත් ජනාධිපති තුමා අදාළ අංශ වෙත දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809212</link>
    <topic>5’ ශිෂ්‍යත්වයෙන් පළමුවැන්නියන් තිදෙනෙක්</topic>
    <author>සුභාෂිණි ජයරත්න සහ ඇන්ටනි ප‍්‍රනාන්දු</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!සුභාෂිණි ජයරත්න සහ ඇන්ටනි ප‍්‍රනාන්දුමෙවර ශිෂ්‍යත්ව විභාගයේ ප‍්‍රතිඵල අනුව ලකුණු 183 ක් බැගින් ලබා ගනිමින් දිවයිනේ සම ප‍්‍රථම ස්ථාන තුනක් දිනාගැනීමට කොළඹ සිරිමාවෝමිහිදිනිසචිනිමහීෂා බණ්ඩාරනායක බාලිකා විද්‍යාලයේ මිහිදිනි අමාෂා හපුආරච්චි, බම්බලපිටිය ලින්ඩ්සේ බාලිකා විද්‍යාලයේ සචිනි අංජානා සේනාධීර, පුත්තලම ශාන්ත ඇන්ඩෲ විද්‍යාලයේ අබේසිංහගේ දොන් මහීෂා සුපීපි යන ශිෂ්‍යාවෝ සමත් වූහ. පළමු වසර සිටම කොළඹ සිරිමාවෝ බණ්ඩාරනායක විද්‍යාලයේ දක්ෂ සිසුවියක් වූ මිහිදිනි අමාෂා සිසුවිය අයගම සහකාර ප‍්‍රාදේශීය ලේකම් තාරකා මේධාවි දිසානායක මහත්මියගේ හා නාවින්න රිචඩ් පීරිස් ආයතනයේ මීපාල් මාධව හපුආරච්චි මහතාගේ එකම දියණියයි.සිය ජයග‍්‍රහණය ගැන සිළුමිණට අදහස් දැක්වූ මිහිදිනි පැවැසුවේ “මම උදේ පාසලට එනකොට අපේ අම්මගේ හිතවත් නැන්දා කෙනෙක් කිව්වා මම තමයි ලංකාවෙන්ම හොඳම ප‍්‍රතිඵල අරගෙන තියෙන්නේ කියලා. මට අහසේ ඉගිලෙන්න තරම් සතුටක් දැනුණා. මම නිදි මරාගෙන පාඩම් කෙළේ නැහැ. එදිනෙදා වැඩ හොඳින් කළා. විභාගය කිට්ටු වෙද්දි අමතර පංතියකට ගියා. මම මේ තරම් හොඳ ප‍්‍රතිඵලයක් බලාපොරොත්තු වුණේ නැහැ. නමුත් ලකුණු 170 ක් විතර ලැබෙයි කියලා හිතාගෙන හිටියා...”කුඩා කල සිටම සහජ හැකියාවන්ගෙන් ජීවිතය ජයගැනීමට උත්සාහ කළ මිහිදිනිගේ නිර්මාණාත්මක හැකියාවත් ගුරුවරුන්ගේ කැපවීමත් මෙවන් ජයග‍්‍රහණයකට හේතුව බව මව අප සමඟ පැවැසුවාය.දිවයිනෙන්ම ලකුණු 183 ක් ලබාගත් සචිනි අංජානා සේනාධීර තම පාසලට අත්කර දී ඇත්තේ සුවිශේෂි ජයග‍්‍රහණයක් බව ඇගේ පංති භාර ගුරුතුමිය වූ අනුෂා වැදිසිංහ මහත්මිය පැවසුවාය.මම නිතරම පොත්පත් කියවනවා. විභාගය හිසට බරක් කරගත්තේ නැහැ. රූපවාහිනියත් නැරැඹුවා. මම කවදහරි හොඳ ගුරුවරියක් වෙන්න ආසයි සචිනි කීවාය.සචිනි අංජානාගේ මව පැවැසුවේ ඇය පාසල් අධ්‍යාපන කටයුතු ඉතා හොඳින් කළ අතර විභාගය සඳහා විශේෂයෙන්ම පාඩම් කෙළේ නැති බවයි. සචිනි පවුලේ එකම දරුවා වන අතර ඇගේ පියා වන අජිත් සේනාධීර රජයේ මුද්‍රණාලයේ සේවය කරයි.දුෂ්කර ප‍්‍රදේශයක් වූ පුත්තලමේ ශාන්ත ඇන්ඩෲ විද්‍යාලයෙන් 5 වසර ශිෂ්‍යත්ව විභාගයට පිළිතුරු සැපයූ මහීෂාට මේ ජයග‍්‍රහණය ලබාගැනීමට හැකිවූයේ බාහිර පංතිවලට සහභාගි නොවී පාසලේ ගුරුවරුන්ගේ මාර්ගෝපදේශකත්වය හා ඇගේ දැඩි උත්සාහය නිසා බව එම විද්‍යාලයේ විදුහල්පතිනි එම්.ජේ. ටි‍්‍රසිල්ඩා ප‍්‍රනාන්දු කන්‍යා සොයුරිය කීවාය.ශිෂ්‍ය නායිකාවක් වන මහීෂා ඉංගිරිසි බස පිළිබඳ විශේෂ දස්කමක් දක්වන බවත් පැවසුවාය.මහීෂා කියන්නේ පංතියේ ඉගෙන ගන්නා විෂයයන් නිවෙසේදී හොඳින් පාඩම් කිරීම තම ජයග‍්‍රහණයට හේතුවක් වූ බවයි. මේ නිසා ශිෂ්‍යත්ව පංතියකට යාමට අවශ්‍ය නොවූ බව ඇය කීවාය.මහීෂාගේ පියා යුද හමුදාවේ විශ‍්‍රාමිකයකු වන සරත් අබේසිංහ මහතා අදහස් දක්වමින් පාසලේ අධ්‍යාපන කටයුතු මෙන්ම දියණිය බාහිර කි‍්‍රයාකාරකම් කෙරෙහි දැක්වූ උනන්දුවත් ගුරු මෑණිවරුන්ගේ කැපවීමත් ඇගේ ජයග‍්‍රහණයට හේතුව බව කීය.ඡායාරූප - දුෂ්මන්ත මායාදුන්න සහ පුත්තලම දිස්ති‍්‍රක් සමූහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809213</link>
    <topic>රු. කෝටි 400 ක් අතැතිව වී මණ්ඩලය සීරුවෙන්!</topic>
    <author>නිහාල් පී. අබේසිංහ</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!නිහාල් පී. අබේසිංහමහ කන්නයේ වී අස්වැන්න මිලදී ගැනීම පිණිස රුපියල් කෝටි 400 ක මුදලක් වෙන් කිරීමට වී අලෙවි මණ්ඩලය සූදානම් වෙයි. ඒ අනුව මෙවර මහ කන්නයේදී වී මෙටි‍්‍රක් ටොන් 140000 ක් මිලදී ගැනීමට යෝජිත බවත් ඒ සඳහා අවශ්‍ය තරම් ගබඩා පහසුකම් තමන් සතු බවත් වී අලෙවි මණ්ඩලයේ සභාපති ආර්.එම්.පී. ජයසිංහ මහතා ‘සිළුමිණ’ට කීය. කෘෂිකර්ම සංවර්ධන හා ගොවිජන සේවා ඇමැති මෛති‍්‍රපාල සිරිසේන මහතාගේ උපදෙස් පරිදි මෙවරත් වී මිලදී ගැනීමේ වැඩපිළිවෙළ කි‍්‍රයාත්මක වෙයි. වී අලෙවි මණ්ඩලය සාමාන්‍ය වී කිලෝවකට රුපියල් 30 ක්ද, නාඩු වී කිලෝවකටරුපියල් 28 ක්ද ලබා දෙන බවත් වී අලෙවි මණ්ඩලයේ ගබඩාවලට ම වී ගෙනැවිත් දෙන අයට ඉහත මුදලට අමතරව වී කිලෝවකට රුපියල් 1.50 ක කොමිස් මුදලක් ලබාදෙන බවත් ජයසිංහ මහතා පවසයි.දැනටමත් වී අලෙවි මණ්ඩලය රුපියල් කෝටි 10 ක් වැයකර වී මෙටි‍්‍රක් ටොන් 1700 ක් මිලදී ගෙන ඇත. මින් වැඩිම ප‍්‍රමාණයක් මිලදී ගෙන ඇත්තේ නැගෙනහිර පළාතෙන් බවත් වැඩිම වී අස්වැන්න වී අලෙවි මණ්ඩලය මගින් මිලදී ගැනීමට නියමිතව ඇත්තේ පොලොන්නරුව දිස්ති‍්‍රක්කයෙන් බවත් ඒ සඳහා පොලොන්නරුවේ පමණක් වී ගබඩා 16 ක් විවෘත කර ඇති බවත් වී අලෙවි මණ්ඩලයේ නියෝජ්‍ය සාමාන්‍යාධිකාරී වජිර පෙරේරා මහතා පවසයි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809215</link>
    <topic>සහල් මිල නීතිය කැඩුවොත් බලා ගෙනයි !</topic>
    <author>සුභද්‍රා දේශපි‍්‍රය</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!සුභද්‍රා දේශපි‍්‍රයඋපරිම සිල්ලර මිලට වඩා වැඩි මිලට සහල් අලෙවි කිරීම සිදු කරන වෙළෙඳුන්ට දැඩි දඬුවම් දෙන බව පාරිභෝගික අධිකාරියේ සභාපති රූමි මර්ෂුක් මහතා පවසයි. ජය පාලන මිලක් පනවා තිබියදීත් වෙළෙඳුන් තවමත් වැඩිමිලට සහල් විකිණීම සිදුකැරෙන බවට පාරිභෝගික අධිකාරියට පැමිණිලි ලැබෙන බවත් හෙතෙම කීය.ඕනෑම වර්ගයේ සම්බා කිලෝවකට සහ අනෙකුත් සහල් සඳහා උපරිම සිල්ලර මිල රුපියල් හැත්තෑවක් බවත් ඊට වැඩිමිලට සහල් විකිණීම නීති විරෝධි බවත් ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809214</link>
    <topic>දෙවැනි අන්තර්ජාතික ගුවන්තොට හම්බන්තොට - උඩමත්තලට</topic>
    <author>බුද්ධිකා බ‍්‍රාහ්මණගේ</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!බුද්ධිකා බ‍්‍රාහ්මණගේශී‍්‍ර ලංකාවේ දෙවන අන්තර්ජාතික ගුවන් තොටුපළ හම්බන්තොට උඩමත්තල ප‍්‍රදේශයේ ඉදිකිරීමට යෝජනා ඉදිරිපත් වී ඇත. අක්කර 2500 ක ප‍්‍රදේශයක ඉදිවන මෙම ගුවන් තොටුපළට ආශි‍්‍රතව ගුවන් නියමු පුහුණු ආයතනයක්, ගොල්ෆ් කී‍්‍රඩා පිටියක් සහ තොරතුරු තාක්‍ෂණික සංකීර්ණයක්ද ඉදිිකෙරේ. පසුගියදා වරාය හා ගුවන්සේවා අමාත්‍ය චමල් රාජපක්ෂ මහතාගේ ප‍්‍රධානත්වයෙන් පැවති සාකච්ඡාවකදී ඉදිකිරීම් සැලසුම් කිරීමේදී සංචාරක කර්මාන්තය පිළිබඳව විශේෂයෙන් සැලකිළිමත් වන ලෙසත්, ඒ සඳහා සංචාරත අමාත්‍යාංශ නිළධාරීන්ගේ සහයෝගය ලබාගන්නා ලෙසත් ඇමතිවරයා ඉහළ නිළධාරීන්ට උපදෙස් දී ඇත.” මහා හම්බන්තොට” සංවර්ධන ව්‍යාපෘතිය යටතේ ඉදිකිරීමට යෝජිත වු “වීරවිල ගුවන් තොටුපල ගොවි ජනතාවගේ ඉල්ලීම පරිදි ඇමැති චමල් රාජපක්ෂ මහතා විසින් අත් හිටුවන ලදී.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809216</link>
    <topic>අයවැයට අත දෙන්න විපක්ෂයේ 20 කට හිත</topic>
    <author/>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!ලබන අයවැයේදී විපක්ෂයේ මන්තී‍්‍රවරු 20 කට ආසන්න සංඛ්‍යාවක් රජයට සහාය පළ කිරීමට සූදානමින් සිටිතියි විශ්වාස කටයුතු දේශපාලන ආරංචි මාර්ග සඳහන් කරයි.2009 අයවැය මගින් ජනතාවට වැඩිදුර සහන සලසා දීම සඳහා රජයට යෝජනා මාලාවක් ඉදිරිපත් කිරීමට එක් මන්තී‍්‍ර කණ්ඩායමක් සාකච්ඡා පවත්වමින් සිටින අතර ඔවුන්ගේ ස්ථාවරය වී ඇත්තේ තම අදහස් හා යෝජනා අයවැය යෝජනාවලට පදනම් කැරගෙන තිබේ නම් අයවැය ඡන්ද විමසීමේදී ආණ්ඩු පක්ෂය සමඟ එක්ව ඡන්දය දිය යුතු බවත්ය.මේ අතර විපක්ෂයේ දේශපාලන පක්ෂ කිහිපයකට අයත් මන්තී‍්‍රවරුන් ගණනාවක් ආණ්ඩුවට සහාය දීම පිළිබඳව පෞද්ගලික මට්ටමේ සාකච්ඡා ඇති වී තිබෙන අතර ඔවුන්ගේ පොදු ස්ථාවරය වී ඇත්තේ ත‍්‍රස්තවාදය පරාජය කිරීම සඳහා රජය ගෙන යන වැඩපිළිවෙළට කොන්දේසි විරහිතව සහාය දිය යුතු බවයි.එම සහාය පළ කිරීම සංකේතවත් කිරීම සඳහා ඉදිරි අයවැය ඡන්ද විමසීම අවස්ථාවක් කොට ගත යුතු බවට යෝජනා වී ඇති අතර තවත් පිරිසක ගේ මතය වී තිබෙන්නේ ජනතා සහන ලබාදීම සඳහා තමන් ඉදිරිපත් කරන යෝජනා රජය පිළිගන්නේ නම් අයවැයේදී ඊට පක්ෂව ඡන්දය දිය යුතු බවත්ය.මේ වන විට පාර්ලිමේන්තුවේ ආසන 115 කින් යුත් බහුතර බලයක් ආණ්ඩු පක්ෂය සතුවන අතර විපක්ෂයට හිමිවී තිබෙන්නේ, එජාපයට 41 ක්, ජවිපෙට 24 ක්, ජනිපෙට 12 ක්, මුස්ලිම් කොංග‍්‍රසයට 05 ක් සහ දෙමළ සන්ධානයට මන්තී‍්‍ර ධුර 22 ක් වශයෙනි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809217</link>
    <topic>නැඟෙනහිර - උතුරු මැද : මහපාරට රු. මිලියන 11,509 ක්</topic>
    <author>සුමිත‍්‍ර ද සිල්වා</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!සුමිත‍්‍ර ද සිල්වානැඟෙනහිර හා උතුරු මැද පළාත ආවරණය වන පරිදි දැවැන්ත මාර්ග සංවර්ධන ව්‍යාපෘතියක් හෙට (22) ආරම්භ කිරීමට නියමිතය.මේ යටතේ නැඟෙනහිරින් ති‍්‍රකුණාමලය හා මඩකලපුව ද උතුරු මැදින් කන්තලේ දක්වා දිවෙන මාර්ග පද්ධතියක්ද ඉදි වනු ඇත. ව්‍යාපෘතිය සඳහා රුපියල් මිලියන 11,509 ක මුදලක් වෙන් කැර ඇත.ති‍්‍රකුණාමලය ඒකාබද්ධ යටිතල පහසුකම් ව්‍යාපෘතිය යටතේ තවත් මාර්ග රැසක් කඩිනමින් සංවර්ධනය කැරෙන අතර නව පාලම් 5 ක් ද ඉදිකිරීමට කටයුතු යොදා තිබේ.කයන්කෙරිනි, වෙරුගල්, රාල්තුලී, ගංගෙයි සහ අප්නාරු ප‍්‍රදේශවල ඉදිවන එම පාලම් සඳහා රු. මිලියන 7,271 ක් වැය වන බවට තක්සේරු කොට තිබේ. මේ මාර්ග සංවර්ධන ව්‍යාපෘතිය යටතේ සුනාමියෙන් විනාශ වූ වෙරළබඩ මාර්ග හා පාලම් ද ප‍්‍රතිසංස්කරණය කැරේ.හෙට (22) සවස 2.00ට කන්තලේ දී ආරම්භ කැරෙන මේ මාර්ග සංවර්ධන ව්‍යාපෘතියේ සමාරම්භක අවස්ථාවට වැඩ බලන මහා මාර්ග හා මාර්ග සංවර්ධන ඇමැති ටී.බී.ඒකනායක ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ, නැඟෙනහිර පළාතේ ප‍්‍රධාන ඇමැති සිවනේසතුරෙයි චන්ද්‍රකාන්තන් ඇතුළු මැති ඇමැතිවරු රැසක් සහභාගිවීමට නියමිතය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809218</link>
    <topic>සිළුමිණ නවකතා තරගය</topic>
    <author/>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!සිළුමිණ පුවත්පත සංවිධානය කළ 2007 ජනපි‍්‍රය නවකතාව තේරීමේ තරගයට මේ වන විට විශාල කූපන් පත් ප‍්‍රමාණයක් ලැබී තිබේ. ඒ අතරින් මේ වන විට වැඩිම මනාප සංඛ්‍යාවක් ලබාගත් නවකතා පහළොව මෙසේය.ලියනගේ අමරකීර්තිගේ අටවක පුත්තු, මහින්ද රත්නායකගේ සීරුමාරුව, ජයකොඩි සෙනෙවිරත්නගේ රූබර දෝණි හා හිතුවක්කාරී, සුනේත‍්‍රා රාජකරුණානායකගේ සුබෝධාලංකාරය , සුමිත‍්‍රා රාහුබද්ද ගේ දූල දූලාය , ගාමිණි වාසලසූරිය ගේ දයාබර පබා, යමුනා මාලිනී පෙරේරා ගේ සඳ මාධවී, එඩ්වඩ් මල්ලවආරච්චිගේ පතා ආ හැටි , සඳ කුමාරි හා කුමාරයා මංජුල වෙඩිවර්ධනගේ බත්තලංගුණ්ඩුව ,බෝධිතුංග මගලකන්ද ගේ ඉංගිර සැලෙයි. මිල්ටන් මද්දුමාගේ රැය පහන් විය හා ශ්‍යාමලි ටී. සිල්වා ගේ උදාවිය හිරු අඳුර පිසදා යන නවකතා පහළොව දැනට වැඩිම මනාප සංඛ්‍යාවක් ලබාගත් නවකතා වේ. නම් පෙළ ගස්වා ඇත්තේ ලැබුණු මනාප සංඛ්‍යාව අනුව නොවේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=aa0809219</link>
    <topic>අවතැන් ජනතාව වෙනුවෙන් වවුනියාව සූදානමින්!</topic>
    <author>කීර්ති මෙන්ඩිස්</author>
    <content>වන්නියේ සිට එන ජනතාවට උපරිම පහසුකම් සලසන්න5’ශිෂ්‍යත්වයෙන් පළමුවැන්නියන් තිදෙනෙක්රු. කෝටි 400 ක් අතැතිව වී මණ්ඩලය සීරුවෙන්!සහල් මිල නීතිය කැඩුවොත් බලා ගෙනයි !දෙවැනි අන්තර්ජාතික ගුවන්තොට හම්බන්තොට - උඩමත්තලටඅයවැයට අත දෙන්න විපක්ෂයේ 20 කට හිතනැෙඟනහිර - උතුරු මැද : මහපාරට රු. මිලියන 11,509 ක්සිළුමිණ නවකතා තරගයඅවතැන් ජනතාව වෙනුවෙන් වවුනියාව සූදානමින්!කීර්ති මෙන්ඩිස්වවුනියාවට පැමිණෙන ලෙස රජය කළ ආරාධනාව අනුව කිලිනොච්චියේ සිට වව්නියාවට පැමිණෙන අවතැන්වූවන් සඳහා සියලු පහසුකම් මේ වනවිටත් සූදානම් කර අවසන් බවත් ඔවුන්ගේ පැමිණීම බලාපොරොත්තුවෙන් සිටින බව නැවත පදිංචි කිරීම් හා ආපදා සහන සේවා අමාත්‍යංශය කියයි.ඔවුන් සඳහා පිසූ ආහාර, මුළුතැන්ගෙයි උපකරණ, වියළි සලාක, බෙහෙත්, ඇඳුම්, තාවකාලික කූඩාරම් විදුලිය හා සෞඛ්‍ය පහසුකම් මේ වනවිටත් සූදානම් කර ඇති බව අමාත්‍යංශ ලේකම් ඒ.සී.එම්.රාසික් මහතා ‘සිළුමිණ’ට කීවේය. ඔවුන් වන්නියට පැමිණෙන තෙක් කිලිනොච්චියේ නතර වී සිටින කාලය සඳහා අවශ්‍ය පහසුකම් ලබාදී ඇති අතර කිලිනොච්චි දිසාපති වරයාගේ උපදෙස් මත පහසුකම් සැපයේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=ab0809212</link>
    <topic>අනේ අනේ බණ්ඩාරේ! කොහොමද ලොක්කගෙ ග‍්‍රහචාරේ!</topic>
    <author/>
    <content>අනේ අනේ බණ්ඩාරේ! කොහොමද ලොක්කගෙ ග‍්‍රහචාරේ!කිඹුල් බනිසයක්වත් නොදී කිඹුල් කඳුළු හෙළීමඋතුරෙන් එන දෙමළ ජනතාව පිළිගන්න රටම පෙළ ගැහෙන්න ඕනෑමේඊයේ පෙරේදා දවසක අප හිතවත් කාන්තාවක් දුරකථනයෙන් කතා කළාය.”අනේ ඔයා ඇයි රනිල් වික‍්‍රමසිංහට ගහන්නේ. පව්! එයා හොඳ මනුස්සයෙක්නේ.” ඇය ආයාචනයක් කළාය.අපි ඇයට තත්ත්වය පැහැදිලි කළෙමු. රනිල් වික‍්‍රමසිංහ මහතා සමඟ අපගේ පෞද්ගලික අමනාපයක් නැති බව කීවෙමු. අප ඔහුට කිසියම් වාග් ප‍්‍රහාරයක් එල්ල කරන්නේ පෞද්ගලිකව නොව දේශපාලන වශයෙන් බව අපි පැහැදිලි කෙළෙමු.”මේ රටේ අගමැති වශයෙන් සහ විපක්ෂ නායක වශයෙන් රනිල් කරපු සේවයක් තියෙනවද? මට එකක් කියන්න” අපි එම කාන්තාවගෙන් ඇසීමු.”ඒකනං ඇත්ත තමයි. මම මැද කොළඹින් මුලින්ම ඡන්දය දුන්නේ රනිල් මහත්තයට. හරි හොඳයි. එයාට පහර ගහනවට මම නම් කැමැති නෑ” එසේ ප‍්‍රකාශ කළ ඇය රිසීවරය තැබුවාය.රනිල් වික‍්‍රමසිංහ අමාරුවේ දැම්මේ අප නොවේ. ඔහුගේම වටේ සිටින බුරුත්තයි. ඔහුට උපදෙස් දෙන්නට ඉන්නේ මුෂාරෝෆ් කවුද මහින්ද රාජපක්ෂ කවුද යන්න වෙන්කර හඳුනාගන්නට බැරි උපුල් ජෝසප්ය. තොල් රතු නැතත් එය රතු කර ගන්නට මොනවා හෝ තොල් දෙකේ උලන ආණ්ඩුවේ නිවසක සිටින ඒ සඳහා කාගෙන් හෝ අනුග‍්‍රහය ලබන කලවැදි චින්තක තවත් උපදේශකයෙකි.අනෙක් පුද්ගලයා අධ්‍යාත්මවේදී සාස්තර බණ්ඩාරය. ඔහු හැමවිටම අනාවැකි කීවේ රනිල් දිනන බවය. රනිල්ට සුබ බවටය. ආණ්ඩුවට බරපතළ පරාජයක් ලැබෙන බවටය. මේ සියලු ලණු කෑ - අනුන්ට උගුල් ඇටවූ රනිල් දැන් විශාල චිත්ත පීඩාවකින් පෙළේ.දැන් ඔහුට අධිකරණයටද යාමට සිදුවී තිබේ, ඒ අධිකරණයට අපහාස කිරීමේ චෝදනාවකට උත්තරදීමටය. මේ තත්ත්වය යටතේ සාස්තර බණ්ඩාර ගෙන් ප‍්‍රශ්නයක් අසන්නේ නොදන්නා කමටය. දැන් පක්ෂයේ කැරැල්ලකි. කැරැලිකාරයෝ නායකතුමාට ප‍්‍රසිද්ධියේ ගෝරි දමති. මූණටම බනිති. ප‍්‍රතිසංවිධාන ඉල්ලති. නායකත්වයෙන් යා යුතුම බව කියති. ඒ මදිවාට අධිකරණයට ද යාමට සිදුවී තිබේ. මේ සියලු වින්නැහි හිස මත කඩා වැටෙන්නේ කුමන ග‍්‍රහයෝගයක් නිසාද? කුමන සුබ පලයක් නිසාද? ග‍්‍රහයන් උච්ච වූ නිසාද? අපි සාස්තර බණ්ඩාරගෙන් අසමු. දැන් සාස්තර බණ්ඩාර ගෙන් අප බලාපොරොත්තු වන්නේ අධිකරණය හමුවේ ඇති අපහාස චෝදනාවෙන් රනිල් වික‍්‍රමසිංහ නිදහස් වේද නැතිනම් වැරැදිකරු වේද යන්නයි.කොහොම වුණත් දැන් සාස්තර බණ්ඩාර නමැති කොට්ටෝරුවා හැම ගසකටම කොටා අවසානය. පටලවා ගන්නට හොටයක් ද නැත. ප¾ඩි උපුලා ද දැන් ආණ්ඩුවට එරෙහිව මොනවා හෝ ලියමින් ගතමනාව ලබාගනී. දැන් රනිල්ගේ හොඳම මිත‍්‍රයා ජනතාව අතර අවලංගු කාසියක් බවට පත් වී සිටින මංගලයි. දෙන්නාගේම වැඩ එක වගේය. දෙන්නාම යන්නේ එකම බෝට්ටුවේය. එජාපය සමඟ සන්ධාන ගතවීමට මංගල දැන් සළුපිළි අඳිමින් සිටී. එම සළුපිළි ජනතාව නොව එක්සත් ජාතික පක්ෂයේම අය ගලවනු ඇත.ඊට හේතුවී ඇත්තේ අලියා ලකුණ නැතිව සන්ධානය නිර්මාණය කිරීමට මංගලත් රනිල් ලොක්කාත් සූදානම් නිසාය. මේ ගැන පරණ එක්සත් ජාතික පාක්ෂිකයෝ කුලප්පු වී සිටිති. කැරැලිකාරයන් රනිල්ට හෙවත් කෘතහස්තට කියා ඇත්තේ දේශපාලන අහිකුණ්ඨිකයකුª වන මංගල කපන බොරු වළවල්වල වැටෙන්නට එපා යන්නය.මේ අතර කෘතහස්තගේ කටකතා ඒකකය කියන්නේ ඔහුට එරෙහි කැරැල්ල දුර්වල බවයි. එහෙත් එය අමූලික බොරුවක් බව කැරලිකරුවෝ කියති. ඔවුන් පිටුපස මන්තී‍්‍රවරුන් දහයක් පමණ සිටින බවද ඔවුහු ප‍්‍රකාශ කරති. ඔවුන් දැන් කෘතහස්ත පන්නා දැමීමට විවිධ උපක‍්‍රම යොදමින් සිටින අතර එස්.බී.සහ සජිත් මෙම සටනේ සිටින බව කියති.පක්ෂයේ නායකත්වයට සටන් වැදී සිටින සජිත් පෙ‍්‍ර්මදාසගේ පෞද්ගලික තොරතුරු සොයා ඔහුට දැඩි මඩ ප‍්‍රහාරයක් එල්ල කරන ලෙස රනිල් මඩ මාක්ට සහ කලවැදි චින්තකට උපදෙස් දී තිබේ. එහෙත් සජිත් ප‍්‍රකාශ කර ඇත්තේ “මට මඩ ගහන්න ආවොත් මං ඔය චීන පරිප්පුව ගේ කන පලනවා” යයි කියාය. සජිත් චීන පරිප්පුවා යයි කීවේ කලවැදි චින්තකටය.කැරලිකාර කණ්ඩායම ප¼ඩි උපුල් සමඟ බද්ධ වෛරයෙන් පසුවෙයි. පක්ෂයේ අර්බුදයක් නැතැයි කියන්නට තරම් බලගතු උපදෙස් ප¾ඩි උපුල්ට ලැබී තිබේ. මේ නිසා කැරලිකාර මන්තී‍්‍රවරුන් ප¾ඩි උපුල්ගේ නම වෙනස් කරන්නට තීරණයක් ගෙන ඇතැයි ‘මාණික්‍ය’ට වාර්තා වෙයි.ඒ අනුව ඔහු ප¾ඩි උපුල් නොව කුණු ප‍්‍රනාන්දුය. එම නම කැරලිකරුවන් අතර පමණි. මාණික්‍ය එය යළිත් නොලියයි. මේ අනුව හෙට අනිද්දා කලවැදි චින්තක කැරලිකරුවන් ලවා කන පලා ගන්නා අතර ප¾ඩි උපුල් ද ළඟදීම ගුටි කනු ඇත.එක්සත් ජාතික පක්ෂයේ අර්බුද ‘ලංකාදීප’ පත‍්‍රයේ පළවීම වැළැක්වීම සඳහා කලවැදි චින්තක ප¾ඩි උපුල්, සමන් අතාවුද දැඩි උත්සාහයක් ගත්හ. එහෙත් සිරි රණසිංහ සහ ආරියනන්ද දොඹගහවත්ත දැඩි තීරණයක සිටින නිසා එම උත්සාහය ව්‍යර්ථ විය.‘ඉරිදා ලංකාදීප’යට එජාපය වෙනුවෙන් ජයතුංග ලියූ තීරුවේ සියලු පෞද්ගලික මඩ තොරතුරු දොඹගහවත්ත කපා දැමුවේය.මේ සියලු දේ පිටුපස සිටින්නේ යුද උන්මාදයෙන් පෙළෙන රණතුංග නිසා ඔහු පන්නා දැමිය යුතු බවට ජයතුංග කෘතහස්තට යෝජනා කළේය.මේ ගැන තොරතුරු කියා සිටි ජයතුංග “ඔබතුමා මේ ගැන කුමක් හෝ තීරණයක් ගන්න. ඔබතුමාගේ පවුලේ අයටත් රණතුංග අපහාස කරනවා” යැයි කෘතහස්තට යෝජනා කළේය.‘ලංකාදීප’ කාර්යාලයේ තමන්ට ආත්ම ගෞරවයක් ඇතිව පෙනී සිටීමට නම් දොඹගහවත්ත සහ රණතුංග පන්නා දැමිය යුතු බව කලවැදි චින්තක දැඩිව කියා සිටියේය. එහෙත් මෙහිදී ‘මාණික්‍ය’ට එකක් කිව හැකිය. සිරි රණසිංහ හෝ දොඹගහවත්ත හෝ රට කළඹන දේ නොලියනු ඇත. බොරු නොලියනු ඇත. අධිකරණය සහ ආණ්ඩුව අතර මතභේද ඇතිවන දේවල් ද නොලියනු ඇත. එසේ ලියූ දේ ඔවුන් කපා දමන බවද ‘මාණික්‍ය’ දනී.මේ තීරුවේ අපි සත්‍ය දේම ලියමු. එහෙත් රනිල් වික‍්‍රමසිංහ වැනි කෘතහස්ත, පළපුරුදු දේශපාලනඥයකු මාධ්‍ය කොල්ලන් ටිකක් වටේ තබාගෙන පක්ෂයක් ප‍්‍රගතිය කරා මෙහෙයවන්නේ කෙසේදැයි සිතේ. රනිල් මන්තී‍්‍රවරයකු, ඇමැතිවරයකු, අගමැතිවරයකු සහ විපක්ෂ නායකයකු වශයෙන් කටයුතු කළ ජ්‍යෙෂ්ඨ පළපුරුදු දේශපාලනඥයෙකි. මෝඩ කොලු රැලක් වටේ තියාගෙන පොඩි එවුන් හොරා පොලිස් කරන්නා සේ මේ නටන ජෝගිය දෙස පක්ෂයේ ජ්‍යෙෂ්ඨයන් බලා සිටින්නේ ඔවුන් අන්ත අසරණ තත්ත්වයට පත්වී සිටින බැවිනි.ඩී.එස්. සේනානායක, ඩඩ්ලි සේනානායක, වැනි ප‍්‍රතාපවත් නායකයන් නායකත්වය දුන් රටේ ප‍්‍රශ්න හොඳින් හඳුනා ගත්, වෙනත් ආණ්ඩුවක් බලයේ සිටියත් විපක්ෂයේ වගකීම වටහාගෙන කටයුතු කළ හැටි අපට මතකය. ඒ නිසා අප රනිල් වික‍්‍රමසිංහ මහතාගෙන් ඉල්ලා සිටින්නේ නිදහස් චතුරශ‍්‍රයේ ඩී.එස්. ප‍්‍රතිමාව අබියසට ගොස් අතීතය යළි සිහියට නගා ගෙන පියවි තත්ත්වයට පත්වී රට ගැන සිතා කටයුතු කරන ලෙසයි. නැතිනම් සිදුවන්නේ දේශපාලන සියදිවි නසා ගැනීමකට සිදුවන බවය. එවිට ඔය මාධ්‍ය කජුකිරි කොල්ලන් පැත්ත පළාතේ නොසිටිනු ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=ab0809213</link>
    <topic>කිඹුල් බනිසයක්වත් නොදී කිඹුල් කඳුළු හෙළීම</topic>
    <author>ඩබ්ලිව්.කේ. ප‍්‍රසාද් මංජු</author>
    <content>අනේ අනේ බණ්ඩාරේ! කොහොමද ලොක්කගෙ ග‍්‍රහචාරේ!කිඹුල් බනිසයක්වත් නොදී කිඹුල් කඳුළු හෙළීමඋතුරෙන් එන දෙමළ ජනතාව පිළිගන්න රටම පෙළ ගැහෙන්න ඕනෑ‘කිලිනොච්චිය දවස් දෙක තුනකින් අල්ලනවයි කිව්ව නේ. දැන් මොකද? තව පරක්කු වෙන්නේ. කෝ ප‍්‍රභාකරන් ඇල්ලුවද? කිලිනොච්චියට තව කිලෝමීටර් අච්චරයි, මෙච්චරයි කියලා කිව්වනේ. තව කොපමණ දුරද?” යනුවෙන් මේ දිනවල විරුද්ධ පක්ෂයේ ඇතැම් මන්තී‍්‍රවරු ආණ්ඩුවෙන් ප‍්‍රශ්න කරති. මෙම ප‍්‍රශ්න කිරීම් දෙස සුපරික්ෂාකාරීව බැලීමේදී පෙනී යන්නේ කිසිවක් නොව එහි ඇති දේශපාලනික බව පමණි.මීට පෙර මේ රටේ ත‍්‍රස්තවාදයට එරෙහිව මෙහෙයුම් සිදුකෙරෙන විට එවකට විපක්ෂයේ සිටි ශී‍්‍ර ලංකා නිදහස් පක්ෂයේ මන්තී‍්‍රවරුන් මෙසේ දේශපාලනිකව ප‍්‍රශ්න නැගුවේ නැත.වඩමරච්චි මෙහෙයුම ප‍්‍රභාකරන් අත්අඩංගුවට ගැනීම සඳහා තීරණාත්මකව කි‍්‍රයාත්මක වන අවස්ථාවේදී ඉන්දියාව එයට මැදහත් වූයේ එවකට සිටි ඉන්දීය අග‍්‍රාමාත්‍ය රජීව් ගාන්ධි මහතා කොටි සංවිධානයට රැවටී සිටි නිසාය. ප‍්‍රතිඵලය වූයේ වඩමරච්චි මෙහෙයුම නතර කර ඉන්දු - ලංකා සාම ගිවිසුම අත්සන් කිරීමය. ඉන් පසුව ඉන්දීය හමුදාව මෙරටට පැමිණියහ. ශී‍්‍ර ලංකාවේ හමුදාවන්ට මෙම මෙහෙයුම් සිදුකිරීමට ඉඩ නොදී ඉන්දීය හමුදාවන් මෙහි පැමිණිම ගැන එවකට විරුද්ධ පක්ෂයේ සිටි ශී‍්‍ර ලංකා නිදහස් පක්ෂය යම් සැකයක් මතු කෙළේ හේතු කිහිපයක් නිසාය. වෙනත් රටක හමුදාවක් මෙරට සිටීම රටේ භෞමික අඛණ්ඩතාවයට යම්කිසි ප‍්‍රශ්නයක් මතුවේය යන සැකය එක් කාරණයකි.තවත් ප‍්‍රධාන කාරණයක් වූයේ ඉන්දීය හමුදාව අවංකවම මෙහෙයුම් සිදුකර ප‍්‍රභාකරන් අත්අඩංගුවට ගනීවිද යන සැකයයි. ඉන්දීය හමුදාව යොදවා අපට නොපෙනෙන ආකාරයෙන් ප‍්‍රභාකරන්ට උදවු කිරීමට ඉන්දීය හමුදාවට න්‍යාය පත‍්‍රයක් නොතිබුණා යැයි සහතික විය හැක්කේ කාහටද? එවිටත් ඉන්දියාව ප‍්‍රභාකරන්ට රැවටී සිටීම ඊට හේතුවයි. ඉන්දියාව, කොටි සංවිධානය හා ප‍්‍රභාකරන් ගැන ඉතා නිවැරැදිව දැනගත්තේ කොටි සංවිධානය විසින් ඉන්දීය අග‍්‍රාමාත්‍ය රජීව් ගාන්ධි මහතා ඝාතනය කිරීමත් සමඟය.ඩෙන්සිල් කොබ්බෑකඩුව, විජය විමලරත්න ඇතුළු හමුදා ප‍්‍රධානීන්ට ත‍්‍රස්තවාදයට එරෙහි මෙහෙයුම් නිසි පරිදි සිදුකිරීම සඳහා අවශ්‍ය වාතාවරණය සකස් කරන ලෙසට එවකට සිටි විරුද්ධ පක්ෂයේ මන්තී‍්‍රවරු එක්සත් ජාතික පක්ෂ ආණ්ඩුවෙන් ඉල්ලා සිටියහ. වඩමරච්චියට කිලෝමීටර් කොපමණද? ප‍්‍රභාකරන් අල්ල ගන්න කොපමණ කාලයක් ගතවෙයිද? යන දේශපාලනික ප‍්‍රශ්න අසා ජාතික ආරක්ෂාව හෑල්ලුවට ලක් කළේ නැත.එම ඉතිහාසයේ කිසිදු අවස්ථාවක ආරක්ෂක අංශවල ජයග‍්‍රහණ හෑල්ලුවට ලක්කරමින් වගකිව යුතු දේශපාලනඥයින් කි‍්‍රයා නොකළත් වර්තමානයේ එසේ නොවේ. “තොප්පිගල විශාල ගලක් කැලයක්” කියා ඇතැම් දේශපාලනඥයින් ප‍්‍රසිද්ධියේ කියා පෑමෙන්ම වර්තමානයේදී දේශපාලන වාසි ලබාගන්නා ආකාරය ඉතා හොඳින් වැටහේ.තීරණාත්මක යුද්ධයක් පවතින අවස්ථාවේදී වගකිවයුතු විරුද්ධ පක්ෂයක් හැසිරිය යුත්තේ කෙසේද? යන මෙරට විරුද්ධ පක්ෂය තවදුරටත් විමසා බැලිය යුතුයි. ලෝකයේ බලවත් රටවල් ඇතුළු බොහෝ රටවල් තීරණාත්මක කාරණයකදී දේශපාලන වාසි ලබාගැනීමට එතරම් කි‍්‍රයා නොකරයි. එම නිසා ත‍්‍රස්තවාදය මුළුමනින්ම පරාජය කිරීමේදී ආරක්ෂක අංශවලට මුහුණපාන්නට සිදුවන බාධක ඉවත්කර දීම ආණ්ඩු පක්ෂයේ මෙන්ම විරුද්ධ පක්ෂයේ ද වගකීමකි.මෙම මෙහෙයුම් අඩපණ කිරීමට දේශීයව හා විදේශීයව මතුවන බලපෑම් පාලනය කිරීමට සහයෝගය ලබාදීම විරුද්ධ පක්ෂයේ යුතුකමකි. ආරක්ෂක අංශවල සාමාජිකයන්ට හා ඔවුන්ගේ පවුල්වල දුක සැප සොයා බැලීම වගකිව යුතු විරුද්ධ පක්ෂයක වගකීමකි. ජාතික නිදහස් පෙරමුණ හැරෙන්නට ආරක්ෂක අංශ සාමාජිකයන්ගේ ගැටලු හා පවුල්වල සුවදුක් විමසීමට විරුද්ධ පක්ෂයේ කිසිදු පක්ෂයක් කි‍්‍රයාකර නැත.ආණ්ඩුව රණවිරු සුබ සාධන කටයුතු කෙතරම් ඉටුකළ ද වගකිව යුතු විරුද්ධ පක්ෂයකට ඒ ගැන ඇස් කන් වසාගෙන සිටිය නොහැක. ආරක්ෂක අංශ සාමාජිකයන් හමුවී ඔවුන්ගේ දුක සැප සොයා බැලීමට විපක්ෂ නායක රනිල් වික‍්‍රමසිංහ මහතා ඇතුළු විපක්ෂයේ ප‍්‍රබලයින් මේ දක්වා කි‍්‍රයාකර නැත. ඒ සඳහා දේශපාලන බේද ඇතිකරගැනීමට අනවශ්‍යයි. නමුත් එවැනි හමුවක් තවම සිදුවී නොමැත.නමුත් සිරිමාවෝ බණ්ඩාරනායක, අනුර බණ්ඩාරනායක, මහින්ද රාජපක්ෂ යන මහත්ම මහත්මීන් විරුද්ධ පක්ෂයේ නායකයා වශයෙන් කි‍්‍රයාකරන අවස්ථාවලදී ආරක්ෂක අංශවල අඩුපාඩු හා ඔවුන්ගේ සුවදුක් සොයා බැලූ බව අමතක නොකළ යුතුයි.යුද්ධය හේතුවෙන් මානව හිමිකම් උල්ලංඝනය වන බව මහ හයියෙන් කෑගසා කීමට නම් විරුද්ධ පක්ෂයේ ඇතැම් මන්තී‍්‍රවරු පසුබට නොවෙති. යුද්ධයකදී යම් යම් සිදුවීම් ඇතිවිය හැක.නමුත් එතැනදී කළ යුත්තේ ජනතාව වෙනුවෙන් කිඹුල් කඳුළු සලා දේශපාලන වාසි ලබාගැනීමට නොවේ. ප‍්‍රායෝගිකව එම ජනතාව වෙනුවෙන් යමක් කිරීමය.කිලිනොච්චියේ සිටින ජනතාවට රජයේ පාලන ප‍්‍රදේශවලට පැමිණීමට කොටි සංවිධානය ඉඩ ලබා දෙන්නේ නැත. ඉතා අපහසුවෙන් කොටි සංවිධානයෙන් බේරී කැලෑ මාර්ග ඔස්සේ පැමිණෙන ජනතාව දැඩි දුෂ්කරතාවන්ට මුහුණපාති.මෙසේ පැමිණෙන ජනතාවට අවශ්‍ය සියලු පහසුකම් ලබාදීමට කි‍්‍රයාකර ඇතැයි ආණ්ඩුව කියා සිටී. නමුත් වගකිවයුතු විරුද්ධ පක්ෂයකට මෙහිදී කරඇර සිටිය නොහැක.මේ පහසුකම් නිවැරැදිව ලබා දෙනවා ද යන්න සොයා බැලිය යුත්තේ දේශපාලන වාසි ලබාගැනීමට නොවේ. මෙවැනි අවස්ථාවකදී ආණ්ඩුව නිවැරැදිව කි‍්‍රයානොකරනවානම් එයට ජනතා ප‍්‍රතිචාර ඉදිරි ඡන්දයකදී ලැබෙනු ඇත.එම නිසා විරුද්ධ පක්ෂය කළ යුත්තේ එම ජනතාවට අවශ්‍ය පහසුකම් තමන්ට හැකි අයුරින් ලබාදීම සඳහා ප‍්‍රායෝගිකව මැදිහත්වීමයි.විපක්ෂය පවසන ආකාරයට ඒ-9 මාර්ගයේ දෙපස ගස්ගල් යට ජනතාව අවතැන් වී සිටී නම් ඔවුන් ගැන සොයා බලා අවශ්‍ය පහසුකම් සැලැසීමට ඔවුන් මැදිහත් නොවන්නේ ඇයි? හාල් ටිකක්, පොල් ටිකක්, වියළි ආහාර, පාන් කෑල්ලක්, මදුරු දැල්, රෙදි, කූඩාරම් වැනි දේවල් ලබාදීමට වැඩපිළිවෙළක් කි‍්‍රයාත්මක කිරීමට එක්සත් ජාතික පක්ෂයට තවමත් නොහැකි වී ඇත්තේ ඇයි? ඒ ජනතාව වෙනුවෙන් ඇත්තටම දුකක් වේදනාවක් ඇත්නම් පාර්ලිමේන්තුවේ හඬ නඟා, මාධ්‍ය හමු පවත්වා කි‍්‍රයා කිරීමෙන් පමණක් සෑහීමකට පත්විය හැකිදැයි ඔවුන් විමසා බැලිය යුතුය.ආණ්ඩුවට අමතරව යම් ප‍්‍රජා සේවා සිදුකරන ඇතැම් සංවිධාන හා ජාතික නිදහස් පෙරමුණ පමණක් මෙම අවතැන්ව පැමිණෙන ජනතාවට පහසුකම් සැලැසීමට ඉදිරිපත්වී සිටී. උතුරේ අවතැන්ව පැමිණෙන සහෝදර දෙමළ ජනතාවට අවශ්‍ය පහසුකම් ප‍්‍රායෝගිකව ලබාදීමට කි‍්‍රයා නොකර ඔවුන් ගැන කතාවට පමණක් සීමාකරන දේශපාලන පක්ෂ කරනුයේ කිඹුල් කඳුළු හෙළීමක් පමණි.ඩබ්ලිව්.කේ. ප‍්‍රසාද් මංජු</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=ab0809214</link>
    <topic>උතුරෙන් එන දෙමළ ජනතාව පිළිගන්න රටම පෙළ ගැහෙන්න ඕනෑ</topic>
    <author>- චන්දන බණ්ඩාර</author>
    <content>අනේ අනේ බණ්ඩාරේ! කොහොමද ලොක්කගෙ ග‍්‍රහචාරේ!කිඹුල් බනිසයක්වත් නොදී කිඹුල් කඳුළු හෙළීමඋතුරෙන් එන දෙමළ ජනතාව පිළිගන්න රටම පෙළ ගැහෙන්න ඕනෑපසුගිය අගෝස්තු මාසයේ ජනාධිපතිතුමගේ ප‍්‍රධානත්වයෙන් පැවැති ජනපති ජනහමුව වැඩසටහනේ දී උතුරු මැද සහ සබරගමුව පළාත්වල ප‍්‍රදේශ කීපයක ජනතාව ජනාධිතිතුමාට විවිධ ගැටලු ඉදිරිපත් කළහ. ඒ මොහොතේදී ජනාධිපතිතුමා ජනතාවගේ ප‍්‍රශ්නවලට කඩිනම් විසැඳුම් ලබා දීමට පොරොන්දු විය. ඒ අනුව ජනපති ජනහමුව පැවැති දිනට පසුදින ජනතාව ඉදිරිපත් කළ සමහර ගැටලුවලට විසඳුම් ලැබිණි. දින කිහිපයක් ගතවී විසඳුම් ලබාදීමට සිදුවන ගැටලුවලට වහාම කි‍්‍රයාත්මක වෙන ලෙස ද ජනාධිපතිතුමා මැති ඇමැතිවරුන්ට සහ නිලධාරීන්ට උපදෙස් දී තිබිණි. කෙසේ වෙතත් පසුගිය සතියේ අඟහරුවාදා ජනාධිපතිතුමා අමාත්‍යංශ කීපයක නිලධාරීන් කිහිප දෙනකු වහාම අරලියගහ මැදුරට කැඳවූයේය. ඒ ජනතාව ජනපති ජනහමුවේදී ප‍්‍රශ්න ඉදිරිපත් කළ සහ ඊට විසඳුම් ලබාදීමට පැවැරුණු අමාත්‍යංශ කීපයක නිලධාරීන්ය.”කැබිතිගොල්ලෑවේ ස්වාමීන්වහන්සේනමක් ඉල්ලීමක් කලා වැවක් ප‍්‍රතිසංස්කරණය කර දෙන්න කියලා. ඒ සඳහා පියවර ගත්තාද” ජනාධිපතිතුමා නිලධාරීන්ගෙන් ප‍්‍රශ්න කෙළේය. “සර් මේ වැවේ වතුර පදවියටත් ලැබෙනවා. දීර්ඝ කාලයක් වැව පිහිටා තිබුණේ කොටි ත‍්‍රස්තවාදීන්ගේ පාලනයට නතුවූ ප‍්‍රදේශයට ආසන්නයේ. ඒ නිසා ඒ වැවට තරමක් හානි සිදුවෙලා. දැන් නම් ඒ ප‍්‍රදේශය ත‍්‍රස්තවාදීන්ගෙන් මුදාගෙන තිබුණත් වැව ප‍්‍රතිසංස්කරණය කරන්න කාලයක් ගතවේවි.” නිලධාරීහු ජනාධිපතිතුමාට පැහැදිලි කළහ.පසුගිය මාසයේ ජනපති ජනහමුව වැඩසටහන සජීවී ලෙස මෙරට ජාතික රූපවාහිනී නාලිකා කිහිපයක් ඔස්සේ විකාශය වෙද්දී ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ සිටියේ අරලියගහ මැදුෙර්ය. බැසිල් රාජපක්ෂ මන්තී‍්‍රවරයා එදින ජනපති ජනහමුව වැඩසටහන නරඹමින් ජනතාවගේ ගැටලුවලට විසඳුම් ලබා දිය හැකි ගැටලු පිළිබඳව අවශ්‍ය කටයුතු යොදමින් සිටියේය.පසුගිය සතියේ අරලිය ගහ මැදුරේදී සුවිශේෂි පිරිසක් ජනාධිපතිතුමා හමුවූහ. රටේ විවිධ ප‍්‍රශ්න සහ සිදුවීම්වලදී හාස්‍ය සහ උපහාසය කැටි කොට ජනාධිපතිතුමා සහ මැති ඇමැතිවරු තම මාතෘකා බවට පත්කර ගන්නා මේ පිරිස අන් කවුරුවත් නොව කාටූන් ශිල්පීහුය.මේ පිරිස අරලියගහ මැදුරට පැමිණියේ “මුල් පිටුවට ගෙනා කාටූන්” කෘතියේ පිටපතක් ජනාධිපතිතුමාට පිළිගැන්වූ අවස්ථාවට සහභාගි වීමටය. මෙරට ප‍්‍රධාන පෙළේ පුවත්පත්වල කාටූන් ශිල්පීන් රැසක් මේ අවස්ථාවට සහභාගි කරවීමට කටයුතු සංවිධානය කැර තිබුණේ ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාය.මුල්පිටුවට ගෙනා කාටූන් කෘතියේ මුල්පිටපත ජනාධිපතිතුමාට පිළිගැන්වූ පසුව ජනාධිපතිතුමා කාටුන් ශිල්පීන් සමඟ සුහද කථා බහක යෙදිණි.ගිය ජනපතිවරණයේදී මා ගැන කාටුන් ඇඳලා තිබුණා. සමහරු මට මඩ ගහන්න කාටුන්වලට මිලියන ගණන් ගෙවලා තිබුණා. හැබැයි මම ඒවෙලාවේ හිටියේ මගේ ඡන්ද ප‍්‍රචාරක වැඩ කරගන්න මිලියන ගණන් මුදල් හොයාගන්න බැරිව“ ජනාධිපතිතුමා කාටුන් ශිල්පීන්ට මතක් කෙළේ පසුගිය ජනාධිපතිවරණයේදී සිදුවූ දේවල්ය. “හැබැයි එදා මට මඩ ගහන්න ඇඳපු කාටුන් එකෙන් මගේ නම හැම තැනම ප‍්‍රසිද්ධ වුණා.පොඩි ළමයි පවා මා හඳුනාගත්තා. ඇත්තටම රෙද්ද බැනියම අඳිනවාට සාඨකය දානවාට හිනා වෙන්න හොඳ නෑ. ශිෂ්ට සම්පන්න ඇඳුම්වලට හිනාවෙන්න එපා. ඒක ශීලාචාරකමක් නෙවේ. “ජනාධිපතිතුමා කාටුන් ශිල්පීන් හමුවේ විශේෂ අදහසක්ද පළ කෙළේය. එදින කාටුන් ශිල්පීන් ජනපති මැදුරින් පිටවී ගියේ රාතී‍්‍ර ආහාරයද ගැනීමෙන් අනතුරුවය.ගිය සතියේ කැබිනට් මණ්ඩලයද සුපුරුදු පරිදි ජනාධිපතිතුමාගේ ප‍්‍රධානත්වයෙන් අරලිය ගහ මැදුරේදී රැස්විය. කැබිනට් රැස්වීම ඇරැඹී මොහොතකින් ආණ්ඩු පක්ෂයේ ප‍්‍රධාන සංවිධායක ඇමැති දිනේෂ් ගුණවර්ධන නැගිට්ටේය. “සර් පාර්ලිමේන්තුවේ උදේ වරුවේ මැති ඇමැතිවරු අඩුයි. ඡන්දය විමසන වෙලාවේදීවත් හැමෝම පාර්ලිමේන්තුවේ ඉන්න ඕන. ඒත් බොහෝ මැති ඇමැතිවරු පාර්ලිමේන්තුවට එන්නේ නෑ.” ඇමැති දිනේෂ් අවනඩුවක් ඉදිරිපත් කෙළේය.එ.ජා.ප.යේ ප‍්‍රශ්න වැල ජ.වි.පෙ. අල්ලගෙන”පාර්ලිමේන්තු දිනවල උදේ වරුවේ විපක්ෂය නඟන ප‍්‍රශ්නවලට රජය උත්තර දෙන්න ඕන. ඒත් සමහර ඇමැතිවරු ඒ වෙලාවට නෑ. ඒ ප‍්‍රශ්නවලින් සියයට 75කටම උත්තර දෙන්නේ දිනේෂ් ඇමැතිතුමා. අඩුම ගානේ ඇමැතිවරු උදේ වරුවේ වැඩි දෙනෙක් පාර්ලිමේන්තුවේ ඉන්න ඕන” අමැති රාජිත ඇමැති දිනේෂ්ගේ කථාව අනුමත කරමින් කථා කෙළේය.මේ අතර එම්.එච්.මොහොමඩ් ඇමැතිවරයා කීවේ “ පාර්ලිමේන්තුවේ ප‍්‍රශ්න අහන්න තියෙන වෙලාවේ සමහරු කථා පවත්වන බවයි. ප‍්‍රශ්න අහන්න පැයයි තියෙන්නේ” හෙතෙම චෝදනා කෙළේය. මිහින් එයාර් ගුවන් සේවය ගැන මාස එකහමාරකට පෙර පාර්ලිමේන්තුවේදී උත්තර දුන්නා. දැන් ආයෙත් ඒ ප‍්‍රශ්නයම විපක්ෂය ඉදිරිපත් කර තියෙනවා.” ඇමැති රාජිත කීවේය. “එකවතාවක් එ.ජා.ප. මන්තී‍්‍ර රවි කරුණානායක ඒ ගැන ප‍්‍රශ්න කළා. දැන් මේ වතාවේ එ.ජා.ප.යේ ඒ ප‍්‍රශ්න වැලම ජනතා විමුක්ති පෙරමුණේ් සහෝදරවරු ඉල්ලාගෙන” තොරතුරු සහ ජනමාධ්‍ය ඇමැති අනුර ප‍්‍රියදර්ශන යාපා චෝදනා කෙළේය.ඒ සමඟම ඇමැති රාජිත අපූරු කථාවක් කීවේය. “අපි මිහින් එයාර් ප‍්‍රශ්නයට උත්තර දීලා තියෙන නිසා මට කරන්න තියෙන්නේ පාර්ලිමේන්තු හැන්සාඩ් වාර්තාව අරගෙන කියවන එක විතරයි.” ඇමැති රාජිත කීවේ උත්තර බැඳීමට පහසු මාර්ගයකි. එහෙත් ජනාධිපතිතුමා ඊට එකඟ නොවූ බවක් පෙනුණි. “එහෙම හැන්සාඩ් බලාගෙන උත්තර දෙන්න එපා රාජිත. රීති ප‍්‍රශ්න අහලා කථානායකතුමාගේ අවධානය යොමු කරවන්න. ජනාධිපතිතුමා ඇමැති රාජිතට උපදෙස් දුන්නේය. ඉන් පසුව කැබිනට් මණ්ඩලයෙන් ජනාධිපතිතුමා විමසා සිටියේ අයවැය සැකැසීම සදහා ඇමැතිවරුන් සහාය ලබාදී තිබෙනවාද යන්නය.ඇමති ජනක බණ්ඩාර සහ ඩිව් ගුණසේකර ඊට දුන්නේ එකම ආකාරයේ පිළිතුරුය. “ගිය වර අයවැය හදන්න දුන්න සහයෝගයවත් අපෙන් ඉල්ලුවේ නෑ. අපෙන් ඒ ගැන තාම විමසලාවත් නෑ. ”ඇමැතිවරු දෙපළ කීහ.ඉන් පසුව ඇමැති බන්දුල ගුණවර්ධන නැගිට්ටේය.” සර් අය වැයට යෝජනා මගේ ලේකම්වරයා යවලා තියෙනවා. ඒත් ඒ මොනවද කියලා මම නම් දන්නේ නෑ “ ඇමැති බන්දුල යමක් නොකියා කීවේය. ඒ සමගම ජනාධිපතිතුමා ඇමැති බන්දුලගෙන් ඇසූයේ “ ඇයි ලේකම්තුමා හොඳ නැද්ද” කියාය. ඇමැති බන්දුල ඊට පිළිතුරු දුන්නේ සිනහ වෙමිනි. “ හොඳයි ,හොඳයි “ ඇමැති බන්දුල කිවේය.ඊළඟට කැබිනට් මණ්ඩලයේදී ඇමැතිවරු ජනාධිපතිතුමාට සාමූහික ප‍්‍රශ්නයක් ඉදිරිපත් කළහ. ඒ රාජ්‍ය සේවයේ විශ‍්‍රාම ගැනීමේ වයස් සීමාව දිගු කිරීමට කටයුතු කරනවා ද නැද්ද යන්න ගැනය.විශ‍්‍රාම යන වයස දීර්ඝ කරන්නෙ නෑ”එහෙම විශ‍්‍රාම යන වයස් සීමාව දීර්ඝ කළොත් ලොකු විරෝධයක් මතු වේවි” ඇමැති ඩිව් ගුණසේකර කීවේය. “අපිට එහෙම කරන්න බෑ ඒකට බොහෝ දෙනෙක් විරුද්ධයි. ඒ නිසා විශ‍්‍රාම යන වයස දීර්ඝ කරන්නේ නෑ. “ජනාධිපතිතුමා පැහැදිලි කෙළේය. ඒ සමගම රාජ්‍ය පරිපාලන ඇමැති කරු ජයසූරිය පැවැසුයේ “රාජ්‍ය සේවයේ වැඩිපුරම සිටින්නේ කාන්තාවන් බවය”කැබිනට් මණ්ඩලයේදි ඊළඟට ජනාධිපතිතුමා විශේෂ කාරණයක් ගැන අවධාරණය කළේය.” ” අපි මේ ගැන දේශපාලන වශයෙන් සාකච්ඡා කළොත් හොදයි කියලා හිතෙනවා. දැන් දෙමළ භාෂාව ඉගෙන ගන්න රාජ්‍ය සේවකයකුට රජය රුපියල් 25000 ක දීමනාවක් ගෙවනවා. දෙමළ අය සිංහල භාෂවත් සිංහල අය දෙමළ භාෂාවත් ඉගෙන ගන්නවා. පොලිස් දෙපාර්තමේන්තුවේ මේක ඉතාම සාර්ථකව කි‍්‍රයාත්මක වෙනවා.උතුරේ දරුවන් මා මුණ ගැහෙන්න ආපු වෙලාවෙත් කිව්වේ උතුරුකරයේ පාසල්වලට චක‍්‍රලේඛ යවනකොට සිංහලෙන් ඉංගී‍්‍රසියෙන් විතරක් නෙවෙයි දෙමළ භාෂාවෙනුත් යවන්න කියලයි. යාපනයේ පාසලකට පසුගිය කාලේ අපූරු චක‍්‍රලේඛයක් යවලා. එකේ සිංහලෙන් රිටි පැනීම කියලා මුද්‍රණය කරලා ඉංගී‍්‍රසියෙන් හයි ජම්ප් කියලත් දාලා. ඒත් දෙමළින් වචනයක් දාලා නෑ.” ජනාධිපතිතුමා පැහැදිලි කෙළේය.ඉන් පසුව කැබිනට් මණ්ඩලයට රාජ්‍ය භාෂා ඇමැතිවරයා වන ඩිව් ගුණසේකර පැහැදිලි කිරීමක් කෙළේය. “ ගිය අවුරුද්දේ සිංහල භාෂාව ඉගෙන ගත් දෙමළ රාජ්‍ය සේවකයෝ 6700 ක් හිටියා. දෙමළ භාෂාව ඉගෙනගත් සිංහල රාජ්‍ය සේවකයෝ 7700 ක් හිටියා. මේ වසරේදී දෙමළ භාෂාව ඉගෙන ගන්නා සිංහල රාජ්‍ය සේවකයෝ සංඛ්‍යාව 10,000 ක් වත්වේවි. අපේ රටේ දෙමළ භාෂාව රාජ්‍ය භාෂාව කිරීමේ චක‍්‍රලේඛය ගැන ඉන්දියාවේ පුවත්පතක කර්තෘ වාක්‍යයෙන් කිව්වේ මේක ඓතිහාසික පිම්මක් කියලා. යුරෝපා රටවල තානාපතිවරු පවා අපට ඒ ගැන ප‍්‍රශංසා කලා. ඒත් අපේ රටේ ජනතාව ඒ ගැන දන්නේ නෑ “ ඇමැති ඩිව් ගුණසේකර පැහැදිලි කෙළේය.අපට ඉන්දියාව ලොකු සහයෝගයක් දුන්නා”අපි ඉතින් වැඩම තමයි කරන්නේ. ඒත් ප‍්‍රසිද්ධිය ගැන හිතන්නේ නෑ නේ” ජනාධිපතිතුමා සිනහවෙමින් කැබිනට් මණ්ඩලයට කීවේය. මේ අතුරතුර රාජ්‍ය පරිපාලන ඇමැති කරු ජයසූරිය ජනාධිපතිතුමාගෙන් විමසා සිටියේ උතුරේ මෙහෙයුම්වල අලුත්ම තත්ත්වය කෙසේද යන්න ගැනය.”අපි දැන් කිළිනොච්චි නගර සීමාවට ආසන්න වෙලා ඉන්නේ. කොටි ඔවුන්ගේ ප‍්‍රබලම කාඩර්වරු දාලා සටන් කරනවා. ඒ අතරේ විෂවායු ගහන්නත් පටන් අරගෙන. ගිය සතියේ විෂවායු නිපදවන ස්ථානයකුත් සොයා ගත්තා. රේගුවෙන් කොටින්ට ගෙනයන්න හදපු බඩු වගයකුත් අත්අඩංගුවට ගත්තා. තව ටික දවසයි තියෙන්නේ කිලිනොච්චිය ජයගන්න. අපිට අන්තර්ජාතික ප‍්‍රජාවගේ සහයෝගය තිබෙන නිසා රටට හොඳ අවස්ථාවක් ලැබිලා තියෙන්නේ. ජීනීවා වලදි අපිට ඉන්දියාව ලොකු සහයෝගයක් දුන්නා. අනෙත් රටවලුත් සහාය දුන්නා. දැන් අන්තිමට කොටි කරන්නේ බෝම්බ සාක්කුවේ දාගෙන ඇවිත් කොළඹට ගහන එක. ඒ බව අපිට පසුගිය දවස් වලදී ඔප්පු වුණා ” ජනාධිපතිතුමා ඇමැති කරු ජයසූරියගේ ප‍්‍රශ්නයට දීර්ඝ පිළිතුරක් දුන්නේය.”එල්.ටී.ටී. ඊ. එක අපේ හමුදාවට ගහලා තියෙන්නේ පොස්ෆරස් ගෑස් එක . ඒක ගොඩක් විෂයි. ඒත් මැරෙන්නේ නම් නෑ.”ඇමැති රාජිත කීවේ පසුගිය දිනෙක එල්.ටී.ටී. ඊ හමුදාවට එල්ල කළ ගෑස් ප‍්‍රහාරය ගැනය.”යුද්ධයකදී විෂවායු ගැසීම ජිනීවා සම්මුතිවලට අනුව සම්පූර්ණයෙන්ම තහනම්. ඇමෙරිකාව හැම වෙලාවේම අරාබි රටවලට විරුද්ධව කටයුතු කෙළේ අරාබි රටවල විෂවායු තිබෙන බව කියලා. සදාම් හුසේන් කුර්දි සටන්කරුවන්ට විෂවායු ගැසු බවට කළ චෝදනාව ලෝකයම ප‍්‍රතික්ෂේප කළා. කොටින්ට එරෙහිව අපි කරන්න ඕන දෙය තමයි ඔවුන් යුද්ධයේ දී විෂවායු අපේ හමුදාවට ගහන්න තිබෙන සුදානම ලෝකයාට පැහැදිලි කිරීම “ඇමැති චම්පික රණවක කොටින්ගේ විෂවායු ප‍්‍රහාරයකට දිය හැකි තවත් පිළිතුරක් කැබිනට් මණ්ඩලයට යෝජනා කෙළේය.ගිය සිකුරාදා රාත‍්‍රියේ මාතලේ ප‍්‍රදේශයේ දී විශේෂ සාදයක් පැවැත්විණි. මේ සාදය සංවිධානය කැර තිබුණේ එ.ජා.ප. පාර්ලිමේන්තු මන්තී‍්‍ර රංජිත් අළුවිහාරේ විසිනි. පසුගිය පළාත් සභා මැතිවරණයේදී කැකිරාව ආසනයේ එ.ජා.ප. මැතිවරණ ව්‍යාපාරය මෙහෙයවීම බාරවී තිබුණේ මන්තී‍්‍ර රංජිත් අළුවිහාරේ වෙතයි. ඔහු මෙහෙයවූ මැතිවරණ ව්‍යාපාරය සාර්ථක කර ගැනීමට සහාය දුන් උදවියට ස්තුතිය පල කිරීම මේ සාදයේ අරමුණ වීය. මේ සාදයට එ.ජා.ප මන්තී‍්‍රවරුන් වෙත ගාමිණී ජයවික‍්‍රම පෙරේරා, පී. හැරිසන් සහ ජානක පෙරේරා ද සහභාගි වූහ.මේ සුහද හමුවේදී මන්තී‍්‍ර ඇලික් අළුවිහාරේ මුලින් ම විශේෂ ප‍්‍රකාශයක් කෙළේ ය. “අපි මෙතන නායකතුමාට කැරලි ගහන්න නෙවේ එකතු වෙලා ඉන්නේ. අපි හැමදාම නායකයා එක්කයි ඉන්නේ. මොකද නැත්නම් මාධ්‍යවල යන්නේ මේ සාදයත් එ.ජා.ප. නායකයාට එරෙහි එකක් කියලා” මන්ත‍්‍රී ඇලික් එසේ කියද්දී එම මතය එතැන සිටි අනෙකුත් මන්තී‍්‍රවරු ද අනුමත කළහ.ගිය සතියේ එ.ජා.ප මහ ලේකම් තිස්ස අත්තනායක ගේ විමධ්‍යගත අරමුදලින් ඉදි කැරුණු මැණික්හින්න ගල්කඩුව ජල යෝජනා ක‍්‍රමය විවෘත කිරීම සිදු විය. ඉන්පසුව එ.ජා.ප මහලේකම්වරයා කොළඹට එන අතරතුර වරකාපොල ප‍්‍රදේශයේ මරණ ගෙදරකට ද ගොඩ වීය. කරන්දෙනිය එ.ජා.ප. සංවිධායක ජයන්ත ජයවීරගේ මාමණ්ඩියගේ දේහයට අවසන් ගෞරව දක්වා තිස්ස අත්තනායක කොළඹට සේන්දු විය..ජා.ප බස්නාහිර පළාත් මන්තී‍්‍ර වයි.පී. රාම්ගේ විවාහ දිවියට විසිපස් වසරක් පිරීම නිමිති කොට ගෙන ඔහුගේ නිවසේදී විශේෂ සාදයක් පැවැත්විණි. රුක්මන් සේනානායක, තිස්ස අත්තනායක සහ ජොන්ස්ටන් ප‍්‍රනාන්දු යන එ.ජා.ප ජ්‍යෙෂ්ඨ මන්තී‍්‍රවරු ද සතුටු සාමීචියේ යෙදෙමින් මේ උත්සවයට එක්ව සිටියහ. බස්නාහිර පළාත් සභාව නියෝජනය කරන එ.ජා.ප. මන්තී‍්‍රවරුන් 31 දෙනා ද මධුවිත තොල ගාමින් තම මන්තී‍්‍ර සගයා සමඟ සතුට භªක්ති විඳ ගත්හ.ගිය සතියේ දී එ.ජා.ප. බස්නාහිර පළාත් මන්තී‍්‍රවරු කණ්ඩායම සහ එ.ජා.ප. නායක රනිල් වික‍්‍රමසිංහ අතර විශේෂ හමුවක් පැවැත්විණි. මේ හමුවේදී එ.ජා.ප පළාත් මන්ත‍්‍රී ලෝරන්ස් මාදිවෙල මුලින් ම අදහස් පළ කෙළේ ය. අපේ බස්නාහිර පළාත් මන්තී‍්‍ර කණ්ඩායම එ.ජා.ප කැරැලිකාර මන්තී‍්‍රවරු සමඟ සාකච්ඡා කළා. අපේ අරමුණ වුණේ සාකච්ඡා මගින් ප‍්‍රතිසංවිධාන ප‍්‍රශ්න විසඳ්‍ර ගැනීමට බලකිරීම. ඒත් සමහර මාධ්‍ය ඒ ගැන වැරැදියට වාර්තා කර තිබුණේ. පළාත් මන්තී‍්‍ර ලෝරන්ස් මාදිවෙල නායකයාට පැහැදිලි කැර දුන්නේ ය.වෙල්ලාලම්මා සෙල්ලසාමි එ.ජා.ප. පළාත් සභා මන්තී‍්‍රවරිය නියෝජ්‍ය ඇමැති සෙල්ලසාමිගේ බිරිඳ ය. වෙල්ලාලම්මා සෙල්ලසාමි මන්තී‍්‍රවරිය ඊළඟට අදහස් දැක්වූවාය. “මගේ මහත්තයා මොන පක්ෂය එක්ක හිටියත් මම හැමදාම එ.ජා.ප. යේ ඉන්නේ. මොකද මම අපේ නායකතුමාට ගොඩක් ආදරෙයි.” පළාත් මන්තී‍්‍රවරිය එසේ කියද්දී එ.ජා.ප. නායකයාට ද සිනහව නවත්වා ගැනීමට නොහැකි විය. පළාත් මන්තී‍්‍රවරු කීවේ “ඒකත් මාර ආදරයක් නේද” කියායි.අනේ මම පුදුම කැප කිරීමක් කළාඑ.ජා.ප පළාත් මන්තී‍්‍රවරුන්ගේ අදහස් දැක්වීම් අවසානයේදී එ.ජා.ප. නායකයා අදහස් දැක්වූයේ ය. එම කථාව තරමක් සංවේදී කථාවක් ද විය. “මම මේ පක්ෂය බාර ගත්තේ ඉතාම අමාරු අවස්ථාවක. 1994 ට පස්සේ අපේ පක්ෂයේ නායකයෝ කීප දෙනෙක් ම ඝාතනය වුණා. අන්තිමට ගාමිණී දිසානායක මැතිතුමා පක්ෂයට ගන්න ඕනේ කියලා මමයි හිටපු ජනාධිපති ඩී.බී. විජේතුංග මැතිතුමායි එකම අදහසක හිටියේ. එහෙම කැප කිරීමක් මම පක්ෂයට කරලා තියෙනවා. නමුත් මට තවම රට ශක්තිමත් කරන්න වැඩපිළිවෙළක් හදන්න අවස්ථාව ලැබුණේ නෑ. මම මේ පක්ෂයට ආදරය කරන ගෞරව කරන කෙනෙක්” එ.ජා.ප. නායක රනිල් පළාත් මන්තී‍්‍රවරුන්ට පැහැදිලි කළේ ය.මහබෝධි සමාගම විසින් සංවිධානය කළ අනගාරික ධර්මපාලතුමා සැමරීමේ උත්සවය පැවැතියේ ගිය සතියේය. මේ උත්සවයට මෙවර විශේෂ අමුත්තෙක් පැමිණ සිටියේය. ඒ ඉන්දියාවේ භාරතීය ජනතා පක්ෂයේ ජ්‍යෙෂ්ට නායකයකු හා ඉන්දියාවේ හිටපු මුදල් හා විදේශ කටයුතු ඇමැති යස්වාන් සිංහය. ඔහු සමග එම පක්ෂයේ තරුණ නායකයකු වෙන නලීන් කෝලිද ඊට සහභාගි වීය.යස්වාං සිං ඇතුළු ඉන්දීය නියෝජිත පිරිස පිළිගැනීමට සහ එම පිරිසගේ සංචාරය සාර්ථක කැර ගැනීමට අවශ්‍ය කටයුතු කිරීමට රාජ්‍ය පරිපාලන ඇමැති කරු ජයසූරියට පැවැරී තිබිණි.කරූ යස්වාන් සිං හමුවක්ඇමැති කරූ ගේ පැරැණි හිතවතකු වූ යස්වාං සිං සහ ඇමැති කරූ අතර විශේෂ සාකච්ඡාවක්ද පැවැත්විණි. මෙරට වත්මන් දේශපාලන තත්ත්වය, ඉන්දු ශී‍්‍ර ලංකා සබඳතා සහ වෙළෙද කටයුතු ගැන ද අමැති කරූ සහ යස්වාන් සිං අදහස් හුවමාරු කර ගත්හ. භාරතීය නියෝජිත පිරිස වෙනුවෙන් ඇමැති කරූ ගේ නිවෙසේ දී දේශීය ආහාර සහිත භෝජන සංග‍්‍රහයක් ද පැවැත්විණි.ගිය සතියේ ඇමැති කරූ ජයසූරිය වෘත්තීය සමිති කීපයක නියෝජිත පිරිස් සමග සාකච්ඡා කෙළේය. වෘත්තීය සමිති නියෝජිතයන්ගේ ගැටලු කීපයකට විසඳුම් ලබා දීමටද ඇමැති කරූ එහිදී සමත් වීය.ඇමැති කරූ ගේ මෙහෙයවීමෙන් මේ දිනවල ත‍්‍රස්තවාදී ග‍්‍රහණයෙන් මුදා ගත් මන්නාරම දිස්ති‍්‍රක්කයේ සිවිල් පරිපාලන කටයුතු දින 90 කින් ස්ථාපිත කිරීමේ වැඩසටහනක් කි‍්‍රයාත්මක වෙයි. එ.ජා.ප. ප‍්‍රජාතන්ත‍්‍රවාදි පිලේ කණ්ඩායම් රැස්වීම ගිය සතියේද ඇමැති කරු ජයසූරියගේ ප‍්‍රධානත්වයෙන් පැවැත්විණි. ජනතාවගේ ප‍්‍රශ්න විසඳීම සඳහා අවශ්‍ය කි‍්‍රයා මාර්ග ගැනීමේදී සෙත් සෙවන කාර්යාලයේ කටයුතු වඩාත් විධිමත් කිරීමට සහ කාර්යක්ෂම කිරීම සදහාද යෝජනාවලියක් ගිය සතියේ කණ්ඩායම් රැස්වීමට ඉදිරිපත් වී තිබීම විශේෂත්වයක් වීය.ගිය සතියේදී විද්වත් වෘත්තිකයන්ගේ සංගමය ජාතික හෙළ උරුමයෙන් ෂමසා සිටියේ 17 වන ව්‍යවස්ථා සංශෝධනය පිළිබ¼ඳ හෙළ උරුමයේ ස්ථාවරය පැහැදිලි කරන ලෙසයි. පසුව මේ ගැන කරුණු පැහැදිලි කිරීමට සාකච්ඡාවක් පසුගියදා පරිසර අමාත්‍යාංශයේදී පැවැත්විණි. “17 වෙනි ව්‍යවස්ථා සංශෝධනය රාජ්‍ය සේවය ස්වාධීන කිරීමට සමත් වෙන යෝජනාවක් නොවෙන බව අපි 2001 වයරේදීම තේරුම් ගෙන තිබ්බේ. එදා මම පාර්ලිමේන්තුව නියෝජනය කෙළේ සිහල උරුමයේ මන්තී‍්‍රවරයා විදියට. එදා මුස්ලිම් කොංග‍්‍රසය හිටපු ජනපතිනි චන්ද්‍රිකා කුමාරතුංගගේ ආණ්ඩුවෙන් ඉවත් වුණා. එදා ජනතා විමුක්ති පෙරමුණ ශී‍්‍ර. ල.නි.ප. සමග පරිවාස ආණ්ඩුව හැදුවා. එදා ජ.වි.පෙ. දාපු කොන්දේසියක් 17 වන ව්‍යවස්ථා සංශෝධනය එදා පාර්ලිමේන්තුවේදී දඩිබිඩියේ මේක සම්මත කර ගත්තා. හැබැයි මම ඒකට විරුද්ධ වුණා” ඇමැති චම්පික 17 ව්‍යවස්ථා සංශෝධනයෙහි අතීතය පැහැදිලි කෙළේය.මේ සාකච්ඡාවේදී මහාචාර්ය බුද්ධදාස හේවාවිතාරණ විමසා සිටියේ “ව්‍යවස්ථා සභාවට සුළු පක්ෂ නියෝජිතයන් පත් කිරීමේදී හෙළ උරුමයට අවස්ථාව ලැබුණා ද කියාය.” ඊට පිළිතුරු දුන්නේ උදය ගම්මන්පිලය. “අපිට හිමි නියෝජිතත්වයට වෙනත් පක්ෂ පොර කෑවා. අපේ අයිතිය දෙමළ ජාතික සංවිධානයයි ජ.වි.පෙ. යි උදුරා ගන්න හැදුවා. අන්තිමට දෙමළ ජනතාව නියෝජනය කිරීම වගේම සුළුපක්ෂ නියෝජනය කියන දෙකටම අයිතිවාසිකම දෙමළ ජාතික සංවිධානය ලබා ගත්තා. “උදය ගම්මන්පිල කීවේ ජ.වි.පෙ. පොරකෑම නිසා සිදුවූ අකරතැබ්බ ගැනයි.”ව්‍යවස්ථාදායක සභාවේ බලතලවලින් විධායකයේ බලතල කප්පාදු වෙනවා. මේ වෙලාවේ විධායකය දුර්වල කිරීම හොඳ නෑ. මේ වෙලාවේ විධායකය ශක්තිමත්ව තියෙන්න ඕන. ත‍්‍රස්තවාදයට මුහුණ දෙන රාජ්‍ය සේවය හෝ පොලිස් සේවය ස්වාධීන කිරීම සුදුසු නෑ “ ආචාර්ය නිර්මලා ප‍්‍රනාන්දු පෙන්වා දුන්නේය. “ අනිත් දෙය තමයි මේ වෙලාවේ රාජ්‍ය නායකයාට රාජ්‍ය යාන්ත‍්‍රණය අවශ්‍ය පරිදි හසුරවන්න පුළුවන් විය යුතුයි. නැතිනම් මේ වෙලාවේ අනවශ්‍ය ව්‍යවස්ථා අවුලක් ඇති වෙනවා .” ව්‍යවස්ථා බලතල පිළිබඳව ප‍්‍රවීණයකු වූ ආචාර්ය නිර්මලා ප‍්‍රනාන්දු පෙන්වා දුන්නේය.”දාහත්වෙනි ව්‍යවස්ථා සංශෝධනය දැන් රටේ දේශපාලන මාතෘකාවක් වෙලා. එක්සත් ජාතික පක්ෂයයි ජනතා විමුක්ති පෙරමුණයි දාහත්වෙනි ව්‍යවස්ථා සංශෝධනය අල්ලාගෙන දැන් රටේ ආණ්ඩු විරෝධයක් නිර්මාණය කරන්න උත්සාහ කරනවා. මේ වෙලාවේ රටේ කාගේවත් 17 වෙනි සංශෝධනය ගැන උනන්දුවක් නෑ. “ පූජ්‍ය අක්මීමන දයාරතන මන්තී‍්‍ර හිමියෝ විද්වත් වෘත්තිකයන්ට පෙන්වා දුන්හ. “මේක කෘතී‍්‍රම විදියට එ.ජා.ප. ය ජ.වි.පෙ. මතු කරන්නේ රටේ ව්‍යවස්ථා ආරවුලක් ඇති කරන්න. හමුදාව කිලිනොච්චි මුලතිව්වල සටන් කරද්දී අනවශ්‍ය ප‍්‍රශ්න ඇති කරලා රට අවුල් කරන්න මේ ඛ්දන්නේ. මේ පිටුපස විජාතික බලවේග ඉන්න පුළුවන්. ඒ නිසා මේ වෙලාව 17 වෙනි සංශෝධන ගැන කථා කරන වෙලාවක් නොවෙයි කියලා රටේ මතයක් ඇති කරන්න ඕන “ අක්මීමන දයාරතන හිමියෝ අවධාරණය කළහ.17 වැනි සංශෝධනය ගැන කතා කරන වෙලාවක් නොවේ“දැන් අපි හැමෝම සූදානම් වෙන්න ඕන ප‍්‍රභාකරන්ගේ සිර අඩස්සියෙන් මිදිලා එන අහිංසක දෙමළ සහෝදරවරු බාර ගන්න. ඒකට ස්වාමීන්වහන්සේලා විදියට අපි වහාම වැඩපිළිවෙළක් හදමු. බෞද්ධයන්ගේ ස්වේච්ඡා සංවිධාන ගැනත් පරෙස්සමින් ඉන්න ඕන. නැත්නම් නැති ප‍්‍රශ්න ඇතිවෙයි. ආසියාවේ බෞද්ධ රටවල සහාය අරගෙන ස්වේච්ඡා සංවිධානයක් හදමු. උතුරෙත් ප‍්‍රභාකරන්ගේ සිර අඩස්සියේ ඉදලා එන දෙමළ ජනතාවට උදව් කිරීමයි දැන් රටේ වගකීම “පූජ්‍ය අක්මීමන දයාරතන මන්ති‍්‍ර හිමියෝ ඉතා දීර්ඝ ලෙස අදහස් දැක්වූහ.”හොඳයි රටම දැන් පෙළ ගැහෙන්න ඕනෑ. උතුරෙන් එන දෙමළ ජනතාවට උදව් කරන්න. මටත් අන්තර් ජාතික සබඳතා තියෙනවා. ඒ නිසා ඉක්මනින්ම අපි ඒ වැඩේට අත ගහමු. ඒ වගේම මුළු රටටම කියන්න ඕනෑ මේ වෙලාවේ 13 වෙනි සහ 17 වෙනි ව්‍යවස්ථා සංශෝධනයන් ගැන කථා කරන්න හොඳ වෙලාවක් නෙවෙයි කියලා. ආචාර්ය ඕමල්පේ සෝභිත හිමියෝ විද්වත් වෘත්තිකයන්ගේ සංගමයට පෙන්වා දුන්හ.ඇමැති ඩිලාන් පෙරේරා අනතුරකට ලක්වූයේ දැනට සති කීපයකට පෙරය. මේ නිසා ඇමැතිවරයා ගිය සතියේ තම නිල නිවෙසට නිලධාරීන් ගෙන්වා ගෙන අවශ්‍ය රාජකාරි සඳහා උපදෙස් දුන්නේය. මේ අතර ගිය බදාදා රාති‍්‍රයේ ඇමැති ඩිලාන්ට දුරකථන ඇමැතුමක් ලැබිණි. ඒ ජනපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂගෙනි. “ඩිලාන් දැන් අත සනීපද හෙට මාත් එක්ක ගමනක් යන්න ලෑස්ති වෙන්න” බැසිල් රාජපක්ෂ මන්තී‍්‍රවරයා ඇමැති ඩිලාන්ට කීවේය.ගිය බ‍්‍රහස්පතින්දා මොනරාගල වැල්ලවාය බඩල්කුඹුර ප‍්‍රදේශයේ සමෘද්ධි බැංකු පරිගණකගත කිරීමේ සමාරම්භක උත්සවය පැවැත්විණි. මේ උත්සවයට සහභාගිවීමට නියමිතව සිටියේ ජනාධිපතිතුමාය. අවසානයේ මේ උත්සවයට සහභාගිිවූයේ බැසිල් රාජපක්ෂ මන්තී‍්‍රවරයා සහ ඇමැති ඩිලාන් පෙරේරායි. බැසිල් මන්තී‍්‍රවරයා සහ ඇමැති ඩිලාන් ගුවනින් බඩල්කුඹුරට ගියහ. මේ උත්සවය සංවිධානය කැර තිබුණේ ඇමැති ජගත් පුෂ්පකුමාරය. ඇමැතිනී සුමේධා ජයසේන ද උත්සවයට සහභාගි වී සිටියාය.බදුල්ලේ ආසන සංවර්ධනයට මුදල්උත්සවය අතර බැසිල් රාජපක්ෂ මන්තී‍්‍රතුමා ඇමැති ඩිලාන්ට කීවේ “ඩිලාන් ඔයා හැමදාම කියනවා බදුල්ලට සල්ලි දෙන්න කියලා. ඔන්න රජය බදුල්ල පස්සර ප‍්‍රදේශ සංවර්ධනයට කෝටි 600ක් වෙන් කළා” බැසිල් මන්තී‍්‍රවරයා කියද්දී ඇමැති ඩිලාන් ඉල්ලා සිටියේ බදුල්ල දිස්ති‍්‍රක්කයේ අනෙක් ආසන සංවර්ධනයට ද මුදල් ලබා දෙන ලෙසයි.මේ අතර ඇමැති ඩිලාන් බැසිල් රාජපක්ෂ මන්තී‍්‍රවරයාගෙන් තවත් ඉල්ලීමක් කෙළේය. “නුවර – මහියංගනය පාරේ රජ මාවත අබලන් වෙලා. මහාමාර්ග අමාත්‍යංශයෙන් මුදල් ටිකක් වෙන්කර දුන්නොත් හොඳයි.” ඒ මොහාතේම මන්තී‍්‍ර බැසිල් රාජපක්ෂ කථා කළේ මහාමාර්ග අමාත්‍යාංශයටයි. ඒ අනුව මහනුවර - මහියංගනය රජ මාවත සංවර්ධනයටද මුදල් ලබා දීමට මහාමාර්ග අමාත්‍යාංශය පියවර ගැනීමට පොරොන්දු වූ බව මන්තී‍්‍ර බැසිල් රාජපක්ෂ ඇමැති ඩිලාන්ට කීවේය.ගිය සතියේ ජාතික නිදහස් පෙරමුණේ නියෝජිත පිරිසක් ශ‍්‍රී ලංකාවේ කියුබානු තානාපතිවරිය හමුවූහ. ශ‍්‍රී ලංකාවේ කියුබානු තානාපතිනි නර්සියා කස්ත්‍රෝ මේ හමුවේදී ජා.නි.පෙ. නායකයන්ගෙන් ඉල්ලා සිටියේ ඇමෙරිකාව සිරකරගෙන සිටින කියුබානු හමුදා සෙබළු පස්දෙනා නිදහස් කරන ;ලස ලොව පුරා සිදුකරන ඇමෙරිකානු විරෝධී උද්ඝෝෂණවලට සහාය දක්වා ලංකාවේ උද්ඝෝෂණයක් සංවිධානය කරන ලෙසය. ඒ අනුව පසුගිය 17 වැනිදා මෙරට ඇමෙරිකානු තානාපති කාර්යාලය ඉදිරිපිට දී “කියුබන් විරුවන් පස් දෙනා නිදහස් කරනු” මැයෙන් උද්ඝෝෂණයක් ජා.නි.පෙ. සංවිධානය කෙළේය. මේ උද්ඝෝෂණයට ජා.නි.පෙ. නායකයෝ කිහිප දෙනෙක්ම සහභාගි වූහ.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809213</link>
    <topic>නොමියෙන ඇමැතිවරයා</topic>
    <author>තුසිත් සාගර චන්ද්‍රසිංහවිදුහල්පති කිරිබත්ගල විදුහලවටාපොත</author>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්ආචාර්ය සී.ඩබ්ලිව්.ඩබ්ලිව්. කන්නන්ගර ශී‍්‍රමතාණන්ගේ 39 වන ගුණ සැමරුමමේ මස 23 දිනට යෙදේ. මේ ලිපිය ඒ නිමිත්තෙනි.තුසිත් සාගර චන්ද්‍රසිංහවිදුහල්පති කිරිබත්ගල විදුහලවටාපොතපළමු වසරේ සිට විශ්වවිද්‍යාලය දක්වා නොමිලේ අධ්‍යාපනය ගැන සාකච්ඡා කරන විට මුලින්ම සිහියට නැඟෙනුයේ සී.ඩබ්.ඩබ්.කන්නන්ගර නාමයයි. එපමණක් නොව මවුබස ඉගෙනීමට අනුබල දීම,දෙවැනි බසක් ලෙස ඉංගිරිසි ඉගැන්වීමට අනුබල දීම, මධ්‍ය විදුහල පනහක් ඇතිකොට නිදහස් අධ්‍යාපනය ව්‍යාප්ත කිරීම, පහ වසර ශිෂ්‍යත්ව විභාගය එතුමා අධ්‍යාපනය වෙනුවෙන් කළ සේවාවන්ගෙන් බිඳකි. වසා මුද්‍රා තැබූ ලිපියක් බඳු අතීත අධ්‍යාපනය විවෘත ලිපියක් බඳු දියුණු අධ්‍යාපනයක් බවට පත් කළ කන්නන්ගර ශී‍්‍රමතාණන් මෙරට නිදහස් අධ්‍යාපනයේ පියා ලෙස හැඳින්වීම එතුමාට කරන උපහාරයකි.වර්ෂ 1884 ඔක්තෝබර් 13 වැනිදා අම්බලන්ගොඩ – රන්දොඹේ උපන් කි‍්‍රස්ටෝපර් විලියම් විජේකෝන් කන්නන්ගර, දරුවන් නව දෙනකුගෙන් යුත් පවුලක තෙවැන්නා විය. බලපිටිය උසාවියේ නියෝජ්‍ය පිස්කල් තනතුර දැරූ ජෝන් ඩැනියෙල් විජේකෝන් ඔහුගේ පියා විය. මව එමිල් විජේකෝන් නම් වූවාය.මූලික අධ්‍යාපනය සඳහා 1890 දී අම්බලන්ගොඩ වෙස්ලියන් විදුහලට ඇතුළත් කරනු ලැබූ කන්නන්ගර ළදරුවා වාර්ෂික ත්‍යාග ප‍්‍රදානෝත්සවයේ දි සෑම ඉසව්වක ම දක්ෂයාට පිරිනැමෙන ප‍්‍රථම ත්‍යාගය දිනා ගැන්මේ සමත්විය.දකුණු පළාතේ දක්‍ෂතම ශිෂ්‍යයා ලෙස ශිෂ්‍යත්ව පරික්‍ෂණයෙන් සමත් වී 1898 දී ෆවුන්ඩේෂන් ශිෂ්‍යත්වය දිනාගනිමින් ගාල්ලේ රිච්මන්ඩ් විද්‍යාලයට ඇතුළත් වූ කන්නන්ගර විද්‍යාලයේ කැපී පෙනුණු ශිෂ්‍යයෙක් විය. වර්ෂ 1900 දී කන්නන්ගර කනිෂ්ඨ විභාගය සමත් වුයේ ගණිතයට විශිෂ්ට සාමාර්ථයක් සහිත ව දෙවන පෙළ ගෞරව සාමාර්ථයකට ද හිමිකම් ලබමිනි. 1902 දී බි‍්‍රතාන්‍ය අධිරාජ්‍යයේම සාමාර්ථ ලැයිස්තුවේ අංක ගණිතය විෂයයෙහි ප‍්‍රථමයාව, ගණිතය හා අංක ගණිතයට විශිෂ්ට සාමාර්ථය සහිතව කේම්බි‍්‍රජ් සීනියර් විභාගය සමත් වූ හෙතෙම ප‍්‍රසිද්ධ ඉගැන්වීම් දෙපාර්තමේන්තුව පිරිනැමූ කේම්බි‍්‍රජ් දේශීය පරීක්ෂණයේ දක්‍ෂතම ශිෂ්‍යයාට හිමි ත්‍යාගය ද හිමිකර ගත්තේය.ශිෂ්‍යත්ව විභාගවල දී ද විද්‍යාලයීය තරගවල දී ද ඔහුගෙන් ජයග‍්‍රහණය උදුරා ගැනීමේ සමතකු නොවු තරම්ය. කන්නන්ගරගේ දක්ෂතා ද බුද්ධි ප‍්‍රභාව ද අසාමාන්‍ය හා අද්විතීය විය. ආගමික රචනය සඳහා වූ පාක් ශිෂ්‍යත්ව ත්‍යාගය වසර තුනකදීම දිනාගත් ඔහු 1901 දී ඉංගී‍්‍රසි විෂය පිළිබඳ ව දක්‍ෂතම ශිෂ්‍යයාට පිරිනැමූ ජුබිලි ශිෂ්‍යත්වය ද 1900 , 1901, හා 1903 වසරවල දී දක්‍ෂතම ගණිත ශිෂ්‍යයාට හිමි ගුණවර්ධන ශිෂ්‍යත්වය ද 1900 , වසරේදී පොදු ප‍්‍රවීණතා ත්‍යාගය ද දිනා ගත්තේ ය. නේවාසික ශිෂ්‍යයන් අතර විශිෂ්ට චරිතයෙන් හෙබි ශිෂ්‍යයාට පිරිනැමෙන විදුහල්පතිවරයාගේ ත්‍යාගය ද 1900 වර්ෂයේ දී දිනා ගැනීමට කන්නන්ගර සමත් විය.ත්‍යාග සහ සහතික ද ශිෂ්‍යත්ව ද රැසක් දිනා ගනිමින් සිය ඉගෙනීමේ කටයුතු කරගෙන යන්නේ, අනාගතයේ රටට වැඩදායක විශිෂ්ට පුරවැසියක වන බවේ සලකුණු ද තබමිනි.රිච්මන්ඩ් විද්‍යාලයීය කි‍්‍රකට් කණ්ඩායමේ නායකයා වු කන්නන්ගර 1904 දී ආරම්භ වූ රිච්මන්ඩ් – මහින්ද කි‍්‍රකට් තරගයේ දී ගුරු - සිසු දෙපිරිසෙන් ම සැදුණූ කණ්ඩායමේ නායකත්වයට ද පත් වූයේ ය. එමතුදු නොව හේ පාපන්දු කී‍්‍රඩාවෙහි වර්ණලාභියෙක් විය. කී‍්‍රඩා හා ශාස්තී‍්‍රය අධ්‍යාපනයේ දී ඉහළ දක්ෂතා ප‍්‍රකට කළ හෙතෙම විද්‍යාලයීය විවාද කණ්ඩායමේ නායකයා ද විය.නායකත්වය , ඉදිරිපත්වීම , කැපවීම ලද අධ්‍යාපනය මගින් ප‍්‍රගුණ කරගත් ඔහු විද්‍යාලයේ ශිෂ්‍ය නායකයකු ලෙස ද කි‍්‍රයා කෙළේ සැබෑ නායකත්වය පිළිබඳ ආදර්ශයක් ද තබමින් ශිෂ්‍ය වගකීම් හා යුතුකම් මොනවට පසක් කරමිනි.උසස් අධ්‍යාපනය සඳහා 1904 දී නීති විද්‍යාලයට ඇතුළත් වීමට ඔහු බලාපොරොත්තු වුවද තම මාර්ගෝපදේශකයා ද හිතාදර ගුරුවරයා ද වන ඩැරල් පියතුමාගේ ඉල්ලීමට ඇහුම්කන් දෙමින් කන්නන්ගර නීති අධ්‍යාපනය දෙවැනි තැනට තබා රිච්මන්ඩ් විද්‍යාලයීය ආචාර්ය මණ්ඩලයට බැඳී සේවය කරන්නට විය. එහිදී හෙතෙම ගුරු සහතික පත‍්‍ර පරීක්ෂණයෙන් සමත් වී විද්‍යාලයීය ජ්‍යෙෂ්ඨ ගණිත ගුරුවරයා වී නොබෝ කලකින් ම “ දිවයිනේ ශ්‍රේෂ්ඨතම ගණිත ගුරුවරයා “ යන අපර නාමයෙන් හඳුන්වනු ලැබීමෙහි තරම් දක්ෂයකු විය. උසස් විභාගවල දී විශිෂ්ට ප‍්‍රතිඵල ලබා දුන් හෙතෙම කොළඹ පාසල් වල ද “දක්ෂ ගණිත ගුරුවරයෙකි” යන කීර්ති නාමය දිනා ගත්තේ ය.දරිද්‍රතාව නිසා දහසක් පීඩා විඳි පවුලක සාමාජිකයකු වූ හෙයින් කන්නන්ගරට විශ්වවිද්‍යාලයීය අධ්‍යාපනය සඳහා වැය කිරීමට තරම් මුදලක් නොවීය. එහෙයින් ඔහු 1907 දී අර්ධකාලීන ශිෂ්‍යයකු ලෙස නීතිය ඉගෙන ගැනීම ආරම්භ කෙළේ ඒ සඳහා අවශ්‍ය වියදම සොයාගනු පිණිස කොළඹ විදුහල් කීපයක අර්ධකාලීන ගුරුවරයකු ලෙස සේවය කරමිනි.වෙස්ලි විදුහල මෙතෝදිස්ත විදුහල ,මොරටුවේ වේල්ස්කුමර යන අධ්‍යාපන ආයතනවල ආචාර්ය මණ්ඩලවලට ඇතුළත් වූ කන්නන්ගර මහතා අර්ධකාලීන සේවයේ යෙදුණේය.ශී‍්‍ර ලංකාවේ අග‍්‍රාණ්ඩුකාරවරයකු වූ ශී‍්‍රමත් ඔලිවර් ගුණතිලකද ඔහුගේ ශිෂ්‍යයන්ගෙන් කෙනෙකි.1910 වර්ෂයේ දී නීති විද්‍යාල අවසාන පරීක්ෂණයෙන් සමත් ව නීතිඥයකු ලෙස ගාල්ල ප‍්‍රදේශය තුළ සේවයට බටුයේ මහා පෙරැළියක සමාරම්භක සටහන ද තබමිනි.විහාර ස්ථාන ඇසුරෙන් ප‍්‍රාචීණ භාෂා අධ්‍යාපනයක් ද ලබා කි‍්‍රස්තියානි ආගම හැර දමා බෞද්ධයෙක් විය.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809214</link>
    <topic>ජීවිතය සුන්දරයි</topic>
    <author/>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්මම ආදරය කරන චරිත දෙකක් පසුගිය සතියේ යළිත් හදවතේ උපත ලැබුව. එකිනෙකට වෙනස් චරිත දෙකක් වුවත් මියෙන තෙක් අමතක නොවන චරිත.‘ලංකා’ පුවත්පතේ දයාරත්න සහ මහේෂ් ගෙදරට පැමිණියේ ස්ටීව් බිකෝ ගැන කරුණු ටිකක් දැනගන්න.සැප්තැම්බර් 12 වැනිදාට මේ ශ්‍රේෂ්ඨ අපි‍්‍රකානු වීරයා ඝාතනයට ලක්ව අවුරුදු තිස්එකක් වෙනව. සන්නද්ධ අරගලය ගැන නොසිතා කළු මිනිසුන්ටත් සුදු මිනිසුන්ටත් එක්ව ජීවත් විය හැකි දකුණු අපි‍්‍රකාවක් ගැන සිහින මැවූ දර්ශනවාදියා.“හඬනු මැන නිදහස” පොතේ වැකියක් මට සිහිපත් වෙනව. “පොලිස් මූලස්ථානයේ කොරිඩෝව දිගේ ඔවුන් ඉදිරියට ඇදෙමින් සිටියදී කිසිවකු වේදනාවෙන් කෙඳිරිගාන හඬ බිකෝට ඇසිණි. එය ස්ටීව් බිකෝගේ සවනට එක්වූ අවසන් නාදයන්ගෙන් එකක්.”ඒ 1977 සැප්තැම්බර් මස 11 වැනිදා දරුණු ලෙස පොලිස් පහරදීම්වලට ලක්වූ ඔහු පසුදින මියගියා.මම දයා සමඟ කතාව පටන්ගත්තා.“දයා, බිකෝට මුලින් අවශ්‍ය වුණේ කළු මිනිසුන්ගේ මනස වෙනස් කරන්න. එක තැනකදි ඔහු මෙහෙම කියනව.“හැම දෙයක්ම උපත ලබල තියෙන සුද්දන්ගෙන්. අපි කියවන ඉතිහාසය හදල තියෙන්නෙත් ලියල තියෙන්නෙත් සුදු මිනිස්සු. බෙහෙත්, කාර්, ටෙලිවිෂන්, අහස් යාත‍්‍රා ඔක්කෝම හොයාගෙන තියෙන්නෙ සුදු මිනිස්සු... පාපන්දු කී‍්‍රඩාව පවා. ඒ වගේ ලෝකයක කළු මිනිහෙක් වෙලා උපදින එක මදිපුංචිකමක් කියල විශ්වාස නොකරන එක අමාරු වැඩක්. අන්න ඒ හැඟීම අපිට සුද්දොයි පොලිසියයි කරන හානියට වඩා ලොකු ප‍්‍රශ්නයක්. ඔක්කෝටම ඉස්සෙල්ලා කළු මිනිහ විශ්වාස කරන්න ඕනැ ඔහුටත් සුදු මිනිහ වගේම දොස්තර කෙනෙක් නායකයෙක් වෙන්න පුළුවන්කම තියෙන බව.”දයා සහ මහේෂ් අහගෙන හිටියෙ මහත් ආසාවකින්.“දයා, බිකෝ ගැන කතා කරනකොට ඩොනල්ඩ් වුඩ්ස් තියන සුදු පත්තරකාරයා අමතක කරන්න බැහැ. බිකෝගේ කතාව ලෝකයටම කිව්වෙ වුඩ්ස්. වුඩ්ස් ද සහභාගි වුන එක නීති විරෝධී රැස්වීමකදී බිකෝ මෙහෙම කිව්ව.“අපි කෝපයට පත්වී සිටින බව ඇත්ත. කෝපයට පත්වීමට හේතුවක් මෙන්ම අයිතියක්ද අපට තියෙනව. ඒත්, එක් දෙයක් මතක තබාගත යුතුයි. අපි මේ අරගලය කරගෙන යන්නේ කිසිවකුත් මරන්න නොවෙයි. එක වර්ගයක මිනිහෙක් තවත් වර්ගයක මිනිහකුට වඩා උසස් සහ විශිෂ්ටයි කියන අදහස් මරා දැමීමටයි මේ අරගලය. අපි අපේ කළු සමාජයට අපේම ආඩම්බරයෙන් පිරවිය යුතුයි. අපි අපේ දරුවන්ට කළු මිනිසුන්ට ඉතිහාසය ඉගැන්විය යුතුයි.ඔවුන්ට කළු වීරයො ගැන කියා දෙන්න. කළු සංස්කෘතිය කියා දෙන්න. එවිට අපේ දරුවා සුදු මිනිසා දෙස බලන්නෙ හීනමානයක් නැතිවයි. සුදු මිනිහා ඔවුන්ට වඩා උසස් කියන විශ්වාසය නැතිවයයි. ජීවත්වීමට වටිනා දකුණු අපි‍්‍රකාවක් අපි දෙගොල්ලම එක්වී ගොඩ නැඟිය හැකි බව අපි කියමු. සුදු, කළු හැම කෙනකුටම සමාන අයිතිවාසිකම් ඇති දකුණු අපි‍්‍රකාවක්, මේ භූමිය වගේම සුන්දර දකුණු අපි‍්‍රකාවක්!”මම දයාගෙ මුහුණ දෙස බැලුව. ඔහු ලංකා පත්තරයේ ඡායාරූප ශිල්පී මහේෂ් ද ලොකු ආශ්වාදයක් විඳින බව මම තේරුම් ගත්ත.“දයා, ඩොනල්ඩ් වුඩ්ස් වගේම ඔහුගෙ පත්තරේ ඡායාරූප ශිල්පියා හැටියට හිමි කෙන් රොබට්සන් ජීවිතය පරදුවට තබා කළ වැඩක පිංතූරයක් මා ළඟ තියෙනව. මුළු දකුණු අපි‍්‍රකාවටම හොරෙන් මෘත ශරීරාගාරයට ගිහින් ගත්ත බිකෝගෙ පිංතූරයක්. වුඩ්ස් ඒ පිංතූර ලෝකය හැම තැනකටම යැව්ව. අපේ රටේ පත්තර කන්තෝරුවක තිබුණ මේ පිංතූරය මාත් හොරකම් කළා. වටිනාකමක් දන්න කෙනෙක් ළඟ තිබුණට කමක් නැහැනේ.”මම ඒ ඡායාරූපය දයාට දුන්න.දයාල ගියාට පසුවත් බිකෝගෙ අවමඟුල් උත්සවයේදී දහස් ගණන් ජනතාව ගැයූ ගීතය මගේ සිත තුළ දෝංකාර දෙන්න පටන්ගත්ත.අපි‍්‍රකාව දෙවියෝ රැකදෙත්වාඒ නම ඉහලට නංවාලන්නටආශිර්වාද කරත්වාසමගිය දහමින්එකමුතු වන්නටඅප ගන්නා වැර උදෙසාආශිර්වාද කරත්වා!මේ තීරුව පටන්ගන්නා විට සඳහන් කළ අනෙක් අමතක නොවන චරිතය වන්නේ ඇල්කැට්රාස්හි කුරුලු මිනිසා යන නමින් ලෝපතළ වූ රොබට් ස්ටුවුඩ්. ඒ කතාව කලකට ඉහත දී මම සිළුමිණ පුවත්පතට ලිව්ව.රූපවාහිනී නාළිකාවක පෙන්වන ‘ගැජට් රාළහාමි’ මම බලන්නෙ මහත් ආසාවකින්. කුඩා දරුවන්ට මෙන්ම වැඩිහිටියන්ටත් වටිනා වැඩසටහනක්.පසුගිය සතියේ දිනෙක එය ඇමෙරිකාවේ පිහිටි ඇල්කට්රාස් හිරගෙදර පෙන්නුව. නොම්මර 42 සිර මැදිරිය පෙන්වන විට මගේ හදවත කීරිගැහිල ගියා වගේ මට දැනුණා. අවුරුදු හතළිස් තුනක්ම රොබට් ස්ටුවුඩ් නමැති සිරකරුවා ජීවත්වූයේ මේ ඉතාම කුඩා කූඩුවෙ.1961 සිරගෙට නියමවූ ඔහුගේ කතාව තෝමස් ගැඩිස් නමැති ලේඛකයා පොතක් වශයෙන් පළ කරන විට ඇමෙරිකන් ඉතිහාසයේ වැඩිම කලක් සිරබත් කමින් සිටි මිනිසා ඔහුයි. කුරුලු ජෝඩුවකින් ආරම්භ වූ ඔහුගේ සිරගෙදර ජීවිතය ඔහු කුරුලු රෝග පිළිබඳ විශේෂඥයෙක් කළා. මේ කතාව චිත‍්‍රපටයක් ලෙසින් බොහෝ කලකට පෙර මම බලා තියෙනව. කුරුලු මිනිසා ලෙස රඟපෑවේ අතිදක්ෂ නළුවකු වූ බර්ට් ලැන්කැස්ටර්. මගේ හිතේ ඇඳී තිබු සිරමැදිරියත් ඒ චිත‍්‍රපටයේ සිර මැදිරියයි.එහෙත්, සැබෑම සිර මැදිරිය දුටු මොහොතේ මට දැනුණේ පුදුමාකාර දුකක්. මේ සිර මැදිරිය ළඟට ඇවිත් ඔහුගේ අම්මා හැඬු හැටි!“අනේ පුතේ, ඔවුන් ඇයි අපිට එකට සතුටින් ජීවත්වෙන්න ඉඩ දෙන්නෙ නැත්තෙ. මුළු රටම කියලත් ඇයි ඔයා නිදහස් කරන්නෙ නැත්තෙ.”මිනී දෙකක් මරා දැමු මේ මිනිසා පැනයන්නට අවස්ථාවක් ලැබුණත් හිරෙන් පැන යන්නෙ නැහැ.දයා ගෙදරින් පිටවෙන්න කලින් ඇසූ ප‍්‍රශ්නය මට මතක් වෙනව. “මෙහෙම චරිත ලෝකයේ හිටිය නේද?”“ඔව් දයා, සමහර මිනිස්සු ජීවත් වෙන්නෙ මරණයෙන් පස්සේ”</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809216</link>
    <topic>දස වසක සාහිත පුබුදුව</topic>
    <author>ඉරෝෂිණී දීපිකා</author>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්සාහිත්‍යයෙන් ඈත් වූ සමාජයක් රුදුරු කතරක් හා සමාන වේ. එහෙත් සාහිත්‍යයෙන් පෝෂිත සමාජයක් ප‍්‍රගමනය කරා ඇදී යන්නේ නිතැතිනි. සාහිත්‍යයේ වටිනාකම වටහාගත් ඕනෑම කෙනෙක් ඒවා පරිශීලනය කරන්නේ තමාගේත්, සමාජයේත් උන්නතිය උදෙසා ය.සෑම වසරක ම සාහිත්‍ය මාසය එළැඹෙන සැප්තැම්බර් මාසයේ දී ලාංකේය පාඨකයන් පුලපුලා බලා සිටින්නේ කොළඹට රෝක්වීමට ය. ඒ බණ්ඩාරනායක අනුස්මරණ ජාත්‍යන්තර සම්මන්ත‍්‍රණ ශාලාවේ දී ප‍්‍රදර්ශනය කෙරෙන ජාත්‍යන්තර පොත් ප‍්‍රදර්ශනයෙන් අඩු මිලට පොත් මිලට ගැනීම සඳහා ය.සුපුරුදු පරිදි පොත් ප‍්‍රදර්ශනය මෙවරද පැවැත්වේ. එය ඊයේ (20දා) ආරම්භ වුණි. පාඨක ලේඛක, ප‍්‍රකාශක යන පාර්ශ්ව තුනේ ම ප‍්‍රබෝධනය ඉතිරී පැතිරී යන අවස්ථාවක් බවට මේ පොත් ප‍්‍රදර්ශනය අද වන විට පත්ව ඇත. ලාංකේය ජනතාව තුළ සාහිත්‍ය කෙරෙහි පවත්නා රුචිය තව තවත් වර්ධනය කිරීමට ඉන් ලැබෙන මහඟු පිටිවහල මේ යැයි පැවසිය නොහැක්කේ මේ හේතුව නිසාම ය.1999 වර්ෂයේ දී ප‍්‍රථම වරට මේ පොත් ප‍්‍රදර්ශනය ආරම්භ කෙරිණි. එය පැවැත්වූයේ කලාභවන බිම් පෙදෙසෙහි ය. අද වන විට එය ජාත්‍යන්තර පොත් ප‍්‍රදර්ශනයක් බවට පත්ව තිබීම පාඨක සැමට ප‍්‍රීතිය වඩවන කරුණකි. 1999 දී ප‍්‍රකාශකයන් 34 දෙනෙකුගෙන් ඇරැඹුණු මේ ප‍්‍රදර්ශනය අද වන විට හාරසිය පනහකට ආසන්න වෙළෙඳ කුටිවලින් පරිපූර්ණත්වයට පත්ව ඇත. කලා භවනෙන් ඇරැඹී, බණ්ඩාරනායක සම්මන්ත‍්‍රණ ශාලාව කරා පිවිසි මේ ප‍්‍රදර්ශනය, වසරින් වසර සාර්ථක ප‍්‍රදර්ශනයක් බවට පත් විය. 2002 වසරේ දී සිංගප්පූරුව, මහා බි‍්‍රතාන්‍ය, මැලේසියාව වැනි රටවල් මෙයට සම්බන්ධ විය. සියල්ලන්ගේ උනන්දුව හරහා අද වන විට එය අන්තර් ජාතික තලයේ ප‍්‍රදර්ශනයක් බවට පත්ව ඇත. දස වසරක් පුරා අඛණ්ඩව මේ පොත් ප‍්‍රදර්ශනය කරගෙන යාමට හැකිවීම තුළ ම එහි සාර්ථකත්වය හොඳින් ම හඳුනා ගැනීමට හැකි ය.2003 වසර වන විට බණ්ඩාරනායක සම්මන්ත‍්‍රණ ශාලා කළමනාකාරිත්වය සම සංවිධායකයන් බවට පත්වීම නිසා, ශ‍්‍රී ලංකා පොත් ප‍්‍රකාශකයන්ගේ සංගමය ගෙන ගිය කර්තව්‍ය තවත්දුරටත් සාර්ථක වීමට මඟ පෑදුණි. ඒ නිසාවෙන් ම අද වන විට එය පාඨක, ලේඛක, ප‍්‍රකාශක බහුමානයට පාත‍්‍ර වී ඇත. මේ ප‍්‍රදර්ශනය මේ සැමට ම ශක්තියකි. අභිමානයකි.කියවීම මිනිසා සම්පූර්ණ කරයි’ යනුවෙන් පැවසුවත්, අද්‍යතන සමාජය කියවීමෙන් ඈත් වී ඇති බවට වැඩිහිටි පරපුරේ දෝෂ දර්ශනයට ලක්වන වාර අපමණය. ලංකාව තුළ කොපමණ කෘති බිහි වුවත්, ඒවාට පාඨක ප‍්‍රතිචාර හොඳින් නොලැබෙන බවට චෝදනා එල්ල වේ. අද්‍යතන පාඨකයා පොත පතින් දුරස්ව ඇතැයි කවුරුන් කෙසේ කීවත්, පොත් ප‍්‍රදර්ශන භූමියට පිවිසුණු විට මෙය සම්පප‍්‍රලාපයක් නොවේදැයි හැඟී යනු ඇත. ලංකාවේ නොයෙක් දෙසින් දුරු කතර ගෙවාගෙන පැමිණෙන පාඨක පිරිස දුටු විට මෙය හිතළුවක් පමණක් ම වන බව හැඟී යනු ඇත. පසු ගිය වසරේ දී පවා ලක්ෂ හතක පමණ පාඨක පිරිසක් ජාත්‍යන්තර පොත් ප‍්‍රදර්ශනය කරා ඇදී ආවේ පොත් කියවන නිසාමය.කිසිවෙකුත් අනවශ්‍ය දේ සඳහා මුදල් වැය කිරීමට නො පෙළඹෙනු ඇත. නොකියවා සිටීමට නම් කවුරුවත් මුදල් වැය කර පොත් ගන්නේ නැත. එසේ නම් මේ ලක්ෂ හතක පමණ පිරිස පොත් තමන්ගේ නෙත් බවට පත්කර ගත්තෝ ම මිස අන් කවුරුත් නොවනු ඇත.අද්‍යතන පාඨක පිරිස සරල, නිස්සාර, හරසුන් පොත පත කෙරෙහි ඇල්මක් දක්වන බව පැවසෙයි. වෛවර්ණ, ජනප‍්‍රිය පිටකවරයකින් හෙබි, නව පරපුරේ ජනප‍්‍රිය ලේඛකයන් අතින් ලියවුණු, සාහිත්‍ය රසයක් නැති පොත පත කෙරෙහි පමණක් පාඨකයා ඇල්මක් දක්වන්නේ යැයි පැවසීම සියයට සියයක් සත්‍ය නොවේ. එයට හේතුව ලාකේය මෙන් ම, ලෝක සාහිත්‍ය සම්භාවනාවට පාත‍්‍ර වූ කෘති කෙරෙහි වැඩි ඉල්ලුමක් පැවතීමෙන් මෙය පැහැදිලි වනු ඇත.නූතන පරපුර හරවත් දේ ලියන්නේ නැති බවටත්, ප‍්‍රකාශකයන් ජනප‍්‍රිය දේ කෙරෙහි යොමුවන බවටත් සමාජය තුළ විවිධ අදහස් පවතී. එහෙත් එදා මෙන් අදත් ශාස්තී‍්‍රය හා ජනප‍්‍රිය කෘති නිර්මාණය වන බව කිව යුතු ය. රස වින්දනය සහ දැනුම වැඩිදියුණු කර ගැනීමේ මුඛ්‍ය අභිප‍්‍රාය පෙරදැරි කරගෙන කෘති කියවන, විවිධ රසඥතා මට්ටම්වල සහ අධ්‍යාපන මට්ටම්වල සිටින්නන් දෙස බැලූ කළ පොත් අලෙවි වන්නේ පාඨක රුචිකත්වයේ විවිධත්වය අනුව බව පැහැදිලි වනු ඇත.දකුණු ආසියාව තුළ පවතින එක ම සංවිධානාත්මක පොත් ප‍්‍රදර්ශනය අප, රටේ පැවැත්වෙන ජාත්‍යන්තර පොත් ප‍්‍රදර්ශනය යැයි පැවසූවොත් කවුරුත් පුදුමු නොවනු ඇත. අද වන විට ප‍්‍රකාශකයන්ට මේ ප‍්‍රදර්ශනය සඳහා කුටියක් වෙන්කර ගැනීම පවා අපහසු මට්ටමට පත් ව තිබේ. එසේ වීමට හේතුව වසරින් වසර මේ ප‍්‍රදර්ශනය සඳහා පවත්නා නැඹුරුව වැඩිවීමය. පාඨකයන්ගේ වර්ධනය, ප‍්‍රකාශකයන්ගේ ප‍්‍රමාණය වැඩිවීම, ප‍්‍රදර්ශන කුටි ප‍්‍රමාණය වැඩිවීම ආදී කරුණු කාරණා නිසා වසරින් වසර ප‍්‍රබෝධනයට පත්වන ප‍්‍රදර්ශනයක් බවට මේ ප‍්‍රදර්ශනය පත්ව ඇත. වසර දහයක මතක සටහන් මැදින් ලැබුණු එම ප‍්‍රබෝධනය සාහිත්‍ය වසන්තයට ගෙන එන්නේ පුදුමාකාර චමත්කාරයකි.සාමාන්‍යයෙන් කාර්ය බහුල පාඨකයන්ට පොතක් පතක් මිල දී ගැනීමට යාම සඳහා කාලවේලාවක් සොයා ගැනීම අපහසු කටයුත්තකි. එහෙත් ජාත්‍යන්තර පොත් ප‍්‍රදර්ශනය යනු මෙරට පොත් ප‍්‍රකාශකයන් සියල්ලන්ගේ ම මෙන් ම, ජාත්‍යන්තර පොත් ප‍්‍රකාශකයන්ගේ ද අලෙවි කුටි සහිත ස්ථානයකි. මේ නිසා වසරකට වරක් හෝ කාර්යබහුල ජීවන රටාවෙන් අත්මිදී, එක ම ස්ථානයකින් තමාට අවැසි සියලු පොත පත මිල දී ගැනීමට පාඨකයන්ට ඉඩ කඩ විවර වන එක ම අවස්ථාව ජාත්‍යන්තර පොත් ප‍්‍රදර්ශනය යැයි කීවොත් එය නිවැරැදිය.වර්තමානයේ දී පොත පත මිල අධික නිසා ඒවා මිල දී ගැනීමට පෙලඹෙන්නේ නැතැයි සමහරු කියති. එහෙත් පොතක මිලට වඩා වැඩි මුදලක් වැයකර, හරසුන් සීඩී පටයක්, කැසට් පටයක් ගන්නට පෙලඹෙන්නෝ බොහෝ වෙති. මේ නිසා තමන්ට අවශ්‍යතාව තිබේනම්, පොත් පත්වල මිල එයට කිසිසේත් ම බාධාවක් නොවනුඇත. සාහිත්‍යමය රසය විඳ ගැනීමට අකමැති පිරිස ගෙනෙන මෙවැනි තර්ක සර්ව සාධාරණ අදහස් නොවේ. අතීතයේ දී පාඨකයන් මාසික පඩිය ගත්විට එක් කෘතියක් හෝ මිලදී ගැනීමට කටයුතු කර තිබේ. එහෙත් අද වන විට එවැනි තත්ත්වයක් නොපවතින නිසා, ජාත්‍යන්තර පොත් ප‍්‍රදර්ශනය පාඨකයන්ට වසරක් තුළ ම බැලිය හැකි පරිදි පොත් මිල දී ගැනීමට හැකියාව ලැබෙන ස්ථානයක් බවට පත්ව තිබේ.ප‍්‍රකාශකයන් මුද්‍රණයට බාර ගත්තත්, එම කෘතිය ප‍්‍රකාශයට පත් කිරීම පමා වන අවස්ථා පවතී. එහෙත් සාහිත්‍ය මාසය ළඟාවන විට එම මස තුළ ම පොත් ප‍්‍රකාශයට පත්කර, පොත් ප‍්‍රදර්ශනයට එක් කිරීමට ඔවුහු උත්සුක වෙති. මේ නිසා සාහිත්‍ය මාසය තුළ සාහිත්‍යයේ උන්නතිය සඳහා බොහෝ දේ සිදුවන බව දැකීමට පුළුවනි.පොත් ප‍්‍රදර්ශනයෙන් ලැබෙන ආදායම ‘දරු දිරිය’ ශිෂ්‍යත්ව අරමුදල, පාසල් ගොඩනැගිලි අරමුදල, පුස්තකාල අරමුදල, වැනි පොදු සමාජ සේවා කටයුතු සඳහා බැර කරන බව ශ‍්‍රී ලංකා පොත් ප‍්‍රකාශකයන්ගේ සංගමයේ ප‍්‍රධාන ලේකම් උපාලි වනිගසූරිය මහතා පවසයි.2007 ජාත්‍යන්තර පොත් ප‍්‍රදර්ශනයට සමගාමීව ආරම්භ කළ ‘ස්වර්ණ පුස්තක සම්මාන උලෙළ’ මේ වසරේ දී ද පැවැත්වේ. එය සිංහල නව කථා කලාව නගා සිටුවීමේ සහ නිර්මානාත්මක ලේඛකයන් දිරි ගැන්වීමටත්, සිංහල නව කථා කලාවේ අනාගතය යහපත් කිරීමත් අරමුණු කරගෙන පවත්වන්නකි.මෙවර පොත් ප‍්‍රදර්ශනයේ දී අවුරුදු 13ට අඩු දරුවන්ගෙන්, නිල ඇඳුමෙන් සැරසී පැමිණෙන සිසු දරු දැරියන්ගෙන් ත‍්‍රිවිධ හමුදාවේ සහ පොලීසියේ නිරත වූවන් සහ ආබාධිත පුද්ගලයන් හැර, ඉතිරි පාඨකයාන්ට රු. 10 ක ප‍්‍රවේශ පත‍්‍රයක් මිලදීගෙන, පොත් ප‍්‍රදර්ශනයට පිවිසීමට සිදුවනු ඇත. එමගින් ලැබෙන මුදල් ආර්ථික දරිද්‍රතාවෙන් පෙළෙන අධ්‍යාපන කටයුතුවලදී දස්කම් දක්වන දූ දරුවන්ට ශිෂ්‍යත්ව පිරිනැමීමට යොදා ගන්නා බව සංවිධායකයන් පවසයි.දස වසක සාහිත පුබුදුවට මඟ සැකසූ ජාත්‍යන්තර පොත් ප‍්‍රදර්ශනය, දැයට අවැසි සාහිත පෝෂණයෙන් යුතු පරපුරක් උරුම කිරීමට බෙහෙවින් ඉවහල් වනු ඇත. ‘සාහිත්‍ය කන්නදැයි’ පවසන මිනිසුන් බිහිවීම වැළැක්වීමට එය කදිම මඟක් වනු ඇත.ඉරෝෂිණී දීපිකා</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809217</link>
    <topic>පාඨකයාට වාසනාව ගෙනෙන වාසනා ප‍්‍රකාශන</topic>
    <author>ඉරෝෂිණි.</author>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්සාහිත්‍ය මාසය, සාහිත්‍යයට ලැදි පාඨකයාට ගෙන දෙන්නේ අමන්දානන්දයකි. පොත පත පිරී ඉතිරි යන සාහිත්‍ය වසන්තයේදී, පොත් ප‍්‍රකාශකයින් තුළද ඇත්තේ ඉමහත් උද්‍යෝගයක් එළඹුණු සාහිත්‍ය වසන්තය තුළ අලුත් පොත් නිර්මාණය කරන ලේඛකයන්ටත්, නව නිර්මාණ බලාපොරොත්තුවෙන් සිටින පාඨකයාටත්, අලුත් දෙයක්, අලුත් මුහුණුවරකින් කිරීමට අපේක්ෂා කරන පොත් ප‍්‍රකාශකයන්ටත් ගෙන දෙන්නේ මහත් ආස්වාදයකි. මෙවන් පසුබිමක් තුළ වාසනා පොත් ප‍්‍රකාශන ආයතනයද ලහි ලහියේ සැරසෙන්නෙ පොත් වසන්තයට තම දායකත්වය ද සැපයීමටයි.පාඨක, ලේඛක සැමගේ සම්භාවනාවට පාත‍්‍රවූ වාසනා පොත් ප‍්‍රකාශන ආයතනය, 1984 දී ප‍්‍රථමයෙන් ම පොත් ප‍්‍රකාශනයට සහ පොත් මුද්‍රණ කාර්යයට පිවිසියේ ය. වසර 24 ක ඉතිසාහයකට උරුමහරුමකම් කියන වාසනා පොත් ප‍්‍රකාශන ආයනය දැයේ දුවා දරුවන්ට මෙන්ම, අනෙකුත් සෑම ආකාරයකම කෘති මිලදී ගන්නා පාඨකයන් සැමටම විශ්වසනීය සේවාවක් ලබා දීමට කැපවී සිටී. විශිෂට සේවාවක් සැපයීමේ හේතුව නිසාම ජනාදරයට පාත‍්‍ර වූ වාසනා ප‍්‍රකාශන ආයතනය, සැබවින්ම දැයේ ජනතාවගේ වාසනාවට පහළ වූ ආයතනයක් යැයි කිවොත් එය නිවැරැදි ය.වර්තමානය වන විට පෙර පාසලේ සිට උසස් පෙළ දක්වා අධ්‍යාපනය කටයුතුවල නිරත දූ පුතුනට අවශ්‍ය අධ්‍යාපනික දැනුම ලබාදෙන පොත් නිර්මාණය සඳහා මේආයතනය ප‍්‍රමුඛත්වය දී ඇත. “දේශීය දරු දැරියන් වෙනුවෙන් ජාත්‍යන්තර නිමාවෙන් යුතු වටිනා පොත් සහන මිලට” යන තේමාව යටතේ වෙළෙඳපොළට පොත් ප‍්‍රකාශන ඉදිරිපත් කිරීමට වාසනා ආයතනය කටයුතු කරමින් සිටී.පොත් නිෂ්පාදනයේදී අන්තර්ගතය උපරිම ලෙස නිවැරැදිව ඉදිරිපත් කිරීම, හොඳම නිෂ්පාදන කඩදාසි යොදා ගැනීම, විෂයට සුදුසු ලේඛකයන්ට සම්පාදන කටයුතු බාරදීම, ලබාදිය හැකි අඩුම මිලට පොත් ලබාදීම යන කරුණු පිළිබඳ සැලකිලිමත් වෙමින් පොත් ප‍්‍රකාශන ඉදිරිපත් කිරීම වාසනා ආයතනයේ මූලිකම අභිප‍්‍රාය වී ඇත.ළමා පොත් කෙරෙහි වැඩි ප‍්‍රමුඛත්වයක් දක්වමින්, ඉංග‍්‍රීසි සිංහල සහ දෙමළ භාෂා ති‍්‍රත්වයෙන් ම පොත් ප‍්‍රකාශන ඉදිරිපත් කිරීම වාසනා ප‍්‍රකාශන ආයතනයේ අභිප‍්‍රායයි. අධික වට්ටම් දෙමින් පොත් විකිණීමට වාසනා ආයතනයට කිසිම දිනෙක සිදු වී නැත. එසේ වීමට ප‍්‍රධානතම හේතුව තම ආයතනයේ පොත් පාඨක ගෞරවයට පාත‍්‍රවීමය. ඔවුන් මෙතෙක් කිසිම රාජ්‍ය සම්මානයකින් පිදුම් ලබා නැතත්, පාඨක සම්මානය ප‍්‍රශස්ත මට්ටමක පවති.දංකොටුව, පිටකොටුව, මරදාන සහ මහනුවර ආදී නගර කේන්ද්‍ර කරගෙන වාසනා ප‍්‍රකාශන තොග වෙළඳ ශාඛා පිහිටුවා තිබේ. වාසනා ආයතනය තුළ දැනට 70 ක් පමණ සේවක පිරිසක් සිටී. රට පුරා විහිදුණු වෙළෙඳ නියෝජිතයන් සිය ගණනක් සේවයේ නියුතුව ඇත.ළමා කතන්දර වෙළෙඳපොළට ඉදිරිපත් කිරීමේදී, ළමා භාෂාව සහිත ලේඛනය, සිත් ගන්නා සුළු චිත‍්‍ර, ළමයින්ට පණිවුඩයක් හෝ ආදර්ශයක් ලබාදීම යන කරුණු කෙරෙහි අවධානය යොමු කෙරේ. වාසනා ප‍්‍රකාශන ආයතනයෙන් නිකුත් කරන ළමා කතන්දර ළමයින් අතර ඉතා ජනප‍්‍රිය වී ඇත්තේ මේ නිසා ය.පාසල් පන්ති සඳහා අවශ්‍ය විෂය පොත්, ප‍්‍රශ්න පත‍්‍ර කට්ටල, ළමා කතන්දර, ළමා නව කථා, ළමා පොත් පරිවර්තන, බාහිර විෂය පොත්, බෞද්ධ හා විවිධ ආගමික පොත්, ඉතිහාසය, විවිධ විෂයයන්ට අදාළ පොත් ආදී වර්ගීකරණයන් යටතේ පොත් ප‍්‍රකාශන ඔබ වෙත තිළිණ කරන වාසනා පොත් මැදුර, ඉදිරියේදීත් ඔබට අවැසි පොත පත සාධාරණ මිලට ලබා දීමට කැපවී සිටී.සාහිත්‍ය මාසය වෙනුවෙන් බණ්ඩාරනායක අනුස්මරණ ජාත්‍යන්තර සම්මන්ත‍්‍රණ ශාලාවේ පැවැත්වෙන පොත් ප‍්‍රදර්ශනයේදී “වාසනා” පොත් මැඳුරට ගොඩවඳින්නට ඔබත් අමතක කරන්න එපා.ඉරෝෂිණි.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809218</link>
    <topic>අතුරේ යන අය අඩුයි</topic>
    <author/>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්ඉස්සර අතුරේ යන මිනිස්සු මුහුදු බඩ පළාත්වල සුලබව දක්නට ලැබිණි. අතුර යන්න දන්න කියන අය ද අද නැති තරම් ය.එක් ගසක සිට තවත් ගසකට කඹ දෙකක් ඇද ඒ කඹ දෙක ආධාරයෙන් ගසේ ඒ පැත්තේ සිට මේ පැත්තට යාම සඳහා එදා අතුර සාදාගෙන තිබිණ. බිහිසුණු ගමනක් වුවත් ඉතා ඉවසිලිවන්තව, දක්ෂ ලෙස ඒ කි‍්‍රයාවෙහි යෙදෙන්නට එදා මිනිසුන්ට හැකියාව හා ධෛර්යය තිබිණ.අද එදා තිබූ අතුරු නැත. පොල් ගස් කිතුල් ගස් මදින අය ද අද නැත. අතුරේ නොගියත් කිතුල් - පොල් ගස්වලින් තෙලි දිය නොගත්තත් පැනි, හකුරු සුලබව දක්නට ඇත. ඒ අතින් ඕනෑම දෙයක් හදන්නට. නිෂ්පාදනය කරන්නට අපේ මිනිස්සු දක්ෂ බව අමුතුවෙන් කිව යුතු නොවේ.මඟුල, මරණය, ජීවිතයේ විවිධ උත්සව වෙනුවෙන් ධනය වියදම් කරන රටවලින් මුල් තැන අද අපේ රටට ලැබී ඇත.ලෝකයේ නිදහස් අධ්‍යාපනය ඇති රටවලින් ප‍්‍රධාන තැනක් ලංකාවට හිමි වෙතත්, පාසලකට ළමයකු ඇතුළත් කරගන්න පිටිසර පළාතකවත් බැරි තත්ත්වයක් උදා වී තිබේ. ළමයකු පාසලකට ඇතුල්කර ගන්න උපකාරක පන්තිවලට ධනය වැය කරන්න දුප්පත්, පොහොසත් භේදයෙන් තොරව කළ යුතු කාර්යයක් බවට පත්ව ඇත. නිදහස් සෞඛ්‍ය සේවයේ තත්ත්වය ද ඒ හා සමාන බව කිව යුතු ය. අද රෝගීන්ට වැළඳෙන්නේ ලක්ෂ ගණනින් මුදල් වැය කිරීමට සිදුවන අසනීප බැව් නොරහසකි.ලෝකයේ සෑම රටකම ජීවන වියදම වැඩිවන බව නොරහසකි. නමුත් රටේ ජීවන වියදම අනුව තම ජීවිත සකස්කර ගැනීමට ඒ ඒ රටවල ජීවත්වන සෑම පුරවැසියෙක් ම හුරු පුරුදුව සිටීම විශේෂත්වයකි.සෑම පැත්තකින් ම දුර්වලව සිටි ඉන්දියාව අද සුළු කර්මාන්ත, මහා පරිමාණ කර්මාන්ත, ගුවන් යානා නිෂ්පාදනය, පරමානු නිෂ්පාදනය ආදී වශයෙන් කර්මාන්ත ක්ෂේත‍්‍රයෙන් මුළු ලොවම ජයගන්නා තත්ත්වයට පත්ව සිටී. ආහාරයෙන් මුළු රටම ස්වයං පෝෂිත ය. දුප්පත්කම මුලිනුපුටා දමා නැතත්, දුප්පතුන්ට පවා සා පිපාසා නැතිව ජීවත්වීමේ භාග්‍යය උදාකරදී තිබේ.ස්වශක්තියඒ රටේ කිසිම දෙයක් නිකම් නොදෙන අතර උත්සාහයට, ධෛර්යයට, ස්වශක්තියෙන් නැඟී සිටීමට ජනතාව හුරු පුරුදු කිරීම ඒ රටේ දියුණුවේ ප‍්‍රධාන රහසකි.අඩු වියදමින් ජීවත්වීමට ජීවන මාර්ග සකස්කුර දීම, මඟ පෙන්වීම ඉන්දියන් රජය ජනතාවට කරන දිරිගැන්වීම් වේ.ව්‍යාපාරික ප‍්‍රජාව සහ ඉන්දියාවෙන් විදේශීය රටවලට ගොස් ජීවත්වන පිරිස් ඉන්දියාවේ ජීවත් වන තම ඥාතීන්ට ස්වයංරැකියා මඟ පෙන්වීම් තුළින් සුළු කර්මාන්ත, ගෘහ කර්මාන්ත කරවීමට මූල්‍යමය ආධාර උපකාර දීමෙන් විදේශීය රටවලට අත්‍යවශ්‍ය දේ නිෂ්පාදනය කර ඉන්දියාවෙන් පිටරටවලට යැවීමට සැලැස්වීම මඟින් ඉන්දියාවට විශාල විනිමයක් උපයාදීමට අමතරව රටේ ජනතාවට ශක්තිය ලබාදීම විදේශීය රටවල ජීවත්වන ඉන්දියන් ජනයාට සලසාදීම ඉන්දියාවේ වර්තමාන දියුණුවට තවත් පිටිවහලක් වී ඇත.ඒ අතර විදේශීය රටවල ජීවත්වන අය ඉන්දියන් ශ‍්‍රමයෙන් අමතර විශාල ආදායම් මාර්ග ඇති කර ගැනීම මඟින් ශක්තිමත් ආර්ථිකයක් ගොඩනඟා ඇත. ඉන්දියාව පරිගණක තාක්ෂණයෙන් ද ඉලෙක්ටෙ‍්‍ර¤නික අංශයෙන් ද, චිත‍්‍රපට නිෂ්පාදනයෙන් ද මුල්තැන ගෙන තිබේ.හැම කෙනෙක්ම ජීවත්වීමට අවශ්‍ය ආදායම් මාර්ග සලසා ගැනීමට උනන්දුවිය යුතු කාලය මෙන්ම අනවශ්‍ය වියදම් අත් හැරීමට සුදුසු කාලය දැන් උදා වී ඇත.ලාංකික කම්කරු වැටුප වැඩි මුදලක් නොවූවත් ලාංකික නිෂ්පාදනවල මිල ඉහළ යාම නිසා නිෂ්පාදකයන් අඩු වේතන ඇති නේපාලය, ඉන්දියාව, බංගලාදේශය, වියට්නාමය, කාම්බෝජය වැනි රටවල කර්මාන්ත ශාලා ආරම්භ කිරීමට යොමු වී ඇත.විදේශීය රටකට ගිය පසු නිෂ්පාදන ධාරිතාව දෙගුණ තෙගුණකර කිරීමට ශ‍්‍රී ලාංකික අය ශක්තිමත්ව සිටිති. ඒ ශක්තිය ශ‍්‍රී ලංකාවේදී කි‍්‍රයාත්මක වේ නම් ලාංකික නිෂ්පාදන වියදම පහත හෙළීමටත්, විදේශික ආයෝජකයන් මෙරටට ගෙන්වා ගැනීමටත් අවස්ථාව සැලසෙනු ඇත.කොයි රටකට ගියත්, දුප්පත් ජනතාවට රුපියල් ලක්ෂයකට වැඩි මුදලක් ගුවන් ටිකට්පත් සහ රැකියා නියෝජිතයින්ට ගෙවීමට සිදුවේ. තම ඉඩකඩම් දේපල උගසට තබා විදේශ රැකියා බලාපොරොත්තුව පිටත්ව යන විශාල පිරිස් මැලේසියාව වැනි රටවල අනාථව සිටින බව ද නොරහසකි.ආයෝජකයන්වෘත්තිය සමිති ව්‍යාපාර යටපත් වී තිබිණි. නැවත උපක‍්‍රමශීලීව වෘත්තිය සමිති නවීකරණය කරන බව ද නොරහසකි. එය ද විදේශ ආයෝජකයන් දුර්වල කරන කාර්යයක්ව ඇත.හොරකම, වංචාව, අල්ලස හා දූෂණය අතින් රට පරිහානියකට ගමන් කරතොත් මේ රටේ උත්සාහවන්ත අහිංසක ජනතාවට අනාගතයේ කෙසේ ජීවත්වීමට සිදුවිය හැකිද? මේ ගැන කාගේත් අවධානය යොමු විය යුතු ය.ජීවන වියදම ඉතා ශීඝ‍්‍රයෙන් ඉහළ ගොස් ඇත්තේ සමහර වෙළෙඳ ජනතාව අනුකම්පාවෙන් තොරව කි‍්‍රයාකිරීම නිසා බව ද නොකියාම බැරි ය.පොතක් ලියන්න, මුද්‍රණය කරන්න, ප‍්‍රචාරක දැන්වීම් පළකරන්න වියදම් කරන අයට සියයට හතළිහකට ආසන්න මුදලක් ගෙවීමට සිදුව ඇත. කන බොන සෑම දෙයක් ම පාහේ වෙළෙඳ ප‍්‍රජාව අසීමිත ලාබ තබාගෙන විකිණීම කරති.මේ රටට ආනයනය කරන භාණ්ඩ වල වටිනාකම රේගුව දනී. අයකරණ රේගු ගාස්තු සහ අනෙකුත් වියදම් ඒ ආයතනවලට දැනගත හැක. ආනයනය කරන සෑම භාණ්ඩයක්ම රේගුවෙන් එළියට ගන්නා විට විකිණිය යුතු මුදල නියම කිරීමට පියවර ගැනීමට ඒ මඟින් සිදුකළ හැකිය.නිහතමානීකම , චාම් බව, අනවශ්‍ය වියදම, කළයුත්ත, නොකළයුත්ත හරිහැටි අවබෝධ කරගැනීම මඟින් ශී‍්‍ර ලාංකික ජනතාවට නැගී සිටීමේ ශක්තිය ලැබිය හැක.අනවශ්‍ය වියදම් ඉහවහා ගොස්ය. විනෝදය සඳහා කාලය නාස්ති කරන ශී‍්‍ර ලාංකික ජනතාව ජාති, ආගම් , දේශපාලන භේද ඉවතලා ආදර්ශවත් ජීවන මාර්ගයක් ආරම්භ කිරීමට කාලය උදාකර ගත යුතුව ඇත.එදා අතුරේ ගිය මිනිසුන් අද නැත. නමුත් දෙපයින් මහපොළවට බරක් ලෙස අනතුරේ යන ජනතාව වැඩිවෙමින් පවතී.පමණ දැනවැසි ජලය පීල්ලක් දමා, ටැංකි බැඳ , භාජන තබා එකතුකරගත යුතුය. ඒ ජලය වගාවට සහ අනෙක් අවශ්‍යතා සඳහා යොදාගත යුතුය.ගෙදර ඉවතලන ආහාර, පොහොර බවට පරිවර්තනය කරගත යුතුය. රසායනික පොහොරෙන් ඉවත්විය යුතුය. ආහාරයට අවශ්‍ය දේ හැකි පමණින් ගෙවත්තේ වගා කරගත යුතුය. ආහාර නාස්තිය ඉතා විශාලය. පමණ දැන ආහාර ගත යුතුය.සීනි ජීවිත විනාශ කරන රසයකි. එයින් හැකි තරමින් ඈත්විය යුතුය. ලෝක ජනතාව සීනි නැතිව තේ පානය කරතත් අපට සීනි නැතිව කිසිම පානයක්, කළ නොහැක. දියවැඩියාව රෝගයෙන් කුඩා දරුවන්ද පෙලෙන යුගය අද උදාවී ඇත.පාපැදියක මිල රුපියල් 10,000/ - ක් දක්වා ඉහළ ගොස් ඇත. රේගු ගාස්තු හදන අයට එවැනි දේ ගැනවත් සිතාමතා කි‍්‍රයාකිරීමේ දැනුමක් නැත.ශ‍්‍රමයෙන් ශරීර සෞඛ්‍යයද ලඟාකරගත හැකි පාපැදි භාවිතය දියුණු රටවල් වන චීනය,ජපානය , ඉන්දියාව වැනි රටවල වුව අත්හැර නැත. පාපැදි භාවිතයට පාසල් ශිෂ්‍යයන් පුරුදු පුහුණු කළ යුතුය.පාපැදියක යන්න නොදන්නා අය කෙලින්ම මෝටර් සයිකලයට බසිති. පාපැදි පුහුණුවක් නැති අය යතුරු පැදි භාවිතය අරඹා අතපය කඩා ගනිති.දුරකථන සංස්කෘතියට සරුවපිත්තල ඇඳුම් වලට ගම්බද ජනතාව පවා හුරු පුරුදු වීම දුකට කරුණකි.රටේ ජීවන මාර්ගය පිළිබඳව රූපවාහිනී නාළිකා ඉදිරිපත් කරන දුර්වල වැඩසටහන් නිසා බොහෝ අය නොමඟ යති.කිසිම වටිනාකමක් නැති රූපවාහිනී වැඩසටහන් වහාම යහපත් වැඩසටහන් බවට පරිවර්තනය කිරීමට සෑම නිෂ්පාදකයකුම කල්පනාවට ගත යුතුය. පුවත්පත් වලින් වගා ව්‍යාපෘතිවලට දෙන සහාය අගය කළ යුතුය.සිංහල බෙහෙත් වර්ගවල මිල අධිකය. කටුවැල්බටු කිලෝ එකක් රුපියල් තුන්සිය ගණනකි. ලංකාවේ සෑම තැනකම කටුවැල්බටු වගාකළ හැක. එහෙත් වවන අයෙක් නැත.රටකජු ලෝකයේම ප‍්‍රධාන ආහාරයකි. සෑම පොළොවකම රටකජු වැවේ, මුං ඇට ඇතුළු ධාන්‍යවර්ග අප රටට ප‍්‍රමාණවත් ලෙස වගාකරගත හැක. පිටරටට එවැනි ආහාර වර්ග සඳහා යන විදේශ විනිමය ඉතුරු කරගන්න වැඩසටහන් සකසන්නේ නැත්තේ ඇයි?අරපිරිමැස්මනාස්තිය, අරපිරිමැස්ම ගැන කාටවත් දැනුමක්, අවබෝධයක් නැත. කම්මැළිකම රජකරන මේ යුගයේ විදුලි බිල වැඩිය කියා කවුරුත් අඬති, විදුලි බුබුලක් පත්තුකර ප‍්‍රයෝජනයෙන් පසු නිවාදැමීමට කවුරුවත් පුහුණුවක් ලබා නැත. නාස්තිය යන්න අවබෝධකර දීමට ප‍්‍රවෘත්ති පත‍්‍ර, රූපවාහිනී නාලිකා, ගුවන්විදුලි වැඩසටහන් යෙදුවොත් රටේ නාස්තියෙන් අඩක් සතියක කාලයක දී නැතිකර ගත හැකිය.අපේ රටේ විදේශීය රක්‍ෂා කරන පිරිස් රටේ දියුණුවට , සංවර්ධනයට මේ රටට කුමන හෝ මුදලක් ධනයක් මාසිකව එවිය යුතුය. එවැනි අදහස් යෝජනා දිරිගැන්වීම් ගැන වහාම වැඩපිළිවෙළක් සැකැසිය යුතුය.රටේ අනාගතය , සංවර්ධනය , දියුණුව ගැන කවුරුත් එකාමෙන් පෙළගැසී දායකවීමට කාලය එළැඹ ඇත.වගා නොකරන සෑම බිම් අඟලකටම බදු පැනවිය යුතුය. මංගල උත්සව, පි‍්‍රයසම්භාෂණ වෙනුවෙන් අනවශ්‍ය වියදම් කරන අයගෙන් විශාල බදුමුදලක් අයකරගත යුතුය. රටේ සුභසාධක වැඩසටහන්වලට ආධාර උපකාර කරන අය බදු සහන සහ සහතිකපත් ලබා දීම වැදගත් ය.මුඩු ඉඩම් වගාකිරීමටත්, පොල්වතුවල යටිතල වගාවක් ඇති කිරීමට නීතියෙන් බලකළ යුතුය. එසේ නොවන ඉඩම්වලින් ලොකු බදු මුදලක් අය කළ යුතුය. එවිට මහජනතාව වගාවට නැඹුරුවනු ඇත.වටිනාකමගසේ හැදෙන කොස් ගෙඩිය කඩා ආහාරයට ගැනීමට තරම් ඇතැමුන් කම්මැලියි. අද වෙළෙඳ පොළේ කොස් ශුද්ධකර විකුණන්නේ කිලෝවක් රු. 50 / - තරමටය. වරකා ගෙඩියක මිල රු. 500/- තරම වේ. ගසෙන් වැටෙන ගෙඩියක ඇට ටික පවා ආහාරයට ගැනීමට තරම් මිනිසුන් කම්මැලිය.හැදෙන වැඩෙන ළමයින්ගේ ආහාරය මාපියන් විසින් තෝරාගත යුතුය. ළමයින්ට අනවශ්‍ය දේ දීමෙන් වැළකී සිටිය යුතුය. කුඩා දරුවන්ට අනවශ්‍ය ලෙස සීනි සහ පැණිරස කෑම ආහාරයට ලබාදීමෙන් වැළකිය යුතුය.දරුවන් ගැන සොයා බලන්නට මාපියන්ට විවේකය සාදාගත යුතුව ඇත. විශ්වවිද්‍යාල දරුවන්ගේ වටිනා ජීවිත විනාශකරන සංවිධාන දැන් වැඩිවී ඇත. අවුරුදු තුන හතරකින් රටේ වගකීම් භාරගන්නා එම තරුණ පිරිස් රැකගන්න විශේෂ සංවිධානයක් බිහි කොට ඔවුනගේ ප‍්‍රශ්න ගැන සලකා බැලීම වැදගත්ය. විශ්ව විද්‍යාල උපාධිවලට පත්වීම් දීමේදී ඒ අයගේ දැනුම මනින විදේශීය අධ්‍යාපන සංවිධානයකට පරීක්‍ෂණයක් පවත්වා ලකුණු දෙන ක‍්‍රමයක් සකස් කරතොත් අධ්‍යාපන තත්ත්වය රැකගැනීමටත්, ශිෂ්‍යයන්ට අධ්‍යාපනයේ වටිනාකම ඒත්තු ගැන්වීමටත් පිටිවහලක් වනු ඇත.තම මාපියන්ට, අඹුදරුවන්ට සලකන, ගරුකරන පිරිස් අද සමාජයේ විරලය . කරුණාව , මෛති‍්‍රය, සමානාත්මතාවය ඇති යහපත් පුරවැසියන් බිහිකරන්නට සෑම ආගමික පූජක පක්‍ෂයක්ම කටයුතු කළ යුතුය.මනුෂ්‍යත්වය අගය කරන ජනතාවක් බිහි නොවන්නට අනාගතයේ උපදින දරුවන් අනවශ්‍ය වැඩ ඉවතලා නාස්තිය නැතිකර ශාරිරික සෞඛ්‍ය රැකගෙන යුතුකම් ගුණධර්ම රකින සමාජයක් බිහි කිරීමට සැමදෙනා විසින්ම අදිටන් කරගත යුතුව ඇත.රට ගැන ඇල්ම ඇති වන්න නම් පළමුව තම පවුල ගැන ඇල්ම ඇතිකර ගත යුතුය. ලද දෙයින් සතුටුව, උත්සාහය , ධෛය¸ය තුළින් නැගීසිටින්නට සැමදෙනා විසින්ම උත්සාහ ගතයුතු කාලය දැන් එළඹ තිබේ.</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af0809219</link>
    <topic>හද ඇඳි රේඛා</topic>
    <author>උපාලි සමරසිංහ</author>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්රටේ නම‘අළු’ කරනු එපාශී‍්‍ර ලාංකිකයෙක් පවත්වාගෙන යන වහල් කඳවුරක තප්පර ගණනකින් මෘතදේහ අළුගොඩක් කරන ආදාහනාගාරයක් ගැන විශේෂ පුවතක් කුවේට් පුවත්පතක පළවුණා.පහර දී වද දී මරා දමනු ලබන හෝ සැකකටයුතු ලෙස මිය යන පුද්ගලයන්ගේ මෘතදේහ තප්පර ගණනකදී අල්ලක තරම් අළුගොඩක් කරන්න මේ ආදාහනාගාරයට පුළුවන්. මෙහි ඌෂ්ණත්වය පැරන්හයිඩ් 1800 කටත් ඉහළ බව පැවැසෙනවා. කුවේට්හි පිටිසරබද අම්හාරා නම් පෙදෙසක දැනට සිටින ශී‍්‍ර ලාංකිකයෙක් විසින් පවත්වනු ලබන වහල් කඳවුරකයි මේ ආදාහනාගාරය සවිකර තිබෙන්නෙ කියා එරට ‘අල්සෙයාසා’ නම් පුවත්පත ප‍්‍රකාශ කරලා තිබුණා.එහි සඳහන් ආකාරයට ඔස්ටේ‍්‍රලියාවේ සිට නිව්යෝර්ක් වලටත් එතැනින් කුවේට් ගුවන් සේවයේ සේවයේ නියුතු කෙනෙකු නමට මෙම ආදාහන උපකරණ කොටස් වශයෙන් ගෙන්වා තිබෙනවා. මේ ආදාහනාගාරය තම ආයතනයේ සවිකැර ඇති ශී‍්‍ර ලාංකිකයා තම සේවකයන්ට වහලුන්ට මෙන් සලකන බවත් පැවැසෙනවා.සුසාන භූමියක හැර මෙවැනි ආදාහනාගාරයක් වැඩපළක සවිකිරීම කිසිම රටක නීතියකට එකඟවන්නේ නෑ. අනෙක කුවේටය වැනි ඉස්ලාමීය රටවල මිනිස් සිරුරු දහනය කිරීම ඉස්ලාමීය නීතියටත් විරුද්ධයි.කොහොම හරි අදාළ ශී‍්‍ර ලාංකිකයාගේ ඡායාරූපත් එම ‘අල්සෙයාසා’ පුවත්පතේ පළවෙලා.අපේ රටේ ඉන්නෙ සුප‍්‍රකට මිනිස්සුන්ට වැඩිය කූප‍්‍රකට මිනිස්සු. ඒ අය ලෝකයට යන්නෙ නරක වැඩවලින්. හොඳින් ප‍්‍රසිද්ධ වෙන අය අඩුයි.මෙතරම් බලසම්පන්න ආදාහනාගාරයක් මොහු මෙහි තබාගෙන ඉන්නෙ සේවකයන් බය කරන්ටද? නැත්නම් වද දී කෙනෙක් දෙන්නෙක් ආදාහනය කරන්ටදැයි දන්නෙ එයාම විතරයි. හැබැයි මේ වගේ දේවලින් ලංකාවේ ධර්මද්වීපයේ හොඳ නම නම් ආදාහනය වන බව කියන්ටම වෙනවා.සාමය වෙනුවට කාමය“පොලිස් කාන්තාව දූෂණය කළැයි කොස්තාපල් රිමාන්ඩ්”මෙහෙව්! රටේ අහන්න තියෙන සිරස්තල. නීතිය කරවන අයම මෙවැනි පහත් වැඩවල යෙදෙනකොට අපේ පැරැන්නො නම් කීවේ මෙහෙමයි. ලොකු උන්නාන්සෙ පාරෙ හිටගෙන සුළුදිය හලනකොට ගෝලයො දුව දුවා ඒක කරනවා කියලයි.මේ සිද්ධිය වෙලා තියෙන්නෙ ගල්කිස්ස පොලිස් වසමේ. ගල්කිස්ස පොලිසියෙ කොස්තාපල්වරයෙක් එහිම සිටින කොස්තාපල්වරියක දූෂ්‍ය කරලා. අනුරාධපුර කහටගස්දිගිලය පැත්තෙ පදිංචි මේ කොස්තාපල්වරයා මේ පොලිසියටම අනුයුක්ත කැර සිටි මේ කොස්තාපල්වරිය හා කලින් පේ‍්‍රම සම්බන්ධයක් තිබුණු බවක් කියනවා.ඇය පුහුණුව සඳහා ඇවිත් තියෙන්නෙ ජනවාරියේ. ජුනි මාසෙ තමයි පොලිසියට එන්නෙත්. මොරටුව කල්දෙමුල්ල ප‍්‍රදේශයේ කිසියම් උන්මත්තක කාන්තාවක් අත්අඩංගුවට ගන්න එන්න කියා කොස්තාපල්වරයා ඇයට දැනුම් දීලා. ඇය ඒ අනුව එහි ගියාම පන්සලකයි මේ අතවරය සිදුවුණේ.පන්සල අපේ හදවත් සිහිලෙන් පුරවන කොච්චර සුන්දර තැනක්ද? මෙවැනි පාහරකම්වලට පන්සල යොදා ගැනීමත් බරපතළයි. ඒ වෙලාවෙ ලොකු හාමුදුරුවො පන්සලේ ඉඳලා නෑ. හිටියෙ පොඩි හාමුදුරුවො විතරයි.පොඩි හාමුදුරුවන්ට කියලා ආවාස ගෙයි පැත්තෙ සැඟැවුණු උන්මන්තක කාන්තාව අල්ලන්න ගිය කොස්තාපල්වරියට කාම උන්මාදයෙන් පෙළුණු කොස්තාපල් අතවර කළා. ගල්කිස්ස මූලස්ථාන පොලිස් පරීක්ෂක මහේෂ් පෙරේරා මහත්මයා නීතිය අකුරට කි‍්‍රයාත්මක කළා. ... කොස්තාපල් අධිකරණය ඉදිරිපිට.සාමාන්‍යයෙන් පොලිස් කොස්තාපල්වරියකට මීටත් වඩා උපායශීලි බවක් තියෙන්න ඕනැ. නැත්නම් කොහොමද සාමාන්‍ය තරුණියකට මේවායින් බේරෙන්නවත් උපදෙස් දෙන්නෙ. අනෙක රාජකාරියකට වාර්තා කරන්න යන විදියේ මීට වඩා පිළිවෙළක් තිබුණනම් මේ වගේ නීහීන දේවල් අහන්න වෙන්නෙ නෑ.මුළු මාසෙටමඑකම පිඟානකොළඹ සරසවි කලා පීඨ සිසුනට මසක් පැරැණි ව්‍යංජන කවලා. හිතට හරිම කරදර කළ සිරස්තලයක්. වවා ගත් බත බුලත බෙදා හදාගෙන කාපු ජාතියක්ව සිටි අද අපේ රටට සිදුවෙලා තියෙන තත්ත්වය හරිම ශෝචනීයයි. කොළඹ සරසවියේ කලා පීඨයෙ සිසුවො මෙච්චර දවසක් කාලා තියෙන්නෙ පිළුණු නීරස අපිරිසුදු ආහාර. මාසයකට පමණ පෙර පිසින ලද පිළුණු ආහාර රත් කරමින් මෙහි සේවකයො බත් සමඟ දිනපතා දරුවන්ට කන්ට දෙනවා. අධිශීතකරණයේ තැන්පත් කරලා තිබුණු පිසින ලද මේ ආහාර අත්අඩංගුවට ගැනුණෙ සිසුවකුගෙ පැමිණිල්ලකින්. මේ අතර නිවිති ව්‍යාංජන කිලෝ 4 ක්, අළු කෙහෙල් ව්‍යාංජන කිලෝ 5 ක්, ගෝවා ව්‍යාංජන කිලෝ 5 ක්, කිරිඅල ව්‍යාංජන කිලෝ 5 ක්, රාබු ව්‍යාංජන කිලෝ 3 ක්, පොල් සම්බෝල කිලෝ 5 ක්, තක්කාලි කිලෝ 5 ක්, බීට්රූට් ව්‍යාංජන කිලෝ 5 ක්, කුණු වූ අමු තක්කාලි කිලෝ 5 ක්, කෙසෙල් ගෙඩි කිලෝ 5 ක්, නරක්වූ ගස්ලබු කිලෝ 20 ක් තිබුණා. පිසින ලද නූඩ්ල්ස් ද විශාල තොගයක් ඒ අතර.කොළඹ නගර සභා ප‍්‍රධාන ආහාර පරීක්ෂක පී. එදිරිසිංහ මහතා මේ වැටලීම කරලා සිසුවන් බේර ගත්තෙ. අපේ සරසවිවල ඉගෙන ගන්න සිසුවො සිසුවියෝ උගත්කම තිබුණට බොහොම අමාරුවෙන් ජීවිත ගැටගහගන්නා පන්තියේ අය. ඒ අතරින් ද කලා පීඨය විශේෂයි. මේ දරුවනට කන්ට තියෙන්නෙ පාලන සහතික මිලකට මේ බත් එක විතරයි. ඒකත් මෙහෙම වුණාම කාට කියන්නද?මේ සිද්ධියෙන් ප‍්‍රකට වන්නෙ මුදල්වලට තණ්හාධික කූඨ ව්‍යාපාරිකයන්ගෙ තුච්ඡකම වගේම මේවා මේ ලෙස කරන්නට ඉඩහසර සලසන නොමේරූ පරිපාලනයේ ස්වභාවයයි. තවත් කාලයක් ගියා නම් මේ සිසුවනට ඉන්න වෙන්නෙ සරසවියෙ නොවෙයි. රෝහලේ. දරුවො ටික බේරගත්තාට එදිරිසිංහ මහත්මයාට පින්!උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=af08092110</link>
    <topic>අවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?</topic>
    <author>ගවේෂණය – උපාලි සමරසිංහ</author>
    <content>නොමියෙන ඇමැතිවරයාජීවිතය සුන්දරයිදස වසක සාහිත පුබුදුවපාඨකයාට වාසනාව ගෙනෙන වාසනා ප‍්‍රකාශනඅතුරේ යන අය අඩුයි අනතුරේ වැටෙන අය වැඩියිහද ඇඳි රේඛාඅවිවාහක කට්ටඩියා රෑ දොළහට තරුණිය නිරුවතින් නෑව්වේ ඇයි?බලශක්ති අර්බුදයට හොඳ විසඳුමක්මවගේ මළ සිරුරෙන් ඕජස් ගත්පුතාගේ කතාවේ තවත් පැත්තක්මේ අනුවේදනීය කතාව කොතැනින් පටන් ගෙන කොතැනින් අවසන් කළ යුත්තක් දැයි මට මේ මොහොතේ පවා සිතාගත නොහැකිය. මෙතෙක් අප අත්විඳි ජීවිතයේ මෙවන් දුක්බර සිදුවීමක් කවරදා හෝ ඔබ මෙන්ම මම ද අසා නැත්තෙමි.දස මස කුස දරා අනන්ත දුක් කඳුළු දහදිය හෙළමින් වැඩූ ආදරණීය පුතකු තම මහලු මව කාමරයක හිරකැර ආහාර හා වතුර ද නොදී මියෙන්නට හැරි පුවතක් ඔබ අසා ඇද්ද? එසේම මව මිය ගියායින් පසු අවමංගල කටයුතු ද නොකැර පාංශුකූලයද නොදී ඒ මිනියෙන් ඕජස් ගෙන මිනී තෙල් හදන්නට වෑයම් කළ පුවතක් ඔබ අසා ඇද්ද? තම මන්දබුද්ධික නැඟණිය දවස් 5කට පෙර මියගිය මවගේ ඇඳ අසබඩ ඇඳක ගැටගසා ඊළඟ ගොදුරට ලකලැහැස්ති වූ පුවතක් ඔබ අසා ඇද්ද?අපි මේ අනුවේදනීය කතාවේ සුල මුල සෙවීම මාතර ජ්‍යෙෂ්ඨ පොලිස් අධිකාරි බී.පී.බී.ආයුපාල මහතාගේ කාර්යාලය අපේ පළමුවැනි ඉලක්කය විය. ඔහු අප සාදරයෙන් පිළිගත්තේය.කරාපිටිය රෝහලේදි ලලිතා සිද්ධිය විස්තර කරමින්මේ මියගිය අම්මා සතර පෝයට සිල්ගන්න කෙනෙක්. පොලිසියෙන් මේ ගේ වටලනකොට මේ අම්මා ඇඳක මැරිලා ඉඳලා තියෙන්නෙ නිරුවතින්. ඒ නිරුවත් මළසිරුරට දවස් පහක් පමණ ගතවෙලා කියලා පරීක්ෂණවලින් ඔප්පු වෙනවා. ඒ ළඟම මේ අම්මාගෙ බාල දියණිය (මන්දමානසික) ඇඳක බැඳලා තියෙනවා. ගමේ කාටවත් මේ ගෙදර ඉසව්වට යන්ට දීලා නෑ. අම්මාවත් නංගීවත් අත්අඩංගුවේ තියාගෙන මිනියේ ඕජස් අරගෙන සිටිද්දි තමයි පොලිසියට කොටු වුණේ... හෙතෙම පුවතේ හරස්කඩක් අප හමුවේ තැබුවේ මිථ්‍යාව කෙතරම් අප සමාජයේ වැපිරී ඇත්දැයි අප තුළ මහත් කුකුසක් මවමිනි. හක්මන පොලිස් ස්ථානාධිපති පී.ආර්.එම්.රුවන් ධම්මික මහතාගේ මඟ පෙන්වීමෙන් අප ඒ ගම වටා දෙදිනක් සංචාරය කෙළෙමු. (උ.පො.ප.) කාරියවසම් හා රුක්මන් මහත්වරු ද උපරිම සහාය දැක්වූහ. ඒ අම්මා කොටු කැර තැබූ කාමරය හා ගෙදරටද ගියෙමු. මෙතැන් සිට ඒ කතාව මෙසේ ඔබ හමුවේ තබමි.කරුණාවතී හා ලියනගේ හක්මන පොලිස් වසමේ දොළේවත්ත ඉඩමේ පදිංචි වී සිටියේ කාලයක සිටය. ඉතා උපශාන්ත අහිංසක පෙනුමින් යුතු ලියනගේ හා කරුණාවතී වචනයේ පරිසමාප්ත අර්ථයෙන්ම අහිංසකයයෝ වෙති. සතර පෝයටම සිල්ගන්නා කරුණාවතීට දරුවන් සත් දෙනෙක් සිටිති. ඉන් සතර දෙනෙක් ගැහැනු දරුවන් වන අතර තිදෙනෙක් පිරිමි දරුවෝ වූහ. තමාට හිමි ඉඩම් අක්කරය පොල්, පැපොල්, කොස් මතු නොව මුගුණුවැන්න කංකුන් වගාවද කළ ලියනගේ තමනට හිමි කුඹුරු ද දරුවන් ලවා අස්වැද්දීය. දැන් ඔහුට වයස අවුරුදු 85කි. කරුණාවතීට අවු: 82කි. කුඹුරු කටයුතු හා ගෙවත්ත වටේ වගාවද ගෙයද පිළිවෙළකට තැබූයේ සරත් පුතාය. ලොකු පුතා සෙනරත් මහගෙදරට උඩින් ඉඩමේ පදිංචි වී සිටියි. රංජිත් පිරිමි දරුවන් අතර මද්දුමයාය. කරුණාවතීගේ දියණියන් අතර බාල එකී මන්දමානසික තත්ත්වයකින් පසු වූයේ කලෙක පටන්ය. කරුණාවතී උණවටුන ඉස්පිරිතාලෙන් හා කරාපිටියේ රෝහලෙන් නිතර ඉංගිරිසි බෙහෙත් ගෙන දී ඇය සුවපත් කැර ගැනීමට මාන බැලුවාය.ගමේ අය කියන විදියට කලෙකට පෙර ඇයට කිසිදු උමතුවක් නොතිබුණු අතර ගමේ කිසියම් පෙ‍්‍ර්ම පටලැවිල්ලක වියෝව හේතුවෙන් ඇය තරමක් උමතුවන්නට ඇත. පවුලේ සියලු දරුවන් කරකාර බැඳ මාතර අවට පෙදෙස්වල පදිංචි වූ අතර පුංචි එකී මන්දමානසික තත්ත්වය නිසාම ගෙදර රැඳවුණාය. ඇයට මේ සිද්ධිය වනවිට අවුරුදු 39කි. සරත් නම් පුතා අවිවාහකයෙකි. ඔහු ද මහගෙදර පදිංචි වී හිඳී. රංජිත් මේ පවුලේ අහිංසකයන්ගේ ගොන්නේ කෙනෙකු නොවන බව පුංචි කාලයේ සිටම පෙන්නුම් කළ අයෙකි.ඔහු මිථ්‍යාවෙන් ඔද වැටී සිටියෙකි. යන්ත‍්‍ර මන්ත‍්‍ර ශාස්ත‍්‍ර පස්සෙන් ද නිතර ගියේය. කාලයක් හක්මන සපත්තු ව්‍යාපාරයක යෙදුණු හෙතෙම නිතර මාතර බෝධිය වඳින්නට ද ගියේය. එබඳු ගමනකදී එතැන බණ භාවනා කරන පූසාරියෙක් වැනි පුද්ගලයකු ඔහුට මුණ ගැසිණ. ඔහුගේ කරවටා වැටී තිබුණේ ඇට මාලයකි. රතු හා කහපාට සිවුරක් වැනි යමක් පැළඳ සිටි ඔහුගේ උඩුකය නිරුවත්ය. හේ රංජිත් හා සමීප වූයේ සංසාරගත බැඳීමක් තිබූ පරිද්දෙනි.ඔහුගේ නම සත්‍යතිලක සමරවික‍්‍රමය. රංජිත් ලියනගේ මේ වනවිට රන්න පළාතෙන් විවාහයක් කරගෙන දෙදරු පියෙක්ව සිටියේය. ඒත් දරුවන් බිරියට වඩා හේ පූසාරි සමරවික‍්‍රමට ළෙන්ගතු වූයේ කෙටිකලකිනි.ඔහු දරුවන් හා බිරිය හැර දමා මහගෙදර පදිංචියට ආවේ තම මිතුරු පූසාරියත් සමඟ 2006 අපෙ‍්‍ර්ල් 18 වනදා බක්මහේ තවමත් නොමැකුණු අවුරුදු කෙළි මැද්දේය. එතැන් පටන් ඔහු කරුණාවතීගේ සතුටු කැදැල්ල විනාශ කළේ සීරුවටය. පුරා වසර 2 1/2ක් මේ පූසාරියා ගෙදර අණසක පතුරා ගත්තේය.රංජිත්, නුඹෙ නංගිගේ මානසික ප‍්‍රශ්නෙ විසඳන්න නම් ඇයට යාතිකාවක් කරන්ට ඕනෑ. ඇයව කාමරයට ගනින්. හැබැයි? මේ ගෙදර නුඹත් මාත් හැර කාටවත් ඉන්ට බෑ.. පූසාරියා කීවේය. ගේ පිටුපස පැරැණි කඩමාලු නිවසේ ගෙදර ඇත්තන් පදිංචි වෙද්දී පූසාරියාත් රංජිත් සමඟ මන්ද මානසික නැඟණිය කාමරයේ තබා යාගහෝම ශාන්තිකර්ම කෙළේය.රෑ 12ට පමණ බෙරහඬ ඇසිණ. නොයෙක් යාග හෝම කරන ශබ්ද වා තලය සිසාරා ගියේය. අවට සිටි අය විපරම් කිරීමට එදෙසට බහින විට රංජිත් හරස් වී පිහියක් ද අතින් ගෙන ඔවුන් හඹා ගියේය. ලොකු අයියා සෙනරත්ටත්, මල්ලී සරත්ටත් පවුලේ කිසිදු සහෝදරියකටවත්, ගමේ කෙනෙකුටවත් අඩුම තරමේ වයසක පියාටවත් මේ ගෙදරට කිට්ටු වීමට බැරිවිය. ඒ හැම විට පූසාරියා හා රංජිත් පිහි කෙටේරි හරස් කළහ.මේ ගෙදරට උඩින් කුරුන්දක් තිබේ. ඒ කුරුන්දේ අයිතිකාර කළු මහත්තයා පොලිසියට මෙහි සිදුවන අමුතු කි‍්‍රයාදාමය ගැන පැමිණිලි කෙළේය. 119 අංක පවා කරකැවිණි. පොලිසිය ඒ නිවෙස සොයා ආවේය.ගෙයි දොරවල් නෑරිණි. පොලිසිය අඩිහප්පා ගෙට ඇතුළුවීමට උත්සාහ දරද්දී කරුණාවතී පැමිණියාය.ඇයි මහත්තයො, මගෙ පොඩි දුවට අසනීපයක් තියෙනවා. ඒකට මගෙ පුතයි එයාගෙ හිතවත් කපු මහත්තයෙකුයි ගේ ඇතුළෙ ඇයට යාතිකාවක් කරනවා. ඉතින් ඒකෙ වැරැද්දක් තියෙනවායැ. කිළි අහුවෙන නිසා ගෙට යන්ට එපා ඈ ඇවිටිලි කළාය. මිනිසුන්ගේ් ආගමට අභිචාර ආදියට පොදු සමාජයට වරදක් නැත්නම් නීතියටද විරුද්ධවීමට බැරිය. පොලිසිය ආපසු හැරුණේය.නංගිගේ ඉංගිරිසි බෙහෙත් ගැනීම නවතා යාග හෝම කිරීමෙන් ඈ බලවත් ලෙස රෝගාතුර වූවාය. කෘෂ වන්නට පටන් ගත්තාය. ඇගෙ රූපත් සිරුර දිරන්නට ද විය.2008 වෙසක් පෝය දිනයේත් කරුණාවතී පන්සල් ගොස් සිල් ගත්තාය. නමුත් එදායින් පසු ගමේ කෙනෙක්වත් අඩුම තරමේ තමන්ගේ දරුවෙක්වත් එසේත් නොමැති නම් සැමියාවත් ඇය දැක නැත. ඇයට අංශභාගය වැළැදී ඇතැයි කියූ රංජිත් පුතා ඇය ද අර ගුප්ත කාමරයට ගත්තේය. කාටවත් එන්නට නොදෙන නීතිය අකුරටම යළි කි‍්‍රයාත්මක විය.තම ගුරුතුමා අනුවම ගිය රංජිත් ඔහු මෙන්ම අඩියක් පමණ දිගට රැවුල හා කොණ්ඩා වවා ගත්තේය. ඔහු මෙන්ම පූසාරි ඇඳුම් ද ලා ගත්තේය. කරුණාවතී කාමරයට ගෙන ඇඳේ ගැට ගසා පුද පූජා පවත්වන්නටද වීය.මේ අතර තවත් අමුතු යමක් සිදුවෙමින් තිබිණි. මාතර කිරින්දේ එක් බොරු සපත්තුවක් ලා ගත් මිනිහෙක් තී‍්‍ර වීලරවලින් හෝ කාරවලින් මේ රංජිත්ගේ ගෙදරට හාල් කළමනා ගෙනැවිත් දුන්නේය. තමාට ප‍්‍රතිලාභයක් නැතිව මෙසේ වෙහෙසුණු මිනිහා ගැන පොලිසියේ විපරමද එල්ලවිය. එහෙත් පොලිසිය පස්සෙදි තීන්දු කලේ ඔහු අහිංසකයෙක් බවය. තත්ත්වය කෙසේ වුවත් කරුණාවතීගේ අන්තිම දිනවලදී ඇයට වතුර හා ආහාර ද අඩු විය. රංජිත් අඩි හප්පා කරන නියෝගවලින් හෙම්බත්වූ වයසක පියා ඔවුනට බත් උයා එව්වේ බිරියට හා දියණියටද නැතිවය.කරුණාවතී ඇඳේම මිය පරලොව ගියේ ඇයිදැයි අදත් අබිරහසකි. ඒ අසබඩ ඇඳේ බැඳ තබා තිබූ බාල නැගණියගේ සිරුරින්ද ඇය දින ගණනාවක් ආහාරයක් ගෙන නොමැති බව පරීක්ෂණවලදී හෙළිවිය.මියගිය කරුණාවතීගේ සිරුරට මැස්සන් වසන කළ මේ හොර පූසාරින් දෙදෙනා (මිථ්‍යාදෘෂ්ටිකයන්) එය මදුරු දැලකින් වසා ඇගේ සිරුර නිරුවත් කළාය. මිනියෙන් වැගිරෙන ඕජස් වෙන වෙනම කුප්පිවලට එකතු කළහ. ඇගෙ මිනියේ පසුපස පෙදෙස සිටින ඇඳ කොටස කපා ඒ යට කොළපතක් තබා ඕජස් එකතු කැර තිබිණි. දිව අඩි භාගයක් පමණ එළියට ඇදී එයින් වැගිරෙන දේ එකතුවීමට කපන ලද ලීටර 1 1/2 ප්ලාස්ටික් බෝතලයක් සකසා තිබිණි. තොවිලයක ශබ්ද පූජා වරින් වර ඇසිණ. ගම්වැසියෝ කලබල වූහ. මිනී කුණු ගඳක් ඒ ගෙදර සිසාරා ගලා එන්නට ද විය. මේ අතර තාරපේදියේ යටිගල රුප්පවත්තේ පදිංචි කරුණාවතීගේ එක් දුවක් වූ ලලිතා අම්මා බලන්නට පැමිණියේ අසල්වැසි ආත්තම්මා කෙනෙකුගේ් මළගෙදරක පැමිණි මොහොතේය. අම්මා බැලීමට නොදෙන බව කී රංජිත් පිහියක් ගෙන ඇය පසුපස පැන්නීය. ඇය පණ බේරාගෙන දිව ගියේ යම්තමිනි. ඒ අතර රන්නේ සිටි රංජිත්ගේ බිරිය දිනක් එහි ආවාය. ඇයට ද ඔහු පිහියෙන් ගසා එළවා දැම්මේය.ලලිතා ලියනගේ කෙළින්ම ගියේ හක්මන පොලිසියටය. ”අම්මා වෙසක් පෝදායින් පස්සෙ කවුරුවත් දැක්කේ නෑ. අම්මා බලන්න අපට ඉඩදෙන්නෙ නෑ” ඇගෙ ප‍්‍රකාශය අනුව කි‍්‍රයාත්මක වූ පොලිස් පරීක්ෂක කාරියවසම්, රුක්මන් ඇතුළු පොලිස් කණ්ඩායම ගෙට කඩා පැන්නහ.මිනිය නිරුවත්ය. මන්දබුද්ධික තරුණිය ඇඳක ගැටගසලාය. ඕජස් එකතුකරන බෝතල් හැම තැනය. යෝනි පෙදෙසින් ගලන ඕජස් එකතුකරන්න වෙනම කොළපතකි. දිවෙන් ගලන ඕජස් කපන ලද ප්ලාස්ටික් බීම බෝතලයකින් එකතු කරමින් තිබිණ.පොලිසිය පූසාරීන් දෙදෙනාම අත්අඩංගුවට ගත්තේය.මොකද මිනිහො, මේ මනුස්සයා මැරිලා දැන් දවස් ගණනක්. තොපිට ගඳවත් දැනෙන්නෙ නැද්ද? නිලධාරියා ඇසුවේය.සර් මේ යන්නෙ ඇඟේ තියෙන දහ ජරාව. ඒවා ගියාම අම්මා නැගිටිනවා.රංජිත් මන්දබුද්ධික ඉරියව්වක් පාමින් කීවේය. ඔහුට ඇති පිස්සුවක් නැති බව ගැමියෝ කියති.හාමුදුරු කෙනෙකුත් මේ පැත්තෙ ගෑටුවා... නම හෙළි නොකරන ගම්වැසියෙක් අපට කීය.ඒ හාමුදුරුවොයි, මේ ගෙදරට බඩු ගෙන ආපු කිරින්දෙ මිනිහයි දෙන්නම ගැන අපි පරීක්ෂණ කළා. දැනට ඒ අයගෙ වරදක් පෙනෙන්නෙ නෑ. පොලිස් ස්ථානාධිපති ධම්මික කීවේය.මේ අබිරහස යට ගම්වැසියන් කියන කතාවැලක් මෙසේ ඔබට කියමු. මේ කිසිම කතාවකට අනන්‍යතාව හෙළි කිරීමට ඔව්හු අකැමැති වෙති.මහත්තයො, ඔය තරුණිය ලස්සනයි. ඔය කට්ටඩියා අවිවාහකයෙක්. මේකා රෑ දොළහටත් ඔය ගෙදර බෙර ගහනවා. රංජිත් තමයි ඔක්කොටම උදව් කරන්නේ. ඔය තරුණිය නාවන්න ගෙනියන්නෙ රෑ දොළහට එකට විතර. නිර්වස්ත‍්‍රවයි ගෙනියන්නෙ. මේක දැකපු ගැටයන් ඉන්නවා”ඔය පැත්ත පළාතෙ කූඹියෙක්ටවත් රංජිත්ට හොරෙන් යන්න බෑ. ඔය මිනිහා තමන්ගෙ අම්මට වතුරවත් නොදී ටිකෙන් ටික මැරෙන්න ඇරලා. මිනියෙන් ඕජස් එකතු කළේ මිනී තෙල් ගන්න. ඒකෙන් “කළුවර අඳුන” හදන්න. ඒකට කියපු මන්ත‍්‍රවලටයි ඔය මිනියෙ අඩියක් පමණ දිව එළියට ඇදිලා තියෙන්නෙ””පුංචි එකී ඒ කාලෙ රෝස මලක් වගේ ලස්සනයි. ගමේ ආදරයකට පටලැවිලත් හිටියා. ඒ කාලෙ පිස්සුවක් තිබුණේ් නෑ. මුන් මහ මිථ්‍යාකාරයො, පිස්සො, ලස්සන පවුලක් විනාශ කළා.මම පවුලේ ලොකුª අයියා සෙනරත් ද විමසීමි. මල්ලී ගෙදරට එන්න දෙන්නේ නෑ. පිහි ගන්නවා. ඔහු කීවේය. අනෙක මුංගෙ මන්ත‍්‍රවලටද මන්දා ගේ අහලක යන්ට හිතුණෙත් නෑ.දැන් ඒ අහිංසක කරුණාවතී මිහිදන් කර අවසන්ය. නංගී කරාපිටිය රෝහලේය. අප ලලිතාගේ ගෙදර පිහිටි යටිගලටත් එතැනින් කරාපිටියටත් ගියෙමු. ලලිතා රෝහලේ තම දුවගේ ආරක්ෂාවට හිඳී. ඇය මෙසේ කීවාය.මං ගියේ නැත්නම් මේ කෙල්ලත් ඉවරයි. මේ ගොල්ලො මොනවා කළාද කියලා අබිරහසක්. පොලිසිය ආවෙ නැත්නම් තව මොනවා වෙන්න තිබුණද දන්නෙ නෑ. ලලිතා කීවේ කඳුළුබර දෙනෙතිනි.ගවේෂණය – උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>09</month>
      <day>21</day>
    </date>
    <link>http://www.silumina.lk/2008/09/21/_art.asp?fn=as0809211</link>
    <topic>මව් සෙනෙහස මුදලට විකිණෙන යුගයේ</topic>
    <author>කීර්ති මෙන්ඩිස් පිංතූර - දුෂ්මන්ත මායාදුන්නේ</author>
    <content>මව් සෙනෙහස මුදලට විකිණෙන යුගයේ තවත් එක් කතාවක්හදවත් සැත්කම්වලදී අනුන්ගේ ලේ වෙනුවට තමන්ගේම ලේ...වරදට දඬුවම සමාජ මෙහෙවරකින්මව් සෙනෙහස තරම් උතුම් දෙයක් මේ මිහිපිට තවත් නොමැත. තම ලෙයින් දරුවකු ජාතක කිරීමට වරම් නොමැතිව සෝ සුසුම් හෙළනා මව්වරු අද කොතෙක් වෙත් ද? ඇතැම් මව්වරුන් එලෙස තැනෙක සෝ සුසුම් හෙළද්දී දරුවන් සිටිනා තවත් මව්වරුන් අමිල වූ මව් සෙනෙහසට මිලක් නියම කරනා අවස්ථා ද අපට ඉඳහිට අසන්නට ලැබේ.තරගකාරී වානිජ රැල්ල හමුවේ දිවි මං තලාවේ වල්මත් වූ තවත් එක් මවක සිය කිරිකැටියාට මිලක් නියම කළ මේ පුවත පසුගියදා අපට අසන්නට ලැබුණේ කළුතර ප‍්‍රදේශයෙනි.නයෝමි දැඩි ආර්ථික ප‍්‍රශ්න මධ්‍යයේ ජීවත්වූ ගැහැනියකි. ඇය ජීවිතේ එක් තැනක ගත කළ තැනැත්තියකද නොවූවාය.කුඩා කල සිටම දුක් කම්කටොලුවලින් පිරි ජීවිතයක් ගත කළ ඇය සැමියා ද සමඟ සැමියාගේ කුඩම්මා පදිංචි පුංචි කටුමැටි ගෙදරට ආවේ කලින් හිටිය ගේ කඩා වැටීම නිසාය.පොලිස් පරීක්ෂකවරිය අතේ නැළවෙන බිළිඳියකුඩම්මාවද දරුවන් හයදෙනකුගේ මවකි. නයෝමීත් සැමියාත් පදිංචියට ගියේ ඒ ගෙදරටය. හරිහැටි අතපය දිග හැර නිදාගන්නටවත් ඒ පුංචි ගෙදරේ ඉඩකඩක් නැත. සමහරදාට ඇය නිදාගන්නට යන්නේ අහලපහළ ගෙවල්වලටය. සැමියා ද කරන්නේ කුලී වැඩය. සමහරදාට කුලී වැඩක්වත් නැත. සැමියාගෙන් ද ඇයට එතරම් සතුටක් ලැබුණේ නැත.දවස් දෙක තුන ගෙදර නෑවිත් මඩමක නැතහොත් හිතවතියකගේ නිවසෙක ඇය නවාතැන් ගත්තාය.සැමියාට දාව හැදුණු පුංචි පුතාට තවමත් වයස අවුරුදු තුනකි. දරුවා හදාවඩාගන්නට තරම් ශක්තියක් ඇයට නොවීය. ඒ බර කරට ගත්තේ ද ඇගේම පුංචි අම්මා කෙනෙක්ය. පුංචි අම්මා නයෝමිගේ පුතා හදා වඩා ගත්තේ තමන්ගේම ලෙයින් උපන් දරුවකු විලසිනි.ඉඳහිට නයෝමිගේ දුක සැප බලන්නට එන පුංචිට දැනගන්නට ලැබුණේ් නයෝමි නැවත දරුවකු ලැබෙන්නට සිටින බවක්ය. ලැබෙන්නට ඉන්නා දරුවා ගැන නයෝමිගේ සැමියා එතරම් සතුටක් දැක්වූයේ නැත. මෙය නයෝමිගේ හිතට මහත් වදයක් විය.දරුවා ලැබෙන්නට මාසයකට පෙර ඇය මොරටුව පැත්තේ මඩමක නතර වූවාය. ඇය දරුවා බිහි කළේ කළුබෝවිල රෝහලේය. ඒ දෙදහස් අටේ ජුනි විසිනවවැනිදාය. ලැබුණු දරුවා ලස්සන කෙලි පැටික්කියකි. රෝහලේ හෙදියන් පවා දරුවාට දැඩි ආදරයක් දැක්වූහ. දරුවාට ‘මංජලි’ ලෙසින් නමක් තිබ්බේ ද නයෝමිය.“ඔයාගේ බබා හරිම ලස්සනයි...”ඒත් නයෝමිගේ සිතේ සතුටක් නම් නොවීය. ඇය කිසියම් රහසක් සඟවාගෙන සිටිතැයි ඇතැම් හෙදියෝ සිතූහ. දරුවාට සැමියාගේ කැමැත්තක් නොතිබීම ඊට හේතුව විය.‘මංජරී’ බිළිඳියනයෝමි ගෙදර ආවේ දරුවා නැතිවය. මේ බව පුංචි අම්මා දැනගත්තාය.“කෝ බං උඹට හම්බ වුණු ළමයා...” නයෝමි නිරුත්තරය. ඇගේ දෙනෙත් කඳුළින් පිරුණි.“දරුවා අඩු වයසින් හම්බ වුණු නිසා ගෙදරක තියලා ආවා...” ඇය ඕනෑවට එපාවට කීවාය. පුංචිගේ යටි සිතට ආවේ තරහකි.“යකෝ උඹ නම් පුදුම අම්ම කෙනෙක්...”එදා පුංචි ගෙදරින් ගියේ කෝපයෙන්ය. ආයේත් දවසක පුංචි නයෝමි හමුවට ආවාය. එදා ද දරුවා ගෙදර සිටියේ නැත.“අදත් දරුවා තියල ද ආවේ...”“මම දරුව වික්කා... මට රට යන්න සල්ලි ඕනෑ... ඒක හොයාගන්න දරුවා වික්කා...” පුංචිට යකා නැග්ගේ එතැනදීය. ඇය නයෝමිට හොඳට දෙස්දෙවෙල් තිබ්බාය.“උඹ නම් අම්ම කෙනෙක් නෙමේ...”තොරතුරු පසුදාම කළුතර කොට්ඨාස බාර ජ්‍යෙෂ්ඨ පොලිස් අධිකාරී රවී විජේගුණවර්ධන මහතාට දැනගන්නට ලැබුණේය.ඔහු මේ බව සොයා බැලීම කොට්ඨාස කාන්තා කාර්යාංශය බාර ස්ථානාධිපති මල්කා තුෂාරිට පැවැරුවේය.පොලිස් පරීක්ෂකවරිය පැමිණිල්ල සටහන් කරගත්තාය. ඒ පුංචි ගෙන්ය. ඇය දන්නා දේ කීවාය. ඒ අනුව පොලිස් පරීක්ෂකවරිය නයෝමි පදිංචිව සිටි පයාගල ගල්ලනමුල්ලට ගියාය. කටුමැටි හැදු පුංචි නිවෙසේ නයෝමි සිටියාය.පරීක්ෂණ ඇරැඹුණේ නයෝමිගේ ප‍්‍රකාශය මතය. දැරියට ඒ වන විට මාස දෙකකුත් දවස් දහයක්ය.“කොළඹ මුස්ලිම් මහත්තයෙක්ට දරුවා වික්කා නෝනා...” ඔවුන් පදිංචිව සිටිනුයේ කොළඹ බවද ඇය කීවාය. ඒ අනුව දරුවා මිලදී ගත් පුද්ගලයා සොයා පොලිසිය කොළඹ ආවේය.පොලිස් පරීක්ෂකවරිය දැරිය සොයා කොලොන්නාවට ගියාය. දැරිය ඒ වන විටත් තවත් මවක තුරුලේ උණුසුම්ව සිටියාය. පොලිසිය පැමිණීමෙන් ඇය කලබලයට පත්විය.“දරුව නම් දෙන්න බැහැ... මට දරුවා නැතිව ඉන්නත් බැහැ...”පොලිස් පරීක්ෂකවරිය ඇයට නීතිය කියා දුන්නාය. දරුවා විකුණ තිබුණේ රුපියල් හැටපන්දහසකට බව පරීක්ෂණවලදී අනාවරණය විය.දරුවා ලැබීමෙන් පසුව මඩමට පැමිණි සැමියාත් ඔහුගේ ඥාති කාන්තාවක්ද නයෝමි එක්කරගෙන ගමට ආහ. 50 හැවිරිදි ඥාති කාන්තාව දරුවා විකිණීම ගැන කතාබහට මුල පිරුවාය.“දරුවා විකුණන්න කතාබස් කරගෙන ඇත්තේ ඔය අතරෙයි... උපන් හැටිය දරුවෙක් හිටියොත් කියන්න කියලා සැකකාර පුද්ගලයා එයාගේ හිතවතකුට කියලා තියෙනවා.ඒ අය වත්පොහොසත්කම් තියෙන අය. වසර අටක් තිස්සේ ඔවුන්ට දරුවන් නැහැ... ඔය අතරේ තමයි ‘මංජලී’ දැරිය ගැන ඔවුන් දැනුම්වත් වී ඇත්තේ... දෙගොල්ලෝම මුදල් ගනුදෙනුව කතා කරගෙන කළුතර මහජන බැංකුව ළඟට ඇවිත් සල්ලි දීලා ඒ අය දරුවා රැගෙන ගිහින් තිබුණා...”රුපියල් විස්සක මුද්දරයක් මත අත්සන් කරන ලිපියක් මතින් දරුවාගේ ගනුදෙනුව සිදුවිය.නයෝමිගේ සැමියාද මුදල් කුවිතාන්සියට අත්සන් කර දරුවා විකිණීමට කැමැත්ත පළ කර ඇතැයි පරීක්ෂණවලදී හෙළිවූ බව පොලිස් පරීක්ෂකවරිය කීවාය. මුදල් දී දරුවා ලබාගත් සැමියා සිය බිරියට දරුවා ලබාදී තිබුණේය. දරුවන් නොමැති ඇය එදා තරම් සතුටට පත්වූ තවත් දවසක් නැති තරම්ය.ඇය එදා සිට දරුවා රැකබලාගත්තේ දැඩි ආදරයෙන්ය. සෙනෙහසකින්ය. දරුවාට දෙන්නට තරම් මව්කිරි නැතත් පිටිකිරිවලින් ඇය දරුවා පෝෂණය කළාය. සුළු මොහොතකටත් දැරිය ඇගේ ඇකයෙන් බිම තබන්නට වත් මේ මව අකමැති වූවාය. සති දෙක තුනක්ම දරුවා උණුසුම් වූයේ ඇගේ තුරුලේය. දරුවා ඇයට ලැබුණේ පසුගිය අගෝස්තු 24 වනදාය.“මට නම් දරුවා දෙන්න බැහැ... ඕන මුදලක් දෙන්නම් දරුවා නම් දෙන්න බැහැ...” වැදු මවට නැති සෙනෙහසක් ඇයට ඇති බව පොලිස් පරීක්ෂකවරියටද තේරුම් ගියේය. කෙසේ වෙතත් මෙය නීතිය හමුවේ බරපතළ වරදකි.බිළිඳිය විකුණා ගත් මුදලින් වැදූ මවට ලැබුණේ රුපියල් හතළිස් දහසකි.“මම රට යන්න සේරම ලෑසිත් වෙලයි හිටියේ... ඒ නිසා කරේ තිබුණු ‘චේන්’ එක උගස් කරලා තිබුණා... දරුවා විකුණලා හම්බවුණු සල්ලිවලින් චේන් එක බේරගත්තා. රට යන නිසා ඇඳුම් ටිකක් සල්ලිවලට ගත්තා නෝනා...” ඇය පොලිස් පරීක්ෂකවරියට කීවාය. නැතිබැරිකම හා අඟහිගකම නිසා දරුවා විකුණා ඇති බව පොලිස් පරීක්ෂකවරියට තේරුම් ගියේය.ඉතිරි මුදල් තවත් තිදෙනකු අතර බෙදිණි. ඒ අතර තැරැව්කරුවකු වූ කාන්තාව සහ තවත් දෙදෙනෙක් ද වූහ.සහකාර පොලිස් අධිකාරී සරත් පෙරේරා මහතාගේ උපදෙස් මත ඉදිරි පරීක්ෂණ සිදුවිය. සැකකරුවන් හා සැකකාරියන් සියල්ලම අධිකරණයට ඉදිරිපත් ;කරිණි.දරුවා තුරුලේ තබාගත් හැදූ මව දරුවා උසාවි භූමියේදී හෝ බිමින් තබන්නටවත් කැමැත්තක් නොදැක්වූවාය. ඇයට දරුවා ගෙන දුන් සැමියා ද අධිකරණයට ඉදිරිපත් කර තිබිණ. ඔවුන් වෙනුවෙන් නීතිඥවරු පෙනී සිටියහ.දරුවා වෙනුවෙන් රුපියල් ලක්ෂ ගණනක් හෝ ලබා දෙන්නට සූදානම් බවත් දරුවා තමා බාරයට ලබා දෙන ලෙසත් ඔවුන් දරුවා ලබාගත් මව්පියන්ගෙන් ඉල්ලා සිටිති. ඒ අතර සැකකාර මවගේ පුංචි අම්මා ද නීතිඥයකු මාර්ගයෙන් අධිකරණයට කීවේ දරුවා ඇයට අවශ්‍ය බවය. ඒ සඳහා පරිවාස වාර්තාවක් ලබාදෙන ලෙස අධිකරණය කීවේය.කඩයකින් බඩුවක් මිලදී ගත්තක් මෙන් මුදලට විකුණා කුවිතාන්සි ඉදිරිපත් කිරීම වරදක් බව මහේස්ත‍්‍රාත් තුමා කීවේය. ආදරය යැයි කියමින් දරුවන් විකිණීම හෝ මිලදී ගැනීමට ඉඩ දිය නොහැකි බවද මහේස්ත‍්‍රාත්වරයා කීවේය.මෙය 2006 අංක 16 දරන ලංකා දණ්ඩ නීති සංග‍්‍රහයේ සංශෝධිත පනතේ 360 ‘ඇ’ වගන්තිය යටතේ දඬුවම් ලැබිය හැකි වරදක් බව පොලිසිය ද අධිකරණයට කීවේය.සිද්ධියට අදාළ මංජරී බිළිඳිය ද අධිකරණයට ඉදිරිපත් කරමින් පොලිසිය ‘බී’ වාර්තාවකින් කීවේ බිළිඳිය සම්බන්ධව පරිවාස වාර්තාවක් කැඳවා සුදුසු භාරකාරත්වයට ඇය පත්කරන ලෙසත් අත්අඩංගුවට ගත් සැකකරුවන් පරීක්ෂණ කටයුතු අවසන් වන තෙක් දින හතක් රක්ෂිත බන්ධනාගාර ගතකරන ලෙසත්ය.ඒත් අධිකරණය තදින් සැකකරුවන්ට අවවාද කොට ඔවුන් සියල්ල දින දහහතරක්ම රක්ෂිත බන්ධනාගාර ගතකරන ලෙස නියෝග කළේය.කුඩා මංජරි එතෙක් පාණදුර ප‍්‍රජාපති ළමා නිවාසයට බාර කෙරුණේ එදිනට අධිකරණයට ඉදිරිපත් කරන්නටය.කළුතර කොට්ඨාස බාර ජ්‍යෙෂ්ඨ පොලිස් අධිකාරී රවී විජේගුණවර්ධන මහතාගේ අධීක්ෂණය මත සහකාර පොලිස් අධිකාරි සරත් සී. පෙරේරා මහතාගේ මෙහෙයවීමෙන් තවදුරටත් පරීක්සණ පැවැත්වේ.තවත් සැකකරුවන් අත්අඩංගුවට ගැනීමට නියමිතව ඇති බව කාන්තා කාර්යාංශය කීය. සැකකාර මවගේ සැමියා මේ වන විටත් පොලිසිය මඟ හරිමින් සිටින බවද දැනගන්නට ඇත.දරුවන් විකිණීම දරුවන් පැහැරගෙන යෑම ආදි සිදුවීම් රැසක් පසුගියදා අසන්නට ලැබිණි. දරුවන් තැන තැන දමා නොයන ලෙසත් දරුවන් වැඩිනම් වහා ළමා හා කාන්තා කාර්යාංශය වෙත බාරදෙන ලෙසත් පොලිසිය මහජනයාගෙන් ඉල්ලීමක් කරයි.දරුවන් නොමැති මව්වරුන් එමට සිටින බැවින් නිත්‍යනුකූලව දරුවකු හදාවඩාගන්නා මව්පියන්ට දරුවන් ලබාදිය හැකි බවද එමඟින් කියවිණි.එහෙත් මෙවැනිම සිදුවීමක් මීට සති කිහිපයකට පෙර ද කළුතර පෙදෙසින් වාර්තා විය. දඹානේ ඌරුවර්ගයෙන් පැවැතෙන මවක් තවත් කාන්තාවක සමඟ කොළඹට පැමිණියේ ඔවුන්ගේ දරුවන් කාට හෝ ඇතිදැඩි කිරීමට බාර දෙන්නටය.දරුවන්ගේ වයස සතිදෙකයි මස දහයකි. නාගොඩ රෝහලේ වෛද්‍යවරයකුගෙන් ලැබුණු තොරතුරු මත කළුතර කොට්ඨාස ළමා හා කාන්තා කාර්යාංශයේ නිලධාරිනියන් එම දරුවන් මහේස්ත‍්‍රාත්වරයාට ඉදිරිපත් කිරීමෙන් පසු නිත්‍යානුකූලව එම දරුවන්ගේ බාරකාරත්වය හදන වඩන මව්පියන්ට පැවැරිණි.එවන් කර්තව්‍යයන් කිරීමේ හැකියාව පොලිසිය සතුය. එබැවින් දරුවන් මෙලෙස විකිණිමට හෝ මහමඟ දමා නොයන ලෙස ද කාර්යාංශය ඉල්ලා සිටින්නේ ඒ නිසාය.ඇඹිලිපිටිය ප‍්‍රදේශයේ පදිංදි කාන්තාවක් ප‍්‍රසූත කළ තවත් දරුවකු රුපියල් දසදහසක මුදලකට විකිණීමට යද්දි පොලිසියට ලැබුණු තොරතුරක් මත එම කාන්තාව හා ඇගේ අනියම් සැමියා අල්ලා ගැනීමට පොලිසියට හැකිවී ඇත.දරු තිදෙනකුගේ මවක වන ඇය එම දරුවන්ද හදා වඩා ගැනීමට එක් එක් අයට දී ඇතැයි ද දැනගන්නට ඇත. පොලිසිය මේ සම්බන්ධවද විධිමත් පරීක්ෂණ අරඹා ඇත.කාන්තා හා ළමා කාර්යාංශය කළ පරීක්ෂණවලදී අනාවරණය කරගත් කරුණු අනුව ලිපිය සකස් විය.කීර්ති මෙන්ඩිස් පිංතූර - දුෂ්මන්ත මායාදුන්නේමවු සෙනෙහසට මිලක් නියම වූ මේ කතා පුවත සමාජ විද්‍යාඥයකුගේ ඇසින්....අද අප රටේ පවතින විවෘත ආර්ථික ක‍්‍රමය යටතේ මිනිසුන් විවිධ ප‍්‍රශ්නවලට මුහුණ දෙනවා. එහි ප‍්‍රතිඵලයක් ලෙස මිනිසුන් යහපත් ජීවන රටා ගොඩනඟා ගැනීම සඳහා යම් යම් ප‍්‍රයත්න දරනවා. මෙය එක් පංතියකට පමණක් සීමාවූවක් නොවේ.විශේෂයෙන් ම ග‍්‍රාමීය පන්තියේ දුප්පත් ජනතාව යම් යම් ජීවන තත්ත්වයන් ළඟා කර ගැනීම සඳහා විශේෂ අරගලයක යෙදෙනවා. අප රටේ ග‍්‍රාමීය ප‍්‍රජාව ඉහළ ජීවන තත්ත්වයක් ළඟා කරගැනීම සඳහා දරන ප‍්‍රයත්න ප‍්‍රධාන වශයෙන් ක්ෂේත‍්‍ර කීපයක් හරහා විග‍්‍රහ කළ හැකියි.ඉන් එක් ක්ෂේත‍්‍රයක් වන්නේ ඇඟලුම් ක්ෂේත‍්‍රයයි. අනෙක් ක්ෂේත‍්‍රය නම් මැදපෙරදිග රැකියායි.මේ ක්ෂේත‍්‍ර දෙකෙන්ම අප රටේ කාන්තාවන් සඳහා විශාල වශයෙන් රැකියා අවස්ථා ලැබෙනවා.ග‍්‍රාමීය කෘෂි ආර්ථිකයේ එතරම් ආදායම් නොලැබීම නිසාත් ග‍්‍රාමීය පළාත්වල දුප්පත් ජනයා විශේෂයෙන් ම කාන්තාවන් ඉහත කී ඇඟලුම් ක්ෂේත‍්‍රයේ සහ මැදපෙරදිග රැකියා සඳහා යොමුවෙනවා.මේ සමාජයේ බොහෝ දෙනා තමන් වැටී සිටින ජීවන අරගලයෙන් ගොඩඒමට තියෙන එකම මාර්ගය සහ සියලුම ප‍්‍රශ්න විසඳ්‍රගත හැකි එකම මාර්ගය මෙය යැයි සිතනවා.ඒ අයගේ ලෝකයේ ඇති එකම ගැලවුම් මාර්ගයත් මෙයයි. එවන් ආර්ථික පීඩාවකට ලක්වූ ජනතාව අතර සිටින ඇතැම් කාන්තාවන් දරුවන් විකිණීමේ තත්ත්වයට පවා පත්ව සිටිනවා. ඔවුන් තමා සන්තකයේ ඇති ඉඩකඩම්, ආභරණ, ගේ දොර ඇතුළු සියලු වත්කම් පවා විකුණා තමාට ගොඩ ඒමට ඇති එකම සිහිනය සැබෑ කර ගැනීම සඳහා ප‍්‍රයත්න දරනවා.ලාංකික ආර්ථික ව්‍යූහය තුළ තමන්ට හොඳ ජීවිතයක් ගත කිරීමට ඇති එකම අවස්ථාව මෙය යැයි සිතා ඒ වෙනුවෙන් සියල්ල කැප කිරීමට ඔවුන් පෙළඹෙනවා.මවක දරුවකු විකිණීම නරක, චර්යාධර්මයනට පටහැනි සහ බෞද්ධාගමට පවා විරුද්ධ දෙයක් යැයි සමාජ සම්මතයක් පවතිනවා.එනමුත් සමාජ විද්‍යාත්මකව මේ දෙස බැලීමේදී අපට පෙනෙන්නේ මේ අය තම බඩවියත රැකගැනීම සඳහා අර චර්යා ධර්ම පවා යටපත් කර සමාජ ව්‍යුහයේ බලකිරීම මත මෙවන් දේට පෙළඹෙන බවයි.1977න් පසු අප රටේ ඇතිවූ විවෘත ආර්ථික රටාව නිසා ජනතාව අතර තිබූ අල්පේච්ඡතාව නැතිවී ගොස් තිබෙනවා.ඒ හමුවේ ග‍්‍රාමීය දුප්පත් ජනතාව සිය අපේක්ෂා මුදුන්පත් කරගැනීමේ අරගලයේ එක්තරා අවස්ථාවක් ලෙස අපට මෙය හැඳින්විය හැකියි.සමාජ ව්‍යූහයේ එන බලකිරීමක් මතයි මෙවැනි දේ සිදුවන්නේ. මේ අවස්ථාව බැලූ බැල්මට සිත කම්පාවට පත්වෙන ඒ කාන්තාව කෙරෙහි අහිතකර ප‍්‍රතිරූපයක් මැවෙන තත්ත්වයක්.එහෙත් ඇය මේ තත්ත්වයට පත්ව ඇත්තේ සමාජ ව්‍යූහයේ බලකිරීම මතයි. මෙනිසා එවන් ජනතාව ආර්ථික වශයෙන් නඟා සිටුවීම සඳහා යම් වැඩ පිළිවෙළක් සැකැසීම අවශ්‍යයි.ආචාර්ය පෙ‍්‍ර්මකුමාර ද සිල්වා සමාජ විද්‍යා අංශය කොළඹ විශ්වවිද්‍යාලය  </content>
  </post></root>