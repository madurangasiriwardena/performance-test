<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082918</link>
    <topic>කොළඹ අඩු ආදායම්ලාභී පවුල් 15000කට 2014 නිමවීමට පෙර නව නිවාස ලබා දෙනවා</topic>
    <author>චන්ද්‍රිකා පෙරේරා</author>
    <content>හඳුනාගෙන ඇති කොළඹ අඩු ආදායම්ලාභී අනවසර පදිංචිකරුවන් සහිත පවුල්15000කට ලබන වසර අවසන් වීමට පෙර සියලු පහසුකම් සහිත නව නිවාස ලබා දෙන බව ආරක්ෂක ලේකම් හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවසීය.මෙවැනි පවුල් හැත්තෑ දහසක පිරිසක් ‍හඳුනාගෙන තිබෙන අතර 2015 වසර අවසන් වීමට පෙර මේ සියලු පවුල් වෙත නව නිවාස ලබාදීමට දැනටමත් සැළැසුම් ක්‍රියාත්මක කර ඇති බවත් ඒ අයට අවශ්‍ය සියලු පහසුකම් ඒ ආසන්නයේ ම ස්ථාපිත කෙරෙන බවත් හෙතෙම සඳහන් කරයි.මේ ව්‍යාපෘතිය සඳහා රුපියල් බිලියන පන්සියයක් දැනට වැය වෙතැයි ගණන් බලා තිබෙන බවද රාජපක්ෂ මහතා කීය.නිවාස ලාභී ජනතාව සමඟ සාකච්ඡා කර ඒ අයගේ කැමැත්ත අනුව නිවාස හිමිකර දීමේ කටයුතු ඇරඹු බව ද පැවසීය.මහල් නිවාස සංකීර්ණ වලින් සමන්විත මේ නිවාස සංකීර්ණ නිවාස ලාභීන් පදිංචි වී සිටි පරිසරයේම හෝ එම ස්ථානවලම ඉදිවන අතර ජනතාවට පදිංචියට සුදුසු අගනා පරිසරයක් සැකසේ. පොදු පහසුකම් ක්‍රීඩාංගණ,පොදු උත්සවශාලා හා කඩසාප්පු ඇතුළු වාණිජ සංකීර්ණ ද මේ නිවාස සංකීර්ණ සමඟ ස්ථාපිත කරයි.පාසල්,ආරෝග්‍යශාලා සහ ජල විදුලිය ඇතුළු සියලු යටිතල පහසුකම් ද මේ අය වෙනුවෙන් සැපයේ.දෙමටගොඩ ඉදිවෙන නිවාස ඒකක 500කින් සමන්විත මහල්නිවාස සංකීර්ණය මේ ඔක්තෝබරයේදී ජනතා අයිතියට පත් කරන බව ගෝඨාභය රාජපක්ෂ මහතා එහිදී සඳහන් කෙ‍ළේය.කොළඹ දැනට ඉදිවෙමින් පවතින නිවාස සංකීර්ණ නිරීක්ෂණ චාරිකාවක ඊයේ (28) යෙදුණු ආරක්ෂක ලේකම් රාජපක්ෂ මහතා මාධ්‍යවේදීන් හමුවේ එම කරුණු අණාවරණය කෙළේය.නාගරික සංවර්ධන අධිකාරිය මඟින් ක්‍රියාත්මක කරනු ලබන කොළඔ හා තදාසන්න ප්‍රදේශවල අඩු පහසුකම් සහිත ජනාවාස පුනස්ථාපනය කිරීමේ වැඩපිළිවෙළ යටතේ මෙය ආරම්භ කර ඇත.නිවාස ලබාදීමේ පුනස්ථාපන සැළැසුම මත 2011 වසරේ සිට නිවාස ව්‍යාපෘති තැනීමේ සැළැසුම් ආරම්භ කරන ලදී.ව්‍යපෘති විස්සක් යටතේ දැනට නිවාස ඉදිවෙමින් පවතී.කොළඹ අලුත් මාවත, හේනමුල්ල, ෆර්ගිවුෂන් පාර, සිරිල් සී පෙරේරා මාවත, සිරිමාවෝ බණ්ඩාරනායක මාවත ජුවෙල් ආර්ට් ව්‍යාපෘතිය, බේස්ලයින් පාර , හැටේ වත්ත, දෙමටගොඩ සී ජී ආර් වත්ත, මාළිගාවත්ත සද්ධර්ම මාවත , කොළොන්නාව, සාලමුල්ල සහ මයුර පෙදෙසේ අරඹා ඇති ඉදිකිරීම් ව්‍යාපෘති මේ වනවිට අවසන් අදියරේ පවතී.කොළඹ හා තදාසන්න ප්‍රදේශවල අඩු ආදායම් ලාභී කුඩා ඉඩක පදිංවි බවට හඳුනාගෙන ඇති පවුල් වලට මේ නිවාස ව්‍යාපෘති මඟින් නිවාස ලබාදීමට පියවර ගනී.නාගරික සංවර්ධන අධිකාරියේ සභාපති නිමල් පෙරේරා මහතා ද මේ නිරීක්ෂණ චාරිකාවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=n13082919</link>
    <topic>බිරියට පහරදුන් කෝට්ටේ නාගරික මන්ත්‍රීට ලක්ෂ දහයක ශරීර ඇප</topic>
    <author>සිරන්ජනි කුමාරි</author>
    <content>තම බිරියට අතින් පයින් පහර දී ගෘහස්ථ ප්‍රචණ්ඩත්වය හා බරපතළ ලිංගික අපයෝජනය සිදුකිරීමේ සිද්ධියකට අධිකරණයට ඉදිරිපත් කළ කෝට්ටේ නගර සභාවේ නාගරික මන්ත්‍රී ලක්ෂ දහයක ශරීර ඇපයක් මත මුදා හැරීමට කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (28) නියම කළේය.මෙසේ ඇප මත මුදා හැරුණේ නො. 103, බණ්ඩාරනායකපුර, රාජගිරිය පදිංචි දසනායක සෙනෙවිරත්න යාපාගේ ධනුක විශ්වජිත් නමැති එක්සත් ජනතා නිදහස් සන්ධානයේ නාගරික මන්ත්‍රීවරයාය.බිරියගේ මව වන රීටා පද්මිණි නමැත්තිය මේ සිද්ධියේ පැමිණිලිකාරිය විය. ඉකුත් 24 වැනි දින සැකකරු සිය දියණියට පහර දුන් බවත් ඇය ඒ බව තමාට දැන්වූයයි පවසමින් පැමිණිලිකාරිය වැලිකඩ පොලිසියට පැමිණිල්ල ඉදිරිපත් කොට තිබිණි.සැකකරු වෙනුවෙන් පෙනී සිටි නීතිඥයින් අධිකරණය හමුවේ පවසා සිටියේ ඔහු දේශපාලනයෙන් ඉවත් කිරීමට කිසියම් කුමන්ත්‍රණයක් ක්‍රියාත්මක බවය.වැලිකඩ පොලිසිය සැකකරුට ඇප ලබා දීමට විරෝධය පළ කරමින් පවසා සිටියේ සිද්ධිය සම්බන්ධයෙන් නීතිපති උපදෙස් ලබාගත යුතු බවටය.අදාළ කරුණු සලකා බැලූ මහේස්ත්‍රාත්වරයා සැකකරු ලක්ෂ දහයක ශරීර ඇපයක් මත මුදා හැර සිද්ධිය නැවත කැඳවීම මේ මස 9 වැනි දිනට කල් තැබුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308291</link>
    <topic>පැමිණිලි විභාගයකට පැමිණ පොලිසිය තුළ දී ගුටි ඇනගෙන</topic>
    <author>කළුතර මධ්‍යම සමූහ</author>
    <content>පැමිණිලි විභාගයකට උතුරු කළුතර පොලිසියට පැමිණ පොලිස් නිලධාරීන් හා මහජනතාව ඉදිරිපිට දී කළහකාරී ලෙස හැසිරෙමින් ගුටි බැට හුවමාරු කර ගත් බව කියන පුද්ගලයන් දෙදෙනකු රක්‍ෂිත බන්ධනාගාර ගත කරන ලෙස කළුතර වැඩ බලන මහේස්ත්‍රාත් අජිතා සී. සමරසේකර මහත්මිය නියම කළාය.මෙසේ රක්‍ෂිත බන්ධනාගාර ගත කරන ලෙස නියම වූයේ කළුතර වස්කඩුවේ පදිංචි වල්ගම්පළ සුසන්ත පෙරේරා සහ පානදුර පදිංචි නුවන් මධුසංක යන දෙදෙනාටය.උතුරු කළුතර පොලිසියේ සුළු පැමිණිලි අංශය ඉදිරිපිට දී මහජනතාව 50ක් පමණ බලා සිටිය දී හා පොලිස් නිලධාරීන් ඉදිරිපිට දී මොවුන් ගුටි බැට හුවමාරු කර ගත් බවත් සැරයන් (1414) මොවුන් අත්අඩංගුවට ගත් බවත් උතුරු කළුතර පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක පද්මසිරි කුලතුංග මහතා අධිකරණයට වාර්තා කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308292</link>
    <topic>ආබාධ සහිත අයට ස්වයංරැකියා උපකරණ</topic>
    <author>ඡායාරූපය - සීදූව සමූහ - නිශ්ශංක පියරත්න</author>
    <content>සමාජ සේවා දෙපාර්තමේන්තුවට අයත් සීදූව වෘත්තීය පුහුණු ආයතනයේ 2011 සහ 2012 වෘත්තීය පුහුණුව ලැබූ ආබාධ සහිත අයට ස්වයංරැකියා සඳහා මෙවලම් කට්ටල ලබා දීම සමාජ සේවා ඇමැති ෆීලික්ස් පෙරේරා මහතා අතින් සීදූව වෘත්තීය පුහුණු ආයතනයේදී සිදු කෙරිණි.එහිදී ඇමැතිවරයා ඇඳුම් මැසීම සඳහා පුහුණුව ලැබූ අයකුට මහන මැෂිමක් ලබා දුන් අයුරු.සමාජ සේවා නියෝජ්‍ය ඇමැති චන්ද්‍රසිරි සූරියආරච්චි, සීදූව වෘත්තීය පුහුණු ආයතනයේ අධිකාරි ඩබ්ලිව්. එම්. අමරතිලක මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308293</link>
    <topic>කුඩා තේ වගාකරුවෝ හෙක්ටයාර් 6333ක තේ වගා කරති</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කෑගල්ල දිස්ත්‍රික්කයේ කුඩා තේ වගාකරුවන් 20,000ක් තේ වගාවේ නියැළෙමින් හෙක්ටයාර 6333ක තේ වගා කැර ඇති බව කෑගල්ල දිස්ත්‍රික් ලේකම් රුසිත පී. වනිගසිංහ මහතා පැවසීය.මෙම වගාකරුවන් අතරින් වැඩි දෙනෙක් වතු ආශ්‍රිතව තේ වගාවේ නියැළෙමින් කුඩා තේ වතු රැසක් වගා කටයුතු සඳහා යොදාගෙන තිබෙන බව පැවසීය.2005 වර්ෂයේ දී හෙක්ටයාර 5374ක තේ වගා කළ අතර, එය මේ වන විට හෙක්ටයාර 6333ක් දක්වා වර්ධනය වී තිබේ.දිස්ත්‍රික්කයේ තේ වගාකරුවන් 83% දක්වා ඉහළ ගොස් තිබේ. මහා පරිමාණයෙන් තේ වගා කරන පිරිස 17% වන අතර, හෙක්ටයාර 18374ක තේ වගාකර ඇත.දිස්ත්‍රික්කයේ තේ කර්මාන්ත ශාලා විස්සකි. දැනට තේ නිෂ්පාදනය මෙට්‍රික් ටොන් දහසය දහසක් පමණ දිස්ත්‍රික්කයේ නිපදවන අතර, ඉදිරි වසර තුනක කාලය තුළ මෙට්‍රික් ටොන් දහඅට දහස් පන්සිය හැට එකක් දක්වා ඉහළ නැංවීමට අපේක්‍ෂිත බව ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308294</link>
    <topic>ඖෂධ පැළෑටි රැකගන්නැයි ඉල්ලති</topic>
    <author>කුරුණෑගල දකුණ සමූහ – එම්. මහරුෆ්</author>
    <content>කුරුණෑගල දිස්ත්‍රික්කයේ ඓතිහාසික දොළුකන්ද රක්ෂිතයේ ඇති වටිනා ඖෂධ පැළෑටි ආරක්ෂා කර ගැනීම සඳහා විධිමත් වැඩපිළිවෙළක් යොදන ලෙසට ප්‍රදේශවාසීහු වගකිවයුත්තන්ගෙන් ඉල්ලා සිටිති.මෙහි ඇති වටිනා ගස් වර්ග මෙන්ම ඖෂධ පැළෑටිද විනාශ වී යන්නට පටන් ගැනීම එයට හේතුවයි.ඉතා දුර්ලභ වර්ගයේ බෙහෙත් පැළෑටි මෙම රක්ෂිත ප්‍රදේශයෙන් සොයාගත හැකි බව ප්‍රදේශවාසීහු පවසති.ඉබ්බාගමුව ප්‍රාදේශීය ලේකම් කොට්ඨාසයට අයත් මෙම රක්ෂිත ප්‍රදේශය අයත් වන මැල්සිරිපුර අඩවි වන නිලධාරි කොට්ඨාස රක්ෂිතයෙහි ප්‍රමාණය හෙක්ටයාර් 3725 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308295</link>
    <topic>වලගෙදර නවෝද්‍යා විදුහලේ පැවැති ශිෂ්‍යත්ව සම්මන්ත්‍රණය</topic>
    <author>මතුගම සංචාරක</author>
    <content>පාසල් ළමයින්ගේ මූලික කඩඉම් විභාගයක් වන පහ වසර ශිෂ්‍යත්ව විභාගයට පෙනී සිටින ළමයින් වෙනුවෙන් ඔවුන්ගේ මනසට අලුත් දැනුමක් එකතු කරමින් උසස් ප්‍රතිඵල ලබාදීමට දිවයිනේ ප්‍රබල රාජ්‍ය මාධ්‍ය ආයතනයක් දිවයින පුරා ක්‍රියාත්මක කරන මේ වැඩපිළිවෙළ අප ඉතාමත් අගය කළ යුතු බව මතුගම කලාප අධ්‍යාපන කාර්යාලයේ ප්‍රාථමික අංශයේ ගුරු උපදේශක කේ. ඩී. බුද්ධදාස මහතා පැවසීය.මතුගම වලගෙදර නවෝද්‍යා විදුහලේ පැවති 5 වසර ශිෂ්‍යත්ව සම්මන්ත්‍රණයේ ආරම්භක උත්සවයේ දී ඒ මහතා එසේ පැවසීය.සීමාසහිත එක්සත් ප්‍රවෘත්ති පත්‍ර සමාගමේ විදුනැණ පුවත්පතේ අනුග්‍රහයෙන් මෙය පැවැත්විණි.මතුගම වලගෙදර ප්‍රදේශයේ පාසල්වල ඉගෙනුම ලබන දූ දරුවන්ට ලේක්හවුස් ආයතනයේ විදුනැණ පුවත්පත අනුග්‍රහයෙන් ලැබී ඇත්තේ හොඳම අවස්ථාවක්. මේ දරුවන් තමන්ගේ අවධානය යොමුකරලා බුදුධි වර්ධනයන් ලබාගෙන හොඳ ප්‍රතිඵල ලබාගන්නවා ඇතැයි විශ්වාස කරනවා.මතුªගම අධ්‍යාපන කලාපයෙනුත් 5 වසර ශිෂ්‍යත්වයට පෙනී සිටින දරුවන් වෙනුවෙන් විශේෂ වැඩසටහන් රාශියක් ක්‍රියාත්මක කරනවා. පහ වසර පන්තිවල අධ්‍යයන කටයුතු කරන ගුරු මහත්ම මහත්මීන්ට ඒ සඳහා අවශ්‍ය පුහුණුව හා උපදෙස් ලබා දී තිබෙනවා.මෙම සම්මන්ත්‍රණය අපේ පාසලේ ආදි ශිෂ්‍ය මහත්මයකුගේ පූර්ණ කැපවීම හා මැදිහත්වීමෙන් මෙම සම්මන්ත්‍රණය ලැබීමද ඉතාමත් වැදගත් දෙයක්.දුවේ පුතේ මේ ඔබ සූදානම් වන්නේ ඔබේ ජීවිතයේ ඉතාමත් වැදගත් කඩඉම් විභාගයකට පෙනී සිටීමටයි. මේ සම්මන්ත්‍රණය තුළින් බලාපොරොත්තු වන්නේ ඔබට තවත් දැනුම් සම්භාරයක් එකතු කරන්නටයි.ඔබ ඉහළින් ශිෂ්‍යත්ව විභාගය සමත් වුවහොත් ඔබේ ජීවිතයට ලොකු වටිනාකමක් ලැබෙනවා. ඔබේ විද්‍යාලයට ගෞරවයක් හිමිවෙනවා. උගන්වපු ගුරුවරුන් ඇගයීමට ලක්වෙනවා. කලාපය හැටියට අපට එය ලොකු සතුටක්.මතුගම කලාපය ශිෂ්‍යත්ව ප්‍රතිඵල තුළ සුවිශේෂි වැඩපිළිවෙළවල් ක්‍රියාත්මක කරනවා. විදුහල්පතිවරු, ගුරු මඬුල්ල දැඩි කැපවීමෙන් ඒ සඳහා කටයුතු කරනවා.මෙම පාසලේ ඉගනුම ලැබූ සුනිල් සෙන්දනායක මහත්මයා අද අපිට ලොකු ආඩම්බරයක්. මෙම පාසලෙන් බිහිවී ජාතික තලයේ මාධ්‍ය ආයතනයකට එකතු වී දිවයින පුරා අධ්‍යාපනික සේවයක නිරතව සිටිනවා. එය අපි අගය කරනවා.මතුගම කලාපයේ පාසල් අතරේ ශිෂ්‍යත්ව ප්‍රතිඵල අනුව ඉහළම ප්‍රතිඵල රාශියක් මේ වනවිට වාර්තා කරගෙන සිටිනවා. මීගහතැන්න කනිටු විදුහල, කීරන්තිඩිය විදුහලද එම ප්‍රතිඵල ලබා ගත්තා. මෙවර ප්‍රතිඵල වලිනුත් එවැනි උසස් ප්‍රතිඵල ලැබෙනු ඇතැයි අප විශ්වාස කරනවා.වලගෙදර නවෝද්‍යා මහා විදුහලේ විදුහල්පති විමල් වික්‍රමතන්ත්‍රි මහතා:-අපේ පාසල්වල ඉගෙනුම ලබන ශිෂ්‍ය - ශිෂ්‍යාවන් පෙනී සිටින 5 වසර ශිෂ්‍යත්ව විභාගය ඔවුන්ගේ ඉතාමත් වැදගත් කඩඉම් විභාගයක්. මෙම විභාගය වෙනුවෙන් ගුරුවරුන් මව්පියන් මහත් කැපවීමෙන් කටයුතු කරනවා. නිතරම සොයා බලනවා. එය ඉතාමත් හොඳයි. මේ පිළිබඳව කා තුළත් දැඩි උනන්දුවක් පවතිනවා.ලංකාවේ ප්‍රධාන පෙළේ මාධ්‍ය ආයතනයක් වූ ලේක්හවුස් ආයතනය පූර්ණ අනුග්‍රහය ලබාගෙන මෙහි ශාඛා බෙදාහැරීමේ අංශ ප්‍රධානි සුනිල් සෙන්දනායක මහත්මයා තමන් අධ්‍යාපනය හැදෑරු පාසල වෙනුවෙන් කෘතගුණ සැලකීම අපි මේ අවස්ථාවේ ඉතාමත් ගෞරවයෙන් සිහිපත් කරනවා.අපේ පාසලට ලබාදුන් සම්මන්ත්‍රණය අපි අවට පාසල්වල ශිෂ්‍යත්වය හදාරන ළමයින්ට ද අවස්ථාව ලබාදුන්නා. ඒ ඔවුන්ට ද දැනුම් සම්භාරයක් ලබාදුන්නොත් එයත් ලොකු දෙයක් වනවා. අපේ රටේ දරු පරපුරට හොඳ අධ්‍යාපනයක් ලැබෙනවානම් අපි බොහොම සතුටුවෙනවා.පාසල් අධ්‍යාපනය මේ රටේ අනාගතය වෙනුවෙන් මහත් කැපවීමෙන් කටයුතු කරනවා. අපේ රජයට පාසල්වල ලොකු සංවර්ධනයක් අඩුම තරමින් නවීන ලෝකයට ගැළපෙන ආකාරයෙන් නවීකරණය කරමින් තිබෙනවා. පහ වසර ශිෂ්‍යත්වය වෙනුවෙන් ද දැඩි කැපවීමක් කරනවා. ලේක්හවුස් මාධ්‍ය ජාලය ද ඒ සඳහා කැපවීම පිළිබඳව අපි ස්තුතිවන්ත වෙනවා.සීමාසහිත එක්සත් ප්‍රවෘත්ති පත්‍ර සමාගමේ ශාඛා හා බෙදාහැරීම් සහ ප්‍රධානි සුනිල් සෙන්දනායක මහතා:-ලංකාවේ පුවත්පත් ක්ෂේත්‍රය තුළ මහගෙදර ලෙස සැලකෙන ලේක්හවුස් ආයතනයේ ප්‍රකාශන රාශියක් ව්‍යාපාරික අරමුණු පසෙකලා අධ්‍යාපනයට සම්බන්ධ ප්‍රකාශන ගණනාවක් නිකුත් කරමින් දැයේ දරුවන්ට අවශ්‍ය බුද්ධිය, දැනුම, අවබෝධය ලබාදෙමින් සමාජයේ සුවිශේෂ ජයග්‍රහණ රාශියක් ලබාදෙන්නට කටයුතු කරනවා.ලේක්හවුස් ආයතනයේ විදුනැණ පුවත්පතේ අනුග්‍රහයෙන් දිවයින පුරා පවත්වන පහ වසර ශිෂ්‍යත්ව සම්මන්ත්‍රණ මාලාවේ තවත් පියවරක් ආරම්භ කිරීමටයි මේ පාසල තෝරා ගත්තේ. එය තෝරා ගැනීමට විශේෂිත හේතුවක් තිබෙනවා. මෙහි සීමිත ළමයින් ප්‍රමාණයක් සිිටියත් එහි විශේෂත්වයක් ගැබ්ව තිබෙනවා.මම මේ විදුහලේ ඉගෙනුම ලැබූ සිසුවෙකු හැටියට අද මේ පාසලට ඇවිත් 5 වසර ළමුන්ට කතා කිරීමට ලැබීම ලොකු සතුටක්. මේ පාසලේ ගේට්ටුවෙන් අද ඇතුල් වෙද්දී එදා පාසල් ගිය අවුරුදු හතළිහකට ඉහත අතීතය සිහියට නැගුණා.ඔබ වගේ කුඩා පාසල් ශිෂ්‍යයෙකු ලෙස අධ්‍යාපනය ලබලා අද මුළුමහත් ලංකාවටම සේවය සලසන රාජ්‍ය මාධ්‍ය ආයතනයක සේවය කරන්නට මාගේ පාසල් අධ්‍යාපන ජීවිතය සුවිශේෂී ශක්තියක් ලබාදුන්නේ වලගෙදර නවෝද්‍යා මහ විද්‍යාලය කියන එක මම මේ දරුවන් ඉදිරියේ ඉතාමත් ගෞරවයෙන් ප්‍රකාශ කරන්න කැමතියි.එක්සත් ප්‍රවෘත්ති පත්‍ර සමාගමේ සභාපති බන්ධුල පද්මකුමාර මහතා අපට උපදෙස් ලබාදීලා තිබෙන්නේ අපේ ආයතනයේ ප්‍රකාශන වලින් අධ්‍යාපන කටයුතු වෙනුවෙන් හැකි අයුරින් රටේ අනාගත පරපුර වෙනුවෙන් කටයුතු කරන්න කියලයිි. විදුනැණ පුවත්පත අනුග්‍රහයෙන් අපි සම්මන්ත්‍රණ මාලාවක් පවත්වන්නේ ඒ නිසයි.ලේක්හවුස් ආයතනයේ කළුතර හා ගාල්ල අලෙවි කළමනාකාර සමන්ත සමරසේකර, අලෙවි ප්‍රවර්ධන නිලධාරි තෙහෙරු චින්තක යන මහත්වරු මෙම සම්මන්ත්‍රණය සංවිධාන කළහ.විදුහලේ පුස්තකාල පාඨක සමාජය හා අරුෂා පොන්නම්පෙරුම ගුරු මහත්මියගේ ඉල්ලීමක් අනුව සම්මන්ත්‍රණය පැවැත්විණි. විදුහලේ නියෝජ්‍ය විදුහල්පති නන්දා පියසීලි, විදුනැණ පුවත්පතේ නියෝජ්‍ය කර්තෘ පුබුදු සපුතන්ත්‍රි, වලගෙදර ලේක්හවුස් අලෙවි නියෝජිත ඩී. සී. ජයසිංහ යන මහත්ම මහත්මීහු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308296</link>
    <topic>ගෙවල් 12ක් බින්ඳ සැකකරු අල්ලයි</topic>
    <author>කැස්බෑව සංචාරක – ධර්මසිරි සුරවීර</author>
    <content>බොරලැස්ගමුව ප්‍රදේශයේ නිවාස 12ක් කඩා රුපියල් ලක්ෂ විස්සකට අධික දේපළ සොරාගත් මත්කුඩු ලෝලියකු බොරලැස්ගමුව නගරයේදී ඉකුත් දින අත්අඩංගුවට ගැනීමට බොරලැස්ගමුව පොලිසිය සමත්වී තිබේ.සැකකරු බොරලැස්ගමුවේ පදිංචි 31 හැවිරිදි පුද්ගලයෙකි. අත්අඩංගුවට ගන්නා අවස්ථාවේදී සැකකරු ළඟ තිබී හෙරොයින් මිලිග්‍රෑම් 80ක්ද පොලිසිය භාරයට ගෙන ඇත.සැකකරු මේ සොරකම් රාත්‍රී කාලයේ සිදුකර ඇති බව පොලිස් පරීක්ෂණවලදී හෙළිවී තිබේ.මෙම සොරකම් සඳහා තවත් පුද්ගලයන් දෙදෙනකු සම්බන්ධ බවට තොරතුරු හෙළි වී ඇති අතර ඔවුන් අත්අඩංගුවට ගැනීම සඳහාද පොලිසිය පරීක්ෂණ පවත්වයි.බොරලැස්ගමුව පොලිසියේ ස්ථානාධිපති ප්‍රධාන පොලිස් පරීක්ෂක හැරිසන් හෙට්ටිහේවා මහතාගේ අධීක්ෂණය යටතේ අපරාධ විමර්ශන ඒකකයේ ස්ථානාධිපති පොලිස් පරීක්ෂක ටී. බී. එන්. කල්‍යානතුංග, පොලිස් සැරයන් (36763) සම්පත් (49168) ලලිත් ඇතුළු පොලිස් කොස්තාපල්වරුන් වන (54804) ජයලාල් (78957) බණ්ඩාර (83855) මුණසිංහ (67941) ගුණතිලක (85910) කාංචන යන නිලධාරීහු මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308297</link>
    <topic>වැලිගම හොල්ලන ‘කළු වඳුරා’ අල්ලන්න මෙහෙයුමක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය දිනවල වැලිගම වල්ලිවල ප්‍රදේශයේ ජනතාවට භීතියක් අත්කර දෙමින් ජනතාවටත් වාහනවලටත් පහරදුන් කළු වදුරා ඇල්ලීමේ මෙහෙයුමක් වන ජීවි කාර්යාලයේ පශු වෛද්‍යවරුන් විසින් (27) දින සිට ආරම්භ කර ඇත.මේ සඳහා බස්නාහිර කලාපය භාර පශු වෛද්‍ය සුහද ජයවර්ධන, හික්කඩුව ජාතික සමුද්‍ර උයනේ නියෝජ්‍ය භාරකරු කසුන් තරංග මහත්වරුන් ගේ ප්‍රධානත්වයෙන් 10 දෙනෙකුගෙන් සමන්විත කණ්ඩායමක් වැලිගම ප්‍රදේශයට පැමිණ තිබේ.පෙරේදා (27) දින සවස් කාලයේ මේ මෙහෙයුම් කණ්ඩායමට වදුරා මුණගැසී නිර්වින්දනය කිරීමට කටයුතු යොදා ඇතත් ඉලක්කය වැරදී ඇති බව හෙළිවේ.මිනිසුන් සපා කෑමත් වාහන වලට පැන අලාභහානිකර ඇත්තේ වැදිරියක් නොව වඳුරෙක් බව පවසන එම වෛද්‍යවරුන්, වඳුරු ඝනත්වය අඩුවීම, ගස්කොලන් අඩුවීම ගස්කොලන් අඩුවීම, මානසික රෝගයක් ආදී කරුණුවලින් මේ තත්ත්වය ඇතිවිය හැකි බවද පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308298</link>
    <topic>ඇමැතිගේ නම විකුණා රජයේ කැලෑව ගිලලා</topic>
    <author>ගයාන් රාජපක්ෂ</author>
    <content>හොරොව්පොතාන මුක්කරවැව රජයේ කැලයේ සත්ව ගොවිපළක් ස්ථාපිත කිරීමට යැයි කියා පළාතේ ප්‍රබල ඇමැතිවරයකුගේ නම විකුණමින් හොරොව්පොතාන හිටපු ප්‍රාදේ්ශීය සභාපති ඒ.ආර්. එම්. හුසේ්න් මහතා ඇතුළු පිරිසක් අක්කර පහලොවක (15) පමණ කැලෑ ප්‍රදේශයක් හෙළිකර ඇතැයි ප්‍රදේශවාසීහු චෝදනා කරති.මුක්කරවැව පල්ලිය හා කිලරාගල පුරාවිද්‍යා භූ®මිය අතර අක්කර හාරසියයක් (400) පමණ ඇති රජයේ කැලයෙන් අක්කර පහළොවක (15) පමණ භූ®මි ප්‍රමාණයක් ආවරණය වන පරිදි කැලය කපා විනාශයට පත් කොට තිබේ.පළාතේ ප්‍රබල මැති ඇමැතිවරු දෙදෙනකුගේ නම් හා ඡායාරූප ඇතුළත් කළ දැන්වීම් පුවරුවක් කැලය මැද ප්‍රදර්ශනය කර එම භූ®මි ප්‍රමාණය රජයේ සත්ව කිරි ගොවිපළක් ස්ථාපති කිරීමට වෙන්කර ඇති බවට ඒත්තු ගන්වා මේ අනවසර අල්ලාගැනීම් සිදු කර ඇතැයි ප්‍රදේශවාසීහු පවසති.මේ දැන්වීම් පුවරුව මුවාවෙන් කැලය විනාශ කරමින් සිටි පස් දෙනකු ඇතුළු භාණ්ඩ ඉකුත් ජූලි මස 29 වැනි දින හොරොව්පොතාන වන සංරක්ෂණ නිලධාරීන් විසින් අත්අඩංගුවට ගෙන තිබිණි.පසුව සැකකරුවන් කැබිතිගොල්ලෑව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව එක් අයකුට රුපියල් විසිපන්දහස බැගින් සැකකරුවන් පස් දෙනාට රුපියල් එක්ලක්ෂ විසිපන්දහසක දඩමුදලක් ගෙවන ලෙසට කැබිතිගොල්ලෑව මහේස්ත්‍රාත්වරයා නියම කොට තිබේ.මේ රජයේ කැලය හෙළි පෙහෙළි කිරීම හිටපු සභාපති මොහොමඩ් හුසේන් මහතාගේ අවශ්‍යතාව මත සිදු වූවක් යැයි ප්‍රදේශවාසීහු පවසති.මේ සම්බන්ධව අදාළ ඇමැතිවරයාගෙන් දිනමිණ පුවත්පත කළ විමසීමකදී ඇමැතිවරයා කියා සිටියේ මේ ප්‍රදේශයේ එවැනි කිරි ගොවි පළක් ස්ථාපිත කිරීමට කිසිදු අවසරයක් ලබා දී නොමැති බවයි.තවද මේ රජයේ රක්ෂිතය කිසිම සංවර්ධන කටයුත්තක් සඳහාවෙන්කර නොමැති බැවින් අදාළ කාරණාව සම්බන්ධව වැරැදි කරුවන් හට නීතිමය පියවර ගැනීමට කටයුතු කරන ලෙසට වගකිවයුතු නිලධාරීන්ට උපදෙස් දුන් බව හෙතෙම වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r1308299</link>
    <topic>පාණදුරේ චන්දන හිමි 10දා තෙක් යළි රිමාන්ඩ්</topic>
    <author>බලපිටිය සමූහ - දිලිප් නිශ්ශංක</author>
    <content>කාන්තාවන් හය දෙනෙකු සම්බන්ධ කරගෙන අසභ්‍ය වීඩියෝ දර්ශන සහිත වීඩියෝ පටයක් සකස් කිරීමේ චෝදනාව සම්බන්ධයෙන් රක්ෂිත බන්ධනාගාර ගත කර සිටින පාණදුරේ චන්දිම හිමියන් පෙරේදා (27) බලපිටිය මහේස්ත්‍රාත් අධිකරණයට ඉදිරිපත් කළ අවස්ථාවේ ලබන මස (10) දක්වා රක්ෂිත බන්ධනාගාරගත කරන ලෙස බලපිටිය මහේස්ත්‍රාත් අසංග බෝදරගම මහතා නියෝග කළේය.සැකකාර හිමියන් අධිකරණයට ඉදිරිපත් කරමින් බෙන්තර පොලිසිය කියා සිටියේ ය, සිද්ධියට සම්බන්ධ එක් කාන්තාවකගේ තොරතුරු සොයා ගැනීමට නොහැකි වූ බවත්, ඇයගේ වයස සහ තොරතුරු කඩිනමින් අධිකරණයට ඉදිරිපත් කරන බවත් සිද්ධියට සම්බන්ධ කාන්තාවන්ගේ මවුපියන් සහ දායක දායිකාවන් පැමිණ සිටින බවත්, මේ භික්ෂුව නැවත විහාරස්ථානයට පැමිණියහොත් ප්‍රදේශයේ නොසන්සුන් තත්ත්වයක් ඇති විය හැකි බැවින්, කඩිනමින් සැකකාර හිමිනම තවදුරටත් රක්ෂිත බන්ධනාගාරගත කරන ලෙසත් ඉල්ලා සිටින බව පොලිසිය කියා සිටියේය.සැකාකර හිමිනමට ඇප ලබා දෙන ලෙස විත්ති නීතිඥ සසංක ජයසේකර මහතා කරන ලද ඉල්ලීමට කරුණු දක්වමින් මහේස්ත්‍රාත්වරයා කියා සිටියේ මේ හැසිරීම භික්‍ෂුවකට නොගැළපෙන බවත් විහාරස්ථානයක් තුළ ඇති ආරක්ෂාව සහ විශ්වාසය කඩ කර ඇති බවත් පැවසූ අතර, ඒ නිසා සැකකාර හිමිනම තවදුරටත් රක්ෂිත බන්ධනාගාර ගත කිරීමට නියෝග කෙරිණි.සැකකාර හිමියන්ට එරෙහිව ප්‍රදේශයේ දායක දායිකාවන් සහ කාන්තාවන්ගේ මවුපියන් නඩුව කැඳවූ අවස්ථාවේ අධිකරණ ශාලාව තුළ ඝෝෂාකිරීම සම්බන්ධයෙන්ද මහේස්ත්‍රාත්වරයා කියා සිටියේ අධිකරණ ශාලාව තුළ ඝෝෂා කළහොත් ප්‍රමාද කර නඩු විමසීම සිදුකරන බවයි.බෙන්තර පොලිසිය සැකකාර හිමියන් අධිකරණයට ඉදිරිපත් කරමින් පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=r13082910</link>
    <topic>අෙන් මාෙම් නුඹට උණු වුණු ඔය හදවත අෙප් අම්මටයි තාත්තටයි අැයි උණු ෙනාවුෙණ්</topic>
    <author>සොරණාතොට සමූහ සී. ගමගේ</author>
    <content>බදුල්ල වේවැස්සවත්ත කාර්යාල කොටසේ මවුපියන්ගේ රැකවරණය නොමැතිව අසරණව සිටි අවුරුදු 3 සහ 6ක සිඟිති දරුවන් දෙදෙනකු සමඟ අවුරුදු 13ක දැරියක ඊයේ (28) බදුල්ල පොලිසිය භාරයට ගෙන ඇත.එකම පවුලක අක්කා සහ මල්ලිලා දෙදෙනකු මෙලෙස අසරණව මවුපියන්ගේ රැකවරණය නොමැතිව සිටියහ.මේ දරුවන් 64 හැවිරිදි වයෝවෘද්ධ මිත්තනිය විසින් රැකබලාගෙන තිබෙන බවද පොලිසිය කියයි.මේ දරුවන්ගේ මව විදේශ රටක රැකියාවක් කර මෙරට පැමිණ දරුවන් නිවෙසේ තනිකර යළි කොළඹ ප්‍රදේශයේ රැකියාවට ගොස් ඇතැයි පොලිසිය පවසයි. පියා මව දරුවන් අතහැර දමා ගොස් ඇත.වේවැස්සවත්ත සුබසාධන නිලධාරීන් ඥාණා එල්ලාවෙල මහත්මිය ඇතුළු කාර්ය මණ්ඩලයේ ලැබුණු තොරතුරක් මත දරුවන් ඊයේ (28) බදුල්ල පොලිසිය වෙත ගෙන එන ලදී.ඔවුනට රසවත් ආහාරපාන මෙන්ම ඇඳුම් පැලඳුම්ද පොලිස් නිලධාරීහු ලබා දුන්හ. ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු, බදුල්ල පොලිස් අධිකාරී ග්‍රෙගරි කුරේ මහත්වරුන්ගේ උපදෙස් මත මූලස්ථාන ප්‍රධාන පොලිස් පරීක්ෂක ඩී.බී.එම්. කළණසිරි උප පොලිස් පරීක්ෂක නදීකා පීරිස් මහත්ම මහත්මීන් ඊයේ (28) දරුවන් තිදෙනා පරිවාස භාරයට පත් කිරීම සඳහා බදුල්ල අධිකරණයට ඉදිරිපත් කිරීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308291</link>
    <topic>ශ්‍රී ලංකා පිල අද මැලේසියාවට</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගමාලාවේ පළමුවැන්න වන ක්වාලලම්පූර් රගර් තරගාවලිය නියෝජනය කරන ශ්‍රී ලංකා කණ්ඩායම අද (29) රාත්‍රී මැලේසියාව බලා පිටත්වෙයි.ක්‍රීඩකයන් 12ක් ඇතුළත් ශ්‍රී ලංකා පිල ෆසීල් මරිජාගේ නායකත්වයෙන් තරගාවලියට එක්වෙයි.නවක ක්‍රීඩකයන් කීපදෙනකුටම මෙවර ආසියානු සත් සාමාජික රගර් පිටියේ දොරටු විවර වී තිබීම සතුටට කරුණක් බවත්, ආසියානු රගර් ශ්‍රේණිගත කිරීම්වල ඉදිරි ස්ථානයක් අත්කර ගැනීමට ඔවුන්ගෙන් විශිෂ්ට දායකත්වයක් ලැබෙනු ඇති බවත් දිනමිණ කළ විමසුමක දී ශ්‍රී ලංකා පිලේ නායක ෆසීල් මරිජා ප්‍රකාශ කළේය.'‍මං හිතන්නේ අලුත් ක්‍රීඩකයන්ට අවස්ථාව ලැබුණේ ඔවුන් පසුගියදා පැවැති කාල්ටන් තරගාවලියේ හොඳින් දස්කම් දැක්වූ නිසයි.පසුගිය කාලය පුරා අපි දේශීය සත් සාමාජික රගර් පිටියේ තරගාවලි 6කට වගේ සහභාගි වුණා. ඒ අත්දැකීම් අපට මේ තරගාවලියේ දී විශාල වාසියක් වේවි.' මරිජා කීවේය.මැලේසියානු තරගාවලියේ දී ශ්‍රී ලංකාව පළමු වටයේදී තරග වැදීමට නියමිතව ඇත්තේ 'ඩී' කාණ්ඩයෙනි.ඊට ආසියානු රගර් බිමේ අනුශූරයන් වන ප්‍රබල ජපානය හා කසකස්තානයත් ඇතුළත්ය. 'පළමු වටයේ දී ම ජපානය සමග තරග වැදීමට ලැබීම හොඳ ආරම්භයක් වේවි.කාල්ටන් තරගාවලියේ දී ෆිජී හා නවසීලන්ත ක්‍රීඩකයන් සමග එක්ව තරග කිරීමට අවස්ථාව ලැබීම නිසා අත්දැකීම් රාශියක් ලැබුණා. ඒ අත්දැකීම් මිශ්‍ර කරමින් මැලේසියාවේදී ප්‍රතිවාදීන්ට දැඩි අභියෝගයක් එල්ල කිරීම අපේ බලාපොරොත්තුවයි.' මරිජා සඳහන් කළේය.පසුගිය කාලය පුරා විදේශීය පුහුණුකරුවන් සමග ආසියානු සත් සාමාජික තරග බිමට පිවිසි ශ්‍රී ලංකා කණ්ඩායම මෙවර තරගාවලියට එක්වී සිටින්නේ ත්‍රිත්ව විදුහලේ රගර් පුහුණුකරු වන නිලූෆර් ඉබ්‍රාහීම් සමගය.'නිලූෆර් හොඳ පුහුණුකරුවෙක්. ඔහුට ජාත්‍යන්තර අත්දැකීම් රැසක් තිබෙනවා. ඒ වගේම ඔහු විදෙස් පුහුණුකරුවන් යටතේ ක්‍රීඩා කොට අත්දැකීම් ලැබූ අයෙක්. ඒ සියලු සම්පත් සමග මෙවර තරගාවලියේ දී ජයග්‍රහණ රැසක් අත්කරගැනීම අපේ බලාපොරොත්තුවයි.' මරිජා සඳහන් කළේය.මෙවර තරගාවලියේ දී ශ්‍රී ලංකා පිලට අතිරේක ක්‍රීඩකයන් ලෙස සජිත් සාරංග (නාවික) , රොෂාන් වීරරත්න හා ලවංග පෙරේරා (මහනුවර) , චාමර දාබරේ (හැව්ලොක්ස්) හා කවිඳු පෙරේරා (අප් කන්ට්‍රි ලයන්ස් ) එක්වී සිටින අතර කළමනාකරු ලෙස කර්නල් මොහාන් රත්නායක මහතා කටයුතු කරයි.ශ්‍රී ලංකාව සමග හොංකොං, තායිලන්තය, සිංගප්පූරුව, චීනය, කොරියාව, මැලේසියාව, චීන තායිපේ, පිලිපීනය, එක්සත් අරාබි එමීර් රාජ්‍යය, ජපානය හා කසකස්තානය මේ තරගාවලිය නියෝජනය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308292</link>
    <topic>39 වැනි ජාතික මහා ක්‍රීඩා උළෙල ජනපති ප්‍රධානත්වයෙන් සැප්.1දා ඇරැඹේ</topic>
    <author>ප්‍රින්ස් ගුණසේකර හා නිරෝෂාන් ප්‍රියංකර</author>
    <content>ක්‍රීඩා අමාත්‍යාංශය සංවිධාන කරන 39 වැනි ජාතික මහා ක්‍රීඩා උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් සැපතැම්බර් 1දා නාවලපිටිය ජයතිලක ක්‍රීඩාංගණයේදී පැවැත්වේ.උතුරු-නැ‍ඟෙනහිර ඇතුළු සියලු පළාත්වල ක්‍රීඩක ක්‍රීඩිකාවන් ශ්‍රී ලංකා ධජය යටතේ එක්වන මේ ක්‍රීඩා උළෙල සැප්තැම්බර් 3වැනිදා අගමැති දි.මු.ජයරත්න මහතාගේ ප්‍රධානත්වයෙන් පැවැත්වෙන සමාප්ති උළෙලකදී නිමාවට පත්වේ.ජාතික මහා ක්‍රීඩා උළෙලේ මලල ක්‍රීඩා තරග, වොලිබෝල් හා නෙට්බෝල් අවසන් තරග මේ දින තුනේදී පැවැත්වීමට කටයුතු යොදා ඇත. මේ තරග සඳහා පළාත් නමයේ ක්‍රීඩක ක්‍රීඩිකාවන් 850ක් පමණ සහභාගීවන අතර නිලධාරීහු 950ක් පමණ එක්වෙති.මේ අවසන් තරගවලට ශ්‍රී ලංකාවේ සිටින දක්ෂතම ක්‍රීඩක ක්‍රීඩිකාවන් සහභාගී වේ.ජාතික මහා ක්‍රීඩා උළෙලේ බිහිවන ජාතික වාර්තාවට රුපියල් ලක්ෂ 25ක් පමණ වටිනා මෝටර් රථයක් ප්‍රදානය කරන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ඊයේ පැවැති මාධ්‍ය හමුවකදී පැවැසුවාය.ජාතික වාර්තා කිහිපයක් බිහිවුවහොත් ජාත්‍යන්තර මලල ක්‍රීඩා සංගමයේ ලකුණු ලබාදීමේ ක්‍රමවේදයට අනුව හොඳම දක්ෂතාව ගණනය කර මෝටර් රථය පිරිනැමීමට බලාපොරොත්තු වේ.එයට අමතරව දක්ෂතම මලල ක්‍රීඩකයාට හා මලල ක්‍රීඩිකාවට වටිනා යතුරුපැදිය බැගින් පිරිනැමීමට මෙවර කටයුතු යොදා තිබීම විශේෂත්වයකි.ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි මෙවර ජාතික මහා ක්‍රීඩා උළෙලේ තෑගි වැඩිකර ඇතැයි නියෝජ්‍ය ක්‍රීඩා අධ්‍යක්ෂ සජිත් ජයලාල් මහතා පැවැසීය.“නාවලපිටියේ ස්වාභාවික ධාවන පථය ඉතා හොඳ මට්ටමේ එක්ක්.ඒ නිසා පළාත් ක්‍රීඩා අධ්‍යක්ෂකවරු ඇමැතිවරයාට නිර්දේශයක් ලබාදුන්නා මෙවර තරගාවලිය නාවලපිටියේ පවත්වන ලෙස.උසස් තත්ත්වයේ ක්‍රීඩා උළෙලක් පැවැත්වීමට සියලු කටයුතු සංවිධානය කොට තිබෙනවා” ජයලාල් මහතා පැවැසීය. සමාරම්භක උළෙල පැවැත්වෙන සැප්තැම්බර් 1දා ජනාධිපති මහින්ද රාජපක්ෂ මහතා ජාතික ධජය ඔසවා ක්‍රීඩා උළෙල විවෘත කළ බවට නිල ප්‍රකාශය නිකුත් කිරීමට නියමිතය.මේ අවස්ථාවට ක්‍රීඩා ඇමැති හා පළාත් ක්‍රීඩා ඇමැතිවරු සහභාගීවන අතර ජාතික මහා ක්‍රීඩා සංකේතවත් කොට වෙඩිමුර 7ක් නිකුත් කිරීමට නියමිතය.ක්‍රීඩා උළෙලේ ඔලිම්පික් පහන දැල්වීම මධ්‍යම පළාතෙන් බිහිවු ප්‍රවීණ මලල ක්‍රීඩක මේජර් ඩබ්ලිව්.ජී.ආරියසේන හා ප්‍රවීණ ටේබල් ටෙනිස් ක්‍රීඩිකා දීපිකා රුද්‍රිගු යන මහත්ම මහත්මිහු සිදු කරති.ක්‍රීඩක ප්‍රතිඥාව මධ්‍යම පළාතේ ඩී.ඒ.ඉනෝකා සිදු කරන අතර විනිසුරු ප්‍රතිඥාව එම්.ජී.ආරියරත්න මහතා ප්‍රකාශ කරයි.සැප්තැම්බර් 3වැනිදා පැවැත්වෙන සමාප්ති උළෙලේදී ලබන වසරේ ජාතික මහා ක්‍රීඩා උළෙල පැවැත්වෙන කිළිනොච්චියට ධජය භාරදීමට අගමැති දි.මු.ජයරත්න හා ක්‍රීඩා ඇමැති මහින්දානන්ද අලුත්ගමගේ යන මහත්වරු අතින් සිදුවේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308293</link>
    <topic>සිම්බාබ්වේ කලක‍ට පසු පාකිස්තානය පරදවයි</topic>
    <author/>
    <content>හැමිල්ටන් මසකඩ්සාගේ ලකුණු 85ක ප්‍රබල පිතිකරණය හා සෝන් විලියම්ස්ගේ කෙටි පිතිහරඹය මත සිම්බාබ්වේ 1998 වසරෙන් පසුව පාකිස්තානයට එරෙහිව ප්‍රථම ජාත්‍යන්තර එක්දින ක්‍රිකට් ජයග්‍රහණය වාර්තා කළේය.තරග තුනකින් සමන්විත ජාත්‍යන්තර එක්දින ක්‍රිකට් තරගමාලාවේ පළමු තරගයේ ලකුණු 245ක ඉලක්කයක් හඹා යාමේදී මසකඩ්සා ජයග්‍රහණයේ අඩිතාලම දැමුවේය.ඉන්පසුව විලියම්ස් පන්දු 23කින් නොදැවී ලකුණු 39ක් ලබා ගනිමින් කාර්යය අවසන් කළේ සිම්බාබ්වේ කණ්ඩායමට කඩුලු 7ක ජයක් අත්කර දෙමිණි. ඒ වන විට තරගයේ තවත් පන්දු 10ක් ඉතිරිව තිබිණි.පිට පිට 50 වැනි වතාවටත් එක්දින තරගයක පාකිස්තානයට නායකත්වය දුන් මිස්බා උල් හක් සිය කණ්ඩායමේ ඉනිම කඩා වැටෙන්නට ඉඩ නොදුන්නද සාමාන්‍යයෙන් තරගය පරණ වෙද්දී දියුණු වන තණතීරුවක පළමුව පන්දුවට පහර දීමට ගත් තීරණය පිළිබඳව පසුතැවෙන්නට ඔහුට සිදුවිය. “අපි තණතීරුව වරදවා තේරුම් ගත්තා.එය වඩාත් හොඳ තත්ත්වයට පත්වුනේ දෙවැනි ඉනිමේදීයි” මිස්බා කීවේය.“තත්ත්වය එසේ වුනත් සිම්බාබ්වේට ජයග්‍රහණය අයිතියි කියා මා හිතනවා. ඔවුන් අපට වඩා හොඳින් ක්‍රීඩා කළා. ඔවුන්ගේ පිතිකරු පෙල කුලප්පු වුනේ නැහැ.ඔවුන් පහසුවෙන් ඉලක්කයට ගියා.” නොදැවී ලකුණු 83ක් ලබා ගත් මිස්බා ලකුණු 70ක් රැස්කළ මොහමඩ් හෆීස් සමග තෙවැනි කඩුල්ල වෙනුවෙන් ලකුණු 99ක සබඳතාවක් බෙදා ගත්තද පාකිස්තාන මැද හා අග පෙල පිතිකරුවන්ගේ කඩා වැටීම නිසා ඔවුනට ලබා ගත හැකිවූයේ කඩුලු 7කට ලකුණු 244ක් පමණි.සිම්බාබ්වේ කණ්ඩායම ඔවුනට ලැබුනු උඩ පන්දු රැක ගත්තා නම් පාකිස්තානය මීට වඩා අසීරු අඩියකට වැටීමට ඉඩ තිබිණි. ලකුණු 56ක ආරම්භක කඩුලු සබඳතාවය අතරතුරදී නසිර් ජම්ෂෙඩ් හා අහමඩ් ෂෙසාඩ් යන දෙදෙනාම දැවී යාමෙන් බේරුණු අතර හෆීස් ලකුණු 10ක් හා 55ක් ලබා ගෙන සිටියදී දුන් උඩ පන්දු රැක නොගැනිණි.පාකිස්තානය සංචාරය වෙනුවෙන් සිම්බාබ්වේ ඉනිමේ මුලට කැඳවා තිබූ මසකඩ්සා විශ්වාසයෙන් යුතුව ක්‍රීඩා කරමින් ඔහුගේ ආරම්භක සහකරු වුසි සිබන්ඩා සමග ලකුණු 107ක සබඳතාවක් ගොඩනැගුවේය.සිබන්ඩා අවසානයේ සයිඩ් අජ්මාල්ගේ පන්දුවට කඩුල්ල මුවා කිරීමේ වරදට හසුව ලකුණු 54කට දැවී ගියද බ්‍රෙන්ඩන් ටේලර් ඉනිමේ ස්ථාවරබව පවත්වා ගෙන යමින් නොදැවී ලකුණු 43ක් ලබා ගත්තේය.ඔහු සහ මසකඩ්සා 38 වැනි ඕවරය වන විට සිම්බාබ්වේ කණ්ඩායම කඩුලු 1ට ලකුණු 176 දක්වා ගෙනැවිත් තිබිණි.අජ්මාල්ගේ පන්දුවකට කෙළින්ම ‘ෂෝට් එක්ස්ට්‍රා කවර්’ ස්ථානයට උඩ පන්දුවක් ලබා දීම නිසා මසකඩ්සාට ලබා ගත හැකිව තිබූ ශතකයක් අහිමි විය.හතරේ පහර හතරක් එල්ල කරමින් සිම්බාබ්වේ කණ්ඩායමට ජය මාවත විවර කළ විලියම්ස් තරගය දර්ශනීය අයුරින් අවසන් කරමින් මොහමඩ් ඉර්ෆාන්ට හයේ පහරක් එල්ල කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308294</link>
    <topic>බස්නාහිර පළාත් මලල ක්‍රීඩා ශූරතාව ගම්පහට  </topic>
    <author>නන්ද ඒකනායක කෝට්ටේ මධ්‍යම සමූහ</author>
    <content>බස්නාහිර පළාත් ක්‍රීඩා අමාත්‍යාංශය සංවිධාන කළ මලල ක්‍රීඩා උළෙලේ සමස්ත ශූරතාව දිනාගැනීමට ගම්පහ දිස්ත්‍රික් කණ්ඩායම සමත්විය.ගම්පහ දිස්ත්‍රික්කය ලකුණු 608ක් ලබාගත් අතර ලකුණු 426ක් ලබාගත් කොළඹ දිස්ත්‍රික්කය දෙවැනි ස්ථානයටත් පත්විය.කළුතර දිස්ත්‍රික්කයට ලබාගත හැකිවුයේ ලකුණු 209ක් පමණි.ගම්පහ දිස්ත්‍රික්කය නියෝජනය කළ දිල්ෂාන් අලෝක (මී.400) තරගාවලියේ දක්ෂතම ක්‍රීඩකයා ලෙසත්, දනංජි ප්‍රියදර්ශනි (මී.100) දක්ෂත ක්‍රීඩිකාව ලෙසත් සම්මාන දිනාගත්තාය.පළාත් ක්‍රීඩා අධ්‍යක්ෂ සුමේධ එපිටකඩුව මහතාගේ සංවිධානයෙන් පැවැති තරගාවලියේ ජය සංකේත ප්‍රදානය පළාත් ක්‍රීඩා ඇමැති උපාලි කොඩිකාර මහතාගේ ප්‍රධානත්වයෙන් සිදුවිණි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308295</link>
    <topic>හම්බන්තොට යුත් තියුණු තරගයකින් තෝමියන්ස්ට පරදී</topic>
    <author/>
    <content>කාල්ටන් බාස්කට්බෝල් තරගාවලියේ හම්බන්තොට යූත් කණ්ඩායම සමග පැවැති තරගයෙන් ලකුණු 63-60ක් ලෙස තියුණු ජයක් හිමිකර ගැනීමට ඕල්ඩ් තෝමියන්ස් පිල සමත්විය.ශූරතාවලියේ සිවුවැනි දිනයේ තරගයක් ලෙසින් තිඹිරිගස්යාය පොලිස් ක්ෂේත්‍ර බළකා මුලස්ථානයේ දී තරගය පැවැත්විණි. එම පිටියේ පැවැති බෆලෝස් 'බී' කණ්ඩායම සමග තරගය ලකුණු 63-33කින් ජයගැනීමට ගුවන් හමුදා 'බී' පිලට හැකිවිය.රාජකීය හා දොන් බොස්කෝ කණ්ඩායම්ද සිවුවැනි දිනයේදී ජයග්‍රහණ වාර්තා කළ අතර එම කණ්ඩායම් 4 ඒ ඒ කාණ්ඩයන්ගේ පෙරමුණ ගෙන සිටී. අමාල් අන්තර්ජාතික බාස්කට්බෝල් පිටියේ පැවැති රාජකීය හා රාවන්ස් තරගයේ ජය ලකුණු 67-31ක් ලෙස රාජකීය පිලට හිමිවු අතර දොන් බෝස්කෝ පිල හමුවේ ග්‍රීන්ස් 'බී' පිලට ලකුණු 73-40ක පරාජයක් අත්විය.තෙවැනි දිනයේ තරගවලින් ඕල් ග්‍රීන්ස් හා කොළඹ 'බී' කණ්ඩායම් ජයග්‍රහණ වාර්තා කළේය. ඕල් ග්‍රීන්ස් පිල හමුවේ 60-59ක් ලෙස ඕල් සේනානායකන්ස් පරාජයට පත්වු අතර කොළඹ 'බී' කණ්ඩායම වෙතින් බෆලෝස් 'ඒ' පිල පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308296</link>
    <topic>වයඹ සාම පාපැදි හෙට</topic>
    <author/>
    <content>කුරුණෑගල දිස්ත්‍රික් පාපැදි සංගමය, නව ජීවන පදනමේ මුලිකත්වයෙන් වයඹට හෙටක් දයාසිරි ජයසේකර යොවුන් බලකාය එක්ව සංවිධාන කරන ස්ටෑන්ඩර්ඩ් පාපැදි (පිරිමි) සවාරිය හෙට (30) හෙට්ටිපොල මහජන ක්‍රීඩාංගණය අසලින් ආරම්භ වේ.වයඹ පළාත් තරගකරුවන්ට විවෘත තරගයේ පළමු කිලෝමීටරය සාම සවාරියක් ලෙස පැවැත්වේ. ඒ සඳහා ප්‍රදේශයේ දේශපාලකයින්, පළාත් පාලන උසස් නිලධාරීන් ඇතුලු පිරිසක් සහභාගී‍ වෙති.තරගකරුවන් 200ක් පමණ එක්වන තරගය කුරුණෑගල දිස්ත්‍රික් පොලිස් බල ප්‍රදේශ 9ක් හරහා ගමන් කර කුරුණෑගල මාලිගාපිටිය අසලින් අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308297</link>
    <topic>පානදුර සාන්ත ජෝන් පිල අර්ධ අවසන් පූර්ව වටයට</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අන්තර් පාසල් ක්‍රිකට් තරගාවලියේ අවුරුදු 15න් පහළ තෙවැනි කොටසේ දෙවැනි ව‍ටයෙන් තරග කරන පානදුර සාන්ත ජෝන් විදුහල අර්ධ අවසන් පූර්ව වටයට සුදුසුකම් ලබාගැනීමට සමත්විය.දෙවැනි වටයේ තරගවලදී සා.ජෝන් විදුහල හමුවේ ගාල්ල රිච්ම්න්ඩ් විදුහල කඩුලු 2කින්, නාගොඩ රාජකීය විදුහල ලකුණු 81කින්, මාතර මධ්‍ය මහා විදුහල කඩුලු 7කින් සහ පාලටුව මැදි විදුහල කඩුලු 7කින් පරාජයට පත්විය.1.රිච්මන්ඩ්-149 කසුන් තාරක 35 (සෙව්රංග දසිත් 28/4)සා.ජෝන්-150/8 හසිත් හිරුනික 43 (කෝසල හිරාන් 38/2)2.සා.ජෝන්-242 රසිඳු උෂාන් 70 (එච්.චානක 37/4)නාගොඩ රාජකීය-161 එස්.විජේනායක 47 (අකිල ඉෂාර 15/3)3.මාතර ම.ම විදුහල-138 තරිඳු අකාෂ් 30 (සෙව්රංග දසිත් 13/2, මියුරු කල්හාර 22/2)සා.ජෝන්-141/4 සෙව්රංග සසිත් 354.පාලටුව මැදි විදුහල-116 ඩි.ජි.මුණසිංහ 23 (ක්ෂිතිජ හර්ෂන 21/3, ප්‍රමෝද් ලලන්ත 22/3)සා.ජෝන්-117/3 සෙව්රංග දසිත් 44.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308298</link>
    <topic>බැඩ්මින්ටන් ක්‍රීඩිකාවට උතුරු මැදින් මුදල් තෑග්ගක්</topic>
    <author>තෙන්නකෝන් කුලසේකර</author>
    <content>තුර්කියේ අංකාරා නගරයේ දී ලබන මස 9වැනිදා පැවැ‍ත්වෙන ජ්‍යෙෂ්ඨ බැඩ්මින්ටන් තරගාවලියට සහභාගීවන ශ්‍රී ලංකා සංචිතයට රේණු චන්ද්‍රිකා ද සිල්වා ඇතුළත්ව සිටී.අනුරාධපුරයේ පදිංචි චන්ද්‍රිකා ද සිල්වා ක්‍රීඩිකාවට උතුරු මැද පළාත් ප්‍රධාන ඇමැති එස්.එම්.රංජිත් සම‍රකෝන් මහතා ඊයේ (28) මුදල් ත්‍යාගයක් පරිත්‍යාග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=s1308299</link>
    <topic>හර්කියුලිස් අයෝමය ශූරතාවලිය පොකුණුවිට දී</topic>
    <author/>
    <content>නවරත්න කායවර්ධන සමාජය සංවිධානය කරන හර්කියුලිස් අයෝමය ශූරයා තේරීමේ 25වැනි තරගය ඔක්තෝම්බර් මස 20 වැනිදා සවස 2.00ට පොකුණුවිට ජනසෙත ශාලාවේදී පැවැත්වේ.තරගාවලිය කි.ග්‍රෑ.50, 55, 60, 65, 70, 75, 80 බර පංති යටතේ පැවැත්වෙන අතර අවු.19න් පහළ හා අවු.50න් ඉහළ තරග ද පැවැත්වීමට නියමිතය.   ලබන මස 22වැනිදා පෙ.ව 9.00සිට කායවර්ධන ක්‍රීඩාවට සම්බන්ධ පැරණි පොත් ප්‍රදර්ශනයක් පැවැත්වීමටද නවරත්න ක්‍රීඩා සමාජය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=f1308291</link>
    <topic>දැන් අපි ඉදිරියට යන ජාතියක්</topic>
    <author>සාකච්ඡා කළේ, ධම්මික සෙනෙවිරත්න</author>
    <content>වත්මන් ලෝක සන්දර්භය තුළ පොදු රාජ්‍ය මණ්ඩලීය සමුළුවට ඇති වැදගත්කම හා මෙවර සමුළුවේ සත්කාරක රාජ්‍යය බවට පත්වීම ශ්‍රී ලංකාවට බලපාන්නේ කෙසේද යන්න ගැනත්, සමුළුවත් සමඟ රට හමුවේ නිර්මාණය වන අවස්ථා හා සමුළුවට සමගාමී මාධ්‍ය භූමිකාව ගැනත් ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් සමඟ සිදු කළ සාකච්ඡාවකි.වත්මන් ලෝක සන්දර්භය තුළ පොදු රාජ්‍ය මණ්ඩලීය සමුළුවට ඇති වැදගත්කම හා මෙවර එය ශ්‍රී ලංකාවේදී පැවැත්වීම ගැන පැහැදිලි කිරීමක් කළ හැකිද?අද වනවිට ලෝකයේ විවිධ ආර්ථික සමුළු ගණනාවක් තියෙනවා. යුරෝපා හවුල, අත්ලාන්තික් හවුල ඒවාට නිදසුන්. නමුත් පොදු රාජ්‍ය මණ්ඩලීය නායක සමුළුව මේවායින් වෙනස් වෙන්නේ එය ආර්ථිකයට පමණක් සීමා නොවන නිසා.ඒ වෙනුවට, රාජ්‍ය තාන්ත්‍රික සබඳතා, අධ්‍යාපනය, තරුණ අවශ්‍යතා, ක්‍රීඩා ආදී නොයෙක් ක්ෂේත්‍රවලට එය විහිදී පවතිනවා.පසුගිය හැට වසර තුළ ප්‍රජාතන්ත්‍රවාදී පාලනයක් ගෙන ගිය නිදහස් රටක් හැටියට අපි පොදු රාජ්‍ය මණ්ඩලීය නායක සමුළුවට සහභාගි වෙන්නේ එහි ක්‍රියාකාරී මෙන්ම ශක්තිමත් සාමාජිකයකු හැටියටයි.පසුගිය වසර 2ක පමණ කාල සීමාව දිහා හැරී බැලුවොත් ලෝකයේ ප්‍රධාන රටවල් සියල්ලේම පාහේ විශාල ලෙස අර්බුද හා කලබල තිබුණා. බෝම්බ පිපිරුණා. නමුත්, අපි රටක් හැටියට ඉතාමත් ශක්තිමත් හා ස්ථාවර තැනක සිටිමිනුයි මේ සමුළුව පැවැත්වීමට සූදානම් වෙන්නේ. එය වැදගත් කාරණයක්.හුදෙක් මේ සමුළුවට සහභාගිවීමෙන්ම නොනැවතී මෙවර සමුළුවේ සත්කාරකත්වයත් අප වෙත පැවරී තිබෙනවා. මේ සත්කාරක භූමිකාවේ ඇති වැදගත්කම ඔබ දකින්නේ කෙසේද?මීට අවුරුදු 5 කට කලින් පොදු රාජ්‍ය මණ්ඩලීය සමුළුවක් නෙවෙයි රාජ්‍ය නායකයෝ පස් හය දෙනෙක් සහභාගි වන සමුළුවක් ගැන අපි කතා කරන්න ගියා නම් ඒක විහිළුවක් වෙනවා. ඒ තරම් අස්ථාවරත්වයක් තිබුණේ. පසුගිය අවුරුදු 30 තුළ සාර්ක් සමුළුව පවා මෙහෙ පැවැත්වුණේ ඉතාමත් අවදානම් සහගත පසුබිමක.එක් අවස්ථාවක සාර්ක් සමුළුවට සහභාගිවීමට පැමිණි රාජ්‍ය නායකයෙක් එක් රාත්‍රියක්වත් මෙහෙ නවාතැන් ගන්නෙ නැතිව සමුළුවට කෙලින්ම සහභාගි වෙලා එදිනම ආපසු ගියා. එතුමාගේ වරදක් කියනවා නෙවෙයි, ආරක්ෂාව එතුමාට ප්‍රශ්නයක් වෙලා තිබුණා. නමුත්, අද ඒ වගේ ප්‍රශ්න ඇති නොවන තැනට පසුබිම නිර්මාණය වෙලා තියෙනවා.ඒ වගේම තමයි, රටක් හැටියට අපි මේ අවස්ථාව හොඳින්ම තේරුම්ගත යුතුයි. අපේ රට ගැන කතා කරද්දී තවමත් “පශ්චාත් ගැටුම්කාරී” වකවානුව, පශ්චාත් ගැටුම්කාරී තත්ත්ව වගේ වචන ඇහෙනවා. ඒක හරිම විකාර රූපී කතාවක්. ඔය කියන පශ්චාත් ගැටුම්කාරී තත්ත්වය කවදද ඉවර වෙන්නේ?එහෙම නම් ඉතින්, ජර්මනිය ගැන, අමෙරිකාව ගැන, රුසියාව ගැන, ඉන්දියාව ගැන කතා කරන කොටත් පශ්චාත් ගැටුම්කාරී වකවානුව කියන යෙදුම යොදන්න වෙනවනෙ. මොකද ඒ රටවලත් යුද ගැටුම් තිබුණා. හැබැයි, ඒවා ගැන එහෙම කතා කරන්නෙ නෑ.ලංකාව ගැන කතා කරන කොට තමයි ‘පශ්චාත් ගැටුම්කාරී’ කියන වචන පාවිච්චි කරන්නෙ. මේක වැරැදිසහගතයි. පශ්චාත් ගැටුම්කාරී නෙවෙයි, දැන් අපි ඒ වකවානුව පසු කරලා අලුත් යුගයකට අවතීර්ණ වෙලා ඉවරයි. දැන් අලුත් පරිච්ඡේදයක්. ඒක ඔය වචනවලින් හැඳින්වීමම වැරැදියි.ඔය යෙදුම ලංකාවේ දියුණුවට ඊර්ෂ්‍යා කරන අය හදාගත්ත එකක්. ඔවුන්ට අවශ්‍ය වෙලා තියෙන්නෙ තවදුරටත් එවැනි මානසිකත්වයක රට තියන්න. නමුත්, දැන අපි අලුත් රටක් හැටියට ඉදිරියට යන ජාතියක්. නව ජවයකින් උද්යෝගී මානසිකත්වයකින් අප ඒ ගමන යා යුතුයි.මීට කලින් පොදු රාජ්‍ය මණ්ඩලීය ක්‍රීඩා උළෙල මැලේසියාව පැවැත්වුවාම ඒ රටේ ජනයාට ඒක විශාල ගැම්මක් වුණා. නව ප්‍රබෝධයක් ඔවුන් තුළ ඇති වුණා. දැන් අපි ඉදිරිපිටත් හොඳ අවස්ථාවක් තියෙනවා. මේ සමුළුවත් එක්ක අපිටත් වේගවත්, ප්‍රබෝධජනක ගමනක් යා හැකියි.එල්.ටී.ටී.ඊ.ය හා එම හිතවාදී බලවේගත්, ඇතැම් ජාත්‍යන්තර මාධ්‍යත් අපේ රට ගැන ඇඳ තිබූ වැරැදි චිත්‍රය දැන් මකා දැමෙමින් තියෙනවා. අපේ රට ගැන සැබෑ චිත්‍රය පෙන්වීමට මෙය අවස්ථාවක් කර ගැනීම ගැන ඔබට තියෙන අදහස කෙබඳුද?ඇත්තටම අපි ඇත්ත කියන ජාතියක්. හැබැයි ජාත්‍යන්තර සම්බන්ධතා එසේ නෙවෙයි. ඒ අය හදන දේ තමයි ඇත්ත හැටියට එළියට දැනෙන්නේ. ප්‍රචාරයෙන් කරන්නෙ ඇත්ත නොවන දේ ඇත්ත හැටියට එළියට ගෙන යන එකයි.මෙන්න මෙතැනදී රටක විදේශ සේවයට විශාල ලෙස මැදිහත් වෙන්නෙ සිදු වෙනවා. සමහර වැරැදි අර්ථකථන නිවැරැදි කරන්න ලොකු වැඩ කොටසක් කරන්න වෙනවා. මං හිතන හැටියට අප යා යුත්තේ උපක්‍රමික ජාත්‍යන්තර සම්බන්ධතා ආකෘතියකටයි. ඇයි, මම එහෙම කියන්නෙ එදා ආරක්ෂක අමාත්‍යාංශයේ මෙහෙයවීම යටතේ රට තුළ ත්‍රස්තවාදයට එරෙහිව සිදුකළ සටන අද ජාත්‍යන්තර සම්බන්ධතා තුළත්, ජනමාධ්‍ය තුළත් කිරීමට සිදුව තිබෙන නිසා. එතැනදී විදේශ අමාත්‍යාංශයටත්, ජනමාධ්‍ය අමාත්‍යාංශයටත් විශාල කාර්යභාරයක් තියෙනවා.නූතන මාධ්‍ය හැසිරීම දෙස බලනවිට මෙය තවදුරටත් සංකීර්ණ වී තිබෙනවා නේද?සිදුවීම් තමයි දත්ත හැටියට ඉදිරිපත් වෙන්නේ. නව ජනමාධ්‍යකරණයට අදාළව මේක උදාහරණයකින් තේරුම් ගත්තොත් වන්නියේ ඇතිවන ඉතා සුළු සිදුවීමක් දත්තයක් හැටියට වෙනම තලයක බරපතළ සිද්ධියක් ලෙස උලුප්පා දැක්වීම පුරවැසි මාධ්‍යකරණයේ දෘෂ්ටිකෝණයකින් වෙන්න පුළුවන්.සිදුවීම් නොවන දේත් සිදුවීම් ලෙස ඉදිරිපත් වෙනවා. එය සිදුවීමක් නොවන බව නොදන්නා ප්‍රමාණය වැඩිවුණාම තත්ත්වය තවත් සංකීර්ණයි. රටක් හැටියට අපි මේ තත්ත්වයට ගොදුරු වුණා. ඉතාමත් හුදෙකලා සිද්ධීන් බරපතළ දත්ත බවට හරවා ජාත්‍යන්තර වෙළෙඳපොළට දැමීම එක්තරා ව්‍යාපාරයක් බවට පත්වෙලා තියෙනවා.ට්විටර් සමඟ සම්බන්ධ වී සිටින විදේශිකයන් තිදෙනෙක් කටයුතු කරමින් සිටින ආකාරය ගැන මං ඉතා සමීපව අධ්‍යයනය කරමින් ඉන්නවා. ඔවුන් හැමදාම වගේ ලංකාවට එරෙහි පින්තූර වගේ දේවල් තමන්ගේ ට්විටර් ජාලයට ඇතුළත් කරනවා.මේ අය මේක කරන්නේ මේ රටේ සිට නෙවෙයි. අපේ රටට එරෙහි අඛණ්ඩ ප්‍රචාරක ජාලයක ඔවුන් යෙදී සිටින බව පෙනෙන්න තියෙනවා. මේ අය මේ සඳහා පාවිච්චි කරන්නෙ ලංකාවේ අය. තමන්ගේ ජංගම දුරකථන හරහා ඡායාරූපගත කරපු දේවල්. මේක විශාල ප්‍රශ්නයක්. මේ වගේ දේවල් ගැන අපට සැළකිලිමත් වෙන්න වෙනවා.පොදු රාජ්‍ය මණ්ඩලීය සමුළුව පැවැත්වෙන අතර දෙස් විදෙස් මාධ්‍ය භූමිකාව ඉතාමත් වැදගත්. එම මෙහෙයුම් කටයුතු සිදුවෙන්නෙ කොහොමද?මේ සමුළුව පැවැත්වීමට අදාළ යන්ත්‍රණය ප්‍රධාන අනුකමිටු 15ක් යටතේ සිදු වෙනවා. විදේශ අමාත්‍යාංශය යටතේ එම කාර්යයන් සිදුවෙන අතර මාධ්‍ය ප්‍රචාරණය සහ සන්නිවේදනයට අදාළ කාර්යයන් මගේ මූලිකත්වයෙන් සිදු වෙනවා.එහිදී පොදු රාජ්‍ය මණ්ඩලීය නායක සමුළුව ඉතාමත් හොඳින් දෙස් - විදෙස් වශයෙන් සමාජගත කිරීම අපේ කාර්යභාරයක්. ඊට අදාළව අප නිර්මාණය කළ සමුළු නිල ලාංඡනය මේ වනවිට ඉතා ශක්තිමත් සන්නාමයක් බවට පත්වෙලා තියෙනවා. සමුළු වෙබ් අඩවිය www.chogm2013.lk මැයෙන් පවත්වාගෙන යාමත් අප සිදු කරනවා.සමුළුව ආවරණය කරන දෙස් විදෙස් මාධ්‍යවේදීන් ලියාපදිංචියත් කරනවා. විදෙස් මාධ්‍යවේදීන් 500ක් පමණ සහ මෙරට මාධ්‍යවේදීන්ද 500 ක් පමණ ඊට සහභාගිවේ යැයි අපේක්ෂා කරන්න පුළුවන්.කොළඹ පැවැත්වෙන සමුළුවේ සමාරම්භක උත්සවය, රාජ්‍ය නායකයන්ගේ ඒකාබද්ධ හමුව, හික්කඩුවේ පැවැත්වෙන මහජන සංසදය, හම්බන්තොට පැවැත්වෙන තරුණ හමුව, කොළඹ පැවැත්වෙන ව්‍යාපාරික හමුව ආදී අවස්ථා කිහිපයක්ම මේ සමුළුවට අයත්.මේ වනවිට මේ අවස්ථා ආවරණය කිරීම සඳහා අපෙන් ඉල්ලා සිටි දෙස් විදෙස් මාධ්‍යවේදීන්ට පොදු රාජ්‍ය මණ්ඩලීය ලේකම් කාර්යාලයත් සමඟ එක්ව එම ලියාපදිංචි කිරීම් සිදු කර ගැනීමට අවස්ථා සළසා තිබෙනවා.මුලදී ඇතැම් අය සිතුවා අපි විශාල ලෙස මාධ්‍යයට බාධා ඇති කරයි කියලා. හැබැයි, රජය තීරණය කළා ඉතාමත් විවෘත ලෙස මේ සඳහා අවස්ථාව දෙන්න. ඒ නිසා මේකත් ප්‍රශ්නයක් කර ගන්න හදපු අයට ඒ අවස්ථාව නැති වුණා. අපිව අහුකරගන්න ඒ අයට බැරිවෙලා තියෙනවා. අවස්ථාව ඉල්ලා සිටි මාධ්‍යවේදීන්ට අපි අවස්ථාව දුන්නා. ඔවුන් ධනාත්මකව ප්‍රතිචාර දක්වයි කියලා අපි හිතනවා.මේ සඳහා සහභාගි වෙන මාධ්‍යවේදීන්ට තම කාර්යභාරය ඉතා හොඳින් කිරීමට හැකිවන පරිදි එම පහසුකම්, හෝටල් පහසුකම් ආදිය සැපයීමට අප සියල්ල සූදානම් කර තියෙනවා.1976 නොබැඳි සමුළුව කොළඹ පවත්වද්දි ජාත්‍යන්තර සමුළුවකට ප්‍රමාණවත් තරම් පහසුකම් අපට තිබුණේ නෑ. එම නියෝජිතයන්ට නතරවීමට තමයි සමුළු නිවාස හැදුවේ. නමුත් අද වෙද්දි හෝටල් කාමර, රාජ්‍ය නායකයන්ට නතරවීම සඳහා වන පහසුකම් ආදී සියල්ල අපට තියෙනවා.මෙවැනි අවස්ථාවක රටේ ජනතාවට ඇති වගකීම ගැන ඔබ මොකද කියන්නේ.අපට ජාත්‍යන්තර තලය තුළ විශාල පිළිගැනීමක් ලැබෙන අවස්ථාවක් ලෙස අප මෙය සැලකිය යුතුයි.ඊළඟට මෙය අවස්ථාවක් කරගනිමින් රටක් හැටියට ඉදිරියට යාමට අප ක්‍රියා කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=f1308292</link>
    <topic>පොදු රද මඬුල්ලේ සංවිධාන ව්‍යුහය</topic>
    <author>ධම්මික සෙනෙවිරත්න</author>
    <content>පොදු රාජ්‍ය මණ්ඩලයේ ආරම්භය හා විකාශනය පිළිබඳ පසුගිය සතියකදී විමසා බැලුවෙමු. අද විමසා බලන්නේ පොදුරාජ්‍ය මණ්ඩලයේ සංවිධාන ව්‍යුහයට අදාළ තවත් වැදගත් කාරණා කිහිපයක් පිළිබඳයි.පොදු රාජ්‍ය මණ්ඩලයේ නායකත්වයලන්ඩන් ප්‍රකාශනයට අනුව දෙවන එළිසබෙත් රැජන පොදුරාජ්‍ය මණ්ඩලයේ නායිකාව ලෙස සම්මත කෙරිණි. රැජනගේ අනුප්‍රාප්තිය, වනු ඇත්තේ ඔටුන්න හිමි කුමරා වන වේල්සයේ ආදිපාද චාල්ස් කුමරාය. මෙවර සමුළුව පැවත්වෙන්නේ ද චාල්ස් කුමරාගේ ප්‍රධානත්වයෙනි.පොදු රාජ්‍ය මණ්ඩලයේ නායක තනතුර සංකේතාත්මකය. ස්වාධීන රටවලින් සැදුම්ලත් සංවිධානයේ සාමාජිකත්වය ඉන් නියෝජනය වෙයි. පොදුරාජ්‍ය මණ්ඩලයට අයත් රටවලින් 16ක් එම මණ්ඩලයට අයත් නිදහස් ප්‍රජාවක් ලෙස සැලකෙන අතර එම රටවල රාජ්‍ය නායකයා ලෙස පිළිගනු ලබන්නේ එළිසබෙත් රැජනය.සාමාජික රටවලින් බහුතරයක් එනම් 33ක් ජනරජ වේ. සෙසු රටවල් 5හි රාජ්‍ය නායකයා රජු හෝ රැජනක වෙයිි.පොදුරාජ්‍ය මණ්ඩලීය රටවල රාජ්‍ය නායක හමුව (CHOGM)පොදු රාජ්‍ය මණ්ඩලයට අයත් රටවල නායකයන්ගේ සහභාගිත්වයෙන් පැවැත්වෙන ද්විවාර්ෂික සමුළුව මෙනමින් හැඳින්වේ. සංවිධානය තුළ ප්‍රධාන තීරණගැනීමේ සංසදය මෙයයි. තම රටවලට අන්‍යෝන්‍ය වශයෙන් බලපාන්නා වූ කරුණු පිළිබඳ සාමාජික රටවල ජනාධිපතිවරු, අගමැතිවරු ආදී නියෝජිතයන් එක්ව සාකච්ඡා කිරීම මෙහිදී සිදුවේ.එම සාකච්ඡා සැසි දින කිහිපයක් පැවත්වෙයි. chogm යනු 1880 ගණන්වලදී පැවැති යටත් විජිත සමුළු හා අධිරාජ්‍ය සමුළු යනුවෙන් හැඳින්වුණු සාමාජික රටවල අගමැතිවරුන් සහභාගි වූ සමුළු වෙනුවට ඇති වූ නව සමුළු ව්‍යුහයයි.මීට සමගාමීව සාමාජික රටවලට අයත් මුදල්, අධිකරණ, සෞඛ්‍ය ආදී ක්ෂේත්‍ර නියෝජනය කරන්නා වූ අමාත්‍ය මට්ටමේ සමුළුද පැවැත්වීම සිදුවේ. මේ රැස්වීම් සඳහා අදාළ අමාත්‍යවරුන්ට මිස නියෝජිතයන් සහභාගි කර ගැනීම සාමාන්‍ය සම්ප්‍රදායයි.රාජ්‍ය නායක සමුළුවේ සත්කාරකත්වය දරන රාජ්‍යයේ නායකයා දෙවසරක කාලසීමාවක් සඳහා සමුළු සභාපතිත්වයට පත්වෙයි. ඒ අනුව, 2015 වසරේදී මුරිසියේ පැවැත්වෙන සමුළුව දක්වා සභාපතිත්වය දරනු ලබන්නේ ශ්‍රී ලංකා ජනාධිපති මහින්ද රාජපක්ෂ මැතිතුමා විසිනි.පොදුරාජ්‍ය මණ්ඩලීය මහලේකම් කාර්යාලයසාමාජික රටවල් අතර සම්බන්ධතා සහ සම්බන්ධීකරණය ගොඩනඟන්නා වූ මෙන්ම පොදුරාජ්‍ය මණ්ඩලීය අරමුණ අනුව ක්‍රියාකිරීම සඳහා අවශ්‍ය උපදේශාත්මක සහයෝගීතාව ගොඩනැගීමද රාජ්‍ය නායක සමුළුව හා අමාත්‍ය මට්ටමේ සමුළුද අනෙකුත් තාක්ෂණික හා උපදේශාත්මක රැස්වීම් සංවිධාන කරනු ලබන්නේ ද පොදු රාජ්‍ය මණ්ඩලීය මහලේකම් කාර්යාලයයි. එය 1965 දී ස්ථාපිත කෙරුණු අතර මූලස්ථානය ලන්ඩනයේ පිහිටා තිබේ.වත්මන් මහලේකම් ධුරය දරන්නේ ආචාර්ය කමලේෂ් ෂර්මාය. මහලේකම් කාර්යාලය සාමාජික රටවල් වෙනුවෙන් සාමූහික වගකීමද උසුලයි. එක්සත් ජාතීන්ගේ මහා මණ්ඩලය තුළ නිරීක්ෂක මට්ටමේ සාමාජිකයකු ලෙස පොදුරාජ්‍ය මණ්ඩලීය රටවල් නියෝජනය කිරීමද මහලේකම් කාර්යාලය මඟින් සිදුවේ.සාමාජික රටවල ප්‍රතිපත්ති සම්පාදන ක්‍රියාවලින් සහ ප්‍රතිපත්තිමය වශයෙන් උපදේශාත්මක සහාය දැක්වීමක් සිදුකිරීමද මහලේකම් කාර්යාලයේ කාර්ය භාරයට අයත්ය. සාමාජිකත්වය අතර බහුපාර්ශවීය වශයෙන් සම්බන්ධතා පවත්වා ගැනීමේදී ද එය සහාය වෙයි.තම රටවල සමාජ – ආර්ථික සංවර්ධන වැඩපිළිවෙළ ක්‍රියාවට නැංවීමේදී සාමාජිකයන්ට තාක්ෂණික සහාය ලබාදීමද මහ ලේකම් කාර්යාලය සිදුකරයි. පොදුරාජ්‍ය මණ්ඩලයේ මූලික දේශපාලනමය අගනාකම්ද මෙහිදී සැලකිල්ලට ගනී.පොදුරාජ්‍ය මණ්ඩලීය මහලේකම්වරයා තෝරාගනු ලබන්නේ පොදුරාජ්‍ය මණ්ඩලීය නායක සමුළුවේදීය. එසේ තෝරාගන්නා ලේකම්වරයාට හෝ වරියට දෙවරකට නොවැඩි වාරගණනක් සිව් අවුරුදු ධුරකාලය බැගින් දැරිය හැකිය.එනම් එක් මහලේකම්වරයෙකුට එම ධුරයේ කටයුතු කළහැකි කාලසීමාව වසර 8කි. මහ ලේකම් වරයා මෙන්ම නියෝජ්‍ය මහලේකම් තනතුරු දෙකක්ද සෘජුවම ලේකම්කාර්යාලය යටතේ නියෝජනය වෙයි.වත්මන් මහලේකම් කමලේෂ් ෂර්මා එම ධුරය සඳහා පත්වූයේ 2008 වර්ෂයේදීය. ඔහු ඉන්දීය ජාතිකයෙකි. ඔහුගේ පූර්වාගාමිකයා වූයේ නවසීලන්තයේ දොන් මැකිනොන් මහතායි.2011 - 2012 වකවානුව තුළ ඔහු නැවතත් සිය දෙවන ධුර කාලසීමාව සඳහා කටයුතු කළේය. පොදුරාජ්‍ය මණ්ඩලයේ පළමු මහලේකම් වූයේ කැනඩාවේ ආර්නෝල්ඩ් ස්මිත් මහතාය. 1965 – 1975 වකවානුව තුළ ඔහු එම ධුරය දැරීය.ගයනාවේ ශ්‍රිදත් රම්පාල් මහතා1975 - 1990 වකවානුව තුළදී ද නයිජීරියාවේ එමෙකා අන් යවොකු 1990 - 1999 වකවානුව තුළදී ද මහලේකම් ධුරයේ කටයුතු කර ඇත.පොදු රාජ්‍ය මණ්ඩලීය පුරවැසිභාවය සහ කොමසාරිස්වරුසාමාජික රටවල උරුමය, සංස්කෘතිය ආදියට ගරු කරමින් සාමාජික රටවල් එකිනෙකා එක් එක් රාජ්‍ය “විදේශ රටවල්” ලෙස වෙන්ව නොසළකයි. මේ අර්ථයෙන් රටවල් අතර ද්විපාර්ශවික සබඳතා පවත්වා ගැනීමේදී එම රාජ්‍ය තාන්ත්‍රික මෙහෙවර ඉටුකරනු ලබන්නේ තානාපතිවරු නොව මහකොමසාරිස්වරුය.පොදු රාජ්‍ය මණ්ඩලීය රාජ්‍යයන් අතර සම්බන්ධතාවලට අදාළව මහකොමසාරිස්වරුන් විසින් රාජ්‍ය නායකයාටත් වඩා ආණ්ඩුවේ නායකයා නියෝජනය කිරීම සිදුවේ. (මේ දෙදෙනාම එක් අයකු වන අවස්ථාද ඇත.)සසු රටවල පුරවැසියන් පොදුරාජ්‍ය මණ්ඩලීය පුරවැසියන් ලෙස සළකා ක්‍රියා කරන අවස්ථා ද ඇත. බ්‍රිතාන්‍ය සහ තවත් රටවල් සමහරක් (කැරිබියානු රටවල්) එම රටවල පුරවැසියන්ට ඡන්ද අයිතිය ලබාදීම නිදසුනකි.පොදු රාජ්‍ය මණ්ඩලයට අයත් නොවන රටවල් සම්බන්ධයෙන් තම රාජ්‍යයට නියෝජනය නොවන අවස්ථාවල පොදුරාජ්‍ය මණ්ඩලීය පුරවැසියන්ට බ්‍රිතාන්‍ය තානාපති කාර්යාලයේ කන්සියුලර් සහාය ලබාගත හැකියි.සාමාජිකත්වයපොදු රාජ්‍ය මණ්ඩලයේ මූලික ප්‍රකාශනය ලෙස සැලකෙන්නේ 1931 වෙස්ට්මිනිස්ටර් ප්‍රඥාප්තියයි. එහි දැක්වෙන පරිදි පොදු රාජ්‍ය මණ්ඩල සාමාජිකයන් විය යුත්තේ ඩොමීනියන් රාජ්‍යයන්ය.කෙසේ වෙතත්, 1949 ලන්ඩන් ප්‍රකාශනයට අනුව එය සංශෝධනය වූ අතර ජනරජයන්ට හා වෙනත් කිරීටයන් යටතේ ඇති රාජ්‍යයන් ට ද එහි දොරටු විවර විණි. එහෙත් එහිදී අදාළ රාජ්‍යයන් බ්‍රිතාන්‍ය කිරීටය පොදු රාජ්‍ය මණ්ඩලයේ නායකයා වශයෙන් පිළිගැනීමට එකඟවිය යුතුය.1960 ගණන්වනවිට යටත් විජිත රාජ්‍යයන් නිදහස ලබමින් තිබියදී මේ ව්‍යවස්ථාපිත මූලධර්ම දේශපාලන, ආර්ථික හා සමාජමය මූල ධර්මයන් යටතේ ප්‍රශ්න කිරීමට ලක්විය. 1961 දී පළමුවරට එවැනි තත්ත්වයක් ඇතිවිණි. එහිදී ඉදිරිපත් වූ තර්කයක් වූයේ ජනවාර්ගික සමානාත්මතාව සාමාජිකත්වය ලැබීම සඳහා අවශ්‍යතාවක් විය යුතු බවයි.දකුණු අප්‍රිකාව සාමාජිකත්වය සඳහා යළි ඉදිරිපත් කළ අයදුම්පත මේ තත්ත්වය මතු කළේ ය.කෙසේ වුවද මේ සිද්ධාන්තයන් දශක දෙකක් ගතවනතුරු එනම් 1991දක්වා බලාත්මක වූයේ නැත.ඒවා බලාත්මක කෙරුණේ 1991 දී හරාරේ ප්‍රකාශනය තුළිනි. යටත්විජිත පාලනය අවසන්ව තිබීම, සීතල යුද්ධයේ නිමාව හා ද.අපි‍්‍රකාව තුළ වර්ණ භේදවාදයේ අවසානය වැනි ප්‍රධාන කාරණා කිහිපයක් ම මෙහිදී අවධානයට ලක්විය.මූලික වශයෙන් පිළිගනු ලබන නීතියක් වන්නේ නව සාමාජික රටක් ඒ වනවිටත් සාමාජිකත්වය දරන රාජ්‍යයක් සමඟ ඍජු ව්‍යවස්ථාමය සම්බන්ධයක් පැවැත්විය යුතු බවයි. නමුත්, ඇතැම් රටවලට සාමාජික නොවන රටවල් සමඟ ද එවැනි සබඳතා තිබේ.එවැනි රටවල් සඳහා උදාහරණ ලෙස සැමෝවා රාජ්‍යයට නවසීලන්තය සමඟ, පැපුවා නිව්ගිනියාවට ඔස්ට්‍රේලියාව සමඟ හා නැමීබියාවට දකුණු අප්‍රිකාව සමඟ ඇති සම්බන්ධතා දැක්විය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=f1308293</link>
    <topic>තොරතුරු තාක්‍ෂණයෙන් සවිබල ගැන්වෙන අපේ දූපත</topic>
    <author>සී. එම්. අමිතා ප්‍රසන්තිප්‍රවෘත්ති නිලධාරිරජයේ ප්‍රවෘත්ති දෙපාර්තමේන්තුව</author>
    <content>තාක්ෂණික ප්‍රතිලාභවලින් සමාජය සවිබල ගැන්වීමත් අන්තර් සම්බන්ධතා ලොව වර්ධනය වීමත් නිසා පසුගිය දශකය පුරා දැනුම හා තොතුරු ලබා ගැනීම ඉතා ශීඝ්‍රයෙන් වැඩි වෙමින් පවතී. මෙවන් වාතාවරණයක් තුළ ශ්‍රී ලංකාව දැනුම පිළිබඳව කේන්ද්‍රස්ථානය බවට පත් කිරීම රජයේ අරමුණයි.මේ වන විට දකුණු ආසියාතික කලාපයේ අනෙකුත් රටවල් හා සංසන්දනය කරන විට නවීන තාක්ෂණය තුළින් සන්නිවේදන සේවා සැපයීම සම්බන්ධයෙන් පෙරමුණේ සිටින රට ශ්‍රී ලංකාව බවට පත්ව ඇත.තොරතුරු හා සන්නිවේදන තාක්ෂණයේ වර්ධනයත් සමඟම ජනතාවගේ ජීවන සම්බන්ධතා, සන්නිවේදනය සහ ගනුදෙනු මෙන්ම සංවර්ධනයේ ප්‍රතිඵලද වෙනස් වේ. තොරතුරු හා සන්නිවේදන තාක්ෂණය සමාජ සංවර්ධනය හා ආර්ථික සංවර්ධනයට ඉවහල් වන අතර සෞඛ්‍ය අධ්‍යාපන, ප්‍රවාහන වැනි ක්ෂේත්‍රයන් ප්‍රවර්ධනය කිරීම සහ නාගරික ප්‍රදේශවල යටිතල පහසුකම් සංවර්ධනයට වැදගත් වේ.මෙහිදී තොරතුරු තාක්ෂණයේ කාර්යභාරය හඳුනා ගෙන ඇති අතර තොරතුරු තාක්ෂණයේ ප්‍රතිඵල ඵලදායි ලෙස ජනතාවට ලබා දීමට හා තොරතුරු තාක්ෂණය සංවර්ධනය කිරීමට අදාළ වැදගත් කාර්යයන් රැසක් රජය වෙනුවෙන් ICTA ආයතනය පසුගිය වසර කිහිපය තුළ ක්‍රියාවට නංවා ඇත.ග්‍රාමීය ජනතාව වෙත තොරතුරු හා සන්නිවේදන තාක්ෂණ පහසුකම් ලබා දීමේ අරමුණින් ජනපති මහින්ද රාජපක්ෂ මැතිතුමාගේ සංකල්පයකට අනුව ආරම්භ වූ නැණසල දහස ව්‍යාපෘතිය යටතේ මේ වන විට නැණසල මධ්‍යස්ථාන හයසිය අනු අටක් දිවයින පුරා ස්ථාපිත කර තිබෙන බව ICTA ආයතනය පවසයි.මසකට දෙලක්ෂයක පමණ ජනතාවක් මෙම නැණසල මධ්‍යස්ථාන වෙත සේවාවන් ලබා ගැනීමට පැමිණෙන බවද සමීක්ෂණයකින් හෙළිවී ඇත. නැණසල දහස, 1919 හෙවත් රාජ්‍ය තොරතුරු කේන්ද්‍රය, උපත් විවාහ හා මරණ සහතික පරිගණක ආශ්‍රිතව නිකුත් කිරීමේ බී. එම්. ඩී. ව්‍යාපෘතිය, වෙබ් පාඨශාලා වැඩසටහන ආදිය ජනතාව වෙත තොරතුරු තාක්ෂණයේ පහසුකම් ලබා දී ඇති ව්‍යාපෘති අතර වේ.මෙහිදි විදුලි සංදේශ සංගමය හා ශ්‍රී ලංකා විදුලි සංදේශ නියාමන කොමිෂන් සභාව විශාල මෙහෙවරක් ඉටු කරනු ලබයි.එමෙන්ම ආපදා කළමනාකරණය මාර්ග සුරක්ෂිතතාව වැනි අංශ සඳහාද තොරතුරු තාක්ෂණය යොදා ගැනේ. මෙවර ලෝක විදුලි සංදේශ දිනයෙහි තේමාව වනුයේද “තොරතුරු තාක්ෂණයන් හා මාර්ග සුරක්ෂිතතාව“ යන්නයි.මාර්ග ආරක්ෂාව සඳහා තොරතුරු තාක්ෂණය යොදා ගනිමින් දිනෙන් දින වැඩිවෙමින් පවතින අනතුරු අවම කිරීම මෙහි අරමුණ වේ. ආපදා කළමනාකරණයේදී සිදු වන අනතුරු කල් තියා හඳුනා ගැනීමටත් එම තොරතුරු සහ අනතුරු ඇඟවීම් මහජනතාව වෙත හැකි ඉක්මනින් ලබා දී සිදුවිය හැකි හානි අවම කර ගැනීමටත් හැකි වී ඇත.ඉ-සේවාවන්හි සේවය ලබා ගැනීම සඳහා දහසය දහසකට අධික පිරිසක් www.srilanka.com වෙබ් අඩවියෙහි ලියාපදිංචි වී ඇත. මේ වන විට රාජ්‍ය ආයතන 22ක පමණ ඉ - සේවාවන් ලබා ගැනීමේ පහසුකම් ලබාදී ඇති අතර ඉදිරියේදී නව සේවාවන් 12ක් හඳුන්වා දීමටද නියමිතය.ලංකා රාජ්‍ය ජාල වැඩසටහනලංකා රාජ්‍ය ජාල වැඩසටහන ලබන 2013 වසර මැද වන විට දිවයිනේ සියලුම දිස්ත්‍රික්කයන්හි ක්‍රියාත්මක කිරීමට හැකිවන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි. මෙරට රාජ්‍ය ආයතනයන්හි තොරතුරු හා සන්නිවේදන තාක්ෂණ යටිතල පහසුකම් සංවර්ධනය කිරීම මෙම ලංකා රාජ්‍ය ජාල වැඩසටහන මඟින් සිදු කෙරේ.ත්‍රිකුණාමලය, වව්නියාව, මඩකලපුව, මන්නාරම, මුලතිව්, කිලිනොච්චිය, යාපනය මෙම ලංකා රාජ්‍ය ජාල වැඩසටහනට සම්බන්ධ කිරීමට නියමිත සෙසු දිස්ත්‍රික්ක වේ. රාජ්‍ය අංශය ප්‍රතිනිර්මාණය කිරීමේ සහ තොරතුරු තාක්ෂණ යටිතල පහසුකම් සංවර්ධනය කිරීම යටතේ මෙම වැඩසටහන ක්‍රියාත්මක කෙරේ.රට තුළ මෙලෙස තොරතුරු තාක්ෂණයේ ප්‍රතිලාභ බෙදා හැරෙමින් පවතින අතර ඉන් ඔබ්බට යමින් අන්තර් ජාතික මට්ටමින් ගනු දෙනු කිරීම් හා සබඳතා පැවැත්වීම සඳහා තාක්ෂණය යොදා ගැනීම ඉතා ඉහළ මට්ටමක පවතී.මේ බව තහවුරු කරමින් ශ්‍රී ලංකාවේ තොරතුරු තාක්ෂණ ව්‍යාපාර බාහිරකරණ ක්ෂේත්‍ර IT/BOP තුළින් ඩොලර් දස ලක්ෂ 400 ක අපනයන ආදායමක් ඉපැයීමට සමත්වී ඇති බව ICTA ආයතනය පවසයි.එමෙන්ම රටේ පස්වැනි විදේශ විනිමය උපයන මාර්ගය බවට මෙම කර්මාන්තය පත් වී ඇත. එය 2015 දී ඩොලර් බිලියන 1ක් දක්වා වර්ධනය කර ගැනීමත් ශ්‍රී ලංකාව ලෝකයේ තොරතුරු තාක්ෂණ ව්‍යාපාර බාහිරකරණ කර්මාන්ත ක්ෂේත්‍රයේ හොඳම ස්ථානයක් බවට පත් කිරීමත් රජයේ අරමුණ වේ.මෙහි දී ආයෝජකයන්ට හා පාරිභෝගිකයන්ට වැදගත් වන දත්ත හා තොරතුරු ඇතුලත් අධ්‍යයන වාර්තාවක් සැකසීම සිදු කර ඇත. අන්තර්ජාතික කළමනාකරණ උපදේශන සමාගමක් වන ඒ. ටී. කර්නි ආයතනය මගින් මෙම අධ්‍යනය සිදු කර ඇත.විශේෂයෙන් (IT/BOP) කර්මාන්ත ක්ෂේත්‍රය නිරත ලෝකයේ අනෙකුත් රටවල් සමඟ ශ්‍රී ලංකාවේ තත්ත්වය සංසන්දනය කිරීමත් තරඟකාරි දැනුම් ක්ෂේත්‍රයක් අප රට තුළ වර්ධනය කිරීමත් මේ අධ්‍යනයේ තවත් අරමුණයි. ඒ. ටී. කර්නි ආයතනය වාර්ෂිකව සකස් කරන මෙම (IT/BOP) දර්ශකයේ හොඳම රටවල් 25 අතරට ශ්‍රී ලංකාවද ඇතුලත් වී ඇත. දැනුම පදනම් කරගත් සේවා කර්මාන්ත සඳහා ශ්‍රී ලංකාව විශිෂ්ටතම රටක් බවද එම ආයතනය පෙන්වා දෙයි.එමෙන්ම පසුගිය වසරේ “2012 ජගත් තොරතුරු සූදානම් දර්ශකය” ට අනුව 71 වන ස්ථානයෙහි සිටි ශ්‍රී ලංකාව මේ වසරෙහි 69 වන ස්ථානයටත් දකුණු ආසියානු කලාපයේ රටවල් අතරින් දෙවන ස්ථානයට පත්වී ඇත. ජගත් ආර්ථික සංසදය විසින් රටවල් 144ක් සමීක්ෂණයට ලක් කරමින් ස්වාධීන නිරීක්ෂණ හා සමීක්ෂණ මත පදනම් කර ගනිමින් වාර්ෂිකව මෙම වාර්තාව නිකුත් කරනු ලබයි.දුරකථන භාවිතයමේ වන විට ශ්‍රී ලංකාව තුළ ජංගම සෙලියුලර් දුරකථන භාවිතයේ ඉහළ වර්ධනයක් හඳුනා ගැනීමට හැකි වී ඇති අතර එය මේ වන විට මිලියන 19,205,818ක් එනම් ජනතාවගෙන් 90%කට වැඩි ප්‍රමාණයක් වේ. ශ්‍රී ලංකාව 2011 වසරේ ජංගම සෙලියුලර් මිල තුළ ගෝලීය වශයෙන් 14 වන ස්ථානයේ පසු වේ. දැනට රට තුළ ඇති ස්ථාවනර දුරකථන ප්‍රමාණය මිලියන 3.6ක් පමණ වේ.දුරකථන භාවිතය හා බැදුණු ආචාර ධර්මජංගම දුරකථන භාවිතයේ දී විශේෂිත ආචාර ධර්ම පද්ධතියක් නොමැති වුවද තම තමන් ස්වයං පාලයක් ඇති කර ගත යුතුය. අන් අයට හිරිහැරයක් වන අන්දමින් දුරකථන භාවිත නොකිරීමට තම දූ දරුවන් ගේ ජංගම දුරකථන භාවිතය සීමා කිරීම නුවණට හුරු කරුණකි. මීට හේතුව මේ තුළින් නොයෙකුත් සමාජ සම්බන්ධතා ගැටලු ඇති විය හැකි බැවිනි.පොදුවේ ගත් කළ ආරෝග්‍ය ශාලා, ගුවන් යානා ඇතුලත වැනි ස්ථානවල ඉතාම සංවේදී උපකරණ භාවිත කරන හෙයින් ජංගම දුරකථන භාවිතයෙන් වැළකිය යුතුය. එසේ නොවුවහොත් වැරදි දත්තයන් සැපයීම මගින් අනතුරු ඇතිවිය හැකි බැවිනි.අන්තර්ජාල සේවාශශ්‍රී ලංකාවේ වේගවත් අධිවේගී අන්තර්ජාල සේවා වෙළඳපොළක් පවතී. පරිහරණය කරන්නන්ගේ අවශ්‍යතාවය මත විවිධ ස්ථාවර සහ ජංගම දුරකථන ක්‍රියාකාරි සමාගම් මගින් විවිධ තාක්ෂණ මගින් විවිධ පැකේජවලට අනුව අධිවේගී අන්තර්ජාල සේවා සපයයි.2006 වර්ෂයට පෙර කලාපයේ වාණිජමය වශයෙන් ක්‍රියාත්මක කරන ලද 3G ජංගම අධිවේගී අන්තර්ජාල ජාලයන් හඳුන්වා දුන් ප්‍රථම රට ශ්‍රී ලංකාවයි. දකුණු ආසියාවේ සෙසු අඩු ආදායම් සහ අඩු මධ්‍යම ආදායම් රටවල් සමඟ සන්සන්දනය කිරීමේදී ශ්‍රී ලංකාව සාපේක්‍ෂ වශයෙන් ඉහළ මට්ටමක පවතී.ශ්‍රී ලංකාව SA-ME-WE-3 සහ 4 මෙන්ම FLAG ඇතුළුව ජාත්‍යන්තර ප්‍රකාශ තන්තු කේබල් සංඛ්‍යාව ඔස්සේ ජාත්‍යන්තර අන්තර්ජාල පුළුල් කලාපවලට ප්‍රවේශ වී ඇත. මෙය ශ්‍රී ලංකාවේ ප්‍රචලිත වීමත් සමඟම ජංගම පුළුල් පරාස සේවාවන් ජනතාව අතර ජනපි‍්‍රය වෙමින් පවතින අතර ඒ හරහා අන්තර්ජාල පහසුකම් ලබා ගන්නා පිරිස් වැඩි වන බව පැහැදිලිය. 2012 වසර අවසන් වන විට අන්තර්ජාල පාරිභෝගිකයන්ගේ සංඛ්‍යාව 1365655ක් වේ.විදුලි සංදේශ නියාමන කොමිෂන් සභාව මගින් ඉදිරි මස තුළදී පුළුල් පරාස සේවා සඳහා ප්‍රමිතීන් ප්‍රකාශයට පත් කිරීමට සැලසුම් කර ඇත. මෙහිදී 3G වල ප්‍රකාශිත වේගයෙන් 30%ක් සේ පවත්වා ගත යුතුය. ස්ථාවර අධිවේගී අන්තර්ජාල සේවා 70%ක පවත්වා ගත යුතුය.එසේම ග්‍රාහකයන්ගේ සේවා තත්ත්වයන් මැන බැලීම සඳහා විදුලි සංදේශ නියාමන කොමිෂන් සභාවේ වෙබ් අඩවියෙන් තම සේවාවන්හි පවතින වේගයන් පරික්ෂා කර බැලීමට හැකියාව ලැබෙනු ඇත.මීට අමතරව මෙම සේවාව ජංගම දුරකථන සඳහාත් ක්‍රියාත්මක කිරීමට විදුලි සංදේශ නියාමන කොමිෂන් සභාව අපේක්ෂා කරයි. තවද 4G /LTE තාක්ෂණය හරහා පුළුල් පරාස සේවා ව්‍යාප්ත කිරීම අරඹයා අත්හදා බැලීම් කිරීමට අවශ්‍ය ජාලයන් නිර්මාණය කිරීම සඳහා සේවා දායක සමාගම්වලට අවසර දී ඇත.අන්තර්ජාතික විදුලි සංදේශ සංගමය පසුගියදා නිකුත් කරන ලද 2012 වර්ෂය සඳහා වූ වාර්තාවේ අධිවේගී අන්තර්ජාල සේවාවන් සඳහා ලෝකයේ අඩුම ගාස්තු අය කරන රට ලෙස ශ්‍රී ලංකාව නම් කර ඇත. මේ තාක්ෂණය හඳුන්වා දී කෙටි කලක් ඇතුළත අන් රටවල් අභිබවා ශ්‍රී ලංකාව මුල් තැනට පත් වූයේ රජයේ නිවැරදි ප්‍රතිපත්තිය හේතුවෙන් බවද විදුලි සංදේශ නියාමන කොමිෂන් සභාව පවසයි.වර්තමානයේ ග්‍රාමීය සංදේශ මධ්‍යස්ථාන 500ක් ස්ථාපනය කිරීම ග්‍රාමීය ප්‍රකාශන තන්තු යටිතල පහසුකම් ස්ථාපනය කිරීම සහ ක්‍රියාත්මක කිරීමේ සහනාධාර යෝජනා ක්‍රමය මෙන්ම විද්‍යුත් රාජ්‍ය භාවිතයන් ප්‍රවර්ධනය කිරීම ඇතුළු තොරතුරු සහ සන්නිවේදන තාක්ෂණ ප්‍රවර්ධන ව්‍යාපෘති රැසක් සිදු කෙරෙමින් පවතී.අධ්‍යාපනය රටේ සමාජීය සහ සංස්කෘතියේ ප්‍රධාන කොටසක් ලෙස ක්‍රියා කරයි. ශ්‍රී ලංාකීය ජනතාවගේ සාක්ෂරතාව අනුපාතය 90%ක් වන අතර එය දකුණු ආසියාවේ ඉහළ මට්ටමක පවතී.තොරතුරු හා සන්නිවේදන තාක්ෂණය දුරස්ථ අධ්‍යනය සහ මාර්ගගත ඉගැන්වීම ඔස්සේ අධ්‍යාපනය සඳහා නව අවස්ථා සලසන අතර ශිෂ්‍යයන්ට අනාගත රැකියා අවස්ථා සොයා ගැනීමේදී තොරතුරු හා සන්නිවේදන තාක්ෂණ නිපුණතා බෙහෙවින් වැදගත් වේ.සංවර්ධනය වෙමින් පවත්නා බොහෝ රටවල පාසැල් අවශ්‍ය උපකරණ අධිවේගි සම්බන්ධතාවය, පුහුණු ඉගැන්වීම සහ පෞද්ගලික සහයෝගය නොමැතිකම නිසා දුෂ්කරතාවයන්ට මුහුණ දේ. ජනපති මහින්ද රාජපක්ෂ මැතිතුමාගේ උපදෙස් මත දිවයිනේ සෑම දිස්ත්‍රික්කයකම පාසල් සිසුන්ගේ තොරතුරු තාක්ෂණ දැනුම වර්ධනය කිරීමටත් පියවර ගෙන ඇත.එමෙන්ම ජාත්‍යන්තර විදුලි සංදේශ නියාමන කොමිෂන් සභාවේ අනුග්‍රහය යටතේ ප්‍රජාව සහ පාසල් සම්බන්ධිකරණය කරන ව්‍යාපෘතිය ඔස්සේ ඉතා දුෂ්කර ග්‍රාමීය පාසල් සඳහා තොරතුරු තාක්ෂණ දැනුම වර්ධනය කිරීම සඳහා විවිධ වැඩ සටහන් ක්‍රියාත්මක කෙරේ.දකුණු පළාතේ අකුරැස්ස ප්‍රදේශයේ පාසල් 25ක් දැනටමත් මෙම ව්‍යාපෲතිය හා සම්බන්ධිකරණය වී ඇත. මෙම ව්‍යාපෘතිය දිවයින පුරා දුෂ්කර පාසැල්වල ක්‍රියාත්මක කිරීමට සැලසුම් කර ඇති අතර දුෂ්කර ග්‍රාමීය ප්‍රදේශවල තොරතුරු හා සංනිවේදන තාක්ෂණ පහසුකම් ප්‍රවේශ කළ නොහැකි පාසල් සඳහා සම්පත් සැපයීම මෙන්ම විශේෂ අවශ්‍යතා සහිත ළමයින් සඳහා අධ්‍යාපනික වැඩ සටහන් පැවැත්වීම ඇතුළු අවධානයට ලක් විය යුතු ක්ෂේත්‍ර රැසක් හඳුනා ගෙන ඇත.තොරතුරු තාක්ෂණය ව්‍යාප්ත වීමත් සමඟම හැට දහසකට ආසන්න පිරිසක් මෙරට සන්නිවේදන තාක්ෂණ ක්ෂේත්‍රයේ රැකියාවන්හි නිරතව සිටින බව ආයතනයේ මෙහෙයවීම මත සිදු කරන ලද සමික්ෂණයකින් හෙලිවී ඇත.රාජ්‍ය ආයතන 100ක් පෞද්ගලික ආයතන 350ක තොරතුරු තාක්ෂණ ව්‍යාපාර බාහිරකරණ කර්මාන්තයේ යෙදී සිටින ආයතන 100ක් සහ තොරතුරු තාක්ෂණය පුහුණු කරන ආයතන 50ක් මෙම සමීක්ෂණය සඳහා සහභාගි කර ගෙන ඇත.සමීක්ෂණයට අනුව වැඩිම පිරිසක් එම ක්ෂේත්‍රයේ රැකියාවන්හි නිරතව සිටින්නේ පෞද්ගලික අංශය නියෝජනය කරමින් වන අතර එම ගණන 53963කි. රාජ්‍ය අංශය නියෝජනය කරමින් 3019ක් එම රැකියාවන්හි නිරතව සිටී.නෙළුම් කුලුන ව්‍යාපෘතියදකුණු ආසියාවේ ඉදිවන උසම බහු සම්ප්‍රේෂණ කුලුන නෙළුම් කුලුන ලෙසින් හෙක්ටයාර් 3.06ක භූමි භාගයක ශ්‍රී ලංකා විදුලි සංදේශ කොමිෂන් සභාව මඟින් ඉදි කරමින් පවතී. මෙම කුලුනේ උස මීටර් 350කි.මෙය දකුණු ආසියාවේ උසම කුලුන වේ. මෙම කුලුන මගින් ගුවන්විදුලි සේවා සපයන්නන් 50කට රූපවාහිනි සේවා සපයන්නන් 50කට විදුලි සංදේශ සේවා සපයන්නන් 20කට පමණ පහසුකම් සැපයෙයි.ආරක්ෂක සංඥා සැපයීම මෙන්ම කොළඹ නගරයේ විවිධ ගොඩනැගිලිවල ස්ථාපිත අධිබලැති ගුවන් විදුලි හා එෆ්. එම්. ඇන්ටෙනා අවම කිරීම සහ ඉවත් කිරීමෙහිලා වක්‍රව දායකවනු ඇත. සන්නිවේදන ක්ෂේත්‍රයේ නිම් වළලු පුළුල් කරමින් ශ්‍රී ලංකාව ආසියාවේ ආශ්චර්ය කරා යන ගමන යථාර්ථයක් වීම නෙළුම් කුලුන මගින් ඉටු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>29</day>
    </date>
    <link>http://www.dinamina.lk/2013/08/29/_art.asp?fn=f1308294</link>
    <topic>ජනපතිතුමනි, කර්මාන්තය රැකගන්න පුළුවන් කෙනකුට සිනමාව භාරදෙන්න</topic>
    <author>සාකච්ඡා කළේ ජයසිරි මුණසිංහ</author>
    <content>අද අප හා සංවාදයට එක් වන්ෙන් අනූව අගභාගයේ සිනමා ක්ෂේත්‍රයට පැමිණ, සිය රංගන ප්‍රතිභාව හා දක්ෂතාව නිසාම මේ වනවිට ශ්‍රී ලාංකේය කලා ක්ෂේත්‍රයේ සුවිශේෂී නමක් රැන්දූ රංගන ශිල්පියකුය. චිත්‍රපට හතළිහකට පමණ තම රංගන දායකත්වය ලබාදුන් ඔහු ජනප්‍රිය නළුවකු ලෙස ද, කියන්නට තිබෙන දේ නොබියව කියන පුද්ගලයකු ලෙස ද ප්‍රකට ය. “ඉගිල්්ලෙන්න ඇයි? දඟලන්නේ” චිත්‍රපටය තම ප්‍රථම සිනමා අධ්‍යක්ෂණය ලෙස සිනමා රසිකයන්ට පිරිනැමූ ඔහු අර්ජුන කමලනාත් නම් වේ.ඔබේ සිනමා දිවියේ ඇරැඹුම පිළිබඳ මදක් කතා කළොත්...?මම සිනමා ක්ෂේත්‍රයට පිවිසුණේ 1998 අගෝස්තු මාසයේදීයි. එදා පුංචි චරිතයක් නිරූපණය කරමින් චිත්‍රපටවල රඟපෑමට දායක වූ මා, මේ වන විට චිත්‍රපට 40ක පමණ රඟපා තිබෙනවා. ඒ විවිධ චරිතයි.සිනමා රසික රසිකාවියන්ගේ ඉතා ඉහළ ප්‍රසාදයක් මට ලැබී තිබෙනවා. ඒ ගැන මාගේ සිතට දැනෙන්නේ පුදුමාකාර සතුටක්. සිනමා රසික පිරිස තමයි මට සිටින වටිනාම සම්පත.ඔබ මේ වන විට චිත්‍රපට අධ්‍යක්ෂණයටත් පිවිසිලා තිබෙනවා නේද?ඔව්! මම “ඉගිල්ලෙන්න ඇයි? දඟලන්නේ” චිත්‍රපටය අධ්‍යක්ෂණය කළා. මට ඒ සඳහා ආචාර්ය ආරෝෂ ප්‍රනාන්දු මහතා සම නිෂ්පාදනයෙන් සහාය දැක්වූවා.මේ චිත්‍රපටය මාගේ පළමු අධ්‍යක්ෂණය වුණත් රසික පිරිස වැලඳ ගත්තා. මේ රටේ ජනමාධ්‍ය මේ චිත්‍රපටය ගැන ඉහළ ප්‍රචාරයක් ලබා දුන්නා.මෙය මේ දෙපිරිසගේම සිත් දිනා ගත්තා. නමුත් මෙය ඉතා ඉක්මනින් රසික පිරිස වෙත යෑම වැළැක්වීමට තවත් පිරිසක් පියවර ගත්තා.රසික ප්‍රසාදය දිනා ගැනීමට සමත් නිර්මාණවලට යහපත් අතදීමක් සිදු නොවන බවද ඔබ කියන්නේ?හරියටම හරි, අපි වාගේ අලුත් යමක් කරන්න උත්සාහ කරන, අලුත් නිර්මාණයක් කරන විශේෂයෙන් සිංහල සිනමා කර්මාන්තය රැකගැනීමට, නැවැත සිනමා ශාලාවට රසිකයෝ ගෙන ඒමට කටයුතු කරන පිරිසට අවශ්‍ය සහාය බලධාරීන්ගෙන් නිසි ලෙස ලැබෙන්නේ නැහැ.බොහෝ විට රසිකයෝ නොමැතිව, හිස් පුටුවලට චිත්‍රපටය ප්‍රදර්ශනයට බොහෝ අය ඉඩ දෙනවා. රසිකයෝ වැලඳගන්නා නිර්මාණ සිනමාශාලාවලින් ගලවනවා.එවන් අයහපත් ප්‍රතිචාර බලධාරින්ගෙන් ලැබෙන විට සිංහල සිනමාවේ නැඟී සිටීමක් සිදු වන්නේ කොහොමද?අපිත් අහන්නේ ඔය ප්‍රශ්නයම තමයි. අද අපේ රටේ සිනමා කර්මාන්තය රැක ගැනීමට නායකත්වය ලබාදෙන ටික දෙනාට මේ කරුණු වටහාගන්නට බැරි වී තිබෙනවා.එය හිතාමතාම කරන දෙයක් ද? නැතිනම් ඒ අයට ඇති අනවබෝධය ද? කියා ප්‍රශ්නයක් මතු වෙනවා.මෙලෙස නිසි බලධාරීන් කටයුතු කිරීම පිළිබඳ ඔබ සිතන්නේ කුමන ආකාරයෙන්ද?අංක එක ඊර්ෂ්‍යාව, කුහකකම, අපි වාගේ බොහෝම පුංචි තැනකින් පටන්ගෙන මේ කර්මාන්තයේ ඉදිරියට ආ දුක් වින්ද අයට මේ පිරිස් කැමැති නැහැ.තවත් හේතුවක් තමයි, නිවැරැදි තීන්දු තීරණ නිවැරැදි වේලාවට ගැනීමට මේ බලධාරීන් අපොහොසත්වීම. තවත් ඉතිං කියන්න අකැමැති හේතු තියෙනවා.අපි ඒවා ගැන කතා නොකර ඉමු. සිත අපිිරිසුදු වෙන නිසා.තවදුරටත් මේවැනි අකටයුතුකම් දිගින් දිගටම සිදුවීම වැළැක්වීමට ඔබ කරන යෝජනා මොනවාද?අපි කවදත් සිංහල සිනමාවේ, දේශීය සිනමා කර්මාන්තයේ දියුණුවට අත දෙන රාජ්‍ය නායකයකු ප්‍රාර්ථනා කළා. අද දවසේ අපේ රටේ සිටින්නේ එවන් පාලකයෙක්.මම මේ අවස්ථාවේ ඉතාම ගෞරවයෙන් ජනාධිපති මහින්ද රාජපක්ෂ මැතිතුමාගෙන් එක් ඉල්ලීමක් කරන්නට කැමැතියි.එය තමයි අපේ සිනමා කර්මාන්තය රැක ගන්න පුළුවන්, අවංක, කැපවීම් කරන්න පුළුවන් දක්ෂ පාලක මණ්ඩලයක් පත් කරන්න.මීට නායකත්වය දෙන පිරිසට ශක්තිමත් තීරණ ගත හැකි අය පත් කරන්න. පෞද්ගලික පටු වාසි තකා වැඩ කරන පිරිස් ඉවත් කරන්න කියායි.කොතරම් බාධා පැමිණියත් ඔබ සිනමා කර්මාන්තය අතහැර නැහැ වාගේ පෙනෙනවා?ඔව්!මාගේ දෙවැනි අධ්‍යක්ෂණය මේ දවස්වල කළා. එය ආසාවේ මායා නම් ට්ත්‍රපටය.ඉදිරියේදී සුරංග ද අල්විස්ගේ කුළුඳුල් අධ්‍යක්ෂණය වන “රජ හොරු” චිත්‍රපටයේ මා දකින්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308302</link>
    <topic>ඩීසීඩී කිරිපිටි ආනයනය කළ සමාගම්වලට එරෙහිව නඩු</topic>
    <author>සන්ධ්‍යා කරුණාරත්න</author>
    <content>ඩයිසයිනඩමයිඩ් (ඩීසීඩී) සහිත කිරිපිටි මෙරටට ආනයනය කළ සමාගම්වලට එරෙහිව නඩු පැවැරීමට සෞඛ්‍ය අමාත්‍යාංශය තීරණය කර ඇත.එම සමාගම්වලට එරෙහිව නඩු පැවැරීමට අවශ්‍ය උපදෙස් නීතිපති දෙපාර්තමේන්තු‍වෙන් ලබා ගැනීමටත්, අදාළ නීතිමය උපදෙස් ලබා ගැනීම සඳහා ලිපියක් නීතිපති දෙපාර්තමේන්තුවට යොමු කිරීමටත් අමාත්‍යාංශයේ අවධානය යොමු වී තිබේ.කාර්මික තාක්ෂණ ආයතනයේ පරීක්ෂණ අනුව ඩීසීඩී පවතින බවට තහවුරු වූ කිරිපිටි සමාගම් තුනක කිරිපිටි වර්ග හතරකට අඳාළව මේ නඩු පැවැරීම සිදුකෙරේ.පසුගිය කාලයේ මතභේදයට ලක් වූ ඩීසීඩී අඩංගු කිරිපිටි මේ වන විට වෙ‍ළඳපොළෙන් ඉවත් කර ඇති අතර එම කිරිපිටි තොග ඉවත් කර මුද්‍රා තැබීමට සෞඛ්‍ය අමාත්‍යාංශය පියවර ගෙන තිබේ.නීතිමය ක්‍රියාමාර්ග ගැනීමෙන් අනතුරුව එම කිරිපිටි තොග ඉදිරියේදී විනාශ කිරීමට ද සෞඛ්‍ය අමාත්‍යාංශයේ අවධානය යොමු වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308303</link>
    <topic>අවසන් මාස හය නො‍ව යුද්ධය පැවති තිස්වසර ගැනම පරීක්ෂණයක් ඕනෑ</topic>
    <author>අනුර ප්‍රේමලාල්</author>
    <content>නිතරම වාසි සොයන අවස්ථාවාදීන් පෙන්වාදෙන මාස හයක කෙටි කාලය පසෙකලා යුද්ධය පැවති තිස්වසරම සැලකිල්ලට ගෙන සම්පූර්ණ පරීක්ෂණයක් පවත්වන්නැයි එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ මහත්මියගෙන් ඉල්ලා සිටින බව මියගිය හා අතුරුදන් වූවන්ගේ මාපිය එකමුතුව ඉල්ලා සිටියි.කොටි ත්‍රස්වාදින් සිදුකළ ම්ලේච්ඡ මිනිස් ඝාතන හා ජනතාවට සිදුකරපු වධහිංසාවල සැබෑ තොරතුරු හෙළිවි නැති බැවින් ඒ පිළිබඳ නිසි පරික්ෂණයක් කිරීමට පියවර ගත යුතු යැයි ද එම එකමුතුව පෙන්වා දෙයි.ඒ අනුව වීදෙස්ගතව සිටින රුද්‍රකුමාර්,නෙදියවන් වැනි කොටි නායකයන් හා කරුණා අම්මාන්, පිල්ලයාන්,කේ.පී. වැනි දැනට ජීවතුන් අතරේ සිටින සියලු කොට නායකයන් විශේෂ පරික්ෂණ මණ්ඬලයක් ඉදිරියට ගෙන එන්නැයි එම එකමුතුව එ.ජා. මානව හිමිකම් කොමසාරිස්වරියගෙන් ඉල්ලා සිටියි.මේ සම්බන්ධයෙන් ඊයේ (29) කොළඹ නිපොන් හොටලයේ පැවති මාධ්‍ය හමුවකදි අදහස් දැක්වු මියගිය හා අතුරුදන්වූවන්ගේ මාපිය එකමුතුවේ අනුශාසක හා කැඳවුම්කරු ආනන්ද ජයමාන්න මහතා ලෝකයේ සිටින බුද්ධිමත් කාන්තාවක් ලෙස සැලකෙන නවනීදන්පිල්ලේ මහත්මිය එක් පාර්ශ්වයක් පමණක් ලබාදෙන ප්‍රකාශ සැලකිල්ලට නොගෙන දෙපාර්ශ්වයටම සවන්දී වාර්තාවක් සකස් කරන්නැයි තම සංවිධානය ඉල්ලා සිටින බව පැවසීය.මෙහිදී යාපනයේ පදිංචිකාරියක වු මදිඅමුදන් සුගන්දනි මහත්මිය පැවසුවේ තම සැමියා වූ මදියමුදන් සිංහල භාෂාව දන්න අයෙක් නිසාම මහ මගදි තමාත් වයස අවුරුදු දෙකක්වු තම දරුවාත් ඉදිරිපිටදී කුරිරු අන්දමින් මරා දැමීම නිසා දරුවා තවම කම්පනයට පත්ව බියෙන් සිටින බවයි.මෙම ඝාතනය කොටි ත්‍රස්තවාදීන් වසර 2001දි සිදුකළ අතර මාවද අත් අඩංගුවටගෙන දින 18ක් රැඳවුම් භාරයේ තබාගෙන යකඩ රත්කොට මගේ සිරුර පුළුස්සමින් ප්‍රශ්ණ කළ ආකාරය තමාගේ සිරුරේ පිළිස්සුණු කැළැල් පෙන්වමින් විස්තර කළාය.යාපනයේ මරුසවිල් පදිංචි චන්ද්‍රසේකරන් කල්පනා මෙනවිය අදහස් දක්වමින් යාපනයේ විශ්වවිද්‍යාලයේ කාලා අංශයේ ඉගෙනුම ලැබු තම සහෝදරයා වෙඩි තබා ඝාතනය කළ බව පෙන්වා දුන්නාය.සෑම පවුලකම සාමාජිකයකු එල්.ටි.ටි. ඊ. සංවිධානයට සම්බන්ධවිය යුතු යන දැඩි ස්ථවරයේ එම සංවිධනය සිටි අතර ඊට විරුද්ධ වු නිසා සහෝදරයා මරා දැමු බව ඇය පැවසුවාය.දෙමළ ජාතික සන්ධානයේ සම්බන්දන්, සුමන්තිරන්,ශ්‍රීධරන් වැනි නායකයන් මේ ගැන හොඳින් දන්නා අතර ඔවුන් අද දේශපාලන වාසි හා දෙමළ ඩයස්පෝරාවේ ආර්ථිකවාසි තකා යුද්ධය අවසන් සමයේ මාස හයක කාලය ගැන පමණක් පරීක්ෂණ ඉල්ලා සිටින බවට චෝදනා කළාය.ශ්‍රීධරන් එදා පාසැල් ගුරුවරයකු ලෙස හොඳින්ම දන්නවා ඒ කාලයේ දරුවන්ට පාසැල් කාලයෙන් පසු අවි පුහුණුව ලබාදුන් ආකාරය. ඇයි ඔවුන් මේ පිළිබඳව නිහඬව සිටියේ යැයි ඇය ප්‍රශ්න කර සිටියාය.නාගරාජ් ස්කන්ධරාජ් මහතා මධ්‍ය හමුව අමතමින් නවනීදන් පිල්ලේමහත්මිය යාපනයේ පමණක් සංචාරය කිරීම අසාධාරණ වන අතර කොටි සංවිධානය අපට සිදුකර තිබෙන අපරාධ කියන්න මඩකලපුවේ අපටත් අවස්ථාවක් ලබාදෙන ලෙස ඉල්ලුවේය.මම එරාවුර් නගර සභාවේ උපසභාපති ලෙස කටයුතු කළ අතර මගේ නැන්දම්මා හමුදාවට කෑම ලබාදුන් වරදට මරාදැම්මා. මාව අත් අඩංගුවටගෙන දත් කැඩෙන කල් පහරදි හොඳට වධහිංසා පැමුණුවා අවසානයේ රුපියල් ලක්ෂ දෙකක කප්පමක් ලබාදි මම අත් අඩංගුවෙන් බේරුණේ යැයි ඒ මහතා පැවසීය.මඩකලමුවේ සිට පැමිණි පොන්චාමි පෝහවති මහත්මිය වයස අවුරුදු දහසයක් හා දහහතක්වු මගේ දරුවන් දෙදෙනා කොට නිවස ඉදිරිපිටදි අමුඅමුවේ මරාදැමු ආකාරය සිහිපත් කළාය. මෙය වසර 2006දි අගෝසතු 11 සිදුවු බවපැවසු ඇය තම දුක කියන්න නවනීදන්පිල්ලේ මහත්මියගෙන් වේලාවක් ඉල්ලා සිටියාය.මඩකලපුවේ වේලුපිල්ලේ මහේෂ්වරන් මහතා තම සංවිධානයේ දැනට සාමජිකයින් තිස්දහසක් සිටින අතර අසාධාරණයට පත්වු පිරිස මීට වඩා වැඩිබව පැවසුවේය‍.පෙරේදා (28) යාපනයේදි අපි වාර්තාවක් පිල්ලේ මහත්මියට ලබාදුන් අතර අද බණ්ඩාරනායක අනුස්මරණ ජාත්‍යාන්තර සම්මන්ත්‍රණශාලාවේදි ඒ මහත්මිය හමුවෙන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308304</link>
    <topic>ශ්‍රී ලංකා-කොරියා අවබෝධතා ගිවිසුමක්</topic>
    <author>මහින්ද අලුත්ගෙදර</author>
    <content>පාරිසරික සහයෝගීතාව සහ ජල කළමනාකාරිත්වය සම්බන්ධයෙන් ශ්‍රී ලංකාව සහ කොරියාව අතර අවබෝධතා ගිවිසුමකට අත්සන් තබයි. පිරිසිදු පානීය ජලය සැපයීම, සනීපාරක්ෂක පහසුකම් වැඩිදියුණු කිරීම, මලාපවහන පද්ධති වැඩිදියුණු කිරීම සහපරිසර සංරක්ෂණය ආදිය සම්බන්ධයෙන් අවධානය යොමුකරන අදාළ අවබෝධතා ගිවිසුමට අත්සන් කිරීම කොළඹ දී ඊයේ (29) සිදුකෙරිණි.මේ සඳහා ජල සම්පාදන හා ජලාපවහන නියෝජ්‍ය ඇමැතිනී පවිත්‍රා වන්නිආරච්චි මහත්මිය සහ කොරියානු නියෝජ්‍ය පරිසර ඇමැති ග්යුෂේක් බයේක් මහතා අත්සන් කළහ. ජල සම්පාදන හා ජලාපහන ඇමැති දිනේෂ් ගුණවර්ධන මහතා ඉදිරියේදී මේ ගිවිසුමට අත්සන් කිරීම සිදුවිණි.රාජ්‍ය අංශයේ ආයතන, විවිධ සංවිධාන, පර්යේෂණ ආයතන මෙන්ම කර්මාන්ත අතර ජල සැපයුම බෙදා හැරීම, අපතේ යන ජලය කළමනාකරණය සම්බන්ධ දැනුම, ප්‍රතිපත්ති, තොරතුරු තාක්ෂණය ආදිය සම්බන්ධයෙන් ශ්‍රී ලංකාව සහ කොරියාව අතර විශේෂ අවධානය යොමුකිරීම සහ දැනුම හුවමාරුකර ගැනීම මේ අවබෝධතා ගිවිසුමට අත්සන් කිරීමේ අරමුණ වෙයි.තෙදින නිල සංචාරයක් සඳහා ශ්‍රී ලංකාවට පැමිණි කොරියානු අගමැති හොන්ග් වොන් චන්ග් මහතාගේ ප්‍රධානත්වයෙන් කොරියා - ශ්‍රී ලංකා පාරිසරික සහයෝඟීතා සමුළුව කොළඹදී ඊයේ (29) පැවැති අතර එම සමුළුවට සමඟාමීව මේ අවබෝධතා ගිවිසුමට අත්සන් කිරීමද විශේෂත්වයක් විය.කොරියානු විදේශ කටයුතු අමාත්‍යාංශය, පරිසර අමාත්‍යාංශය, ජල සම්පාදන හා ජලාපවහන අමාත්‍යාංශය සහ පරිසර හා පුනර්ජනනීය බලශක්ති අමාත්‍යාංශය එක්ව මෙය සංවිධාන කෙරිණි.මෙහිදී අදහස් පදක්මින් කොරියානු අගමැතිවරයා සදහන් කළේ ජල කළමනාකරණය සම්බන්ධයෙන් තම රට ලබා තිබෙන තාක්ෂණික අත්දැකීම් අනුව ශ්‍රී ලංකාව සමඟ සහයෝඟයෙන් කටයුතු කිරීමට සූදානම් බවයි.ශ්‍රී ලංකාව සහ කොරියාව අතර ද්වීපාර්ශවික සබඳතා ශක්තිමත්ව පවතින බවද ඉදිරියටත් ශ්‍රී ලංකාවේ සංවර්ධන අවශ්‍යතා වෙනුවෙන් සහයෝගය ලබාදෙන බවද ඒ මහතා ප්‍රකාශ කළේය.මෙහිදී වැඩිදුරටත් අදහස් දක්වමින් හෙතෙම සදහන් කළේ පසුගිය වසරේ කොරියාවේ සෝල් නුවරදී පැවැති ජල කළමනාකාරිත්ව සමුළුවේදී ඇති කරගත් ජල කළමනාකරණය පිළිබඳ සහයෝඟීතාව සම්බන්ධයෙන් වැඩි අවධානය යොමුකර තිබෙන බවත් එහි ප්‍රතිඵලයක් වශයෙන් ශ්‍රී ලංකාවේ දී අවබෝධතා ගිවිසුමකට අත්සන් කිරීමට හැකිවූ බවත්ය.මෙවර සමුළුව ශ්‍රී ලංකාව සහ කොරියාව අතර පවතින පාරිසරික සහයෝඟීතාව ප්‍රවර්ධනයට හේතුවන බව සදහන් කළ කොරියානු අගමැතිවරයා අද වනවිට පාරිසරික ආපදාවන් දරුණු ලෙස බලපෑම හේතුවෙන් එය මානව වර්ගයාට තර්ජනයක් වී තිබෙන බවද එවැනි ප්‍රශ්න සම්බන්ධයෙන් විසඳුම් ලබා නො‍දෙන්නේ නම් තිරසාර සංවර්ධනයට සහ යහපත් ජීවිතයක් ගතකිරීමට බලපෑම් එල්ලවන බවද පැවසීය.ලෝකයේ සියලු රටවල් ගෝලීය පාරිසරික තත්ත්වයන් සම්බන්ධයෙන් එක්ව කටයුතු කිරීමේ අවශ්‍යතාවය පෙන්වාදුන් හොන්ග් වොන් චන්ග් මහතා ශ්‍රී ලංකාවේ ආර්ථික සංවර්ධනය කඩිනම් කිරීමේ තත්ත්වයන් තුළ මේ ගැටළු සම්බන්ධයෙන් විශේෂ අවධානය යොමු කිරීම ඉතාම වැදගත් බවද පෙන්වා දුන්නේය.පසුගිය 70 - 80 දශකවලදී කොරියාව මෙවැනි ප්‍රශ්න රැසකට මුහුණදුන් බව සිහිපත් කළ කොරියානු අගමැතිවරයා ඒ වෙනුවෙන් තම රට පාරිසරික ප්‍රතිපත්ති නිර්මාණය කළ බවද ඒ සමඟම හරිත තාක්ෂණ සංවර්ධනය වෙනුවෙන් ආයෝජනය කළ බවද සඳහන් කළේය.මෙහිදී අදහස් දක්වමින් ජල සම්පාදන හා ජලපවහන ඇමැති දිනේෂ් ගුණවර්ධන මහතා සඳහන් කළේ ශ්‍රී ලංකාව සහ කොරියාව අතර සංස්කෘතික, සමාජයීය, ආර්ථික, සංවර්ධන හා වෙළෙඳ ඇතුළු අංශ රාශියකින් සබඳතා පවතින බවත් ශ්‍රී ලංකාවේ සංවර්ධනය හා දියුණුව වෙනුවෙන් ඉතිහාසයේ සිට කොරියානු රජය කොටස්කරුවෙකු වශයෙන් ක්‍රියාකරන බවත්ය.ජනාධිපති මහින්ද රාජපක්ෂ මහතාගේ කොරියානු සංචාරයේදී දෙරට අතර සහයෝගීතාව ශක්තිමත් කර ගැනීම මෙන්ම කොරියාවේ දියුණුව සම්බන්ධයෙන් අත්දැකීම් ලබාගත් බව පෙන්වා දුන් ඇමැතිවරයා කොරියානු රජයේ ආධාර මත මේ වනවිට ශ්‍රී ලංකාවේ ව්‍යාපෘති රැසක් ක්‍රියාත්මක වන බවද කොරියානු ජාත්‍යන්තර සහයෝගීතා ආයතනය ඒ වෙනුවෙන් සහාය ලබාදෙන බවද සඳහන් කළේය.උසස් අධ්‍යාපන ඇමැති එස්.බී දිසානායක, නියෝජ්‍ය ඇමැතිවරුන් වන ගීතාංජන ගුණවර්ධන, නිරූපමා රාජපක්ෂ, අබ්දුල් කාදර්, ශ්‍රී ලංකාවේ කොරියානු තානාපති ජොන්ග් මූන් චොයි මහත්ම මහත්මීහූ ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308305</link>
    <topic>ජාත්‍යන්තරය සමඟ දැනුම හුවමාරුකර ගැනීමට කදිම අවස්ථාවක්</topic>
    <author>අසේල කුරුළුවංශ</author>
    <content>ජාත්‍යන්තරය හා පුළුල් ලෙස දැනුම හුවමාරු කරගැනීමට අවශ්‍ය පසුබිම පොදු රාජ්‍ය මණ්ඩල නායකත්ව සමුළුව තුළින් ශ්‍රී ලංකාවට හිමිවන බව ඌව වෙල්ලස්ස විශ්වවිද්‍යාලයේ උපකුලපති මහාචාර්ය රංජිත් ප්‍රේමලාල් ද සිල්වා මහතා පවසයි.ක්ෂිතිජයට ඔබ්බෙන් ලොව දකින්නෙකු මෙරට විශ්වවිද්‍යාල තුළින් සමාජගත කිරීම සඳහා වන උසස් අධ්‍යාපන අමාත්‍යාංශයේ වැඩපිළිවෙළෙහි ප්‍රතිලාභ අත්විඳින්නට සිසුන් යා යුතු මඟ මෙම සමුළුව හරහා තව තවත් පුළුල් වනු ඇති බවද ඒ මහතා කීය.පොදු රාජ්‍ය මණ්ඩලීය රටවල විශ්වවිද්‍යාලයන්හි උපකුලපතිවරුන්ගේ රැස්වීමක් ඉදිරියේදී පැවැත්වෙන ‍බවත් ඊට සහභාගීවීමට තමන්ටද ආරාධනාවක් ලැබී ඇති බවත් පැවසූ ඒ මහතා මෙමඟින් එම රටවල විශ්වවිද්‍යාල අතර පවතින්නා වූ සබඳතාව තව තවත් පුළුල් වන බවද අවධාරණය කළේය.පෙර රජ දවස වාරි කර්මාන්තය තුළින් පෙන්නුම් කරන අපේ පාරම්පරික ඉංජිනේරු තාක්ෂණ හැකියාවන් දේශීය වෙදකමේ හාස්කම් ආදි අපේ උරුමයන් ලෝකයට ගෙන යෑමට මෙය කදිම අවස්ථාවක් බවද මහාචාර්ය රංජිත් ප්‍රේමලාල් පවසයි.මෙරට විශ්වවිද්‍යාල පද්ධතිය තුළ ඉහළ මට්ටමින් පර්යේෂණ ව්‍යාපෘතින් ක්‍රියාත්මක වන බවත් ඒවා ජාත්‍යන්තරයට ගෙනයෑමට මෙම සමුළුව හරහා ගොඩනැගෙන සම්බන්ධතා ඉවහල් වනු ඇති බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308306</link>
    <topic>කච්චතිවු අයිති ශ්‍රී ලංකාවටයි</topic>
    <author>මහින්ද අලුත්ගෙදර</author>
    <content>කච්චතිවු දූපතේ පූර්ණ අයිතිය ශ්‍රී ලංකාව සතු බව ඉන්දීය විදේශ කටයුතු අමාත්‍යාංශය අවධාරණය කරයි.එම දූපතේ අයිතිය සහ එය ඉන්දියාවට පවරා ගැනීමක් සම්බන්ධයෙන් කිසිඳු විවාදයක් ඉන්දීය පාර්ලිමේන්තුවේදී අනවශ්‍ය බව එරට විදේශ කටයුතු අමාත්‍යාංශය ලෝක් සභාව හමුවේ ප්‍රකාශ කරයි.ඉන්දීය විපක්ෂයේ ඇතැම් පක්ෂ ශ්‍රී ලංකාවේ කච්චතිවු දූපත පවරා ගැනීම සම්බන්ධයෙන් ඉන්දීය ‍ලෝක් සභාවේදී සිදුකළ ප්‍රශ්න කිරීම්වලට ප්‍රතිචාර දක්වමින් එරට විදේශ කටයුතු අමාත්‍යාංශය ඉන්දීය කතානායකවරයා වෙත ලිපියක් යොමුකරමින් මේ බව ප්‍රකාශකර ඇතැයි වාර්තා වෙයි.තම පටු වාසි සහ දේශපාලන අරමුණු වෙනුවෙන් කච්චතිවු දූපත ඉන්දියාවට පවරා ගන්නා ලෙස ඉන්දීය රජයට බලකර සිටියද මීට කළකට පෙර දෙරටේ එකඟතාවයකට අනුව මේ දූපතේ පූර්ණ අයිතිය ශ්‍රී ලංකාවට ලබාදී තිබෙන බවද ඉන්දීය විදේශ කටයුතු අමාත්‍යාංශය සිය ලිපිය මඟින් පෙන්වාදී තිබේ.ශ්‍රී ලංකාව සහ ඉන්දියාව අතර ඉතිහාසයේ සිට දැඩි මිත්‍රත්වයක් සහ බැදීමක් පවතින බව පෙන්වාදී තිබෙන එම අමාත්‍යාංශය ඒ අනුව දෙරටේ මිතුදමට හානිවන කිසිඳු විවාදයක් සඳහා ඉන්දීය පාර්ලිමේන්තුවේ ඉඩදිය යුතු නැතැයිද සදහන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308307</link>
    <topic>පොදුරද ම‍ඩුලු ජනතා සංසදය නොවැම්බර් 10දා ගාල්ලේ දී</topic>
    <author>ධනුෂ්ක ගොඩකුඹුර</author>
    <content>පොදු රාජ්‍ය මණ්ඩල රාජ්‍ය නායක හමුවට සමගාමීව පැවැත්වෙන පොදු රාජ්‍ය මණ්ඩල ජනතා සංසදය ජනාධිපති මහින්ද රාජපක්ෂ මහතාගේ සහ පොදු රාජ්‍ය මණ්ඩලයේ මහලේකම් කමලේෂ් ශර්මා මහතාගේ ප්‍රධානත්වයෙන් නොවැම්බර් 10 වැනි දින ගාල්ලේදී ආරම්භ කෙරේ.ඕනෑම රටක රජයේ ප්‍රතිපත්ති තුළින් සිවිල් ජනතාවගේ මතය නියෝජනය විය යුතු යැයි විශ්වාස කරන පොදු රාජ්‍ය මණ්ඩල ජනතා සංසදය සහශ්‍රක සංවර්ධන අරමුණු අනුව ඉදිරි දෙවසර තුළ පොදු රාජ්‍ය මණ්ඩලීය රටවල ප්‍රතිපත්ති කෙසේ සකස් විය යුතු දැයි මෙහිදී සාකච්ඡා ක‍රන බව 2013 පොදු රාජ්‍ය මණ්ඩලීය රාජ්‍ය නායක සමුළුවේ අනු කමිටු සභාපති වෛද්‍ය ලලිත් චන්ද්‍රදාස මහතා පැවසීය.නොවැම්බර් මස 10 -14 දිනවල පැවැත්වෙන මෙම සැසියේදී සාකච්ඡා කෙරෙන කරුණු ඇතුළත් කෙටුම්පතක් නොවැම්බර් මස 16 වැනි දින පැවැත්වෙන පොදු රාජ්‍ය මණ්ඩලීය රටවල විදේශ ඇමැතිවරුන්ගේ හමුවට ඉදිරිපත් කිරීමට නියමිත බවත් ඒ සම්බන්ධයෙන් සාකච්ඡා කරන විදේශ ඇමැතිවරුන් එම කෙටුම්පත පොදු රාජ්‍ය මණ්ඩලීය රටවල රාජ්‍ය නායකයන්ගේ අවධානය පිණිස ඉදිරිපත් කරන බවත් ඒ මහතා කීවේය.ලලිත් චන්ද්‍රදාස මහතා මෙසේ ප්‍රකාශ කළේ පොදු රාජ්‍ය මණ්ඩලීය ජනතා සංසදය සම්බන්ධයෙන් කරුණු දැක්වීමට රජයේ ප්‍රවෘත්ති දෙපාර්තමේන්තුවේදී ඊයේ (29) පැවැති මාධ්‍ය හමුවකට එක්වෙමිනි.පොදු රාජ්‍ය මණ්ඩලීය රාජ්‍ය නායක සමුළුව පැවැත්වෙන අවස්ථාවේ ඊට සමගාමීව ව්‍යාපාරික හමුව, තරුණ හමුව සහ ජනතා සංසදයද පැවැත්වෙන අතර මේ අතරින් වැඩිම ජන සහභාගීත්වයක් දරන සමුළුව වන්නේ ජනතා සංසදයයි.පොදු රාජ්‍ය මණ්ඩලීය රටවල් 54 ක නියෝජිතයන් එක් වන මෙම ජනතා සංසදයට මෙරට සිවිල් සංවිධාන නියෝජිතයන් 250 දෙනකු පමණ සහභාගීවීමට නියමිත බවත් සංසදයට එක්වන නියෝජිතයන්ට උතුර, දකුණ සහ ඌව ප්‍රදේශවල සංචාරය කිරීමට අවස්ථාව සලසා ඇති බවත් චන්ද්‍රදාස මහතා පැවසීය.සේවා ලංකා, සර්වෝදය සහ පළාත් පාලන ආයතන සම්මේලනය යන සිවිල් සංවිධානවල සහ රජයේ දායකත්වයෙන් මෙවර සංසදය මුළු දෙයි.මේ සම්බන්ධයෙන් මහජන අදහස් විමසීමක් රටවල් 14ක පවත්වා ඇති අතර මෙරටදී එය පැවැත්වුණේ කොළඹ, නුවර සහ ගාල්ල ප්‍රදේශ මූලික කොට ගනිමිනි.පොදු රාජ්‍ය මණ්ඩල පදනමේ නියෝජ්‍ය අධ්‍යක්ෂ ම්යින් ගාර්ෂියා, සන්නිවේදන කළමනාකරු සාරා ගිලීඅන් මහත්මීහූ ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308308</link>
    <topic>අර්ථසාධක අරමුදලේ සාමාජිකයන්ට ශේෂයෙන් 30%ක්</topic>
    <author>අනුර ප්‍රේමලාල්</author>
    <content>සේවක අර්ථසාධක අරමුදලේ සාමාජිකයන්ට හිමි ශේෂයෙන් 30%ක් ලබාදීමේ වැඩපිළිවෙළ සඳහා දැන් සියල්ල සූදානම් බව කම්කරු හා කම්කරු සබඳතා ඇමති ගාමිණි ලොකුගේ මහතා ප්‍රකාශ කරයි.සමහර වෘත්තීය සමිති ‍ද්වේශ සහගත ලෙස මේ සම්බන්ධයෙන් ප්‍රකාශ නිකුත් කර ඒවා සම්පුර්ණයෙන්ම අසත්‍ය ප්‍රකාශ බව ඇමතිවරයා 'දිනමිණ' වෙත අදහස් දක්වමින් පැවසීය.මේ පිළිබඳ ගැසට් පත්‍රයද සූදානම්වි තිබෙන අතර අදාළ අනුමැතිය සඳහා පාර්ලිමේන්තුවට යොමුකර ඇතැයි ලොකුගේ මහතා පැවසීය. සේවක අර්ථසාධක අරමුදලේ 30% ක මුදල ලබාදීමට ඕනේ තරම් මුදල් තිබෙන බව වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n1308309</link>
    <topic>වෑන් රියැදුරු දින 90ක් රඳවා තබා ගැනීමට අවසර</topic>
    <author>ගම්පහ මධ්‍යම සමූහ ඔලිවර් පෙරේරා</author>
    <content>ගම්පහ නගරයේ රෝහල ඉදිරිපිට පිහිටි මූල්‍ය සමාගමකට ආයුධ සන්නද්ධව කඩා වැදී රුපියල් එක්කෝටි අසූලක්ෂ හැටදහස් හාරසියයක මුදලක් කොල්ලකෑමේ සිද්ධියට යොදාගත් වෑන් රථයේ රියදුරා විමර්ශන කටයුතු සඳහා දින 90ක කාලයක් රඳවා ගැනීමේ නියෝග මත රඳවා තබා ගැනීමට ගම්පහ මහේස්ත්‍රාත් ටිකිරි ජයතිලක මහතා ඊයේ (29) පොලිසියට අවසර දුන්නේය.බස්නාහිර පළාත් උතුර පොලිස් අපරාධ කොට්ඨාසයට රඳවා තබා ගැනීම සඳහා මහේස්ත්‍රාත්වරයා අවසරය ලබා දුන්නේ නෙළුවේ පදිංචිකරුවකු වන ඩී.පී. චමින්ද තුෂාර නමැති සැකකරුය.මෙම සැකකරු පෑලියගොඩ අපරාධ විමර්ශන අංශයේ නිලධාරීන් විසින් ඊයේ (29) අධිකරණය වෙත ඉදිරිපත් කරන ලදී.විමර්ශනය පිළිබඳ ‍කරුණු දැක්වූ ගම්පහ පොලිසිය අපරාධය සඳහා පැමිණි සැකකරුවන් ගමන්ගත් වෑන් රථය පැදවූ මෙම සැකකරුගෙන් දීර්ඝ ලෙස ප්‍රශ්න කර තොරතුරු ලබා ගැනීමට අවශ්‍ය නිසා සැකකරු රැඳවුම් නියෝග මත රඳවා තබා ගැනීමට අවසර ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083010</link>
    <topic>දැයට කිරුළ සංවර්ධන වැඩසටහනත් සමඟ අනුරපුර දෙස් විදෙස් සැමගේ අවධානයට</topic>
    <author>කිත්සිරි වනසිංහ</author>
    <content>දැයට කිරුළ සංවර්ධන වැඩසටහනින් පසු අනුරාධපුර ශුද්ධ නගරය දෙස් විදෙස් ව්‍යාපාරිකයින්ගේ අවධානයට ලක්ව ඇතැයි අනුරාධපුර නගරාධිපති එච්. පී. සෝමදාස මහතා පැවසීය.අනුරාධපුර බැංකු පෙදෙසේ දිලූක් ටී. වී. එස්. නව ප්‍රදර්ශනාගාරය විවෘත කිරීමෙන් අනතුරුව දිනමිණ වෙත කරුණු දක්වමින් නගරාධිපතිවරයා මේ බව පැවසීය.විශේෂයෙන් හෝටල් කර්මාන්ත කෙරෙහි මේ වන විට දැඩි අවධානයක් යොමු වී ඇති අතර නව කර්මාන්තකරුවන් ද තම ඉලක්ක සපුරාගත හැකි නගරයක් ලෙස අනුරාධපුර නගරය තෝරාගෙන ඇතැයි ද හෙතෙම අවධාරණය කරයි.දිනකට 5000 ක පමණ පිරිසක් අනුරාධපුර නගරයට විවිධ වූ කටයුතු සඳහා පැමිණෙන බවත්, දැයට කිරුළ සංවර්ධන වැඩසටහනින් පසු නගරයේ පවතින පොදු පහසුකම්වල සංවර්ධනය මෙන්ම පි‍්‍රයමනාපභාවය මේ සියල්ලට මුල් වූ බවත් හෙතෙම කියා සිටී.ජනාධිපතිතුමන්ගේ උපදෙස් මත ක්‍රියාත්මක කෙරුණ අනුරාධපුර පිවිතුරු පුරවර වැඩසටහන තුළින් නගරය ආලෝකමත් වූවා සේම සෑම අංශයකම සංවර්ධනය මෙවැනි ව්‍යාපාරිකයින් බිහිවීමට තුඩු දී ඇතැයි ද එච්. පී. සෝමදාස මහතා වැඩිදුරටත් පැවසීය.නගරාධිපතිවරයා අතින් විවෘත කෙරුණ ටී. වී. එස්. නව ප්‍රදර්ශනාගාරය තුළින් රජයේ සේවකයන්ට යතුරු පැදියක් මිලදී ගැනීමේදී විශේ්ෂ සහනයක් ලබාදීමට කටයුතු කර ඇති බවත්, යතුරු පැදි මිලදී ගැනීම සඳහා අවශ්‍ය සියලු ණය පහසුකම් මෙම ආයතනය තුළින්ම ඉටුකර දීමට නියමිත බවත්, එහි කළමනාකරු දිලුක් චන්දන වීරසේන මහතා පැවසීය.මෙම ආයතනය විවෘත කිරීමේ අවස්ථාවට අනුරාධපුර මහ නගර සභාවේ නාගරික මන්ත්‍රී (එ. ජ. නි. ස.) මොහොමඩ් අන්සාර්, දේශීය ආදායම් දෙපාර්තමේන්තුවේ හිටපු අධ්‍යක්‍ෂ ජනරාල් කේ. එම්. එස්. කන්දෙගෙදර මහතා ඇතුළු රාජ්‍ය නිලධාරීන් මෙන්ම ව්‍යාපාරිකයින් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083011</link>
    <topic>ශ්‍රී ලංකාව දියර කිරෙන් ස්වයංපෝෂිත කිරීමට නවසීලන්ත රජයේ පූර්ණ සහාය පළවේ</topic>
    <author/>
    <content>ශ්‍රී ලංකාව කිරි නිෂ්පාදනයෙන් වසර 2016 වන විට ස්වයංපෝෂිත කිරීමේ වැඩසටහන සදහා අනුග්‍රහය සහ පූර්ණ සහයෝගය ලබාදීමට නවසීලන්ත රජය ඊයේ සිය එකඟත්වය පළ කළේය.මේ යටතේ දේශීය කිරි නිෂ්පාදනය ප්‍රචලිත කිරීම, කිරි ගොවින් දිරිමත් කිරීම සහ උසස් තත්ත්වයේ කිරි ගවයින් ප්‍රවර්ධනය කිරීමේ ඇතුළු වැඩසටහන්වලට සහාය ලබාදීමටද කිරි ගොවිපොළවල් ආරම්භ කිරීමට සහ කිරි නිෂ්පාදනය සදහා අවශ්‍ය ආධාර, දැනුම සහ තාක්ෂණය ලබාදීමටද නවසීලන්ත රජය ඉදිරියේදී කටයුතු කරනු ඇත.දැනට ශ්‍රී ලංකාවේ සංචාරයක නිරතවන නවසීලන්තයේ විදේශ කටයුතු ඇමැති මුරේ මැක්කුලි මහතා ආර්ථික සංවර්ධන ඇමැති බැසිල් රාජපක්ෂ මහතා හමුවී ආර්ථික සංවර්ධන අමාත්‍යාංශයේදී අගෝස්තු 29වැනිදා පස්වරුවේදී පැවැත්වූ සාකච්ඡාවකින් අනතුරුව ඇමැති බැසිල් රාජපක්ෂ මහතාගේ ඉල්ලීමක් මත නවසීලන්ත රජය මෙම එකඟත්වය පළකරනු ලැබීය.මේ පිළිබඳව නවසීලන්ත රජය සහ ශ්‍රී ලංකා රජය අතර අවබෝධතා ගිවිසුමක් ලබන නොවැම්බර් මසදී අත්සන් කිරීමටද එහිදි යෝජනා විය.ලබන නොවැම්බර් මස 10 සිට 17 දක්වා කොළඹදී පැවැත්වෙන පොදුරාජ්‍ය මණ්ඩලීය සමුළුවට සහභාගිවන නවසීලන්ත අග්‍රාමාත්‍ය ජෝන් කී සහ ශ්‍රී ලංකා ජනාධිපති මහින්ද රාජපක්ෂ යන මහත්වරුන් එම ගිවිසුමට අත්සන් තැබීමට යෝජිතය.මෙයට කලින්ද කොළඹ ක්‍රමය යටතේ වසර 1965දී කොළඹ ක්‍රමය යටතේ දේශීය කිරි කිරි නිෂ්පාදනය ප්‍රචලිත කිරීම සහ කිරි ගොවින් දිරිමත් කිරීම සදහා නවසීලන්ත රජය මගින් අඹේවෙල ඇතුළු ගොවිපොලවල කිරි නිෂ්පාදනය සදහා අනුග්‍රහය ලබාදී තිබිණි. ශ්‍රී ලංකාවේ දැනට සිටින ලියාපදිංචි කිරි ගොවින්ගේ සංඛ්‍යාව 238,322කි. එමෙන්ම ලියාපදිංචි නොවූ ‍සුළු ගොවීන් සංඛ්‍යාව ලක්ෂයකට ආසන්නය.ශ්‍රී ලංකාවේ පාරිභෝගිකයින්ට උසස් වර්ගයේ ආනයනික කිරිපිටි රජයේ සෞඛ්‍ය ප්‍රමිතීන්ට අනුකූලව ලබාදීමට සහතික වන බවද ශ්‍රී ලංකාවේ සෞඛ්‍ය ඇතුළු අදාල අංශ සමඟ සම්පුර්ණ සහයෝගිතාවයෙන් එකඟව කටයුතු කිරීමටද නවසීලන්ත රජය ක්‍රියාකරන බව නවසීලන්ත විදේශ කටයුතු ඇමැති මුරේ මැක්කුලි මහතා ආර්ථික සංවර්ධන ඇමැති බැසිල් රාජපක්ෂ මහතා වෙත මෙහිදී අවධාරණය කරනු ලැබීය.දැනට බියගම පවත්වාගෙන යන කිරි නිෂ්පාදනාගාරය මගින් දියර කිරි වඩ වඩාත් ලබාගැනීමටත් ඒ සදහා කිරි ගොවීන් දිරිමත් කිරීමේ විශේෂ වැඩසටහනක් ක්‍රියාත්මක කිරීමටද අදහස් කර තිබේ.ශ්‍රී ලංකාවේ දැනට දියර කිරි අවශ්‍යතාවයෙන් දේශීය වශයෙන් නිෂ්පාදනය වන්නේ සියයට 33ක ප්‍රමාණයකි. ඉතිරි සියයට 67ක ප්‍රමාණය විදේශියන්ගෙන් ආනයනය කිරීමට සිදුවේ.ජනාධිපති මහින්ද රාජපක්ෂ මහතාගේ නායකත්වයෙන් රජය වසර 2005 සිට 2012 දක්වා සසදන කල මුළු කිරි නිෂ්පාදනය දස ලක්ෂ 107කින් වැඩිවී ඇත. එය සියයට 56ක වැඩිවීමකි වැඩිවී ඇති කිරි ගවයින් සංඛ්‍යාව 150,000කි.උසස් තත්ත්වයේ කිරි ගවයින් තව ලක්ෂ 3කින් කිරි දොවා ගත් විට ශ්‍රී ලංකාව දියර කිරෙන් ස්වයංපෝෂිත කල හැකි බව පශු සම්පත් විශේෂඥයින්ගේ අදහස වී තිබේ ශ්‍රී ලංකා සත්ව නිෂ්පාදන සහ සෞඛ්‍ය නිෂ්පාදන වාර්තා අනුව ශ්‍රී ලංකාවේ ඒක පුද්ගල දෛනික කිරි පරිභෝජනය මිලි ලීටර් 135කි.ආර්ථික සංවර්ධන ඇමැති බැසිල් රාජපක්ෂ මහතා සමග නවසීලන්ත විදේශ කටයුතු ඇමැති මුරේ මැක්කුලි මහතා පැවැත්වූ මෙම සාකච්ඡාවට නවසීලන්ත විදේශ කටයුතු සහ වෙළෙඳ අමාත්‍යාංශයේ නියෝජ්‍ය ලේකම් ඇන්ඩියා ස්මිත්, ශ්‍රී ලංකාවේ නවසීලන්ත මහ කොමසාරිස් ඇවරිල් හෙන්ඩසන්, නියෝජ්‍ය මහ කොමසාරිස් වැන්ඩි මැතිවිස් යන මහත්ම මහත්මීන් ඇතුළු ඉහළ පෙළේ නියෝජිත පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083012</link>
    <topic>ස්ත්‍රි දූෂණයට, මංකොල්ලවලට කප් ගහපු මීගමුවේ අනංගයා වරකාපොල දී දැලේ</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>විවාහ ගිවිසගන්නා බවට පොරොන්දු වී පොලිස්ථාන දහහතක රූමත් තරුණියන් සහ කාන්තාවන් රවටාගෙන නිවාඩු නිකේතනවලට ගෙනගොස් බීමවලට මත් ද්‍රව්‍ය කලවම් කර ඔවුන් සිහි නැතිවූවාට පසුව ඔවුන්ව දූෂණය කර රන් ආභරණ, මුදල්, දුරකථන සොරාගත් පුද්ගලයෙකු වරකාපොළ පොලිසිය විසින් (28 රාත්‍රි) හෝමාගම දී අත්අඩංගුවට ගෙන ඇත.මොහු අත්අඩංගුවට ගෙන ඇත්තේ කෑගල්ල ප්‍රදේශයේ කාන්තාවක් විවාහ කරගන්නා බවට පොරොන්දු වී වරකාපොල අඹේපුස්ස තානායමකට ගෙනැවිත් ඇය මත් පෙති මගින් සිහිසුන් කර පන්ලක්‍ෂ පනස් එක්දහසක් වටිනා රන්භාණ්ඩ හා ජංගම දුරකථනය සොරාගෙන කාන්තාවට අතවර කළ සිද්ධියක් මුල්කරගෙනය.මෙම කාන්තාව වරකාපොළ පොලිසියට කරන ලද පැමිණිල්ලකට අනුව පරීක්‍ෂණ පවත්වා සැකකරු අත්අඩංගුවට ගැනීමට හැකිව ඇත.අත්අඩංගුවට පත් මෙම සැකකරු අඹේසිංහපුර මීගමුව පදිංචි මොහොමඩ් නජු ඩු ඩීන් රොෂාන් නැමැති 36 හැවිරිදි අයෙකි.සැකකරු අත්අඩංගුවට ගෙන පරීක්‍ෂණ කරද්දී පොලිස් ස්ථාන 17ක තරුණියන් විවාහ කරගන්න බවට පොරොන්දු වී විවිධ නවාතැන්පලවලට ගෙනගොස් ඔවුන්ට මත් වතුර පානය කිරීමට දී සිහිමුර්ජාවූ පසු ඔවුන් සතු කන කර ආභරණ සහ ජංගම දුරකථන සොරකම් කර දූෂණයට ලක්කර පලායාම විත්තිකරුගේ ක්‍රියාකලාපය බව පොලිසිය පවසයි.මේ අනුව වරකාපොල, ගොකරැල්, පානදුර, සෙවනගල, කොස්ගොඩ, කලුතර, ගම්පහ, දෙහිවල, සීදුව, බදුල්ල, නාරාහේනපිට, කෙසෙල්වත්ත, රත්නපුර, කුලියාපිටිය, අත්තනගල්ල යන පොලිස් කොට්ඨාසවල පදිංචි කාන්තාවන් මෙම රන් භාණ්ඩ සොරකමට හා දූෂණයට ලක්වූ අය වෙති.මෙම සැකකරු දැනටමත් මහනුවර, අත්තනගල්ල, කුලියාපිටිය රත්නපුර අධිකරණවලට අත්‍යාවශ්‍ය පුද්ගලයෙකු වශයෙන් විවෘත වරෙන්තු නිකුත් කර ඇත. මොහු විවිධ නම් ගම්වලින් පෙනීසිට අපරාධ සිදුකළ බව පොලිසිය පවසයි.මොහු සිදුකළ අපරාධ හා මංකොල්ලකෑම් අතර වරකාපොළ පොලිසියට රුපියල් පන්ලක්‍ෂ පනස්දහසක මුදලක් සොරාගෙන ඇති බවට පැමිණිලි ලැබී ඇති අතර නාරාහේන්පිට පොලිසියට රුපියල් එක්ලක්‍ෂ හැටදහසක මුදලක්ද කෙසෙල්වත්ත පොලිසියට හතලිස් තුන්දහසක මුදලක්ද, ගුවන්තොටුපොළ ‍ෙපාලිසියට දසදහස් හත්සියයක මුදලක්ද ගම්පහ පොලිසියට දහදහසක මුදලක්ද කොස්ගොඩ පොලිසියට රුපියල් තුන්ලක්‍ෂ පනස් තුන්දහසක මුදලක් ද සෙවනගල පොලිසියට රුපියල් හැටඅටදහස් පන්සියයක මුදලක්ද පානදුර පොලිසියට රුපියල් පහලොස් දහසක මුදලක්ද වංචාකර ඇති බව වරකාපොල පොලිසිය කරන ලද පරීක්‍ෂණවලදී හෙළිවී ඇත.මෙම සැකකරු මෙතෙක් වංචාකළ මුදල්වල සහ රන් ආභරණ වල සත්‍යතාවය මෙතෙක් හෙලි වී නොමැති අතර කෑගල්ල ජ්‍යෙෂ්ඨ පොලිස් අධිකාරී පි‍්‍රයලාල් දිසානායක, පොලිස් අධිකාරි ශි‍්‍රයන්ත පීරිස්, වරකාපොල පොලිස් ස්ථානාධිපති නිහාල් කුලතුංග, පොලිස් පරීක්‍ෂක පී. ජේ. පතිරණ අපරාධ අංශයේ ස්ථානාධිපති අනුර යන මහත්වරුන්ගේ මෙහෙයවීම් යටතේ උපපොලිස් පරීක්‍ෂක ප්‍රියරත්න, පොලිස් සැරයන් 8199 විජේසිංහ, පොලිස් සැරයන් 48828 කුලතුංග, පොලිස්ැසැරයන් 64458 පුෂ්පකුමාර, පොලිස් කොස්තාපල් 7940 සුනිල් මහත්වරු වැඩිදුර පරීක්‍ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083013</link>
    <topic>මහාධිකරණය හමුවේ වරද පිළිගත් පියාට වසර 1 1/2ක සිර දඩුවම් හා දඩ</topic>
    <author>අනුරාධපුර - මධ්‍යම විශේෂ</author>
    <content>තම දරුවාගේ මුහුණ ගිනි පෙනෙල්ලකින් පිළිස්සූ බවට අනුරාධපුර මහාධිකරණය හමුවේ අධිචෝදනා ලැබ සිටි පියෙකු එකී චෝදනාවට වරදකරු බවට මහාධිකරණය හමුවේ වරද පිළිගැනීමෙන් අනතුරුව ඔහුට මාස 18 ක බරපතළ වැඩ සහිත සිර දඩුවමක් සමඟ දඩ මුදල් ගෙවන ලෙස උතුරු මැද පළාත්බද මහාධිකරණ විනිසුරු සුනන්ද කුමාර රත්නායක මහතා නියෝග කළේය.විත්තිකරුට නියම කළ මාස 18 ක සිර දඩුවම වසර 10 කට අත්හිටවු විනිසුරුවරයා රුපියල් 30 000 ක දඩ මුදලක් ගෙවන ලෙසද නියෝග කළේය. දඩුවම් නියම වුයේ හොරොව්පතාන කිඹුල්පැටියාව පදිංචි මල්හාමිගේ පියදාස නැමැත්තාටයි .2009 වර්ෂයේ ජනවාරි මස 18 වැනි දින හෝ ඊට ආසන්න දිනකදී හොරව්පොතාන පොලිස් වසමේ කිඹුල්පැටියාව ප්‍රදේශයේ පදිංචි 18 ට අඩු බාලවයස්කාර සිය දරුවාගේ මුහුණ ගිනි පෙනෙල්ලකින් පුලුස්සා තුවාල කිරීමත් ඔහුට පහර දී තුවාල සිදුකිරීමත් යන චෝදනාව මත විත්තිකරුට එරෙහිව නීතිපතිවරයා විසින් අනුරාධපුර මහාධිකරණය හමුවේ අධිචෝදනා ගොනු කර තිබුණි.දෙපාර්ශ්වයම (පියා - දරුවා) එකම නිවසක වාසය කරන නිසා මෙම නඩුව කෙටියෙන් අවසන් කර ගැනීමට දෙපාර්ශ්වයම එකඟතාව පල කිරීම නිසා විනිසුරුවරයා අදාළ දඩුවම් නියම කළේය.විත්තිකරුට නියම කළ රුපියල් 30 000 ක දඩ මුදල නොවැම්බර් මස 09 වැනි දින ගෙවා දමන ලෙසත් එම දඩ මුදල ගෙවා නොදමන්නේනම් වසර ලිහිල් වැඩ සහිත සිර දඩුවමක් විනිසුරුවරයා නියම කළේය.රජයේ අධිනීතීඥ අග්බෝ පණ්ඩිතරත්න මහතා විසින් පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083014</link>
    <topic>පොලිසියට සෙල්ලම් දැමූ මන්ත්‍රීවරයා රක්ෂිතයට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>පොලිස් අත්අඩංගුවේ සිටියදී දේශපාලකයෙකු විසින් බලහත්කාරයෙන් මුදා ගෙන යනු ලැබූ බව සඳහන් ආරච්චිකට්ටුව ප්‍රාදේශීය සභාවේ හිටපු එජාප මන්ත්‍රිවරයා ඔක්තෝම්බර් මස 14 වන දින දක්වා රක්ෂිත බන්ධනාගාර ගත කිරීමට ඊයේ (29දා) දහවල් හලාවත මහාධිකරණයේ විනිසුරු පද්මිණි එන්. රණවක ගුණතිලක මහත්මිය නියෝග කළාය.මෙසේ රක්ෂිත බන්ධනාගාරගත කෙරුණේ බංගදෙණියේ පදිංචි කුරුකුලසූරිය ගිහාන් ඇන්ඩර්සන් පෙරේරා නමැති අයයි.1994 නොවැම්බර් මස 24 වන දින හලාවත මහාධිකරණ බල සීමාවේ බංගදෙණියේ දී මුන්දලම ප්‍රාදේශීය ලේකම් කාර්යාලයට අයත් කැබ් රථයකට පහරදී අනර්ථයක් කිරීමේ හා එහි රියැදුරු මුහන්දිරම්ලාගේ ගාමිණී රංජිත් නමැති අයට පහර දී තුවාල කිරීමේ චෝදනාව මත ආරච්චිකට්ටුව ප්‍රදේශීය සභාවේ හිටපු මන්ත්‍රීවරයා ඇතුළු තිදෙනෙකුට එරෙහිව මෙම නඩුව පවරා තිබුණි.පසුගිය 27දා හලාවත පොලිසියේ නිලධාරින් ඔහුගේ නිවසේ දී අත්අඩංගුවට රැගෙන යන අතරතුර දී දේශපාලකයා විත්තිකරු පැහැරගෙන ගොස් තිබුණි. ඒ අනුව ඊයේ (29දා) උදේ නීතිඥ ප්‍රසාදිත කඩුපිටිය මහත්මිය මාර්ගයෙන් මොහු හලාවත පොලිසියට බාර වී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083015</link>
    <topic>TNA අපේක්ෂකයෝ ජාතිවාදය වපුරනවා</topic>
    <author/>
    <content>උතුරු පළාත් සභාව සඳහා දෙමළ ජාතික සන්ධානයෙන් තරග කරන අපේක්ෂකයන්ට සහාය පළ කිරීම සඳහා ඉකුත්දා (27) මන්නාරම මහජන ක්‍රීඩාංගණයේ දී පැවැති රැස්වීමේ දී පී. අරියනේත්‍රම් සහ සුරේෂ් ප්‍රේමචන්ද්‍රන් යන දෙමළ ජාතික සන්ධානයේ මන්ත්‍රීවරුන් ප්‍රකාශ කළ අදහස් අවුරුදු 30ක යුද්ධයෙන් පසු රටේ ඇති වී තිබෙන සාමයට එල්ල වූ බරපතළ තර්ජනයක් බව දේශපාලන විචාරකයන් පෙන්වා දෙති.දෙමළ ජනතාව වෙනුවෙන් අවසන් විසඳුමක් සඳහා වන සටන සෙල්වා ඉදිරියට ගෙන ගියා. ඉන්පසු එය ආයුධ සටනක් බවට පත්වුණා. මෙම ආයුධ සටන ප්‍රභාකරන් විසින් ඉදිරියට ගෙන ගියා. අද කිසිවක් නැතිව අප සිටිනවා යැයි පී. අරියනේත්‍රම් මහතා මෙහිදී ප්‍රකාශ කර තිබේ.“ආයුධ තිබුණොත් අපට පෙඩරල් ගැනත් කතා කරන්න පුළුවන්. ඊට එහා ගොස් කතා කරන්නත් පුළුවන්. ආයුධ නැතිනම් අපට කිසිවක් හම්බවෙන්නේ නෑ.”“අපගේ අයිතීන් ලබා ගැනීමටත් ඊට අමතරව අප සඳහා වූ හැමදෙයක්ම ලබාගැනීමටත් දෙමළ ජාතික සන්ධානය මැතිවරණයේ දී දිනවන්න අපට ඡන්දය දෙන්න. අපගේ ජයග්‍රහණය තුළින් සියලු දේ ලබාගත හැකියි” යනුවෙන් දෙමළ ජාතික සන්ධානයේ හිටපු පාර්ලිමේන්තු මන්ත්‍රී සුරේෂ් පේ‍්‍රමචන්ද්‍රන් ප්‍රකාශ කර ඇත.වසර 30ක යුද්ධය අවසන් කොට රටට සාමය උදාවී ඇති අවස්ථාවක දෙමළ ජාතික සන්ධානය මෙවැනි අදහස් ජනතාව අතරට ගෙන යාමට උත්සාහ දැරීම ඉතා කනගාටුදායක බවද විශාල සැකයක් ඇතිකරන බවද මෙම විචාරකයන් පෙන්වා දෙති.මේ අවස්ථාවේ දී ජනතාව ඉතාම කල්පනාකාරීව ක්‍රියා කළ යුතු බව රජය අවධාරණය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083016</link>
    <topic>විදුලි පණිවුඩ සේවාව ඉවතට</topic>
    <author>මහින්ද අලුත්ගෙදර</author>
    <content>විදුලි සංදේශ ක්ෂේත්‍රයේ වත්මන් ශීඝ්‍ර දියුණුවත් සමඟ විදුලි පණිවුඩ සේවාව භාවිතයෙන් ඉවත් කිරීමට රජය තීරණය කරයි.ඒ වෙනුවෙන් වැයවන අධික වියදම් සහ වර්තමානයේ ශ්‍රී ලංකාව තුළ දියුණු විදුලි සංදේශ සේවාවන් රැසක් ක්‍රියාත්මක වීම හේතුවෙන් මේ තීරණය ගෙන තිබෙන අතර නව වැඩපිළිවෙළ ඔක්තෝබර් මස අවසානයේ සිට ක්‍රියාත්මක බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.කලාපීය වශයෙන් ඉන්දියාව, තායිලන්තය හා ඉන්දුනීසියාව ඇතුළු රටවල් රැසක මේ සේවාව භාවිතයෙන් ඉවත්කර තිබෙන බව පෙන්වාදෙන ඒ මහතා ශ්‍රී ලංකාවේ විදුලි සංදේශ සේවාවේ දියුණුවත් සමඟ මෙය භාවිතයෙන් ඉවත් කිරීමට හැකිවීම ජයග්‍රහණයක් බවද පෙන්වාදෙයි.ඇමැතිවරයා මේ බව සදහන් කළේ විදුලි සංදේශ හා තොරතුරු තාක්ෂණ අමාත්‍යාංශ ශ්‍රවණාගාරයේ දී ඊයේ (29) පස්වරුවේ පැවැති විශේෂ මාධ්‍ය හමුවකට සහභාගි වෙමිනි.මේ අවස්ථාවට සහභාගි වූ නියෝජ්‍ය තැපැල්පති ඩබ්ලිව්.ඒ.ජී වික්‍රමසිංහ මහතා සදහන් කළේ එක් විදුලි පණිවුඩයක් වෙනුවෙන් සාමාන්‍යයෙන් රුපියල් 250 ක් පමණ වැයවන බවත් එම විදුලි පණිවුඩ භාවිතය මේ වනවිට ක්‍රමයෙන් අවම මට්ටමට පැමිණ තිබෙන බවත්ය.පසුගිය 2007 වසරේදී 2,998,226 ක්වූ විදුලි පණිවුඩ සංඛ්‍යාව 2012 වසරේ අවසානය වනවිට 1,683,156 දක්වා පහත බැස තිබෙන බවද හෙතෙම පෙන්වා දුන්නේය.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් එච්.එම් ගුණසේකර මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083017</link>
    <topic>එල්ටීටීඊය තම ජනයාට වද දෙන සමයේ පිල්ලේ මෙරටට පැමිණියේ නම් හොඳයි</topic>
    <author>සිතාරා සේනානි සහ නුවන් කොඩිකාර</author>
    <content>එල්ටීටීඊය විසින් නන්දිකඩාල්හි ලක්ෂ දෙකක පමණ ජනතාවක් රඳවා ගෙන සිටි අවස්ථාවේ මානව හිමිකම් කොමසාරිස් නවනීදන් පිල්ලේ මහත්මිය මෙරටට පැමිණියේ නම් වඩාත් හොඳ බවත්, එහෙත් පමාවී හෝ ඇය මෙරටට පැමිණීම සම්බන්ධයෙන් රජය බෙහෙවින් සතුටට පත්වන බවත්, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඇයගේ සංචාරක කාල සටහන නියාමනය කිරීමෙන් වැළකී රාජ්‍ය තාන්ත්‍රික රාමුවෙන් පිට පැන හෝ කරුණු සොයා බැලීමට රජය අවස්ථාව ලබා දී තිබෙන බවත්, එසේ කළේ ශ්‍රී ලංකාව සම්බන්ධයෙන් නිරවද්‍ය හා වඩා සාධාරණ වාර්තාවක් ඉදිරිපත් කිරීම සඳහා පිල්ලේ මහත්මියට අවස්ථාව ලබා දීමට බවත් ඇමැතිවරයා කීය.පිල්ලේ මහත්මිය ත්‍රිකුණාමලයේ කළ සංචාරයේ දී පූර්ව දැනුම්දීමකින් තොරව රාජ්‍ය නොවන සංවිධානයක නියෝජිත පිරිසක් හමුවීම සම්බන්ධයෙන් රජයේ ස්ථාවරය කුමක්දැයි ඇමැති මණ්ඩල තීරණ දැනුම්‍දීමේ මාධ්‍ය හමුවේ දී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය. ඇමැති මණ්ඩල තීරණ දැනුම්දීමේ මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (29) පැවැත්විණි.පිල්ලේ මහත්මියගේ රාජ්‍ය තාන්ත්‍රික සංචාරය නියාමනය කිරීමට රජය කටයුතු කළේ නම් ඒ සම්බන්ධයෙන් ශ්‍රී ලංකාවට ජාත්‍යන්තර වශයෙන් විශාල චෝදනාවක් එල්ලවිය හැකි බව ද ඇමැතිවරයා සඳහන් කළේය.නවනීදන් පිල්ලේ මහත්මිය ශ්‍රී ලංකාවට පැමිණියේ රජයේ ආරාධනාවකට අනුව බව කී ඇමැතිවරයා ඇය මීට පෙර අවස්ථා දෙකක දී ද ශ්‍රී ලංකාවට පැමිණ ඇති බවත්, විශේෂයෙන් ම එල්ටීටීඊය විසින් ඝාතනය කරන ලද මෙරට සිටි කීර්තිමත් දේශපාලනඥයකු වූ නීලන් තිරුචෙල්වම් මහතාගේ ගුණ සමරු දේශනයක් පැවැත්වීමට ඇය මෙහි පැමිණ තිබීම නිසා එම සංවිධානයේ මිනිස් ඝාතන හා මානව හිමිකම් කඩ කිරීම් පිළිබඳ එතුමියට ඉතා හොඳ වැටහීමක් ඇතැයි රජය විශ්වාස කරන බවත් ඇමැතිවරයා පැවැසීය.ජාත්‍යන්තරය සමඟ ගනුදෙනුවේ දී ශ්‍රී ලංකාව සුවිශේෂ ප්‍රශ්නවලට මැදිවූ අවස්ථා තිබෙන බවත්, ඇතැම් අවස්ථාවල ශ්‍රී ලංකාව අනිසි ලෙස අපකීර්තියට පත්කිරීමට උත්සාහ දැරුණු බවත් කී ඒ මහතා එවැනි අවස්ථාවක පිල්ලේ මහත්මිය මෙරටට පැමිණ මෙහි සැබෑ තත්ත්වය වටහා ගැනීම වඩා වැදගත් වන බවත් කීවේය.ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රීවරුන් වන ඒ.එච්.එම්. අස්වර්, මනුෂ නානායක්කාර මහත්වරු සහ රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083018</link>
    <topic>මරණ පරීක්ෂණ වාර්තාව ඉදිරිපත් කිරීමට නියෝග</topic>
    <author>සිරන්ජනි කුමාරි</author>
    <content>රාජගිරිය කළපළුවාව ශ්‍රී සුදර්ශනාරාමයේ වැඩවිසූ මිල්ටන් බරුවා නම් බංග්ලාදේශ ජාතික හිමිනමගේ මරණය සම්බන්ධයෙන් පශ්චාත් මරණ පරීක්ෂණයක් පවත්වා වාර්තාවක් ඉදිරිපත් කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (29) කොළඹ ප්‍රධාන අධිකරණ වෛද්‍ය නිලධාරිවරයාට නියම කෙළේය.හිමිනම බරපතළ ලෙස පහරකෑමට ලක්ව රෝහල්ගතව ප්‍රතිකාර ලබමින් සිටිය දී ඉකුත් (28) වන දින අපවත් වී ඇත.මෙම හිමිනම මාස කිහිපයකට පෙර සිට රාජගිරිය කළපළුවාව ශ්‍රී සුදර්ශනාරාමයේ වැඩසිටින බවත් හිමිනමට පහරදීමට හේතුව මෙතෙක් අනාවරණය වී නොමැති බවටත් අධිකරණයෙන් කරුණු අනාවරණය විය.හිමිනමගේ හිසට තදබල ලෙස පහර වැදී ඇති අතර ශල්‍යකර්ම කිහිපයකටම භාජනය කිරීමෙන් අනතුරුව දින 7ක නේවාසිකව ප්‍රතිකාර ලබමින් සිටියදී ඉකුත් (28) මෙසේ අපවත්වූහ. මෙම සිද්ධියට අදාළ සැකකරුවන් කිහිපදෙනෙකු පොලිසිය විසින් දැනටමත් අත්අඩංගුවට ගෙන පරීක්ෂණ පවත්වන බවට කරුණු අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083019</link>
    <topic>සැකකරුවන් සතුව තිබූ අත්බෝම්බයේ කොටස් රස පරීක්ෂකට</topic>
    <author>සිරන්ජනි කුමාරි</author>
    <content>බම්බලපිටිය ඩික්මන් පාරේ පිහිටි සන්ඩේ ලීඩර් පුවත්පතේ නියෝජ්‍ය කර්තෘ මන්දනා ස්මයිල් අබේවික්‍රම හා රොෂාන් අබේවික්‍රම යුවළගේ නිවෙසට පැමිණි කොල්ලකරුවන් සතුව තිබී අත්අඩංගුවට ගනු ලැබූ විදේශීය ජීව අත්බෝම්බය නිශ්ක්‍රීය කොට එහි කොටස් රජයේ රස පරීක්ෂක වෙත යොමු කරන ලෙස කොළඹ අතිරේක මහේස්ත්‍රාත් එම්. සහබ්දීන් මහතා ඊයේ (29) බම්බලපිටිය පොලිසියට නියම කෙළේය.බම්බලපිටිය පොලිසිය විසින් කරනු ලබන ඉල්ලීම සලකා බලමින් මහේස්ත්‍රාත්වරයා මේ නියෝගය කෙළේය. විදේශීය ජීව අත්බෝම්බය නිශ්ක්‍රීය කරන ලෙස විශේෂ කාර්ය බළකායේ අණදෙන නිලධාරිවරයාට නියම කළ මහේස්ත්‍රාත්වරයා පුපුරුවා හරිනු ලැබූ කොටස් රජයේ රස පරීක්ෂක වෙත යොමු කරන ලෙස බම්බලපිටිය පොලිස් ස්ථානාධිපතිට නියම කළේය.ඉකුත් (24) වනදා අලුයම 2.30ට පමණ මෙම නිවෙසට ඇතුළු වූ කොල්ලකරුවන් සතුව තිබී විදේශීය අත්බෝම්බය පොලිසිය විසින් අත්අඩංගුවට ගෙන තිබිණි.නිවෙස කොල්ලකෑමට පැමිණි හමුදාවෙන් පලා ගිය සෙබළුන් දෙදෙනකු ඇතුළු තවත් සැකකරුවන් දෙදෙනකු පොලිසිය විසින් අත්අඩංගුවට ගෙන අධිකරණයෙන් ලබා ගත් රැඳවුම් නියෝග මත මාස තුනක රැඳවුම් කාලයක් බම්බලපිටිය පොලිසියේ රඳවා ප්‍රශ්න කරන බවට අධිකරණයෙන් කරුණු අනාවරණය විය.අසංක උබේසිරි, කදිනප්පුලිගේ ප්‍රදීප් චාමර, විතාන ආරච්චිලාගේ ශාන්ත කුමාර හා කදිනප්පුලිගේ රෝහිත ලක්ෂ්මන් යන අය මෙසේ රැඳවුම් නියෝග මත රඳවා සිටියි.මෙම කොල්ලකෑමට පැමිණි කදිනප්පුලිගේ ඉන්දික සම්පත් කුමාරසිරි යන සැකකරු පොලිසිය සමඟ ඇති වූ ගැටුමේදී බරපතළ තුවාල ලැබ මරණයට පත්වී ඇති බවට පොලිසිය අධිකරණයට කරුණු වාර්තා කර තිබිණි. මේ මරණයට අදාළ මහේස්ත්‍රාත් පරීක්ෂණය ලබන මස 9 වන දින පැවැත්වීමට මහේස්ත්‍රාත්වරයා නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083020</link>
    <topic>හොරණට තද සුළඟක්: නිවාස 50කට හානි</topic>
    <author>හොරණ විශේෂ, හල්තොට සමූහ</author>
    <content>හොරණ හා බුලත්සිංහල ප්‍රාදේශීය ලේකම් කොට්ඨාස දෙකෙහි ගම්මාන කිහිපයක් හරහා ඊයේ 29 දින දහවල් හමාගිය දැඩි සුළඟ හේතුවෙන් නිවාස පනහක් පමණ පූර්ණ හා අර්ධ ලෙස හානි සිදුවී ඇතැයි කළුතර දිසාපති යු. සී. ජයලාල් මහතා පැවැසීය.හොරණ ප්‍රාදේශීය ලේකම් බල ප්‍රදේශයේ ඕවිටියාගල හා මිදෙල්ල මුල්ලහේන ග්‍රාම සේවා වසම් දෙක හරහා හමා ගිය සුළි සුළඟින් නිවාස 20ක් පමණ හානිවී ඇතැයි ප්‍රාදේශීය ලේකම් නිශාන්ති ජයසිංහ මහත්මිය පැවැසුවාය.බුලත්සිංහල ප්‍රාදේශීය ලේකම් බල ප්‍රදේශයේ නිවාස 30ක් පමණ හානි වී ඇත.ඊයේ දහවල් 2.20ට පමණ අධික වර්ෂාපතනය සමඟ මෙම සුළඟ හමාගිය බව ප්‍රදේශවාසීහු පවසති. එම සුළඟ විනාඩි 10-15 වැනි කාලයක් පැවති ඇති බවද ඔවුහු පවසති.අධික වර්ෂාපතනය සමඟ හොරණ ඉළිඹ ප්‍රදේශයට අයිස් වැස්සක්ද පතිත වී ඇතැයි එම ප්‍රදේශවාසීහු පවසති. මාර්ග රැසකට විශාල ගස් කඩා වැටී ඇති අතර අධිබලැති විදුලි රැහැන් වෙතද ගස් කඩා වැටීම හේතුවෙන් ප්‍රදේශයේ විදුලිබලය සැපයීමද තාවකාලිකව විසන්ධි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083021</link>
    <topic>ලොතරැයි දිනුම් පෙන්වා ලක්ෂ 42කට විද්ද නයිජීරියානුවෝ රිමාන්ඩ්</topic>
    <author>සිරන්ජනි කුමාරි</author>
    <content>එක්සත් ජාතීන්ගේ සංවිධානය මගින් ත්‍යාග මුදලක් ලබාදෙන බව පවසා විවිධ පුද්ගලයන්ගෙන් රුපියල් ලක්ෂ 42ක මුදලක් වංචා කිරීමේ සිද්ධියකට සම්බන්ධ නයිජීරියානු ජාතිකයන් දෙදෙනා ඇතුළු සැකකරුවන් තිදෙනකු ලබන මස 4 වන දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (29) නියම කෙළේය.ඉජිබ්‍රෝ මැනුවෙල් ඇබෙට්, ජොහාන් මමත් හා දොලමුල්ලගේ සඳුන් චන්දන දිනේෂ් යන සැකකරුවන් මෙලෙස බන්ධනාගාරගත විණි.එක්සත් ජාතීන්ගේ සංවිධානය මඟින් අදිනු ලබන ලොතරැයි දිනුමකින් පවුම් 2500ක මුදලක් දිනා ඇති බවට ඊමේල් ඇමතුම් මගින් දැනුම් දීමෙන් මහජනයා නොමඟ යවා සැකකරුවන් මුදල් ලක්ෂ ගණනින් වංචා කර ඇති බවට රහස් පොලිසිය අධිකරණයට දැන්වීය.මෙම සංවිධානාත්මක අපරාධකරුවන්ට නයිජිරියානු ජාතිකයන් කිහිපදෙනකු ඇතුළත් බව පැවසු රහස් පොලිසිය ලාංකික තරුණයන් කිහිපදෙනකුද ඇතුළත් බව පැවැසීය.නයිජිරියානුවන් වංචා කරන ලද මුදල් ශ්‍රී ලාංකික සැකකරුවන්ගේ බැංකු ගිණුම් හරහා නයිජිරියානු සැකකරුවන් ලබා ගන්නා බවට පොලිසිය අධිකරණයට දැනුම් දුන්නේය.අදාළ මුදල් බැංකු මගින් ඒ. ටී. එම්. යන්ත්‍ර හරහා ලබා ගන්නා ආවේක්ෂණ කැමරා දර්ශන රහස් පොලිසිය වෙත ලබාදෙන ලෙසට බැංකු කළමනාකරුවන්ට නියෝගයක් කරන මෙන් රහස් පොලිසියේ පොලිස් පරීක්ෂක සේනාරත්න මහතා අධිකරණයෙන් ඉල්ලීමක් කෙළේය.කරුණු සලකා බැලූ මහේස්ත්‍රාත්වරයා සැකකරුවන් රක්ෂිත බන්ධනාගාර ගත කරමින් බැංකු කළමනාකරුවන්ට ස්වකීය ආවේක්ෂණ කැමරා දර්ශන රහස් පොලිසිය වෙත ලබාදීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083022</link>
    <topic>බෙල්ලන්විල රන්සිවි පෙරහර අද</topic>
    <author>සුභාෂිණී සේනානායක</author>
    <content>බෙල්ලන්විල ඇසළ පුණ්‍යෝත්සවයේ රන්සිවි පෙරහර අද (30) පැවැත්වේ.මෙම වසරේ ප්‍රථම වරට වීදි සංචාරය කරන රන්සිවි පෙරහර ප්‍රධාන මාර්ගයට ප්‍රවිෂ්ට වේ.සර්වඥ ධාතු කරඬුව හස්තිරාජයා පිට වැඩමවීම මෙදින සිදුකරන අතර හෙට (31) පැවැත්වෙන රන්දෝලි මහා පෙරහරට පෙරහුරුවක් ලෙස ද මෙය සැලකිය හැකි වේ.උඩරට, පහතරට සහ සබරගමුව නැටුම් ශිල්පීන් රැසක් මෙම පෙරහරට සහභාගී වන අතර දේශීය නැටුම් රැසක් මෙහි අලංකාරත්වය ගෙන දෙමින් පෙරහරට සහභාගී වේ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=n13083023</link>
    <topic>අමාත්‍ය මාධ්‍ය ලේකම්වරුන්ට ජනපති කියයි</topic>
    <author/>
    <content>අනාගතය වෙනුවෙන් ක්‍රියාත්මක රජයේ සංවර්ධන වැඩපිළිවෙළ සම්බන්ධයෙන් ජනතාවට සැබෑ අවබෝධයක් ලබාදීමට කටයුතු කරන ලෙස ජනාධිපති මහින්ද රාජපක්ෂ මහතා අමාත්‍යවරුන්ගේ මාධ්‍ය ලේකම්වරුන් අමතමින් ප්‍රකාශ කළේය.රජයේත්, අමාත්‍යවරුන්ගේත් ප්‍රතිරූපය ආරක්ෂා කරමින් රජයේ වැඩපිළිවෙළ පිළිබඳ ජනතාවට සැබෑ අවබෝධයක් ලබාදීමට කැපවන ලෙසත් ජනාධිපතිවරයා පැවැසීය.අමාත්‍යාංශවල මාධ්‍ය ලේකම්වරුන් සමඟ ඊයේ (29) අරලියගහ මන්දිරයේදී පැවැති හමුවකදී ජනාධිපතිවරයා මේ බව පැවැසීය. අමාත්‍යාංශ මට්ටමින් ක්‍රියාත්මක සියලු සංවර්ධන වැඩසටහන් පිළිබඳ ජනතාව දැනුවත් කිරීමට පියවර ගන්නා ලෙසද උපදෙස් ලබා දුන්නේය.ඇතැම් වෙබ් අඩවි ඔස්සේ අසත්‍ය ප්‍රචාර ගෙන යමින් රජයත්, රජයේ අමාත්‍යවරුත් අපහසුතාවයට පත්කිරීමට ඇතැමුන් උත්සහ දරන බවද පෙන්වා දුන් ජනාධිපතිතුමා ඒවා පිළිබඳ අවබෝධයෙන් යුතුව කටයුතු කරන ලෙසද උපදෙස් දුන්නේ ය.එමෙන්ම නවීන තාක්ෂණය භාවිතා කිරීම තුළින් තම කටයුතු කාර්යක්ෂමව සහ පහසුවෙන් ඉටුකරගත හැකි බවද ජනාධිපතිතුමා මෙහිදී ඔවුන්ට පෙන්වා දුන්නේය.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, අමාත්‍යාංශ ලේකම් චරිත හේරත්, රාජ්‍ය මාධ්‍ය ලේකම්වරුන්ගේ සංගමයේ ලේකම් හර්ෂ බී. අබේකෝන් යන මහත්වරුද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308301</link>
    <topic>සෞඛ්‍ය අංශයේ රැකියා පෙන්වා රුපියල් ලක්ෂ 25ක් වංචා කරලා</topic>
    <author>පානදුර සමූහ – කපිල සෝමරත්න</author>
    <content>සෞඛ්‍ය අමාත්‍යාංශයේ සහ සෞඛ්‍ය දෙපාර්තමේන්තුවේ රැකියා ලබා දෙන බව පවසා තරුණ තරුණියන්ගෙන් රුපියල් ලක්ෂ 25කට ආසන්න මුදලක් වංචා කළේ යැයි චෝදනා කරමින් සෞඛ්‍ය දෙපාර්තමේන්තුවේ හිටපු ප්‍රධාන ලිපිකාරිනියකට එරෙහිව පානදුර පොලිසියේ විශේෂ අපරාධ සහ වංචා විමර්ශන අංශය විසින් පානදුර අධිකරණයේ නඩු 10 ක් පවරන ලදී.පානදුර ප්‍රධාන මහේස්ත්‍රාත් රුචිර වැලිවත්ත මහතා එම නඩු විභාගය සැප්තැම්බර් මස 12 දිනට කල් දැම්මේය.මේ නඩුවල විත්තිකාරිය වූයේ පානදුර මහබෙල්ලන පදිංචි කාන්තාවකි.විත්තිකාරියට එරෙහිව ලැබුණු පැමිණිලි ගණනාව ගැන පරීක්ෂණ පවත්වා මේ නඩු ගොනු කළ අතර තවත් නඩු කිහිපයක් ගොනු කිරීමට කටයුතු යොදා ඇති බව පානදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක ගිනිගේ මහතා අධිකරණයට දන්වා සිටියේය.විත්තිකාරිය මුදල් සහ ශරීර ඇප මත අධිකරණය මුදාහැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308302</link>
    <topic>නව විනාකිරි නිෂ්පාදනයක් වෙළෙඳ පොළට</topic>
    <author>නාගොඩ විශේෂ – එන්. විජේරත්න</author>
    <content>වෙළෙඳ ව්‍යාපාරික එස්. සුදත් සිල්වා මහතා විසින් නිෂ්පාදනය කළ නව විනාකිරි බෝතල් එළිදැක්වීම ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් පසුගියදා සිදුවිය.කළුවාමෝදර පුරාණ රජමහා විහාරස්ථානයේදී පැවැති උත්සවයකදී මේ කටයුතු සිදුකළ අතර ඊට බේරුවල ප්‍රා. සභා මන්ත්‍රීවරුන් වන දිනේෂ් ප්‍රියංකර, එස්. කළුපෙරුම, වෙළඳ ව්‍යාපාරික එස්. සුදත් සිල්වා යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308303</link>
    <topic>පානදුර දිගරොල්ල පාලම අලුත්වැඩියාවට</topic>
    <author>පානදුර සමූහ – කපිල සෝමරත්න</author>
    <content>පානදුර මොරටුව අතර තිබෙන ගාලු පාරේ දිගරොල්ල පාලම අලුත්වැඩියා කිරීමෙන් පසු රථවාහන ධාවනය සඳහා මහාමාර්ග නියෝජ්‍ය ඇමැති නිර්මල කොතලාවල මහතා විසින් පසුගියදා විවෘත කරන ලදී.මේ අතර හොරේතුඩුවේ සිට පානදුර වලාන හංදිය දක්වා ගාලු පාර ප්‍රතිසංස්කරණය කිරීමද ඉදිරියේදී ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308304</link>
    <topic>පරගස්තොට ප්‍රජාශාලාවට ජලය විදුලිය පහසුකම් නෑ</topic>
    <author>හල්තොට සමූහ – විනීතා මානෙල් ගමගේ</author>
    <content>පරගස්තොට මිල්ලනිය වත්ත ජනාවාසයේ පදිංචි පවුල් 600ක පමණ ජනතාවගේ පොදු කටයුතු සඳහා ඉදිකර ඇති ප්‍රජාශාලා ගොඩනැඟිල්ලේ වැඩ කටයුතු සිදුකරගෙන යෑමට ජල විදුලිය හා වැසිකිළි පහසුකම් නොමැති වීම ගැටලුවක් බව එම වැසියෝ පවසති.පසුගිය වසරේ මෙහි පෙර පාසලක් ආරම්භ කළත් මේ හේතුව නිසා එයද අක්‍රීයව ගිය බව ඔවුහු පවසති.ප්‍රජාශාලාව අසලට හොඳින් බඳින ලද ළිදක් ඇතත් එයද පාවිච්චියට නොගෙන අත්හැර දමා ඇති අතර කුඩා දරුවන් සඳහා ඇති ළමා ක්‍රීඩාංගණයේ උපකරණ ද දිරාපත් වෙමින් පවතින බව පවසති.පර්චස් 40ක පමණ ඉඩමක මේ ස්ථානයේම ඇති ක්‍රීඩාංගණ භූමියද සංවර්ධනය කළ යුතු තත්ත්වයේ තිබේ.එහි එක් පැත්තක්ම පස් කපා ඉවත් කිරීම නිසා විශාල වළක් බවට පත්ව ඇති අතර ගල් බොරලු මතුවී ඇති මේ ක්‍රීඩාංගණයේ කිසිදු ක්‍රීඩා කටයුත්තක් සිදුකිරීමට අසීරු බව ඔවුහු පවසති. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308305</link>
    <topic>රුපියල් හත්ලක්‍ෂයක් වටිනා ටින් මාළු තොගයකට සීල්</topic>
    <author>කොළඹ දකුණ සමූහ – ගාමිණී රූපානන්ද</author>
    <content>පසුගියදා දකුණු කොළඹ ප්‍රදේශයේ රත්මලාන කටුතුණුවත්ත ප්‍රදේශයේ පිහිටි ආහාර ද්‍රව්‍ය තොග වශයෙන් බෙදාහරින පුද්ගලික සමාගමක ගබඩා කර තිබී අත්අඩංගුවට ගත් මිනිස් ආහාරයට නුසුදුසු රුපියල් හත්ලක්‍ෂයක් පමණ වටිනා ක්ෂණික ආහාර හා ටින් මාළු විශාල තොගයක් අධිකරණ නියෝග මත විනාශ කර දැමීමට පියවර ගත් බව දෙහිවල – ගල්කිස්ස ප්‍රධාන මහජන පරීක්‍ෂක නිලධාරි ජයන්ත දළුක්ගොඩ මහතා පැවැසීය.ගල්කිස්ස පොලිස් පරීක්‍ෂක ඒකකයේ උ. පො. ප. ඩබ්ලිව්. පියතිලක හා දෙහිවල – ගල්කිස්ස ප්‍රධාන සෞඛ්‍ය වෛද්‍ය නිලධාරිවරයා වන වෛද්‍ය එම්. අයි. එල්ලාවල යන මහත්වරු ඇතුළු නිලධාරි කණ්ඩායමක් විසින් පසුගියදා අත්අඩංගුවට ගත් මේ භාණ්ඩ තොගය අධිකරණය වෙත යොමුකරනු ලැබිණි.ගල්කිස්ස පොලිසියේ පාරිසරික ඒකකය වෙත ලද පැමිණිල්ලකට අනුව කරන ලද මේ වැටලීමේදී මනුෂ්‍ය පාරිභෝජනයට නුසුදුසු කල් ඉකුත් වූ රුපියල් හයලක්‍ෂයක් පමණ වටිනා ටින් කළ මාළු ටින් අසුරණ පෙට්ටි 313 ක් පමණ ද, රුපියල් එක්ලක්‍ෂ විසිදාහක් වටිනා සෝයාමීට් කිලෝ 200 ක් ද, රුපියල් 10,000 ක් වටිනා මාගරීන් කිලෝ 250 ක් පමණ ද, නූඩ්ල්ස් කිලෝ 50 ක් ද, චීස් ටින් 50 ක් ද, ඇතුළුව ඇසුරුම්වල බහාලූ කල් ඉකුත්වූ තවත් ආහාර විශාල තොගයක් අත්අඩංගුවට ගෙන ගබඩාවට සීල් තැබුවේ මීට දෙසතියකට පෙරය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308306</link>
    <topic>පාරිභෝගික නීති කැඩූ වෙළෙඳුන් 2ක් දැලේ</topic>
    <author>අත්තනගල්ල විශේෂ – ජයවීර සුගතපාල</author>
    <content>පාරිභෝගික ආරක්‍ෂණ නීති කඩකළ කාන්තාවන් තිදෙනකු ඇතුළු වෙළෙඳුන් විසිදෙනකුට රු. ලක්‍ෂයක දඩ මුදලක් අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය නියම කළාය.පාරිභෝගික කටයුතු අධිකාරියේ ගම්පහ දිස්ත්‍රික් කාර්යාලයේ නිලධාරීන්, නිකහැටිකන්ද දිනාපමුණුව, සපුගස්තැන්න, මුද්දරගම හා කැප්පෙටිවලාන ප්‍රදේශවල වැටලීම් කර මෙසේ නඩු පවරා ඇත්තේ කල් ඉකුත් වූ ආහාර වර්ග විකිණීම, භාණ්ඩ මිල ප්‍රදර්ශනය නොකිරීම, නියමිත මිලට වැඩියෙන් විකිණීම වැනි චෝදනා සම්බන්ධවයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308307</link>
    <topic>රට රැකියා පෙන්වා 70,000ක් වංචා කරලා</topic>
    <author>ගම්පහ මධ්‍යම සමූහ – පී. ඒ. ඔලිවර් පෙරේරා</author>
    <content>රට රැකියාවක් ලබාදෙන බවට පුද්ගලයකුට පොරොන්දු වී රුපියල් හැත්තෑ දහසක මුදලක් ලබාගෙන වංචා කළ බවට වරද පිළිගත් විත්තිකරුවකුට විවෘත අධිකරණයේදී එම මුදල පැමිණිලිකරුට ආපසු ගෙවීමෙන් අනතුරුව අත්තනගල්ල අතිරේක දිසා විනිසුරු සහ අතිරේක මහේස්ත්‍රාත් කාවින්ද්‍යා නානායක්කාර මෙනවිය ඔහුට බරපතළ වැඩ සහිත වසරක සිරදඬුවමක් නියම කර එය වසරකට අත්හිටුවීමට නියෝග කළාය.රිමාන්ඩ් බාරයේ රඳවා සිිටියදීම විත්තිකරු පෙර දිනයේදී පැමිණිලිකරුට එම මුදල ගෙවීමට පොරොන්දු වී වරද පිළිගත් හෙයින් පෙර වැරදි බලා දඬුවම් නියම කිරීම කල්දමා තිබුණි.මෙය නැවත කැඳවූ අවස්ථාවේ විත්තිකරු විවෘත අධිකරණයේදී එම මුදල පැමිණිලිකරුට ගෙවීමෙන් අනතුරුව විනිසුරුවරිය අත්හිටවූ සිරදඬුවම් නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308308</link>
    <topic>පාසල් 111ක් සංවර්ධනයට</topic>
    <author>පොල්ගහවෙල සමූහ – එල්. පී. තිලකරත්න</author>
    <content>ආර්ථික සංවර්ධන අමාත්‍යාංශය මඟින් ක්‍රියාත්මක ද්විතියික පාසල් දහස සංවර්ධනය කිරීමේ වැඩසටහන යටතේ කුරුණෑගල දිස්ත්‍රික්කයේ අධ්‍යාපන කලාප හයක පාසල් 111ක් සංවර්ධනය කර ඇත.මේ පාසල් සංවර්ධන වැඩසටහන සඳහා ආර්ථික සංවර්ධන අමාත්‍යාංශය වැයකර ඇති මුදල රුපියල් මිලියන 555කි.මේ පාසල් 111ක් සංවර්ධනය කිරීමට සමගාමීව සෑම පාසලකටම රුපියල් ලක්ෂ 5ක මුදලක් ලබාදී තිබේ.මේ යටතේ අදාළ පාසලේ වැට, ගේට්ටුව, නාමපුවරුව සෙල්ලම් මිදුල හා ක්‍රීඩාපිටිය සැකසීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r1308309</link>
    <topic>නුවරඑළිය වතුවල ඇති සුරාසල් ඉවත් කරන්නැයි ඉල්ලීම් රැසක්</topic>
    <author>නුවරඑළිය මධ්‍යම - එරික් තිලකරත්න</author>
    <content>නුවරඑළිය දිස්ත්‍රික්කයේ, වතුකරය අභ්‍යන්තරයේ ඇති සියලු සුරාසල් වතුකරය තුළින් වහා ඉවත් කිරීමට පියවර ගන්නා ලෙස වතුකරයේ තරුණ පිරිස් හා කාන්තාවෝ දිස්ත්‍රික්කයේ දේශපාලනඥයන්ගෙන් ඉල්ලති.මෙවර මධ්‍යම පළාත් සභාවට නුවරඑළිය දිස්ත්‍රික්කය සඳහා එක්සත් ජනතා නිදහස් සන්ධානය යටතේ තරග කරන ලංකා කම්කරු කොංග්‍රසයෙන් තරග කරන අපේක්ෂක කණ්ඩායමට සහය ලබා ගැනීම සඳහා මේ දිනවල වත්තෙන් වත්තට ගොස් ඡන්ද දායකයන් මුණගැසෙන ලංකා කම්කරු කොංග්‍රසයේ මහලේකම් හා පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොණ්ඩමන් මහතාගෙන් වතුකරයේ ජනතාව මෙම ඉල්ලීම කරන්නට පටන්ගෙන ඇත.මෙය මෙවර මධ්‍යම පළාත් සභා මැතිවරණයේදී, නුවරඑළිය දිස්ත්‍රික්කයේ වතුකරයේ ජනතාව එහි දේශපාලනඥයින්ට යොමුකරන ප්‍රබල ඉල්ලීමක්ද වන හෙයින්, ඒ නිසා මෙය මොවුනට ප්‍රබල අභියෝගයක්ද වී තිබේ.නුවරඑළිය දිස්ත්‍රික්කය තුළ බලපත්‍ර සහිතව පවත්වාගෙන යන, දෙසිය විස්සක් (220) පමණ වන සුරාසල් සංඛ්‍යාවෙන්, අඩකටත් වැඩි සංඛ්‍යාවක් වතුකරය අභ්‍යන්තරයේ හා ඊට ආසන්න ස්ථානවල පවත්වා ගෙන යන බව කියන මෙහි ජනතාව, ඊට අමතරව, බලපත්‍ර රහිතව, රජයේ අරක්කු, හොර රහසේ විකුණන තිප්පොළවල් වතුකරයේ සෑම ලැයින්කාමර පේලියකටම එක් අයෙක්වත් සිටින බව කියයි.මේ නිසා වතුවල තරුණ කොටස් හා වැඩිහිටියන්ද ඇතැම් වතු කාන්තාවන්ද මත්පැන් භාවිතයට හුරුවී, ඊට ඇබ්බැහි වී සිටීමෙන් එය මේ වනවිට වතු ප්‍රජාවගේ ආර්ථික හා සමාජීය වශයෙන්ද, ආගමික හා ආධ්‍යාත්මික වශයෙන්ද පසුබෑමකට තුඩුදී ඇති මතත් අභියෝගයක් වී ඇති බව කියති.වතුකරයේ නිතර අසන්නට ලැබෙන පවුල් ආරවුල්වලටද ප්‍රබල සාධකයක් වී ඇති මෙය වතුකරය තුළින් තුරන් කර දැමීමට දිස්ත්‍රික්කයේ ද්‍රවිඩ දේශපාලනඥයින් මැදිහත් විය යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=r13083010</link>
    <topic>වයඹ ගොවි පවුල් 10,000කට ජය භූමි ඔප්පු</topic>
    <author>කුරුණෑගල මධ්‍යම විශේෂ – ආරියපාල වංශතිලක</author>
    <content>ඉඩම් නියමානුකූල කිරීමේ පනත යටතේ වයඹ පළාතේ ගොවි පවුල් 10,000 කට පමණ ජය භූමි ඔප්පු සකස් කරගෙන යන බව වයඹ කලාපීය සහභාගිත්ව සංවර්ධන ව්‍යාපෘතිය පවසයි.කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස හයකුත් පුත්තලම දිස්ත්‍රික්කයෙන් පහකුත් මේ සඳහා තෝරාගෙන ජය භූමි ඔප්පු සකස් කරන බව කලාපීය සහභාගිත්ව සංවර්ධන ව්‍යාපෘතිය පවසයි.තවද ග්‍රාමීය ණය යෝජනා ක්‍රමය යටතේ ස්වයං රැකියාවන් සඳහා ගොවීන්ට කෙටිකාලීන ණය සඳහා වතුර පොම්ප ගැනීමට ණය ලබා දෙන අතර මේ ණය දෙනු ලබන්නේ සණස සමූපකාර ග්‍රාමීය සංවර්ධන බැංකුව හරහාය.මේ සඳහා ගොවීන්ට රුපියල් මිලියන 11 කට වඩා මුදලක් ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308301</link>
    <topic>ජනපති පදවි ප්‍රාප්ති පාපැදි සවාරියට සුදානම්</topic>
    <author>ප්‍රින්ස් ගුණසේකර</author>
    <content>වසර 30ක් පුරා පැවැති ත්‍රස්තවාදය නිමා කරමින් රටට සාමය උදාකළ ජනාධිපති මහින්ද රාජපක්ෂ මහතාගේ පදවි ප්‍රාප්තිය සමරා ගිරුවාපත්තුවෙන් තල් අරණට සංවිධානය ජාත්‍යන්තර මට්ටමේ පාපැදි සවාරියක් සුදානම් කරයි.ශ්‍රී ලංකාවේ පැවැත්වෙන දැවැන්තම පාපැදි තරගය වන මෙය කොළඹ සිට යාපනයට ගොස් නැවැත කොළඹට පැමිණෙන දින 18ක දීර්ඝතම පාපැදි සවාරියක් වේ. මෙවැනි දැවැන්ත පාපැදි තරග ඉතාලිය, ප්‍රංශය වැනි රටවල් කිහිපයක පමණක් සංවිධානය වී තිබේ.එහෙයින් ගිරුවාපත්තුවෙන් තල් අරණට සංවිධානය ඉදිරිපත් කරන ජනපති පදවි ප්‍රාප්ති පාපැදි සවාරිය ශ්‍රී ලංකා ක්‍රීඩා ඉතිහාසයේ දැවැන්තම පාපැදි තරගය ලෙස සටහන් වේ.මේ පාපැදි සවාරිය නොවැම්බර් 20 වැනිදා ආරම්භවන අතර දෙසැම්බර් 6 වැනිදා අවසන් වේ. ජනපති පදවි ප්‍රාප්ති පාපැදි සවාරියේ ජයග්‍රාහකයාට ශූරතාව සමග රුපියල් මිලියන 2ක්, දෙවැනි ස්ථානයට රුපියල් මිලියන 1.5ක් හා තෙවැනි ස්ථානයට රුපියල් මිලියනයක තෑගි මුදල් පිරිනැමේ.එයට අමතරව ඉදිරියෙන්ම තරගය නිමකරන ක්‍රීඩකයන් රැසකට වටිනා මුදල් තෑගි පිරිනැමීමට තරග සංවිධායකයෝ තීරණය කර ඇත.මේ පාපැදි සවාරියේ ජයග්‍රාහකයින්ට රුපියල් ලක්ෂ 90ක මුදල් තෑගි පිරිනැමීමට සැලසුම් කොට ඇත. ශ්‍රී ලංකා පාපැදි අතුරු පාලක කමිටුවේ අධීක්ෂණය ය‍ටතේ පැවැත්වෙන මේ පාපැදි සවාරිය ජාත්‍යන්තර තරග නීති රීති අනුව සංවිධානය කෙරේ.කොළඹින් ආරම්භවන තරගය කළුතර, ගාල්ල ඔස්සේ මාතරට කිලෝමීටර් 160ක දුරක් පළමු දිනයේ ගමන් කරන අතර දෙවැනි දිනයේ කතරගම දක්වා, දෙවැනි දිනයේ මොණරාගල දක්වා හා සිවුවැනි දිනයේ සියඹලාණ්ඩුව හරහා අම්පාරට ගමන් කරයි.5වැනි දිනයේ විවේක ගැන්වෙන අතර 6වැනි දිනයේ සිට අම්පාරෙන් මඩකලපුවට, මඩකලපුවෙන් මුතුර් හරහා ත්‍රිකුණාමලයට අනතුරුව හොරොව්පතාන පසුකොට වවුනියාවට ගොස් 9වැනි දිනය වෙද්දී වවුනියාවේ සිට පරන්තන් අලිමංකඩ හරහා යාපනයට ගමන් ගනී.10 වැනි දිනයේ ක්‍රීඩකයන්ට විවේකයක් ලැබෙන අතර 11වැනි දිනයේදී යාපනයේ සිට නැවැත වවුනියාවට කිලෝමීටර් 142ක දුරක් පැමිණේ. අනතුරුව ඉදිරි දිනවලදී වවුනියාවෙන් අනුරාධපුර හරහා පුත්තලමට, පුත්තලමෙන් කුරුණෑගල හරහා මහනුවරට, මහනුවරින් පේරාදෙනිය, ගම්පොල හරහා නුවරඑළියට ගමන් කරයි.15වැනි දිනය විවේකය ලැබෙන අතර 16 වැනි දිනයේ දී නුවරඑළියෙන් ආරම්භ වී ඇල්ල, වැල්ලවාය හරහා තිස්සමහාරාමයට, තිස්සමහාරාමයෙන් ඇඹිලිපිටිය හරහා කහවත්තට පැමිණ අවසන් අදියරවන 18වැනි දිනයේදී කහවත්තෙන් ආරම්භවී රත්නපුරය, අවිස්සාවේල්ල හරහා ශ්‍රී ජයවර්ධනපුර පාර්ලිමේන්තු සංකීර්ණය අසලින් පාපැදි සවාරිය නිමා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308302</link>
    <topic>සංගා මවුබිම තෝරා ගනී</topic>
    <author>ප්‍රින්ස් ගුණසේකර</author>
    <content>ඉදිරියේදී පැවැත්වෙන චැම්පියන්ස් ලීග් ක්‍රිකට් තරගාවලියේදී කුමාර් සංගක්කාර කඳුරට මෙරූන්ස් කණ්ඩායම තෝරා ගැනීමට ඊයේ තීරණය කළේය.මේ අනුව කුමාර් සංගක්කාරට අයි‍.පී‍.එල් ක්‍රිකට් කොන්දේසි අනුව සියයට 20ක මුල්‍යමය පාඩුවක් සිදුවනු ඇත. එමෙන්ම ශ්‍රී ලංකා ක්‍රිකට් ආයතනයටද හයිදාබාද් සන්රයිස් කණ්ඩායමෙන් අයවන රුපියල් මිලියන 20ක් අහිමි වනු ඇත.සන්රයිස් හයිදාබාද් කණ්ඩායම කුමාර් සංගක්කාරගේ සේවය අපේක්ෂාවෙන් පසුවන බව සන්රයිස් පුහුණුකරු ටොම් මුඩි මහතා ශ්‍රී ලංකා ක්‍රිකට් ආයතනය වෙත දන්වා තිබියදී සංගක්කාර මේ තීරණයට එළැඹිණි.සංගක්කාර සන්රයිස් හයිදාබාද් කණ්ඩායමට වටිනා සම්පතක් බැවින් කණ්ඩා‍යමේ ක්‍රීඩකයන් 15ක සංචිතයට ඇතුළත්ව සිටින බව ‍මුඩි මහතා ශ්‍රී ලංකා ක්‍රිකට් වෙත දන්වා එවා තිබුණි.චැම්පියන් ලීග් ක්‍රිකට් තරගාවලියේදී තෝරා ගන්නේ කඳුරට මෙරූන්ස් කණ්ඩායමටද, සන්රයිස් හයිදාබාද් කණ්ඩායමද යන අවසන් තීරණය ගැනීම සංගක්කාරට පැවැරීමට ශ්‍රී ලංකා ක්‍රිකට් ආයතනය පෙරේදා රාත්‍රියේ පැවැති සාකච්ඡාවකදී තීරණය කළේය.ශ්‍රී ලංකා ක්‍රිකට් ආයතනයේ වැඩි බලාපොරොත්තුව කඳුරට කණ්ඩායමට ක්‍රීඩා කිරීම බවද සංගක්කාර සමග පැවැති සාකච්ඡාවකදී ක්‍රිකට් ආයතන ප්‍රධානීහු පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308303</link>
    <topic>එල්.එස්.ආර්.කොළඹ මැරතන් තරගය 13 වැනි වතාවටත් ඔක්තෝබර් 6 වැනිදා</topic>
    <author>වර්නන් ගුණසේකර</author>
    <content>ජලය හා සොබාදහම පදනම් කර ගත් ක්‍රියාකාරකම් සපයන දිවයිනේ ප්‍රධානතම සංචාරක ඒජන්සියක් වන ලංකා ස්පෝට්රයිසන් ආයතනය ශ්‍රී ලන්කන් ගුවන් සේවයේ අනුග්‍රහයෙන් 13 වැනි වතාවටත් මෙහෙයවන එල්.එස්.ආර්.කොළඹ මැරතන් තරගය ඔක්තෝබර් 6 වැනි ඉරුදින පැවැත්වේ.පසුගිය වසරේදී මෙන්ම මෙවරද කොළඹ නිදහස් චතුරස්‍රය අසල සිට මීගමුව දක්වා පැවැත්වෙන මේ තරගය සඳහා දැනටමත් දෙස් විදෙස් ක්‍රීඩක ක්‍රීඩිකාවන් 1990ක් ලියාපදිංචි වී ඇතැයි ශ්‍රී ලන්කන් එයාර්ලයින්ස් කාර්යාලයේදී පැවැති මාධ්‍ය හමුවකදී ලංකා ස්පෝට්රයිසන් ආයතනයේ ප්‍රධානී තිලක් වීරසිංහ මහතා අනාවරණය කර සිටියේය.මේ තරගකරුවන්ගෙන් 1938ක් ශ්‍රී ලාංකිකයන් වන අතර අනෙක් 52 දෙනා විදේශිකයෝ වෙති. විදෙස් ක්‍රීඩකයන් වැඩි දෙනා කෙන්යාව, මාලදිවයින් හා ඉතියෝපියාවෙනි. ඒ, 11 දෙනෙකු බැගිනි. මීට අමතරව ජපානය (3), එංගලන්තය (2), ඔස්ට්‍රේලියාව (1), චීනය (2), පාකිස්තානය (4), කැනඩාව (1), එක්සත් අරාබි එමීර් රාජ්‍යය (1), සිංගප්පූරුව (4) හා ජර්මනිය (1) යන රටවලින්ද තරගකරුවෝ පැමිණෙති.විදේශීය ක්‍රීඩක ක්‍රීඩිකාවන්ගේ සහභාගිත්වය 200 දක්වා ඉහළට ගෙන එමින් මෙවර තරගයට මැරතන් ධාවකයින් 5000ක් සහභාගි කරවීම මේ වසරේ ඉලක්කය බව තිලක් වීරසිංහ මහතා කියා සිටියේය.විවිධ වර්ණයන්ගෙන් යුත් ඇඳුම් පැළඳ රටවල් 25කින් විදේශිකයන් 75 දෙනෙකු ඇතුළු සෑම වයසකම තරගකරුවන් 3500ක් පසුගිය වසරේ තරගයට සහභාගි වූහ.ඔක්තෝබර් 6 වැනි දින පෙරවරු 6.00ට ආරම්භ වන තරගය බොරැල්ල, දෙමටගොඩ, පෑලියගොඩ, වත්තල හරහා පැමිණ හැමිල්ටන් ඇල වටා ගොස් පමුණුගම, තලාහේන, පිටිපන හා දූව ඔස්සේ මීගමුව වෙරළ උද්‍යානයට පැමිණ අවසන් වේ.පිරිමි හා කාන්තා පූර්ණ මැරතන් (වයස අවුරුදු 18 හා ඉහළ), පූර්ණ මැරතන්-ප්‍රවීණ (අවුරුදු 50 සහ ඉහළ), අර්ධ මැරතන් (අවුරුදු 17 හා ඉහළ), අර්ධ මැරතන්-ප්‍රවීණ (අවුරුදු 50 හා ඉහළ), විනෝද දිවීම-කිලෝ මීටර 10 (අවුරුදු 15 හා ඉහළ), විනෝද දිවීම-කිලෝ මීටර 5 (අවුරුදු 15 හා ඉහළ) වශයෙන් අංශ හයකින් තරග පැවැත්වෙනු ඇත. පූර්ණ මැරතන් තරගයේ දුර කිලෝ මීටර 42.195කි. අර්ධ මැරතන් තරගය කිලෝ මීටර 21.097කි.පිරිමි හා කාන්තා පූර්ණ මැරතන් තරගයේ පළමු ස්ථාන සඳහා අමෙරිකානු ඩොලර් 2500ක් හා ශ්‍රී ලන්කන් එයාර්ලයින්ස් වෙතින් ගුවන් ගමන් ප්‍රවේශ පත් පිරිනැමීමට සංවිධායකයෝ කටයුතු යොදා තිබේ.දෙවැනි ස්ථානය වෙනුවෙන් ඩොලර් 1500ක්ද, තෙවැනි ස්ථානයට ඩොලර් 1000ක්ද, සිවුවැනි ස්ථානයට ඩොලර් 500ක්ද, පස්වැනි ස්ථානයට ඩොලර් 250ක්ද, හයවැනි ස්ථානයේ සිට දහවැනි ස්ථානය දක්වා ඩොලර් 100 බැගින්ද ප්‍රදානය කෙරෙනු ඇත. මීට අමතරව සුළු ත්‍යාග රාශියක්ද පිරිනැමේ.තරගය දිවයිනේ ඕනෑම ක්‍රීඩා සමාජයකට විවෘත ය. පාසල් අතින් ගත් කළ තරගය බස්නාහිර පළාතට පමණක් වඩාත් යෝග්‍ය වී ඇත්තේ ඉඳුම් හිටුම් ගැටළු මතුවීමට ඉඩ තිබෙන නිසාවෙනි.ඒවා නිරාකරණය කර ගත හැකි පාසලක් වේ නම් ඔවුනට තරගයට සහභාගි වීමට බාධාවක් නැත. මෙරට ජාත්‍යන්තර පාසල්ද ඔවුන් වෙනුවෙන් වෙනම තරගයක් පවත්වන ලෙසට ඉල්ලීමක් කර ඇති බවත් ඒ සම්බන්ධයෙන් දැන් සාකච්ඡා කරමින් යන බවත් වීරසිංහ මහතා පැවසීය.තරගය සඳහා අරාබිකරයේ රටවල සහභාගිත්වය අඩුවෙන් තිබීම පිළිබඳවද සංවිධායකයන්ගේ අවධානය යොමුව තිබේ. එම රටවල සිට ශ්‍රී ලංකාවට ඇති ගුවන් ගමන් කාලය පැය තුනක් පමණ වන බැවින් ඒ කලාපයෙන්ද තරගකරුවන් ගෙන්වා ගැනීම අපහසු කාර්යයක් නොවනු ඇත.මෙවර තරගය පිළිබඳව පැවැත්වෙන සාකච්ඡාවලදී වසරින් වසර සීඝ්‍ර දියුණුවක් ලබමින් තිබෙන මේ තරගයට සරිලන අනාගත පරිසරය සැකසීම සම්බන්ධයෙන්ද විශේෂ අවධානය යොමුව තිබේ. කොළඹ මැරතන් තරගය කොළඹට සීමා කිරීම පිළිබඳව අදහස් පළවී තිබෙන බවත් එවැනි දෙයකට රාජ්‍ය අනුග්‍රහය ලැබිය යුතු බවත් වීරසිංහ මහතා කියා සිටියේය.“මේ යන විදියට තරගකරුවන්ගේ සංඛ්‍යාව ළඟදීම දස දහසට ළඟා වේවි. මෙවර තරගය පන්දහසකට සීමා කරන්න අපි තීරණය කළා.”තරගය පවත්වන මාර්ගය මැනීම සඳහා ජාත්‍යන්තර නියෝජිතයන් සැප්තැම්බර් මස මුල ශ්‍රී ලංකාවට පැමිණෙන බවත් වසර පහකට වරක් ඔවුන් මාර්ග සහතිකයක් ලබා දෙන බවත් වීරසිංහ මහතා සඳහන් කළේය.මෙවැනි තරගයක් පැවැත්වීම සඳහා ආරම්භයක් ලබා දෙන ලෙසට මාලදිවයින විසින් තමන්ගෙන් ඉල්ලීමක් කර ඇතැයිද තිලක් වීරසිංහ මහතා වැඩි දුරටත් පවසා සිටියේය.මාධ්‍ය හමුවේදී අදහස් දැක්වූ ශ්‍රී ලන්කන් ගුවන් සේවයේ මාධ්‍ය සබඳතා කළමනාකරු දීපාල් පෙරේරා මහතා, ක්‍රීඩා සංචාරක ව්‍යාපාරය යන සංකල්පයෙන් මෙරට සංචාරක ව්‍යාපාරය දියුණු කිරීම තම ආයතනයේ අභිප්‍රාය බව කියා සිටියේය.“මේ තරගයට ලෝකයේ සුපිරි මැරතන් ක්‍රීඩකයෙක් හෝ දෙන්නෙක් ගෙන්වා ගත්තොත් ආකර්ෂනය තවත් වැඩි වේවි. විදෙස් ක්‍රීඩා මාධ්‍යවේදීන්ද ගෙන්වා ගැනීමේ හැකියාව ගැන අපි දැන් සොයා බලා ගෙන යනවා.අපි බොස්ටන් මැරතන් තරගය වැනි තැනකට කොළඹ මැරතන් තරගය ගෙන ආ යුතුයි. මේ සඳහා ලොව වටා තිබෙන අපේ ශාඛා යොදා ගැනීමට අදහස් කර තිබෙනවා” දීපාල් පෙරේරා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308304</link>
    <topic>තායිලන්ත ශූරතාවලියට ශ්‍රී ලංකාවෙන් 8ක්</topic>
    <author/>
    <content>තායිලන්ත විවෘත මලල ක්‍රීඩා ශූරතාවලිය සැප්තැම්බර් මස 3 වැනිදා සිට 6 වැනිදා දක්වා බැං‍කොක්හිදී පැවැත්වේ.තරගාවලියට එක්වන ශ්‍රී ලංකා කණ්ඩායමට ක්‍රීඩකයන් 5ක්, ක්‍රීඩිකාවන් 3ක් හා නිලධාරීන් දෙදෙනකු ඇතුළත් වන අතර ඔවුන් සැප්තැම්බර් මස 2වැනිදා දිවයිනෙන් පිටත්ව යෑමට නියමිතය.තරගාවලියට සහභාගීවන සංචිතය මෙසේය.පිරිමි-එච්.කේ.කාලිංග කුමාරගේ (මී.400), එල්.එම්.සොයිසා (මී.800), නිස්සංක කුමාර (මී.1500), කේ.එම්.එන්.ජේ.ගුණතිලක (මී.400 කඩුලු), ඩී.එස්.රණසිංහ (හෙල්ල විසිකිරීම)කාන්තා-ඊ.එම්.යු.රත්නකුමාරි (මී.400), නිලුකා ගීතානි රාජසේකර (මී.1500/මී.5000), ඩී.ඒ.එස්.සමන්මලී (මී.800/මී.5000)පුහුණුකරු-යසරෝහණ ද සිල්වා - කළමණාකරු-එන්.කේ.අජිත් නාරගල.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308305</link>
    <topic>පෙරැළිකාර ජයක් බලාපොරොත්තුවයි</topic>
    <author>ෆවුස් මොහොමඩ් මැලේසියාවේ සිට..</author>
    <content>ප්‍රවීණ ක්‍රීඩකයන්ගෙන් මෙන්ම නවක ක්‍රීඩකයන්ගෙන් සමන්විත ශ්‍රී ලංකා සත්සාමාජික රගර් කණ්ඩායමේ දස්කම් මැලේසියානු තරගබිමේ දී කැපී පෙනෙන ජයග්‍රහණ රැසක් අත්කර ගැනීමට ඉවහල් වනු ඇතැයි ශ්‍රී ලංකා සත් සාමාජික රගර් පිලේ නව පුහුණුකරු නිලූෆර් ඉබ්‍රාහිම් ප්‍රකාශ කළේය.මැලේසියාවේ ක්වාලලම්පුර් නුවර පෙටලින් ජයා ක්‍රීඩාංගණයේ දී හෙට (31) ඇරැඹෙන ආසියානු සත් සාමාජික රගර් තරගමාලාවේ පළමුවැන්න වන මැලේසියානු තරගාවලියට සහභාගි වන ශ්‍රී ලංකා කණ්ඩායම ඊයේ දිවයිනෙන් පිටත්ව යාමට පෙර ඊයේ ඔහු මේ බව කීවේය.ක්‍රීඩකයන් සියලුදෙනාම ඉහළ මානසික මට්ටමකින් යුතුව සිටින බව කී ඉබ්‍රාහිම්, මේ තරගාවලියේ දී සාර්ථක ප්‍රතිඵල අත්කර ගැනීමට හැකිවෙනු ඇතැයි පැවැසීය.ආසියානු රගර් බිමේ අත්දැකීම් බහුල ෆසීල් මරිජා, ශ්‍රීනාත් සූරියබණ්ඩාර, නයිජල් රත්වත්ත, සාලිය කුමාර, මිතුන් හපුගොඩ හා දිනූෂ චතුරංග පසුගිය වසරේ තරගාවලියේදීත් ශ්‍රී ලංකාව නියෝජනය කළ අතර හැව්ලොක්ස් ක්‍රීඩා සමාජයේ සුදර්ශන් මුතුතන්ත්‍රී, ශෙහාන් පතිරණ හා සඳුන් හේරත් කණ්ඩායමට ඇතුළත් වූයේ පළමු වරටය.ශ්‍රී ලංකාව පසුගිය වසරේ හා 2011 වසරේ මැලේසියානු (එවකට බෝනියෝ) තරගාවලියේ බඳුන ශූරතාව අත්කර ගත්තේය.2011 වසරේ යෝෂිත රාජපක්ෂගේ නායකත්වයෙන් තරග වැදුණු ශ්‍රී ලංකා පිල බඳුන ශූරතා අවසන් තරගයේ දී ලකුණු 26-17කින් කසකස්තානය පරාජය කිරීමට සමත්විය.පසුගිය වසරේ දී ශ්‍රීනාත් සූරියබණ්ඩාරගේ නායකත්වය යටතේ ශ්‍රී ලංකාව බඳුන ශූරතාව අත්කරගත්තේ සත්කාරක මැලේසියාව ලකුණු 19-12කින් පරාජය කරමිනි. කෙසේවුවත් මෙවර ඊට වැඩි වෙනසක් කිරීම ශ්‍රී ලංකා පිලේ බලාපොරොත්තුව වී තිබේ.මේ වනවිට ආසියානු සත් සාමාජික රගර් තරග බිමේ 6වැනි ස්ථානයේ පසුවන ශ්‍රී ලංකාව මැලේසියානු තරගාවලියේ මූලික වටයේ දී 2වැනි තැන සිටින ජපානය හා 12වැනි ස්ථානයේ පසුවන කසකස්තානය සමග තරග වදියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308306</link>
    <topic>ගල්කිස්ස සාන්ත තෝමසයට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>වෙන්නප්පුව ජෝශප් වාස් විදුහල සමග පැවැති අවුරුදු 15න් පහළ පළමු පෙළ තරගයෙන් කඩුලු 8ක පහසු ජයක් හිමිකර ගැනීමට ගල්කිස්ස සාන්ත තෝමස් විදුහල් පිලට හැකිවිය.ජෝශප් වාස් විදුහල් කණ්ඩායම පළමුව පන්දුවට පහරදෙමින් ලබාදුන් ලකුණු 107ක ජයග්‍රාහී ඉලක්කය තෝමස් ක්‍රීඩකයන් විසින් කඩුලු 2ක් පමණක් දැවී තිබියදී සපුරා ගත්තේය.ජෝශප් වාස්-106 ෂෙනාල් ප්‍රනාන්දු 28සා.තෝමස්-107/2 දුලිත් ගුණරත්න නොදැවී 60, රන්දෙව් වන්නකුවත්ත නොදැවී 32තරුෂගෙන් විශිෂ්ට පන්දු යැවීමක්කොළඹ ලුම්බිණි විදුහලේ තරුෂ ඉද්දමල්ගොඩගේ විශිෂ්ට පන්දු යැවීමෙන් ගම්පහ බණ්ඩාරනායක විදුහල සමග පැවැති අන්තර් පාසල් අවුරුදු 17න් පහළ පළමු පෙළ ක්‍රිකට් තරගයෙන් කඩුලු 10ක පහසු ජයක් හිමිකර ගත්තේය.කොල්ට්ස් පිටියේ පැවැති තරගයේදී බණ්ඩාරනායක විදුහල පළමුව පන්දුවට පහරදෙමින් ලබාගත හැකිවුයේ ලකුණු 72ක් පමණි. තරුෂ ඉද්දමල්ගොඩ ලකුණු 10කට කඩුලු 6ක් දවාගැනීමට සමත්විය.කිසිවකුත් නොදැවී ජයග්‍රාහී ඉලක්කය පසුකිරීමට ලුම්බිණි විදුහලට හැකිවිය. මේ ජයග්‍රහණයත් සමගින් අර්ධ අවසන් පූර්ව ව‍ටයට සුදුසුකම් ලබාගත්තේය.බණ්ඩාරනායක-72 වි.ශ්‍රීයානන්ද 20 (තරුෂ ඉද්දමල්ගොඩ 10/6)ලුමිබිණි-කිසිවකු නොදැවී 76 විමුක්ති එල්ලේගොඩ නොදැවී 41.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308307</link>
    <topic>මේස පන්දු ශූරතාව සංඥා බළකායට</topic>
    <author>හෝමාගම සංචාරක</author>
    <content>යුද හමුදා අන්තර් රෙජිමේන්තු මේස පන්දු තරගාවලියේ සමස්ත ශූරතාව දිනාගැනීමට සංඥා බළකාය සමත්විය.තරගාවලියේ කාන්තා හා පිරිමි ශූරතා ද්විත්වය මෙන්ම අනුශූරතාද සංඥා බළකා කණ්ඩායම් විසින් දිනාගැනීම විශේෂත්වයකි.සංඥා බලකායේ කේ.පී.ටි.බී.ජයමාලි දක්ෂතම ක්‍රීඩිකාව ලෙසද, වයි.ආර්.එම්.ප්‍රියංකර දක්ෂතම ක්‍රීඩකයා ලෙසද සම්මාන හිමිකර ගත්තේය.රෙජිමේන්තු 11ක ක්‍රීඩක ක්‍රීඩිකාවන් ඉසව් දහයක් සඳහා තරග වැදුණු අතර අවු.40ට වැඩි යුගල තරග‍යේ ශූරතාව කර්නල් ඩී.ආර්.ධර්මසිරි හා කර්නල් ඩබ්ලිව්.එල්.ප්‍රේමසිරි විසින් දිනාගැනීමට සමත්විය.හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේදී පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=s1308308</link>
    <topic>ශ්‍රී ලංකා සත් සාමාජික රගර් කණ්ඩායම දිවයිනෙන් පිටත්ව යෑමට පෙර  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=f1308301</link>
    <topic>“අපි පරිසරය ආරක්ෂා කළොත් පරිසරය අපිව ආරක්ෂා කරයි”</topic>
    <author>අන් දොස් සොයන්නේ නිරුෂි විමලවීර</author>
    <content>ජනාධිපති මහින්ද රාජපක්ෂ මහතා පසුගිය සති අන්තයේ බෙලරූස්හි නිල සංචාරයකට එක්විය. ජනාධිපතිවරයා ඉරිදා උදෑසන අරලියගහ මන්දිරයෙන් නික්ම ගියේ කටුනායක ජාත්‍යන්තර ගුවන් තොටුපොළ බලා පිටත්ව යෑමටය.කැලණි පාලම අසලට රථය ළඟාවෙත්ම රථය නවතන ලෙස ජනාධිපතිතුමා සංඥා කළේ ආරක්ෂක නිලධාරීන් ද මවිතයට පත් කරමින්ය. ඒ වනවිටත් කැලණි පාලම අසලට පැමිණ සිටි මහාමාර්ග අමාත්‍යාංශ ලේකම් හේමසිරි මහතා, තිස්ස ගුණරත්න මහතා ඇතුළු පිරිස ජනාධිපතිතුමාව මහත් හරසරින් පිළිගත්තේය.ජනාධිපතිතුමා ඔවුන් කැටුව කොළඹ කටුනායක අධිවේගී මාර්ගයේ නිරීක්ෂණ චාරිකාවකට එක්විය. සජින් වාස් ගුණවර්ධන මහතා , ගාමිණී සෙනරත් මහත්වරු ඇතුළු පිරිසක් ද ඊට එක්වූහ. අධිවේගී මාර්ගයේ ඉදිරියට ගමන් ගත් ජනාධිපතිතුමා “අධිවේගී මාර්ගවල අනතුරු වැඩිවෙලා. අනතුරු අවම කිරීමට හැකි ක්‍රමවේදයක් සකසන්න ඕනෑ. කොළඹ – කටුනායක අධිවේගී මාර්ගය ලබන මාසයේ විවෘත කිරීමට අවශ්‍ය කටයුතු සැලසිය යුතු යැයි කීය.“හොඳමයි සර් ”- ලේකම්වරයා කීවේය.අපි පරිසරය ආරක්ෂා කළොත් තමා පරිසරය අපිව ආරක්ෂා කරන්නේ ඒ නිසා අපි පරිසරය ආරක්ෂා කරන්න ඕනෑ. අධිවේගී මාර්ග ඇති කළේ අලුතින්, ඒ නිසා ස්වභාසෞන්දර්ය ඇති කරන්න මාර්ගය දෙපස තුරුලතාවලින් විචිත්‍රවත් කරන්න ජනාධිපතිතුමා කීය.“සර් අපි ගස් හිටවීමට සැලසුම් කරලා තියෙන්නේ” ලේකම්වරයා කීවේය. නැවත රථයට නැගී මද දුරක් ගමන් ගත් ජනාධිපතිතුමා නැවත රථයෙන් බැස්සේ අමන්දානන්දයට පත්වය.කටුනායක අධිවේගී මාර්ගය ඔස්සේ වැටී ඇති මීගමු කලපු ඉවුර අසල මඳක් නතර වූ ජනාධිපතිවරයා, එහි සෞන්දර්යාත්මක සිරි නරඹමින් සිට ප්‍රිති ප්‍රමෝදයට පත් වූවේය. “ලේකම්තුමා ෂා නියම ලොකේෂන් එකනෙ. ආ ගමන යන්න හිතෙන් නෑ” ජනාධිපතිවරයා කියා සිටියේ සුන්දර සිනහවකින් මුව සරසාගෙනය.ටී.බී.ට සුබ උපන් දිනයක්ටී. බී. ඒකනායක මහතාගේ ජන්ම දිනය යෙදී තිබුණේ පසුගිය බදාදාය. එදින ඒ මහතාගේ ජංගම දුරකථනයට ගලා ආ දුරකථන ඇමතුම්වලින් නම් අඩුවක් නොවීය. අලුයම සිට නොකඩවා නාද වූ දුරකථනය ඔස්සේ දහස් ගණන් සුභ පැතුම් ගලා ආවේය. ඒ අතර උදේ 6.40ට පමණ ඒකනායක මහතාට සුවිශේෂ ඇමතුමක් ලැබුණේය.“කොහොමද ටී. බී. සුභම සුභ උපන් දිනයක් වේවා කියා මම ප්‍රාර්ථනා කරනවා. සුපුරුදු ලෙන්ගතු හඬින් ජනාධිපතිතුමා කීය.“හානේ ඔබතුමා ආවද” ඉපිලී යන සතුටින් ටී. බී. ඇසීය.“ඔව්. ඔව්. අද උදේ 5.00ට විතර ආවෙ. කොහොමද දළදා මාලිගාවේ දාන මාන කටයුතු ඒ ගැන සොයා බලා හොඳට කරන්න” ජනාධිපතිතුමා කීය.“සියලු කටයුතු සූදානම් ජනාධිපතිතුමනි” ඒකනායක මහතා කීවේය.හොඳයි, හොඳයි, හොඳයි ජනාධිපතිතුමා කීය.ආගන්තුක සත්කාර ඉහළයිනවනීදන් පිල්ලේ මහත්මිය පසුගිය ඉරිදා දින හයක නිල සංචාරයකට මෙරටට පැමිණියාය. අධිකරණ ඇමැතිවරයා, අග්‍රවිනිශ්චයකාරවරයා සමඟ සඳුදා දින එම අමාත්‍යාංශවලට ගොස් මුණ ගැසී සාකච්ඡා කළ නවනීදන් මහත්මිය එදින හවස්වරුවේ භාෂා හා සමාජ ඒකාබද්ධතා අමාත්‍යාංශයේ දී වාසුදේව නානායක්කාර මහතා හමු වූවාය. ශ්‍රී ලංකාවේ බහුතරය ඉන්නේ සිංහල ජනතාවයි. ඔවුන් දෙමළ භාෂාව ඉගෙන ගැනීමට කැමැත්ත පල කිරීම සුභවාදී ආකල්පයක් බව ඇය කීවාය.අමාත්‍යාංශය ඇය වෙනුවෙන් තේ පැන් සංග්‍රහයක් සංවිධානය කර තිබුණි. තමා යන සෑම ස්ථානයකින්ම ඉහළ ආගන්තුක සත්කාර හා සංග්‍රහ ලැබුණු බව කියමින් ඇය එම සංග්‍රහය කාරුණිකව ප්‍රතික්ෂේප කළාය. පසුව ඇය කියා සිටියේ“ශ්‍රී ලාංකික ජනතාවගේ ආගන්තුක සත්කාර ලෝකයේ කිසිදු රටක ආගන්තුක සත්කාරවලට නොදෙවෙනි වන බවය.පුනරුත්ථාපනය වූ කොටි තරුණයන්පිල්ලේව පිළිගනී.නවනීදන් පිල්ලේ මහත්මිය සඳුදා සවස යාපනය බලා පිටත්ව ගියේය. යාපනය මූලික රෝහල නිරීක්ෂණය කළ ඇය රජයේ රෝහලේ තාක්ෂණික හා භෞතික දියුණුව පිළිබඳ මවිතයට පත් වූවාය.අඟහරුවාදා උදෑසන ඇය ආණ්ඩුකාර නිල නිවසට ගියේ ආණ්ඩුකාර ජී. ඒ. චන්ද්‍රසිරි මහතා සමඟ සාකච්ඡා කිරීමටය.තරුණ තරුණියන් දස දෙනෙක් මල් මාලා දමා නවනීදන් පිල්ලේ මහත්මිය ඇතුළු පිරිස පිළිගත්හ.මේ අය කවුද කියා දන්නවාද? ආණ්ඩුකාරවරයා පිල්ලේ මහත්මියගෙන් ඇසීය. “නැහැ කවුද මේ අය” පිල්ලේ මහත්මිය පිළිතුරු දුන්නාය.උතුරේ අර්බුදය නිර්මාණය කරන්න අවි ආයුධ අරන් සටන් කළ අයයි. දැන් පුනරුත්ථාපනය කරලා ඉන්නේ ආණ්ඩුකාරවරයා කීය.තමා උණුසුම් අයුරින් වැළඳ ගනිමින් පිළිගත්තේ එල්.ටී.ටී.ඊ. පුනරුත්ථාපන පිරිස් බව දැන ගත් පිල්ලේ මහත්මිය අන්දමන්ද වූවාය.ආණ්ඩුකාරවරයා සමඟ උදෑසන ආහාරය ලබා ගත් පිල්ලේ මහත්මිය උතුරේ ප්‍රශ්න පිළිබඳ කතා කළාය.උතුරේ සිංහල භාෂාවෙන් මාර්ග පුවරු සවි කරන්නේදැයි පිල්ලේ මහත්මිය ප්‍රශ්න කළාය.“අපෝ නැහැ, ජනාධිපතිතුමා අපිට උපදෙස් දීලා තියෙන්නෙ භාෂා තුනෙන්ම ඒවා සකස් කරන්න කියායි. ආණ්ඩුකාරවරයා කීවේය.පැය භාගයක් පුරා පැවැති හමුව ඉතා සුහදශීලි එකක් විය.යාපනය මහජන පුස්තකාල ශ්‍රවණාගාරයේ පැවැති හමුවකට පිල්ලේ මහත්මිය එක්වූවාය. එහිදී ද පුනරුත්ථාපනය කරන ලද තරුණ තරුණියන් දස දෙනෙක් ඇය පිළිගත් අතර පුස්තකාල ශ්‍රවණාගාරය ඉපැරැණි හින්දු සංස්කෘතියට විචිත්‍රවත් කර තිබුණි. ආර්. විජයලක්ෂ්මි මහත්මිය ඇතුළු දිසා ලේකම්වරු එහිදී අදහස් දැක්වූ අතර අනතුරුව ඇය කිලිනොච්චි හා මුලතිව් බලා පිටත්ව ගියාය.අපේ නැටුම්වලට බෙලරූස් ජනතාවවශී වෙති.ජනාධිපති මහින්ද රාජපක්ෂ මහතා පසුගිය ඉරිදා සවස බෙලරුස්හි තෙදින නිල සංචාරය සඳහා මින්ස්ක් අගනුවර ජාතික ගුවන් තොටුපොළට ළඟා විය.විදේශ ඇමැති විලැඩිමීර් මැකේයි මහතා විසින් බෙලරුස් රාජ්‍යට ගිය ප්‍රථම ශ්‍රී ලාංකික රාජ්‍ය නායකයා වන ජනාධිපති මහින්ද රාජපක්ෂ මහතා පිළිගත්තේ මහත් හරසරින්ය. ඉතා රූමත් තරුණියන් දෙදෙනෙක් ජනාධිපතිවරයාට මල් කළඹ පිළිගැන්වූහ. ජනාධිපති ලේකම් ලලිත් වීරතුංග මහතා ජී.එල්. පීරිස් මහතා හා නවුසර් ෆවුසි යන මහත්වරු සංචාරයට එක් වී සිටියහ.එදින සවස බෝල්ෂෝයි ඔපෙරා (ඔපෙරා හවුස්හි) රඟහලේ දී පැවැති ශ්‍රී ලාංකික සංස්කෘතික සංදර්ශනය නැරඹීම සඳහා අතිවිශාල බෙලරුස් ජනතාවක් ඔපෙරා ශාලාවට පැමිණ සිටියහ. අතුරු සිදූව නැතිව පිරී තිබූ ඔපෙරා ශාලාවේ තිබූ ඝෝෂාකාරී තත්්ත්වය ප්‍රසංගය ආරම්භයෙන්ම වියැකී ගියේය. ඔවුන් ශ්‍රී ලාංකික සංස්කෘතික අංගයන් දෙස දෑස අයා සිටියේ ඇසිපිය නොහෙලාය.“අපේ සංස්කෘතික අංගවලට බෙලරුස් ජනතාව වශී වෙලා” ජනාධිපතිතුමා කීවේ ලේකම්වරයා දෙස බලමින්ය. විචිත්‍රවත් ප්‍රසංගය තානාපති උදයංග වීරතුංග මහතා සංවිධාන කර තිබුණි. පසුගිය සඳුදා බෙලරුස්හි ජනාධිපති ඇලෙක්සැන්ඩර් ලුකෂෙන්කේ මහතා හමු වූ අතර ඒ මහතා ජනාධිපතිතුමා පිළිගත්තේ ඉතා උණුසුම් අයුරින්ය.රූමත් තරුණියන් දෙදෙනෙක් පැමිණ ජනාධිපතිතුමාට මල් කළඹ පිළිගැන්වූහ. දෙරට අතර වෙළෙඳ ආර්ථික සංචාරක ආදී සහයෝගිතා ගිවිසුම් හතකට අත්සන් තැබූ ජනාධිපතිවරයා අගමැති මහාචාර්ය මිහායිල් මියස්නිකොච්චි මහතා හා ජාතික මන්ත්‍රණ සභාවේ සභාපතිවරයා ඇතුළු පිරිස් සමඟ ද්විපාර්ශ්වික සාකච්ඡා පැවැත්වීය.ඉතා කාර්ය බහුල වූත් , ඉතා සාර්ථක වූත් තෙදින නිල සංචාරය නිමවා ජනාධිපතිතුමා බදාදා අලුයම මෙරටට පැමිණියේය. ප්‍රසන්න රණතුංග, ගීතාංජන ගුණවර්ධන, ගාමිණී සෙනරත් මහත්වරු ජනාධිපතිතුමා පිළිගැනීමට කටුනායක ජාත්‍යන්තර ගුවන්තොටුපොළ ප්‍රභූ පර්යන්තයට පැමිණ සිටි අතර ඔවුන් මහත් හරසරින් ජනාධිපතිවරයා පිළිගත්තේය.විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් එක්සත් ජාතික පක්ෂ ජාතික මැතිවරණ කමිටුව පසුගිය සිකුරාදා සිරිකොතේදී රැස්විය. තිස්ස අත්තනායක, කරු ජයසූරිය, රවී කරුණානායක, මංගල, ජෝන්, ඇතුළු පිරිස ඊට එක් වූහ.මෙහිදී උතුරු, වයඹ හා මධ්‍යම පළාත් සභා මැතිවරණ වැඩපිළිවෙළ පිළිබඳ අදහස් හුවමාරු කර ගත්හ.එක්සත් ජාතික පක්ෂයේ ඡන්ද දායකයන් ඡන්දපොළට ගෙන යෑම තමා අපේ මුඛ්‍ය වගකීම වන්නේ එය ආසන සංවිධායකයන්ගේද වගකීමක් “රනිල්” කීය.“සෑම ආසනයකටම සංවිධායකවරු අනුයුක්ත කරලයි තියෙන්නේ” තිස්ස කීවේය.“එහෙම නම් ඔවුන්ගේ ක්‍රියා කාරකම් ගැන ප්‍රගති සමාලෝවන වාර්තාවක් ගන්න” රනිල් නැවත කීය.අපේ අය අතර සාමූහිකත්වයක් නැහැ“පුත්තලම දිස්ත්‍රික්කයේ අපේ අය අතර සාමූහිකත්වයක් නැහැ. ප්‍රශ්න ගණනාවක් එය හරහා නිර්මාණය වෙලා” ශාන් කීවේය.මේක වෙන කෙනෙකුට භාර දෙන්න එපා. ඔබම මැදිහත් වෙලා. එම තත්ත්වයට පිළියමක් කරන්න. රනිල් කීය.අපරාධ පරීක්ෂණ දෙපාර්තමේන්තු නිලධාරියෙක් 2010 වසරේදී මොණරාගල දිස්ත්‍රික්කයේ නාමයෝජනා පත්‍රයක් ටිපෙක්ස් කිරීමේ සිද්ධිය සම්බන්ධයෙන් සාක්ෂි සටහන් කර ගැනීමට සිකුරාදා සවස සිරිකොතට පැමිණියේය.දැන් එම ප්‍රශ්නය සමථයකට පත් වෙලා මේක ඉදිරියට ගෙන යන්න අවශ්‍ය නැහැ. තිස්ස අත්තනායක මහතා කීය. ඒක කලින් දැනුම් දුන්නා නම් එන්නේ නැහැනෙ කියමින්ය.” නිලධාරියා නික්ම ගියේය. විදේශීය සිට පැමිණ හිත මිතුරන් සමඟ සෙනසුරාදා දින ගතකළ රනිල් වික්‍රමසිංහ මහතා ඉරිදා දින දඹුල්ල ගිමන් හලේදී දඹුල්ල ආසනයේ ප්‍රගති සමාලෝචන රැස්වීමට සහභාගී විය.දයා ගමගේ, වසන්ත අලුවිහාරේ ඊට එක් වී සිටියහ. ගෙදර ඉන්න එජාප පාක්ෂිකයන් ඡන්දපොළට ගෙන යන වැඩපිළිවෙළක් සකස් කළ යුතු බව විපක්ෂ නායකවරයා කීය.අගහරුවාදා කොළඹ නව නගර ශාලාවේදී “දිනන අපි” නමින් කරුණා කටුගම්පල මහත්මිය විසින් සංවිධානය කළ කාන්තා වැඩසටහනක් පැවැත්විණි. එහිදී රනිල් වික්‍රමසිංහ මහතා කියා සිටියේ ආණ්ඩුක්‍රම ව්‍යවස්ථා කෙටුම්පත බලහීන කරලා.දැන් ප්‍රජාතන්ත්‍රවාදී ලක්ෂණ දැක ගන්න නැහැ යන්නය.නිදහස් හා සාධාරණ මැතිවරණයක් සඳහා පැෆරල් සංවිධාන හා එජාපය අතර හමුවක් ඊයේ (29) සිරිකොතේදී පැවැත්විණි.මාධ්‍යවේදිනී මන්දනා ඉස්මයිල් මහත්මියගේ නිවසට හොරු පැන ඇති බවට ලාල් කාන්තගෙන් විජිත හේරත්ට දුරකථන ඇමතුමක් ලැබුණි. ලාල් කාන්ත ඒ මොහොතේ මාතලේ මැතිවරණ වැඩ සඳහා ගොස් සිටියේය. විජිත හේරත් හා වසන්ත සමරසිංහ මහත්වරු මන්දනාගේ නිවසට ගියේය. ඒ වන විටත් සැලකිය යුතු පිරිසක් එහි විය.ආපු පිරිස පැය දෙකක් විතර නිවසේ ලිපි ගොනු අවුස්සමින් මොනවද හෙව්වා” මන්දනා පැමිණි පිරිසට කීවාය. ආපසු එන අතර විජිත ලාල්කාන්තට දුරකථන ඇමතුමක් ගත්තේය., ලාල් ඒක නිකම්ම හොරකමක් නෙමේ” විජිත කීය. මොකක්ද ඒ එහෙනම් ඒ හේමලාල් ඇසීය.අනුර දිසානායක රතුපස්වල ප්‍රදේශයේ මිතුරෙකුට දුරකථන ඇමතුමක් ගත්තේය. මන්ත්‍රීතුමා දැන් ඔබතුමාලා නිහඬද ? මිතුරා ඇසීය.අපි නිහඬ නැහැ. නිහඬ කරන්නත් බැහැ. අපි යුක්තිය සාධාරණය වෙනුවෙන් හැම විටම ඉන්නවා. සහෝදරයා අනුර කුමාර කීය. එක්සත් ජාතික පක්ෂයෙන් මෙහේ උද්ඝෝෂණ කරනවා. මිතුරා කීය.“පිල්ලෙට පේන්න උද්ඝෝෂණ කරන්න අපිට ඕනෑ නැහැ. එජාපය ප්‍රමාද වෙලා කරන්නේ ඕකටනෙ. අපේ සටන රට ඇතුළේ. පිල්ලෙට පේන්න නෙමේ” අනුර කුමාර කීවේය.සුනිල් හඳුන්නෙත්ති මහතා සිටින්නේ යාපනය ප්‍රදේශයේ මැතිවරණ ප්‍රචාරක වැඩ පිළිවෙළේය.නවනීදනී එන්න මල් පිපීදැයි බලන්න“හඳුන් නවනීදන් ඔය පැන්තට එන්න හදන්නේ” මොනවද ඔය පැත්තේ තොරතුරු බිමල් රත්නායක හදුන්නෙත්තිගෙන් දුරකථනයෙන් ඇසීය. නවනීදනී එන්න මල් පිපීදැයි බලන්න කියල සමහරු කියනවා. නමුත් නවනීදන් මොන කෙහෙල්මලක්වත් බැලුවේ නැහැ. එයා ඉන්නේ එයාගේ ඇජෙන්ඩ එකේ.හඳුන්නෙත්ති කීය. ටිල්වින් සිල්වා පසුගිය 25 දා රිකිල්ලගස්කඩ ප්‍රදේශයේ ජනහමුවකට සහභාගී විය. අවසානයේ තේ පැන් සංග්‍රහයකට එක් වූ ටිල්වින් මහතා කෙසෙල් සමඟ බිස්කට් අනුභව කරමින් සිටියේය. හිටි හැටියේ එතැනට පැමිණි අයෙක්.“ඔබතුමා මේ කෙසෙල් ගෙඩිය කන්න” කියමින් කෙසෙල් ගෙඩියක් දික් කළේය. හරි සහෝදරයා හරි මම මේ කනවනේ ටිල්වින් කීය.“නැහැ” මේ කෙසෙල් ගෙඩියම කන්න” ඕනෑ” ඔහු කීවේය.ටිල්වින් අන්ද මන්ද වී ගියේය.“බයවෙන්න දෙයක් නෑ සහෝදරයා මම හොඳ යූ.එන්.පී. කාරයෙක්. මම දැන් ජ.වි.පෙ.ට බැදුණා මගේ සහතිකයට මේ කෙසෙල් ගෙඩිය දුන්නේ” ඔහු කීය.ටිල්වින් පියවි තත්ත්වයට පත් වූයේ ඉන් අනතුරුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>30</day>
    </date>
    <link>http://www.dinamina.lk/2013/08/30/_art.asp?fn=f1308302</link>
    <topic>හාමුදුරුවන්ගේ බෙදීම සිවුරෙනුත් පෙනෙනවා</topic>
    <author>සටහන චතුරිකා ගමගේ</author>
    <content>බුදුරජාණන් වහන්සේ සිය ශ්‍රාවකයන් විෂයයෙහි දේශනා කළේ එකම ධර්මයක් වුවද පසුකාලීනව විවිධ කාරණා මුල්කොටගෙන සංඝයා වහන්සේලා බෙදීම් ඇති කරගත්හ. සංඝ ශාසනයෙහි ඇති වූ මේ බෙදීම්, ඒවාට මුල් වූ හේතු කාරණා සහ අද වනවිට මේ බෙදීම් හේතුවෙන් සංඝ ශාසනයට සිදුවී තිබෙන බලපෑම පිළිබඳව රදාවඩුන්න සිරි මිහිඳු මහා විදුහලේ විදුහල්පති රදාවඩුන්නේ ඤාණවිමල හිමියන් සමඟ කළ සංවාදයකි මේ.අප අසා තිබෙන පරිදි සංඝයා වහන්සේලා අතර බෙදීම් ආරම්භ වුණේ බුද්ධ කාලයේ පටන්. මේ කාරණය කොතරම් නිවැරැදි ද?බුදුරජාණන් වහන්සේ ජීවමානව සිටි කාලයේ සෑම කෙනෙක්ම පැවිදි වුණේ නිර්වාණය අපේක්ෂාවෙන්. ‘සබ්බ දුක්ඛ නිස්සරණ නිබ්බාන සච්චි කරන්ථාය‘ කියලා ශාසනයට ඇතුළත් වූවන්ගේ එකම අරමුණ වූයේ සසර ගමන කෙළවර කර නිවන් අ‍වබෝධ කර ගැනීමයි.ඒ නිසා එදා බුදුරජාණන් වහන්සේට තිබුණේ ශාසනයට ඇතුළුවන්නන් සිහියේ පිහිටුවීම පමණයි. නමුත් පසුකාලීනව ලාභ, කීර්ති ප්‍රසංසා බලාපොරොත්තුවෙන් යම් යම් අය පැවිදි බිමට ඇතුළත් වෙද්දී ඕවාද පාතිමෝක්ෂය පනවන්න බුදු හාමුදුරුවන්ට සිදු වුණා. ඒ නිසා ශාසනය රැක ගන්න එදා බුදු හාමුදුරුවෝත් භික්ෂූන් වහන්සේලාට නීති පැනෙව්වා.බුද්ධ පරිනිර්වාණයෙන් පසුව මේ තත්වයේ යම්කිසි වෙනසක් සිදු වුණා නේද?බුද්ධ කාලයේදීම ආරම්භ වුණූ සංඝයා අතර බෙදීම බුද්ධ පරිනිර්වාණයෙන් පසුව වැඩි වුණා මිස අඩු වුණේ නැහැ. පළමුවැනි ධර්ම සංගායනාව පවත්වන අවධිය වනවිට සැරියුත් මහරහතන් වහන්සේගේ ශිෂ්‍ය පිරිස්, මුගලන් මහරහතන් වහන්සේගේ ශිෂ්‍ය පිරිස්, කාශ්‍යප මහ රහතන් වහන්සේගේ ශිෂ්‍ය පිරිස් යනාදී ආකාරයට කණ්ඩායම් වශයෙන් භික්ෂූන් වහන්සේලා බෙදිලා සිටියා.සැරියුත්, මුගලන්, කාශ්‍යප ආදී බුදුරජාණන් වහන්සේට පක්ෂපාතී, උන්වහන්සේගේ මාර්ගය අනුගමනය කරපු පිරිසක් වගේම දෙව්දත්, චබ්බග්ගිය ආදී බුදුරජාණන් වහන්සේට විරුද්ධව ක්‍රියා කරපු පිරිසකුත් සිටියා.ඒ වගේම දෙවන ධර්ම සංගායනාවෙන් පසු මහාදේව නැමැති භික්ෂූව රහතන් වහන්සේලා හෙළා දකිමින් ඉදිරිපත් කළ මත පහක් නිසාත් සංඝ ශාසනයේ බෙදීමක් ඇති වූ බව ඉතිහාසයේ සඳහන් වෙනවා. මහාදේව හාමුදුරුවන්ගේ මත පහට පක්ෂපාතීවූවන් මහායාන ලෙසත් එම මතවලට විරුද්ධවූවන් ථෙරවාදී ලෙසත් හැඳින්වූවා.ඉන් නොනැවතී තුන්වැනි ධර්ම සංගායනාවෙන් පසු භික්ෂු ශාසනය නිකාය 18 කැඩුණා. ඒ වගේම තුන්වැනි ධර්ම සංගායනාවෙන් පසු බුදු දහම ඉන්දියාවෙන් පිටතට ව්‍යාප්ත වුණා. චීනය, ටිබෙටය වැනි රටවලට ගිය බුදු දහම උතුරු බුදු දහම ලෙසත්, තායිලන්තය, බුරුමය වැනි රටවලට ව්‍යාප්ත වූ බුදු දහම දකුණූ බුදු දහම ලෙසත් හැඳින්වූවා.රටරටවලට ව්‍යාප්ත වීමෙන් පසුව බුදු දහම වෙන් කර ගත්තේ කුමන හේතු සාධක පදනම් කරගෙනද?ඉන්දියාවෙන් පිටතට බුදු දහම ව්‍යාප්ත වීමෙන් පසුව ඒ ඒ ජන සමාජයට, සංස්කෘතියට, ඇදහිලි ක්‍රමවලට, පරිසර පද්ධතීන්ට ඔරොත්තු දෙන පරිදි බුදු දහම සකස් කරගත්තා. ලංකාව, තායිලන්තය වැනි රටවලට පැමිණියේ ථෙරවාද බුදු දහම.ථෙරවාද, මහයාන යන නිකාය දෙකම බුදුරජාණන් වහන්සේගේ නිවන පිළීගත්තත් මේ නිකාය දෙකේ යම් යම් වෙනස්කම් තිබුණා. නිර්වාණයට බුදුවිය යුතුමයි කියලා මහායානිකයන් විශ්වාස කළා. ඒ වගේම ඔවුන්ගේ මතය වන්නේ බුදුවරු පිරිනිවන් පාන්නේ නැති බවයි.පාරමිතා, රහත්බව, බුදු පසේ බුදු යනාදියත් මහායානික භික්ෂූන් ප්‍රතික්ෂේප කළා. ඔවුන්ගේ දර්ශනයට අනුව බෝධිසත්වවරුන් වගේම බෝධිසත්වවරියනුත් සිටියා. නමුත් ථෙරවාදී නැතහොත් හීනයානිකයන්ගේ අදහස මීට වෙනස්. ඔවුන් බුදු, පසේ බුදු, මහරහත් යන තත්වයන් පිළිගන්නවා. ලංකාවට පැමිණියේ මේ ථෙරවාදී බුදු දහමයි.මිහිඳු මහ රහතන් වහන්සේගේ ලංකාගමනයෙන් පසුව ලංකාවේ බුදු දහමෙහි තවත් වෙනස්කම් රාශියක් සිදු වුණා නේද?මහින්දාගමනයෙන් පසුව මහා විහාරය මුල් කරගෙන මෙරට ධර්මය ප්‍රචාරය වුණා. විශේෂයෙන් මහාවිහාරිකයන් විනයට ඇලුම් කළා. ‘විනයෝ නාම සාසනස්ස ආයෝ‘ විනය ශාසනයේ ආයුෂ බව ඔවුන් විශ්වාස කළා. දෙවනපෑතිස් රජුගේ පටන් විවිධ රජවරු මහාවිහාරවාසීන්ට උදව් උපකාර කළා.වලගම්බා රජුගේ කාලයේ විශාල නියඟයක් ආවා. ඒ කාලේ රජතුමාට උදව් උපකාර කළේ මහාතිස්ස හාමුදුරුවෝ. පසුකාලීනව උන්වහන්සේට කළගුණ සැලකීමක් ලෙස එදා නිගණ්ඨයන් වාසය කළ ගිරි ආරාමය විනාශ කර රජතුමා ආරාමයක් ඉදි කර පූජා කළා.එයට මහාවිහාරීය භික්ෂූන් විරුද්ධ වුණා. නමුත් මහාතිස්ස හාමුදුරුවන්ගේ ශිෂ්‍ය කුපික්කල තිස්ස හිමියන් ගුරුවරයා නිවරැදි යැයි පවසා අභයගිරියට පැමිණියා. ඒ අනුව කි.පූ. පළමුවැනි සියවසේ සිට අභයගිරි පරම්පරාවකුත් ඇති වුණා. නමුත් මහා විහාරය හා අභයගිරිය එදා තිබුණේ විශ්වවිද්‍යාල මට්ටමේ ආයතන ලෙසයි‍.ඒ වගේම පසුකාලීනව ජෝතිවන කියන ප්‍රදේශයේ ඉදි කළ ආරාමයක් හේතුවෙන් ජේතවන නමින් නිකායක් ද ආරම්භ වුණා. නමුත් මහා විහාරිකයින් සම්ප්‍රදාය වෙනස් කළේ ‍නැහැ. ජේතවන, අභයගිරි, නිකායිකයන් බෝධි පූජා ආදියට මුල්තැන දුන්නා.වර්තමානයේ පවතින සියම්, රාමඤ්ඤ, අමරපුර ආදී නිකාය ආරම්භ වූ ආකාරය පැහැදිලි කළොත්?එක් දහස් අටසිය ගණන්වලදී ඇතිවූ පෘතුගීසි, ලන්දේසි, ඉංග්‍රීසි ආක්‍රමණ හේතුවෙන් භික්ෂූ ශාසනය පිරිහුණා. එදා උපසම්පදා භික්ෂුවක්වත් සිටියේ නැහැ. ඒ නිසා එවකට සිටි රජුගේ මූලිකත්වයෙන් වැලිවිට සරණංකර හාමුදුරුවෝ තායිලන්තයෙන් උපසම්පදාව ගෙන්වූවා.සියම් දේශයෙන් ගෙනා උපසම්පදාව නිසා ශ්‍යාමෝපාලිවංශික මහා නිකාය ආරම්භ වුණා. සියම් නිකායට එක පිරිසක් පමණක් සීමා වුණ නිසා නැවත බුරුමයේ රාමඤ්ඤ දේශයෙන් උපසම්පදාව ගෙන ආවා. එයින් රාමඤ්ඤ නිකාය ආරම්භ වුණා. අමරපුරයෙන් උපසම්පදාව ගෙන ඒමෙන් පසු අමරපුර නිකාය බිහි වුණා.මේ නිකාය භේදය සංඝ සමාජයට කොතරම් සුදුසු ද?බුදු හාමුදුරුවෝ බෙදීම අනුමත කළේ නැහැ. නමුත් මේ නිකාය භේදයේ හොඳ නරක දෙකම තිබෙනවා. මහායාන, ථෙරවාද නිකාය දෙකේ මත දෙකක් තිබුණත් ධර්මය පිළිබඳ මේ නිකාය අතර මතවාදයක් නැහැ.පිරිත් දේශනාවලදී තුන් සූත්‍රය දේශනා කිරීම, චතුරාර්ය සත්‍යය, බුද්ධත්වය, ධර්මය පිළිබඳ කිසිදු නිකායක් අතර ගැ‍ටලුවක් නැහැ. බුදු හාමුදුරුවෝ දේශනා කළේ ‍ත්‍රිය, බ්‍රාහ්මණ, වෛශ්‍ය ‍වගේම ශුද්‍ර කුලවල අයටත් නිර්වාණය අවබෝධ කරගන්න කිසිදු බාධාවක් නොමැති බවයි.මේ නිකාය භේදය සංඝ ශාසනයේ පැවැත්මට කොතරම් බලපානවද?බෙදීම අයහපත් දෙයක්. දැන් බලන්න ලංකාවේ භික්ෂූන්ගේ චීවරය විවිධාකාරයි. අපේ භික්ෂූන් වහන්සේලා එකම ආකාරයක සිවුරක් පොරවනවා නම් එය කොතරම් ප්‍රසන්න ද? අද පළාත්, නිකාය, උඩරට, පහතරට ආදී විවිධාකාරයෙන් බෙදී සිටින භික්ෂූන් වහන්සේලාට සාමූහිකව එකතුවෙන්න ක්‍රමවේදයක් අවශ්‍යයි.අද භික්ෂූන් වහන්සේලා නිකාය වශයෙන් නොව මතවාදී වශයෙනුත් බෙදිලා. මේ බෙදීම නිසා විවිධ මතවාද ඉදිරිපත් වෙනවා. එම මතවාද ජාත්‍යන්තරයටත් යනවා. එයින් අපේ සංඝ සමාජය පිළිබඳ ජනතාව තුළ මැවෙන්නේ වැරදි චිත්‍රයක්.ඒ නිසා කිසියම් මතවාදයක් සමාජගත කරද්දී නිකාය තුනේම මහනායක, අනුනායක ආදී ප්‍රධාන පෙළේ භික්ෂූන් වහන්සේලා ඒකරාශී වී පොදු මතයක් ඉදිරිපත් වෙනවා නම් ඉතාමත් හොඳයි.එසේ නොමැතිව එක් එක් භික්ෂූව විවිධ මත ඉදිරිපත් කිරීමට යාමෙන් සිදුවන්නේ අපේ භික්ෂූ සමාජය හෑල්ලුවට ලක්වීමයි. දැන් නිකාය වෙනස් කරන්න අපිට බැහැ. එය කාලයක් තිස්සේ මුල් බැසගත් දෙයත්. නමුත් අපිට පොදු එකඟතාවයකට එන්න බාධාවක් නැහැ. පොදුබවක් හදා ගත්තොත් රට යහමඟට ගන්න, විවිධ ගැටලුවලට මැදිහත් වෙන්න භික්ෂූන් වහන්සේලාට ඉතා පහසුයි. එවිට ඉදිරිපත් වන්නේ සමස්ත සංඝ සමාජයේ පොදු මතයයි.අද සංඝ සමාජයට ඇතුළත් වන කුල දරුවන්ගේ අඩුවක් තිබෙන බව කියවෙනවා. මේ තත්වයට සිංහල බෞද්ධ කියන සංකල්පය කොතරම් බලපා තිබෙනවාද?අපි සිංහල බෞද්ධ කියලා කිව්වට ඉන්දියාවේ එහෙම බෙදීමක් නැහැ. ඕනෑම ජාතියකට අයත් පුද්ගලයෙකුට ශාසනයට ඇතුළු වෙන්න පුළුවන්. ධර්මය හදාරන්න පුළුවන්.අපේ රටේත් ජාතීන් කිහිපයකට අයත් ජනතාව ජීවත් වෙනවා. සම්බුද්ධ ශාසනය මේ හැම ජාතියකටම පොදු වුනානම් එය ශාසනයට ඉතා වැදගත්. සිංහල බෞද්ධ වගේම ඕනෑම ජාතියකට, ආගමකට අයත් පුද්ගලයෙකුට බුදු දහම කෙරෙහි පැහැදීමක් තිබෙනවා නම් ශාසනයට ඇතුළු වෙන්න අවස්ථාව ලබා දිය යුතුයි. අපි ආගම් වශ‍ෙයන් ජාතීන් වශයෙන් බෙදී සිටිනවාට වඩා එය වැදගත් වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308311</link>
    <topic>දකුණු ආසියාවේ ලොකුම කුඩු තොගය කොළඹ දී අල්ලයි</topic>
    <author>නිමල් රාජපක්ෂ සහ විජයානි එදිරිසිංහ</author>
    <content>ශ්‍රී ලංකාවේ දී මෙන්ම දකුණු ආසියානු රටකදී මෙතෙක් අත්අඩංගුවට ගනු ලැබූ විශාලම හා වැඩිම වටිනාකමකින් යුතු හෙරොයින් තොගය ඊයේ (30) අත්අඩංගුවට ගැනිණි. මත්ද්‍රව්‍ය නාශක අංශයේ නිලධාරීන් හා රේගු නිලධාරීන් අත්අඩංගුවට ගැනුණු මේ හෙරොයින් තොගය කිලෝ සියයක් වන අතර එහි මුළු වටිනාකම රුපියල් කෝටි සියය ඉක්මවන බවට ද ගණන් බලා තිබේ.හෙරොයින් තොගය සමඟ සැකකරුවන් හතර දෙනකුද අත්අඩංගුවට ගෙන ඇත. ග්‍රීස් ටින්වල අසුරා ග්‍රීස් ගෙන්වන මුවාවෙන් පාකිස්ථානයේ සිට මෙලෙස හෙරොයින් රැගෙන’විත් තිබේ. අත්අඩංගුවට ගත් හෙරොයින් තොගයේ බ්‍රවුන් ෂුගර් වර්ගයේ හෙරොයින් කිලෝ සියයකට වැඩි ප්‍රමාණයක් තිබූ බව රේගු අධ්‍යක්‍ෂ මාලි පියසේන මහතා පවසයි.හාඩ්වෙයාර් වලට ග්‍රීස් ගෙන්වූ මුවාවෙන් පසුගිය ජුලි මාසයේ මෙරටට ගෙන්වනු ලැබූ මෙම කන්ටේනරයේ අයිතිකරු ඉදිරිපත් නොවීම නිසා මෙතෙක් කළක් රේගුව භාරයේ තිබූ බව පියසේන මහතා පැවැසීය.අයිතිකරුවකු ඉදිරිපත්වීමත් සමඟ කන්ටේනරය පරීක්‍ෂා කිරීමේදී හොරොයින් සොයා ගැනීමට රේගු නිලධාරීන් සමත්වී ඇත.ශ්‍රී ලංකාවේ මෙන්ම දකුණු ආසියානු රටකදී සොයාගත් වැඩිම ;හරොයින් තොගය මෙය බවද පියසේන මහතා පැවැසීය.හොරොයින් තොගය අත්අඩංගුවට ගැනීමත් සමඟ පාකිස්තානු ජාතිකයා ඇතුළුව ශ්‍රී ලාංකිකයින් තිදෙනකුද කොටු කැර ගැනීමට රේගු නිලධාරීන් සමත්වී ඇත.අත්අඩංගුවට ගත් සැකකරුවන් සමඟ හෙරොයින් තොගය වැඩිදුර පරීක්‍ෂණ පැවැත්වීම සඳහා පොලිස් මත්ද්‍රව්‍ය නාශක අංශයට බාරදීමට නියමිතය.රේගු අධ්‍යක්‍ෂ ජෙනරාල් ජගත් පී. විජේවීර මහතාගේ උපදෙස් මත, රේගු අධ්‍යක්ෂ මාලි පියසේන, නියෝජ්‍ය රේගු අධ්‍යක්‍ෂ ජේ. සී. චන්ද්‍රරත්න, සිරිපාල එදිරිමාන්න, රේගු අධිකාරීවරුන් වන පී. බී. ඥානරාජ්, පරාක්‍රම බස්නායක, ජේ. ඒ. එස්. ජයකොඩි, කේ. ටී. ඩික්සන් යන නිලධාරිහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083122</link>
    <topic>ශ්‍රී ලංකාවේ ප්‍රගතිය ගැන පිල්ලේගේ ප්‍රසාදය</topic>
    <author/>
    <content>මානව හිමිකම් පිළිබඳ එක්සත් ජාතීන්ගේ මහ කොමසාරිස් නවනීදන් පිල්ලේ මහත්මිය ගැටුම් අවසන් වීමෙන් පසු ශ්‍රී ලංකාව අත්කරගෙන ඇති ජයග්‍රහණ පිළිබඳ ජනාධිපති මහින්ද රාජපක්‍ෂ මැතිතුමා හමුවේ ප්‍රසාදය පළ කළාය.පුනරුත්ථාපනය, යළි ඉදිකිරීම්, සෞඛ්‍යය හා අධ්‍යාපනය යන ක්‍ෂේත්‍රවල කෙතරම් ආයෝජනය කොට තිබේදැයි දැක ගැනීමට තමාට හැකි වූ බව ඇය සඳහන් කළාය.ශ්‍රී ලංකාවේ යථා තත්ත්වය දැක ගැනීමට එන්නැයි රජය කළ ආරාධනය පරිදි පසුගිය ඉරිදා දිවයිනට පැමිණි මානව හිමිකම් පිළිබඳ මහ කොමසාරිස්වරිය ඊයේ (30) සවස අරලියගහ මන්දිරයේ දී ජනාධිපතිතුමා හමු වූවාය.තමාට නිදහසේ කැමති තැනකට යාමට පහසුකම් ලැබිණිදැයි රාජපක්‍ෂ මැතිතුමා ඇසූ ප්‍රශ්නයට පිළිතුරු දෙමින් උතුරු නැගෙනහිර පළාත්වලට ගොස් ජනතාව හමු වූ බවත්, ඇමැතිවරුන් සමඟ සාකච්ඡා කළ බවත් පිල්ලේ මහත්මිය කීවාය.“පුනරුත්ථාපනය හා ප්‍රතිසංවර්ධනය පිළිබඳ ඔබේ දැක්ම මම අගය කරනවා” යනුවෙන් සඳහන් කළ ඇය භෞතික ගොඩනැගීම සමඟ ජනකොටස් අතර සමගිය සහ ප්‍රතිසන්ධානය තහවුරු කළ යුතු බවත්, ඊට අවශ්‍ය නීති සම්පාදනය කළ යුතු බවත් සඳහන් කළාය. අතුරුදන්වූවන් ගැන සෙවීමට කොමිසමක් පත් කිරීම ගැනත්, අතුරුදන්වීම් අපරාධයක් සේ සලකන නීති සම්පාදනයට තීරණය කොට තිබීම ගැනත් මහ කොමසාරිස්වරියගේ ප්‍රසාදය පළ විය.අන්‍ය ආගම් ඉවසීමේ ශ්‍රී ලාංකීක සංස්කෘතිය අගය කළ මානව හිමිකම් මහ කොමසාරිස්වරිය සුළු ජන කොටස්වලට අයත් ආගමික ස්ථානවලට පහරදීම් ගැන අවධානය යොමු කළ යුතු යැයි පෙන්වා දුන්නාය. ඒ පිළිබඳ යථාර්ථය පැහැදිලි කළ ජනාධිපතිතුමා එබඳු අවස්ථා හුදෙකලා සිදුවීම් මිස සැලසුම් සහගත ක්‍රියාදාමයක ප්‍රතිඵල නොවේ යැයි අවධාරණය කෙළේය.එක්සත් ජාතීන් අගතිගාමී ආයතනයක් ලෙස රටේ ජනතාව අතර මතයක් ඇතැයි කී රාජපක්‍ෂ මැතිතුමා ‘ඔබේ වාර්තාව පූර්ව නිගමන සහිත එකක් විය හැකි බව ඔවුන් විශ්වාස කරනවා”, යයි සඳහන් කළේය. තම කැබිනට් මණ්ඩලය විවිධ මතවාද පිළිගත් කණ්ඩායම්වලින් සමන්විත වුව ද ඒ සියලු දෙනා පොදු අරමුණක් කරා මෙහෙයවීමට තමාට හැකි වී ඇතැයි එතුමා පෙන්වා දුන්නේය.විදේශ අමාත්‍ය ජී. එල්. පීරිස්, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් කරුණාතිලක අමුණුගම, ජිනීවා හි එක්සත් ජාතීන්ගේ ශ්‍රී ලංකා නීත්‍ය දූත මණ්ඩල ප්‍රධානී රවිනාථ ආරියසිංහ මහත්වරු සහ විදේශ අමාත්‍යාංශයේ අතිරේක ලේකම් ෂෙනුකා සෙනෙවිරත්න මහත්මිය ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308312</link>
    <topic>බෙල්ලන්විල ඇසළ රන්දෝලි පෙරහර අද</topic>
    <author>සුභාෂිණී සේනානායක</author>
    <content>බෙල්ලන්විල ඇසළ පුණ්‍යෝත්සවයේ රන්දෝලි පෙරහර අද (31) රාත්‍රි වීදි සංචාරය කෙරේ.පත්තිණි මෑණීයන්ගේ දේවාභරණ රන්දෝලියත තබා රැගෙන යන රන්දෝලි පෙරහර බෙල්ලන්විල රජමහා විහාරයේ පැවැත්වෙන චාරිත්‍රවලින් අනතුරුව ප්‍රධාන මාර්ගයට ප්‍රවිෂ්ට වේ. සර්වඥ ධාතු කරඬුව හස්තිරාජයා පිට වැඩමවීම මෙන්ම විශාල අලි ඇතුන් පිරිසක්ද රන්දෝලි මහා පෙරහරට එක් වෙයි.උඩරට, පහතරට සහ සබරගමුව නැටුම් ශිල්පීන් රැසක් මෙම පෙරහරට සහභාගී වන අතර දේශීය නැටුම් රැසක් මෙහි අලංකාරත්වය ගෙන දෙමින් පෙරහරට සහභාගී වේ.පෙරහර විහාරස්ථානයේ නැගෙනහිර වාහල්කඩින් පිටවී විහාර මාවත,දෙහිවල පාර, බෙල්ලන්තොට හන්දිය හරහා නැදිමාල හන්දිය තෙක් ගමන් කර පැපිලියාන පාර,බෙල්ලන්තර හන්දියෙන් රත්මලාන පාර, බෙල්ලන්තොට හන්දිය හරහා ශ්‍රී සෝමරතන මාව., විහාර මාවත ඔස්සේ වීථී සංචාරය කර නැගෙනහිර වාහල්කඩින් විහාරස්ථානයට ගෙවදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308313</link>
    <topic>ආදායම් බදු ලිපි ගොනු අනිවාර්යයි</topic>
    <author>ජයසිරි මුණසිංහ</author>
    <content>තීරුබදු රහිත වාහන ගෙන්වීම සඳහා රජයේ නිලධාරීන්ට ලබාදෙන බලපත්‍රය පිටස්තර පුද්ගලයන්ට විකිණීමේදී එය මිලදී ගන්නා පුද්ගලයාගේ නමට ආදායම් බදු ලිපි ගොනුවක් තිබීම අනිවාර්ය කර ඇති බව මහා භාණ්ඩාගාරයේ නි‍යෝජ්‍ය ලේකම් එස්.ආර්. ආටිගල මහතා කීය. ඊයේ (30) සිට මෙය ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308314</link>
    <topic>ගෝලීය ආර්ථික අර්බුදයටවිසැඳුම් සොයන්න අප එක් විය යුතුයි</topic>
    <author>චන්ද්‍රිකා පෙරේරා</author>
    <content>ගෝලීය ආර්ථික අර්බුදයට මුහුණ පා සි‍ටින ආසියානු කලාපයේ අප සියලු දෙනා එක හඬකින්, එකමුතුව ලොවට ආමන්ත්‍රණය කැර විසඳුම් ලබාගැනීමට කටයුතු කිරීම වැදගත් බව ජාත්‍යන්තර මූල්‍ය සහයෝගිතා පිළිබඳ ජ්‍යෙෂඨ ඇමැති හා නියෝජ්‍ය මුදල් ඇමැති සරත් අමුණුගම මහතා පැවසීය.කොළඹ හිල්ටන් හෝටලයේ ඇමතීස් රූම් හි ඊයේ (30) දහවල් පැවති සාක් මුදල් ඇමැතිවරුන්ගේ සමුළුවේ දී අමුණුගම මහතා මේ බව සඳහන් කෙළේය.පෙරේදා( 29) සාක් මුදල් ලේකම් වරුන්ගේ සමුළුව පැවති අතර ඊයේ සමුළුවේ සහවැනි අවසන් සැසිය පවත්වන ලදී.සාක් ආයෝජන ප්‍රවර්ධනය හා ආරක්ෂණ ගිවිසුම,ලෝක ආර්ථික අභියෝග හමුවේ සාක් රටවල් මුහුණ දෙන අභියෝග, ආසියානු ආර්ථික හවුල, ද්විතික බදුකරණ වලකා ගැනීම,කලාපීය බදු ගැටලු හා කලාපීය රේගු සහයෝගිතාවය යන කරුණු මුල්කරගනිමින් එහිදී සාක් ලේකම් වරු හා සාක් ඇමතිවරු සමඟ සාකච්ඡා කළහ.සෑම රටක්ම ගෝලීය අර්බුදය හේතුවෙන් ආර්ථික ගැටලුවට මුහුණපා සිටින බවද ලෝක ජනගහනයෙන් සියයට විසිදෙකක් සිටින ආසියාතික රටවල් එකමුතුව ක්‍රියා කිරීමෙන් ඉන් ජය ලැබිය හැකි බව හෙතෙම පෙන්වා දුන්නේය.ගෝලිය ආර්ථික අර්බුදය හමුවේ එක් හඬකින් ආමන්ත්‍රණයකර ගැටලුවට මුහුණ දෙමු යැයි ජනාධිපති මහින්ද රාජපක්ෂ මහතා තමාට පැවසූ බව මෙහිදී අමුණුගම මහතා සඳහන් කෙළේය.තවදුරටත් අදහස් දක්වමින් ඇමතිවරයා මෙසේ ද කීය.සාමයෙන් පිරි ශ්‍රීලංකාව සීඝ්‍ර සංවර්ධනයක් කරා ගමන්කරකරනවා. මෙහි පැමිණෙන සංචාරකයන්ට සියලු පහසුකම් මෙන්ම ආරක්ෂාව ද අද මෙහි තිබෙනවා. සිත් ඇදගන්නා සුළු පරිසරය, නැරඹීමට ස්ථාන, ගමන් පහසුව , නවාතැන්,මාර්ග පද්ධති මෙන් ම ගුවන් ගමන් පහසුව තිබෙනවා. දැක බලා ගැනීම‍ට ද බොහෝ දේ ඇති පහසුකම් සහිත සාමකාමී වාතාවරණයක් මෙහි තිබෙබනවා.මෙරට පැවති යුද්ධය අවසන්ව සාමය උදාවිමත් සමඟ දැවැන්ත සංවර්ධනයකට යොමුව තිබෙනවා. අවිධිමත්ව සිය කටයුතු අතහැර දමා සිටි පිරිස මේ නිදහස හේතුවෙන් නැවත තම ක්‍රියාකාරකම් අරඹා තිබෙන අතර සාක් සමුළුව පැවැත්විමට ස්ථානයක් සොයා ගැනීමට පවා අපහසු වන තරමට හෝටල් කාමර පිරී තිබෙන බව ඇමැතිවරයා සඳහන් කෙ‍ළේය.සාක් සමුළුවේ මහ ලේකම් අහමඩ් සාලි මහතා ද මෙහිදී අදහස් දැක්විය. ඇෆ්ගනිස්ථානය, බංගලාදේශය,භූතානය,ඉන්දියාව,නේපාලය හා මාලදිවයින යන රටවල් මෙම සමුළුව නියෝජනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308315</link>
    <topic>රුහුණු මාගම්පුර වරායට නැව් 118ක් දැනට ඇවිත්</topic>
    <author>ලුණම සමූහ</author>
    <content>රුහුණු මාගම්පුර මහින්ද රාජපක්ෂ ජාත්‍යන්තර වරායේ මේ වන විට වාහන රැගත් නෞකා 106ක් පැමිණි අතර වාහන 35318ක් මෙහෙයුම් කැර තිබෙන බව වරාය අධිකාරියේ මාධ්‍ය අංශය පවසයි.වරාය විවෘත කිරීමෙන් පසු විවිධ අංශ නියෝජනය යටතේ නෞකා 118ක් පැමිණි අතර මෙහෙයුම් කටයුතු සඳහා වාණිජමය වශයෙන් වරායට නෞකා 106ක් පැමිණ තිබේ.වාහන ප්‍රති අපනයනය කිරීමට සුදුසුම වරායක් වන හෙයින් ඒ සඳහා ප්‍රමාණවත් තරම් ඉඩකඩ තිබෙන නිසා වාහන රැගත් නෞකා දිනපතාම වරායට ළඟා වෙති. මෙරට පරිහරණය සඳහා වාහන 20658ක් හම්බන්තොට වරායෙන් පමණක් නෞකා මගින් ගොඩ බා තිබේ.ලෝකයේ විවිධ රටවලට විශේෂයෙන් යුරෝපීය සහ මැදපෙරදිග රටවල් සඳහා වාහන 14655ක් ප්‍රති අපනයනය කැර ඇත. මෙසේ ප්‍රති අපනයනය කිරීමට මෙරටට මෙම වාහන ඉන්දියාවේ චෙන්නායි, ඩුබායි, සිංගප්පූරුව, ජපානය වැනි රටවල වරායන් මෙයින් හම්බන්තොට වරායට පැමිණ තිබේ.ලෝකයේ ඉතාම බර වාහන පන්ති ප්‍රවාහනය කරනු ලබන විශාල ප්‍රමාණයේ නෞකා රාශියක්ද බුල්ඩෝසර්, කැටපිලර්, බවුසර් වැනි බර වාහන රැගෙන පසුගිය මාස කීපය තුළ හම්බන්තොට වරායට පැමිණ තිබේ. කේ. ලයින්, එන්.වයි.කේ. වැනි නෞකා සමාගම්වල නෞකා රාශියක් වරායට දිනපතාම පැමිණෙති.හම්බන්තොට වරායෙන් මෙරටින් වාහන පහක්ද ප්‍රති අපනයනය කිරීම සිදු කර තිබේ.වරායේ දෛනික රාජකාරී කාලයට අමතරව වරාය සේවකයෝ රාත්‍රි කාලයේදීද වාහන ගොඩබෑම සහ නෞකාවලට පැටවීම සිදු කරයි. හම්බන්තොට ප්‍රදේශයේ තරුණයන් මේ සඳහා දැන් හොඳ විධිමත් පුහුණුවක් ලබා කෙටි වේලාවකින් වාහන නිදහස් කර නෞකා ප්‍රමාදයකින් තොරව පිටත් කර යැවීම කරයි.වාහන ගොඩබෑම සඳහා වරායට පැමිණි නෞකා වරායට ළඟාවන තෙක් නැංගුරම්ලා තම වාරය එන තෙක් බලා සිටින අවස්ථාද දැන් හම්බන්තොට වරායේ පවතින බව හම්බන්තොට වරායේ සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083123</link>
    <topic>තෙවැනි පාසල් වාරයඅනිද්දා ඇරැඹේ</topic>
    <author>සුභාෂිණී සේනානායක</author>
    <content>තෙවැනි පාසල් වාරය අනිද්දා (2) ආරම්භ කෙරේ. පසුගියදා පැවැති අපොස උසස් පෙළ විභාග ඇගයීම් කටයුතු පැවැත්වෙන පළමු අදියර පාසල් සැප්තැම්බර් 9 වැනිදා ද, දෙවන අදියර ඇගයීම් සිදුකරන පාසල් සැප්තැම්බර් 16 වනදා ද විවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083124</link>
    <topic>හමුදාවේ ජ්‍යෙෂ්ඨයන් 4ක්නිලයෙන් ඉවත් කරයි</topic>
    <author> චන්දිමා එදිරිමාන්න</author>
    <content>වැලිවේරිය සිද්ධිය පිළිබඳ සොයා බැලීමට පත් කළ යුද හමුදා මූලික පරීක්‍ෂණ උසාවියේ නිගමනයන්ට අනුව එදින උද්ඝෝෂණය මැඬපැවැත්වීම සඳහා කැඳවා තිබූ ජ්‍යෙෂ්ඨතම යුද හමුදා නිලධාරීන් සිව්දෙනකු මෙතෙක් දරමින් සිටි තනතුරුවලින් ඉවත් කොට රෙජිමේන්තු මධ්‍යස්ථාන වෙත අනුයුක්ත කිරීමට යුද හමුදාපතිවරයා තීරණය කර ඇතැයි යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පවසයි.ඊයේ (30) කොළඹ ජාතික ආරක්‍ෂාව පිළිබඳ මාධ්‍ය මධ්‍යස්ථානයේදී පැවැති මාධ්‍ය සාකච්ඡාවකට එක්වෙමින් මේ බව පැවැසූ බ්‍රිගේඩියර්වරයා එහිදී වැඩිදුටත් සඳහන් කර සිටියේ වැලිවේරිය සිද්ධියේදී යුද හමුදා නිලධාරීන් අතින් යම්කිසි නීතිවිරෝධි යමක් සිදුව තිබේ නම් යුද හමුදා පනතට අනුව ක්‍රියා කරමින් වැරදිකරුවන්ට දඬුවම් ලබාදීමට යුද හමුදාපතිවරයා පසුබට නොවන බවයි.වැඩිදුරටත් අදහස් දැක්වූ බ්‍රිගේඩියර් රුවන් වනිගසූරිය මහතා මෙසේ ද කීය.වැලිවේරිය සිද්ධිය පිළිබඳ අගෝස්තු දෙවැනි දිනට මූලික පරීක්‍ෂණ උසාවියක් පත් කළා. එම උසාවිය සාක්‍ෂිකරුවන් හැත්තෑ දෙනකුගෙන් පමණ සාක්‍ෂි සටහන් කරගෙන පිළියෙල කරන ලද වාර්තාව පසුගිය 21 වැනිදා යුද හමුදාපති ලුතිනන් ජනරාල් දයා රත්නායක මහතාට භාර දුන්නා.හමුදාපතිවරයා මේ සම්බන්ධව යුද හමුදාවේ නීති අධ්‍යක්‍ෂවරයා ද සම්බන්ධ කරගෙන තවදුරටත් අධ්‍යයන කටයුතු කරගෙන යනවා. එහිදී තවදුරටත් සිදුකරන පරීක්‍ෂණ කටයුතු ක්‍රමවත්ව හා විධිමත්ව කරගෙන යාමේ අරමුණින් තමයි එදින රාජකාරියට වාර්තා කර තිබුණු ජ්‍යෙෂ්ඨතම හමුදා නිලධාරීන් සිව්දෙනා තනතුරුවලින් ඉවත් කොට රෙජිමේන්තු මධ්‍යස්ථාන වෙත අනුයුක්ත කිරීමට තීරණය වී ඇත්තේ.එසේම මෙම අවාසනාවන්ත සිද්ධිය පිළිබඳ පරීක්‍ෂා කිරීමට යුද හමුදා අධිකරණයක් ස්ථාපිත කළ යුතුදැයි තීරණය කිරීම සඳහා ද පරීක්‍ෂණ කටයුතු තවදුරටත් සිදු කෙරෙනවා.යුද හමුදාව විසින් මේ වන විට සිදු කරන ලද මූලික පරීක්‍ෂණ වාර්තාවට අනුව එදින උද්ඝෝෂණය සිදු වූ අවස්ථාවට යුද හමුදාව පැමිණියේ පවතින නීති රාමුවට අනුව ද යන්න සොයා බැලුනා.එහිදී මූලික පරීක්‍ෂණ උසාවිය තීරණය කර ඇත්තේ පොලිසිය විසින් නිසි දැනුවත් කිරීමක් සිදුකර තිබුණු නිසාත්, මහජන ආරක්‍ෂණ පනතේ විධිවිධානවලට අනුවත් උද්ඝෝෂණය මැඬපැවැත්වීම සඳහා යුද හමුදාව කැඳවීමේ ගැටලුවක් නොවන බවයි.එයින්ම මෙම සිද්ධිය පිළිබඳ ශ්‍රී ලංකා පොලිසියේ කොළඹ අපරාධ කොට්ඨාසය මගින් හා ගම්පහ මහේස්ත්‍රාත් අධිකරණය මගින් දැනට සිදු කෙරෙන විමර්ශනයන්ට හා අධිකරණමය ක්‍රියාදාමයන්ට නීතිගරුක හමුදාවක් ලෙස සම්පූර්ණ සහයෝගය ලබාදිය යුතු බව ද හමුදාපතිවරයා තීරණය කර තිබෙනවා.තවද මූලික පරීක්‍ෂණ උසාවියෙන් ඉදිරිපත් වූ නිගමන හා මාධ්‍ය හා මහජනතාව අතරින් ඉදිරිපත් වූ සියලු තොරතුරු සම්පිණ්ඩනය කොට ඉදිරියේදී මෙවන් අවාසනාවන්ත සිදුවීම් සිදුවීම වැළැක්වීමට පියවර ගැනීමට අදාළ වාර්තාවක් නිකුත් කිරීම සඳහා ජ්‍යෙෂ්ඨ හමුදා නිලධාරීන්ගෙන් සමන්විත කමිටුවක් පත් කිරීමටත් තීරණය වී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308316</link>
    <topic>ජාතීන් අතර පවතින සහජීවනය ලොවට කියන්න පොදු රද මඬුළු සමුළුව වැදගත්</topic>
    <author>නිරූෂි විමලවීර</author>
    <content>සිංහල, දෙමළ, මුස්ලිම්, බර්ගර් ආදී සියලුම ජාතීන් එකම රටක එකම නගරයක සුහදව සහජීවනයෙන් ජීවත්වන ආකාරය ලෝකය හමුවේ ප්‍රකාශ කිරීමට හොඳම අවස්ථාවක් ලෙස පොදු රාජ්‍ය මණ්ඩලීය නායකත්ව සමුළුව හැඳින්විය හැකි බව මහාචාර්ය මුදියන්සේ දිසානායක මහතා ප්‍රකාශ කළේය.ශ්‍රී ලාංකීය අනන්‍යතාවත් රටේ සැබෑ ප්‍රතිරූපයත් එමගින් ජාත්‍යන්තර ප්‍රජාව හමුවට ගෙන යා හැකි බවද මහාචාර්යවරයා කීවේය.උසස් සංස්කෘතියකින් හෙබි ශ්‍රී ලාංකිකයන් එකට හිඳිමින් එකට වැඩ කරමින් ලෝකයට ආදර්ශයක් දෙන රටක් බව, රාජ්‍ය නායකයන්ට සියැසින් දැක ගැනීමට මෙය හොඳ අවස්ථාවක් බවද ඒ මහතා සඳහන් කළේය.දශක තුනක් පුරා දිව ගිය යුද්ධයෙන් පසු රට ස්වයංපෝෂිත ආර්ථිකයක් කරා ගමන් ගන්නා අවස්ථාවක සමුළුව මෙරට පැවැත්වීමට ලැබීම ජාතියේ වාසනාවක් බවද මුදියන්සේ දිසානායක මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083125</link>
    <topic>නිවැරැදි පුවත් පළකිරීමෙන්කිසිවකුට අගතියක් වෙන්නේ නෑ</topic>
    <author>රෝෂන් තුෂාර</author>
    <content>ජනමාධ්‍ය ආයතනයක් විසින් මහජන සුබසිද්ධිය උදෙසා නිවැරැදි හා සත්‍ය පුවත් ජනතාවට ඉදිරිපත් කිරීම “තමන් සතු වගකීමක් සාධාරණ ලෙස ඉටුකිරීමක්” බව තීන්දු කළ කොළඹ දිසා අධිකරණය එසේ වගකීම් ඉටුකිරීමෙන් කිසිදු පාර්ශ්වයකට අගතියක් සිදු නොවන බව ඊයේ (30) ප්‍රකාශ කළේය.ස්වාධීන රූපවාහිනියේ විකාශය වූ ප්‍රවෘත්තියක් පදනම් කර ගනිමින් එම ආයතනයට විරුද්ධව පැවරූ නඩුවක් ගාස්තුවට යටත්ව නිශ්ප්‍රභ කරමින් කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා එසේ පැවැසීය.කඩුවෙල ප්‍රාදේශීය සභාවේ හිටපු සභාපති (එක්සත් ජාතික පක්‍ෂය) මුදිත පීරිස් මහතා ස්වාධීන රූපවාහිනියෙන් රුපියල් මිලියන 150 ක වන්දියක් ඉල්ලා පැවරූ නඩුව මෙසේ නිෂ්ප්‍රභ කෙළේය.ස්වාධීන රූපවාහිනිය 2005 ජනවාරි 30 දින ප. ව. 7.30 ට විකාශය කළ “ඔබේ දැනගැනීම පිණිසයි” යන ප්‍රවෘත්තිය මගින් අපකීර්තියක්, අගතියක් හා අපහාසයක් සිදුවූ බවත්, ද්වේශ සහගත එම ප්‍රවෘත්තිය මගින් සිදුවූ හානියට රුපියල් මිලියන 150 ක් අයකර දෙන ලෙස ද අධිකරණයෙන් ඇයැද තිබිණි.වික්‍රමසිංහපුර හන්දියේ සිට ජයවඩනගමට යන පාර අබලන් තත්ත්වයේ පැවතීම ප්‍රවෘත්තිය මගින් අවධාරණය කර ඇත.පැමිණිලිකාර මුදිත මහතා අධිකරණයට සඳහන් කර ඇත්තේ තමන් ප්‍රාදේශීය සභාපති වුවත් තමන්ගේ ප්‍රාදේශීය සභාවට එම පාර අයත් නොවන බවය. බස්නාහිර පළාත් සභාවට අයත් පාරක් පිළිබඳව සිය නම සම්බන්ධ කිරීම අගතිදායක බව ද හෙතෙම සඳහන් කර ඇත.නඩුව නිෂ්ප්‍රභ කරමින් විනිසුරුවරයා සඳහන් කළේ යම් පළාත් පාලන ආයතන බල ප්‍රදේශයක් තුළ පවතින අඩුපාඩුකම් මහජන සුබසිද්ධිය උදෙසා පෙන්වා දීම නැතහොත් නිසි බලධරයකුගේ අවධානයට යොමු කිරීම එම බලධරයාට හිංසා කිරීමේ චේතනාවෙන් සිදුකළ එකක් බවට කළ නොහැකි බවය. ප්‍රවෘත්තිය නිවැරදි නම්, සත්‍ය නම් එමඟින් ද්වේශ සහගත බවක් ඔප්පු නොවන බව ද තීන්දුවේ සඳහන් වේ.මේ අනුව බැලීමේදී ස්වාධීන රූපවාහිනී ආයතනය තමන් සතු වගකීම සාධාරණ ලෙස ඉටුකර ඇති බව ද විනිසුරුවරයා සඳහන් කළේය. ස්වාධීන රූපවාහිනී ආයතනය වෙනුවෙන් ජනාධිපති නීතිඥ කුවේර ද සොයිසා මහතා සමඟ නීතිඥ සනත් විජේගුණවර්ධන මහතා පෙනී සිටි අතර පැමිණිල්ල වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308317</link>
    <topic>ශ්‍රී ලංකා තාක්ෂණ සේවයටබඳවා ගැනීමේ අයැඳුම්පත්දිනමිණ-තිනකරන් සමඟ</topic>
    <author/>
    <content>උතුරුමැද පළාත් රාජ්‍ය සේවයේ, ශ්‍රී ලංකා ‍තාක්ෂණ සේවයේ තනතුරු වලට බඳවා ගැනීමේ තරඟ විභාගය 2013ට අදාළ අයැදුම්පත්‍රය සහ විස්තර 2013.09.02 වැනි දින දිනමිණ සහ තිනකරන් පුවත්පත්වල පළ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308318</link>
    <topic>ආරක්ෂාව - වෙළෙඳාම හා කර්මාන්ත ක්ෂේත්‍රවලට මුල් තැන</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාව සහ සුඩානය අතර ආරක්‍ෂාව, වෙළෙඳාම හා කර්මාන්ත යන ක්ෂේත‍්‍රවල සහයෝගීතාව වැඩිදුර වර්ධනය කිරීමට ඇති ඉඩකඩ විමර්ශනය කෙරේ.මේ දිනවල මෙරටට පැමිණ සිටින සුඩාන රජයේ නියෝජිත පිරිසක් ජනාධිපති මහින්ද රාජපක්‍ෂ මහතා අරලියගහ මන්දිරයේදී ඊයේ (30) හමු වී කළ සාකච්ඡාවේ දී මේ පිළිබඳව අදහස් හුවමාරු කර ගන්නා ලදී.සුඩානයේ හිටපු ආරක්‍ෂක මහලේකම්, විශ‍්‍රාමික ජෙනරාල් අබ්දෙල් රහ්මාන් මොහොමඩ් සේන් මහතා දූත පිරිසේ ප‍්‍රධානියා විය.ආරක්‍ෂක ලේකම් ගෝඨාභය රාජපක්‍ෂ මහතා 2012 අගෝස්තු මස සුඩානයේ කළ චාරිකාව සබඳතා වැඩිදුර වර්ධනයට පදනම සැකසූ බව සඳහන් කළ ජෙනරාල් මොහොමඩ් සේන්, සීනි සහ කපු නිෂ්පාදන අංශවල සහයෝගීතා වර්ධනය සඳහා පහසුකම් සැලසිය හැකි බව පැවසීය.ශ‍්‍රී ලංකාවේ ඇඟලූම් නිෂ්පාදන සුඩාන වෙළෙඳපොළට හඳුන්වා දීමට හැකි බව ජනාධිපතිවරයා පැවසීය. සුඩාන ආරක්‍ෂක හමුදා සඳහා දියතලාව හමුදා විද්‍යායතනයේ සහ කොතලාවල ආරක්‍ෂක විශ්වවිද්‍යාලයේ පුහුණු සහ අධ්‍යයන ඉඩ ප‍්‍රස්ථා සැලසීමට පිළිවන් යයි ජනාධිපතිවරයා සඳහන් කළේය. ශ‍්‍රී ලංකාව අප‍්‍රිකානු වෙළෙඳපොළට පිවිසෙන දොරටුවක් බවට පත් කිරීමේ ශක්‍යතාව ඇතැයි සුඩාන නිලධාරීන්ගේ අදහස විය.විදේශ අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග සහ ආරක්‍ෂක මාණ්ඩලික ප‍්‍රධානී ජෙනරල් ජගත් ජයසූරිය යන මහත්වරු ද හමුවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083126</link>
    <topic>දියර කිරි නිපැයුම වැඩි කරන්න නවසීලන්තය සමඟ ගිවිසුමකට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා‍වේ දියර කිරි නිෂ්පාදනය වැඩි කිරීමේ හා කිරි කර්මාන්තය ප්‍රසාරණය කිරීමේ කටයුතු කඩිනම් කිරීම සම්බන්ධයෙන් අවබෝධතා ගිවිසුමක් නවසීලන්ත අගමැති ජෝන් කේ මහතාගේ පොදු රාජ්‍ය මණ්ඩල රාජ්‍ය නායක සමුළු සංචාරයට සමගාමීව අස්සන් තැබිය යුතු බව නවසීලන්ත විදේශ ඇමැති මරේ මැක්කලි මහතා යෝජනා කළේය.මෙරට දියර කිරි නිෂ්පාදනයට නවසීලන්තයේ සහයෝගය කඩිනම් කිරීම සඳහා ඇමැතිවරයා මේ යෝජනාව කළේ ජනාධිපති මහින්ද රාජපක්‍ෂ මහතා අරලියගහ මන්දිරයේ දී පෙරේදා (29) මුණගැසුණු අවස්ථාවේ දී ය.එහිදී ශ්‍රී ලංකාවේ කිරි නිෂ්පාදන ක්ෂේත්‍ර‍ය තවදුරටත් සංවර්ධනය කිරීම සඳහා සහාය දීමට නවසීලන්තය සූදානම් බව මැක්කලි මහතා සඳහන් කළේය. නවසීලන්ත විදේශ අමාත්‍යවරයා මීට පෙර ශ්‍රී ලංකාවේ සංචාරය කළ අවස්ථාවේ දී දෙරටේ නිලධාරීහු ශ‍්‍රී ලංකාවේ දියර කිරි නිෂ්පාදනය වැඩි කිරීමට සහ කිරි කර්මාන්තය ප්‍රසාරණය කිරීම සඳහා ගතයුතු ක‍්‍රියාමාර්ග පිළිබඳ සාකච්ඡා කළහ.නිෂ්පාදන ක‍්‍රියාවලියෙහි ඉහළම ප්‍රමිතිය පවත්වාගෙන යාමට නවසීලන්තයේ ඇති කැපවීම මැක්කලි මහතා රාජපක්‍ෂ මහතාට නැවතත් තහවුරු කළේය.නවසීලන්ත විදේශ අමාත්‍යාංශයේ අමෙරිකා හා ආසියානු කටයුතු පිළිබඳ නියෝජ්‍ය ලේකම් ඇන්ඩි‍්‍රයා ස්මිත්, ශ්‍රී ලංකාව වෙනුවෙන් පත්කර ඇති නවසීලන්ත මහ කොමසාරිස් ජෑන් හැන්ඩර්සන් සහ ශ්‍රී ලංකාවේ නවසීලන්ත නියෝජ්‍ය මහ කොමසාරිස් වෙන්ඩි මැතිව්ස් යන මහත්මීහු නවසීලන්ත පිරිසට ඇතුළත් වූහ.සෞඛ්‍ය අමාත්‍ය මෛත‍්‍රීපාල සිරිසේන, විදේශ අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් කරුණාතිලක අමුණුගම, සෞඛ්‍ය අමාත්‍යාංශ ලේකම් වෛද්‍ය නිහාල් ජයතිලක, නවසීලන්තයේ ශ්‍රී ලංකා මහ කොමසාරිස් අද්මිරාල් තිසර සමරසිංහ සහ සෞඛ්‍ය අමාත්‍යාංශ අධ්‍යක්‍ෂ ජනරාල් වෛද්‍ය පාලිත මහීපාල මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n1308319</link>
    <topic>අනුරපුර දිසාවේ රබර් වගාව ව්‍යාප්ත කිරීමට පියවර</topic>
    <author>අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කය තුළ වාණිජ වැවිල්ලක් වශයෙන් 'රබර්' වගාව ව්‍යාප්ත කිරීමට සැලසුම් කර ඇත.රබර් සංවර්ධන දෙපාර්තමේන්තුව අගලවත්ත රබර් පර්යේෂණ ආයතනය සමග එක්ව ආර්ථික සංවර්ධන අමාත්‍යාංශය මගින් මෙම ව්‍යාපෘතිය සම්බන්ධීකරණය කැර මෙහෙයවනු ලබයි.පසුගිය දිනවල අගලවත්ත රබර් පර්යේෂණ ආයතනයේ නිලධාරීන් පිරිසක් අනුරාධපුර දිස්ත්‍රික්කයේ පස රබර් වගාව සඳහා උචිතදැයි නිර්ණය කිරීමේ මූලික පර්යේෂණවල නියැලුණු අතර එහි සාර්ථකත්වය මත පස් සාම්පල් වැඩිදුර පර්යේෂණ සඳහා අගලවත්ත රබර් පර්යේෂණ ආයතනය වෙත ගෙන යනු ලැබීය.මේ සම්බන්ධයෙන් දිනමිණට කරුණු දැක්වූ අනුරාධපුර ආර්ථික සංවර්ධන සැලසුම් අධ්‍යක්ෂ ඩබ්ලිව්. එම්.ආර්. බී. වීරසේකර මහතා මුල් අදියර යටතේ දිස්ත්‍රික්කයේ පස පිළිබඳ යෝග්‍යතාවය පදනම් කරගෙන අක්කර 50ක ආදර්ශ රබර් වගා වැඩපිළිවෙළක් දියත් කෙරෙනු ඇතැයි පැවසීය.මේ සඳහා 'දිවි නැගුම' ව්‍යාපෘතිය යටතේ ප්‍රතිලාභ ලබන්නා වූ ගොවීන් කණ්ඩායමක් තෝරා ගනු ලබයි. ඔවුන්හට අක්කර 1/4 සහ අක්කර 1/2 ඉඩම් කොටස් තුළ රබර් වගාව ආරම්භ කිරීම සඳහා අනුග්‍රහය ලබාදෙන බවද වීරසේකර මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083110</link>
    <topic>වයඹ ජනතාව මැතිවරණයේදීත් රජය සමඟ එක්වෙනු නියතයි</topic>
    <author>නුවන් කොඩිකාර</author>
    <content>රට බේරාගැනීමට දායකත්වය ලබාදුන් වයඹ ජනතාව පළාත් සභා මැතිවරණයේදීද රජයේ ජයග්‍රහණය වෙනුවෙන් එක්වීම නියත බව පාර්ලිමේන්තු මන්ත්‍රී නාමල් රාජපක්ෂ මහතා පැවසිය. රටපුරා දැවැන්ත සංවර්ධනයක් සිදුකරන තීරණාත්මක අවස්ථාවේදි රජය සමඟ කටයුතු කරන බුද්ධිමත් හා ජව සම්පන්න පිරිසක් පළාත් සභාවට යළි පත්කර ඉන් නිසි ප්‍රයෝජන ලබාගන්නැයි තමන් වයඹ ජනතාවගෙන් ඉල්ලා සිටින බව ද හෙතෙම කීවේය.කටුගමපළ ආසනයෙන් වයඹ පළාත් සභාවට තරඟ වදින අපේක්ෂකයන්ගේ ජය තහවුරු කිරීම වෙනුවෙන් කමල් හේරත් මහතාගේ නිවසේ පැවැති ජන හමුවක් අමතමින් නාමල් රාජපක්ෂ මහතා එසේ ප්‍රකාශ කළේය.කටුගම්පොළ ආසනය ශ්‍රී ලංකා නිදහස් පක්ෂයට ජයග්‍රහණය කර දීමට මෙම ප්‍රදේශයේ ජනතාව හැමදාම කැපවී සිටින බව පවසන ඒ මහතා ඊට සිය පක්ෂයේ හා රජයේ ස්තූතිය පිරිනමන බව පැවසීය.මානව හිමිකම් ගැන කතාකරන පිරිස් භීෂණ යුගයේ සිදුවු මානව හිමිකම් කඩකිරිම් ගැන කතා නොකරීම හාස්‍යයට කරුණක් බවත් බේදුම්වාදී වෙනුවෙන් කටයුතු කරන ඇතැම් පුද්ගලයන්ට උදව් දීමට ප්‍රචාරක වැඩපිළිවෙළක් දියත් කරමින් සිටින බවත් මන්ත්‍රීවරයා ප්‍රකාශ කළේය.ග්‍රාමීය සංවර්ධනය පෙරදැරි කරගෙන වත්මන් රජය කටයුතු කරන මොහොතේ ප්‍රදේශයේ දරුවන්ගේ අධ්‍යාපනය, කෘෂිකර්මාන්තය හා අනෙකුත් යටිතල පහසුකම් තවදුරටත් ශක්තිමත් කර ගැනීමට අවශ්‍ය පසුබිම එළැඹෙන මැතිවරණයේදි සකස් කරගත යුතු බව රාජපක්ෂ මහතා කීවේය.වයඹ පළාත් සභා අපේක්ෂක කමල් හේරත් මහතා-වත්මන් රජය ග්‍රාමීය වශයෙන් ගෙන යන වැඩපිළිවෙළ සාර්ථක කරගැනීමට විශාල දායකත්වයක් ලබාදීමට හැකිවුණා. එහි ප්‍රතිලාභ අපේ ජනතාව භුක්ති විදිමින් සිටිනවා . එය මහජන නියෝජිතයන් ලෙස අපට මහත් සතුටක්. ගම නැගුම, දිවි නැගුම වැඩසටහන් නිසා යටිතල පහසුකම් විශාල වශයෙන් දියුණුවී තියෙනවා.වසර ගණනාවක් තිස්සේ සංවර්ධනය නොවු රටේ විවිධ ප්‍රදේශවල සංවර්ධනයේ ප්‍රතිලාභ ලැබෙන්නට පටන් ගත්තේ ජනාධිපතිතුමන්ගේ අභීත නායකත්වය යටතේ ගත් තින්දු තීරණ නිසයි.. නමුත් යළිත් රට බෙදන්න ඇතැම් අය උත්සාහ ගනිමින් සිටිනවා. ඊට එරෙහිව අපි සැවෝම එක්විය යුතුයි කියා මා ඉල්ලා සිටිනවා.මේ අවස්ථාවට ඛනිජ තෙල් කර්මාන්ත ඇමැති අනුර ප්‍රියදර්ශන යාපා, වයඹ පළාත් සභා අපේක්ෂක චන්දන යාපා මහත්වරුන් ඇතුළු ජනතා නියෝජිතයෝ රැසක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083111</link>
    <topic>පොලිසිය මහජනයාගේ හොඳම මිතුරා කිරීමටනව අමාත්‍යාංශය වැඩ අරඹයි</topic>
    <author>විජයානි එදිරිසිංහ</author>
    <content>උසස්වීම්, වැටුප්, සම්මාන, ඥාති ප්‍රශ්න ඇතුළු පොලිසියේ නිධන්ගත ගැටලුවලට ස්ථීර විසඳුමක් දී පොලිස් නිලධාරීන්ගේ චිත්ත ධෛර්යය ඉහළම තලයක තබා සමාජයට උපරිම සේවාවක් ලබා ගැනීමේ සුවිශේෂී සැලසුමක් සමඟ නීතිය හා සාමය සුරැකීමේ අමාත්‍යාංශය ඊයේ (30) සිය රාජකාරී කටයුතු ආරම්භ කළේය.ජනාධිපති මහින්ද රාජපක්ෂ මහතා යටතේ පිහිටුවා ඇති මෙම අමාත්‍යාංශයේ ලේකම් මේජර් ජෙනරාල් නන්ද මල්ලවආරච්චි මහතා නව වැඩපිළිවෙළ පිළිබඳව ඊයේ කරුණු හෙළිදරව් කළේ එම ධුරයේ වැඩ බාරගත් අවස්ථාවේදීය.ආරක්ෂක අමාත්‍යාංශයෙන් වෙන් කර නව අමාත්‍යාංශයක් යටතට පත් කර ඇති පොලිස් සේවාව තුළින් පොලිසිය මහජනයාගේ හොඳම මිතුරා බවට පත් කරමින් රට තුළ නීතිය හා සාමය උපරිමයෙන්ම ක්‍රියාත්මක කරවීම නව අමාත්‍යාංශයේ අරමුණ වෙයි.මේ යටතේ රටේ ජනතාව වෙනුවෙන් පොලිස් නිලධාරියාගේ සේවය වෙනුවෙන් වැඩකටයුතු රැසක් නව අමාත්‍යාංශය යටතේ් ක්‍රියාත්මක කෙරේ.ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා පොලිස් සේවය වෙනුවෙන් ක්‍රියාත්මක කළ වැඩසටහන් ඒ ආකාරයෙන්ම ඉදිරියට ගෙන යමින් නව වැඩපිළිවෙළ රැසක් දියත් කරන බව මෙම අමාත්‍යාංශයේ ලේකම් මේජර් ජෙනරාල් නන්ද මල්ලවආරච්චි මහතා පැවසීය.ඒ අතර වෙනස් කළ යුතු යම් දේවල් වෙතොත් ඒවාද වෙනස් කෙරේ. පොලිසිය සහ මහජනයා අතර විශ්වාසය ඇති කිරීමට පියවර ගැනේ.ඒ හරහා පොලිසියේ බුද්ධි නිලධාරියා බවට මහජනයා පත් කෙරේ. මහජනයා මඟින් පොලිසියට සමාජයේ වැරදි අකටයුතුකම්, නීති විරෝධී ජාවාරම් ඇතුළු සෑම දෙයක් පිළිබඳවම තොරතුරු ලබාදෙන එකම මාර්ගය බවට පත් කෙරේ.ඇතැම් පොලිස් නිලධාරීන් මහජනයාට පහත් ආකාරයෙන් කරන සැලකීම් සම්පූර්ණයෙන්ම පොලිස් සේවයෙන් ඉවත් කිරීමට පියවර ගන්නා බවද අමාත්‍යාංශ ලේකම්වරයා කීය.තවද පොලිස් සේවාව කිසිම අවස්ථාවක බලපෑම්වලට යටත් නොවී අවංක ඍජු අපක්ෂපාති සේවාවක් කිරීමට පොලිස් නිලධාරියාට පසුබිම ඇති කිරීමට කටයුතු කෙරෙන අතර පොලිස් සේවාවට කළ නොහැක්කක් නැත යන තත්ත්වයට පත් කෙරේ.රුපියල් බිලියන – 9කින් පොලිස් පුහුණු ඇකඩමියක් ලබාදී ගිනි අවියට පමණක් හුරුවූ පොලිස් සේවාව මහජන සේවාවට පුහුණු කෙරේ.තවද නව ලේකම්වරයා යුද හමුදාවේ හිටපු නිලධාරියකු වූවත් කිසිම ආකාරයකින් පොලිස් සේවාව හමුදාකරණයකට ලක් නොකරන බවද මේජර් ජෙනරාල් නන්ද මල්ලවආරච්චි මහතා කීය.අමාත්‍යාංශයේ වැඩ ආරම්භ කළ අවස්ථාවට පොලිස්පති එන්. කේ. ඉලංගකෝන් මහතා පුමුඛ පොලිස් දෙපාර්තමේන්තුවේ ජ්‍යෙෂ්ඨ නිලධාරීන් රැසක්ද, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල සහ ආරක්ෂක අමාත්‍යාංශයේ නිලධාරීන් ගණනාවක් ද සහභාගී වූහ. කොළඹ කොටුව චැතැම් වීදියේ රේණුකා ගොඩනැගිල්ලේ මෙම සාමය හා නීතිය සුරැකීමේ අමාත්‍යාංශය පිහිටුවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083112</link>
    <topic>විනාඩි පහක් විතර පැවැති වෙඩි වරුසාවේදී භාරත සර්ගේ කකුලට වෙඩි වැදුණා</topic>
    <author>සිරන්ජනි කුමාරි</author>
    <content>දුමින්ද සිල්වා අපේ සර්ගේ කම්මුලට අතින් ගැහුවා. සර් ගහන්න හදන විට මන්ත්‍රීතුමා කිව්වා එයාගේ කට්ටියට වෙඩි තියන්න කියලා. එතකොටම විනාඩි 05ක් විතර වෙඩි වරුසාවක් ආවා. භාරත ලක්‍ෂ්මන් සර්ගේ කකුලට වෙඩි වැදුණා යැයි ඔහුගේ කොලොන්නාව පුද්ගලික කාර්යාලයේ කාර්ය සහායක කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවේ ඊයේ (30) සාක්කි දෙමින් පැවසීය.භාරත ලක්‍ෂ්මන් ප්‍රේමචන්ද්‍ර මහතා ඇතුළු පුද්ගලයින් සිව්දෙනෙකු ඝාතනය කිරීමේ ලඝු නොවන නඩු විභාගය ඊයේ යළිත් ආරම්භ කරමින් ප්‍රේමචන්ද්‍ර මහතාගේ කොලොන්නාව කාර්යාලයේ කාර්ය සහායක හෂාන් ශෂිරංග අමරදේව මහතා එලෙස පැවැසීය.කොළඹ ජාතික රෝහලේ මෘත ශරීරාගාරයේ දී 2011.10.09 වන දින පස්වරු 1ට රහස් පොලිසිය විසින් ලබා ගන්නා ලද ප්‍රකාශය භාෂා පරිවර්තක විසින් මෙහිදී සාක්කිකරුට ඇසෙන පරිදි විවෘත අධිකරණය හමුවේ කියවා දෙනු ලැබිණ.මා 2009 වසරේ මැද භාගයේ භාරත ලක්‍ෂ්මන් මහතාගේ කාර්යාලයට කාර්ය සහායක වශයෙන් රැකියාවට පැමිණියා. 2011.10.08 දින උදේ 7.00ට විතර ඡන්දය දැමීමට කුඩා බුත්ගමුව ප්‍රියදර්ශනාරාම ඡන්ද මධ්‍යස්ථානයට ගොස් ඡන්දය දැම්මා. පසුව ජාවත්ත භාරත මහතාගේ නිවසට ගියා. පසුව 10.30ට පමණ මැතිවරණ කටයුතු සොයා බැලීමට පිටත් වුණා.සමන් ශාන්ත පදවන ලද ජීප් එකට ඉදිරියෙන් භාරත ලක්‍ෂ්මන් ප්‍රේමචන්ද්‍ර මහතාත් එහි පිටුපසින් මහත්තයාගේ ආරක්‍ෂක නිලධාරීන් වන ගාමිණි හා ප්‍රියන්ත යන දෙදෙනාත් මහත්තයාගේ පාක්‍ෂිකයන් වන දමිතත් ඒ වාහනයට නැග්ගා.හසීම් එලවන ලද ලෑන්ඩ් රෝවර් ජීප් එකට මමත්, සංජීව, අශෝක අයියාත්, සිසිල් හෝ සුසිල්ද නැගලා කොලොන්නාව ආසනයේ ඡන්දේ දාන්න ආවා. ඉන්පසු ආසනයේ මැතිවරණ නිරීක්‍ෂණය සඳහා ගමන් කළා.අපි මුල්ලේරියාව පැත්තේ, ඉඳලා අංගොඩ පැත්තට එන්න ආවා. ඒ වන විට හිඹුටාන පටුමගට හැරෙන හංදියේදී අපිට ඉදිරියෙන් දුමින්ද සිල්වාගේ වාහන පෙළ ආවා. ඇවිත් ඉස්සරහින් ආව ඩිෆෙන්ඩර් එක අපි ගමන්ගත් වාහන දෙකට පිටුපසින් පාර හස්වන විදියට නතර කළා.භාරත ලක්‍ෂ්මන් මහතා ගමන් ගත් ජීප් රථය නතර කරලා දුමින්ද සිල්වා මහතා ආව සුදු පාට ජීප් එකක් හරස් කරලා නතර කළා අපේ වාහන යන්න බැරි වෙන විදියට . ඒ සමඟම දුමින්ද සිල්වා මන්ත්‍රිතුමා බැහැලා ආවා. අපේ සර් ද බැස්සා.සර් බහිනවිට අපිද බැහැලා ආවා. එහෙම ඇවිත් දුමින්ද සිල්වා අපේ සර්ගේ කම්මුලට අතින් ගැහුවා. ඒ ගහනවිට දුමින්ද සිල්වා අතේ පිස්තෝලයක් ද තිබුණා. ඒ සමඟම අපේ සර්ද ගහන්න හදන විට දුමින්ද කිව්වා එයාගේ කට්ටියට වෙඩි තියපන් කියලා.එවිට මම දැක්කා වාහන 20ක පුද්ගලයින් 100ක් හිටියා. ඒ අයගේ අතේ ටී 56 තුවක්කු 15ක් 20 පමණ ද පිස්තෝල 10ක් තිබුණා. එතකොටම විනාඩි 5ක් විතර වෙඩි වරුසාවක් ආවා. සර්ගේ කකුලට වෙඩි වැදුණා. ඒ සමඟම මම සර් අල්ල ගත්තා. ඒ සමඟම සර් වැටුණා. මම අපේ සර්ගේ ආරක්‍ෂාව බැලුවා.ඒ සමඟම අපිත් සමඟ ගිය දමිතට, ගාමිණිට, කුමාරට හා හසීම්ටද වෙඩි වැදිලා තිබුණා. මා ඉක්මනින් සර් සමන් සමඟ ප්‍රියන්තද එක්ක ජීප් එකට දාගෙන අයිඩීඑච් උණ රෝහලට අරගෙන ආවා.අපේ සර්ට වෙඩි තැබීමට පැමිණි අය අතර දුමින්ද සිල්වා එයාගේ ආරක්‍ෂාවට සිටි පොලිසියේ කට්ටියද සුමුදු කියලා ඡන්දය ඉල්ලූ අපේක්‍ෂකයෙක් හිටියා.එතැන 100ක් විතර හිටියා. නැවත දැක්කොත් හදුනන්න පුළුවන්. පොලිසියේ අය සිවිල් ඇදගෙන හිටියේ. එතැන හිටිය කෙනෙක් කිව්වා අපේ සර්ට වෙඩි තියන්න දෙමටගොඩ චමින්ද හිටිය කියලා. අපි වෙඩි වැදුණු අය රෝහලට ගිය පසුව දැන ගත්තා අපිත් සමඟ සිටි භාරත ලක්‍ෂ්මන් හා දමිත හසීම් මිය ගොස් ඇති බවත් ගාමිණි හා කුමාර වෙඩි වැදී තුවාල වී ඇති බවත්,මහේස්ත්‍රාත් - මේ කියවා දෙනු ලැබුවේ ඔබ විසින් පොලිසියට දුන් ප්‍රකාශයමද?සාක්කිකරු - ඔව්.මහේස්ත්‍රාත් – යම් වෙනස් කිරීමක් කරන්න තිබෙනවාද?සාක්කිකරු - ඔව්, වෙඩි වරුෂා මැද්දේ භාරත ලක්‍ෂ්මන් මහතා සමඟ පිටුපසට ඇවිත් ජීප් එක යටින් රිංගා පිටුපස දොර ඇරගෙන ජීප් එකට නැග්ගා .මහේස්ත්‍රාත් – එකතු කරන්න යමක් ඇත්ද?සාක්කිකරු - නැත.මහේස්ත්‍රාත් – ඔබ හඳුනා ගැනීමේ පෙරට්ටුවට සහභාගි වී කිසිවෙකු හඳුනා ගත්තාද?සාක්කිකරු - ඔව් . එතැන සිටි අය හඳුනා ගත්තා.මහේස්ත්‍රාත් – ඔබ සඳහන් කරන දුමින්ද සිල්වා අධිකරණයේ ඉන්නවාද?සාක්කිකරු - ඔව්. පෙන්වා සිටී.මෙහිදී සාක්කිකරු හරස් ප්‍රශ්නවලට භාජනය කරන බවට අධි නීතිඥ තුසිත මුදලිගේ මහතා අධිකරණය හමුවේ පවසා සිටියේය.සාක්කිකරුවන්ගේ ප්‍රකාශ පිටපත් තමන්ට නොලැබුණු බැවින් නඩුවට සූදානම් වීමට නොහැකි වූ බැවින් විභාගය කල් දමන ලෙසට විත්තියේ නීතිඥවරු සිය විරෝධය පල කළේය.අදාළ කරුණු සලකා බැලූ මහේස්ත්‍රාත්වරයා 2013 අංක 2 පනත ප්‍රකාරව සාක්කි සහතික පිටපත් විමසීම් දින පෙරවරුවේම විත්තියේ නීතිඥයින්ට ලබාදීමට පැමිණිල්ලට නියම කරමින් ලබන මස 3 වන දින පස්වරු 1.30ට නඩු විභාගය කැඳවීම කල්තැබිණ.පැමිණිල්ල වෙනුවෙන් රජයේ අධිනීතිඥ තුසිත මුදලිගේ හා රහස් පොලිසියේ සහකාර පොලිස් අධිකාරි ශානි අබේසේකර, ස්ථානාධිපති පොලිස් පරීක්‍ෂක මෙරිල් රංජන් ළමාහේවා ඇතුළු නිලධාරීන් පෙනී සිටියහ.විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසූරිය, අනිල් ද සිල්වා, ජයන්ත වීරසිංහ, අනුජ ප්‍රේමරත්න හා අගතියට පත් පාර්ශවය වෙනුවෙන් නීතිඥ අනුර සෙනෙවිරත්න, රසික සමරවික්‍රම මහත්වරු පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083113</link>
    <topic>රාජ්‍ය සේවකයන්ට විදෙස් ශිෂ්‍යත්ව දෙන්නේ ගුණාත්මක සේවයකටයි</topic>
    <author>උදුලා පීරිස්</author>
    <content>‍විදෙස් ශිෂ්‍යත්වය නිම කර යළි මවු රටට පැමිණිමේදී අප බලාපොරොත්තු වන්නේ පිබිදුණු මනසකින් යළි රාජ්‍ය සේවයට එක්වීම බව රාජ්‍ය පරිපාලන අමාත්‍ය ඩබ්ලිව්. ඩී. ජේ. සෙනවි‍රත්න මහතා පැවැසීය. රාජ්‍ය සේවයේ වගකීම් දරන නිලධාරීන්ට බුද්ධිමය නිම් වලලු පුළුල් කරගෙන ගුණාත්මක සේවයක් සැලසීම සඳහා විදේශ ශිෂ්‍යත්ව නිසා ලැබෙන පිටිවහල අගය කළ යුතු බව ද කීය.ඇමැතිවරයා එසේ කීවේ ජපන් ශිෂ්‍යත්ව සඳහා පිටත්ව යෑමට සුදුසුකම් ලැබූවන් වෙත අදාළ ශිෂ්‍යත්ව ලබාදීම සඳහා සංවිධාන කර තිබූ උත්සවයකදීය. මෙම උත්සවය ඉකුත්දා (29) අමාත්‍යාංශ ශ්‍රවණාගාරයේදී පැවැත්විණි.ජපන් රජය විසින් දෙවසරක පශ්චාත් උපාධි පාඨමාලා හැදෑරීම පිණිස පිරිනැමෙන ශිෂ්‍යත්ව සඳහා අයැදුම්කරුවන් 26 දෙනකු අතරින් හත් දෙනකු සුදුසුකම් ලබා ඇති අතර එම පාඨමාලාව වෙනුවෙන් අමාත්‍යාංශ මට්ටමින් ප්‍රාදේශීය පරිපාලනයට සම්බන්ධ නිලධාරීන් සිවු දෙනකු සහ නිලධාරීන් තිදෙනෙක් ශිෂ්‍යත්ව ලැබූහ.අමාත්‍යාංශ අතිරේක ලේකම් පී. සතරසිංහ මහතා ඇතුළු අමාත්‍යාංශ නිලධාරීහු රැසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083114</link>
    <topic>තොණ්ඩමාන් මහතාගේ ආලේඛ්‍ය චිත්‍රයක් පාර්ලිමේන්තු සංකීර්ණයේ දී ඊයේ (30) නිරාවරණය කෙරුනු අවස්ථාව</topic>
    <author>ඡායාරූපය – චන්දන පෙරේරා</author>
    <content>ලංකා කම්කරු කොංග්‍රසයේ හිටපු නායක, හිටපු ඇමැති එස්. තොණ්ඩමාන් මහතාගේ ආලේඛ්‍ය චිත්‍රයක් පාර්ලිමේන්තු සංකීර්ණයේ දී ඊයේ (30) නිරාවරණය කෙරුනු අවස්ථාවට ජනාධිපති මහින්ද රාජපක්ෂ මහතා ද එක්විය. අගමැති දි.මු. ජයරත්න, කතානායක චමල් රාජපක්ෂ, විපක්ෂ නායක රනිල් වික්‍රමසිංහ, සභානායක , ඇමැති නිමල් සිරිපාල ද සිල්වා, ඇමැති ආරුමුගම් තොණ්ඩමාන් මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083115</link>
    <topic>වැඩිමල් දරුවාට මසකට රු.5000ක්</topic>
    <author/>
    <content>දරුවන් පස්දෙනෙකු හෝ ඊට වැඩි සංඛ්‍යාවක් සිටින පවුල්වල වැඩිමල් දරුවාට වයස අවුරුදු 17ක් වනතෙක් මසකට රුපියල් පන්දහසක් බැගින් ගෙවීමේ වැඩපිළිවෙළක් පූජ්‍ය පරවාහැර චන්ද්‍රරතන නාහිමි පුණ්‍ය භාරයේ අනුග්‍රහයෙන් සිදුකෙරේ.මෙහි මුල් අදියරේ ප්‍රතිලාභීන් හයදෙනෙකුට ආධාර ප්‍රදානය කිරීම සැප්තැම්බර් 09 වනදා සවස 3.00ට ගල්කිස්ස වටරප්පල පාරේ බෞද්ධාරාමයේ දී සිදුකෙරේ. මෙම වැඩසටහන සිංහල ජනගහණය වැඩිකරවීමට උනන්දු කරවීම සඳහා ප්‍රංශයේ ප්‍රධාන සංඝනායක පරවාහැර චන්ද්‍රරතන නායක හිමියන්ගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083116</link>
    <topic>අධිකරණයට පමාවී පැමිණි දුමින්ද සිල්වාට තරයේ අවවාද</topic>
    <author>සිරන්ජනි කුමාරි</author>
    <content>භාරත ලක්ෂ්මන් ඝාතන සිද්ධිය කැඳ වූ අවස්ථාවේ දී අධිකරණය හමුවේ පමා වී පෙනී සිටි පාර්ලිමේන්තු මන්ත්‍රී දුමින්ද සිල්වා ඇතුළු තවත් විත්තිකරුවන් දෙදෙනකුට කොළඹ අතිරේක මහේස්ත්‍රාත් පි‍්‍රයන්ත ලියනගේ මහතා ඔවුන්ට තරයේ අවවාද කළේය.අධිකරණය මඟින් වරෙන්තු නිකුත් කොට සුළු වේලාවකදීම ඔවුන් අධිකරණය හමුවේ පෙනී සිටීම නිසා ඔවුනට තරයේ අවවාද කළ මහේස්ත්‍රාත් ලියනගේ් මහතා පවසා සිටියේ නියමිත වෙලාවට අධිකරණයට පැමිණිය යුතු බවත් මීළඟ දින පමාවූවොත් වරෙන්තු ආපසු නොකැඳවන බවය. නඩුව ඊයේ (30) කැඳ වූ අවස්ථාවේ දී විත්තිකරුවන් වන අනුර කුමාර ද මෙල්, පාර්ලිමේන්තු මන්ත්‍රී දුමින්ද සිල්වා හා අටවන විත්තිකරු සුරංග ප්‍රේමලාල් මෙසේ අධිකරණය හමුවේ පෙනී නොසිටියහ.ඔවුනට වරෙන්තු නිකුත් කොට අවසන දී ඔවුන් අධිකරණය හමුවේ කඩිමුඩියේ පෙනී සිටි අතර වරෙන්තු ආපසු කැඳවූ මහේස්ත්‍රාත්වරයා තරයේ අවවාද කරමින් පැවසුවේ ඉදිරි දින නියමිත වේලාවට අධිකරණයේ පෙනී නොසිටියහොත් වරෙන්තු ආපසු නොකැඳවන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083117</link>
    <topic>නිවෙස අහිමි වූ සරසවි වරම් ලැබූහංසමාලිට පිහිට වෙන්න</topic>
    <author>හොරණ විශේෂ – එම්. ඩී. වී. විජයනාථ</author>
    <content>පසුගියදා ඇතිවූ සුලි සුළෙඟන් නිවෙස අහිමි වූ සරසවි වරම් ලැබ සිටින හොරණ ඕවිටියාගල මයෝමි හංසමාලි සිසුවියගේ නිවස සාදාදීම සඳහා හැකි දානපතින් සිටීනම් ඔවුන්වෙත පිහිටවෙන ලෙස හොරණ ප්‍රාදේශීය ලේකම් නිශාන්ති ජයසිංහ මහත්මිය ඉල්ලා සිටී.පසුගිය 29 දා දහවල් හමාගිය සුලිසුළඟ හේතුවෙන් හොරණ ප්‍රදේශයේ නිවාස 20කට පමණ හානි සිදුවිය. මයෝමි හංසමාලිගේ නිවසටද ගස් කඩාවැටීමෙන් නිවාසය සම්පූර්ණයෙන් විනාශ විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083118</link>
    <topic>රතුපස්වල ජල වාර්තාවඅධිකරණයට ඉදිරිපත් කෙරේ</topic>
    <author>ගම්පහ සංචාරක නිමල් ජයසිංහගම්පහ මධ්‍යම සමූහ ඔලිවර් පෙරේරා</author>
    <content>රතු පස්වල කර්මාන්තශාලාවකින් පිටකරන අපජලය නිසා ප්‍රදේශයේ ළිං ජලය අපවිත්‍රවීම සම්බන්‍ධයෙන් ගම්පහ අතිරේක මහේස්ත්‍රාත් හේසාන්ත ද මෙල් මහතා වෙත ඊයේ (30) කැඳවා තිබූ වාර්තා තමන්වෙත ලැබී ඇති බැව් මහේස්ත්‍රාත්වරයා පැවසීය.ඉන් අනතුරුව පොලිසියෙන් විමසුවේ පොලිසියේ මිළඟ පියවර කුමක්ද කියාය. එහිදී පොලිසිය අධිකරණය වෙත දන්වා සිටියේ අපරාධ විධි විධාන සංග්‍රාහයේ 98 වගන්තිය යටතේ ඉදිරි දින කිහිපය තුළ නඩුවක් ගොනු කිරීමට කටයුතු කරන බවය.අගතියට පත් පාර්ශ්වය වෙනුවෙන් පෙනිසිටී නීතිඥ පාලිත සේනාරත්න මහතා කරුණු දක්වමින් ප්‍රකාශ කළේ ජනතාව වෙනුවෙන් නඩුවක් පවරන බවය.කර්මාන්ත ශාලාව වෙනුවෙන් අධිකරණයේ පෙනී සිටි නීතිඥ ජිවන්ත ජයතිලක මහතා ප්‍රකාශ කළේ රජයේ ආයතන හතරකින් වාර්තා හතරක් ඉදිරිපත් කර ඇති බවය. එහි එකම වාර්තාවකින්වත් කර්මාන්තශාලාවේ පිරිපහදුකර මුදාහරින ජලය හේතුකොටගෙන කර්මාන්ත ශාලාව අවට ප්‍රදේශයේ ජලයේ පී. එච්. අගය අඩුවී අපවිත්‍රවී ඇති බවට ඔප්පු කළ හැකි සාධක නැති නිසා කර්මාන්තශාලාව ඉදිරි දින දෙක තුළ නිෂ්පාදන සඳහා විවෘත කරන බවය. ආයතනය ආරක්‍ෂා කිරීමට පොලිසිය බැඳි සිටින බැවින් එම ආරක්‍ෂාව පොලිසිය ලබා දිය යුතු බවය.නීතිය ක්‍රියාත්මක කිරීම අධිකරණය විසින් ක්‍රියාත්මක වන බවත්, සාමය ආරක්‍ෂා කිරීමට සියල්ලෝම කටයුතු කළ යුතු බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083119</link>
    <topic>දකුණු කොරියානු අගමැති ආර්යාව වන . . .</topic>
    <author>ඡායාරූපය ලලිත් වැලිවිටිගොඩ</author>
    <content>දකුණු කොරියානු අගමැති ආර්යාව වන චෝයි ඕකේ ජා මහත්මිය කොළඹ මාලිගාවත්ත කාල්ටන් සිඟිති පෙර පාසලේ විශේෂ උත්සවයකට ඊයේ (30) සහභාගී වූවාය. ජනාධිපති ආර්්‍යා ශිරන්ති රාජපක්ෂ මහත්මිය සහ කාල්ටන් සිඟිත්තන් විසින් පිළිගැනුණු චෝයි ඕකේ ජා මහත්මිය උත්සවයට කැඳවා ගෙන ආ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083120</link>
    <topic>අධිකරණය මගහැර සිටින මරණ දඬුවම ලැබූ අයකු අල්ලන්න නියෝග</topic>
    <author>කුමුදු හෙට්ටිආරච්චි</author>
    <content>වෙඩි තබා තරුණයෙකු ඝාතනය කිරීම සම්බන්ධව වරදකරු වී මරණ දඬුවම නියම කරන ලද අධිකරණය මඟහැර සැඟව සිටින විත්තිකරුවෙකු අත්අඩංගුවට ගැනීමට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් විවෘත වරෙන්තු නිකුත් කරන ලදී.නඩු විභාගය ආරම්භයේ සිට විත්තිකරු අධිකරණයට නොපැමිණීම හේතුවෙන් විත්තිකරු නොමැතිව මේ නඩුව විභාගයට ගැනුණු අතර නඩු විභාගය අවසානයේ විත්තිකරු වරදකරු බවට තීරණය කළ විනිසුරුවරයා විත්තිකරුට මරණ දඬුවම නියම කෙළේය. රොෂාන් මනෝජ් කුමාර නමැති මේ විත්තිකරු අත්අඩංගුවට ගැනීමට එසේ විවෘත වරෙන්තු නිකුත් කෙරුණි.1999 අගෝස්තු මස 08 හෝ ඊට ආසන්න දිනක දී ඊරියවැටියේ දී දැනට මියගොස් සිටින හෙට්ටිආරච්චිගේ වර්ණසිරි නමැත්තා සමඟ එක්ව ඉහලගේ අනුර ඉන්දික නමැත්තා වෙඩි තබා ඝාතනය කළ බවට විත්තිකරුට එරෙහිව නීතිපතිවරයා විසින් අධි චෝදනා ගොනු කැර තිබුණි.විත්තිකරුට එරෙහිව අධි චෝදනා පැමිණිල්ල විසින් සාධාරණ සැකයෙන් තොරව ඔප්පු කැර ඇති බව තීන්දු කළ විනිසුරුවරයා විත්තිකරුට මරණීය දණ්ඩනය නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083121</link>
    <topic>රටට ජාතියට යුතුකම් ඉටු කළ අය මැරුණු පසු කනගාටු වෙන්න ඕනෑ නැහැ</topic>
    <author>නන්දික බැද්දේගම</author>
    <content>අමරහේවා මද්දුම මහතාගේ මළගෙදර ගියාම මට දකින්න ලැබුණේ ඉතා ප්‍රසන්න සිනහවකින් සංග්‍රහ කරමින් පැමිණෙන සැම පිළිගන්නා අමරහේවා මද්දුම මහතාගේ බිරිය හා දියණියන් දෙදෙනායි. මට මෙය අදහාගන්න බැරිවූ දෙයක්. අපට මළ ගෙදරකට ගියාම දකින්න ලැබෙන්නේ මරණකරුගේ බිරිය හා දූ දරුවන් ඉතා ශෝකීව හඬමින් සිටින දර්ශන. නමුත් මේ මළ ගෙදර තිබූ විශේෂත්වය පැමිණෙන සැම ඉතා සතුටින් පිළිගැනීමයි.පසුව මට මගේ මිත්‍රයකු පැවසුවේ අමරහේවා මද්දුම මහතා ජීවතුන් අතර සිටියදි තම බිරියට හා දූ දරුවන්ට දී තිබූ අවවාදයකි. මා මිය ගියත් ඔබලාට අඬන්න කටයුතු කරන දේවල් කර නැහැ. ජීවතුන් අතර සිටින කාලය තුළ ඔබලාට හා රටට සියලු යුතුකම් මා ඉටු කළා. මා ජීවතුන් අතර සිටි කාලයේ කළ දේවල් ගැන ඔබලා මා මිය ගිය පසු සතුටුවන්න.කොළඹ සරසවියේ සිංහල අංශයේ මහාචාර්ය සරත් විජේසූරිය මහතා එසේ පැවසුවේ ප්‍රවීණ පරිපාලන නිලධාරියකු වූ අභාවප්‍රාප්ත අමරහේවා මද්දුම මහතා රචිත ආලෝකෝ උදපාදී, අමර සමර9, අමර සමර 10, ග්‍රන්ථ ත්‍රිත්වය එළිදැක්වීමේ උළෙලේ මලලසේකර මාවත වරලත් ගණකාධිකාරී ආයත‍නයේදී පැවති උත්සවයේ ප්‍රධාන දේශනය පවත්වමිණි. එහිදී තවදුරටත් කතා කළ මහාචාර්ය සරත් විජේසූරිය මහතා,මාතර ලේනදුව ගමේ ගොවි ගෙදරක පවුලේ දස වෙනියා ලෙස උපත ලබන අමරහේවා මද්දුම මහතාගේ පියා වූයේ සිංඥෝ අප්පුහාමි හේවා මද්දුම මහතායි. මව කවනිහාමි සුබසිංහ මාතාවයි. ගමේ පාසලෙන් මුල් අධ්‍යාපනය ලබා පසුව මාතර රාහුල විද්‍යාලයට ඇතුළු විය. රාහුල විද්‍යාලයෙන් 1958 වසරේ සරසවි වරම් ලැබ පේරාදෙණිය සරසවියට ඇතුළු විය. සරසවියෙන් උපාධිය ලබාගත් පසු ඔහු රැකියාව ලෙස තෝරා ගත්තේ ගුරු වෘත්තියයි.මරදාන ශ්‍රී ලංකා විද්‍යාලයේ ඔහු දක්ෂ ගුරුවරයකු විය. මරදාන ශ්‍රී ලංකා විද්‍යාලයේ සිය සිසුවියක සමඟ පෙමින් බැඳුණ අමරහේවා මද්දුමයන් සදපාලි තම සිසුවිය බිරිය කර ගත්තාය. ඇය අමරහේවා මද්දුමගේම දෙවැනි මවක් විය. ඇය දරුවන් තුන් දෙනෙක් ඔහුට ලබා දුන්නේය. රුවන්මලී, බිම්බා සහ කෝසල එම දරුවන් තිදෙනාය. 1965 පරිපාලන සේවය සමත්ව අනුරාධපුර ගොවිජන සේවා සහකාර ධුරයට පත් විය. වයස 28 වැනි තරුණ වයසේදී පරිපාලන සේවයට එක්වන අමරහේවා මද්දුමයන් ලංගම සභාපති අනුරාධපුර මහ දිසාපති, අමාත්‍යාංශ ලේකම් ආදි විවිධ උසස් තනතුරු හොබවයි.අනුරාධපුර මහ දිසාපති අමාත්‍යාංශ ලේකම් වැනි ඉහළ තනතුරු දරද්දි එවිට අසාධාරණයට හිස නොමැවුයේ රාජ්‍ය සේවයේ යෙදෙන විට ඔහුගේ රාජ්‍ය සේවයේ යෙදෙන විට සුන්දර කතා බොහොමයකි.1978 අනුරාධපුරයේ පැවති වප් මගුල් උළෙල සංවිධානය කිරීමේ කටයුත්ත පැවරී තිබුණේ එකල අනුරාධපුර මහ දිසාපති වූ අමරහේවා මද්දුමයන්ටය. මේ උළෙලට ආ ජේ.ආර්. ජයවර්ධන ජනාධිපතිවරයා සරම් කමිස හැඳ සරම කැහැපට ගසාගෙන සී සෑමට හේවා මද්දුමයන් සමඟ කුඹුරට බැස්සේය. මීටියාගොඩ ගුණරතන හිමි කැමරාවෙන් ඡායාරූප ගත්තේය. කැමරාවේ ආලෝකයට මී ගව බාන කුඹුරට බැස නුහුරු බවක් පෙන්නා කලබල විය. ටික දුරක් මී ගව බාන දැක්වූ ජේ.ආර්. කුඹුරෙන් ඉවත්වී උළෙලේ වෙනත් රාජකාරින් ඉටු කිරීමට ගියේය.උළෙලෙන් පසුව 'ඇත්ත' පත්‍රයේ පළ වූ පුවතකින් දැක්වූයේ සී සෑමේ උළෙලේදී මස්කඩ හිමියකු දැක හරකුන් කුලප්පු වී කාන්තාවක් මිය ගිය ප්‍රවෘත්තියකි. එසේ සිදුවීමක් නොවූ හෙයින් අමරහේවා කොළඹ පැමිණි අවස්ථාවක ඇත්ත ප්‍රධාන කාර්යාලයට ගොස් කර්තෘ බී.ඒ. සිරිවර්ධනයන් මුණ ගැසී මෙවැනි බොරු ප්‍රවෘත්තියක් පළ කළේ ඇයි දැයි තම මිත්‍රයාගෙන් විමසීය. එවිට ඇත්‍ත හි සිරිවර්ධනයන් පැවසුවේ ජේ.ආර්. ට ගහන්න තැනක් නොතැනක් ඕන නැහැ. ජේ. ආර්. ගේ ආණ්ඩුව හොඳින් හෝ නරකින් පෙරළන්න ඕනෑ. ගහන කොට ජේ.ආර්. එක්ක ඉන්න උන්ටත් වදිනවා. ඒකට මට කරන්න දෙයක් නැහැයැයිකීය.අනුරාධපුරයේ පැවති ඉඩම් බෙදාදීමේ ඉඩම් කච්චේරියකදී අමරහේවා මද්දුමයන් මුහුණ දුන් තවත් රසවත් සිදුවීමක් නම් කාන්තාවක් හා ඇගේ පුරුෂයා ඉඩමක් ලබා ගැනීමට අයදුම්පතක් ඉදිරිපත් කර තිබුණි. පෝලිමේ පැමිණි පිරිසගෙන් එක් එක් අයදුම්කරුවන් සම්මුඛ පරීක්ෂණයට භාජනය කිරීමේදී එහි සඳහන් අයදුම්පතේ විවාහ වූ වසර ලෙස සඳහන් වූයේ 1965 වසරයි. එහෙත් 1962, 1963 වසරවලදී ඇය දරුවන් ලබා ඇති බව දරුවන්ගේ උප්පැන්න වලින් පේනවා.දරුවන් සිටීමත් ඉඩම් හිමිකම් ලැබීමට හේතුවක් හෙයින් කසාද බඳින්න කලින් කොහොමද දරුවන් ලැබුණේ යැයි එම ගැමි කාන්තාවගෙන් දිසාපතිතුමා විමසීය. අනේ හාමුදුරුවනේ ලොකු එකා කලින් මෙහේ හිටි DRO හාමුදුරුවන්ගේ දෙවනියා PCO හාමුදුරුවන්ගේ යැයි කීවේය.එකල සිටි ඇතැම් උසස් නිලධාරීන් තම රාජකාරිය අයුතු විදියට යොදවා ඇති බව මෙයින් පෙනේ. ඉඩම් ලබා ගැනීමට යන තවත් කාන්තාවකගේද අයදුම්පතේ ඇගේ සැමියා මිය ගිය පසුත් ඇය දරුවන් ලැබී ඇති බව පෙනෙන්නට තිබුණි. සැමියා මිය ගිය පසු දරුවන් ලැබුණේ කෙසේ දැයි ගැමි කාන්තාවගෙන් දිසාපතිතුමා විමසීය.අනේ හාමුදුරුවනේ මගේ මිනිහා මැරුණට මම මැරුණේ නැහැයි ගැමි කාන්තාව පිළිතුරු දුනි. අමරහේවා මද්දුමගේ රාජකාරී දිවියේදී නිවාඩු ලබා‍ගෙන තිබුණේ ඉතා අඩුවෙනි. 1999 දී රාජ්‍යසේවයේ විශ්‍රාම ගිය මෙතුමා කෙතරම් ආරාධනා ආවත් නැවත කිසිම ආයතනයක රැකියාවට ගියේ නැත.සාහිත්‍යයට සමාජ සේවයට තම ජීවිතය කැප කළේය.කෝට්ටේ නාග විහාරාධිපති මාදුළුවාවේ සෝභිත හිමි මුලසුණේ දේශනය කළ අතර මේ අවස්ථාවට බෞද්ධ සංස්කෘතික මධ්‍යස්ථානයේ අධ්‍යක්ෂ කිරම විමලජෝති හිමි, ඉත්තෑපාන ධම්මාලංකාර නායක හිමි, ඇතුළු මහ සංඝරත්නයද කතෝලික පියතුමන්ද කලාකරුවන් ලේඛකයන්ඇතුළු විශාල පිරිසක් ද සහභාගී වූහ.සභාව මෙහෙයවීම මාධ්‍යවේදී සුමුදු වෙත්තසිංහ සිදු කළ අතර ස්තූති කතාව අමරහේවා මද්දුමයන්ගේ දෙවැනි දියණිය වන නීතිඥ බිම්බිකා සේනානායක විසින් සිදු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083127</link>
    <topic>චන්දන රවිලාල් වෛද්‍ය සිසුවාගේසැත්කමට ඔබේ ආධාරය පතයි</topic>
    <author/>
    <content>ඇඹිලිපිටිය, පනාමුර, බණ්ඩොක්කයාය ලිපිනයේ පදිංචි රුහුණු විශ්ව විද්‍යාලයේ කරාපිටිය වෛද්‍ය පීඨයේ පළමු වසරේ ඉගෙනුම ලබන චන්දන රවිලාල් වික්‍රම වෛද්‍ය සිසුවා ශ්‍රවණාබාධිත තත්ත්වයෙන් පසුවෙයි.මෙම සිසුවා සුවපත් කිරීම සඳහා කඩිනමින් සැත්කමක් කළ යුතු බවට කොළඹ ජාතික රෝහලේ උගුර, කන, නාස පිළිබඳ විශේෂඥ වෛද්‍යවරුන් විසින් නිර්දේශ කර ඇත.එම සැත්කම සඳහා රුපියල් ලක්ෂ විස්සකට අධික මුදලක් වැයවන බව වෛද්‍යවරුන් දැනුම් දී ඇත. මේ තරම් විශාල මුදලක් එකවර සොයා ගැනීම රැකියාවක් කිරීමටවත් ශක්තියක් නොමැති රෝගීීවී සිටින පියාටත්, කම්කරු රැකියාවක නිරතව ජීවිතය ගැටගසා ගැනීමට උත්සාහ ගන්නා මෙම සිසුවාගේ මවටත් ඉතා අසීරු කටයුත්තක් බැවින් පරිත්‍යාගශීලීන්ගේ සහාය ප්‍රාර්ථනා කරයි.ඔබගේ කාරුණික පරිත්‍යාග සම්පත් බැංකුවේ කරාපිටිය ශාඛාවේ ගිණුම් අංක 114154296028 යටතේ චන්දන රවිලාල් වික්‍රම නමින් ආරම්භ කර ඇති ගිණුමට යොමු කරන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083128</link>
    <topic>යාපනය නගරයේ වෙළෙඳසල්වලින් කුලී අය කරන වැඩපිළිවෙළක්</topic>
    <author>චින්තා රණසිංහ</author>
    <content>යාපනය නගර සභාවට අයත් වෙළෙඳ සැල් 178ක කුලී මුදල් ගෙවීම ජනතාව විසි වසරක් තිස්සේ පැහැර හැරීම නිසා කුලී අය කිරීමේ විධිමත් නව වැඩපිළිවෙළක් රජය හඳුන්වා දී තිබේ .විසි වසරක කුලිය එකවර ගෙවීමට‍ වෙළෙඳුන්ට අපහසු නිසා මාස එකසිය විස්සක් ඇතුළත වසර දහයක කුලී මුදල් පමණක් ගෙවීමේ පහසුකම මේ වැඩපිළිවෙළ යටතේ සලසා ඇත.එම වෙළෙඳසැල්වල කුලී හිමිකම වෙළෙඳුන්ට ‍යුද සමයේ දී අහිමි වී තිබූ අතර බොහෝ කාලයක් කුලී නොගෙවා සිටීමේ ගැටලුකාරී තත්ත්වය නගර සභාවට ද ගැටලුවක්වීම නිසා මේ වැඩපිළිවෙළ ආරම්භ කර තිබේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා නිලධාරීන් සහ වෙළෙඳුන් සමග සාකච්ඡා කොට මේ පියවර ගෙන ඇත .යුද සමයේ දී මේ වෙළෙඳ සැල් කුලියට ගෙන තිබූ වෙළෙඳුන් පසුකාලීනව කිසිඳු ලියවිල්ලක් හෝ නගර සභාවේ අනුමැතියක් හෝ නොමැතිව වෙනත් වෙළෙඳුන්ට පවරා දී ඇති අතර වර්තමානයේ වෙළෙඳුන් කුලී මුදල් නගර සභාවට ගෙවා ‍නැත. නගර සභාව එම වෙළෙඳ සැල් ටෙන්ඩර් කැඳවා වැඩි මිල ගණන්වලට නැවත කුලියට දීමට කටයුතු කළහොත් වත්මන් වෙළෙඳුන්ට වෙළෙඳාම අහිමි වී අසරණ තත්ත්වයට පත්වන නිසා ඇමැතිවරයාගේ මැදිහත්වීම මත නව කුලී ගෙවීමේ ක්‍රමවේදය හඳුන්වා දීමට පියවර ගෙන ඇත .නගර සභාවේ හා පළාත් ආණ්ඩුකාරවරයාගේ අනුමැතිය ලබා ගන්නා ලෙසත් වැඩපිළිවෙළ කඩිනමින් ආරම්භ කර වෙළෙඳුන්ගේ ගැටලු විසඳන ලෙසත් ඇමැතිවරයා අදාළ නිලධාරීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=n13083129</link>
    <topic>සහශ්‍ර සංවර්ධන ඉලක්ක ජය ගත හැකි මඟ</topic>
    <author/>
    <content>කලාපයේ සාමාජික රටවල ආර්ථික හා සමාජයීය හා තාක්ෂණික සංවර්ධන කටයුතු සඳහා එක්සත් ජාතීන්ගේ සංගමය විසින් අප වෙත ලබාදෙන ආධාර මම ඉතාමත්ම අගය කරමි. ත්‍රස්තවාදීන් පරාජය කිරීමෙන් අනතුරුව ශ්‍රී ලංකාවට දෙනු ලබන සහාය හා ආධාර හේතු කොටගෙන අප රට සංවර්ධන කටයුතු සාර්ථක කර ගැනීමට දෙනු ලබන ආධාර අප රට සංවර්ධන ක්‍රියාදාමයන් කරගෙන යෑමට ඉමහත් රුකුලක් වේ. මේ සම්බන්ධව සඳහන් කළයුතු වැදගත් කාරණාවක් වනුයේ දශක තුනක් තුළ පැවති ත්‍රස්තවාදී ක්‍රියා නිසා අප රට සංවර්ධන කටයුතුවලට බාධා පැවති බවයි.සහශ්‍ර සංවර්ධන ඉලක්ක අටකි. එම ඉලක්ක කරා සාර්ථකව ගමන් කිරීමෙන් බලාපොරොත්තු වනුයේ දුගී දුප්පත්කම හා ආහාර හිඟකම වැනි දේ අහෝසි කොට, දරුවන් සියලු දෙනාටම ප්‍රාථමික අධ්‍යාපනයක් ලබාදීම, ස්ත්‍රී-පුරුෂ සියලු දෙනාටම සමාන අයිතිවාසිකම් ලබාදීම, ළදරු මරණ සංඛ්‍යාව අඩු කිරීම, ගර්භනී මව්වරුන්ගේ සෞඛ්‍ය තත්ත්වය නංවාලීම, රටවල් තුළ පවතින ලෙඩ රෝගවලට මුහුණදී ඒවා අවම කිරීම, පරිසරය සංරක්ෂිත කිරීම හා ගෝලීය වශයෙන් සහයෝගිතා වැඩපිළිවෙළක් සකස් කිරීම යනාදී කටයුතු මෙම ක්‍රියාදාමයන් හා යෝජනා 2000 වර්ෂයේදී එක්සත් ජාතීන්ගේ සංගමය විසින් සවිස්තරව ප්‍රකාශයට පත්කර තිබුණි.පසුගියදා දශක දෙකේදී ලංකාව ඇතුළු රටවල් සමූහයක් විසින් සංවර්ධය කටයුතුවලදී සැලකිය යුතු ප්‍රගතියක් ලබාගත් බව වාර්තා වී ඇත. 1990 වර්ෂය හා වර්තමාන වකවානුව සමඟ සංසන්දනය කිරීමේදී පැහැදිලි වන වැදගත් කරුණු කීපයක් වේ. කලාපීය රටවල ජනතාව එදාට වඩා අද සෞඛ්‍ය අතින් වඩා යහපත්ය. ඔවුන් ජීවත් වන කාලය දැන් වැඩිය. ඔවුන්ගේ අධ්‍යාපන මට්ටම වඩා ඉහළය. පාරිභෝගිකයන් වශයෙන් ඔවුන්ට එදාට වඩා දැන් භාණ්ඩ හා සේවා පහසුකම් ලැබේ. විශේෂයෙන් සඳහන් කළහොත් ශ්‍රී ලංකාවේ මේ ක්ෂේත්‍රවල ප්‍රගතිය ඉතා වැදගත් තැනක් ගනී. අධ්‍යාපන, සෞඛ්‍ය හා ස්ත්‍රී-පුරුෂ භේදයකින් ‍තොරව මේවා සිදු වන බව පෙන්වා දිය යුතුය.2015 වර්ෂය වන විට මේ සඳහා නියම කරන ලද ඉලක්ක කරා ශ්‍රී ලංකාව ළඟාවී ඇත. යුනිසේෆ් (UNICEF) සංවිධානය විසින් ප්‍රකාශ කර තිබෙන්නේ ළමා හා මාතෘ සෞඛ්‍ය කටයුතු පිළිබඳව ඉලක්ක කරා යෑමට ශ්‍රී ලංකාවට හැකිවීම වැදගත් ක්‍රියාදාමයක් බවයි. මේ බව එක්සත් ජාතීන්ගේ යුනිසෙ‍‍ෆ් සංවිධානය විසින් සනාථ කර ඇත. දකුණු-ආසියාතික රටවල් අතරෙන් ශ්‍රී ලංකාව ලබාගෙන තිබෙන ප්‍රගතිය මේ අනුව පෙන්නුම් කර ඇත. ශ්‍රී ලාංකීය ජනතාවගේ සාක්ෂරතාව ඉතා ඉහළ මට්ටමක පවතින බව සඳහන් කළ යුතුය. එමෙන්ම අධ්‍යාපනික හා සෞඛ්‍ය ‍ ක්ෂේත්‍රවල අදාළ ඉලක්ක කරා ශ්‍රී ලංකාවට යෑමට හැකිවී ඇති බව පෙන්නුම් කරදීම කාලෝචිතය. දශක කීපයකට පෙර සිටම මේ ඉලක්ක කරා යෑමට ශ්‍රී ලංකා රජය විසින් කැපවී සිටී.හිඟයකින් තොරව ජනතාවට ආහාර ලබාදීමට වැඩපිළිවෙළක් සකස් කිරීම ශ්‍රී ලංකා රජයේ අභිප්‍රායයි. දැන් ශ්‍රී ලංකාවේ ආහාර හිඟයක් ගැන කථා කිරීමට අවකාශයක් නැත. එසේම ආහාර හිඟයක් ගැන කථා කිරිමට අද ශ්‍රී ලංකා දේශපාලන ක්ෂේත්‍රයේ අවශ්‍යතාවක් හෝ ඉඩක් හෝ නැත.ශ්‍රී ලංකාව ආහාර අතින් ස්වයංපෝෂිතය. සහල් හා බඩ ඉරුඟු නිෂ්පාදනයේ අතිරික්තයක් තිබේ. ශ්‍රී ලංකාවේ ජනගහනයෙන් 8% සංඛ්‍යාවකට ඒමට සුදුසු ජලය ලැබේ. බාහිර රටවල්වලින් ආහාර ද්‍රව්‍ය ලබා ගැනීම ඉතා දැඩි ලෙසට අපේ බලාපොරොත්තුවයි. නව තාක්ෂණය, නව නිපයුම් හා පර්යේෂණ හේතුකොට ගෙන අප රට ආහාර නිෂ්පාදන වැඩි දියුණු කිරීමට අපට හැකි වී තිබේ. එම නිසා ආහාර හිඟයක් ඇතිවීම වැළැක්වීමට අපට පුළුවන් වේ. එම වැඩපිළිවෙළ සියල්ල පරිසර හිතවාදී ආකාරයට කරගෙන යනු ලැබේ. එහෙත් අපේ උරුමයක් වන ශත වර්ෂ ගණනක් තුළ පැවති අපේ වාරිමාර්ග ක්‍රම හා කෘෂිකාර්මික පිළිවෙත් අප විසින් ඉවතලා නැත.2015 වර්ෂයට පසුව පවතින කාලය සඳහා ලෝක ජනතාවට අවශ්‍ය මානුෂික අවශ්‍යතාවන් සපුරාලීම පමණක් ප්‍රමාණවත් නොවේ. එබැවින් සක්‍රීය සංවර්ධන වැඩපිළිවෙළක් කරා අවතීර්ණ වියයුතු කාලය එළඹී ඇත. මේ ක්‍රියා පටිපාටිවලට සමාන්තරව හා සමගාමීව වෙනත් වැඩපිළිවෙළක් හා ක්‍රියාදාම ආරම්භ කළ යුතුය. පුද්ගලයන්ගේ භෞතික මෙන්ම මානසික අවශ්‍යතාවන් ලබාදිය යුතු වන අතර, එම වැඩපිළිවෙළින් පුරවැසියන්ට ඔවුන්ගේ පෞරුෂත්වය වර්ධනය කරගත හැකි වන ලෙසට පහසුකම් ද ලබාදිය යුතු වේ.කරුණු මෙසේ හෙයින්, පුරවැසියන්ට ඔවුන්ගේ ජීවන මට්ටම් නඟාලීමට හැකිවන ලෙසට සංවර්ධන කටයුතු දියත් කළ යුතුය. එම ඉලක්ක සපුරා ගැනීමට හැකිවන ලෙසට මේවා කළයුතු වේ. ආහාරවල ඇති පෝෂණ ඌනතාවන්, උත්සන්න රෝගාබාධා නොයෙක් ආකාරයේ ශාරීරක හෝ මානසික ආබාධ ඒවා අතර වේ. එමෙන්ම පහසුවෙන් සුවකළ නොහැකි හෘද රෝග, දියවැඩියාව, පිළිකා, ඇඳුම වැනි රෝගද තරබාරු ගතිය, දුම්බීම, මත්පැන් පානය, අධික ලෙසට සීනි භාවිතය, ලුණු සහිත ආහාර ගැනීම යනාදිය නිසාද මෙම රෝගවල ස්වභාවය උත්සන්න වේ.ශ්‍රී ලංකාව ඇතුළු කලාපයේ බොහෝ රටවල් ප්‍රාථමික අධ්‍යාපනය, ස්ත්‍රී පුරුෂ භේදවලින් තොර අධ්‍යාපන ක්‍රමයක් ලබාදීමට සමත්වී තිබෙන අතර, එම රටවල්වලට මුහුණපෑමට සිදුවී ඇත්තේ, ජනතාවගේ නව ජීවන රටාවට ගැලපෙන ආර්ථිකයක් සකස් කිරීමට. මෙම රටවල දැනට පවතින අධ්‍යාපන ක්‍රමවල ගුණාත්මක අංශය විවේචනයට ලක්වී තිබේ.කිසියම් අධ්‍යාපන ක්‍රමයක් තුළින් ජනතාවගේ දැනුම වර්ධනය කළයුතු වන අතර, එය ඔවුන්ගේ කුසලතාවන්ද වැඩි දියුණු කළ යුතුය. එසේ කළයුතු වන්නේ ඔවුන්ගේ ජීවත සුමඟට යොමු කිරීමටය. එබැවින් දැනට පවතින පුහුණුවීම් ලබාදීමේ දී හා රැකියා ලබාදීමේදී ඇති පරතරය අවම කළ යුතුය. ඒ සමගම ශ්‍රී ලංකාවේ තෘතිය අධ්‍යාපන ක්‍රමයද සුදුසු සංශෝධන ඇති කොට ශ්‍රමිකයන්ට තමන්ගේ කුසලතාවන් වර්ධනය කරගත හැකිවන ආකාරයටද සංශෝධන ඇති කිරීම ඉතා වැදගත් වේ. එසේ කළවිට තරඟකාරී ආර්ථිකයක අවශ්‍යතාවන් සපුරාලීමට හැකිවේ.ශ්‍රී ලංකාව හා වෙනත් සමහර රටවල් ජාත්‍යන්තර වෙළඳ ප්‍රවාහයන්ට මුහුණදීමට සිදුවන විට අවාසිදායක තත්ත්වයන්ට පත් වේ. කුඩා රටවල් ආර්ථික කටයුතුවලට ජාත්‍යන්තර මට්ටමෙන් අවහිරතාවන් ඇතිවී තිබෙන්නේ අනෙක් රටවල් විසින් නොයෙක් ආකාරයේ තහංචි දැමීම හේතුකොට ගෙනය. බොහෝ අවස්ථාවලදී එය සිදු වන්නේ වෙළහෙළදාම් කටයුතුවලට සීමා කිරීම් කරන විටය. ආර්ථික වශයෙන් දියුණු රටවල් විසින් සීමා බාධක පමුණුවන නිසාය.සියලුම රටවලට පොදු ගෝලීය මට්ටමේ වෙළදාම් කිරීමේ වැඩපිළිවෙළක් සකස් කිරීමෙන් රටවල් සියල්ලටම සාධාරණ වෙළදාම් ක්‍රමයක් ඇති වේ. එසේ සකස් කළවිට එම රටවලට වෙළඳ ක්ෂේත්‍රයට ප්‍රවේශවී එම රටවල්වල සංවර්ධන ක්‍රියාදාමයන් සාර්ථක කර ගැනීමට හැකි පරිසරයක් බිහිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308311</link>
    <topic>ගොවි බැංකු නියමු ව්‍යාපෘතියෙන් ගම්පහ දිසාවේ 11914කට ණය</topic>
    <author>ගම්පහ සංචාරක නිමල් ජයසිංහ</author>
    <content>ගොවිජන සේවා සංවර්ධන දෙපාර්තමේන්තුවේ ගම්පහ දිසාවේ ගොවි සංවිධාන තොරතුරු හා අක්කරබදු ප්‍රගතිය පසුගිය මාසයේ අවසානය වනවිට ඉහළ මට්ටමක පවතී. ලියාපදිංචි ගොවි සංවිධාන සංඛ්‍යාව 835ක් වන අතර සාමාජික සංඛ්‍යාව 59,500කි. ගොවි සංවිධාන අරමුදල රුපියල් මිලියන 22.25කි.මේ වසරේ මේ වනවිට අක්කර බදු ප්‍රගතිය රුපියල් මිලියන 2.96කි. 2013 මැයි 31 වනවිට අයකිරීම් රුපියල් මිලියන 2.70කි. ගොවිජන සංවර්ධන අරමුදල බැර කිරීම සඳහා යවා ඇති මුදල රුපියල් මිලියන 0.30කි.ගොවි බැංකු නියමු ව්‍යාපෘතියෙන් ගොවීන්ට ලබාදුන් ණය මුදල සහ අය වී ඇති මුදල්වල ප්‍රගතියක් ඇත. ඒ අනුව වගා ණය සඳහා ගොවීන් 476 දෙනකුට රුපියල් මිලියන 6.11 ලබාදී ඇති අතර මේ වනවිට රුපියල් මිලියන 4.46 අයවී ඇත. ව්‍යාපෘති ණය වශයෙන් ගොවීන් 11380 දෙනකුට රුපියල් මිලියන 183.61 ණය ලබාදී ඇති අතර මේ වනවිට රුපියල් මිලියන 149.55 අය වී ඇත.කෘෂි යන්ත්‍රෝපකරණ මිලදී ගැනීම සඳහා ගොවීන් 58 දෙනකුට රුපියල් මිලියන 1.48ක් ලබා දී ඇති අතර මේ වනවිට රුපියල් මිලියන 1.24ක් අයවී ඇත. ඒ අනුව ගොවීන්ට ණය ලබා දීමේ ප්‍රගතිය හා අයවීමේ ප්‍රගතිය මෙසේය. ගොවීන් 11914ට රුපියල් මිලියන 191.20 ණය ලබා දී ඇති අතර මේ වනවිට ඉන් රුපියල් මිලියන 155.25 අයවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308312</link>
    <topic>කළුතර - බේරුවල ධීවර ප්‍රජාවට දිවි නැඟුම ව්‍යාපෘතියෙන් සහන</topic>
    <author>නාගොඩ විශේෂ එන් . විජේරත්න</author>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදේශකත්වය යටතේ ධීවර හා ජලජ සම්පත් සංවර්ධන අමාත්‍යාංශයේ හා ධීවර දෙපාර්තමේන්තුවේ මෙහෙයවීමෙන් රුපියල් ලක්ෂ 4ක් වටිනා ආරක්ෂිත කබා 140ක් බෙදා දීමට පියවර ගෙන තිබේ.මීට අමතරව දිවි නැඟුම ව්‍යපෘතිය යටතේ රුපියල් ලක්ෂ 3 1/2ක් වටිනා උම්බලකඩ නිෂ්පාදන උපකරණ කට්ටල ධීවර කාන්තාවන් 35 දෙනෙක් අතර බෙදා දී ඇත.බේරුවල ප්‍රාදේශීය ලේකම් කාර්යාලය මඟින් මීමැසි පාලනය දිරිගැන්වීම සඳහා කළුතර සහ බේරුවල ධීවර ප්‍රජාවට මීමැසි පෙට්ටි 12ක් ද ලබාදීමට කටයුතු කර තිබේ.ඉෆාඩ් ව්‍යාපෘතිය හා ධීවර දෙපාර්තමේන්තුව එක්ව කළුතර සහ බේරුවල ධීවර ප්‍රජාව වෙනුවෙන් ආරක්ෂිත කබා 320ක් ද බෙදා දෙනු ලැබීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308313</link>
    <topic>මදුරාවල දහම් පාසල් 15කටපුස්තකාල පොත්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>අගුරුවාතොට, මදුරාවල ප්‍රාදේශීය සභාව මගින් ප්‍රදේශයේ පවත්වාගෙන යන දහම් පාසල් 15ක අධ්‍යාපනය ලබන සිසුන්ගේ ප්‍රයෝජනය සඳහා රු ලක්ෂ 4ක පමණ වටිනා පුස්තකාල පොත් තොගයක් නොබෝදා බෙදා දෙන ලදීමෙහිදී එක් දහම් පාසලකට රු : 25,000ක් පමණ වටිනා පොත් කට්ටලය බැගින් ප්‍රාදේශීය සභාවේ සභාපතිනි පුෂ්පජිත් ශීලවික්‍රම මහතාගේ ප්‍රධානත්වයෙන් සභා ශ්‍රවණගාරයේ පැවති උත්සවයක දී බෙදා දීම සිදුවුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308314</link>
    <topic>බණ්ඩාරගම ගම්මන්පිල වැව අසලකර්මාන්තශාලාවකින් ප්‍රදේශවාසීන්ට පීඩා</topic>
    <author>හල්තොට සමුහවිනීතා මානෙල් ගමගේ</author>
    <content>බණ්ඩාරගම, ගම්මන්පිල වැව අසල පවත්වා ගෙන යන කර්මාන්තශාලාවක අප ජලය වාෂ්ප කිරීම නිසා අවට වැසියන්ගේ සෞඛ්‍ය තත්වයට තර්ජන එල්ල වී ඇති බව ඔවුහු පවසති.රාත්‍රි කාලයට රබර් මිශ්‍ර අප ජලය වාෂ්ප කිරීම නිසා පිට වෙන තෙල් සහිත දුම නිවෙස්වල බැඳී ඇති අතර පරිසරය පුරා අධික දුර්ගන්ධයක් පැතිරි ඇති බවද ඔවුහු පවසති.බටපත, වල්ගම, ප්‍රදේශවල ජනතාව මේ නිසා පීඩාවට පත් ව සිටිති. කුඩා දරුවන් නිතර නිතර හතිය, කැස්ස හා සෙම් රෝග වලට ගොදුරු වෙන බවත් එක නිවෙසක දැනට දරුවන් තිදෙනෙකු මෙලෙස රෝගි වී ඇති බවත් ඔවුහු පවසති.ගස්වැල් වල මෙන්ම දොර ජනෙල් වලද බැෙඳන කලු පැහැ තෙල් වැනි දැලි සපර්ශ වූ විට සෝදා හැරීමත් අසීරු බව ද කියති. එසේම ඇසිඩ් මිශ්‍ර අප ජලය ගම්මන්පිල වැවට දීර්ඝ කාලයක් තිස්සේ මුදා හැරීම නිසා වැවේ ජලය කිසිදු කටයුත්තකට ප්‍රයෝජනයට ගැනීමට අසිරු වී ඇති බව පවසති.මේ පිළිබඳ ගම්වැසියන් එකතුව අදාළ ආයතනයට ගොස් දැනුවත් කළ බවත් ප්‍රදේශයේ වගකිවයුතු නිලධාරින් දැනුවත් කළ බවත් මෙතෙක් කිසිදු විසඳුමක් නොලැබුණු බවත් පවසා සිටිති.දීර්ඝ කාලයක සිට වැව ප්‍රතිසංස්කරණය කර නොමැති වීම නිසා මඩ පිරි ගොඩ වී ප්‍රදේශයට ඇති වටිනා සම්පතක් විනාශ වෙමින් පවතින බව පවසන මෙම වැසියෝ වගකිව යුතු අයගේ අවධානය යොමු වෙනු ඇතැයි බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308315</link>
    <topic>ගව ඝාතනය නවතනයෝජනාව සම්මතයි</topic>
    <author>දිවුලපිටිය විශේෂ</author>
    <content>දිවුලපිටිය ප්‍රාදේශීය ලේකම් කොට්ඨාසයේ ගව ඝාතනය නවතන ලෙසත් ගව මස් කඩ වසා දමන ලෙසත් දිවුලපිටියේ් මහා සංඝරත්නය හා ස්වේච්ඡා සංවිධාන කීපයක් මගින් ඉල්ලා සිටි යෝජනාව එම ප්‍රාදේශීය සභාවේදී සම්මත විය.ඉදිරියේදී රටේ මේ සඳහා එළඹෙන ජාතික ප්‍රතිපත්තිය මත එය ක්‍රියාවට නැංවීමට තීරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308316</link>
    <topic>ද්විතීයික පාසල් 50ක්සංවර්ධනයට</topic>
    <author>කැලණිය සමූහ:- එඩ්වඩ් වීරසිංහ</author>
    <content>ද්විතීයික පාසල් දහසක් නඟා සිටුවීමේ වැඩසටහන යටතේ ගම්පහ දිස්ත්‍රික්කයේ ද්වීතීයික පාසල් 50ක් සංවර්ධනය කෙරේ.ද්විතීයික පාසල් නගා සිටුවීම යටතේ ගැණෙන පාසල් සවස 1.00 සිට 3.00 දක්වා අතිරේක කාල පරිච්ඡේදයක් ඉගැන්වීමේ කටයුතුවලට ඇතුළත් කෙරෙන අතර පාසල් සියලුම භෞතික සම්පත් හා තොරතුරු තාක්ෂණය, ඉංග්‍රීසි, සෞන්දර්ය, ක්‍රීඩා පහසුකම් වැනි අනෙකුත් අධ්‍යාපනික ක්‍රියාකාරකම් සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308317</link>
    <topic>ජනපති රට ආශ්චර්යට ගෙන යන ගමනට ජනතා සහාය නිබඳව ලැබෙනවා</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>රනිල්ට මම පුද්ගලිකව කීවා රට විපතට පත්වූ විට මල් වට්ටියට අතගහන්න කියලා. ඇහුවේ නෑ. අද මොකද වෙලා තියෙන්නේ. යූඑන්පිය සදාකාලික පාප කර්මයක් කරගෙන. අපි විපක්ෂයෙන් රජයට යනවිට කට්ටිය බයිලා කීවා. සිංදු කීවා.අන්තිමේදී ඒ අයත් රජයට එකතුවුණා. දයාසිරිට බනින අයත් හෙට අනිද්දා වෙනකොට රජයට පෝලිමේ ඒවි.හොරකම් කරන එකෙකුටවත් මාත් එක්ක ඉන්න බෑ. මගේ එකෙක්වත් හොරකම් කළා කියලා පත්තරේකවත් දැකල තියෙනවද? හැමදේකම වැරැද්ද දකින ජේවීපී කාරයොත් මට දෙස් තියන්නේ නෑ. යූඑන්පියත් එහෙමයි.මම සාධාරණය සහ යුක්තිය වෙනුවෙන් කථා කරන කෙනෙක්. ඇමැතිකම නැති වූ විට නම විතරයි ඉතිරිවන්නේ. මේ ඇමැති මණ්ඩලයේත් පගා නොගහන, බලු වැඩ නොකරන ඇමැතිවරුන් ද ඉන්නවා යැයි ධීවර ඇමැති වෛද්‍ය රාජිත සේනාරත්න මහතා කීය.ඒ මහතා එසේ පැවැසුවේ ගලේවෙල, මාදිවෙල සහ කිනිගම යන ගම්වල පසුගිය 25 දින පැවැති පළාත් සභා මැතිවරණ රැස්වීම් වලදීය. පළාත් සභා අපේක්ෂක උජිත් අනුරාධ (එජනිස) මහතාගේ ජය තහවුරු කිරීමට එම රැස්වීම් පැවැත්විණි.මම කොළඹ එකක් කියලා යාපනයට ගිහින් තව එකක් කියන්නේ නෑ. උතුරේ මිනිස්සු මම කියන දේ අහනවා. මුලතිව් මන්නාරම සංවිධානය බාර වී තියෙන්නේ මට. අපි දේශපාලනයට ආවේ සමාජ අසාධාරණය, දුප්පත්කම නැතිකරන්නයි.ඕනනම් මට මගේ වෙදකම කරගෙන ඉන්න තිබුණා. දුප්පත්කම ඇකිකරන්නේ දේශපාලකයින්. හෝචිමිංගේ, ලෙනින්ගේ දේශපාලනයයි අපි ඉගෙන ගත්තේ. සමාජවාදී ක්‍රමය අවසන් වුවත් පරමාර්ථ අවසන් වී නෑ. ඉක්මනින් නැතත් මහින්ද රාජපක්ෂ මේ රට ආශ්චර්ය කරා ගමනක් ගෙනයනවා.එහිදී රටේ රැකියා, අධ්‍යාපන, සෞඛ්‍ය ආදී සියලු ප්‍රශ්න විසඳෙනවා. ඒ නිසා ශ්‍රීලනිපට ඡන්දය දෙන්න කියා අමුතුවෙන් කියන්ට ඕනේ නෑ. අසාධාරණයට ලක්වූ සියලු ජාතීන් වෙනුවෙන් එතුමා පෙනී සිටිනවා.මේ කාලකණ්ණි ඡන්ද ක්‍රමය දිගටම ගියොත් පට්ටපල් හොරු ටිකක් විතරයි ඉතුරුවෙන්නේ. ඒ නිසා මේ ක්‍රමය අවසන් කරන්න ඡන්දය දෙන්න. සුදුස්සා තෝරා ඡන්දය දුන්නොත් කළකිරෙන්න වෙන්නේ නෑ. මේ රට ඉදිරියට ගෙනයාමට නම් රටට ආදරය කරන පිරිසක් බිහිකළ යුතුයි.ශ්‍රී ලාංකිකයන් ලෙසත් එකට ගොණුවිය යුතුයි. ජාති, කුල, ආගම් භේද තිබෙනතුරු දේශපාලන ස්ථාවරබවක් රටක ඇතිවෙන්නේ නෑ. ඒ නිසා උජිත් අනුරාධ වැනි අවංක දේශපාලකයෙක් තෝරා අපේ ගමනට ශක්තියක් ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308318</link>
    <topic>බටහිර බලවේග පරදා රජයටශක්තියක් වෙන්න බුලත් කොළය දිනවන්න</topic>
    <author>බිංගිරිය මධ්‍යම සමූහඒ. එම්. සරත් කුමාර</author>
    <content>වසර තිහක් අප රට වෙලාගෙන තිබු කුරිරු යුද්ධය නිමා කර රටේ ආර්ථිකය ශක්තිමත් කරන්නට රට තුළ දැවැන්ත සංවර්ධනයක්ද සමගින් ජනපති මහින්ද රාජපක්‍ෂ මැතිතුමන් ප්‍රමුඛ රජය ක්‍රියා කරනවා.ඉදිරියේ දී පැවැත්වෙන වයඹ පළාත් සභා මැතිවරණයේ දී රට තුළ සිදු කෙරෙන දැවැන්ත සංවර්ධනය කඩිනම් කිරීමට එක්සත් ජනතා නිදහස් සන්ධානය දිනවීමට කටයුතු කිරීමට සියලු දෙනාම අත්වැල් බැඳගන්නා ලෙස ඉල්ලනවා යැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා පැවැසීය.මන්ත්‍රීවරයා එසේ පැවැසුවේ ඉදිරියේ පැවැත්වෙන වයඹ පළාත් සභා මැතිවරණය වෙනුවෙන් බිංගිරිය ප්‍රාදේශීය ලේකම් කොට්ඨාසයේ ශ්‍රීලනිප ක්‍රියාකාරීන් දැනුවත් කිරීම සඳහා පැවැති ජන හමුවකදීය.වැඩිදුරටත් අදහස් දැක්වූ මන්ත්‍රීවරයා අපේ රට අරාජික කිරීමට බටහිර රටවල් කුරුමානම් අල්ලන මොහොතක පවත්වනු ලබන තීරණාත්මක මැතිවරණයේ දී ජනතාව මහින්ද රාජපක්‍ෂ ජනපතිතුමන් සමගයි යන පණිවිඩය ලෝකයාට ලබා දීමට වයඹ ජනතාව සූදානම් වෙලා ඉන්නවා. බටහිර රටවලට අතුල් පහරක් ලබාදීමට ජනතාව සූදානම්.අද අන්තර්ජාතික වශයෙන් විශාල අභියෝග රැසකට ශ්‍රී ලංකාවට මුහුණ දීමට සිදුවී තිබෙනවා. මානව හිමිකම් ආයුධයක් ලෙස භාවිතා කරමින් අපේ රටට ප්‍රහාර එල්ල කරනවා.අපේ රට තනිව නැගී සිටිනවාට ස්වාධීන තීරණ ගන්නවාට යුරෝපා රටවල් කැමති නෑ. මහින්ද රාජපක්‍ෂ ජනපතිතුමන් සමගයි යන පණිවිඩය ලොවට ලබා දෙන්න ඔබගේ ව‍ටිනා ඡන්දය එජනිසයේ බුලත් කොළයට ලබාදෙන්න.අනුරාධපුර දිස්ත්‍රික් පාර්ලිමේන්තු මන්ත්‍රි ෂෙහාන් සේමසිංහ මහතා - අද ජනතා විමුක්ති පෙරමුණට ජන පදනමක් නෑ. ඔවුන්ට ජනතා විශ්වාසය දිනාගත නොහැකි වෙලා. ඔවුන් විශ්වවිද්‍යාලවල සෞඛ්‍ය ක්‍ෂේත්‍රවල උද්ඝෝෂණ ඇතිකරමින් රජය අපහසුතාවට පත් කිරීමේ වෑයමක යෙදී සිටිනවා.පුත්තලම් දිස්ත්‍රික් පාර්ලිමේන්තු මන්ත්‍රි අරුන්දික ප්‍රනාන්දු මහතා - වයඹ පළාතේ ජයග්‍රහණය පිළිබඳ කිසිම ගැටලුවක් නෑ. වයඹ පළාතේ සියලුම ආසන එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කරනවා. විපක්‍ෂයේ බොහෝ දෙනෙක් අද අප පක්‍ෂයට බුරුතු පිටින් එකතු වනවා.මෙහිදී එක්සත් ජාතික පක්‍ෂයේ බිංගිරිය ආසනයේ හිටපු සංවිධායක ලෙස්ලි බර්නාඩ් පෙරේරා, උඩුබද්දාව ප්‍රාදේශීය සභාවේ එජාප මන්ත්‍රී මොහොමඩ් හිෂාන්, බිංගිරිය ප්‍රාදේශීය සභාවේ හිටපු එජාප මන්ත්‍රී එස්. බී. එම්. තිලකරත්න යන මහත්වරුද නාමල් රාජපක්‍ෂ මහතා හමුවී එක්සත් ජනතා නිදහස් සන්ධානයට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r1308319</link>
    <topic>අසම එජාපය අද අම්බලමක්</topic>
    <author>සුනිල් ලීලානන්ද පෙරේරා</author>
    <content>නිසි කලටත් පෙර මැතිවරණ ලබාදීම ප්‍රජාතන්ත්‍රවාදීද නැත්නම් ප්‍රජාතන්ත්‍ර විරෝධීදැයි මා අපට එම චෝදනා නඟන එජාපයෙන් ඇසීමට කැමතියි යැයි සබරගමුව මහ ඇමැති මහීපාල හේරත් මහතා පැවැසීය.ඒ මහතා එසේ පැවැසූවේ පසුගියදා කුලියාපිටිය-මීගහකොටුවෙදී පැවැති රැස්වීමකදීය.මෙහිදී ඇමැතිවරයා වැඩිදුරටත් මෙසේද පැවැසීය.එදා ඩීඑස්, ඩඩ්ලි, කොතලාවල වැනි දැවැන්තයන් නායකත්වය දුන් එජාපය අද ජෝන්, ජෝෂප් සහ රෝසිලාගෙන් සමන්විත එක්තරා කල්ලියකට සීමාවෙලා. එමෙන්ම අද එජාපය අසමඟියෙන් පිරුණු, ජාතිකත්වය අරහං, පක්‍ෂ සංවිධානය බිඳ වැටුණු අම්බලමක තත්ත්වයකට පත්වෙලා.මේ රට ත්‍රස්තවාදයෙන් මුදාගත් පසු ජනාධිපතිතුමා රට ආර්ථික වශයෙන් ද නිදහස් කර ගැනීම කඩාකප්පල් කිරීමට දෙස් විදෙස් සීමිත කණ්ඩායමක් විවිධ කුමන්ත්‍රණ සිදුකරනවා.ඒවා පරාජයට පත්කරමින් මේ රටේ සැබෑ ජනමතය කවරේදැයි ලෝකයාට ප්‍රජාතන්ත්‍රවාදී ලෙස ප්‍රකාශයට පත්කිරීමට මෙවර පළාත් සභා මැතිවරණය වේදිකාවක් කරගත යුතු යැයිද සබරගමු මහ ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=r13083110</link>
    <topic>කුරුණෑගල දිස්ත්‍රික්කයේ 76%කට ඡන්ද වරම්</topic>
    <author>මහව සමූහ එස්. එම්. සිරිවර්ධන</author>
    <content>ශ්‍රී ලංකාවේ සමස්ත ජනගහනයෙන් සියයට හතයි දශම නමයක් පමණ නියෝජනය කරන වයඹ පළාතේ කුරුණෑගල දිස්ත්‍රික්කයේ 2012 දත්තයන්ට අනුව ජනගහනය 1,611,230ක් පමණ වේ. මෙවර පළාත් සභා ඡන්ද විමසීමේ දී 1,227,810කට පමණ ඡන්දය පාවිච්චි කිරීමට අවස්ථාව ලැබී ඇත. එය දිස්ත්‍රික්කයේ සමස්ත ජනගහනයෙන් 76% පමණ ඉහළ ප්‍රතිශතයකි.කුරුණෑගල පරිපාලන දිස්ත්‍රික්කය තුළ පාර්ලිමේන්තු මන්ත්‍රී බල ප්‍රදේශ 14ක් පවතින අතර මෙවර වැඩිම ඡන්ද ප්‍රමාණයක් ලබාදීමට හැකියාව ලැබී ඇත්තේ යාපව්ව මැතිවරණ බල ප්‍රදේශයටය. එය ප්‍රමාණයෙන් 109,191ක් පමණ වන අතර එය දිස්ත්‍රික්කයේ ඡන්දය හිමි සමස්ත සංඛ්‍යාවෙන් 9% පමණ ඉහළ ප්‍රතිශතයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308311</link>
    <topic>‘මැලේසියානු සෙවන්ස්’ තරගාවලිය අද ඇරැඹේ</topic>
    <author/>
    <content>සත් සාමාජික රගර් තරගබිමේ ප්‍රබලතම ආසියානු රටවලට හිමි ස්ථාන තීරණය කෙරෙන වාර්ෂික ආසියානු සත් සාමාජික රගර් තරගමාලාවේ පළමුවැන්න ‘මැලේසියානු සෙවන්ස්’ තරගාවලිය අද (31) ක්වාලලම්පූර් නුවර පෙටලිං ජයා ක්‍රීඩාංගණයේ දී ආරම්භ වේ.මේ වනවිට ශ්‍රේණිගත කිරීම්වල 6වැනි ස්ථානයේ පසුවන ශ්‍රී ලංකාව අදින් ඇරැඹෙන තරගමාලාවේ විශිෂ්ට දස්කම් දක්වමින් මේ තරගමාලාවේ අවසන් තරගාවලිය වන සිංගප්පූරු සෙවන්ස් තරගාවලිය වනවිට ආසියානු රගර් පිටියේ ශ්‍රේණිගත කිරීම්වල ඉදිරියට පැමිණීමේ බලාපොරොත්තුවෙන් පසුවෙයි.ශ්‍රී ලංකාව ඇතුළු රටවල් 12ක් නියෝජනය කරන මැලේසියානු සෙවන්ස් තරගාවලියේ මූලික වටයේ දී ‘ඩී’ කාණ්ඩය යටතේ ශ්‍රී ලංකාව තරග වැදීමට නියමිතව ඇත්තේ ජපානය හා කසකස්තානය සමගය. මූලික වටයේ ශ්‍රී ලංකාව සහභාගි වන පළමු තරගය අද ශ්‍රී ලංකාවේ වේලාවෙන් පස්වරු 3.10ට කසකස්තානය සමග පැවැත්වේ.ජපානය සමග තරගය පැවැත්වීමට නියමිතව ඇත්තේ ශ්‍රී ලංකාවේ වේලාවෙන් අද පස්වරු 5.00ටය. මෙවර තරගාවලියේ පළමු දිනයේ තරග පස්වරු 1.30ට (ශ්‍රී ලංකා වේලාවෙන් පෙරවරු 11.00ට) ආරම්භ කරමින් පස්වරු 7.30 දක්වා (ශ්‍රී ලංකා වේලාවෙන් පස්වරු 5.00) පැවැත්වේ.දෙවැනි දිනය වන හෙට මධ්‍යහ්න 12.30ට තරග ආරම්භ කෙරෙන අතර කුසලාන වටයේ අවසන් තරගය පස්වරු 6.30ට (ශ්‍රී ලංකා වේලාවෙන් පස්වරු 4.00ට) පැවැත්වෙන අතර ත්‍යාග ප්‍රදානය පස්වරු 7.00ට සිදුකෙරේ.මෙවර තරගාවලිය නියෝජනය කරමින් ‘ඒ’ කාණ්ඩයෙන් හොංකොං, තායිලන්තය හා සිංගප්පූරුව තරග වදින අතර චීනය, කොරියාව හා සත්කාරක මැලේසියාව ‘බී’ කාණ්ඩය යටතේ තරග වදිති. ‘සී’ කාණ්ඩයෙන් තරගාවලියට එක්වී සිටින්නේ චීන තායිපේ, පිලිපීනය හා එක්සත් අරාබි එමීර් රාජ්‍යයයි.අද පැවැත්වෙන තරග -ප.ව. 1.30 - හොංකොං-සිංගප්පූරුව, ප.ව.1.50 - චීනය-මැලේසියාව, ප.ව. 2.10 - චීන තායිපේ-එමිරේට්ස්, ප.ව.2.30 – ජපානය-කසකස්තානය, ප.ව.4.40 - තායිලන්තය-සිංගප්පූරුව, ප.ව. 5.00 - කොරියාව-මැලේසියාව, ප.ව.5.20 – පිලීපීනය-එමිරේට්ස්, ප.ව.5.40 - ශ්‍රී ලංකාව-කසකස්තානය, ප.ව.6.30 -හොංකොං-තායිලන්තය, ප.ව. 6.50 – චීනය-කොරියාව, ප.ව.7.10 - චීන තායිපේ-පිලිපීනය, ප.ව. 7.30 - ජපානය-ශ්‍රී ලංකාව.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308312</link>
    <topic>සිම්බාබ්වේ ක්‍රිකට් සංචාරය කල් යයි</topic>
    <author/>
    <content>ශ්‍රී ලංකා ක්‍රිකට් කණ්ඩායමේ 2013 සිම්බාබ්වේ තරග සංචාරය කල් දමා තිබේ.ජාත්‍යන්තර විස්සයි20 තරග දෙකක්, එක්දින තරග තුනක් හා ටෙස්ට් තරග දෙකක් සඳහා ලබන ඔක්තෝබර් 1 වැනිදා සිට නොවැම්බර් 5 දක්වා කාලය තුළ ශ්‍රී ලංකා කණ්ඩායම සිම්බාබ්වේහි සංචාරය කිරීමට නියමිතව තිබිණි.මේ සංචාරය කල් දමන ලෙසට සිම්බාබ්වේ ක්‍රිකට් මණ්ඩලය විසින් ශ්‍රී ලංකා ක්‍රිකට් ආයතනයෙන් ඉල්ලීමක් කර තිබේ.“අප මුහුණ දෙමින් සිටින අභියෝගාත්මක ප්‍රශ්න කිහිපයක් හේතුවෙන් දෙපාර්ශවයටම එකඟ විය හැකි ඉදිරි දිනයකට මේ තරග සංචාරය අප විසින් යළි සැලසුම් කළ යුතු බවට තීරණය කර තිබෙනවා” යනුවෙන් සිම්බාබ්වේ ක්‍රිකට් මණ්ඩලය ඊයේ ලියා දන්වා ඇතැයි ශ්‍රී ලංකා ක්‍රිකට් ආයතනය නිවේදනය කළේය.පසුගිය ජූලි මාසයේ ඉන්දියා ක්‍රිකට් කණ්ඩායමට සත්කාරකත්වය සැපයූ සිම්බාබ්වේ මේ දිනවල පාකිස්තාන කණ්ඩායමට සත්කාරකත්වය දරමින් සිටී. මාස හතරක කාලයක් ඇතුළත තෙවැනි විදෙස් කණ්ඩායමකට සත්කාරකත්වය දැරීමේ මූල්‍ය අපහසුතාවකට සිම්බාබ්වේ ක්‍රිකට් මණ්ඩලය ලක්ව ඇති බව වාර්තා වෙයි. පාකිස්තාන සංචාරයට පෙර ක්‍රීඩකයන් වර්ජනයක නියැලෙන බවට කෙරුණු තර්ජනය හේතුවෙන් ඔවුනට තරග මුදල් ගෙවීමටද මණ්ඩලය එකඟ විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308313</link>
    <topic>ඔස්ට්‍රේලියාවේ ඒරන් ෆින්ච්ගෙන්විස්සයි20 ලෝක වාර්තා</topic>
    <author/>
    <content>ඉස්තරම් පිතිහරඹයක නියැළුනු ඔස්ට්‍රේලියාවේ ඒරන් ෆින්ච් එංගලන්තයට එරෙහි විස්සයි20 තරගයේදී ලකුණු 156ක් ලබා ගනිමින් නව ලෝක වාර්තාවක් පිහිටුවීය.සදම්ප්ටන්හිදී පැවැති තරගයේ වීරයා වෙමින් ෆින්ච් දැක්වූ මේ සුපිරි දක්ෂතාව ජාත්‍යන්තර විස්සයි20 ක්‍රිකට් තරගවල වාර්තා වූ වැඩිම පෞද්ගලික ලකුණු සංඛ්‍යාව විය. ඔහුගේ පිතිහරඹය මත ඔස්ට්‍රේලියාව කඩුලු 6කට ලකුණු 248ක් රැස් කළ අතර මෙය විස්සයි20 තරග බිමේ දෙවැනියට වැඩිම මුළු ලකුණු සංඛ්‍යාව විය. ඉලක්කය හඹා ගිය එංගලන්තයට ලබා ගත හැකිවූයේ කඩුලු 6ක් දැවී ලකුණු 209ක් පමණි.26 හැවිරිදි ෆින්ච් මේ ලකුණු ලබා ගැනීමට මුහුණ දුන්නේ පන්දු 63කට පමණි. සිය හත්වැනි විස්සයි20 තරගයට ක්‍රීඩා කළ ෆින්ච් පසුගිය වසරේ සැප්තැම්බරයේ පල්ලෙකැලේදී නවසිලන්තයේ බ්‍රෙන්ඩන් මැකලම් බංග්ලාදේශයට එරෙහිව ලකුණු 123ක් ලබා ගනිමින් තබා තිබූ විස්සයි20 ලෝක වාර්තාව පහසුවෙන්ම අභිබවා ගියේය.ෆින්ච්ගේ ඉනිමේ විශේෂත්වයක් වූයේ ඔහු සිය ඉනිම ආරම්භ කළේද, ලකුණු 50 ට, 100 ට හා 150 ට පිවිසියේද හයේ පහර එල්ල කරමින් වීමය. ඔහුගේ ඉනිමට හයේ පහර 14ක් ඇතුළත්ව තිබූ අතර එය ජාත්‍යන්තර විස්සයි20 පෞද්ගලික ඉනිමක වැඩිම හයේ පහර ඇතුළත් ලෝක වාර්තාවක්ද විය. මීට අමතරව ෆින්ච් හතරේ පහර 11ක්ද එල්ල කළේය.ෆින්ච්ගේ ශතකය ජාත්‍යන්තර විස්සයි20 තරග බිමේ සටහන් වූ 10 වැනි ශතකය විය. එය ඔස්ට්‍රේලියානුවෙක් ලබා ගත් පළමු ශතකයද වූ අතර එංගලන්තයේ මෙතෙක් පැවැති විස්සයි20 තරගයක ඕනෑම පිතිකරුවෙක් ශතකයක් ලබා ගත් ප්‍රථම අවස්ථාවද විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308314</link>
    <topic>පාතදුම්බර ක්‍රිකට් අද</topic>
    <author>මහනුවර සංචාරක</author>
    <content>පාතදුම්බර වත්තේගම යෝත් පැරලයිට් ක්‍රීඩා සමාජය සංවිධාන කරන සත් සාමාජික ක්‍රිකට් තරගාවලිය අද (31) සහ හෙට (1) දෙදින වත්තේගම නාගරික ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308315</link>
    <topic>දකුණු ආසියාවේ පාපන්දු වීරයන් තෝරනසාෆ් ශූරතාවලිය අද සිට කත්මන්ඩු හිදී</topic>
    <author>ප්‍රින්ස් ගුණසේකර</author>
    <content>දකුණු ආසියානු කළාපයේ පාපන්දු ශූරයන් තෝරන සාෆ් පාපන්දු ශූරතාවලිය නේපාලයේ කත්මන්ඩු නුවරදී අද ආරම්භ වේ. අද සිට ලබන මස 11 වැනිදා දක්වා කත්මන්ඩු දසාරාත් රංසාලා ක්‍රීඩාංගණයේ හා කත්මන්ඩු සන්නද්ධ හමුදා ක්‍රීඩාංගණයේ දකුණු ආසියානු මහා පාපන්දු මංගල්‍ය පැවැත්වීමට කටයුතු යොදා ඇත.දකුණු ආසියාවේ රටවල් 8ක සහභාගිත්වයෙන් පැවැත්වෙන මේ තරගාවලියේ ‘ඒ’ කාණ්ඩයෙන් ඉන්දියාව, නේපාලය, පාකිස්තානය හා බංග්ලාදේශය තරග වදින අතර ‘බී’ කාණ්ඩයෙන් ශ්‍රී ලංකාව, මාලදිවයින, ඇෆ්ගනිස්තානය හා භූතානය තරග වදිති.සෑම කණ්ඩායමකටම පළමු වටයේදී තරග තුනකට මුහුණදීමට සිදුවන අතර වැඩිම ජයග්‍රහණ වාර්තා කරන ‘ඒ’ හා ‘බී’ කාණ්ඩ දෙකේ කණ්ඩායම් හතර අවසන් පූර්ව තරග වටයට සුදුසුකම් ලබනු ඇත.සැප්.03 බංග්ලාදේශය-ඉන්දියාව පාකිස්තානය-නේපාලයසැප්.04 ශ්‍රී ලංකාව-ඇෆ්ගනිස්තානය භූතානය-මාලදිවයිනසැප්.05 ඉන්දියාව-‍නේපාලය බංග්ලාදේශය-පාකිස්තානයසැප්.06 ඇෆ්ගනිස්තානය-මාලදිවයින ශ්‍රී ලංකාව-භූතානයසැප්.07 විවේක දිනයසැප්.08 අවසන් පූර්ව තරගය සැප්.09 අවසන් පූර්ව තරගයසැප්.10 විවේක දිනයසැප්.11 අවසන් මහා තරගයතරගාවලිය ආරම්භ කරමින් සත්කාරක නේපාලය හා බංග්ලාදේශය අද තරගවදින අතර ශ්‍රී ලංකාව 2 වැනිදා මාලදිවයින සමග තරග වැදීමට නියමිතය. ශ්‍රී ලංකා පිල මේ තරගාවලියට පෙර තායිලන්තයේ පුහුණු තරග කිහිපයකට සහභාගිවී සාර්ථක අත්දැකීම් ලබා ඇති හෙයින් සාෆ් ශූරතාවලියේදී කැපී පෙනෙන දස්කම් දක්වනු ඇතැයි අපේක්ෂා කෙරේ.අවසන් වරට 2011දී පැවැති ශූරතාවලියේ ජයග්‍රාහකයන්වු ඉන්දියාව හෙට පාකිස්තානය සමග තරග වැදීමට නියමිත අතර එය වසර ගණනාවකට පසු දෙරටේ හමුවීමකි. මේ හෙයින් ඉන්දියා-පාකිස්තාන පාපන්දු තරගය පිළිබඳ බොහෝ දෙනෙකුගේ අවධානය යොමුව පවතී.පසුගියවර අනුශූරයන්වු ඇෆ්ගනිස්තානය හා ශ්‍රී ලංකාව අතර තරගය සැප්තැම්බර් 4වැනිදා පැවැත්වේ. එම තරගය ශ්‍රී ලංකාවට වැඩිම අභියෝගයක් එල්ලවන එකක් බැවින් තියුණු මුහුණුවරක් ගනු ඇතැයි විචාරකයන්ගේ අදහස වී ඇත.සාෆ් පාපන්දු ශූරතාව 1995දී ශ්‍රී ලංකාව දිනාගත් අතර ඉන් පසුව සාර්ථක දස්කම් දැක්වීමට නොහැකි විය. 1993දී අනුශූරයන් වු ශ්‍රී ලංකාව සාෆ් පාපන්දු ශූරතාවලියේ ප්‍රබල පසුබැසීමකට ලක්විය.කෙසේ වුවද මෙවර තරගාවලියේදී බ්‍රසීල ජාතික පුහුණුකරු ක්ලෝඩියෝ රොබර්ටෝ සිල්වේරා හා සහය පුහුණුකරු ගුලිහාම් ආබෲ යටතේ ශ්‍රී ලංකා ක්‍රීඩකයෝ නව මාවතකට පිවිස සිටිති.අනුරාධපුර සොලිඩ් ක්‍රීඩා සමාජයේ සුරන්ද බණ්ඩාරගේ නායකත්වයෙන් පිටියට පිවිසෙන ශ්‍රී ලංකා පාපන්දු පිලට පළපුරුදු ක්‍රීඩකයන් රැසක් ඇතුළත්ව සිටිති.සාෆ් ශූරතාවලියේ ජයග්‍රාහී කණ්ඩායමට රන් කුසලානය සමග අමෙරිකානු ඩොලර් 50000ක් හා අනුශූරයන්ට අමෙරිකානු ‍ඩොලර් 25000ක්, තුන්වැනි හා සිවුවැනි ස්ථානවලට අමෙරිකානු ඩොලර් 10000 බැගින් පිරිනැමේ. මෙයට අමතරව දකුණු ආසියානු කළාපයේ වටිනාම ක්‍රීඩකයාට ‘ගෝල්ඩන් බුට්’ සම්මානයද පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308316</link>
    <topic>කාල්ටන් බාස්කට්බෝල් ශූරතාවලියේපළමු කොටසේ තරග අද සිට</topic>
    <author>නිරෝෂාන් ප්‍රියංකර</author>
    <content>“ක්‍රීඩා තරගය, ආවේගය සහ ජනතාව” තේමාව කරගනිමින් තාරුණ්‍යයට හෙටක් සංවිධානය හා හම්බන්තොට ක්‍රීඩා සමාජය එක්ව සංවිධාන කරන 5 වැනි බාස්කට්බෝල් ශූරතාවලියේ පළමු කොටසේ තරග අද ඇරැඹේ.පළමු කොටසට ප්‍රධාන බාස්කට්බෝල් කණ්ඩායම් 13ක් ඇතුළත් වන අතර තරග 40කින් සමන්විත වේ.කොළඹ ක්‍රීඩා සමාජය, හම්බන්තොට බ්ලැක්ස්, ඕල්ඩ් බෙන්ස්, කොළඹ බුල්ස්, වත්තල සහ මොරටුව කණ්ඩායම් ‘ඒ’ කාණ්ඩයෙන් තරග වදින අතර ‘බී’ කාණ්ඩයෙන් හම්බන්තොට බ්ලූස්, ගුවන් හමුදාව, යුද හමුදාව, නාවික හමුදාව, ඕටර්ස්, ශ්‍රී ලංකා පොලිසිය හා පීටරයිට් යූත් කණ්ඩායම් තරග වැදීමට නියමිතය.ඕල්ඩ් බෙන්ස්-වත්තල (පස්වරු 5.30), හම්බන්තොට බ්ලූස්-පීටරයිට් (පස්වරු 7.00) තරග අද පැවැත්වේ.පසුගිය වසරේ පැවැති තරගාවලියේදී පළමු කොටසේ ශූරතාව දිනාගැනීමට කොළඹ බාස්කට්බෝල් කණ්ඩායම සමත්විය. මොරටුව බාස්කට්බෝල් සමාජය දෙවැනි කොටසේ ශූරතාව හිමිකර ගනිමින් මෙවර තරගාවලියේ පළමු කොටසින් තරග කිරීමට සුදුසුකම් ලබාගත්තේය.මේ වනවිට දෙවැනි කොටසේ තරග 22ක් නිමාවට පත්වෙද්දී ජයග්‍රහණ 3ක් සමගින් ඉදිරියෙන් සිටීමට දොන් බොස්කෝ කණ්ඩායම සමත්ව සිටී. දොන් බොස්කෝ කණ්ඩායම ඕල්ඩ් ආනන්දියන්ස් සමග තෙවැනි තරගයට එක්වු අතර ලකුණු 55-51ක් ලෙස දොන් බොස්කෝ පිල ජය හිමිකර ගත්තේය‍.රාජකීය, ඕල්ඩ් ‍තෝමියන්ස්, ගුවන් හමුදා ‘බී’ හා කොළඹ ‘බී’ කණ්ඩායම් තරග දෙක බැගින් ජයගනිමින් දෙවැනි කොටසේ දෙවැනි ස්ථානයේ පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=s1308317</link>
    <topic>දකුණු ආසියා කනිෂ්ඨ මලල ක්‍රීඩා  සංචිත තෝරයි</topic>
    <author/>
    <content>ඉන්දියාවේ සාංචිහිදී සැප්තැම්බර් මස 28, 29 දිනවල පැවැත්වෙන දකුණු ආසියාතික (සාෆ්) කනිෂ්ඨ මලල ක්‍රීඩා ශූරතාවලියට ශ්‍රී ලංකා සංචිත තේරීමේ තරග සැප්තැම්බර් 6 වැනිදා සිට කොළඹ සුගතදාස ක්‍රීඩාංගණයේදී පැවැත්වේ.සුගතදාස පිටියේදී 6දා සිට 8 වැනිදා දක්වා පැවැත්වෙන ශ්‍රීමත් ජෝන් ටාබට් ජ්‍යෙෂ්ඨ මලල ක්‍රීඩා ශූරතාවලියට සමගාමීව තේරීම් තරග පැවැත්වෙන අතර මේ තරගාවලියට ඉදිරිපත් නොවු ක්‍රීඩක ක්‍රීඩිකාවන්ට ‍ෙත්රීම් සඳහා ඇතුළත් විය හැකිය.සැප්තැම්බර් 30 වැනිදිනට අවු.20ට අඩු බාලක බාලිකාවන්ට මේ සඳහා සහභාගී විය හැකි අතර ඉහත දිනයන්වලදී සුගතදාස ක්‍රීඩාංගණයේ ඇති විශේෂ කාර්යාලයේ දී තරග ඉසව් ආරම්භයට පැය 4කට පෙර අනිල් වීරසිංහ, සම්පත් ජයසේන සහ මාධව බණ්ඩාර යන මහත්වරුන් හමුවට වාර්තා කල යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=f1308311</link>
    <topic>ශ්‍රී ලංකාවට හොඳ අනාගතයක් තිබෙනවා</topic>
    <author>ඩේලිනිව්ස් ප්‍රධාන කර්තෘ රාජ්පාල් අබේනායක</author>
    <content>දකුණු කොරියානු රාජ්‍ය නායකයෙකු - අගමැතිවරයෙකු ශ්‍රී ලංකා සංචාරය කරන පළමුවන අවස්ථාව ඓතිහාසිකය. දෙරට සබඳතා සවිමත් කරමින් පසුගියදා දකුණු කොරියානු අග්‍රාමාත්‍යතුමා ශ්‍රී ලංකාවේ සංචාරයක නිරත විය. ශ්‍රී ලංකාව හා දකුණු කොරියාව අතර තානාපති සබඳතා ආරම්භව මේ වනවිට දශක හතරකට ආසන්න කාලයක් ගතව ඇත.ජනාධිපති මහින්ද රාජපක්ෂ මහතා බලයට පත්වීමෙන් පසු දෙරටේ තානාපති සබඳතා ඵලදායී හා අර්ථවත් වූයේය. ඒ මෑත කාලීනව සිදුවූ තානාපති සබඳතාවල වර්ධනය පිළිබඳ හා ශ්‍රී ලාංකික ශ්‍රමිකයන්ට රැකියා අවස්ථා විවර කිරීමේ වැඩපිළිවෙළ මෙරට යටිතල පහසුකම් වැඩිදියුණු කිරීම සඳහා දකුණු කොරියාවේ ඇති කැමැත්ත පළ කරමින් දකුණු කොරියානු අග්‍රාමාත්‍ය හෙන් වොන් චන්ග් අදහස් දැක්වූයේ මෙසේය.ඔබගේ පැමිණීමේ සුවිශේෂත්වය කුමක්ද?1977 වසරේ සිට දෙරට අතර සම්බන්ධතා ආරම්භ වීමෙන් පසු රාජ්‍ය තාන්ත්‍රික මට්ටමෙන් සිදුවන විශේෂ දූත මෙහෙය මෙයයි. 2012 අෙප්‍ර්ල් මස මහින්ද රාජපක්ෂ ජනාධිපතිතුමාගේ කොරියානු නිල සංචාරය ඇතුළුව ශ්‍රී ලංකා නිලධාරීන් කිහිප දෙනකු කොරියාවෙහි සංචාරවල යෙදුණත් කොරියානු නියෝජිතයන් මෙරටට පැමිණියේ ඉතා සුළු මට්ටමෙන්.කොරියානු ජනාධිපති PARK GEUM HYE පාලනය යටතේ පළමු අගමැතිවරයා ලෙස සහ මාගේ පළමු නිල සංචාරය ලෙස ශ්‍රී ලංකාවට පැමිණීම ඉතාමත් අගනා අවස්ථාවක් බව පැවැසිය යුතුය.ශ්‍රී ලංකා ජනාධිපති මහින්ද රාජපක්ෂ ජනාධිපතිතුමාගේ පසුගිය කොරියානු නිල සංචාරය තවදුරටත් ශක්තිමත් කිරීමට මාගේ මෙම නිල සංචාරය හේතුවනු ඇතැයි මම අපේක්ෂා කරනවා. ජනාධිපති මහින්ද රාජපක්ෂ හා අග්‍රාමාත්‍ය දි.මු. ජයරත්න හමුවූ අවස්ථාවේ දෙරට අතර සම්බන්ධතා හා සහයෝගීතා වැඩිකිරීමට සාකච්ඡා කෙරුණා. දෙරටටම ඵලදායි කම්කරු සබඳතා, යටිතල පහසුකම් පාරසරික යන අංශවලට අදාළ කරුණු ඉතා දීර්ඝව සාකච්ඡා කෙරුණා.තාක්ෂණ මට්ටමෙන් ඉහළ දියුණුවක් ළඟා කරගත් කොරියානු සමාගම් ශ්‍රී ලංකාවේ දියුණුවට ඉවහල් වන යටිතල පහසුකම් ගොඩනැගීමේ හා පාරසරික ජල පහසුකම් දියුණුවට අදාළ වැඩපිළවෙළ සඳහා ශක්තිමත් පදනමක් විය හැකියි විශ්වාස කරනවා.ශ්‍රී ලංකාව පිළිබඳ ඔබගේ අදහස් මොනවාද?ශ්‍රී ලංකාව ඇදහිය නොහැකි තරම් අසිරිමත් පරිසරයකින් පිරිපුන් සාමකාමී රටක්. ඒ වගේම ශ්‍රී ලාංකිකයන් ඉතා කාරුණික, ආගන්තුක සැලකිල්ලට මුල්තැන දෙන පිරිසක්. ලංකාවේ ආර්ථිකය බෙහෙවින් වර්ධනය වී තිබීම දැකීම සතුටක්. නිදසුනක් වශයෙන් ලංකාව GDP $ 3000 ඉලක්කය කරා පැමිණීමත් මිලියනයකට අධික විදේශිකයන්ගේ පැමිණීම වාර්ථා වීමත් සඳහන් කළ හැකිය. එමෙන්ම ලාංකිකයන් තුළ කොරියානු සංස්කෘතිය හා භාෂාව සම්බන්ධ ඉතා උනන්දුවක් පැවැතීම මට මහත්සේ සතුටට කාරණාවක්.මහින්ද රාජපක්ෂ ජනාධිපතිවරයා හා අග්‍රාමාත්‍ය දි.මු ජයරත්න මැතිතුමාගේ දැක්ම පිළිබඳවත් නායකත්වය පිළිබඳවත් මම මහත් සේ පැහැදීමට ලක්වුණා. මෙවන් සුවිශේෂී වූ නායකයන් හා ජනතාව සිටින රටක් විදිහට ශ්‍රී ලංකාවට දිගු ගමනක් යා හැකි බවට මා විශ්වාස කරනවා. එම ගමන තුළ කොරියාව සමඟ විවිධ මාර්ග ඔස්සේ සම්බන්ධ වීමට හැකියාව ඇති බවත් මම විශ්වාසයෙන් යුතුව පවසනවා.කොරියානු ශ්‍රී ලංකා සම්බන්ධතාවල දැනට පවතින ස්ථාවරය හා ඉදිරි ගමන කුමක්ද?කොරියානු යුද්ධයෙන් පසු කොරියාව ඉතා දියුණු රටක් වූ නමුත් කෙමෙන් ශීඝ්‍ර ආර්ථික වර්ධනයක් හා ප්‍රජාතන්ත්‍රවාදී දේශපාලන මඟකට දශක භාගයක් තරම් කෙටි කාලයකදී ළඟා වීමට හැකි වුණා.මීට අමතරව ආධාර ලබන රටක් ලෙස තිබී විදේශ ආධාර දෙන රටක් බවට පත් වූ එකම රට කොරියාවයි. මෙම තත්ත්වය යටතේ අප දැනුම පළපුරුද්ද ලංකා රජය හා එහි පුරවැසියන් සමඟ බෙදා ගැනීමට වැඩා කැමැත්තක් දක්වනවා.ශ්‍රී ලංකාව සංවර්ධන සහයෝගීතාවයන්හිලා ප්‍රමුඛයකු වන බවත්, මේ හේතුවෙන් දෙරට අතර ඉතා අගනා සහයෝගීතා වැඩපිළිවෙළක් පවතින බව සඳහන් කරන්නට කැමතියි. මේ අතර ආර්ථික යටිතල පහසුකම් වැඩිදියුණුව අධ්‍යාපනය, පුද්ගල කළමනාකරණය යන අංශ කෙරෙහි වැඩි අවධානයක් යොමු කරන අතරම , ග්‍රාමීය මහාමාර්ග සංවර්ධනය, ජල පහසුකම් සම්බන්ධතා නඟා සිටුවීම වැනි අත්‍යාවශ්‍ය අංග වැඩිදියුණුව සඳහා දැනටමත් දායක වීමට හැකි වී තිබෙනවා. රාජ්‍ය ආධාර (ODAS) වැඩපිළිවෙළ තුළින් සමාජය හා ආර්ථික සංවර්ධනයට දායක වීමට හැකි වුණා.ශ්‍රී ලංකාවේ ශ්‍රමිකයන් කොරියානු ආර්ථිකයට සම්බන්ධ වන ආකාරය හා ශ්‍රමිකයන් බඳවා ගැනීමේ ප්‍රමාණය (QUOTA) වැඩි කිරීමට අදහස් කරනවාදැයි පැහැදිලි කළ හැකිද?ඉතාමත් දක්ෂ සහ කාර්යක්ෂම බවෙන් යුතු ලාංකිකයන් ආර්ථිකයට දායක ෙවනවා. ශ්‍රී ලංකා ජනාධිපති මහින්ද රාජපක්ෂ මහතා කම්කරු ඇමැතිව සිටි අවධියේ කොරියානු නිල සංචාරයේ නියැළී කොරියානු රටට ශ්‍රමිකයන් යැවීමේ වැඩසටහන පළමුව ඇරඹුවා.එතැන් පටන් ශ්‍රමික හුවමාරු වැඩසටහන් දිගු කාලයක සිට පැවත එනවා. ශ්‍රී ලාංකිකයන් ඉංග්‍රීසි බස හොඳීන් කතා කිරීම නිසා හා ඉතා කාර්යක්ෂමව කාර්යයන්හි නියැළීම හේතුවෙන් ඔවුන්ට කුඩා මෙන්ම මහා පරිමාණ ව්‍යාපාරවලද රැකියා අවස්ථා ලැබෙනවා.ශ්‍රමිකයන් ප්‍රමාණය වැඩිකිරීම සම්බන්ධව කිව හැක්කේ කොරියාව ධීවර අංශය සඳහා ශ්‍රමිකයන් බඳවා ගැනීම පසුගිය වසරේ ඇරඹූවා. ඔවුන් බෝට්ටු කණ්ඩායම් ලෙස රැකියාවට බඳවා ගැනීම් මෙම වසර සිට සිදු කරනවා.ශ්‍රී ලංකාවට කොරියන් ටෙලිනාට්‍ය හා සිනමාව සම්බන්ධව මහත් උනන්දුවක් තිබෙනවා. සංස්කෘතික හුවමාරුව සඳහා ඉදිරි වැඩපිළිවෙළ කුමක්ද?මේ සම්බන්ධව ලාංකිකයන්ගේ උනන්දුව වැඩිවීම සම්බන්ධව මම ඉතාමත් සතුටු වෙනවා. කොරියානු නාට්‍ය සුජාත දියණිය සහ කොරියානු සංගීතකරු PSY ගේ ගංගම්ස්ටයිල් මහත් සේ ලාංකිකයන් අතර ප්‍රචලිත වී තිබෙනවා.මට දැනගන්නට ලැබුණා කොරියානු ශ්‍රී ලංකා මිත්‍රත්ව සංදර්ශනය අෙප්‍ර්ල් මස ඉතා සාර්ථක ලෙස වේදිකාගත වුණ බව. මෙවැනි දේ තුළින් දෙරට අතර සංස්කෘතික සහයෝගීතාවය හා අවබෝධය වර්ධනය වනවා. සංස්කෘතික හුවමාරු හරහා දෙරට ජනයා අතර අවබෝධය වර්ධනය දීර්ඝ කාලීන ද්වී – පාර්ශ්වික සබඳතා සඳහා මහත් රුකුලක්. ඉදිරි කාලයේ ක්‍රීඩා, අධ්‍යාපන, දේශපාලන, සංස්කෘත යන අංශ කිහිපයක් ම වැඩිදියුණු වනු ඇතැයි මම සිතනවා. මීට අමතරව කිං සේ ජොන් නැමති ආයතනය හරහා කොරියානු භාෂා ප්‍රවර්ධනයක් කිරීමට අරමුණු කරනවා.උතුරු දකුණු කොරියානු සබඳතාවල දැනට ස්ථාවරය මෙන්ම දෙරට අතර සාමය සඳහා කොරියානු රජයේ වැඩපිළිවෙළ කුමක්ද?අපගේ රජය නොකඩවාම කොරියන් පෙනින්සියුලා ත්‍රස්ට් ප්‍රොසෙස් ප්‍රතිපත්තිය ඉවසීමෙන් අනුගමනය කෙරුවා. මෙහි ප්‍රතිඵලයක් ලෙස අගෝස්තු 14 වන දින උතුරු දකුණු කොරියානු ආර්ථික සම්බන්ධතා සංකේතයක් වන KAESUNG කර්මාන්තපුරය සාමාන්‍ය පරිදි පවත්වාගෙන යාමට කටයුතු කළා.අපගේ රජය මෙම ප්‍රතිපත්තිය කෙසේ හෝ සාර්ථක කර ගැනීමට උත්සාහ කරන අතර, උතුරු කොරියානු ජාත්‍යන්තර තලයේ කථිකාවතක නියැළී සහයෝගය දක්වන ලෙස කියා සිටිනවා.ශ්‍රී ලංකාව පසුගිය අවුරුදුවල උතුරු කොරියානු ක්‍රියාවන් හෙළා දැක්වීම මම ඉතා අගය කොට සලකනවා. උතුරු කොරියානු න්‍යෂ්ටික අවි ප්‍රශ්නය කොරියානු රටවල් දෙකට පමණක් බලපාන ප්‍රශ්නයක් නොව මුළු මහත් උතුරු නැෙඟනහිර ආසියානු කලාපයේ සාමයට විශාල තර්ජනයක්. මෙම න්‍යෂ්ටික ප්‍රශ්නය විසඳීම සඳහා ජාත්‍යන්තරයේ ඒකාබද්ධ ප්‍රතිපත්තියක් අවශ්‍ය මොහොතක අප ශ්‍රී ලංකාවෙන් හා අන්තර්ජාතිකයෙන් ඉතා සමීප දායකත්වයක් ලබා දෙනු ඇතැයි විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=f1308312</link>
    <topic>මානව හිමිකම් රැක ගනිමින්ත්‍රස්තවාදයට මුහුණ දුන් එකම රට ශ්‍රී ලංකාවයි</topic>
    <author>සංවාදය උපනන්ද නන්දිමිත්‍ර</author>
    <content>එක්සත් ජාතීන්ගේ සංවිධානයේ මානව හිමිකම් මහ කොමසාරිස් නවනීදන් පිල්ලේ මහත්මිය නිල සංචාරයක් සඳහා මේ දිනවල දිවයිනට පැමිණ සිටී. ඇගේ පැමිණීම ශ්‍රී ලංකාවට කෙසේ බලපාන්නේද යන්න පිළිබඳ මහඇලගමුවේ ලංකානන්ද නාහිමියන් (කුස්වල වෙද හාමුදුරුවෝ) සමඟ කළ සාකච්ඡාවකි මේ.යුද්ධය නිමාවී වසර හතරකට පසුව එක්සත් ජාතීන්ගේ සංවිධානයේ මානව හිමිකම් මහ කොමසාරිස්වරිය ශ්‍රී ලංකාවට පැමිණීම පිළිබඳ ඔබ වහන්සේගේ අදහස කුමක්ද?එක්සත් ජාතීන්ගේ සංවිධානයේ මානව හිමිකම් මහ කොමසාරිස්තුමිය අපේ රටට පැමිණීම සුවිශේෂී අවස්ථාවක්. නමුත් එක්සත් ජාතීන්ගේ සංවිධානයේ මානව හිමිකම් මහ කොමසාරිස්වරයකු ශ්‍රී ලංකාවට පැමිණි පළමු අවස්ථාව මෙය නොවෙයි. 2007 වසරේදී රජයේ ආරාධනයෙන් මානව හිමිකම් මහ කොමසාරිස් ලුවිස් ආබර් මහත්මිය ලංකාවට පැමිණියා. ඒ වගේම නවනීදන් පිල්ලේ මහත්මියට ශ්‍රී ලංකාවට පැමිණීමට මුල්ම ආරාධනය කළේ 2011 වසරේදීයි.නමුත් ඇය ඒ සඳහා ප්‍රතිචාරයක් දැක්වූයේ නැහැ. කෙසේ නමුත් 2009 පැවැති ජිනීවා මානව හිමිකම් සැසියේදී ශ්‍රී ලංකාවේ පශ්චාත් යුද සමයේ සිදු වූවා යැයි කියන මානව හිමිකම් කඩකිරීම් සම්බන්ධයෙන් ඇය දැඩි විවේචන එල්ල කළා.ඒ නිසා ශ්‍රී ලංකාවේ සැබෑ තත්ත්වය අවබෝධ කර ගන්න ශ්‍රී ලංකාවට පැමිණෙන ලෙස පසුගිය මාර්තු මාසයේදී පැවැති එක්සත් ජාතීන්ගේ මානව හිමිකම් කවුන්සිලයේ 22 වැනි සැසියේදී අමාත්‍ය මහින්ද සමරසිංහ මහතා නැවත ආරාධනා කළා.පසුගිය ජුනි මාසයේ පැවැති 23 වැනි මානව හිමිකම් සැසිවාරයට පසු ඇගේ නියෝජිතයන් තිදෙනෙකු ලංකාවට පැමිණ ඇයට වාර්තාවක් ඉදිරිපත් කළා. ඇය ශ්‍රී ලංකාවට පැමිණියේ එයින් පසුවයි. ශ්‍රී ලංකාව තිස් වසරක යුද සමයේදී මානව හිමිකම් උල්ලංඝනය කළා යැයි දැඩි ලෙස විවේචන එල්ල කළ නවනීදන් පිල්ලේ මහත්මියට සැබෑ තත්ත්වය සියැසින්ම දැක කරුණු අධ්‍යයනය කර වාර්තාවක් ලබා ගැනීමට මෙය කදිම අවස්ථාවක් බවයි මගේ අදහස...”ත්‍රස්තවාදය පරාජය කර ජනතාවට නිදහස උදා කර දුන් ශ්‍රී ලංකා රජයට එරෙහිව මානව හිමිකම් චෝදනා එල්ල කිරීම කොතරම් සාධාරණ ද?ශ්‍රී ලංකාව කියන්නේ තුන් වතාවක් බුදුරජාණන් වහන්සේගේ පාද ස්පර්ශය ලැබූ උතුම් රටක්. තවමත් මේ රටේ බහුතරයක් ඉන්නේ සිංහල බෞද්ධයන්. මානව හිමිකම් පිළිබඳ ලෝකයට පළමු උපදේශනය ලබා දුන්නේ බුදුරජාණන් වහන්සේ යි. උන් වහන්සේගේ දර්ශනය අනුව යන ශ්‍රී ලාංකිකයන් මානව හිමිකම් කඩ කරනවාද? මේ කොටි හිතවාදී බටහිර ගැත්තන් විසින් ගොඩනැඟූ බොරු මතවාදයක්.තිස් වසරක් පුරා ප්‍රභාකරන් සිවිල් වැසියන් කොපමණ ප්‍රමාණයක් ඝාතනය කළා ද? ඒ අවස්ථාවේදී නවනීදන් පිල්ලේ මහත්මිය ඇතුළු මානව හිමිකම් කවුන්සිලය බලා සිටියා මිසක එදා කිසිදු හඬක් නැඟුවේ නැහැ. ත්‍රස්ත නායක වේලුපිල්ලේ ප්‍රභාකරන් එදා ළමයින් යුද්ධයට බඳවා ගත්තා. දරුවන්ගේ කරේ සයනයිඩ් කරල් එල්ලුවා. ජනතාවගෙන් කප්පම් ගත්තා. ලක්ෂ්මන් කදිරගාමර් වැනි ද්‍රවිඩ දේශපාලනඥයන් ඝාතනය කළා. මේ දේවල් මානව හිමිකම් කඩකිරීම් නොවෙයිද?නමුත් මානව හිමිකම් කවුන්සිලය කතා කරන්නේ සිව්වැනි ඊළාම් යුද්ධය ආරම්භ වීමෙන් පසු සිදු වූ කාරණා පිළිබඳ නේද?මේ ආණ්ඩුව එකවර යුද්ධයකට ගියේ නැහැ. යුද්ධ කරන්න සිදු වුණේ ප්‍රභාකරන් ඇතුළු ත්‍රස්තවාදීන්ගේ ක්‍රියාකාරීත්වය නිසයි. පසුගිය රජයන් විසිනුත් එල්.ටී.ටී.ඊ.සංවිධානය සාම සාකච්ඡාවලට කැඳවා යුද්ධයකට නොගොස් මේ ගැටලුව විසඳා ගන්න උත්සාහ කළා. නමුත් ලේ පිපාසිත ප්‍රභාකරන් ඇතුළු කොටි ත්‍රස්තවාදීන් ඒකට කැමති වුණේ නැහැ. ඔවුන් නොනවත්වා සිවිල් වැසියන් ඝාතනය කරන්න පටන් ගත්තා. බස් රථ, දුම්රිය සහ මහජනතාව ගැවසෙන බොහෝ තැන් ඔවුන්ගේ ඉලක්ක බවට පත්වුණා.ඔවුන්ට ජාති ආගම් භේදයක් තිබුණේ නැහැ. ඔවුන්ගේ ප්‍රහාරවලින් සිංහල වැසියන් වගේම අහිංසක දෙමළ, මුස්ලිම් ආදී විවිධ ජන කොටස් ජීවිතක්ෂයට පත්වුණා. ඒ වගේම ඇතැමුන් සදාකාලික ආබාධිතයන් වුණා. යුද්ධයක් ලෙස හැඳින්වූවත් ශ්‍රී ලංකා රජය මෙය ගෙන ගියේ මානුෂීය මෙහෙයුමක් ලෙසයි. රජයේ අපේක්ෂාව වුණේ කොටි ග්‍රහණයේ සිටින අහිංසක සිවිල් වැසියන් මුදවා ගනිමින් ත්‍රස්තවාදීන් පරාජය කිරීමයි.ඒ සඳහා අපේ ජනාධිපතිතුමාගේ උපදෙස් මත ආරක්ෂක ලේකම්තුමාගේ මඟපෙන්වීම ඔස්සේ අපේ ත්‍රිවිධ හමුදාපතිවරු ඇතුළු සියලුම රණවිරුවන් විශාල කැප කිරීමක් කළා. එදා සිවිල් ජනතාවට පීඩාවක් නොවන ආකාරයට යුද්ධ කරන ආකාරය අපේ රණවිරුවන් ලෝකයටම පෙන්වූවා.අපි යුද්ධ කරන ගමන් සිවිල් වැසියන්ට කන්න දීපු ජාතියක්. කොටි ග්‍රහණයෙන් නිදහස් වී හමුදා බලප්‍රදේශවලට පැමිණි සිවිල් වැසියන්ට ආහාර, නවාතැන්, සනීපාරක්ෂක පහසුකම් ආදිය ලබා දෙමින් ක්‍රියා කළේ ද අපේ රණවිරුවන්මයි. මෙතරම් මානව හිමිකම් ආරක්ෂා කරමින් ක්‍රියා කළ ශ්‍රී ලංකාවට එරෙහිව මානව හිමිකම් චෝදනා එල්ල කිරීම කිසිසේත් සාධාරණ කාරණයක් නොවෙයි. ශ්‍රී ලංකාව කියන්නේ මානව හිමිකම් පිළිබඳ ලෝකයටම පණිවිඩයක් ගෙන ගිය රටක්.එසේ නම් මේ චෝදනාවල පදනම කුමක්ද? චෝදනා පසුපස තිබෙන අරමුණු මොනවාද?ශ්‍රී ලංකාවට එරෙහිව මේ චෝදනා එල්ල කරන්නේ එල්.ටී.ටී.ඊ. ඩයස්පෝරාවට උඩගෙඩි දෙන එල්.ටී.ටී.ඊ. හිතවාදීන්. ඒ වගේම එල්.ටී.ටී.ඊ. ය ක්‍රියාත්මක වන බටහිර රටවලින් මේවාට සහයෝගය ලබා දෙනවා. ඔවුන්ගේ අරමුණ වන්නේ තිස්වසරක් පුරා පැවැති කුරිරු ත්‍රස්තවාදය නිමාකර ලබා ගත් සාමය නැති කොට රට නැවත අරාජික කිරීමයි. ඒ වගේම දිනන්නට නොහැකි යැයි කියූ යුද්ධය නිමා කිරීමට නායකත්වය දුන් අපේ ජනාධිපතිතුමාව ජාත්‍යන්තර යුද අධිකරණයට ගෙන යන්නත් ඔවුන් උත්සාහ කළා.වර්තමානයේ රටේ තත්ත්වය නවනීදන් පිල්ලේ මහත්මිය මානව හිමිකම් කවුන්සිලයට ඉදිරිපත් කරන වාර්තාවට කෙසේ බලපාවිද?දෙමළ ජාතික සන්ධානය ප්‍රමුඛ කොටි හිතවාදී සංවිධාන රැසක් තමන් මෙතෙක් ජාත්‍යන්තරයට කළ බොරුව තවදුරටත් සත්‍යයක් ලෙස මවා පෙන්වීමට උත්සාහ කරමින් සිටිනවා. නමුත් තමන් මෙරටට පැමිණියේ රට විවේචනය කිරීමට හෝ අර්බුදයකට ලක්කිරීමට නොවන බව නවනීදන් පිල්ලේ මහත්මිය ප්‍රකාශ කර තිබුණා. යුද්ධය නිමා වී වසර හතරක කාලය තුළ රටේ විශාල සංවර්ධනයක් සිදු කර තිබෙනවා. විශේෂයෙන් යුද්ධය හේතුවෙන් විනාශ වූ උතුරු නැඟෙනහිර ප්‍රදේශ සංවර්ධනය කර ජනතාවට නව ජීවනෝපාය මාර්ග සකස් කර දී තිබෙනවා.අද උතුරු නැඟෙනහිර පමණක් නොව රටේ සෑම ප්‍රදේශයකම මාර්ග පද්ධතිය ඉතාමත් හොඳින් වැඩිදියුණු කර තිබෙනවා. මෙවර සංචාරය පිල්ලේ මහත්මියට අපේ රටේ සංවර්ධනය පිළිබඳ දැක ගන්න හොඳ අවස්ථාවක්. පහුවෙලා හරි ඇය අපේ රටට පැමිණීම පිළිබඳ අපි සතුටු වෙනවා.අපේ යුද ජයග්‍රහණය ඉවසා ගන්නට නොහැකි වූ ඇතැම් රටවල් අපිට විරුද්ධව මානව හිමිකම් කවුන්සිලයේදී ඡන්දය ප්‍රකාශ කළා. නමුත් කුමන වාර්තා ඉදිරිපත් කළත්, කවුරුන් කොහොම කිව්වත් අපේ රටේ සැබෑ තත්ත්වය දැන් නවනීදන් පිල්ලේ මහත්මියට හොඳින් අවබෝධ කර ගත හැකියි. ඒ නිසා ඇය මෙම සංචාරයෙන් පසුව මානව හිමිකම් කවුන්සිලයට ඉදිරිපත් කරන වාර්තාව අපේ රටේ සැබෑ තත්ත්වය ලෝකයට හෙළි කරන වාර්තාවක් වනු ඇතැයි අපි බලාපොරොත්තු වෙනවා.මහ කොමසාරිස්තුමියගේ සංචාරය අතරතුරත් යම් යම් පිරිස් උද්ඝෝෂණ, පෙලපාලි ආදිය සංවිධානය කරමින් කටයුතු කරනවා අපි දැක්කා. මේවා පසුපස ක්‍රියාත්මක වෙන්නේ කුමන බලවේග ද?මේ බලවේග අද ඊයේ ඇති වූ ඒවා නොවෙයි. යුද්ධය පවතින කාලයේත් නොයෙකුත් බලපෑම් එල්ල වුණා. යුද්ධය අවසාන මොහොතේ බටහිර රටවල් අපේ රාජ්‍ය නායකයාට විවිධ බලපෑම් එල්ල කළා. නමුත් ඒ බලවේගවලට නොසැලී සිටීමේ ශක්තියක් අපේ රාජ්‍ය නායකයාට තිබුණා.යුද සමයේ මෙන්ම යුද්ධයේ නිමාවත් සමඟ එක්සත් ජාතින්ගේ සංවිධානයේ මානව හිමිකම් කවුන්සිලයට විවිධ බොරු ප්‍රචාර ගෙනයමින් ශ්‍රී ලංකාවේ ප්‍රතිරූපයට හානි කරන්න කොටි හිතවාදීන් උත්සාහ කළා. තවමත් එය නැතිවෙලා නැහැ. මෙවැනි උද්ඝෝෂණ පෙලපාලි පවත්වමින් තවමත් උත්සාහ කරන්නේ මේ රට අරාජික රටක් බව ලෝකයා හමුවේ පෙන්වන්නයි. මේ ද්‍රෝහීන් අතර ශ්‍රී ලාංකිකයනුත් සිටිනවා. රටට ආදරයක් නැති පටු ලාභ අරමුණු අපේක්ෂාවන් උදෙසා රට පාවා දෙන්නත් එවැනි පුද්ගලයන් කටයුතු කරනවා.කෙසේ නමුදු අපිට ඉන්නේ එඩිතර නායකයෙක්. ලෝකයේ ප්‍රධානම ත්‍රස්ත සංවිධානය වූ එල්.ටී.ටී.ඊ. ය පරාජය කළ එතුමාට මෙවැනි බලවේගවලට මුහුණ දීම එතරම් අපහසු කටයුත්තක් නොවෙයි.ඒ වගේම රටට ආදරය කරන, රට ගැන හැඟීමක් තිබෙන බහුතරයකුත් අපේ රටේ සිටිනවා. ඔවුන් සැමවිටම ජනාධිපතිතුමාගේ දෑත් ශක්තිමත් කරනවා. ඒ නිසා අපේ රටට බලපෑමක් කරන්න කිසිවකුට හැකියාවක් නැහැ.”මාධ්‍ය නිදහස, 13 වැනි ව්‍යවස්ථා සංශෝධනය, භාෂා ප්‍රතිපත්තිය වැනි කාරණා පිළිබඳවත් නවනීදන් පිල්ලේ මහත්මියගේ අවධානය යොමු වී තිබුණා නේද?ඔව්, ඇය මේ කරුණු පිළිබඳ විවිධ පාර්ශ්ව සමඟ සාකච්ඡා කර තිබුණා. භාෂා ප්‍රතිපත්තිය මේ වන විටත් ක්‍රියාත්මක වෙනවා. මම හිතන්නේ අපේ රටේ මාධ්‍යවේදීන්ට තමන්ගේ අදහස් ප්‍රකාශ කරන්න උපරිම නිදහස තිබෙනවා. ඒ නිසා ඒ පිළිබඳ ගැටලුවක් ඇතැයි කියලා මම හිතන්නේ නැහැ. ද්‍රවිඩ සන්ධානය ඉල්ලන ඉඩම් හා පොලිස් බලතල පිළිබඳ 13 වැනි ව්‍යවස්ථා සංශෝධනය සම්බන්ධයෙනුත් පාර්ලිමේන්තු තේරීම් කාරක සභාවක් පත් කර තිබෙනවා.ඒ වගේම උතුරු නැ‍ඟෙනහිර ප්‍රදේශවල සංචාරය කිරීමෙන් පිල්ලේ මහත්මියට පෙනෙන්න ඇති මේ සිව් වසර තුළ කොපමණ සංවර්ධනයක් ඒ ප්‍රදේශවල සිදු වෙලා තිබෙනවාද කියලා. මොනවා නැතත් අද ඒ ප්‍රදේශවල ජනතාව බියක් සැකක් නැතුව තමන්ගේ රැකියාව කරගෙන ජීවත් වෙනවා. එදා ත්‍රස්තවාදී කලබල කාලයේ මේ ප්‍රදේශවල ජනතාවට තමන්ගේ ගෙවල් දොරවල් යාන වාහන සියල්ල අහිමි වුණා.එදා ඔවුන් හමුදාව මුදා ගත් ප්‍රදේශවලට පැමිණියේ ඇඳිවත පමණක් ඇතිවයි. නමුත් අද ඔවුන් සතුටින් ජීවත් වන ආකාරය පිල්ලේ මහත්මිය දකින්නට ඇතැයි අපි හිතනවා.එදා ඒ ප්‍රදේශවල දරුවන්ගේ අධ්‍යාපනය කඩා කප්පල් වුණා. අද එම දරුවන්ට අධ්‍යාපනය ලැබීමට නව පාසල් මෙන්ම විශ්වවිද්‍යාල පවා ඒ ප්‍රදේශවල ඉදි වෙමින් තිබෙනවා. ප්‍රභාකරන් දරුවන් යුද්ධයට බඳවා ගනිද්දී එදා ඔවුන්ගේ මවුපියෝ දුක් සුසුම් හෙළුවා.නමුත් අද එවැනි තත්ත්වයක් ඒ සමාජයේ නැහැ. තරුණ, බාල, මහලු සියල්ලෝම සතුටින් සමාදානයෙන් ජීවත් වෙනවා. අද කොළඹ තරම්ම පහසුකම් උතුරටත්, නැඟෙනහිරටත් ලබා දීමට රජය කටයුතු කර තිබෙනවා.මානව හිමිකම් පිළිබඳ කතා කරන නවනීදන් පිල්ලේ ඇතුළු මානව හිමිකම් කවුන්සිලයට මේවා හොඳ උදාහරණ. පටු ලාභ අරමුණු අපේක්ෂාවෙන් ශ්‍රී ලංකාවට විරුද්ධව අසත්‍ය ප්‍රචාර ගෙන ගිය බටහිර ගැත්තන්ගේ කටවල් වසන්නට මෙය හොඳම අවස්ථාවක්. අපේ රටේ සැබෑ තත්ත්වය අවබෝධ කරගෙන යහපත් වාර්තාවක් මානව හිමිකම් කවුන්සිලයට ඉදිරිපත් කරන්න යැයි අපි නවනීදන් පිල්ලේ මහත්මියගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>31</day>
    </date>
    <link>http://www.dinamina.lk/2013/08/31/_art.asp?fn=f1308313</link>
    <topic>සුගත් පී. කුලතුංග ආරච්චිගේ  කැළේ කොළේ නොලී කතා</topic>
    <author>නන්දික බැද්දේගම</author>
    <content>ශ්‍රී ලංකාවේ පරිසරය ආශ්‍රිතව ලියැවුණු ලිපි සාර්ථකව ඉදිරිපත් කළ ලේඛකයන් අතර මායා රංජන්ගේ දිගාමඩුලු අසිරි වැනුමට හිමිවන්නේ ප්‍රමුඛස්ථානයකි. එමෙන් ම ප්‍රවීණ ලේඛක ධර්මසිරි ගමගේ ජනතාවගේ හදවතට ළංවන අයුරින් පාරිසරික චාරිකා ඉදිරිපත් කෙළේය.අපේ මහා ගත්කරු ලෙස සලකන මාටින් වික්‍රමසිංහයන්ට අනුව සොබැළැදි චාරිකාව කළුනික සොයා යෑමකි. එය සවිස්තරව ලියා තැබීම ධර්මසිරි ගමගේ මහතාට අනුව මහා පින්කමක යෙදීමකි. හැබැයි ඒ පරිසර සවාරියක සැබෑ රසය, එහි සොබා පරිසරයට ළඟාවී විඳ ගත නොහැකි පිරිස වෙනුවෙන් ඒ අයුරින්ම ළගන්නා සුළු ලෙස ඉදිරිපත් කිරීමට ලේඛකයා සමත් වන්නේ නම් පමණි.ප්‍රවීණ සම්මානලාභී ලේඛක සුගත් පී. කුලතුංග ආරච්චි ලියූ නවතම කෘතිය වන 'කැළේ කොළේ නොලි කතා' ශූර පාරිසරික ලේඛකයකු විසින් ලියන ලද සිත්ගන්නාසුලු පාරිසරික චාරිකා සටහන් පෙළකි. ශ්‍රී ලංකාවේ විවිධ ප්‍රදේශවල පාරිසරික රටාවන් නිරීක්ෂණය කරමින් සීතල කඳුකරයේ මෙන්ම කැළෑවල වියළි කලාපයේ හේන්වල, පැල්වල ගත කරමින් ලියන ලද මේ පොත පරිසරය ගැන ලියැවූණු අගනා කෘතියකි.හේන් ගොවියන්ගේ අත්දැකීම් ඔවුන්ගේ එදිනෙදා ජීවන අත්දැකීම් පාඨකයා වෙත ඉතා සිත් ගන්නා ලෙස ඉදිරිපත් කර ඇත. සුන්දර හෝර්ටන් තැන්නේ ගත කළ අයුරු සිංහරාජ අඩවියේ, ශ්‍රී පාද අඩවියේ, මෙන්ම රුප ගල්ගේ විස්තර බ්‍රාහ්මණ ඇල්ලේ සිත්ගන්නාසුලු විස්තර මෙන්ම කළු දිවියකු සොයා ගිය ත්‍රාසජනක අත්දැකීම්ද සර්පයන් සිටින ලෙන්තුළ ගත කළ අයුරු උඩවලව වනෝද්‍යානයේ ගත කළ ජීවිතය පාඨකයා වෙත සුගත් ඉදිරිපත් කර ඇත. කැළේ කොළේ නොලී කතා නුගේගොඩ සරසවි ප්‍රකාශනයකි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090217</link>
    <topic>කොටින්ට මල්වඩම් තියන්න පිල්ලේට ඉඩ දෙන්න බෑ</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස්තුමිය වන නවනීදන් පිල්ලේ මහත්මිය ශ්‍රී ලංකාවට පැමිණ ඇත්තේ සත්‍ය ගවේෂණය කොට ලෝකයට එය පැහැදිලි කිරීමට නොව; මියගිය කොටි ත්‍රස්තවාදීනට උපහාර දැක්වීමට හා බෙදුම්වාදය තවදුරටත් ශක්තිමත් කිරීමට බව පැහැදිලි වන්නේ යැයි මධ්‍යස්ත දේශපාලන විචාරකයෝ පෙන්වා දෙති.ඊට හොඳම සාක්කිය වන්නේ වෙල්ලමුල්ලිවෛක්කාල් ප්‍රදේශයට ගිය පිල්ලේ මහත්මිය මියගිය කොටි නායකයන් සඳහා මල්වඩමක් තැන්පත් කොට උපහාර දැක්වීමට සූදානම් වීමෙන් යැයි ද ඔව්හු තවදුරටත් පැහැදිලි කරති.වෙල්ලමුල්ලි වෛක්කාල් යනු ශ්‍රී ලංකාවේ ආරක්ෂක හමුදාව හා කොටි ත්‍රස්තයන් අවසන් වරට සටන් වැදුණු ප්‍රදේශය යි. එහි ගිය පිල්ලේ මැතිනිය මල්වඩමක් තබා මියගිය කොටිනට උපහාර දැක්වීමට උත්සාහ කර තිබේ. එහෙත් ආරක්ෂක ලේකම්වරයාගේ දැඩි විරෝධය මත එම කටයුත්තෙන් බැහැර වන්නට පිල්ලේ මැතිනියට සිදුවී ඇත.විදේශ කටයුතු අමාත්‍යාංශය, එක්සත් ජාතීන්ගේ ශ්‍රී ලංකා කාර්යාලය හා ආරක්ෂක අමාත්‍යාංශයේ මගපෙන්වීම මත සැලැසුම් කර තිබූ වැඩසටහනෙහි මල්මඩමක් තැන්පත් කිරීම පිළිබඳ සටහනක් නො වී ය. ඒ හැරත් එබන්දක් සිදුකිරීම රාජ්‍ය විරෝධී කටයුත්තක් වන අතර බෙදුම්වාදයට හා ත්‍රස්තවාදයට උඩගෙඩි දීමක් ද වන්නේ ය.අවසන් මොහොතේ පිල්ලේ මැතිනියගේ කොටි පුල්ලි මතු වුවද ඇයගේ හිතුවක්කාරී හා ජාතිවාදී ක්‍රියාවට ඉඩක් නොලැබිණි. එහෙත් මියගිය කොටි නායකයන්ගේ බිරියන් හමුවී ජාතිවාදී හැඟීම් උත්සන්න කිරීමට ඇය සමත් වී ඇත.ත්‍රස්තවාදීන් සමඟ පැවැති යුද ගැටුම් හේතුවෙන් මියගිය පිරිස වෙල්ලමුල්ලි වෛක්කාල් ප්‍රදේශයෙන් පමණක් නොව රටේ විවිධ ප්‍රදේශයන්ගෙන් වාර්තා වන බව ද ජගත් මානව හිමිකම් පිළිබඳ මහ කොමසාරිස්වරියට එවැනි ගෞරව කිරීමක් අවශ්‍යම වූයේ නම් ඒ සඳහා ජාතික වැදගත්කමකින් යුතු ස්ථානයක් වෙත යාම සඳහා අවස්ථාව ලබාදීමට තිබූ බවද විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවැසීය.විවිධ පුද්ගලයන්ගේ සහ කණ්ඩායම්වල අදහස් අනුව ක්‍රියා නොකොට සැබෑ සත්‍ය දැක ගන්නට ශ්‍රී ලංකාවට පැමිණෙන්නැයි රජය කළ ආරාධනයකට අනුව ජගත් මානව හිමිකම් පිළිබඳ මහකොමසාරිස් නවනීදන් පිල්ලේ පසුගිය 25 දා ශ්‍රී ලංකාවට පැමිණි අතර එහි ප්‍රතිඵලයක් වශයෙන් උතුරේ වත්මන් ප්‍රගතිය දැකබලා ගැනීම සඳහා සංචාරයක නිරත වූ අවස්ථාවේ දී මෙලෙස වෙල්ලමුල්ලි වෛක්කාල් වෙත යාමට උත්සාහ ගෙන තිබේ.කෙසේ වුවද මෙලෙස මල්වඩමක් තබා ගෞරව කිරීමට නියමිතව තිබූ දිනයට පෙර දින රාත්‍රියේ දී ඒ සම්බන්ධයෙන් තොරතුරු අනාවරණය වූ බව සදහන් කළ රොඩ්නි පෙරේරා මහතා අදාළ සිදුවීම පිළිබඳ පිල්ලේ සමඟ වැඩසටහනට එක්ව සිටින රජයේ නියෝජිතයන්ගෙන් විමසීමක් කළ බව ද ඒ අවස්ථාවේ දී මේ සම්බන්ධයෙන් ඔවුන් හෝ දැන නොසිටි බව ද ප්‍රකාශ කළේය.කෙසේ වුවද මේ සම්බන්ධයෙන් ඒ මොහොතේම ක්‍රියාත්මක වූ විදේශ කටයුතු අමාත්‍යාංශය එක්සත් ජාතීන්ගේ සංවිධානයේ මෙරට නේවාසික නියෝජිත සුබිනෙයි නැන්දි මහතාගෙන් විමසීමක් කළ බව ද ඔහු ඒ පිළිබඳ කිසිවක් නොදැන සිටි බවට දැන ගන්නට ලැබුණු බව ද අතිරේක ලේකම්වරයා පෙන්වා දුන්නේය.ඉන් අනතුරුව මේ සම්බන්ධයෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාට දැනුම් දුන් බව ද පිල්ලේගේ එම උත්සාහය වහාම නැවැත්වීමට පියවර ගන්නා ලෙස ඒ මහතා උපදෙස් දුන් බව ද සිහිපත් කළ රොඩ්නි‍ පෙරේරා මහතා ඒ අනුව අදාළ සිදුවීම වැළැක්වීම සඳහා කටයුතු කළ බව ද පැවැසීය.ඒ අවස්ථාවේ දී මෙවැනි සිදුවීමක් සිදුවුවහොත් රටේ ජනතාව අතර අනවශ්‍ය ප්‍රශ්න ඇතිවීමට බොහෝ ඉඩකඩ තිබෙන බව ද අදාළ ක්‍රියාව වහාම නවත්වන ලෙස මහ කොමසාරිස්වරියගේ ආරක්ෂකයන් වෙත දැනුම්දුන් බව ද හෙතෙම සදහන් කළේය.මේ අතර ඒ මහතා පෙන්වා දුන්නේ මීට අමතරව ඇය වෙනුවෙන් සකස් කළ න්‍යාය පත්‍රයට පරිභාහිරව ගොස් රාජ්‍ය නොවන සංවිධානයකට අයත් පූජකවරයකු සමඟ සාකච්ඡා කර තිබෙන බවත් ඒ අවස්ථාවේ දී ඇයගේ නියෝජිතයන් පමණක් රැගෙන අදාළ පූජකවරයා හමුවට ගොස් තිබෙන බවත්ය.ශ්‍රී ලංකා රජයේ ආරාධනයකට අනුව පැමිණෙන ඕනෑම විදෙස් නියෝජිතයකුගේ ආරක්ෂාව වෙනුවෙන් රජය කටයුතු කරන බව පෙන්වාදුන් අතිරේක ලේකම්වරයා එය හුදෙක්ම ඔහුගේ හෝ ඇයගේ ගමන වැළැක්වීම සඳහා ගනුලබන ක්‍රියාමාර්ගයක් නොවන බව ද පෙන්වා දුන්නේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090218</link>
    <topic>රාජ්‍ය බැංකු විකුණා දැමීම රජයේ ප්‍රතිපත්තිය නොවේ</topic>
    <author>ධනුෂ්ක ගොඩකුඹුර ඔලුවිල් සිට...</author>
    <content>කිසිවක් කර කියා ගත නොහැකිව අන්ත අසරණව සිටින විපක්ෂය අද බොරු ප්‍රචාර පතුරවමින් සිටින බවත් රාජ්‍ය බැංකු විකුණා දමන බවට ඇතැමුන් ප්‍රචාර කළත් මේ උදා කර ඇත්තේ විකුණන යුගය නොව විකිණූ දේ නැවතත් පවරා ගන්නා යුගය යැයි ජනාධිපති මහින්ද රාජපක්ෂ මහතා පැවැසීය.අතීතයේ කුණු යළි යළි හාරා අවුස්සමින්, පැරැණි තුවාල පාරමින් රටේ ජාතික සමඟිය හෝ රටේත් ජනතාවගේත් දියුණුව හෝ ඇති කළ නොහැකි බවත් ජනාධිපතිවරයා අවධාරණය කළේය.තමා අතීතයේ කුණු අවුස්සන නායකයකු නොවන බව ප්‍රකාශ කළ ජනාධිපතිවරයා සියලු ජන කොටස් එකතු කර ගෙන රටත් ජාතියත් ගොඩනැම තම අරමුණ බවත් රට, ජනතාව පිළිබඳ සොයා බලන්නට එන ඕනෑම කෙනෙක් රටේ සිදු කෙරෙන දැවැන්ත සංවර්ධනය පිළිබඳවත් සොයා බැලිය යුතු බවත් පැවසීය.ජනාධිපතිවරයා මෙසේ ප්‍රකාශ කළේ අම්පාර, ඔලුවිල් වරාය ජනතා අයිතියට පත් කිරීමේ මහෝත්සවයට ඊයේ (1) සවස එක්වෙමිනි.නැ‍ඟෙනහිර නවෝදය වැඩසටහන යටතේ රුපියල් මිලියන 7000ක වියදමින් ඉදිකෙරුණු ඔලුවිල් වෙළෙඳ වරාය, ධීවර වරාය සහ අයිස් නිෂ්පාදනාගාරය ජනාධිපතිවරයාගේ අතින් ජනතා අයිතියට පත් කෙරිණ. ඩෙන්මාර්ක් රජයේ මූල්‍ය සහයෝගිතාව මත මෙම වරාය ඉදි කිරීම සඳහා 2008 වසරේ ජූනි මස 20 වැනිදා මුල්ගල් තැබුණු අතර වසර පහක් වැනි කෙටි කාලයක් තුළ වරායේ ඉදිකිරීම් නිම කිරීම සුවිශේෂී කරුණකි.හම්බන්තොට, කන්කසන්තුරේ, දිගාමඬුල්ල, ඔලුවිල් කුමන ප්‍රදේශයක් වුවත් තමාට වෙනසක් නොමැති බවත් ජනතා අවශ්‍යතාවන් දෙස බලා වැඩ කරන්නට වත්මන් රජය සූදානම් බවත් ජනාධිපතිවරයා මෙහි දී පැවැසීය. මසකට වරක් දැවැන්ත සංවර්ධන ව්‍යාපෘති තුනක්වත් තමා අතින් ජනතා අයිතියට පත් කෙරුණත් එදා පැවැති රජයන් වසරකට වරක් කෙරෙන සංවර්ධන ව්‍යාපෘතියක් පිළිබඳ වසර ගණන් කතා කරමින් සිටි බව ජනාධිපතිවරයා පෙන්වා දුන්නේය.සියලු ආගම්, ජාතීන් අතට සංවර්ධනයේ ප්‍රතිලාභ ගලා යා යුතු බව පැවැසූ ජනාධිපතිවරයා රටක් සංවර්ධනයේ දී සිංහල, දෙමළ, මුස්ලිම් ලෙසින් බෙදීම් කළ නොහැකි බවත් තමා කිසිවිටෙකත් එසේ කරන්නටත් සූදානම් නොමැති බවත් අවධාරණය කළේය. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැති පී. දයාරත්න, ඇමැතිවරුන් වන එම්. එල්. ඒ. එම් අතාවුල්ලා, රාවුෆ් හකීම්, ව්‍යාපෘති ඇමැති රෝහිත අබේගුණවර්ධන, නියෝජ්‍ය ඇමැති එම්. කේ. ඩී. එස්. ගුණවර්ධන, නැ‍ඟෙනහිර පළාත් ආණ්ඩුකාර මොහාන් විජේවික්‍රම, මහ ඇමැති අබ්දුල් මජීඩ්, පාර්ලිමේන්තු මන්ත්‍රීවරුන් වන සරත් වීරසේකර, ශ්‍රියානි විජේවික්‍රම, ශ්‍රී ලංකා වරාය අධිකාරියේ සභාපති ප්‍රියත් බන්දු වික්‍රම මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090219</link>
    <topic>ශ්‍රීලනිප 62 වැනිසංවත්සරය අද</topic>
    <author/>
    <content>ශ්‍රී ලංකා නිදහස් පක්ෂයේ 62 වැනි සංවත්සරය අදට (2) යෙදී ඇත. මේ නිමිත්තෙන් සංවිධානය කරන සංවත්සර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද ප. ව. 3 ට කුරුණෑගල මාළිගාපිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309022</link>
    <topic>ඔබේ වාර්තාව පූර්ව නිගමන සහිත යැයි රටේ ජනතාව විශ්වාස කරනවා</topic>
    <author/>
    <content>එක්සත් ජාතීන්ගේ සංවිධානය අගතිගාමී ආයතනයක් ලෙස රටේ ජනතාව අතර මතයක් පවතින බවද ජගත් මානව හිමිකම් පිළිබඳ මහකොමසාරිස්වරියගේ වාර්තාව පූර්ව නිගමන සහිත එකක් විය හැකි බවට ඔවුන් විශ්වාස කරන බවද ජනාධිපති මහින්ද රාජපක්ෂ මහතා ප්‍රකාශ කරයි.තම කැබිනට් මණ්ඩලය විවිධ මතවාද පිළිගත් කණ්ඩායම් වලින් සමන්විත වුවද ඒ සියලුදෙනා පොදු අරමුණක් කරා මෙහෙයවීමට තමාට හැකි වී ඇතැයිද ජනාධිපතිවරයා ජගත් මානව හිමිකම් පිළිබඳ මහ කොමසාරිස්වරිය හමුවේ අවධාරණය කරයි.ඒ මහතා මේ බව අනාවරණය කළේ ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ සමඟ අරලියගහ මන්දිරයේදී පැවැති විශේෂ සාකච්ඡාවේදීය. විවිධ පාර්ශවයන්ගේ සහ සංවිධානයන්හි අදහස්වලට අනුව ක්‍රියාකරනවා වෙනුවට ශ්‍රී ලංකාවට පැමිණ සත්‍යය අව‍බෝධකර ගන්නා ලෙස ශ්‍රී ලංකා රජය කළ දැනුම් දීමකට අනුව ජගත් මානව හිමිකම් පිළිබඳ මහකොමසාරිස්වරිය පසුගිය 25 දා ශ්‍රී ලංකාවට පැමිණියාය. ජනාධිපති මහින්ද රාජපක්ෂ මහතා හමුවූ අවස්ථාවේදී ඇය ශ්‍රී ලංකාවේ ගැටුම් අවසන් වීමෙන් පසු ලබා තිබෙන ජයග‍්‍රහණ සම්බන්ධයෙන් ප‍්‍රසාදය පළ කළාය.පුනරුත්ථාපනය, යළි ඉදිකිරීම්, සෞඛ්‍යය හා අධ්‍යාපනය යන ක්ෂේත‍්‍රවල කෙතරම් ආයෝජනය කොට තිබේදැයි දැක ගැනීමට තමාට හැකි වූ බවද නවනීදන් පි‍ල්ලේ සඳහන් කළාය. මහ කොමසාරිස්වරිය පැමිණි අවස්ථාවේ අරලියගහ මන්දිරය නැරඹීමට පැමිණ සිටි පාසල් සිසුන් දරුදැරියන්අතරට වී ඔවුන් සමඟ සුහද කතාබහක නිරත වෙමින් ජනාධීපති මහින්ද රාජපක්ෂ මහතා සිටි අතර ඒ අතරට පැමිණි මහ කොමසාරිස්වරියද පාසල් දරුවන් සමඟ සුහද කතාබහක නිරත වූවාය. දොඩම්ගස්ලන්ද, මදුරාගොඩ, වීර වළගම්බා මහා විද්‍යාලයේ සිසුන් අරලියගහ මන්දිරය නැරඹිමට පැමිණ සිටි අතර තම පළාතේ සිදුකෙරෙන සංවර්ධන කටයුතු මෙන්ම නිදහසේ අධ්‍යාපන කටයුතුවල නිරතවීමට ලැබී ඇති අවස්ථාව සම්බන්ධයෙන් එම සිසුහු මහ කොමසාරිස්වරිය දැනුවත් කළහ. තමාට නිදහසේ කැමති තැනකට යාමට පහසුකම් ලැබිණි දැයි රාජපක්‍ෂ මහතා ඇසූ ප‍්‍රශ්නයට පිළිතුරු දෙමින් උතුරු නැඟෙනහිර පළාත්වලට ගොස් ජනතාව හමු වූ බවත්, ඇමතිවරුන් සමඟ සාකච්ඡා කළ බවත් නවදීදන් පිල්ලේ සදහන් කළාය.“පුනරුත්ථාපනය හා ප‍්‍රතිසංවර්ධනය පිළිබඳ ඔබේ දැක්ම මම අගය කරනවා”, යනුවෙන් සඳහන් කළ ඇය භෞතික ගොඩනැගීම සමඟ ජනකොටස් අතර සමගිය සහ ප‍්‍රතිසන්ධානය තහවුරු කළ යුතු බවද, ඊට අවශ්‍ය නීති සම්පාදනය කළ යුතු බවද සඳහන් කළාය. අතුරුදන්වූවන් ගැන සෙවීමට කොමිසමක් පත් කිරීම ගැනත්, අතුරුදන්වීම් අපරාධයක් සේ සලකන නීති සම්පාදනයට තීරණය කොට තිබීම ගැනද මහ කොමසාරිස්වරියගේ ප‍්‍රසාදය පළ විය. අන්‍ය ආගම් ඉවසීමේ ශ‍්‍රී ලාංකික සංස්කෘතිය අගය කළ මානව හිමිකම් පිළිබඳ මහ කොමසාරිස්වරිය සුළු ජන කොටස්වලට අයත් ආගමික ස්ථානවලට පහරදීම් ගැන අවධානය යොමු කළ යුතු යැයිද පෙන්වා දුන්නාය. ඒ පිළිබඳ යථාර්ථය පැහැදිලි කළ ජනාධිපතිරයා එබඳු අවස්ථා හුදෙකලා සිදුවීම් මිස සැලසුම්සහගත ක‍්‍රියාදාමයක ප‍්‍රතිඵල නොවේ යැයිද අවධාරණය කළේය.විදේශ කටයුතු ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශ ලේකම් කරුණාතිලක අමුණුගම, ජිනීවා හි එක්සත් ජාතීන්ගේ ශ‍්‍රී ලංකා නිත්‍ය දූත මණ්ඩල ප‍්‍රධානී රවිනාථ ආරියසිංහ මහත්වරු සහ විදේශ අමාත්‍යාංශයේ අතිරේක ලේකම් ෂෙනුකා සෙනෙවිරත්න මහත්මියද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090220</link>
    <topic>එල්ටීටීඊය කෲර ත්‍රස්තවාදී සංවිධානයක් බව නවනීදන් පිල්ලේ වටහා ගත්තා</topic>
    <author/>
    <content>එල්.ටී.ටී.ඊ සංවිධානය වර්ණනා කළයුතු කණ්ඩායමක් නොවන බවටද එය කෲර ත්‍රස්තවාදී සංවිධානයක් බවටද නිල සංචාරයක් සඳහා ශ්‍රී ලංකාවට පැමිණි එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිල්ලේ අවබෝධ කරගත් බව රජය අවධාරණය කරයි.එම ත්‍රස්තවාදී සංවිධානයේ සැබෑ ස්වරූපය හොඳින් හඳුනා ගත් මහකොමසාරිස්වරිය ත්‍රස්තවාදය සම්බන්ධයෙන් යළි යළිත් අවධානය යොමු නොකරන්නැයි දෙමල ඩයස්පොරාවෙන් ඉල්ලීමක්ද කර ඇත.කිසිඳු බාධාවකින් තොරව ඕනෑම පාර්ශ්වයක් හමුවීම සඳහා ප්‍රවේශය ලබාදුන් අතර රජයේ පාර්ශ්වය අවශ්‍ය කරුණු දැක්වීම් කළ බව ද ඇයගේ ශ්‍රී ලංකා සංචාරය සම්බන්ධයෙන් විශේෂ නිවේදනයක් නිකුත් කරන රජයේ ප්‍රවෘත්ති දෙපාර්තමේන්තුව පවසයි.ශ්‍රී ලංකා රජයේ ආරාධනයකට අනුව නවනීදන් පිල්ලේ පසුගිය 25 දා ශ්‍රී ලංකාවට පැමිණි අතර ශ්‍රී ලංකාවේ රැදී සිටින කාලය තුළ ජනාධිපති මහින්ද රාජපක්ෂ මහතා ඇතුළු දේශපාලන නියෝජිතයන්, විවිධ සංවිධාන සාමාජිකයන් මෙන්ම සිවිල් සංවිධාන නියෝජිතයන් ඇතුළු විශාල පිරිසක් සමඟ සාකච්ඡා පැවැත්වූවාය.ඊට අමතරව යුද ගැටුම් පැවැති ප්‍රදේශයන්හි සංචාරය කරමින් මේ වනවිට ලබා තිබෙන සංවර්ධන කටයුතු නිරීක්ෂණය කළාය.මේ සම්බන්ධයෙන් රජයේ ප්‍රවෘත්ති දෙපාර්තමේන්තුව වැඩිදුරටත් සදහන් කරන්නේ ජගත් මානව හිමිකම් පිළිබඳ මහකොමසාරිස්වරිය සහ ඇයගේ කණ්ඩායම වෙල්ලමුල්ලි වෛක්කාල් ප්‍රදේශයේ දී මියගිය පිරිසක් වෙනුවෙන් පුෂ්පෝපහාර දැක්වීමට උත්සාහ කිරීම මේ සංචාරයේ රහසිගත ක්‍රියාදාමයක් බවට තහවුරු වන බවයි.ශ්‍රී ලංකා රජය ඒ වෙනුවෙන් අවශ්‍ය නම් පොදු ස්ථානයක් ලබාදීමට සූදානම් වූ බව සදහන් කරන රජය යුද ගැටුම් හේතුවෙන් විනාශයට පත් උතුරු හා නැඟෙනහිර ප්‍රදේශයන්හි සංවර්ධනය වෙනුවෙන් ඇමෙරිකානු ඩොලර් බිලියන 3 ක මුදලක් වෙන් කිරීම නවනීදන් පිල්ලේ දුටුවද එය ජාත්‍යන්තරයේ ඇඟයීමකට ලක් නොවූ බවයි.මේ අතර රජය සදහන් කරන්නේ ආර්ථික සංවර්ධනය, සහජීවන වර්ධනය ආදිය ඇඟයීමට ලක්විය යුතු බවයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090221</link>
    <topic>කිසිම රාජ්‍ය ව්‍යවසායක්පුද්ගලීකරණය කරන්නේ නෑ</topic>
    <author/>
    <content>මහින්ද චින්තන දැක්මට අනුව කිසිදු අවස්ථාවක රාජ්‍ය ව්‍යවසායන් පුද්ගලීකරණය නොකිරීම වත්මන් රජයේ ප්‍රතිපත්තිය බව රජය අවධාරණය කරයි.ප්‍රතිප්‍රාග්ධනීකරණය සහ වෙනත් ප්‍රතිපත්තිමය තීරණ තුළින් රාජ්‍ය ව්‍යවසායන්හි වත්කම් පදනම ශක්තිමත් කිරීමේ ක්‍රියාදාමයට රජය නැඹුරුවී සිටින බවද මුදල් හා ක්‍රමසම්පාදන අමාත්‍යාංශය පවසයි.රාජ්‍ය අංශයේ කිසිදු ආයතනයක් පෞද්ගලීකරණය නොකරන බවට නිවේදනයක් නිකුත් කරමින් මුදල් හා ක්‍රමසම්පාදන අමාත්‍යාංශය වැඩිදුරටත් මෙසේ ද සඳහන් කරයි.හජන බැංකු පනත යටතේ, මහජන බැංකුව වසර 1961දී පිහිටුවන ලද්දේ ශ්‍රී ලංකාවේ සමුපකාර ව්‍යාපාරය, ග්‍රාමීය බැංකු ක්‍රමය, කෘෂිකර්මය සහ කර්මාන්ත සංවර්ධනය කිරීමට හා ඊට සහාය දැක්වීමටත්, බැංකු සහ උකස් කිරීමේ කටයුතු ඉටු කිරීමත් සඳහායි. මෙම පනත යටතේ, මහජන බැංකුවේ අනුමත කොටස් ප්‍රාග්ධනය රුපියල් මිලියන දහසක් විය යුතු බවත්, එය රුපියල් 50ක් වන කොටස් විසිදහසකින් සමන්විත විය යුතු බවත් දැක්වේ. වත්මන් තත්ත්වයන් යටතේ බැංකුව තවදුරටත් පුළුල් කිරීමට මෙම මුදල ප්‍රමාණවත් නොවේ.සෑම කෙනෙක්ම දන්නා පරිදි මහජන බැංකුව පසුගිය කාලය තුළදී ස්වකීය ශාඛා ජාලය පුළුල්කර තිබේ.මේ අතර, ඉතාම තරගකාරී වාතාවරණයක් යටතේ මහජන විශ්වාසය දිනාගන්නා ආකාරයට ග්‍රාමිය කුඩා නගරවල මෙන්ම නාගරික ප්‍රදේශවලද සිය බැංකු කටයුතු පුළුල් කිරීමේ කාර්යයේ නිරත විය. මේ අනුව, වත්කම් පදනම මත මහජන බැංකුව අද ශ්‍රී ලංකාවේ දෙවන විශාලතම වාණිජ බැංකුව බවට පත්වී තිබේ.මහජන බැංකුව ඒ. ඒ. ටී ශ්‍රේණියේ ස්ථාවර බැංකුවක් බවට අද පත්වී ඇත. මහජන බැංකුව මේ ආකාරයෙන් පුළුල් වී ඇති බැවින්, මූල්‍ය ස්ථාවරත්වය තවදුරටත් ශක්තිමත් කිරීමට සහ ආර්ථිකය තුළ සිදුකරන කාර්යය තවදුරටත් පුළුල් කිරීම සඳහා එහි ප්‍රාග්ධන පදනම අනිවාර්යයෙන්ම තවදුරටත් පුළුල් කරගැනීමට අවශ්‍යවී තිබේ. ශ්‍රී ලංකා මහ බැංකුවෙන් ලබාදී ඇති උපදෙස් අනුවද වාණිජ බැංකුවල ප්‍රාග්ධන පදනම අවම වශයෙන් රුපියල් බිලියන 2.5 දක්වා වැඩිකර ගත යුතුවේ. මීට අනුකූලව කටයුතු කිරීමට මෙරට වාණිජ බැංකු දැනටමත් පියවර ගනිමින් සිටී.වරාය, ගුවන් තොටුපොළ, ජල සම්පාදනය, විදුලි බල සම්පාදනය වෙනුවෙන් සිදු කර ඇති ආයෝජනය තුළින් ද රටේ ආර්ථික සංවර්ධනයට සහාය සේවා සපයා දිය හැකි ආකාරයට රාජ්‍ය ව්‍යවසායන්හි වත්කම් පදනම වැඩිදියුණු වී තිබේ. රටට අවශ්‍ය බැංකු සහ මූල්‍ය පහසුකම් වැඩිදියුණු කිරීමට රාජ්‍ය බැංකුද මේ ආකාරයෙන්ම පුළුල් කළ යුතුවේ.අනුමත ප්‍රාග්ධනයේ ආදායම වැඩිකර ගැනීමට හැරුණුකොට අන් කිසිදු සංශෝධනයක් යෝජනාකර නොමැති බව තවදුරටත් සඳහන් කරණු කැමැත්තෙමි. මහජන බැංකුව සම්පූර්ණයෙන් රජය සතු වාණිජ බැංකුවකි.මෙය රජයේ ක්‍රමෝපායික ප්‍රතිපත්තියේ ද අරමුණකි. එමනිසා, මහජන බැංකුව හෝ වෙනත් කිසිදු රාජ්‍ය ව්‍යවසායක් පුද්ගලීකරණය කරන බවට කිසිඳු බියක් ඇති කරගත යුතු නැත. මේ නිසා රජය විසින් මහජන බැංකුවට ප්‍රාග්ධනය සැපයීමේ යෝජනාව, බැංකුවේ මූල්‍ය ස්ථායිතාව ශක්තිමත් කිරීමටත්, අවම ප්‍රාග්ධන පදනමක් පවත්වාගෙන යාමට මහ බැංකුව විසින් ලබාදී ඇති නියාමන අවශ්‍යතාවන්ට අනුකූලතාවක් දැක්වීමටත් පමණක් බවටත් රජය මහජනතාවට යළිත් වරක් සහතික වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090222</link>
    <topic>පෞද්ගලික බස්වලටස්වයංක්‍රීයප්‍රවේශ පත්‍ර යන්ත්‍ර</topic>
    <author>නිරූෂි විමලවීර</author>
    <content>පොදු රාජ්‍ය මණ්ඩලීය නායකත්ව සමුළුවට පෙර බස්නාහිර පළාතේ ධාවනය කෙරෙන සියලුම පෞද්ගලික බස් රථ සඳහා වහාම ක්‍රියාත්මක වන පරිදි ස්වයංක්‍රීය ප්‍රවේශ පත්‍ර යන්ත්‍ර ලබා දීමට බස්නාහිර පළාත් මාර්ගස්ථ මගී ප්‍රවාහන අධිකාරිය තීරණය කර තිබේ. එහි ප්‍රථම අදියර යටතේ මාර්ග අංක 122 (අවිස්සාවේල්ල - පිටකොටුව) බස් රථ සඳහා ස්වයංක්‍රීය ප්‍රවේශ පත්‍ර යන්ත්‍ර මෙම මස (05) (බ්‍රහස්පතින්දා) බෙදා දෙන බව මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහතා ප්‍රකාශ කෙළේය.මාර්ග අංක 138 පිටකොටුව - කොට්ටාව, මහරගම, හෝමාගම ආදී බස් රථ සඳහා දෙවන පියවර යටතේ ස්වයංක්‍රීය යන්ත්‍ර ලබා දෙන බවත් කළුතර, ගම්පහ සිට කොළඹ දක්වා ධාවනය කෙරෙන බස් රථ සඳහා තෙවන අදියර යටතේ බෙදා දෙන බව හෙතෙම කීය.ස්වයංක්‍රීය යන්ත්‍ර සඳහා ලබා දෙන මගී පෙර ගෙවුම් ප්‍රවේශ පත්‍ර සියලුම රීලෝඩ් මධ්‍යස්ථානවලින් ලබාගත හැකි බව ද ඊට අමතරව සෑම බස් නැවතුම්පළකදීම පෙර ගෙවුම් ප්‍රවේශ පත්‍ර අලෙවිසලක් ස්ථාපිත කරන බව ද ඒ මහතා කීවේය. බස්නාහිර පළාත් සභාවේ ධාවනය කෙරෙන සියලුම බස් රථ (6300) සඳහා ස්වයංක්‍රීයව යන්ත්‍ර ලබා දීමට සැලසුම් කර ඇතැයි කී ඒ මහතා ස්වයංක්‍රීය යන්ත්‍ර සඳහා බස් හිමිකරුවෙක් දිනපතා රු. 100/- ක මුදලක් අයකරන බවත්, බස් රියැදුරුට හා කොන්දොස්තර මහතාට එමඟින් ආරක්ෂාවක් සැලසෙන බව ද හෙතෙම කීවේය.මාරු කාසි නොලැබීම, ප්‍රවේශපත්‍ර ලබා නොදීම ආදී ප්‍රශ්නවලට පිළිතුරු එමඟින් සැලසෙනු ඇතැයි ඒ මහතා කීවේය.සමුළුවට පෙර ප්‍රවාහන ක්ෂේත්‍රයේ වෙනසක් සඳහා මෙම වැඩපිළිවෙළ කඩිනම් කළ බව ද ඒ මහතා වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309021</link>
    <topic>කච්චතිවු දූපතඉන්දියාවට අයිති නෑ</topic>
    <author>මහින්ද අලුත්ගෙදර</author>
    <content>ඉන්දියාවට අයත් භූමි ප්‍රදේශයක් ශ්‍රී ලංකාවට පවරා නොමැති හෙයින් කච්චතිවු දූපත පවරා ගැනීමේ හැකියාවක් නැතැයි ඉන්දීය මධ්‍යම රජය එරට ශ්‍රේෂ්ඨාධිකරණයට දැනුම් දෙයි.ඉන්දියාවට අයත් භූමි ප්‍රදේශයක් ශ්‍රී ලංකාවට පවරා දී නොමැති බව ද එම දූපත ශ්‍රී ලංකාවට අයත් වන්නක් ​බැවින් ඒ සම්බන්ධයෙන් කිසිඳු ගැටලුවක් නැතැයිද ඉන්දීය මධ්‍යම රජය ප්‍රකාශ කරයි.කච්චතිවු දූපත නැවත ඉන්දියාවට පවරා ගන්නා ලෙස ඉල්ලා තමිල්නාඩු මහ ඇමතිනී ජයලලිතා ජයරාම් ඉදිරිපත් කළ පෙත්සමක් සලකා බලනු ලැබූ අවස්ථාවේදි ඉන්දීය මධ්‍යම රජය මේ බව සදහන්කර තිබේ.ජයලලිතා ජයරාම් විසින් ඉදිරිපත් කරන ලද පෙත්සම මඟින් ප‍්‍රකාශකර ඇත්තේ කච්චතිව් දූපතේ අයිතිය ශ‍්‍රී ලංකාවට තහවුරු කර දෙමින් 1974 සහ1976 වසරවලදී ඇති වූ ඉන්දු - ලංකා ගිවිසුම් ව්‍යවස්ථානුකූල නොවන බවයි. කෙසේ නමුත් ඉන්දීය රජයේ නීතිඥවරුන් පෙන්වා දී ඇත්තේ බි‍්‍රතාන්‍ය අධිරාජ්‍ය යුගයේ ඉන්දියාව සහ එවකට සිලෝන් ලෙස හැදින්වුණු ශ‍්‍රී ලංකාව අතර නිශ්චිත මුහුදු සීමාවක් නොපැවති බවයි.ඓතිහාසික සාධක, නීතිමය ප‍්‍රතිපාදන ඇතුළු සියලූ අංශවලින් සලකා බලා කච්චතිව් දූපත සම්බන්ධයෙන් 1976 වසරේ ඇති කරගත් එකඟතාව මත විසදුමකට පැමිණි බවද ඉන්දිය මධ්‍යම රජය ශ්‍රේෂ්ඨාධිකරණය වෙත දන්වා තිබේ.මේ අතර ඉන්දීය මධ්‍යම රජය සඳහන්කර ඇත්තේ අදාළ ගිවිසුම් දෙකෙන් ඉන්දිය ධීවරයින්ට ශ්‍රි ලංකා මුහුදු සීමාවේ ධීවර කටයුතුවල නිරතවීමේ අයිතියක් ලබාදී නොමැති බවයි. එහෙත් අදාළ ගිවිසුම්වලට අනුව වන්දනා කටයුතු සඳහා වලංගු ගමන් බලපත්‍රයක් හෝ වීසා නොමැතිව කච්චතිව් දිවයිනට ඇතුළුවීමට ඉන්දිය ධීවරයින්ට හා වන්දනාකරුවන්ට හැකි බවද ඉන්දිය මධ්‍යම රජය අධිකරණයට දන්වා තිබේ.එමෙන්ම කච්චතිව් දිවයිනට ඇතුළුවීමට දී ඇති අයිතිය එම දූපත වටා ඉන්දීය ධීවරයින් ධීවර කටයුතු සඳහා ලබාදී ඇති අයිතියක් ලෙස වටහා නොගත යුතු බවද ඉන්දීය මධ්‍යම රජය කරුණු දක්වා ඇත. ඉන්දියාවට අයත් කිසිදු භූමි ප්‍රදේශයක් පවරාදීමක් හෝ ස්වෛරීත්ව අත්හැරීමක් සිදුකර නොමැති බව ඉන්දිය මධ්‍යම රජය අවධාරණය කරයි.මේ හේතුවෙන් ජයලලිතා ජයරාම් මෙනවිය පවසන පරිදි කච්චතිව් දිවයින ශ්‍රී ලංකාවට පවරාදී ඇති බව පැවසීම වැරදි මෙන්ම නිල වාර්තාවලට පටහැනි බවද ඉන්දිය මධ්‍යම රජය අධිකරණයට දන්වා ඇතැයි වාර්තා වෙයි. ඒ අනුව අදාළ පෙත්සම නිෂ්ප්‍රභ කරන ලෙසද ඉන්දිය මධ්‍යම රජය අධිකරණයෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309023</link>
    <topic>කේම්බ්‍රිජ් සරසවි ජගත් සමුළුවේප්‍රධාන දේශනය ඇමැති ජී.එල්. ගෙන්</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ කේම්බ්‍රිජ් සරසවියේ පැවැත්වෙන ජගත් සමුළුවේ සමාරම්භක සැසියේ ප්‍රධාන දේශනය විදේශ කටයුතු ඇමැති මහාචාර්ය ජී.එල් පීරිස් මහතා විසින් පැවැත්වීමට නියමිතය.එම සරසවියේ ජීසස් විදුහලේ දී අද (02) ආරම්භවන සමුළුවේ ප්‍රධාන දේශනය විදේශ ඇමැතිවරයා විසින් සිදුකරන අතර ආර්ථික, අපරාධ සහ ආරක්ෂාව යන අංශවලට අදාළ කරුණු සම්බන්ධයෙන් විශේෂ අවධානයක් යොමුකරන බව විදේශ කටයුතු අමාත්‍යාංශය පවසයි.ශ්‍රී ලංකා විදේශ කටයුතු ඇමැතිවරයා කේම්බ්‍රිජ් ජීසස් විද්‍යාලයේ හිටපු ආරාධිත කථිකාචාර්යවරයෙකු වන අතර ඊට අමතරව එම සරසවියේම පොදුරාජ්‍ය මණ්ඩලීය අධ්‍යයන කටයුතු පිළිබඳ ස්මට් නාමික කථිකාචාර්යවරයෙකි.ශ්‍රී ලංකා විදේශ කටයුතු ඇමැතිවරයාට අමතරව එංගලන්තයේ හා වේල්සයේ නීතිපති රාජ නීතීඥ ඩොමිනික් ග්‍රීච්, නයිජීරියාවේ අගවිනිසුරු අයි ඇන්ටා, ඊශ්‍රායල් ශ්‍රේෂ්ඨාධිකරණ විනිසුරු යොරාමි ඩැන්සිගර් සහ කැනඩාවේ යෝර්ක් සරසවියේ නීතිය හා සමාජ විද්‍යාව පිළිබඳ මහාචාර්ය මාගරට් බෙයර් මහත්වරු මෙහිදී දේශන පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309024</link>
    <topic>විජයග්‍රාහි රැලි මාලාවජනපති ප්‍රධානත්වයෙන් අද කුරුණෑගලින් ඇරැඹේ</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>එළැඹෙන පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන විජයග්‍රාහී ජන රැලි මාලාව ජනාධිපති මහින්ද රාජපක්ෂ මහතාගේ ප්‍රධානත්වයෙන් කුරුණෑගල දී අද (2) පැවැත්වෙන ශ්‍රී ලංකා නිදහස් පක්ෂ මහ සම්මේලනයත් සමඟින් ඇරැඹෙයි.උතුරු, මධ්‍යම හා වයඹ පළාත් සභා මැතිවරණ ජයග්‍රහණය වෙනුවෙන් ජනාධිපතිවරයාගේ ප්‍රධානත්වයෙන් අදින් ඇරැඹෙන ජන රැලි මාලාව දැවැන්ත ජන රැලි 14 කින් යුක්තය.දිවංගත එස්. ඩබ්ලිව්. ආර්. ඩී බණ්ඩාරනායක මහතා 1951 වසරේ ආරම්භ කරන ලද ශ්‍රී ලංකා නිදහස් පක්ෂයේ 62 වැනි සංවත්සරය වෙනුවෙන් මෙම මහ සමුළුව කුරුණෑගල මාලිගා පිටියේදී අති උත්සවාකාරයෙන් සැමරීමට කටයුතු යොදා ඇත.ජාතියේ නිදහසත් දේශයේ උන්නතියත් වෙනුවෙන් වීරෝදාර නායකයන් බිහි කළ ශ්‍රී ලංකා නිදහස් පක්ෂය කුරුරි කොටි ත්‍රස්තවාදයෙන් රට නිදහස් කරගෙන ලෝකයේම ගෞරවයට පාත්‍ර වූ ජනාධිපති මහින්ද රාජපක්ෂ මහතාගේ නායකත්වයෙන් සිය ස්වර්ණමය යුගය ගත කරයි.එක්සත් ජාතික පක්ෂයේ එදා පැවැති අධිරාජ්‍ය ගැති ප්‍රතිපත්තිය ප්‍රතික්ෂේප කරමින් සඟ, වෙද, ගුරු, ගොවි කම්කරු පංච මහා බලවේගය පෙරටු කොට ගනිමින් බණ්ඩාරනායක මහතා පොදු ජනතාව වෙනුවෙන් ආරම්භ කළ ශ්‍රී ලංකා නිදහස් පක්ෂය ජනාධිපතිතුමන්ගේ නායකත්වය යටතේ පංච බල කේන්ද්‍රය පෙරටු කොට ගනිමින් අප මාතෘ භූමිය ආසියාවේ ආශ්චර්ය කරා රැගෙන යාමට කැපව සිටී.බණ්ඩාරනායක මහතා එක්සත් ජාතික පක්ෂයෙන් ඉවත්ව නව දේශපාලන ගමනක් උදෙසා පාර්ලිමේන්තුවේ විපක්ෂයේ අසුන් ගන්නට ගිය ගමනේ සෙවණැල්ලක් ලෙසින් එතුමන් සමඟ ගිය ඩී. ඒ. රාජපක්ෂ මහතාගේ පුත්‍රයාණන් වන ජනාධිපතිතුමාගේ නායකත්වයෙන් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය අද ආසියාවේ බලවත්ම ආණ්ඩුව බිහි කරන්නට සමත්වීම දෛවෝපගත සිදුවීමකි.මහා සංඝරත්නය ඇතුළු සර්වාගමික පූජ්‍ය පක්ෂයත් අගමැති දි. මු. ජයරත්න, ශ්‍රී ලංකා නිදහස් පක්ෂයේ මහලේකම් ඇමැති මෛත්‍රීපාල සිරිසේන, ජාතික සංවිධායක ඇමැති බැසිල් රාජපක්ෂ, භාණ්ඩාගාරික ඇමැති ඩලස් අලහප්පෙරුම, එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත් මහත්වරු ඇතුළු සහෝදර පක්ෂ නායකයන් ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309025</link>
    <topic>පූජාපිටිය-අකුරණඑජාප ජවිපෙ 3000ක්සන්ධානයට ඇවිත්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>හාරිස්පත්තුව මැතිවරණ කොට්ඨාසයට අයත් පූජාපිටිය හා අකුරණ යන ප්‍රාදේශීය සභා බලප්‍රදේශ දෙකෙන් මේ වන විට එක්සත් ජාතික පාක්ෂිකයන් හා ජනතා විමුක්ති පෙරමුණට අයත් සාමාජිකයන් 3000ක් පමණ ශ්‍රී ලංකා නිදහස් පක්ෂයට එක්ව සිටිති ඒ අය අතර හිටපු අමාත්‍යවරයකු වූ ඒ. සී. එස්. හමීඩ් මහතාගේ සම්බන්ධීකරණ ලේකම්වරයකු ඇතුළු ප්‍රාදේශීය සභා සභිකයන් හා ප්‍රධාන පෙළේ සංවිධායකයෝ ද වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309026</link>
    <topic>පහේ ශිෂ්‍යත්ව විභාග ii ප්‍රශ්න පත්‍රයේ ගැටලුපෙළ පොත ආශ්‍රිතව සැකසූවක්</topic>
    <author>සුභාෂිණී සේනානායක</author>
    <content>පසුගිය 25 වැනිදා පැවැත්වූ පහ වසර ශිෂ්‍යත්ව විභාගයේ ii වන ප්‍රශ්න පත්‍රයේ ඇතුළත් වූ 21 සහ 23 වන ප්‍රශ්න පහ වසර ගණිතය පෙළ පොත ආශ්‍රිතව සකස් කර ඇතැයි විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.මාධ්‍යවල පළ වූ කරුණුවල සත්‍යතාවක් නැති බව පෙන්වා දෙන විභාග කොමසාරිස් ජනරාල්වරයා එම ගණිත ගැටලු දෙකම පෙළ පොතෙහි ඇතුළත් ගැටලු දෙකක් බවද පවසයි.එම ගණිත ගැටලු දෙක පෙළ පොතේ 68 වන පිටුවේ සහ 106 වන පිටුවේ සඳහන් වන පරිදි මෙසේය.ශිෂ්‍යත්ව විභාගයේ ii ප්‍රශ්න පත්‍රය21 ප්‍රශ්නයපහත සඳහන් වන භාග එකතු කරන්න.2/3 + 1/4 = ............23 ප්‍රශ්නය7 8/10 සහ 25/100 දශම සංඛ්‍යා ලෙස ලියන්න.7 8/10 = ........ 25 /100 = ...........ගණිතය ශ්‍රේණිය 5” පෙළපොත68 වන පිටුවේ සඳහන් භාග - I පාඩමෙනි.(8) 2/3 + 1/4 = .......106 වන පිටුවේ දශම පාඩමෙනිහතයි දහයෙන් අට, හතයි දශම අට ලෙස හැඳින් වේ.එනම් 7 8/10 = 7.8දෙකයි සියයෙන් විසිපහ, දෙකයි දශම දෙකයි පහ ලෙස හැඳින් වේ. එනම් 2 25/100 = 2.25.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309027</link>
    <topic>විශාලතම කුඩු තොගය ගෙනාසැකකරුවන්ගේරේගු පරීක්‍ෂණ අවසන්</topic>
    <author>සුභාෂිණී සේනානායක</author>
    <content>දකුණු ආසියාවේම අත්අඩංගුවට ගත් විශාලතම කුඩු තොගය මෙරටට ගෙනා පාකිස්තානු ජාතිකයා ඇතුළු ශ්‍රී ලාංකිකයන් තිදෙනා පෙරේදා (30) රේගු පරීක්‍ෂණය නිමකර පොලිස් මත්ද්‍රව්‍ය නාශක අංශයට භාර දී ඇත.නඩු භාණ්ඩ ලෙස අත්අඩංගුවට ගත් රුපියල් කෝටි 261ක් වටිනා හෙරොයින් කිලෝ 261කද භාරදුන් බව රේගු ආදායම් අධීක්‍ෂණ අංශයේ රේගු අධ්‍යක්‍ෂ මාලි පියසේන මහතා දිනමිණට ප්‍රකාශ කළේය. රේගු ආදායම් අධීක්‍ෂණ අංශයට ලැබුණු තොරතුරක් මත ජූලි 03 වනදා මෙම කන්ටේනරය පරීක්‍ෂා කළ යුතු බව රේගුව වරායට දැනුම් දී ඇති අතර අයිතිකරුවන් මසකටත් වැඩි කාලයක් පැමිණ නැති අතර අගෝස්තු 27 වනදා රුපියල් ලක්‍ෂ 9ක් බදු ගෙවා ඇත.අගෝස්තු 30 වනදා රේගුව මෙම කන්ටේනරය පරීක්‍ෂා කිරීම සිදු කළ අතර ග්‍රීස් ටින්වල අසුරා ගෙන්වූ බ්‍රවුන් ෂුගර් හොරොයින් කිලෝ 261ක් සොයා ගැනීමට හැකි විය. ග්‍රීස් ටින් 1700ක් පමණ මෙම කන්ටේනරයේ තිබී ඇති අතර අනෙකුත් ටින්වල බ්‍රවුන් ෂුගර් හෙරොයින් අසුරා තිබී ඇත.මේ හෙරොයින් තොගය අත්අඩංගුවට ගැනීම ශ්‍රී ලංකා රේගුව ලැබූ විශාල ජයග්‍රහණයක් බව රේගු අධ්‍යක්‍ෂ ජනරාල් ජගත් විජේවීර මහතා දිනමිණ සමඟ අදහස් දක්වමින් කියා සිටියේය.මේ බ්‍රවුන් ෂුගර් හෙරොයින් තොගය මෙරටට ගෙනා පාකිස්තානු ජාතිකයා සහ ශ්‍රී ලාංකිකයන් තිදෙනාද අත්අඩංගුවට ගැනීමට රේගුව සූක්‍ෂම ලෙස ක්‍රියා කර ඇති අතර ඔවුන් පෙරේදා රේගු පරීක්‍ෂණය අවසන් කොට අධිකරණයට ඉදිරිපත් කර ඇත.මේ වැටලීම රේගු අධක්‍ෂ ජනරාල් ජගත් විජේවීර මහතාගේ උපදෙස් මත රේගු අධ්‍යක්‍ෂ මාලි පියසේන, නියෝජ්‍ය රේගු අධ්‍යක්‍ෂ ජේ. සී. චන්ද්‍රරත්න, සිරිපාල එදිරිමාන්න, රේගු අධිකාරිවරුන් වන පරාක්‍රම බස්නායක, පී. බී. ඥානරාජ්, ජේ. ඒ. එස්. ජයකොඩි, කේ. ටී. ඩික්සන් යන නිලධාරීහු සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309028</link>
    <topic>දුම්වැටි විරෝධී ජගත් සම්මානය ඇමැති මෛත්‍රීට හෙට ජනපති අතින් පිරිනැමේ</topic>
    <author>සන්ධ්‍යා කරුණාරත්න</author>
    <content>වසර 2013 ලෝක දුම්වැටි විරෝධී ජගත් සම්මානය සෞඛ්‍ය ඇමැති මෛත්‍රීපාල සිරිසේන මහතා‍ට පිරිනැමීම ජනාධිපති මහින්ද රාජපක්ෂ මහතාගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී හෙට (3) පැවැත්වේ.වසර 2013 ලෝක දුම්වැටි විරෝධී ගෝලීය සම්මානය මෛත්‍රීපාල සිරි‍සේන මහතා‍ට පිරිනැමීමට ලෝක සෞඛ්‍ය සංවිධානය තීරණය කර ඇත.සෞඛ්‍ය ඇමැතිවරයාගේ ආරාධනාවකට අනුව තායිලන්ත සෞඛ්‍ය ඇමැති ආචාර්ය ප්‍රදීත් සින්ටවැනරොන්ග් මහතා හෙට (03) මෙරටට පැමිණෙන අතර ඒ මහතා මේ උත්සවයට සහභාගී වීමට ද නියමිත ය.දුම්වැටි භාවිතය ලෝකයෙන් තුරන් කිරීම සම්බන්ධව ලෝකයේ රටවල් ක්‍රියාත්මක කරන වැඩපිළිවෙළ පිළිබඳවත්, ශ්‍රී ලංකාව මේ සම්බන්ධයෙන් දක්වන උනන්දුව සම්බන්ධවත් විශේෂ දේශනයක් පැවැත්වේ.මේ වසරේ මුල් කාලයේ සිටම දුම්වැටි දවටනවල සියයට 80 ක ප්‍රදේශයක් ආවරණය වන පරිදි රූපමය අවවාද වශයෙන් මුඛ පිළිකා රූප සටහන් ඇතුළත් කිරීමට සෞඛ්‍ය ඇමැතිවරයා ගත් පියවර අගය කරමින් මේ සම්මානය පිරි‍නැමේ.මෙරට ගත මේ තීරණයට දුම්කොළ කර්මාන්තකරුවන් නඩු පැවැරීමත් සමඟ මේ සඳහා තීන්දුවක් නොලැබීම හේතුවෙන් එය දිනෙන් දින කල් යන තත්ත්වයක් උදා වී ඇත.මේ වසර අවසානය වන විට සෞඛ්‍ය අමාත්‍යාංශය ගත් මේ තීරණයට තීන්දුවක් ලැබෙනු ඇතැයි සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n1309029</link>
    <topic>TNA මධ්‍යම කාරක සභික සෙල්වම් ක්‍රියාකාරීන් 63ක් සමඟ රජයට</topic>
    <author>තෙන්නකෝන් කුලසේකර</author>
    <content>දෙමළ ජාතික සන්ධානයේ මධ්‍යම කාරක සභිකයකු මෙන්ම ප්ලොට් සංවිධානයේ වවුනියා මන්නාරම් දිස්ත්‍රික් දේශපාලන නායකයකු වන මුත්තමිල් සෙල්වම් මහතා ප්‍රමුඛ දෙමළ ජාතික සන්ධානයේ දේශපාලන ක්‍රියාකාරීන් හැටතුන් දෙනෙක් මහින්ද රාජපක්‍ෂ රජය සමඟ පසුගිය (31) දා එක්වූහ.උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා හමුවේ වවුනියාවේ සමයපුරම් හි දී මෙවර පැවැත්වෙන උතුරු පළාත් සභා මැතිවරණයේ දී එ. ජ. නි. සන්ධානයේ ජයග්‍රහණය උදෙසා ඇප කැපවන බවට මුත්තමිල් සෙල්වම් මහතා ප්‍රමුඛ දෙමළ ජාතික සන්ධානයේ ක්‍රියාකාරීහු ප්‍රතිඥා දුන්නහ. මහින්ද රාජපක්‍ෂ ජනාධිපතිතුමා හා රජයට මෙම මැතිවරණයේ දී සහයෝගය දීමට සමයපුරම් දමිළ ගම්මානයේ ඡන්ද දායකයන් එකාමෙන් එක්වන බව ද ඔවුහු ප්‍රධාන අමාත්‍යවරයාට සහතික කළහ.දෙමළ ජාතික සන්ධානය යටතේ උතුරේ පවතින පළාත් පාලන ආයතනවලින් කිසිදු සංවර්ධනයක් සිදු නොවන බවත් දමිළ ජනතාව වෙනුවෙන් සියලු සංවර්ධන කාර්යයන් ඉටු කරනු ලබන්නේ මහින්ද රාජපක්‍ෂ රජය බවත් තිස් වසරක භීෂණය තුරන්කර උතුරේ දමිළ ජනතාවට නිදහස උදාකළ ජනාධිපතිතුමා උතුරේ වේගවත් සංවර්ධනයක් අරඹා ඇති යුගයක ජනතාවට අත්වෙන සහනය තමන් අගය කරන බවත් ජාතිවාදය හා දේශපාලන භේද අමතක කර සියලු ජාතීන්ට එක හා සමාන මෙහෙවරක් ඉටු කරන මහින්ද රාජපක්‍ෂ රජය සමඟ එක්වීමට තමන් තීරණය කළ බව ද ඔවුහු පැවැසූහ.මේ පළාත් සභා මැතිවරණයේ දී වවුනියා දිස්ත්‍රික්කයේ එ.ජ.නි. සන්ධානයේ ජයග්‍රහණයට සේම එ.ජ.නි. සන්ධාන අපේක්‍ෂක ධර්මපාල සෙනෙවිරත්න මහතාගේ ජයග්‍රහණයට ඇප කැපව කටයුතු කරන බව ද පැවැසූ ඔවුන් රටට ජාතිවාදයක් අවශ්‍ය නැති බවත් උතුරේ දමිළ ජනතාවගේ හෙට දවස ගොඩනැඟීමට කැප වී සිටින මහින්ද රාජපක්‍ෂ ජනාධිපතිතුමාගේ සෙවනැල්ල තමන්ට මහා සහනයක් හා භාග්‍යයක් බව ද පැවැසූහ.මෙහි දී අදහස් දැක්වූ උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා මිනිසුන්ගේ ජීවිතවල අයිතිය හා වටිනාකම තිස් වසරක යුද්ධය අවසන් කොට ජනාධිපතිතුමා ලබා දුන් බවත් අද උතුරු පළාත පමණක් නොව මුළු රටම වේගයෙන් සංවර්ධනය වෙමින් පවතින බවත් ජනතාවගේ ප්‍රශ්න හා ගැටලුවලට ස්ථිරසාර නිසි විසඳුම් ලබා දී ජන ජීවිතය හා ආර්ථිකය නඟාසිටුවීම ජනපති අරමුණ බවත් කීය.ජනතා ඉල්ලීම්වලට උපරිම සහනය ලබාදීමට උතුරේ පළාත් සභා බලය මහින්ද රාජපක්‍ෂ රජයට ලබාදිය යුතුය. පළාත් පාලන බලය, පළාත් සභා බලය හා රාජ්‍ය බලය එකම පක්‍ෂයකට ලබාදීමෙන් සංවර්ධනය වේගවත් වන බව ද මහින්ද රාජපක්‍ෂ රාජ්‍ය පාලන යුගයේ ජාතිවාදයට හෝ ජාතිවාදීන්ට රට විනාශ කිරීමට කිසිදු ඉඩක් නැති බව ද මේ රජය යටතේ ජනතා අයිතිවාසිකම් ලබා ගැනීමට උතුරු පළාත් සභාව රාජපක්‍ෂ රජයට භාර දිය යුතු බව ද කීය.මානුෂීය මෙහෙයුම අරඹා උතුරේ දමිළ ජනතාව ත්‍ර‍්‍රස්තවාදයෙන් මුදා ගත්තා සේ අද ජනාධිපතිතුමා ආර්ථික මෙහෙයුම අරඹා ජන ජීවිත නඟාසිටුවීමට කටයුතු කරමින් සිටින බව ද උතුරේ දමිළ ජනතාවගේ විමුක්තිය, නිදහස හා සංවර්ධනය මහින්ද රාජපක්‍ෂ රජය උදාකරන බව ද ප්‍රධාන අමාත්‍යවරයා පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090210</link>
    <topic>අසත්‍ය චෝදනා ඇසින් නොදැකතීරණ ගත් නායකයන්ට හොඳ පිළිතුරක්</topic>
    <author>බලපිටිය සමූහ – දිලිප් නිශ්ශංක</author>
    <content>අප රටට එරෙහිව ගෙන ගිය විවිධ අසත්‍ය ප්‍රචාර ඇසීමෙන් පමණක් තීරණ ගත් නායකයන්ට මෙම සමුළුව තුළින් නිසි පිළිතුරක් ලබා දිය හැකි බව දකුණු පළාත් ප්‍රධාන ඇමැති ෂාන් විජයලාල් සිල්වා මහතා පැවසීය.පොදු රාජ්‍ය මණ්ඩලයීය රාජ්‍ය නායක සමුළුව ශ්‍රී ලංකාවේ පැවැත්වීම නතර කිරීමට දේශීය සහ විදේශීය කුමන්ත්‍රණකරුවන් ගත් සියලු උත්සාහයන් අද වන විට පුස්සක් වී ඇති බවත් එම ප්‍රචාරවල ආයු කාලය සමුළුවෙන් පසුව අවසන් වන බවද ප්‍රධාන අමාත්‍යවරයා කීය.මෙවැනි සමුළුවක් රට තුළ සංවිධානය කිරීම විශාල ජයග්‍රහණයක් බවත් ජාති භේදයකින් පක්‍ෂ භේදයකින් තොරව රටට ආදරය කරන පිරිසක් ලෙස සතුටට පත්විය හැකි බව ද ප්‍රධාන ඇමැතිවරයා ප්‍රකාශ කළේ ය.සමුළුවේ ආරම්භක උත්සවය සහ සැසියක් දකුණු පළාතේ පැවැත්වීම දකුණු පළාත් ප්‍රධාන අමාත්‍යවරයා ලෙස බෙහෙවින් සතුටට පත්වෙන බවත් රාජ්‍ය නායකයන් සහ විදේශීය නියෝජිතයන් දකුණු පළාත දැක ගැනීමෙන් පළාතේ ඉදිරි සංවර්ධන කටයුතු වලටත් සංචාරක කර්මාන්තයටත් විශාල ශක්තියක් වන බවද ප්‍රධාන ඇමැතිවරයා කීවේය.මේ සමුළුවේ ඇති වැදගත්කම පිළිබඳව දකුණේ පාසල් දරුවන් දැනුවත් කිරීමේ විශේෂ වැඩසටහනක් ආරම්භ කරන බවත් නොබැඳි සමුළුවෙන් ලැබුණාටත් වඩා ප්‍රතිලාභ රැසක් ලැබෙන බවත් මේ වැනි සමුළුවක් ලබාගන්න බොහෝ රටවල් උත්සාහ ගන්නා අවස්ථාවේ අපේ රටට මේ අවස්ථාව ලැබීම රටේ ජනතාවගේ වාසනාවක් මෙන්ම ගෞරවයක් බව ද ප්‍රධාන ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090211</link>
    <topic>ඕමන්ත මුරපොළ සීමාව ලිහිල් කෙරේ</topic>
    <author>වවුනියාව උතුර බන්දුල සෙනෙවිරත්න හි‍ෙඳාගම සමූහ සහ චිත්‍රරත්න කලුආරච්චි</author>
    <content>ඕමන්ත මුරපොළ හරහා දකුණෙන් උතුරටත් උතුරේ සිට දකුණටත් ගමන් ගන්නා සියලු මගීන්ට අගෝස්තු 31 මධ්‍යහ්න 12.00 පැයේ සිට කිසිදු පරීක්‍ෂාවකින් තොරව සාමාන්‍ය පරිදි ගමන් කිරීමට ඉඩ සලසා දුන් බව වන්නි ආඥාපති සහ උතුරු පළාත් අවතැන්වූවන් නැවත පදිංචිකිරීමේ නිසි බලධාරී මේජර් ජෙනරාල් බොනිෆස් පෙරේරා මහතා පැවසීය.ඕමන්ත මුරපොළ වෙත පෙරේදා (31) පෙරවරුවේ පැමිණි වන්නි ආඥාපතිවරයා එහිදී මාධ්‍යවේදීන් අමතා මේ බව අනාවරණය කළේය.‘ජනාධිපතිතුමාට හා ආරක්‍ෂක ලේකම්තුමාට ලද මහජන ඉල්ලීම් අනුව පවතින ආරක්‍ෂක තත්ත්වය ද සැලකිල්ලට ගෙන දෙන ලද උපදෙස් මත මහජනතාව පිළිබඳ විශ්වාසය තබා මහජන පහසුව උදෙසා මේ අයුරින් ඕමන්ත මුරපොළ ලිහිල් කිරීම් සිදු කළ බවද බොනිෆස් පෙරේරා මහතා පැවසීය.මීට පෙරද මෙම මාර්ග බාධකයේ සීමාවන් ලිහිල් කිරීම් විටින් විට සිදුවූ බව පැහැදිලි කළ ආඥාපතිවරයා රටේ ආරක්‍ෂක තත්ත්වය සියයට සියයකින් දියුණුවූදාට මේ මාර්ග බාධකයන් ඉවත් කිරීමට තීරණය කෙරෙනු ඇතැයිද එය යථා කාලයේ කිරීමට අවස්ථාව ලැබෙතැයි තමා විශ්වාසය පළකරන බවද පැවසීය.මීට පෙර මුරපොළවල් 16ක් වසා දමනු ලැබූවත් 2002 වසරේ සිට මේ දක්වා ඕමන්ත මුරපොළ පවත්වාගෙන යන්නේ එය සෙසු මුරපොළවලට වඩා වැදගත් වන නිසයි. මෙතන තමයි උතුරට ඇතුළුවීමේ හා පිටවීමේ උපක්‍රමික භූමිය පිහිටලා තියෙන්නේ. ඒ නිසාම ඕමන්ත මුරපොළ ජාතික ආරක්‍ෂාව අතින් ඉතාම වැදගත්. මෙතන මුරපොළක් තබාගැනීම ඉතාමත් වැදගත්, කාලෝචිතයි. තවදුරටත් අවශ්‍යයයි.මෙම මුරපොළ මගින් දකුණෙන් උතුරටත්, උතුරෙන් දකුණටත් යන පුද්ගලයන් නිරීක්‍ෂණය තවදුරටත් අවශ්‍යයි. ජාත්‍යන්තරව පමණක් නොව දේශීයවත් යම් යම් පිරිස් මේ රටේ සාමය උදාවී තිබියදී ඇයි මාර්ග බාධක කියලා.වන්නි ආඥාපති ලෙස මා ඊට දෙන පිළිතුර, බාධකය තවදුරටත් අවශ්‍යයයි.ජාතික ආරක්‍ෂාවට හා දිගුකාලීන සාමය සඳහා මෙය තවදුරටත් අත්‍යාවශ්‍ය බව යැයි පැවසූ මේජර් ජනරාල් බොනිෆස් පෙරේරා මහතා අද දින සිදුවන්නේ මුරපොළ වසා දැමීමක් නොව යම් යම් සීමාවන් තවදුරටත් ලිහිල් කිරීමක් බවද පැවසීය.උතුරේ සිට අබලිද්‍රව්‍ය රැගෙන එන වාහන සුපුරුදු විදියට පරීක්‍ෂාවට ලක්කෙරෙනවා. ඒ අතර පතුරොම්, යුද උපකරණ වැනි නීති විරෝදී බඩු තිබෙන්න පුළුවන්. ඉඳලා හිටලා එවැනි දේ අසුවෙනවා. මේ පරීක්‍ෂා කිරීම්වලින් රටේ මහජනතාවට පීඩාකිරීමේ බලාපොරොත්තුවක් නෑ. අපි ස්ථාපිත කරන්නේ ජාතික ආරක්‍ෂාව බව කී ආඥාපතිවරයා ජාතික ආරක්‍ෂාවක් නැතිව රටක සංවර්ධනය හෝ වෙනත් කිසිදු කටයුත්තක් සාර්ථකව කළ නොහැකි බවද කීවේය.භාණ්ඩ ප්‍රවාහනයේදීද ලිහිල් පරීක්‍ෂා කිරීමේ රටාවක් අනුගමනය කරන බව කී මේජර් ජනරාල් බොනිෆස් පෙරේරා මහතා, කෘෂි ද්‍රව්‍ය හා ආහාර ද්‍රව්‍ය සැකයක් ඇති නොවන්නේ නම් පරීක්‍ෂාවකින් තොරව යැවීමට බලාපොරොත්තු වන බවද පැවසීය.මෙරටට පැමිණෙන ඇතැම් සංචාරක පිරිස අතර ඔත්තුකරුවන් සිටිය හැකි බව පෙන්වා දෙන ආඥාපතිවරයා එහෙයින් ඔවුන්ගේ අනන්‍යතාවය ඇතුළු තොරතුරු පරීක්‍ෂාවට ලක් කිරීම සුපුරුදු පරිදි සිදුවන බවද පැවසීය.යුද්ධය නිමවී වසරින් වසර ගතවෙද්දී ජන ජීවිතය සාමාන්‍ය අතට පත්වෙමින් නැවත පදිංචිකිරීම් අවසන් වෙමින් රට සෑම අංශයකින්ම සංවර්ධනය වෙමින් තිබෙන අවස්ථාවේ මෙවැනි මුරපොළ තිබීම ජාත්‍යන්තරයට ප්‍රශ්නාර්ථයක් වෙන්න පුළුවන්.ඒ නිසා අපි එවැනි සීමාවන් ජාතික ආරක්‍ෂාවට තර්ජනයක් නොවන අයුරින් ක්‍රමානුකූලව කාලීනව පියවරෙන් පියවර ලිහිල් කරන බවද පැවසූ මේජර් ජනරාල් බොනිෆස් පෙරේරා මහතාගෙන් අලිමංකඩ මුරපොළ පිළිබඳ මාධ්‍යවේදීන් විමසූ අවස්ථාවේ ඒ පිළිබඳ නිල වශයෙන් කිසිවක් තමාට ප්‍රකාශ කළ නොහැකි බවද එහෙත් දකුණේ සිට යාපනය අර්ධද්වීපයට ඇති සියලු මාර්ග අලිමංකඩ හරහා වැටී ඇති බැවින් එම මුරපොළ ද ඉතා වැදගත් ස්ථානයක් බව පැවසීය.මාධ්‍ය සාකච්ඡාවෙන් පසු වන්නි ආඥාපති බොනිෆස් පෙරේරා, 56 සේනාංකාධිපති බ්‍රිගේඩියර් රාජ් රණවක ඇතුළු හමුදා නිලධාරීහු ඕමන්ත මුරපොළේදී පරීක්‍ෂාවකින් තොරව උතුරේ සිට පැමිණි බස් රථ පිටත්කර හැරීමේ ආරම්භක අවස්ථාවට ද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090212</link>
    <topic>සුරේෂ් ‍ෙප්‍ර්මචන්ද්‍රගේ යළි සන්නද්ධ අරගලයක් කිරීමේ ප්‍රකාශයට වහාම නීතිය ක්‍රියාත්මක කළ යුතුයි</topic>
    <author>මහානාම ගලහිටියාවමහනුවර උතුර විශේෂ,මහනුවර ඉවෝන් හේරත්</author>
    <content>දෙමළ ජාතික සන්ධානයේ පාර්ලිමේන්තු මන්ත්‍රී සුරේෂ් ‍ෙප්‍ර්මචන්ද්‍රන් මහතා යළි සන්නද්ධ අරගලයක් ඇති කිරීමට අනුබල ලබාදීම සම්බන්ධයෙන් වහාම නීතිය ක්‍රියාත්මක කළ යුතු බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා අවධාරණය කරයි.මේ සම්බන්ධයෙන් බුද්ධි අංශයේත් රහස් පොලිසියේත් අවධානය යොමුවිය යුතු බවද හෙතෙම පැවැසීය. ආයුධ අතට ගතහොත් ෆෙඩරල් බලයට එහා ගිය විසඳුමක් ලබාගත හැකි බවට සුරේෂ් ෙප්‍ර්මචන්ද්‍රන් මන්ත්‍රීවරයා කර තිබෙන ප්‍රකාශය ඉතා බරපතළ එකක් බවද හෙතෙම වැඩිදුරටත් අවධාරණය කෙළේය.විමල් වීරවංශ ඇමැතිවරයා මේ අදහස් පළකළේ මහනුවර දිස්ත්‍රික්කයේ රාජ්‍ය සේවකයන් 360 දෙනකු සඳහා රුපියල් මිලියන 102ක රාජ්‍ය සේවක උපහාර නිවාස මූල්‍යාධාර ප්‍රදානය කිරීම හා ඔප්පු 53ක් නිවාස ප්‍රතිලාභීන්ට ලබාදීම වෙනුවෙන් පෙරේදා (31) සෙංකඩගල, එක්සත් බෞද්ධ මණ්ඩල සංස්කෘතික ශාලාවේදී පැවති උත්සවයට ප්‍රධාන ආරාධිතයා වශයෙන් සහභාගී වෙමිණි.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා “මම දැක්කා පසුගිය දිනෙක මාධ්‍යයෙන් ප්‍රචාරය වුණා දෙමළ ජාතික සන්ධානයේ මන්ත්‍රී සුරේෂ්  ‍ෙප්‍ර්මචන්ද්‍රන් මහතා උතුරේ රැස්වීමකදී කියන කතාවක්. ආයුධ අතට ගත්තොත් ෆෙඩරල්වලට එහාගිය ජයග්‍රහණ දිනාගන්න පුළුවන්. මේ කියන්නේ සුරේෂ් ෙප්‍ර්මචන්ද්‍රන් මහත්තයා. දෙයියනේ ආයුධ අතට අරන් හිටපු ඔක්කොම ඉවර වුණා. දෙමළ ජනතාවට වෙන්න තිබ්බ අලකලංචි ඔක්කොමත් කළා.ආයිත් අවුරුදු 4ක් යනකොට සුරේෂ් ෙප්‍ර්මචන්ද්‍රන් කියනවා ආයුධ අතේ තිබ්බොත් ෆෙඩරල්වලට එහා ගිය විසඳුකට යන්න පුළුවන්. ඒ කියන්නේ ආයුධ අතේ නැතුවත් ෆෙඩරල්වලට යන්න පුළුවන්. මේ මගේ කතාවක් නෙවෙයි, සුරේෂ් පේ‍්‍රමචන්ද්‍රන් මහත්තයාගේ කතාවක්. මන් දන්නේ නෑ මේවා සිංහල මාධ්‍යවල යන්නේ නැහැ. දෙමළ මාධ්‍යවල යනවා.අපි මේවා පරිවර්තනය කරලා බලන හන්දා දන්නවා. කරුමේ කියන්නේ ;ම්වා සිංහල පත්තරවල දාන්නේ නැහැ. හැබැයි දෙමළ සමාජය උසිගන්වන්න පුළුවන් මොනවාහරි කතාවක් කීවොත් ඒවා ඔක්කොම දෙමළ පත්තරවල දානවා. මං දන්නෑ මොකක්ද ඒ මාධ්‍ය සංස්කෘතිය කියලා.කොහොමහරි උන්නැහේ මොකක්ද මේ කියන්නේ. මේක බරපතළ කාරණයක්. ෆෙඩරල්වලින් එහාට යන ජයග්‍රහණයක් දිනාගන්න නම් ආයුධ අතේ තියෙන්න ඕනේ. ඒ කියන්නේ ආයුධ අතේ් නැතුව යන්න පුළුවන් උපරිම දුර ෆෙඩරල් විතරයි. අන්න එතනට යන්න තමයි දැන් මේ ආයුධ අතේ නැතුව මහත්වරු සූදානම් වෙන්නේ. තාම මේක ෆෙඩරල් කියලා කියන්න බැහැ. 13 තියෙන සම්පූර්ණ බලය භුක්ති විඳින්න ගත්තොත් ඒක ෆෙඩරල්ම වෙලා යනවා. හැබැයි මුළු බලය භුක්ති විඳින්න බැරි තත්ත්වයක් යටතේ මේක ෆෙඩරල්ම කියන්න බැහැ. දැන් බලන්නේ මේක මුලින්ම අංගසම්පූර්ණ ෆෙඩරල් කරගන්න. ඊට පස්සේ තමයි සුරේෂ් ෙප්‍ර්මචන්ද්‍රන් කියන්නේ එතනින් එහාට ආයුධ අතට ගන්න ඕනේ.මං දන්නෙ නැහැ මේ රහස් පොලිසියේ මහත්වරුන් අපේ රටේ බුද්ධි අංශ මේවා වාර්තා කරලා වහාම මේ ප්‍රකාශ ගැන පරීක්‍ෂා නොකරන්නේ ඇයි කියලා. මේක බරපතළ ප්‍රකාශයක්. සමාජය ආයුධ අතට ගන්න උනන්දු කරවනවා නීත්‍යානුකූල රජයකට එරෙහිව. ඒවාට විරුද්ධව නීතිය ක්‍රියාත්මක වෙන්න ඕනේ. දැන් එතකොට පැහැදිලියි මේ කියන්නේ අපි ගන්නම් සම්පූර්ණ ෆෙඩරල් එක ඉන් එහාට යන්න නම් ඕගොල්ලො ආයුධ ගන්න. මේක තමයි ඒ කියන්නේ. මොනවද අංග සම්පූර්ණ ෆෙඩරල් ගන්නවයි කියන්නේ.ඒකට තමයි විග්නේෂ්වරන් මහත්තයාව දැම්මේ. හිටපු ශ්‍රේෂ්ඨාධිකරණ විනිසුරුතුමන්. එයා ව්‍යවස්ථාව ගැන හොඳට දන්නවා. ව්‍යවස්ථාවෙ පේළි අතර තියෙන අර්ථ වාක්‍ය අතර තියෙන අර්ථ, අකුරු අතර තියෙන අර්ථ, ඇලපිලි, ඉස්පිලි, පාපිලි අතර තියෙන අර්ථ, ඒ ඔක්කොම හොඳට දන්නවා. ඒ නිසා ෆෙඩරල්වලට යනකම් ඕනේ විග්නේෂ්වරන් වගේ කෙනෙක්. ඒ ෆෙඩරල් බස්නැවතුම්පොළ පන්නලා නැවත අවි ආයුධ අතැතිව යන්න නම් වෙන කෙනෙක් ඕන වෙනවා. දැන් සුරේෂ් ෙප්‍ර්මචන්ද්‍රන් කියන්නේ අපි ෆෙඩරල් වෙනකල් විග්නේෂ්වරන් එක්ක යන්නම්.එතනින් එහාට යන්න නම් උඹලාගේ අතට ආයුධ තියෙන්න ඕනෙ. ඒ නිසා තමුන්නාන්සේලාට පේනවා මේ පරද්දපු සතුරු බලවේග ඉවරවෙලා නැහැ. ඒ අය බලන්නේ මේ රට යළි අස්ථාවර කරන්න. ඉතිං මේවා නිකන් කතා නෙවෙයි. තමුන්නාන්සේලා අපිට වගකීමක් තියෙනවා, දැන් මේ බැංකු ණය ටික සහනශීලීව අරගෙන ගිහිල්ලා ගෙදර ඉතුරු ටික හදාගෙන ඔන්න ඕන එකක් අපේ පාඩුවේ ඉමු කියලා ඉන්නේ නැතුව මේ ජාතිය මාතෘභූමිය.මේ පොළොව ඉදිරිපිට තියෙන අභියෝග, ඒවා ගැන ඉතා අවධියෙන් ඉන්න. මේ රට යළි අමාරුවෙන් ප්‍රශ්න විසඳගන්න තැනකට නැවත තල්ලුවෙන්න ඉඩදෙන්න එපා. ඒ නිසා අපට තියෙනවා මොන අඩුපාඩු තිබ්බත් මේ හැම අභියෝගයකදීම මේ රට ස්ථාවර කරගෙන යන්න නම් මේ රජය ශක්තිමත් කිරීම තමුන්නාන්සේලාගේ යුතුකමක් හා වගකීමක්.ශ්‍රී දළදා මාළිගාවට, අපේ දන්ත ධාතූන් වහන්සේට, බෞද්ධයාගේ් මුදුන් මල්කඩට ත්‍රස්තවාදීන් බෝම්බ ගැහුවා. හරිනම් යුනෙස්කෝ එකෙන් එන්න ඕනේ එදා දළදා මාළිගාවට බෝම්බ ගහපු දවසේ. මේ ලෝක උරුමයකට මෙහෙම විශාල දරුණු ප්‍රහාරයක් එල්ල කරලා. මේ ගැන අපි වාර්තාවක් දෙන්න ඕනේ එක්සත් ජාතීන්ගේ සංවිධානයට කියලා ඒ අය ආවේ නැත්තේ ඇයි? යුනෙස්කෝවෙන් කවුරුහරි ආවද? යුනෙස්කෝ එකෙන් ආවේ නැහැ.හිටපු ජනාධිපති ෙප්‍ර්මදාස මහතාගේ කාලේ එතුමා ආයුධ දුන්නා. ඒ ආයුධ දීපු එකෙන් පොලිසියේ 500 කට වැඩි ප්‍රමාණයක් මරලා දැම්මා. ලේ අරගෙන මරලා දැම්මා. ඉතිං එදා ගන්න එපැයි මානව හිමිකම් කොමසාරිස් ඒ කාලේ හිටපු නවනීදන් පිල්ලෙ නොවෙයිනම් කවුරුහරි පිල්ලියක් ඉන්න ඇතිනේ.ඒ පිල්ලිය එන්න එපැයි. ඒ පිල්ලිය ආවේ නැහැ. තර්ජිත ගම්මානවලට දිගට හරහට ගහනවා. මහා සංඝරත්නය කපා කොටලා පොකුරු පිටින් මරලා දාලා තිබ්බා. එන්න එපැයි ඒ කාලේ හිටපු පිල්ලිය, ආවේ නැහැ. මේ රටේ රාජ්‍ය නායකයින්, දේශපාලන නායකයින් අල්ලපු රටේ අගමැති මරලා දැම්මා. ජිනීවා පිල්ලිය එන්න එපැයි, ආවේ නෑනේ. දැන් කොටි සංවිධානය ඉවරකළාම තමයි මේ ඔක්කොම පිල්ලි එන්නේ.අද පත්තරේ තියෙනවා දැක්කා මේ පිල්ලිය අන්තිම සටන තිබ්බ භූමියේ මල් කලඹක් තියන්න ගියාලු. ඒ මල් කළඹ රට වෙනුවෙන් ජීවිත පරිත්‍යාග කරපු හමුදා සෙබලු වෙනුවෙන් නෙවෙයි. මැරිච්ච කොටි වෙනුවෙන්. කොහොමද පිල්ලියගේ පුල්ලි මතුවෙන හැටි.රජය දැඩි ලෙස විරුද්ධ වීම නිසා තමයි මේ මල්කළඹ තියන එක නතර වුණේ කියලා අපට ආරංචි වුණා. කිසිසේත්ම රජයේ හමුදාවලින් වරදක් වුණා නම් වෙච්ච වරදක් වහන තරම් රටක් නෙවෙයි මේක. දැන් අර රතුපස්වල සිද්ධියට ආරක්‍ෂක හමුදාව වෙනම පරීක්‍ෂණයක් යුද අධිකරණයකින් පවත්වාගෙන යනවා. ඒකට අනුව ඒකට ගිය ඒ බ්‍රිගේඩියර්වරයා ඇතුළු කිහිපදෙනකුගේ වැඩ තහනම් කරලා තියෙනවා. දැන් පරීක්ෂණය යනවා. බලය ඉක්මවා පාවිච්චි කළාද? ඒකයි හොයන්නේ. ඉතිං ඒකෙන්ම පේනවා රජයට කිසිදෙයක් වහලා තියාගන්න ඕනේ නැහැ.හැබැයි ඉතිං මේ ජිනීවාවලින් ආපු පිල්ලිය පුල්ලි පෙන්න පෙන්න ගිහිල්ලා අවසන් සටන් භූමියේ මල්කළඹ තිබ්බම, එහෙම මල්කළඹ තියන්න ලෑස්තිවෙච්ච ඒකෙන්ම පේනවා නෝනා ආවේ ජාතියට මල්වඩම තියන්න. අනිච්චාවත සංඛාරා කියන දවස උදාකරන්න සිහිනය හිතේ තියාගෙන කියන එකේ කිසිම සැකයක් නැහැ.තමුන්නාන්සේලාට පේනවා 2005දී තිබ්බ රටයි, 2013දී තියෙන රටයි ඉස්සරහටද ආවේ පිටිපස්සටද ගියේ කියලා. පාරට බැහැලා යනකොට පේනවා මේ රට අභියෝග මැදින් ඉදිරියට යනවා. ඒ නිසා තමයි විරුද්ධ පක්ෂවලට බැරිවෙලා තියෙන්නේ ආණ්ඩුවිරෝධී මහජන රැල්ලක් හදන්න.ආණ්ඩුව ගැන විවේචන නැතුව නෙවෙයි, අඩුපාඩු නැතුව නෙවෙයි. ඒ මොනවා තිබුණත් 2005 ඉදලා මේ රට අභියෝග මැදින් ඉස්සරහට යනවා. ඒක ඇඟට දැනෙන ඇත්තක් බවට පත්වෙලා තියෙනවා.පිල්ලේ නෝනා යොවුන් පාර්ලිමේන්තුවට කරපු කතාව මං කියවලා බැලුවා පත්තරෙන්. එතුමිය නොකියා කියන්නේ තරුණයන්ට “ඔයගොල්ලො අයිතිවාසිකම් වෙනුවෙන් සටනට බහින්න, එක්සත් ජාතීන්ගේ සංවිධානයේ අපි ඉන්නවා ඔයගොල්ලන් එක්ක කිසි ප්‍රශ්නයක් නැහැ” ඕක මං මේ කියන විදිහට නෙවෙයි කියන්නේ. අවසානයේ කියවලා බැලුවහම ඕක තමයි කියලා තියෙන්නේ. ඇයි මේ අපේ රටේ තරුණයන්ට පාරට බහින්න කියලා වක්‍රාකාරයෙන් කියන්න හදන්නේ. ඒක තමයි කරගන්න බැරුව ඉන්නේ. ඔය වැලිවේරිය වගේ සංවිධානාත්මක සටන් ටිකක් ඒගොල්ලොන්ට ඕනවෙලා තියෙනවා.මහජන බැංකුවේ මධ්‍යම පළාත් සහකාර සාමාන්‍යාධිකාරී එස්. බී. රත්නායක, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ යන මහත්වරු, ලංකා බැංකුව හා ජාතික ඉතිරිකිරීමේ බැංකුවේ කළමනාකාරවරු හා නිවාස ඔප්පු හා නිවාස මූල්‍යාධාරලාභීහු ඇතුළු විශාල පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090213</link>
    <topic>ගුරු පරපුරේ සුබසාධනයට ‘ගුරු පවුර’ නමින් අලුත් වැඩපිළිවෙළක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>හුදෙක් ගුරුපරපුරේ සුබසාධනයත් අභිවෘද්ධියත් ඇති කෙරෙන “ගුරු පවුර” නමින් අලුත් වැඩපිළිවෙළක් තව නොබෝ දිනකින් හඳුන්වා දෙන බව කොළඹ ආනන්ද මහා විද්‍යාල කුලරත්න ශාලාවේදී පැවැති උත්සවයකදී බස්නාහිර පළාත් ප්‍රධාන ඇමැති ප්‍රසන්න රණතුංග මහතා ප්‍රකාශ කළේය.වෘත්තීය සමිති ගුරු හොරුන් සමඟ මහ මගට බැස උද්ඝෝෂණ පැවැත්වීමට හෝ පෙළපාලි යාමට මෙයින් පසු අවශ්‍ය නොවන බව කී ප්‍රධාන ඇමැතිවරයා තම වෘත්තියේ අභිමානයත් ගෞරවයත් ආරක්ෂා කරගනිමින් සිය ගැටලු ප්‍රශ්න අඩුපාඩු සියල්ල ‘ගුරු පවුර’ යටතේ සාකච්ඡා සම්මන්ත්‍රණ මගින් විසඳා ගැනීමට හැකිවන බවද කීය.පළාත් රාජ්‍ය සේවයේ ගුරුපත්වීම් උපාධිධාරීන් 400 දෙනෙකුට ප්‍රදානය කිරීම වෙනුවෙන් මෙම උත්සවය පැවැත්විණි.උපාධිධාරීන්ට රක්ෂා ලබාදීමට රජය බැඳී නැහැ. එහෙත් පත්වීම් ලබාදීම අපේ යුතුකම ලෙස සලකා අමාරුවෙන් එය ඉටුකිරීමෙන් පසු බොහෝ දෙනා කරන්නේ වෘත්තීය සමිතිකරුවන් යැයි කියන මෙම ගුරු හොරුන්ගේ බසට රැවටී කැරලි ගැසීම ඔවුන් සමඟ එක්ව මහපාරට බැස උද්ඝෝෂණ පැවැත්වීම හා පෙළපාලි යාමයි. සමහරු වහල උඩ නැග ගුරු තනතුරේ උදාර බව කෙළෙසනවා. මේ ‘ගුරු පවුර’ සුබසාධන වැඩපිළිවෙළ ක්‍රියාත්මක වීමෙන් පසු මේ අප්‍රියජනක ක්‍රියා නතර වනු ඇතැයිද ප්‍රධාන ඇමැති රණතුංග මහතා කීය.මහ ඇමැතිවරයා මෙසේද කීය.ඉකුත් පස් වසර තුළ ගුරුපත්වීම් 9000ක් පමණ ලබාදීමට අපට ඛ්ැකිවුණා. සිසුන් 20 දෙනෙකුට එක් ගුරුවරයකු ලෙස දැනට පත්වීම් දීගෙන යන අතර අපේ ඉලක්කය සිසුන් 18කට එක ගුරුවරයකු පත්කිරීමයි. දරුවන්ට උගන්වන මානසිකත්වය පමණයි එදා ගුරුභවතුනට තිබුණේ. එහෙත් අද ගුරුවරියන් වහල උඩ නැග විරෝධය පාන තත්ත්වයට ඇද වැටිලා.ප්‍රාථමික ගුරුවරුනට ගුරු පුහුණුව ලබාදුන්නා. එම පුහුණුව ලබා දුන්නේද ගුරු වැටුපට අමතරව මාසිකව රුපියල් 400/-ක දීමනාවකුත් ලබාදීලා. දරුවන්ගේ පැත්ත බලලයි අපි තිරණ ගන්නේ. ඉදිරි මාසවලදී තවත් 400ක් දෙනාට ගුරුපත්වීම් දීමට අපට හැකි වෙනවා. ගුරුවරුන්ට ගෙවන වැටුප් රටේ සංවර්ධනයට කරන ආයෝජනයක් ලෙසයි අප සලකන්නේ.බස්නාහිර පළාත් කෘෂිකර්ම හා පරිසර ඇමැති උදය ගම්මන්පිල බස්නාහිර පළාත් අධ්‍යාපන අමාත්‍යාංශයේ ලේකම් එච්. ජී. කොඩිකාර, පළාත් අධ්‍යාපන අධ්‍යක්ෂ ඒ. අයිලප්පෙරුම ‘මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090214</link>
    <topic>ඇඟිලි සලකුණ සහිත නව හැඳුනුම්පත්නොවැම්බර් මාසයේ සිට</topic>
    <author>නිරූෂි විමලවීර</author>
    <content>ඇඟිලි සලකුණ සහිත නව විද්‍යුත් ජාතික හැදුනුම්පත නොවැම්බර් මස හඳුන්වාදීමට කටයුතු සුදානම් බව පුද්ගලයන් ලියාපදිංචි කිරීමේ දෙපාර්තමේන්තු අධ්‍යක්ෂ ජෙනරාල් ආර්. එම්. එස්. සරත් කුමාර මහතා ප්‍රකාශ කෙළේය.ජාත්‍යන්තර සිවිලි ගුවන් සේවා ප්‍රමිතියට අනුකූල ඡායාරූපයක් සමඟින්, තම පවුලේ සියලු තොරතුරු සමඟින් මුද්‍රණය කෙරෙන විද්‍යුත් ජාතික හැදුනුම්පත සඳහා දත්ත සැකසීමේ කටයුතු අරඹා ඇතැයි, ඒ මහතා අනාවරණය කෙළේය. ජාතික හැඳුනුම්පත අවුරුදු 15 පිරුණ දරුවන්ට හඳුන්වා දෙන බව කී ඒ මහතා, ජාතික හැදුනුම්පතේ වලංගු කාලය කොටස් තුනක් යටතේ වෙන්කර ඇතැයි අවධාරණය කෙළේය.වයස අවුරුදු 15 සිට 20 දක්වා වයස් කාණ්ඩවලදී විද්‍යුත් හැදුනුම්පත නිකුත් කර ගැනේ. වසර 10 ක වලංගු කාලයකටද බවද, අවුරුදු 25 සිට 30 අතර වයස් කාණ්ඩවලදී අවුරුදු 15 ක වලංගු කාලයක්ද, අවුරුදු 45 වැඩි පුද්ගලයන් සඳහා අවලංගු කාලසීමාවකින් තොර හැදුනුම්පතක්ද නව ක්‍රමය යටතේ නිකුත් කෙරෙන බව, හෙතෙම කීවේය.ලෝකයේ ඕනෑම රටක් පිළිගන්නා අයුරින් සැකසෙන ජාතික හැදුනුම්පත මගින් අක්‍රමිකතා වංචා දූෂණවලට වැට බැඳෙන බව කොමසාරිස්වරයා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090215</link>
    <topic>රාජ්‍ය සේවයේ භුක්තිවිඳින වරප්‍රසාද දිනාදීමටවෘත්තීය සමිති සම්මේලනය කොටස්කරුවෙක් වුණා</topic>
    <author>අනුර ප්‍රේමලාල්</author>
    <content>රාජ්‍ය සේවකයන් වර්තමානයේ භුක්තිවිඳින වරප්‍රසාද හා අයිතීන් දිනාදීමට ‘රාජ්‍ය සේවා වෘත්තීය සමිති සම්මේලනය’ සැබෑ පංගුකරුවකු ලෙස පෙරමුණ ගෙන තිබෙන බව රාජ්‍ය පරිපාලන හා ස්වදේශ කටයුතු පිළිබඳ ඇමති ඩබ්ලිව්. ඩී. ජේ. සෙනෙවිරත්න මහතා ප්‍රකාශ කරයි.ඇමැතිවරයා මේ බව සඳහන් කළේ රාජ්‍ය සේවා වෘත්තීය සමිති සම්මේලනයේ 60 වෙනි සංවත්සරය හා 18 වන නියෝජිත සමුළුව ඉකුත්දා (30) මහජන පුස්තකාලයේ පැවැති අවස්ථාවට සහභාගි වෙමින්ය.එහිදී වැඩිදුරටත් කතා කළ සෙනෙවිරත්න මහතා මෙසේද කීවේය. මහජන සේවා අඩාල නොකර රටේ පොදු ජනතාව අපහසුතාවයට පත් නොකොට කම්කරු පන්තියේ වුවමනාවන් වෙනුවෙන් සැබෑ ලෙස පෙනී සිටිමින් සිදුකළ සැබෑ අරගලවලදී රාජ්‍ය සේවා වෘත්තීය සමිති සම්මේලනයේ නායකයන් සේවක අයිතීන් දිනාගනු ලැබූවේ උපායශීලීවයි.මේ වෘත්තීය සමිති සම්මේලනය ආරම්භ කරන සමයේ සුදු අධිරාජ්‍යවාදීන්ට එරෙහිව මේ රටේ කම්කරුවන් තම අයිතිවාසිකම් දිනා ගැනීමට දැවැන්ත අරගල සිදුකරන කාලසමයකි. ඒ පසුබිමෙහි ආරම්භ වූ මේ සම්මේලනය වර්තමානයේදී ද තම ප්‍රතිපත්ති වෙනස් නොකර කම්කරු පන්තිය වෙනුවෙන් සිදු කරන කාර්යභාර්ය විශිෂ්ටයි. ජනාධිපති මහින්ද රාජපක්‍ෂ මහතා ඒ ධුරයට පත්වූ විට මේ රටේ රාජ්‍ය සේවයේ විශාල පරිවර්තනයක් කිරීමට අවශ්‍ය මූලික කටයුතු ඇරඹුවා.එහිදී කප්පාදුවෙමින් තිබූ සේවක අයිතීන් යළි ලබාදීමට පියවර ගනු ලැබුවා. අවම වැටුප සෑම ශ්‍රේණියකම වැඩිකළ අතර ජීවන වියදම් දීමනාව රුපියල් දහසකින් වැඩි කොට නවතා තිබූ දේපොළ ණය ලබාදීම යළි ආරම්භ කෙරුවා. ඇපකාර ණය අරමුදල ස්ථාපිත කිරීම අග්‍රහාර රක්ෂණ ක්‍රමය යළි ආරම්භ කොට ඉන් සේවකයන්ට ලබාදෙන මුදල් ප්‍රතිපාදන සියල්ල වැඩි ;කාට තියෙනවා. මේ සියලු දේ සේවකයින්ට ලබාදීමට රාජ්‍ය සේවා වෘත්තීය සමිති සම්මේලනය විශේෂ කාර්ය භාර්යන් සිදු කළා.මේ රටේ වැඩ වර්ජන පිළිබඳ කතා කරනවිට 1976 හා 1980 වැඩ වර්ජන සිහිපත් කළ යුතුයි. එහිදී 1976දී සිදුකළ වැඩවර්ජනය නිසා එවකට පැවැති පෙරමුණු ආණ්ඩුව පරාජයට පත්කොට එක්සත් ජාතික පක්ෂ රජයට පත්කර ගත්තා. අවසානයේදී 1980දී සිදුවූ වැඩවර්ජනයේදී කම්කරු පන්තිය නොයෙකුත් වධහිංසාවන්ට පත්වුණා. එබැවින් වෘත්තීය සමිතියක් වුණාම තමන්ට හිතවත් රජයක් තිබෙද්දී සාකච්ඡාවෙන් ගැටලු විසඳාගන්න පියවර ගත යුතුයි.ශ්‍රී ලංකාවේ කොමියුනිස්ට් පක්ෂයේ ප්‍රධාන ලේකම් මානව සම්පත් කටයුතු පිළිබඳ ජ්‍යෙෂ්ඨ ඇමති ඩිව් ගුණසේකර මහතාඑම්. ජී. මෙන්ඩිස්, ජැක් පෙරේරා, පියදාස ආදිපොළ, පී. කුමරස්වාමි, කදිරවේලු යන වෘත්තීය සමිති නායකයන් යටතේ පෝෂණය වූ මෙම සම්මේලනය එදා සිට වර්තමානය දක්වාම කම්කරු පන්තිය වෙනුවෙන්ම ක්‍රියා කළ බව පෙන්වා දුන්නේය.වර්තමානයේ වෘත්තීය සමිති සාමාජිකත්වය වැඩකරන පන්තියෙන් 10%ක් තරම් අඩු ප්‍රතිශතයක් වන අතර අනෙකුත් 90% ගෙදරට වෙලා බලන් ඉන්නවා. සුළු පිරිස දිනා දෙන අයිතීන් භුක්ති විඳින්නට. එබැවින් ඒ පිරිස වෘත්තීය සමිති තුළට ගෙන ඒම සඳහා වැඩපිළිවෙළක් අවශ්‍ය බව ගුණසේකර මහතා පැවසීය.ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා වර්තමානයේ සේවක වැටුප් වැඩි කරනවාට වඩා අවශ්‍යවන්නේ බඩු මිල අඩුකොට උද්ධමනය පාලනය කිරීමට වැඩපිළිවෙළක් සකස් කිරීම බව පැවසීය.වසර 1976දී වැඩ වර්ජනයකට දායකවීමෙන් අපේ වෘත්තීය සමිතියද එදා වැරැද්දක් කළ බව පෙන්වාදුන් දේවේන්ද්‍ර මහතා ඉන් පසුව බලයට පැමිණි එජාප රජය යටතේ දිගින්දිගටම සේවක අයිතීන් කප්පාදුවට පත්වූ බව පැවසීය.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා - අපේ සම්මේලනය එදා සිටම ‘දියවි දියවී’ යන සටන්පාඨයේ නොසිට සේවක අයිතීන් ලබාදෙන්නේ කෙසේද යන්න රජයට පෙන්වා දුන්නා.සමස්ත ඉන්දීය ප්‍රාන්ත රාජ්‍ය වෘත්තීය සමිති සම්මේලනයේ ප්‍රධාන ලේකම් සුභාෂ් ලම්භා ,ලංකා කම්කරු වෘත්තීය සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි, ඉන්දියානු බැංකු සේවක සංගමයේ ප්‍රදීප් කුමාර් බිස්වාෂ් ඇතුළු බංගලිදේශ්, නේපාල් යන රටවල වෘත්තීය සමිති නායකයින් සම්මේලනයේ 60 වෙනි සංවත්සරය ඇමතූ®හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090216</link>
    <topic>මියගිය කඩුවෙල නගර සභා සේවකයාගේ පවුලට නව නි‍ෙවසක්</topic>
    <author>සමන්ති මිරියගල්ල – කඩුවෙල සමූහ</author>
    <content>ට්‍රැක්ටර් රියදුරෙකු ලෙස සේවය කරමින් සිටියදී, පසුගියදා එම ට්‍රැක්ටර් රථයටම යටවී ජීවිතක්ෂයට පත්වූ කඩුවෙල මහනගර සභාවේ සේවකයකු වන නිමල් ෆොන්සේකා මහතාගේ බිරිය හා දරුවන් වෙනුවෙන් රු.ලක්ෂ 29ක් වටිනා නව නිවසක් පරිත්‍යාග කිරීම අගෝ. (30) දින බත්තරමුල්ල ටී. සී. වත්තේ දී, පළාත් ඇමැති උපාලි කොඩිකාර හා කඩුවෙල නගරාධිපති ජී. එච්. බුද්ධදාස මහත්වරුන්ගේ ප්‍රධානත්වයෙන් සිදුකෙරිණි.කඩුවෙල මහනගර සභාව, නගර සභා සේවකයින් හා පරිත්‍යාගශීලින්ගේ සහයෝගයෙන් යුතුව ‘සිරි පියස’ ව්‍යාපෘතිය යටතේ මහනගර සභා පොදු පහසුකම් භූමියක මේ නව නිවාස ඉදිකරන ලදී. ‘සිරි පියස’ විවෘත කරමින් උත්සව සභාව ඇමතූ නගරාධිපති ජී. එච්. බුද්ධදාස මහතා,කඩුවෙල මහනගර සභාවේ නගරාධිපති ජී. එච්. බුද්ධදාස මහතා,නිමල් පොන්සේකා කියන සේවකයා වසර 17 ක කාලයක් ප්‍රා.සභා හා නගර සභාවේ සේවය කළා. ආයතනයට ලැදිව කටයුතු කිරීමේ ප්‍රතිඵලයක් විදියට තමයි මේ නිවස ලබා දුන්නෙ. මේ සේවකයගේ අභිප්‍රාය වෙලා තිබුණේ ජීවත් වෙන්න නිවසක් හදා ගැනීමයි.තමන්ගෙම ඉඩමක් නැතුව කුලී නිවසක, දුගී පැල්පතක මේ මිනිස්සු ජීවත්වුණේ. නමුත් අපි මේ පවුල මහමඟට ඇද වැටෙන්න දෙන්නේ නෑ. නිමල් පොන්සේකා මිය ගිහින් දේහය තියා ගන්නවත් තැනක් තිබුණේ නෑ. අනුන්ගේ ගෙදරක අවමංගල්‍ය කටයුතු කළේ. අද මේ නව නිවස සියලු පහසුකම් ඇතුව හදලා ලුණු පොල්කට්ටේ ඉඳන් සියලු දේ ලබාදී තියෙනවා. මේ නිවස වරිපනම් බද්දෙන් පවා නිදහස් කළා. දරුවන් දෙදෙනාගේ අධ්‍යාපන කටයුතුවලටත් අපි උපකාර කරනවා. මේ අයගෙ හිසට සෙවණක් සලසන්න ලැබීම විශාල සතුටක්.පළාත් ඇමැති උපාලි කොඩිකාර, පළාත් සභා මන්ත්‍රී මහේෂ් අල්මේදා, නාගරික කොමසාරිස් ගාමිණී ගුණසේකර, සම්බන්ධීකරණ ලේකම් කීර්ති සිරිවර්ධන, නාගරික මන්ත්‍රී නිමල් සේනානායක මහත්වරුන් ද කතා කළහ.මේ අවස්ථාවට පළාත් සභා මන්ත්‍රී මේජර් ප්‍රදීප් උඳුගොඩ, නාගරික මන්ත්‍රීවරුන් වන ජී. ඒ. නීල් ශාන්ත, තුෂාර කුරේ, සුනෙත් අත්තිඩිය, රිචඩ් බාලසූරිය මහත්වරුන්, සම්බන්ධීකරණ ලේකම්, වසන්ත මායාදුන්න, ගයාන් ගුණසේකර, රොෂාන් කොළඹගේ හා සමෘද්ධි කළමනාකරුවන්, නගර සභා සේවකයින් සමෘද්ධි නිලධාරින් ඇතුළු පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090223</link>
    <topic>ආරක්ෂක කබා නැතිව මුහුදු යාම තහනම්</topic>
    <author>මාතර දිසා විශේෂ</author>
    <content>“ලබන වසරේ ජනවාරි මාසයේ සිට අනිවාර්යයෙන්ම ආරක්ෂිත කබා පැලඳින්නේ නැතිව මුහුදු යාම තහනම් කරනවා” යැයි ආපදා කළමනාකරණ ඇමැති මහින්ද අමරවීර මහතා පැවසීය.ඒ වැඩ පිළිවෙළ අපේ අමාත්‍යාංශයේ හා ධීවර අමාත්‍යාංශයේත් එක්ව ක්‍රියාත්මක කරනවා. මෙහි අරමුණ මුහුදු යන ධීවර කාර්මිකයන්ගේ ජීවිත ආරක්ෂාව පතා යැයි ආපදා කළමනාකරණ අමාත්‍යවරයා කීය.2011 සහ 2012 වර්ෂවල මාතර දිස්ත්‍රික්කයේ ප්‍රාදේශීය ලේකම් කොට්ඨාස හයක ගංවතුරෙන් හානියටපත් නිවාස (45)කට ආධාර ලබාදීම සඳහා මාතර දිස්ත්‍රික් ලේකම් කාර්යාලයේ ගාමිණී ජයසේකර ශ්‍රවණාගාරයේදී ඉකුත් (30) පැවති රැස්වීමක් අමතා එසේ පැවසූ අමාත්‍යවරයා වැඩිදුරටත් අදහස් දක්වමින් මෙසේද පැවසීය.පසුගිය කාලයේ වැලිගම අම්බලන්ගොඩ හා තවත් ප්‍රදේශවල මුහුදු ගිය ධීවර කාර්මිකයන්ගේ විපත් ගැන ජනාධිපතිතුමා පත්කළ කමිටු වාර්තාවේ ආරක්ෂිත කබා පැලඳ හිටියා නම් එවැනි ජීවිත හානි සිදු නොවන බව පෙන්වාදී තිබුණි.යතුරුපැදි ධාවනය කරන විට හෙල්මට් පැලඳීම වාහන ධාවනය කරනවිට බඳ පටි පැලැදීම වැනි ජනතාවට සුපුරුදු ආරක්ෂිත වැඩපිළිවෙළක් තමයි ආරක්ෂිත කබා පැලඳීම.ජනාධිපතිතුමා අපට පැවරී තිබෙන කාර්යයන් සීමා කරන්නේ නැහැ. ජනතා ශුභසිද්ධිය සඳහා නිරතුරුව ඕනෑම අමාත්‍යාංශයක් හා එක්ව කටයුතු කරන ලෙසයි අපට උපදෙස් දෙන්නේ. ආපදාවලින් සිදුවන විපත් හානිවලට ආධාර දෙනවාට වඩා ඒවා වලක්වා ගැනීමට විවිධ ව්‍යාපෘතිවලට වැය කරන මුදල් හොඳ ආයෝජනයක් ලෙසයි අප දකින්නේ.ඉදිරියේදී ආරක්ෂිත කබා ලබාදීමේ වැඩ පිළිවෙල අප ක්‍රියාත්මක කරනවා.ඒ වගේම මාතර දිසාව ඇතුළු සමස්ථ රට පුරා ගංවතුර නායයාම් ගැන වැඩි අවධානයක් යොමු කරනවා. මෑතභාගයේ මාතර දිසාවේ ගංවතුර හානි අඩුයි.ඒ අප අමාත්‍යාංශය ක්‍රියාත්මක කළ ව්‍යාපෘති එයට බලපෑවා.ගංවතුරට යට නොවන සුදුසු ස්ථානවල ජනතාව පදිංචිකිරීමටත් ශක්තිමත් නිවාස ඉදිකිරීම ගැනත් අවධානය යොමුවී තිබෙනවා.අපේ රටේ යුද ජයග්‍රහණය ගැන බටහිර සමහර රටවල් තුළ ඇත්තේ බරපතළ ඊර්ෂ්‍යාවක්. ඔවුන් කොටි ඩයස්පෝරාවට මුක්කු ගහනවා. අපේ රටටත් අරාබිකරයේ වසන්තය වගේ රටවල් කිහිපයකට සිදුකළ විනාශය සිදු කරන පිඹුරුපත් සකස් කරනවා.ශ්‍රී ලංකාවේ ජනතාව ඉන්නේ ජනාධිපතිතුමා සමඟයි. ඒ නිසා ඒ දේශද්‍රෝහී කුමන්ත්‍රණවලට ඉඩක් නැහැ.නවනීදන්පිල්ලේ නෝනා ආ එක ගැන විවිධ මත පළවෙනවා. අපට හංගන්න දෙයක් නැහැ. ඇය බොරුවලින් මුලාවෙලා. ඇයට යථාර්ථය පෙන්වා දෙන්නයි අපට අවශ්‍යය. ඔය කෑකෝ ගහන අයත් ගෙන්න ගන්න පුලුවන් නම් හොඳයි.ජනාධිපතිතුමා රටත් ජනතාවත් දිහා බලා සිටින බව ජනතාව හොඳින් දන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090224</link>
    <topic>වෛරය නසන්නැයි ආගමික නායක දේශනා එදාටත් වඩා අදට වැදගත්</topic>
    <author>ධනුෂ්ක ගොඩකුඹුර වාකරේ සිට</author>
    <content>වෛරය, ක්‍රෝධය අතහැර සාමයෙන්, සමඟියෙන් සහජීවනයෙන් ජීවත් විය යුතු යැයි අපේ සියලු ආගමික නායකයන් කළ දේශනා එදාටත් වඩා අදට වැදගත් බව ජනාධිපති මහින්ද රාජපක්ෂ මහතා පැවසීය.සියලු ජාති හා ආගම්වලට ගරු කිරීම අප සැමගේ වගකීම බව පැවසූ ජනාධිපතිවරයා අප සැම එක්ව අත්වැල් බැඳගෙන රට ගොඩනැගීමට කැප විය යුතු බවත් අවධාරණය කළේය.ජනාධිපතිවරයා මේ අදහස් පළ කළේ වාකරේ, ශාන්ත පීතර දේවස්ථානය විවෘත කිරීමේ අවස්ථාවට ඊයේ (01) එක්වෙමිනි.2004 වසරේ සුනාමි ව්‍යසනයෙන් සම්පූර්ණයෙන්ම පාහේ විනාශ වූ මෙම දේවස්ථානය ආගමික කටයුතු අමාත්‍යාංශයේ මැදිහත්වීමෙන් ප්‍රතිසංස්කරණය කර මෙසේ ජනතා අයිතියට පත් කෙරිණ.ත්‍රස්තවාදයෙන් මෙන්ම සුනාමියෙන් ද බැට කෑ වාකරේ ජනතාවගේ ජීවන තත්ත්වය වඩා උසස් කරමින් ඔවුන්ට අවශ්‍ය යටිතල පහසුකම් ලබා දීමට රජය ගෙන යන වැඩපිළිවෙළ යටතේ මෙම දේවස්ථානය නැවත ඉදි කරන ලදී.සුනාමියෙන් විනාශ වූ ජීවිත හැර අන් සියලු දේ ලබා දීමට රජය සමත්ව තිබෙන බව ප්‍රකාශ කළ ජනාධිපතිවරයා පන්සල්, කෝවිල්, පල්ලි සියල්ල ගොඩනැගීම යුතුකමක් සේ සළකා ඉටු කර තිබෙන බවත් ප්‍රකාශ කළේය. ආගමික පරිසරයකින් තොර සමාජයක් ගැන සිතන්නටවත් නොහැකි බවත් අනාගත පරපුර යහමඟ යැවීමේ වගකීම සියලු ආගමික නායකයන් සතු බවත් ජනාධිපතිවරයා පැවසීය.අපේ දරුවන් වැඩිහිටියන්ට, මාපියන්ට, ආගමික නායකයන්ට සළකන, සාරධර්ම සුරකින දරු පරපුරක් ලෙස ගොඩනැඟීම අප සියලුදෙනාගේ වගකීම බවත් ජනාධිපතිවරයා වැඩිදුරටත් ප්‍රකාශ කළේය. මඩකලපුව රදගුරු ජෝසප් පොන්නයියා හිමිපාණන් ඇතුළු පූජ්‍ය පක්ෂයත් නැගෙනහිර පළාත් මහ ඇමැති අබ්දුල් මජීඩ්, නියෝජ්‍ය ඇමැති එම්. එල්. ඒ. එම් හිස්බුල්ලා, පාර්ලිමේන්තු මන්ත්‍රී ඒ. එච්. එම්. අස්වර් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090225</link>
    <topic>එල්ටීටීඊ ප්‍රබල ක්‍රියාකාරීන් 2ක්චෙන්නායිවලදී අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සිදුවූ පිපිරීම් සම්බන්ධයෙන් සිදුකෙරෙන පරීක්ෂණවලට අනුව ප‍්‍රබල එල්ටීටීඊ. ක්‍රියාකාරින් දෙදෙනකු ඉන්දියාවේ චෙන්නායි නුවරදී අත්අඩංගුවට ගෙන ඇත.ඉන්දීය කියු බ්‍රාන්ච් පොලීසිය මඟින් මොවුන් දෙදෙනා අත්අඩංගුවට ගෙන තිබෙන අතර ඔවුන් 34 හැවිරිදි ශිවනේෂ්වරම් ඇලියස් නෙසාන් සහ 37 හැවිරිදි ගෝපි ඇලියස් මනෝහරන් නමැත්තන් බවට මූලික පරීක්ෂණ වලදී අනාවරණය කරගෙන තිබේ.ශිවනේෂ්වරම් ඇලියස් නෙසාන් නමැති ත්‍රස්තවාදියා එල්.ටී.ටී.ඊ. සංවිධානයට දේශපාලන සාමාජිකයන් බඳවා ගැනීමේ කටයුතුවල නිරත වී ඇති අතර ගෝපි මනෝහරන් නමැත්තා එල්.ටී.ටී.ඊ. සංවිධානයේ පුහුණුව ලැබූ අයකු බවට තොරතුරු ලැබී තිබේ.මේ ත්‍රස්තවාදීන් දෙදෙනා ප්‍රංශය තුළ එල්.ටී.ටී.ඊ. ක්‍රියාකාරකම් සිදුකර ඇතැයිද මූලික පරීක්ෂණවලදී අනාවරණය කරගෙන තිබෙන අතර ඔවුන් එල්.ටී.ටී.ඊ ය වෙනුවෙන් අරමුදල් රැස්කිරීමේ කටයුතුවලද නිරත වී ඇතැයි වාර්තා වෙයි.අත්අඩංගුවට ගත් එල්.ටී.ටී.ඊ. කි‍්‍රයාකාරින් දෙදෙනා ඉන්දියාවේ තිරුචි ප්‍රදේශයේ සැඟ වී සිය දේශපාලන කටයුතු සිදුකර ඇතැයි ඉන්දීය පොලිසිය ප්‍රකාශකර තිබේ.මොවුන් සම්බන්ධයෙන් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090226</link>
    <topic>නවනීදන් පිල්ලේ කළ ප්‍රකාශයමෙරට ජනතාවට කළ විශාල අගෞරවයක්</topic>
    <author>අසේල කුරුළුවංශ, ඉන්දික පොල්කොටුව හා නිහාල් ජයවර්ධන</author>
    <content>ශ්‍රී ලංකාව රජයේ ආදිපත්‍යයට යටවෙමින් තිබෙන රාජ්‍යයක් බවට නවනීදන් පිල්ලේ කළ ප්‍රකාශය මෙරට ජනතාවට කළ විශාල අගෞරවයක් බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.ව්‍යවස්ථානුකූලව ප්‍රජාතන්ත්‍රවාදී වටපිටාව අංගසම්පූර්ණව ක්‍රියාත්මක කැර තිබියදී ඇය රජයට මෙවැනි චෝදනාවක් එල්ල කිරීම තරයේ ප්‍රතික්ෂේප කරන බවද ඒ මහතා කීය.ජයේ ප්‍රවෘත්ති දෙපාර්තමේන්තුවේ මෙහෙයවීමෙන් දිස්ත්‍රික් සංවර්ධනයේදී ප්‍රාදේශීය මාධ්‍යවේදීයාගේ කාර්යභාරය මැයෙන් මහනුවර ඕක්රේ හෝටලයේදී ඊයේ (01) පැවැති වැඩමුළුවකදී ඇමැතිවරයා මේ බව ප්‍රකාශ කෙළේය.කිසියම් රජයක් රටක තම ආදිපත්‍යය පතුරුවන බවට පැහැදිලි ලෙස චෝදනා කිරීමට නම් එම රජය ව්‍යවස්ථාව උල්ලංඝනය කැරමින්, නියමිත කලට මැතිවරණ නොතියා සිටිය යුතු නමුත් වත්මන් රජය එම ප්‍රජාතන්ත්‍රවාදී අංග සියල්ල සම්පූර්ණ කැර තිබියදී පිල්ලේ මහත්මිය මෙවැනි චෝදනා එල්ල කිරීම තුළ ඔවුන් වෙනම න්‍යාය පත්‍රයකට කටයුතු කරන්නේද යන බරපතළ පැනය මෙරට ඕනෑම පුරවැසියකුට ඇතිවන බවද ඇමැතිවරයා කීවේය.ප්‍රභාකරන්ගේ යකඩ සපත්තුවට පෑගිලා යටත්වෙලා ඡන්දය දැමිය යුත්තේ කෙසේද එසේ නැත්නම් ඡන්දය දාන්න එළියට එන්නවත් බැරිව තිබ්බ යුගය අවසන් කරලා දැන් උතුරේ මැතිවරණයක් පවත්වන බවද හෙතෙම කීය.ප්‍රසිද්ධියේ ප්‍රකාශ නොකළාට පිල්ලේ මහත්මිය රාත්‍රී භෝජන සංග්‍රහයන්හිදී පැවැති පෞද්ගලික සාකච්ඡාවලදී ගතවූ වසර 04ක කාලය තුළ උතුරේ නැවත පදිංචි කිරීම, පුනරුත්ථාපනය ඇතුළු අංශයන්හි සිදුව තිබෙන ප්‍රගතිය ලෝකයේ වෙනත් කිසිදු රටක සිදුනොවුණු ආකාරයේ පුදුම සහගත එකක් බව පවසා තිබෙන බවද ඇමැතිවරයා අවධාරණය කළේය.එල්.ටී.ටී.ඊ. සංවිධානයට සම්බන්ධව ඝාතනයටම පුරුදු පුහුණුව සිටි තරුණයන් පුනරුත්ථාපනය කැර සමාජගත කිරීම ඇතුළු කරුණු ගණනාවක් ඇය නිල නොවන වශයෙන් පිළිගෙන තිබියදී ඇය රජය රටේ ආදිපත්‍යය පතුරුවන බවට කරන චෝදනාව මගින් ජනතාවට සාධාරණ සැකයක් ඇගේ ක්‍රියා කලාපය පිළිබඳව ඇතිවන බවද හෙතෙම කීය.යුදමය වශයෙන් ත්‍රස්තවාදය පරාජය වුවද මතවාදී වශයෙන් තවමත් එය පරාජය වී නොමැති බවත් යම් ප්‍රබල කණ්ඩායමක් එම මතවාදය ඉදිරියට ගෙන ඒමේ න්‍යාය පත්‍රයට අනුව කටයුතු කරනවාදෝ කියන සාධාරණ සැකය මතුවන බවද ඒ මහතා ප්‍රකාශ කළේය.උගත් පාඩම් කොමිෂන් වාර්තාවේ 50%කට වඩා රජය මේ වනවිට ක්‍රියාත්මක කැර තිබෙන බවත් කෙටිකාලීන, මධ්‍යකාලීන හා දීර්ඝකාලීන ලෙස මෙය ක්‍රියාත්මක කරන බවත් කී ඒ මහතා දීර්ඝ කාලීන වැඩපිළිවෙළ ක්‍රියාත්මක කිරීමට අවශ්‍ය ව්‍යවස්ථා සංශෝධන පවා පාර්ලිමේන්තුවට ගෙන ඒමට රජය ක්‍රියාකරමින් සිටින බවද අවධාරණය කළේය.උගත් පාඩම් වාර්තාව බයිබලයක් ලෙස අකුරක් නෑර පළවැනි අ යන්නේ සිට අවසානය තෙක් ක්‍රියාත්මක කරන්න කියලා නීතියක් නැතැයිද ඒ මහතා කීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, රජයේ ප්‍රවෘත්ති අධ්‍යක්ෂ වසන්ත ප්‍රියරාමනායක, මහනුවර දිස්ත්‍රික් මාධ්‍ය නිලධාරි තනුජ අබේසේකර මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090227</link>
    <topic>මුලතිව් නැවත පදිංචිකළ ධීවර ජනතාවගේ පහසුකම් නැංවීමට ජපානයෙන් ලක්ෂ 370ක්</topic>
    <author>මහින්ද අලුත්ගෙදර</author>
    <content>මුලතිව් දිස්ත්‍රික්කයේ නැවත පදිංචිකළ ධීවර ජනතාවගේ පහසුකම් නැංවීම සහ ජීවනෝපාය සංවර්ධන වැඩසටහන් වෙනුවෙන් රුපියල් ලක්ෂ 370 ක (අමෙරිකානු ඩොලර් 283,432) ආධාරයක් ශ්‍රී ලංකාවට ලබාදීමට ජපාන රජය තීරණය කරයි.ජපානයේ Pacific Asia Resource Center Interpeople's Cooperation (PARCIC) නමැති රාජ්‍ය නොවන සංවිධානය මඟින් මේ ව්‍යාපෘතිය ක්‍රියාත්මක කරන අතර එය අදියර දෙකක් යටතේ ක්‍රියාත්මක බව ශ්‍රී ලංකාවේ ජපාන තානාපති කාර්යාලය පවසයි..මේ සඳහාවන ගිවිසුමට අත්සන් කිරීම ශ්‍රී ලංකාවේ ජපාන තානාපති නිල නිවෙසේදී සිදුකෙරුණු අතර ශ්‍රී ලංකාවේ ජපාන තානාපති නොබුහිතෝ හොබෝ මහතා සහ ජපාන (PARCIC) සංවිධානයේ ව්‍යාපෘති සම්බන්ධීකාරක ෆුමි ඉතෝ මහත්මිය ඊට අත්සන් කළහ. මේ ව්‍යාපෘතිය අදියර දෙකක් යටතේ ක්‍රියාත්මක කිරීමට නියමිත අතර අධ්‍යාපනය, භාෂා දියුණුව, පෙර පාසල් දියුණුව ආදියද ඊට ඇතුළත් බවද මෙය මුලතිවු දිස්ත්‍රික්කයේ කොකුතොඩුවායි, කරුනාඩුකෙනි, කෝකිලායි, මෙරිටයිම්පත්තු ප්‍රාදේශීය ලේකම් කොට්ඨාස ආවරණය කරමින් ක්‍රියාත්මක කරන බවද ශ්‍රී ලංකාවේ ජපාන තානාපති කාර්යාලය පවසයි.පසුගිය 2004 වසරේ සිට (PARCIC) සංවිධානය උතුරේ සංවර්ධනය සහ ජීවනෝපාය වැඩිදියුණු කිරීමේ කටයුතු වෙනුවෙන් ආරම්භකර තිබෙන අතර එම සංවිධානය මඟින් මේ වසරේ මුල් මාස හයක කාලයේදී මුලතිවු දිස්ත්‍රික්කයේ නළ ළිං 18ක් ඉදිකළ බවද එය ඒ ඒ ප්‍රදේශයන්හි ජනතාවගේ අවශ්‍යතා වෙන්වෙන් අතිශය වැදගත් බවද එම තානාපති කාර්යාලය කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=n13090228</link>
    <topic>ව්‍යාජ ක්‍රෙඩිට් කාඩ්වලින් මුදල් ලබා ගත්ශ්‍රී ලාංකිකයෝ 2ක් ඉන්දියාවේ දී දැලේ</topic>
    <author>මහින්ද අලුත්ගෙදර</author>
    <content>ව්‍යාජ ක්‍රෙඩිට් කාඩ්පත් යොදා ගනිමින් මුදල් සහ භාණ්ඩ ලබා ගැනීමේ ජාවාරමක නිරතව සිටි ශ්‍රී ලාංකිකයන් දෙදෙනෙකු ඉන්දියාවේදී අත්අඩංගුවට ගෙන ඇත.ඒ අනුව ව්‍යාජ ක්‍රෙඩිට්කාඩ් උපයෝගී කරගෙන දකුණු ඉන්දියාවේ චෙන්නායි නුවර පිහිටි කඩ සාප්පු වලින් සුඛෝපභෝගී භාණ්ඩ මිලට ගනිමින් සිටියදී ඔවුන් දෙදෙනා චෙන්නායි පොලීසිය මඟින් අත්අඩංගුවට ගෙන තිබෙන අතර ඔවුන් මහේන්ද්‍ර කරුණාකරන් (50) සහ අශ්වින් විනෝද් කුමාර් (30) යනුවෙන් හදුනාගෙන ඇතැයි වාර්තා වෙයි.මොවුන් දෙදෙනා අත්අඩංගුවට ගන්නා අවස්ථාවේදී ව්‍යාජ ක්‍රෙඩ්ට් කාඩ්පත් 50 ක්, ලැප්ටොප් පරිගණකයක් සහ ක්‍රෙඩිට් කාඩ් දත්ත ඇතුළු කිරීමේ යන්ත්‍රයක් ඔවුන් සතුව තිබී පොලීසිය විසින් සොයාගෙන තිබේ.දොළොස් වසරකට පෙර ඉන්දියාවට පැමිණි මේ ශ්‍රී ලාංකිකයන් දෙදෙනා බැංගලෝර් හා චෙන්නායි කඩ සාප්පුවලින් ගත් භාණ්ඩ අඩු මිලට විකුණා තිබෙන අතර ඉන්දීය රුපියල් ලක්ෂ 10 ක පමණ මුදලක් ව්‍යාජ ක්‍රෙඩිට් කාඩ්පත් මඟින් වංචාකර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r13090211</link>
    <topic>ඇමැති මර්වින්කාලි කෝවිලට යයි</topic>
    <author/>
    <content>හලාවත මුන්නේශ්වරම් ශ්‍රී භද්‍රකාලි කෝවිලෙහි බිලි පූජා සඳහා සිදු කෙරෙන සත්ත්ව ඝාතන වැළැක්වීමට පියවර ගන්නා ලෙස අධිකරණය විසින් නියෝග කිරීමෙන් අනතුරුව මහජන සම්බන්ධතා ඇමැති මර්වින් සිල්වා මහතා මුන්නේශ්වරම් දේවාලයේ ආගමික වතාවත් සඳහා සහභාගිවිමට පැමිණියේය.එම අවස්ථාවේ බිලි පූජාව සඳහා රැගෙන විත් තිබූ කුකුළන් දෙදෙනකු ඇමැතිවරයා විසින් නිදහස් කළේය.මින්පසු කෝවිලට සතුන් රැගෙන නොඑන ලෙසට කෝවිලේ ප්‍රධාන පූජකතුමාට දැනුම් දුන් අතර, කෝවිලෙහි නඩත්තු කටයුතු සඳහා රුපියල් ලක්ෂයක මුදලක් ලබා දෙන බව ද ඇමැතිවරයා කියා සිටියේය. ඡායාරූප- මිහිර විජේසේකර මාරවිල සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309021</link>
    <topic>පළාත් සභා රෝහල්වලහෙදි හිඟය උග්‍රයි</topic>
    <author>සබරගමුව සමූහ</author>
    <content>කෑගල්ල දිස්ත්‍රික්කයේ පළාත් සභා රෝහල්වල උග්‍ර හෙදි හිඟයක් පවතින බව සමස්ත ලංකා හෙද සංගමයේ කෑගල්ල දිස්ත්‍රික් ලේකම් නිමල් රූපසිංහ මහතා පවසයි.වරකාපොළ උදුගොඩ, හෙම්මාතගම, කිතුල්ගල, අරණායක, අමිතිරිගල යන රෝහල්වල මේ හෙද හිඟය වැඩි වශයෙන් දක්නට ලැබෙන අතර බොහෝවිට රෝගී සත්කාරක කටයුතු සඳහා නුපුහුණු සේවක පිරිස් යෙදවීමට සිදුවන බවද පැවසේ.මීට අමතරව මේ දිනවල කෑගල්ල දිස්ත්‍රික්කයේ 2014 දැයට කිරුළ වැඩසටහන් වෙනුවෙන් පැවැත්වෙන ජංගම සේවාවන්හි සෞඛ්‍ය සායන සඳහා විශාල පිරිසක් පැමිණෙන බවත් ඒ සඳහා ද ප්‍රමාණවත් වෛද්‍ය කාර්ය මණ්ඩල සැපයීමට අපහසුවීම ප්‍රමාණවත් ප්‍රවාහන පහසුකම් නොමැතිවීම ගැටලු බවත් සෞඛ්‍ය සේවා අධ්‍යක්ෂ (කෑගල්ල) වෛද්‍ය ගාමිණී සෙනෙවිරත්න මහතා කෑගල්ල දිස්ත්‍රික් සම්බන්ධීකරණ කමිටු රැස්වීමේදී පැවැසීය.සබරගමුව පළාතට වෛද්‍යවරු 133ක හිඟයක් පවතින බවත්, සබරගමුව ප්‍රධාන ඇමැතිතුමාගේ අනුග්‍රහය මත අලුත්වැඩියා කරන ලද ගිලන් රථ දෙකක් මේ ජංගම සේවා සඳහා යොදා ගනිමින් ඉතා අපහසුවෙන් එම සේවාව මහජනතාව වෙනුවෙන් පවත්වාගෙන යන බවත් ඒ මහතා කීය.සබරගමුව පළාතේ හෙදි හිඟයට පිළියමක් ලෙසත් කෑගල්ල දිස්ත්‍රික්කයේ ප්‍රධාන නගරයට ආසන්න හෙදි විදුහලක් පිහිටුවීමට සුදුසු ඉඩමක් සපයාදීම පිළිබඳවද කෑගල්ල දිස්ත්‍රික් කමිටු රැස්වීමේදී සාකච්ඡාවට ගැණුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309022</link>
    <topic>බලාගෙනයි! පාර ලිස්සනවාගමන ප්‍රවේසමෙන්</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>පමුණුගම උස්වැටකෙයියාව මාර්ගයේ කිලෝමීටර් අටක් චීන සමාගමක් මඟින් කොන්ක්‍රීට් කර ඇතත් එම මාර්ගයේ ලිස්සන සුළු නිසා අනතුරු රැසක් සිදු වී තිබේ. ඒ අතර ජීවිත හානි 02ක්ද වාර්තා වේ.මෙයට ප්‍රධාන හේතුව වී ඇත්තේ මේ කිලෝමීටර් අටම ලිස්සන සුළු වීමයි. එබැවින් මේ මාර්ගය ඉක්මනින් කාපට් කර දෙන්නැයි අවට ජනතාව අදාළ බලධාරින්ගෙන් ඉල්ලා සිටිති.මේ මාර්ගය ලිස්සන සුළු නිසා සැමතැනම අනතුරු සහිත දැන්වීම් සවිකර තිබුනත් වැසි දිනවලදී මෙහි තත්වය ඉතා අවදානම්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309023</link>
    <topic>කළුතර හරිතාගාර 400ක් සාර්ථකව</topic>
    <author>එච්. එල්. සුනිල් ශාන්ත කළුතර මධ්‍යම විශේෂ</author>
    <content>ආර්ථික සංවර්ධන අමාත්‍යාංශයේ “දිවිනැඟුම” ප්‍රජා සංවර්ධන වැඩසටහන යටතේ කෘෂිකර්ම දොපාර්තමේන්තුව විසින් දිවයින පුරා ක්‍රියාත්මක කරන ලද “හරිතාගාර” කළුතර දිස්ත්‍රික්කයේ ඉතා සාර්ථකව ක්‍රියාත්මක වන බව කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරී ඩබ්ලියු. ශාන්තප්‍රිය මහතා “දිනමිණ”ට පැවසීය.එමෙන්ම දැනට අක්‍රිය තත්ත්වයේ පවතින සියලුම හරිතාගාර ද යළි ක්‍රියාත්මක කොට, ඒවායින් වාණිජමය ප්‍රයෝජනයක් ගත හැකි තත්ත්වයට පත් කරන ලෙසද කළුතර මහ දිසාපති චන්දන ජයලාල් මහතා අදාළ අංශ වෙත උපදෙස් දී ඇතැයි කළුතර දිස්ත්‍රික් මාධ්‍ය මධ්‍යස්ථානයේ ප්‍රවෘත්ති නිලධාරීවරයා පවසයි.දැනට කළුතර දිස්ත්‍රික්කය පූරා ඉතා සාර්ථකව ක්‍රියාත්මක වන හරිතාගාර 400කට වැඩි සංඛ්‍යාවක් ඇති අතර ඉන් 59ක් පමණ, ගොවීන්ගේ විවිධ වූ ගැටලු නිසා අක්‍රිය තත්ත්වයේ පවතී.මේ හරිතාගාරවල කටයුතු කරන පාර්ශවකරුවන් හා නිලධාරීන් කැඳවා පවතින ගැටලු පිළිබඳව කරුණු සාකච්ඡා කරණ ලෙස ද කළුතර දිසා ලේකම් යූ. ඩී. චන්දන ජයලාල් මහතා උපදෙස් දී ඇත.හරිතාගාර පිළිබඳව කිසියම් ගැටලුවක් ඇත්නම් ඒවා තමාට දැනුම්දෙන ලෙස ද දිසා ලේකම් ජයලාල් මහතා දැනුම් දී ඇත.කළුතර දිස්ත්‍රික්කයේ ක්‍රියාත්මක වන හරිතාගාරවල වර්තමාන තත්ත්වය පිළිබඳව කරුණු විමසා බැලීමේ නිරීක්ෂණ චාරිකාවකින් අනතුරුව ඒ මහතා මෙම තීරණයට එළඹ තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309024</link>
    <topic>දේශීය වී වර්ගප්‍රචලිත කිරීමේ වෑයමක්</topic>
    <author>හංවැල්ල සමූහධර්මසිරි විජේරත්න</author>
    <content>දේශීය වී වර්ග ප්‍රචලිත කිරීම හා ඒවා මතු පරපුර වෙනුවෙන් සුරැකිව තබාගැනීමේ අරමුණින් ගොවි ජනතාව දැනුවත් කිරීමේ ප්‍රායීගික වැඩසටහනක් හෝමාගම ප්‍රාදේශීය ලේකම් කාර්යාලීය කෘෂිකර්ම අංශයේ මෙහෙයවීමෙන් පසුගියදා පනාගොඩ කපුරුගොඩ වෙල්යායේ දී පැවැත්විණි.එම වෙල්යායේ වගාකර තිබෙන ‘ මසුරන්’ නමැති නව වී වර්ගය පිළිබඳව දේශීය බීජ හා කෘෂි සම්පත් සුරැකීමේ සම්මේලනයේ ලේකම් ඩබ්ලිව්. කේ. සුගතදාස මහතා ගොවි ජනතාව දැනුවත් කළේ්ය.රසායනික පොහොර කිසිවක් යොදා නොගෙන සාර්ථකව වගා කළ හැකි ‘ මුරුංගකායන්’ බෙහෙත් හීනටි, මසුරන් වැනි දේශීය වී වර්ග රැසක් ජනතාවට හඳුන්වා දීමද මෙහි දී සිදුකෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309025</link>
    <topic>ජපන් සිහින පෙන්වාලක්‍ෂ 35කට විදලා</topic>
    <author>ගම්පහ මධ්‍යම සමූහ – පී. ඒ. ඔලිවර් පෙරේරා</author>
    <content>නීති විරෝධි ලෙස පුද්ගලයන් ජපන් රටට යවන බවට පොරොන්දු වී පුද්ගලයන් 5 දෙනකුගෙන් රුපියල් ලක්‍ෂ 35 ක් වංචා සහගතව ලබාගෙන එම පොරොන්දුව ඉටු නොකර මඟහැර සිටි රාගම ප්‍රදේශයේ පෞද්ගලික පන්ති පවත්වාගෙන ගිය කාන්තාවක් ගම්පහ පොලිසියේ විශේෂ වංචා විමර්ශන අංශය විසින් අත්අඩංගුවට ගෙන ඇත.මේ සැකකාරිය ගම්පහ අස්ගිරිය ප්‍රදේශයේ රථවාහන විකුණන ස්ථානයකදී එක් අයකුගෙන් රුපියල් ලක්‍ෂ 7 බැගින් පස්දෙනකුගෙන් රුපියල් ලක්‍ෂ 35 ක් ලබාගෙන මාස 3 ක් ඇතුළත ජපානයට යවන බව ද නොහැකි වුණොත් මුදල් ආපසු ලබාදෙන බව ද පවසා පොරොන්දු වී එම පොරොන්දුව ඉටු නොකිරීම නිසා අක්‍රීය ගිණුමකින් අගරු චෙක්පත් තමන්ට ලබා දී රැවටූ බවට මේ වංචාවට හසුවූ 5 දෙනා පොලිසියට පැමිණිලි කර තිබේ.සැකකාරිය අත්අඩංගුවට ගෙන මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බාරේ තබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309026</link>
    <topic>පරිගණක පුහුණුව අවසන් කළ කළුතර රාජ්‍ය නිලධාරීන්ට සහතික</topic>
    <author>කළුතර මධ්‍යම සමූහ</author>
    <content>දේශපාලනඥයන් වන අය නඩත්තු වන්නේ මහ ජනතාවගේ බදු මුදලින් බවත් අප අපේ සේවය හරිහැටි ඉටුකරනවා යැයි හදවතට තට්ටුකර ඇසිය යුතු බවත් රාජ්‍ය සම්පත් කළමනාකරණ ඇමැති නවීන් දිසානායක මහතා කළුතර දී කීවේය.ඇමැතිවරයා එසේ කීවේ පරිගණක පුහුණුව අවසන් කළ කළුතර දිස්ත්‍රක්කයේ රාජ්‍ය නිලධාරීන් 217 දෙනකුට සහතිකපත් පිරිනැමීම සඳහා කළුතර දිසා ලේකම් කාර්යාලයීය නව ශ්‍රවණාගාරයේ දී උත්සව සභාව අමතමිනි.කළුතර දිසා ලේකම් කාර්යාලයේ පුහුණු ඒකකය මඟින් මෙම වැඩසටහන ක්‍රියාත්මක කර තිබිණි.මෙහිදී අමැතිවරයා මෙසේ ද කීය.කළුතර දිස්ත්‍රික්කයේ අප මාතෘ භූමියේ ආර්ථික කේන්ද්‍රස්ථානයක්, ලලිත් ඇතුලත්මුදලි වැනි ජාතික නායකයින් බිහි වුණේ් මේ දිස්ත්‍රික්කයෙන්. මේ පුහුණු කිරීම් සඳහා රුපියල් මිලියන 4.7ක මුදලක් අප ලබා දී තිබෙනවා. අතිගරු ජනාධිපතිතුමා තුළ රාජ්‍ය සේවකයන් කෙරෙහි විශාල විශ්වාසයක් තිබෙනවා. රාජ්‍ය සේවය කප්පාදු කිරීමට එතුමා ඉඩ දෙන්නේ නැහැ.පසුගිය කාලය ඇතුළත උපාධිධාරීන් පනස්දහසකට වඩා රාජ්‍ය සේවයට බඳවාගෙන තිබෙනවා. මේ ක්‍රමය උපරිම වශයෙන් ලබාදීමේ යුතුකමක් තිබෙනවා. රාජ්‍ය සේවයේ 80%ක්ම හොඳීන් රාජකාරී කළත් සමහර නිලධාරීන් ගැන නරක තොරතුරු අසන්නට ලැබෙනවා. අප නිරතුරුවම ඉගෙන ගත යුතුයි. හැම දෙනාටම ඒ හැකියාව තිබෙනවා. අද රාජ්‍ය සේවයේ ඉන්න වැඩි දෙනා කාන්තාවන්.වේලාවට වැඩ කිරීම, ජනතාව සමඟ හිතවත්වීම හා සම්මත රාමුව තුළ වැඩ කිරීම ආදී සරල දේ අප කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309027</link>
    <topic>මූලික රෝහලේ ගිලන් රථ 2ක් ලෙඩින්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ මූලික රෝහලේ ඇති ගිලන් රථ තුනෙන් දෙකක් අක්‍රීය වී ඇති බැවින් රෝගීන් මහත් අපහසුතාවට පත්වී ඇතැයි හොරණ නාගරික මන්ත්‍රී රොෂාන් කුරුප්පු මහතා පවසයි.ගිලන් රථ සේවාව තුනෙන් එකට බැසීම හේතුවෙන් රෝගීන්ට පෞද්ගලික අංශයේ ගිලන් රථ සේවය ලබා ගැනීමට සිදුවීමෙන් අධික ගාස්තුවක් දරන්නට සිදුවී තිබේ.එසේම මේ රෝහලේ නොමේරූ ළදරු ඒකකය විටින් විට අක්‍රීයවීමද බරපතළ ගැටලුවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309028</link>
    <topic>කොටි හිතවාදීන්ගේ අභියෝගවලටරජය අති සාර්ථකව මුහුණ දෙනවා</topic>
    <author>එල්. පී. තිලකරත්නපොල්ගහවෙල සමූහ</author>
    <content>ශ්‍රී ලංකාවේ ප්‍රගතිශීලී ජනතාව ජනපති මහින්ද රාජපක්‍ෂ මහතා සමඟ තවදුරටත් සිටින බව ජාත්‍යන්තරයට පෙන්වා දීමට හැකි මට්ටමේ ඉහළ මැතිවරණ ජයග්‍රහණයක් වයඹ පළාතෙන් ලබාදීම සැමගේ යුතුකමක් විය යුතු බව විදේශ ඇමැති මහාචාර්ය ජී. එල්. පීරිස් මහතා පැවැසීය.ඒ මහතා මෙසේ පැවැසුවේ එක්සත් ජනතා නිදහස් සන්ධානයේ වයඹ මැතිවරණ ජයග්‍රහණය වෙනුවෙන් දොඩන්ගස්ලන්ද, රිදීගම නගරයේ පැවැති ජනහමුවක් අමතමින්ය.ඇමැතිවරයා මෙසේ ද කීය.ජනපති මහින්ද රාජපක්‍ෂ මහතාගේ මඟපෙන්වීම හා නායකත්වය යටතේ ශශ්‍රී ලංකාවේ තිබූ තිස් අවුරුදු දරුණු යුද්ධය අවසන් කරනු ලැබුවා. එහෙත් යුද්ධය අවසන් වුවත්, ඒ තුළින් ගොඩනැඟී ඇති අභියෝග අවසන් නැහැ. විදේශගත ඇතැම් ඊළාම්වාදීන් ඔවුන්ගේ අරමුණු ඉටුකර ගැනීම සඳහා අතිශය දරුණු බොරු ප්‍රචාරය කරනවා.ඔවුන් උත්සාහ කරන්නේ ශශ්‍රී ලංකාවේ සංවර්ධනය වී ඇති සංචාරක ව්‍යාපාරය හා විදේශ ආයෝජන අඩපණ කිරීමටයි. එහෙත් රජයක් විදිහට මේවාට අති සාර්ථකව මුහුණ දෙමිනුයි සිටින්නේ.වයඹ පළාත් මැතිවරණයේදී ශශ්‍රී ලංකාවේ සියලු ජනතාව ජනපතිතුමා සමඟ සිටින බව ජාත්‍යන්තරයට දැනෙන අයුරින් අති විශිෂ්ට ජයග්‍රහණයක් සන්ධානයට ලබාදීම සැමගේ යුතුකමක් ලෙස සලකනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r1309029</link>
    <topic>පොදු ප්‍රශ්නවලට විසඳුම් ලබා දෙමින්මනුෂ්‍යත්වයෙන් කටයුතු කරන්න</topic>
    <author>ගිනිගත්හේන විශේෂ – ජී. ඒ. ගුණසේන</author>
    <content>ඉදිරි පළාත් සභා මැතිවරණයේදී බුලත් කොළය ලකුණට ඡන්දය ලබා දී එක්සත් ජනතා නිදහස් සන්ධානය ජයග්‍රහණය කරවීම රට සංවර්ධනය කරමින් පවතින වර්තමාන රජයට ශක්තියක් වෙන බව ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පැවැසීය.ඒ මහතා එසේ සඳහන් කෙළේ පසුගියදා මස්කෙළිය මැතිවරණ බල ප්‍රදේශයට අයත් අඹගමුවේදී පැවැති මධ්‍යම පළාත් සභා මැතිවරණ රැලියකදීය.නුවරඑළිය දිස්ත්‍රික් එ. ජ. නි. ස. අපේක්‍ෂක හෙළප්‍රිය දර්ශන නන්දරාජා මහතාට ආධාර පිණිස එම ජන රැලිය පැවැත්විණි.ඇමැතිවරයා මෙසේ ද කීය.රජය මඟින් පළාත් සභා සඳහා රුපියල් කෝටි ගණන් මුදල් ලබා දෙනවා. පළාත් සභා එම මූල්‍ය ප්‍රතිපාදන එම පළාත් සංවර්ධනය කිරීම සඳහා යෙදවිය යුතුයි.පසුගිය කාලයේදී මස්කෙළිය ආසනයෙන් එ. ජ. නි. ස. මන්ත්‍රීවරයකු මධ්‍යම පළාත් සභාවට පත් නොවීම එම කොට්ඨාසයේ සංවර්ධනයට බාධකයක් වී තිබුණා. ඉදිරියේදී එම තත්ත්වය වළක්වා මස්කෙළිය මැතිවරණ බල ප්‍රදේශයේ මධ්‍යම පළාත් සභාව මගින් සංවර්ධනයක් කර ගැනීමට නම් එම කොට්ඨාසයෙන් එ. ජ. නි. ස. මන්ත්‍රීවරයකු මධ්‍යම පළාත් සභාවට පත්කර ගත යුතු වෙනවා.ඒ නිසාම තමයි අප මහජන එක්සත් පෙරමුණ මගින් නුවරඑළිය දිස්ත්‍රික්කයේ මස්කෙළිය ආසනයෙන් මෙවර මධ්‍යම පළාත් සභා මැතිවරණය සඳහා එ. ජ. නි. ස. අපේක්‍ෂකයෙක් ලෙස හෙළප්‍රිය දර්ශන නන්දරාජ මහතා ඉදිරිපත් කර තිබෙන්නේ.ශ්‍රී ලංකා නිදහස් පක්‍ෂය, මහජන එක්සත් පෙරමුණ, ජාතික නිදහස් පෙරමුණ මෙන්ම ලංකා කම්කරු කොංග්‍රසය යන පක්‍ෂ එකතුවෙන් තමයි එක්සත් ජනතා නිදහස් සන්ධානය සෑදී තිබෙන්නේ. එම එක්සත් ජනතා නිදහස් සන්ධාන රජය දියත් කර තිබෙන සංවර්ධන වැඩපිළිවෙළ අඛණ්ඩව කරගෙන යාමට රජයට ශක්තියක් ලබාදීමට ඉදිරි පළාත් සභා මැතිවරණවලින් එක්සත් ජනතා නිදහස් සන්ධානය බලයට පත් කළ යුත්තේ.වතු හා ගම්මාන රැසකින් සමන්විත මස්කෙළිය ආසනයේ ජනතාවගේ පොදු ප්‍රශ්නවලට විසඳුම් ලබාදෙමින් එම ප්‍රදේශය සංවර්ධනය කිරීමට අප එක්සත්ව හා මනුෂ්‍යත්වයෙන් යුතුව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=r13090210</link>
    <topic>සාමකාමී මැතිවරණයකටමහනුවර සුදානම්</topic>
    <author>මහනුවර සංචාරක – ගාමිණී සමරනායක</author>
    <content>මධ්‍යම පළාතේ මහනුවර දිසාවේ සාමකාමී මැතිවරණයක් පැවැත්වීමට සියලු කටයුතු සම්පාදනය කර ඇතැයි සහකාර මැතිවරණ කොමසාරිස් හා මහනුවර දිසා ලේකම් ගාමිණී සෙනෙවිරත්න මහතා පවසයි.දැනට දිස්ත්‍රික් ලේකම් කාර්යාලය මඟින් අදියර දෙකක් යටතේ ප්‍රධාන ගණන් කිරීමේ නිලධාරින් දැනුම්වත් කිරීමේ කටයුතු සිදුකර ඇති බවත්, මැතිවරණයට ඉදිරිපත් වී සිටින සෑම අපේක්ෂකයෙක්ම දැනුවත් කර ඇති බවත් ඒ මහතා පැවැසීය.මැතිවරණ නීති උල්ලංඝනය කිරීම වැළැක්වීම සඳහා පොලිසියෙන් උපරිම සහයෝගයක් ලැබෙන බවත් දිස්ත්‍රික් ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309021</link>
    <topic>ශ්‍රී ලංකා රගර් පිල මැලේසියාවේ දී වාර්තා පොත අලුත් කරයි</topic>
    <author/>
    <content>ආසියානු සත් සාමාජික රගර් තරග ඉතිහාසයේ ප්‍රබල රටවල් රැසක් අබිබවා පළමු වරට සිවුවැනි ස්ථානය අත්කර ගැනීමට ශ්‍රී ලංකාව සමත්විය. මැලේසියාවේ ක්වාලාලම්පූර් නුවර පෙටලිං ජයා ක්‍රීඩාංගණයේ ඊයේ (1) නිමාව දුටු ආසියානු සත් සාමාජික රගර් තරගමාලාවේ පළමුවැන්න වූ මැලේසියනු සෙවන්ස් තරගාවලියේ කුසලාන තරග වටයේ අවසන් පූර්ව තරගයට සුදුසුකම් ලබමින් ශ්‍රී ලංකාව මේ දස්කම දැක්වීය.ශ්‍රී ලංකාව ආසියානු රගර් පිටියේ කුසලාන වටයේ අවසන් පූර්ව තරගයට පිවිසි පළමු අවස්ථාව මෙය විය. එම තරගයේ දී ශ්‍රී ලංකාව ආසියාවේ අංක එකේ කණ්ඩායම වන හොංකොං පිල හමුවේ ලකුණු 29 -12කින් පරාජයට පත්විය.තරගයේ පළමු භාගයේ දී සාර්ථක උත්සාහක දිනුම් දෙකක් වාර්තා කිරීමට නායක ෆසීල් මරිජා හා ශ්‍රීනාත් සූරියබණ්ඩාර සමත්වූවත් දෙවැනි භාගයේ දී වඩාත් ආරක්ෂාකාරී ලෙස තරගයට අවතීරණ වූ හොංකොං පිල උත්සාහක දිනුම් තුනක් වාර්තා කරමින් තරගයේ ජය අත්කර ගත්තේය. පළමු භාගය නිමාවනවිට ලකුණු 12-14කින් ශ්‍රී ලංකාව පසුපසින් සිටියේය.තරගාවලියේ තුන්වැනි ස්ථානය සඳහා ශ්‍රී ලංකාව තරග වැදුනේ කොරියාව සමගයි. එහිදී ලකුණු 10-15ක් ලෙස ශ්‍රී ලංකා පිල පරාජයට පත්විණි. වඩාත් තියුණු මුහුණුවරක් ගත් එම තරගයේ පළමු භාගය නිමාවට පත්වූයේ ශ්‍රී ලංකාව ලකුණු 10 -5ක් ලෙස පෙරමුණ ගනිමින්ය.එහෙත් දෙවැනි භාගයේ දී දැඩි ආක්‍රමණශීලී තරග රටාවක නිරත වූ කොරියානු ක්‍රීඩකයන් උත්සාහක දිනුම් දෙකක් වාර්තා කරමින් ජය අත්කර ගත්තේය.ශ්‍රී ලංකාව උත්සාහක දිනුම් දෙකක් වාර්තා කළේය. පළමු උත්සාහක දිනුම නායක මරිජා රැස්කළ අතර දෙවැනි උත්සාහක දිනුම වාර්තා කරනු ලැබුවේ සූරියබණ්ඩාර විසිනි. ඒ උත්සාහක දිනුමත් සමග මෙවර තරගාවලියේ සූරියබණ්ඩාර වාර්තා කළ උත්සාහක දිනුම් සංඛ්‍යාව 5ක් විය. ආසියාවේ සත් සාමාජික රටවල් අතර තුන්වැනි තැන අත්කර ගැනීමට ශ්‍රී ලංකා ක්‍රීඩකයන් දැඩි සටනක නිරතවූ බවත්, ඇතැම් ක්‍රීඩකයන්ට ආබාධ සහිතව තරගයට සහභාගිවීමට සිදුවූ බවත් කොරියාව සමග පැවැති තරගයෙන් පසුව ශ්‍රී ලංකා පිලේ පුහුණුකරු නිලූෆර් ඉබ්‍රාහිම් ‘දිනමිණ’ට පැවැසීය.‘කොහොමවුණත් අපේ ක්‍රීඩකයෝ හොඳ තරගයක් දුන්නා. ආබාධවලට ලක්වුණු ක්‍රීඩකයන්ට ආදේශ කරන්න ක්‍රීඩකයන් අඩුවීමයි ප්‍රශ්නය වුණේ. සමස්තයක් වශයෙන් ගත්තාම තරගාවලිය පුරාම අපි හොඳින් ක්‍රීඩා කළා. විශේෂයෙන් ශ්‍රිනාත් සූරියබණ්ඩාර, නායක ෆසීල් මරිජා ඉතා හොඳින් දස්කම් අතරේ සිටියා. මම හිතන්නේ ආසියානු තරගමාලාවේ මීළඟ තරගාවලි තුළ දී කුසලාන තරග වටයේ අවසන් මහා තරගයට සුදුසුකම් ලබන්න අපේ ක්‍රීඩකයන්ට හැකිවේවි’ නිලූෆර් සඳහන් කළේය.ශ්‍රී ලංකාව කුසලාන තරග වටයේ අවසන් පූර්ව තරගයට පිවිසුණේ ඊයේ උදෑසන පැවැති කුසලාන තරග වටයේ මැලේසියාවට එරෙහි අර්ධ අවසන් පූර්ව තරගයෙන් ලකුණු 29-10ක විශිෂ්ට ජයක් වාර්තා කරමිනි. ආසියානු සත් සාමාජික රගර් තරගාවලියක කුසලාන වටයේ අවසන් පූර්ව තරග වටයට ශ්‍රී ලංකාව පිවිසි පළමු අවස්ථාව මෙය වීම විශේෂ සිදුවීමකි. තරගයේ පළමු භාගය නිමාවන විට ලකුණු 12 -5ක් ලෙස ඉදිරියෙන් සිටි ශ්‍රී ලංකාව ගෝල් 2ක් හා උත්සාහක දිනුම් 3ක් වාර්තා කළේය. නයිජල් රත්වත්ත, සඳුන් හේරත්, ශ්‍රීනාත් සූරියබණ්ඩාර, මිතුන් හපුගොඩ හා සාලිය කුමාර උත්සාහක දිනුම් රැස් කළ ක්‍රීඩකයෝ වෙති.තරගාවලියේ පළමු දිනය වූ පෙරේදා පැවැති මූලික වටයේ පළමු තරගයේ දී කසකස්තානය ලකුණු 21-0කින් පරාජය කිරීමට ශ්‍රී ලංකාව සමත්විය.ඒ අනුව දෙවැනි දිනයේ පැවැත්වෙන කුසලාන තරග වටයේ අර්ධ අවසන් පූර්ව වටයට සුදුසුකම් ලැබීමට ශ්‍රී ලංකාවට අවස්ථාව උදාවිය.තරගයේ පළමු භාගයේ ලකුණු 14-0ක් ලෙස ඉදිරියෙන් පසුවූ ශ්‍රී ලංකාව තරගය නිමාකළේ ගෝල් 3ක් වාර්තා කරමිනි.ශ්‍රීනාත් සූරියබණ්ඩාර, සඳුන් හේරත් හා නායක ෆසීල් මරිජා උත්සාහක දිනුම් වාර්තා කළහ. මරිජා උත්සාහක දිනුම් 2ක් ද, මිතුන් හපුගොඩ එක් උත්සාහක දිනුමක් ද ගෝල බවට පරිවර්තනය කළහ.මූලික වටයේ දෙවැනි තරගයේ දී ශ්‍රී ලංකා පිල ජපානය හමුවේ ලකුණු 29-14ක් පරාජයට පත්විය. ජපානය උත්සාහක දිනුම් 5ක් වාර්තා කළ අතර ශ්‍රී ලංකාව වාර්තා කළේ උත්සාහක දිනුම් 2ක් පමණි. එම උත්සාහක දිනුම් දෙකම වාර්තා කරනු ලැබුවේ ශ්‍රීනාත් සූරියබණ්ඩාර විසිනි.එම තරගයේ දී ප්‍රවීණ ක්‍රීඩක ප්‍රදීප් ලියනගේ හා සුදර්ශන් මුතුතන්ත්‍රි ආබාධවලට ලක්වූ අතර පෙරේදා රාත්‍රී වෛද්‍ය පරික්ෂණ සඳහා රෝහල් ගත කර තිබිණි. කෙසේ වුවත් ඊයේ උදෑසන මැලේසියාව සමග පැවැති තරගයට ක්‍රීඩා කිරීමට ප්‍රදීප් ලියනගේට අවස්ථාව ලැබිණි.තරගාවලියේ කුසලානය සඳහා පැවැති අවසන් තරගයේ දී හොංකොං පිලට එරෙහිව ලකුණු 14-10ක ජයක් ලැබූ ජපානයට ශූරතාව හිමිවිය.බඳුන ශූරතාව ලකුණු 15-0ක් ලෙස සිංගප්පූරුව පරාජය කළ කසකස්තානයට හිමිවූ අතර තායිලන්තය ලකුණු 10-0කින් පරාජය කළ මැලේසියාවට පළඟ ශූරතාව හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309022</link>
    <topic>අනෝමාගෙන් ශ්‍රී ලංකා වාර්තාවක්</topic>
    <author>අනුරාධ අබේසේකර හා ගඟ ඉහළ සමූහනාවලපිටියේ සිට...</author>
    <content>නාවලපිටිය ජයතිලක ක්‍රීඩාංගණයේදී ඊයේ ආරම්භ වු 39 වැනි ජාතික මහා ක්‍රීඩා උළෙලේ පළමු නව ශ්‍රී ලංකා වාර්තාව බිහිකිරීමට ආර්.ඒ.අනෝමා කරුණාවංශ සමත්විය. නැ‍ඟෙනහිර පළාතෙන් තරගාවලියට එක්වු අනෝමා කාන්තා රිටි පැනීමේ ඉසව්වෙන් මීටර් 3.31ක උසක් සටහන් කරමින් මේ වාර්තාව පිහිටවුවාය.ඇය අතින් බිඳ වැටුණේ පසුගිය වසරේ ජාතික ක්‍රීඩා උළෙලේදී ඇය විසින්ම තබා තිබු මීටර් 3.30ක වාර්තාවයි. මේ ඉසව්වේ රිදී පදක්කම උතුරු පළාත නියෝජනය කළ ජේ.අනීතාත්, ‍ලෝකඩ පදක්කම ආර්.කාවේරිත් දිනාගත්තාය.ශ්‍රී ලංකා නාවික හමුදාවේ සේවය කරන අනෝමා අම්පාර දිස්ත්‍රික්කයේ නාමල්තලාව මහ විද්‍යාලයේ ආදි ශිෂ්‍යාවකි. “මේ ජයග්‍රහණය ගැන මම ගොඩක් සතුටු වෙනවා. මට විවිධ උස මට්ටම්වලදී රිටි මාරු කරන්න අවස්ථාවක් ලැබුනේ නැහැ.මම පාවිච්චි කරන්නේ ඉල්ලාගත් රිටක්. එත් මම බලාපොරොත්තු වෙනවා ඉදිරියේදී පැවැත්වෙන ජාතික මලල ක්‍රීඩා උළෙලේදී මේ වාර්තාව අභිබවා යන්න” වාර්තාව පිහිටුවීමෙන් පසු අනෝමා පැවැසුවාය.පළමු දිනයේ පැවැති පිරිමි මී.10,000ඉසව්වේ රන් පදක්කම විනාඩි 30.36.86 නිමකළ මධ්‍යම පළාතේ ඩී.ලයනල් සමරජීව දිනාගත් අතර ඒ.එම්.ජේ.බණ්ඩාර රිදී සහ බී.යු.විජිත කුමාර ලෝකඩ පදක්කම දිනා ගැනීමට සමත්විය.කාන්තා මී.5000 ඉසව්වේ රන් පදක්කම ගයන්තිකා අබේරත්න දිනාගත් අතර පිරිමි හෙල්ල විසිකිරීමේ රන් පදක්කම කේ.පී.කේ.රණතුංගට හිමිවිය.තරග ප්‍රතිඵල මෙසේය.පිරිමි මී.10000-1.ඩී.එල්.සමරජීව (මධ්‍යම/ වි.30.36.86), 2.ඒ.එම්.‍ජේ.බණ්ඩාර (ඌව වි.31.10.78), 3.බී.යූ.විජිත කුමාර (දකුණ වි.31.21.33)කාන්තා මී.5000-1.ජී.ටී.ඒ.අබේරත්න (දකුණ වි.17.14.89), 2.ඒ.එන්.එල්.අරියදාස (සබරගමුව වි.17.18.75), 3.එච්.ඒ.ටී.සී.හේමමාලි (සබරගමුව වි.17.32.90)කාන්තා රිටි පැනීම-1.ආර්.ඒ.අනෝමා කරුණාවංශ ( නැ‍ඟෙනහිර මී.3.31 නව ශ්‍රී ලංකා වාර්තාවකි), 2.ජේ.අනිතා (උතුර මී.2.80), 3.ආර්.කාවේරි (මී.2.80)කාන්තා තුන් පිම්ම-1.එල්.ඩී.ඩී.ඊ.රත්නසිරි (දකුණ මී.12.39), 2.එන්.සී.ඩී.ප්‍රියදර්ශනී (බස්නාහිර මී.12.16), 3.ඩි.වී‍.සී.එම්.බී.තිලකරත්න ( මී.12.15)පිරිමි හෙල්ල විසිකිරීම-1.ඩී.එස්.රණසිංහ (දකුණ මී.69.62), 2.කේ.පි.කේ.රණතුංග (බස්නාහිර මී.67.09), 3.ආර්.එම්.එස්.ජේ.රණසිංහ (සබරගමුව මී.66.38)කාන්තා යගුලිය-1.ඩබ්ලිව්.ටි.කුමුදුමාලි ප්‍රනාන්දු (බස්නාහිර මී.13.82), ඩබ්.එම්.එස්.‍කේ.වීරසේකර (උතුරු මැද මී.11.22), 3.ඒ.ඒ.සිල්වා (බස්නාහිර මී.11.70)පිරිමි මී.100X4 -1.මධ්‍යම පළාත (41.11), 2.උතුරු මැද (41.87), 3.වයඹ (41.97)කාන්තා මී.100X4-1.වයඹ (47.66), 2.බස්නාහිර 48.07), 3.මධ්‍යම (48.58).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309023</link>
    <topic>සාෆ් පාපන්දු ශුරතාවලියේශ්‍රී ලංකා-මාලදිවයින තරගය අද</topic>
    <author>ප්‍රින්ස් ගුණසේකර</author>
    <content>සාෆ් පාපන්දු ශූරතාවලියේ ශ්‍රී ලංකාව මුහුණ දෙන පළමු තරගය අද (2) මාලදිවයින සමග පැවැත්වේ. ශ්‍රී ලංකා වේලාවෙන් පස්වරු 6.30ට ‍මේ තරගය විදුලි ආලෝක ධාරා මැද නේපාලයේ කත්මන්ඩු නුවර දසරාත් ක්‍රීඩාංගණයේදී පැවැත්වේ.ලෝක පාපන්දු කණ්ඩායම් ශ්‍රේණිගත කිරීම් අනුව 170 වැනි ස්ථානයේ සිටින ශ්‍රී ලංකාව හා 153 වැනි ස්ථානයේ සිටින මාලදිවයින අතර තරගය වඩාත් තියුණු මුහුණුවරක් ගනු ඇතැයි විශ්වාස කෙරේ. සාෆ් පාපන්දු ශූරතාවලියේ දෙපිලම මුහුණ දෙන පළමු තරගය බැවින් මෙය උණුසුම් එකකි.ශ්‍රී ලංකාව හා මාලදිවයින අතර පාපන්දු ඉතිහාසයේ අන්තර්ජාතික තරග 18ක් පවත්වා ඇති අතර එයින් තරග 2ක් ශ්‍රී ලංකාවට හා තරග 6ක් මාලදිවයින ජය වාර්තා කළහ.තරග 9ක් ජයපරාජයෙන් තොරව නිමාවී ඇති අතර තරගයක් තීරණයකින් තොරව නිමාවිය. ශ්‍රී ලංකාව මාලදිවයිනට එරෙහිව ගෝල්14ක් ලබාගනිද්දී මාලදිවයින ශ්‍රී ලංකාවට එරෙහිව ගෝල් 23ක් ලබා ඇත.දෙරට අතර අවසන් වරට පාපන්දු තරගයක් පැවැතියේ 2008දී කොළඹ සුගතදාස ක්‍රීඩාංගණයේදී සාෆ් පාපන්දු තරගාවලියේ අවසන් පූර්ව තරගයේදී වන අතර එහිදී ගෝල් 1-0ක තියුණු ජයක් මාලදිවයින සතුවිය.මාලදිවයින එම තරගාවලියේ දී සාෆ් ශූරතාව තම රටට ගෙන ගිය අතර මුල් වරට දිනූ එම ජාත්‍යන්තර ජයග්‍රහණයේ ප්‍රීතිය සමරමින් එරට රජය දිනෙක නිවාඩුවක්ද ලබා දුනි. අද තරගයේ දී මාලදිවයින පිලේ නායකත්වය උසුලන අලි අෂ්ෆාක් එම තරගාවලියේ ගෝල්ඩන් බූට් සම්මානය දිනා ගත්තේය.ශ්‍රී ලංකා පිල අවසන් වරට ජාත්‍යන්තර පාපන්දු තරගයකට මුහුණ දුන්නේ පසුගිය මාර්තු මාසයේ මොංගෝලියාවට එරෙහිව වන අතර එහිදී ගෝල 3-0ක ජයක් ලබා ජයග්‍රාහී මානසිකත්වයකින් පසුවේ. අද තරගයේ තවත් විශේෂත්වයක් වන්නේ බ්‍රසීල ජාතික පුහුණුකරු ක්ලෝඩියෝ රොබර්ටෝ සිල්වේරා ශ්‍රී ලංකා පිලට එක්වී පළමු ජාත්‍යන්තර තරගයද මෙය වන බැවිනි. එහෙයින් ශ්‍රී ලංකා ක්‍රීඩකයින්ට සේම බ්‍රසීල ජාතික නව පුහුණුකරුටද මෙය ඉතාම වැදගත් තරගයක් වේ.ශ්‍රී ලංකා පාපන්දු පුහුණුකරු ක්ලෝඩියෝ රොබර්ටෝ සිල්වේරා මාධ්‍ය හමුවකදී පැවැසූවේ තම ක්‍රීඩකයින් ඉතා හොද විශ්වාසයකින් පසුවන හෙයින් මාලදිවයින පරාජය කරන බවයි. “අපිට ඉන්නේ ඉතාම තරුණ ක්‍රීඩකයින් පිරිසක්. ඔවුන් ඉතා උද්යෝගීමත් ලෙස මේ තරගාවලියට සූදානමින් සිටිනවා.කොළඹදී හොඳ පුහුණුවක් ලැබුවා. ඒ වගේම බැංකොක් විදෙස් පුහුණු තරග සංචාරයත් සාර්ථක එකක්. මා විශ්වාස කරනවා අපට හොඳින් මුහුණදීමේ පසුබිම නිර්මාණය වෙලා කියලා.අපේ ප්‍රතිවාදීන් හොඳින් අධ්‍යයනය කර තිබෙනවා. අපේ සැලැස්ම ප්‍රතිවාදී කණ්ඩායම් අනුව වෙනස” ශ්‍රී ලංකා පුහුණුකරු පැවැසීය. ශ්‍රී ලංකාවට වසර 1995දී සාෆ් රන් කුසලානය හිමිවූ අතර ඉන් අනතුරුව මේ තරගාවලියේදී එතරම් සාර්ථකත්වයක් පෙන්නුම් කිරීමට ශ්‍රී ලංකාට නොහැකි විය. එහෙත් මෙවර තරගාවලියේදී ශ්‍රී ලංකා ක්‍රීඩකයෝ පෙරැළිකාර දස්කම් දක්වනු ඇතැයි බොහෝ දෙනාගේ විශ්වාසයවී තිබේ.මේ තරගාවලියේ පළමු වටයේදී ශ්‍රී ලංකාවට මාලදිවයින, ඇෆ්ගනිස්ථානය හා භූතානය හමුවන අතර එයින් තරග 2ක් ජයගතහොත් අවසන් පූර්ව වටයට පිවිසීමේ අවස්ථාව උදාවේ. දකුණු ආසියාවේ රටවල් 8ක සහභාගිත්වයෙන් පැවැත්වෙන මේ තරගාවලියේ ‘ඒ’ කාණ්ඩයෙන් ඉන්දියාව, නේපාලය, පාකිස්තානය හා බංග්ලාදේශය තරග වදින අතර ‘බී’ කාණ්ඩයෙන් ශ්‍රී ලංකාව, මාලදිවයින, ඇෆ්ගනිස්තානය හා භූතානය තරග වදිති.සෑම කණ්ඩායමකටම පළමු වටයේදී තරග තුනකට මුහුණදීමට සිදුවන අතර වැඩිම ජයග්‍රහණ වාර්තා කරන ‘ඒ’ හා ‘බී’ කාණ්ඩ දෙකේ කණ්ඩායම් හතර අවසන් පූර්ව තරග වටයට සුදුසුකම් ලබනු ඇත.සාෆ් ශූරතාවලියේ ජයග්‍රාහී කණ්ඩායමට රන් කුසලානය සමග අමෙරිකානු ඩොලර් 50000ක් හා අනුශූරයන්ට අමෙරිකානු ‍ඩොලර් 25000ක්, තුන්වැනි හා සිවුවැනි ස්ථානවලට අමෙරිකානු ඩොලර් 10000 බැගින් පිරිනැමේ. මෙයට අමතරව දකුණු ආසියානු කළාපයේ වටිනාම ක්‍රීඩකයාට ‘ගෝල්ඩන් බුට්’ සම්මානයද පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309024</link>
    <topic>බ්ලූම්ෆීල්ඩ් මුල් පුටුවයලිත් හිරන්තට</topic>
    <author/>
    <content>කොළඹ බ්ලූම්ෆීල්ඩ් ක්‍රිකට් සමාජයේ සභාපති ලෙස හිරන්ත පෙරේරා මහතා නැවැත තේරීපත් වෙයි. ශ්‍රී ලංකා ක්‍රිකට් උප ලේකම් ද වන හිරන්ත පෙරේරා මහතා වත්තල සාන්ත අන්තෝනි විදුහලේ ආදි ශිෂ්‍යයෙකි. බ්ලූම්ෆීල්ඩ් පළමු පෙළ ක්‍රිකට් පිලට ක්‍රීඩා කළ හිරන්ත පෙරේරා මහතා පසුව එහි පරිපාලනයට සම්බන්ධවී ක්‍රීඩා සමාජය දියුණුවට දායක විය.ඒ මහතා 1984දී ඔබ්සවර් පාසල් ක්‍රිකට් ක්‍රීඩකයා සම්මානයද දිනා ගත්තේය.බ්ලූම්ෆීල්ඩ් ක්‍රිකට් සමාජයේ නව නිලධාරී මණ්ඩලය මෙ‍සේය.සභාපති-හිරන්ත පෙරේරා, උප සභාපතිවරු-ජයන්ත සෙනෙවිරත්න, ලලිත් කලුපෙරුම, ආර්.ජේ.ගලස්සගේ, ලේකම්-රොහාන් ද අල්විස්, භාණඩාගාරික-නිහාල් ආර් මාරසිංහ, ආපනශාලා ලේකම්-රෝහිත් නගරාජ්, ක්‍රීඩාංගණ ලේකම්-අෂ්රොෆ් ගානී, ක්‍රිකට් ලේකම්-බ්‍රෙන්ඩන් කුරුප්පු, ක්‍රීඩාගාර ලේකම්-සුමිත් ෆොන්සේකා, සමාජීය ලේකම්-ඔලිවර් පෙරෙයිරා. උප ලේකම්-යුසුප් ඛාන්, උප භාණ්ඩාගාරික-රංජිත් ද මෙල්, කමිටු සාමාජිකයන්-තෝමස් ප්‍රින්ස්, සරත් මඩවල, කෝසල ධර්මදාස, රංජිත් ප්‍රනාන්දු, නිහාල් ලියනගේ, අසංග වික්‍රමසිංහ, ගාමිණි හගවාන, ජයන්ත නාරංගොඩ, ඩී.එස්.ආර්.රාමණායක, පී.එස්.ද සේරම්‍. අනුශාසක-ජයන්ත ධර්මදාස, අනුශාසකවරු-උපාලි ධර්මදාස, උපාලි ප්‍රේමදාස, බන්ධුල වර්ණපුර, ඩැනී ලියනසූරිය, සබීර් අස්ගර්අලි, තිලක් ‍‍හේවාකපුගේ, ඩී.පී.වික්‍රමාරච්චි, මහින්ද විජේසිංහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309025</link>
    <topic>බ්ලූස්-බෙන්ස් ජය ගනිති</topic>
    <author>නිරෝෂාන් ප්‍රියංකර</author>
    <content>හෙන්රි පේද්‍රිස් බාස්කට්බෝල් පිටියේදී ආරම්භ වු කාල්ටන් බාස්කට්බෝල් 5වැනි ශූරතාවලියේ පළමු කොටසේ තරගවලින් හම්බන්තොට බ්ලූස් හා ඕල්ඩ් බෙන්ස් ජයග්‍රහණ වාර්තා කළේය.බ්ලූස් හා පීටර්ස් යූත් අතර තරගය පළමු භාගය නිමාවන විට 43-29ක් ලෙස බ්ලූස් ඉදිරියෙන් පසුවිය. තරග අවසානයේදී බ්ලූස් කණ්ඩායම ලකුණු 76-63ක් ලෙසින් ජය හිමිවිය. බ්ලූස් කණ්ඩායම වෙනුවෙන් මිතිල අබේසේකර ලකුණු 16ක් ලබාගත් අතර අරුණ ගුණරත්න පීටර් කණ්ඩායමට ලකුණු 26ක් එක් කළේය.‍ඕල්ඩ් බෙන්ස් ලකුණු 64-52ක් ලෙසින් වත්තල කණ්ඩායම පරාජයට පත්කළ අතර පළමු භාගය අවසන් වනවිට 19-20ක් ලෙසින් වත්තල කණ්ඩායම ඉදිරියෙන් පසුවිය. ජයග්‍රාහී බෙන්ස් කණ්ඩායම වෙනුවෙන් ක්ලින්ටන් ස්ටැලෝන් ලකුණු 23ක් එක් කළ අතර වත්තල කණ්ඩායමේ ප්‍රගීත් පුෂ්පකුමාර ලකුණු 14ක් රැස් කෙරිණි.තිඹිරිගස්යාය පොලිස් ක්ෂේත්‍ර බළකා මුලස්ථාන පිටියේදී දෙවැනි කොටසේ තරග වලින් ඕල්ඩ් තෝමියන්ස්, කොළඹ 'බී' කණ්ඩායම් තරගාවලියේ තෙවැනි ජයග්‍රහණ වාර්තා කළ අතර මීගමුව නයිට් හා ඔටර්ස් 'බී' කණ්ඩායම්ද ජයගහණ හිමිකර ගත්තේය.ඕල්ඩ් තෝමියන්ස් පිල මැක්ලෙමන් පිල සමග තරගයෙන් ලකුණු 47-54ක ජයක් හිමිවුණි. ජැෆ්නා කණ්ඩායමට එරෙහිව ලකුණු 60-28ක් විශිෂ්ට ජයක් හිමිකර ගැනීමට කොළඹ 'බී' පිලට හැකිවිය. කොළඹ 'බී' පිල තරගයේ පළමු භාගයේදී 24-10ක් ලෙසින් ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309026</link>
    <topic>විවෘත ස්කොෂ් තරගාවලිය 7දා සිට</topic>
    <author/>
    <content>සිංහල ක්‍රීඩා සමාජය සංවිධාන කරන විවෘත ස්කොෂ් තරගාවලිය මේ මස 7වැනිදා සිට 14 වැනිදා දක්වා සිංහල ක්‍රීඩා සමාජ ස්කොෂ් ක්‍රීඩාගාරයේදී (එස්.එස්.සී) පැවැත්වේ. ශ්‍රී ලංකා ස්කොෂ් සම්මේලනයේ ශ්‍රේණිගත කිරීමේ තරගාවලියක් ලෙසින් පැවැත්වෙන මේ සඳහා තරගය 19ක් ඇතුළත් වෙති.තරගාවලියට පිරිමි/කාන්තා විවෘත, පිරිමි අවු.45ට වැඩි, අවු.50ට වැඩි, කාන්තා අවු.35ට වැඩි ලෙසින් ජ්‍යෙෂ්ඨ අංශය සඳහාද, අවු 9, 11, 13, 15, 17 හා 19න් පහළ කාන්තා පිරිමි තරග මෙන්ම ආධුනිකයන් සඳහා තරග 4ක් ද ඇතුළත් වෙති.එහිදී අධුනික කාන්තා/පිරිමි හා අවු.15න් පහළ කාන්තා /පිරිමි තරගද වේ.අයැදුම්පත් භාර ගැනීම මේ මස 4 වැනිදායින් අවසන් වන අතර තරගාවලියට ඇතුළත් කරගැනීමේ කුසපත් ඇදීම එදින පස්වරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=s1309027</link>
    <topic>රාජ්‍ය සේවා ක්‍රීඩා මඩුල්ලේ දී</topic>
    <author>මොණරාගල සමූහ</author>
    <content>මොණරාගල මඩුල්ල ප්‍රාදේශිය ලේකම් කොට්ඨාසය සංවිධාන කරන මඩුලුපුර අන්තර් රාජ්‍ය ආයතන ක්‍රීඩා තරගාවලිය මේ මස 7 වැනිදා මඩුල්ල මධ්‍ය මහා විද්‍යාලයේදී පැවැත්වේ.තරගාවලියට ජවන හා පිටිය ක්‍රීඩාවලට අමතරව වොලිබෝල්, නෙට්බෝල්, ක්‍රිකට් කණ්ඩායම් තරග ද ඇතුළත් වේ.මේ සඳහා මඩුල්ල ප්‍රාදේශිය ලේකම් කාර්යාලය, ප්‍රාදේශිය සභාව, දඹගල්ල පොලිස් ස්ථානය, සිවිල් ආරක්ෂක බළකාය, කොට්ඨාස අධ්‍යාපන කාර්යාලය, ගොවිජන සේවා මධ්‍යස්ථානය, තැපැල් කාර්යාලය, ප්‍රාදේශිය සෞඛ්‍ය ‍සේවා අධ්‍යක්ෂ කාර්යාලය, ලංකා බැංකුව, මහජන බැංකුව, ග්‍රාමීය සංවර්ධන බැංකුව ඇතුළු මඩුල්ල ප්‍රා.ලේ.කො සියලුම රාජ්‍ය ආයතන නියෝජනය කරමින් ක්‍රීඩක ක්‍රීඩිකාවන් දහසකට අධික සංඛ්‍යාවක් තරගාවලියට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=f1309021</link>
    <topic>මානව හිමිකම් ගැන සඟවන්න දෙයක් නෑ</topic>
    <author>සාකච්ඡා ‍ෙකළේ උදිත ගු ණවර්ධන</author>
    <content>වර්තමාන සමාජ දේශපාලන වාතාවරණය, පළාත් සභා මැතිවරණය හා ප්‍රවාහන ක්‍ෂේත්‍රය පිළිබඳ ව නියෝජ්‍ය ඇමැති රෝහණ දිසානායක සමඟ කළ සාකච්ඡාවකි මේ.ඔබ නියෝජනය කරන මධ්‍යම පළාත ඇතුළු මාතලේ දිස්ත්‍රික්කයේ මැතිවරණ තත්ත්වය හා එක්සත් ජනතා නිදහස් සන්ධානය ඉදිරි පළාත් සභා මැතිවරණයට මුහුණදීමට ඇති සැලැසුම් පිළිබඳ ව පැහැදිලි කිරීමක් කළ හැකිද?මධ්‍යම පළාත තුළ එක්සත් ජනතා නිදහස් සන්ධානයට අතිශය වාසිදායක වාතාවරණයක් ගොඩනැඟිලා තිබෙන්නේ. මේ තත්ත්වයට හේතුවෙලා තිබෙන්නෙ පසු ගිය අවුරුදු හතේ දී ජනාධිපතිතුමාත් ආණ්ඩුවත් විශාල කාර්යභාරයක් ඉෂ්ඨ කර තිබීම.ඒ නිසා ජනතා ආකර්ෂණය පිළිගැනීම විශාල ලෙස ඉහළ ගිහින් තිබෙනවා. අද වන විට ආණ්ඩුව ඉතාමත් ඉහළ තලයක වගේ ම ස්ථාවර මට්ටමකයි තිබෙන්නේ.මධ්‍යම පමණක් නොවෙයි උතුර හා වයඹදිත් එක්සත් ජනතා නිදහස් සන්ධානයට විශිෂ්ට ජයග්‍රහණයක් අත්පත් කර ගැනීමට පුළුවන්කම ලැබී තිබෙනවා.මධ්‍යම දී 70% පමණ ප්‍රතිශතයකින් අපට ජයග්‍රහණය කිරීමට පුළුවන්කම තිබෙනවා.අද ආණ්ඩු පක්‍ෂයට අභියෝගයක් එල්ල කිරීමට තබා තමන්ගේ ඡන්දදායකයන් ටික ඡන්ද පොළට ගෙන්වා ගැනීමට විපක්ෂයට බැරිවෙලා තිබෙනවා. එවැනි විපක්‍ෂයකින් රටට හෝ ජනතාවට වැඩක් නැහැ. තමන්ට වැඩකුත් නැහැ. ඒ නිසා තමයි එක්සත් ජාතික පක්‍ෂය අතහැර ආණ්ඩු පක්‍ෂයට එකතුවන සංඛ්‍යාව දිනෙන් දින ඉහළ යමින් තිබෙන්නේ. මේ විදිහට ගියොත් මැතිවරණයේ දී එක්සත් ජාතික පක්‍ෂය සම්පූර්ණ සෝදාපාළුවකට ලක්වීම වැළැක්වීමට නොහැකියි.ජනතා විමුක්ති පෙරමුණත් මේ මැතිවරණ ව්‍යාපාරය තුළ යම් තරමකට කැපී පෙනෙන තරගකාරිත්වයක් ලබා දෙනවා. ඒ පිළිබඳ ව ඔබේ අදහස පැහැදිලි කළ හැකිද?මේ මැතිවරණයට ජවිපෙ තරග කරනවාද නැද්ද යන්න නම් අපට සැක සහිතයි. ඒ තරමටම ජවිපෙ මැතිවරණ ව්‍යාපාරය නිහඬයි.මේ විදියේ මැතිවරණ ව්‍යාපාරයකින් ජනතා විමුක්ති පෙරමුණට පළාත් සභාව තුළ නියෝජනයක් ලබා ගැනීමට පුළුවන්ද කියන එක සැක සහිතයි.අද ජනතා විමුක්ති පෙරමුණ සම්පූර්ණයෙන් ම අක්‍රිය වූ අකර්මණ්‍ය වූ තත්ත්වයකයි තිබෙන්නේ. ඒ නිසා ජනතා විමුක්ති පෙරමුණ ගැන කතා කිරීම පවා කාලය විනාශ කිරීමක් විදිහටයි මා සිතන්නේ.ඔබ මධ්‍යම පළාත ගැන පහසු ජයග්‍රහණයක් ගැන කතා කළත්, මේ ප්‍රදේශ සාම්ප්‍රදායිකව එක්සත් ජාතික පක්‍ෂයට වාසිදායක ප්‍රදේශ ලෙසයි පැවැතුණෙ. අද වෙද්දි ඒ තත්ත්වය වෙනස්වෙලා කියලා ඔබ කියන්නේ කුමන පදනමකින්ද?1994ට පසුත් 2005 දී ජනාධිපතිතුමා ජයග්‍රහණය කළ පසුත් මධ්‍යම පළාතේ තිබූ කොළ බලකොටු නිල් බලකොටු බවට පත්වෙලා තිබෙන්නේ. ඒක මම නිකම් කියන දෙයක් නොවෙයි. පසු ගිය ප්‍රතිඵල විශ්ලේෂණය කරද්දී මේ තත්ත්වය පැහැදිලිකර ගැනීමට පුළුවන්.එක්සත් ජාතික පක්‍ෂයේ බලකොටුවක් විදිහට තිබූ මහනුවර මහනගර සභා බල ප්‍රදේශය. මාතලේ නගර සභා බල ප්‍රදේශය පවා එක්සත් ජාතික පක්‍ෂයට අහිමි වෙලා තිබෙන්නේ. මේ තත්ත්වය තුළ මධ්‍යම පළාත තුළ එදා එජාපයට තිබූ සංවිධාන ශක්තිය පවා අද අහිමි වෙලා තිබෙනවා.මධ්‍යම, වයඹ, උතුර යන සියලු පළාත් සභාවල දී එක්සත් ජාතික පක්‍ෂයට කිසිදු වාසියක් අත්පත් කර ගැනීමට බැහැ.මගේ තක්සේරුවට අනුව එක්සත් ජාතික පක්‍ෂය මේ මැතිවරණවලදී 30%ක ප්‍රතිඵලයක් හෝ ලබා ගැනීමට පුළුවන් වේයැයි සිතන්න බෑ. ඒ තරමට එක්සත් ජාතික පක්‍ෂයේ ශක්තිය බලය සම්පූර්ණයෙන්ම බිඳවැටී තිබෙනවා.ඔවුන්ට ආණ්ඩු බලය තහවුරු කර ගන්නවා තබා තමන්ගේ දේශපාලන පක්‍ෂය ආරක්‍ෂා කිරීම පවා දුෂ්කර වී තිබෙනවා.මධ්‍යම පළාතේ දී දෙමළ හා මුස්ලිම් ඡන්ද ප්‍රමාණය ඡන්ද ප්‍රතිඵලයට තීරණාත්මක ලෙස බලපානවා. මේ තත්ත්වය තුළ සුළු ජාතික ඡන්ද දිනා ගැනීමට ආණ්ඩුවට වැඩ පිළිවෙළක් තිබෙනවාද?අනිවාර්යෙන්ම මධ්‍යම පළාතේ දී මුස්ලිම් හා දෙමළ ඡන්ද තීරණාත්මක විදිහට බලපානවා. අප මැතිවරණ සටන ආරම්භයේ දී ම මේ ගැන අවධානය යොමු කළා.අද වෙද්දී සුළුජාතික ඡන්ද අප වෙත ආකර්ෂණය කර ගැනීමට පුළුවන් වෙලා තිබෙනවා.ඇතැම් අවස්ථාවාදී පටු අරමුණු සහිත දේශපාලන පක්‍ෂ, දෙමළ මුස්ලිම් ජන කොටස් අතර ගැටලු සහගතතත්ත්වයක් ඇති කිරීමට ප්‍රයත්න දරා තිබුණා.එහෙත් මේ කුමන්ත්‍රණ අද වන විට අසාර්ථක කිරීමට පුළුවන් වෙලා තිබෙනවා. අද මුළු රට ම සිංහල, දෙමළ, මුස්ලිම් භේදයකින් තොරව ශ්‍රී ලාංකේය අනන්‍යතාවක් සහිත මේ ආණ්ඩුව සමඟ එක්වෙලා සිටිනවා. සුළු ජාතික ඡන්ද මහ ජාතික ඡන්ද කියලා වෙනසක් නෑ.සියලු පාර්ශ්ව එක්සත් ජනතා නිදහස් සන්ධානය සමඟ එක්වෙලා ඉන්නේ.මෙරට මානව හිමිකම් තත්ත්වය නිරීක්‍ෂණය කිරීමට එක්සත් ජාතීන්ගේ මානව හිමිකම් කොමසාරිස්තුමිය පැමිණියා. මේ පැමිණීම ගැන ඔබේ මතය පැහැදිලි කළ හැකිද?අප ඉතාමත් ඉහළින් මානව හිමිකම් ආරක්‍ෂා කරන, අතීතයේදීත් ආරක්‍ෂා කළ, ප්‍රජාතන්ත්‍රවාදි මූලධර්ම ආරක්‍ෂා කරන රටක්. ඒ නිසා අපට විශේෂයෙන් මානව හිමිකම් ගැන කතා කිරීමට දෙයක් නැහැ.අපි යුද වාතාවරණයක් තුළ පවා මානව හිමිකම් ඉතාමත් ඉහළින් ආරක්‍ෂා කර තිබෙනවා. ඒ නිසා අප‍ට රටක් විදිහට සැඟවීමට දෙයක් නැහැ.අද ඇතැමුන් අවුරුදු තිහක යුද අතීතය ගැන කතා නොකර යුද්ධය අවසන් කළ අවුරුදු එකහමාර ගැන පමණක් කතා කරනවා. ඒක සුදුසු දෙයක් නොවෙයි.මේ ආණ්ඩුව යුද්ධයෙන් හානියට පත් යුද්ධයෙන් විපතටපත් ජනතාව වාසය කරන උතුරු නැගෙනහිර ප්‍රදේශවල විශාල සංවර්ධන කාර්යභාරයක් ඉෂ්ඨ කර තිබෙනවා.ඒ වගේ ම අවුරුදු හතරක් තරම් වූ කාලයක දී මේ ප්‍රදේශ සාමාන්‍යකරණය කිරීමට පුළුවන්කම ලැබී තිබෙනවා.මෙය විශාල ජයග්‍රහණයක් විදිහට හඳුන්වා දෙන්න පුළුවන්. එපමණක් නොවෙයි අද උතුරු නැඟෙනහිර ප්‍රදේශවල ජනතාව අතිශය සතුටින් ජීවත් වෙනවා. පසු ගිය දිනවල මේ ප්‍රදේශවල සංචාරය කළ පිල්ලේ මැතිනියට මේ දේවල් සජීවි ලෙස දැක ගන්නට ලැබුණා.ශ්‍රී ලංකාව ඉතාමත් වගකීම් සහගතව මානව හිමිකම් ඉතාමත් ඉහළින් ආරක්‍ෂා කර තිබෙනවා. මේ ගැන මානව හිමිකම් කොමසාරිස්තුමිය මැදහත්ව නිදහස්ව තම වාර්තාව ලබාදෙනු ඇතැයි මා විශ්වාස කරනවා.අපට අන්තර්ජාතික ප්‍රජාවගෙන් විවිධ චෝදනා එල්ල වුණා. මානව හිමිකම් කඩකළ බවට චෝදනා එල්ල වුණා. ඒත් මේ කිසිදු චෝදනාවකට පදනමක් නැහැ. ඒ නිසා නවනීදන් පිල්ලේ මහත්මියට රටේ සැබෑ තත්ත්වය දැක ගැනීමට අවස්ථාව ලැබුණා.ලංකා ගමනාගමන මණ්ඩලය සතු බස් රථ ප්‍රමාණය මෙරට මගී අවශ්‍යතා සපිරීමට ප්‍රමාණවත් නැතැයි ඇතැමුන් ප්‍රකාශ කරනවා. මේ තත්ත්වය තුළ ලංගම බස් රථ ප්‍රමාණය වැඩි කිරීමට මොන විදිහේ සැලැසුමක් ද ක්‍රියාත්මක කර තිබෙන්නේ?ලංගම බස් රථ ප්‍රමාණය ක්‍රමිකව ඉහළ නැංවීමට කටයුතු කර තිබෙනවා.ඉදිරියේ දී ලංගම බස් රථ ප්‍රමාණය තුන්දහසකින් ඉහළ දැමීමට කටයුතු කර තිබෙනවා. ඒ වගේ ම ලංගම සේවකයන්ගේ ආර්ථික තත්ත්වය ස්ථාපිත කිරීමටත් ඔවුන්ට අවශ්‍ය වැටුප් ප්‍රමාණ ගෙවීමටත් කටයුතු කර තිබෙනවා.මේ වන විටත් ලංකා ගමනා ගමන මණ්ඩලය සතු බස් රථ මඟින් ජනතාවට අවශ්‍ය කරන සේවාවක් ඉෂ්ඨ කිරීමට පුළුවන්කම ලැබී තිබෙනවා.අද ලංගමය යළිත් මහජනතාව වෙත සමීපවන ආයතනයක් බවට පත්වෙලා තිබෙනවා.දුම්රිය සේවයේ දියුණුවට ගෙන ඇති සැලැසුම් හා පියවර ගැන පැහැදිලි කිරීමක් කළ හැකිද?දුම්රිය දෙපාර්තමේන්තුවට ජනතාවාදී සේවයක් ඉටුකිරීමට පුළුවන්. අලුතින් දුම්රිය රැසක් ධාවනයට එක්කර තිබෙනවා.යුද්ධයෙන් පසු උතුරු දුම්රිය මාර්ගය වවුනියාවේ සිට කිලිනොච්චිය පසුකර අලිමංකඩ දක්වා ඉදිකර තිබෙනවා. ඒ වගේම බෙලිඅත්ත දක්වා දුම්රිය මාර්ගය ඉදිකිරීමට අවශ්‍ය මූලික කටයුතු සූදානම් කර තිබෙනවා.දුම්රිය ක්‍ෂේත්‍රයේ වර්ධනයක් ඇති කිරීමටත් දුම්රිය සේවය මඟින් මගීන්ට අවශ්‍ය සේවය පුළුල් ලෙස ලබාදීමටත් කටයුතු කර තිබෙනවා. n.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=f1309025</link>
    <topic>අම්බාණකට ගුටිකන කඵපටිකාරයෝ</topic>
    <author>රන්ජන් අමරරත්න</author>
    <content>දැළි පිහියක් හෝ බ්ලේඩ් “තලයක්” ෙහා් රැගෙන සටනකට එන මැරයා මෙල්ල කිරීමට තාක්ෂණයක් ශ්‍රී ලංකාවේ කිසිදු සටන් ශිල්පියකු ළඟ නැත. කරාටේ මාස්ටර්ලා දන්නේ සංදර්ශන පැවැත්වීමට හා උළු කැට කැඩීමට පමණි. වුෂූකාරයන් දන්නේ පොලු කරකැවීමට පමණි. අංගම්පොර යනු අලි බොරුවකි. ඔවුන් දන්නේ වැලමිටෙන් ඇන පොල් ගෙඩියක් ලෙලි ගැසීමට හා උඩ පැනීමට පමණි. මේ නිසා ශ්‍රී ලංකාවේ සටන්කාරයෝ පොල්අඩිකාරයන්ගෙන් ගුටි කති.අපි එදින රාත්‍රියේ අවසන් දුම්රියෙන් නිවෙස් බලා යමින් සිටියෙමු. රාත්‍රී එකොළහට කොළඹ කොටුවෙන් ගමන් අරඹන දුම්රිය රඹුක්කන තෙක් මන්දගාමී ව ධාවනය වේ. එය ප්‍රධාන මාර්ගයෙහි ඉහළට දුවන අන්තිම කෝච්චිය බැවින් විවිධාකාර මිනිස්සු ඊට ගොඩවෙති.මේ අය අතර හොරු, මංකොල්ලකාරයෝ, චණ්ඩි මෙන් ම විකෘති ලිංගික චර්යා ඇත්තෝ ද සිටිති. සමස්ත මගීන්ගෙන් 60% ක් පමණ ම බීමත් ව සිටීම ද තවත් විශේෂයකි. වැඩිදෙනා කොක්ක අමෝරාගෙන සිටිති. යාන්තමට ඇගේ ගෑවීම ගුටි කෙළියකට හේතුවෙකි. නොගැළපෙන එක බැල්මක් වුව ගෝරියකට අත වනයි.මේ කරදරකාර අමුතු කෝච්චිය තුළ භීතිය, සැකය හා අවිශ්වාසය රජ කරයි. ආරක්ෂාව සඳහා පිටස්තර බලවේග නැත. හිටපු ජනාධිපති ජේ. ආර්. ජයවර්ධන කීවාක් සේ; තමාගේ ආරක්ෂාව තමා ම සලසා ගත යුතු ය. අන්තිම කෝච්චියේ න්‍යාය ධර්මය එය යි.මට එදින අස්වැසිල්ලක් තිබිණි. ඒ මගේ මිත්‍රයා ය. ඔහුගේ දෑතෙහි “නකල්ස්” ඝන ව කළුපැහැ ගැන්වී තිබිණි. ඉන් හැඟෙනුයේ මිත්‍රයා නිතිපතා සටන් අභ්‍යාසවල යෙදෙන බව ය. මගේ මිත්‍රයා කරාටේ ශූරයෙකි. ඔහු නොයෙක් තරගවලට ගොස් ලබාගත් සහතික හා කුසලාන මා දැක තිබේ.කරාටේ කළුපටි දෙවන ශ්‍රේණියේ උපාධියක් ඔහු සතු ය. තරුණ වයසේ සිටින මිත්‍රයාගේ ජවය ගැන ද විශ්වාසයක් තැබිය හැකි ය. ආරක්ෂාව පිළිබඳ රක්ෂණ සහතිකයක් සේ ඔහු මා ළඟින්ම ඉඳගෙන සිටියේ ය. යම් අකටයුත්තක් හෝ යම් අභියෝගයක් හෝ එල්ල වුවහොත්; මිත්‍රයා මා වෙනුවෙන් ඉදිරිපත් වී තුන් – හතර දෙනකුට වනා ජයග්‍රහණය අප වෙත ලබා ගනු නිසැක ය.මන්දගාමී කෝච්චියේ දිගු ආසනයේ එක ළඟින් අසුන්ගෙන සිටිය ද; මගේ මිත්‍රයාට වම්පසින් තවත් මගියකුට ඉඩ ස්වල්පයක් තිබිණි. තෙහෙට්ටුව නිසාමදෝ මම නින්දකට ඇරියුම් කරමින් සිටියෙමි. එහෙත් මිත්‍රයා දීප්තිමත් හා තීක්ෂණ දෑසකින් යුතු ව වටපිට බලමින් සිටියේ ය. කරාටේ ක්‍රීඩකයකුගේ විලාසය ඒ යැයි මට සිතිණි.දෙමටගොඩ ස්ටේෂමේදී සරමක් හැඳගත් කළු - මිටි – තරබාරු එහෙත් ශක්තිමත් මැදිවියේ මිනිසෙක් අපේ පෙට්ටියට නැග ගත්තේ ය. ඔහු කෝච්චියේ ගමන් විලාසයට අනුව සිරුර සමබර කරමින් ම පෙට්ටිය පුරා විමසුම් ඇස යොමු කළේ ය. තරමක් සූර්පිට සිටි ඔහුගේ දෑස නැවතුණේ මගේ මිතුරා ආසන්නයෙහි තිබූ පුංචි ඉඩකඩ ළඟ ය.“ටිකක් එහාට යනවකො!”මගේ මිත්‍රයාට කිසිදු ගරුසරුවක් නොදැක් වූ අමුත්තා ඔහු තල්ලු කරගෙන ම තම ඉඩ ප්‍රමාණය ගෙන දෙකකුල් පළල් කොට ඉඳ ගත්තේය. මිතුරාට තරමක් කේන්ති ගිය බවක් පෙණිනි. ඔහු සිය පාද පමණක් නො ව; මුළු සිරුරම දැඩි කරගෙන අමුත්තාට පීඩනයක් දුන්නේ ය. අමුත්තා ද කර අරින බවක් පෙනෙන්නට නොතිබිණි. දෙදෙනාම එකිනෙකාගේ මුහුණ බලමින් ඔරවන්නට වූහ. වැඩිදුර යන්නට පෙර මේ තලතුනා මිනිසා නිරපරාදේ මුහුණ චප්ප කරගනු ඇත. මම කුමක් කළ යුතු දැයි කල්පනා කරමින් සිටියෙමි.“බීපු මිනිහෙක්ගණන් ගන්ඩ එපා!”මම මිතුරාගේ කනට කර රහසින් කීවෙමි.“උන් බීවට අපි බයිට් ද?”මගේ මිතුරා තරමක් ශබ්ද නගා කීවේ ය. අමුත්තාට ද එය ඇසිණි. ඔහු දත්මිටි කමින්; අතක් අඹරමින් මොන මොනවාදෝ කියන්නට පටන් ගත්තේ ය. දැන් නිට්ටාවට ම අමුත්තා ගුටි කනු ඇත. එය එසේ මෙසේ ගුටිකෑමක් ද නො වනු ඇත්තේ මගේ මිතුරා කරාටේ ශූරයකු බැවිනි. මේ අතර අපේ කෝච්චිය වනවාසල ස්ටේෂමේ නැවැත්වීම සඳහා වේගය බාල කළේ ය.තවත් තත්පර කිහිපයක් ගෙවී ගියේ ය. අමු තිත්ත කුණුහරුපයක් කියාගෙන නැඟී සිටි අමුත්තා එකවරම උඩපැන සුරත කරකවා හෙණ පහරක් බඳු දික් ගුටියක් මගේ මිතුරා වෙතට එල්ල කළේ ය. එම පහර මිතුරාගේ හිස - කන හා වම් කම්මුලෙහි ද වදින්නට ඇත. “දඩාස්” යන ශබ්දයක් ද නැඟිණි. මගේ කළුපටි මිත්‍රයා සිතාගත නො හැකි සේ මුණින් තලා වී කෝච්චි පෙට්ටියේ එතැනම වැටිණි. කිසිවකුට කිසිවක් සිතාගත නො හැකි විය. ජයග්‍රාහී ලීලාවෙන් බලා සිටි අමුත්තා තවත් කුණුහරුපයක් කියා කළුපටි මිත්‍රයාගේ පස්ස පැත්තට පා පහරක් ද දුන්නේ ය.අමුත්තා වනවාසල ඉස්ටේෂමෙන් බැස අතුරුපාරකට හැරී යන්නට ගියේ ය. මගේ කළුපටි මිත්‍රයා විනාඩියක් පමණ වැතිර සිටියේ ය. පසුව මම ඔහු ඔසොවා අසුන් ගන්වා සන්සුන් කළෙමි. මිත්‍රයාගේ යටි තොළෙන් ද, නාසයෙන් ද ලේ ගලමින් තිබිණි. මම ලේන්සුව ගෙන ඒවා පිසලූයෙමි. මිත්‍රයාට ක්ලාන්ත ගතියක් ඇති බවත්; ඔහුට දහදිය දමා ඇති බවත් පෙනිණි. එහෙත් ඔහු හිස ගස්සා” කෝ ඕකා!” යැයි කියමින් දත්මිටි කෑවේ ය. මගේ මිත්‍රයාට තවදුරටත් සටන් කළ නො හැකි බව මට හැඟිණි.ශ්‍රී ලංකාවේ කරාටේ කෙරෙහි මා තුළ වූ විශ්වාසය මුළුමනින් ම බිඳ වැටිණි. ගමේ ගොඩේ පොල්අඩිකාරයන්ගෙන් බිම වැටෙන්නට ම ගුටි කන කරාටේ කළුපටිකාරයන්ගෙන් ඇති ඵලය කුමක් ද? ඔවුන් නිරපරාදේ කාලයත්, ශ්‍රමයත්, ධනයත් කරාටේ වෙනුවෙන් නාස්ති කර තිබේ.ප්‍රාදේශීය දේශපාලකයකු විසින් නවගත්තේගම පාසලක ගුරුවරියක දණ ගස්වා කරන ලද සන්තෑසිය ගැන මුළු රට ම දනිති. මේ පුද්ගලයා මහ දවල් කුණුහරුප කියමින් පොල්ලක් ද රැගෙන පාසලට කඩා වදින විට එම පාසලේ ම තවත් ගොඩනැගිල්ලක කරාටේ පන්තියක් පැවැත්විණි. ළමයි තිහක් පමණ සටන් අභ්‍යාසවල යෙදෙමින් සිටියෝ ය. මාස්ටර් කළුපටි උපාධිධාරියෙකි.දේශපාලකයාගේ පළමු අවධානය යොමු වූයේ කරාටේ පන්තිය වෙත ය. එහි කඩා වැදුණු මන්ත්‍රීවරයා උඹලට වඩා ගහගන්ඩ අපි දන්නවා යැයි කියමින් මාස්ටර්ගේ අතින් ඇද්දේ ය. මාස්ටර් පණ එපා කියා දිව්වේය. ගෝලයෝ ද හිස් ලූ-ලූ අත පලා ගිය හ. ඒ කරාටේ ගුරුවරයා බියසුල්ලෙකි. ඔහුගෙන් සටන් කලා ඉගෙනීමට යන්නා අන්තිම මෝඩයෙකි.නියම සටන් කලා ශාස්ත්‍රයක් නිවැරැදි ලෙස හැදෑරූ තැනැත්තා ආත්ම විශ්වාසයකින් යුතු ව කටයුතු කරයි. ඔහු තමාගේ ශාරීරික යෝග්‍යතාව ගැනත්; පහරක වේගය ඉලක්කය හා බර ආදිය ගැනත් නිශ්චිත වැටහීමකින් සිටී. නියම සටන් ශූරයා නිෂ්කාරණේ කිසිවකුට පහර නො දෙන්නේ වුව; තමා වෙත එල්ල වන අභියෝගවලට බියෙන් පලායන්නේ නැත.මීට වසර ගණනාවකට පෙර මහනුවර පලතුරු කඩ පේළිය අසල දී වූ ගැටුමක් පුවත්පත් මඟින් වාර්තා කර තිබිණි. එම කතාවට අනුව පාකිස්තානයේ පුහුණුවලද කොමාන්ඩෝ භටයෙක් සිය පියාගේ තුන් මාසයේ පින්කම සඳහා පලතුරු මිලට ගැනීමට මේ ස්ථානයට එයි. පලතුරු කඩ කිහිපයක හිමිකරුවා වන්නේ මහනුවර පළාතේ ම සටන් කලා උපදේශකයෙකි. කරාටේ ඇතුළු තවත් සටන් කලා කිහිපයක ප්‍රවීණයකු ලෙස ඔහු නමක් දිනාගෙන සිටියේ ය.කොමාන්ඩෝ භටයා ළඟ යහමින් මුදල් ඇති බව දැනගත් සටන් කලා උපදේශකයා පලතුරු මිල ගණන් උස්සා වැඩි මුදලක් ගරා ගැනීමට උපාය මාර්ග යොදයි. මේ බව දැනගත් භටයා තමන් රණවිරුවකු බවත් යුද්ධය වෙනුවෙන් දිවි හිමියෙන් කටයුතු කරන අයට ප්‍රයෝග කිරීම වැරැදි බවත් කියා සිටී. පලතුරු අලෙවිය වෙනුවට ගැටුමක් නිර්මාණය වෙයි.සටන් කලා ගුරුවරයාගේ ඉලක්කය වූයේ ශක්තිමත් කොමාන්ඩෝ භටයකුට බිම වැටෙන්නට පහර දී වීරයකු වීම ය. එහෙත් කමාන්ඩෝ භටයා ප්‍රතිවාදියා මගහැර බසයක නැඟී ආපසු යන්නට උත්සාහ කළේ ය. සටන් ශූරයා ඊට හරස් විය. ඔහු කමාන්ඩෝ භටයා බසයෙන් බිමට ඇද දමා පහරක් දුන්නේ ය. දෙවන පහරත් දුන්නේ ය. ඉක්බිති කොමාන්ඩෝ භටයා කියා සිටියේ තමන් සටනකට සූදානම් නැති බැවින් ගෙදර යෑමට ඉඩ දෙන ලෙස ය. මේ වනවිට සටන් ශූරයාගේ ගෝලයෝ ද භටයා වටකොට සූදානමින් උන්හ. සටන් ශූරයා තෙවන පහරටත් සූදානම් විය. ඒ වනවිට කොමාන්ඩෝ භටයාගේ ඉවසීමේ සීමාව ඉක්ම ගොස් තිබිණි.කරෙහි තිබූ බෑගය විසි කළ කොමාන්ඩෝ භටයා එක ම එක පා පහරකින් සටන් ශූරයාට සංග්‍රහ කළේ ය. සටන් ශූරයා අඩි කිහිපයක් උඩ ගොස් බිමට වැටුණේ සිහිසුන්වය. ගෝලයෝ සී-සීකඩ දිවූහ. විනාඩි කිහිපයක් තුළ සටන් ශූරයා මළේ ය. කොමාන්ඩෝ භටයා දැන් හිරගෙදර ය.ශ්‍රී ලංකාවේ කළුපටිකාරයන්ගෙන් වැඩිදෙනා බොරුකාරයෝ ය. ඔව්හු මහපාරේ දී අම්බාණකට ගුටි කති. කරාටේ උගන්වන මාස්ටර්ලාගෙන් වැඩි දෙනා බියසුල්ලෝ ය. ඔව්හු ගැටුමක් දුටුවිට බියෙන් පලා යති. සමහරෙකුට කකුලක් ඔසොවා පා-පහරක් දෙන්නට පුළුවන්කමක් නැත. සමහරුන් පන්ති කරනුයේ ගෝලයන් යොදා ගනිමින් ය. ඇතැමුන්ගේ බඩවල් නෙරා ඇත. ඇතමකුට අඩි දහයක් දුවන්නට බැරි ය. එහෙත් මේ සෑම කෙනෙකුට ම ඉණෙහි බඳින කළුපටියක් නම් තිබේ.කරාටේ ශිල්පය ආරම්භ වන්නේ ජපානයේ ඔකිනාවා දූපත්හි ය. එහි පියා ලෙස සලකනුයේ සෙන්සේ ගිචින් පුනකෝෂි මැතිතුමා ය. චීනයේ කුංග්ෆු, තායිලන්තයේ කික් බොක්සිං, කොරියාවේ ටයිකොන්ඩෝ ආදී සටන් ශාස්ත්‍ර ලෝකය පුරා ම හඳුනා ගැනීමකට ලක් වුව කරාටේ තරම් ප්‍රචලිත වූයේ නැත. ලොව ජනප්‍රිය ම සටන් කලාව කරාටේ යැයි කීම නිවැරැදි ය. එහි ප්‍රධාන ශෛලීන් පහක් තිබේ.1 ෂෝටෝකාන්11 ෂිනොයුරි111 ගොජුරියු1V වදෝරියුV කියෝකුෂින්මේ ශෛලීන් පහ ම ශ්‍රී ලංකාවේ උගන්වනු ලැබේ. වඩාත් ජනප්‍රිය ශෛලිය ෂෝටෝකාන් ය. ශ්‍රී ලංකාව තුළ ෂෝටෝකාන් කරාටේ ශෛලිය ජනප්‍රිය කළ ගුරුවරයා වූයේ, ජී. ඒ. ටී. ලිවේරා මහතා ය. ඔහු 1968 දී සමස්ත ලංකා කරාටේ සංගමය පිහිටුවා රට පුරාම පන්ති පැවැත්වී ය. ප්‍රධාන කාර්යාලය පැවැතියේ කොළඹ මුදලිගේ මාවතේ ය. ජී. ඒ. ටී. ලිවේරා මහතා ශ්‍රී ලංකාව තුළ ඉතා ශීඝ්‍රයෙන් කරාටේ ව්‍යාප්ත කළේ ය. ඒ තරම්ම වේගයකින් කරාටේ විනාශ කළේ ය.ලිවේරා මහතා කරාටේ සටන් ශිල්පයේ සම්ප්‍රදාය කඩා බිඳ දමා කෙටිකාලීන පාඨමාලාවන් සකස් කළේ ය. ඒ මගින් කෙටිකාලීන ව කළුපටි ලබා දෙමින් කරාටේ ශාස්ත්‍රය අලෙවි කළේ ය. මාස නවයක පුහුණුවකින් පසු ආත්මාරක්ෂක සටන් කලා සහතිකයක් ලබාදෙන එක ම කරාටේ විද්‍යාලය ඇති කළේ ජී. ඒ. ටී. ලිවේරා ය. ඔහු කළු පටි බෙදාගෙන ගියේ ය. මුදල් ද හම්බ කළේ ය. එහෙත් කරාටේ ශිල්පය නැත්තට ම නැති කළේ ය.හන්ෂි ගියුගිබෝ යනු ජපානයේ වසන රතුපටි 9 - ශ්‍රේණියේ කරාටේ ගුරුවරයෙකි. එතුමා කියන ලෙස දිනකට පැය හතර බැගින් අඛණ්ඩව වසර තුනක් පුහුණුවීම් කළහොත්; කරාටේ ශිල්පයේ “අ” යන්න සම්පූර්ණ කළ හැකි ය. මාස්ටර් ඔයාමා කියන ලෙස කරාටේ යනු කුමක්දැ’යි හඳුනා ගැනීම සඳහා දිනකට පැය තුන බැගින් දින දාහක්වත් අඛණ්ඩව පුහුණුවීම් කළ යුතු ය. කරාටේ පමණක් නො ව; ඕනෑ ම සටන් ශාස්ත්‍රයක් උගෙනීම සඳහා අතිදුෂ්කර වූ කායික – මානසික අභ්‍යාස සම්පූර්ණ කළ යුතු ය. එහෙත් දැන් සිදුවන්නේ අනෙතකි. සතියකට වරක් පැය දෙකක පුහුණුවක් සිදුකෙරේ. එය ද විවේක කාලයකින් යුතු ය. වසර පහක් ගතවීමට පෙර කළුපටියක් ලබාගත හැකි ය. මෙබඳු කළුපටිකාරයෝ හැමතැනදීම ගුටි කති.බෲස්ලී නම් අසහාය සටන්කරුවාට කළුපටියක් නො තිබිණි. එහෙත් කරාටේ කළුපටි ශූරයෝ ඔහුගෙන් ඉගෙනීමට පැමිණිය හ. බෲස් ලී යනු නව සටන් කලාවක් ලෝකයට හඳුන්වා දුන් ශාස්ත්‍රඥයෙකි. ඔහු නිරන්තරයෙන් ම පුහුණු වෙමින් තම ජවය හා තාක්ෂණය දියුණු කර ගත්තේ ය. තමා වෙත එන ඕනෑම අභියෝගයක් භාර ගැනීමට තරම් ආත්ම විශ්වාසයක් හා නිර්භීතකමක් ඔහු ළඟ තිබිණි. අමෙරිකාවේ පැවැත්වෙන ලෝක කරාටේ ශූරතාව කිහිපවරක් දිනාගත් “චැක් නොරිස්” “ජිම් කෙලි” වැනි සටන් ශූරයෝ දනිය ම කරාටේ ශිල්පීනට නිදසුන් ය. “චැක් නොරිස්” කරාටේ ශිල්පය පිළිබඳ තමාගේ අත්දැකීම් පාදක කොට පොත් කිහිපයක් ලියා තිබේ. ඔහු වරෙක කියා සිටින්නේ තමා සටනකට එළඹෙන විට ප්‍රතිවාදියාගේ බර, වේගය, ඉරියව් හා ඔහුගේ ශෛලිය කෙරෙහි අවධානය යොමුකරන බව ය. එය යථාර්ථවාදී සටනකට හොඳ ප්‍රවේශයෙකි. “ජෙට්ලී” ෂැවොලින් ආරාම සටන් ක්‍රමයෙන් ලෝකය ජයගත් සටන්කරුවෙකි. ඔහු ද තමා වෙත පැමිණි අභියෝග ජය ගත්තේ ය. අප දන්නා තරමට යමාගුචි ගෝගෙන්, ජිවින් ෂුනාකොෂි, ටයි කිමුරා, එඩී පාකර්, ඩාන් ඉනොසාන්තේ, රිචඩ් බර්ස්ට්ලෝ, ලැරී හාස්වෙල්, තායිචෙන්ග්, යීප්මෑන්, ලිඩ්න්කින්ග්, විලියම් චන්ග්, බිල් වැලස් තවත් සාර්ථක සටන් කලා ගුරුවරු ය.1980 ගණන්වල දී මාස්ටර් නන්ද සිරිවර්ධන හා ජී. ඒ. ටී. ලිවේරා අතර කරාටේ ශෛලීන් පිළිබඳ වාදයක් පැවැතිණි. එහි කෙළවර මාස්ටර් නන්ද සිරිවර්ධන, මාස්ටර් ජී. ඒ. ටී. ලිවේරාට අභියෝග කළේය. එනම්; ප්‍රසිද්ධ තැනෙක ප්‍රසිද්ධ ද්වද්ධ සටනකට එන ලෙස ය. එම සටනින් ලිවේරා මහතා පැන ගියේ ය. විනිශ්චය මණ්ඩලය කවු ද? නීති-රීති කවරේද යන ලෙසින් ප්‍රශ්න මතු කරමින් ලිවේරා මහතා සටන මගහැර ගිය අතර ඔහුගේ ගෝලයකු හෝ මාස්ටර් නන්ද සිරිවර්ධන සමඟ සටනකට පැමිණියේ නැත. එය ෂෝටෝකාන් ශෛලිය හා කියෝකුෂින් ශෛලිය අතර තරගයක් සේ ගත්තේ නම්; ෂෝටෝකාන් ශෛලිය පැරැදිණි. නූතන ශ්‍රී ලංකාවේ කරාටේ කළුපටිධාරීන්ගෙන් වැඩි දෙනා ෂෝටෝකාන් ශෛලිය හැදැරූ අය වෙති.සාම්ප්‍රදායික කරාටේ ශිල්පියා සටනකට ප්‍රවේශ වනවිට බරපන්තිය කුමක් ද? ශෛලිය කුමක් ද? පටිය කුමක් ද? නීති-රීති මොනවාද? විනිශ්චය මණ්ඩලය කවුරුන්දැ’යි ප්‍රශ්න කරන්නේ නැත. ප්‍රතිවාදියාගේ බර-උස-ශෛලිය සටන්කරුවකුට ප්‍රශ්න නො වේ. පාරක - තොටක ගෝරියකට මුහුණ දෙන විට ද තත්ත්වය එසේ ම වේ. කලකට පෙර කරාටේ ශූර අන්තෝනියෝ ඉනෝකී හා බොක්සිං ශූර මොහොමඩ් අලි අතර සටනක් පැවැත්විණි.එය බොහෝ දෙනාගේ ආකර්ෂණය දිනා ගත් සටනක් විය. එහෙත් සටන නිමාව තෙක් නො පැවැත්විණි. අලි අත් පහරක් දුන්නේ ය. ඉනෝකි පා-පහරක් දුන්නේ ය. ඉතා කෙටි කාලයකින් සටන නැවැත්විණි. කිසිවකුට හෝ දිනුමක් අයිති වූයේ නැත. එහෙත් පසුව වාර්තා වුයේ එම සටන මුදල් ගරාගැනීමේ අරමුණෙන් පැවැත්වූ එකක් බවය. ශ්‍රී ලංකාවේ නම් එබඳු කිසිම ගැටුමක්, අභියෝගයක් ඇත්තේ නැත. සියල්ලෝ ම එකිනෙකාට බියෙන් පසු වෙති.බොක්සිං ක්‍රීඩකයා ළඟ ප්‍රධාන අත් පහරවල් දොළහක් පවතී. සියලු දෙනා ම මේ අත් පහරවල් දොළහම පාවිච්චි කරන්නේ නැත. එහෙත් පුහුණු කළ අත් පහරවල් දෙක තුනෙන් හොඳට ප්‍රයෝජන ගන්නා අය සිටිති. දක්ෂ බොක්සිංකාරයා ප්‍රතිවාදියාගේ මුහුණට ළං වී සමීප හා බලවත් පහරවල් එල්ල කරයි. එම පහරවල් අතිශය වේගවත් ය. බර සහිත ය. එබැවින් බොක්සිංකාරයකු සමඟ හැප්පීම ලේසි පහසු නැත. එහෙත් බොක්සිං යනු ක්‍රීඩාවක් මිස සටන් කලාවක් නො වේ.මල්ලව පොර, ජූඩෝ, අයිකිඩෝ වැනි සටන් ශාස්ත්‍ර ද එබඳුමය. ඒවා ප්‍රනර්ථය කැඳවයි. විස්මය ඇති කරයි. එහෙත් නියම සටන් ශාස්ත්‍රයක් එතැන නැත. වත්මන් ශ්‍රී ලංකාවේ ජනප්‍රිය සටන් කලාවන් කිහිපයක් පවතී. එහි පළමු තැන හිමි වන්නේ කරාටේ ශිල්පයට ය. එහෙත් හොඳ කරාටේ ගුරුවරුන් නැති නිසා අද බිහිවන කළුපටිකාරයන්ට ගහගන්නට පුළුවන්කමක් නැත.ඔව්හු මහපාරේ දී අම්බාණකට ගුටි කති. දෙවන ජනප්‍රිය සටන් ශිල්පය වුෂු හා කුංග්ෆුය. ඊටම බෲස්ලීගේ ජෙට්කුන්ඩෝ ශෛලිය ද කලවම් කොට උගන්වති.එහෙත් චීන සටන් කලාවන් නිවැරැදි ලෙස හැදෑරූ කිසිකෙනෙකු ශ්‍රී ලංකාවේ නැත. මේ මාස්ටර්ලා වීඩියෝ පට බලමින්, පොත් කියවමින් වුෂු උගන්වති. ඒ මාස්ටර්ලා මෙන් ම ගෝලයෝ ද ගුටි කන අය වෙති. ටයිකොන්ඩෝ තවත් සටන් කලාවෙකි. එහි ඇත්තේ ප්‍රබල පා පහරවල් ය.ටයිකොන්ඩෝ ශ්‍රී ලංකාවට හඳුන්වා දුන් මාස්ටර් සිරිල් ඇන්තනී කරාටේ ශිල්පියකු මිස ටයිකොන්ඩෝ ගුරුවරයෙක් නො වේ. ඔහු ටයිකොන්ඩෝ සටන් ශිල්පයේ නිය ම තාක්ෂණය දන්නේ නැත. අංගම්පොර යනු තවත් හොර සටන් කලාවකි. අංගම්පොර ශ්‍රී ලංකාවට උරුම නියම සටන් කලාව වන අතර එය 17 වන සියවසේ දී විනාශ විය. අවසන් අංගම්පොර ශූරයා ලෙව්කේ මැතිඳුය. අද අංගම් පොර ලෙසින් උගන්වන්නේ චීනඅඩි හා සිලංබරං යන පොලු සටන් ය.ශ්‍රී ලංකාවේ සිටින බොරුකාරයන්ට නොරැවටිය යුතුය. නියම සටන් කලාවක් හැදෑරීමට නම් ජපානයට, චීනයට, ජර්මනියට, කොරියාවට හෝ අමෙරිකාවට යා යුතු ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=f1309022</link>
    <topic>නිදහසේ වැඩුණු නිදහස් පක්‍ෂය</topic>
    <author/>
    <content>ශ්‍රී ලංකා නිදහස් පක්‍ෂය පිහිටුවා වසර 62 ක් ගත වෙන මේ මොහොතේ 1951 ශ්‍රී ලංකා නිදහස් පක්‍ෂය ආරම්භ කළ අවස්ථාවේ එළඹ සිටි දේශීයත්වය හා ජාතිකත්වය පිළිබඳ මාහැඟි දර්ශනය ඉන් වසර 62 කට පසුව පවා අඛණ්ඩව රැකගෙන සිටීම ශ්‍රී ලංකා නිදහස් පක්‍ෂයේ අනන්‍යතාව හා ශක්තිමත්භාවය පිළිබිඹු කරන්නක් ලෙස මම දකිමි.ශ්‍රී ලංකා නිදහස් පක්‍ෂය ශ්‍රී ලාංකික දේශපාලනය නැමැති මහා උද්‍යානයේ වනස්පතියක් ව, ශාඛා ප්‍රශාඛා මණ්ඩල විහිදුවමින්, දිනෙන් දින වැඩෙමින්, සෑම දෙනාට ම සෙවණ සදමින් ශක්තිමත්ව තිබෙන්නේ අන් කිසිවක් නිසා නොව ශ්‍රී ලංකා නිදහස් පක්‍ෂය මුල් බැස භූමිගතව තිබෙන එම පක්‍ෂයේ ප්‍රතිපත්ති හා දර්ශනය නැමැති ශක්තිමත් මූල මණ්ඩලය නිසා ය.දැනට දශක කිහිපයකට පෙර අප රටේ ශක්තිමත් ව පැවැති ඇතැම් දේශපාලන පක්‍ෂ වර්තමානයේ දී සිය පණ නල රැකගැනීමට තරම්වත් ශක්තියක් නොමැතිව “තැළි වළේ පණ ගැහෙමින්” සිටින්නේ එම පක්‍ෂවල පණ නල රැකීමටවත් තරම් ශක්තිමත් දර්ශනයක් හෝ ප්‍රතිපත්තියක් මත පදනම් නොවීමය.ශ්‍රී ලංකා නිදහස් පක්‍ෂය වර්තමානයේ මෙම කලාපයේ තිබෙන ශක්තිමත්ම දේශපාලන පක්‍ෂය බවට පත්ව තිබෙන්නේ එදා දිවංගත එස්. ඩබ්. ආර්. ඩී. බණ්ඩාරනායක මැතිතුමා ප්‍රමුඛ නායකයින් මෙම පක්‍ෂය තුළට කිඳා බස්සවන ලද විනය මත පදනම්ව ප්‍රතිපත්තිමය කාරණා නිසා ය.1951 දී ශ්‍රී ලංකා නිදහස් පක්‍ෂය ආරම්භ වීමට බලපෑ ප්‍රධාන කාරණා රැසක් විය. එහිදී ප්‍රධාන වශයෙන් හේතු වූ කාරණාව වන්නේ එසමයෙහි මෙරට පැවැති අධිරාජ්‍යවාදී ගැති පක්‍ෂයක් වූ එක්සත් ජාතික පක්‍ෂයට විකල්පයක් වශයෙන් ක්‍රියාත්මක වීමට එවකට පැවැති වාමාංශික පක්‍ෂ ශක්තිමත් නොවූ නිසා ය.එකල එක්සත් ජාතික පක්‍ෂයේ ක්‍රියාකාරී කමිටුවට දිවංගත එස්. ඩබ්. ආර්. ඩී. බණ්ඩාරනායක මැතිතුමා විසින් මාදම්පේ දී පැවැති සිංහල මහා සභාව විසින් ගන්නා ලද යෝජනා කිහිපයක් ඩී. එස්. සේනානායක මැතිතුමාට ඉදිරිපත් කළ පසු සිංහල මහා සභාව විසින් සම්මත කර ගන්නා ලද එම යෝජනා පිළිගැනීමට හෙතෙම මැළි විය. මේ හේතුවෙන් එස්. ඩබ්. ආර්. ඩී. බණ්ඩාරනායක මැතිතුමා ප්‍රමුඛ නායකයින් පිරිසක් එක්සත් ජාතික පක්‍ෂයෙන් ඉවත් වී 1951 දී අභිනව පක්‍ෂයක් වශයෙන් ශ්‍රී ලංකා නිදහස් පක්‍ෂය පිහිටුවා ගනු ලැබී ය.ශ්‍රී ලංකා නිදහස් පක්‍ෂය බිහි වීම වූ කලී යුගයේ පමණක් නොව ඓතිහාසික අවශ්‍යතාවයකි. බටහිර අධිරාජ්‍යවාදයේ යකඩ සපත්තුවෙන් නිදහස ලබා ඉන් අනතුරුව ස්වාධීන ජාතියක් වශයෙන් ගොඩනැඟීමට අපිට තිබූ ස්වර්ණමය අවකාශය ගිලිහී ගියේ අධිරාජ්‍යවාදීන්ගේම තවත් රූකඩ රජයක් මේ රට පාලනය කිරීම බාරගත් බැවිනි. සුද්දා මේ රටෙන් ගියේ තවත් කළු සුද්දන් පිරිසකට රට බාර දීලා යැයි සාමාන්‍ය වහර තුළ පවතින මතය මට මතක් වන්නේ එය කෙතරම් නිවැරදි ද යන්නයි.ටයිකෝට්, ටොප්හැට් සංස්කෘතියට ආවැඩූ පුද්ගලයින් පිරිසක් රට පාලනය කළ අතර, දේශීයත්වය අගයමින්, රට සංවර්ධනය කළ හැක්කේ දේශීය ආර්ථිකයක් මතය යන සිද්ධාන්තය පෙරටුකොට ගෙන බිහිවූ ශ්‍රී ලංකා නිදහස් පක්‍ෂය වටා ජනතාව ඒකරාශී වූයේ සැබවින්ම එම පක්‍ෂය මහ පොළවේ පය ගසා සිටින පුද්ගලයින්ගේ පක්‍ෂයක් වූ බැවිනි.1948 පෙබරවාරි 04 දින අප බ්‍රිතාන්‍ය අධිරාජ්‍යවාදයෙන් නිදහස් වූවා යැයි ප්‍රකාශ වුවද එය මේ රටේ සාමාන්‍ය ජනතාවට දැනුණේ නැත. නිදහස් අධ්‍යාපන ප්‍රතිපත්තියක්, රට තුළ ක්‍රියාත්මක වේ යැයි කීවාට එය ගුරුවරුන්ට හෝ විදුහල්පතිවරුන්ගේ ගතට හෝ සිතට දැනුණේ් නැත.දේශීය වෛද්‍ය ක්‍රමයට නව පණක් දෙනවා යැයි කිවුවද, එය ගමේ ගොඩේ වෙද මහතාට දැනුණේ නැත. බුදු දහම මත පදනම් වූ දේශීය හැදියාව, සංස්කෘතික වටිනාකම හා සාරධර්ම ගැන කථා කළාට ගමේ පන්සලේ වැඩ සිටි භික්ෂූන් වහන්සේට එය දැනුණේ නැත. වැඩ කරන ජනතාවගේ අයිතිවාසිකම් සුරකින බවට ප්‍රකාශ වුවත්, ඒවා කම්හලේ, වැඩපළේ, දහඩිය මුගුරු හෙළා වැඩ කරන කම්කරුවාට දැනුණේ නැත.එනම් 1948 පෙර පැවැති තත්ත්වයෙන් කිසියම් හෝ වෙනසක් මේ ඊනියා නිදහසින් පසු රටේ ජනතාවට දැනුණේ හෝ ඔවුන්ට අත් විඳීමට ලැබුණේ නැත.ශ්‍රී ලංකා නිදහස් පක්‍ෂය බිහි වූයේ එවැනි සංක්‍රාන්ති සමයක දීය. සඟ, වෙද, ගුරු, ගොවි, කම්කරු ජනතාවගේ අභිමතාර්ථසාධනය උදෙසා ජනතාවගේ පක්‍ෂයක් අවශ්‍යව තිබූ යුගයක දීය.1951 ආරම්භ කළ ශ්‍රී ලංකා නිදහස් පක්‍ෂය ළදරු වියේ පසුවූව ද, 1952 පැවැති මහ මැතිවරණයට නායකයින් කිහිප දෙනෙක් තරග කළහ.ඒ අනුව අත්තනගල්ලට එස්. ඩබ්. ආර්. ඩී. බණ්ඩාරනායක මහතාත්, තංගල්ලට ඩී. ඒ. රාජපක්‍ෂ මහතාත්, ජෝර්ජ් ආර්. ද සිල්වා මහතා කොළඹ උතුරටත්, උඩුගමට ඩී. එස්. ගුණසේකර මහතාත්, මහනුවරට තමරා කේ. ඉලංගරත්නත්, හොරණට ඒ. පී. ජයසූරිය මහතාත්, බලංගොඩ ආසනය සඳහා ජයවීර කුරුප්පු මහතාත්, එච්. ශ්‍රී නිශ්ශංක මහතා කුරුණෑගල ආසනයටත් තරග කළහ. මෙම මැතිවරණයේ දී එස්. ඩබ්. ආර්. ඩී. බණ්ඩාරනායක මැතිතුමා ඇතුළු කිහිප දෙනෙක් ජයග්‍රහණය කර පාර්ලිමේන්තුවට තේරී පත් වූහ.එමෙන්ම 1956 දී පැවැති මහ මැතිවරණයෙන් මහජන එක්සත් පෙරමුණ සමඟ එක් වී ශ්‍රී ලංකා නිදහස් පක්‍ෂය තරග කිරීම නිසා එක්සත් ජාතික පක්‍ෂ රජය පරාජයට පත් කරමින් මේ රටේ දේශපාලන ඉතිහාසයේ සුවිශේෂී කඩඉමක් සලකුණු කරමින් ජයග්‍රහණය කරන ලදී. 1956 – 59 යුගයේ දී එස්. ඩබ්. ආර්. ඩී. බණ්ඩාරනායක මැතිතුමන්ගේ නායකත්වය යටතේ මෙරට ජනසතු ව්‍යාපාරය ආරම්භ කරනු ලැබීය. බැංකු, පාසල් හා වරාය වැනි පුද්ගලික අංශය යටතේ පාලනය කළ ආයතන එතුමා විසින් ජනසතු ව්‍යාපාරය යටතේ පොදු ජනතාවගේ දේපොළ බවට පත් කරනු ලැබී ය.ඉන් පසුව 1960 – 64 යුගය තුළ සිරිමාවෝ බණ්ඩාරනායක මැතිනියගේ නායකත්වය යටතේ ශ්‍රී ලංකා නිදහස් පක්‍ෂය ශක්තිමත් පක්‍ෂයක් ලෙසින් ප්‍රගතිශීලී ජනතා මෙහෙවරක නියැළිණි. අප රට සතුව තිබූ මුහුදු සීමාව සැතපුම් 200 දක්වා පුළුල් කර ගැනීමට සමත් විය. එමෙන්ම කච්චතිවු දූපත ශ්‍රී ලංකාවට පවරා ගැනීමට පියවර ගනු ලැබීය. මෙවැනි ජනතා හිතවාදී ජයග්‍රහණ රැසක් එම යුගය තුළ අප රටට අත්පත් කර ගැනීමට හැකි විණි.එමෙන්ම 1970 – 77 පාලන කාලය තුළ ඉඩම් ප්‍රතිසංස්කරණ පනත මෙන්ම වතු ජනසතු ව්‍යාපාරය ද ක්‍රියාත්මක කළ අතර නොබැඳි ජාතීන්ගේ සමුළුව ශ්‍රී ලංකාවේ පවත්වමින් ශ්‍රී ලංකාවේ විදේශ ප්‍රතිපත්තිය ශක්තිමත් කරනු ලැබීය. සිරිමාවෝ බණ්ඩාරනායක මැතිනියගේ යුගයේ දක්නට ලැබුණු සුවිශේෂී ලක්‍ෂණය වන්නේ අප රට සමඟ විදේශ සම්බන්ධතා තරවීමයි. විශේෂයෙන් එවකට සමාජවාදී කඳවුර නියෝජනය කළ චීනය, යුගෝස්ලාවියාව, රුසියාව, කියුබාව වැනි රටවල් මෙන්ම එක්සත් රාජධානිය, ප්‍රංශය, අමෙරිකා එක්සත් ජනපදය වැනි ධනවාදී කඳවුරේ රටවල් ද අප හා මිත්‍රශීලී ප්‍රතිපත්තියක් අනුගමනය කළේය.එතුමිය විසින් එම යුගය තුළ ක්‍රියාත්මක කරන ලද වගා සංග්‍රාම වැඩපිළිවෙළට විවේචන එල්ල වුවද දේශීය ආර්ථිකය ශක්තිමත් කරලීම සඳහා ක්‍රියාත්මක කළ සුවිශේෂී වැඩසටහනකි. 1977 බලයට පත් වූ එක්සත් ජාතික පක්‍ෂ රජය විසින් මෙම වැඩපිළිවෙළ නවත්වා දැමීම නිසා දේශීය ආහාර නිෂ්පාදන වැඩපිළිවෙළ කඩා වැටිණි. තමන්ගේ ගෙවත්තේ මල්පෝච්චියේ පවා එළවළු පැළයක් සිටවූ ජනතාව එතෙරින් ආහාර පැමිණෙන තෙක් මුහුදට මුව අයා සිටිය යුතු ආර්ථිකයක් 77 න් පසු මෙරටට එක්සත් ජාතික පක්‍ෂය රජය විසින් හඳුන්වා දෙනු ලැබී ය.ශ්‍රී ලංකා නිදහස් පක්‍ෂය වරින් වර ජයග්‍රහණය කරමින්, පරාජය වෙමින් හා නැවත නැවතත් තිබුණාටත් වඩා ශක්තිමත් වෙමින් අප රටේ ආණ්ඩු පිහිටුවනු ලැබූයේ මහජනතාව සැමදාම එම පක්‍ෂය කෙරෙහි තැබූ විශ්වාසය හා ළෙන්ගතුකම නිසාය.ශ්‍රී ලංකා නිදහස් පක්‍ෂයේ නායකත්වයට පත් වූ සෑම දෙනෙක්ම මහජනතාව අතර ගැවසී මහජනතාව වෙතින් හදාරා එම ජනතාවටම සේවය කිරීමට කැපවීම් කළ නායකයෝ වූහ. ශ්‍රී ලංකා නිදහස් පක්‍ෂය බිහි වීම සිදු වූයේ දේශපාලන ක්ෂේත්‍රයේ උඩුගං බලා පිහිනීමට ප්‍රයත්න දැරූ නායකයින් පිරිසක් නිසා ය. එම නායකයින් අනුව යමින් ඉන්පසුව නායකත්වය දැරූ සෑම නායකයෙක්ම රට, ජාතියේ හිත සුව පිණිස තම සේවාවන් ඉටු කළ බැවින් මේ වන විට ශ්‍රී ලංකාවේ තිබෙන දැවැන්තම හා ශක්තිමත්ම පක්‍ෂය බවට එම පක්‍ෂය පත් වී තිබේ.ශ්‍රී ලංකා නිදහස් පක්‍ෂයේ වත්මන් නායකත්වය දරන අතිගරු ජනාධිපති මහින්ද රාජපක්‍ෂ මැතිතුමා අප පක්‍ෂය නඟාසිටුවීම සඳහා ලබා දුන් දායකත්වය ඉතාමත් සුවිශේෂී වේ. මේ රට වසර ගණනාවක් තිස්සේ පීඩනයට ලක් කළ කොටි ත්‍රස්තවාදය සුනු විසුනු කළ එතුමාගේ නායකත්වය මුළු රටම එක්සේසත් කරමින් බියෙන් හා සැකයෙන් තොර රටක් අපට බිහිකර දී තිබේ.වසර 30 ක් තිස්සේ පැවැති කොටි ත්‍රස්තවාදය පරාජය කිරීම සඳහා රජය ගෙන ගිය මහා සංග්‍රාමයේ දී මහින්ද රාජපක්‍ෂ මැතිතුමා තරම් විදේශ බලපෑම්වලට ලක්වූ නායකයෙක් මේ කලාපයම තුළ නැත.එහෙත් රටේ හා ජාතියේ උන්නතිය සඳහා අවශ්‍ය නම් තමන් විදුලි පුටුවේ වුවත් වාඩිවීමට පසුබට වන්නේ නැතැයි ප්‍රකාශ කළ එතුමා රටේ භෞමික අඛණ්ඩතාව ආරක්‍ෂා කිරීම සඳහා කොටි ත්‍රස්තවාදය පරාජය කිරීමේ සටන අඛණ්ඩව ඉදිරියට ම ක්‍රියාත්මක කළේ ය.විදේශ බලපෑම් හමුවේ දණ නොනැමූ එතුමාගේ නිර්භය හා උත්තුංග ක්‍රියා පිළිවෙත හේතුවෙන් වසර 30 ක් තිස්සේ මෙරට භීෂණයට ලක් කළ කොටි ත්‍රස්තවාදය නන්දිකඩාල් කලපුවෙන් අවසන් කර දැමීමට පියවර ගත්තේ ය.පරාජය කළ නොහැකි යැයි ඇතැමුන් කී කොටි සංවිධානය පරාජය කිරීම, විදෙස් බලපෑම් හමුවේ තම මතය වෙනස් නොකිරීම හා රට සංවර්ධනය කිරීමේ ක්‍රමානුකූල වැඩපිළිවෙළත් නිසා කිසිදු ජනාධිපතිවරයෙක් මෙරට ඉතිහාසයේ නොලැබූ ආකාරයේ ජයග්‍රහණ රැසක් එතුමා විසින් ශ්‍රී ලංකා නිදහස් පක්‍ෂයට උරුම කර දුන්නේ ය. ඒ නිසාම වර්තමානයේ අපේ රටේ තිබෙන දේශපාලන පක්‍ෂ අතර ශ්‍රී ලංකා නිදහස් පක්‍ෂය අසමසම පක්‍ෂයක් වී තිබෙන්නේ ය.මානුෂීය මෙහෙයුමේ දී අවතැන් වූ ජනතාව ආරක්‍ෂා කිරීම මෙන්ම බාර වූ කොටි ත්‍රස්තවාදීන් පුනරුත්ථාපනය කර ඔවුන් යළි මෙරටට හිතැති හා වැඩැති පිරිසක් බවට පත් කිරීමට කටයුතු කිරීම, ලෝකයේ කිසිම රටක් ත්‍රස්තවාදීන්ට එවැනි සැලකීමක් කර නැති බව නො කිවමනාය.එපමණක් නොව ශ්‍රී ලංකාව ආසියාවේ ආශ්චර්යය බවට පත් කරමින් අති දැවැන්ත සංවර්ධන වැඩපිළිවෙළක් එතුමා විසින් ආරම්භ කර ඇත. මෙම සංවර්ධන වැඩපිළිවෙළත් සමඟ මේ රට 2020 දී ආසියානු මහාද්වීපයේ සංවර්ධිත රටවල් වන මැලේසියාව, දකුණු කොරියාව හා සිංගප්පූරුව වැනි රටවල්වල මට්ටම දක්වා ගෙන යා හැකි පුළුල් දැක්මක් සහිතව ක්‍රියාත්මක කරනු දක්නට ලැබෙනු ඇත.බීජ වපුරා එක් දිනකින් අස්වැන්න ලබාගත නොහැකි බව ජනතාව දනිති. රජය වර්තමානයේ ක්‍රියාත්මක කරන අතිශය දැවැන්ත සංවර්ධන ව්‍යාපෘතීන් හි ප්‍රතිඵල අපට නුදුරු අනාගතයේ දී නෙළා ගත හැකි වනු ඇත. මා මින් පෙර සඳහන් කළාක් මෙන් කොටි සංවිධානය මෙරට දියත් කළ ත්‍රස්ත ප්‍රහාර මැඬ පවත්වමින් එම ත්‍රස්තවාදය අවසන් කිරීමට හැකි වූයේ ප්‍රධාන කරුණු දෙකක් නිසාය.පළමුවැන්න කොටි සංවිධානය පරාජය කළ නොහැකිය යන මිථ්‍යාවට එරෙහිව උඩුගං බලා යමින් එම ත්‍රස්තවාදය විද්වංශනය කිරීමට අතිගරු ජනාධිපති මහින්ද රාජපක්‍ෂ මැතිතුමාගේ ශ්‍රේෂ්ඨ නායකත්වයට හැකි වීමයි. දෙවැන්න එම අතිශය වැදගත් තීරණය ගන්නා ලද්දේ ශ්‍රී ලංකා නිදහස් පක්‍ෂයේ නායකත්වය උසුලන්නා වූ හා ශ්‍රී ලංකා නිදහස් පක්‍ෂය ප්‍රමුඛ සන්ධාන රජයකින් වීමයි.ශ්‍රී ලංකා නිදහස් පක්‍ෂය 62 වන සංවත්සරය සමරන මෙම අවස්ථාවේ එවැනි ජනතාවාදී මහා පක්‍ෂයක ලේකම්වරයා වශයෙන් දිගු කලක් අඛණ්ඩව කටයුතු කිරීමට ලැබීම ම මා ලද භාග්‍යයකි. ශ්‍රී ලංකා නිදහස් පක්‍ෂයට තවත් දිගු දේශපාලන ගමනක් යාමට මේ රටේ දේශපාලන ධාරාවේ ඉන්ද්‍රඛීලයක් සේ නොසැළී සිටින්නට ශක්තිය ධෛර්යය ලැබේවායි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=f1309023</link>
    <topic/>
    <author>බණ්ඩාරගම සමරසේන මුදලිගේ</author>
    <content>1946 සැප්තැම්බර් 06 දින කොළඹ කුරුඳුවත්තේ ෆාම්කෝට් මන්දිරයට රැස්වූ ලංකා ජාතික සංගමය, සිංහල මහා සභාව මුස්ලිම් ලීගය හා වෙනත් ද්‍රවිඩ කණ්ඩායම් කීපයක් සෝල්බරි ආණ්ඩුක්‍රමය යටතේ එළඹෙන මහ මැතිවරණයට මුහුණදීමට “එක්සත් ජාතික පක්‍ෂය” නමැති දේශපාලන පක්‍ෂය පිහිටුවා ගන්නා ලදහ. රටට අවශ්‍යව තිබූ ස්ථිරසාර ආණ්ඩුවක් බිහිකර ගැනීමේ අරමුණින් මෙසේ එකතු වූ බව සිංහල මහා සභාවේ සභාපති එස්. ඩබ්. ආර්. ඩී. බණ්ඩාරනායක මහතා පසුව ප්‍රකාශ කර තිබුණි.එතුමා 1947 මහ මැතිවරණයේදී බලයට පත් එක්සත් ජාතික පක්‍ෂ ආණ්ඩුවේ සභානායක පළාත් පාලන හා සෞඛ්‍ය අමාත්‍ය ධුරය ද දැරූ ආණ්ඩුවේ දෙවන නායකයා ද විය. ඔහු එක්සත් ජාතික පක්‍ෂයට එකතු වූයේ සිංහල මහා සභාවේ ද යෝජනා සම්මතයකට අනුවය. එදා ඒ තීරණය ගැනීමට හේතු එතුමා පැහැදිලි කර ඇත්තේ මෙසේ ය.“එක්සත් ජාතික පක්‍ෂයට සිංහල මහ සභාව එකතු වීමේ ප්‍රශ්නය පළමුකොට ඉදිරිපත් වූ කල්හි සභාවට අයත් වූ ද, නොවූවද බුද්ධිමත් බොහෝ දෙනෙක් එසේ එකතු නොවන ලෙස මගෙන් ඉල්ලා සිටියහ. මෙසේ මේ ඉල්ලීම කරන ලද්දේ එක්සත් ජාතික පක්‍ෂයෙන් වෙන්ව සිටියහොත් බහුතර මන්ත්‍රීන් සමූහයක් ඇතිව අග්‍රාමාත්‍යවරයා වීමේ ප්‍රස්ථාව අප හමුවේ පැවැති නිසාය. මගේ දැනුම ද මෙයයි. නමුත් භේද ඇති වුවහොත් එය රටේ යහපතට සම්බාධක විය හැකි නිසා මේ ඉල්ලීම ප්‍රතික්‍ෂේප කොට එ. ජා. පක්‍ෂයට එක්වීමට මම කැමති වීමි...”(එස්. ඩබ්. ආර්. ඩී. බණ්ඩාරනායකමලල්ගොඩ බන්දුතිලක)මෙසේ එක්සත් ජාතික පක්‍ෂයේ දෙවන නායකයා ලෙස සිටියත් බණ්ඩාරනායක මහතා අපේක්‍ෂා කළ අරමුණු කරා ආණ්ඩුව ගමන් නොකරන බවට ඒත්තු ගිය බැවින් මේ පිළිබඳ සලකා බැලීමට සිංහල මහා සභාවේ මාදම්පා සම්මේලනය කැඳවන ලදී. 1951 ජූලි 09 දින මාදම්පා සම්මේලනයේදී පහත සඳහන් යෝජනා රටේ වෙනසක් අපේක්‍ෂාවෙන් රජයට ඉදිරිපත් කිරීමට තීරණය කරන ලදී. යෝජනාවල සාරාංශය මෙසේය.1. ජාතික භාෂාවජාතික භාෂාව පිළිබඳ ස්ථිර වැඩපිළිවෙළක් යොදා අභිමතාර්ථය ඉෂ්ට කරගැන්මට ඇති එකම මාර්ගය ද එය බැව් සභාවේ අදහසය. එහෙයින් සිංහල භාෂාව රජයේ භාෂාව යයි දැන් වහාම ප්‍රකාශයට පත් කළ යුතු ය. ද්‍රවිඩ භාෂාව ද රජයේ භාෂාවක් කළ යුතු යැයි එම භාෂාව කතා කරන ශ්‍රී ලාංකිකයින්ගේ තදබල ඉල්ලීමක් තිබේ නම් ද්‍රවිඩ භාෂාව ද රජයේ භාෂාවක් කිරීම ගැන සභාවේ විරෝධයක් නැත්තේය.2. ආගමවිදේශ ආධිපත්‍ය සමයේ ශ්‍රී ලංකාවේ බහුතර ජනතාවක් වූ බෞද්ධයින්ගේ ආගම වූ බුද්ධාගම තදබල පරිහානියට පත් වූ බැවින් බෞද්ධාගමේ දියුණුව සඳහා රජයේ ආධාර හා අනුබල ලැබිය යුතුය. ඒ සඳහා කාර්යාංශයක් ඇති කළ යුතු අතර අනෙක් ආගම්වල ඉල්ලීම් පිළිබඳ සානුකම්පිතව සලකා බැලීම පිළිබඳ සම්මේලනයේ විරෝධයන් නොමැත.3. ආර්ථික තත්ත්වයජාතික භාෂා හා ආගමික ප්‍රශ්න සතුටුදායක ලෙස විසඳිය යුතුවාක් මෙන්ම ආර්ථික ප්‍රශ්නය ද විසඳිය යුතුය. බහුතරයකගේ දුගී බව හා රැකීරක්‍ෂා නොමැතිකම නැතිකිරීම සඳහා වහාම පහත ක්‍රියාමාර්ග ගත යුතු බව සම්මේලනය අදහස් කර සිටී.(අ) ඉඩම් නොමැති ජනතාවගේ අවශ්‍යතා සම්පූර්ණ වන පරිදි ගොවි ජනපද ව්‍යාපාර ග්‍රාම සංවර්ධන ව්‍යාපාර පිළිබඳ කටයුතු ඉක්මන් කිරීම.(ආ) රජය සන්තක කළ යුතු කර්මාන්ත රජයේ ආධාර ලැබිය යුතු කර්මාන්ත, පෞද්ගලික පාලනය කළ යුතු කර්මාන්ත පිළිබඳ පරීක්‍ෂා කර නිශ්චිත ප්‍රතිපත්තියන් ඇතිකිරීම.(ඇ) මේ සඳහා සංයෝජන කොමිෂන් සභාවක් පත්කිරීම.(ඉ) රුපියල් 50,000/- වැඩි වාර්ෂික ආදායම්වලින් සමූල බද්දක් අයකිරීම.(ඊ) විනෝදය උපදවන භාණ්ඩ පිටරටින් ගෙනඒම හා අත්‍යවශ්‍ය ආහාර ද්‍රව්‍ය බෙදාහැරීම හා මිල ගණන් පාලනය රජයේ පරිපාලනයට පත්කිරීම.(එ) සමාජ සේවක කොමිෂන් සභා යෝජනා වහාම ක්‍රියාවේ යෙදවීම.(ඒ) භාෂා භේදය අනුව යමින් වැටුප් පිළිබඳ ඇති කර ඇති වෙනස වහාම අහෝසි කිරීම.(ඔ) මහජනතාවගේ හිතසුව සඳහා යම් යම් අවශ්‍ය සේවයන් රජය සන්තක කිරීමේ වුවමනාව ගැන යළිත් සලකා බැලීම.(4) ආයුර්වේදයමෙරට ජනතාව අතරින් විශාල සමූහයක් තවමත් ආයුර්වේද වෛද්‍ය ක්‍රමය ගැන විශ්වාසය තබා ඇති නිසා රජයේ සෞඛ්‍යාංශය යටතේ මෙම වෛද්‍ය ක්‍රමය උන්නතියට පත්කිරීම.(5) රජයේ සේවයපඩි නඩිවලට සීමා නොවී අන්තරාදායක අන්දමේ අසන්තුෂ්ටියක් හා කලකිරීමක් විවිධ අංශවලට අයත් රජයේ සේවකයන් අතර ඇති නිසා ඒ පිළිබඳ සොයා බලා සුදුසු ක්‍රියාමාර්ග ගැන්මට කොමිෂන් සභා පත් කිරීම.(6) සමාජ උවදුරුමද්‍යපාන උපද්‍රව දුරුකිරීම සඳහා අවශ්‍ය ව්‍යවසාවන් ඇතිකිරීම.(අ) පස් අවුරුද්දක් ඇතුළත ශ්‍රී ලංකාවේ අශ්ව රේස්/ දිවීම නතර කිරීම.(7) අන්තර්ජාතික තත්ත්වයපැන නැඟී එන උපද්‍රව සහිත අන්තර්ජාතික තත්ත්වයට මුහුණදීම සඳහා අග්නිදිග ආසියාවේ හා මැද පෙරදිග රාජ්‍යයන් සමඟ ශ්‍රී ලංකාව අප්‍රමාදව මිත්‍ර ගිවිසුම්වලට එළඹීම.මෙම යෝජනා සම්මත කොට එහි සඳහන් වැඩපිළිවෙළ හා ප්‍රතිපත්ති පිළිගෙන ක්‍රියාවේ යොදවන ලෙස එක්සත් ජාතික පක්‍ෂය පිළිබඳ ඇති ව්‍යවස්ථාවේ 3 වන වගන්තිය අනුව එම පක්‍ෂයට බැඳී සිටින පක්‍ෂයක් ලෙස සිංහල මහා සභාව එක්සත් ජාතික පක්‍ෂයෙන් ඉල්ලා සිටියේය. මේ පිළිබඳව එ. ජා. පක්‍ෂයේ මතය දැනගෙන නැවත සිංහල මහා සභාවේ රැස්වීමක් කැඳවන ලෙස කෘත්‍යාධිකාරී මණ්ඩලයට උපදෙස් දෙනු ලැබීය.මෙම යෝජනාවලියට එ. ජා. පක්‍ෂයේ සුබදායී ප්‍රතිචාරයක් නොවූ අතර අගමැති ඩී. එස්. සේනානායක මහතා එම යෝජනාවලිය මුළුමනින්ම ප්‍රතික්‍ෂේප කළේය.ශ්‍රී ලංකා නිදහස් පක්‍ෂයේ ආරම්භය සටහන් කළේ ද පසු කාලීනව පක්‍ෂයේ ප්‍රතිපත්ති ප්‍රකාශනයට පදනම වැටුනේ ද මේ යෝජනාවලිය යි. 1951 ජුලි 12 දින මුදල් අමාත්‍ය ජේ. ආර්. ජයවර්ධන මහතා විසින් වාර්ෂික අය වැය ලේඛනය පාර්ලිමේන්තුවට ඉදිරිපත් කළ අතර, මෙදින තමන් දැරු නියෝජිත මන්ත්‍රී මණ්ඩලයේ සභානායක ධුරයෙනුත් අවුරුදු 04 තිස්සේ දැරූ පළාත් පාලන හා සෞඛ්‍ය අමාත්‍ය ධුරයෙනුත් එක්සත් ජාතික පක්‍ෂයේ ජ්‍යෙෂ්ඨ උප සභාපති ධුරයෙනුත් එස්. ඩබ්. ආර්. ඩී. බණ්ඩාරනායක මැතිතුමා ඉල්ලා අස් වී ප්‍රකාශයක් කර විපක්‍ෂයේ වාඩිගත්තේ ය. එතුමා අනුගමනය කරමින් තැපැල් හා විදුලි සංදේශ අමාත්‍ය හොරණ, ඒ. පී. ජයසූරිය, බලංගොඩ මන්ත්‍රී ජයවීර කුරුප්පු, බෙලිඅත්ත මන්ත්‍රී ඩී. ඒ. රාජපක්‍ෂ, උඩුගම මන්ත්‍රී ඩී. එස්. ගුණසේකර, අධිකරණ නියෝජ්‍ය අමාත්‍ය කොළඹ මන්ත්‍රී ජෝර්ජ් ආර්. ද සිල්වා යන අයද විපක්‍ෂයට එක් වීම සිදු විය.එදා සිංහල මහා සභාවේ මාදම්පා සම්මේලනයේ දී සම්මත වූ යෝජනාවලිය එක්සත් ජාතික පක්‍ෂය විසින් ප්‍රතික්ෂේප නො කරන්නට ශ්‍රීලනි පක්‍ෂයේ ආරම්භය මෙසේ නොවන්නට ඉඩ තිබුණි. පක්‍ෂයේ ප්‍රතිපත්ති මාදම්පා යෝජනා මත පදනම් වූ අතර පක්‍ෂය ආරම්භ කිරීම 1951 සැප්. 02 දින කොළඹ නගර ශාලාවේ දී සිදු විය. මේ පිළිබඳ 1951 අගෝස්තු 21 ලංකාදීප පත්‍රයේ පළ වූ දැන්වීම මෙසේය.ශ්‍රී.ල.නි. පක්‍ෂයමේ පක්‍ෂය පිහිටුවීම සඳහා අනුකූලතාව දක්වන්නවුන්ගේ මහා සභා රැස්වීමක් 1957 සැප්. 02 දින ඉරිදා සවස 2.00 ට පාර්ලිමේන්තු මන්ත්‍රී එස්. ඩබ්. ආර්. ඩී. බණ්ඩාරනායක මහතාගේ ප්‍රධානත්වයෙන් කොළඹ නගර ශාලාවේ දී පවත්වනු ලැබේ. මීට සහයෝගය දක්වන හැමටම මෙම රැස්වීමට පැමිණෙන ලෙස කරුණාවෙන් ආරාධනය කරනු ලැබේ.මීටකැඳවන්නෝබර්නාඩ් එච්. අලුවිහාරේ, බද්උද්දීන් මොහොමඩ්, සී. ආර්. බෙලිගම්මන, හජ්ජි ඒ. ටී. කරීම්, පාර්ලිමේන්තු මන්ත්‍රි ජෝර්ජ් ආර් ද සිල්වා, සී. පී. ද සිල්වා, ඇන්තනි ජේ. එම්. ද සිල්වා, පී. ද එස් කුලරත්න, ස්ටැන්ලි ද සොයිසා, පී. බී. දිසානායක, පී. දොලපිහිල්ල, පී. එම්. ප්‍රනාන්දු, ඩී. එච්. පණ්ඩිත ගුණවර්ධන, ටී. බී. එස්. ගොඩමුන්නේ, ආර්. එස්. එස්. ගුනවර්ධන, වර්නන් ගුණසේකර, පාර්ලිමේන්තු මන්ත්‍රි ඩී. එස්. ගුණසේකර, දයා හේවාවිතාරණ, පාර්ලිමේන්තු මන්ත්‍රී තමරා කේ. ඉලංගරත්න, ජේ. පී. එම්. ජයසිංහ, පාර්ලිමේන්තු මන්ත්‍රී ඒ. පී. ජයසූරිය, එෆ්. ආර්. ජයසූරිය, එල්. බී. කොලුගල, පාර්ලිමේන්තු මන්ත්‍රී ජයවීර කුරුප්පු, ඒ. එච්. මාර්කර්, සී. ඒ. එස්. මරික්කාර්, සී. ඒ. සී. මරික්කාර්, ජේ. සී. ඩබ්. මුණසිංහ, පාර්ලිමේන්තු මන්ත්‍රී රාජ නීතිඥ එච්. ශ්‍රී නිශ්ශංක, ඒ. සී. නඩරාජා, ඇල්බට් පෙරේරා, ඩබ්. එෆ්. බී. පෙරේරා, වෝල්ටර් පෙරේරා, ඩැරල් පීරිස්, සෙනට් සභික බාන්ස් රත්වත්තේ, පාර්ලිමේන්තු මන්ත්‍රී ඩී. ඒ. රාජපක්‍ෂ, එම්. බී. ඩබ්ලිව්. රඹුක්වැල්ල, සී. වී. රණවක, ඩබ්ලිව්. ඒ. ඩී. රාමනායක, සී. ඒ. සමරසිංහ, එම්. ස්වාමිනාදන්, කේ. සෙනවිරත්න, එස්. තංගරාජා, ටී. බී. තෙන්නකෝන්.1951 සැප් 03 දින ශ්‍රීලනිපයේ ප්‍රථම රැස්වීම පුවත්පත් වාර්තා කර තිබුණේ කොළඹ නගර ශාලාව හා අවට ප්‍රදේශය අතුරු සිදුරු නැතිව පිරී ගිය බවත් දහදහසක පමණ පිරිසක් සහභාගි වූ බවත් ය. පළමු වතාවට බෞද්ධ මෙහෙනින්වහන්සේලා දේශපාලන රැස්වීමකට සහභාගි වූ බවත් නගර ශාලාව තුළ ආසන පහසුකම් නොමැති වූ බැවින් භික්‍ෂුන් වහන්සේලා බොහෝ පිරිසක් ශාලාවට පිටතින් සිට රැස්වීමේ කථාවලට සවන් දුන් බවත් පුවත්පත් වාර්තා කර තිබුණි.අපර භාග 2.00 ට රැස්වීමේ වැඩ ආරම්භ වූ අතර බලංගොඩ පාර්ලිමේන්තු මන්ත්‍රී ජයවීර කුරුප්පු මහතා තාවකාලික ලේකම් වශයෙන් කටයුතු කරන ලදී. වේදිකාවේ අසුන්ගෙන සිටි පිරිස අතර තමරා කුමාරි ඉලංගරත්න මන්ත්‍රීතුමිය ද විය. ශ්‍රී ලංකාවේ ලැබූ නිදහස පොදු ජනතාවට හොරෙන් “විස්කි හා ෂැම්පේන්වලින් ඉතිරෙන සාදවල දී ලබා ගත් නිදහසක්” ලෙස බණ්ඩාරනායක මහතා සිය කථාවේ දී හඳුන්වා දුන් අතර මහනුවර සමාජවාදී පෙරමුණේ සභාපති පාර්ලිමේන්තු මන්ත්‍රී එච්. ශ්‍රී නිස්සංක මහතා නව පක්‍ෂය ආරම්භ කිරීමේ යෝජනාව ඉදිරිපත් කළේය.නව පක්‍ෂය මාක්ස්වාදය මැඩීමට පිහිටුවන ලද්දක් නොවන බවත් පක්‍ෂයේ මූලික හා ප්‍රථම කාර්ය වනුයේ අධිරාජ්‍යවාදීන්ට හා ඔවුන් ගේ හවුල්කාරයින් වන ධනපතියන්ට විරුද්ධව සටන මෙහෙය වීම බව ද නිශ්ශංක මහතා තම කථාවේ දී පැහැදිලි කළේ ය. ටී. බී. ඉලංගරත්න මහතා නව පක්‍ෂය හා යූ.එන්.පී විරෝධී ජන කොටස් ශක්තිමත් වේවායි ප්‍රාර්ථනය කළේ ය.පක්‍ෂය පිහිටුවීමේ යෝජනාව ස්ථිර කළේ ගම්පොල සහිරා විද්‍යාලයේ විදුහල්පති අල්හාජ් බද්යුද්දීන් මහමුද් මහතා ය. මුස්ලිම් ජනතාවගේ සහයෝගය සියයට සීයක් මින් ඉදිරියට එ.ජා. පක්‍ෂයට නොලැබෙන බව එතුමා ප්‍රකාශ කළේ ය. නව පක්‍ෂය බිහිවීමට සහයෝගය දෙමින් කථා කළ ඒ. සී. නඩරාජා මහතා යූ.එන්.පිය දිනෙන් දින ආඥාදායකත්වය කරා ළඟා වෙමින් සිටින්නේ යැයි ප්‍රකාශ කළේ ය.ආයුර්වේද වෛද්‍ය සංගමයේ සභාපති ඕවිටිගල ගුණසේකර, ස්වභාෂා ගුරු සංගමයේ සභාපති ඒ. ඩී. ජයසේකර, පාර්ලිමේන්තු මන්ත්‍රී ඩී. එස්. ගුණසේකර, ටී. බී. එස්. ගොඩමුන්නේ යන මහත්වරු ද රැස්වීම අමතා කථා කළ අය අතර විය. අභිනව පක්‍ෂය ශ්‍රී ලංකා නිදහස් පක්‍ෂය ලෙසින් හැඳින්විය යුතු යයි කුරුණෑගල පාර්ලිමේන්තු මන්ත්‍රී රාජ නීතිඥ එච්. ශ්‍රී නිශ්ශංක මහතා යෝජනා කර සිටියේ ය. පක්‍ෂය ව්‍යවස්ථාව හදන තුරු පක්‍ෂය කැඳවන්නන් කාරක සභාවට පත් කරන ලද අතර පහත සඳහන් තාවකාලික නිලධාරි මණ්ඩලයක් තෝරා ගන්නා ලදී.සභාපති – එස්. ඩබ්. ආර්. ඩී. බණ්ඩාරනායක මහතාසම ලේකම්වරු - බර්නාඩ් අලුවිහාරේ, බද්යුද්දීන් මහමුද්, එස්. තංගරාජාභාණ්ඩාගාරික – පාර්ලිමේන්තු මන්ත්‍රී ජෝර්ජ් ආර්. ද සිල්වා මහතාශ්‍රී ලංකා නිදහස් පක්‍ෂයේ කාරක සභාව මඟින් පක්‍ෂ ප්‍රතිපත්ති ප්‍රකාශනය පසුව එළි දැක්වූ අතර ජාතික ප්‍රශ්නය සම්බන්ධයෙන් හා අනාගත බලාපොරොත්තු පිළිබඳ පක්‍ෂයේ ප්‍රතිපත්ති මඟින් පැහැදිලි කර දක්වන ලදී.ශ්‍රී ලංකා නිදහස් පක්‍ෂය වනාහී ප්‍රජාතන්ත්‍රවාදී මහජන පක්‍ෂයකි, ආර්ථික වශයෙන් සමාජවාදී ප්‍රතිපත්ති අනුගමනය කරන අතර දේශපාලන වශයෙන් ජනසම්මතවාදී නිදහස අගය කරන පක්‍ෂයක් බවත් සංස්කෘතික වශයෙන් සියලු ආගම් ඇදහීමට අවකාශ ලබා දෙන අතරේ බෞද්ධාගම වර්ධනයට අනුකූලතාව ලබා දෙන බවත්, හැකිතාක් පොදුජන සහයෝගය මත සමාජවාදී ජන සමාජයක් බිහි කිරීම අරමුණ බවත් පක්‍ෂයේ ප්‍රතිපත්ති වල මූලික හරය විය.දේශපාලන වශයෙන් එවක සමාජය තුළ පැවැති හිඩැස ශ්‍රීලනි පක්‍ෂය විසින් සම්පූර්ණ කරන ලද හෙයින් 1952 න් පසුව මෙරට දේශපාලන තලයේ එ.ජා. පක්‍ෂය හැරුණු විට එකම ප්‍රගතිශීලී දේශපාලන බලවේගය බවට ශ්‍රී ලංකා නිදහස් පක්‍ෂය පත් වූයේ මාක්ස්වාදී දේශපාලන ව්‍යාපාරය ජනතා සිතුම් පැතුම්වලට අනුකූල නොවූ ක්‍රියාදාමයක නිරතව සිටි නිසා ය. අදත් වාමාංශික ව්‍යාපාරය මේ තත්ත්වය වැලඳ ගෙන සිටීම කැපී පෙනෙන ලක්‍ෂණයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>02</day>
    </date>
    <link>http://www.dinamina.lk/2013/09/02/_art.asp?fn=f1309024</link>
    <topic>මගේ පැතුම වයඹ සංවර්ධනය කිරීමයි</topic>
    <author>සාකච්ඡා ක‍ෙළ් ගුණරත්න ලියනආරච්චි කුරුණෑගල දිස්ත්‍රික් සංචාරක</author>
    <content>එළැඹෙන පළාත් සභා මැතිවරණය, වර්තමාන දේශපාලනය ආදී කරුණු පිළිබඳ කුරුණෑගල දිස්ත්‍රික්කය නියෝජනය කරමින් එක්සත් ජනතා නිදහස් සන්ධානය වෙනුවෙන් තරඟ කරන ජොහාන් ප්‍රනාන්දු සමඟ කළ සාකච්ඡාවකි.මෙවර ඡන්දයෙන් ඔබ ජනතාවට දෙන පණිවිඩය මොකක් ද?ඇත්තෙන්ම මට ජනතාවට කියන්න ඕනේ මේ රට සංවර්ධනයෙන් පෙරටම ගෙන යා හැක්කේ ජනාධිපතිතුමාගේ නායකත්වයෙන් යුතු එක්සත් ජනතා නිදහස් සන්ධානයට විතරයි කියලා.ලෝකයේ රටවල ආර්ථිකය කඩාගෙන වැටිල බලවත් රටවල් ට්‍රිලියන ගණනින් ණය වෙද්දී, එම රටවල ජනතාව අන්ත අසරණ වෙද්දිත් ලංකාව ආර්ථික අතින් ශක්තිමත්ව තබා ගන්න මේ රජයට හැකි වුණා.යුද්ධයක් කරන ගමන්ම තමයි අපි මේ ආර්ථික අවපාතයට සාර්ථකව මුහුණ දුන්නෙ. තිස් වසරක යුද්ධය අවසන් කරලා ජනතාවට නිදහසේ නියම සුවඳ ආඝ්‍රාණය කරන්න ඉඩ දුන්නෙ අතිගරු ජනාධිපතිතුමන්ගේ නායකත්වයෙන් යුත් මේ රජය යි.ඒ වගේම යි සංවර්ධනය අතින් ඉහළම තලයකට ගෙනාවෙ මේ රජයයි. වරාය, ගුවන්තොටුපොල, මංමාවත්, අධිවේගී මාර්ග, විදුලි බලාගාර, වාරිමාර්ග, ගුවන් පාලම්, මහා ජලාශ, තාක්ෂණය මේ හැමදේම ලැබුණෙ මේ රජයෙනුයි. උද්ධමනය මාස 30 කට වඩා වැඩි කාලයක් අපි තනි ඉලක්කමක රදවාගෙන තියෙනවා. ප්‍රථම වතාවට අපි උත්සව සමයන් හි භාණ්ඩ මිල ස්ථාවරව තබාගෙන තිබෙනවා.වී ගොවියා, එළවළු ගොවියා, ආර්ථික භෝග වගා කරන ගොවීන් රැකගන්න මේ රජය කටයුතු කරලා තිබෙනවා. වී ගොවියාට තමන්ගේ නිෂ්පාදනවලට හොඳ මිලක් ලබා දී තිබෙනවා. සම්බා රු. 35, නාඩු රු. 32 බැගින් වී අලෙවි මණ්ඩලය වී මිලදී ගන්නවා. ඉතින් මේක සුවිශේෂි ආණ්ඩුවක්. මෙහි ඉන්නෙ මහින්ද රාජපක්‍ෂ කියන අපේ ආදරණීය ජනතාවාදී නායකයා.ඉතින් මම ජනතාව ට කියන්නෙ මෙවර මැතිවරණයෙන් සන්ධානය විශිෂ්ට ජයක් ලබනවා. නියත යි. වයඹ පෙරට එනවා නියත යි. වයඹ පෙරට ගෙන ඒමේ ජයග්‍රහණයේ ඔබත් කොටස්කරුවකු වෙන්න කියලා මම වයඹ ජනතාවගෙන් ඉල්ලා සිටිනවා.අරක්කු දීලා ෆෝන් දීලා, දන්සැල් දීලා ඡන්දෙ ගන්නවා කියන්නෙ ඇත්තද?අරක්කු දෙනවා ෆෝන් දෙනවා කියන එක පට්ටපල් බොරුවක්. මේවා දීලා ඡන්දෙ ගන්න පුළුවන්ද? ජනතාව බුද්ධිමත්. මේ වගේ මඩ ගහන අය ජනතාව ගැන කොච්චර අවබෝධයෙන් ඉන්නවද කියන එක පේනවා නෙ. මේ මඩ ගහන අය හිතාගෙන ඉන්නෙ ෆෝන් දුන්නොත්, අරක්කු දුන්නොත් ඡන්දෙ ලැබෙයි කියලා. අනිත් අය ජනතාව ඒ තැනට පත් කරනවට මම කැමැති නෑ. ගෙදරට එන මනුස්සයකුට කෑම ටිකක් දෙන එක සිංහලයාගේ චාරිත්‍රයක්. මේ වගේ සිරිත් විරිත්වලට පහර දෙන එක එතරම් හොඳ දෙයක් නෙවෙයි.අනික මේ වගේ වරප්‍රසාද ජනතාවට දීලා ඡන්දෙ ගන්න තරම් අපි බංකොලොත් වෙලත් නෑ. දෙන්න දෙයක් නෑ. බුරියානි නෑ කියලා දුක කියලා ඡන්දෙ ගන්න ඕනෙත් නෑ. ජනතාවට සේවය කරනවානම්, ජනතාවත් එක්ක ඉන්නවානම් ජනතාවට අවංක නම් ප්‍රායෝගිකව දේශපාලනය කරනවානම් මැතිවරණය ජයග්‍රහණය කරන්න පුළුවන්. දන්සැල් දීලා දුක කියලා මැතිවරණ දින්නෙ ඉස්සර. මගේ පියා ජොන්ස්ටන් ප්‍රනාන්දු ශ්‍රී ලංකා නිදහස් පක්ෂයට ඇවිල්ලා දිස්ත්‍රික්කයේ අංක එකට ආවේ දන්සැල් දීලාවත්, දුක කියලවත් නෙවෙයි ජනතාවත් එක්ක හිටපු නිසා.ඔබ දේශපාලනයට එන්නෙ ඇයි?මම දේශපාලනයට එන්නෙ ඇත්තටම ජනතාවගෙ ඉල්ලීම නිසා. මම දේශපාලනය කරන්නෙ වෘත්තියක් විදියට නෙවෙයි සේවයක් විදියට. මොකද මම හම්බ කරන්න බලාගෙන දේශපාලනයට ආවේ නෑ. මම දේවල් අරගෙන ආවෙත් නෑ. මම ආවෙ ජනතාවට සේවය කරන්න. 2010 ජනාධිපතිවරණයේදී ජොන්ස්ටන් ප්‍රනාන්දු මගේ පියා ජනාධිපතිතුමත් එක්ක එකතු වෙන්න තීරණය කළා.ඒ වෙලාවෙ මම උසස් අධ්‍යාපනය හදාරමින් සිටියේ. නමුත් ජනාධිපතිතුමා වෙනුවෙන් ජනාධිපතිතුමාගේ ජයග්‍රහණය වෙනුවෙන් මම ලංකාවට ඇවිල්ලා පියාගේ දේශපාලන කටයුතුවලට උදව් කළා. රැස්වීම්වලට ගියා.අපි ජනාධිපතිතුමා ළඟට ආවේ සන්ධානයට අවශ්‍යම මොහොතක. ඉතින් මම කුරුණෑගල දිස්ත්‍රික්කයෙ විශාල ලෙස ජනාධිපති මැතිවරණය වෙනුවෙන් කටයුතු කළා. ඉතින් අපි මේ කරපු කාර්යභාරය දැකලා ජනතාව මට දේශපාලනයට ආරාධනා කළා. මම ජනතාවත් එක්ක ඉන්න කෙනෙක්. ජනතා මතයට මම හිස නමනවා. ජනතාව ආරාධනය කළ නිසා මම දේශපාලනයට ආවා.විපක්‍ෂය පිළිබඳ ඔබේ අදහස?අද ශක්තිමත් විපක්ෂයක් නෑ. විපක්ෂයට නිසි දැක්මක් නෑ. කවදාවත් කරන සංවර්ධනයක හොඳක් දකින්නේ නෑ. ඇත්තෙන් ම රටකට ශක්තිමත් විපක්ෂයක් අවශ්‍යයි. විපක්‍ෂයේ ඉන්නෙත් ප්‍රබල නායකයින්. නමුත් ජනාධිපති මහින්ද රාජපක්ෂ මැතිතුමාගේ අති ප්‍රබල නායකත්වය නිසා විපක්‍ෂයට කර කියාගන්න දෙයක් නැති වෙලා. ජනාධිපතිතුමා මේ රටේ ජනතාව දිනාගත්තෙ ජනතාව එක්ක සමීපව ඉදලා, පොරොන්දු ඉටු කරලා, ඊට සංවර්ධනය සමීපව ඉදලා, පොරොන්දු ඉටු කරලා, ඊට සංවර්ධනය කරලා.නමුත් විපක්ෂය අද ජනතාවගෙන් තව තවත් ඈත් වෙමින් සිටිනවා. අද ගම්වලට ගියාම බුරුතු පිටින් ආණ්ඩුවට සහය පළ කරනවා. අද විපක්ෂය දුර්වල වෙලා තියෙන්නෙ.ඔබතුමා පළාත් සභා ඡන්දයෙන් වැඩිම මනාප ගත්තොත් මහ ඇමැතිධුරය ලබාගන්නවද?මගේ පෞද්ගලික න්‍යාය පත්‍රයක් නෑ. මාව තියන තැන තීරණය කරන්නෙ ජනතාව. ජනතාව තමයි මට ආරාධනා කළේ දේශපාලනයට. ජනතාව මා රැගෙන යන තැනට අරන් යයි. ඔවුන් තීරණය කරයි මාව තියන්න ඕනෙ කොතැනද කියන එක. මට අවශ්‍ය නෑ පෞද්ගලික න්‍යාය පත්‍රවලට වැඩ කරන්න. මගේ අරමුණ වයඹ පෙරට ගෙන ඒමයි. ජනාධිපතිතුමාගේ නායකත්වයෙන් සන්ධානය විශිෂ්ට ලෙස ජයග්‍රහණය කරවන එක. වයඹ සංවර්ධනයෙන් පෙරට ගෙනල්ලා ජනාධිපතිතුමාට ශක්තියක් වීමයි.ඔබට අනෙක් පක්‍ෂයේ අය නෙවෙයි තමන්ගේම පැත්තෙ අය තමයි පහර දෙන්නෙ. ඒ ගැන මොනවද කියන්නෙ?බුදුන් වහන්සේට එහෙම විරුද්ධවාදීන් හිටියා. දෙව්දත්ලා වගේ. ජේසුස් වහන්සේ පාවලා දුන්නෙත් ජුදාස්. මේ අය උන්වහන්සේලාට සමීපව සිටි අයමයි. මේක තමයි ලෝක ස්වභාවය. මේවා ගණන් ගන්න අවශ්‍ය නෑ. අපි අපේ පාඩුවේ අපේ ගමන ගියාම ඉවරයි. අපේ ළඟ වෛරී දේශපාලනය නෑ. මම පෙරත් කිව්වා වගේ මනාපවලට පිල් බෙදෙන්න අවශ්‍ය නෑ. අපේ ජනාධිපතිතුමා නායකත්වය දෙන එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කරවීමයි අපි හැමෝගෙම අරමුණ වෙලා තියෙන්නේ.ඡන්දෙට ගොඩක් සල්ලි විසි කරනවද?ඕනෑම දේකට පිරිවැයක් තියෙනවා. පිරිවැය කළමනාකරණය කරන එකයි දක්ෂතාවය. පිරිවැයක් නැතිව ඡන්දෙ කරන්න පුළුවන් කියනවා නම් ඒක බොරුවක්. ජනතාව තමයි කවුද ජනතාව එක්ක ඉන්නෙ කියන එක තීරණය කරන්නෙ. ඒකයි ජනතා රැල්ලක් අපිට හැදිලා තියෙන්නේ. මේ අය තමයි අපට උදව් කරන්නෙ. ජනතා රැල්ලක් හැදෙන්නෙ විශ්වාසය මත. ඒ අපි වැඩ කරලා තියෙන නිසා තමයි ජනතාව අපිත් එක්ක ඉන්නෙ. ඉතින් ජනතාව අපිට උදව් කරනවා. අපිට සල්ලි විසිකරන්න දෙයක් නෑ. ජනතාව ඉන්නෙ වැඩිම විශ්වාසයක් ඇති කෙනාගෙ ළඟ.නිකවැරටියේ එක පෝස්ටරයක්වත් වෙන අපේක්ෂකයකුට ගහන්න දෙන්නෙ නෑ කියන්නෙ ඇත්තද? පෝස්ටර් කටවුට් කපනවා කියන්නෙ ඇත්තද? භීෂණය වපුරනවද?අපි කිසිම විටකත් ඒ වගේ තැනට යන්නෙ නෑ. අපි සහයෝගයෙන් වැඩ කරන්නෙ. ඔබ බලන්න නිකවැරටියට ඇවිල්ලා අපි කට්වුට් කපලා පෝස්ටර් ගලවලා තියෙනවද කියලා. මම දැනුත් කියන්නෙ වයඹ පෙරට ගෙන ඒක තමයි මගේ අරමුණ. අපිට ඕනෙ ජනතාව වෙනුවෙන් පෙනී ඉන්න. ජනතාව වෙනුවෙන් අපි ඕනෑම වැඩකට ලෑස්තියි.මේ පිළිබඳ කැබිනට් රැස්වීමේදීත් සාකච්ඡා කළා. මේ පිළිබඳ පරීක්‍ෂණයක් පැවැත්වූවා. මේක තුන්වැනි පාර්ශවයක්, අපි අතර ගැටුම් ඇති කරන්න කරපු උත්සාහයක් බවට තොරතුරු ලැබිලා තියෙනවා. ඉතින් මේවා අපි කරන දේවල් නෙවෙයි කියන එක දැන් පැහැදිලියි නෙ. එක්සත් ජනතා නිදහස් සන්ධානය ශක්තිමත් කණ්ඩායමක්. අපි බොහොම සමඟියෙන් කටයුතු කරන්නෙ. ඉතින් ගැටුම් ඇති කරගන්න අපට අවශ්‍ය නෑ. ජනතාව අපත් සමඟ ඉන්නවා. ඉතින් ඔය ප්‍රචාරවලට මඩවලට අපි සැලෙන්නෙ නෑ.පළාත් සභාවට පත්වුණු පසු ඔබ කරන්න බලාපොරොත්තු වෙන්නෙ මොනවද?මූලිකව ම අධ්‍යාපනය, කෘෂිකර්මාන්තය, සෞඛ්‍ය, සමූපකාරය, ආගමික සිද්ධස්ථාන සංවර්ධනය , රණවිරු සුබසාධනය, සංචාරක කර්මාන්තය, වාරිමාර්ග සංවර්ධනය, යටිතල පහසුකම් සංවර්ධනය කෙරෙහි විශාල අවධානයක් අපි යොමු කරනවා.ග්‍රාමීය ආර්ථිකය, නාගරික ආර්ථිකය සංවර්ධනය කිරීම සඳහා අවශ්‍ය යටිතල පහසුකම් දියුණු කර වෙළෙඳපොළ ආර්ථිකය ප්‍රසාරණය කිරීම සඳහා මානව සම්පත් සංවර්ධනය කිරීම, මාගේ බලාපොරොත්තුවයි. ඒ වගේම කෘෂිකර්මාන්තය සඳහා උපරිම සේවයක් කිරීමට, සමූපකාරය සංවර්ධනය කිරීම, කෘෂිකර්මාන්තයට ‘වඩාත් වැදගත් වන වාරිමාර්ග පද්ධතිය සංවර්ධනය කිරීම.ඒ වගේමයි වයඹ පාසල් අධ්‍යාපන පද්ධතිය වැඩි දියුණු කිරීමත් පූජනීය ස්ථාන සංවර්ධනය හා දහම් අධ්‍යාපනය ලබා දෙමින් සංවර්ධනයෙන් පරිපූර්ණ යහපත් මානුෂීය සමාජයක් තුළින් වයඹ පෙරට ගෙන ඒමයි මගේ එකම ප්‍රාර්ථනය.කුරුණෑගල තමයි වැඩිම රණවිරුවන් සහ රණවිරු පවුල් ඉන්නෙ. රණවිරු සුබසාධනය සඳහා මම මගේ උපරිමයෙන් කටයුතු කරනවා.අවසන් වශයෙන් ඔබට කියන්න තියෙන්නෙ මොනවාද?මෙවර අපි ජනාධිපතිතුමාගේ නායකත්වය යටතේ වයඹින් සන්ධානයට ඉතිහාසයෙ නොවූ විරූ ලෙස ජයග්‍රහණයක් අත්කර දෙනවා. ඒ වගේම සන්ධානයේ සියලු දෙනාම එකතු කරගෙන වයඹ පෙරට ගෙන එන බව කියන්න කැමැතියි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309035</link>
    <topic>ප්‍රජාතන්ත්‍රවාදය රැකෙන සුරක්ෂිත සමාජයක් දරුවන්ට තිළිණ කිරීම අපේ අරමුණයි</topic>
    <author>ධනුෂ්ක ගොඩකුඹුර වාකරේ සිට</author>
    <content>සුනාමි ව්‍යසනයෙන් මෙන්ම ත්‍රස්තවාදයෙනුත් නැති වූ ජීවිත හැර අන් සියලු දේ ජනතාවට ලබා දීමට රජය වගකීමෙන් යුක්තව කටයුතු කරමින් සිටින බව ජනාධිපති මහින්ද රාජපක්ෂ මහතා පැවසීය.රජය සෑමවිටම කටයුතු කරන්නේ ප්‍රජාතන්ත්‍රවාදය ආරක්ෂා කරමින් එකම ශ්‍රී ලාංකික ජාතියක් වශයෙන් සියලූ දෙනාට එකට ජීවත් විය හැකි සමාජයක් අනාගත පරපුර වෙනුවෙන් බිහි කිරීමට බව ජනාධිපතිවරයා පැවසීය. ජනාධිපතිවරයා මෙසේ ප්‍රකාශ කළේ වාකරේ, පනිච්චන්කර්නි පාලම විවෘත කිරීමේ අවස්ථාවට පෙරේදා (01) එක්වෙමිනි.ත්‍රිකුණාමලය- මඩකලපුව A 15 මාර්ගයේ පනිච්චන්කර්නි ප්‍රදේශයේ ඉදිකෙරුණු මෙම මාර්ගය සඳහා වැය කර ඇති මුදල රුපියල් මිලියන1060කි. දිගින් මීටර් 133 ක් හා පළල 10.4 ක් වන මේ පාලමේ ඉදිකිරීම් 2011 වර්ෂයේ ආරම්භ කර වසර දෙකක් තුළ නිම කෙරිණ. මේ රටේ වැඩිම පාලම් ප්‍රමාණයක් ඉදි කළ පළාත ලෙස නැ‍ඟෙනහිර පළාත ඉතිහාසගත වන බව ප්‍රකාශ කළ ජනාධිපතිවරයා මුල්ගල්වලට සීමා නොවී ඉදිකිරීම් අවසන් කර සතුටු වීම මේ රජයේ ප්‍රතිපත්තිය බව ප්‍රකාශ කළේය.මහාමාර්ග ව්‍යාපෘති ඇමැති නිර්මල කොතලාවල මහතා ඇතුළු පිරිසක් ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309032</link>
    <topic>කලින් අංක වෙන් කර දීමෙන් RMV එකට ඉහළ ආදායමක්</topic>
    <author>විජයානි එදිරිසිංහ</author>
    <content>ඉංග්‍රීසි අකුරු තුන සහිත අංක මෝටර් රථ සඳහා කලින් වෙන් කර ගැනීමට අවස්ථාව සලසා දීම තුළින් වාහන හිමියන්ගෙන් මෝටර් රථ ලියාපදිංචි කිරීමේ දෙපාර්තමේන්තුවට පසුගිය මාස හය තුළ රුපියල් කෝටි හතරකට ආසන්න ආදායමක් ලැබී තිබේ.අලුතින් ලියාපදිංචි කරන මෝටර් කාර් සඳහා තවමත් යන්නේ ඉංග්‍රීසි අකුරු දෙක සහිත අංකයි. එනම් ම්එ මේ වනවිට නිකුත් වෙමින් පවතී. ඉදිරියට ඔක ඉංග්‍රීසි අකුරු දෙක සහිතව වාහන විසිදහසක් පමණ ලියාපදිංචි වීමට ඇත.ඉන් අනතුරුව ලියාපදිංචිය ආරම්භ කෙරෙන්නේ ඛ්ඒඒ ඉංග්‍රීසි අකුරු තුන සහිත අංක වෙයි. මෙම අංක කලින් වෙන්කරවා ගැනීමට රුපියල් හැත්තෑ දහසක් දෙපාර්තමේන්තුවට ගෙවා කළ හැකි වෙයි.මේ වනවිට වාහන හිමියන් විශාල පිරිසක් එම මුදල ගෙවා ඉංග්‍රීසි අකුරු තුන සහිත අංක ලබාගෙන තිබේ.මේ වනවිටත් ඒ සඳහා විශාල ඉල්ලුමක් පවතී. එසේ අංක ලබාගැනීම තුළින් දෙපාර්තමේන්තුව හරහා රජයට මෙතරම් විශාල ආදායමක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309033</link>
    <topic>ශ්‍රී ලංකා පොලිසියට වසර 147යි</topic>
    <author>චන්ද්‍රිකා පෙරේරා</author>
    <content>පොලිස් දෙපාර්තමේන්තුව සිය 147වන පොලිස් දින සැමරුම් උළෙල අද (3) අති උත්කර්ශවත් අන්දමින් රටපුරා පවත්වයි.එහි ප්‍රධාන උළෙල නීතිය හා සාමය පිළිබඳ අමාත්‍යාංශයේ ලේකම් මේජර් ජෙනරාල් නන්ද මල්ලවආරච්චි මහතාගේ ප්‍රධානත්වයෙන් බම්බලපිටිය පොලිස් ක්ෂේත්‍ර බළකා මූලස්ථානයේ දී අද (3) සවස 4.15ට පැවැත්වේ.රාජකාරියේ යෙදී සිටියදී මියගිය පොලිස් රණවිරුවන් සිහිකර එහිදී පුෂ්පෝප උපහාර පුදයි. පොලිස්පති එන්.කේ. ඉලංගකෝන් මහතා ද මේ අවස්ථාවට එක්වෙයි. මෙහි දී ආචාර පෙලපාලියක් සහ පොලිස් සංස්කෘතික කණ්ඩායම පවත්වන සන්දර්ශන ඇතුලු විවිධ අංග ඇතුළත් වැඩසටහන් රාශියක් පවත්වයි. සියලු පොලිස් ස්ථාන මුල්කර ගනිමින් සැමරුම් පැවැත්වෙන අතර මීට සමගාමීව මියගිය මෙන්ම සේවයේ යෙදීසිටින නිලධාරීන්ට ද සෙත්පතා එදින උදේ හතට ගංගාරාම විහාරස්ථානයේ දී කිරි ආහාර පූජාවක් පවත්වයි. උදේ අටට වැල්ලවත්ත මයුරපාද හින්දු කෝවිලේ දී ද සවස හයට කොටහේන ශාන්ත ලුසියා දේවස්ථානයේ දීද ආගමික උත්සව පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309034</link>
    <topic>දුම්බොන්නෝ දිනකට මිලියන 210ක් පුච්චති</topic>
    <author>සන්ධ්‍යා කරුණාරත්න</author>
    <content>දුම් ඉරීම සඳහා දිනකට මෙරට පුද්ගලයන් රුපියල් මිලියන 210 ක මුදලක් වැය කරන බව සෞඛ්‍ය අමාත්‍යාංශය පවසයි.දුම් ඉරීම හේතුවෙන් දිනකට මෙරට පුද්ගලයන් 54 දෙනකු මරණයට පත් වන අතර වාර්ෂිකව පුද්ගලයන් 20,000 ක් පමණ මරණයට පත් වන බව ද අමාත්‍යාංශය ප්‍රකාශ කරයි. දුම් බීම නිසා පවතින රෝගවලට පමණක් වාර්ෂිකව සෞඛ්‍ය අමාත්‍යාංශය රුපියල් මිලියන 12,000 ක් මුදලක් වැය කෙරේ.මුඛ, නාසය, ගලනාලය, ‍බඩවැල්, පෙනහලු, අක්මා, වකුගඩු, අග්න්‍යාසය යනාදී පිළිකා වර්ග අටකට දුම් බොන්නෙකු ගොදුරු වීමේ අවදානමක් පවතින බවත් පොතු කබර වැනි චර්ම රෝගවලට ඔවුන් ගොදුරු විය හැකි බවත් වෛද්‍යවරු පවසති.මීට අමතරව අක්ෂි ආබාධ හට ගැනීම ද සිදු වේ. දුම් බොන්නෙකුගේ ඇසේ සුද ඒමේ රෝගය හට ගැනීම සියයට 90 ක සම්භාවිතාවක් ගන්නා අතර දුම් වැටියක පවතින විස රසායනික වර්ග 400 ක් හේතුවෙන් ඇස ඉරි තැලිය හැකිය. සක්‍රීය හා අක්‍රීය දුම්පානය හේතුවෙන් පෙනහලුවලට යන විස දුම පෙනහලු හරහා හදවතට ගමන් ගන්නා අතර එමඟින් රුධිරය විස වර්ග මිශ්‍ර වේ. ඇසට ලබාදෙන රුධිරය විස වීමෙන් අන්ධභාවයට පවා පුද්ගලයා පත් විය හැකිය.දුම් බීමෙන් ඇති වන අතුරු ආබාධයක් ලෙස පාදයේ රුධිර නාලික මිය යාමක් ද සිදු වේ. එහිදී පාද ඉවත් කිරීමට සිදු වන අතර දුම් බීමෙන් ඇති වන දියවැඩියාව හේතුවෙන් වාර්ෂිකව පුද්ගලයන් 800 දෙනකුගේ පාද ඉවත් කිරීමට සිදු වන බව ද සෞඛ්‍ය අමාත්‍යාංශය පවසයි. ග්‍රාමීය දුප්පත්භාවය ඇති වීමට සියයට 90 ක්ම හේතු වන්නේ නිවසේ ගෘහ මූලිකයා දුම් බීමට ඇබ්බැහි වී සිටීම බව සමීක්ෂණ වාර්තාවලින් පෙන්වා දී ඇත.පුද්ගලයන්ගේ දුම් බීම වැළැක්වීමට රජය උත්සාහ ගනු ලබන්නේ මේ හේතු වැළැක්වීමට බව ද සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309036</link>
    <topic>බස් ගාස්තු වැඩිවීමක් නෑ</topic>
    <author>ශීලා උඩුවර</author>
    <content>දැනට බස් ගාස්තු වැඩිවීමක් සිදුනොවන බව ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා පැවැසීය.බස් ගාස්තු වැඩිකිරීමේ පූර්ණ බලය ඇත්තේ ජාතික ගමනාගමන කොමිෂන් සභාවට බව නීතිපති දෙපාර්තමේන්තුවද නිගමනය කර ඇති බවත් ජාතික ගමනාගමන කොමිෂන් සභාවේ නියමයන්ට අනුව කටයුතු නොකරන බස් රථවල මාර්ග බලපත්‍රය අහෝසි කිරීමේ බලය එම කොමිෂන් සභාවට තිබෙන බවත් ගුණවර්ධන මහතා පැවැසීය.සභාපතිවරයා මේ අදහස් පළ කළේ බස් ගාස්තු පිළිබඳ කරුණු දැක්වීම සඳහා ඊයේ (02) නාරාහේන්පිට ජාතික ගමනා ගමන කොමිෂන් සභා ප්‍රධාන කාර්යාලයේ පැවැති මාධ්‍ය සාකච්ඡාවේදීය. ගාස්තු පිළිබඳ සොයා බැලීම සඳහා ජනාධිපතිතුමා විසින් කැබිනට් අනුකාරක සභාවක්ද පත්කර ඇති බවත්, එහි තීරණය ඉදිරියේදී ක්‍රියාත්මක කරන බවත් සභාපතිවරයා කීය.පෞද්ගලික ප්‍රවාහන සේවා ඇමැති සී. බී. රත්නායක, ප්‍රවාහන ඇමැති කුමාර වෙල්ගම, ජලසම්පාදන හා ජලාපවහන ඇමැති දිනේෂ් ගුණවර්ධන, කම්කරු හා කම්කරු සබඳතා ඇමැති ගාමිණි ලොකුගේ, ජ්‍යෙෂ්ඨ ඇමැති ඒ. එච්. එම්. ෆවුසි මහත්වරුන් මේ අනුකාරක කමිටුවට අයත්ය. බස් සංගමයකට ගාස්තු වැඩිකිරීම පිළිබඳ තීරණයක් ගැනීමට කිසිදු බලයක් නොමැති බවත් සභාපතිවරයා පැවැසීය.ගාස්තු සකස් කරන්නේ ඩීසල් මිල, සේවක වැටුප්, ටයර් මිල සේවා ගාස්තු ඇතුළු නිර්යාන 12ක් සැලකිල්ලට ගැනීමෙන් බවද, බස් කර්මාන්තය විනාශ කරමින් මගී ජනතාව අපහසුතාවකට පත්කිරීමට එක් මගී සංගමයකට ඉඩ නොදෙන බවත් සභාපතිවරයා කීය.ජාතික ගමනා ගමන කොමිෂන් සභාව තීරණය කරන ලද ගාස්තුවට වඩා ගාස්තු අය කරන්නේ නම් පනතේ 31-1 වගන්තිය අනුව මාර්ග බලපත්‍රය අවලංගු කිරීමටත් ජාතික ගමනා ගමන කොමිෂන් කොන්දේසි කඩ කරන්නේ නම් පනතේ 39 – 1 වගන්තිය යටතේ විධානයක් නිකුත් කළ හැකි බවත් ගුණවර්ධන මහතා සඳහන් කළේය.ජාතික ගමනා ගමන කොමිෂන් සභාවේ අධ්‍යක්ෂවරුන් ඇතුළු ජ්‍යෙෂ්ඨ නිලධාරීහු මෙම සාකච්ඡාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309037</link>
    <topic>වාස්ගේ ඇප ඉල්ලීමට රහස් පොලිසිය විරුද්ධයි</topic>
    <author>ගම්පහ මධ්‍යම සමූහ හා මල්වාන සමූහ මහානාම විතානගේ</author>
    <content>සිංගප්පූරු සරත් නමැති අයගෙන් කප්පම් ගැනීමේ සිද්ධියට අදාළව හිටපු නියෝජ්‍ය පොලිස්පති වාස් ගුණවර්ධන නමැති සැකකරුට ඇප නියම කරන ලෙසට කළ ඉල්ලීමට විරෝධය පළ කළ රහස් පොලිසිය සාක්කිකරුවන්ට තර්ජනාත්මක නිර්නාමික දුරකථන ඇමැතුම් ලැබී ඇති බවට මහර මහේස්ත්‍රාත් අධිකරණය වෙත ඊයේ (2) පැමිණිලි කර සිටියේය.මහර මහේස්ත්‍රාත් දර්ශිකා විමලසිරි මෙනවිය හමුවේ මේ බව පැමිණිලි කළ රහස් පොලිසියේ විශේෂ විමර්ශන අංශයේ ස්ථානාධිපති පොලිස් පරීක්‍ෂක රන්ජිත් මුණසිංහ මහතා උඹ වාස්ට විරුද්ධව කටඋත්තරයක් දී තිබෙනවා නේද පි‍්‍රසන් එකේදී හම්බ වෙමු කියා ක්‍රිෂාන්ත නමැති අයට ලැබී ඇති නිර්නාමික දුරකතන ඇමතුම් පිළිබඳව කළ විමර්ශනයේදී එය සියඹලාපේ නෙරන්ජන් කොමියුනිකේෂන් ආයතනයෙන් ලබාගෙන ඇති බවද තවදුරටත් දන්වා සිටියේය.කැලණිය ප්‍රාදේශීය සභා මන්ත්‍රී හසිත මඩවල ඝාතනය කිරීමේ සිද්ධියේ සාක්කිකරුවකු වන සරත් එදිරිසිංහ හෙවත් සිංගප්පූරු සරත් යන අය අපරාධවලට සම්බන්ධ යැයි පවසා නොමරා සිටීමට නම් රුපියල් ලක්‍ෂ 30ක් ඉල්ලා එයින් රුපියල් ලක්‍ෂ 14ක් ලබා ගත්තේ යැයි කියන සිද්ධිය පිළිබඳව වාස් ගුණවර්ධන නමැති සැකකරුට එරෙහිව ගොනු කර ඇති පැමිණිල්ල ඊයේ (2) යළි කැඳවූ අවස්ථාවේදී මේ බව මුණසිංහ මහතා දන්වා සිටියේය.මෙහිදී සැකකාර වාස් ගුණවර්ධන මහතා වෙනුවෙන් පෙනී සිටි නීතිඥ අනුර සෙනවිරත්න මහතා කරුණු දක්වමින් තම සේවාදායකයාට එරෙහිව කුමන්ත්‍රණයක් ඇති හෙයින් ස්වාධීන විමර්ශනයක් කරන ලෙසත් පැමිණිල්ල කියන ආකාරයේ සිද්ධියක් සිදුවූවා නම් එය අල්ලස් කොමිසමට පැමිණිලි කළ යුතුව තිබූ බව කීය.මේ පැමිණිල්ල පිළිබඳව රහස් පොලිසිය ඉදිරිපත් කරන වාර්තාවලට අනුව සිද්ධියට සම්බන්ධ බව කියන ක්‍රිෂාන්ත, නිශාන්ත හා ගොඩ්පි‍්‍ර යන 3Bදනා මෙතෙක් අත්අඩංගුවට ගෙන නොමැති බව පෙන්වා දුන් නීතිඥ සෙනවිරත්න මහතා මෙම පැමිණිල්ල විභාග කිරීමට මේ අධිකරණයට හැකියාවක් නොමැති බව එම තිදෙනා අත්අඩංගුවට නොගත්තේ ඇයි දැයි විමසීය.පැමිණිල්ල කුමන අධිකරණයක විභාග කළ යුතු ද යන්න නීතිපතිවරයා තීරණය කරනු ඇතැයි විත්තියට පිළිතුරු දෙමින් කී පොලිස් පරීක්‍ෂක මුණසිංහ මහතා, විමර්ශන කටයුතු අවසන් කර ඇති නිසා විමර්ශන වාර්තා නීතිපතිවරයා වෙත යොමු කරන ලෙස ඉල්ලා සිටියේය.එසේ නම් සැකකාර ගුණවර්ධන නමැති අයට ඕනෑම කොන්දේසියක් මත ඇප මත මුදාහරින ලෙසට කළ ඉල්ලීමට රහස් පොලිසිය විරුද්ධ විය.ඉදිරිපත් වූ කරුණු සළකා බැලූ මහේස්ත්‍රාත් විමලසිරි මෙනවිය විමර්ශන වාර්තා ඇතුළු ලේඛණ නීතිපතිවරයාට යොමු කරමින් සැකකරු ලබන 16 වන දින දක්වා තවදුරටත් රිමාන්ඩ් භාරයේ තබන ලෙස නියම කළාය.උප පොලිස් පරීක්‍ෂක උපාලි බණ්ඩාර මහතා සමඟ පොලිස් පරීක්‍ෂක රන්ජිත් මුණසිංහ මහතා රහස් පොලිසිය වෙනුවෙන් පෙනී සිටි අතර, නීතිඥවරුන් වන අංජලී බමුණුආරච්චි, ජිනේන්ද්‍ර කංකානම්ගේ, පි‍්‍රයරංජන ජයසිංහ, රසික සමරවික්‍රම යන මහත්ම මහත්මීහු සමඟ නීතිඥ අනුර සෙනවිරත්න මහතා සැකකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309038</link>
    <topic>ත්‍රිරෝද රිය ටිපර් රියේ ගැටී තිදෙනෙක් මරුට</topic>
    <author>මහියංගන මාපාකඩවැව සමුහ එච් එම් ආර් කරුණාවීර</author>
    <content>මිනිපේ මොරයා 2 කණුව ප්‍රදේශයේදී ඊයේ (02) උදැසන 8.00ට පමණ වැලි පැටවු ලොරි රථයක් හා ත්‍රීරෝද රථයක් හා මුහුණට මුහුණ ගැටීමෙන් ත්‍රීරෝද රථයේ ගමන් ගත් තිදෙනෙකු මිය ගොස් ඇත. එක් පුද්ගලයෙකු මිනිපේ මොරයාය ප්‍රාදේශිය රෝහලට ඇතුළත් කරන විටත් මිය ගොස් තිබේ.ත්‍රිරෝද රථයේම ගමන් කරමින් සිටි අනෙක් දෙදෙනා පොලිස් සේවයේ නියුතු වූවන් වන අතර බරපතළ තුවාල ලබා සිටි ඔවුන් මොරයාය ප්‍රාදේශිය රෝහලට ඇතුළත් කිරිමෙන් පසු මහියංගන මුලික රෝහලට මාරුකර යවා ඇත. ඔවුන් මහියංගන රෝහල වෙත රැගෙන එන විටත් තත්ත්වය බරපතළ වූයෙන් වෛද්‍ය ප්‍රතිකාර ලබමින් සිටියදී ඔවුන් මියගොස් තිබේ.මිය ගිය පොලිස් නිලධාරින්ගෙන් එක් අයෙකු මහියංගන පොලිසියේ රථවාහන අංශයේ සේවයේ යෙදී සිටි පො.කො. චන්දන පුෂ්පකුමාර (36511) හා යාපනයේ පොලිසියේ සේවයේ නියුතුව සිටි පො.කො. වසන්ත සදරුවන් කුලසිරි (30316) ය.සිද්ධියෙන් මිය ගිය අනෙක් පුද්ගලයා ජි ජයසිංහ නැමැත්තෙකි. මොවුන් තිදෙනාම මිනිපේ මොරයාය ප්‍රදේශයේ පදිංචිකරුවෝ වෙති. .මේ සම්බන්ධයෙන් හසලක පොලිසිය පරික්ෂණ සිදු කරන අතර වැලි ලොරියේ රියදුරු හසලක පොලිසියට බාර වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n1309039</link>
    <topic>උතුරේ ජනතාවට නිදහස ලබාදීම මේ රජයෙන් ඉටුවූ ඉතිහාසගත සිද්ධියයි</topic>
    <author>ගයාන් රාජපක්ෂ</author>
    <content>ගිනි අවියට - සයනයිඩ් කරලට ජීවිත කැපකර සිටි උතුරේ ජනතාවහට නිදහස ලබාදීම ශ්‍රී ලංකා රාජ්‍ය තුළ සිදු වූ ඓතිහාසික සිද්ධියක් යැයි ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන මහතා පවසයි.නියෝජ්‍ය අමාත්‍යවරයා මේ බව කියා සිටියේ වවුනියාව ප්‍රදේශයේ පැවති උත්සවයකට සහභාගි වෙමින්ය. තවදුරටත් අදහස් දැක්වූ අමාත්‍යවරයා මෙසේ ද පැවැසීය.2005 වර්ෂයේ රටේ ජනතාවගේ ආශිර්වාදයෙන් ජන නායකයා බවට පත්වූ ජනාධිපති මහින්ද රාජපක්ෂ මහතා රට බාරගෙන රට එක්සේසත් කරන්න කටයුතු කළා. එදා එලෙස සිදු නොවූයේ නම් අද අපට ජීවත්වන්නට වෙන්නේ ඊලාම් රාජ්‍යයක් යටතේ.එයට හේතුව රජවෙන්නට උත්සාහ දැරූ ඇතැම් අය එල්.ටී.ටී.ඊ.යට පක්ෂග්‍රාහීව කටයුතු කිරිමයි.ජීවිත දහස් ගණනක් පූජා කොට ඇස්, මස්, ලේ, නහර දන්දී ලබාගත් සාමය අප අද එකාමෙන් සුරැකිය යුතු වෙනවා. රණවිරුවන් දහස් ගණනකගේ ජීවිත පරිත්‍යාග කර ලබා ගත් සාමයට පිටුපාන යම්කිසි කෙනෙකු සිටිනවාද හේ දේශද්‍රෝහියෙකි.ත්‍රස්තවාදී උවදුරුවලට හසුවී යුද්ධය හේතුවෙන් අවතැන් වූ ලක්ෂ තුනක පමණ දෙනාගෙන් සියයට අනූපහකට වැඩි පිරිසක් යළි ඔවුන්ගේ ගම් බිම්වල පදිංචි කළා.යුද්ධය නිමා වී ගෙවී ගිය අවුරුදු හතරහමාර (4 1/2) කාලය තුළ ලංකාව සුවිශාල ප්‍රගතියක් අත්කරගෙන තිබෙනවා.ආණ්ඩුව ගෙනා උගත් පාඩම් කොමිසමේ නිර්දේශ ක්‍රියාත්මක කිරීම අප රජය ආරම්භ කරල තියෙනවා. කොටි ත්‍රස්තවාදීන් හා ළමා සොල්දාදුවන් පුනරුත්ථාපනය කරල සමාජගත කළා. මිනිස් ජීවිත විනාශ කිරීම සඳහා කොටි ත්‍රස්තවාදීන් විසින් බෝම්බ අටවා තිබූ ප්‍රදේශවලින් (95%)ක ප්‍රදේශයක් නිදහස් කළා.පැවැති යුද්ධය අවසන් කර එකවර පළාත් සභා තුනක මැතිවරණ පැවැත්වීමට රජය කටයුතු කර තිබෙනවා.පළාත් සභා නවය තුළ රජයේ ඉලක්කය වන්නේ එකම සංවර්ධන වැඩපිළිවෙළක් ක්‍රියාත්මක කිරීමයි.ඒ හේතුවෙන් උතුරේ මැතිවරණය දිනා ප්‍රජාතන්ත්‍රවාදය ස්ථාපිත කිරීම රජයේ අරමුණයි.උතුරු ප්‍රදේශයේ අධ්‍යාපනය, සෞඛ්‍ය, කෘෂිකර්මාන්තය, විදුලි යෝජනාක්‍රම හා සමාජ සුභසාධන කටයුතු සාර්ථකව රජය විසින් ක්‍රියාත්මක කරල තියෙනවා.එල්.ටී.ටී.ඊ. ත්‍රස්තවාදීන් හේතුවෙන් නිදහස අහිමි වී අඳුරේ ගිලෙමින් සිටි දමිළ ජනතාව වෙනුවෙන් උතුරේ ප්‍රජාතන්ත්‍රවාදය ස්ථාපිත කිරීම රටේ ජීවත්වන සියලුදෙනා අතර සහයෝගීතාව ඇතිකිරීමක් වෙනවා.නවනීදන් පිල්ලේ මහත්මියගේ පැමිණීම ගැනත් මැතිවරණය ගැනත් ඇතැම් අය නොයෙකුත් අන්දමේ විවේචන කරනවා. අප රජය කිසිම දෙයක් හංගන්නේ නෑ. ඇත්ත ඇති සැටියෙන් මානවහිමිකම් කමිටු හමුවට කරුණු ඉදිරිපත් කළා. පිල්ලේ මහත්මිය පමණක් නොවේ විවිධ සංවිධානවල නියෝජිතයන් ලංකාවට ඇවිල්ලා නොයෙකුත් පැතිකඩයන් ඔස්සේ පරීක්ෂණ කරන්න රජය ඉඩකඩ ලබාදුන්නා.ඇතැම් සංවිධානවල නියෝජිතයන් සංචාරයෙන් පසුව සැබෑ තත්ත්වය ඇස්දෙකෙන් දැක තේරුම් ගත්තා. ශ්‍රී ලංකා රජය සාමාන්‍ය ජනතාව වෙනුවෙන් ඉමහත් සේවාවක් ඉටුකර තිබෙන බවට සනාථ වුණා.යුද්ධය නිමාකොට ප්‍රජාතන්ත්‍රවාදය ස්ථාපිත කරමින් සාමාන්‍ය ජනතාවගේ යටිතල පහසුකම් හා සංවර්ධන කටයුතු ඇතුලු අනෙකුත් අවශ්‍යතා තේරුම් ගෙන කටයුතු කරමින් මනාව රාජ්‍ය පාලනය ගෙනයන එකම නායකයා ජනාධිපති මහින්ද රාජපක්ෂ මහතා යැයි උත්සවයට පැමිණ සිටි පිරිස අමතා නි. අමාත්‍යවරයා වැඩිදුරටත් පැවැසීය.මෙම අවස්ථාවට මැති ඇමැතිවරු ඇතුලු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090310</link>
    <topic>මාධ්‍ය ආයතන හරහා පෞද්ගලික න්‍යාය පත්‍ර ක්‍රියාත්මක කරනවා</topic>
    <author>අසේල කුරුළුවංශ, ඉන්දිකපොල්කොටුව සහ නිහාල් ජයවර්ධන</author>
    <content>ඇතැම් මාධ්‍ය මුදලාලිලා පෞද්ගලික න්‍යායපත්‍රයන් තම මාධ්‍ය ආයතන හරහා ක්‍රියාත්මක කරමින් ප්‍රවෘත්තියක ප්‍රමුඛත්වය හා වැදගත්කම අමතක කර එදිරිවාදිකම් හා හිතවත්කම් මත මාධ්‍ය මෙහෙයවන බව ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පවසයි.මාධ්‍ය නිදහස පිළිබඳව රජයට ඇඟිලි දිගු කරන ඇතැම් මාධ්‍ය තමන් එය ඒ ආකාරයෙන් සුරකින්නේ ද යන්න තමන්ගෙන්ම ප්‍රශ්න කළ යුතු බවද ඒ මහතා කීවේය.රජයේ ප්‍රවෘත්ති දෙපාර්තමේන්තුවේ මෙහෙයවීමෙන් පෙරේදා (01) මහනුවර ඕක්රේ හෝටලයේ දී දිස්ත්‍රික් සංවර්ධනයේ දී ප්‍රාදේශීය මාධ්‍යවේදියාගේ කාර්යභාරය මැයෙන් පැවති වැඩමුළුවේ දී ඇමැතිවරයා මේ බව ප්‍රකාශ කළේය.මාධ්‍යවේදියා යනු මතවාද වෙනස් කළ හැකි වැදගත් රාජකාරියක් සිදුකරන අයකු බවත්, ඇතැම් මාධ්‍ය මුදලාලිගේ මාධ්‍ය අව භාවිතයට එරෙහිව නැගීසිටිය යුත්තේ මාධ්‍යවේදීන් ම බවත් හෙතෙම අවධාරණය කළේය.මෙම වැදගත් රාජකාරිය කිසිවකුටත් පෞද්ගලික අරමුණු වෙනුවෙන් අයුතු ලෙස පාවිච්චි කරන්න දෙන්න එපා කියා තමන් මාධ්‍යවේදීන්ගෙන් ඉල්ලා සිටින බවද ඇමැතිවරයා කීය.මෙහිදී වැඩි දුරටත් අදහස් දැක් වූ ඇමැති කෙහෙළිය රඹුක්වැල්ල මහතා,මෙරට ක්‍රීඩා ක්ෂේත්‍රයේ මිහිරිම අවස්ථාව 96 අපි ක්‍රිකට් ලෝක කුසලානය දිනපු අවස්ථාවයි. එදා එය පුවත්පත්වල ප්‍රධාන ශීර්ෂය නොවුණත් මගේ පුතාගේ සිද්ධිය එක් පුවත්පතක දෙවරක් ප්‍රධාන ශීර්ෂය ලෙස පළ කළා. පුතා මේ පාර පළාත් සභාවට තරග කරනවා ද කියලා ජනපතිතුමා මගෙන් ඇහුවා, මේ තරම් පුතාට පබ්ලිසිටි දෙනකොට. පෞද්ගලික හිතවත්කම් හා එදිරිවාදිකම් මත පහර ගැසීමට මාධ්‍ය භාවිත කිරීම නොකළ යුතුයි.අද පුවත්පත් සඟරා ඇතුළු මුද්‍රිත මාධ්‍ය 180කට වඩා ලියාපදිංචියි. ගුවන් විදුලි නාලිකා 52ක්, ටී. වී. චැනල් 22ක් තිබෙනවා. මේවායින් දෙකක් තුනක් ඔබලාගේ වචනයෙන් කියනවා නම් ආණ්ඩුවට කඩේ යනවා ඇති. කඩේ කුඩු පට්ටම් කරලා විනාශ වෙන විදිහට තමයි මාධ්‍ය ආයතන 90%ක්ම කටයුතු කරන්නේ. ඒකට ඒ අයට නිදහස තිබෙනවා.රජය මාධ්‍ය නිදහස කප්පාදු කරයි කියලා හෙඩ්ලයින් එක ගහන ඇතැම් පත්තරවල පහළ ප්‍රවෘත්තියෙන් ජනාධිපතිතුමාවත්, දරුවන් හා පවුලේ උදවියත් කිසිඳු පදනමක් නැතුව නිර්දය ලෙස විවේචනය කරනවා. උඩ හෙඩිම ඒ අයටම අමතක වෙලා කියලා පහළ ප්‍රවෘත්තිය කියවනකොට කාටත් දැනෙනවා.මහජන බැංකුවේ ප්‍රාග්ධන පදනම පුළුල් කරන්න ඕන කියලා වරක් කැබිනට් පත්‍රිකාවක් ආවා. ඉතාම හොඳ මූල්‍ය ස්ථාවරයක් මෙම බැංකුවට තියෙනවා. මේ ප්‍රාග්ධන පදනම පුළුල් කරන්නේ කොහොමද කියලා මාධ්‍යවේදියෙක් මගෙන් ඇහුවා. ඉතිරි කිරීම් ප්‍රාග්ධන පදනමට එකතු කිරීම, කොටස් වෙළෙඳ පොළ, පෞද්ගලීකරණය ඇතුළු කාරණා පහ හයක් ඒ සඳහා පවතින බව මම කිව්වා.මේ එක කෑල්ලක් අල්ලගෙන එක් පුවත්පතක් මහජන බැංකුව පෞද්ගලීකරණය කරයි කියලා ශිර්ෂපාඨයක් පළ කළා. වෘත්තිය සමිති පවා මේකෙන් කලබල වුණා. මේ ප්‍රවෘත්ති සාකච්ඡා හැම එකක්ම අපි පටිගත කරන නිසා එමගින් සත්‍ය අනාවරණය වුණා මේ වගකීමෙන් තොර මාධ්‍ය භාවිතය අපි බැහැර කළ යුතුයි.පෞද්ගලික මතවාද ඉස්මතු කර තෘප්තියක් ලැබීමට මාධ්‍ය භාවිත කිරීම සුදුසු නැහැ. මාධ්‍ය නිදහස ගැන කතා කරන පිරිස්වලත් මාධ්‍ය කරවන ඇතැම් මුදලාලිලාගේත් ක්‍රියාකාරකම් බලන කොට මේ කියන මාධ්‍ය නිදහස කොහේද තියෙන්නේ කියලා මටත් හිතාගන්න බැහැ.එක් පෞද්ගලික විද්‍යුත් නාලිකාවක් කලකට ඉහත දී එජාප නායක රනිල් වික්‍රමසිංහ තරම් ප්‍රබුද්ධ නායකයෙක් රටේ තියා ලොවෙත් නැති බවට මතයක් තම නාලිකාවෙන් ගොඩනඟන්න උත්සහ කළා. ඒ පක්ෂයේ ප්‍රධාන තනතුරක අදාළ ආයතනයේ අධ්‍යක්ෂවරයෙක් සිටීම එයට හේතුවයි. අද එම පුද්ගලයා එතන නැහැ. අද රනිල් තරම් දුර්වල නායකයෙක් මේ අයට නැහැ. හිතවත්කම් තියෙනකොට මාධ්‍ය භාවිතයයි තරහ වුණාම මාධ්‍ය භාවිතයත් අතර වෙනසක් තියෙන්න පුළුවන්ද? මේ මුදලාලිකරණය වෙමින් තිබෙන මාධ්‍ය භාවිතයට එරෙහිව නැගී සිටිය හැක්කේ මාධ්‍යවේදීන්ට පමණයි.රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, රජයේ ප්‍රවෘත්ති අධ්‍යක්‍ෂ වසන්ත ප්‍රිය රාමනායක, මහනුවර ප්‍රවෘත්ති නිලධාරි තනූජ අබේසේකර යන මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090311</link>
    <topic>කොළඹ මුඩුක්කුවල හා වතුකරයේ</topic>
    <author>කුසුම් එච් ගලගොඩදෙල්තොට සමුහ</author>
    <content>බලාපොරොත්තුව කොළඹ මුඩුක්කුවල හා වතුකරයේ ජීවත්වන ජනතාවගේ ජීවන තත්ත්වය ඔසවා තැබීමට ජනපති දැනටමත් වැඩපිළිවෙළක් සකස් කර ඇතැයි හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා පැවසීය.ඒ මහතා මෙසේ පැවසුවේ මධ්‍යම පළාත් සභාවට මෙවර ඉදිරිපත් වී සිටින හිටපු පළාත් සභා මන්ත්‍රී හා පාතහේවාහැට ශ්‍රී ලංකා නිදහස් පක්ෂ ප්‍රධාන සංවිධායක මහින්ද අබේකෝන් මහතාගේ ජය ග්‍රහණය පිණිස ගලහ නගරයේ දී පැවැති ජනහමුවක් අමතමිනි.එහි දී වැඩි දුරටත් අදහස් දැක් වු නාමල් රාජපක්ෂ මහතාමහින්ද අබේකොන් මන්ත්‍රී වරයා මේ ආසනය සංවර්ධනය කරන්න විශාල කැපවීමක් කර තිබෙනවා. එය සතුටට කරුණක්. ඡන්ද දායකයන්ගේ උපරිම වගකීම ඒ මහතා ට ජයග්‍රහණය ලබා දීමයි.මේ ආසනය වෙනුවෙන් තේරී පත් වු මන්ත්‍රීවරයෙක් නැහැ. හැම අවස්ථාවකම සුළුගණනකින් මඟ හැරුනා. එහෙත් දිස්ත්‍රික්කයේ බොහෝ ආසන එක්ෂත් ජාතික පක්ෂයට ඇදී යන විට ශ්‍රී ලංකා නිදහස් පක්ෂයට මේ ආසනය දිනා දී ජනාධිපති තුමාට සහයෝගය ලබා දීම ගැන මතක් කළ යුතුයි .1993වසරේ දී ශ්‍රී ලංකා නිදහස් පක්ෂය විශේෂ මෙහෙයුමක් කළා. ඒපාද යාත්‍රා මෙහෙයුමයි. ඒ වකවානුවේ මම එක වසරේ සිසුවෙක් වශයෙන් පාද යාත්‍රාවට සහභාගි වුණා. එදා වාසුදේව නානායක් කාර මහින්ද අබේකෝ මහතාද සමඟ කොළඹ කොටුවෙන් පාද යාත්‍රාවට 8දෙනෙක් සහභාගි වුණත් අවසානයේ දී දහස් ගණනක සේනාවක් සහභාගිවී සිටියා.මේ ආසනය ශ්‍රී ලංකා නිදහස් පක්ෂය ප්‍රමුඛ සන්ධානය ශක්තිමත් කරන්නත්, ඒ වගේම දිස්ත්‍රික්කයේ ජයග්‍රහණයට ලබා දෙන්නා වු සහයෝගය වෙනුවෙන් අප ඔබ තමුන්නාන්සේලා අගය කරනවා. ඔබලාට මේ දිස්ත්‍රික්කය වෙනුවෙන් මන්ත්‍රීවරයකු තොරා පත් කර ගැනීමට නොහැකි වුණත් මෙම දිස්ත්‍රික්කයට අවශ්‍ය ශක්තිය ලැබෙන්නේ මහින්ද අබේකෝන් මහතා ගෙනුයි. ඒ වගේම විශාල මෙහෙවරක් මේ මන්ත්‍රීවරයා කර තිබෙනවා පාද යාත්‍රාවේ සිට මේ දක්වා මොහු ඔබලා වෙනුවෙන් හැම සම්බන්ධිකරණ රැස්වීමක දීම ඔබ ආසනයේ අඩුපාඩු පෙන්වා දෙමින් ආසනයේ සංවර්ධනය වෙනුවෙන් වැඩ කරනවා.මහින්ද අබේකොන් මහතා - ජනාධිපතිතුමා සමඟ එදා අප ගිය පාද යාත්‍රාව එම දුෂ්කර ගමන මගේ දේශපාලන ජීවිතයේ අමතක නොවන සිද්ධියක්. එදා නාමල් රාජපක්ෂ මන්ත්‍රීවරයා පුංචි දරුවෙක්. එදා එතුමාගේ මෑණියන් සමඟ කාල්ටන් පෙර පාසලේ සිට පාද යාත්‍රාවට සහභාගි වු හැටි අද වගේ මට මතකයි. ඒ වගේම අපේ විශ්වාසවන්ත නායකයා මහින්ද රාජපක්ෂ ජනාධිපතිතුමායි. එතුමා කිසි දිනක රටේ අහිංසක අසරණ මිනිස්සු අමතක කළේ නැහැ. එතුමා සැබැවින්ම මානව දයාවෙන් පිරි මානුෂික හැගීම් වලින් පිරි නායකයෙක්. එතුමා යටතේ පවත්වන මැතිවරණ අප ජයග්‍රහණය කළ යුතුයි. මන්ත්‍රී උදිත බංඩාර මහතා - අද ලංකාවේ ජන්ද දිහා බලාගෙන ඉන්නේ අන්තර්ජාතික ප්‍රජාවයි. ඇමරිකන් කාරයෝ පෝල් හයිට්ලා කිව්වේ කව්රු එක්ක ගහ ගත්තත් එල් ටී ටී එක්ක ගහගන්න එපා කියලායි. තරුණ ගැටව් එකතු කරගෙන අපේ සහෝදර සහෝදරියනුත් සමඟ තරුණ හමුදාවක් හදල යුද පුහුණුව ලබා දී සන්නද්ධකර හමුදාවත් සමඟ යුද්ධයට යවල යුද්ධය ජයග්‍රහණය කළා. ඒ බව අන්තර් ජාතික ප්‍රජාව දන්නවා ඒ වගේම අපේ ජනාධිපතිතුමා තරුණයන්ට අවස්ථාව දෙමින් තරුණයන්ට නායකත්වය ලබා දී තිබෙනවා. සෑම වසමකම සංවර්ධනයට ලක්ෂ 10 බැගින් ලබා දී තිබෙනවා. අපේ ආණ්ඩුව වැඩ කළ ආණ්ඩුවක් නිසා ඔබ ඉදිරියට ඇවිත් ඡන්දයඉල්ලන්න පුළුවන්.වත්තේගමමැතිවරණ බලප්‍රදේශයේ එක්ෂත් ජාතික පක්ෂයේ සභාපති තිලකරත්න, මධ්‍යම පළාත් සභාවට මෙවර තරග වදින එම් ක්‍රිෂ්ණමුර්ති , පාතහේවාහැට ප්‍රාදේශීය සභාවේ විපක්ෂනායක අමිල අමරසිංහ, මන්ත්‍රී මනූෂ නානායක්කාර, මංජුල මැදවල යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090312</link>
    <topic>එදා දඬුවමක් වෙලා තිබුණු දිගාමඬුලු ජීවිත‍ය අද නිවාඩු ගත කිරීමට එන තැනක් තරමට දියුණුයි</topic>
    <author>ධනුෂ්ක ගොඩකුඹුර</author>
    <content>දැයට කිරුළෙන් ලැබුණු රුපියල් මිලියන 6000ක යෝධ සංවර්ධනයත් ඇතුළුව රජය ලබා දුන් යටිතල පහසුකම්වලින් සංවර්ධනය වූ ඵෙතිහාසික දිගාමඬුල්ල අද ජනතාව සනීප නිවාඩු ගන්නට එන පළාතක් බවට පත්ව ඇතැයි ජනාධිපති මහින්ද රාජපක්ෂ මහතා පැවැසීය.ජාතීන්ගේ අයිතීන් පිළිබඳ සොයන්න මේ රටට එන ඕනෑ කෙනෙක් අපේ රටේ සංවර්ධනය දෙසත් බලා අවංක මතය ඉදිරිපත් කළ යුතු බවත් හම්බන්තොට, කන්කසන්තුරේ, දිගාමඬුල්ලේ වේවා ජාතියේ අවශ්‍යතාව දෙස බලා සංවර්ධන කටයුතු කරන්නට තමා සෑමවිටම සූදානම් බවත් පැවසූ ජනාධිපති මහින්ද රාජපක්ෂ මහතා කීවේය.ජනාධිපතිවරයා මෙසේ ප්‍රකාශ කළේ පෙරේදා (01) පැවැති අම්පාර, ඔලුවිල් වරාය ජනතා අයිතියට පත් කිරීමේ මහෝත්සවයට එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීය.අද අපි මේ විවෘත කරන්නේ රට වටා ඉදිකරන වරාය දම්වැලේ ගිනිකොණනදිග පුරුක. මෑත යුගයේ නැගෙනහිර පළාතේ ඵෙතිහාසික දිගාමඬුල්ල ප්‍රදේශයේ ඉදිකරන විශාලතම සංවර්ධන ව්‍යාපෘතිය තමයි මේ අද ජනතා අයිතියට පවරන්නේ. මේ වරාය නිසා දිගාමඬුල්ල මේ රටේ සංවර්ධනයේ දැවැන්ත කොටස්කාරයෙක් වෙන බව මම ඉතාම සතුටින් ප්‍රකාශ කරන්න ඕනෑ.ඔලුවිල් වරාය විවෘත කරන අවස්ථාවේ දිගාමඬුල්ල අතීතයේ රටේ ජාතික දියුණුවේ දැවැන්ත කොටස්කාරයෙක් වෙලා හිටපු හැටි විශේෂයෙන්ම මේ තරුණ පිරිසට මතක් කරන්න ඕනෑ. එදා ගැමුණු මහ රජතුමා රට එක්සේසත් කරන්න යුද්දේට යනකොට රටටත් තමන්ගේ මහ සේනාවටත් බත සපයන්න තමන්ගේ මළයන්ඩිව එව්වේ මේ පළාතටයි. සද්ධාතිස්ස කුමාරයා දිගාමඬුල්ල අස්වද්දලයි යුද්දෙට යන සේනාවටත් රටටත් වුවමනා වු බත සැපයුවේ. මම කියන්න කැමැතියි අදටත් මේ පළාතේ තමුන්නාන්සේලා මේ රටට බත සපයනවා.මේ පළාතේ එදා තිබුණු තත්ත්වය තවතවත් ගොඩනගන්න, ඒ සශ්‍රීකත්වය තවතවත් ඇති කරන්න අපි කටයුතු කරනවා. නමුත් අධිරාජ්‍යවාදී ආක‍්‍රමණවලින් පස්සේ දිගාමඩුල්ලට ඔළුව උස්සන්න ඉඩක් ලැබුණේ නැහැ. වසර සිය ගණනක් පුරා මේ පළාත් රටේ සංවර්ධන සිතියමෙන් ඈත් කරලයි තිබුණේ. හොඳම උදාහරණය තමයි මේ ඔලුවිල් වරාය. ඔලුවිල් ප්‍රදේශයට වරායක් වුවමනා බව බොහෝ කාලයක ඉඳන් වටහාගෙන තිබුණා. නමුත් මේ නැගෙනහිර පළාතේ වරායක් ඉදිකරන්න කාටවත් පුළුවන් කමක් තිබුණේ නැහැ.එදා අම්පාර, කල්මුණේ, අක්කරෙයිපත්තුව, සමන්තුරෙයි වාගේ දිගාමඬුල්ලට අයිති ප්‍රදේශ තිබුණේ දඩුවම් දෙන්න ඕනෑ වුණහම රජයේ නිලධාරීන් මාරු කරන්නටයි. දඬුවම් මාරු ලැබුණු ගුරුවරු මේ පළාත්වලට ඇවිත් මේ පළාත්වල ජනතාව විඳපු දුක දැකලා තිබෙනවා. තමනුත් ඒ අත්දැකීම් ලබලා තියෙනවා. මේ ප්‍රදේශවල ජීවත් වෙන එක දඬුවමක් විදියටයි එදා සැලකුවේ. අපි මේ කාලයේ ත්‍රස්තවාදය තුරන් කරලා මේ ප්‍රදේශය වැදගත් ප්‍රදේශයක් බවට පත්කරලා තිබෙනවා. එදා පල්ලියට යන්න බැහැ. කෝවිලට යන්න බැහැ. පන්සලට යන්න බැහැ. නමුත් අද ඒ තත්ත්වය නැහැ.ත්‍රිකුණාමලය, මඩකළපුව, අම්පාර මාර්ගය නවීකරණය කළා. ආරුගම්බේ දැනටමත් සංචාරක ව්‍යාපෘතියක් ක්‍රියාත්මක කරලා තියෙනවා. එදා කොටින්ට කප්පම් ගෙවපු උදවිය අද සංචාරකයන්ට කාමරයක් දෙන්නේ ඩොලර්වලට. නවීන හෝටල් පද්ධතියක් ආරුගම්බේ, පාසිකුඩා වගේ ප්‍රදේශවල ඉදිවෙමින් තියෙනවා. මේවා තමුන්නාන්සේලාට අලුතෙන් දැකගන්න පුළුවන් දේවල්. පසුගිය අවුරුද්දේ නිදහස් උළෙල පැවැත්තුවේ මේ නැගෙනහිර පළාතේ. දැයට කිරුළත් ගෙනාවේ දිගාමඬුල්ලට. නැගෙනහිරට රුපියල් මිලියන 6000ක ව්‍යාපෘති අවුරුද්දක් ඇතුළත ලබාදීලා දසක ගණනාවකට ලබා ගන්න බැරි තරම් සංවර්ධනයක් කරන්නට අපිට පුළුවන් වෙලා තිබෙනවා. එදා දඬුවමක් වෙලා තිබුණ දිගාමඬුලු ජීවිතය අද යටිතල පහසුකම් තියෙන සැපදායක නිවාඩු ගතකරන්න එන තැනක් බවට පත් වෙමින් තියෙනවා.නමුත් සමහරු අපට චෝදනා කරනවා ඈත පළාත්වල මේ වගේ සංවර්ධන කටයුතුවලින් ප්‍රතිඑලයක් නෑ කියලා. මේ රටට දෙවන ජාත්‍යන්තර ගුවන් තොටුපළක අවශ්‍යතාව තිබුණේ දසක ගණනාවක ඉඳලා. හම්බන්තොටට වරායක වුවමනාව තිබුණේ අඩසිය වසකටත් වඩා වැඩි කාලයක ඉඳලයි. ඒ වගේම කොළඔ වරාය පුළුල් කිරීමේ වුවමනාව තිබුණේ දසක ගණනාවක සිටයි. වෙනත් රටවල් දිහා බලලා හූල්ල හූල්ලා ඉඳලා වසර කිහිපයක් ඇතුළත මේ වාගේ යෝධ වැඩ කෙරෙන කොට සමහරුන්ට ඒක ඉවසන්න, ඔරොත්තු දෙන්න අමාරුයි. හම්බන්තොට වේවා කන්කසන්තුරේ වේවා දිගාමඬුල්ලේ වේවා සංවර්ධන කටයුතු ජාතියේ අවශ්‍යතාව බලලා වැඩකරන්න අපි ඕනෑම වෙලාවක ලෑස්තියි කියලා අපි ඔබට මතක් කරන්න ඕනෑ. ජාති-කුල භේදයකින් තොරව අපි ඒ අවශ්‍යතා සෑම එකක්ම ඉටු කළා.මේ ගෙවුණු වසර ඇතුළත අපි ජාතියට දායාද කළ යෝධ සංවර්ධන ව්‍යාපෘති කිහිපයක් මට මේ මොහොතේ මතක් වෙනවා. අපි මේ වසරේ මොරගහකන්ද ජලාශය, ගම්පහ සපුගස්කන්ද පානීය ජල ව්‍යාපෘතිය, මත්තල ගුවන් තොටුපළ විවෘත කළා. පහුගිය මාසේ දකුණු කොළඹ වරායත් විවෘත කළා. අද මේ වරාය විවෘත කරනවා. මේවා දසක ගණනාවක් තිස්සේ කළයුතු වැඩ. සමහර ආණ්ඩු කාලයකටම කරන්නේ මේ මේවායින් වැඩක් හෝ දෙකක් පමණයි. නමුත් මම සෑම මාසයකටම මේ වගේ දැවැන්ත ව්‍යාපෘති තුනක්වත් විවෘත කරන්නට යනවා. අපි මෙතනින් නවතින්නේ නෑ ත්‍රිකුණාමල වරාය වාගේම කන්කසන්තුරේ වරායත් අපි ඉදිකරනවා.වී වගාව, උක් වගාව, ධීවර කර්මාන්තය විතරක් නොවෙයි තවත් බොහෝ දේවලින් නැගෙනහිර සශ්‍රීක වෙන්න ඕනෑ. මේ වරාය හැදුවේ නැත්නම් ජනතාව කිරින්දට යන්න ඕනෑ. නැත්නම් ත්‍රිකුණාමලයට යන්න ඕනෑ. මේ වරායත් සමඟ කර්මාන්ත ශාලාත් මෙහෙට එන්න ඕනෑ. ගාල්ලට යවන්න හදපු සිමෙන්ති කර්මාන්ත ශාලාව මේ ඔලුවිල්වලට එවන්න කියලයි මම උපදෙස් දුන්නේ. විද්‍යාව තාක්ෂණයෙන්, නවීන කර්මාන්තවලින්, සුළු පරිමාණ නිෂ්පාදනවලින් දිගාමඬුල්ල සශ්‍රීක කරන්න ඕනෑ. ධීවර වගේම සංචාරක කටයුතුවලටත් මේ වරාය යොදා ගන්නවා. ඒ නිසා නැගෙනහිර පළාත කියන්නේ ලංකාවේ අනාගත වැදගත් ආර්ථික මධ්‍යස්ථානයක්.මේ රට ගැන ජාතීන්ගේ අයිතීන් ගැන සොයන්න එන ඕනෑ කෙනෙක් මේ සංවර්ධනය දිහාත් බලලා තමන්ගේ අවංක මතය ඉදිරිපත් කරන්න ඕනෑ. අතීතයේ තුවාල මතක තියාගෙන මේ රටේ ජාතික සමගිය ඇති කරන්න බැහැ. මම පරණ කුණු අවුස්සන කෙනෙක් නෙවෙයි. අතීතයේ කුණු අවුස්සලා ජාතියේ සමගියක් ඇති කරන්න බැහැ. එක ජාතියක් දියුණු කරලා පමණක් රටක් දියුණු කරන්න බැහැ. සියලු ජාතීන්, සියලු ආගම් අතර සංවර්ධනයේ ප්‍රතිලාභ බෙදී යන්න ඕනෑ. සිංහල, දෙමළ , මුස්ලිම් වශයෙන් ජනතාව වෙන් කරන්න මේ යෝධ සංවර්ධන ක්‍රියාවලියේදී අපිට බැහැ. අපි එහෙම කරන්නෙත් නැහැ. නැගෙනහිර නවෝදයෙන් අපි බලාපොරොත්තු වෙන්නේ ඒකයි.නොයෙක් කතා එනවා. මා දැක්කා අපි බැංකුවත් විකුණන්න යනවා කියලා. ඔලුවිල් වරාය හදලා එය විකුණනවා කියනවා. මහජන බැංකුව විකුණනවා. ලංකා බැංකුව විකුණනවා කියනවා. අද කියනවා අපේ ජාතික ඉතිරි කිරිමේ බැංකුව විකුණනවා කියනවා. මේ විකුණන යුගය නොවෙයි විකුණපුවා ගන්න යුගය කියලා අපි බොහොම පැහැදිලිව කියනවා. අද වෙන කියන්න දෙයක් නැහැ. කරන්න දෙයක් නැහැ. ඒ නිසා බොරු ප්‍රචාර ගෙනියනවා. ඒ බොරු ප්‍රචාරවලට රැවටෙන්න එපා කියලා මම ඔබට බොහොම ආදරයෙන් ගෞරවයෙන් කියා සිටිනවා.මෙහිදී ජනාධිපතිතුමා දෙමළ භාෂාවෙන් කතා කරමින්....ඔබ ඉදිරියේ කතා කරන්න ලැබීම මට විශාල සතුටක්. සිංහල, මුස්ලිම්, දෙමළ සියලු ජනතාව ජීවත්වන දිස්ත්‍රික්කය තමයි ඔබේ දිස්ත්‍රික්කය. නැගෙනහිර නවෝදයෙන් ඔබේ ප්‍රදේශයේ සංවර්ධන කටයුතු රාශියක් ඇතිකර තිබෙනවා. තව තවත් කෙරෙමින් පවතිනවා. ඔබේ ප්‍රදේශයේ අධ්‍යාපනය. නිවාස, ධීවර. කෘෂිකර්මාන්ත, සෞඛ්‍ය, මාර්ග, පාලම් ආදි පහසුකම් ලබා දී තිබෙනවා. අද මෙහිදී ඔලුවිල් වරාය අපි විවෘත කළා. මෙයින් ප්‍රතිලාභ කීපයක්ම ලැබෙනවා. විශේෂයෙන්ම රැකියා පහසුකම් තවතවත් උත්පාදනය වෙනවා. මේ වරාය සෑදීමට ඩෙන්මාර්ක් රජයේ ආධාරයත් අපි ලබාගත්තා.මීට පස්සේ ඔබගේ ප්‍රදේශය දුෂ්කර ප්‍රදේශයක් වෙන්න බැහැ. සිංහල, දමිළ, මුස්ලිම් කියා ජාතිවාදී දේශපාලනය මින් මතුවට එපා. පටු අදහස් කිසිමදාක එපා. කුමන තීරණයක් ගත්තත් අපි බුද්ධිය පාවිච්චි කරන්න ඕනෑ. කිසිම භේදයක් ඇති කරන්න එපා. අපි හැමෝම එකම මවකගේ දරුවෝ. ඔබ හැමෝටම සුබ අනාගතයක් අනිවාර්යයෙන්ම උදාවෙනවා.අධිකරණ ඇමැති රාවුෆ් හකීම් මහතා-අද දිනයේ දැවැන්ත සංවර්ධන ව්‍යාපෘතියක් වන ඔලුවිල් වරාය ජනතා අයිතියට පත් කෙරුණා. මෙම වරාය හිටපු ඇමැති අශ්රොෆ් මැතිතුමාගේ සිහිනයක්. එම සංකල්පයට අපි දිගින් දිගටම සහයෝගය දුන්නා. ජනාධිපතිතුමා 2005දී බලයට පත් වූ පසු මේ ගැන තීන්දුවක් ගෙන 2008දී එහි වැඩ කටයුතු ආරම්භ කරලා වසර පහක් ඇතුළත නිම කර දීම සම්බන්ධයෙන් ජනතාව වෙනුවෙන් ස්තුතිය පුද කරනවා.මේ ප්‍රදේශයේ ජනතාවට මගී ප්‍රවාහනය, බඩු ප්‍රවාහනය සඳහා දායක වන කේන්ද්‍රස්ථානයක් ලෙසින් මෙම වරාය දියුණු කිරීමෙන් ලැබෙන විශාල වූ ආර්ථික දියුණුව සම්බන්ධයෙන් අප මුල සිටම දැන සිටියා. ඒ නිසයි අපි ජනාධිපතිතුමාට මේ වරාය ඉදි කරන්නට සෑම විටම සහයෝගය දුන්නේ. වරාය ඇමැතිතුමා අපි සමඟ ඊයේ සාකච්ඡාවක් සිදු කළා. එතුමා පොරොන්දු වුණා මෙම වරායට ඉඩම් අත්පත් කර ගත් අයට වන්දි ගෙවීමට මෙන්ම ධීවර ජනතාවගේ ගැටලුවලට විසැඳුම් දෙන්න. අපි එතුමාටත් ස්තුතිවන්ත වෙනවා ඒ ගැන.පළාත් සභා හා පළාත් පාලන ඇමැති ඒ. එල්. එම් අතාවුල්ලා මහතා-අද මේ නැගෙනහිර පළාතට පමණක් නොව මුළු රටටම සතුටු විය ඵෙතිහාසික දවසක්. අපේ ජනාධිපතිතුමා මේ රටට දුන් පොරොන්දු සියල්ල ඉටු කළ නායකයෙක්. එතුමා වගේ නායකයෙක් තවත් මේ රටේ ඉපදෙන්නේ නැහැ. නැගෙනහිර ජනතාවට එදා එතුමා කිව්වා උතුරු නැගෙනහිර වෙන් කරනවා, ත්‍රස්තවාදය පරාජය කරනවා, සාමය ගේනවා, ජාතිවාදය නැති කරනවා කියලා. ඒ සියල්ල එතුමා ඉටු කළා.මේ රටේ සියලු ජනතාව ශ්‍රී ලාංකිකයන් බව එතුමා කිව්වා. යුද්ධය කරන සමයේ පටන්ම රට පුරා සංවර්ධනය සිදු කළා. එතුමා තරම් මේ රට සංවර්ධනය කරන්නට පුළුවන් නායකයෙක් නැති බව ඔප්පු කරලා පෙන්නුවා. මේ රටේ සියලු ජාතීන්ට සාමයෙන් ජීවත් විය හැකි පසුබිමක් හදන්නට ජනාධිපතිතුමා කටයුතු කරනවා.මේ වරාය අපේ දිවංගත නායක අශ්රොෆ් ඇමැතිතුමාගේ සංකල්පයක්. මේ සඳහා ඉඩම් පවරා ගන්නට ඒ කාලයේ බැරි වුණා. කාලයක් මේ වරාය මගේ අමාත්‍යාංශය යටතට පත් කරලා තිබුණා. එදා ඒ ඉඩම් දීපු අයට වන්දි ගෙවන්න දාපු කැබිනට් පත්‍රිකාවට ජනතා විමුක්ති පෙරමුණ විරුද්ධ වුණා. මේ රටේ ජනතාව වෙනුවෙන් ජනාධිපතිතුමා කරන සියලු හොඳ දේට විරුද්ධ වීම තමා ඔවුන්ගේ සිරිත.මේ වරාය අවශ්‍ය නැහැ කිව්වා. ප්‍රශ්න මැද වුණත් අපි ඒ වන්දි ගෙව්වා. මේ වරාය අවශ්‍ය නැහැ කියන මතය රට තුළ ඇති කළා. ජනාධිපතිතුමා බලයට පත් වෙලා පාර්ලිමේන්තුවට අයවැය ඉදිරිපත් කරද්දී කිව්වා මම මේ වරාය හදනවා කියලා. රට පුරා සංවර්ධනය එක සමානව විය යුතු බවට එතුමා විශ්වාස කරනවා. ඒ නිසා එතුමා මේ වරායේ වැඩ පටන් ගෙන අද ජනතා අයිතියට පත් කළා.ජනාධිපතිතුමා මුස්ලිම් ජනතාව සමඟ හොඳයි කියන එක අපි දන්නවා. එදා ජිනීවාවලදී අපේ රටට සහයෝගය දෙන්නට අරාබි රටවල් එකතු වුණා. එයට සමහර රටවල් ඊර්ෂ්‍යා කරනවා. සිරියාව, ලිබියාව, ඊජිප්තුව වගේ රටවලට සමහර රටවල් පහර දෙනවා. ඒ අයට අවශ්‍යයි ලංකාවේ සම්පත් ලබා ගන්න. නැගෙනහිර පළාතේ සම්පත් ඔවුන්ට ඕනේ වෙලා තිබෙනවා.ඒ නිසා උතුරු නැගෙනහිර එකතු කළ යුතු බව කියනවා.ඔවුන් එදා කොටි සංවිධානයට උදව් කළා. නමුත් පැරදුණා. ජිනීවාවලදී අපට විරුද්ධව කටයුතු කළා. නමුත් පැරදුණා. දැන් බලන්නේ සිංහල, දෙමළ, මුස්ලිම් ආරවුලක් හදන්න පුළුවන්ද කියලයි. අපි පැහැදිලිව කියනවා මේ ජනාධිපතිතුමා ඉන්නකම් මේ රට බෙදන්න බැහැ. ඒ නිසා අපි ජනාධිපතිතුමා ආරක්ෂා කර ගත යුතුයි. එතුමාට ලංකාවේ ජනතාවගෙන් සියයට 90ක සහයෝගය තිබෙනවා.හෙට ජනාධිපතිවරණයක් තිබුණත් අපේ ජනාධිපතිතුමා දිනනවා. අපිට ප්‍රශ්න තිබෙනවා නම් ඒවා විසඳා ගන්නට යා යුත්තේ අපේ රාජ්‍ය නායකයා ළඟටයි. ඒකට ජාතිවාදය අවශ්‍ය නැහැ. පිටරට කුමන්ත්‍රණවලට හසු විය යුතු නැහැ. අපි නැගෙනහිර ජනතාව වෙනුවෙන් ජනාධිපතිතුමාට ස්තුතිවන්ත වෙනවා දුන් පොරොන්දු ඉටු කිරීම ගැන. මේ වරාය ධීවර ජනතාවට පමණක් නොව ගොවි ජනතාවටත් එකසේ ප්‍රයෝජනවත් වෙනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැති පී. දයාරත්න, වරාය සංවර්ධන ව්‍යාපෘති ඇමැති රෝහිත අබේගුණවර්ධන, නියෝජ්‍ය ඇමැති එම්. කේ. ඩී. එස්. ගුණවර්ධන, නැගෙනහිර පළාත් ආණ්ඩුකාර මොහාන් විජේවික්‍රම, මහ ඇමැති අබ්දුල් මජීඩ්, පාර්ලිමේන්තු මන්ත්‍රීවරුන් වන සරත් වීරසේකර, ශ්‍රියානි විජේවික්‍රම, ශ්‍රී ලංකා වරාය අධිකාරියේ සභාපති ප්‍රියත් බන්දු වික්‍රම මහත්ම මහත්මීහු ඇතුළු පිරිසක් ද මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090313</link>
    <topic>ෆොන්ටේරා සමාගමේ වාරණය දීර්ඝ කෙරේ</topic>
    <author>නෙල්කා මැදගෙදර</author>
    <content>ඇන්කර් කිරිපිටි ඇතුළුව ෆොන්ටේරා සමාගමෙහි නිෂ්පාදන සියයට සියයක් සෞඛ්‍යාරක්ෂිත බවට වෙළෙඳ දැන්වීම් ප්‍රචාරය කිරීමෙන් ෆොන්ටේරා බ්‍රෑන්ඩ්ස් ලංකා පෞද්ගලික සමාගම වළක්වමින් පනවා තිබූ අතුරු නියෝගය අභියාචනාධිකරණය විසින් ඊයේ (02) තවදුරටත් දීර්ඝ කළේය.ඒ අනුව එම නියෝගය සැප්තැම්බර් මස 20 වැනිදා තෙක් බල පැවැත්වේ.මිනිස් සිරුරට අහිතකර ඩයිසයිනමයිඩ් (ඩී.සී.ඩී.) අන්තර්ගත වන කිරිපිටි නිෂ්පාදන සෞඛ්‍යාරක්ෂිත බවට කරන ප්‍රචාරණ අත්හිටුවන ලෙස ඉල්ලා ගොනු කළ රිට් පෙත්සමක් කැඳවූ අවස්ථාවේදී අභියාචනාධිකරණය මෙම නියෝගය කෙළේය.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ අභියාචනාධිකරණ විනිසුරු මාලනී ගුණරත්න මහත්මිය ඉදිරියෙහි මේ පෙත්සම කැඳවන ලදී.මෙහිදී ෆොන්ටේරා සමාගම වෙනුවෙන් පෙනී සිටි ජනාධිපති නීතිඥ සංජීව ජයවර්ධන මහතා අධිකරණය හමුවෙහි කියා සිටියේ එම සමාගම ආනයනය කරන කිරිපිටි සාම්පල 7ක් රසායනාගාර පරීක්ෂාවට ලක් කළ බවය. ඒ සියල්ලෙහි ඩයිසයිනමයිඩ් (ඩී. සී. ඩී.) අන්තර්ගත නොවන බවට තහවුරු වු බව ඒ මහතා කීය. ඒ අනුව නවසීලන්තයෙන් ගෙන්වන සහ අලුතෙන් වෙළෙඳ පොළට එක්වන කිරිපිටි නිෂ්පාදන ඩී.සී.ඩී.වලින් තොර බව ඒ මහතා කියා සිටියේය.මෙහිදී පෙත්සම්කාර පාර්ශ්වය වෙනුවෙන් පෙනී සිටි නීතිඥ උපුල් ජයසූරිය මහතා සඳහන් කෙළේ මේ ආනයනික කිරිපිටි සාම්පල 2ක් කාර්මික තාක්ෂණ ආයතනය විසින් පරීක්ෂාවට ලක්කළ බවය. එහෙත් එම කිරිපිටි තොග වැඩි ප්‍රමාණයක් පරීක්ෂාවට ලක් කර නැති අතර වෙළෙඳ පොළට නිකුත් කළ පැරැණි කිරිපිටි තොග තවමත් වෙළෙඳ පොළෙහි පවතින බව ඒ මහතා කීය. මාතලේ ප්‍රදේශයෙහි පදිංචි ගෘහ නිර්මාණ ශිල්පියකු වන කමල් සාලිය සමරසිංහ විසින් මේ පෙත්සම ගොනුකර තිබුණි.පාරිභෝගික කටයුතු අධිකාරිය, එහි සභාපති රූමි මර්ෂූක් සහ එහි සාමාජිකයන්, ෆොන්ටේරා බ්‍රෑන්ඩිස් ලංකා පෞද්ගලික සමාගම, නීතිපතිවරයා පෙත්සමෙහි වගඋත්තරකරුවෝ වෙති.මේ පෙත්සම අධිකරණයට ඉදිරිපත් කරමින් පෙත්සම්කරු පවසා සිටියේ නවසීලන්තයෙන් ආනයනය කරන කිරිපිටිවල ඩයිසයිනමයිඩ් (ඩී.සී.ඩී.) නම් මිනිස් සිරුරට අහිතකර විෂ ඇතුළත් වන බවය. එසේ තිබියදී සැබෑ තත්ත්වය වසන් කරමින් එම කිරි නිෂ්පාදන මඟින් සෞඛ්‍යයට හානියක් නොවන බවට ජනතාවට පෙන්වීමට එම සමාගම දැඩි උත්සාහයක් ගන්නා බව පෙත්සම්කරු පවසයි. එබැවින් එලෙස ජනතාව නොමග යවමින් වෙළෙඳ ප්‍රචාර සිදුකිරීම වළක්වන ලෙස පෙත්සම්කරු අධිකරණයෙන් පෙන්වා සිටී.නීතිඥ උපුල් ජයසූරිය මහතා පෙත්සම්කරු වෙනුවෙන් පෙනී සිටියේය.නීතිඥ සුදත් පෙරේරා මහතාගේ උපදෙස් මත නීතිඥ මනෝජ් බණ්ඩාර මහතා සමඟ ජනාධිපති නීතිඥ සංජීව ජයවර්ධන මහතා ෆොන්ටේරා සමාගම වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090314</link>
    <topic>ශ්‍රී ලංකා-වියට්නාම මිතුදම අංශ රැසකින් වර්ධනය වෙලා</topic>
    <author>මහින්ද අලුත්ගෙදර</author>
    <content>තම රට ශ්‍රී ලංකාව සමඟ පවත්නා මිතුදම අංශ රැසකින් වර්ධනය වී ඇතැයි වියට්නාමය අවධාරණය කරයි.ශ්‍රී ලංකාව සහ වියට්නාමය අතර පවත්නා වෙළෙඳ සබඳතාවය ඉතාම ශක්තිමත් එකක් බවද මේ වසරේ මුල් මාස හය තුළ දෙරට අතර වෙළෙඳාම ඇමෙරිකානු ඩොලර් මිලියන 77 දක්වා වර්ධනය වී තිබෙන බවද ශ්‍රී ලංකාවේ වියට්නාම තානාපති ටොන් සිං තන් මහතා ප්‍රකාශ කරයි.මේ අතර ඒ මහතා පෙන්වාදෙන්නේ දෙරට අතර පවතින ද්වීපාර්ශවික වෙළෙඳාම මේ වනවිට සියයට 20 කින් වර්ධනය වී තිබෙන බවයි.තානාපතිවරයා මේ බව සදහන් කළේ වියට්නාමයේ 68 වැනි ජාතික නිදහස් සැමරුම නිමිත්තෙන් කොළඹදී පැවැති උත්සවයකට සහභාගි වෙමිනි.එහිදී වැඩිදුරටත් අදහස් දක්වමින් ටොන් සිං තන් මහතා ප්‍රකාශ කළේ තම රට 1945 වසරේ සැප්තැම්බර් මාසයේ 02 දා නිදහස් රාජ්‍යයක් බවට පත්වූ බවත් තම රටේ විශිෂ්ඨ නායකයෙකු වන හො චි මින් මහතාගේ න්‍යාය වන "ස්වාධීනත්වයට හා නිදහසට වඩා වටිනා දෙයක් නොමැත" යන්න අනුව කටයුතු කරන බවත්ය.ගතවූ වසර 68 ක කාලයේදී රටේ නිදහස ආරක්ෂා කරගනිමින් සංවර්ධනය අතින් ඉදිරියට ගෙන යන්නට පියවර ගෙන තිබෙන බව පෙන්වාදුන් තානාපතිවරයා මේ වනවිට ජාතික ප්‍රතිසංධානයේ සහ සංවර්ධනයේ විශාල ප්‍රගතියක් ලබා තිබෙන බවද සදහන් කළේය.මේ වනවිට වියට්නාමයට විදේශීය ආයෝජකයන් මෙන්ම සංචාරකයන් වැඩි වශයෙන් පැමිණෙමින් සිටින අතර එවැනි අංශ කෙරෙහි තම රට ආකර්ශණිය රටක් බවට පත්ව තිබෙන බවද හෙතෙම පෙන්වා දුන්නේය.ශ්‍රී ලංකාවේ සංවර්ධන කටයුතු සඳහා සහාය ලබාදෙමින් උතුරු පළාතේ මත්ස්‍ය කර්මාන්තය දියුණු කිරීමේ ව්‍යාපෘතියක් ආරම්භකර තිබෙන බව සදහන් කළ ශ්‍රී ලංකාවේ වියට්නාම තානාපතිවරයා මේ වසරේදී වියට්නාම ප්‍රභූන් පිරිසක් ශ්‍රී ලංකාවට පැමිණි බවද ශ්‍රී ලංකාව සහ වියට්නායම අතර පවතින ද්වීපාර්ශවික සබඳතා වර්ධනයකර ගනිමින් කතානායක චමල් රාජපක්ෂ, ඇමැතිවරුන් වන අනුර ප්‍රියදර්ශන යාපා සහ රවුෆ් හකීම් මහත්වරු වියට්නාමයේ සංචාරය කළ බවද පැවසීය.ජ්‍යෙෂ්ඨ ඇමැතිවරුන් වන පී. දයාරත්න, ඩීව් ගුණසේකර, සිවිල් ගුවන්සේවා නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රීවරුන් වන ජෝන් අමරතුංග, බිමල් රත්නායක, ශ්‍රී ලංකාවේ ජපාන තානාපති නොබුහිතෝ හොබෝ මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=n13090315</link>
    <topic>ශ්‍රී ලංකාව ආයෝජනට වඩාත් සුරක්ෂිත රටක්</topic>
    <author>මහින්ද අලුත්ගෙදර</author>
    <content>යුදගැටුම් නිමාවට පත්කොට වේගවත් සංවර්ධනයකට හිමිකම් කියන ශ්‍රී ලංකාව ආයෝජන සඳහා වඩාත් සුරක්ෂිත රටක් බවට පත්ව ඇතැයි ඊශ්‍රායලය පවසයි.ශ්‍රී ලංකාවේ වත්මන් තත්ත්වය දෙස බලන කළ කෙටිකාලයක් තුළ සීග්‍ර දියුණුවක් කරා ළඟාවී තිබෙන අතරම විදේශීය රටවලින් පැමිණෙන ආයෝජකයන් සඳහාද තම ආයෝජන කටයුතු පුළුල්ව සිදුකිරීමට අවශ්‍ය ආරක්ෂාව පවතින බවද ඊශ්‍රායලයේ වෙළෙඳ මණ්ඩල සභාපතිනී බර්නස්ටින් රීච් මහත්මිය ප්‍රකාශ කරයි.ඊට අමතරව ඇය පෙන්වාදෙන්නේ ආයෝජකයන් දිරිමත් කිරීම සඳහා ලැබෙන රාජ්‍ය අනුග්‍රහය පිළිබඳවද සතුටු වියහැකි බවයි.සංචාරයක් සඳහා ශ්‍රී ලංකාවට පැමිණි ඊශ්‍රායලයේ වෙළෙඳ මණ්ඩල සභාපතිනිය මේ බව සදහන් කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා සමඟ පැවැති සාකච්ඡාවේදීය. ඒ මහත්මිය සමඟ තවත් නියෝජිතයන් රැසක් ශ්‍රී ලංකාවට පැමිණි අතර ලක් ඉතිහාසයේ ඊශ්‍රායලයෙන් පැමිණි විශාලතම සහ ප්‍රබලතම දූත කණ්ඩායම මෙය වන බවද එම සංචාරය ඊශ්‍රායලයේ ශ්‍රී ලංකා තානාපති කාර්යාලය මඟින් සංවිධානය කෙරිණි.මෙහිදී අදහස් දක්වමින් ආර්ථික සංවර්ධණ ඇමැති බැසිල් රාජපක්ෂ මහතා සදහන් කළේ ශ්‍රී ලංකා ආයෝජන මණ්ඩලය මඟින් ආයෝජකයින් සඳහා පුළුල් වශයෙන් පහසුකම් ලබාදෙන අතරම ජාත්‍යන්තර නීතිරීතිවලට අනුකූලව ආයෝජන කටයුතු වෙනුවෙන් දිරිගැන්වීම් සිදුකරන බවයි. එසේම දේශපාලනික ස්ථාවරත්වයද ආයෝජන ඉහළ යාමට සෘජුලෙස බලපා තිබෙන බවද ඒ මහතා පෙන්වා දුන්නේය.මේ අතර ඊශ්‍රායලයේ වෙළෙඳ මණ්ඩල සභාපතිනී බර්නස්ටින් රීච් මහත්මිය සදහන් කළේ ඊශ්‍රායල ආයෝජකයන් වැඩි වශයෙන් ශ්‍රී ලංකාව තුළ ආයෝජන කටයුතු සිදුකිරීමට ඉදිරියේදී බලාපොරොත්තුවෙන් සිටින බවයි. මේ අනුව කෘෂි නිෂ්පාදන එළවළු පළතුරු නිෂ්පාදනය, දියර කිරි නිෂ්පාදනය, පරිසර හිතකාමී භාන්ඩ නිෂ්පාදනය, තොරතුරු තාක්ෂණය පිළිබඳ සේවාවන් හා නිෂ්පාදනයන්, ධීවර නිෂ්පාදනය, අත්කම් භාණ්ඩ, දියමන්ති, මැණික් හා ස්වර්ණාභරණ නිෂ්පාදනය හා සංචාරක අංශය ආදිය ඒ අතර වන බවද ඇය පෙන්වා දුන්නාය.මේ ආයෝජකයන් මඟින් ශ්‍රී ලංකාව තුළ සෘජු හා වක්‍ර වශයෙන් විශාල රැකියා අවස්ථාවන් ප්‍රමාණයක්ද නිර්මාණය වන බව ආර්ථික සංවර්ධන අමාත්‍යාංශය පෙන්වාදෙයි. සංචාරක ප්‍රවර්ධනය තුළින් වැඩිවශයෙන් සංචාරක ආකර්ෂණයක් ශ්‍රී ලංකාව වෙත ලබාදීමද ඊශ්‍රායල රජයේ අරමුණ වී තිබේ.ඊශ්‍රායලයේ ශ්‍රී ලංකා‍ තානාපති සරත් විජේසිංහ මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309031</link>
    <topic>අරුගම්බෙට පෙම් බැඳි ඒරොප්පේ සුදු ඇත්තෝ...</topic>
    <author/>
    <content>අම්පාර දිස්ත්‍රික්කයට වැඩි වශයෙන් සංචාරකයෝ පැමිණෙමින් සිටිති. ජර්මන්, ප්‍රංශ, පින්ලන්ත, ස්වීඩනය, බ්‍රිතාන්‍ය වැනි රටවලට අයත් විදේශ සංචාරකයෝ ඒ අතර වෙති. දිස්ත්‍රික්කයේ ප්‍රසිද්ධ ස්ථානයක් වන අරුගම්බේ හි සිය ගණන් විදේ්ශ සංචාරකයන් සතුටෙන් කාලය ගත කරන අයුරු මේ දිනවල සුපුරුදු දසුනක් වී තිබේ.විදේශ සංචාරකයන්ගේ පැමිණීම වැඩි වූ නිසා අරුගම්බේ හි ඇති සියලුම තරු හෝටල්වල කාමර කල්තියාම වෙන්කර ඇත. මේ හැර මෙහි පැමිණෙන විදේශ සංචාරකයින් සමහරක් කුමන වන උද්‍යානයට යෑමටත් අමතක නොකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309032</link>
    <topic>මල් ඇද්ද තවත් 10ක් පොලිස් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>ගංජා සුරුට්ටු උරමින් සිටි තලාව ප්‍රදේශයේ රජයේ පාසලක ගුරුවරයකු ඇතුළු දස දෙනකු උතුරු මැද පළාත භාර ජ්‍යෙෂ්ඨ නියෝජ්‍ය පොලිස්පතිවරයාගේ විශේෂ විමර්ශන ඒකකය මඟින් අත්අඩංගුවට ගෙන ඇත.උතුරු මැද පළාත භාර ජ්‍යෙෂ්ඨ නියෝජ්‍ය පොලිස්පති රවි විජේගුණවර්ධන මහතාගේ උපදෙස් මත අනුරාධපුර විජයපුර ප්‍රදේශයේ ස්ථාන කිහිපයක සිදු කළ වැටලීම්වලදී සැකකරුවන් අත්අඩංගුවට පත් වී තිබේ.විජයපුර, විජයපුර හංදිය, විජයපුර ළහිරු ක්‍රීඩාංගණය ස්ථානවල දී සිදුකළ වැටලීම්වල දී, සැකකරුවන් අත්අඩංගුවට පත් වී ඇත. තලාව ප්‍රදේශයේ විදුහලක සේවය කරන ගුරුවරයකු හා ගංජා සුරුට්ටු උරමින් සිටි තවත් හත්දෙනකු ද ඒ අතර සිටී. ඔවුන් ළඟ පානය කිරීම සඳහා ළඟ තබා ගත් ගංජා පැකට් තිබූ බව ද පොලිසිය පවසයි.අනුරාධපුර ළහිරු ක්‍රීඩාංගණය ආසන්නයේ සිදුකළ වැටලීමක දී ගංජා පැකට් 64 ක් සමඟ තවත් පුද්ගලයන් දෙදෙනකු අත්අඩංගුවට පත් වී ඇත. ඔවුන් ළඟ තිබී රුපියල් 36000ක මුදලක් ද පොලිසිය අත්අඩංගුවට ගෙන තිබේ. සැකකරුවන් අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.උතුරු මැද පළාත භාර ජ්‍යෙෂ්ඨ නියෝජ්‍ය පොලිස්පති රවි විජේගුණවර්ධන මහතාගේ උපදෙස් මත විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක එරික් අලහකෝන් මහතා ඇතුළු නිලධාරීන් පිරිසක් වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309033</link>
    <topic>සිසුන්ට අසැබි දසුන් පෙන්වූ ටියුෂන් මාස්ටර් රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>බාල වයස්කාර පාසල් සිසු සිසුවියන්ට අසභ්‍ය දර්ශන ඇතුළත් වීඩියෝ පට පෙන්වූ හා උපකාරක පන්තියේ වැසිකිළියට ගිය සිසුවියන්ගේ දර්ශන ජංගම දුරකථනයෙන් පටිගත කළ බවට චෝදනා ලැබ සැකපිට අත්අඩංගුවට ගෙන අධිකරණයට ඉදිරිපත් කළ අනුරාධපුර නව නගරයේ උපකාරක පන්ති ගුරුවරයකු මේ මස 16 වන දින දක්වා, රක්‍ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් ධම්මික හේමපාල මහතා 02 නියෝග කළේ ය.මසේ රක්‍ෂිත බන්ධනාගාර ගත කෙරුණේ සැකකරුගේ ප්‍රකාශයන්ට අනුව තහවුරු කර ගත් ගොරකගහවත්ත ඉ¼ගුරුන්ගොඩ, රත්ගම ලිපිනයේ පදිංචි බව කියන කාලිංග නිලන්ත නොහොත් උලාන් නමැත්තා ය.සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර කොට්ඨාස අපරාධ විභර්ශන අංශය අධිකරණයට කියා සිටියේ පොලිස් හදිසි ඇමතුම් ඒකකයට 119 ලැබුණු දුරකථන ඇමතුමකට අනුව සිදු කළ පරීක්‍ෂනවල දී අනුරාධපුර නව නගරයේ පිහිටි ප්‍රසිද්ධ උපකාරක පන්ති ආයතනයක සේවය කරන සැකකරු අත්අඩංගුවට ගත් බවයි.ඔහු සන්තකයේ තිබී ජංගම දුරකතන දෙකක් අත්අඩංගුවට ගත් බවත්, එහි එක් දුරකතනයක අසභ්‍ය දර්ශන තිබූ බවත් පොලිසිය අධිකරණයට දන්වා සිටියේ ය. ඊට අමතරව අනෙක් ජංගම දුරකතනයේ දත්ත ගබඩා කරන ලද මෙමරි කාඩ්පත් සැකකරු විසින් හපා විනාශ කළ බවත් පොලිසිය අධිකරණයට දන්වා සිටියේ ය.සැකකරු විසින් අදාළ උපකාරක පන්ති පවත්වාගෙන යන ගොඩනැගිල්ලේ පිහිටි වැසිකිළියක ජංගම දුරකතනය සූක්‍ෂම ලෙස සඟවා සිසුවියන් වැසිකිළියට පැමිණෙන අයුරු වීඩියෝ ගත කර ඇති බව ද පොලිසිය අධිකරණයට දැන්වීය.සැකකරු ගුරු වෘත්තියට අදාළ බවට සඳහන් කිසිඳු ලියකියවිල්ලක් ඔහු සන්තකයේ නොතිබූ බවත්, උසස් අධ්‍යාපනය හැදැරු බවට කිසිඳු ලිඛිත සාක්කියක් ඔහු ළඟ නොතිබූ බව ද පොලිසිය අධිකරණයට දන්වා සිටියේ ය.සිද්ධිය සම්බන්ධයෙන් තව දුරටත් පුළුල් විමර්ශන සිදු කරන නිසා සැකකරු මේ මස 16 වැනි දින තෙක් රක්‍ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309034</link>
    <topic>කෑගල්ලේ අඩු ආදායම්ලාභී පවුල් 9200කට නිවාස සංවර්ධනයට දසලක්ෂ 182ක්</topic>
    <author>සබරගමුව සමූහ කෑගල්ල සමූහ, කෑගල්ල දිස්ත්‍රික් සමූහ</author>
    <content>දැයට කිරුළ 2014 සංවර්ධන සැලැස්ම යටතේ කෑගල්ල දිස්ත්‍රික්කයේ අඩු ආදායම්ලාභි පවුල් 9200 කගේ නිවාස සංවර්ධන සඳහා නිවාස සංවර්ධන අධිකාරියේ කෑගල්ල ප්‍රාදේශීය කාර්යාලය රුපියල් දසලක්ෂ 182.5ක සහන ණය මුදලක් කඩිනමින් බෙදා දීමට සැලසුම් කර ඇත.කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස 11ක් ආවරණය වන පරිදි පවත්වන ජංගම සේවා මගින් සුදුස්සන් තෝරා ගන්නා බවත් වහලය සෙවිලි කිරීමට පමණක් අවශ්‍ය පවුල් සඳහා රුපියල් 30,000/- බැගින් පවුල් ඒකක 1000කට රුපියල් මිලියන 30ක් ද නිවසේ වහලය සම්පූර්ණ කිරීමට ඇති පවුල්වලට රුපියල් 50,000 බැගින් පවුල් 400කට රුපියල් මිලියන 20 ක්ද නිවසේ බිත්ති සහ වහල සම්පූර්ණ කිරීමට ඇති පවුල්වලට රුපියල් 65000 බැගින් පවුල් 400 කට රුපියල් මිලියන 26ක් ද ජල මුද්‍රිත වැසිකිළි නොමැති නිවාස ඒකකයකට ඒ සඳහා එක් පවුලකට රුපියල් 15000 බැගින් පවුල් 6500 කට රුපියල් මිලියන 97.5 ක්ද නිවාස අලුත්වැඩියාව හා ඉතිරි වැඩ (වෙනත්) සඳහා එක් පවුලකට රුපියල් 10,000 බැගින් පවුල් 900 කට රුපියල් මිලියන 9ක්ද වශයෙන් එකතුව රුපියල් මිලියන 182.5 ක් සහන ණය යටතේ ලබා දෙන බවද නිවාස සංවර්ධන අධිකාරියේ කෑගල්ල දිස්ත්‍රික් කළමනාකාර මහතා පසුගියදා කෑගල්ල දිසා ලේකම් කාර්යාලයේ පැවැති දිස්ත්‍රික් සම්බන්ධීකරණ රැස්වීමේ දී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309035</link>
    <topic>ජනපති රජය ශක්තිමත් කරද්දී විපක්ෂ නායකවරයා එජාපය දුර්වල කරනවා</topic>
    <author>කටුගස්තොට සමූහ ගාමිණී චන්ද්‍රසේන‍</author>
    <content>මැතිවරණ කාර්යාලයක් අරින්න, කොළපාට කොඩියක් දාන්න ආධාරකරුවෙක් සොයා ගන්න බැරිව අද එජාපය අන්ත අසරණ වෙලා. රටේ ප්‍රජාතන්ත්‍රවාදය ආරක්ෂා වීමට ශක්තිමත් රජයක් සේම හොඳ විපක්ෂයකුත් අවශ්‍යයයි. අද රටේ ජනපති රජය තව තවත් ශක්තිමත් කරද්දී විපක්ෂ නායකයා විපක්ෂය තව තවත් දුර්වල කිරීම ගැන අප කනගාටුවෙනවා යැයි පාර්ලිමේන්තු මන්ත්‍රී දිළුම් අමුණුගම මහතා 29 දා මහනුවර පුෂ්පදාන ශාලාවේ පැවති මැතිවරණ ප්‍රචාරක ජන හමුවකදී පැවසීය.එහිදී අමුණුගම මන්ත්‍රීවරයා මෙසේද පැවසීය.අපි අපේ අපේක්ෂකයන්ට උපදෙස් දී ඇත්තේ මනාප පොරයක නොයෙදී බුලත් කොළය ශක්තිමත් කර ඡන්ද ප්‍රතිශතය වැඩිකරගන්නා ලෙසයි. අපේ ඡන්ද ප්‍රතිශතය වැඩිවෙන තරමට පළාත් සභාව ඇතුළත අපේ නියෝජිත සංඛ්‍යාවද වැඩි වෙනවා.ජනපති මහින්ද රාජපක්ෂ මහතාගේ නායකත්වය යටතේ අපි රටේ විශාල සංවර්ධනයක් කර තිබෙනවා. රටේ සෑම ප්‍රදේශයකම මාර්ග කාපට් වෙලා හැම ගමකම සුපිරි වෙළෙඳසල් ඇති වෙලා දිවි නැගුම යටතේ සෑම ගමකම සෑම පවුලක්ම කුමක් හෝ කුඩා ව්‍යාපාරයකින් ආදායමක් ලබනවා.ඉදිරි පළාත් සභා මැතිවරණයේදී අප කළ යුත්තේ මෙරට ජනතාව දවසින් දවස ජනාධිපතිතුමා ගෙන යන වැඩපිළිවෙළට ශක්තිය ලබා දෙන බව ලෝකයට පෙන්වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309036</link>
    <topic>එජාපයට අනාගතයක් නැති බව දන්නා පාක්ෂිකයෝ ජනපති වටා රොක් වෙති</topic>
    <author>මාවතගම සමූහ කේ. සෙනරත් බණ්ඩාර</author>
    <content>අද එජාපයේ දහස් ගණනක් අරටු ගැලවිලා ඇවිත් මේ දවස් ටිකට ඒවා එජනිසටරෙජිස්ටර් වෙලා ජනාධිපතිතුමාට උදව් කරන්න එනවා. මේ ජනතාව දන්නවා එජාපයේ අනාගතයන් නෑ කියලා යැයි අභ්‍යන්තර වෙළෙඳාම් පිළිබඳ ඇමැති ජොන්ස්ටන් ප්‍රනාන්දු මහතා මාවතගම නව සතොස වෙළෙඳ සංකීර්ණය විවෘත කරමින් පැවසීය.තවදුරටත් කතා කළ ඇමැතිවරයා ලංකා ඉතිහාසයේ අවුරුදු තුනක් පිට පිටම සිංහල අවුරුද්දට බඩු මිල අඩු වුණේ ජනාධිපතිතුමාගේ කාලේ. අපිට එය කරන්න හැකි වුණේ සතොස නිසයි.එජාපය කාලේ සතොස වැහුවා. අපි 500 දක්වා සතොස සංකීර්ණ අරිනවා. 278ක් තිබෙන සතොස තවත් 220 තෙක් වැඩි කරනවා. ජනතාව සතොස සොයා කිලෝමීටර් 30-40 දුර එනවා. ඔවුන්ට සහන සලසන්න සෑම ගමකටම සතොස ගෙනියනවා.සමහර අය අපට මඩ ගහනවා. අපි රාජ්‍ය දේපළ පරිහරණය කරනවා කියලා. එය සම්පූර්ණයෙන්ම බොරු.කාර්යාල කඩනවා කියනවා. එක කාර්යාලයක්වත් කඩලා නෑ. අපි පිල් බෙදිලා කීවත් එහෙම නෑ. අපි ඉන්නේ ජනාධිපතිතුමාගේ පිලේ විතරයි.අපි හොරකම් කරලා නෑ. ව්‍යාපාරවලින් අපි දේශපාලනයට වියදම් කළා මිසක දේශපාලනයෙන් අපි හම්බකරලා නෑ. සතොස තුළින් අපි 4000 පිරිසකට රැකියා නිර්මාණය කරා.අලුත් පාරවල්, වරායවල්, පානීය ජල ව්‍යාපෘති, විදුලි යෝජනා ක්‍රම සහ කුට්ටි ගල් ව්‍යාපෘති ඇති වී මේ රට නව විදියට හැම තත්ත්පරයකටම යෝධ ව්‍යාපාර ඉදිවෙමින් රට සංවර්ධනය කරා යනවා.මේ අවස්ථාවට කුරුණෑගල දිස්ත්‍රික් පාර්ලිමේන්තු මන්ත්‍රී නේරංජන් වික්‍රමසිංහ මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=r1309037</link>
    <topic>උපාධිධාරින්ගේ ගැටලු විසදීමට හැකි වත්මන් ආණ්ඩුවට පමණයි</topic>
    <author>පොල්ගහවෙල සමුහ එල්. පී. තිලකරත්න</author>
    <content>වසරකට 10,000කට අධික උපාධිධාරින් පිරිසක් සමාජයට එකතු වෙනවා. ඔවුන් මේ රටේ ආර්ථික දේහයට අවශෝෂණය කරගත යුතුයි. ඒ සඳහා වර්තමාන ආණ්ඩුවට වැඩ පිළිවෙළක් තියෙනවා යැයි හිටපු පාර්ලිමේන්තු මන්ත්‍රී දයාසිරි ජයසේකර මහතා පැවැසීය.මන්ත්‍රීවරයා මේ බව පැවසුවේ කුරුණෑගල දිස්ත්‍රික් උපාධිධාරින් 750කගේ පමණ සහභාගිත්වයෙන් හෙට්ටිපොල රැස්වීම් ශාලාවේදී පැවති උපාධිධාරි හමුව අමතමිනි.වැඩිදුරටත් කථා කළ ඒ මහතා, මේ රටේ ඉදිරි අනාගතය ගොඩ නැගීමට උගතුන්ගේ බුද්ධිමතුන්ගේ වෘත්තිකයින්ගේ කැප කිරීම අවශ්‍යයි. උපාධිධාරින් වන ඔබගේ ශක්තිය ඒ සඳහා එකතු කළ යුතුයි. ඔබගේ ආර්ථික, සාමාජීය තත්ත්වය සහ පිළිගැනීම ඇති කළ යුතුයි. ඒ සඳහා උපාධිධාරින් මුහුණ දෙන ගැටලු හා ඔවුන්ගේ අවශ්‍යතා හඳුනාගෙන ඒවාට අවශ්‍ය පහසුකම් ලබා දිය යුතුයි.උපාධිධාරින්ට ඇති ගැටලු සාකච්ඡා කර විසඳා ගැනීමේ අවකාශය වර්තමාන ආණ්ඩුව යටතේ තිබෙනවා. අද උපාධිධාරින් පාරවල් ගානේ විදුලි කණු යට, ඔරලෝසු කණු යට ඉන්න අවශ්‍ය නෑ. ප්‍රශ්නයක් ඇති වුනාම විසඳුම් සොයා ගත හැකියි.අද අප මේ මුහුණ දෙමින් සිටින්නේ පාට කණ්නාඩි වලින් බලන යුගයක් නෙමේ. සයිබර් අවකාශයේ යුගයකටයි. අද මේ ගමේ මැතිවරණය ගැන ලෝකේ කොතනක ඉන්න පුද්ගලයෙකුට උනත් දැනගන්න, දැකගන්න ගත වන්නේ තත්පර කීපයයි. සමාජ මාධ්‍ය පුළුල් වෙලා. ජංගම දුරකතනය බහු කාර්ය උපකරණයක් වෙලා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=s1309031</link>
    <topic>මැලේසියානු සෙවන්ස් රගර් තරගාවලියේ දීශ්‍රී ලංකා ක්‍රීඩකයන්ට වැඩි අවධානයක්</topic>
    <author>ෆවුස් මොහොමඩ් මැලේසියාවේ සිට..</author>
    <content>අන්තර් ජාතික සත් සාමාජික රගර් පිටියේ ආකර්ශනීය තරගාවලියක් ලෙස සැළකෙන ආසියානු සෙවන්ස් රගර් තරගමාලාවේ පළමුවැනි තරගාවලිය වූ මැලේසියන් සෙවන්ස් තරගාවලියේ දී ශ්‍රී ලංකා ක්‍රීඩකයන් දැක්වූ දස්කම් සෙසු කණ්ඩායම්වල පුහුණුකරුවන්ගේ අවධානයට ලක්වි ඇත. විශේෂයෙන් තරගාවලිය පුරා දස්කම් අතර සිටි නායක ෆසීල් මරිජා හා ශ්‍රීනාත් සූරියබණ්ඩාරගේ සටන්කාමී ක්‍රීඩා විලාශය පිළිබඳ බොහෝ පුහුණුකරුවන් උනන්දුවක් දැක්වූහ.පසුගිය වසරේ පැවැති අවසන් ආසියානු සත් සාමාජික රගර් තරගාවලිය වූ සිංගප්පූරු සෙවන්ස් තරගාවලිය නිමාවන විට ආසියානු සත් සාමාජික රගර් ශ්‍රේණිගත කිරීම්වල 6වැනි තැන සිටි ශ්‍රී ලංකාව මෙවර තරගාවලිය ආරම්භයේදීම සිවුවැනි තැන අත්කර ගැනීම ඉදිරි තරගාවලි තුළ දී ඉහළින් සිටින ප්‍රබලතම කණ්ඩායම්වලට කළ අනතුරු ඇඟවීමක් බව ඇතැමුන්ගේ අදහස විය.ශ්‍රී ලංකා පිල මෙවර ආසියානු සත් සාමාජික රගර් තරගාවලියට එක්වූයේ දේශීය තරගාවලි 6කට පමණ ක්‍රීඩා කිරීමෙන් අත්දැකීම් රැසක් හිමිකර ගත් ක්‍රීඩකයන් සමගින්ය. විශේෂයෙන් කාල්ටන් දේශීය හා විදේශීය තරගාවලි ද්විත්වය අන්තර් ජාතික රගර් පිටියේ ශ්‍රී ලංකාවට කීර්තියක් අත්කර දීමට සමත් ක්‍රීඩකයන් ගණනාවක් බිහිකිරීමට ඉවහල් විය. කාල්ටන් සෙවන්ස් තරගාවලියට එක්වූ නවසීලන්ත, ෆීජී, සැමෝවා, කෙන්යාව වැනි රගර් ක්‍රීඩාවට ප්‍රචලිත රටවල්වල ක්‍රීඩකයන් හා  උරෙනුර ගැටෙමින් ක්‍රීඩා කිරීමට ශ්‍රී ලංකා ක්‍රීඩකයන්ට අවස්ථාව ලැබීම ආසියානු සෙවන්ස් තරගාවලියට ක්‍රීඩා කිරීමේදී අතිශයින්ම වැදගත් වූවාට කිසිදු සැකයක් නොමැත.මැලේසියන් සෙවන්ස් රගර් තරගාවලියේ දී පළමු වරට ආසියාවේ සිවුවැනි තැන අත්කර ගත් ශ්‍රී ලංකා ක්‍රීඩකයන්ට ක්වාලාලම්පූර් නුවර පෙටලිං ජයා ක්‍රීඩාංගණයට රැස්වූ ක්‍රීඩාලෝලීන්ගෙන් ඉහළ පිළිගැනීමක් ලැබීම කැපී පෙනුණු සිදුවීමක් විය. විශේෂයෙන් ආසියාවේ අංක එකේ කණ්ඩායම වන හොංකොං පිල සමග පැවැති කුසලාන වටයේ අවසන් පූර්ව තරගය ආරම්භ කිරීමට ශ්‍රී ලංකා ක්‍රීඩකයන් පිටියට එද්දී ලැබුණේ නොමඳ ප්‍රේක්ෂක ප්‍රතිචාරයකි. මෙවර තරගාවලියේ වැඩිම උත්සාහක දිනුම් සංඛ්‍යාවක් වාර්තා කළ ක්‍රීඩකයා වූයේ හොංකොං පිලේ ටොම් මැකුයින්ය. ඔහු උත්සාහක දිනුම් 7ක් වාර්තා කළ අතර ශ්‍රීනාත් සූරියබණ්ඩාර උත්සාහක දිනුම් 5ක් වාර්තා කිරීමට සමත්විය.පළමු වරට ජපානය නියෝජනය කරන ලොමානෝ ලෙමෙකි තරගාවලියේ වටිනාම ක්‍රීඩකයාට හිමි සම්මානය දිනා ගැනීම විශේෂයෙන් කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=s1309034</link>
    <topic>මාලදිවයින 10-0කින් ශ්‍රී ලංකාව පරදවයි</topic>
    <author>ප්‍රින්ස් ගුණසේකර නේපාලයේ කත්මන්ඩු සිට</author>
    <content>දකුණු ආසියානු පාපන්දු ශූරතාවලියේ ශ්‍රී ලංකාව හා මාලදිවයින අතර පැවැති තරගයෙන් ගෝල් 10-0ක දැවැන්ත ජයක් මාලදිවයිනට අත්විය.කත්මන්ඩු නුවර දසරාත් රන්කලා ක්‍රීඩාංගණයේ පැවැති මේ තරගයේ දී ශ්‍රී ලංකාව මාලදිවයින වෙතින් ලැබුවේ ඉතිහාසයේ දරුණුම පරාජයයි.මාලදිවයින් පාපන්දු කණ්ඩායමේ නායක අලි අක්ෂාක් ගෝල් 6ක් ලබමින් ශ්‍රී ලංකා පිල දරුණු ලෙස අසරණ භාවයට පත් කළේය.මාලදිවයින් පිලේ අබ්හ්‍රම්, ෆසීර්, උමාර් ගෝලය බැගින් වාර්තා කර මාලදිවයින් ජයග්‍රහණය තහවුරු කළහ.තරගය ආරම්භ වී පස්වැනි මිනිත්තුවේදීම මාලදිවයින් පිලට ගෝලයක් එක්වු අතර 19 වැනි මිනිත්තුවේදී ශ්‍රී ලංකා පිලේ මොහොමඩ් ඉම්රාන්ට රතු කාඩ්පත් අවවාදයක් ලැබී පිටියෙන් ඉවත් වීමට සිදුවිය.අනතුරුව තරගය පුරා ශ්‍රී ලංකා පිලට ක්‍රීඩකයන් දස දෙනෙකුගෙන් ක්‍රීඩා කිරීමට සිදුවිය.මාලදිවයින් ක්‍රීඩකයන්ගේ ක්‍රීඩාශීලිත්වය ඉතා උසස් මට්ටමක තිබු අතර මේ තරගාවලියේ දැනට කණ්ඩායමක් ලැබු වැඩිම ගෝල් සංඛ්‍යාවද ඔවුහු සතුකරගෙන සිටිති.ඉන්දියාවට 1-0ක ජයක්ඉන්දියාව හා පාකිස්තානය අතර තරගයෙන් ඉන්දියාවට 1-0ක තියුණු ජයක් හිමිවිය. දසාරාත් ක්‍රීඩාංගණයේ පැවැති මේ තරගයේදී පාකිස්තාන පිලේ නායක සාමර් 14 වැනි මිනිත්තුවේදී "ඕන් ගෝලයක්" වාර්තා කිරීමෙන් ඉන්දියාවට වාසියක් උදාවිය.මෙතෙක් නිමාවු තරග අතුරින් වැඩිම ප්‍රේක්ෂක පිරිසක් නැරඹු සත්කාරක නේපාලය හා බංග්ලාදේශය අතර තරගයෙන් නේපාලයට ගෝල් 2-0ක ජයක් හිමිවිය. නේපාලයේ පළපුරුදු පාපන්දු ක්‍රීඩකයකුවන අනිල් ගුරුං 18 වැනි මිනිත්තුවේදී හා බාරත් කවාස් 31වැනි මිනිත්තුවේදී නේපාලය වෙනුවෙන් ගෝල් වාර්තා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=s1309032</link>
    <topic>මීටර් 800 ආධිපත්‍ය දකුණට</topic>
    <author>අනුරාධ අබේසේකර හාගඟ ඉහළ සමුහ, ගම්පොල සමූහනාවලපිටියේ සිට...</author>
    <content>39 වැනි ජාතික මහා ක්‍රීඩා උළෙලේ මීටර් 800 කාන්තා තරගයේ පදක්කම් තුනම දිනාගැනීමට දකුණු පළාත නියෝජන කළ ක්‍රීඩිකාවන් සමත්වුහ. ඩබ්ලිව්.කේ.එල්.ඒ.නිමාලි රන් පදක්කම හිමිකර ගත්තේ විනාඩි 2.06.5ක කාලයක් වාර්තා කරමිනි. එය නව තරග වාර්තාවක් ලෙසද සටහන් විය. රිදි පදක්කම ජි.ටි.ඒ.අබේරත්න (2.07.31) හා ඩබ්.පී.ඊ.ආර්.දුලක්ෂණි (2.12.11) ලෝකඩ පදක්කම හිමිකර ගත්තේය. මීටර් 800 පිරිමි තරගයේ රන් පදක්කම වි.1.52.47ක් වාර්තා කළ පී.එච්.චමල් හිමිකරගත් අතර ඔහුද දකුණු පළාත නියෝජනය කිරීම විශේෂත්වයකි.තරගාවලියේ දෙවැනි දිනය වු ඊයේ පිරිමි රිටි පැනීමෙන් අවසන් තරග ආරම්භ විය. එහිදී වයඹ එල්.ඒ.ආර්.කේ.කේ.බාලසූරිය රන් පදක්කමත්, එම්.අයි.සම්පත් රිදී පදක්කමත් හිමිකරගත් අතර බස්නාහිර පළාතේ එම්.එච්.අයි.සඳරුවන්ට ලෝකඩ පදක්කම හිමිවිය.යගුලිය විසිකිරීමේ පිරිමි ඉසව්ව ඒ.ජේ.ඩි.පෙරේරා (බස්නාහිර), දුර පැනීම පිරිමි ඉසව්ව ඩි.ඒ.ජේ.ජි.පී‍.විමලසිරි (මධ්‍යම) රන් පදක්කම් හිමිකර ගත්තේය.මෙවර ක්‍රීඩා උළෙලේ නෙට්බෝල් ශූරතාව බස්නාහිර පළාතට හිමිවිය. අවසන් තරගයේදී බස්නාහිර කණ්ඩායම හමුවේ දකුණු පළාත් කණ්ඩායම 65-42කින් පරාජයට පත්විය. නෙට්බෝල් තරගාවලියේ ලෝකඩ පදක්කමට හිමිකම් කීවේය.පළමු දිනයේ තරග ජයග්‍රාහකයන්හට සම්මාන හා සහතිකපත් ප්‍රදානය ඊයේ සිදුවිණි.තරග ප්‍රතිඵල මෙසේය.රිටි පැනීම පිරිමි - 1.එල්.ඒ.ආර්.කේ.කේ.බාලසූරිය (වයඹ-මී.4.62), 2.එම්.අයි.සම්පත් (වයඹ-මී.4.40), 3.එම්.එච්.අයි.සඳරුවන් (බස්නාහිර-මී.4.40)මී.800පිරිමි - 1.පී.එච්.චමල් (දකුණ-1.52.47), 2.ඩබ්.ජි.එන්.එස්.කේ.වෙදගෙදර (මධ්‍යම-1.52.76), 3.ඩි.එම්.ටි.එස්.කේ.දිසානායක (ඌව-1.53.47)මී.800 කාන්තා - 1.ඩබ්.කේ.එල්.ඒ.නිමාලි (දකුණ-2.06.5 නව තරග වාර්තාවකි), 2.ජි.ටි.ඒ.අබේරත්න (දකුණ-2.07.31), 3.ඩබ්.පී.ඊ.ආර්.දුලක්ෂණි (දකුණ 2.12.11)යගුලිය විසිකිරීම පිරිමි - 1.ඒ.ජේ.ඩි.පෙරේරා (නැ‍ඟෙනහිර-මී.14.85), 2.යු.ප්‍රභාත් ධනුෂ්ක පෙ‍රේරා (බස්නාහිර-මී.13.75), 3.එම්.ජි.අයි.ටි. ද සිල්වා (බස්නාහිර-මී.13.61)දුර පැනීම පිරිමි - 1.ඩි.ඒ.ජි.ජේ.පී.විමලසිරි (මධ්‍යම-මී.7.49), 2.ඩබ්ලිව්.පී.ඒ.ජයසිරි (වයඹ-මී.7.28), 3.එල්.පී.සුධිර නිලංග (බස්නාහිර-මී.7.20)මී.400 කඩුලු පිරිමි - 1.එස්.පී.ද සිල්වා (බස්නාහිර-52.81), 2.ආර්.පී.ඩී.සසංක (බස්නාහිර-52.86), 3.එම්.පී.එච්.බණ්ඩාර (උතුරු මැද 53.41)මී.400 කඩුලු කාන්තා - 1.පී.ඊ.ආර්.දුලක්ෂි (1.1.52), 2.ටි.ජී.එන්.ඩි.වික්‍රමසිංහ (වයඹ 1.03.06), 3.ඊ.පී.කේ.මධුෂානි (වයඹ-1.03.65).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=s1309033</link>
    <topic>නැවියන්ගෙන් ඔටර්ස්ට ප්‍රහාරයක්</topic>
    <author>නිරෝෂාන් ප්‍රියංකර</author>
    <content>ඔටර්ස් ක්‍රීඩා සමාජය සමග හෙන්රි පේද්‍රිස් බාස්කට්බෝල් පිටියේ පැවැති කාල්ටන් ශූරතාවලියේ පළමු කොටසේ තරගයෙන් ලකුණු 74-56ක ජයක් හිමිකර ගැනීමට නාවික හමුදා කණ්ඩායම සමත්විය.තරගයේ පළමු භාගය අවසන් වනවිටත් ලකුණු 32-24ක් ලෙසින් පෙරමුණ ගැනීමට නාවිකයන් සමත්ව සිටියේය. ජයග්‍රාහී නාවිකයන් වෙනුවෙන් චරිත් පෙරේරා ලකුණු 23ක් රැස්කළ අතර ඉසුරු පෙරේරා ඔටර්ස් පිලට ලකුණු 10ක් එක් කළේය.කුරුණෑගල, දොන් බොස්කෝ, රාජකීය හා ආනන්ද කිංග්ස් කණ්ඩායම් දෙවැනි කොටසේ තරගවලින් ජයග්‍රහණ අත්කර ගත්තේය.තිඹිරිගස්යාය පොලිස් ක්ෂේත්‍ර බළකා මුලස්ථාන පිටියේදී රාජකීය කණ්ඩායම ලකුණු 64-48ක් ලෙස ජැෆ්නා පිලත්, ආනන්ද කිංග්ස් පිල 74-58කින් මැක්ලෙමන් කණ්ඩායමත් පාරාජය පත්කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=f1309031</link>
    <topic>කොටින්ගේ ඝාතන ලෝක ප්‍රජාවට අමතකයි</topic>
    <author/>
    <content>මෙරට මානව හිමිකම් තත්ත්වය ජාතීන් අතර සංහිඳියාව ගොඩනැංවිය යුතු ආකාරය රටේ වර්තමාන වාතාවරණය පිළිබඳව අතිගරු ශාන්ත ෆ‍්‍රැන්සිස් රදගුරුතුමා සමඟ සිදු කළ සාකච්ඡාවකි මේ.යුද්ධයෙන් පසු ඇතිවී තිබෙන්නේ අතිශය ස්වර්ණමය අවස්්ථාවක්. රට දියුණුව වෙත රැගෙන යාහැකි ඉතිහාසයේ සංධිස්ථානයක් විදිහට හඳුන්වන්න පුළුවන්. මේ රට තුළ එදා තිබුණ යුද්ධයේ විලාපය වෙඩි හඬ පමණයි ඒ කාලයේ දී ඉතිරි වුණේ. ඒ විනාශකාරී කාලයෙන් තමයි අප අද මිදී සිටින්නේ. සැක සංකා නැති වටපිටාවක් ඇතිවෙලා තිබෙන්නේ. ඒ සමඟ රටේ සංවර්ධනයේ විශාල පිබිදීමක් ඇතිවෙලා තිබෙන්නේ. මේ තත්ත්වය වෙත රට යොමුකිරීමට මඟ පෙන්වූයේ ජනාධිපතිතුමා විසිනුයි. මේ නිසා මූලිකවම සියලු දෙනා ජනාධිපතිතුමාට ප්‍රණාමය පුද කළ යුතුයි.දැනට මේ රටේ මානව හිමිකම් පිළිබඳ මෙරට හා පිටරට අදහස් හුවමාරු වෙනවා. ඒත් මේ කරුණු අතර බහුතරයක් තිබෙන්නේ අසත්‍ය චෝදනා. අද මෙරට තුළ මානව හිමිකම් තත්ත්වය ඉතාමත් හොඳ තත්ත්වයකයි තිබෙන්නේ.ඉතිහාසයේ දී මෙරට තුළ විශාල පරිමාණයේ මානව හිමිකම් කඩකිරීම් සිදු වුණා. ඒත් ඒ ගැන කිසිවකු එදා හඬක් නැඑගුවේ නැහැ. එදා අන්තර්ජාතිකව හඬ නැඟීමක් වුණේත් නැහැ. 1869 දී මෙරට තේ වතුවල සේවය කිරීමට ඉන්දීය සම්භවයක් සහිත කම්කරුවන් ගෙන්වා ගත්තා. එහිදී පවුල් පිටින් තමයි ඉන්දීය ජාතිකයන් ගෙන්වා ගත්තේ. මෙහිදී ගාලු හා කොළඹ වරායවලින් ගොඩබැසගත් අය ගඟසිරිපුර හෙවත් ගම්පොළට රැගෙන ගියේ පාගමනින්.මේ අය ගම්පොළ දී වෙන්දේසි කළා. එහිදී බිරිඳ එක් වත්තකටත් දරුවා හා සැමියා තවත් වත්තකටත් වෙන්දේසි වුණා. මේ ගැන ඔවුන් අකමැත්ත පළ කළා. මෙහිදී මේ තත්ත්වය ගැන වාමාංශික නායකයෝ මැදිහත් වුණා. ඉන්පසු වර්ජන ඇති වුණා. එම වර්ජන වෙඩි තබා කඩාකප්පල් කළා. කම්කරුවන් බය කළා. 1870 වෙනකම් මේ අයට ප්‍රජා අයිතිය හෝ ලැබුණේ නැහැ. මේ අයගේ දුක් ගැහැට පිළිබඳව එක් මානව හිමිකම් සංවිධානයක් හෝ අවධානය යොමු කළේ නැහැ.යුද්ධය තිබූ කාලයේ දී මේ රටේ ආයුධ නොගත් අහිංසක සිංහල, දෙමළ, මුස්ලිම් ජනතාව පමණ නොවෙයි බෞද්ධ හිමිවරු, පියතුමන්ලා, හින්දු පූජකවරු, මුස්ලිම් මව්ලවිතුමන්ලා මරා දැමුවා. ඒත් මේ අප ගේ මානව හිමිකම් ගැන එක් මානව හිමිකම් සංවිධානයක් හෝ කතා කළේ නැහැ. ඒ වගේම බාල වයස්කාර දරුවන් සන්නද්ධ කිරීමට එල්.ටී.ටී.ඊ සංවිධානය යොමු කළා. ඒත් එල්.ටී.ටී.ඊ. සංවිධානයට විරුද්්ධව කිසිදු අන්තර්ජාතික කණ්ඩායමක් සංවිධානයක් හඬ නැඟුවේ නැහැ.අද මානව හිමිකම් ගැන කතා කරන පිරිස් එදා සිටියේ කොහෙද කියන එක ප්‍රශ්නයක්. අද මේ සංවිධානවල ඇත්ත අරමුණ කුමක්ද ඔවුන්ගේ ඉලක්කය කුමක් ද කියන ප්‍රශ්නය අපට තිබෙනවා.යුද්ධය නිමාවට පත්වෙලා රට අලුත් මාවතකට යොමුවෙලා තිබෙන්නේ. එදා තිබූ බියසැක මරණ බිය නැතිවෙලා තිබෙන්නේ. යුද්ධය ජයගැනීමේ දී රජය මානව හිමිකම් ඉහළින් ආරක්‍ෂා කළා. මේ තත්ත්වය තුළ අන්තර්ජාතික සංවිධාන මානව හිමිකම් චෝදනා කරමින් අතීතය හාර ඇවිස්සීම කියන්නේ මිනී වළවල් නැවත හෑරීමක් වගේ දෙයක්.අප දැන් පැරැණි දේවල් අමතක කර සංහිඳීයාව බැඳීම ඇතිකරගත යුතුයි. එහෙම කළොත් අපට අනාගතය අදට වඩා යහපත් තැනක් බවට පත්කර ගැනීමට පුළුවන්කම ලැබෙනවා.පැරැණි කඳුළු වෛරය සුසුම් ඉවත් කර අලුත් ලෝකයක් තැනීම අලුත් ගමනක් යාම තමයි සිදුකළ යුත්තේ.ඒ ගැන අපි අලුත් වැඩපිළිවෙළකට යොමුවිය යුතුයි. ජාතිභේද ආගම්භේද අතැර කටයුතු කළ යුතුයි. එහෙම කළොත් අපේ රටේ අනාගතය වඩාත් හොඳ දෙයක් බවට පත්කර ගැනීමට අපට පුළුවන්කම ලැබේවි.මම මෑතකදී විදෙස් ගත වුණා. එහිදී මට මාධ්‍යවේදි පිරිසක් හමු වුණා. ඔවුන් මගෙන් විමසූ ප්‍රශ්න නිසා මා විශ්මයටත් පුදුමයටත් පත් වුණා. ඔවුන් එතෙර ඇති ප්‍රචාරවලට රැවටුණ පිරිසක් බව මට තේරුම් ගියා. ඔවුන් ජාතික ගීයට දෙමළ පරිවර්තනයක් නැද්ද කියලා ප්‍රශ්න කළා. මම කීවා එදා සිටම දෙමළ භාෂා පරිවර්තනය ජාතික ගීයට එකතු කර තිබෙනවා කියලා.මම තවදුරටත් ඔවුන්ට ප්‍රකාශ කළා කොළඹ අගනගරයේ 35%ක් ජීවත් ‍ෙවන්නේ දෙමළ කතා කරන අය. ඒත් ඔවුන් ඉතාමත් හොඳින් ඔවුන්ගේ කටයුතු කරගෙන යනවා කියලා. අනෙක් ප්‍රදේ්ශවලත් දෙමළ කතා කරන අය හොඳින් ජීවත් වෙනවා. ඒත් මගේ මේ කතා පිළිගැනීමට ඔවුන් කැමැති වුණේ නැහැ.ඉන් පසු ඔවුන් මගෙන් තවත් ප්‍රශ්නයක් ඇහුවා. මහින්ද රාජපක්‍ෂ මහතා දුටුගැමුණු රජතුමා ලෙස කටයුතු කරනවා නේද කියලා. මා කෙළින්ම ලබා දුන්නේ “ඔව්” කියන උත්තරය.ඒ අය මේ විදිහේ උත්තරයක් මගෙන් බලාපොරොත්තු වුණේ නැහැ. මේ අයට ඇතිවෙලා තිබූ අවබෝධය වුණේ දුටුගැමුණු රජු දරුණු දෙමළ ඝාතක රජෙක් බවයි. ඒත් මා පහදා දුන්නා දුටුගැමුණු රජතුමා යුද්්ධය කළේ දෙමළ ජනතාවට විරුද්ධව නොවෙයි එළාර රජතුමාගේ ආක්‍රමණයට විරුද්ධව සිදුකළ සටනක් පමණයි කියා. යුද්ධයේ දී එළාර රජතුමා මිය ගියත් ඔහුට අවශ්‍ය ගෞරව ලබාදීමට කටයුතු කළා. දුටුගැමුණු රජතුමාට එවැනි වැදගත් හා ගෞරවනීය චරිත ලක්‍ෂණයි තිබුණේ.ජනාධිපතිතුමා සිදු කළෙත් දෙමළ ජනතාවට විරුද්ධ යුද්්ධයක් නොවෙයි. සුළු ත්‍රස්තවාදී කණ්ඩායමකට එරෙහිව සිදු කළ සටනක්. අද එතුමා දෙමළ සිංහල භේදයකින් තොරව සියලු දෙනාටම අවශ්‍ය කරුණු ඉටු කරනවා. අද කළ යුතු මූලික දේ වන්නේ ජාතීන් අතර සංහිඳීයාව ඇතිවෙන විදිහට කටයුතු කිරීමයි.අපි රටක් විදිහට ජීවත් වෙනවාටත් වඩා කළ යුත්තේ එක පවුලක් විදිහට කටයුතු කිරීමයි. විදේශ රටවල් ඉදිරියට ගිහින් අප ශ්‍රී ලාංකිකයන් කියන කරුණ ආඩම්බරයෙන් කතා කිරීමට පුළුවන්කම තිබෙන්න ඕනෑ. ජනාධිපතිතුමාව පරමාදර්ශයක් විදිහට ගැනීමට පුළුවන්. එතුමා දෙමළ භාෂාවෙන් එක්සත් ජාතීන්ගේ සමුළුවේ දී ආමන්ත්‍රණය කර නොබිඳීය හැකි වාර්තාවක් තබා තිබෙනවා. දෙමළ ජාතිකයන් මෙරටට වඩා කිහිප ගුණයකින් ඇති රටවල නායකයෙකු පවා මෙවැනි පිළිවෙතක් අනුගමනය කර නැහැ.ජාතිය ආගම පදනම් කරගෙන දේශපාලන පක්‍ෂ බිහිවෙලා තිබෙනවා. ඒක සුදුසු දෙයක් නොවෙයි. සමගිය සංහිඳීයාව ඇතිවෙන විදිහට තමයි අප කටයුතු කළ යුතුයි. ලක්‍ෂ්මන් කදිරගාමර් මහතා ගනිමු. ඔහු දෙමළ මනුෂ්‍යයෙක්, ඒත් ඔහු ශ්‍රී ලාංකිකයෙක් විදිහටයි කටයුතු කළේ. ඒ නිසා ඔහුට මුළු රටම ගරු කළා. අද එවැනි තත්ත්වයකුයි ඇති වෙන්න ඕනැ.අද නිදහස් රටක ජීවත්වන පිරිස් විදිහට අප එකිනෙකාට ගෞරව කළ යුතුයි. අගය කළ යුතුයි. සංහිඳීයා ක්‍රියාමාර්ග ගත යුතුයි. එහෙම වුණොත් තමයි අපේ රටේ අනාගතය සුරක්ෂිත තැනක් බවට පත් කිරීමට පුළුවන්කම ලැබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>03</day>
    </date>
    <link>http://www.dinamina.lk/2013/09/03/_art.asp?fn=f1309032</link>
    <topic>ශ්‍රී ලංකාවේ ආශ්චර්යවත් සෞඛ්‍ය සූත්‍රයට ජාත්‍යන්තර අවධානය</topic>
    <author>මහාචාර්ය කාලෝ ෆොන්සේකා</author>
    <content>පසුගිය ජූනි මාසයේ මුල් සතියේ දී ඇමරිකාවේ සුප්‍රකට හාවඩ් විශ්වවිද්‍යාලය පිහිටා තිබෙන බොස්ටන් නගරයේ දී එක්තරා සම්මන්ත්‍රණයක් පැවැත්විණි. ඒ විශ්වවිද්‍යාලයට අනුබද්ධ පීඨ දෙකක්, එනම් ලෝ පතළ කීර්තියක් දිනා ඇති හාවඩ් විශ්වවිද්‍යාලයීය මහජන සෞඛ්‍ය පීඨය (Harvard school of public Health) සහ රාජ්‍ය තාන්ත්‍රික කටයුතු පිළිබඳ ජෝන් එෆ්.කෙනඩි පීඨය (John F.kennedy schools of goverment) ඒකාබද්ධ ව සංවිධානය කරන ලද සම්මන්ත්‍රණයකි. දින තුනක් පුරා පැවති ඒ සම්මන්ත්‍රණයට රටවල් 15ක සෞඛ්‍ය අමාත්‍යවරු ආරාධනා ලැබ පැමිණ සිටියහ.ඔවුන් අතර එක් අයකු වූයේ වත්මන් මහින්ද රාජපක්ෂ රජයේ සෞඛ්‍ය අමාත්‍ය මෛත්‍රීපාල සිරිසේන මහතාය. 2010 වර්ෂයේ දී පවත්වන ලද මහා මැතිවරණයෙන් අනතුරුව මේ සමයේ දී අතිශය අර්බුදකාරී අමාත්‍යාංශයක් ලෙස ප්‍රකට ව පැවති සෞඛ්‍ය අමාත්‍යාංශයේ නියමුවා ලෙස ක්‍රියා කෙළේ ඔහු ය. නිහතමානීව, අවංකව සහ සංසුන්ව ඒ අමාත්‍යාංශයේ රාජකාරී යුතුකම් ඉටු කිරීමේ ප්‍රතිඵලයක් වශයෙන් මෛත්‍රීපාල සිරිසේන ඇමතිවරයා පොදු ජනතාව අතර ප්‍රසාදයක් සහ ගෞරවයක් හිමි කරගෙන සිටින බව නොරහසකි.එම සේවය ජාත්‍යන්තර මට්ටම දක්වා ද ව්‍යාප්ත විය. එලෙස ඔහුගෙන් සිදු වූ එක් මහඟු සේවයක් වූයේ ලෝකයේ දුම්කොළ භාවිතය අඩු කිරීමට දායක වීම යි. ඒ වෙනුවෙන් මේ වසරේ ලෝක දුම්වැටි විරෝධී දිනයේ දී (මැයි 31) ලෝක සෞඛ්‍ය සංවිධානයේ අධ්‍යක්ෂ ජනරාල්වරයා විසින් ජිනීවාහි දී මෛත්‍රීපාල සිරිසේන මහතාට ජගත් විශිෂ්ටතා සම්මානයක් පිරිනැමුවේ ය. ඒ ජයග්‍රහණයේ සාධාරණ අභිමානයේ උණුසුම භුක්ති විඳිමින් ය. අපේ සෞඛ්‍ය ඇමතිතුමාට බොස්ටන් නගරයේ පවත්වන ලද පූර්වෝක්ත තෙදින සම්මන්ත්‍රණයට ශ්‍රී ලංකාව නියෝජනය කරමින් සහභාගි වීමේ වරම හිමි වූයේ ය.ජගත් විශිෂ්ටතා සම්මානයලෝක සෞඛ්‍ය සංවිධානයේ දුම්කොළ භාවිතය පිටුදැකීම සම්බන්ධයෙන් 2012 වසරට අදාළ ව තේමාව වූයේ “දුම්කොළ කර්මාන්තයේ අනිසි බලපෑම වළක්වමු” යන්න යි. මේ උවදුර මැඬලීම සඳහා ෙෙමත්‍රීපාල ඇමතිතුමාගෙන් ලැබුණේ ප්‍රබල පිටිවහලකි. එහි ප්‍රතිඵලයක් වශයෙන් ශ්‍රී ලංකාව ද පාර්ශ්වකරුවකු වන දුම්කොළ පාලන සම්මුතියේ පාදක ව්‍යූහයේ (FCTC) එකොළොස් වෙනි වගන්තියට අදාළ ක්‍රියාවලියක් ඇරැඹීමට ශ්‍රී ලංකාව සමත් විය. ඇත්ත වශයෙන් ම එකී ගිවිසුම සම්මත කළ මුල් ම ආසියාතික රටක් වූයේ ශ්‍රී ලංකාව යි. ඒ වර්ෂ 2003 දී ය.දුම්කොළ පිටුදැකීම සම්බන්ධ ව මේ ආකාරයෙන් ලොව මුලින් ම බිහි වූ මහජන සෞඛ්‍ය සුරැකීම පිළිබඳ සම්මුතිය මෙය යි. එය ජාත්‍යන්තර මට්ටමින් වලංගු නීතියක් බවට පත් වූයේ 2005 වසරේ දී ය. එම ගිවිසුමේ එකොළොස් වෙනි වගන්තිය අනුව මෙරට තුළ දුම්වැටි අසුරණවල රූපමය සෞඛ්‍ය අවවාද ඇතුළත් කළ යුතු ව තිබුණේ 2008 වසරේ දී ය.එහෙත් විවිධ හේතු කාරණා නිසා එය නියම පරිදි ක්‍රියාත්මක නොවී ය. මේ පිළිබඳ නිසි ක්‍රියාවලිය අරඹන ලද්දේ මෛත්‍රීපාල සිරිසේන මහතා සෞඛ්‍ය අමාත්‍ය ධුරයට පත් වීමෙන් අනතුරු ව ය. දුම්කොළ කර්මාන්තය ඇට වූ නොයෙක් කූඨ බාධක මධ්‍යයේ අදාළ රූපමය සෞඛ්‍ය අවවාදවලට අදාළ රෙගුලාසි ගැසට් කරන ලද්දේ 2012 වසරේ අගෝස්තු මාසයේ දී ය. ඒ සම්බන්ධ ව කරන ලද සක්‍රීය කාර්යභාරය වෙනුවෙනි. 2013 වසරේ පූර්වෝක්ත ජගත් විශිෂ්ටතා සම්මානය ඔහුට පිරිනමන ලද්දේ. එය යළිත් වරක් මෙරටේ දී අතිගරු ජනාධිපතිතුමන් අතින් සිය සෞඛ්‍ය අමාත්‍යවරයාට පිරිනැමීම අතිශයින් ම කාලෝචිතය. යුක්ති යුක්ත ය.බොස්ටන් සම්මන්ත්‍රණයයළිත් බොස්ටන් සම්මන්ත්‍රණය වෙත අවධානය යොමු කරමු. ලැබී ඇති වාර්තාවලට අනුව එම සම්මන්ත්‍රණයේ දී රැස් ව සිටි ලෝක සෞඛ්‍ය අමාත්‍යවරුන්ගේ දැඩි අවධානය යොමු වූයේ ලෝකයේ සෙසු රටවලට සාපේක්ෂව ඉතා අඩු අගයකින් යුත් ඒක පුද්ගල දළ ජාතික නිෂ්පාදිතයක් භුක්ති විඳීන ශ්‍රී ලංකාවේ ජනතාව, ඒ සා විශිෂ්ට ජීව දත්ත ළඟා කර ගැනීමට සමත් වූයේ කෙසේ ද, යන්න කෙරෙහි ය. එය ඔවුන්ට මහා ප්‍රහේලිකාවක් බඳු විය. ඒ ප්‍රහේලිකාව විසඳීමට අවශ්‍ය පසුබිම සහ අදාළ දත්ත මෙන් ම තොරතුරු අපේ සෞඛ්‍ය ඇමතිතුමා මැනවින් ප්‍රගුණ කරගෙන හොඳින් සන්නද්ධ වී සිටි බව එතුමාගේ ප්‍රතිචාරයෙන් මොනවට පැහැදිලි විය.ශ්‍රී ලංකාවේ ආශ්චර්යවත් සෞඛ්‍ය සූත්‍රයශ්‍රී ලංකාවේ සෞඛ්‍ය සේවාවන්හි විශිෂ්ට ස්වභාවය පළමුවෙන් ලොවට අනාවරණය වූයේ 1979 වසරේ දී ය. ඒ වසරේ දී මොරිස් ඩී.මොරිස් නමැති පර්යේෂකයා ලෝකයේ රටවල් සිය ඒකපුද්ගල දළ ජාතික නිෂ්පාදිතයට (Per Capita GNT) සාපේක්ෂ ව ලබා සිටි සෞඛ්‍ය තත්ත්වය සංසන්දනාත්මක ව විමසා බැලී ය. 1979 වසරේ දී ලංකාවේ ඒක පුද්ගල දළ ජාතික නිෂ්පාදිතය ඇමරිකානු ඩොලර් 179 ක් වැනි සුළු පරිමාණයකින් පැවතියත් ශ්‍රී ලංකාවේ භෞතික ජීවන තත්ත්ව දර්ශකය 82%ක ඉහළ අගයක් ඉසිළී ය. (භෞතික ජීවන තත්ත්ව දර්ශකය මනිනු ලබන්නේ, එනම් උපතේ දී ආයු අපේක්ෂණය, ළදරු මරණ අනුපාතිකය සහ වැඩිහිටි සාක්ෂරතාව යන කරුණු තුන පදනම් කරගෙන ය. )පහත සඳහන් වගුව පරීක්ෂා කර බැලීමෙන් ශ්‍රී ලංකාවේ විශිෂ්ටත්වය ක්ෂණයකින් ප්‍රත්‍යක්ෂ වන්නේ ය.ශ්‍රී ලංකාවේ මේ ආශ්චර්යවත් ප්‍රතිඵල අරභයා මොරිස් ඩී.මොරිස් ප්‍රකාශ කළේ, “ඒක පුද්ගල දළ ජාතික නිෂ්පාදිතය ඇමරිකානු ඩොලර් 179ට වැඩි එහෙත් භෞතික ජීවන තත්ත්ව දර්ශකය 82කට අඩු රටවල් ශ්‍රී ලංකාව ගිය මග ගනී නම් මිනිසුන් බිලියන 1.6 කට පමණ සෙත සැලසෙනු ඇත” යනුවෙනි.බොස්ටන් සම්මන්ත්‍රණයේ දී සෞඛ්‍ය අමාත්‍යවරුන් මෛත්‍රීපාල සිරිසේන අමාත්‍යවරයාට යොමු කළ ප්‍රශ්නය වූයේ මේ තරම් අඩු ඒක පුද්ගල දළ ජාතික නිෂ්පාදිත අගයක් තිබියදීත් ශ්‍රී ලංකාව ඒ සා විශිෂ්ට භෞතික ජීවන තත්ත්ව දර්ශකයක් සතු කර ගැනීමට භාවිත කළ සූත්‍රය කුමක් ද, යන්න යි. මෙහි දී එක් දෙයක් සිහිපත් කිරීම සුදුසු ය. ගරු මෛත්‍රීපාල සිරිසේන රජරට සුජාත පුත්‍රයෙකි.පුරාණ රජරට රාජධානියේ අගනුවර වූ අනුරාධපුරය වනාහි ලෝකයේ පැරණිතම රෝහල් බිහි වූ නගරය බවට පුරාවිද්‍යා ශාක්ෂ්‍ය මගින් තහවුරු වී ඇත. ඒ වග හොඳින් දන්නා රජරට දරුවකු වූ මෛත්‍රීපාල සිරිසේන ඇමතිතුමා අපේ පුරාණ බෞද්ධ රජදරුවන්, සෞඛ්‍ය සේවය සැමට ලබා දීම රාජකීය යුතුකමක් සේ සලකා කටයුතු කළ බව මැනවින් දනී. එතුමා “ආරෝග්‍යා පරමා ලාභා” යන බුදු වදනට අනුකූල ව සිය අමාත්‍යාංශයේ කටයුතු කිරීමට යුහුසුලු වන්නේ එකී මහඟු සම්ප්‍රදාය උපතින් උරුම වූ ඇත්තකු නිසා යැයි සිතීම සාධාරණ ය.බහුජන යහ සෞඛ්‍ය උදෙසා රජය තීරණාත්මක ලෙස මැදිහත් විය යුතු ය, යන සංකල්පය මත පිහිටා කටයුතු කරන මේ රජරට පුත්‍රයාට රජුන් සමඟ උරෙනුර ගැටී කටයුතු කිරීම නුහුරු නුපුරුදු දෙයක් නොවේ. අද අප ජීවත් වන ප්‍රජාතාන්ත්‍රික ලෝක ව්‍යූහයේ දී මෛත්‍රීපාල ඇමතිතුමා සෞඛ්‍ය ධුරය හෙබවීමට බෙහෙවින් ම සුදුස්සකු බව මේ වනවිටත් ඔප්පු කර තිබේ. අදත් අපේ රටේ ජනගහනයෙන් 95% ක් වැනි ප්‍රතිශතයක් රෝහල්ගත වන්නට තරම් රෝගාතුර වූ අවස්ථාවල දී පිහිට පතන්නේ රජයේ රෝහල් පද්ධතියෙන් ය. ශ්‍රී ලංකාවේ ආශ්චර්යවත් සූත්‍රයේ එක් වැදගත් අංගයක් වන්නේ එය බව ඉඳුරා ම පැවසිය යුතු ය.රජයේ මැදිහත්වීමසෞඛ්‍ය සඳහා වැය වන මුදලට සාපේක්ෂ ව ශ්‍රී ලංකාවේ සෞඛ්‍ය සේවාවන්ගේ ප්‍රශස්තභාවයට තුඩු දුන් තවත් වැදගත් සාධකයක් වූයේ ශ්‍රී ලංකාවාසී ජනතාව සර්වජන ඡන්දය කෙරෙහි දැක්වූ සංවේදීතාව යි. සර්වජන ඡන්දයේ අගය බොහෝ සෙයින් හඳුනාගත් රාෂ්ට පාලකයෙකි. මෛත්‍රීපාල සෞඛ්‍ය ඇමතිතුමා, දෛවය අනුව ඔහු මෙලොව එළිය දුටුවේ 1951 වසරේ සැප්තැම්බර් මාසයේ තුන් වෙනිදා පාන්දර යාමයේ දී ය. ඒ, තමා අයත් දේශපාලන පක්ෂය, එනම් ශ්‍රී ලංකා නිදහස් පක්ෂය බිහි වී පැය 24ක් ගෙවී යෑමටත් පෙරාතුව ය. මේ වන විට ඔහු ඒ පක්ෂයේ මහ ලේකම් පදවිය ද හොබවන්නේ ය.සැබවින් ම ඔහු ප්‍රජාතාත්නිත්‍රක ය; නවීන ආකල්පයන්ගෙන් ද යුක්ත වන්නේ ය; නිදහස්කාමී ය. එවැනි ලක්ෂණ සමාජයේ ද පොදුවේ ප්‍රචලිත වීමත් සමඟ ම ලංකාවාසී ජනතාව සිය සර්වජන ඡන්ද බලය තමන්ට රිසි ආණ්ඩු පිහිටුවා ගැනීමට අතිසූක්ෂ්ම ලෙස යොදා ගත්හ. තමන්ට රිසි ආණ්ඩු වනාහි තමන්ගේ ජීවන තත්ත්වය උසස් කර ගැනීමට තුඩු දෙන්නා වූ ශුභසාධන කටයුතු කරන ආණ්ඩු වන්නේ ය. එවැනි ශුභසාධන ප්‍රතිලාභ අතර නිදහස් සෞඛ්‍ය සේවය ප්‍රමුඛස්ථානයක් ගන්නේ ය. ඊට අමතර ව නිදහස් අධ්‍යාපනය, ආහාර සහ ප්‍රවාහන සේවා ආදිය ද වන්නේ ය. මේ සියල්ල ඍජු ව හෝ වක්‍ර ව හෝ රටේ ජනයාගේ සෞඛ්‍ය දියුණු කිරීමට උපස්ථම්භක වන්නේ ය. මෙවැනි අදහස්වලට, සම්මන්ත්‍රණයට සහභාගී වූ සංවර්ධිත ධනවාදී රටවල සෞඛ්‍ය ඇමතිවරුන් කෙබඳු අයුරින් ප්‍රතිචාර දැක්වූවා ද, යන්න සිතාගැනීම උගහට ය.මක්නිසා ද යත් ශ්‍රී ලංකාවේ පවතින මාදිලියේ සෞඛ්‍ය සේවාවක් ධනවාදී රටවල හඳුන්වනු ලබන්නේ “සමාජවාදී සෞඛ්‍ය සේවාවක්” ලෙස බැවිනි. එහෙත් අපේ ගරු සෞඛ්‍ය ඇමතිතුමාට ශ්‍රී ලංකාවේ පවතින සෞඛ්‍ය සේවාවන්ගේ වටිනාකම ඔප්පු කිරීමට ශාක්ෂ්‍ය ඕනෑතරම් තිබිණ. උදාහරණයක් වශයෙන් 2008 වසරේ දී ලෝක බැංකුව විසින් ලෝකයේ තෝරාගත් කලාප 9ක් පදනම් කොටගෙන එක්තරා විමර්ශනයක් කරන ලදි. එහි අරමුණ වූයේ රටක් සෞඛ්‍ය සේවාවන් සඳහා ආයෝජනය කර තිබෙන මූල්‍යමය ප්‍රතිපාදනවලට සාපේක්ෂ ව ලබා ඇති ප්‍රතිඵල සහ ප්‍රතිලාභ මැන බැලීම යි. ඒ විමර්ශනයෙන් අනාවරණය වූයේ ශ්‍රී ලංකාවට මුල් ස්ථානය හිමි විය යුතු බව යි.පැසසුමමෙම සමුළුවේ දී ශ්‍රී ලංකාව තුළ ඒ සා ප්‍රශස්ත සෞඛ්‍ය සේවාවක් ගොඩනැඟීමෙහි ලා ශ්‍රී ලංකාවේ විවිධ මට්ටම්වල වෛද්‍ය වෘත්තිකයන්, පරිපාලකයන්, පරිපූරක වෛද්‍ය වෘත්තිකයන්, හෙදියන් ආදී සියලු පාර්ශ්වයන්ට කීර්තිය සහ ප්‍රශංසාව පැවරීමට මෛත්‍රීපාල ඇමතිතුමා පසුබට නොවූ බව සැළයි. ඊට අමතර ව ශ්‍රී ලංකාවාසී ජනතාවගේ උසස් සාක්ෂරතාව හේතු කොටගෙන විශේෂයෙන් ශ්‍රී ලංකා කාන්තාවන්ගේ සාක්ෂරතාව හේතු කොටගෙන ඔවුන් සෞඛ්‍ය සේවාවන් විසින් සපයනු ලබන මාතෘ හා ළදරු සේවාවන්, විවිධ එන්නත් ව්‍යාපෘති ආදියෙහි විපුල ඵල ලැබීමට යොමු වූ අයුරු පැහැදිලි කළේ ය.එමෙන් ම රටේ විටින් විට හටගන්නා විවිධ වසංගත තත්ත්වවල දී උදාහරණයක් වශයෙන් ඩෙංගු වැනි වසංගත තත්ත්වවල දී ඒවා මැඬලීම සඳහා මෛත්‍රීපාල මැතිතුමාගේ පූර්ණ දායකත්වය අතිශයින් ම ඵලදායී වී ඇත. බෝ වන රෝගවලට වඩා ප්‍රබල තර්ජනයක් මහජන සෞඛ්‍යයට දැන් දැන් එල්ල වන්නේ බෝ නොවන රෝගවලින් බව ප්‍රකට කරුණකි. බෝ නොවන රෝග කෙරෙහි සුවිශේෂ බලපෑමක් දක්වන සාධක අතර දුම්කොළ හා මද්‍යසාර භාවිතය ප්‍රමුඛස්ථානයක් ගනී. මත් උවදුර මැඬලීමෙහි ලා මෛත්‍රීපාල ඇමැතිතුමා අතින් සිදු වන්නේ ඉතා ප්‍රශස්ත සේවයකි. පළමු කොට එතුමාගේ දිවි පැවැත්ම, සැබවින් ම මතින් තොර සරල එකකි.ඊට අමතර ව මහා පරිමාණ දුම්කොළ හා මද්‍යසාර කර්මාන්තවල බලපෑමට කිසිසේත් නතු නොවී අවංක ව නිර්භය ව එඩිතර ව බහුජන හිත සුව පිණිස එතුමා ක්‍රියාත්මක වන ආකාරය අපේ ජනතාව මැනවින් අවබෝධ කරගෙන සිටිති. සුරා බදු වැඩි කර ගැනීමට යාමේ දී මහජන සෞඛ්‍යයට කිසි සේත් හානිදායක දෙයක් සිදු නොවිය යුතු බව එතුමා නොයෙක් වර ඍජු ව ම පවසා තිබේ. දුම්කොළ හා මද්‍යසාර පිළිබඳ ජාතික අධිකාරියේ සභාපති වශයෙන් මට ගරු මෛත්‍රීපාල ඇමතිතුමාගෙන් සෑම විට ම ලැබී තිබෙන්නේ අවංක, නිර්ලෝභී, උද්‍යෝගීමත් සහයෝගයකි. අද අපේ රටේ උගත්, බුද්ධිමත් තරුණ පරපුර සැලකිය යුතු අයුරින් දුම්වැටි භාවිතය ප්‍රතික්ෂේප කර තිබේ. එසේ වීමට මෛත්‍රීපාල ඇමතිතුමාගෙන් ද මහඟු දායකත්වයක් ලැබී තිබේ.තිත්ත ඇත්තසේනක බිබිලේ ඖෂධ ප්‍රතිපත්ති අප රටේ ක්‍රියාත්මක කිරීම පිළිබඳ ව නම් ඒ කටයුත්තට දායක වූ අප සියලු දෛනා මෙන් ම මෛත්‍රීපාල සිරිසේන ඇමතිතුමා ද අද දක්වා ලබා ඇති ජයග්‍රහණයක් නොමැති තරම් ය.ඒ එතුමා දැඩි ලෙස ඒ පිළිබඳ වෙහෙස නොවූ නිසා නම් නොවේ. එය මා සලකන්නේ ශ්‍රී ලාංකික සමස්ත ජනතාව ම ලද පොදු පරාජයක් ලෙස ය. මහාචාර්ය සේනක බිබිලේ මහතා බහුජන හිත සුව පදනම් කොටගෙන සිය මහඟු ප්‍රතිපත්ති මාලාව එනම් රටේ සියලු දෙනාට ප්‍රශස්ත මට්ටමේ අත්‍යවශ්‍ය ඖෂධ සාධාරණ මිලකට ලබා ගැනීමට මග සලස්වන ප්‍රතිපත්ති මාලාව - මුළු ලොවට ම ඉදිරිපත් කළේ 1976 වර්ෂයේ සිරිමාවෝ බණ්ඩාරනායක මැතිනියගේ නායකත්වයෙන් ඓතිහාසික නොබැඳි ජාතීන්ගේ සමුළුව මෙරට පැවති සමයේ දී ය. මහාචාර්ය සේනක බිබිලේ අභාවප්‍රාප්ත වී දැනට වසර 35ක් පමණ ගෙවී ගොස් ය. ඖෂධ ප්‍රශ්නය නිසා බොහෝ ජනයා බොහෝ සෙයින් පීඩාවට පත් වී සිටිති. ඖෂධ ජාවාරම පිළිබඳ තිත්ත ඇත්ත ගරු සෞඛ්‍ය ඇමතිතුමා ඇතුළු අදාළ සියලු දෙනා දනිති.මේ සියල්ල හමුවේ වුවත් මෛත්‍රීපාල ඇමතිතුමා නොසැලී සිය අවසාන අරමුණ සාක්ෂාත් කරගැනීමට අඛණ්ඩ ව වෙහෙසෙන්නේ ය. මෙය ශ්‍රී ලංකාවට පමණක් සීමා වූ ප්‍රශ්නයක් ද නොවන්නේ ය. බොස්ටන් නගරයේ පැවති තෙදින සමුළුවට සහභාගි වූ සෞඛ්‍ය ඇමතිවරුන් ද හොඳින් දැන සිටියේ සෞඛ්‍ය සේවා ප්‍රතිසංස්කරණය අතිශය දුෂ්කර වූ ද අභියෝගාත්මක වූ ද තරමක් භයංකාර වූ ද එකක් වන බව යි.වෛද්‍ය වෘත්තියේ ම සමහරුන් සහ ඖෂධ නිෂ්පාදන කර්මාන්ත ඒකාබද්ධ වී ‘බහුජන හිතා ය, බහුජන සුඛා ය,’ යන ප්‍රතිපත්තිය ප්‍රතික්ෂේප කර කටයුතු කරන ආකාරය හාවඩ් විශ්වවිද්‍යාලයේ ම මහාචාර්ය මාෂියා ඒන්ජල් මැතිනිය විවෘත ව සහේතුක ව ඔප්පු කර ඇති බව ඒ ඇත්තෝ ද දනිති.ඇමරිකා එක්සත් ජනපදයේ සෞඛ්‍ය සේවා ප්‍රතිසංස්කරණය කිරීමට ප්‍රයත්න දැරූ, බිල් සහ හිලරි ක්ලින්ටන් වැනි කෘතහස්ත දේශපාලනඥයන් දෙපොළට පවා මෙහි දී පසුබැසීමට සිදු විය. ජනාධිපති ඔබාමා ඔවුන්ට වඩා සාර්ථක විය. ඒ නිසා ම දෝ මහජන ප්‍රසාදය දිනා දෙවෙනි වරටත් ඇමරිකාවේ ජනාධිපති වීමේ වරම හිමි කරගත්තේ ය. අපගේ මෛත්‍රීපාල ඇමතිතුමා ද ඒ කරුණු කාරණා මෙනෙහි කරන බව නිසැක ය.එතුමා දැඩි ව විශ්වාස කරන්නේ මෙරට දුප්පත් ජනතාවගේ සෞඛ්‍ය රැක ගැනීම රජයේ පරම යුතුකම බව යි. එය කෙසේ හෝ කළ යුතු බව එතුමාගේ් දැඩි ස්ථාවරය යි. සමාජ හිතකාමී අප සියලු දෙනාගේ ඒකායන පැතුම විය යුත්තේත් එය ම යි. සෞඛ්‍ය ක්ෂේත්‍රය තුළ එතුමා පෙන්වන අද්විතීය උදාර නායකත්වය යටතේ අප ද එතුමාට සවියක් ව ඒ පරමාදර්ශී ගමන සාර්ථක ව යෑම සඳහා අත්වැල් බැඳ ගැනීම යුග මෙහෙවරක් වශයෙන් මම හඟිමි. මෛත්‍රීපාල සිරිසේන මැතිතුමාට මෛත්‍රියේ බලයෙන් ම සිය යහ අභිලාෂයන් දිනා ගැනීමට හැකි වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309041</link>
    <topic>ස්ථිර සාමය ඇති රටවල් අතර ශ්‍රී ලංකාව ඉදිරියෙන්</topic>
    <author>විජයානි එදිරිසිංහ</author>
    <content>ශ්‍රී ලංකාව ලෝකයේ ඉතාමත් සාමකාමී රටවල් කිහිපය අතුරින් එකක් බවට පත්වී ඇති බවත් උතුරේ ‍මානුෂික මෙහෙයුමෙන් පසු රජයට විශාල අභියෝග රැසකට මුහුණදීමට සිදුවූවත් එම අභියෝග සියල්ල ජයගත් බවත් ආරක්ෂක ලේකම් ගෝඨාභය රාජපක්ෂ මහතා ආරක්ෂක සමුළුවේදී ඊයේ (03) ප්‍රකාශ කළේය. උතුරේ සිවිල් පාලනය සියයට සියයක් ඇති වෙලා.අද සෑම දේශපාලන පක්ෂයකටම නිදහසේ මැතිවරණවලට ඉදිරිපත්වීමට අවස්ථාව සැලසී තිබෙනවා. එසේ තිබියදී උතුරේ සිවිල් පාලනයක් නැතැයි ඇතමුන් රජයට චෝදනා කරන්නේ කෙසේදැයි? ආරක්ෂක ලේකම් මෙහිදී ප්‍රශ්න කෙළේය.එල්.ටී.ටී.ඊ. ත්‍රස්තවාදය පැවැති වකවානුවේදී උතුරේ ජනතාවගේ නිදහස සම්පූර්ණයෙන් අහිමි වී තිබුණ. රජයට පරිපාලන කටයුතු හරිහැටි ක්‍රියාත්මක කරවීමට නොහැකි පරිදි බාධා සිදු වුණා.එහෙත් මානුෂික මෙහෙයුම හරහා ත්‍රස්තවාදය නැතිකර වසර දෙකක් ගතවන විට එම පළාත්වල ජනතාවට ඡන්දය දීමේ අයිතිය ලබාදුන්නේ වසර තිහකට වැඩි කාලයක් ඔවුනට අහිමි වී තිබූ ප්‍රධානම අයිතිවාසිකමක් රජය විසින් ඔවුන්ට හිමි කරදීමෙන් බවද ලේකම්වරයා පෙන්වා දුන්නේය.ආරක්ෂක ලේකම්වරයා උතුරේ අද පවතින තත්ත්වය පිළිබඳව මෙම කරුණු හෙළිදරව් කළේ ඊයේ (03) කොළඹ ගලදාරි හෝටලයේ පැවැති ආරක්ෂක සමුළුවේ ප්‍රධාන දේශනය පවත්වමිනි.එදා යුද්ධය පවතින වකවානුවේදී උතුරේ ජනතාවට මුහුණපෑමට සිදුව තිබූ කටුක ජීවන තත්ත්වය, එල්.ටී.ටී.ඊ. යෙන් ඇතිවූ පීඩා, ඔවුන් රටට සිදු කළ විනාශය විනාශ කළ ජීවිත, ආර්ථික, සාමාජීය වශයෙන් සිදු කළ හානියත් ඉන් අනතුරුව රජය මානුෂීය මෙහෙයුම ආරම්භ කිරීමේ සිට මෙම සිවිල් පාලනය ඇති කර අද රට දැවැන්ත සංවර්ධනයක් කරා ගෙන යමින් අභියෝගවලට මුහුණ දුන් ආකාරය පිළිබඳවත් කරුණු රැසක් දෙස් විදෙස් විද්වතුන් හමුවේ ගෙනහැර දැක්වීය.කොටින්ගෙන් පීඩා විඳි ලක්ෂ තුනකට වැඩි සිවිල් ජනතාව මානුෂීය මෙහෙයුම හරහා බේරා ගත්තේ ඔවුන් වෙනුවෙන් මෙවැනි සිවිල් පාලනයක් ඇති කර නිදහසේ ජීවත්වීමට අවස්ථාව සැලසීමටයි.තවද උතුරේ ආරක්ෂාව ඇතුළු සිවිල් කටයුතු පිළිබඳ වගකීම පොලිසියට බාරදී ඇත. යුද හමුදාව යටතේ තිබූ උතුරේ ජනතාවගේ ඉඩ කඩම් ආදියද මුල් අයිතිකරුවන්ට ලබාදී තිබේ. හමුදා කඳවුරු රැසක් ඉවත්කරගෙන ඇත. දැනට හමුදාව යටතේ පවතින්නේ පලාලි සුළු ආරක්ෂක කලාපයක් පමණි.එපමණක් නොව උතුරේ පොලිසිය සෑහෙන ප්‍රමාණයක් අලුතින් ආරම්භ කළා. උතුරේ දෙමළ ජනතාව වෙනුවෙන්ම දෙමළ කතා කළ හැකි පොලිස් නිලධාරීන් එම පොලිසිවලට යෙදවූවා. තවත් පොලිස් නිලධාරීන්ට දෙමළ භාෂා පුහුණුව ලබාදී තිබේ. උතුරු පළාත්වල දෙමළ තරුණයන් විශාල පිරිසක් පොලිස් සේවයට බඳවා ගෙන තිබෙන බවද ආරක්ෂක ලේකම්වරයා පෙන්වා දුන්නේ යුද්ධයෙන් පසු එම පළාත්වල සිවිල් පාලනය ඇති කිරීම සඳහා රජය කරගෙන ගිය වැඩපිළිවෙළ පෙන්වා දෙමිනි.රටේ සෙසු ප්‍රදේශ පමණක් නොව යුද්ධයෙන් පසු උතුරු නැගෙනහිර සියලුම ප්‍රදේශවල විශාල සංවර්ධනයක් සිදුවී තිබෙනවා. යුද්ධයෙන් අනාථ වී තිස් වසරක් පුරා හරිහැටි නිවෙසක්, අධ්‍යාපනයක්, ආර්ථිකයක් නොමැතිව සිටි ජනතාවට අද රජය මගින් නිවෙස් තනාදී ඊට අදාළ සියලුම යටිතල පහසුකම් සපයාදී තිබෙන බව එහි යන ඕනෑම කෙනෙකුට දැක ගත හැකියි.අවසන් මානුෂික මෙහෙයුම අවස්ථාවේ හමුදාවට බාර වූ දොළොස්දහසක් වූ තරුණ එල්.ටී.ටී.ඊ. සාමාජිකයන් පුනරුත්ථාපනය කර රැකියා ලබාදී ඔවුන්ට පැහැදිලි අනාගතයක් හිමිකර දීමට රජය පියවර ගත්තා.තවද උතුරේ ජනතාවට නිදහසේ රැකියාවල යෙදීම සඳහා යුද සමයේ ආරක්ෂාව වෙනුවෙන් යොදා තිබූ විවිධ සීමා බාධක මුරකාවල්, මාර්ග බාධක ඇතුළු සියල්ල ඉවත් කර ඔවුන්ට නිදහසේ කටයුතු කිරීමට අවස්ථාව සලසා දී තිබේ.අධ්‍යාපනය හදාරන දරුවන්ගේ අධ්‍යාපනය වෙනුවෙන් සෞඛ්‍ය පහසුකම් සඳහාද රජය විශාල ධනයක් වැය කර අවශ්‍යතා සියල්ල ගොඩනගාදී ඇත.ලෝකයේ ස්ථිර සාමය ඇති රටවල් කිහිපය අතරට ශ්‍රී ලංකාවත් එකතුවී තිබේ. යුද්ධයෙන් පසු රජයට අභියෝග රැසකට මුහුණ දෙන්න සිදු විය. එහෙත් ඒ සෑම අභියෝගයකටම රජය නොබියව මුහුණ දී ජයගෙන තිබේ.එම අභියෝග හමුවේ පවා රට දැවැන්ත සංවර්ධනයක් කරා ගෙන ගියා. මේ රට ආර්ථික වශයෙන් හැම රටකටම වැදගත් වන කේන්ද්‍රස්ථානයක්.ත්‍රස්තවාදී සමයේ රට තුළ ව්‍යාප්තව තිබූ මත්කුඩු ජාවාරම් ඇතුළු විවිධ භයානක ජාවාරම් ඒකීය රටක් තුළ විශාල ලෙස අඩු කර දැමීමට හැකිවී තිබේ.මේ රට ලබාගත් නිදහස නැති කිරිමට ජාත්‍යන්තරය ඇතුළු රාජ්‍ය නොවන කණ්ඩායම්වල සහයෝගයෙන් කොටි ඩයස්පෝරාව කටයුතු කරයි. ජාත්‍යන්තර කොටි නායකයන් කිහිප දෙනෙකුගේ මූලිකත්වයෙන් පවත්වාගෙන යන ජාත්‍යන්තර කොටි ජාලය මෙරටට එරෙහිව කටයුතු කිරීමට උත්සාහ කරන්නේ මෙරටට එරෙහිව කටයුතු කරන ඇතුළු කණ්ඩායම්වල සහාය නිසාය.රට තුළ තිබෙන ආගම් අතර වූ අන්‍යෝන්‍ය සබඳතාව පවා නැතිකර දැමීමට ඇතැම් කණ්ඩායම් කටයුතු කරන බව ඔප්පු වී ඇත. මෙවැනි කුමන ආකාරයේ අභියෝග පැමිණියත් ජනාධිපති මහින්ද රාජපක්ෂ මහතාගේ නායකත්වයෙන් යුත් මේ රජය ඒ හැම අභියෝගයකටම මුහුණ දී කටයුතු කරමින් රජයේ අරමුණ කරා ‍යන බවද ආරක්ෂක ලේකම්වරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309042</link>
    <topic>මාධ්‍යවේදිනී මන්දනාගේ නිවෙස කොල්ලකෑම ගැන විධිමත් පරීක්ෂණයක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>මාධ්‍යවේදී මන්දානා ස්මයිල් අබේවික්‍රම මහත්මියට පහරදීමේ සිද්ධිය සම්බන්ධයෙන් විධිමත් පරීක්ෂණයක් පවත්වන බවත් මාධ්‍යවේදීන්ට සිය රැකියාව කරගෙන යාමට අවශ්‍ය පූර්ණ සහාය රජය ලබාදී තිබෙන බවත් ආණ්ඩු පක්ෂ ප්‍රධාන සංවිධායක, ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (03) අව‍ධාරණය කළේය.ඇමැතිවරයා මෙම අදහස් පළ කළේ, විපක්ෂ නායක රනිල් වික්‍රමසිංහ මහතා ස්ථාවර නියෝග 23(2) යටතේ සිදු කළ ප්‍රකාශයට පිළිතුරු දෙමිනි. එතුමියට පහරදුන් සියලුම දෙනා මේ වන විටත් අත්අඩංගුවට ගෙන තිබෙන බවත්, එම නිවසෙන් කොල්ලකන ලද භාණ්ඩ මේවන විට සොයා ගෙන ඇති බවත් ගුණවර්ධන මහතා අනාවරණය කළේය.අපරාධකරුවන්ගේ දුරකතන ඇමැතුම් සටහන් මේවන විට ලබා ගෙන ඒ ඔස්සේ පරීක්ෂණ පවත්වන බවත්, ත්‍රස්තවාදය වැළැක්වීමේ නියෝග යටකේ සැකකරුවන් දින 90ක් රදවා තබාගැනීමට පියවර ගෙන තිබෙන බවත් ඇමැතිවරයා හෙළි කළේය.සිද්ධියට මුහුණ දුන් මාධ්‍යවේදීනියගේ ආරක්ෂාව සඳහා බම්බලපිටිය පොලීසියේ ජංගම මුර සංචාර හා පාබළ සංචාර සිදු කෙරෙන බවත් හෙතෙම කීවේය.මේ සියලු සැකකරුවන් අපරාධ රැසකට සම්බන්ධව වරෙන්තු නිකුත් කර තිබෙන අය බවට මේ වන විට සනාථ වී ඇති බවත් දිනේෂ් ගුණවර්ධන මහතා වැඩිදුරටත් කීය.මන්දානා ස්මයිල් අබේවික්‍රම මහත්මිය මුහුණ දින් සිදුවීම සම්බන්ධව පොලීස් පරීක්ෂණ වල වර්තමාන තත්ත්වය, එතුමියගේ ආරක්ෂාවට ගෙන තිබෙන පියවර සම්බන්ධයෙන් විපක්ෂ නායක රනිල් වික්‍රමසිංහ මහතා මෙහදී ප්‍රශ්න කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309043</link>
    <topic>පොදු රද සමුළුව මෙරටදී පැවැත්වීමකාලීන අවශ්‍යතාවක්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීම අනවශ්‍ය වියදමක් නොව කාලීන අවශ්‍යතාවයක් බව ලංකා බැංකුවේ සභාපති ජනාධිපති නීතීඥ රසික් සරුක් මහතා අවධාරණය කරයි.මෙවර සමුළුව ශ්‍රී ලංකාවේදී පැවැත්වීමෙන් රටට විශාල වියදමක් දැරීමට සිදුවන බවට ඇතැමුන් හුවා දැක්වුවද සැබවින්ම එම සමුළුව ශ්‍රී ලංකාවට වියදමක් නොව අනාගත ආයෝජන, ව්‍යාපාරික කටයුතු මෙන්ම සංචාරක ක්ෂේත්‍රයේ දියුණුව වෙනුවෙන් ලැබෙන වටිනා අවස්ථාවක් බවද ඒ මහතා පෙන්වා දෙයි.ලෝකයේ රටවල් 53 ක රාජ්‍ය නායකයන්, විදේශ ඇමැතිවරුන් ඇතුළු නියෝජිතයන් විශාල පිරිසක් සහභාගිවන මේ සමුළුවේදී ශ්‍රී ලංකාවේ සැබෑ තත්ත්වය ලොවට දැකගන්නට අවස්ථාව සැළසෙන බව පෙන්වාදෙන සභාපතිවරයා රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුව ශ්‍රී ලංකාවට අතිශයින්ම වැදගත් බවද එය අපේ රටට ආයො‍්ජන අවස්ථා විශාල ලෙස ළඟාකර දෙන්නක් බවද කියාසිටී.මේ ව්‍යාපාරික සමුළුව වෙනුවෙන් දේශීය නියෝජිතයන් 500 ක් සහ විදේශීය නියෝජිතයන් 500 ක් සහභාගිවන බව සදහන්කරන ඒ මහතා එමඟින් අපේ රටේ ව්‍යාපාර කටයුතු ආරම්භ කිරීම, ආයෝජන සඳහා පවතින අවස්ථාවන් මෙන්ම ඒ වෙනුවෙන් පවතින යටිතල පහසුකම් සම්බන්ධයෙන් අවබෝධයක් ලබාගත හැකි බවද පෙන්වාදෙයි.මෙවැනි ජාත්‍යන්තර මට්ටමේ කීර්තිමත් සමුළුවක් ශ්‍රී ලංකාවේදී පැවැත්වීමෙන් සමස්ත ලොවම ශ්‍රී ලංකාව දෙස බලාසිටින බව සදහන් කරන සභාපතිවරයා එය අපේ රටට ඉතාම වාසිදායක තත්ත්වයක් බවද මෙය අනාගතය වෙනුවෙන් සිදුකරන ආයෝජනයක් බවද ප්‍රකාශ කරයි. එළඹෙන නොවැම්බර් මාසයේ 10 දා සිට 17 දා තෙක් පොදුරාජ්‍ය මණ්ඩලීය සමුළුව ශ්‍රී ලංකාවේදී පැවැත්වීමට නියමිත අතර එය සාර්ථක කර ගැනීම උදෙසා පටු පරමාර්ථයෙන් තොරව සියලු දෙනාම සහයෝගය ලබාදිය යුතු බවද ලංකා බැංකුවේ සභාපතිවරයා සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309044</link>
    <topic>පොහොර සහනාධාරය 15% කින් ඉහළට</topic>
    <author>මහින්ද අලුත්ගෙදර</author>
    <content>ඉදිරි මහ කන්නය සඳහා ලබාදෙන රජයේ පොහොර සහනාධාරය ඉහළ දැමීමට රජය තීරණය කරයි.ඒ අනුව මේ වසරේ යල කන්නයට සාපේක්ෂව 2013/14 මහ කන්නය සඳහා පොහොර සහනාධාරය සියයට 15 කින් ඉහළ දැමීමට තීරණය කර ඇතැයි මුදල් හා ක්‍රමසම්පාදන අමාත්‍යාංශය පවසයි.2013/14 මහ කන්නය සඳහා වී වගාකිරීමට අපේක්ෂිත භූමි ප්‍රමාණය හෙක්ටාර 700,000 ක් වන බවද එම භූමි ප්‍රමාණය සහ කෘෂිකර්ම දෙපාර්තමේන්තුවේ වගා නිර්දේශයන් සම්බන්ධයෙන් අවධානය යොමු කරමින් ඉදිරි මහ කන්නයේදී හෙක්ටාරයක් සඳහා නිර්දේශිත පොහොර ප්‍රමාණය මේ වසරේ යල කන්නයට සාපේක්ෂව සියයට 15 කින් ඉහළ දමා තිබෙන බවද එම අමාත්‍යාංශය කියයි.ඒ අනුව මේ සඳහා ප්‍රමාණවත් පොහොර තොඟ අදාළ ගබඩාවන්හි ගබඩා කර තිබේ. පසුගිය 2012 වසරේදී පොහොර සහනාධාරය වෙනුවෙන් රජය වැයකර ඇති මුදල රුපියල් මිලියන 39,000 ක් වන අතර 2013/14 මහ කන්නය සඳහා අඛණ්ඩව පොහොර සහනාධාරය ක්‍රියාත්මක කිරීමට රජය රුපියල් මිලියන 40,000 ක් වෙන්කර ඇතැයිද මුදල් හා ක්‍රමසම්පාදන අමාත්‍යාංශය සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309048</link>
    <topic>සාම්පූර් කර්මාන්ත පුරය උතුරු-නැ‍‍’හිරසංවර්ධනයේ ප්‍රධාන සන්ධිස්ථානයක්</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණී සේනානායක</author>
    <content>ත්‍රිකුණාමලය සාම්පූර් ප්‍රදේශයේ ඉදිරිකිරීමට නියමිත මහාපරිමාණ කර්මාන්ත පුරය උතුරු-නැ‍‍ඟෙනහිර සංවර්ධනයේ ප්‍රධාන සන්ධිස්ථානයක් බවට පත්වන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පාර්ලිමේන්තුවේ දී ඊයේ (3) ප්‍රකාශ කළේය.යෝජිත මේ කර්මාන්ත පුරය මඟින් අමෙරිකානු ඩොලර් මිලියන 4000ක ආයෝජනයක් අපේක්ෂා කරන අතර, මෙමඟින් ඍජු රැකියා අවස්ථා දසදහසක් ඇතිවන බවද අබේවර්ධන මහතා සඳහන් කළේය.සාම්පූර් කර්මාන්ත පුරය අදියර තුනක් යටතේ වසර හතක කාලසීමාව තුළ දී අවසන් කිරීමට නියමිත අතර, ප්‍රථම අදියර යටතේ ගැඹුරු මුහුදේ ජැටිය ඉදිකිරීම සිදු කරන බව ද ඇමැතිවරයා කීවේය.ඇමැතිවරයා මෙම අදහස් පළ කළේ ක්‍රමෝපාය සංවර්ධන ව්‍යාපෘති යටතේ නිවේදන ඉදිරිපත් කරමිනි.එහිදී වැඩිදුරටත් ඇමැතිවරයා සඳහන් කළේ ගේට්වේ ඉන්ඩස්ට්‍රීස් පෞද්ගලික සමාගම විසින් මෙම මහාපරිමාණ බැර කර්මාන්ත කලාපයේ ඉදිකිරීමේ කටයුතු සිදු කරන බවයි.මේ යටතේ යපස්, දැව අඟුරු බලාගාරය, යකඩ ආශ්‍රිත කර්මාන්ත ශාලා, දැව අඟුරු, තාප බලාගාර සඳහා වූ ගල් අඟුරු ප්‍රතිනැව්ගත කිරීමේ අංගනයක් ඇති කිරීමට යෝජිතය. පළමු අදියර යටතේ සිදු කරන ගැඹුරු මුහුදේ ජැටිය ඉදිකිරීම හා ගබඩා අංගනය සංවර්ධනය කිරීම සඳහා අමෙරිකානු ඩොලර් මිලියන 700ක් ආයෝනය කිරීමට නියමිතය.දෙවන අදියර යටතේ කලාපයෙහි අභ්‍යන්තර මාර්ග පහසුකම්, විදුලි සැලයුම, ජල සැපයුම, මලාපවහන අපනයන සඳහා වූ යපස් ගුලි සහ ගල් අඟුරු නිෂ්පාදන කර්මාන්ත ශාලාව ඉදිකිරීම ආදිය සිදු කෙරේ. මෙම කටයුතු වසර දෙකක කාලයක දී සිදු කෙරෙන අතර, දෙවන අදියර සඳහා අමෙරිකානු ඩොලර් මිලියන 1300ක් ආයෝජනය කෙරේ.තෙවන අදියර යටතේ නැව් නිෂ්පාදනය අලුත් වැඩියා යන්ත්‍ර නිෂ්පාදනය, වාහන එකලස් කිරීමේ කර්මාන්ත ශාලාවක් ඇති කිරීම, ආදි කටයුතු සිදු කෙරේ. මේ සඳහා අමෙරිකානු ඩොලර් මිලියන 2000 වෙන් කෙරෙනු ඇත.මෙම මහා පරිමාණ කර්මාන්ත පුරය අක්කර 818ක භූමි භගයක පිහිටුවනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309049</link>
    <topic>තෙවරාසා දූෂණය ගැනවිග්නේෂ්වරන් බොරු කියනවා</topic>
    <author/>
    <content>පුනරීන් කෞදාරමුනෙයි ප්‍රදේශයේ දී සමූහ දූෂණයට ලක් වූ තෙවරාසා පුනිදරාණි දූෂණය කර ඇත්තේ කොටි සංවිධානයට සෘජු සබඳතා ඇති කන්දසාමි තරනිගරන් හා තවත් අයකු බවට සියලු තොරතුරු හෙළි වී තිබේ.මේ සම්බන්ධයෙන් දෙමළ ජාතික සන්ධානයේ මහ ඇමැති අපේක්ෂක විග්නේෂ්වරන් හා එහි පාර්ලිමේන්තු මන්ත්‍රී එස්. ශ්‍රීධරන් විසින් කරනු ලබන අසත්‍ය ප්‍රකාශ තුළින් ඔවුන්ගේ සැබෑ නිරුවත ලොව හමුවේ හෙළිවී තිබේ. මෙසේ දූෂණයට ලක්වූ තෙවරාසා වයස අවුරුදු හතළිස් හතක් වූ පුනරින් කෞදාරමුනෙයි නම් දුෂ්කර ගම්මානයක පදිංචිකාරියකි.ඇය විවාහ දෙකකින් පසු දරු තිදෙනෙකු සිටින මවකි. ඇයගේ දෙවන සැමියා මේ වන විට ඔහු සිදු කළ වරදකට බන්ධනාගාර ගතවී තිබේ.වැඩිමහල් දියණිය විවාහ වී සිටින අතර වයස අවුරුදු අටක් හා දහතුනක් වූ අනෙකුත් දියණියන් සමග අන්තර් ජාතික රතු කුරුස සංවිධානය විසින් ලබාදී ඇති කූඩාරමක ජීවත් වූ ඇය තල් අතු කපා පැදුරු වියමින් ඒ පැදුරු චාවාකච්චේරියට ගොස් අලෙවිකොට ජීවත් වී ඇත.පුනිදරාණි සුපුරුදු ලෙස තම ජීවිකාව සඳහා තල් අතු කැපීමට ලඳු කැලෑ ප්‍රදේශයකට ගිය අවස්ථාවක කොළ පැහැති බැනියම් ඇඳගත් පුද්ගලයින් දෙදෙනකු ඒ ස්ථානයට කඩා පැන මෙම කාන්තාවගේ ඇස් බැඳ වරින් වර අස්වාභාවික අන්දමින් දූෂණයට ලක්කර එම ස්ථානයෙන් පලාගොස් තිබේ. පසුව ඉතා අසීරු අන්දමින් තම නිවස වෙත පැමිණ ඇති පුනිදරානි අසල්වැසියන්ට මේ බව පැවසීමෙන් පසු ඔවුන් හමුදාවට සිදුවීම දැනුම් දී ඇත.පසුව හමුදාව හා අසල්වාසීන් එක්ව ඇයව පළමුවෙන් පුනරීන් රෝහලට ඇතුල් කිරීමෙන් පසු වැඩිදුර ප්‍රතිකාර සඳහා කිලිනොච්චි රෝහලට මාරු කොට යවා තිබේ.එහිදී තෙවරාසා පුනිදරානි සැත්කම් කිහිපයකටද භාජනය කොට ඇත. පසුව ප්‍රතිකාර ලැබීමෙන් පසු ඇය තම එක් කුස උපන් සහෝදරයාට පවසා ඇත්තේ තමා තල් අතු කැපීමට කැලෑවට ගිය අවස්ථාවේ පුද්ගලයින් දෙදෙනකු තමාව අල්ලාගෙන මුහුණ වසා ගැට ගැසූ බව යි.ඉන් එක් අයකු වයස අවුරුදු 25ක් පමණ මිටි තලෙළු කොණ්ඩය බොකුටු අයෙක්ද අනෙක් පුද්ගලයා උස සුදු කෙට්ටු වයස අවුරුදු තිහක් පමණ වන බව ඇය පවසා ඇත.මෙහිදී එක් පුද්ගලයකු කෞදාරමුනෙයි ප්‍රදේශයේ පදිංචි දෙදරු පියකු වූ කන්දසාමි කරනිගරන් බව තමා පැහැදිලිව හඳුනාගත් බව පුනිදරානි ප්‍රකාශ කර තිබේ.අනතුරුව නිවසට හා රෝහලට පැමිණ කන්දසාමි මේ සිදුවීම කිසිවෙකුට නොකියන ලෙස තර්ජනය කර තිබේ.මෙම කන්දසාමි නමැති අය කොටි ත්‍රස්තවාදීන් සමග සෘජු සම්බන්ධතා පැවැත්වූ අයෙකි. පුනරීන් ප්‍රදේශයේ තරුණ තරුණියන් බලහත්කාරයෙන් එල්.ටී.ටී.ඊ ය වෙත පැහැරගෙන යෑමට දායක වූ අයෙකි.මේ සිදුවීම සම්බන්ධයෙන් දෙමළ ජාතික සන්ධානයේ එස්. ශ්‍රීධරන් හා මහ ඇමැති අපේක්ෂක සී. වී. විග්නේෂ්වරන් විදෙස් තානාපතිවරුන්ට හා දෙස් විදෙස් ජනමාධ්‍යයන්ට ප්‍රකාශ කර ඇත්තේ මෙම දූෂණය කර ඇත්තේ හමුදාව බවයි.නමුත් දූෂණයට අදාළ සැකකරු මේ වනවිට අත්අඩංගුවට ගැනීම නිසා දෙමළ ජාතික සන්ධානයේ කූට උපක්‍රම පිළිබඳ සැබෑ හෙළුව දැන් ලෝකයා හමුවේ හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309045</link>
    <topic>රනිල් වර්ණනා කරන්නට ගොස්සිරිපාල කිරිඇල්ල ඇන ගනී</topic>
    <author>ගලේවෙල මධ්‍යම සමූහ</author>
    <content>ගලේවෙල මකුල්ගස්වැව ශ්‍රී සුගතාරාම විහාරස්ථානයේදී (2දා) පස්වරු 8.00 පමණ පැවැති මධ්‍යම පළාත් සභා එ.ජා.ප. ප්‍රචාරක රැස්වීමේදී සබරගමුව පළාත් සභා මන්ත්‍රී සිරිපාල කිරිඇල්ල මහතා කථා කරමින් සිටියදී ඇතිවූ නොසන්සුන්තාවයක් නිසා ජනහමුව අතරමග නවතා දැමීමට සංවිධායකයින්ට සිදු විය.පළාත් සභා මන්ත්‍රීවරයා විපක්ෂ නායක රනිල් වික්‍රමසිංහ මහතාගේ නායකත්වය අගය කරමින් දිගින් දිගටම කථා කිරීම නිසා මේ තත්ත්වය උදා වී ඇත. මේ උණුසුම් වාතාවරණයත් සමග පළාත් සභා මන්ත්‍රීවරයාත් පළාත් සභා අපේක්ෂක අමරදාස කඳගගේ ඇතුළු කථිකයන් රැස්වීම් භූමියෙන් හදිසියේම පිටව ගොස් ඇත.දයා ගමගේ මහතාගේ ප්‍රධානත්වයෙන් රැස්වීම පැවැත්වීමට නියමිතව තිබුණද ඒ මහතාද එහි පැමිණ සිටියේ නැත. රැස්වීම පැය භාගයකට සීමා වූ බව ඊට සහභාගී වූවෝ පවසති. කෙසේ වෙතත් ගලේවෙල විපක්ෂ නායක හා පළාත් සභා අපේක්ෂක මංගල ප්‍රියශාන්ත (එජාප) පැවසුවේ එවැනි සිදුවීමක් සිදු නොවූ බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309046</link>
    <topic>කෝටි 400 වැට් බදු වංචාවේසාක්කි විභාගය 11දා සිට</topic>
    <author>කුමුදු හෙට්ටිආරච්චි</author>
    <content>දේශීය ආදායම් බදු දෙපාර්තමේන්තුවේ වැට් බදු අංශයේ සිදු වූ රුපියල් කෝටි හාරසියයකට ආසන්න වැට් බදු මුදල් වංචාව සම්බන්ධව හිටපු නියෝජ්‍ය ආදායම් බදු කොමසාරිස්වරයෙකු වූ ඥානසිරි ද සොයිසා නැමැත්තාට එරෙහි නඩුවේ විත්තියේ සාක්කි විභාගය මේ මස 11 වැනිදා සිට දිනපතා පැවැත්වීමට කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (03) තීරණය කළාය.මේ නඩුවේ පැමිණිල්ලේ සාක්කි කැඳවීම අවසන් කැර විත්තියේ සාක්කි කැඳවීම සඳහා ඊයේ (03)ට දින නියම කැර තිබුණද විත්තිකරු වෙනුවෙන් පෙනී සිටින ජනාධිපති නීතිඥ තිලක් මාරපන මහතා අසනීපව පසුවන බැවින් ඒ සඳහා වෙනත් දිනයක් ලබාදෙන ලෙසට විත්තිය වෙනුවෙන් කළ කරුණු දැක්වීම සලකා බැලූ විනිසුරුවරිය හමුවේ විත්තියේ සාක්කි මෙම 11 වැනිදා සිට දිනපතා කැඳවීමට එසේ තීරණය කළාය.මේ නඩුවේ සෙසු විත්තිකරුවන් චෝදනාවන්ට වරද පිළිගෙන නඩුව අවසන් කැරගෙන ඇතත් මේ විත්තිකරු මුල් අවස්ථාවේ වරද පිළිගන්නා බව ප්‍රකාශ කැර පසුව එම අදහස වෙනස් කැර නඩු විභාගය සඳහා පෙනී සිටීමට තීරණය කැර ඇති බවත් ඊයේ (03) පෙන්වාදුන් විනිසුරුවරිය නඩුවේ විත්තියේ සාක්කි කැඳවීමට විවිධ හේතු මත විත්තිය විසින් ‍දිගින් දිගටම දින ලබාගෙන ඇති බවත් ප්‍රකාශ කළාය.විත්තිකරු වෙනුවෙන් පෙනීසිටින ජනාධිපති නීතිඥ තිලක් මාරපන මහතාගේ අසනීප සලකා නඩු විභාගය සඳහා දිනයක් ලබාදෙන ‍බව විනිසුරුවරිය වැඩිදුරටත් ප්‍රකාශ කළාය.2002 නොවැම්බර් මස 15 හා 2004 දෙසැම්බර් මස 15 අතර කාලයේදී කේ. ධර්මදාස මත්තලගෙදර නැමැත්තා ඇතුළු පැමිණිල්ල නොදත් තවත් අය හා එක්ව දේශීය ආදායම් බදු දෙපාර්තමේන්තුවට අයත් මුදල් සාවද්‍ය ලෙස පරිහරණය කිරීම හා ආධාර අනුබල දීම එකී වංචාව සඳහා එකතුවීම හා වංචා කිරීමේ පොදු අරමුණ ඇතිව එක්ව ක්‍රියා කිරීම එමගින් රජයට අයත් රුපියල් 399,60,81,52,55 ක් වංචා කිරීම ඇතුළු ‍චෝදනා මත විත්තිකරුට එරෙහිව නීතිපතිවරයා විසින් අධි චෝදනා ගොනු කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090410</link>
    <topic>අපොස (සා/පෙළ)දෙසැ:10 ඇරැඹේ</topic>
    <author>සුභාෂිණී සේනානායක</author>
    <content>2013 අ.පො.ස සා/පෙළ විභාගය දෙසැම්බර් මස 10 වැනිදා සිට 20 වැනිදා දක්වා පැවැත්වීමට විභාග දෙපාර්තමේන්තුව තීරණය කර තිබේ.එසේම මෙවර සා/පෙළ විභාගය සඳහා පාසල් අයඳුම්කරුවන් 3,84,000ක් පෙනී සිටින අතර පෞද්ගලික අයඳුම්කරුවන් 1,96,100ක් පෙනී සිටින බව විභාග කොමසාරිස් ජෙනරාල් ඩබ්ලිව්. එච්.එන්.ඒ. පුෂ්පකුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n1309047</link>
    <topic>කෝටි 21/2ක ගංජා හම්බෙගමුවෙන් අල්ලයි</topic>
    <author>චන්ද්‍රිකා පෙරේරා, ඌව පළාත් සමූහ මාපා බණ්ඩාර</author>
    <content>රුපියල් දෙකෝටි පනස් ලක්ෂයකට අධික වටිනා ගංජා තොගයක් හම්බෙගමුව අරඹෙතුම ප්‍රදේශයේ වසා තිබූ කඩ කාමරයක සඟවා තිබියදී විශේෂ පොලිස් කණ්ඩායමක් ඊයේ (03) උදෑසන අත්අඩංගුවට ගෙන තිබේ.මේ තොගය සමඟ එය බාරව සිටි පුද්ගලයාද අත්අඩංගුවට ගෙන ඇති අතර ගංජා කිලෝ 502ක් හා ග්‍රෑම් 150ක් එහි තිබුණු බව ඌව පළාත් බාර නියෝජ්‍ය පොලිස්පති රොෂාන් ප්‍රනාන්දු මහතා පැවසීය.පරිභෝජනයට සුදුසු ලෙස සකසා තිබී ඇති මේ ගංජා තොගය ලොරියකින් ප්‍රවාහනය කිරීමට සූදානම් කර තිබුණු බවට අනාවරණය වී ඇත. අදාළ ලොරිය එම ස්ථානයට ඒමට පෙර ගංජා තොගය අත්අඩංගුවට පත්ව තිබේ.මොනරාගල තණමල්විල ප්‍රදේශයේ වනය තුළ මේ ගංජා වගා කළහේන් පවත්වාගෙන ගොස් තිබෙන බව අත්අඩංගුවට පත් පුද්ගලයා හෙළිකර ඇත. ඒවා වගා කිරීමට කටයුතු කළ පුද්ගලයන් අත්අඩංගුවට ගැනීම සඳහා පොලිසිය මේ වන විට පුළුල් පරීක්ෂණයක් අරඹා ඇත.බුද්ධි අංශයට ලැබුණු රහසිගත තොරතුරු අනුව ගංජා තොගය අත්අඩංගුවට ගෙන තිබේ. ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් මත සහකාර පොලිස් අධිකාරී ලයනල් ගුනතිලක මහතාගේ මෙහෙයවීමෙන් අත්අඩංගුවට ගැනීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090411</link>
    <topic>ඇසිඩ් ප්‍රහාරයට ලක් වූ  උතුරු මැද ආයුර්වේද කොමසාරිස් නැවත රාජකාරියේ</topic>
    <author>චිත්‍රාරත්න කළුආරච්චි - හිඳෝගම සමූහ</author>
    <content>ඇසිඩ් ප්‍රහාරයට ලක්වූ උතුරුමැද පළාත් ආයුර්වේද කොමසාරිස් කුමාර ද අල්විස් මහතා ඊයේ (3) සුපුරුදු පරිදි නැවත රාජකාරී කටයුතු ආරම්භ කළේය. උතුරුමැද පළාත් සෞඛ්‍ය දේශීය වෛද්‍ය ඇමැති එච්.බී. සේමසිංහ මහතා හමුවීමෙන් අනතුරුව සේවයේ වැඩ කටයුතු ආරම්භ කෙ‍ෙළ්ය. වම් ඇස තවමත් නොපෙණුනත්දකුණු ඇසේ පෙනීම සමඟ ජනතාව වෙනුවෙන් ‍තම සේවාව ඉටු කිරීමට ඇප කැප වන බව කුමාර ද අල්විස් මහතා පැවසීය.වසර 16ක සේවා කාලය තුළ මා ළඟට පැමිණි රෝගීන් මට වැඳ නමස්කාර කර ගියා. මේ ඇසිඩ් ප්‍රහාරය සිදුවන දිනයේ කිසිවෙක්ම මෙවැනි දෙයක් සිදුවේ යැයි සිතුවේ නැහැ.සෞඛ්‍ය ඇමැති එච්.බී. සේමසිංහ මහතාගේ සහ අමාත්‍යාංශයේ සියලු දෙනාගේ ආශිර්වාද බෝධිපූජා ආදියෙන් සංග්‍රහ කරන විට අක්ෂි ‍ශල්‍ය වෛද්‍ය චරිත් ෆොන්සේකා මැතිතුමාගේ දක්ෂතාවය කැපකිරීම මත මා හට පෙනීම ලබාගැනීමට හැකි වුණා.ඒ වාගේම මාගේ බිරිය චම්පිකා රණසිංහ මහත්මිය මා ළඟම සිට මට කරන ලද සත්කාර නිසා මට නැවත සේවයට ඒමට මග පෑදුණා.මගේ ලොකුම බලාපොරොත්තුව නැවත රෝගීන්ට පෙර කලාට වැඩිය හොඳින් කිරීමටයි. ජනතාවට හරි හැටි ඉතාම හොඳින් සේවය කළ නිසා හැමගේම අනුකම්පාසහගත ආශිර්වාදය මට නිතරම ලැබුණා. එය මාගේ ජීවිතයට වඩාත් වැදගත් වුණා යැයිද හෙතෙම වැඩිදුරටත් පැවසීය.මේ අවස්ථාවට පළාත් ආයුර්වේද කොමසාරිස් වරයාගේ බිරිය චම්පිකා ‍රණසිංහ මහත්මියද සහභාගී වූවාහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090412</link>
    <topic>ජලභීතිකා රෝගය මර්දනයටඅන්තර් අමාත්‍යාංශ කමිටුවක්</topic>
    <author>සන්ධ්‍යා කරුණාරත්න</author>
    <content>ජලභීතිකා රෝගය මර්දනය කිරීම සඳහා අන්තර් අමාත්‍යාංශ කමිටුවක් පිහිටුවා ඇති බව සෞඛ්‍ය අමාත්‍යාංශයේ මහජන සෞඛ්‍ය පශු වෛද්‍ය සේවයේ අධ්‍යක්ෂ වෛද්‍ය පී.ඒ.එල්. හරිස්චන්ද්‍ර මහතා පවසයි.සෞඛ්‍ය, පළාත් පාලන, පශු සම්පත් අමාත්‍යාංශ එක්ව අන්තර් අමාත්‍යාංශ කමිටුව පිහිටුවා ඇත. පරිසරයේ ඇති කැලිකසල හේතුවෙන් සුනඛ ගහණය වර්ධනය වීමේ අවදානමක් පවතින බව ද වෛද්‍ය හරිස්චන්ද්‍ර මහතා ප්‍රකාශ කරයි.වසර 2020 වන විට මෙරටින් සුනඛ ජලභීතිකාව තුරන් කිරීම සෞඛ්‍ය අමාත්‍යාංශයේ අරමුණ වේ.දිනකට පුද්ගලයන් දහසක්දෙනා සුනඛ සපාකෑම්වලට ලක් වන බවත් ජලභීතිකාව තිබෙන සුනඛයකු බවට සැකයක් පවතින්නේ නම් ජලභීතිකා එන්නත් ලබාදීම රෝහල්වලින් ආරම්භ කරන බවත් ඒ මහතා කීය. රට පුරා ජලභීතිකා මරණ 17 ක් මේ වසරේ දී දැනට වාර්තා වී ඇති අතර පසුගිය වසරේ දී ජලභීතිකා මරණ 38 ක් වාර්තා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090413</link>
    <topic>ලිට්රෝ ගෑස් ලාෆ්වලට හැරවූකළමනාකරු රිමාන්ඩ්</topic>
    <author>සබරගමුව සමූහ</author>
    <content>ලිට්රෝ ගෑස් සිලින්ඩර් ලාෆ් ගෑස් බවට වෙනස් කළ ජාවාරමක් සම්බන්ධයෙන් මහනුවර ලාෆ් ගෑස් සමාගමේ ශාඛා කළමනාකරු ලබන 12 දක්වා රක්ෂිත බන්ධනාගාර ගත කිරීමට මාවනැල්ල මහේස්ත්‍රාත් හා දිසා විනිසුරු චාන්දනී මීගොඩ විනිසුරුතුමිය ඊයේ (3) නියෝග කළාය.මෙසේ රක්ෂිත බන්ධනාගාර ගත කර ඇත්තේ මහනුවර අම්පිටියේ පදිංචි ඩී. එන්. දිසානායක නම් අයෙකි. කෑගල්ල පොලිසියේ වංචා විමර්ශන අංශයේ නිලධාරීන් මහනුවර ලාෆ් ගෑස් සමාගමේ කළමනාකරු අත්අඩංගුවට ගෙන බුද්ධිමය දේපළ වංචා පනත යටතේ සැකකරු මාවනැල්ල අධිකරණයට ඉදිරිපත් කර ඇත.කෑගල්ල කොට්ඨාස පොලිස් අධිකාරි ප්‍රියලාල් දසනායක, කෑගල්ල මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක කමල් පෙරේරා යන මහත්වරුන්ගේ උපදෙස් පරිදි මෙම වැටලීම කෑගල්ල පොලිසියේ වංචා විමර්ශන අංශයේ ස්ථානාධිපති ප්‍රධාන පොලිස් පරීක්ෂක වික්‍රමරත්න මහතා ප්‍රධාන නිලධාරීන් කණ්ඩායමක් විසින් සිදු කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090414</link>
    <topic>අටදරු මව දියේ ගිලී මරුට</topic>
    <author>දේවහුව සමූහ</author>
    <content>තම දියණියකගේ නිවසට ගොස් සිටියදී ගෙවත්තේ ඇති වගා ළිඳකට වැටුණු 79 හැවිරිදි අටදරු මවක් දියේ ගිලී මියගොස් ඇත.මියගොස් ඇත්තේ ගලේවෙල පොලිස් බල ප්‍රදේශයේ මහකෝට්ට, ගෝනාමඩ ගම්මානයේ පදිංචිකාරියක වන සමරකෝන් ගෙදර මැගිලින් නැමැත්තියකි. ඉරිදා (1) පසුවරු 2ට පමණ ඇය ළිඳට වැටී ඇති අතර, ඇය වහා ගලේවෙල රෝහලට ගෙන ගියද මියගොස් ඇති බැව් වෛද්‍යවරයා පවසා ඇත.වෛද්‍ය ප්‍රතිකාර ලබා ගැනීමට යාම සඳහා ගලේවෙල, ගලපාමුල ගම්මානයේ සිය දියණියකගේ නිවසට ගොස් සිටිය දී මේ අවානසානවන්ත ඉරණමට ලක් වී ඇතැයි ගලේවෙල හදිසි මරණ පරීක්ෂක එච්.එච්. ටී. බී. කොස්වත්ත මහතා හමුවේ පැවැති මරණ පරීක්ෂණයේ දී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090415</link>
    <topic>පිරිසුදු එළකිරි මේ රටේ තිබෙද්දීවිස කිරි බොන්න ජනතාව බලා ඉන්නවා</topic>
    <author>ලංකින්ද නානායක්කාර ඉමදුව සමුහ</author>
    <content>අපේ රටේ ජනතාවට කිරි ගොවියන්ට රජයෙන් නොමිලයේ ගවයන් දෙනවා. තණකොළ වවන්න මුදල් හා උපදෙස් දෙනවා. ගවමඩු සකස් කිරීමට ආධාර දෙනවා. සියලූම පහසුකම් දෙනවා. එහෙව් රටේ, වස කියලා කියද්දී රට කිරිම බොන්න ජනතාව බලා ඉන්නවා. දැන් අපේ කිරි කර්මාන්තය දියුණු කිරීමට පියවර ගතයුතු හොඳම අවස්ථාවයි මේ.කිරිපිටි සමාගම් සමඟ හැප්පෙන්න බැරිව සිටි අපේ කිරි ගොවීන්ට දැන් හොඳ අවස්ථාවක් උදා වී තිබෙනවා යැයි ඉමදුව පශූ වෛද්‍ය නිලධාරිනී, යු.එස් ගුණරත්න මහත්මිය පැවසුවාය. ඇය මේ බව පැවසුවේ පසුගිය දා ඉමදුව පශූ වෛද්‍ය කාර්යාලයේ පැවැති ඉමදුව ප‍්‍රදේශයේ කිරි ගොවීන් දැනුවත් කිරීමේ රැස්වීමක දීය. ඒ මහත්මිය මෙසේ ද පැවසීය.රටම අද එළකිරි ඉල්ලන තත්ත්වයකට පත්වෙලා තියෙනවා. මේ අවස්ථාව තමයි කිරි ගොවීන් ලෙස ඔබට ලැබෙන හොඳම අවස්ථාව. මෙයින් අපි ප‍්‍රයෝජන ගත යුතුයි. මේ වේලාව ජනතාව කිරිපිටි ප‍්‍රතික්ෂේප කරන වෙලාවක්.ඉතින් මෙවැනි අවස්ථාවක හොඳම තත්ත්වයෙන් කිරි ලබා දීමෙන් අපිට පුඵවන් මෙම වෙළෙඳ පොළට එක් වෙන්න. අපිට ජනමාධ්‍ය මගින් වෙළෙඳ දැන්වීම් දාන්න අවශ්‍ය වෙන්නේ නෑ. ඒ සියලු දේ ඉබේම ඔබට ලැබෙනවා. දැන් මෙතන ඔබතුමන් ලා මතු කළ ලොකු ප්‍රශ්යක් තමයි හරක් හොරකම. මේ ගැන අනිවාර්යයෙන්ම අපි ක‍්‍රියාත්මක වෙනවා. මම ඒ තැන්වලටම පැමිණ සොයා බලන්න කටයුතු කරනවා.මේ වන විට අපිට වාහනයක් ලැබී තිබෙනවා. හැබැයි තාම රියැදුරෙක් නෑ. ඔබ හැම දෙනාම එසේ හොරකමක් සිදු වු අවස්ථාවක ඒ ගැන කරන පොලිස් පැමිණිල්ලේ පිටපතක් මා හට ලබා දෙන්න. අපි මේ තත්ත්වට නැති කරගන්න ජනාධිපතිතුමාව දැනුවත් කරමු.අද රජය මෙම කර්මාන්තය සඳහා හැම ආධාරයක්ම දෙනවා. තණ කොළ වවනවටත් රජය ආධාර කරනවා. මම අදත් මේ නියමාකාරයෙන් තණකොළ වැවීම් සිදු කළ අපේ ගොවියන්ට ලබා දෙන චෙක්පත් ලබා දෙනවා. රජය මෙවැනි දිරිමත් කිරීමක් ලබා දෙන අවස්ථාවක ඔබට හොඳ අවස්ථාවක් තියෙනවා. තම නිෂ්පාදන ප‍්‍රමාණයන් වැඩි දියුණු කරමින් රටට හොඳ කිරි ප‍්‍රමාණයක් ලබා දෙන්න යැයි ද ඒ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090416</link>
    <topic>පොදු රද සමුළුව මෙරට පැවැත්වීමෙන්සරසවි සිසුවාට රැකියා අවස්ථා ලැබෙනවා</topic>
    <author>අසේල කුරුළුවංශ</author>
    <content>විශ්වවිද්‍යාල උපාධියක් සමඟ සමාජගත වන සිසුවාට රැකියාවක් සඳහා යොමු වීමට ඇති ක්ෂේත්‍රයන්හි විශාල පුළුල් වීමක් පොදු රාජ්‍ය මණ්ඩල නායකත්ව සමුළුව මෙරට පැවැත්වීමෙන් සිදුවන බව පේරාදෙණිය විශ්වවිද්‍යාලයේ ඉංජිනේරු පීඨයේ මහාචාර්ය මංජුල ප්‍රනාන්දු මහතා පවසයි.මෙරට ඉදිකිරීම් ක්ෂේත්‍රය ඇතුළු අංශ ගණනාවක් ඔස්සේ ක්‍රියාත්මක ඉංජිනේරු සේවාවන් සඳහා අවශ්‍ය නව තාක්ෂණික ක්‍රම කඩිනමින් මෙරටට ගලා ඒමට මෙවැනි ජාත්‍යන්තර සමුළු විශාල පිටුබලයක් බව ද ඒ මහතා කීය.රටවල නායකයන් ගේ සමුළුවලට අමතරව ඒ ඒ රටවලට විශ්වවිද්‍යාල උපකුලපතිවරුන්ගේ, විද්වතුන්ගේ, ව්‍යාපාරිකයන් ඇතුළු ක්ෂේත්‍ර ගණනාවක ප්‍ර‍්‍රවීණයන්ගේ සාකච්ඡා මෙම සමුළුවට සමගාමීව පැවැත්වෙන බැවින් ඒ ඔස්සේ සුවිශේෂී ජාත්‍යන්තර සබඳතා සෑම අංශයකින්ම ඇතිවන බව ද හෙතෙම ප්‍රකාශ කෙළේය.රට තුළ පවතින සාමකාමී වාතාවරණය තුළ ඉදිරි කාලයේදී මෙරටෙහි සංවර්ධනමය දියුණුවත් සමඟ ඉදිකිරීම් ක්ෂේත්‍රයේ විශාල ප්‍රගතියක් ඇතිවනු ඇති බවත් එහිදී ඉංජිනේරු වෘත්තිකයන්ට විශාල කාර්යභාරයක් පවරන බවත් කී ඒ මහතා, පොදුරද මඬුලු සමුළුව හරහා ඇතිවන දැනුම් හුවමාරු වැඩසටහන් ඊට විශාල පිටුබලයක් වනු ඇති බව ද මහාචාර්යවරයා පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090417</link>
    <topic>හතයි තිස්තුන දුම්රියටගණේමුල්ල අමතක වෙලා</topic>
    <author>උදිත ගුණවර්ධන</author>
    <content>උදෑසන 7.33ට ගණේමුල්ල දුම්රිය ස්ථානයේ නැවැත්වීමට නියමිත දුම්රියක් දුම්රිය ස්ථානයේ නොනවත්වා ඊයේ (03) දිනයේදී ධාවනය කිරීම නිසා මගීහු දැඩි දුෂ්කරතාවට පත්වූහ.දුම්රිය ස්ථානයේ නියමිත පරිදි නොනවත්වන ලද මේ දුම්රිය දුම්රිය ස්ථානය පසුකර මීටර් හත්සියයක් පමණ ධාවනය වී නවත්වනු ලැබූවද කාන්තාවන්, වයස්ගත වූවන් සහ ළමුන්ට මෙම දුම්රිය වෙත ගොඩවීමට නොහැකි විය.මෙවැනි අවස්ථාවක දුම්රියක් පසුපසට ගෙන මගී වේදිකාවට දුම්රිය ප්‍රවිෂ්ට කළ යුතු වුවද දුම්රිය නියාමකවරයා එවැනි නියෝගයක් නොගැනීම නිසා දුම්රිය මාර්ගයේ විනාඩි කිහිපයක් රදවා තබා දුම්රිය යළි කොටුව බලා ධාවනය කළේය. ඊයේ උදේ ඇති වූ මෙම තත්ත්වය ගැන මගීහු දැඩි අප්‍රසාදය පළකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090418</link>
    <topic>ඔළුවිල් වරාය නරඹන්නමහජනතාවට අවස්ථාව</topic>
    <author/>
    <content>නැගෙනහිර පළාතේ, සංවර්ධනය වෙනුවෙන් ඉදිකර, ජනාධිපති මහින්ද රාජපක්ෂ මහතාගේ සුරතින් පසුගිය (01) දා විවෘත කරන ලද ඔළුවිල් වරාය ඊයේ (3) සිට දින පහක් මෙම (7) දින දක්වා මහජනතාවට නැරඹීම සඳහා විවෘතව තබා ඇති අතර සමස්ත ශ්‍රී ලාංකික ජනතාව වෙත මෙම අවස්ථාව ලබාදීමට තීරණය කර ඇති බව වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090419</link>
    <topic>ශ්‍රීලනිප 62වැනි සංවත්සරයටලක්ෂ ගණනින් මාලිගාපිටියට</topic>
    <author/>
    <content>ශ්‍රී ලංකා නිදහස් පක්ෂයේ 62 වෙනි සංවත්සර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ පස්වරුවේ කුරුණෑගල මාලිගාපිටියේ දී පැවැත්විණි.පළාත්සභා මැතිවරණය වෙනුවෙන් ජනාධිපතිතුමාගේ ප්‍රධානත්වයෙන් එක්සත් ජනතා නිදහස් සන්ධානය පවත්වන ලද පළමු ජන රැලියද මෙය විය. එමෙන්ම එක් අපේක්ෂකයකු විසින් එක් රැලියකදී වැඩිම ජන සහභාගිත්වයක් සිදු කරන ලද රැලිය මෙය වූ අතර, ඒ අනුව ජොහාන් ප්‍රනාන්දු මහතා විසින් 25000ක ජනකායක් මෙම රැලිය සඳහා සහභාගී කර තිබුණි.ජනාධිපතිතුමා ඇතුළු එක්සත් ජනතා නිදහස් සන්ධානයට සහය පලකරමින් සමුපකාර හා අභ්‍යන්තර වෙළඳ කටයුතු අමාත්‍ය කුරුණෑගල දිස්ත්‍රික් පාර්ලිමේන්තු මන්ත්‍රී ජොන්ස්ටන් ප්‍රනාන්දු මහතා සහ වයඹ පළාත් සභා අපේක්ෂක ජොහාන් ප්‍රනාන්දු මහතාද එම අවස්ථාවට සහභාගී විය.කුරුණෑගල දිස්ත්‍රික්කයේ පවත්වන ලද මෙම ප්‍රථම මැතිවරණ රැලිය සඳහා වැඩිම ජනතාවක් පැමිණ සිටියේ හිරියාල, පඬුවස්නුවර, ගල්ගමුව, නිකවැරටිය සහ යාපහුව යන ප්‍රදේශ වලිනි. “සතුටයි නිදහසයි” යන මැතිවරණ තේමා පාඨය මුල්කරගනිමින් මෙවර වයඹ පළාත් සභා මැතිවරණයේ එක්සත් ජනතා නිදහස් සන්ධානයට සහය පලකරමින් මාලිගාපිටියට දහස් සංඛ්‍යාත ජනකායක් රැස්ව සිටියහ.එම අවස්ථාවට සහභාගී වී සිටි වයඹ පළාත් අපේක්ෂක ජොහාන් ප්‍රනාන්දු මහතා සඳහන් කළේ ඓතිහාසික වාර්තාවක් තබමින් එක් අපේක්ෂකයකු විසින් එක් රැලියකට වැඩිම ජන සහභාගිත්වයක් සිදු කිරීමට හැකිවීම මත අතිගරු ජනාධිපති මහින්ද රාජපක්ෂ මහතාට සහ එක්සත් ජනතා නිදහස් සන්ධානයට ජනතාව දක්වන ගෞරවය හා ලැදියාව මනාව පැහැදිලි වන බවයි.ශ්‍රී ලංකා නිදහස් පක්ෂයේ ආරම්භක රැලිය මෙන්ම 62 වෙනි සම්මේලනය කුරුණෑගලදී පැවැත්වීම අභිමානයට ලක්වන ඉතිහාසගත සිද්ධියක් වන බවද ඒ මහතා සඳහන් කළේය. එමෙන්ම මෙවර වයඹ පළාත් සභා මැතිවරණයෙන් සන්ධානයට ඉතිහාසයේ නොවූ විරූ ලෙස විශිෂ්ට ජයග්‍රහනයක් අත්පත් වන බවද ජොහාන් ප්‍රනාන්දු මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=n13090420</link>
    <topic>දැරියකගේ ශරීරය ස්පර්ශ කළාටවසර 7ක් සිපිරි ගෙට</topic>
    <author>කුමුදු හෙට්ටිආරච්චි</author>
    <content>ලිංගික තෘප්තියක් ලබාගැනීමට බාලවයස්කාර දැරියකගේ ශරීරය ස්පර්ශ කළ බවට වරද පිළිගත් විත්තිකරුවකුට කොළඹ මහාධිකරණ විනිසුරු ශිරාන් ගුණරත්න මහතා විසින් වසර හතක බරපතල වැඩ සහිත සිරදඬුවමක් ඊයේ (03) නියම කරන ලදී.වසරක කාලයක් පුරා විත්තිකරු විසින් මෙම දැරිය ලිංගික තෘප්තියක් ලබාගැනීම සඳහා යොදාගෙන ඇති බවට නීතිපතිවරයා විසින් විත්තිකරුට එරෙහිව චෝදනා නගා තිබුණි.විත්තිකරුට එරෙහිව නීතිපතිවරයා විසින් නඟා තිබූ අධි චෝදනා තුනටම වරද පිළිගැනීම මත එම එක් එක් චෝදනාවනට වසර හත බැගින් සිර දඬුවම් නියම කළ විනිසුරුවරයා එම දඬුවම් කාලය එකවර ගෙවීයෑමට සැලැස්විය.ඒ අනුව හත් වසරක සිරදඬුවමක් නියම වූ විත්තිකරුට දඬුවමට අමතරව රුපියල් හත්දහස් පන්සියයක දඩ මුදලක් ගෙවීමට ද නියම කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309041</link>
    <topic>පළමු ශ්‍රේණියට ඇතුළත් කර නොගෙනඉංගිරියේ දරුවන් 19ක් තාමත් ගෙදර</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉංගිරිය ශ්‍රී සුමනජෝති ප්‍රාථමික විදුහල් ප්‍රදේශයේ පදිංචි 2013 වසර සඳහා පළමු ශ්‍රේණියට ඇතුළත් කරගත යුතු දරුවන් 19ක් තවමත් පාසලට ඇතුළත් කරගෙන නොමැති බවත්, ඒසේම 2012 ශිෂ්‍යත්වය විභාගය සමත් දරුවන් 5 දෙනකුට තවමත් පාසල් නොලැබී ඇති බවත් පසුගිය දා පැවැති ඉංගිරිය ප්‍රාදේශීය සම්බන්ධීකරණ කමිටුවේ දී හෙළිවිය.මෙහිදී වැඩිදුරටත් කළ කරුණු දැක්වීමේ දී අනාවරණය වූයේ මේ කරුණ සම්බන්ධයෙන් හොරණ කලාප අධ්‍යාපන කාර්යාලය වෙත දැනුම් දී ඇත ද, මෙතෙක් ඊට පිළිතුරක් ලැබී නොමැති බවයි.‍ෙම් සම්බන්ධයෙන් අදහස් දැක් වූ හොරණ ප්‍රාදේශීය සභාවේ විපක්ෂ නායක රංජිත් දාබරේ මහතා පැවසුවේ “මෙය මේ දරුවන්ගේ අවාසනාවක් ද, නොඑසේ නම් දරුවන්ගෙන් කරන පළිගැනීමක් දැයි තමන් නොදන්නා බවත්, පාර්ලිමේන්තුවේ දී හඩක් නඟා හෝ මේ දරුවන්ගේ අනාගතය සම්බන්ධ මේ ගැටලුවට මැදිහත් වන ලෙස කළුතර දිස්ත්‍රික් පාර්ලිමේන්තු මන්ත්‍රී විදූර වික්‍රමනායක මහතාගෙන් තමා ඉල්ලා සිටින බවත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309042</link>
    <topic>චීවරධාරියාගේ උපන්දින සාදයට250කට ආරාධනා කරලා</topic>
    <author>කඩවත විශේෂ</author>
    <content>එක්තරා චීවරධාරියකුගේ උපන් දිනය සැමරීම සඳහා රාත්‍රී භෝජන සංග්‍රහයකට 250කට ආරාධනා කර මහ ඉහළින් උපන් දිනය පැවැත්වූ බවත් කඩවත මංගල මාවතෙන් වාර්තාවේ.සිද්ධිය මෙසේය. සිය අරාමයේ දී පැවැත්වූ මේ උපන් දිනය අවස්ථාවේ කේක් කපා සියලු කන බොන දෑ මඟින් පැමිණි පිිරිසට සංග්‍රහ කරන ලදී. මේ සඳහා බිත්තර 200ක් තමන්ම වෙළඳපළට පැමිණ ගෙන ගියේ බයිට් සඳහාය.බොහෝ වේලාවක් පළාත ගිගුම් දෙවමින් වෙඩි පත්තු කරමින් සාදය පැවත්විණි. අවට ජනතාව මෙය දැක කළකිරීමෙන් පසුවෙන අතර බුද්ධ ශාසනයට ගිය කලක් යැයි පවසති.පුද්ගලික ඉඩම් කැබල්ලක තරමක නිවෙසක් තනාගෙන පදිංචිව සිටින මේ චීවරධාරියා සමාජ විරෝධී වැඩවලට දක්ෂයෙක් බව පළාත්වාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309043</link>
    <topic>කුරුණෑගල පොතුහැර බස්වලගාස්තු හිතුමතේට</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර සිට කුරුණෑගලට නියමිත බස් ගාස්තුව රුපියල් 19කි.එහෙත් ලංගම හා පෞද්ගලික බස් කොන්දොස්තරවරුන් මගීන්්ගෙන් රුපියල් 20ක් වශයෙන් බස් ගාස්තුව අය කරන බව ඔවුහු පවසති.රුපියල් 20ක මුදල් නෝට්ටුව දුන්විට කොන්දොස්තරවරු ඉතිරි රුපියල මගීන්ට නොදී මාරු කාසි නොමැති බව ඇගවීම ඔවුන් පුරුද්දක් කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309044</link>
    <topic>මරදාන දුම්රිය නැවතුමේභෝජනාගාරය වහලා</topic>
    <author>එච්. එල්. සුනිල් ශාන්ත කළුතර මධ්‍යම විශේෂ</author>
    <content>කොළඹ මරදාන දුම්රිය නැවතුම් පොළෙහි මගී ජනතාවගේ ප්‍රයෝජනයට තිබූ භෝජනාගාරය වසා දැමීම නිසා මගී ජනතාව දැඩි අපහසුතාවට පත්ව සිටිති.දැනට මාස 4කට අධික කාලයක සිට එහි භෝජනාගාරය අක්‍රියව පවතින බවත් ටෙන්ඩර් භාර නොගැනීම වැනි කිසියම් ගැටලුවක් ඊට හේතුවන්නට ඇතැයි තමා සිතන බවත්, මගියෙක් පැවසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309045</link>
    <topic>දඩගමුව දඹුවවත්ත කසළ කන්දගම් 5කට හිරිහැරයක්</topic>
    <author>අත්තනගල්ල විශේෂ ජයවීර සුගතපාල</author>
    <content>ගම්මාන පහක ජනතාව සෞඛ්‍ය හා පරිසර ගැටලුවක් වී ඇති දඩගමුව දඹුවත්ත කුණු කන්ද පිළිබඳව පරිසර කමිටුවක් පත් කර වාර්තාවක් ලබාගෙන ඒ අනුව සුදුසු පියවර ගැනීමට අත්තනගල්ල ප්‍රාදේශීය සංවර්ධන කමිටු රැස්වීමේ දී තීරණය විය.ගම්පහ නගර සභාව, ගම්පහ ප්‍රාදේශීය සභාව සහ අත්තනගල්ල ප්‍රාදේශීය සභාව මේ දඩගමුව දඹුවවත්තට කසළ බැහැර කරන බවද, දඹගමුව දුන්විලාන තේක්කවත්ත, පත්තලගෙදර, මල්වත්ත, යන ගම්වල ජනතාවට මේ නිසා සෞඛ්‍යමය හා පරිසර ප්‍රශ්න වලට මුහුණදීමට සිදු වී තිබෙන බව ද මෙහිදී අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309046</link>
    <topic>ගම්පහ දුම්රියපොළ ඉදිරිපිට වාහනගාල්කිරීමෙන් ගැටලු රැසක්</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ දුම්රිය ස්ථානයට ඇතුළුවීමට ඇති ප්‍රධාන දොරටුව අවහිර වන ලෙස අපිළිවෙළට ගාල්කර ඇති පෞද්ගලික වාහන නිසා දුම්රියපළට පැමිණෙන මගීහු අසීරුවට පත් ව සිටිති.මේ නිසා මගීන්ට භාණ්ඩ දුම්රිය ස්ථානයට රැගෙන යෑමට මහත් පරිශ්‍රමයක් දැරීමට සිදුවන බව ඔව්හු පවසති. හදිසියේ දුම්රිය අනතුරකින් පුද්ගලයකු තුවාල ලැබුවහොත් රෝගියා රෝහලකට රැගෙන යෑම සඳහා වාහනයක් ගෙන ආ නොහැකි බව ද පවසති.දුම්රිය ස්ථානයේ ප්‍රධාන දොරටුව අවහිර නොවන ලෙස වාහන ගාල්කිරීමේ ක්‍රමයක් සකසන ලෙස ආදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309047</link>
    <topic>කටාන කොටරූපේ කතෝලිකදෙව්මැදුරට යන පාරට තාර</topic>
    <author>කටාන සමූහ - රන්ජිත් ලොකුපෝතාගම</author>
    <content>රද්දොළුව - මුතුවාඩිය ප්‍රධාන මාර්ගයේ සිට කොටරූපේ කතෝලික දෙව්මැදුරට ප්‍රවේශ වන මාර්ගය කටාන ප්‍රාදේශීය සභාව මගින් තාර යොදා සකස් කර ඇත.වසර ගණනාවකට පසු එම මාර්ගය සම්පූර්ණයෙන් සකස් කර දීම ගැන ප්‍රදේශවාසීහු කටාන ප්‍රාදේශීය සභාවට සිය ප්‍රසාදය පළ කරති.කටාන ප්‍රාදේශීය සභා මන්ත්‍රී හැරල්ඩ් ගුණවර්ධන මහතා ද (එජාප) මේ සඳහා සහයෝගය දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309048</link>
    <topic>ගෙවල් 10 ක් බින්ද“කුඩ්ඩා” දැලේ</topic>
    <author>අත්තනගල්ල විශේෂ – ජයවීර සුගතපාල</author>
    <content>වේයන්ගොඩ පොලිස් වසමේ ගෙවල් බිඳුම් 10 කට සම්බන්ධ සැකකරුවකු වේයන්ගොඩ පොලිසිය විසින් අත්තනගල්ල අධිකරණයට ඉදිරිපත් කරන ලදුව රිමාන්ඩ් භාරයට පත් කෙරිණි.නාරංවත්ත, කුරීකොටුව, වටද්දර ගම්වල ගෙවල් දහයක් බිඳ රන් භාණ්ඩ, මුදල් හා කැමරා සොරාගැනීම සම්බන්ධයෙන් පොලිසියට අවශ්‍යව සිටි මේ පුද්ගලයා මාලිගාතැන්න ප්‍රදේශයේ පදිංචි මත්කුඩුවලට තදින් ඇබ්බැහිවූවකු බව පොලිසිය අධිකරණයට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r1309049</link>
    <topic>එජාපය සහ ජවිපෙවයඹින් චුතවෙලා ඉවරයි</topic>
    <author> ඇමැති සාලින්ද දිසානායක</author>
    <content>අද යූ. ඇන්. පී., ජේ. වී. පී. ඇතුළු පක්‍ෂ ඔක්කොම හාන්සියි. ආය ගොඩගන්න පුළුවන් තත්ත්වයක ඔවුන් නැහැ. වයඹින් ඔවුන් චුතවෙලා ඉවරයි. මේ ඉන්නේ ඒ තනි අශ්වයා දයාසිරි ජයසේකර මන්ත්‍රීතුමා යැයි” දේශීය වෛද්‍ය ඇමැති සාලින්ද දිසානායක මහතා ජනහමුවක් අමතමින් පැවසීය.ඇමැතිවරයා මෙසේද කීය.දයාසිරි ජයසේකර මන්ත්‍රීතුමා ආවේ එක්සත් ජාතික පක්‍ෂයේ සියලුම ක්‍රියාකාරි අලි යි, රටට ආදරේ කරන අලි යි අරගෙනයි. අපි ඔවුන්ව ආදරයෙන් හිරියාලේදී බාර ගත්තා. දැන් ඔවුන් අපිත් එක්ක සහයෝගයෙන් වැඩ. ඒ වගේම දයාසිරි මන්ත්‍රීතුමා අපිට පිට කෙනෙක් නෙවෙයි.ඒ නිසා ශ්‍රී ලංකා කාරයට දයාසිරි අලුත් මූණක් නෙමෙයි. අපේම කෙනෙක්. සහෝදරයෙක්. ඒ නිසා තමයි අද පක්‍ෂ, ආගම්, ජාති වෙනස අමතක කරල මන්ත්‍රීතුමා වටේ ජනතාව එක් වෙන්නෙ.අපේ මැති අමතිවරු සංවිධායකවරු එකතු වෙන්නෙ ඒ නිසා. අපේ අනාගත පළාත් සභාවේ බලාපොරොත්තුව මෙතුමා.දුර්වල පළාත් සභාව ශක්තිමත් කර වයඹ ජනතාවට සේවයක් මෙතුමා කරන බව ස්ථිරයි. ඒ නිසා මෙතුමාට පළමු මනාපය ලබා දෙන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090410</link>
    <topic>මධ්‍යම පළාතේමැතිවරණ පැමිණිලි 129ක්</topic>
    <author>මහනුවර සංචාරක – ගාමිණී සමරනායක</author>
    <content>මධ්‍යම පළාත් සභාවට මැතිවරණය සඳහා වන අපේක්ෂකයන් නාමයෝජනා බාරදීමෙන් පසු මේ වනවිට නිදහස් හා සාධාරණ මැතිවරණයක් සඳහා වූ ජනතා ව්‍යාපාරය හෙවත් කැපේ සංවිධානය වෙත මැතිවරණ නීති උල්ලංඝනය කිරීමේ හා කඩ කිරීමේ පැමිණිලි 129ක් ලැබී ඇති බවත්, ඉන් වැඩිම පැමිණිලි සංඛ්‍යාවක් වාර්තා වී ඇත්තේ මහනුවර, සෙංකඩගල, පේරාදෙණිය, මැණික්හින්න, ගලගෙදර, අම්පිටිය හා හේවාහැට ආදී ප්‍රදේශවලින් බවත් කියති.ලැබී ඇති පැමිණිලි අතර වෙඩි තබා ගම්මුන් බියවැද්දීම, ප්‍රචාරක පෝස්ටර් ප්‍රදර්ශනය, තර්ජනය කිරීම්, පොදු ස්ථානවල හා බස්රථවල පෝස්ටර් ප්‍රදර්ශනය, තර්ජනය කිරීම්, කාර්යාල ගිනිතැබීම් ආදී ප්‍රචණ්ඩ ක්‍රියා පිළිබඳව පැමිණිලි ලැබී ඇතැයි කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090411</link>
    <topic>වෘත්තීය සමිති රැසක්එකමුතු වෙයි</topic>
    <author>මහනුවර සංචාරක – ගාමිණී සමරනායක</author>
    <content>මෙවර මධ්‍යම පළාත් සභා මැතිවරණයට උඩරට වතුකරයේ ඉන්දීය සම්භවයක් ඇති කම්කරු සේවක සංගමය, ජාතික ප්‍රජාතන්ත්‍රවාදී පක්ෂය හා කඳුරට ප්‍රජාතන්ත්‍රවාදී ජාතික එකමුතුව යන වෘත්තීය සමිති හා ඒකාබද්ධව සටන් වැදීමට තීරණය කර ඇත.ද්‍රවිඩ ජනතාවගේ අයිතීන් දිනාගැනීමට සටන් කිරීම බැව්, කම්කරු සේවක සංගමයේ මහලේකම් ජේ. පී. ජෙයරාම් මහතා පවසයි.මේ අතර ලංකා කම්කරු කොංග්‍රසය ද පන්විල ප්‍රදේශයේ සිය මැතිවරණ ප්‍රචාරක කටයුතු මෙහෙයවීමෙන් සිටී. පක්ෂයේ නායක ඇමැති තොණ්ඩමන් මහතාද සිය පාක්ෂිකයන් දැඬුවත් කරමින් පන්විල ප්‍රදේශයේ රැස්වීම් කිහිපයකටම සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090412</link>
    <topic>රිය අනතුරින්අයෙක් මරුට</topic>
    <author>ඌව - වෙල්ලස්ස විශේෂ</author>
    <content>බුත්තල-හොරබොක්ක මාර්ගයේ පෙරේදා (02) සිදුවූ රිය අනතුරකින් යතුරුපැදිකරුවකු මියගොස් ඇතැයි බුත්තල පොලිසිය පවසයි.මෙසේ මියගොස් ඇත්තේ හොරබොක්ක පදිංචි පෙදරේරුවකු වන නිශාන්ත පි‍්‍රයවංශ (42) නමැති දෙදරු පියෙකි.මොනරාගල සහකාර පොලිස් අධිකාරි යූ. ඇන්. ජී. ලියනගේ මහතාගේ උපදෙස් පිට බුත්තල පොලිස් ස්ථානාධිපති හසළ රාජපක්‍ෂ මහතා වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090413</link>
    <topic>හම්බන්තොටටකෞතුකාගාරයක්</topic>
    <author>ඇඹිලිපිටිය සංචාරක</author>
    <content>හම්බන්තොට නගරයේ නව කෞතුකාගාරයක් ඉදිකිරීමට කටයුතු සූදානම් කර තිබ්.ඉදිකරනු ලබන කෞතුකාගාරය හම්බන්තොට කච්චේරි භූ®මියේ පිහිටි ඉපැරණි වටිනාකමකින් සමන්විත භූමියේ ඉදිකිරීමට ජාතික කෞතුකාගාර දෙපාර්තමේන්තුව මේ වන විට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090414</link>
    <topic>අවියක් සමඟඑකෙක් දැලේ</topic>
    <author>මැදමුලන සමූහ</author>
    <content>අම්බලන්තොට විශේෂ කාර්ය බළකා කඳවුරේ ස්ථානාධිපතිවරයා හා නිලධාරීන් විසින් 03 දින උදෑසන අඟුණකොළපැලැස්ස උස්වැව ප්‍රදේශයේ ජීව අත්බෝම්බයක් සහ ටී – පනස් හය උණ්ඩ දහයක් සමඟ පුද්ගලයකු අත්අඩංගුවට ගෙන තිබේ.අත්අඩංගුවට ගත් පුද්ගලයාගේ නිවෙස ඉදිරිපිට කැලෑ ප්‍රදේශයක පොලිතින් උරයක දමා තිබී ඇති මේ උණ්ඩ සහ ජීව අත්බෝම්බය සොයාගෙන ඇත.සැකකරු වැඩිදුර පරීක්‍ෂණ සඳහා අඟුණකොළපැලැස්ස පොලිසිය වෙත බාර දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=r13090415</link>
    <topic>නිදන් හොරු9ක් කොටු</topic>
    <author>බෙලිඅත්ත සමූහ</author>
    <content>ලුණුගම්වෙහෙර - බෙරලිහෙල වන රක්ෂිතයේ කැලෑබද ප්‍රදේශයක නිදන් හාරමින් සිටි සැකකරුවන් 9 දෙනෙකු පුපුරණ ද්‍රව්‍ය සහ පූජා භාණ්ඩ රැසක් සමඟ ඉකුත් 01 දා අලුයම අත්අඩංගුවට ගත් බව හම්බන්තොට – මාතර දිස්ත්‍රික් පුරාවස්තු ආරක්‍ෂක ඒකකයේ විශේෂ පොලිස් ඒකකය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309041</link>
    <topic>ශ්‍රී ලංකා-ඇෆ්ගනිස්තාන තරගය අද</topic>
    <author>ප්‍රින්ස් ගුණසේකර නේපාලයේ කත්මන්ඩු සිට</author>
    <content>නේපාලයේ පැවැත්වෙන දකුණු ආසියානු පාපන්දු ශූරතාවලියේදී ශ්‍රී ලංකාව ගෝල් 10-0කින් ලද අන්ත පරාජයේ පූර්ණ වගකීම තමා භාර ගන්නා බව බ්‍රසීල ජාතික පුහුණුකරු ක්ලෝඩියෝ රොබර්ටෝ සිල්වේරා පවසයි.ශ්‍රී ලංකා පාපන්දු පිලේ ගෞරවය විනාශ වන අයුරින් මාලදිවයින් නායක අලි අෂ්ෆාක් ඇතුළු කණ්ඩායම ක්‍රීඩා කළද අද පැවැත්වෙන ඇෆ්ගනිස්තානය සමග තරගයේදී හා 6 වැනිදා පැවැත්වෙන භූතානය සමග තරගයේදී තම ක්‍රීඩකයින් දක්ෂතා දක්වනු ඇතැයි ශ්‍රී ලංකා පුහුණුකරු ප්‍රකාශ කළේය.“සෑම දෙයක්ම සිදුවුනේ වැරදි විදිහට. මුලින්ම ශ්‍රී ලංකාවට අවාසි වුණේ මාලදිවයින ඉක්මනින් ගෝලයක් ලබා ගැනීම. අපේ ගෝල් රකින්නාට රතු කාඩ්පතක් ලැබී පිටියෙන් ඉවතට යෑම අනෙක් ක්‍රීඩකයින්ගේ මානසිකත්වය බිඳ වැටීමට හේතුවක් වුණා. කොහොම වුනත් අපේ ප්‍රතික්‍රියාව ඊළඟ තරඟ දෙකේදී පෙන්වනවා” සිල්වේරා මහතා පැවැසීය.ඇෆ්ගනිස්තානය සමග තරගයේදී මාලදිවයින් පාපන්දු නායක අලි අෂ්ෆාක් ගෝල 6ක් වාර්තා කළ අතර මාලදිවයින පිල මෙතෙක් තරගාවලියේ තරගයකදී වැඩිම ගෝල් ලබා වාර්තාවක්ද පිහිටුවිය.ඇෆ්ගනිස්තානය සමග තරගය කත්මන්ඩු හැල්ක්හොවික් ක්‍රීඩාංගණයේදී ශ්‍රී ලංකා වේලාවෙන් අද පස්වරු 3.30ට ආරම්භ වේ. එම කණ්ඩායම් දෙක ඇතුළත් 'බී' කාණ්ඩයේම අනෙක් තරගය පස්වරු 6.30ට දසාරාත් ක්‍රීඩාංගණයේදී භූතානය හා මාලදිවයින අතර පැවැත්වේ.ලෝක පාපන්දු කණ්ඩායම් වර්ගීකරණය අනුව 139 වැනි ස්ථානයේ සිටින ඇෆ්ගනිස්තානය හා ‍ලෝක පාපන්දු කණ්ඩායම් වර්ගීකරණයේ 170 සිටින ශ්‍රී ලංකාව අතර අවසන් වරට පාපන්දු තරගයක් පැවැතියේ මේ වසරේ මාර්තු 2 වැනිදා ආසියානු පාපන්දු සම්මේලන අභියෝගතා කුසලාන සුදුසුකම් ලැබීමේ වටයේදීය. එහිදී ගෝල් 1-0කින් ඇෆ්ගනිස්තානය ජය වාර්තා කළ අතර වසර 2011දී ඉන්දියාවේ පැවැති දකුණු ආසියානු පාපන්දු ශූරතාවලියේදී ශ්‍රී ලංකාවට ගෝල් 3-1ක පරාජයක් හිමි විය.ශ්‍රී ලංකාව හා ඇෆ්ගනිස්තානය අතර පාපන්දු තරග 7ක් පවත්වා එයින් තරග 5ක ජය ඇෆ්ගනිස්තානය හිමිකරගෙන ඇත. තරගයක ජය ශ්‍රී ලංකාවට හිමිවු අතර තවත් තරගයක් ජය පරාජයෙන් තොරව නිමාවට පත්ව තිබේ.ශ්‍රී ලංකා පිල යොවුන් ක්‍රීඩකයන්ගෙන් සැදුම්ලත් කණ්ඩායමක් වන අතර ඇෆ්ගනිස්තාන පිල විදේශීය රටවල ක්‍රීඩාකරන ක්‍රීඩකයින් දහදෙනෙකු එක්ව සිටින කණ්ඩායමකි. ජර්මනිය, ඔස්ට්‍රේලියාව හා ඉන්දියාව වැනි රටවල් ක්‍රීඩා සමාජවලට ක්‍රීඩා කරන වෘත්තීය ක්‍රීඩකයන් දකුණු ආසියානු පාපන්දු තරගාවලිය වෙනුවෙන් ගෙන්වා ගැනීමට ඇෆ්ගන් පාපන්දු බලධාරීහු පියවර ගත්හ.ඇෆ්ගනිස්තානය 1984 සිට 2002 දක්වා ජාත්‍යන්තර පාපන්දු තරගවලට ක්‍රීඩා නොකළේය. තලේබාන් සටන්කාමීන්ගේ ක්‍රියා ‍හේතුවෙන් එරට තුළ ක්‍රීඩාව කඩාවැටීම හේතුවෙන් ඇෆ්ගන් පාපන්දු ක්‍රීඩකයන්ට ජාත්‍යන්තර පාපන්දු පිටියෙන් ඈත්ව සිටීමට සිදුවුහ. පසුව 2011දී ඉන්දියාවේ ‍සාෆ් පාපන්දු ශූරතාවලියට ක්‍රීඩ කළ ඇෆ්ගනිස්තානය අවසන් මහා තරගය දක්වා පැමිණ ඉන්දියාව වෙතින් ගෝල් 4-0ක පරාජයක් ලබා අනුශූරතාවලයට හිමිකම් කීය.තරග 2ක් ජය පරාජ නෑඉන්දියාව හා බංග්ලාදේශය අතර ඊයේ පැවැති තරගය ගෝල් 1-1ක් ලෙස ජය පරාජයෙන් තොරවිය. බංග්ලාදේශය 82වැනි මිනිත්තුවේදී ගෝලයක් ලබා ගෙන ඉදිරියෙන් සිටි අතර ඉන්දියාවේ සුනිල් සෙට්ටි තරගයේ අවසන් මිනිත්තුවේදී නිදහස් පහරකින් ලබාගත් අගනා ගෝලයෙන් තරගය සම විය.සත්කාරක නේපාලය හා පාකිස්තානය අතර තරගයද ගෝල් 1-1ක් ලෙස තියුණු අවසානයකට පත්විය. පාකිස්තානය පළමු භාගයේ ලබාගත් ගෝලයට එරෙහිව නේපාලයේ බිමල් නාගාර් තරගය නිමාවීමට මිනිත්තු 4ක් තිබියදී තරගය සම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309047</link>
    <topic>ශූරතාව බස්නාහිරට</topic>
    <author>අනුරාධ අබේසේකර හා නාවලපිටිය විශේෂ,ගඟ ඉහළ සමූහ නාවලපිටියේ සිට...</author>
    <content>නාවලපිටිය ජයතිලක ක්‍රීඩාංගණයේදී ඊයේ නිමාවු 39 වැනි ජාතික මහා ක්‍රීඩා උළෙලේ සමස්ත ශූරතාව දිනාගැනීමට බස්නාහිර පළාත් කණ්ඩායම සමත්විය. රන් පදක්කම් 76ක්, රිදී 60 හා ‍ලෝකඩ 55ක් බස්නාහිර කණ්ඩායම දිනාගත් අතර දෙවැනි ස්ථානය හිමිකරගත් මධ්‍යම පළාත රන් 41, රිදී 38 හා ලෝකඩ 35ක් හිමිකර ගත්තේය. තරගාවලියේ තෙවැනි ස්ථානය දකුණු පළාත හිමිකර ගත්තේ රන් 28ක්, රිදී 22 හා ලෝකඩ පදක්කම් 35ක් දිනාගනිමිනි.නව ශ්‍රී ලංකා වාර්තා 2ක් හා නව තරග වාර්තා තුනක් මෙවර ක්‍රීඩා උළෙලේදී බිහිවිය. බර ඉසිලීමේ ශූර ඩී.එම්.අයි.කේ.දිසානායක (වයඹ) හා කාන්තා රිටි පැනීමේ ඉසව්වෙන් අනෝමා කරුණාවංශ (නැ‍ඟෙනහිර) නව ශ්‍රී ලංකා වාර්තා පිහිටුවිය. තරගාවලියේ දක්ෂතම ක්‍රීඩකයා හෝ ක්‍රීඩිකාවට පිරිනැමෙන සුසිකි මරුටි මෝටර් රථය අනෝමා කරුණාවංශ හිමිකරගත් අතර මංජුල කුමාර (දකුණ) හා චන්ද්‍රිකා සුභාෂිනී (වයඹ) දක්ෂතම මලල ක්‍රීඩකයාට හා ක්‍රීඩිකාවට පිරිනැමෙන යතුරු පැදි හිමිකර ගත්තේය.කාන්තා හෙල්ල විසිකිරීමේ ශූරී නදීකා ලක්මාලි ඊයේ පැවැති තරගයේදී නව තරග වාර්තාවක් බිහිකළාය. ඇය විසින් මීටර් 57.89ක දුරක් සටහන් කළ අතර පැරණි වාර්තාව වුයේ මී.57.11කි.මධ්‍යම පළාතේ දුර දිවීමේ ශූර ඩී.ලයනල් සමරජීව 39 වැනි ජාතික ක්‍රීඩා උළෙලේ දෙවැනි රන් පදක්කම හිමිකර ගැනීමට සමත්විය.ක්‍රීඩා උළෙලේ අවසන් දිනය වු ඊයේ පිරිමි මීටර් 5000 ඉසව්ව විනාඩි 14.42.86කින් නිමකිරීමට සමරජීවට හැකිවිය. පළමු දින පැවැති මීටර් 10000 තරගයේ රන් පදක්කමද සමරජීව සතුවිය.ඌව පළාතේ කේ.ජී.ආර්.සමන් කුමාර (වි.15.09.06) හා ටී.එම්.එරන්ද තෙන්නකෝන් (වි.15.10.09) මී.5000 රිදී හා ලෝකඩ පදක්කම් හිමිකර ගත්හ.ඒ.එන්.එල්.ආරියදාස (සබරගමුව) මී‍.10000 කාන්තා තරගය විනාඩි 36.26.38කින් නිමරකමින් රන් පදක්කම දිනාගත්තාය.බස්නාහිර පළාත නියෝජනය කළ ඩී.කේ.රණසිංහ කාන්තා උස පැනීමේ (මී.1.73) රන් පදක්කම හිමිකරගත් අතර තරංගා විනෝදනී රිදී පදක්කමත් මධ්‍යම පළාතේ එස්.එම්.සූරියම්පොල ලෝකඩ පදක්කමත් දිනාගත්තාය.පිරිමි වොලිබෝල් අවසන් තරගයට බස්නාහිර පළාත් කණ්ඩායම හා සබරගමුව පිල සුදුසුකම් ලැබු අතර ඇතිවු අර්බුදයක් හේතුවෙන් අවසන් තරගය නොපැවැත්විණි. ඒ‍ හේතුවෙන් රන් පදක්කම බස්නාහිර පළාතට හිමිවු අතර ඉතිහාසයේ ප්‍රථම වතාවට රිදී පදක්කම පිරිනැමීමක් සිදුනොවුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309042</link>
    <topic>කොළඹ-බුල්ස් පරදවයි</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් ශූරතාවලියේ දෙවැනි කොටස යටතේ පැවැති තරගයෙන් කොළඹ බාස්කට්බෝල් පිල හමුවේ කොළඹ බුල්ස් පිල පරාජයට පත්විය.හෙන්රි පේද්‍රිස් පිටියේ පැවැති තරගයේ පළමු භාගය නිමාවනවිට ලකුණු 30-17ක් ලෙස කොළඹ පිල පෙරමුණේ පසුවිණි.අවසන් ප්‍රතිඵල ලෙසින් ලකුණු 62-36ක ජයක් කොළඹ බාස්කට්බෝල් පිලට හිමිවිය. හර්සදේව ද සිල්වා කොළඹ බාස්කට්බෝල් පිල වෙනුවෙන් ලකුණු 21ක් ලබාගත් අතර බුල්ස් පිලට රොෂාන් ගුණසේකර ලකුණු 10ක් එක් කළේය.දහවැනි දිනට පැවැති දෙවැනි කොටසේ තරගවලින් බෆලෝස් 'ඒ', ග්‍රීන්ස් 'බී', ඩී.එම්.පී.සී.ක්‍රීඩා සමාජය හා ඕල් කැම්බ්‍රියන්ස් ජයග්‍රහණ වාර්තා කළහ.අමාල් පිටියේ පැවැති තරගයෙන් ගුවන් හමුදාව ලකුණු 88-86ක තියුණු තරගයකින් පරාජය පත්කිරීමට ඩී.එම්.පී.සී.ක්‍රීඩා සමාජය සමත්විය. පළමු භාගය 30-39ක් ලෙසින් ඩී.එම්.පී.සී.ඉදිරියෙන් පසුවිණි.කේම්බ්‍රියන්ස් ලකුණු 58-49කින් ඕල්ඩ් සේනානායකන්ස් ද, ග්‍රීන්ස් 'බී' වෙතින් ලකුණු 52-46කින් බ්ලූස් බෝල් ඔෆ් ඩෙස්ට්නිද පරාජයට පත්විය‍.සාෆින් 11 (ග්‍රීන්ස් බී), චතුර 9 (බ්ලුස් බෝල්), ඇන්ජි 29 (ගුවන්), නාලක 32 (ඩී.එම්.පී.සී), රමේෂ් 21 (කැම්බ්‍රියන්ස්) හා බුද්ධික විජේසිංහ 24 (සේනානායකන්ස්) කණ්ඩායම් වෙනුවෙන් වැඩි ලකුණු රැස් ‍කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309043</link>
    <topic>රත්නපුරට පාපන්දු ජයක්</topic>
    <author>රත්නපුර විශේෂ</author>
    <content>රාජ්‍ය සේවා පාපන්දු තරගාවලියේ බන්ධනාගාර පිල සමග පැවැති තරගයෙන් ලකුණු 3-0ක ජයක් හිමිකර ගැනීමට රත්නපුර මහ නරග සභා පිල සමත්විය.තරගය පසුගියදා වැලිකඩ බන්ධනාගාර පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309044</link>
    <topic>මාස් සදර්න්-ස්ලිම් ලයින්සමස්ත ශූරතා දිනති</topic>
    <author>ෆවුස් මොහොමඩ්</author>
    <content>සුප්‍රකට ක්ලිෆර්ඩ් කුසලාන බොක්සිං තරගාවලියේ කාන්තා හා පිරිමි සමස්ත ශූරතා අත්කර ගැනීමට මාස් සදර්න් හා ස්ලිම් ලයින් ‘ඒ’ කණ්ඩායම් සමත්වූහ. 86 වැනි වරට පැවැති මේ තරගාවලියේ කාන්තා ශූරතාව දිනූ මාස් සදර්න් පිල ප්‍රසාද ලකුණු 31ක් රැස් කළ අතර බර පන්ති 9න් 4කදීම රන් පදක්කම් අත්කර ගත්තේය.ඊට අමතරව රිදී පදක්කම් 4කට හිමිකම් කීමට ද මාස් සදර්න් ‘ඒ’ පිල සමත්විය. පිරිමි ශූරතාව දිනූ ස්ලිම් ලයින් ‘ඒ’ කණ්ඩායම පිරිමි තරග අංශයේ බර පන්ති 10න් රන් පදක්කම් 3ක් හා රිදී පදක්කම් 3ක් අත්කර ගත්තේය.මෙවර තරගාවලියේ හොඳම ක්‍රීඩිකාව ලෙස සම්මාන දිනා ගනු ලැබුවේ කිලෝ ග්‍රෑම් 51 බර පන්තියෙන් තරග කළ මාස් සදර්න් ‘ඒ’ කණ්ඩායමේ අනූෂා කොඩිතුවක්කු විසිනි. හොඳම පරාජිත ක්‍රීඩිකාව ලෙස එම කණ්ඩායමේ ම කෝසලා නිල්මිණී සම්මාන දිනා ගත්තාය. කිලෝ ග්‍රෑම් 51 බර පන්තියෙන් තරග වැදුණු ස්ලිම් ලයින් ‘ඒ’ කණ්ඩායමේ පී.ඩී.සුරේෂ් හොඳම ක්‍රීඩකයා ලෙසත්, එම කණ්ඩායමේ ම ඩී.විජේරත්න හොඳම පරාජිත ක්‍රීඩකයා ලෙසත් සම්මාන දිනාගත්හ.ශ්‍රී ලංකා ආධුනික බොක්සිං සංගමයේ මෙහෙයවීමෙන් සුගතදාස ගෘහස්ත ක්‍රීඩාංගණයේ පසුගියදා පැවැති මේ තරගාවලියේ ප්‍රධාන ආරාධිතයා ලෙස 60 දශකයේ මෙරට පාසල් බොක්සිං පිටියේ විශිෂ්ටතම ක්‍රීඩකයකු වූ ඩොනල්ඩ් මුණසිංහ මහතා සහභාගි විය. ආධුනික බොක්සිං සංගමයේ වැඩිම කාලයක් විධායක කමිටු සාමාජිකයකු ලෙස කටයුතු කළ ඒ මහතා බොක්සිං තරග තීරකවරුන්ගේ සංගමයේ සභාපති ලෙසත්, පාසල් බොක්සිං සංගමයේ සභාපති ලෙසත් කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309045</link>
    <topic>ශ්‍රී ලංකා - එංගලන්ත ද්විත්ව ටෙස්ට් තරගමාලාවක්ලබන වසරේ ජූනි මාසයේදී</topic>
    <author/>
    <content>වසර 2000 සිට එංගලන්ත ග්‍රීෂ්ම සෟතුවේ කොටසක්ව තිබූ මැයි මස ටෙස්ට් තරග මෙවර වෙනස් කර ඇති එංගලන්ත ක්‍රිකට් මණ්ඩලය ශ්‍රී ලංකාවට එරෙහි ලබන වසරේ ටෙස්ට් තරග දෙක ජූනි මාසයට නියම කර තිබේ.ඊට පෙර දෙරට අතර ජාත්‍යන්තර විස්සයි20 තරගයක් හා එක්දින තරග පහක් පැවැත්වේ.එංගලන්තයේ පැවැත්වෙන මැයි මස ටෙස්ට් ක්‍රිකට් තරගවලට හුරුවීමට සංචාරක කණ්ඩායම්වලට අසීරු වී තිබේ. මැයි මාසයේ ටෙස්ට් තරගයක් ජය ගත් එකම කණ්ඩායම (එයද ආරම්භ වූයේ මැයි 31 වැනිදාය) පාකිස්තානයයි.ඒ, 2001 වසරේදීය. සිය ක්‍රිකට් වාරය මුලදී පැවැති ටෙස්ට් තරගමාලාවලදී එංගලන්තය පරාජය වූ අනෙක් එකම තරගය වනුයේ 2006 වසරේදී ශ්‍රී ලංකාව ට්‍රෙන්ට් බ්‍රිජ්හිදී තරගමාලාව සම කළ අවස්ථාව ය.තරගමාලාව අවසන් වීමෙන් පසුව ජූලි මස මුලදී එංගලන්ත කණ්ඩායම ඉන්දියාව සමග ටෙස්ට් තරග පහකට සහභාගි වනු ඇත.දෙපිල අතර එංගලන්තයේදී තරග පහකින් යුත් ටෙස්ට් තරගමාලාවක් පැවැත්වෙන්නේ 1959 වසරෙන් පසුව ප්‍රථම වතාවටය. එක්දින තරග පහක් හා විස්සයි20 තරගයක්ද මේ සංචාරයට ඇතුළත් වේ.2014 ශ්‍රී ලංකා – එංගලන්ත තරගමාලාව මෙසේයවිස්සයි20 තරගය – මැයි 20 ඕවල්හිදී පළමු එක්දින තරගය – මැයි 22 ඕවල්හිදී දෙවැනි එක්දින තරගය – මැයි 25 ඩර්හම්හිදී තෙවැනි එක්දින තරගය – මැයි 28 – ඕල්ඩ් ට්‍රැෆර්ඩ්හිදී සිවුවැනි එක්දින තරගය – මැයි 31 ලෝඩ්ස්හිදී පස්වැනි එක්දින තරගය – ජූනි 3 – එජ්බැස්ටන්හිදී පළමු ටෙස්ට් තරගය – ජූනි 12 සිට 16 දක්වා ලෝඩ්ස්හිදී දෙවැනි ටෙස්ට් තරගය – ජූනි 20 සිට 24 දක්වා හෙඩිංලිහිදී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=s1309046</link>
    <topic>ආසියාවේ අංක එක අපිට වැඩිය ඈත නෑ</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගමාලාවේ පළමුවැන්න වූ මැලේසියා සෙවන්ස් තරගාවලියේ දැක්වූ දස්කම් අනුව ඉදිරියේ දී ආසියාවේ අංක එකේ සත් සාමාජික රගර් කණ්ඩායම බවට පත්වීමට ශ්‍රී ලංකාවට හැකිවනු ඇතැයි ශ්‍රී ලංකා සත් සාමාජික රගර් නායක ෆසීල් මරිජා ප්‍රකාශ කළේය.‘තරගයක පළමු භාගයේ විතරක් නෙවෙයි මුලු තරගය පුරාම හැම ක්‍රීඩකයකුම තමන්ගේ දස්කම් එක ලෙස පවත්වා ගන්නවා නම් ආසියාවේ අංක එකේ සත් සාමාජික රගර් කණ්ඩායම බවට පත්වීම අපිට වැඩිය ඈත නෑ.’ “දිනමිණ” සමග සාකච්ඡාවකට එක්වෙමින් මරිජා කීවේය.‘අපේ ක්‍රීඩකයන්ගේ දුර්වල තැන් තව කිහිපයක්ම තියෙනවා හදාගන්න. ඊළඟ සංචාරය වනවිට ඒ සියලු දුර්වලකම් හා අඩුපාඩු හදාගන්න පුළුවන් නම් අපිට මීට වඩා දස්කම් දක්වන්නට හැකිවේවි’ ඔහු පැවැසීය.මැලේසියානු සෙවන්ස් තරගාවලියේ දී ශ්‍රී ලංකාවට පළමුවරට කුසලාන තරග වටයක අවසන් පූර්ව තරගයට පිවිසීමේ අවස්ථාව උදාවිය. ඒ කුසලාන අර්ධ අවසන් පූර්ව තරගයේ දී සත්කාරක මැලේසියාව පරාජයට පත්කරමිනි.‘අපි ගිය අවුරුද්දේ මැලේසියාව එක්ක තරග 3කට ක්‍රීඩා කරලා ඒ තරග 3ම ජය ගෙන තිබුණා. ඒ නිසා මේ තරගයේදිත් අපිට ජයගැනීමට හැකිවේවි කියලා විශ්වාසයක් තිබුණා. නමුත් එයාලගේ හොඳ කණ්ඩායමක් හිටියා. මැලේසියානු පිලට විදේශීය ක්‍රීඩකයන් 4ක්ම සෙල්ලම් කළා. ඒත් අපි වගේ වේගවත් බවක් ඔවුන්ට තිබුණේ නෑ’ මරිජා සඳහන් කළේය.‘අවසන් පූර්ව තරගයේ දී අපි හොංකොං කණ්ඩායම එක්ක පළමු භාගයේ දී හොඳට කළා. නමුත් තරගය අතරතුර නයිජල් රත්වත්ත, සුදර්ශන් මුතුතන්ත්‍රි ආබාධවලට ලක්වීම අපිට තදින් බලපෑවා. ආදේශ කිරීම්වලට අපිට හිටියේ ක්‍රීඩකයන් තුනක් විතරයි. මෙවැනි හේතු නිසා දෙවැනි භාගයේ දී අපිට හොංකොං පිලට සටනක් දෙන්න බැරිවුණා.’ මරිජා කියා සිටියේය.තරගාවලියේ තුන්වැනි ස්ථානය සඳහා කොරියාව සමග පැවැති තරගයේ නියමිත කාලය නිමාවන විට දෙපිලම සම ලකුණු ලබා සිටියේය. කොරියාව තරගය ජයග්‍රහණය කළේ අතිරේක කාල සීමාවේදීය. අධික වර්ෂාව හේතුවෙන් තරගය ආරම්භ වූයේ ද පැයක පමණ කාලයක ප්‍රමාදයකින් පසුවය.‘ඒක අපිට ජයගන්න තිබුණු තරගයක්. නමුත් වැස්ස නිසාත් ක්‍රීඩා පිටියේ තෙත ස්වභාවය නිසාත් අපිට හුඟක් අවාසි වුණා. පන්දුව තෙත නිසා එය හුවමාරු කිරීමේ දී මඟ හැරුණු අවස්ථා කීපයක්ම තිබුණා. මම හොඳ සැලසුමක් එක්කයි තරගයට ගියේ. ඒත් හිතපු විදිහට මගේ සැලැසුම සාර්ථක වුණේ නැහැ.’ මරිජා අවසන් වශයෙන් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=f1309041</link>
    <topic>කොටියාගේපුල්ලි පිල්ලෙට පේන්නෙ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන ආර්ථික දේශපාලන වාතාවරණය හා ජාතින් අතර සංහිඳියාව ඇතිකර ගත යුත්තේ ඇයි ද යන්න හා එළැඹෙන පළාත් සභා මැතිවරණය පිළිබඳ පාර්ලිමේන්තු මන්ත්‍රී ඒ. එච්. එම්. අස්වර් මහතා සමඟ සිදු කළ සාකච්ඡාවකි.* ජාතින් අතර සමගිය එකමුතු භාවය පිළිබඳ ව මේ දිනවල විශාල කතාබහක් ඇතිවෙලා තිබෙනවා. මේ තත්ත්වය ගැන ඔබේ අදහස පැහැදිලි කළ හැකිද?ඇත්තෙන්ම ජනතාව අතර සංහිඳීයාව කියන කාරණය රටක් ඉදිරියට යාමට අත්‍යවශ්‍ය කාරණයක්. අපිට පසු ගිය කාලය පුරාම රටක් විදියට දියුණුවීමට නොහැකි වුණේ ජාතීන් අතර ඇතිවූ අසමගිය හා අනවබෝධය නිසයි. මෙයට මූලික වුණේ ජාතින් අතර අසමගිය ඇතිවීමත් මූලික වුණේ සුළුතරයක් වූ පිරිසකගේ අවස්ථාවාදී ක්‍රියාකාරකම්.ජනාධිපතිතුමාගේ රජයෙත් රණවිරුවන්ගේත් අති විශාල කැප කිරීම් නිසා මෙරට තුළ යළිත් සමඟිය සහයෝගය හා බැදීම් ඇති කිරීමට පුළුවන් වෙලා තිබෙනවා.අපට අද රටක් විදියට ලැබී තිබෙන්නේ අතිශය ස්වර්ණමය අවස්ථාවක්. ඒ අවස්ථාවෙන් ප්‍රයෝජන ගත යුතුයි. අද රට විශාල සංවර්ධනයක් වෙත ගමන් කරමින් තිබෙනවා. ජාතින් අතර හොඳහිත අවබෝධය ඉහළ යමින් තිබෙනවා. ඒ නිසා මේ මොහොතේ අප කටයුතු කළ යුත්තේ අවබෝධය සහ අවධානය සහිතවයි. ජනාධිපතිතුමාට ජාතින් අතර ආගම් අතර සබැඳීයාවක් ඇති කිරීමට පුළුවන්කමක් තිබෙනවා. ඒ නිසා අප සියලු දෙනා ශ්‍රී ලාංකිකයන් ලෙස මේ අනගි අවස්ථාවෙන් ප්‍රයෝජන ගත යුතුයි.* මුස්ලිම්වරු හා සෙසු ලාංකිකයන් අතර ඇති මිත්‍රත්වය හා බැඳීම ගැන පැහැදිලි කිරීමක් කළ හැකිද?මුස්ලිම්වරු කියන්නේ සාමකාමී ජාතියක්. ඔවුන් නිතරම කටයුතු කරන්නේ අවබෝධයෙන් හා එකඟතාවයෙන් කටයුතු කිරීමට. අනෙක් පසින් මුස්ලිම්වරු තමන් කොහෙ සිටියත් උපන් රටට ආදරය කරනවා. අපේ රටේ මුස්ලිම්වරුන් උපන් බිමට ආදරය කරනවා. ඉස්ලාම් ආගමික ඉගැන්වීම තුළ සඳහන් කර තිබෙන්නේත් තමන් උපන් රටට ආදරය කරන්න කියලා. මුස්ලිම් නායකයෝ නිතරම රට ගැනා සිතා කටයුතු කළේ. එදා ඇතැම් දෙමළ නායකයන් පනහට පනහ ඉල්ලද්දි ටී. බී. ජයා වැනි නායකයන් පනහට පනහ ඉල්ලීම ප්‍රතික්ෂේප කරමින් රටේ පැත්ත ගෙන කටයුතු කළා.* සමහර පාර්ශව රට තුළ ගැටුම් ඇති කිරීමට උත්සාහ කරනවා. මේ ගැන ඔබේ අදහස පැහැදිලි කළ හැකිද?අප එක් එක් ආගම් ගරු කරන්න පුළුවන්. එවැනි තත්ත්වයකදී සමහරු අනවශ්‍ය ගැටුම් ඇති කිරීමේ කුමන්ත්‍රණයක් ඇති කිරීමේ ප්‍රයත්නයක් තිබෙනවා. මේ සියලු ප්‍රයත්නවල කුමන්ත්‍රණවල අරමුණ වෙලා තිබෙන්නේ ජනපති ආණ්ඩුව පහ කිරීමේ උත්සාහය ක්‍රියාත්මක කිරීමයි.රනිල් වික්‍රමසිංහ මහතාගේ උත්සාහය වෙලා තිබෙන්නේ ජනතා බලයක් නොමැතිව ජනවරමක් රහිතව කුමන්ත්‍රණකාරී ලෙස බලය අත්පත් කර ගැනීමයි. මේ විදිහේ කාර්යන්වලට එකතුවෙලා සිටින වික්‍රමබාහු කරුණාරත්න මහතා වැනි රටට ද්‍රෝහි වූ පුද්ගලයන් දැක්කාම අපට විශාල කනගාටුවක් හා දුකක් ඇති වෙනවා.මෙරටට යුද්ධයේදී මෙන්ම ආර්ථික කාර්යයන් වලදීත් මුස්ලිම් ලෝකයේ රටවල් විශාල ශක්තියක් ලබා දුන්නා. අද වුණත් රටට විශාල ශක්තියක් වෙලා තිබෙන්නේ මුස්ලිම් රටවල් කියන එක වැරැදි දෙයක් නොවෙයි. එවැනි තත්ත්වයක් තුළ කුමන්ත්‍රණකරුවන්ගේ අරමුණ වෙලා තිබෙන්නේ ශ්‍රී ලංකාව හා මුස්ලිම් ලෝකය අතර මතභේදයක් ඇතිවන විදිහට කටයුතු කිරීමයි.* නවනීදන් පිල්ලේ මහත්මියගේ මෙරට සංචාරය පිළිබඳව ඔබේ අදහස මොන වගේ ද?එතුමිය පැමිණීම වෙනයි ඒත් එතුමිය මෙරටදී කටයු කළ ආකාරය වගකීමක් දරන නිලධාරිනියකට උචිත දෙයක් නෙවෙයි. ඇයට ඕනෑ දෙයක් නිරීක්‍ෂණය කළ හැකියි. ඒත් ස්වාධීන රටක් විදිහට අපේ රටට බලපෑම් එල්ල කරන එක රටේ පාලන කටයුතුවලට ඇඟිලි ගසන ආකාරයේ ප්‍රකාශ නිකුත් කිරීම කිසිසේත්ම සුදුසු දෙයක් නොවෙයි. අන්තර් ජාතික ප්‍රජාවට හැම තිස්සේම පෙන්වන්නේ අප ගැන විතරයි. ඔවුන්ට එල්. ටී. ටී. ඊ. සංවිධානය සිදුකළ අමානුෂික, ම්ලේච්ඡ කටයුතු ගැන කිසිවකුට කිසිවක් නොපෙනීම පුදුම සහගතයි. එදා බෞද්ධ හිමිවරු සියගණනක් ඝාතනය වුණා. මුස්ලිම් මවුලවිතුමන්ලා, හින්දු පූජකතුමන්ලා, පමණක් නොවෙයි පියතුමන්ලා පවා කොටි සංවිධානය ඝාතනය කළා. විකල්ප අදහස් දැරූ එල්. ටී. ටී. ඊ.යේ මතය හිස් මුදුනින් පිළිනොගත් දෙමළ දේශපාලනඥයන් ඝාතනය කළා. එවැනි කෲර සංවිධානයක දේවල් ගැන අන්තර් ජාතික ප්‍රජාව කතා නොකිරීම කනගාටුවට කරුණක්.* අත්‍යවශ්‍ය භාණ්ඩ මිල ඉහළ යාම පිළිබඳව කතා කරන ඇතැමුන් කියන්නේ අත්‍යවශ්‍ය මිල ඉහළ යාම ආණ්ඩුවේ දේශපාලන පැවැත්මට බරපතළ ලෙස බලපාන බවයි. මේ ගැන ඔබේ මතය ඉදිරිපත් කළ හැකිද?මේ ආණ්ඩුව රට වෙනුවෙන් විශාල මෙහෙවරක් ඉටුකර තිබෙනවා. රට ත්‍රස්තවාදයෙන් ගලවාගෙන තිබෙනවා පමණක් නොවෙයි විශාල සංවර්ධන මාවතකට රට යොමුකර තිබෙනවා. එවැනි තත්ත්වයක් තුළ අත්‍යාවශ්‍ය භාණ්ඩ මිල ගැන අවධානය යොමු කිරීම දේශපාලන උපක්‍රමයක් පමණයි. අත්‍යවශ්‍ය භාණ්ඩ මිල ඉහළ යාම ඔරොත්තු දී නැතැයි කිසිවකුට කියන්න බැහැ. අද මහ බැංකු වාර්තාව ගෙන බලන්න උද්ධමනය තනි ඉලක්කකමක තිබෙන්නේ. භාණ්ඩ මිල ස්ථාවර මට්ටමක තිබෙන්නේ. ඒ නිසා අත්‍යවශ්‍ය භාණ්ඩ මිල ඉතා ඉහළ යැයි කිසිවකු කියනවා නම් ඒක වැරැදියි.ආණ්ඩුවට පුළුවන්කම ලැබී තිබෙනවා දේශීය නිෂ්පාදන ඉහළ දැමීමට. දේශීය කෘෂි ආර්ථිකය ඉහළ නැංවීමට කටයුතු කර තිබෙනවා. දිවි නැඟුම වැනි ව්‍යාපෘති මඟින් ජනතාව තුළ ගෙවතු කෘෂිකර්මය ගැන අවධානයක් වගේම අවබෝධයක්ද ඇතිවෙලා තිබෙනවා. ඒ නිසා මේ මොහොතේදී අප කළ යුත්තේ තව තවත් මේ වගා වෙත යොමුවීමයි.* ඉදිරි පළාත් සභා මැතිවරණයට මුහුණ දීමට එක්සත් ජනතා නිදහස් සන්ධානයේ සැලැසුම් හා ක්‍රියාමාර්ග පිළිබඳ පැහැදිලි කළ හැකිද?අපට ඉතාමත් පහසුවෙන් මේ මැතිවරණ තුළ විශාල ජයග්‍රහණයක් ලබා ගැනීමට පුළුවන්. මම ඒ දේ කියන්නේ නිකම් නොවෙයි, හේතු සාධක හා පිළිගත් කරුණු අනුවයි.වයඹ පළාතේදි මධ්‍යමදි විපක්ෂයේ කිසිදු ක්‍රියාකාරිත්වයක් දක්නට නැහැ. එක්සත් ජාතික පක්ෂය මේ විදිහට බිඳ වැටීමට වගකිව යුත්තේ එහි නායකත්වය හා ඔහුගේ ප්‍රතිපත්ති වැරැදි නිසයි. අද බලන්න එක්සත් ජාතික පක්ෂය කටයුතු කරන්නේ බලය ලබා ගැනීමට ඕනෑම දෙයක් සිදු කරන ප්‍රතිපත්තියක සිටයි.කිසිදු විටෙක රට ගැන සිතමින් මේ අය කටයුතු කරන්නේ නැහැ. බලය ලබා ගැනීමට ඕනෑම දෙයක් සිදුකරන ප්‍රතිපත්තියක් අනුගමනය කරමින් සිටින්නේ. මේක අතිශය වැරැදි දෙයක් විදිහටයි හඳුන්වා දීමට පුළුවන්කම තිබෙන්නේ.අද එජාපය මෙහෙම වුණත් අතීතයේදී එක්සත් ජාතික පක්ෂය කටයුතු කළේ අතිශය වගකිව යුතු විදිහටයි. ඩී.එස්., ඩඩ්ලි වැනි නායකයන් දේශපාලනයට වඩා රට ඉදිරියට තබා කටයුතු කළේ. අද එක්සත් ජාතික පක්ෂයේ නායකයන් මුලින්ම එදා සිටි නායකයන් ආදර්ශයට ගැනීමට කටයුතු කළ යුතුයි.* ඔබ ඔවැනි මතයක් පළකළත් එක්සත් ජාතික පක්ෂ නායකත්වය කියන්නේ ඉදිරි පළාත් සභා ජය ගන්නවා මෙන්ම 2014 දි එක්සත් ජාතික පක්ෂ ආණ්ඩුවක්ද පිහිටුවන බවයි. මේ ප්‍රකාශ කෙතෙක් දුරට යථාර්ථවාදිද?ඕනෑම කෙනෙකුට කියන්න පුළුවන් මීළඟ මැතිවරණයෙන් ජයගන්නා බව. ඒ විදිහේ සිහින දැකීමට ඕනෑම කෙනෙකුට වගේම ඕනෑම දේශපාලන පක්ෂයකටත් ඒ ගැන අයිතියක් තිබෙනවා.එක්සත් ජාතික පක්ෂයට කිසිම විදිහකට ඉදිරි පළාත් සභා මැතිවරණය ජයගැනීමට බැහැ. ඒක දේශපාලනය ගැන අවදියෙන් සිටින ඕනෑම කෙනෙකුට තේරුම් ගැනීමට පුළුවන් දෙයක්.ඉතින් මේ පළාත් සභා මැතිවරණයක් ජයග්‍රහණය කිරීමට බැරි දේශපාලන පක්ෂයක් කොහොමද 2014දි ආණ්ඩු බලය ලබා ගන්නේ. එක්සත් ජාතික පක්ෂයට 2014 දි ආණ්ඩු බලය ලබා ගන්නවා තබා ඒ ගැන සිතීමටවත් අවස්ථාවක් නැහැ.සංවිධානාත්මක ඒකමතියක් නැති දේශපාලන පක්ෂයකට මැතිවරණයක් ජයග්‍රහණය කිරීම තබා ඒ ගැන සිතීමටවත් බැහැ. මැතිවරණයක් ජයග්‍රහණය කරනවා තබා තම පාක්ෂිකයන්ව ඒකරාශි කර ගැනීමට හෝ මේ අයට බැරිවෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=f1309042</link>
    <topic>සිත සනහන ‘සිත් පහන’ ට පෙර වදනක්</topic>
    <author>දිල්ශාන් කීර්තිසර උපදේශක චීන ජාත්‍යන්තර ගුවන් විදුලිය</author>
    <content>චීනයේ නිල සංචාරයක නිරත වූ යෞවන කටයුතු හා නිපුණතා සංවර්ධන අමාත්‍ය ඩලස් ‍අලහප්පෙරුම මහතා සිය නියෝජිත පිරිස සමග පසුගිය මාර්තු මාසයේදී චීන ජාත්‍යන්තර ගුවන් විදුලිය (සී.ආර්.අයි.) නිරීක්ෂණයටද සහභාගී විය. එහිදී සී ආර් අයි නියෝජ්‍ය අධ්‍යක්ෂ ජෙනරාල්වරයා සමග පැවැත්වූ සාකච්ඡාව චීන භාෂාවෙන් සිංහලයට පරිවර්තනය කරනු ලැබුවේ ෂෙං ලී නම් චීන ජාතික තරුණියකි. ඇය වරක් චීන ජාත්‍යන්තර ගුවන් විදුලිය වෙනුවෙන් ශ්‍රී ලංකා ජනාධිපති මහින්ද රාජපක්ෂ මහතා සමග පවා සිංහල භාෂාවෙන් සම්මුඛ සාකච්ඡාවක් පවත්වා ඇති බවත්, මේ වන විට සිංහල භාෂාවෙන් කෘතියක් රචනා කරමින් සිටින බවත් ඩලස් අලහප්පෙරුම මහතාට එහිදී දැනගැනීමට හැකි විය.චතුර ලෙස සිංහල භාෂාව මෙහෙයවන මේ චීන ජාතික තරුණියගේ හැකියාව පිළිබඳ සතුට පළ කළ අලහප්පෙරුම මහතා අමාත්‍යවරයකු වුවද ලේඛන කලාවට තමා තවමත් ඇලුම් කරන බව පසක් කරමින් ෂෙං ලී ගේ 'සිත් පහන' නැමති කෘතිය ශ්‍රී ලංකාවේ දොරට වැඩුම සංවිධාන කිරීමේ වගකීම භාරගත්තේ කිසිදු ලාභාපේක්ෂාවකින් තොරවය. ඒ අනුව එම කෘතිය දොරට වැඩීමේ උත්සවයට ෂෙං ලී මෙන්ම ජාතික තරුණ සේවා සභාවද දැන් ලහි ලහියේ සූදානම් වෙමින් සිටී.'පොතක් වනාහී අතේ ගෙන යා හැකි උද්‍යානයකි' යනුවෙන් ප්‍රකට අරාබි කියමනක් ඇත. විචිත්‍රවත් උද්‍යානයක් නැරඹීමෙන් ලැබිය හැකි සුන්දර අත්දැකීම පොතක් කියවීමෙන් පාඨකයාට හිමිවන බව මේ කියමන තුළින් අපට හඟවයි. අපට හුරු පුරුදු අපේම භාෂාව තුළ ඇති විචිත්‍රත්වය සැබෑ ලෙසම අවබෝධ කර ගැනීමට නම් පොත් පත් කියැවීම අපගේ පුරුද්දක් විය යුතුමය. අපේම භාෂාවේ වුවත් අපේ මතකය තුළ හෝ භාවිතය තුළ හීන වෙමින් පවතින මොන තරම් දේ තිබෙනවාද යන්න විවිධ පොත පත කියවන විට අපට ‍අවබෝධ වේ.ලිවීමට වඩා කියවීම පහසුය. කිසිවක් ලිවීමට තරම් අවබෝධයක් නැති ඕනෑම කෙනෙකුට ප්‍රමාණවත් භාෂා ඥාණයක් තිබේ නම් කියවිය හැකිය. අවම වශයෙන් ලේඛකයා විවේචනය කිරීමට යමක් සොයා ගැනීමට හෝ කියැවීම සත් ක්‍රියාවක් බව ඇතැම් ලේඛකයන් පවසන්නේ සමහරු පොත් නොකියවාම විවේචනය බැවිනි. පොත පත ලේඛනය කියවීම ආදී මේ හැම දෙයක් පිළිබඳ අවධානය යොමු කරන ශ්‍රී ලංකාවේ පාඨක සමාජය සැප්තැම්බර් සාහිත්‍ය වසන්තයේදී සුපිපෙන සාහිත්‍ය කුසුම් පිළිබඳ දැල්වුනු දෑසින් බලා සිටින බව නොරහසකි. විවිධ තේමා විවිධ ක්ෂේත්‍ර අලළා ලියැවුණු බොහෝ කෘති මේ වකවානුව තුළ අපේ පාඨක සමාජය වෙත පිදෙනු ඇත.ඒ අතරට එක්වන ෂෙං ලී ගේ 'සිත් පහන' නැමති කෘතිය මෙවර සාහිත්‍ය මාසයේදී ශ්‍රී ලාංකේය පාඨක සහෘදයාගේ වැඩි අවධානයක් දිනා ගනු ඇත. මන්ද මේ කෘතියේ ලේඛිකාව අපේ පාඨක සමාජය හමුවට පැමිණෙන සුවිශේෂ සාමාජිකාවක් වන බැවිනි. චීන ජාතික ලේඛක ලේඛිකාවන්ගේ පොත පත සිංහල භාෂාවට පරිවර්තනය කරන ලද අවස්ථා අපට දැක ගත හැකිය. එහෙත් චීන ජාතික ලේඛකයෙක් හෝ ලේඛිකාවක් සිංහල භාෂාවෙන් කෘතියක් රචනා කිරීම අපට නුහුරු අත්දැකීමකි. එය කලාතුරකින් සිදුවන විරල සිදුවීමකි. ඒ විරල සිදුවීම මේ සාහිත්‍ය මාසයේදී යථාර්ථයක් වෙයි. යම් කෘතියක් පිළිබඳ පාඨකයාගේ වැඩි අවධානය දිනා ගැනීමට හේතු සාධක විවිධ ලෙස බලපානු ලැබේ. එහිදී කතුවරයා හෝ කතුවරිය යන සාධකය අති සුවිශේෂී වන්නේය.ඇතැම් කතුවරුන්ගේ ‍නම ඇසූ පමණින් ඔවුන්ගේ කෘති කියැවීමට අපේ පාඨකයන් පෙළඹෙන්නේ සාහිත්‍ය නිර්මාණ පරාසය තුළ එම කතුවරුන් වඩාත් හෘදයාංගම ලෙස පාඨකයා ආමන්ත්‍රණය කිරීම හේතුවෙනි. එලෙස පාඨක සිත් ඇදබැඳ ගන්නා කතුවරයකු වීමත් ලෙහෙසි පහසු නොවේ. භාෂාව පිළිබඳ අවබෝධය හා එය හසුරුවන ආකාරය දැලි පිහියෙන් කිරි කන්නාක් මෙන් සීරුවෙන් කළ යුතුය. උපන්දා සිට තමන් ඉගෙනගත් හා පරිහරණය කරන භාෂාවෙන් කෘතියක් නිර්මාණය කිරීම ඕනෑම කතුවරයකුට පහසු කටයුත්තකි. ඒ තම භාෂාවේ දිග පළල, අහු මුළු ඔවුන් හොඳින් දන්නා හෙයිනි. එහෙත් විදේශීයකුට එය කිසිසේත් සරල හෝ පහසු කටයුත්තක් නොවේ.එසේ නම් ෂෙං ලී මුහුණ දී ඇත්තේ එසේ මෙසේ අභියෝගයකට නොවේ යන්න අප කාටත් පැහැදිලිය. ඒ අභියෝගය ඇය ජයගෙන ඇත්තේ කෙසේද යන්න ඉදිරියේදී ඇයගේ 'සිත් පහන' කියවන ඔබට මනාව පසක් වනු ඇත. කෙසේ වෙතත් මේ අභියෝගාත්මක කටයුත්තට අතගැසීමට තරම් ෂෙං ලී තුළ ඇති සුදුසුකම් මොනවාද? ෂෙං ලී ශ්‍රී ලංකාවේ කැලණිය විශ්වවිද්‍යාලයේ සිංහල අංශයේ ඉගෙනුම ලැබූ සිසුවියකි. එසේම චීනය තුළ පමණක් නොව මුළු මහත් ලෝකයේම ප්‍රකට බේජිං විදේශ භාෂා විශ්වවිද්‍යයේ සිංහල අධ්‍යයන අංශයේ කථිකාචාර්යවරියකි. වර්තමානයේ ඇය භාෂා 60කටත් වැඩි ගණනකින් ලොව පුරා වැඩසටහන් විසුරුවා හරින චීන ජාත්‍යන්තර ගුවන්විදුලියේ සිංහල අංශයේ අධ්‍යක්ෂවරියයි. මේ සියල්ල සේම දීර්ඝ කාලයක් චීන ජාත්‍යන්තර ගුවන් විදුලියේ සිංහල සේවා අධ්‍යක්ෂව සිටි සිංහල භාෂාවේ නිපුන වත්මන් විද්වත් පර්ෂද ප්‍රධානි වං සියාඕතුං මහතා ෂෙං ලී ගේ ආදරණීය ස්වාමිපුරුෂයා වීමද ඇයගේ සිංහල භාෂා දැනුම පුළුල් වීමට වැදගත් සාධකයකි.මේ ආකාරයෙන් වසර ගණනාවක් තිස්සේ වෘත්තීයමය වශයෙන් හා ප්‍රායෝගික භාවිතය තුළ ෂෙං ලී ගේ සිංහල භාෂා දැනුම මනා ලෙස වැඩි වර්ධනය වී තිබේ. ඒ අනුව සිංහල භාෂාවෙන් නිවේදන කටයුතු වල නිරතවීම මෙන්ම ලේඛන කලාවේ නිරතවීමත් ඇයට අභියෝගයක් නොවන බව ඈ පිළිබඳ දන්නා කාටත් පැහැදිලිය. එසේ වුවද කෘතියක් එළිදැක්වීම යන අභියෝගය භාර ගැනීම ෂෙං ලී තරමක් ප්‍රමාද කළ බවද කිව යුතුය. චීන ජාතික කාන්තාවන් බහුතරයක් සතු එඩිතර බව ඇයටද ආවේණික වුවත් තම සිංහල භාෂා දැනුම පිළිබඳ මිනුමේදී සෑම විටම ප්‍රායෝගිකව සිටිය යුතු සීමාවට වඩා පියවර කිහිපයක් පසුපසින් සිටින බවට සිතීමට ඇය පුරුදු වී සිටී. සිය ජන්ම උරුමය නොවූ වෙනත් භාෂාවක් පිළිබඳ හැදෑරීමේදී එහි නිමක් නොවන බව ෂෙං ලී පවසයි.එබැවින් තම සිංහල දැනුම පිළිබඳ ස්වයං තක්සේරුවක් ඇයට පවතී. අන්‍යයන් එම දැනුම පිළිබඳ ඇගයීම් සිදු කරන සෑමවිටකම තමන් සතු සිංහල භාෂා දැනුම අල්පයක් යැයි ඇය පවසන්නේ නිහතමානීවමය.කෙසේ හෝ සිංහල භාෂාවෙන් කෘතියක් එළිදැක්වීම නම් වූ භාරධූර කාර්යයට අතගැසීමට හිත මිතුරු බලපෑම් හමුවේ ෂෙං ලී ට සිදු විය. එහි ඵලය බවට පත් වූයේ 'සිත් පහන' සිත පුබුදන සුන්දරාන්දර කෘතියයි. සිත් පහන් යනු කිනම් ආකාරයක පොතක් දැයි ඕනෑම කෙනෙක් තුළ කුකුසක් ඇතිවීම ස්වභාවිකය. අපේ භාෂාවෙන් පොත්පත් රචනා කරන විදේශීය ලේඛක ලේඛිකාවන් අල්ප වූ පසුබිම නිසා මේ කුකුස මා තුලද පැවතියා කිවහොත් වඩා නිවැරදිය. මේ කෘතියට පාදක වී ඇත්තේ ඇතැම් විට ඔබ දැනටමත් අසා ඇති යම් යම් සරල සිදුවීම් විය හැකිය. එසේ නම් එවැනි සරල සිදුවීම් වැනි දෙයකින් කෘතියක් නිර්මාණය කිරීම කොතෙක් ප්‍රායෝගික දැයි ඔබ විමසනු ඇත.ඊට පිළිතුරු ෂෙංලී සතුව ඇත. සිත් පහන තුළින්ම ඇය අප වෙත ඊට පිළිතුරු සපයන්නීය.'සිත් පහන' කෘතියේ අන්තර්ගතය පිළිබඳ වැඩිමනක් පැහැදිලි කිරීමට මම කිසිසේත් බලා‍පොරොත්තු නොවෙමි. එය ඔබටම කියවා පොත පිළිබඳ තක්සේරුවකට එළැඹීම ඔබ සතු අයිතියකි. එහෙත් සිත් පහනේ හමුවන එක් පරිච්ඡේදයකින් කියැවෙන අදහසක් පමණක් උපුටා දැක්වීමට මට සි‍තේ. ලෝකයේ සුප්‍රසිද්ධ ආහාර අලෙවි සමාගමක් අයිස්ලන්තයේදී අසාර්ථකත්වයට පත්වීම පිළිබඳ පසුබිම් කථාවක් තුළින් ෂෙං ලී ‍පාඨකයාට අපූරු පණිවුඩයක් ගෙන එයි. මේ සමාගමේ ආහාර නිෂ්පාදන වලට ලෝකයේ බොහෝ රටවල සේම අයිස්ලන්තයේදීත් ඉල්ලුමෙහි කිසිදු අඩුවක් සිදුව නැත. සුපුරුදු පරිදි පාරිභෝගිකයන්ගෙන් දෛනිකව ඔවුන්ගේ ආහාර අලෙවි සැල් පිරී යද්දීත් තම ව්‍යාපාර අයිස්ලන්තයෙන් ඉවත්කර ගැනීමට අදාල ජාත්‍යන්තර සමාගම පියවර ගෙන තිබේ.ඊට හේතුව වශයෙන් පසුව හෙළිව ඇත්තේ තම ආහාර නිෂ්පාදනය සඳහා යොදාගන්නා සුදු ළූනු අයිස්ලන්තයේදී සපයාගැනීම මේ ආයතනයට බරපතළ අභියෝගයක් වී ඇති බවයි. මේ හේතුවෙන් වසර ගණනාවක් ඔවුන් සිය ව්‍යාපාරය පවත්වාගෙන ගොස් ඇත්තේ පාඩු පිට බවද පසුව තහවුරු වී තිබේ.මේ කතාව ඉතා රසවත් හා අර්ථවත් ලෙස ආරුළු බූරුළු සහිතව පෙළ ගස්වන කතුවරිය අවසානයේ ඉතා වැදගත් කරුණක් අපට සිහි ගන්වයි. එනම් සාර්ථකත්වය හා අසාර්ථකත්වය සඳහා බලපෑමට ඉඩ ඇත්තේ ඉතා සුළු සාධකයක් විය හැකිය යන්නයි. මේ එක් කුඩා උදාහරණයක් පමණි. චීනය, ලෝකය ඔබට මට හුරුපුරුදු පොදු අත්දැකීම් මෙන්ම පෞද්ගලික අත්දැකීම්ද පාදක කර ගනිමින් ෂෙං ලී 'සිත් පහන' තුළින් සමාජය විනිවිද දකී.එහි ආරම්භයේ සිට අවසානය දක්වා ගලා යන එකිනෙකට වෙනස් කතා පෙළ අතිතය හා වර්තමානය අතර දෝලනය වෙමින් විවිධ සමාජ පැතිකඩ පිළිබඳ පාඨක මනස අවදි කරයි. ඉතා සරල වූ වියරණ රටාව සමග එකින් එක එක හුස්මට කියවාගෙන යා හැකි 'සිත් පහන' ඒ සරල බව හා මුසු කොට ජීවිතයට ගැඹුරු පණිවුඩයක් ‍රැගෙන එන්නේ හෘදයාංගමවයි. එහෙයින් ඒ පණිවුඩය ග්‍රහණය කර ගැනීම කිසිවකුට හෝ අසීරු කාර්යයක් නොවේ. මේ සටහන ආරම්භයේදී 'පොතක් වනාහි අතේ ගෙන යා හැකි උද්‍යානයකි' යන ප්‍රකට අරාබි කියමන මවිසින් භාවිත කරනු ලැබුවේ 'සිත් පහන' ඊට කදිම නිදසුනකැයි මට හැඟුණු බැවිනි. හෙට දවසේදී මේ කෘතිය කියවන ඔබට ඔබේ හෘද සාක්ෂිය විසින් ඒ බැව් තහවුරු කරනු ඇත.නිරවුල් මනසකින් 'සිත් පහන' කියැවීම අරඹන ඔබ ඒ නිරවුල් මනසින්ම එහි අවසන් පරිච්ඡේදයද කියවා අවසන් කරනවා නොඅනුමානය. එහෙත් අවසානයේ ඔබ හමුවේ යම් අභියෝගයක් ඉතිරි විය යුතුය. එනම් මේ කතා පෙළ අතර වරින් වර මතුවෙමින් ආරම්භයේ සිට අවසානය දක්වා ඔබේ සිත තරණය කළ චරිත අතර ඔබේ චරිතය හඳුනාගැනීම එම අභියෝගයයි. එය හඳුනාගෙන කිලිටි තැන් පිරිසුදු කිරීමටත් දුර්වර්ණ තැන් වර්ණ ගැන්වීමටත් පළුදු තැන් පිරියම් කිරීමටත් ඔබේ සිතට දිරියක් දැනේ නම් සිත් පහන තුළින් ෂෙං ලී ඔබට විහිදුවාලීමට අපේක්ෂා කරන ආලෝකය එය වනු ඇත. ඒ ආලෝකය රැගෙන 'සිත් පහන' ශ්‍රී ලංකා සාහිත අඹරේ දැල්වෙන දිනය සැප්තැම්බර් මස හත් (7) වනදායි. එදින පස්වරුවේ මහරගම යොවුන් රඟහලට සපැමිණ චීන ශ්‍රී ලංකා මිතුදමේ ලේඛනගත නව පරිච්ඡේදයේ ඇසින් දුටු සාක්ෂිකරුවන් වීමට ඔබටද ආරාධනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=f1309043</link>
    <topic/>
    <author>සාකච්ඡා කළේ තිලානි ශානිකා විතානාච්චි ඡායාරූප චමින්ද නිරෝෂන්</author>
    <content>කලාසූරී සතිස්චන්ද්‍ර එදිරිසිංහ විසින් රචිත කෘති අටක් දොරට වැඩුම සහ සුවඳ පද්ම උපහාර සම්මාන උළෙල මේ මස 07 වැනිදා පස්වරු 3.00 ට කොළඹ ආනන්ද විද්‍යාලයීය කුලරත්න ශාලාවේදී පැවැත්වේ. රංගන ශිල්පියකු ලෙස ජනතාවගේ් ආදර, ගෞරවයට පාත්‍ර වූ සතිස්චන්ද්‍ර එදිරිසිංහ ලියූ ළමා කෘති පහක් හා උපදේශනාත්මක කෘති තුනක් එහිදී දොරට වැඩීමට නියමිත ය. ඔහු රචනා කරන ලද කෘති පිළිබඳ හා ළමා නිර්මාණකරණය පිළිඛඳ සතිස්චන්ද්‍ර එදිරිසිංහයන් සමඟ කළ සංවාදයකි මේ.* සුවඳ පද්ම උපහාර සම්මාන උළෙල පිළිබඳ කතා කළොත් ?මේ සම්මාන උළෙල කොටස් දෙකකින් සමන්විතයි. පළමු කොටසට අයත් වන්නේ මා විසින් රචනා කළ ළමා පොත් පහ ඇතුළු උපදේශාත්මක පොත් කිහිපයක් එළිදැක්වීමයි. ‘හොඳ පුතා’, ‘එළුවාගෙන් පාඩමක්’, ‘වඳුරු නුවණ’, ‘රත්තරං දරුවෙක්’, ‘නරක මිතුරන් පිළිගන්න එපා’ කියන ළමා පොත් පහ විශේෂ වන්නේ මේවා ඉංග්‍රීසි බසට ද නැඟීම නිසයි. එකම පොත භාෂා ද්විත්වයෙන්ම පළවීම නිසා ළමයින්ට මේ පොත් පෙළ ඉතා වැදගත් වේවි.මේ පොත් පෙළ ලිවීමට මුලිකම හේතුව වුණේ දරුවන්ගේ සාරධර්ම පැත්ත සඳහා අවශ්‍ය කරන ආකල්ප වර්ධනය කිරීමයි. අද සිටින අපේ දරුවන්ට ජීවිතයේ නිවැරැදි පැත්ත තෝරා ගන්නට අපහසුයි. මගේ පුතාලගේ ළමයින් වගේම හැමෝම ළමයින් මගේය කියන හැඟීමක් මට ඇති වුණා. කුඩා කාලයේම ඔවුන්ගේ මනස හොඳ පැත්තට නිර්මාණය නොකළොත් ලොකු වුණාට පස්සේ ඔහු නිසි මඟට රැගෙන යෑමට අපහසු වේවි.* ඒ කෘති අතර උපදේශාත්මක කෘති කිහිපයක් අන්තර්ගතයි නේද?උපදේශාත්මක කෘති පෙළෙහි පළමුවැන්න ‘මසුරන් ඔවදන්’ යන්නයි. ලෝකයේ දාර්ශනිකයන් ඇතුළු විද්වතුන් පැවසූ දේ පාදක කර ගනිමින් , විවිධ කාරණා මගේ් ශෛලියෙන් පාඨකයන්ට ගෙනහැර පෑමයි ඒ පොත ඔස්සේ මා කළේ. ඊළඟ කෘතිය වන්නේ ‘සතුට ලැබීමට නම් . . .’ කෘතියයි. අද හැම කෙනෙක්ම සිටින්නේ මානසික පීඩනයෙන්. විවිධ ප්‍රශ්නවලින්. එහි යථාර්ථය අප අවබෝධ කර ගත යුතුයි. ඊට පෙර අපි ඇතුළත තිබෙන්නා වූ ශක්තිය හැඳින ගත යුතුයි.මේ සියල්ල හඳුනා නොගෙන අපට සතුට ලබා ගත නොහැකියි. අනෙක් පොත වන්නේ ‘ආහාර’යි. ආහාර පිළිබඳ තවත් පොත් ලියැවී තිබුණත් ශාස්ත්‍රීය පුස්තකයක් ඇත්තේ නැති තරම්. ධාන්‍ය, කොළ වර්ග, එළවළු, තුනපහ වර්ගවල තිබෙන්නා වූ පෝෂ්‍යදායී බව පිළිබඳ සියල්ල ඇතුළත් කාරණාත්, මේ ආහාර වර්ග යෝග්‍ය කුමකටද? කුමන රෝගවලට ද? ආදී විස්තර රාශියක් මෙහි අන්තර්ගත වී තිබීම පාඨකයාට බොහෝ ප්‍රයෝජන වනු නියතයි. මේ සියලු පොත් මගින් මා අදහස් කළේ තරුණ - තරුණියන්ට, වැඩිහිටියන්ට ජීවිතයට අත්වැලක් සැපැයීමයි.* ළමා කෘති කිහිපය ඉංග්‍රීසි භාෂාවට පරිවර්තනය කිරීමට විශේෂිත වූ හේතුව කුමක්ද?‘පුංචි ළමයි බොහෝ දෙනෙක් පොත් කියවන්න කැමැතියි. ඒ අය ඉගෙන ගන්න භාෂා විධි වෙනස්. ජාත්‍යන්තර පාසල්වල ඉගෙන ගන්න ළමයි අධ්‍යාපන කටයුතු හදාරන්නේ් ඉංග්‍රීසි භාෂාවෙන්. ඔවුන්ට ළමා පොත් කියැවීමට තිබිය යුත්තේ ඉංග්‍රීසි භාෂාවෙන්. ඒ වගේම ශ්‍රී ලාංෙක්යයන් පවුල් රාශියක් විදේශගතව සිටිනවා. ඔවුන් ලංකාවට ආවට පස්සේ ළමා පොත් සොයන අවස්ථාවලදී ඔවුන්ට කියැවීමටත් පොත් තිබිය යුතුයි. එහිදී ඉංග්‍රීසි භාෂාව ප්‍රමුඛයි. ඒ නිසා ඔවුන්ට මිලදී ගැනීමට තිබිය යුත්තේ ඉංග්‍රීසි භාෂාවෙන් ලියැවුණු කතා පොත්. මේ කාරණා පිළිබඳ සැලකිලිමත් වීම නිසා ළමා කෘති කිහිපයක්ම ඉංග්‍රීසි භාෂාවට පරිවර්තනය කළා. ඒත් ඒ පරිවර්තන කර්තව්‍ය සිදු කළේ වෙනත් අයෙක්.* ළමයින් වෙනුවෙන් නිර්මාණකරණයෙහි නියැළීමට සිදු වී ඇත්තේ වැඩිහිටියන්ටයි. ළමයින් සඳහා නිර්මාණ කළ කෙනකු විදියට මේ අදහස ඔබ දකින්නේ් කෙසේද?අපේ රටේ මවුපියන් කොටස් තුනකින් යුක්තයි. සමහර මවුපියෝ තමන්ගේ ළමයින්ගේ අධ්‍යාපන කටයුතු දියුණු කළ යුත්තේ් කෙසේ ද කියා දන්නේ නෑ. තවත් සමහරු දන්නවා වුණත් වෙලාවක් නෑ. සමහරුන්ට ඒ පිළිබඳ දැනුමක් වගේම වෙලාවක් ද තිබෙනවා. ළමයින්ට දිය යුතු නිවැරැදි දේ කුමක් ද යන්න ඔවුන් දන්නවා. මේ අනුව ළමයින්ට දිය යුතු දේ සියල්ල තීරණය කරන්නේ වැඩිහිටියන්. ඒ ඔවුන්ට තීරණ ගැනීමේ හැකියාවක් නැති නිසා. ළමයා පළමුව අධ්‍යාපනය ලබන්නේ මවු කුසෙහි සිටින විටදියි.උපතෙන් පසුව ටිකෙන් ටික ඔහු උස් මහත් වෙනවා වගේම විවිධ ක්‍රියාකාරකම්වල නිරත වෙනවා. ඔවුන්ගේ ක්‍රියාකාරකම් පිළිබඳ සැලකිල්ලෙන් සිටින වැඩිහිටියන් මේ දරුවන්ගේ අදහස් තේරුම් ගත යුතුයි. ළමයකුට නිර්මාණකරණයෙහි නියැළිය නොහැකි බැවින් ඔවුන්ගේ් කාර්ය කිරීමට භාර වී තිබෙන්නේ වැඩිහිටියන්ටයි. ළමා නිර්මාණකරණයෙහි යෙදෙන වැඩිහිටියා මේ දරුවන්ගේ ක්‍රියාකාරකම් වගේම සිත ද තේරුම් ගත යුතුයි. එහෙම නොවුණොත් ළමා නිර්මාණ සාර්ථක නොවීම පුදුමයක් නොවෙයි. වැඩිහිටියන් ලෙස ළමයින්ට නිර්මාණකරණයෙහි නිරත වීම කළ යුත්තේ බොහොම වගකීමෙන්. ඒක අප අමතක නොකළ යුතු කාරණයක්.* ළමා නිර්මාණකරණයෙහි යෙදීමේදී ඔබ යම් ගැටලු සහගත කාරණාවලට මුහුණ දුන්නාද?ඇත්ත වශයෙන්ම විවිධ වූ ගැටලුවලට මා මුහුණ දුන්නා. ළමයින්ට නිර්මාණකරණයේ යෙදීමේදී භාවිත කළ යුතු භාෂාව, වචන, ශෛලිය පිළිබඳ නිතර මා කල්පනා කළා. මා ලියූ නිර්මාණ බොහෝ දෙනෙකුට කියවන්න දුන්නා. ඒ අතරේ වැරැදි ප්‍රකාශ කරන්න, තමන්ගේ අදහස් ප්‍රකාශ කරන්න මම ඔවුන්ට ඉඩකඩ සැලසුවා. මේ ක්‍රමවේදයට අනුව මාස කිහිපයක්ම ඔවුන් කියූ දේ අනුව කෘතිවල අඩුපාඩු සැකැසුවා. අපි නිර්මාණයක් කිරීමේදී ඒ තරමටම පරෙස්සම් විය යුතුයි.* ශ්‍රී ලංකාවේ ළමයින් උදෙසා ගීත, කවි පමණක් නොව, චිත්‍රපට හා ටෙලි නාට්‍ය ද බිහිවෙමින් පවතිනවා. එහෙත් ඒ සමහර නිර්මාණ ළමා නිර්මාණ යැයි උදම් ඇනූව ද ළමා නිර්මාණ ගණයට ගිනිය නොහැකියි. ඒ ගැන ඔබේ මතය මොකක්ද ?මමත් ඔය කතාව පිළිගන්නවා. අපේ රටේ සමහර අයට අවශ්‍ය ඒ ඒ වෙලාවේ අලෙවි කරන්න ඕන විෂය මොකක්ද කියලා දැනගන්න විතරයි. මොකද ඒ අයට අවශ්‍ය වන්නේ මුදල් මිසක්, තමන් මොකක් ද කරන මේ කාර්ය කියලා නොවෙයි. නිර්මාණයක් කිරීමේදී ඕනෑම අයෙක් ඇසූ පිරූ තැන් ඇත්තෙකු විය යුතුයි. එවැනි අය ආශ්‍රය වගේම ඔවුන්ගෙන් ලැබෙන ගුරුහරුකම් ද බොහොම වැදගත් බවයි මා නම් සිතන්නේ. ළමා නිර්මාණකරණයෙහි යෙදෙන හැමදෙනාම එහෙම අය යැයි මට කිව නෙහැකියි. ව්‍යාපාරිකයා ව්‍යාපාරයෙන් මුදල් හම්බ කරන්න නිර්මාණ පාවිච්චි කරනවා විනා, ළමයාගේ් උන්නතිය සඳහා නිර්මාණ කරන අය අඩුයි. එහෙම නියම අදහසින් කටයුතු කරන අයත් මේ අතර නැතිවාම නොවෙයි.* ජනතාවගේ ආදරයට හා ගෞරවයට පාත්‍ර වූ කලාකරු‍ෙවක් විදියට ඔබ ලේඛන කටයුතුවල නිරත වන්නේ රඟපෑම අමතක කළ නිසාද?රංගන ශිල්පය අමතක කරලා නෑ. රංගනයට ආරාධනා ලැබුණු අවස්ථාවලදී ඒ අංශයටත් යොමු වෙනවා. රංගනයෙන් තමා මා මිනිසුන් අතරට ගියේ. ඔවුන් අප දැන හැඳින ගත්තේ ඒ ඔස්සේයි. මිනිස්සු අපට ආදරය හා ගෞරව කරන්නේ අප කියන හා කරන දේ අනුවයි. බොහොම දෙනෙක් අහන ප්‍රශ්නයක් තමයි. ඇයි ඔබ නිතර ටෙලිවිෂනයේ දකින්න නැත්තේ කියලා. තෝරා බේරා ගෙන රංගනයට යොමු වන නිසා වගේම, මුදල්වලට මුල්තැන නොදෙන නිසා නිතරම අප ටෙලිවිෂනයේ දකින්නට ලැබෙන්නේ නෑ. ඒ අතර කාලය මගේ සිත මේ වගේ් බොහොම වැදගත් වැඩකට යෙදෙව්වා.* සුවඳ පද්ම උපහාර සම්මාන උළෙල පිළිබඳ යමක් කියමුද?මිහිදු සංස්කෘතික පදනමේ සිව්වැනි සංවත්සරය නිමිති කරගෙනයි මේ උළෙල පැවත්වෙන්නේ. පොත් දොරට වැඩීම වගේම එදිනට ‘සුවඳ පද්ම’ උපහාරයෙන් සම්මානයට පාත්‍රවන පිරිස ද මතක් කළ යුතුයි. ඒ අතර සෝමවීර සේනානායක, විජේරත්න වරකාගොඩ, රෝහණ බැද්දගේ, සිරිල් ධර්මවර්ධන, චන්න විජේවර්ධන, විමල් ජයවර්ධන, පියරත්න හේවාබටගේ යන ප්‍රවීණයන් ඒ පිරිසට ඇතුළත්. සම්මානිත මහාචාර්ය ජේ. බී. දිසානායකයන්ගේ ප්‍රධානත්වයෙන් පැවැත්වෙන මේ උළෙලේ ප්‍රධාන දේශනය සිදු කරන්නේ ඉඳුරාගාරේ ධර්මරතන හිමිපාණෝයි. අවසාන වශයෙන් මා ඔබට විවෘත ආරාධනයක් කරන්න කැමැතියි. ඒ එන්න මේ උළෙලට සහභාගි වෙන්න යන්නයි.’.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>04</day>
    </date>
    <link>http://www.dinamina.lk/2013/09/04/_art.asp?fn=f1309044</link>
    <topic>නිර්මාල්ගෙ ෆැන්ටසියෙන් කෙළ වුණේ නවකතාවට</topic>
    <author>රන්ජන් අමරරත්න</author>
    <content>කවුරුන් කෙසේ කීව ද? කුමන විවේචන එල්ල කළ ද “ස්වර්ණ පුස්තක” සම්මාන උළෙල නිසා සිංහල නවකතාවේ ප්‍රබෝධයක් ඇති විය. ඒ පිළිබඳ කෘතඥතාව පළ විය යුත්තේ පොත් ප්‍රකාශකයන්ගේ සංගමයට ය.එහෙත් මේ සංගමයට බරපතළ චෝදනා එල්ල වන්නේ යුක්ති සහගත පරිපූර්ණ විනිශ්චය මණ්ඩලයක් පත් කිරීමට අපොහොසත් වීම ගැන ය. හත්වන ස්වර්ණ පුස්තක සම්මානයේ දී ද එය භයානක ලෙස සිදු වී තිබේ. මෙවර විනිශ්චය මණ්ඩලය ගැනත් ඔවුන්ගේ තෝරා ගැනීම් ගැනත් හතර වටෙන් ම විවේචන එල්ල වෙයි. ප්‍රවීණ නවකතාකරුවකු වන ටෙනිසන් පෙරේරා කියන්නේ මේ විනිශ්චයන් ස්වර්ණ පුස්තකයට කළු ලපයක් එකතු කර ඇති බව ය.ඕනෑ ම සම්මාන උළෙලක් සියයට - සියයක් නිවැරැදි වන්නේ නැත. ඊට යම් – යම් විවේචන එල්ල වීම සාමාන්‍ය සිද්ධියෙකි. එහෙත් මේ සම්මාන උළෙලෙහි මෙවර තෝරාගැනීම් මුළුමනින් ම අවුල් සහගත ය. විනිශ්චය මණ්ඩලයේ එකිනෙක පියවර සම්බන්ධයෙන් එහි සාමාජිකයන් ම දරන මතවලින් ද ඒ බව සනාථ වේ. කොටින් ම මේ තෝරාගැනීම්වලට පදනමක් නැත. ශාස්ත්‍රීයභාවයක් නැත. යුක්ති සහගතභාවයක් ද නැත. ඇතැම් සාමාජිකයන් පොත් සියල්ල කියවා නැත. කිය වූ අයත් නවකතාවල අන්තර්ගතය හා ශිල්පීය ලක්‍ෂණ හඳුනාගෙන නැත.ආචාර්ය නිර්මාල් රංජිත් දේවසිරි මහතා තේරීම් සභාවේ මධ්‍ය මණ්ඩල සාමාජිකයෙකි. ඔහු තවත් සාමාජිකයෝ හතර දෙනෙක් කැටුව මධ්‍ය මණ්ඩලයට එක් වූහ. ඔවුන්ගේ කාර්යය වී ඇත්තේ දෙවන වටයේ පොත් දොළහක් අතරින් හොඳ ම පොත් පහක් තෝරා දීම ය. දෙවන වටයට තෝරාගත් පොත් දොළහ වන්නේ “සෙංකොට්ටං”, “අතඅත නෑර”, “කන්දේ වීදිය”, “පර්ජන්‍යා”, “කාලසර්ප”, “තැප්පා සේ ම ගිනි”, “මාගම් සෝලිය”, “වාලුකා”, “බොල් පොළොව නිල් අහස”, “මහා නගරය”.මාගම් සෝලිය කුණුහරුපයක් කියා කපා හැරියේ ය. “පර්ජන්‍යා” බණ පොතක් කියා කපා හැරියේ ය. මේ උගත් මහත්වරුන් දැක ඇත්තේ මාගම් සෝලියේ කුණුහරුප පමණි. කතුවරයාගේ ආඛ්‍යානයෙහි ඇති අපූර්වත්වය ඔවුන් දැක නැත. කතුවරයා මතු කරන ඓතිහාසික යථාර්ථයන් ඔවුන් හඳුනාගෙන නැත. ඔහුගේ සංකේතාර්ථ හා රමණීය භාෂාව ඔවුන් වටහාගෙන නැත. “පර්ජන්‍යා” නවකතාවේ ඇති සාධනීය ලක්‍ෂණවලින් කිසිවක් විනිශ්චය මණ්ඩලයට හසු වී නැත. ඓතිහාසික නවකතාව පිළිබඳ කිසිදු හැඟීමක් ද ඔවුනට නැත. එය බණ පොතක් ලෙස වීසි කරන්නේ ඒ නිසා ය.රෝම අධිරාජ්‍යය පිළිබඳ ලියැවුණු නවකතාවලට ලෝක පොත් වෙළෙඳ පොළෙහි විශේෂ ඉල්ලුමක් පවතී. ඓතිහාසික නවකතාව ප්‍රවර්ධනය කිරීම සඳහා පිහිටුවා ගත් අන්තර්ජාතික සංගමයක් ද තිබේ. ඔවුන්ගේ සම්මාන උළෙලක් ද ඇත. 2013 ඓතිහාසික නවකතාව පිළිබඳ සම්මානය හිමිකරගෙන ඇත්තේ එම්. සී. ස්කොට් නමැති රචකයා ය. පොතෙහි නම “Rome – The art of War” යන්න ය. ස්කොට් මෙන් ම බෙන් කේන් ද ලෝක ඓතිහාසික නවකතාවේ දී අමතක කළ නො හැකි රචකයෝ ය.ඓතිහාසික නවකතාව අතීතයෙන් ආරම්භ වී වර්තමානයෙන් අවසන් වන්නේ යැයි විචාරක මතයක් තිබේ. එය වර්තමාන සිදුවීම්වලට පැහැදිලි චිත්‍රයක් යැයි තවත් මතයක් තිබේ. කුමක් වුව ඉතිහාසය සියලු සමාජ කණ්ඩායම්වලට ම අතිශය වැදගත් ය. එය අපට නැවත – නැවත මුණ ගැසෙනු ඇත. ඓතිහාසික යථාර්ථයෙන් මිනිසා බොහෝ දේ උගනී. ඉන් එකක් වන්නේ ජීවිතය ගැන ඉගෙනීම ය. එම්. සී. ස්කොට්ගේ කෘතිය රසවිඳි එක් පාඨකයෙක් ලියා ඇත්තේ එම කතාවේ එන “කොටියා” නම් ඔත්තුකරුවා නිසා තමන්ගේ මුළු ජීවිතය ම වෙනස් වෙමින් පවතින බව ය. ඓතිහාසික නවකතාව බලපෑම්කාරී ය. ඒ තුළ අපූරු පරිකල්පනා ද පවතී.ස්වර්ණ පුස්තක තේරීම් සභාවේ මධ්‍ය මණ්ඩලයේ අධිකාරී බලය නිර්මාල් විසින් තමා වෙත පවරාගන්නා ලද බවක් පෙනෙන්නට තිබේ. අන් අය නිහඬ ය. නිර්මාල් පමණක් කට ඇර තිබේ. පොත් දොළහෙන් පහක් තෝරාගැනීම ගැන තමන් වග කියන්නේ යැයි ඔහු කියයි. දැන් ඔහුගේ වගකීමෙන් පලක් නැත. විනාශය සිදු වී අවසන් ය. ජනාධිපති ඔබාමා සිරියාවට පහරදීම සඳහා බොරු හේතු ගොනු කරන්නා සේ නිර්මාල් ද සිදු වූ සාහිත්‍ය කොල්ලයට යුක්ති යුක්තකරන්නට යයි. වෙනසකට ඇත්තේ; ඔබාමා තව ම සිරියාවට පහර නො දීම හා නිර්මාල් සිංහල නවකතාවට පහර දී අවසන් කිරීම ය.ආචාර්ය නිර්මාල් තමන්ගේ මිනුම් දණ්ඩ කොටස් තුනක් යටතේ විග්‍රහ කරයි.(i) කර්තෘගේ ෆැන්ටසිය(ii) ෆැන්ටසියේ ශිල්පීය අංශ(iii) කැන්වසය හෙවත් පසුබිමරෝලන්ඩ් බාත්, ග්රැහැම් හෆ්, විලියම් කාලෝස් හා තවත් බොහෝ දෙනකු ප්‍රබන්ධ කථාවේ විචාරයට අදාළ මත ප්‍රකාශ කර තිබේ. මේ හැරෙන්නට, ඓතිහාසික විචාරය, සමාජ විග්‍රහාත්මක විචාරය, මාක්ස්වාදී විචාරය, ස්ත්‍රීවාදී විචාරය, මනෝ විශ්ලේෂණාත්මක විචාරය, ව්‍යුහාත්මක විචාරය යනාදී ලෙසින් විචාර වාද ගණනාවක් ද පවතී. ඒ බටහිර සාහිත්‍ය හා කලාව ආශ්‍රයෙහි ය. පෙරදිග චින්තනය තුළ ද රසවාදය, ඖචිත්‍යවාදය, ධ්වනිවාදය ලෙසින් විචාර විලාසයන් පවතී. ශ්‍රී ලංකාවේ ජීවත්වන අප භරතමුනි, විශ්වනාථ, ක්ෂේමේන්ද්‍ර, ඔබ්බට අමතක කරන්නේ නම්; ඒ සාහිත්‍යය සම්බන්ධ අසම්පූර්ණ කියැවීමෙකි.මේ කොයි වාදයත් කියවා බලා අපට ගැළපෙන හා ඔරොත්තු දෙන විචාර සම්ප්‍රදායක් හා ඊට අවශ්‍ය මිනුම් දඬු සකසා ගැනීම වැදගත් ය. එසේ නොකොට මුළුමනින් ම බටහිර අල්ලා ගැනීම හෝ පෙරදිග හිස් මුදුනින් ගැනීම හෝ අන්තගාමී ය. සාහිත්‍ය පිළිබඳ විනිශ්චයකරුවා සාමාන්‍ය විචාරකයාට ඔබ්බෙන් සිටින පුළුල් සමාජ දැක්මක් ඇති පුද්ගලයකු විය යුතු ය. මන්ද ඔහු සාහිත්‍ය සම්බන්ධයෙන් අනාගත නියැදියක සැලැසුම්කරුවකු වන බැවින් ය. නිර්මාල්ලා එබඳු බරපතළ කාර්යයකට අත ගසා නැත.නිර්මාල්ගේ මිනුම් දඬු තුන නරක නැත. එහෙත් ඔහු එම මිනුම් දඬුවලට අනුව පොත් තේරීම සිදුකර නැත. ඔහුගේ දෙවන මිනුම් දණ්ඩ නවකතාවේ ශිල්පීය අංශය ගැන ය. ඊට පහත සඳහන් ලක්ෂණ අඩංගු විය යුතු ය.(i) චරිත නිරූපණය(ii) කථා වස්තු ගොඩනැඟීම (සන්දර්භය)(iii)දෘෂ්ටි කෝණය(iv) භාෂාව හා ශෛලිය(v) තේමාව(vi) උත්ප්‍රාසය හා සංකේතා’ර්ථසාර්ථක නවකතාවක ඇති ප්‍රධාන ලක්ෂණය විශිෂ්ට චරිත නිරූපණය යැයි කියනු ලැබේ. නිර්මාල් බණ පොතක් යැයි වීසි කළ ද “පර්ජන්‍යා” නවකතාව තුළ අගනා චරිත නිරූපණයක් තිබේ. එහි කතා වස්තුව ගොඩනැඟීම කෙතරම් මනරම් ද? අවසන් වටයට තෝරාගෙන ඇති නවකතා පහේම කතා වස්තු ගොඩනැඟීම දුර්වලය. භාෂාව දුර්වලය. එම නවකතාවල අනවශ්‍ය වැල්වටාරම් වැඩිය. ඒවා සංස්කරණය කළේ නම්; පදාස පිටින් ඉවත් කළ හැකි ය. මෙවර සම්මාන උළෙල සඳහා ඉදිරිපත් කර තිබූ පොත් එකසිය ගණනින් සැලැකිය යුතු ප්‍රමාණයක් මම කියවා ඇත්තෙමි. එම පොත් අතරින් හොඳම නිර්මාණාත්මක භාෂාව ඇත්තේ “පර්ජන්‍යා” නවකතාවෙහි ය. එක්කෝ එම භාෂාව නිර්මාල්ට අරහං ය. නැතහොත් එම භාෂාවේ ධ්වනිය නිර්මාල්ට වැටහෙන්නේ නැත.යක්කඩුවේ ප්‍රඥාරාම හාමුදුරුවෝ සිරිමාන්න සමඟ විචාර වාදයක පැටලුණහ. ඒ 1965 තරම ය. උන්වහන්සේ සිරිමාන්නට උත්තර සැපයීම සඳහා කාලිදාසගේ “මාලවී කාග්නිමිත්‍ර” නාටකයෙන් ශ්ලෝකයක් උපුටා එහි සිංහල අර්ථය දැක්වූහ.“කාව්‍යයක් හරි අනිකක් හරි මොකක් හරි පරණකම නිසාම හොඳ වෙන්නේ නැහැ. අලුත්කම නිසා ම නරක් වෙන්නෙත් නැහැ. උගත් අය පරණකම්, අලුත්කම් නිසා නොවෙයි. තමන් සොයා විමසා පරීක්ෂා කර බලා ම නරක එක අතහැර දමා, හොඳ එක බාර ගන්නවා; අනුන් ගැන විශ්වාසයෙන් අනුන් කියන පළියට යමක් බාරගන්නේ මෝඩයෝ යි.”-යක්කඩුවේ ප්‍රඥාරාම හිමි - නවීන විචාර කලාව හා රසවාද විචාර විචාරයනිර්මාල් “පර්ජන්‍යාට” කර ඇත්තේ පරණ යැයි සිතා එය ඉවත් කිරීම ය. අලුත් යැයි සිතා දුර්වල පොත් පහක් තේරීම ය. ඔහු වඩාත් අගය කරන්නේ “කාල සර්ප” නවකතාව ය. එම නවකතාව ශිල්පීය අංශයෙන් දුර්වල ය. එය කෙටිකතා පූට්ටුවක් බව අප මීට පෙර කියා ඇත්තෙමු. කෙටිකතාව හා නවකතාව අතර ඇති වෙනස්කම් වෙන ම සාකච්ඡා කළ යුතු ය.මෙබඳු විනිශ්චය සභාවක කටයුතු කිරීම බරපතළ රාජකාරියෙකි. එම සභාවේ අසුන් ගැනීමට තරම් දැනුමක්, විචාරයක් හා පිළිගැනීමක් ආචාර්ය නිර්මාල් රංජිත් දේවසිරි මහතාට තිබේ. ඒ පිළිබඳ කිසිදු තර්කයක් නැත. එහෙත් ඔහු පමණක් නොව; එම සභාවේ බොහෝ දෙනකු තමන්ගේ යුතුකම හා කාර්යය විවේක බුද්ධියකින් යුතුව ඉටු කර නැත. හොඳ පොත් යට යෑමෙන් හා බාල පොත් උඩට ඒමෙන් ඒ බව මනාව පැහැදිලි වේ.විචාරය යනු; ප්‍රත්‍යක්ෂ නොවූ අර්ථයක් යුක්ති වාක්‍ය වලින් සිද්ධ කිරීම හෙවත් ඔප්පු කිරීම යැයි විශ්වනාථයෝ කීහ. එය අතීතයට වර්තමානයට මෙන් ම අනාගතයටත් ඔබින නිර්වචනයකි. විනිශ්චය මණ්ඩලයද පොත් තේරීමට පෙර යම් විචාරයක යෙදෙති. ඔවුන් තමන් ඉවතට වීසි කළ පොත් ගැන සේ ම තෝරා ගත් පොත් ගැන ද යුක්ති වාක්‍ය ඉදිරිපත් කළ යුතුය. ඒවා පිළිගත හැකි සාධාරණ කරුණු දැක්වීම් විය යුතුය. තෝරාගත් නවකතා පහෙන් මතු වන සමාජ යථාර්ථය කුමක් ද? ඒවායෙහි දේශපාලනයක් තිබේ ද? තිබේ නම්; නූතන සමාජයේ සංවාදය සඳහා එය කෙතරම් ගැළපෙන්නේ ද? මේ ප්‍රශ්නවලට කිසිවකු පිළිතුරු දී නැත. එහෙත් පසුව ඔවුන් බේගල් දෙසා බාන්නට පුළුවන. නිර්මාල් මහතා කියන ලෙස තමා බලෙන් එම විනිශ්චය මණ්ඩලයට රිංගුවේ නැත. ඔහු යන්නේ ඇරයුමක් පරිදිය. තත්ත්වය එසේ නම්; එම වරදත් පොත් ප්‍රකාශකයන්ගේ සංගමය භාර ගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309052</link>
    <topic>සහතික ලබාදීමට වීසා කාලය බලන්නේ නෑ</topic>
    <author/>
    <content>මේ පිළිබඳ 'දිනමිණ' සමාගම් රෙජිස්ට්‍රාර් ජෙනරාල් ඩී.එන්.ආර්. සිරිවර්ධන මහතාගෙන් විමසූ විට ඔහු ප්‍රකාශ කළේ සමාගමක් ලියාපදිංචි කිරීමේදී විදේශිකයන්ගේ වීසා කාලය පිළිබඳ අවධානය යොමු නොකරන බවයි.විදේශිකයාගේ මෙරට සහ පිටරට ලිපිනයන්, විශාල වශයෙන් ආයෝජනය කරන්නකු නම් ආයෝජන මණ්ඩල සහතිකය පමණක් සැලකිල්ලට භාජනය කර එම ලියාපදිංචිය සිදුකරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090516</link>
    <topic>මානව අයිතිය පිළිබඳ චෝදනා කරන්නේ කතා කරන්නට දෙයක් නොමැති අයයි</topic>
    <author>ධනුෂ්ක ගොඩකුඹුර වාරියපොළ සිට...</author>
    <content>මහජනතාවගේ සුබසෙත උදෙසා රජය විවෘතභාවයෙන් යුක්තව කටයුතු කරමින් සිටින විට යහපාලනය, මානව අයිතිය පිළිබඳ චෝදනා කරන්නේ කතා කරන්නට දෙයක් නොමැති පිරිස් පමණක් බව ජනාධිපති මහින්ද රාජපක්ෂ මහතා පැවැසීය.යහපාලනය, මානව අයිතිය නැතැයි කියන්නට තරම් අපේ රටේ ඇති අඩුව කුමක්දැයි විමසා සිටි ජනාධිපතිවරයා මහජනතාවට නම් එවැනි අඩුවක් නොපෙනෙන බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ වාරියපොළ, දෙමටළුව දික්වැහැර රජමහා විහාරස්ථානයේ අභිනව ඉදිකිරීම් රැසක් විවෘත කිරීමේ අවස්ථාවට ඊයේ (4) එක්වෙමිනි.මිහිඳු මහා රහතන් වහන්සේ මෙරටට වැඩම කළ කාලයේ පටන් පැවැත එන ඵෙතිහාසික විහාරස්ථානයක් සේ සැළකෙන දික්වැහැර රජමහා විහාරස්ථානයේ අභිනවයෙන් ඉදි කෙරුණු දාන ශාලාව, බෝධීන් වහන්සේ වටා වන රන් වැට, ඝාන්ඨාර කුලුන ජනාධිපතිවරයාගේ අතින් විවෘත කෙරිණ.දේශපාලනයේ ප්‍රචණ්ඩත්වය අප සමාජයෙන් නැති කර දැමිය යුතු බව ප්‍රකාශ කළ ජනාධිපතිවරයා මැතිවරණ ක්‍රමය වෙනස් කිරීමටත් වඩා මිනිසුන්ගේ විනය හදා ගැනීම ඊට ඉවහල් වනු ඇති බවට විශ්වාසය පළ කළේය.ඒ සඳහා තදින් කටයුතු කරන ලෙස තමා පක්ෂයටත් එවැනි කටයුතුවල නියැලෙන්නන්ට කිසිදු බුරුලක් නොදක්වන ලෙස පොලීසියටත් උපදෙස් දී ඇති බවත් ජනාධිපතිවරයා පැවැසීය.ඕනෑම කෙනකුට කැමැති ආගමක් ඇදහීමට ව්‍යවස්ථාවෙන්ම දී ඇති අයිතිය උදුරා ගන්න කිසිවකුට අයිතියක් නොමැති බවත් බෞද්ධාගම සුරකින අතරම අනෙකුත් සියලු ආගම් සුරැකීමට තමා කැපව සිටින බවත් ජනාධිපතිවරයා වැඩිදුරටත් පැවසීය.අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමියන්, කැලණිය විශ්වවිද්‍යාලයේ කුලපති, විද්‍යාලංකාර පරිවෙණාධිපති, කොළඹ හලාවත දෙදිසාවේ ප්‍රධාන අධිකරණ සංඝනායක ආචාර්ය වැලමිටියාවේ කුසලධම්ම නාහිමි, වයඹ පළාත් ප්‍රධාන සංඝනායක, දික්වැහැර රජමහා විහාරාධිපති රැකව ශ්‍රී ජනරතන හිමි ප්‍රමුඛ මහා සංඝරත්නයත් අන්‍යාගාමික පූජ්‍ය පක්ෂයත් වයඹ පළාත් ආණ්ඩුකාර තිස්ස. ආර්. බලල්ල, ජ්‍යෙෂ්ඨ ඇමැති එස්. බී. නාවින්න, ඇමැති ජොන්ස්ටන් ප්‍රනාන්දු මහත්වරුන් ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309053</link>
    <topic>යුද අත්දැකීම් නොසලකා හදන පිල්ලේ නෝනාගේ වාර්තාව විනිවිද බවෙන් තොරයි</topic>
    <author>අසේල කුරුළුවංශ</author>
    <content>තිස් වසරක් පැවති කුරිරු ත්‍රස්තවාදය පිළිබඳ අත්දැකීම් හෝ විධිමත් අධ්‍යයනයක් නොකර සතියක් මෙරට ගත කර නවනීදන් පිල්ලේ මහත්මිය සකසන මානව හිමිකම් වාර්තාවේ විනිවිදභාවය සම්බන්ධව බරපතළ සැකයක් මතුවන බව අගමැති දි.මු. ජයරත්න මහතා පවසයි.කෝටි දෙකක් පමණ වන මෙරට ජනතාවට ත්‍රස්තවාදය පිළිබඳ ඇත්තේ විවිධ අත්දැකීම් බවත් ඔවුන් සියල්ල අමතක කැර තමන්ට අවශ්‍ය පිරිසක් පමණක් හමුවී සකසන වාර්තාව අපක්ෂපාතී එකක් වන්නේ කෙසේද යන්න ප්‍රශ්නයක් බවත් ඒ මහතා කීය.යටිනුවර පිළිමතලාව ඌරාපොළ ධර්මාලෝක අභයරාජ පිරිවෙන් ශාලාවේ පැවති ජනහමුවකදී අගමැතිවරයා මේ බව කීවේය.ත්‍රස්තවාදය නිසා මෙරට සිංහල, දෙමළ, මුස්ලිම් විශාල පිරිසක් ජීවිත වලින් වන්දි ගෙවූ බවත් ඔවුන්ගේ මානව හිමිකම් අමතක කර මානව හිමිකම් කඩ කිරීමට පාර කැපූ අයගේ මානව හිමිකම් ගැන කතාකරමින් ඒ පිළිබඳ වාර්තා සැකසීම හාස්‍යයට කරුණක් බවද අගමැතිවරයා ප්‍රකාශ කළේය.ප්‍රජාතන්ත්‍රවාදය උපරිමයෙන් ආරක්ෂා කෙරෙන මේ දිවයිනට ඕනෑම මොහොතක ඕනෑම අයෙකුට පැමිණ රටේ තත්ත්වය පිළිබඳ කරුණු විමසීමේ අවකාශ ජනපති මහින්ද රාජපක්ෂ මහතා උදාකරදී තිබෙන බවද හෙතෙම කීය.මාවිල්ආරු වලින් ආරම්භ කළ මානුෂිය මෙහෙයුමේ සිට නන්දිකඩාල් දක්වා පැමිණි ගමනේදී ත්‍රස්තවාදීන්ගේ ම්ලේච්ඡ ප්‍රහාරයන්ට ‍ගොදුරුව මියගිය සිවිල් වැසියන් හා රණවිරුවන් පිල්ලේ මහත්මියට අමතක වීම කනගාටුවට කරුණක් බවද ඒ මහතා පැවසීය.වැවිලි කර්මාන්ත ඇමැති මහින්ද සමරසිංහ නියෝජ්‍ය ඇමැති අර්ල් ගුණසේකර. සෞඛ්‍ය නියෝජ්‍ය ඇමැති ලලිත් දිසානායක යන මහත්වරුද මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309054</link>
    <topic>ත්‍රි’මලේ සිසුන් 5ක් ඝාතනයට සැක STF සෙබළු 13 දෙනා යළි රිමාන්ඩ්</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>සිසුන් පස් දෙනෙකු ඝාතනය කිරීමේ සිද්ධියේ විශේෂ කාර්ය බළකා නිලධාරීන් හා සෙබලුන් 13 දෙනා යළිත් ලබන 09දා දක්වා රිමාන්ඩ් බන්ධනාගාරගත කිරීමට ත්‍රිකුණාමලය මහේස්ත්‍රාත් යු.එල්.ඒ. අස්හාර් මහතා නියම කළ අතර අංක එකේ සිට 18 දක්වා සාක්ෂිකරවන්ට එදිනම අධිකරණය හමුවේ පෙනී සිටිනලෙස නොතිසි නිකුත් කළේය.2006 ජනවාරි 02 දින ත්‍රිකුණාමලය ගාන්ධි පිළිරුව අසලදී වෙඩි වැදි සිසුන් පස් දෙනෙකු මිය යෑම සම්බන්ධයෙන් විශේෂ කාර්ය බළකායේ 13 දෙනෙකු අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන අධිකරණයට ඉදිරිපත් කිරීමෙන් පසු බන්ධනාගාරගත කර තිබුණි.   .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309055</link>
    <topic>පිල්ලේ නෝනා කොටි සමරා මල් වඩම් තැබීමට තැත් කිරීම විහිළුවට කරුණක්</topic>
    <author>විජයානි එදිරිසිංහ</author>
    <content>එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන්පිල්ලේ මහත්මිය කොටි සංවිධානය ම්ලේච්ඡ, කෲර, මිනීමරු එකක් බවට පවසද්දී එක්සත් ජාතීන්ගේ සංවිධානය කොටි ජාති ‍හිතෛෂී විනයගරුක පිරිසක් බවට වාර්තාවක් නිකුත් කර තිබීම ප්‍රතිපත්ති‍යක් නැති පරස්පර විරෝධී එකක්.ඒ අතර නවනීදන්පිල්ලේ මහත්මිය මැරුන කොටි සිහිකර මල් වඩම් තැබීමට උත්සාහ කිරීම තවත් විහිළුවක් බව විදේශ කටයුතු පිළිබඳ ඇමැති ජී.එල්. පීරිස් මහතා පෙන්වා දෙයි.කොළඹ ගලදාරි හෝටලයේ පැවැත්වෙන ආරක්ෂක සමුළුවේදී ඇමැතිවරයා මේ කරුණු පෙන්වා දුන්නේ එක්සත් ජාතීන්ගේ මානව හිමිකම් පිළිබඳ සංවිධානය කටයුතු කරන ආකාරය කෙසේද යන්න පෙන්වා දෙමින්ය.විදේශ සංචාරයක යෙදුන ඇමැති ජී.එල්. පීරිස් මහතා පෙරේදා (03) යළි මෙරටට පැමිණි අතර ‍එහිදී විදේශ තානාපතිවරු මාධ්‍යවේදීන් විශාල පිරිසක් හමුවූ බවත් එහිදී මෙරට හමුදාව පිළිබඳ ඔවුන් අතර පවතින ප්‍රචාරය වැරැදි සහගත එකක් බවත් පැවසීය.ඒ අනුව මෙරටට එරෙහිව ජාත්‍යන්තරය පුරා වැරැදි ප්‍රචාරාත්මක මෙහෙයුමක් දියත් කෙරෙන බවත් පෙන්වා දුන්නේය.මානව හිමිකම් සංවිධාන මිනිස් අයිතිවාසිකම් පිළිබඳ කතා කළ යුතු ඒවා වුවත් අද දක්නට ලැබෙන මානව හිමිකම් සංවිධාන දේශපාලනීකරණය වී ඇත. මෙරට මානුෂීය මෙහෙයුමෙන් පසු හමුදාව යුද හමුදාවක් ලෙස කටයුතු කළේ නැහැ.ඔවුන් උතුරු නැගෙනහිර අනාථ වූ ජනතාවගේ ජීවන තත්ත්වය නගා සිටුවීමට අවශ්‍ය වැඩපිළිවෙළ ක්‍රියාත්මක කළා.ඔවුන්ගේ ප්‍රජාතන්ත්‍රවාදී අයිතිවාසිකම් රැකදීමට කටයුතු කළා. උතුරේ ජනතාවගෙන් විමසූ විට පවසන්නේ ඔවුන්ට උදව් කරන පිරිස අතරින් සියයට අනූවක්ම හමුදා නිලධාරීන් බවයි. උතුරේ ජනතාව භුක්ති විඳින නිදහස ඔවුන්ට හිමි වූයේ හමුදාව නිසා බව ඔවුන් පිළිගෙන ඇත.පසුගිය වසර විසිපහ තුළ ජනාධිපතිවරු සිවු දෙනෙක් සිටියා.නමුත් යුද්ධය අවසන් කර උතුරේ ඡන්දයක් පැවැත්වීමට කටයුතු ‍කළේ ජනාධිපති මහින්ද රාජපක්ෂ මහතාය.නවනීදන්පිල්ලේ ජනාධිපතිවරයා ඒකාධිපති රටාවකට ක්‍රියා කරන බව පැවසුවද වසර අටක් තුළ ඡන්ද 11ක් පැවැත්වීම ඒකාධිපති රටාවකට සිදුවන දෙයක්ද යන්න එක්සත් ජාතීන්ගේ මානව හිමිකම් සංවිධානය තේරුම් ගත යුතු බවද ඇමැති ජී.එල්. පීරිස් මහතා තවදුරටත් එම සමුළුව ඉදිරියේ පවසා සිටියේ මේ රජයේ හමුදාව සද්භාවයෙන් උතු‍රේ ජනතාව වෙනුවෙන් කරගෙන යන සුවිශේෂී සේවාව විකෘති කර ‍ජාත්‍යන්තරය හමුවේ ඇතැම් කණ්ඩායම් මෙරටට එරෙහිව කටයුතු කරන ආකාරයද පෙන්වා දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309056</link>
    <topic>ප්‍රභාකරන් වීරයකු ලෙස නම් කිරීම විග්නේෂ්වරන් දැරූ විනිසුරු අසුනට කළ අපහාසයක්</topic>
    <author>සිතාරා සේනානි සහ නුවන් කොඩිකාර,</author>
    <content>දෙමළ ජාතික සන්ධානයේ උතුරු පළාත් සභා මහ ඇමැති ධුර අපේක්ෂක හිටපු ශ්‍රේෂ්ඨාධිකරණ විනිසුරු කේ. විග්නේෂ්වරන් මහතා එල්.ටී.ටී.ඊ. නායක ප්‍රභාකරන් වීරයකු ලෙස නම් කැර ඇතිනම් එය ඔහු දැරූ විනිසුරු අසුනටත්, ලබා දුන් තීන්දුවලටත් කළ බරපතළ අපහාසයක් හා නිග්‍රහයක් බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා පවසයි.එල්.ටී.ටී.ඊ. සංවිධානය මිනීමරු ත්‍රස්තවාදී සංවිධානයක් ලෙස නොබෝදා ශ්‍රී ලංකාවට පැමිණි එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ මහත්මිය විසින් හඳුන්වා දෙනු ලැබ ඇති බව සිහිපත් කළ ඇමැතිවරයා, එකී මිනීමරු සංවිධානයේ නායකයා වීරයකු ලෙස හඳුන්වා දෙමින් විග්නේෂ්වරන් මහතා කර ඇතැයි කියන මේ ප්‍රකාශය පිල්ලේ මහත්මියගේ ප්‍රකාශය අභියෝගයට ලක් කිරීමක් බවද ඇමැතිවරයා පෙන්වා දෙයි.විග්නේෂ්වරන් මහතා නොබෝදා යාපනයේදී මාධ්‍ය අමතමින් ප්‍රභාකරන් වීරයකු ලෙස හඳුන්වා දීම සම්බන්ධයෙන් රජයේ ස්ථාවරය කුමක්දැයි ශ්‍රී ලංකා නිදහස් පක්ෂ මූලස්ථාන‍ ශ්‍රවණාගාරයේ ඊයේ (4) පැවැති මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.විග්නේෂ්වරන් මහතා බදුල්ල අධිකරණයේ විනිසුරුවරයා ලෙස කටයුතු කරන විට ලබා දුන් ඇතැම් තීන්දු තමන් එදා නීතීඥයකු ලෙස අගය කළ බව සිහිපත් කළ ඇමැතිවරයා එහෙත් ඔහු දේශපාලනයට පැමිණ මෙවැනි ප්‍රකාශ කරන්නේ නම් එය ඔහු විනිසුරුවරයකු ලෙස දුන් තීන්දුවලට බරපතළ නිග්‍රහයක් බවත් කීවේය.ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා මේ සම්බන්ධයෙන් අදහස් දක්වමින් පැවැසුවේ ප්‍රජාතන්ත්‍රවාදය ගරු කරන කිසිවකු මෙවැනි ප්‍රකාශ නොකරන බවයි.එසේම විග්නේෂ්වරන් මහතා නියෝජනය කරන දෙමළ සන්ධානයේ නායකයන් ඇතුළු දෙමළ නායකයන් බොහෝදෙනකු ඝාතනය කළේ කවුරුන්දැයි සියලුදෙනා දන්නා බැවින් මේ සම්බන්ධයෙන් විග්නේෂ්වරන් මහතා සමඟ වාදයකට එකතුවීමට තමන් අපේක්ෂා නොකරන බවත් කීය.එල්.ටී.ටී. ඊ. සංවිධානයේ දේශපාලන හස්තය ලෙස දෙමළ ජාතික සන්ධානය කටයුතු කළ බව කිසිවකුට රහසක් නොවන බවත් පැවැසීය.ප්‍රජාතන්ත්‍රවාදයේ පරම සතුරා ත්‍රස්තවාදය බවත්, එහි පරම මිතුරා මැතිවරණ බවත් පැවැසූ ඒ මහතා උතුරට ත්‍රස්තවාදය වෙනුවට ප්‍රජාතන්ත්‍රවාදයේ මිතුරා යැවීමට ජනාධිපතිතුමා පියවර ගෙන ඇති බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309057</link>
    <topic>පොදු රද මඩුලු සමුළුවෙන් මෙරටට ලබා ගත හැකි දැනුම අවබෝධය ඉතා විශාලයි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමෙන් ලෝකයේ එක් එක් රටවල් සම්බන්ධයෙන් විශාල දැනුමක්, අවබෝධයක් අපේ රටට ලබාගත හැකි බව මහාචාර්ය තිස්ස කාරියවසම් මහතා පවසයි.ලොව සෑම කලාපයකටම අයත් රටවල් පොදුරාජ්‍ය මණ්ඩලය නියෝජනය කරන බව පෙන්වාදෙන මහාචාර්යවරයා ඒ අනුව විවිධ ජාතීන්ට, භාෂාවන්ට මෙන්ම සංස්කෘතීන්ට අයත් රටවල රාජ්‍ය නායකයන්, විදේශ කටයුතු ඇමැතිවරුන් ඇතුළු සෙසු නියෝජිතයන් අපේ රටට පැමිණෙන බවද මෙය ඉතාම වැදගත් අවස්ථාවක් බවද පෙන්වා දෙයි.එළඹෙන නොවැම්බර් මාසයේ 10 දා සිට 17 දා දක්වා පැවැත්වෙන පොදුරාජ්‍ය මණ්ඩලීය සමුළුව වෙනුවෙන් ලෝකයේ රටවල් 53ක රාජ්‍ය නායකයන් සහභාගිවන බව පෙන්වාදෙන ඒ මහතා මෙය සියලු අංශයන්ගේ එකතුවක් ලෙස හැදින්විය හැකි බවද සදහන් කරයි.විශේෂයෙන්ම මෙවැනි සම්මන්ත්‍රණයක් ආවරණය කිරීමේදී මාධ්‍යවේදීන්ට වැදගත් කාර්යභාරයක් ඇතැයි සදහන් කරන මහාචාර්යවරයා ඒ වෙනුවෙන් ශ්‍රී ලංකාවේ මාධ්‍යවේදීන් 500ක් මෙන්ම විදේශීය මාධ්‍යවේදීන් 500ක් සහභාගිවීමට නියමිත බවද කියා සිටී.‍දියුණු මට්ටමක පවතින අද ලෝකයේ මාධ්‍ය වාර්තාකරණය ඉතා දියුණු අන්දමින් කළහැකි බවද ඒ වෙනුවෙන් සියලු පාර්ශවයන් කටයුතු කළයුතු බවද හෙතෙම පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309058</link>
    <topic>ඡන්දයට හැඳුනුම්පත් ගැනීමේ කාලය දීර්ඝ කරයි</topic>
    <author>අනුර‍ ප්‍රේමලාල් සහ රක්ෂණ ශ්‍රියන්ත</author>
    <content>මධ්‍යම, උතුරු සහ වයඹ පළාත් සභා මැතිවරණය සඳහා තාවකාලික හැඳුනුම්පත් ලබා ගැනීම සඳහා අයදුම්පත් භාරගැනීමේ අවසන් දිනය සැප්තැම්බර් මස 10 වන දින දක්වා දීර්ඝ කර තිබේ.ඡන්දපොළේදි ඡන්දදායකයාගේ අන්‍යනතාව තහවුරු කර ගැනීම අනිවාර්ය බැවින් වලංගු හැඳුනුම්පත් නොමැති ඡන්ද හිමියන් ඉතා ඉක්මනින් තාවකාලික හැඳුනුම්පත් ලබා ගත යුතු බව මැතිවරණ කොමසාරිස් මහින්ද දේශප්‍රිය මහතා පවසයි.ස්වකීය හැඳුනුම්පත අපැහැදිලි හෝ දුර්වර්ණ වී ඇති ඡන්ද හිමියන්ට හා ඡන්දය දීම සඳහා වලංගු බවට නියම කර ඇති හැඳුනුම්පත් නොමැති ඡන්ද හිමියන්ට අඟල් 1x 1 1/4 ප්‍රමාණයේ වර්ණ හෝ කළු සුදු පිටපත් 02ක් රැගෙන අදාළ කොට්ඨාසයේ ග්‍රාම නිලධාරී හෝ වතු ආශ්‍රිත ප්‍රදේශවලදී වතු අධිකාරිවරයා විමසීමෙන් ඔවුන් හරහා මැතිවරණ දෙපාර්තමේන්තුව නිකුත් කරන තාවකාලික හැඳුනුම්පත ලබා ගත හැකි බව මැතිවරණ කොමසාරිස්වරයා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n1309059</link>
    <topic>බයිට් වූ මිහිර නඩු මගට</topic>
    <author/>
    <content>පෞද්ගලික නාලිකාවක විකාශය වෙන ‘මෙගා බයිට්’ වැඩසටහනේදී දරුණු වධ හිංසාවලට ලක් වූ රංගන ශිල්පී මිහිර සිරිතිලක මහතා අදාළ රූපවාහිනී ආයතනයට එරෙහිව නඩු මගට බසින බව ‘දිනමිණ’ ට පැවසීය.මේ සිද්ධිය සාකච්ඡා කර විසඳා ගැනීමට එම රූපවාහිනී ආයතනයේ නිලධාරීන් සාකච්ඡා කර තිබේ.එසේ සමථයකට පත් කර ගැනීමට නම් තමා විසින් ඉදිරිපත් කරන කොන්දේසිවලට එකඟ විය යුතු බව සිරිතිලක මහතා පවසා ඇත.යම් ආකාරයකින් තමා ඉදිරිපත් කරන කොන්දේසිවලට රූපවාහිනී නාලිකාවේ නිලධාරීන් එකඟ නොවුනහොත් නීතිඥවරුන් සමඟ සාකච්ඡා කර ඔහුට සිදු වූ පීඩාවට ආයතනයට එරෙහිව නඩු මගට බසින බව ඔහු පවසයි.තමාට වන්දි වශයෙන් මුදල් ලබා ගැනීමට වඩා මෙම වැඩසටහන තුළින් කලාකරුවන්ට මුහුණපෑමට සිදු වූ හානිය තවදුරටත් සිදුවීමට ඉඩ නොතැබීම අරමුණ බවද සිරිතිලක මහතා කීය.මීට පෙර මෙම වැඩසටහන තුළින් තවත් කලාකරුවන් රැසකට මෙවැනිම ආකාරය පීඩා විඳීමට සිදුවී තිබේ.එහෙත් එම රූපවාහිනී ආයතනය තරහා කර ගැනීමට නොහැකි නිසා ඔවුන් ඊට එරෙහිව කටයුතු කර නැත. මෙම වැඩසටහන වහාම නවත්වන ලෙසට කලාකරුවෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090510</link>
    <topic>බඩු දුම්රියේ ගැටී වන අලියෙක් මරුට</topic>
    <author>ඡායාරූපයපොළොන්නරුව විශේෂ ගාමිණී ඔබේ‍සේකර</author>
    <content>මඩකළපුව සිට මහව දක්වා ඊයේ (4) සවස ධාවනය වූ බඩු දුම්රියට පලුගස්වැව 129 1/2 සැතපුම් කණුව අසලදී වන අලි රංචුවක් හැපීමෙන් එක් අලියෙකු මිය ගොස් ඇති අතර තවත් අලියකු තුවාල ලබා වනාන්තරයට ගොස් තිබේ.මේ ප්‍රදේශයේ වල් අලි නිරතුරුවම දුම්රිය මාර්ග හා ගමන්කරන හෙයින් දුම්රියේ වනජීවී නිලධාරියකුද රියදුරු ආසනයට නුදුරුව සිට උපදෙස් ලබා දෙයි.මේ දුම්රියේ එදින වනජීවී නිලධාරියකු ගමන්කොට නැතැයි පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090511</link>
    <topic>ඇතැම් පක්ෂවල ප්‍රතිපත්තිය වාද වපුරා රට බේද භින්න කිරීමයි</topic>
    <author>සිතාරා සේනානී සහ නුවන් කොඩිකාර</author>
    <content>මැතිවරණයෙන් මැතිවරණයට වෙනස් නොවු එකම ප්‍රකාශනය මහින්ද චින්තන ප්‍රතිපත්ති ප්‍රකාශනය බව යෞවන කටයුතු හා නිපුණතා සංවර්ධන ඇමැති ඩලස් අලහප්පේරුම මහතා පැවසීය.අනෙක් සෑම පක්ෂයක්ම සිය ප්‍රකාශන මැතිවරණයෙන් මැතිවරණයට වෙනස් කරමින් ජනතාවට විවිධ පොරොන්දු ලබාදෙමින් බවද හෙතෙම කීවේය. ශ්‍රී ලංකා නිදහස් පක්ෂ මූලස්ථානයේ ඊයේ (04) පැවැති මාධ්‍ය හමුවේදි ඇමැතිවරයා එසේ ප්‍රකාශ කළේය.මහින්ද චින්තන ප්‍රතිපත්ති ප්‍රකාශනයෙන් ජනතාවට වු පොරොන්දු මේ වන විටත් ඉටුකර ඇති බව පවසන ඒ මහතා ඉතිරියද ඒ අයුරින්ම ඉටු කරන බව පැවසීය.ඇතැම් පක්ෂ සිය මැතිවරණ ප්‍රකාශන හරහා ජාතිවාදය, ආගම්වාදය වැපිරීමට උත්සාහ ගනිමින් සිටින බවත් එවැනි දේ කර යළි රට බේදබින්න නොකරන ලෙසත් ඇමැතිවරයා කීවේය.දෙමළ ජාතික සන්ධානය මෙවර මැතිවරණ ප්‍රකාශනය මඟින් උතුරු නැ‍ඟෙනහිර එක්කාසු කරන්නැයි යෝජනා කර තිබෙන බවත් ඒ පිළිබඳ රජයේ ස්ථාවරය කුමක් දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා කියා සිටියේ තවමත් තමන් එම ප්‍රකාශනය අධ්‍යනය නොකර ඇති බවත් එම නිසා ඒ ගැන යමක් කීමට නොහැකි බවය.කවුරු කුමන දේ ප්‍රකාශ කළද මෙරට යළි දෙකඩ කිරීමට වත්මන් ජනාධිපතිතුමන් ප්‍රමුඛ රජය ඉඩ නොදෙන බවත් මෙවර පළාත් සභා මැතිවරණය වෙනුවෙන් ජනාතාවට බෙදාදීමට ජනාධිපති මහින්ද රාජපක්ෂ මහතා නිකුත් කළ පණිවුඩයේ එය සඳහන් කර ඇති බවත් අලහප්පේරුම මහතා ප්‍රකාශ කළේය.එම නිසා විපක්ෂයේ පක්ෂ නිකුත් කරනු ලබන මැතිවරණ ප්‍රකාශන ගැන ඒ තරම් තැකීමට අවශ්‍ය නැති බවද කීවේය.මේ අවස්ථාවට ඇමැතිවරුන් වන ඩබ්ලිව්. ඩි. ජේ සෙනවිරත්න, ඩිලාන් පෙරේරා මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090512</link>
    <topic>ජනපති ඒකාධිපතියකු යැයි කියන්නේ පුල්ලි නැති කොටි පිල්ලියක් පමණයි</topic>
    <author>සබරගමුව මහ ඇමැති කියයි</author>
    <content>ජනාධිපති මහින්ද රාජපක්ෂ මැතිතුමා ඒකාධිපතියකු යැයි චෝදනා කළ හැක්කේ පුල්ලි නැති කොටි පිල්ලියකට පමණකැයි සබරගමු මහ ඇමැති මහීපාල හේරත් මහතා කියා සිටී.ඒ මහතා එසේ සඳහන් කළේ ඊයේ (03) වරකාපොළ ප්‍රාදේශීය ලේකම් කොට්ඨාසයේ මැණික්කඩවර සහ ඉහළ ලෙනගල දැයට කිරුළ ජංගම සේවා උත්සව සභා අමතමිණි. තවදුරටත් අදහස් දැක්වූ මහ ඇමැතිවරයා මෙසේද කීය.ලොව ඕනෑම රාජ්‍ය පාලකයකු දෙවැනි වර ඡන්දයකට ඉදිරිපත් වන අවස්ථාවකදී පළමු වරට වඩා අඩු ඡන්ද සංඛ්‍යාවක් හිමිවීම සාමාන්‍ය පිළිවෙතයි.එහෙත් පළමු ජනාධිපතිවරණයේදී දෙලක්ෂයකට ආසන්න වූ වැඩි ඡන්ද සංඛ්‍යාව දෙවැනිවර විසි ලක්ෂයක් තරම් දස ගුණයකින් වැඩි වීමෙන් පෙනී යන්නේ එතුමා කෙරෙහි මේ රටේ ජනතාව තුළ දිනෙන් දින වැඩෙනා කැමැත්තයි.මෑතකදී අප ආණ්ඩුවේ ඇරැයුමෙන් මෙරටට පැමිණි නවනීදන් පිල්ලේ මහත්මිය මේ රට අත්තනෝමතික පාලනයකට ගෙන යමින් තිබෙන බවට චෝදනා කැර තිබෙනවා. එවන් අගතිගාමී චෝදනාවක් කළ හැක්කේ පුල්ලි නැතත් කොටි පිල්ලියකට පමණයි.ප්‍රභාකරන් මියැදුණු ස්ථානයේ මල්වඩමක් තැබීමට දැරූ තැත සහ සංචාරය තුළ ඇගේ කියුම් කෙරුම් හරහා පෙනී යන්නේ පුල්ලි නැතත් කැලේ මාරු වී ඇතත් ඇය කවරෙක්ද යන්නයි.අත්තනෝමතික පාලනයක් යැයි ඇය වත්මන් ජනාධිපතිතුමාට චෝදනා කලද ගත වූ නව වසර තුළ මැතිවරණ 11ක් මේ රටේ පවත්වා ජනතාවට ප්‍රජාතන්ත්‍රවාදී නිදහස උපරිම ලෙස භුක්ති විඳින්න ඉඩ සලසා දුන්නා.කොටි ත්‍රස්තවාදීන් උණ්ඩයෙන් පාලනය කළ උතුරේ ජනතාවට පළාත් සභා මැතිවරණයක්ලබාදෙමින් ඔවුන් කැමැති ‍මහ ඇමැතිවරයකු පත් කර ගැනීමට ඉඩදීම අත්තනෝමතික පාලකයකුගේ වැඩක් දැයි ඇසිය යුතුව තිබෙනවා.මෙම ජංගම සේවා වලට සමගාමීව රෝපණ ද්‍රව්‍ය, කෘෂි උපකරණ සහ ගෙවතු වගා තරග ජය ලැබූවන්ට සහතිකපත් ලබාදීම මෙන්ම සමෘද්ධි සමාජ රක්ෂණ අරමුදලෙන් පාසල් ළමුන්ට පොත්පත් ලබාදීමද ඇමැතිවරයා අතින් සිදු විය.මෙම අවස්ථාවන්ට පළාත් සභා මන්ත්‍රී උදයකාන්ත ගුණතිලක ප්‍රාදේශීය ලේකම් ප්‍රභාත් උදාකර යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090513</link>
    <topic>බලපත්‍ර කොන්දේසි උල්ලංඝනය කළ වැලි ටිපර් 8ක් මහනුවර දී කොටු වෙලා</topic>
    <author>අසේල කුරුළුවංශ</author>
    <content>බලපත්‍ර කොන්දේසි උල්ලංඝනය කරමින් නියමිත ප්‍රමාණයට වඩා වැලි ප්‍රවාහනය කරමින් තිබූ ‍ටිපර් ලොරි අටක් මහනුවර නියෝජ්‍ය පොලිස්පති කාර්යාලයේ දිසා අපරාධ හා මෙහෙයුම් ඒකකය මගින් පෙරේදා (03) අත්අඩංගුවට ගෙන තිබේ.මහනුවර තැන්නකුඹුර ප්‍රදේශයේදී සිදු කළ හදිසි සෝදිසි කිරීමකදී මෙම ලොරි රථ අත්අඩංගුවට ගෙන ඇත.බලපත්‍රයේ වැලි කියුබ් 03ක් ප්‍රවාහනය කිරීමට අවසර තිබුණත් මෙම ලොරි රථවල වැලි කියුබ් 04 බැගින් තිබූ බව පොලිසිය පවසයි.මහියංගනයේ සිට දිවයිනේ ප්‍රදේශ රැසකට ලොරි රථ වලින් දෛනිකව වැලි ප්‍රවාහනය කරන අතර මෙම ලොරි රථවලින් නියමිත ප්‍රමාණය ඉක්මවා වැලි රැගෙන යන බවට ලැබුණු ‍තොරතුරක් මත මෙම වැටලීම පොලිසිය සිදු කර තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ මෙහෙයවීමෙන් පරීක්ෂණ සිදුකෙරෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090514</link>
    <topic>පොදු රද සමුළුවට බ්‍රිතාන්‍ය අගමැතිගේ සහ විදේශ ඇමැතිගේ පැමිණීම ස්ථිරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය සමුළුව සඳහා බ්‍රිතාන්‍ය අගමැති ඩේවිඩ් කැමරන් සහ විදේශ කටයුතු ඇමැති විලියම් හේග් මහත්වරුන්ගේ සහභාගිත්වය ස්ථිර බව බ්‍රිතාන්‍යය රජය අවධාරණය කරයි.තමා සහ අගමැතිවරයා ඇතුළු නියෝජිත කණ්ඩායමක් ඒ වෙනුවෙන් සහභාගිවන බවට බ්‍රිතාන්‍යය විදේශ කටයුතු ඇමැති විලියම් හේග් මහතා ප්‍රකාශ කරයි.බ්‍රිතාන්‍යය පාර්ලිමේන්තුවේ දී නැඟුණු ප්‍රශ්නයකට පිළිතුරු දෙමින් විදේශ කටයුතු ඇමැතිවරයා මේ බව සදහන්කර ඇතැයි වාර්තා වෙයි.මේ අතර විදේශ කටයුතු ඇමැතිවරයා සදහන්කර ඇත්තේ ශ්‍රී ලංකාවේ මානව හිමිකම් මෙන්ම මාධ්‍ය නිදහස සම්බන්ධයෙන් ශ්‍රී ලංකා රජය සමඟ අවස්ථා කිහිපයකදීම සාකච්ඡා කර තිබෙන බවයි.පොදුරාජ්‍ය මණ්ඩලීය අනාගතය වෙනුවෙන් ශ්‍රී ලංකාවේ දී පැවැත්වෙන සමුළුව සඳහා සහභාගිවන බව ද විලියම් හේග් මහතා සදහන් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090515</link>
    <topic>වාස්ට ඇප ලැබුණත් අනෙක් චෝදනා 2ට රිමාන්ඩ්</topic>
    <author/>
    <content>මොහොමඩ් සියාම් ඝාතනයට අදාළව විමර්ශන පැවැත්වූ රහස් පොලිස් නිලධාරීන්ට මරණීය තර්ජනය කිරීමේ චෝදනාව එල්ල ව ඇති හිටපු නියෝජ්‍ය පොලිස්පති වාස් ගුණවර්ධන මහතා ඊයේ (4) ලක්‍ෂ දහය බැගින් වූ ශරීර ඇප දෙකක් මත මුදා හැරීමට කොටුව මහේස්ත්‍රාත් තිළිණ ගමගේ මහතා නියම කෙළේය.සැකකරුට මෙම සිද්ධියෙන් ඇප ලැබුණ ද මොහොමඩ් සියාම් ඝාතනයට හා සිංගප්පූරු සරත් යන අයගෙන් ලක්‍ෂ 30 කප්පමක් ගැනීමේ සිද්ධියට රක්‍ෂිත බන්ධනාගාරගත ව සිටින හෙයින් වාස් ගුණවර්ධන මහතා නැවත බන්ධනාගාරය වෙත ගෙන යනු දක්නට ලැබිණි.අවශ්‍ය අවස්ථාවල දී රහස් පොලිසියේ පෙනී සිටින ලෙස පොලිස්පතිවරයාට දැනුම් දුන් මහේස්ත්‍රාත්වරයා ඉදිරි විමර්ශනවලට බාධා නොකරන ලෙස වාස් ගුණවර්ධන මහතාට අවවාද කෙළේය.රහස් පොලිසියේ සහකාර පොලිස් අධිකාරි ශානි අබේසේකර මහතා විශේෂ විමර්ශන ස්ථානාධිපති වික්‍රමසේකර මහතා ඉකුත් 10 වන දින මෙම සිද්ධියට අදාළව පැමිණිලි කොට තිබිණ.සිද්ධිය ඊයේ (4) නැවත කැඳවූ අවස්ථාවේ දී සැකකරු වෙනුවෙන් පෙනී සිටි නීතිඥ අජිත් පතිරණ මහතා සැකකරුට ඇප ලබාදෙන ලෙසට අධිකරණයෙන් ඉල්ලීමක් කෙළේ ය.මෙහිදී රහස් පොලිසිය පවසා සිටියේ සිද්ධිය සම්බන්ධ විමර්ශන අවසන් බවත් අදාළ උධෘත නීතිපතිවරයා වෙත යොමු කර ඇතත් මෙතෙක් නීතිපති උපදෙස් ලැබී නොමැති බවත්ය.පැහැරගෙන ගොස් වෙඩි තබා ඝාතනය කරන ලද මොහොමඩ් සියාම් යන අයගේ ඝාතනය සම්බන්ධයෙන් රහස් පොලිසිය සිදු කරන ලද විමර්ශනයට අදාළව ප්‍රශ්න කිරීමට 13/6/10 වන දින අත්අඩංගුවට ගනු ලැබූ එවකට බස්නාහිර උතුර නියෝජ්‍ය පොලිස්පති වාස් ගුණවර්ධන යන අය විමර්ශන නිලධාරීන්ට මරණීය තර්ජනය සිදු කළ බවට පොලිසිය චෝදනා ගොනු කර තිබිණ. “මට තේරුණා උඹලා, මට මේ වගේ දෙයක් කරනවා කියලා. උඹලට බෑ මාව හැමදාම ඇතුලේ තියන්න.ශානි මම මිනීමරුවෙක්, මම එළියට ආපු දවසට බලපල්ලා උඹලට කරන දේ” යනුවෙන් අන්ද්‍රවාස්පටබැඳි ගනේන්ද්‍ර වාස් ගුණවර්ධන යන අය තර්ජනය කළ බවට අධිකරණයෙන් කරුණු අනාවරණය විය.අදාළ කරුණු සලකා බැලූ මහේස්ත්‍රාත්වරයා සැකකරු ලක්‍ෂ දහය බැගින් වූ ශරීර ඇප දෙකක් මත මුදා හැරීමට නියම කෙළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090517</link>
    <topic>රාජ්‍ය සේවකයාගේ ආර්ථිකය ශක්තිමත් කරන්න ඉදිරියේදී වැඩපිළිවෙළක් ක්‍රියාත්මක කරනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රාජ්‍ය සේවකයා වෙනුවෙන් සැමවිටම පෙනී සිටින වත්මන් රජය රාජ්‍ය සේවකයා ආර්ථික වශයෙන් ශක්තිමත් කිරීමට ඉදිරියේදී වැඩපිළිවෙළක් ක්‍රියාත්මක කරන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව් ඩී ජේ සෙනෙවිරත්න මහතා පාර්ලිමේන්තුවේදී ඊයේ (04) ප්‍රකාශ කළේය.ඇමැතිවරයා මේ අදහස් පළ කළේ සභාව කල් තැබීමේ යෝජනාවට පිළිතුරු දෙමිනි.සෙංකෝලය තැන්පත් කිරිමෙන් අනතුරුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පාර්ලිමේන්තුව ඊයේ (04) පස්වරු 1.00ට රැස්විය.ලිපි ලේඛන හා වාර්තා ඉදිරිපත් කිරීමෙන් අනතුරුව පෙත්සම් ,මහජන පෙත්සම් කාරක සභාවට ඉදිරිපත් කෙරිණ. වාචික පිළිතුරු අපේක්ෂාවෙන් මන්ත්‍රිරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.සභාව කල්තබන අවස්ථාවේ යෝජනාව ඉදිරිපත් කරමින් කතා කළ, ගම්පහ දිස්ත්‍රික් මන්ත්‍රී ජෝන් අමරතුංග මහතා (එජාප):-අද රාජ්‍ය සේවකයා ජීවන වියදමෙන් සහ වෙනත් ගැටලු නිසා පීඩාවට පත් වෙලා. රජය රාජ්‍ය සේවාව නින්දා සහගත ලෙස බිද දමා ත්බෙනවා. රාජ්‍ය සේවකයාට තමරාජකාරිය ස්වාධීනව ඉටුකරන්නට බැහැ.හැමතැනම දේශපාලන ඇගිලි ගැසිම්.තම අයිතිවාසිකම් වෙනුවෙන් සටන් කරන රාජ්‍ය සේවකයා මර්දනය කරනවා.කම්කරු ප්‍රඥප්තිය අකර්මණ්‍ය වෙලා.විශ්‍රාමික වැටුප් විෂමතා 2006දී ඉවත් කරන බව ජනාධිපතිතුමා කිව්වා.අද වන තුරු එය ඉටු වී නැහැ.රාජ්‍ය සේවකයාට යහපත් ජීවන තත්ත්වයක්ලබා දීමට නම් රුපියල් 10000න් වැටුප් වැඩි කළ යුතුයි.මොනරාගල දිස්ත්‍රික් මන්ත්‍රි රන්ජිත් මද්දුම බණ්ඩාර මහතා (එජාප):- මේ යෝජනාව මා ස්ථිර කරනවා.රජයේ සේවකයාට තම ගෞරවය ආරක්ෂා කරගෙන තම දරු පවුල සමඟ ජිවත් විම අපහසුයි. අවසන් වරට මොවුන්ගේ වැටුප් වැඩිවුණේ 2006දීයි.මේ වන තෙක් වසර හතටම වැඩි වි තිබෙන්නේ රුපියල් 6600යි. වුඩිම රත්රන් උගස් කර තිබෙන්නේ පසුගිය වසරේදී .ඒ රාජ්‍ය සේවකයාට ජීවත් වීමටබැරි නිසයි.විදුලි, ජල බිල දෙගුණයක් වෙලා. 2005දී ගෑස් ටැංකිය රුපියල් 600යි. අද කීයද?.පත් කළ මන්ත්‍රි ජේ ආර් පී සුරියප්පෙරුම මහතා මලසුනට පැමිණියේය.ග්‍රාමිය කටයුතු පිළිබද ජ්‍යේෂ්ඨ ඇමති ආතාවුද සෙනෙවිරත්න මහතා:-මේ යෝජනාව ගෙනාවේ රාජ්‍ය සේවකයාට ඇති ආදරයට නෙමෙයි. යෝජනාව ගෙන එමින් එජාප ප්‍රධාන සංවිධායක ජෝන් අමරතුංග මහතා කිව්වා තැපල් ඡන්දය එජාපයට දේන්න කියලා. එජාපය කවදත් වැඩකරන ජනතාව සමඟ සිටියේ නැහැ.පත්කළ මන්ත්‍රි අනුර දිසානායක මහතා (ප්‍රජාස):- අප රටේ රාජ්‍ය සේවාව ස්ථාවරව පවත්වාගෙන යායුතුයි කියනස්ථාවරයේ අපි ඉන්නවා. රාජ්‍ය සේවයෙන් ජනතාවය සිදුකරන සේවාවේදී රාජ්‍ය සේවය තෘප්තිමත්ව පවත්වාගෙන යාමේ වගකීම රජයට තිබෙනවා.රජයේ සේවයට බදවා ගැනිමේදී සුදුසුකම් සැලකිල්ලට ගත යුතුයි.ග්‍රාම සේවක පුරප්පාඩු 4445ක් බදවා ගැනිම සඳහා තිබුණු විභාගයෙන් පසුව බදවා ගන්න සංවිධායකවරුන්ට යොමු කරලා.ජෝන් සෙනෙවිරත්න මහතා:- ග්‍රාමසේවා විභාගයේ ප්‍රතිඵල විභායෙන් අනතුරුව වෙබ් අඩවියට ඇතුළත් කළා. පුවත්පත් මගින්ද ප්‍රකාශ කළා. මේ විභාගය පැවැත්වුයේ ප්‍රාදේශීය ලේකම් කොට්ඨාස පදනම් කරගෙනයි.අනුර දිසානායක මහතා :- ග්‍රාමසේවක තනතුරු දේශපාලන තනතුරු බවට පත් කරන්නයි මේ රජයට අවශ්‍ය වි තිබෙන්නේ.අද තනතුරු වල සිටින්නේ ශ්‍රි ලංනි පක්ෂයේ පාක්ෂියනුත් නෙමෙයි.කටුකන අයයි. මේ අය තමයි නිලධාරින් පවා පාලනය කරන්නේ . වැටුප් හදන්නේ. මේ වගේ රාජ්‍ය සේවයකින් රටට වැඩක් තිබෙනවාද?.මුදල් හා මුදල් ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා:- රටේ මුදල් චක්‍රය බලා නිලධාරීන්ගේ වැටුප් හා විශ්‍රාමික ගෙවීම් සඳහා උපරිම සහනයක් දෙන්න ජනාධිපතිතුමා ප්‍රධාන මේ රජය බැඳී සිටිනවා.පාට, පක්ෂ භේද නොබලා උපාධිධාරීන් සියලුදෙනාට රජයේ රැකියා ලබා දුන්නේ වත්මක් රජයයි. 2006දී උතුරු නැඟෙනහිර ප්‍රදේශවල උපාධිධාරීන්ටත් රැකියා දුන්නා. 2006දී උපාධිධාරීන් 50000කුත් මෙවරදී උපාධිධාරීන් 53000කුත් බඳවා ගෙන තිබෙනවා. කාලෙන් කාලෙට වැටුප් තල වෙනස් වෙනවා. ඉහළ වැටුප්තලවලින් මෙන්ම පහළ වැටුප්තලවලින්ද ඇතැම් පිරිස් විශ්‍රාම ගන්නවා.මේ තත්ත්වය තුළ වර්ෂයෙන් වර්ෂයට ඒ ඒ වැටුපට විශේෂ දීමනා එකතු කරනවා.වැටුප් හා සේවක සංඛ්‍යා කොමිෂන් සභාව වැටුප් තල පහසු තලයකට ගේන්න කටයුතු කරමින් සිටිනවා.වඩා හොඳ සේවයක් ලබා දෙන්න අපි කැප වුණත් එයට වෙනත් අභියෝග ද පවතිනවා. වාර්ෂිකව ජීවන වියදම් දීමනාව වැඩි කර තිබෙනවා. රාජ්‍ය සේවකයාගේ අවම වැටුප රුපියල් 19430කි. ජීවන වියදම් දීමනාවත් වැඩි කරමින් රාජ්‍ය සේවකයාට වැඩි පඩියක් ලබා දෙන්න කටයුතු කරනවා.පත්කළ මන්ත්‍රී ආර් යෝගරාජා මහතා (එජාප):- ආගම්වාදය මේ රටේ නැවත පැතිරෙමින් තිබෙනවා. ජාතිවාදය නැවත මේ රටේ පැතිරෙමින් තිබෙනවා. ඒවාට රජය ඉඩ දෙනවාද?ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ‍්‍ය ඇමැති ලසන්ත අලගියවන්න මහතා:- විපක්ෂය ගෙනා යෝජනාව පරස්පර වීරෝධීයි. පොදු ව්‍යාපාර කාකර සභාවේ මමත් සාමාජිකයෙක්. අපි පොදු ව්‍යාපාර කාරක සභාව තුළින් නිර්දේශ කළේ ගණකාධිකාරීවරුන්ට වැටුප් වැඩි කිරීමේ යෝජනාවක් පමණයි. සමස්ත රජ්‍ය සේවය පිළිබඳ එහිදී නිර්දේශ කළේ නැහැ. ගෘහ ආදායම වියදම ගැනත් විපක්ෂය කතා කළා.2012- 2013 වසරවල ගෘහ වියදම රුපියල් 40,887යි, වියදම 46,287යි. ඒ ගැන විපක්ෂය කතා කළේ නැහැ.කළුතර දිස්ත්‍රික් මන්ත්‍රී අජිත් පී පෙරේරා මහතා (එජාප):- 17 වැන් ආණ්ඩුක්‍රම ව්‍යවස්ථාව මඟින් පොලිස් කොමිසම පිහිටුවා පොලීසියට සුවිශේෂී තැනක් ලබා දුන්නා. නමුත් අද ඒ ඒ කොමිසම්වලට පත් කරන්නේ ජනාධිපතිතුමාගේ ඒජන්තවරුයි. පොලිසියේ සියයට 75ක් ස්වාධීනව සේවය කරනවා. නමුත් ඔවුන්ගේ වැටුප් තල ඉතා අඩු මට්ටමක තිබෙන්නේ. ආරක්ෂක හමුදාවන්වලට වඩා පොලිසියේ වැටුප ඉතාම පහළයි.සෞඛ්‍ය නියෝජ්‍ය ඇමැති ලලිත් දිසානයක මහතා :- සේවක අර්ථ සාධක අරමුද කප්පාදු කිරීමේ අවශ්‍යතාවයක් අපට නැහැ. ඒවා ස්ථාපනය කළේ අපියි. එජපි ආණ්ඩු විසින් නොවෙයි. කාර්යාල කාර්ය සහායකයකුගේවත් වැටුපක් වැඩි කිරීමට එජාපය කටයුතු කළේ නැහැ. නමුත් අපි රාජ්‍ය සේවාව පුළුල් කළා.අද රජයට පක්ෂ මාධ්‍ය තිබෙන්නේ දිනමිණ, ඩේලි නිවුස්, රූපවාහනිය හා ස්වාධීන රූපවාහනිය පමණයි. නමුත් ඊට අමතරව මාධ්‍ය ආයතන ගුවන් විදුලි නාලිකා කොතරම් තිබෙනවාද? රාජ්‍ය සේවකයන්ට වැටුප් දීමනා වැඩි කර තිබෙනවා.රැකියා වියුක්තිය අද අඩු කර තිබෙනවා. රාජ්‍ය සේවයේ සුදුසුකම් සැපිරූ 17,000 අධික පිරිසකට අපි වාහන බලපත්‍ර ලබා දී තිබෙනවා. අපි රාජ්‍ය සේවයට ඇගිලි ගහන්නේ නැහැ. පත් කිරීම්, ප්‍රධානීන් පත් කරන්නේ ශ්‍රීලනිපයෙන් නෙවෙයි. නමුත් එජාප රජයන් රාජ්‍ය සේවය දේශපාලනීකරණය ලක් කළා.නුවරඑළිය දිස්ත්‍රික් මන්ත්‍රී ජේ ශ්‍රී රංගා මහතා (එජාප):- නුවරඑළිය දිස්ත්‍රික්යේ සිටින ආණ්ඩුපක්ෂ මන්ත්‍රීවරුන් අතර ගැටුම් නිර්මාණය වෙලා. එම දිස්ත්‍රික්කයේ ප්‍ර දේශීය ලේකම් කොට්ඨාස පහක් තිබෙනවා. නමුත් ඒ එකක වත්දෙමළ කතා කරන ප්‍රා දේශීය ලේකම්වරයෙක් නැහැ. රාජය සේවයට දෙමළ නිලධාරීන් බඳවා ගැනිම් ප්‍රමාණවත් නැහැ.කම්කරු හා කම්කරු සබඳතා ඇමැති ගාමිණි ලොකුගේ මහතා:- ජෝන් අමරතුංග මහතා මේ යෝජනාව ඉදිරිපත් කරන්නේ සද්භාවයෙන්ද? වයඹ, මධ්‍යම ඡන්ද වෙනුවෙන් එජාපය ඉදිරිපත් කර තිබූ ප්‍රකාශන මා කියවූවා. ඒ එකකවත් රාජ්‍ය සේවය ගැන සඳහන් වෙන්නේ නැහැ.තැපැල් ඡන්ද ලං වෙන කොට රාජ්‍ය සේවකයා ගැන කතා කිරීමක් පමණයි. එජාපය තරම් රාජ්‍ය සේවයට කොකා පෙන්නපු ආණ්ඩුවක් තවත් නැහැ. පුද්ගලික අංශයටත් අද වැටුප් වැඩිවී තිබෙනවා. ඒ නිසා වැඩ වර්ජන අවම වෙලා.ගම්පහ දිස්ත්‍රික් මන්ත්‍රී අජිත් මාන්නප්පෙරුම මහතා (එජාප):- රාජ්‍ය සේවයට මේ ආණ්ඩුවෙන් මොනවාද ඉටු කර තිබෙන්නේ. රාජ්‍ය සේවකයා ගැන මීට වඩා සිතිය යුතුයි. උපාධිධාරීන් රාජ්‍ය සේවයේ සේවය කරනවා. ඔවුන්ගේ වැටුප් ප්‍රමාණවත් නැහැ. පෞද්ගලික අංශයේ සේවය කරන උපාධිධාරීන් වැඩි වැටුප් ලබනවා. උපාධිධාරීන්ට වෘත්තීමය භාවයක් හා අභිමානයක් ලබාදිය යුතුයි.ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා:- මහින්ද රාජපක්ෂ රජය තරම් රාජ්‍ය සේවකයන්ට සැලකූ වෙනත් කිසිදු රජයක් නැහැ. වසර තිහක යුද කාල සීමාවේ රාජ්‍ය සේවකයා ජීවත්වුණේ තැති ගැන්මෙනුයි. මොකද තම ජීවිතය ත්‍රස්තවාදීන්ගේ ග්‍රහණයට නතුවේවි යයි ඔවුන් බියෙන් හිටියා.දශක තුනක යුද්ධය අවසන් කිරීමත් සමඟ රාජය සේවකයා තම සේවය මෙන්ම පවුල් ජිවිතයත් සතුටින් ගතකරනවා. එජාපය මේ යෝජනාව ඉදිරිපත් කරන්නේ පළාත් සභා මැතිවරණය ඉලක්ක කර ගෙනයි.නියෝජ්‍ය කාතානයක චන්දිම වීරක්කොඩි මහතා මුලසුනට පැමිණියේය.කොළඹ දිස්ත්‍රික් මන්ත්‍රී සුජීව සේනසිංහ මහාතා (එජාප):- සියලු රජයේ සේවකයෝ රජයේ කාර් භාරය හොඳින් බලා සිටිනවා. යාපනය ප්‍රදේශයට සාමය අවශ්‍ය නිසා හමුදාව ඉන්න බව ලොකුගේ ඇමැතිවරයා කිව්වා. හමුදා නිලධාරීන් ආණ්ඩුකාර තනතුරට පත් කර දෙමළ ජනතාව පීඩාවට පත් කරනවා. දෙමළ ජාතික ප්‍රදේශිය ලේකම්වරුන් කීදෙන් ඉන්නවාද?සෙනෙවිරත්න මහතා:- මේ වන විටත් පත් කිරීම් සිදු කර තිබෙනවා.සේනසිංහ මහතා:- මේ රටේ මැති ඇමැතිවරුන් පිරිසක් සුඛෝපභෝගී ජීවත ගත කරනවා. රජයේ සේවකයා හඳුනා ගන්න පුළුවන්. බෑගය කැඩිලා, සාර්යේ වාටි ඉරිලා, සපත්තු කැඩිලා, මේ අය ගැන කතා කරන්න කවුරුත් නැහැ.රාජ්‍ය පරිපාලන හා ස්වදේශ කටයුතු ඇමැති ඩබ්ලිව් ඩී ජේ සෙනෙවිරත්න මහතා:- තම සේවවාන් ඉටු කර ගැනීමට එන ජනතාවගේ ගැටලු වලට ඇහුම්කන් දී ඔවුන්ගේ කදුළු පිස දැමීමට තරම් සානුකම්පිත සිතක් රාජ්‍ය සේවකයා තුළ තිබිය යුතුයි.ශක්තිමත් රාජ්‍ය සේවයක් මඟින් පොදු මහජනතාවට සේවය කිරීම ශ්‍රීලනිප ප්‍රමුඛ සන්ධාන රජයන් විසින් අතීතයේ මෙන්ම වර්තමානයේත් සිදු කරනවා. 2004 වසරේ ලක්ෂ 08ක් වූ රාජ්‍ය සේවක සංඛ්‍යාව අද වන විට ලක්ෂ 14දක්වා වැඩි වෙලා. මේ වසරේ පමණක් උපාධිධාරීන් 51,000කට රාජ්‍ය සේවයේ රැකියා අවස්ථා ලබාදී තිබෙනවා. ඔවුන් ස්ථිර කිරීමේ කටයුතු අවසන් කර තිබෙනවා.රාජ්‍ය කළමනාකරණ සේවයට පසුගිය වසරේදී 5062ක් බඳවා ගත්තා. භාෂා පරිවර්තක සේවයට 212ක් බඳවා ගත්තා. කාර්යාල කාර්ය සහායක, රියදුරු ආදී වෘත්තීන් සඳහා 1600කට ආසන්න ප්‍රමාණයක් බඳවා ගනු ලැබුවා. ඉංජිනේරු සේවා අංශයට ඉංජිනේරුවන් 139ක් බඳවා ගනු ලැබුවා. ග්‍රාම නිලධාරීන් 4000ක් සඳහා පුරප්පාඩු පවතිනවා. එම පුරප්පාඩු සම්පූර්ණ කර ගැනීමට අවශ්‍ය විභාග පවත්වා සම්මුඛ පරීක්ෂණ ළඟදී පැවැත්වුණා. කළමනාකරණ සේවයේ තුන්වන ශ්‍රේණිය සඳහා මේ වසරේ 2826ක් බඳවා ගැනීමට නියමිතයි.ශ්‍රී ලංකා පරිපාලන සේවයට දෙමළ පරිපාලන නිලධාරීන් 43ක් බඳවා ගත්තා. 1980 ජූලි වැඩ වර්ජනය අපට අමතක කරන්නට බැහැ. එජාලය විසින් සෝමපාල සහෝදරයා ඝාතනය කළා. සේවකයින් 40,000ක් ගෙදර යැව්වා. මේ නිසා දරු පවුල් ලක්ෂ 2ක් අනාථ වුණා. ප්‍රේමදාස ජනාධිපතිතුමාගේ කාලයේදී රාජය පරිපාලන චක්‍ර ලේඛන 44/90යටතේ සුළු වන්දියක් ලබාදී රාජ්‍ය සේවකයින් විශාල ගණනක් විශ්‍රාම යැව්වා.2001 - 2004 පාලන සමයේදී යළි පුබුදමු වැඩසටහන යටතේ ලක්ෂ 08ක් වූ රාජ්‍ය සේවය හකුළුවාලීමට සැලසුම් කළා. කළමනාකරණ සේවා චක්‍රලේඛ 2001/16 යටතේ රාජය සේවයට බඳවා ගැනීම් සම්පූර්ණයෙන් නතර කළා.රාජ්‍ය අංශය සඳහා දායක විශ්‍රාම වැටුප් ක්‍රමයක් හඳුන්වාදී අහිංසක විශ්‍රාම වැටුප අහිමි කළා. පාඩු ලබන රාජ්‍ය ආයතන අඩු වටිනාකම්වලට තම හිතවන්ට ලබාදිමට එජාපය සැලසුම් කළා. රාජ්‍ය ආයතන බොහොමයක් පෞද්ගලිකරණයට යෝජනා කර තිබුණා.නමුත් මහින්ද රාජපක්ෂ ජනාධිපතිතුමා යටතේ 2012 අය වැය මඟින් රාජය සේවකයන්ට සහන රැසක් ලබා දුන්නා. රාජ්‍ය සේවයට හා ආරක්ෂක අංශවලට සියයට 10ක් වැටුප් වැඩි කිරීම, මාණ්ඩලික සේවකයින්ට සියයට 10 වැටුප් වැඩිකිරීම, ඇතැම් රාජ්‍ය සේවකයින්ට ගමන් දීමනා ලබාදීම ඉන් කිහිපයක්. ග්‍රාමීය සංවර්ධන වැඩසටහන් සඳහා ක්ෂේත්‍ර මට්ටමින් වැඩ කරන රාජ්‍ය නිලධාරීන්ට මෝටර් බයිසිකල් ලබාගැනීමට සහන ලබාදී තිබෙනවා.විශ්‍රාම වැටුප් විෂමතා ඉවත් කිරීමට පියවර ගෙන තිබෙනවා. රාජ්‍ය සේවක වැටුප් හා විශ්‍රාම වැටුප් සඳහා 2012 වසරට රුපියල් මිලියන 3800ක් ඇස්තමේන්තු කර තිබෙනවා. විශ්ව විද්‍යාල ආචාර්යවරු ඇතුළු විශේෂ දීමනා ලබාදී තිබෙනවා.ඒ වගේම 2013 අය වැය මඟින් රාජ්‍ය සේවකයන්ට සහන ලබාදී තිබෙනවා. ලක්ෂ 13ක් ඉක්ම වූ රාජ්‍ය සේවයේ වැටුප් ලබාදීම සඳහා 2013 වසර වෙනුවෙන් රුපියල් බිලියන 366වෙන් කර තිබෙනවා. 2005 වසරේදී රාජ්‍ය සේවකයන්ගේ වැටුප් සඳහා වෙන් කර තිබුණේ රුපියල් බිලියන 139ක් පමණයි. රාජ්‍ය සේවකයින්ට මසකට ලබාදෙන ජිවන අංක දීමනාව රුපියල් 1,500කින් වැඩි කර තිබෙනවා. රාජ්‍ය සේවකයන්ගේ අග්‍රහාර රක්ෂණ වාරිකය රුපියල් 125ක් ලෙස සංශෝධනය කිරීමට යෝජනා කර තිබෙනවා.විවාදය නිමාවිය.පාර්ලිමේන්තුව ඔක්තෝබර් මස 08 වැනි දින පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090524</link>
    <topic>දුම්කොළ විරෝධී ජගත් විශිෂ්ටතා සම්මානයෙන් පිදුම් ලැබූ ඇමැති මෛත්‍රීපාල සිරිසේන මහතා</topic>
    <author/>
    <content>දුම්කොළ විරෝධී ජගත් විශිෂ්ටතා සම්මානයෙන් පිදුම් ලැබූ ඇමැති මෛත්‍රීපාල සිරිසේන මහතා ජනාධිපතිතුමාට බුලත් හුරුල්ලක් දී පිළිගත් අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090525</link>
    <topic>සරසවිවලට සිසුන් 24000ක්බඳවා ගැනීමට පියවර</topic>
    <author>සමන්මලී ප්‍රියශාන්ති</author>
    <content>2013 අපොස උසස් පෙළ විභාගයේ ප්‍රතිඵල මත විශ්වවිද්‍යාලවලට මෙවර උපරිමව සිසුන් 24000ක පිරිසක් බඳවා ගැනීමට බලාපොරොත්තු වන බව විශ්වවිද්‍යාල ප්‍රතිපාදන කොමිෂන් සභාව පවසයි.අතිරේක ප්‍රවේශය, විශේෂ ප්‍රවේශය යටතේ ඇතුළත් වන සිසුන්ද ඇතුළුව මේ සිසුන් 24000 බඳවා ගැනෙන බව විශ්වවිද්‍යාල ප්‍රතිපාදන කොමිෂන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා පැවසීය.ලබන පෙබරවාරි මාසය වන විට විශ්විද්‍යාලවලට සිසුන් බඳවා ගැනීමේ කටයුතු සියල්ල අවසන් කරන බවද ඒ මහතා කීවේය.එම කාල සීමාවේදී නායකත්ව පුහුණු වැඩපිළිවෙළද ක්‍රියාත්මක කිරීමට උසස් අධ්‍යාපන අමාත්‍යාංශය කටයුතු යොදා තිබේ.විශ්වවිද්‍යාලවලට සිසුන් බඳවා ගැනීමට ඇතැම් විශ්වවිද්‍යාල මඟින් පවත්වන ප්‍රායෝගික පරීක්ෂණ හා අභියෝගතා පරීක්ෂණ මේ දිනවල සිදු කෙරෙන බව පැවසු ඒ මහතා මේ වන විටත් සිසුන් බඳවා ගැනීමට අවශ්‍ය කටයුතු බොහොමයක් නිම කර ඇති බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090526</link>
    <topic>විපක්ෂයට ඡන්ද කාර්යාලයක්වත් විවෘත කරගන්න නොහැකි වෙලා</topic>
    <author>සිතාරා සේනානී සහ නුවන් කොඩිකාර</author>
    <content>මැතිවරණයකදි පක්ෂයකට නීත්‍යානුකූලව ලබාදෙන කාර්යාලයක් හෝ මධ්‍යම පළාතේ විවෘත කරගැනීමට නොහැකි තත්ත්වයකට විපක්ෂය පත්ව ඇති බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය.ඒ හේතුවෙන් ඇතැම් කොට්ඨාසවල මැතිවරණය ඇල් මැරුණු ස්වභාවයක් මෙන්ම විපක්ෂය ස්වාධීන කණ්ඩායමකටත් වඩා පහළට වැටී ඇති බව කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (4) පැවැති මාධ්‍ය හමුවේදි ඇමැතිවරයා එසේ ප්‍රකාශ කළේය.ගලගෙදර මැතිවරණ කොට්ඨාසයට යොදවා ඇති එජාප අපේක්ෂකයා වෙනත් ප්‍රදේශයකින් ගෙන්වා ඉදිරිපත් කර ඇති බව පවසන ඒ මහතා එම කොට්ඨාසයේ එජාප පාක්ෂිකයෝද රජය සමඟ එක්ව කටයුතු කරමින් සිටින බව පැවසීය.මේ තත්ත්වය එක් කොට්ඨාසයකට පමණක් සීමා නොවුවක් බවත් මැතිවරණය පැවැත්වෙන සෑම පළාතකටම මෙවැනි ඉරණමක් අත්ව ඇති බවත් පෙරේරා මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090527</link>
    <topic>බුලට් එක වෙනුවට බැලට් එක උතුරට ලබා දුන්නේ මේ රජයයි</topic>
    <author>සිතාරා සේනානි සහ නුවන් කොඩිකාර,</author>
    <content>වසර විසිහතකට පසු උතුරේ ජනතාවට බුලට් එක වෙනුවට බැලට් එක ලබා දුන්නේ වත්මන් රජය බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහ‍ප්පෙරුම මහතා පවසයි.1982දී සංවර්ධන සභා මැතිවරණයේදී එවකට පැවැති එක්සත් ජාතික පක්ෂ රජය උතුරේ ජනතාවගේ ඡන්දය කොල්ලකෑම නිසා එම ජනතාවට ප්‍රජාතත්ත්‍රවාදය කෙරෙහි විශ්වාසය නැතිව ගිය බවත්, එල්.ටී.ටී.ඊ. සංවිධානය ආයුධ අතට ගැනීමට එම තත්ත්වය ආසන්ත හේතුව වූ බවත් ඇමැතිවරයා පවසයි.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (4) පැවැති මාධ්‍ය හමුවේදී ඇමැතිවරයා මේ බව පැවැසීය.උතුරු පළාත් සභා මැතිවරණය නිරෝගී ප්‍රජාතන්ත්‍රවාදය ගැබ්වූ මැතිවරණයක් ලෙස පැවැත්වීම සම්බන්ධයෙන් වඩාත්ම සතු‍ටු වන්නේ රජය බවත් හෙතෙම පැවැසීය.ඇමැතිවරයා එහිදී මෙසේද පැවැසීය.උතුරු පළාත් මැතිවරණයේ කටයුතු මේ වනවිට ඉතා සාමකාමී අන්දමින් සිදුකැරෙමින් පවතිනවා. 1982 සංවර්ධන සභා මැතිවරණයේදී එවකට පැවැති එජාප රජය යාල්දේවී දුම්රියෙන් කුරුණෑගල සිට යාපනයට මැරවරයන් යවා එම මැතිවරණය කොල්ල කෑවා. යාපනය පුස්තකාලය ගිනිතැබුවා. එම මැතිවරණය කොල්ලකෑමට සහභාගී වූ එක් පුද්ගලයකු අද ප්‍රධාන විපක්ෂයේ නායකයකු ලෙසත් කටයුතු කරමින් සිටිනවා.එක්සත් ජාතික පක්ෂය උතුරේ මැතිවරණවලදී මෙලෙස කටයුතු කළත් ජනාධිපතිතුමා සෑම විටම කියා තිබෙන්නේ ලබන ජගග්‍රහණයට වැදගත්කමක් නැතිනම් එම ජයග්‍රහණයෙන් වැඩක් නැති බවයි. එතුමා උතුරෙන් බලාපොරොත්තු වන්නේ වැදගත්කමක් සහිත ජයග්‍රහණයක් පමණයි. 1984දී යාල්දේවි දුම්රියට ගිනිතැබුවා. එහෙත් එළැඹෙන 14වැනිදා යාල්දේවී දුම්රිය දකුණේ පොල් රුප්පාවේ සිට උතුරේ කිලිනොච්චියේ තල් රුප්පාව වෙත යළි ධාවනය කෙරෙනවා.මේ ගමන මෙරට ජාතීන් අතර සංහිඳියාවේ පාලමක් ලෙස හැඳින්විය හැකියි.පළාත් තුනේ මැතිවරණයේ එක්සත් ජනතා නිදහස් සන්ධානයේ පූර්ව මැතිවරණ ප්‍රචාරක කටයුතු මේ වනවිට ඉතා සාර්ථකව සිදුකැරෙමින් පවතිනවා. ප්‍රධාන රැස්වීම් 14න් පළමුවැන්න ජනාධිපතිතුමාගේ ප්‍රධානත්වයෙන් කුරුණෑගල මාළිගාපිටියේදී අති විශාල ජනකායකගේ සහභාගීත්වයෙන් පැවැත්වුණා. උප ප්‍රධාන රැස්වීම් 54න් 12ක් මේවනවිට අවසන්. ප්‍රාදේශීය රැස්වීම් 110න් 47ක් අවසන්. ඡන්දපොළ මට්ටමින් පැවැත්වීමට නියමිත රැස්වීම් 3330න් 1170ක් අවසන් ඉතිරි 1160 ඉදිරි දින දාහතර ඇතුළත පවත්වා අවසන් කෙරෙනවා.මීට අමතරව අපගේ පක්ෂය මැතිවරණ කොට්ඨාස පනස් හතරේම මධ්‍යම බල මණ්ඩල සම්මන්ත්‍රණ පවත්වා අවසන්. මීට අමතරව සන්ධාන පාර්ලිමේන්තු මන්ත්‍රීවරුන් නාමල් රාජපක්ෂ මහතාගේ මූලිකත්වයෙන් සියලු අපේක්ෂකයන් වෙනුවෙන් රැස්වීම් පැවැත්වෙනවා. සන්ධානයේ සහෝදර පක්ෂවලින් වෙන වෙනමත් රැස්වීම් පැවැත්වෙනවා. ගෙන් ගෙට යාමේ කටයුතු උතුරු පළාතේ හැර අනෙක් පළාත්වල පසුගිය සතියේ ආරම්භ කළා. උතුරු පළාතේ මේ සතියේ ආරම්භ කරනවා.මෙවර මැතිවරණයේදී මැතිවරණ නීති උල්ලංඝනය කිරීම් 91ක් සම්බන්ධ පැමිණිලි පොලීසියට ලැබී තිබෙනවා. එජාපයෙන් 3ක්, ජවිපෙන් 4ක්, දෙමළ සන්ධානයෙන් 5ක්, සමාජවාදී සමානතා පක්ෂයෙන් 1ක්, ලංකා කම්කරු කොංග්‍රසයෙන් 4ක්, මුස්ලිම් කොංග්‍රසයෙන් 2ක්, ප්‍රජාතන්ත්‍රවාදි පක්ෂයෙන් 2ක් හා සන්ධානයෙන් 40ක් වශයෙන් මේ පැමිණිලි වාර්තාවී තිබෙනවා. සන්ධානයේ පැමිණිලි වාර්තා වී ඇත්තේ අපේ අපේක්ෂකයන් අතර ඇතිවූ සිද්ධීන් පමණයි. පක්ෂයේ අය අතර ඇතිව තිබෙන මේ සිදුවීම් සම්බන්ධයෙන් මැතිවරණ ප්‍රතිඵල නිකුත්වීමෙන් පසු රජය උපරිම ලෙසින් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090528</link>
    <topic>උතුරු නැඟෙනහිරින් 80%ක්රනිල් එදා එල්ටීටීඊයට බාර දුන්නා</topic>
    <author/>
    <content>මුස්ලිම් ලෝකය විනාශ කළ ඇමරිකාවත් එක්ක හිට ගත්ත රනිල්ට අපේ මුස්ලිම් ජනතාව එකතු වන්නේ නැතැයි උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේය.ඊශ්‍රායලයෙන් පලස්තීන ජනතාවට පහර දෙන විට මෙන්ම අමෙරිකාව ඉරාකයට පහර දෙන විටත් ඊට විරුද්ධව නැඟී සිටි නායකයා ජනාධිපති මහින්ද රාජපක්ෂ මහතා බවද දිසානායක මහතා කීවේය.මුස්ලිම් ලෝකයේ සමූල ඝාතනයක් කරන අමෙරිකාවත් එක්ක එකතු වෙන්න මේ රටේ මුස්ලිම් ජනතාවට අයිතියක් නැතැයි ද ඒ මහතා කීවේය.මහනුවර හාරගම පැවැති ජන හමුවකට සහභාගී වෙමින්ඇමැතිවරයා මේ අදහස් පළ කළේය.එහිදි දිසානායක මහතා මෙසේද කීවේය.ඉරාකය, ලිබියාව අමුමිනී පාරේ ගඳ ගහන කුණු වන සොහොන් පිටි බවට පත් කළේ අමෙරිකාවයි. එවැනි තත්ත්වයක් යටතේ අමෙරිකාවත් එක්ක හිටගත්ත රනිල් වික්‍රමසිංහත් එක්ක අපේ මුස්ලිම් ජනතාව හිටගන්නේ කොහොමද?අද මරණ බිය නැහැ. පාසලට දරුවා යවන්න බය නැහැ. කෝච්චියක යන්න බය නැහැ. ඒ මරණ බය ඉවත් කරගෙන අපි නිදහසේ ජීවත් වෙනවා. ඔවුන්ගේ විකල්ප ඊලාම් රාජ්‍යය මහා බිතාන්‍යය හදලා ඉවර බව අමතක කරන්න එපා.පසුගිය දවස්වල විශ්වවිද්‍යාල කථිකාචාර්යවරු යාපනයෙන්, මඩකළපුවෙන්, පේරාදෙණියෙන් සහ සබරගමුවෙන් ඇවිත් දෙමළ භාෂා සංවර්ධනය පිළිබඳ වැඩමුළුවකට යන්න මගෙන් උදව් ඉල්ලුවා. මම අත්සන් කරලා දුන්නා .මේ හතර දෙනා ඊලාම් සමුළුවකට සහභාගී වුණා කියලා මට දැන ගන්නට ලැබුණා. අවස්ථාව ලැබුණු පළමුවෙනි මොහොතේම නැවත මේ රටේ යුද පිටියක් කරන්න අමෙරිකා එක්සත් ජනපදය, කැනඩාව, ප්‍රංශය, ජර්මනිය, ඕස්ට්‍රේලියාව වැනි රටවල්වල සිටින කොටි සූදානමින් සිටින බව අමතක කරන්න එපා. එහෙම තිබෙද්දි අපි රනිල්ට මේ රට බාර දෙන්න හදන්නේ.එදා රනිල් තාවකාලිකව උතුරු නැඟෙනහිර ප්‍රදේශවලින් සියයට 80ක් එල්.ටී.ටි.ඊයට බාර දුන්නා. එල්.ටී.ටී.ඊ සමඟ සාම සාකච්ඡා අත්සන් කළා. මේ ගිවිසුම අත්සන් කරන්න රනිල්ට ප්‍රභාකරන් වවුනියාවෙන් එහාට යන්න දුන්නේ නැහැ.ප්‍රභාකරන් කිලිනොච්චියේ ඉදලා රනිල්ට කිව්වේ වවුනියාවට ඇවිත් පාර අයිනේ මේසයක් තියාගෙන අත්සන් කරපන් කියලයි. එහෙම තමයි කළේ. එහෙම කරලා නෝර්වේ නියෝජියන් අතේ තමයි කිලිනොච්චියට ඇරියේ. අපි ඒ ප්‍රභාකරන්ගේ රාජධානියේ අද යාපනයේ විශ්වවිද්‍යාලයේ ඉංජිනේරු පීඨය සහ කෘෂිකර්ම පීඨය ගොඩ නඟමින් ඉන්නවා.මේ ශ්‍රී ලංකාවද එක්සත් ජාතික පක්ෂයට දෙන්න හදන්නේ. එදා තාවකාලික ව උතුරු නැඟෙනහිර ප්‍රභාකරන්ට භාර දෙන කොට, උතුරේ දෙමළ ජනතාව, එක්සත් ජාතික පක්ෂයේ මුස්ලිම් මන්ත්‍රීවරු මෙන්ම, මුස්ලිම් කොංග්‍රසයේ මන්ත්‍රීවරු සියලු දෙනා රනිල්ට කිව්වා මුස්ලිම් ප්‍රදේශ දෙන්න එපා කියලා. රනිල් ඒවා ඇහුවේ නැහැ. රනිල් ප්‍රභාකරන්ට ඒවා දුන්නා. ‍‍රටේ සංවර්ධනය වේගයෙන් වැඩි වේගෙන යනවා.දැන් අපි වේගයෙන් නැගිටින්න උත්සහ කරනවා. එසේ නැගිටින කොට සංක්‍රාන්ති අවධියේ ජීවන බර ජනතාවට තදින් දැනෙනවා. ජීවත් වෙන්න බැහැ. ‍ඉවසුවා ඇති . මේ රජය පෙරළමු ආදී නොයෙක් කතා කියනවා.නමුත් ජනතාව හොදින් දැනුවත් වෙලා ඉන්නවා. අද උගත් තරුණයාගේ ශක්තිය තේරුම් ගත්ත රාජ්‍ය නායකයෙක් රාජ්‍ය පාලනය කරනවා. සියලු දෙනා මේ අවස්ථාවේ රජය සමඟ එක්ව කටයුතු කළ යුතු වෙනවා. එසේ රජය ශක්තිමත් කිරීමෙන් රටේ අනාගතය ශක්තිමත් කළ හැකියි.පාර්ලිමේන්තු මන්ත්‍රී දිලුම් අමුණුගම, පාර්ලිමේන්තු මන්ත්‍රීනි උපේක්ෂ ස්වර්ණමාලී, පාර්ලිමේන්තු මන්ත්‍රී මනූෂ නානායක්කාර මහත්වරු ඇතුළු විශාල පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090529</link>
    <topic>‘පිල්ලේගේ ප්‍රකාශයේ කරුණු 6ක් ගැන ස්තූති කළ යුතුයි’</topic>
    <author>සිතාරා සේනානී සහ නුවන් කොඩිකාර</author>
    <content>එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මියගේ ප්‍රකාශයේ කරුණු 6ක් පිළිබඳ ඇයට ස්තූතිවන්ත වන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.ශ්‍රී ලංකාවේ ආගන්තුක සත්කාරය, එල්.ටී.ටී.ඊය ම්ලේච්ඡ මිනීමරු සංවිධානයක් බව, උතුරේ ප්‍රතිසංවිධාන කටයුතු , උතුරු මැතිවරණය පැවැත්වීම, යොවුන් පාර්ලිමේන්තුව ආදිය ඇතුළත් කරුණු සම්බන්ධයෙන් ප්‍රසාදය පළකරන බව ඇමැතිවරයා කියා සිටියේය.එහෙත් එතුමිය ඉදිරිපත් කළ ඇතැම් කරුණු රජය පිළිනොගන්නා බවද ඒ මහතා ප්‍රකාශ කළේය.නවනීදන් පිල්ලේ මහත්මියට ශ්‍රී ලංකාවට පැමිණීමට අවස්ථාව උදාවීම තුළින් ද රටේ ප්‍රජාතන්ත්‍රවාදය පිළිබඳ පණිවිඩය ලෝකයාට ලබාදෙන බවද අලහප්පේරුම මහතා පැවසීය.ශ්‍රී ලංකා නිදහස් පක්ෂ මූලස්ථානයේ ඊයේ (4) පැවැති මාධ්‍ය හමුවකදී ඇමැතිවරයා එසේ කීවේය.රජයේ අධිකාරියක් හෝ ඒකාධිකාරියක් ගැන පෙන්වීමට ඇතමුන් උත්සහ කළද, වත්මන් රජය එවැන්නක නිරත වන්නේ නම් පිල්ලේ මහත්මියගේ පැමිණිම වැළැක්වීමට හැකිව තිබුණ බව හෙතෙම පැවසීය.ඇමැති මර්වින් සිල්වා මහතා විසින් තමන් නවිනීදන් පිල්ලෙයි මහත්මිය විවාහ කර ගැනීමට කැමති බවට සිදුකළ ප්‍රකාශය සම්බන්ධයෙන් මාධ්‍යවේදියකු අසන ලද ප්‍රශ්නයට පිළිතුරු දෙමින් ඇමැතිවයා කියා සිටියේ එකී ප්‍රකාශය පිළිබඳව පෞද්ගලිකවත්, ඇමැති මණ්ඩලය වෙනුවෙන් තමන් කනගාටුව ප්‍රකාශ කරන බවයි.නවනීදන් පිල්ලෙ මහත්මිය තමාගේ මෑණියන්ට වඩා වයසින් අඩුවන්නේ වසර දෙකක් වැනි කෙටි කලක් පමණක් බවත් , එවන් කෙනකුට එවැනි යෝජනාවක් කිරීම අනුමත නොකරන බවත් ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090530</link>
    <topic>අපේ කෘෂි කර්මාන්තය නැංවීමට රුසියා සමූහාණ්ඩුවේ එකඟතාව</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ කෘෂි කර්මාන්තයට දියුණු කිරීම සඳහා සහයෝඟය ලබාදීමට රුසියානු සමූහාණ්ඩුව එකඟතාවය පළකරයි.කෘෂි කර්මාන්තය සංවර්ධනය කිරීම සඳහා අවශ්‍ය යටිතල පහසුකම් ඉදිරියේදි ලබාදීමට පියවර ගන්නා බවද ඒ අනුව එළවළු හා පලතුරු වගාවන්ට හා දියර කිරි නිෂ්පාදනය සඳහා අවශ්‍ය පහසුකම් ලබාදීමට කටයුතු කරන බවද රුසියානු සමූහාණ්ඩුවේ කෘෂිකර්ම නියෝජ්‍ය ඇමැති ඉල්යා ෂෙස්ට්කොව් මහතා ප්‍රකාශ කරයි.රුසියානු සමූහාණ්ඩුවේ කෘෂිකර්ම නියෝජ්‍ය ඇමැතිවරයා මේ බව ප්‍රකාශ කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී පැවැති සාකච්ඡාවේදීය.එසේම පශු සම්පත් සංවර්ධනය, දේශිය දියර කිරි නිෂ්පාදනය ඉහළ නැංවීම, උසස් කිරි ගවයින් ශ්‍රී ලංකාව තුළ ව්‍යාප්ත කරවීම මෙන්ම කෘෂිඅංශයෙන් වඩාත් ඵලදායී සේවාවක් හා නිෂ්පාදනයක් ශ්‍රී ලංකාවට ලබාගැනීම පිළිබඳව මෙහිදි දීර්ඝ වශයෙන් සාකච්ඡා කෙරිණි.රුසියානු සමූහාණ්ඩුවේ ජ්‍යෙෂ්ඨ නිලධාරීන් හා ශ්‍රී ලංකා රජයේ අදාළ අංශවල ඉහළ පෙළේ නිලධාරීහු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090531</link>
    <topic>රැදවියන් ප්‍රවාහනයට බස් රථ 8ක්</topic>
    <author>බුද්ධිකා ඉඹුලාන</author>
    <content>රැඳවියන් අධිකරණ වෙත ප්‍රවාහනය කිරීමට මෙතෙක් විශාල අඩුපාඩුවක්ව තිබූ බස් රථ 08ක් බන්ධනාගාර දෙපාර්තමේන්තුව වෙත ලබාදීම බන්ධනාගාර මූලස්්ථානයේ දී සිදු කෙරිණි.මෙම බස්රථ 8 කොළඹ රිමාන්ඩ් බන්ධනාගාරය, මහර, දුම්බර, අනුරාධපුර,, කළුතර, කුරුවිට, සහ ගාල්ල බන්ධනාගාර වල රැඳවියන් ප්‍රවාහන සේවයට එක් කිරීමට නියමිතය.මෙම ප්‍රවාහන අපහසුතා නිසා අධිකරණ කටයුතු සඳහා රැඳවියන් ගෙන ඒමේ දී සුළු වැරදි සම්බන්ධයෙන් රඳවා සිටින ළමයින් සහ අපරාධකරුවන්, එකම බස් රථයක් තුළ ගෙනයාමට සිදුවීම එම ළමයින්ගේ අනාගතයට බලපාන බැවින් මෙම බන්ධනාගාර ප්‍රවාහන සේවාව විධිමත් කිරීමට දිගුකලක සිට අවශ්‍යතා පැන නැගී තිබිණි.රැඳවියන් ප්‍රවාහනය සඳහා තවත් බස්රථ 50ක් සේවයට එක් කිරීමට ද බන්ධනාගාර දෙපාර්තමේන්තුව සැලසුම් සකස් කර තිබෙන අතර, ඒ සඳහා මහා භාණ්ඩාගාරයෙන් අනුමැතිය හිමිවී තිබේ.අලුතෙන් සේවා ඇරැඹීම සඳහා බන්ධනාගාර වලට ලබාදුන් බස්රථ සම්බන්ධයෙන් අදාළ ලියකියවිලි බන්ධනාගාර අධිකාරිවරුන්ට ලබාදීම පසුගියදා බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා අතින් සිදු කරන ලදී.මේ උත්සවය බන්ධනාගාර කොමසාරිස් (සැපයුම්) ලක්ෂ්මන් අබේගුණවර්ධන මහතා විසින් සංවිධානය කළ අතර, එයට බන්ධනාගාර කොමසාරිස්වරුන්, අධිකාරිවරුන් සහ සහකාර අධිකාරිවරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090532</link>
    <topic>විග්නේෂ්වරම්ගේ කතාවතරයේ හෙළා දකිනවා</topic>
    <author>චන්දිමා එදිරිමාන්න</author>
    <content>එල්.ටී.ටී.ඊ සංවිධානය ත්‍රස්තවාදී සංවිධානයක් නොවන බව හා ප්‍රභාකරන් යනු ත්‍රස්තවාදියෙක් නොව දෙමළ ජනතාවගේ වීරයෙක් බව, දෙමළ ජාතික සන්ධානයේ සී. වී. විග්නේෂ්වරම් මහතා කර ඇති ප්‍රකාශය සම්පූර්ණයෙන්ම හෙළා දකින බව, ජාතික නිදහස් පෙරමුණ අවධාරණය කරයි.උතුරු නැඟෙනහිර යළි ඒකාබද්ධ කර නැවත ඊළම් සිහිනය සැබෑ කර ගැනීමේ වෑයමක මොවුන් සියලු දෙනා නිරත වන බව ද ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පැවසීය. ඊයේ (4) ජාතික නිදහස් පෙරමුණේ මාධ්‍ය හමුවක් බත්තරමුල්ල පිහිටි කාර්යාලයේ දී පැවැත්වුණු අතර එයට සහභාගී වෙමින් මුසම්මිල් මහතා එම අදහස් ප්‍රකාශ කළේ ය.එහිදී මෙසේ ද කීය.දෙමළ ජාතික සන්ධානය විටින් විට විවිධ අදහස් ප්‍රකාශ කර සිටිනවා. සුරේෂ් ප්‍රේමචන්ද්‍රන් මහතා කියලා තියනවා ආයුධ තිබුණොත් ප්‍රෙඩරල් වලට වඩා බලයක් ලබා ගන්න පුළුවන් කියලා. ඒ කියන්නේ යළිත් ආයුධ අතට ගත්තොත් ඊළමක් ලබා ගන්න පුළුවන් කියන කාරණයයි.නවනීදන් පිල්ලේ මහත්මිය උතුරේ සංචාරය කරලා ජන ජීවිතවල ඇති වෙනස්කම්, දියුණුව බැලුවේ නැහැ. ඇය ප්‍රභාකරන් මිය ගිය ස්ථානයට ගිහින් මල් වඩමක් තබන්න පවා උත්සහ කළා. නමුත් ඇය හමුදාවේ රණවිරුවන්ට මල්වඩම් තබන්න ඕන කියලා කිව්වේ නැහැ. ඇයට උවමනා වුණේ බෙදුම්වාදීන්ට පණිවිඩයක් දෙන්න බෙදුම්වාදීන් වෙනුවෙන් අපි ඉන්නවා කියලා.විග්නේෂ්වරම් කියන්නේ ප්‍රභාකරන් වීරයෙක් කියලා. ඇල්ෆ‍්‍රඩ් දොරේඅප්පා, නීලන් තිරුචෙල්වම්, ලක්‍ෂමන් කදිරගාමර් මරා දැම්ම අය වීරයො ද කියලා අපි ඔහු ගෙන් අහන්න කැමැතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090533</link>
    <topic>ගුණාත්මක දේශීය නිෂ්පාදන ජනතාවට ලබා දීම රජයේ අරමුණයි</topic>
    <author>සමන්මලී ප්‍රියශාන්ති, කෝට්ටේ සමූහ නන්ද ඒකනායක</author>
    <content>ජනතාවට ගුණාත්මක දේශීය නිෂ්පාදන ලබා දීම රජයේ අරමුණ බවත් ඒ වෙනුවෙන් විවිධ වැඩසටහන් කෘෂිකර්ම අමාත්‍යාංශය රජය සමඟ එක්ව ක්‍රියාත්මක කරන බවත් කෘෂිකර්ම ඇමැති මහින්ද යාපා අබේවර්ධන මහතා පැවසීය.පිටරටින් ආනයනය කරන කිරිපිටි ඇතුළු විවිධ ආහාර ද්‍රව්‍යවල සෞඛ්‍යයට අහිතකර රසායනික ද්‍රව්‍ය අඩංගු බැවින් දේශීය නිෂ්පාදන භාවිතයට ජනතාව යොමු කරවීම කාලෝචිත ක්‍රියාවක් බවත් ඇමැතිවරයා කීවේය. අබේවර්ධන මහතා මේ අදහස් පළ කළේ බත්තරමුල්ල දියත උයන පරිශ්‍රයේදී "දියවන්නා ෆැමිලි පෙයාර්" වෙළෙද ප්‍රදර්ශනය විවෘත කිරීමේ අවස්ථාවට ඊයේ (4) එක් වෙමිනි.එහිදි අබේවර්ධන මහතා ප්‍රකාශ කළේ ඉදිරි අනාගතය ශ්‍රී ලංකාව බාර ගැනීමට නීරෝගීමත් අනාගත පරපුරක් අපට අවශ්‍ය බවයි. ඒ අවශ්‍යතාව සපුරාලීමට නම් සෞඛ්‍යදායි ආහාර පානද අවශ්‍ය බව ප්‍රකාශ ක‍ළ ඇමැතිවරයා නිරෝගිමත් පරපුරක් බිහි කිරිමේ වගකීම රජයට තිබෙන බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090534</link>
    <topic>බියගම විලේජ් අධිපති ඝාතන නඩුව</topic>
    <author>මල්වාන සමූහ - මහානාම විතානගේ හා දෙල්ගොඩ සමූහ සුදත් පුබුදු කීර්ති</author>
    <content>බියගම විලේජ් හොටෙල් ඇතුලු ව්‍යාපාර රැසකම හිමිකරු වූ කෝටිපති ව්‍යාපාරික බර්නාඩ් ජයරත්න යන අය (65) ඝාතනය කිරීමේ නඩුව ඊයේ (04 වැනිදා) පූගොඩ මහේස්ත්‍රාත් හා අතිරේක දිසා විනිසුරු පී. එම්. තිලකරත්න බණ්ඩාර මහතා හමුවේ යළි කැඳවූ අවස්ථාවේ එහි දෙවන සැකකාර මියගිය අයගේ පුත් සුරංග ජයරත්න හා තෙවන සැකකාර සුදත් වික්‍රමසිංහ යන අයවලුන් විසින් අපරාධ පරීක්‍ෂණ දෙපාර්තමේන්තුවේදී තමන්ට පහරදුන් බවට අධිකරණයට කියා සිටි හෙයින් එම දෙදෙනා නැවත අධිකරණ වෛද්‍ය නිලධාරිවරයනට ඉදිරිපත් කොට වෛද්‍ය වාර්තාවක් අධිකරණයට ඉදිරිපත් කරන ලෙස මහේස්ත්‍රාත්වරයා බන්ධනාගාර අධිකාරිවරයාට නියෝග කෙළේය.තවද එහි පළමුවන සැකකාර ඩී. පී. සුසන්ත නමැත්තාට නගාතිබෙන අනිකුත් චෝදනාව වන අත්බෝම්බ ළඟතබා ගැනීම සම්බන්ධව නඩු පවරන්නේ පීඩාකාරී අවිපනත යටතේද නැතිනම් ත්‍රස්තවාදී පනත යටතේ ද යන්න ගැන නීතිපති උපදෙස් පතා යවා තිබෙන වාර්තාව ඉතා ඉක්මනින්ම ලබා ගැනීම සඳහා නීතිපතිවරයාට සිහි කැඳවීමක් කරන ලෙසටද මහේස්ත්‍රාත්වරයා ඔහු අත්අඩංගුවටගත් කොළඹ පොලිස් අපරාධ කොට්ඨාසයට නියෝග කෙරිණි.මේ අතර දැනට රක්ෂිත බන්ධනාගාර ගත කර සිටින පළමුවන, දෙවන, හා තෙවන සැකකරුවන් තිදෙනා වන දෙකටන පදිංචි ඩී. පී. සුසන්ත නොහොත් නිලංග, නාරන්වල පදිංචි සුදත් වික්‍රමසිංහ හා බියගම පදිංචි සුරංග ජයරත්න යන අයවලුන් ලබන 18 වැනිදා දක්වා තවදුරටත් රක්‍ෂිත බන්ධනාගාර ගත කර තැබීමටත් මහේස්ත්‍රාත්වරයා නියම කරනු ලැබීය.මේ නඩුව යළි කැඳවූ අවස්ථාවේ අපරාධ පරීක්‍ෂණ දෙපාර්තමේන්තුවේ පොලිස් පරීක්‍ෂක ජයසේකර මහතා අධිකරණය ඉදිරියේ කරුණු දක්වමින්,මේ ඝාතන සිද්ධිය සම්බන්ධව මෙතෙක් සිදු කරන ලද විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. අපි සාක්කිකරුවන් ගණනාවකින්ම ප්‍රකාශ ලබාගත්තා. දෙවන සැකකරු ළඟ තිබී පරිගණකයක් ඇතුලු උපාංග, ඇඳුම්, තුවක්කුවක් හා අත්බෝම්බයක් සොයා ගත්තා.එම පරිගණකය ඇතුලු උපාංග කොළඹ විශ්වවිද්‍යාලයේ පරිගණක විශ්ලේශන අංශයේ ස්ථානාධිපතිවරයාටත් ඇඳුම් ජාන පරීක්‍ෂණ (ජින්ටොක්) ආයතනයටත්, තුªවක්කුව රජයේ රස පරීක්‍ෂකවරයාටත්, අත්බෝම්බය නිෂ්ක්‍රීය කර වාර්තා කිරීමට විශේෂ පොලිස් කාර්ය බලකායේ අණදෙන නිලධාරිවරයාටත් නියෝග කරන ලෙසට ඉල්ලා සිටිනවා.මහේස්ත්‍රාත්වරයා එම ආයතනවලට අදාළ භාණ්ඩ යොමු කොට එහි වාර්තාවක් ඉදිරිපත් කිරීමට නියෝග කරනවා.පොලිස් පරීක්‍ෂක ජයසේකර මහතා - මේ සිද්ධිය ඇසින් දුටු බව කියන කාන්තාවන් දෙදෙනාගෙන් වැඩිදුර ප්‍රකාශ ලබා ගන්නට අවශ්‍ය වී තිබෙනවා. ඒ නිසා එම දෙදෙනාට අපරාධ පරීක්‍ෂණ දෙපාර්තමේන්තුවට පැමිණෙන ලෙසට නියෝගයක් ලබාදෙන්න. පළමුවන සැකකරු කොළඹ පොලිස් අපරාධ කොට්ඨාසය මගින් අත්අඩංගුවට ගෙන තිබෙන්නේ ඔවුන්ගේ ප්‍රකාශ මතයි.මහෙස්ත්‍රාත්වරයා - එම දෙදෙනාගෙන් විවෘත අධිකරණයේ ප්‍රකාශ ලබා ගන්නට නියෝග කරනවා.දෙවන හා තෙවන සැකකරු වෙනුවෙන් පෙනී සිටින නීතිඥ නලින් ද ඉන්ද්‍රතිස්ස මහතා - මේ සැකකරුවන් දෙදෙනා ස්වෝත්සහයෙන් ප්‍රකාශයක් ලබා දෙන්නට කැමැතියි. ඒ සඳහා අවස්ථාවක් ලබා දෙන්න. ඔවුන්ට තුවාල සිදුවෙලා.මහේස්ත්‍රාත්වරයා - තමන්ට තුවාල සිදුවී තිබෙන්නේ කුමන හේතුන් මතද?සැකකරුවන් - පහරදීමෙන්, අපරාධ පරීක්‍ෂණ දෙපාර්තමේන්තුවේදී.අපරාධ පරීක්‍ෂණ දෙපාර්තමේන්තුවේ මිනීමැරුම් විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ජගත් රෝහණ මහතා -මේ සැකකරුවන් දෙදෙනා අත්අඩංගුවට ගත් අවස්ථාවේ කොළඹ අධිකරණ වෛද්‍ය නිලධාරිවරයාට ඉදිරිපත් කොට වාර්තාවක් ලබා ගත්තා. අපරාධ පරීක්‍ෂණ දෙපාර්තමේන්තුවේ නිලධාරීන් පහර දුන්නා නම් ඒ කවුද යන්න කියන්න.මහේස්ත්‍රාත්වරයා - පහර දුන්නේ කුමන නිලධාරීන්ද?සැකකරුවන් - රෝහණප්‍රධාන පොලිස් පරීක්‍ෂක ජගත් රෝහණ මහතා - මා එය ප්‍රතික්ෂේප කරනවා.මහේස්ත්‍රාත්වරයා - නැවත අධිකරණ වෛද්‍ය නිලධාරියෙකුට ඉදිරිපත් කොට වෛද්‍ය වාර්තාවක් ලබා ගන්න.ප්‍රධාන පොලිස් පරීක්‍ෂක ජගත් රෝහණ මහතා - දෙවන හා තෙවන සැකකරුවන් චූදිතයන් ලෙසට නම් කර තිබෙනවා.කොළඹ පොලිස් අපරාධ කොට්ඨාසයේ පො. කො. බණ්ඩාර මහතා (38633) - පළමුවන සැකකරු ළඟ තිබී හමුවූ අත්බෝම්බ සම්බන්ධව නීතිපති උපදෙස් ලබා ගැනීමට නීතිපතිවරයාට යොමු කර තිබෙනවා.මහේස්ත්‍රාත්වරයා - මෙහි වාර්තාව ඉක්මනින්ම ලබා ගැනීම සඳහා නීතිපතිවරයාට සිහි කැඳවීමක් කරන්න.වැඩිදුර විභාගය ලබන 18 වැනිදාට කල් තැබිණි.අපරාධ පරීක්‍ෂණ දෙපාර්තමේන්තුවේ මිනීමැරුම් විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ජගත් රෝහණ හා පොලිස් පරීක්‍ෂක ජයසේකර යන නිලධාරීහු පැමිණිල්ල මෙහෙයවූහ.මියගිය අයගේ දියනියගේ අයිතිවාසිකම් වෙනුවෙන් නීතිඥ ලලිත් දහනායක මහතාද පළමුවන සැකකරු වෙනුවෙන් නීතිඥවරුන් වන ජානක අමරසිංහ හා නිහාල් රන්දෙනිය යන මහත්වරු ද දෙවන හා තුන්වන සැකකරුවන් වෙනුවෙන් නීතිඥවරුන් වන ඩී. ඒ. පී. වීරත්න, නලින් ද ඉන්ද්‍රතිස්ස, අසිත සිරිවර්ධන, කමල් සම්මන්දප්පෙරුම, පියසේන කාරියප්පෙරුම, චානක පුවක්පිටිය, සංජය රණතුංග හා ගුණතිලක අලගියවන්න යන මහත්වරුද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090535</link>
    <topic>අධි බලැති බෝම්බයක්ළඟ තබාගත් සැකකරුටවසර 10ක සිර දඬුවමක්</topic>
    <author>කුමුදු හෙට්ටිආරච්චි</author>
    <content>මහරගම දෙව්රම් වෙහෙරේ දී පුපුරන ද්‍රව්‍ය යෙදූ කිලෝ ග්‍රෑම් 1 1/2 බරින් යුත් පැති බෝම්බයක් ළඟ තබාගත් බවට වරද පිළිගත් කොටි සාමාජිකයෙකුට කොළඹ මහාධිකරණ විනිසුරු පී‍්‍රති පද්මන් සුරසේන මහතා විසින් වසර දහයක බරපතළ වැඩ සහිත සිරදඬුවමක් ඊයේ (04) නියම කරන ලදී.කොටි සංවිධානයේ “ඉම්රාන් පාහියන්” කණ්ඩායමේ ප්‍රබල කොටි සාමාජිකයකු වූ කයිට්ස් හි පදිංචි මරියදාස් රාජ් අජේන්ද්‍රන් හෙවත් සසී (34) නමැති විත්තිකරුට එසේ සිරදඬුවම් නියම කෙරුණි.සිරදඬුවමට අමතරව විත්තිකරුට රුපියල් දස දහසක දඩ මුදලක් ගෙවීමට ද නියම කෙරුණි.2007 වසරේ අගෝස්තු මස 10 වැනිදා හෝ ඊට ආසන්න දිනකදී මහරගම දෙව්රම්වෙහෙරේ දී ආර්. ඩී. එක්ස් අධි බලැති පුපුරන ද්‍රව්‍ය යෙදූ කිලෝ ග්‍රෑම් 1 1/2 ක අධි බලැති පැති බෝම්බයක් හා විදුලි ඩෙටනේටර් දෙකක් ළඟ තබා ගත් බවට නීතිපතිවරයා විසින් විත්තිකරුට එරෙහිව අධි චෝදනා ගොනු කැර තිබුණි.විත්තිකරුට එරෙහිව හදිසි නීති රෙගුලාසි යටතේ මෙම නඩුව පවරන ලද අතර විත්තිකරු කොළඹ වරාය පිළිබඳ තොරතුරු එක් රැස් කිරීම සඳහා කොළඹට පැමිණ ඇති බවට පරීක්‍ෂණවල දී තොරතුරු අනාවරණය කරගෙන තිබුණි.නීතිපතිවරයා විසින් විත්තිකරුට එරෙහිව ගොනු කළ අධි චෝදනා දෙකට ම විත්තිකරු මුල් අවස්ථාවේ දීම වරද පිළිගැනීම මත එක් එක් චෝදනාවට වසර පහ බැගින් විත්තිකරුට දස වසරක බරපතළ වැඩ සහිත සිරදඬුවමක් නියම කළ විනිසුරුවරයා, එම දඬුවම වසර පහක දී ගෙවී යන පරිදි ක්‍රියාත්මක කිරීමට නියම කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090536</link>
    <topic>ශ්‍රී ලංකාවේ දුම්වැටි දැන්වීමේ ආදර්ශය තායිලන්තයේත් ක්‍රියාවට නැංවුවා</topic>
    <author>ධනුෂ්ක ගොඩකුඹුර</author>
    <content>දුම්වැටි අසුරණවලට රූපමය අවවාදය ඇතුළත් කිරීමේ ශ්‍රී ලංකා ආදර්ශය අනුව යමින් තායිලන්තය ද එය නීතියක් වශයෙන් ක්‍රියාත්මක කර තිබෙන බව තායිලන්ත සෞඛ්‍ය ඇමැති ප්‍රාජිත් සින්තාවනරොන් මහතා ප්‍රකාශ කළේය.ලොව පුරා මිනිසුන්ගේ ජීවිතවලට ඉමහත් තර්ජනයක් ලෙස පවතින දුම්කොළ කර්මාන්තයට එරෙහිව කටයුතු කිරීම පහසු කාර්යයක් නොවන බව පැවසූ ඇමැතිවරයා දුම්කොළවලින් තොර ශ්‍රී ලංකාවක් වෙනුවෙන් සෞඛ්‍ය ඇමැති මෛත්‍රීපාල සිරිසේන මහතා ප්‍රශංසනීය කාර්යභාරයක් ඉටු කර ඇති බවත් පැවැසීය.තායිලන්ත සෞඛ්‍ය ඇමැතිවරයා මෙසේ ප්‍රකාශ කළේ ‍ලෝක සෞඛ්‍ය සංවිධානය පිරිනැමූ දුම්කොළ විරෝධී ජගත් විශිෂ්ටතා සම්මානය සෞඛ්‍ය ඇමැති මෛත්‍රීපාල සිරිසේන මහතා වෙත නිල වශයෙන් භාර දීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පෙරේදා (03) පැවැති උත්සවයට එක්වෙමිනි.දුම්කොළ භාවිතයෙන් ජනතාව ‍ගලවා ගැනීම උදෙසා විශිෂ්ට මෙහෙවරක් ඉටු කරන පුද්ගලයන් වෙත ලෝක සෞඛ්‍ය සංවිධානය මෙම සම්මානය වාර්ෂිකව ප්‍රදානය කරන අතර දුම්වැටි අසුරණවලට රූපමය අවවාද ඇතුළත් කිරීම නීතිගත කරමින් ඇමැතිවරයා පසුගිය වසරේ කරන ලද මෙහෙවර ඇගයීමක් වශයෙන් මෙම සම්මානය ප්‍රදානය කර ඇත.සෞඛ්‍ය සේවය වෙනුවෙන් කළ මෙහෙවර ඇගයීමක් වශයෙන් අමෙරිකාවේ හාවඩ් විශ්ව විද්‍යාලය පිරිනැමූ සම්මානය ද කොළඹ විශ්වවිද්‍යාලයේ උපකුලපති ඩබ්ලිව්. කේ. හිරිඹුරේගම මහතා ඇමැතිවරයා වෙත පිරිනැමුවේය.දුම්කොළ විරෝධී ජගත් විශිෂ්ටතා සම්මානය ඇමැති මෛත්‍රීපාල සිරිසේන මහතා වෙත ප්‍රදානය කළ ජනාධිපතිවරයා සිය සුබපැතුම් ද පිරිනැමුවේය. උලෙළේ ප්‍රධාන දේශනය පවත්වන ලද්දේ මහාචාර්ය දියනාත් සමරසිංහ මහතා විසිනි.දුම්කොළ භාවිතය නිසා ලොව පුරා වසරකට මිනිසුන් මිලියන 6ක් පමණ මිය යන බව මෙහිදී ප්‍රකාශ කළ තායිලන්ත සෞඛ්‍ය ඇමැති ප්‍රාජිත් සින්තාවනරොං මහතා මෙම ව්‍යසනයෙන් ජනතාව බේරා ගැනීමට ලොව සෑම රටක්ම දැඩි වෙහෙසක් දරන බවත් ඒ අතර ශ්‍රී ලංකාව ඉදිරියෙන්ම සිටින බවත් කීවේය.සෞඛ්‍ය ඇමැති මෛත්‍රීපාල සිරිසේන මහතා විවිධ අභියෝග හා දුෂ්කරතා මධ්‍යයේ ශ්‍රී ලංකාවේ දුම්කොළ භාවිතය අවම කිරීමට අප්‍රහිත ධෛර්යකින් යුක්තව කටයුතු කළ බව ලෝක සෞඛ්‍ය සංවිධානය නියෝජනය කරමින් මෙම අවස්ථාවට එක් වූ දුම්කොළ විරෝධී ඒකකයේ ප්‍රධානී ආමන්දෝ පෙරූගා මහතා ප්‍රකාශ කළේය.දුම්වැටි අසුරණවලට රූපමය අවවාද ඇතුළත් කිරීමට ඇමැතිවරයා කළ මෙහෙවර අගය කළ පෙරූගා මහතා, ශ්‍රී ලංකාවේ දුම්කොළ කර්මාන්තයෙන් එල්ල වූ විවිධ අභියෝග හමුවේ ඇමැතිවරයා ඒ වෙනුවෙන් නොබියව දිගින් දිගටම කටයුතු කිරීම පිළිබඳ ප්‍රසාදය පළ කළේය.ලෝකය හමුවේ විශාල තර්ජනයක්ව පවතින දුම්කොළ කර්මාන්තය නිසා සෑම තප්පරයකටම වරක් මිනිසෙක් මිය යන බව කී ඒ මහතා, ශ්‍රී ලංකාවේ ද මෙම උවදුරින් වාර්ෂිකව 12000ක් පමණ මිය යන බව පැවැසීය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් මැති ඇමැතිවරු, පාර්ලිමේන්තු මන්ත්‍රීවරු, පළාත් සභා සහ පළාත් පාලන නියෝජිතයෝ, අමාත්‍යාංශ ලේකම්වරු, රාජ්‍ය නිලධාරීහු ඇතුළු පිරිසක් ද මෙම අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090537</link>
    <topic>මා දේශපාලනයට ආවේ දුප්පත්කම නැති කරන්නයි</topic>
    <author/>
    <content>‍වෛද්‍ය වෘත්තිය අතහැර තමන් දේශපාලනයට පැමිණියේ සමාජ අසාධාරණය සහ දුප්පත්කම නැති කර සැම දෙනාටම එක හා සමානව ජීවත් විය හැකි සමාජයක් ගොඩ නැඟීමට යැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.දේශපාලනයට එදා එවැනි ගෞරවනීය තත්ත්වයක් තිබුණ ද අවාසනාවකට අද දේශපාලනය තුළ එවැනි උතුම් තත්ත්වයක් පවතින්නේ නැතැයි ද කීය.ඇමැතිවරයා මෙම අදහස් පළ කළේ මාතලේ දිස්ත්‍රික්යේ පැවැති ජනහමු රැසක් අමතමින්ය.එහිදී ඔහු මෙසේද කීය.අපි දේශපාලනයට ආවේ මේ රටේ දුගී දුප්පත්කම නැත් කරන්නයි. මේ රටේ අසාධාරණයට එරෙහිව අපි එදා දේශපාලන බිමේ නැඟී සිටියා. අද තිබන්නේ කාලකන්ණි,ඔඩුදුවපු ඕජස් ගලන තුවාලයක් වැනි දේශපාලනයක්. ඒ දේශපාලනයට අපි අයත් නැහැ. මා වෛද්‍යවරයකුලෙස රෝහල්වල සේවය කරන විට දහස් ගණන් ජනතාවගේ ලෙඩ දුක් සුවපත් කරන්නට කැප වුණා. ජීවිත ගණනක් බේරාගත්තා. ඒ සේවාවන් ක‍‍ළේ මුදල් බලාපොරොත්තුවෙන් නොවෙයි. මේ රටේ දේශපාලනය දුප්පත්කම නිර්මාණය කරනවා. එය දේශපාලඥයන් මතකතබා ගත යුතුයි.1988 දී පළමු වරට පළාත් සභා පිහිටු වීමට මේ රටේ ජනතාව විශාල කැප කිරීමක් කළා. එදා පළාත් සභා පිහිටු වන විට ජනතා විමුක්ති පෙරමුණ බිත්තිවල පෝස්ටර් ගැහුවා" පළාත් සභා යනු ඊළමකි" යනුවෙන්. ඔවුන් එදා කිව්වේ පළාත් සභාවකින් තවත් පළාත් සභාවකටයාමට වීසා බලපත්‍ර අවශ්‍යයි කියා. ඒ ආකාරයට ජනතාව නොමඟ යැවූ ජනති විමුක්ති පෙරමුණ පළාත් සභාවට ඉදිරිපත් වන සැම කෙනෙකුම මරා දමන බවට ද බිය කළා‍. ඡන්දය දමන්නට යන පළමු වැනියාගේ අත කපා දමන බවට ද කර්ජනය තළා. ඇඟිලි, බෙල්ල, මුහුණ කපා දමන බවට නිර්ණාමික තර්ජන එල්ල කළා.එහෙම තර්ජන තිබියදීත් අප රට වටාම ගොස් ඡන්ද සටන මෙහෙය වූවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090538</link>
    <topic>දරුවන්ගේ විභාග කඩාකප්පල් කිරීම කිසි ලෙසකින් සාධාරණීකරණය කරන්න බෑ</topic>
    <author>සුභාෂීණී සේනානායක</author>
    <content>දරුවන් වෙනුවෙන් පවත්වන කිසිදු විභාගයක් මොනම විදියකින් හෝ කඩාකප්පල් කිරීම සාධාරණීකරණය කළ නොහැකි බව අධ්‍යාපන ඇමැති බන්දුල ගුණවර්ධන මහතා අවධාරණය කරයි.පසුගිය 5වසර ශිෂ්‍යත්ව විභාගයේ, ගණිතය ප්‍රශ්නයේ දශම ප්‍රශ්නයක් අන්තර්ගත කිරීම පිළිබඳව ගැටලුවක් ඇති කිරීමට කඩාකප්පල්කාරින් පිරිසක් උත්සාහ දරා ඇති බවට විභාග කොමසාරිස් ජෙනරාල්වරයා තමාට වාර්තා කළ බවත් එම ප්‍රශ්නය ඇතුළත් දශම පාඩම 5 ශ්‍රේණිය ගණිතය පෙළපොතේ 106 වැනි පිටුවේ සඳහන් වන බවත් අධ්‍යාපන අමාත්‍ය බන්දුල ගුණවර්ධන මහතා පවසයි.කුරුණෑගල දිස්ත්‍රික්කයේ පොල්ගහවෙල, රත්මල්ගොඩ මහා විද්‍යාලයේ මහින්දෝදය තාක්ෂණික විද්‍යාගාරය සිසු අයිතියට පත් කිරීම වෙනුවෙන් පැවැති උත්සවයට ඉකුත් 02දා සහභාගි වෙමින් අධ්‍යාපන අමාත්‍ය බන්දුල ගුණවර්ධන මහතා මේ බව සඳහන් කළේය.විභාග දෙපාර්තමේන්තුව හා ප්‍රශ්නපත්‍ර දේශපාලනීකරණය නොවිය යුතුයි. ඊට අදාළ ඇඟිලි ගැසීම් නොතිබිය යුතු බවත් දරුවන්ගේ විභාගයේ බර අඩු කිරීම සඳහා සියලු විභාග, කරුණු 5ක් පදනම් කරගෙන පවත්වන බවත් ඇමැතිවරයා මෙහිදී පෙන්වා දුන්නේය. විෂය නිර්දේශය, පෙළපොත්, ගුරු අත්පොත්, පසුගිය ප්‍රශ්න පත්‍ර හා විභාග දෙපාර්තමේන්තුවේ ඇගයීම් වාර්තා යටතේ 5 ශ්‍රේණිය ශිෂ්‍යත්ව විභාගය, අ.පො.ස සාමාන්‍ය පෙළ හා අ.පො.ස. උසස් පෙළ යන විභාග සඳහා ප්‍රශ්න පත්‍ර සකස් කෙරෙන බවත් අම්පාර, අනුරාධපුර, මොනරාගල, ආණමඩුව වැනි ප්‍රදේශවල සිසුන්ට ද මෙහිදී අසාධාරණයක් සිදු නොවන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090539</link>
    <topic>ප්‍රතිපත්තියක් නැති එජාපය ගැනජනතාව විශ්වාසය තබන්නේ නැහැ</topic>
    <author>කුරුණෑගල දකුණ සමූහ එම්. මහරුප්</author>
    <content>එක්සත් ජාතික පක්ෂයේ දේශපාලනය විවිධාකාරයි. අද ඔවුන් තැන තැන මානව හිමිකම් ගැනත් කතා කරන්නට පටන් ගෙන තිබෙනවා. නමුත් එදා මේ රටේ තරුණයන් මරා දැමූ ආකාරය ජනතාවට හොඳින් මතක තිබෙනවා යැයි හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතා කුරුණෑගලදී පැවැසීය.වයඹ පළාත් සභා අපේක්ෂක අසංක නවරත්න මහතාට සහයෝගය පළ කිරීම සඳහා කුරුණෑගල පැවැති එ.ජ.නි.ස. රැස්වීමක් අමතමින් නාමල් රාජපක්ෂ මහතා එසේ කීය.අද එක්සත් ජාතික පක්ෂය උතුරට ගිහින් එකක් කියනවා. වයඹට ඇවිත් තවත් එකක් කියනවා. කඳුරටට ගිහින් වෙන එකක් කියනවා. ඒ අයටම ප්‍රතිපත්තියක් නැහැ. එවැනි පක්ෂයක් ජනතාව විශ්වාස කරනනේ කෙසේදැයි නාමල් රාජපක්ෂ මහතා එහිදී ප්‍රශ්න කළේය.ජාත්‍යන්තර වශයෙන් මේ රට පාවා දෙන්නට කටයුතු කළ ර‍ටේ රණවිරුවන්ව පාවා දෙන්නට කටයුතු කළ පක්ෂයකට ජනතාව කවදාවත් ඡන්දය දෙන්නේ නැහැ. ‍රටේ උපාධිධාරීන්ට රැකියා දුන්නේ මේ රජයයි. අධ්‍යාපනය නංවාලීමට කටයුතු කළේ මේ රජයයි. මහින්දෝදය විද්‍යාගාර දහසක් අද රටපුරා ඉදිවූයේ රජයේ වැඩපිළිවෙළ මතයි.කුරුණෑගල දිස්ත්‍රික්කය තුළ මහා සංවර්ධනයක් අද දක්නට ඇත්තේ වත්මන් රජයේ ක්‍රමවත් වැඩපිළිවෙළ තුළිනුයි. ජනතාවට ලැබී ඇති සහනද විශාලයි.යුද බියෙන් ඔවුන් නිදහස් කළේ මේ රජයයි. කළ ගුණ දන්නා මේ රටේ ජනතාව කිසිදිනක මේ රජය අමතක නොකරන බව ද නාමල් රාජපක්ෂ මහතා එහිදී කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=n13090540</link>
    <topic>පොලිස් සේවාව මහජන ප්‍රසාදයට ලක්වන ගරු තැනක් කරනවා</topic>
    <author>චන්ද්‍රිකා පෙරේරා</author>
    <content>පොලිස් සේවාව මහජන ප්‍රසාදයට ලක්වන ගෞරවණීය සේවාවක් බවට පත් කරන බව නීතිය හා සාමය පිළිබඳ අමාත්‍යාංශයේ ලේකම් මේජර් ජෙනරාල් නන්ද මල්ලවආරච්චි මහතා පැවැසීය.'මහජනතාවගේ හොඳම මිතුරා ලෙස ප්‍රජාව සමග පෙරට' නව තේමාව යටතේ පොලිසියේ සමාජ වටපිටාවක් ගොඩනඟන බව ද ඔහු කීවේය.පොලිස් දෙපාර්තමේන්තුවේ 147 වන පොලිස් දින ප්‍රධාන සැමරුම් උළෙලට එක්වෙමින් නන්ද මල්ලවආරච්චි මහතා එම අදහස් පළ කළේය. බම්බලපිටිය පොලිස් ක්ෂේත්‍ර බළකා මූලස්ථාන ක්‍රීඩාංගණයේ පෙරේදා සවස (03) මේ උළෙල අති උත්කර්ෂවත් අන්දමින් පැවැත්විණි.පොලිස් තූර්යවාදක කණ්ඩායම, අශ්වාරෝහක කණ්ඩායම, නිල සුනඛ හා විශේෂ කාර්ය බළකා කණ්ඩායම් වලින් සමන්විත වූ සම්මාන පෙළපාලියක් පවත්වමින් උළෙලේ ප්‍රධාන ආරාධිතයා වූ මල්ලවආරච්චි මහතා පිළිගනැ ලැබිණි.එහිදී මල්ලවආරච්චි මහතා තවදුරටත් මෙසේද කීය. මෙරට නීතිය හා සාමය සුරකින ප්‍රධාන ආයතනය පොලිස් දෙපාර්තමේන්තුවයි. පොලිසියේ ක්‍රියාකාරීත්වය පිළිබඳ තියුණු අධ්‍යයනයක් කිරීමෙන් පසු එම දෙපාර්තමේන්තුවේ අභිවෘද්ධිය සඳහා අවශ්‍ය කටයුතු ක්‍රියාවට නංවනවා. මෙහි ගැටලු පිළිබඳ නිසි අධ්‍යයනයක් සිදු කිරීමෙන් පසු නිසි පිළියම් යෙදීමට පියවර ගන්නවා. 147 වන පොලිස් දිනතේමාව 'ප්‍රජාව සමග පෙරට' යන්නයි. මම එහි මුලට 'මහජනතාවගේ හොඳම මිතුරා ලෙස' කියා එකතු කරන්න කැමතියි.පොලිස් දෙපාර්තමේන්තුව ජනප්‍රසාදයට පත් කළ යුතුයි. එමෙන්ම පොලිසියේ අභිමානය හා ගෞරවය ආරක්ෂා කළ යුතුයි. නිලධාරියාට සිය කාර්යය නිසි ලෙස ඉටු කිරීමට සමාජ වටපිටාව සැකසීම වැදගත්. එම තත්ත්වය මතුවට ගොඩනැගීමට හැකිවන බව මට විශ්වාසයි.මේ තනතුර බාරගෙන අදට දින පහක්වත් ගතවී නැහැ. හමුදා සේවාවේ සිටි මා පොලිසිය පිළිබඳ යම් ප්‍රමාණයකින් දැනුවත්වී සිටියත් නිසි අධ්‍යනයක යෙදීම අත්‍යවශ්‍යයි.පොලිසියේ අතලොස්සක් පමණ නිලධාරීන් කරන වැරැදි නිසා දෙපාර්තමේන්තුව අපකීර්තියට පත් නොකළ යුතුයි.නව තේමාව යටතේ ක්‍රියාත්මකව මහජන ප්‍රසාදයට ලක්වන ගෞරවණීය සේවාවක් බවට පොලිසිය පත් කළ හැකි බව තම විශ්වාසය බව ද ඒ අනුව කටයුතු කර ගෞරවණීය තත්ත්වය ඇතිකර ගනිමු යැයිද හෙතෙම සඳහන් කළේය. පොලිස්පති එන්.කේ. ඉලංගකෝන් මහතා මෙහිදී ස්තූති කථාව කරමින් නිලධාරියාගේ හොඳ නම රැක ගනිමින් කුසලතාව හා හැකියාව දියුණු කර නිසි සේවාක් රටට ලබා දෙනු යැයිද සඳහන් කළේය.පොලිස්පතිවරයා එහිදී නන්ද මල්ලවආරච්චි මහතා වෙත සමරු තිළිණයක් පිළිගැන්වීය.පොලිස් සංස්කෘතික කණ්ඩායම විසින් මෙහිදී සංදර්ශන ඉදිරිපත් කරන ලදී.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල, රාජ්‍ය ආයතනවල නිලධාරීන්, විශ්‍රාමික පොලිස්පතිවරු, ජ්‍යෙෂ්ඨ ‍නිලධාරීන් හා ක්‍රියාන්විත රාජකාරියේ සිටින නිලධාරීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309051</link>
    <topic>සොර කල්ලියක තිදෙනෙක් බඩුත් සමඟ දැලේ</topic>
    <author>මල්වාන සමූහ මහානාම විතානගේ</author>
    <content>දොම්පේ හා දෙල්ගොඩ ප්‍රදේ්ශවල සොරකමේ යෙදුණ සොර කල්ලියක තිදෙනකු මීගහවත්ත පොලිසිය විසින් අත්අඩංගුවට ගනු ලැබ තිබේ.ඒ සමඟම මොවුන් විසින් සොරකම් කරනු ලැබූ රුපියල් ලක්ෂ දොළහක් පමණ වටිනා අත් ට්‍රැක්ටරයක්, ලී වැඩ යන්ත්‍රයක්, පෑස්සුම් යන්ත්‍රයක් හා කන්ටේනර් රථවල ටයර් දහයක් සොයා ගැනීමට ද පොලිසියට හැකි වී තිබේ.මොවුන් විසින් එම අත්ට්‍රැක්ටරය නිකවැරටිය ප්‍රදේ්ශයට ද එම යන්ත්‍ර දෙක මල්වාන ප්‍රදේශයට ද ටයර් පූගොඩ ප්‍රදේශයට ද විකුණා තිබිණි.කඳුබොඩ ප්‍රදේශයෙන් අත් ට්‍රැක්ටරයක් දෙල්ගොඩ ප්‍රදේශයේ අලුතින් තනා ගෙන යන නිවාසවල වැඩට රැගෙනවිත් තිබූ එම යන්ත්‍ර දෙකත් රාත්‍රි කාලයට මහමග නතර කර තිබූ කන්ටේනර්වල තිබූ එම අමතර ටයර් ද මොවුන් මෙසේ සොරකම් කර ඇත.දොම්පේ, කටුලන්ද හා දෙල්ගොඩ යන ප්‍රදේශවල පදිංචිකරුවන් වන මේ තිදෙනා මහර මහේස්ත්‍රාත් දර්ශිකා විමලසිරි මෙනෙවිය වෙත ඉදිරිපත් කරන ලදුව රක්ෂිත බන්ධනාගාර ගත කළාය.මේ වැටලීමට මීගහවත්ත පොලිස් ස්ථානාධිපති පොලිස් පරීක්ෂක එස්. ඩී. ආර්. පි‍්‍රයන්ත, අපරාධ විමර්ශන අංශයේ ස්ථානාධිපති උප පොලිස් පරීක්ෂක එල්. ඒ. විමලරතන, සැරයන් කුලරත්න (18145), පො.කො. රත්නමල්ල (36501), අබේසිංහ (6015), ඉන්දික (61335), කුමාර (6879) හා බණ්ඩාර (78118) යන නිලධාරීහු සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309052</link>
    <topic>සැමගේ ආකර්ෂණයට ලක්වන කෝට්ටේ ‘දියත උයන’</topic>
    <author>කඩුවෙල සමූහ සමන්ති මිරියගල්ල</author>
    <content>සුන්දරත්වයෙන් අනූන, නගර සංවර්ධනයේ අපූර්ව නිර්මාණයක් වන, ශ්‍රී ජයවර්ධනපුර කෝට්ටේ ‘දියත උයන’ දෙස්, විදෙස් සංචාරකයන් රැසකගේ ආකර්ෂණයට ලක්ව තිබෙයි.නිදහස, විනෝදාස්වාදය, වෙළෙඳ අවස්ථා ශාරීරික ව්‍යායාම, සතුට අත්විඳින්නට ශ්‍රී ලාංකීය ජනතාව මෙන්ම විදෙස් සංචාරකයන්ද මෙම ස්ථානයට ඇදී එන අතර, සතියට දින දෙකක් පැවැත්වෙන ‘දියත උයන’ වෙළෙඳ ප්‍රදර්ශනය ද එයට කදිම නිදසුනකි.දේශීය විසිතුරු අත්කම්, තෑගි භාණ්ඩ, රෙදිපිළි, ආහාර පාන, අලුත් එළවළු, පලතුරු වලින් පිරි වෙළෙඳ කුටි පාරිභෝගික අවශ්‍යතාවයන් සපුරන්නට සමත් වී තිබේ.මේ වන විට දේශීය වෙළෙඳ කුටි මෙන්ම විදේශීය වෙළඳකුටි එකතුවකින් ද “දියත උයන” සමන්විත වන අතර, නවීන අංගෝපාංගයන් සහිත ආපනශාලා පහසුකම් ද පාරිභෝගිකයන් වෙනුවෙන් ඉදිව තිබේ.“දියත උයන” අසිරිය මවන වෙළෙඳ කුටියක හිමිකරු එම්. මහින්ද මහතා තම වෙළෙඳ කටයුතු පිළිබඳ මෙසේ පැවසීය.මම පදිංචිවෙලා ඉන්නෙ, තලංගම උතුර, කොස්වත්ත ප්‍රදේශයෙ වසර විස්සක පමණ කාලයක ඉඳලා නිෂ්පාදන වල නිරත වෙන්නෙ අත් යන්ත්‍ර රෙදි, කොලපත්, පන්, ලී, පබළු වැනි ද්‍රව්‍ය යොදාගෙන සපත්තු, සෙරෙප්පු, බෑග් වර්ග නිපදවනවා. අපට හොඳ වෙළෙඳ පොළක් දියත උයන තුළ තියෙනවා.කේ.එම්. ප්‍රියන්ත කුමාර (අහංගම)මම “දියත උයන” ප්‍රදර්ශනයට ආවෙ ගාල්ලෙ අහංගම ඉඳල කිතුල් ලී ආශ්‍රිත නිර්මාණ තමා මම කරන්නෙ.අපේ නිෂ්පාදන සඳහා දියත උයන වෙළෙඳ ප්‍රදර්ශනය හොඳ අවස්ථාවක්. මෙහි වෙළෙඳ කටයුතු සම්බන්ධීකරණය කරන,කෞෂල්‍යා හා අචලා මහත්මීන්ට විශේෂ ස්තූතිය පිරිනමනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309053</link>
    <topic>ඊරියගහකුඹුර පුරන් වෙලා</topic>
    <author>හොරණ සමූහ</author>
    <content>හොරණ කනන්විල ප්‍රාදේශීය ගොවි ජන මධ්‍යස්ථාන බල ප්‍රදේශයට අයත් ව හොරණ නගර සභා සීමාවේ පිහිටි අක්කර 05ක පමණ වපසරියකින් යුත් සරුසාර ඊරියගහකුඹුර වසර ගණනාවකින් අස්වද්දා නැතැයි ගොවීහු පවසති.ජයසූරිය මාවත අයින දිගේ පහළට ඇති කානුවෙන් ගලා බස්නා අපවිත්‍ර ජලය මෙම යායට ගලා බසින බවත් යායේ ඇළ මාර්ගය වෙල්යාය සහ ජලජ පැළැටි වලින් වැඩී ඇති බවත් ප්‍රදේශවාසිහු පවසති.මෙම කුඹුරුයාය යළිත් සංවර්ධනය කරන්නට රාජ්‍ය මගින් මෙතෙක් කිසිදු සැලැස්මක් ක්‍රියාත්මක කර නැතැයි කුඹුරු හිමියෝ පවසති.ජයසූරිය මාවතේ සිට ගලා එන අපවිත්‍ර ජලය පහළට ගලා නොබැසිම නිසා එක තැන පල් වී මදුරු වාසස්ථානයක් ගොඩනැඟී තිබේ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309054</link>
    <topic>බෝඹුවල සිරි සෝමානන්ද දහම් පාසලට හැට වසරක් පිරීම නිමිත්තෙන් පින්කම්</topic>
    <author>මතුගම මධ්‍යම – නිමල් වීරසේන කටුකුරුන්ද සමූහ  </author>
    <content>බෝම්බුවල ශ්‍රී මුනින්දාරාම මහා විහාරස්්ථා සිරි සෝමානන්ද දහම් පාසල ආරම්භ කොට 60 වසරක් පිරීම නිමිතිකොට ගෙන දහම් පාසල් සංවර්ධන සභාවේ මූලිකත්වයෙන් ප්‍රධානාචාර්ය විහාරාධිකාරි කන්තලේ සාරානන්ද හිමියන්ගේ අනුශාසනා පරිදි ආගමික උත්සව මාලාවක් පසුගියදා පැවැත්විණි.සෙත්පිරිත් අටවිසි බුද්ධ පූජා, ධර්ම දේශනා සිදුකරන ලද අතර සෞඛ්‍ය සායනයක් ඇතුළු ලේ දන් දීමේ වැඩසටහනක් ද පැවැත්විණි.දොඩම්ගොඩ ශාසනාරක්‍ෂක මණ්ඩලයේ ලේ්ඛකාධිකාරී කළුතර පළාතේ ප්‍රධාන සංඝ නායක හල්වතුරේ අස්සජි නාහිමියන්ගේ ප්‍රධානත්වයෙන් දහම් පාසල් දරුවන්ට දහම් දැනුම ලබාදුන් ආදි හා වත්මන් ගුරුභවතුන් හට උපහාර ත්‍යාග හා සහතික පත් ප්‍රදානය කිරීමක් ද සිදු කැරිණි.සමස්ත ලංකා ශාසනාරක්‍ෂක මණ්ඩලයේ ගෝනදූවේ ගුණානන්ද, දොඩම්ගොඩ ප්‍රාදේශීය ශාසනාරක්‍ෂක මණ්ඩලයේ සභාපති පණ්ඩිත රංගල්ලේ පඤ්ඤාසේකර නාහිමිවරු ද, කළුතර දිසා ලේකම් යූ ඩී සී ජයලාල්, දොඩම්ගොඩ ප්‍රාදේශීය ලේකම් තිලංකා වෙත්තසිංහ, දොඩම්ගොඩ පොලිස් ස්ථානාධිපති පොලිස් පරීක්‍ෂක ලසන්ත බුද්්ධික මහත්ම මහත්මීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309055</link>
    <topic>බීමතින් රිය පදවා මඟියකුට තුවාල කළ රියැදුරුට සිර දඬුවම්</topic>
    <author/>
    <content>බිමතින් ත්‍රිරෝද රියක් ගාලූපාරේ පදවා අනතුරක් සිදුකර මඟිියකු ට තුවාල කිරීම, මාර්ග නීති උල්ලංඝනය කිරීම යන චෝදනාවලට වරද පිළිගත් පානදුර කෙසෙල්වත්තේ ත්‍රිරෝද රථ රියදුරකුට රුපියල් 7500ක දඩයක් පානදුර ප්‍රධාන මහේස්ත්‍රාත් රුචිර වැලිවත්ත මහතා නියම කළේය.ඔහුගේ රියදුරු බලපත්‍රය ද අත්හිට වූ මහේස්ත්‍රාත්වරයා මාස දෙකක අනිවාර්ය බරපතළ සිර දඬුවමක් ද නියම කළේය.මෙම විත්තිකාර රියැදුරු බීමත් ව ත්‍රිරෝද රථයක් පැදවිම ගැන පෙර දඬුවම් ලබා ඇති බව පානදුර උතුර පොලිසියේ සැරයන් අල්විස් මහතා අධිකරණයට දන්වා සිටියේය.බීමත් ව නොසැලකිළි හා අපරික්ෂාකාරි ලෙස ත්‍රිරෝද රථයක් පැදවිම ගැන විත්තිකාර රියැදුරු වරද පිළිගත්තේය.මහාමාර්ගවල ගමන් කරන අහිංසක මිනිසුන්ගේ ජීවිත රිය අනතුරුවලින් විනාශ කිරීමට හෝ රථවාහන නිතිරිති උල්ලංඝනය කිරීමට රියැදුරන්ට ඉඩදීමට අධිකරණය සුදානම් නැතැයි මහේස්ත්‍රාත්වරයා මෙම විත්තිකාර රියැදුරු අමතමින් පැවසීය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309056</link>
    <topic>පොලිසියෙන් ලක්ෂ 5ක දඩ ආදායම්</topic>
    <author>හෝමාගම සමූහ - ආනන්ද ප්‍රේමතිලක</author>
    <content>හෝමාගම මූලස්ථාන පොලිසියේ රථවාහන අංශය මගින් පසුගිය ජූලි මාසය තුළකී සිදුකරන ලද වැටලීම් මඟින් රු.586,150.00 ක ආදායමක් රජයට ලැබී ඇත.රථවාහන වැරදි වෙනුවෙන් අධිකරණය හමුවේ නඩුපැවරීමෙන් දඩ මුදල් ලෙස රු.345,000.00ක්ද, වැරදි සඳහා දඩපත් නිකුත් කිරීමෙන් රු.218,650.00ක්ද සුළු අනතුරු සදහා නඩු පැවරීමෙන් දඩ මුදල් ලෙස රු.22,500.00 ක්ද වශයෙන් මෙම මුදල් අයවී ඇත.මූලස්ථාන පොලිස් පරීක්‍ෂක සංජය ලීලාරත්න මහතාගේ උපදෙස් පරිදි රථවාහන අංශයේ ස්ථානාධිපති උ. පො. ප. සමරතුංග, පො. කො. වරුන් වන 50568 සංජීව පෙරේරා, 51893 - රුක්මන්, 7862 - බණ්ඩාර සහ 73272 - ජයරත්න යන නිලධාරීන් විසින් වැටලීම් සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309057</link>
    <topic>ජෑම් පාන් ගෙඩිය අස්සේ උණු උණුවෙන් හැකරැල්ලෙක්</topic>
    <author>අයි. එම්. පී. සී. ගුණසේකර - ඇල්පිටිය සමූහ</author>
    <content>හැකරැල්ලෙක් සහිතව පිලිස්සු ජෑම් පාන් එකක් අලෙවි කළ බව කියන ජංගම පාන් රථ වෙළෙන්දෙකු (චූන්පාන්) කරන්දෙණිය සෞඛ්‍ය සේවා අධිකාරි කාර්යාලයේ මහජන සෞඛ්‍ය පරීක්‍ෂකවරුන් විසින් පෙරේදා (03) සවස අත්අඩංගුව ගෙන තිබේ.කරන්දෙණිය ඔලියපොඩ, මඩකුඹුර ප්‍රදේශයේදී මෙම වෙළෙන්දා අත්අඩංගුවට ගෙන ඇත.පාසල් ශිෂ්‍යයකු විසින් මේ ජංගම රථ වෙළෙන්දාගෙන් මිලට ගෙන මේ ජෑම් පාන් ගෙඩිය කමින් සිටියදී එහි සිටි හැකරැල්ලා හමුවී ඇත.ජෑම් පාන් ගෙඩියේ සිටි එම හැකරැල්ලාද පිලිස්සී තිබුණ බව මහජන සෞඛ්‍ය පරීක්‍ෂකවරු පැවැසූහ.කරන්දෙණිය සෞඛ්‍ය සේවා අධ්‍යක්‍ෂ වෛද්‍ය නදීප් සුදසිංහ මහතාගේ උපදෙස් මත බොරකන්ද මහජන සෞඛ්‍ය පරීක්‍ෂක ටී. එච්. ඩී. සී. විතානගේ හා ඌරගස්මන්හංදිය මහජන සෞඛ්‍ය පරීක්‍ෂක ටී. එච්. එල්. රෝහණ යන මහත්වරු සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309058</link>
    <topic>කරාපිටිය රෝහල් සල්ලාලයාගෙන් කාන්තාවන්ට ලිංගික හිංසන රැසක්</topic>
    <author>යක්කලමුල්ල විශේෂ</author>
    <content>කරාපිටිය රෝහලේ ස්ත්‍රී ලෝලී රියැදුරැකුගේ අශ්ලීල ක්‍රියා හේතුවෙන් රෝහලේ සේවිකාවන් මෙන්ම රෝගීන් බැලීමට පැමිණෙන ඥාතීන්ට ද හිරිහැර සිදුවන්නේ යැයි කරාපිටිය රෝහල් ආරංචි මාර්ග සඳහන් කරයි.තිස්ස ප්‍රදේශයට සම්බන්ධ මේ රියැදුරා වයස අවු: 50 ඉක්ම වූ නාකි මනමාලයෙකි. දරුවන් තිදෙනකු ද සිටින විවාහක අයෙකි.රෝහල් සේවිකාවන්ට උදව් උපකාර කරන මුවාවෙන් හිතවත්කම්පා පසුව තම ලිංගික ආශාවන් ඉටුකර ගැනීමට උත්සාහ කිරීම හේතුවෙන් කාන්තාවන් දැඩි අපහසුතාවට පත්වී සිටිති.තවද දුරබැහැර ප්‍රදේශවල සිට රෝහලට පැමිණෙන කාන්තාවන්ට ද දැල එළීමට මේ පුද්ගලයා කටයුතු කර ඇති අතර රෝහල් සේවකයන්ගේ පවුල් ජීවිත ගණනාවක් අවුල් කොට ඇති මෙම අනංග රියැදුරාගෙන් රෝහලේ කීර්තිනාමයත්, කාන්තාවනුත් ආරක්ෂා කර දෙන මෙන් සෞඛ්‍ය බලධාරීන්ගෙන්, කනිෂ්ඨ රෝහල් සේවකයන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r1309059</link>
    <topic>අම්පාරට කිඹුල් බියක්</topic>
    <author>මාලිගයිකාඩු සමූහ එම්. අයි. එම්. අස්හර්</author>
    <content>ගංවතුර උවදුර පැතිර යාමත් සමඟම අම්පාර දිස්ත්‍රික්කයේ කිඹුල් උවදුරද පැතිර ගොස් ඇත.සමත්දුර, ඉරගම, නෙයිනාකාඩු, සයින්දමරුදු, මාලිගයිකාඩු, කල්මුනේ ආදී ප්‍රදේශවල මේ කිඹුල් උවදුර වැඩි වශයෙන් පැතිර ගොස් තිබේ.බල්ලන් ගොදුරු කර ගැනීමට කිඹුලන් ගොඩකරයට එන්නට පටන්ගෙන ඇති අතර දැනටමත් බල්ලන් ගණනාවක්ම කිඹුලන්ට ගොදුරු වී ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r13090510</link>
    <topic>පාර මැද සිටි අලියාගේ ඇඟේ ත්‍රීරෝද රියක් ගිහින් වැදිලා</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>ඉකුත් දෙවැනිදා අලුයම 4.30 ට පමණ කුලියාපිටිය කිරින්දව මාර්ගයේ ගමන් ගනිමින් තිබූ ත්‍රිරෝද රියක් තුම්මෝදර ප්‍රදේශයේ පාර මැද සිටි වන අලියෙකුගේ ඇඟේ හැපීමෙන් ත්‍රිරෝද රිය එතැනම පෙරළී ඇති අතර එහි රියැදුරු වාහනයෙන් විසිවී පාර අයිනේ අගලකට පෙරළී යාම නිසා අනූනවයෙන් ජීවිතය බේරාගැනීමට හැකිව ඇත.තුම්මෝදර ප්‍රදේශයේ පදිංචි එක්දරු පියෙකු වූ 38 හැවිරිදි එච්. එම්. රුවන් කුමාර නමැති අය එම ත්‍රාසජනක සිද්ධියට මුහුණපා සුළු තුවාල ලබා ඇති අතර ඔහුට අයත් ත්‍රිරෝද රිය අලියාගේ ඇඟේ හැපී දැඩි සේ හානියට පත්ව ඇත.  .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r13090511</link>
    <topic>රටට සෙත්පතා හින්දු භක්තිකයෝ පාද යාත්‍රාවේ...</topic>
    <author>ඡායාරූපය - අක්කරපත්තු විශේෂ</author>
    <content>රටේ ජාතීන් අතර සාමය, සහෝදරත්වය අන්‍යොන්‍ය අවබෝධය ඇති විය යුතු යැයි ප්‍රාර්ථනා කර අම්පාර දිස්ති‍්‍රක්ක තිරුක්කෝවිල් හින්දු භක්තිකයන් සමෘද්ධිමත් පාද යාත්‍රාවක් සංවිධානය කර තිබුණි.මෙම පාද යාත්‍රාව අද (05) දින සවස ත්‍රිකුණාමල දිස්ත්‍රික්ක වෙරුගල් මුරුගන් කෝවිලට කේන්ද්‍රවීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=r13090512</link>
    <topic>තල් කොළ කපන්න කැළයට ගිය කත සමූහ දූෂණයට ලක් කරලා</topic>
    <author>අනුරාධපුර මධ්‍යම විශේෂ</author>
    <content>යුද හමුදාව විසින් අතහැර දැමූ පැරැණි බංකරයකට රැගෙන ගොස් අමානුෂික වධ හිංසාවන්ට ලක් කර විවාහක කාන්තාවක් සමූහ දූෂණයට ලක් කළ බවට සැක පිට මසුන් මරන්නෙකු පුනරින් පොලිසිය මඟින් අත්අඩංගුවට ගෙන ඇත.ඉකුත් අගෝස්තු මස 15 වන දින පුනරීන් ගෞරවමුණි ප්‍රදේශයේ කැළයකට තල් කොළ කැපීමට ගිය 43 හැවිරිදි විවාහක කාන්තාවට යුද හමුදා කැළෑ නිළ ඇඳුමට සමාන ඇඳුම් ඇඳ ගත් දෙදෙනකු පැමිණ මේ අතවරය සිදු කළ බවට කාන්තාව විසින් පුනරීන් පොලිසිය ට පැමිණිලි කර තිබේ.ඇය එදින ගෞරවමුණි ප්‍රදේශයට ගොස් තල් කොළ කපාගෙන නැවතත් නිවෙසට එමින් සිටියදී මේ සිද්ධියට මුහුණ පා ඇති බවත් ඇගේ ඇස් බැඳ පැහැරගෙන ගොස් පැරැණි බංකරය තුළ තබාගෙන මේ අපරාධය සිදු කර ඇති බවද පොලිසිය පවසයි.ඉන් අනතුරුව කාන්තාව ඇගේ සහෝදරයා හා පොලිස් අත්අඩංගුවට පත් වූ පුද්ගලයා විසින් කිලිනොච්චිය රජයේ රෝහල වෙත ප්‍රතිකාර සඳහා රැගෙන ගොස් තිබේ.ඇය දින 22 කට ආසන්න කාලයක් කිලිනොච්චිය රෝහලේ ප්‍රතිකාර ලබාගෙන ඇති අතර ලබා දුන් කටඋත්තරවලට අනුව කිලිනොච්චිය රෝහලේ අධිකරණ වෛද්‍යවරයා ද සිද්ධිය වූ ස්ථානයට පැමිණ පරීක්‍ෂණ පවත්වා ඇත.සිද්ධිය වූ දිනයේ සිට අදාළ කාන්තාව යුද හමුදා නිල ඇඳුමට සමාන ඇඳුම් ඇඳගත් පුද්ගලයන් දෙදෙනකු තමා දූෂණයට ලක් කළ බව පාපොච්චාරණය කර තිබුණත් ඉන් අනතුරුව රෝහලෙන් පිට වූ අවස්ථාවේ උසස් යුද හමුදා නිලධාරියකුට පාපොච්චාරය කර ඇත්තේ තමන් දූෂණයට ලක් කරනු ලැබුවේ නිවෙස ආසන්නයේ පදිංචිව සිටින මුහුදු රැකියාවේ නිරතවන පුද්ගලයකු බවයි.ඒ අනුව 28 හැවිරිදි පුනරීන් ගෞරවමුණි ප්‍රදේශයේ පදිංචි කන්දස්වාමි තරන්කරන් නමැත්තා අත්අඩංගුවට ගෙන ඇත.අත්අඩංගුවට ගත් සැකකරු කිලිනොච්චිය දිසා මහේස්ත්‍රාත් අහමඩ් අජ්ධීන් මහතා හමුවට පැමිණවීමෙන් අනතුරුව මේ මස 12 වන දින දක්වා රක්‍ෂිත බන්ධනාගාර ගත කරන ලෙස නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309058</link>
    <topic>ඇෆ්ගනිස්තානයට පරාජයවූ ශ්‍රී ලංකා පිලට අවසන් පූර්ව වටයේ බලාපොරොත්තු අහිමියි</topic>
    <author>ප්‍රින්ස් ගුණසේකර නේපාලයේ කත්මන්ඩු සිට</author>
    <content>දකුණු ආසියානු පාපන්දු ශූරතාවලියේ ශ්‍රී ලංකාවට ඉතාම තීරණාත්මකවූ ඇෆ්්ගනිස්තානය සමග තරගයෙන් ගෝල් 3-1ක පරාජයක් ලැබීය.තරගාවලියේ තවදුරටත් රැදී සිටීමට නම් අනිවාර්යෙන්ම ජයගතවූ මේ තරගයේදී ශ්‍රී ලංකාවට සතුටුදායක ප්‍රථීපල අත්නොවීම හේතුවෙන් තරගයක් ඉතිරිව තිබියද අවසන් පූර්ව වටයේ බලා‍පොරොත්තු අහිමි කර ගැනීමට සිදුවිය.මෙතෙක් සහභාගීවූ තරග දෙකෙන්ම ශ්‍රී ලංකා පිල පරාජයවීම මෙයට හේතුව වේ.මේ අතර ඊයේ ඇෆ්ගනිස්තානය සමග පැවැති තරගය අතරතුරදී ශ්‍රී ලංකා පිලේ මැද පෙල ක්‍රීඩක චතුර ගුණරත්නට බ්‍රසීල ජාතික පුහුණුකරු ලබාදුන් උපදෙස් පිළිනොපැදීම හේතුවෙන් තරගය නිමාවී බහින් බස්වීමක් ඇති විය. පුහුණුකරු සමග එකට එක කියමින් හැසිරීම පිළිබඳව කණ්ඩායමේ අනෙකුත් නිලධාරීන්ගේ දෝෂ දර්ශනයටද ක්‍රීඩකයා ලක්විය.ශ්‍රී ලංකාව හා ඇෆ්්ගනිස්තානය අතර කත්මන්ඩු නුවර හැල්චොක් සන්නද්ධ හමුදා ක්‍රීඩාංගණයේ ඊයේ පැවැති තරගයේ ශ්‍රී ලංකා ක්‍රීඩකයෝ ඉතා හොඳින් මුල් භාගයේ තරගයට අවතීර්ණවූ අතර දෙවැනි භාගයේදී ඇෆ්්ගනිස්තාන ක්‍රීඩකයින් හමුවේ පසුබැසීමට ලක්වූහ.එය මනාව ඔප්පු වූයේ දෙවැනි භාගයේ වැඩිම වේලාවක් ඇෆ්ගන් ක්‍රීඩකයන් තුළ පන්දුව රැදී තිබීමය.තරගයේ 36වැනි මිනිත්තුවේදී මොහොමඩ් ෆසාල් ඉදිරියට ගෙන එන පන්දුව ඇෆ්්ගනිස්තාන ගෝල් රකින්නා සීමාවෙන් ඉවතට පැමිණ රැක ගැනීමට උත්සහ ගනිද්දී උපක්‍රමශීලීව ගෝලය වෙත සෙමින් තල්ලුකර 1-0ක් කරමින් කණ්ඩායම නිවැරදි මාවතකට යොමු කළේය.තරගයේ පළමු භාගයේදී ශ්‍රී ලංකාව එලෙස ඉදිරියෙන් සිටියද විවේක කාලයේදී ක්‍රීඩාගාරයේදී සැකසූ නව සැලැස්මක් අනුව දෙවැනි භාගයේ ආරම්භයේ සිටම ආරක්ෂාව නොව ආක්‍රමණය හා දැඩි ප්‍රහාර ගැන ඇෆ්්ගන් ක්‍රීඩකයෝ විශ්වාසය තබා තිබුණු අයුරු දක්නට ලැබුණි.කඩි ගුලක් ඇවිස්සුනාමෙන් දෙවැනි භාගයේදී ක්‍රීඩා කළ ඇෆ්්ගනිස්තාන ක්‍රීඩකයෝ තරගයේ 55වැනි මිනිත්තුවේදී දඩුවම් පහරක් ලබාගත්තද එය අසාර්ථකවීමෙන් ආපස්සට නොගියහ. ගෝල් රකින්නාගේ සීමාව ඇතුළතදී මොහොමඩ් සමීර්ගේ අතේ පන්දුව වැදීමෙන් එම දඩුවම් පහර පිරිනැමුණි.ගෝල් රකින සුජාන් පෙරේරා විශිෂ්ට ක්‍රීඩා විලාශයක් පෙන්වමින් එම ගෝලය වැලැක්වීම ශ්‍රී ලංකාවට තවත් ධෛර්යයක් කරගත යුතු වුවද, 62 වැනි මිනිත්තුවේදී ඇෆ්්ගනිස්තාන පිලේ මොහොමඩ් රෆීල් නරඹන්නන් මවිත කරමින් කෝනර් පහරක් ගෝලය තුලටම යොමු කළේය.76 වැනි මිනිත්තුවෙදී යාර 30 සීමාවේ සිට හරූන් ෆුක්රුඩීන් එල්ල කළ ලෝක මට්ටමේ සුපිරි පහරින් ගෝල් 2-1ක් ලෙස ඇෆ්්ගනිස්තානය ඉදිරියට පැමිණියේය.ගෝලය ලැබූ ෆුක්රුඩීන් ක්‍රීඩාංගණය වටා දිවගොස් ප්‍රීතියෙන් ඉපිල යන තම සතුට පළ කළේය.8 6වැනි මිනිත්තුවේදී ශ්‍රී ලංකා ආරක්ෂක වළල්ලේ ක්‍රීඩකයින් නොමඟ යවමින් ඇෆ්්ගනිස්තානයේ හස්මතුල්ලා තවත් ගෝලයක් රැස්කර අවශ්‍යම ජයග්‍රහණය තහවුරු කර ගත්තේය.කෙසේවුද ශ්‍රී ලංකා පුහුණුකරු ක්ලෝඩියෝ සිල්වේරා පැවැසූවේ දෙවැනි පරාජයෙන් ලද මේ තත්ත්වය මත ඉදිරියේදී පාපන්දු සම්මේලනය තමා පිළිබද කුමන තීරණයක් ගත්තද එය සතුටින් භාර ගැනීමට සදානම් බවයි. “මේ ක්‍රීඩකයින් තවමත් තරුණ අවධියේ සිටින අය.අපට වඩා ඇෆ්්ගනිස්තානයේ ක්‍රීඩකයින් ඉතා හොඳින් ක්‍රීඩා කළා. අපේ ක්‍රීඩකයින් දක්ෂ වූවත් පළපුරුද්ද අතින් ඇෆ්්ගන් ක්‍රීඩකයින් ඉදිරියෙන්” බ්‍රසීල ජාතික පුහුණුකරු පැවැසීය. ශ්‍රී ලංකාව හා භූතානය අතර පළමු වටයේ අවසන් තරගය හෙට පැවැත්වීමට නියමිතය.මාලදිවයිනට තවත් දැවැන්ත ජයක්මාලදිවයින හා භූතානය අතර ඊයේ රාත්‍රියේ නිමාවූ තරගයෙන් මාලදිවයිනට ගෝල් 8-2ක විශිෂ්ට ජයක් අත්විය. මාලදිවයින් නායක අලි අෂ්ෆාක් ගෝල් 4ක් වාර්තා කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309051</link>
    <topic>ශ්‍රී ලංකා ක්‍රිකට් ක්ෂේත්‍රයේ අලුත්ම පෙරැළිය එල්.පී.එල්. ‘අටයි 8’</topic>
    <author>වර්නන් ගුණසේකර</author>
    <content>ශ්‍රී ලාංකික ක්‍රිකට් ක්ෂේත්‍රයට නවතම ඉසව්වක් එක් කරමින් ‘ලංකා ප්‍රිමියර් ලීග්’ තරගාවලියක් ඔක්තෝබර් මස 3 වැනිදා සිට 6 වැනිදා දක්වා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ප්‍රථම වතාවට හඳුන්වා දෙනු ලබන මේ ‘ලංකා ප්‍රිමියර් ලීග්’ (එල්.පී.එල්.) තරගාවලිය සඳහා යොදා ගැනෙන්නේ අර්ධ-දැඩි පන්දුවකි. ‘ටෆ්’ නමින් හැඳින්වෙන මේ පන්දුව සැහැල්ලු පන්දු ක්‍රිකට් ක්‍රීඩාව සඳහා යොදා ගනු ලබන ටෙනිස් බෝලයක් නොවේ. ක්‍රිකට් ක්‍රීඩාව සඳහා යොදා ගැනෙන ලෙදර් බෝලයක්ද නොවේ. ඒ අතරමැද පන්දුවකි.අනාගතයේ ලෙදර් පන්දු ක්‍රිකට් ක්‍රීඩාවට යොමු වීමේ බලාපොරොත්තුවෙන් සිටින ක්‍රීඩකයන් තුළ ලෙදර් පන්දුවට තිබෙන බිය තුරන් කෙරෙන අපූරු පන්දුවකි.අඩු වරප්‍රසාදලාභී ක්‍රීඩා සමාජවලට මේ පන්දුව ඉමහත් ප්‍රයෝජනයක් ගෙන දෙනු ඇත.වෙනස් ම තරග රටාවකින් පැවැත්වෙන ලංකා ප්‍රිමියර් ලීග් තරගාවලියේ නිර්මාතෘවරුන් වන්නේ කුඩා කළ සිටම එකට සැහැල්ලු පන්දු ක්‍රිකට් ක්‍රීඩා කළ ශ්‍රී ලාංකික ව්‍යවසායකයින් දෙදෙනෙකු වන නිශාන්ත හෙට්ටිආරච්චිගේ හා ජෝන් ඩැරන් ය. ‘ටෆ්’ පන්දුව මෙන්ම ඒ ආශ්‍රිත අනෙකුත් ක්‍රීඩා උපකරණද නිපදවා ඇත්තේ මේ දෙදෙනා ම ය.නිශාන්ත හා ඩැරන්ගේ සංකල්පයක් මත නිර්මාණය වූ එල්.පී.එල්. තරගවල එක් පිලකට ක්‍රීඩකයන් අට දෙනෙකි. තරගය පිලකට ඕවර අට බැගින් සීමා වේ. තරගාවලියේ මූලික මට්ටමේ තරග අප්‍රේල් මාසයේ රට පුරා පැවැති අතර අවසන් තරග ඔක්තෝබරයේ පල්ලෙකැලේදී පැවැත්වෙන්නේ ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ සාදර අනුග්‍රහයෙනි.ජාතික රූපවාහිනිය මගින් තරග සජීවීව විකාශය කෙරෙනු ඇති අතර මේ තරගාවලිය සඳහා ශ්‍රී ලංකා ක්‍රිකට් ආයතනයේද ආශිර්වාදය ලැබී තිබේ. විස්සයි20 තරගවලට පසුව පැමිණෙන මේ අටයි8 තරග බෙහෙවින් ජනප්‍රිය වනු ඇතැයි අපේක්ෂා කෙරේ.ශ්‍රී ලංකා ක්‍රිකට් ක්‍රීඩකයන් වන සුරංග ලක්මාල් හා තිළිණ තුෂාර ද මේ තරගාවලියට එක්ව සිටිති. තරගාවලියේ ශූරයන්ට රුපියල් ලක්ෂ දහයක් ද, අනු ශූරයන්ට රුපියල් ලක්ෂ පහක් ද, තරගාවලියේ වීරයාට මෝටර් රථයක් ද පිරිනැමීමට සංවිධායකයෝ බලාපොරොත්තු වෙති. පල්ලෙකැලේදී පැවැත්වෙන එල්.පී.එල්. තරගාවලියේ අවසන් වටයේ තරග දිවා කාලයේ මෙන්ම රාත්‍රි කාලයේද පැවැත්වීමට නියමිතය.යාපනය, කුලියාපිටිය, අනුරාධපුර හා බණ්ඩාරවෙල ප්‍රදේශවලින්ද කණ්ඩායම් තරගාවලියට එක්ව සිටිති. තරගාවලියට සහභාගි වන කණ්ඩායම් සංඛ්‍යාව 12කි. කොළඹ ටෙන් සුපර්, බණ්ඩාරවෙල ඌව යුනයිටඩ් හා අනුරාධපුර ඊගල්ස් ‘ඒ’ කොටසට අයත්ව සිටිති.රාගම සුපර් සික්ස්, මහනුවරින් මහනුවර ලංකා හා කටුනායක ඕල් රවුන්ඩර්ස් ‘බී’ කොටසේ තරග වදිති. යාපනය පිරම්බඩි, පානදුර සිලනියන්ස් හා කුලියාපිටිය යන්ග් ලයන්ස් ‘සී’ කොටසට ඇතුළත්ව සිටින අතර අරංගල නවරැල්ල, අවිස්සාවේල්ල පැන්තර්ස් හා දංකොටුව සුපර් යූත් කණ්ඩායම් ‘ඩී’ කොටසේ තරග වදිති. ඔක්තෝබර් 3 හා 4 දිනවල මූලික තරග පැවැත්වෙන අතර ඔක්තෝබර් 5 හා 6 දිනවල ‘සුපිරි 8’ වටය පැවැත්වේ. අවසන් පූර්ව හා අවසාන තරගය ඔක්තෝබර් 6 වැනි දින පස්වරු 6.00 සිට පැවැත්වෙනු ඇත.එල්.පී.එල්.තරගාවලිය හඳුන්වා දීම සඳහා මාධ්‍ය හමුවක් කොළඹ සිනමන් ලේක්සයිඩ් හෝටලයේ පැවැති අවස්ථාවේදී අදහස් දැක්වූ කෙහෙළිය රඹුක්වැල්ල ඇමැතිවරයා, මේ ක්‍රීඩාව අඩු සම්පත් තිබෙන කණ්ඩායම්වලට ඉතාමත් වැදගත් වනු ඇති බවත් එමගින් ලෙදර් බෝලයට තිබෙන බිය නැති වන බවත් කියා සිටියේය.“එක්දින ක්‍රිකට් තරගවලින් පසුව පැමිණි විස්සයි20 ක්‍රීඩාව අද ඉතාමත් ජනප්‍රිය වී තිබෙනවා. ඒ වගේම මේ අටයි8 ක්‍රීඩාවත් ජනප්‍රිය වේවි” රඹුක්වැල්ල මහතා විශ්වාසයෙන් යුතුව ප්‍රකාශ කළේය.ශ්‍රී ලංකා ක්‍රිකට් ආයතනයේ උප සභාපති මොහාන් ද සිල්වා මහතාද මෙහිදී අදහස් දක්වමින්, “මෙරට කාන්තා ක්‍රිකට් ක්‍රීඩාව දියුණු කිරීම සඳහා ටේප් බෝලය යොදා ගන්න අපි හිතාගෙන ඉන්නවා. නමුත් ඊට වඩා මේ ටෆ් බෝලය වටිනවා. අපේ සංවර්ධන වැඩකටයුතුවලට මේ පන්දුව ලොකු උපකාරයක් වේවි. ලෙදර් පන්දුවට යන ගමනේදී ටෆ් පන්දුව හොඳ අත්දැකීමක් වේවි” යැයි කියා සිටියේය. ටෆ් පන්දුවේ බවුන්ස් වීමක් තිබෙන බවත් පන්දුව වේගයෙන් යැවිය හැකි බවත් ප්‍රකාශ කළ ශ්‍රී ලංකා ක්‍රිකට් ක්‍රීඩක තිළිණ තුෂාර පිතිකරුවන්ට පන්දුවට මුහුණ දීමට අසීරු වනු ඇතැයි කියා සිටියේය. ඔහු මේ තරගාවලියේදී අරංගල නවරැල්ල කණ්ඩායමට ක්‍රීඩා කරයි.ටෆ් පන්දුවෙන් පමණක් නොනැවතී ඒ සඳහා අවශ්‍ය පිත්ත හා පා ආවරණ යනාදියද නිර්මාණය කළ බව නිශාන්ත හෙට්ටිආරච්චිගේ මහතා පවසා සිටියේය. මේ ක්‍රීඩාවේ අනෙක් නිර්මාතෘවරයා වන ජෝන් ඩැරන් මහතා කියා සිටියේ ලෙදර් පන්දු ක්‍රිකට් ක්‍රීඩාවේ උපකරණ සඳහා රුපියල් ලක්ෂයක් පමණ වැය වෙතත් ටෆ් පන්දු ක්‍රීඩාවේ උපකරණ සඳහා කෙනෙකුට වැය වනු ඇත්තේ රුපියල් හාරදහසක පමණ මුදලක් බවයි. ක්‍රීඩාවේ ජනප්‍රියත්වය අනුව මේ ක්‍රීඩා උපකරණ වෙළඳ පොලට පැමිණෙනු ඇතැයිද ඔහු කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309052</link>
    <topic>බදුල්ල කාන්තාවන්ට ෆුට්සාල් කුසලානය</topic>
    <author>බදුල්ල දිස්ත්‍රික් සමූහ</author>
    <content>ශ්‍රි ලංකා පාපන්දු සම්මේලනය සංවිධානය කළ විවෘත කාන්තා ෆුට්සාල් කුසලානය තරගාවලියේ ශූරතාව දිනාගැනීමට බදුල්ල කාන්තා පාපන්දු කණ්ඩායම සමත්විය.නුවරඑළිය තුරඟ තරඟ පිටියේදී පසුගියදා පැවැති තරගාවලියට නුවරඑළිය, හැටන්, බණ්ඩාරවෙල හා බදුල්ල පාපන්දු ලීගයන් නියෝජනය කළ කණ්ඩායම් රැසක් සහභාගී විය. අවසන් තරගයට සුදුසුකම් ලබාගැනීමට බදුල්ල පාපන්දු ලීගය නියෝජනය කළ බදුල්ල කාන්තා කණ්ඩායම හා හාලි ඇල කාන්තා කණ්ඩායම සමත්වීම කැපී පෙනුණි.තියුණු තරගයකින් අනතුරුව ගෝල 4-1ක් ලෙස ශූරතාව දිනා ගැනීමට බදුල්ල කාන්තා පාපන්දු කණ්ඩායම සමත් විය. තරගාවලියේ දක්ෂතම ක්‍රීඩිකාව ලෙස බදුල්ල කාන්තා පාපන්දු කණ්ඩායමේ සදුනි නිමන්තිකා සම්මාන ලැබුවාය. බදුල්ල කණ්ඩායමේ දැල් රකින ක්‍රීඩිකාව හංසනී චතුරංගා දැක්වු දක්ෂතාවය තරගාවලිය ජයග්‍රහණයට මහත් රුකුලක් විය.බදුල්ල කාන්තා පාපන්දු කණ්ඩායමේ නායිකාව ලෙස මේනකා දිසානායක කටයුතු කළ අතර සෙසු ක්‍රීඩිකාවන් ලෙස හර්ෂනී අනුරාධා, අයේෂා නිවර්තනා, සදුනි නිමන්තිකා, හංසනී චතුරංගා හා නිලක්ෂි නුවන්තිකා සහභාගී විය. කණ්ඩායම් පුහුණුකරු ලෙස වී.ජි.එම්.ඩී. ද සිල්වා මහතා කටයුතු කළ අතර කණ්ඩායම් කළමනාකාරු ලෙස ප්‍රදීප් කමල්සිරි කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309053</link>
    <topic>සබරගමු ක්‍රීඩා ශූරතාව කෑගලු දිස්ත්‍රික්කයට</topic>
    <author/>
    <content>සබරගමු පළාත් ක්‍රීඩා අමාත්‍යාංශය සංවිධාන කළ පළාත් ක්‍රීඩා උළෙලේ සමස්ත ශූරතාව හිමිකර ගැනීමට කෑගල්ල දිස්ත්‍රික්කය සමත්විය.ශූරතාව දිනු කෑගල්ල දිස්ත්‍රික්කය ලකුණු 446ක් ලබාගත් අතර රත්නපුර දිස්ත්‍රික්කයට ලබාගත හැකිවුයේ ලකුණු 375ක් පමණි.තරගාවලියේ දක්ෂතම ක්‍රීඩකයා ලෙස කෑගල්ල දිස්ත්‍රික්කයේ ආර්.ඩී.ජී.එම්.කරුණාරත්න හා දක්ෂතම ක්‍රීඩිකාව ලෙස කේ.එච්.ඩී.ඒ.කුලරත්න සම්මාන දිනාගත්තේය.කෑගල්ල මහජන ක්‍රීඩාංගණයේදී පසුගියදා පැවැති තරගාවලියේ සමාරම්භක උළෙල පළාත් ක්‍රීඩා ඇමැති අතුල කුමාර රාහුබද්ධ මහතාගේ ප්‍රධානත්වයෙන් පැවැති අතර ජය සංකේත ප්‍රදානය කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතාගේ ප්‍රධානත්වයෙන් පැවැත්විණි. මේ අවස්ථාවට පළාත් ක්‍රීඩා අමාත්‍යාංශ සහකාර ලේකම් සමේධානී මාතර හේවගේ, කෑගල්ල දිස්ත්‍රික් ක්‍රීඩා අධ්‍යක්ෂිකා පියසිලී විජේනායක යන මහත්මීන්ද සහභාගී වුහ.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.දක්ෂතම ක්‍රීඩකයන්ජවන-ආර්.ඩී‍.ජී.එම්.කරුණාරත්න (කෑගල්ල මීටර් 400 තත්පර 48.4 පළාත් නව තරග වාර්තාවකි.)පිටිය-එම්.එම්.යු.කුමාර (රත්නපුර දුර පැනීම මීටර් 6.2)දක්ෂතම ක්‍රීඩිකාවෝජවන-කේ.එච්.ඩී.ඒ.කුලරත්න (මීටර් 400 තත්පර 57.2)පිටිය-ජේ.ඒ.ඩී.ජයරත්න (රත්නපුර තුන්පිම්ම මී.10.89).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309054</link>
    <topic>නිලූෆර් ඉබ්‍රාහිම්ට යළිත් සත්සාමාජික වගකීම් පැවැරේ</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගමාලාවේ පළමුවැන්න වූ මැලේසියා සෙවන්ස් තරගාවලියේ දී ශ්‍රී ලංකා කණ්ඩායමේ තාවකාලික පුහුණුකරු ලෙස කටයුතු කළ ත්‍රිත්ව විදුහලේ රගර් පුහුණුකරු නිලූෆර් ඉබ්‍රාහිම් මහතාගේ සේවා කාලය දීර්ඝ කිරීමට රගර් සංගමය පියවර ගෙන තිබේ.ඒ අනුව ආසියානු සත් සාමාජික රගර් තරගමාලාවේ එළැඹෙන තායිලන්ත සෙවන්ස්, මුම්බායි සෙවන්ස් හා සිංගප්පූරු සෙවන්ස් තරගාවලි හීදීත් ශ්‍රී ලංකා පිලේ පුහුණුකරු ලෙස ඔහු කටයුතු කරනු ඇත.පසුගියදා නිමාවට පත්වූ මැලේසියානු සෙවන්ස් තරගාවලියේ දී නිලූෆර් යටතේ ශ්‍රී ලංකා කණ්ඩායම කුසලාන තරග වටයේ අවසන් පූර්ව තරගයට සුදුසුකම් ලැබීමට සමත්විය. එය ආසියානු සත් සාමාජික රගර් තරග බිමේ ශ්‍රී ලංකා පිල කුසලාන තරග වටයේ අවසන් පූර්ව වටයට පිවිසි පළමු අවස්ථාව විය.අවසන් පූර්ව වටයේ දී ශ්‍රී ලංකාව ‍ලකුණු 29 -12කින් පරාජයට පත්වූවත් තරගාවලියේ සිවුවැනි ස්ථානය අත්කර ගත්තේය. ශ්‍රී ලංකා සත් සාමාජික කණ්ඩායමේ ඇතැම් ක්‍රීඩකන්ගේ ස්ථානගතවීම් වෙනස්විය යුතු බවත්, ඉදිරියේ දී සජිත් සාරංග හෝ ෂෙනාල් ඩයස් වැනි ඉදිරිපෙළ ක්‍රීඩා කරන විශිෂ්ට ක්‍රීඩකයකු හා විශ්වමිත්‍ර ජයසිංහ වැනි පසුපෙළ ක්‍රීඩාකරන ප්‍රබල ක්‍රීඩකයකු ශ්‍රී ලංකා පිලට ඇතුලත් වන්නේ නම් ආසියානු සත් සාමාජික තරග බිමේ වැඩි දස්කම් දැක්විය හැකි බව නිලූෆර් පවසයි.ඉහත සඳහන් ක්‍රීඩකයන් තිදෙනාම ශ්‍රී ලංකා සත් සාමාජික රගර් සංචිතයට ඇතුළත්ව සිටිය ද වැඩිදුර අධ්‍යාපනය සඳහා ෂෙනාල් ඩයස් විදේශගතවී සිටින අතර සෙසු ක්‍රීඩකයන් ආබාධවලට ලක්වී සිටිති.කෙ‍සේවුවත් එළැඹෙන තායිලන්ත සෙවන්ස් තරගාවලියට ඉහත කී ඇතැම් ක්‍රීඩකයන් ඇතුළත් වනු ඇතැයි ආරංචි මාර්ග සඳහන් කරයි. එමෙන්ම ආබාධවලට ලක්වී සිටින සාලිය හඳපාන්ගොඩ හා ලසින්ත ද කොස්තාට තායිලන්ත සංචාරයේ දොරටු විවර වනු ඇතැයි පැවැසේ.ආසියානු සත් සාමාජික රගර් තරගමාලාවේ ඉදිරියේදී පැවැත්වෙන තරගාවලි තුළ දී ශ්‍රී ලංකාවට කුසලාන වටයේ අවසන් මහා තරගයට සුදුසුකම් ලැබීමේ හැකියාව ඇතැයි නිලූෆර් විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309055</link>
    <topic>ඕල්ඩ් බෙන්ස් දෙවැනි ජය ලබයි</topic>
    <author>නිරෝෂාන් ප්‍රියංකර</author>
    <content>මොරටුව බාස්කට්බෝල් පිල සමග පැවැති කාල්ටන් ශූරතාවලියේ පළමු කොටසේ තරගයෙන් ජයගැනීමට ඕල්ඩ් බෙන්ස් කණ්ඩායම සමත්විය. මේ තරගාවලියේ ඔවුන් ලැබු දෙවැනි ජයග්‍රහණය ලෙස මෙය සටහන්විණි.තරගාවලියේ සිවුවැනි දිනයේ හෙන්රි පේද්‍රිස් පිටියේ පැවැති තරගයේ පළමු භාගය නිමවනවිට 36-29ක් ලෙසින් ඕල්ඩ් බෙන්ස් පෙරමුණ ගෙන සිටියේය. ක්ලින්ටන් ලකුණු 24ක්, එරන්ද ලකුණු 20ක් ලබාගනිමින් බෙන්ස් කණ්ඩායම ජයග්‍රහණය කරා ගෙනගිය අතර තරගය නිමාවනවිට ලකුණු තත්ත්වය 61-51ක් විය. මොරටුව කණ්ඩායම වෙනුවෙන් ගයාන් ලකුණු 21ක් හා ඩිලුක් 14ක් රැස්කළේය. බෙන්ස් පිල පළමු දිනයේ වත්තල කණ්ඩායම සමග තරගයෙන් ලකුණු 64-52ක ජයක් වාර්තාකර තිබිණි.එම පිටියේ පැවැති අනෙක් තරගයෙන් පොලිස් බාස්කට්බෝල් පිලට එරෙහිව ලකුණු 73-65ක ජයක් හිමිකර ගැනීමට පීටරයිට් යූත් කණ්ඩායම සමත්විය. තරගයේ පළමු භාගයේදී පොලිස් කණ්ඩායම ලකුණු 32-24ක් ලෙසින් පෙරමුණේ පසුවුවත් පීටරයිට් කණ්ඩායමේ දක්ෂ ක්‍රීඩා විලාශය හමුවේ තරගයේ ජය තහවුරු කරගැනීමට පීටරයිට් සමත්විය.දෙවැනි කොටසින් තරග වදින කොළඹ ජාත්‍යන්තර පාසල් කණ්ඩායම අමාල් අන්තර්ජාතික බාස්කට්බෝල් පිටියේදී තරගාවලියේ පළමු ජයග්‍රහණය වාර්තා කිරීමට සමත්විය. තරගාවලියේ 11වැනි දිනට වාසියන්ස් පිල සමග පැවැති තරගයේ ජය ජාත්‍යන්තර පාසල් කණ්ඩායමට හිමිවුයේ ලකුණු 61-45ක් ලෙසිනි. තරගයේ පළමු භාගය ලකුණු 31-17ක් විය.ආනනද් කිංගස් පිල සමග පැවැති තර‍ගයෙන් ලකුණු 63-44ක විශිෂ්ට ජයක් හම්බන්තොට යූත් කණ්ඩායමට හිමිවුණි.ලකුණු 28-20ක් ලෙස තරගයේ පළමු භාගයේ පෙරමුණ ගෙන සිටියේ හම්බන්තොට යූත් කණ්ඩායමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309056</link>
    <topic>ශූරතාව බස්නාහිරට</topic>
    <author>අනුරාධ අබේසේකර හා නාවලපිටිය විශේෂ,ගඟ ඉහළ සමූහ</author>
    <content>නාවලපිටිය ජයතිලක ක්‍රීඩාංගණයේදී නිමාවු 39 වැනි ජාතික මහා ක්‍රීඩා උළෙලේ සමස්ත ශූරතාව දිනාගැනීමට බස්නාහිර පළාත් කණ්ඩායම සමත්විය.රන් පදක්කම් 76ක්, රිදී 60 හා ‍ලෝකඩ 55ක් බස්නාහිර කණ්ඩායම දිනාගත් අතර දෙවැනි ස්ථානය හිමිකරගත් මධ්‍යම පළාත රන් 41, රිදී 38 හා ලෝකඩ 35ක් හිමිකර ගත්තේය. තරගාවලියේ තෙවැනි ස්ථානය දකුණු පළාත හිමිකර ගත්තේ රන් 28ක්, රිදී 22 හා ලෝකඩ පදක්කම් 35ක් දිනාගනිමිනි.නව ශ්‍රී ලංකා වාර්තා 2ක් හා නව තරග වාර්තා තුනක් මෙවර ක්‍රීඩා උළෙලේදී බිහිවිය. බර ඉසිලීමේ ශූර ඩී.එම්.අයි.කේ.දිසානායක (වයඹ) හා කාන්තා රිටි පැනීමේ ඉසව්වෙන් අනෝමා කරුණාවංශ (නැ‍ඟෙනහිර) නව ශ්‍රී ලංකා වාර්තා පිහිටුවිය.තරගාවලියේ දක්ෂතම ක්‍රීඩකයා හෝ ක්‍රීඩිකාවට පිරිනැමෙන සුසිකි මරුටි මෝටර් රථය අනෝමා කරුණාවංශ හිමිකරගත් අතර ඩී.එම්.අයි. කේ.දිසානායකටද මෝටර් රථයක් පිරිනැමිණි.මංජුල කුමාර (දකුණ) හා චන්ද්‍රිකා සුභාෂිනී (වයඹ) දක්ෂතම මලල ක්‍රීඩකයාට හා ක්‍රීඩිකාවට පිරිනැමෙන යතුරු පැදි හිමිකර ගත්තේය.කාන්තා හෙල්ල විසිකිරීමේ ශූරී නදීකා ලක්මාලි නව තරග වාර්තාවක් බිහිකළාය. ඇය විසින් මීටර් 57.89ක දුරක් සටහන් කළ අතර පැරණි වාර්තාව වුයේ මී.57.11කි. මධ්‍යම පළාතේ දුර දිවීමේ ශූර ඩී.ලයනල් සමරජීව 39 වැනි ජාතික ක්‍රීඩා උළෙලේ දෙවැනි රන් පදක්කම හිමිකර ගැනීමට සමත්විය.පිරිමි මීටර් 5000 ඉසව්ව විනාඩි 14.42.86කින් නිමකිරීමට සමරජීවට හැකිවිය. පළමු දින පැවැති මීටර් 10000 තරගයේ රන් පදක්කමද සමරජීව සතුවිය.ඌව පළාතේ කේ.ජී.ආර්.සමන් කුමාර (වි.15.09.06) හා ටී.එම්.එරන්ද තෙන්නකෝන් (වි.15.10.09) මී.5000 රිදී හා ලෝකඩ පදක්කම් හිමිකර ගත්හ. ඒ.එන්.එල්.ආරියදාස (සබරගමුව) මී‍.10000 කාන්තා තරගය විනාඩි 36.26.38කින් නිමරකමින් රන් පදක්කම දිනාගත්තාය.බස්නාහිර පළාත නියෝජනය කළ ඩී.කේ.රණසිංහ කාන්තා උස පැනීමේ (මී.1.73) රන් පදක්කම හිමිකරගත් අතර තරංගා විනෝදනී රිදී පදක්කමත් මධ්‍යම පළාතේ එස්.එම්.සූරියම්පොල ලෝකඩ පදක්කමත් දිනාගත්තාය.පිරිමි වොලිබෝල් අවසන් තරගයට බස්නාහිර පළාත් කණ්ඩායම හා සබරගමුව පිල සුදුසුකම් ලැබු අතර ඇතිවු අර්බුදයක් හේතුවෙන් අවසන් තරගය නොපැවැත්විණි. ඒ‍ හේතුවෙන් රන් පදක්කම බස්නාහිර පළාතට හිමිවු අතර ඉතිහාසයේ ප්‍රථම වතාවට රිදී පදක්කම පිරිනැමීමක් සිදුනොවුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=s1309057</link>
    <topic>ගජබා සුපර් ක්‍රොස් ශූරතාඅශේන්-සන්තෝෂ් දිනාගනී</topic>
    <author>කිත්සිරි වනසිංහ සහ අමිල ප්‍රභාත් වනසිංහ</author>
    <content>ශ්‍රී ලංකා යුද හමුදා ගජබා රෙජිමේන්තුව සංවිධාන කළ “ගජබා සුපර් ක්‍රොස්” මෝටර් රථ හා යතුරු පැදි තරගාවලියේ මෝටර් රථ අංශ‍යේ සුපිරි ධාවන ශූරයා ලෙස අශේන් සිල්වා සම්මාන දිනාගත් අතර යතුරු පැදි අංශයේ සුපිරි ධාවන ශූරයා ලෙස ඉන්දීය ක්‍රීඩක සී.එස්.සන්තෝෂ් සම්මාන දිනා ගත්හ.මෝටර් රථ ධාවන තරගාවලියේදී අශේන් සිල්වා SL-GT මෝටර් රථ3500cc දක්වා කණ්ඩයේ පළමු හා දෙවැනි සුපිරි තරගවලදී සහ SL-H Cars 1600cc දක්වා කාණ්ඩයේ තරගවලදී ප්‍රථම ස්ථාන හිමිකර ගනු ලැබිණි.සුපිරි යතුරු පැදි ශූර ගයාන් සඳරුවන් පුහුණු තරගයකදී පාදයේ ඇතිවු ආබාධයක් හේතුවෙන් සහභාගී වු ඉසව් දෙකේදීම දක්ෂතා දැක්වීමට අපොහොසත් විය. එහෙත් මේ වසරේ පැවැති යතුරු පැදි තරගවලින් වැඩිම ප්‍රසාද ලකුණු මට්ටම එලෙසින්ම රඳවා ගැනීමට වසරේ දක්ෂතම යතුරු පැදි ශූරයා ලෙසින් පෙරමුණ රැකගැනීමට සඳරුවන් සමත්ව සිටී.ශ්‍රී ලංකා යතුරු පැදි හා මෝටර් රථ ධායකයින්ගේ සංගමයේ අධීක්ෂණය යටතේ අනුරාධපුර යුද හමුදා ගජබා රෙජිමේන්තු මූලස්ථාන ධාවන පථයේදී පැවැති තරගාවලිය යුද හමුදාපති දයා රත්නායක මහතාගේ ප්‍රධානත්වයෙන් පැවැත්විණි.මේ අවස්ථාවට ගජබා රෙජිමේන්තු අධිපති මේජර් ජනරාල් ජගත් ඩයස් හා කිළිනොච්චි ආරක්ෂක සේනා අඥාපති සහ ස්වෙච්ඡා බල සේනාධිපති මේජර් ජෙනරාල් ප්‍රසාද් සමරසිංහ යන මහත්වරුන්ද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=f1309051</link>
    <topic>වයඹ නැති භීෂණයක් විපක්ෂය මවාපාන්න හදනවා</topic>
    <author>සාකච්ඡා කෙළේ උදිත ගුණවර්ධන</author>
    <content>වයඹ පළාත් සභා මැතිවරණය හා සෙසු පළාත් මැතිවරණවලට ආණ්ඩුවේ සූදානම, එම මැතිවරණවලදි රාජ්‍ය බලය යොදා ගන්න බවට ආණ්ඩු පක්ෂයට එල්ලවෙන චෝදනා හා තවත් කාලීන සමාජ හා දේශපාලන කරුණු පිළිබඳව පාර්ලිමේන්තු මන්ත්‍රී ශාන්ත බණ්ඩාර මහතා සමඟ කළ සාකච්ඡාවකි මේ.වයඹ පළාත් සභා මැතිවරණය ඇතුළු සෙසු පළාත් සභා මැතිවරණවල වර්තමාන වාතාවරණය පිළිබඳව පැහැදිලි කිරීමක් කළ හැකිද?වයඹ පළාත් සභා මැතිවරණ ආරම්භයේ තිබූ තත්ත්වයටත් වඩා හොඳ තත්ත්වයට දැන් පත්වෙලා තිබෙනවා. අද වන විට එක්සත් ජාතික පක්ෂය අතිශය අර්බුදකාරි හා පසුගාමී තත්ත්වයකයි සිටින්නේ.ඔවුන්ට රැස්වීමකට සෙනඟ රැස්කර ගැනීමට බැරි වෙලා තිබෙන්නේ. ඒ තරමටම එක්සත් ජාතික පක්ෂයේ තත්ත්වය අසරණයි. ඒ විදිහේ දේශපාලන පක්ෂයකට පළාත් සභාවක බලය ලබා ගැනීමට තබා නිසි නියෝජනයක් හෝ ලබා ගැනීමට පුළුවන්ද කියන එක සැක සහිතයි.බලන්න එදා සිට වයඹ පළාතේ එක්සත් ජනතා නිදහස් සන්ධානයේ ඡන්ද ප්‍රතිශතය ඉහළ ගොස් තිබෙනවා. 1999 දි 56% ගත් සන්ධානය 2004 දි එය 60% දක්වා වර්ධනය කර ගත්තා. 2009 දි ඡන්ද ප්‍රතිශතය 69% තරම් ඉහළ මට්ටමකට පැමිණියා.ඇත්තටම 69% කියන්නේ විශාල ඡන්ද ප්‍රතිශතයක්. මා විශ්වාස කරනවා ඒ 69% ප්‍රතිශතය මෙවර මැතිවරණයේදී තවදුරටත් ඉහළ යාම නොවැළැක්විය හැකි දෙයක් බව. මේ මැතිවරණයේදි ජනතාව අතරට යාමට අවශ්‍ය කාර්ය ප්‍රමාණය අප ඉෂ්ට කර තිබෙනවා. සංවර්ධනය අතින් ද විශාල කාර්ය ප්‍රමාණයක් ඉෂ්ට කර තිබෙනවා. ඒ නිසා අපට ජනතාව අතරට ගිහින් ජනමතය බැලීමට කිසිදු චකිතයක් හෝ බියක් නෑ.ඔබ වයඹ ජයග්‍රහණය ගැන ඉහළින් කතා කළත්, එක්සත් ජනතා නිදහස් සන්ධානයේ අපේක්ෂකයන් අතර මනාප සටන උග්‍රවීම නිසා සන්ධානයේ ජවයට බාධා එල්ල වී ඇතැයි ඇතැමුන් ප්‍රකාශ කරනවා. මේ ගැන ඔබේ අදහස පැහැදිලි කළ හැකිද?මෙතැන තිබෙන්නේ තරග කරන අයගේ වරදක් නොවෙයි. මැතිවරණ ක්‍රමයේ වරදක්. මේ ක්‍රමය යටතේ අයියයි මල්ලියි තරග කළත් ටික දුරක් යන විට ගැටුමක් ඇති වෙන්න පුළුවන්.ඒක තමයි මේ සමානුපාතික ඡන්ද ක්‍රමයේ ස්වභාවය. ඒ නිසා මූලිකව මේ ක්‍රමයේ වෙනස් කිරීමක් කළ යුතුයි.ඒත් සමහරු කියන තරම් අර්බුදකාරි තත්ත්වයක් ගැටුම්කාරි තත්ත්වයක් වයඹ පළාත තුළ නැහැ. සංවිධානාත්මකව වූ සිදුවීම් කිහිපයක් හැරුණු විට අනෙක් සියල්ලම සුළුවෙන් සැලකිය යුතු දේවල්. බැණ වැදීම්, හූ කීම් පවා මැතිවරණ පොතට යන්නේ ප්‍රචණ්ඩ ක්‍රියා ලේබලය යටතේයි. ඒ නිසා මැතිවරණ ප්‍රචණ්ඩ ක්‍රියා කියන කාරණය ගැන අප හොඳ අවධානයෙන් තමයි කටයුතු කළ යුත්තේ.ඇත්තෙන්ම අද වයඹ පළාතේ මැතිවරණයක් තිබුණ ද ජන ජීවිතයට කිසිදු බලපෑමක් එල්ල වෙලා නැහැ. ඉතාමත් සාමකාමී වාතාවරණයක් තිබෙන්නේ. ඒ වාතාවරණය තුළ තමයි වයඹ නැති ප්‍රචණ්ඩත්වයක් භිෂණයක් ඇති කිරීමට උත්සාහ කරන්නේ.රාජ්‍ය සම්පත් මැතිවරණ ව්‍යාපාරය වෙත යොමු කරන බවට චෝදනාවක් තිබෙනවා. මේ චෝදනාවලට සාධාරණ පදනමක් තිබෙනවාද?මේ චෝදනාවේ සත්‍යයක් ඇතැයි මා විශ්වාස කරන්නේ නැහැ. රාජ්‍ය සම්පත් මැතිවරණ කටයුතුසඳහා යොදා ගන්නවා නම් මැතිවරණ කොමසාරිස්තුමා ඉතා තදින් කටයුතු කරනවා. ඉතාමත් නිදහස් වාතාවරණයක් යටතේ මැතිවරණ කටයුතු සිදු කරනවා. ඒ නිසා රාජ්‍ය බලය මැතිවරණ කටයුතු සඳහා යොදා ගන්නවා කියන කාරණය පිළිගැනීමට බැහැ.සමහර අවස්ථාවල මෙහෙම දෙයක් වෙන්න පුළුවන්. පිට පළාතක ඇමැතිවරයෙක් මන්ත්‍රිවරයෙක් මැතිවරණය තිබෙන ප්‍රදේශයක මැතිවරණ කටයුතුවලට සම්බන්ධ වෙන්න පුළුවන්. ඔහු පැමිණෙන්නේ තමන්ගේ නිල රථයෙන්. ඒක සන්ධානයේ වෙන්න පුළුවන් එක්සත් ජාතික පක්ෂයේ වෙන්න පුළුවන්, සැබෑ තත්ත්වය මේකයි. ඒකට රාජ්‍ය බලය යොදා ගැනීම කියලා වැරැදි අර්ථකථන දෙන එක වැරැදියි.මේ ආණ්ඩුවට රාජ්‍ය බලය පාවිච්චි කරලා මැතිවරණ ජයග්‍රහණය කිරීමට කිසිදු අවශ්‍යතාවක් නැහැ. ඉතාමත් හොඳ මහජන පදනමක් අප සතුව තිබෙනවා.අනෙක එවැනි වැරැදි දේකට කිසිවකු යොමු වෙලා තිබෙනවා නම් ඒ ගැන නීත්‍යානුකූල පියවර ගැනීමේ බලය මැතිවරණ කොමසාරිස්තුමාට තිබෙනවා.මේ තත්ත්වය තුළ විපක්‍ෂයේ කාර්ය භාරය පිළිබඳව ඔබේ මතය පැහැදිලි කළ හැකි ද?විපක්‍ෂයට අද සිදු වෙලා තිබෙන්නේ පිල්ලේ පසුපස යමින් තම දේශපාලනය ක්‍රියාත්මක කිරීමයි. ඔවුන් හිතනවා ඇති රට අමාරුවේ දමා හෝ තම තමන්ගේ දේ්ශපාලන අරමුණු ජය ගැනීමට. මේ අය හිතනවා ඇති අන්තර් ජාතික ප්‍රජාව අබියස මේ ආණ්ඩුව අපහසුතාවට පත්වීම සමඟ රටේ බලය අත්පත් කර ගැනීමට.ඒත් මේ අයට තේරෙන්නේ නැතිවම වයඹ, මධ්‍යම පළාත්වල එක්සත් ජාතික පක්‍ෂයත් ජනතා විමුක්ති පෙරමුණත් විශාල සෝදාපාළුවකට ලක්වෙලා ඉවරයි.ඔබ මෙතෙක් සඳහන් කළේ වයඹ මැතිවරණය ගැන පමණයි. මධ්‍යම හා උතුරු පළාත් සභා මැතිවරණවලදී ඇති වාතාවරණය පැහැදිලි කළ හැකි ද?වයඹ කියලා වෙනසක් නැහැ. මධ්‍යම පළාතෙත් එක්සත් ජනතා නිදහස් සන්ධානයට තරගයක් නැහැ. අද අපට තරගයක් ලබා දීමට තරම් ශක්තියක් ප්‍රධාන විපක්‍ෂයට නැහැ. උතුරු පළාතේ දී වුණත් එක්සත් ජනතා නිදහස් සන්ධානයට හොඳ අවස්ථාවක් තිබෙනවා.උතුරු පළාත තුළ යුද්්ධයෙන් පසු ගත වූ කාලයේ දී විශාල සංවර්ධන කාර්යභාරයක් ඉටු වෙලා තිබෙනවා. මේ සියල්ල ගැන සලකා බලා ජනතාව බුද්ධිමත් තීරණයක් ගැනීම නිශ්චිතයි.තරුණ පරපුර තුළත් විශාල උනන්දුවක් ඇති වෙලා තිබෙනවා මැතිවරණය පිළිබඳව. අප පක්‍ෂය තුළ තරුණ පරපුරට විශාල අවස්ථාවක් ලබා දී තිබෙනවා. තරුණයන්ට අවශ්‍ය රැකියා උපාධිධාරීන්ට රැකියා ලබා දී තිබෙනවා, තරුණ පරපුරට විශාල අවස්ථා ඇගයීම් ලබාදී තිබෙන්නේ එක්සත් ජනතා නිදහස් සන්ධාන ආණ්ඩුව විසිනුයි. ඒ නිසා ඒ ඇගැයීම තරුණ පරපුර තුළ තිබෙනවා.නවනීදන් පිල්ලේ මහත්මියගේ මෙරට සිදු කළ සංචාරය පිළිබඳව ඔබේ අදහස පැහැදිලි කළ හැකිද?එතුමියට රටේ යථා තත්ත්වය තේරුම් ගැනීමට ලැබුණු හොඳ අවස්ථාවක් විදියට පිල්ලේ මහත්මියගේ සංචාරය හඳුන්වා දිය හැකියි.අද රට පත්ව ඇති යහපත් තත්ත්වය පිළිබඳව අන්තර් ජාතිකව යහපත් චිත්‍රයක් පෙන්වා දීමට හොඳ අවස්ථාවක්. පිල්ලේ මහත්මියට වුණත් හෘද සාක්‍ෂියට එකඟව කල්පනා කරනවා නම් ඇයට මේ දේවල්වල යහපත් පැත්ත ගැන හොඳ අවබෝධයක් ඇති කර ගැනීමට පුළුවන්කම ලැබේවි.ඒත් පෙර නිගමනවලට ඇවිත් මෙහි සංචාරයට ආවා නම් ඇත්ත තත්ත්වය ලෝකයට වාර්තා කිරීම එතුමිය විසින් සිදු කරන එකක් නැහැ. මේ රටේ අද තිබෙන්නේ ඉතාමත් යහපත් හා සාමකාමී වාතාවරණයක්.සංවර්ධනය අතින් ද විශාල කාර්යයක් ඉටු කර තිබෙනවා. ඒ තත්ත්වය තුළ අප රට ගැන වැරැදි චිත්‍රයක් ඇති කිරීමට උත්සාහ කරමින් තවදුරටත් ඉදිරියට ගියොත් විපක්‍ෂයේ ඉතිරි වෙන්නේ එහි නායකයන් කිහිප දෙනා විතරයි.විපක්‍ෂය මේ විදිහට කටයුතු කිරීම තුළ දිගින් දිගට ම පිරිහෙන්නේ ආණ්ඩු පක්‍ෂය නෙවෙයි විපක්‍ෂයම යි. යුද්ධය තිබූ මොහොතේ දී විපක්‍ෂය කටයුතු කළේ රටට අහිතකර හා දේශද්‍රෝහි පිළිවෙතක සිටයි.අද කරන කටයුතු නිසා තවදුරටත් විපක්‍ෂය බිංදුවට වැටීම පමණයි සිදු වන්නේ.පළාත් සභා මැතිවරණ පෙළ අවසන් වීමත් සමඟ ජාතික තලයේ මැතිවරණයක් පවත්වනු ඇතැයි දේශපාලන විශ්ලේෂකයෝ අදහස් පළ කරනවා. මේ අදහස් ගැන ඔබේ මතය පැහැදිලි කළ හැකි ද?පළාත් සභා මැතිවරණවලින් පසු මැතිවරණ කාලසටහන අනුව ජාතික තලයේ මැතිවරණයක් පවත්වන්නේ 2016 දී. එහෙත් ඊට පෙර වුණත් ජාතික මැතිවරණයක් පැවැත්වීමට පුළුවන්. මේ විදිහේ ඕනෑම මැතිවරණයක් පහසුවෙන්ම ජයග්‍රහණය කිරීමේ අවස්ථාව එක්සත් ජනතා නිදහස් සන්ධානයට තිබෙනවා.අද තිබෙන දේශපාලන වාතාවරණය අනුව විපක්‍ෂයට තවත් අවුරුදු දහයක් ගියත් බලය ලබා ගැනීමට අවස්ථාවක් නැහැ. එජාපයේ විශාල මන්ත්‍රී පිරිසක් පක්‍ෂය අතහැර ආණ්ඩු පක්‍ෂයට එකතුවෙලා තිබෙන්නේ.අනාගතයේ දී අද ඉතිරි වෙලා සිටින එජාප මන්ත්‍රීවරු පිරිසත් පක්‍ෂය අතහැර යන එක වළක්වන්න බැහැ. අවසානයේ දී එජාපයේ ඉතිරි වන්නේ රනිල් වික්‍රමසිංහ මහතා සහ තිස්ස අත්තනායක මහතා පමණයි. 2014 දී බලය ලබා ගැනීම ගැන සිහින මැව්වත් එජාපයට 2024 දීවත් බලය ලබා ගන්න බැහැ. එවැනි පසුබෑමකයි එජාපය සිටින්නේ.සාමාන්‍ය තත්ත්වය අනුව ආණ්ඩුවකට තමන්ගේ ජනප්‍රියත්වය දීර්ඝ කාලීනව ආරක්‍ෂා කර ගන්න බැහැ. ඒත් වර්තමාන ආණ්ඩුවේ ජනප්‍රියත්වය දිගින් දිගටම ඉහළ මට්ටමක හා ස්ථාවර මට්ටමකයි තිබෙන්නේ.විපක්‍ෂය ඒ නිසා කාලයක් බලා සිටියා අන්තර්ජාතිකව එල්ලවන පීඩනයකින් ආණ්ඩුව කඩා වැටෙයි කියලා. ඉන් පසු බලා සිටියා අභ්‍යන්තර අර්බුදයකින් ආණ්ඩුව වැටෙයි කියා. අද වෙද්දි එජාපයේ මේ සිහින සියල්ලම විනාශ වෙලා ඉවරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=f1309052</link>
    <topic>කලාව තුළින් ලෝකය දකින්න දරුවාට ඉඩ දෙන්න</topic>
    <author>සංවාද සටහන සමදරා දුලානි ජයසිංහ</author>
    <content>ප්‍රතිභාපූර්ණ රංගධරයකු ලෙස ශ්‍රී ලාංකේය කලා ක්ෂේත්‍රයේ විවිධ භූමිකා සමඟ දශක හතරකටත් වඩා වැඩි කාලයක් ගත කළ ඔහු, වේදිකාව, සිනමාව හා රූපවාහිනිය යන මාධ්‍ය ත්‍රිත්වයටම සිය අභිමානවත් රංගන පෞරුෂය තිළිණ කළේය. සාමාන්‍ය මිනිසාට පෙර කලාකරුවා ලොව දකී යන ඔහුගේම වදන් සත්‍යයක් කරමින් මේ වනවිට රාජ්‍ය නාට්‍ය අනුමණ්ලඩයේ සභාපති ලෙස කටයුතු කරන ශ්‍රියන්ත මෙන්ඩිස් මේ දිනවල ජෝන්ද සිල්වා සමරු රගහලේදී පැවැත්වෙන රාජ්‍ය ළමා නාට්‍ය උළෙල පිළිබඳ මෙසේ අප හා අදහස් පළ කළේය.රාජ්‍ය ළමා නාට්‍ය උළෙලේ අරමුණ හා වැදගත්කම පිළිබඳ පැහැදිලි කළහොත්?දරුවන් සඳහා වන ඉහළම රාජ්‍ය උත්සවයක් ලෙස රාජ්‍ය ළමා නාට්‍ය උළෙල සැලකිය හැකියි. මෙවර රාජ්‍ය ළමා නාට්‍ය උළෙල මේ දිනවල කොළඹ ජෝන් ද සිල්වා සමරු රඟහලේ දී පස්වරු 5 සිට පැවැත්වෙනවා. එය ආරම්භ කළේ මේ මාසේ පළවෙනිදා. මේ මස 15 වැනිදා දක්වාම මේ නාට්‍ය උළෙල පැවැත්වෙනවා.සංස්කෘතික හා කලා කටයුතු අමාත්‍යංශය, සංස්කෘතික කටයුතු දෙපාර්තමේන්තුව, ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්වයි මේ නාට්‍ය උළෙල වාර්ෂිකව සංවිධානය කරනු ලබන්නේ. ශ්‍රී ලංකාවේ උතුරු, දකුණු පළාත් ඇතුළු සතර දිග්භාගයම නියෝජනය වන පරිදි නව නිර්මාණකරුවන් මේ නාට්‍ය උළෙල සඳහා සහභාගි වනවා.ළමා නාට්‍ය කලාවේ ප්‍රගමනය උදෙසා රාජ්‍ය ළමා නාට්‍ය උළෙල ඉතා වැදගත් වනවා වගේම මෙවර ළමා නාට්‍ය උළෙල හරහා ඉතා විශිෂ්ට නාට්‍ය කෘති මෙන්ම ඉතා දක්ෂ අංකුර නාට්‍යවේදින් රැසක් ශ්‍රී ලාංකේය කලා ක්ෂේත්‍රයට දායාද වනවා.මේ උළෙල වැදගත්කම වන්නේත් එයයි. මෙරට නාට්‍ය කලාවේ හෙට දවස රැඳී තිබෙන්නේ මේ අංකුර නාට්‍යවේදීන් අත. රාජ්‍ය නාට්‍ය උළෙලේදී සම්මාන ලබනවා කියන්නේ මේ නවක නිර්මාණකරුවන් විශාල දිරිගැන්වීමක් හා අගැයීමක්.මෙවර නාට්‍ය උළෙල සඳහා සිංහල, දමිළ, ඉංග්‍රීසි භාෂා තුනෙන්ම නාට්‍ය ඇතුළත් වනවා. මෙයින් අදහස් වන්නේ කුමක්ද?මෙවර ළමා නාට්‍ය උළෙලේ විශේෂත්වය වන්නේ එයයි. මෙහිදී අවසාන වටය නියෝජනය කරමින් උතුරු, දකුණු පළාත් ඇතුළු දිවයිනේ සෑම පළාතක්ම ආවරණය වන පරිදි සිංහල, දමිළ, ඉංග්‍රිසි ළමා නාට්‍ය 57ක් එකම වේදිකාවක රඟ දක්වනවා.ඇත්තෙන්ම මෙහි සඳහන් කළයුතු විශේෂම දේ වන්නේ මේ උළෙලක් එක්ක උතුරත්, දකුණත් එක්කොට තැනෙන සංස්කෘතික පාලම. වසර ගණනාවක් තිස්සේ පැවැති යුද්ධය නිසා අපට අහිමි වුණේ මිනිස් ජීවිත හා දේපළ විතරක් නොවෙයි.අපේ දරුවන්ගේ සුන්දර ළමා ලෝකය, එකිනෙකා අතර තිබිය යුතු සහෝදරත්වය සහජීවනය, ජාතින් අතර එකමුතු බව මේ හැම දේම යුද්ධය අපට අහිමි කළා. උතුරු, නැඟෙනහිර අපෙන් ඈත් වෙලා තිබුණේ. සමාජ, ආර්ථික සංස්කෘතික අංශ තුනෙන්ම උතුරු, නැඟෙනහිර ජනතාව සමඟ ගනුදෙනු කිරීමේ අවස්ථාව අපට නැති වෙලයි තිබුණේ.උතුරේ දරුවන්ගේ කලා කුසලතා, හැකියා දකුණේ දරුවෝ එක්ක බෙදා හදාගන්න, ඔවුන්ගේ හදවත්වලට ආමන්ත්‍රණය කරන්න මේ නාට්‍ය උළෙල හරහා අවස්ථාව ලැබෙනවා. ඉතිහාසයේ අඳුරු සෙවණැලිවලින් ඈත්වෙලා, පැහැබර අනාගතයක සුබ ලකුණු අපට දැන් දැක ගන්න පුළුවන්.සෑම ජාතියකම අනන්‍යතාවය රැකෙන පරිදි අන්‍යෝන්‍ය සහජීවනය, එකමුතු බව, සමගිය විදහා දැක්වෙන තෝතැන්නක් ලෙසට මෙවර ළමා නාට්‍ය උළෙල හඳුන්වන්න පුළුවන්. සැඟවිලා තිබුණු උතුරු හා නැඟෙනහිර පළාත්වල දරුවන්ගේ නිර්මාණ හැකියා ලොවට විදහාපාන්න වගේම ඒ කුසලතා ඔප්නංවා ගැනීමටත් මේ වේදිකාව මනා පිටිවහලක් සපයාවි.ශ්‍රී ලංකාවේ කලා ක්ෂේත්‍රය තුළ දරුවන්ට වෙන්කර ඇති ඉඩ ප්‍රමාණවත්ද?මගේ විශ්වාසයේ හැටියට දරුවන්ගේ නිර්මාණ සඳහා තිබූ ඉඩකඩ ප්‍රමාණවත් නැහැ කියලයි මට හිතෙන්නේ. දරුවන් සඳහා කියු ඇතැම් නිර්මාණ තුළ පවා දරුවන්ට සුදුසු කලාත්මක බවක් පෙනෙන්නට තිබුණේ නැහැ.දරුවන්ගේ නව කලා නිර්මාණ එළි දැක්වීමට, ඔවුන් දිරිගැන්වීමට හා ඔවුන් ඉදිරියට ගෙන යන්න විධිමත් වැඩපිළිවෙළක් තිබුණේ නැහැ. මෙය නොසලකා හැරීමක්ද කියලාත් ඇතැම්විට හිතෙනවා. කලින් ළමා නාට්‍ය, ළමා නාට්‍ය උළෙලට පමණක් සීමා වුණා. ඇතැම් අවස්ථාවල ළමා නාට්‍ය කලාව තුළ පැහැදිලි පසුබෑමක් දක්නට ලැබුණා. නිර්මාණය වුණු නාට්‍යවල පවා ශක්තිමත් බවක් තිබුණේ නැහැ.ප්‍රධානම ගැටලු තමයි ජංගම ළමා නාට්‍ය හා දිගු නාට්‍ය, නාට්‍ය උළෙලින් පසු ප්‍රදර්ශනය කරන්න තැනක් නොමැති වීම. ප්‍රදේශවල හෝ නගරවල මේ නාට්‍ය පෙන්වන්න නොලැබීම හරහා නිර්මාණකරුවාගේ නිර්මාණවල දැවැන්ත භාවය හෙළිවන ප්‍රේක්ෂකාගාරය අහිමි වනවා. ප්‍රේක්ෂකාගාරයෙන් එන අත්පොළසන් හඬයි. ඔවුන්ව ඉදිරිය අරගෙන යන්නේ. එය අහිමිවීම විශාල අඩුවක්.රාජ්‍ය ළමා නාට්‍ය උළෙල කේන්ද්‍ර කර ගනිමින් පවත්වන නාට්‍ය, නාට්‍ය උළෙලට පමණක් සීමා වනවාද?නාට්‍ය අනුමණ්ඩලයේ කාර්යභාරය සීමිත වපසරියක් තුළ අසීමිත කාර්යභාරයක් ඉටු කරන සංවිධානයක් ලෙස හඳුන්වන්න පුළුවන්. නාට්‍ය ක්ෂේත්‍රය වෙනුවෙන් රජයෙන් ලබාගත හැකි දේ පිළිබඳවත් නාට්‍ය කලාවේ ප්‍රගමනය වෙනුවෙන් හඬක් නැඟිය හැකි ලෙසත්, නව නාට්‍යකරුවන්ට ඉදිරියට පැමිණිය හැකි ආකාරයට ඔවුන්ගේ අනාගතය සකස් කළ හැකි වැඩපිළිවෙළක් නාට්‍ය අනුමණ්ඩලය සතුයි.ළමා නාට්‍යවලට පමණක් නොවෙයි, කෙටි නාට්‍ය, දීර්ඝ නාට්‍ය ඇතුළු සමස්ත නාට්‍ය කලාවේ වර්ධනයට මෙතැනින් එහාට ගිය ක්‍රියාවලියක් අවශ්‍ය බව රාජ්‍ය නාට්‍ය අනුමණ්ඩලය අවබෝධ කර ගෙන තිබෙනවා. ඒ අනුව මෙවර රාජ්‍ය ළමා නාට්‍ය උළෙලේ ඇගැයීමට ලක්වන නාට්‍යය නැවැත පාසල්වල පෙන්වීමට අධ්‍යාපන දෙපාර්තමේන්තුව කටයුතු සූදානම් කර තිබෙනවා.ඒ වගේම ජයග්‍රහණය කරන නාට්‍ය ජාතික රූපවාහිනියේ විකාශය කිරීමටත් සූදානම්. ඒ සඳහා දිනයක් හා වේලාවක් දැනටම වෙන්වෙලා තිබෙනවා. ඒ අනුව මේ නාට්‍ය නාට්‍ය උළෙලට පමණක් සීමා නොවී පාසල්, ප්‍රදේශ හා ෂද්‍යුත් මාධ්‍ය හරහා රටටම පෙන්වන්න අවකාශය ලබාදී තිබෙනවා. ඒ තුළින් දීර්ඝ ගමනක් මේ නිර්මාණකරුවන්ට ගමන් කළ හැකියි.පවතින ගැටලුවලට විසඳුම් ලබාදීමට රාජ්‍ය නාට්‍ය අනුමණ්ඩලය ගන්නා ක්‍රියාමාර්ග මොනවාද?අපි මේ වනවිට ඉහත සඳහන් ගැටලු පිළිබඳව රජයෙන් ඉල්ලීමක් කර තිබෙනවා. ඒ අනුව ඒවාට විසැඳුම් ලැබේවි කියන බලාපොරොත්තුවෙන් ඉන්නේ. ඒ වගේම සංස්කෘතික අමාත්‍යාංශය හා අධ්‍යාපන අමාත්‍යංශය, සංස්කෘතික කටයුතු දෙපාර්තමේන්තුව සමඟ එක්ව දරුවන්, ගුරුවරුන් කේන්ද්‍ර කරගෙන නාට්‍ය පුහුණුවීම් හා වැඩමුළු පැවැත්වීමට සූදානම්.දැනටමත් කුරුණෑගල, යාපනය, නැඟෙනහිර පළාත්වල වැඩමුළු පැවැත්තුවා. උතුරු, නැඟෙනහිර පැවැත්වූ වැඩමුළු ඉතා සාර්ථක බව පෙනී ගියේ මෙවර නාට්‍ය තරග සඳහා ලැබුණු ඉතා විශාල පිටපත් ප්‍රමාණය නිසා යි.ඔබේ වචනෙන්ම සඳහන් කළහොත් ඔබ “උපන්ගෙයි කලාකරුවෙක්” වර්තමාන ළමා පරපුරේ කලා කුසලතා දකින්නේ කුමන ආකාරයෙන්ද?ඇත්තෙන්ම වර්තමාන ළමා පරපුරේ ඉතා දක්ෂ නව අදහස් තිබෙන, නිර්මාණශීලී දරුවන් සිටිනවා. නමුත් මේ අයගේ රසඥතාවය වැඩි කිරීමට ගුරුවරුන්, මවුපියන්, වැඩිහිටියන් ලබාදෙන ඉඩප්‍රස්ථාව අඩුයි. දරුවෙකු සමබර පෞරුෂයකින් හෙබි පුද්ගලයකු බවට පත් කිරීමට කලාව අන්තර් පෝෂණයක් ලබාදෙන මාධ්‍යයක්.කුසට ආහාර මෙන් ම මනසට සෞන්දර්ය රසාස්වාදය අවශ්‍ය යි. එනිසා මම මවුපියන්ගෙන් ඉල්ලීමක් කරනවා තම දරුවා කිසියම් කලා මාධ්‍යයකට හුරුපුරුදු කරන ලෙසට. මන්දයත් කලාව හරහා බිහිවන්නේ උතුම් මිනිසෙක්. කෙනෙකුගේ අධ්‍යාත්මය පිවිතුරු කරන කලාව කියන්නේ භාවනාවක්.අද දරුවෝ යන්ත්‍ර වෙලා. කුඩා වයසේ ඉඳන්ම අධ්‍යාපන තරගයට වැටිලා. ඒ නිසා ඔවුන්ගේ නිර්මාණශීලිත්වය, කලා කුසලතා සැඟවී ගිහින් ගුරුවරුන්ට හා මවුපියන්ට පුළුවන් හොඳ කලාත්මක පුද්ගලයකු හෙට දවසේ ලොවට දායාද කරන්න.විද්‍යාව, තාක්ෂණය යන විෂයයන් හැදෑරුවත් කලා මාධ්‍යයන් දිවියට සමීප කර ගැනීමට පුළුවන්. මම මෙය කියන්නේ අත්දැකීමෙන්. මමත් හැදෑරුවේ විද්‍යා විෂයයන් පසුව ගුරුවරයෙක් ලෙසත් අද වනවිට කලාකරුවකු ලෙසත් ජීවිතය ජය ගන්න හා අන් අයගේ සිත් තුළ රැඳෙන්න මට හැකි වුණා. ඒ නිසා දරුවාට කලාව තුළින් ලෝකය දකින්න ඉඩ දෙන්න.නොමිලේ පැවැත්වෙන රාජ්‍ය ළමා නාට්‍ය උළෙල නැරඹීමට පැමිණ මේ දරුවෝ වෙනුවෙන් අත්පොළසන් ලබාදී ඒ අයව දිරිගන්වන ලෙසට..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=f1309053</link>
    <topic>අපේ යුතුකම අපේ දේශය රැකීමයි</topic>
    <author/>
    <content>ජන බලය මිහිදන් කරමින් අමෝරා ගෙන ආ උතුරේ වෙඩි බලය හමාරකොට දැන් වසර 04ක් ගෙවී ඇත. ගෙවුණු වසර 04 තුළ කුරිරු වධ හිංසනයට නතු වූ සිංහල, දෙමළ, මුස්ලිම් ජනතාව එකාවන්ව එක් ධජයක් යටතට ගෙන ඒමේ මහා ජන සංහිඳියාවේ තවත් එක් පියවරක් ඉදිරියට තබමින් ඉතිහාසයේ මුල් වරට ද්‍රවිඩ තරුණියන් 45ක් ඇතුළු 55 දෙනකු ශ්‍රී ලංකා යුද හමුදාවේ කාන්තා බල සේනාවට බඳවා ගැණිනි. එය පසුගිය 26 වනදා වන්නි ආරක්ෂක සේනා මූලස්ථානයේදී සිදුවිය. මේ සටහන ඒ නිමිත්තෙනි.කුරිරු ත්‍රස්තවාදයෙන් බැට කෑ මෙරට ජනතාවගෙන් වැඩිම හිංසනයට ලක්වූයේ උතුරේ ජනතාවය. ඒ ත්‍රස්තවාදයේ මූල බීජය උතුරේ රෝපණය වූ නිසාවෙනි.උතුරුකරයේ වැඩිම ජන අනුපාතය ද්‍රවිඩ ජාතිකයන්ය. අඩු වැඩි වශයෙන් සිංහල සහ මුස්ලිම් ජනතාවද එකාවන්ව එහි වාසය කළෝය.ජාතිවාදය වපුරමින් එදා එල්.ටී.ටී.ඊ. සංවිධානය ඊළාම් සංකල්පය උතුරේ වැපිරූහ. උද්ඝෝෂණ අරගල දියත් කළහ. එයට එරෙහි වූ ඇතැම් නායකයෝ ඝාතනය කළහ.අරගල උද්ඝෝෂණවලින් දිනා ගන්නට නොහැකිවූ දේශය ත්‍රස්තවාදය කරා මෙහෙය වන්නටත් එයට ආධාර අනුබල පිටරැටියන්ගෙන් ලබා ගන්නටත් එල්.ටී.ටී.ඊ. සංවිධානය ක්‍රියා කළහ. ද්‍රවිඩ, මුස්ලිම්, සිංහල ජනතාව එකාවන්ව ජීවත් වූ උතුරෙන් සිංහල, මුස්ලිම් ජනතාව පන්නා දැමූහ.ගම්මාන පිටින් කපා කොටා ඝාතනය කළහ. ජාතිවාදයත් සිංහල මුස්ලිම් ජනතාව කෙරෙහි වෛරයත් ඇති කරන්නට එල්.ටී.ටී.ඊ. සංවිධානය ක්‍රියා කළේය. උතුරට සීමා වූ ත්‍රස්තවාදය දකුණටත් ක්‍රමයෙන් ව්‍යාප්ත විය.83 වසරේ යාපනයේ නගරාධිපති ව සිටි දොරේ අප්පා ඝාතනයෙන් ඇරඹි එල්.ටී.ටී.ඊ. මිනිස් සංහාරය මෙරට ජනනායකයකු වූ ආර්. ප්‍රේමදාස මෙන්ම ඉන් එහාටද ගොස් ඉන්දියාවේ අගමැති වූ රජීව් ගාන්ධි දක්වා ද ඝාතනය කරන්නට තරම් ප්‍රබල සංවිධානයක් විය.යුද සමයේ ම්ලේච්ඡ හමුදාවක් ලෙස අපේ ආරක්ෂක හමුදාව ලොවටම පෙන්වීමට නොයෙක් උගුල් ඇටවීය. එම උගුලේ පැටලුණු ජාත්‍යන්තර සහ මෙරට සිටින රාජ්‍ය නොවන ඇතැම් සංවිධාන ද එය සනාථ කරමින් ලොව දරුණුතම ම්ලේච්ඡත්වයෙන් පිරි හමුදාව අපේ හමුදාව යැයි කියන්නට තරම් කුරිරු වූහ.එහෙත් පැහැදිලි දැක්මකින් ක්‍රියා කළ අපේ ආරක්ෂක සේනාවෝ ඒවා උපේක්ෂාවෙන් විඳ දරාගෙන සියල්ලන්ට සමානව සැලකූහ. යුද ජයග්‍රහණයෙන් පසුව වැඩිම ප්‍රතිලාභ අත් වින්දේ උතුරේ ජනතාවය. ඉන් ද මුල් තැන හිමි වූයේ ද්‍රවිඩ ජනතාවටය.අතුරු පාරේ සිට බොරළු පාරටත් බොරළුපාරෙන් මහ පාරටත් ලොව සුපිරි ගණයේ මාර්ග පද්ධති උතුරේ තැනී ය. ඉන්න හිටින්නට ගෙයක් දොරක් නැති ශරීර කෘත්‍යය කිරීමට තැනක් නැති පීඩිත ජනතාවට පහසුකම් සහිත නිවාස ගේ දොර ඉඩ කඩම් ලැබිණි.තම ජීවන කර්මාන්තය කරගන්නට ආම්පන්නද ලැබිණි. එපමණක් නොව ආහාර, නිවාස, සෞඛ්‍යය මෙන්ම අධ්‍යාපනික පහසුකම් සලසා දීම සඳහා ද එදා ම්ලේච්ඡ හමුදාව යැයි පිළිකුල් ඇසින් දුටු මේ ආරක්ෂක හමුදාවද ඉදිරිපත් වූහ.අද උතුරුකරයේ තත්ත්වය බෙහෙවින්ම වෙනස් ය. එදා එල්.ටී.ටී.ඊ. සංවිධානයේ කළණ මිතුරන් ව සිටි බොහෝ පිරිස් ප්‍රායෝගික හමුදා භට පිරිස්වලට බොහෝ ඇලුම් කරති.උතුරුකරයේ ද්‍රවිඩ තරුණියන් එදා ම්ලේච්ඡ හමුදාව යැයි හංවඩු ගැසූ හමුදාවේ සාමාජිකයෙක් වෙන්නට තරම් අද ඒ හමුදාවට ඇලුම් කරති. සිංහල, ද්‍රවිඩ තරුණියෝ එකම කඳවුරක එක වහලක් යට සහෝදරත්වයේ සෙනෙහසින් එකම අණක් එකට පිළිපදිමින් තම මාතෘ භූමියට සේවය කරන්නට දිව්රුම් දෙති.මේ වන්නි ආරක්ෂක සේනා මූලස්ථානයේ දී පසුගිය 26 වනදා ද්‍රවිඩ තරුණියන් 45 ක් සහ සිංහල තරුණියන් 10 දෙනෙකු ලංකා යුද හමුදාවේ 04 වන කාන්තා බළකායට එක් වීමේ පූර්ව කතාවයි.එම බඳවා ගැනීමේ උත්සවයට එක් වූ වන්නි ආඥාපති හා උතුරේ අවතැන්වූවන් පිළිබඳ නිසි බලධාරී මේජර් ජෙනරාල් බොනිෆස් පෙරේරා මහතා මෙසේ පැවැසීය.“එකම රටක් එකම ජනතාවක්” යන තේමාවට මුල්තැන දෙමින් මෙම ද්‍රවිඩ තරුණියන් 45 හා සිංහල තරුණියන් 10 දෙනා යුද හමුදාවට බඳවා ගත්තා. ශ්‍රී ලංකා යුද හමුදා ඉතිහාසයේ මෙවැනි බඳවාගැනීමක් සිදු වූ පළමු වතාව මෙයයි.මෙය ජන සංහිඳියාව මෙරට තුළ කෙතරම් ප්‍රායෝගිකව ක්‍රියාත්මක වන්නේ දැයි කියන්න හොඳම නිදසුනක්. මානව සංහිඳියාව තුළින් රට එක්සත් කරන්න ජනතාව නඟා සිටුවන්නත් ඒ තුළින් රටේ සංවර්ධනයේ හවුල්කරුවන් වන්නටත් මේ තරුණියන්ට අද සිට හැකියාව ලැබෙනවා.ඉන්දියාව අපේ රට වගේ 50 ගුණයක් විශාලයි. කෝටි 100 ක ජනතාවක් එහි ඉන්නවා. ඒ අතරින් දෙදෙනෙක් ඉන්නවා. තමන්ගේ මනස ගොඩාක් දියුණු කරපු.ඒ දෙන්නා හඳුන්වන්නෙ අගස්ති හා පුලස්ති නමින්. මේ දෙන්නට වසර 25ක් ඉදිරියටත් වසර 25ක් පසුපසටත් ඉතා නිවැරදිව අනාවැකි කියන්න පුළුවන්. නමුත් මේ දෙන්නටත් වැඩිය පැහැදිලි අනාවැකියක් මම කියන්නම්.මේ ඇති කරගෙන යන ජාතීන් අතර සුහදතාව සහ ආරක්ෂක වැඩපිළිවෙළ යටතේ මේ රටේ තවත් වසර 100කටවත් අභ්‍යන්තර අරගලයක් ඇතිවෙන්නෙ නැහැ. එය සහතික වශයෙන්ම මට කිව හැකියි.අද හමුදාවට බැඳෙන තරුණියන් සියලු දෙනා උතුර දකුණ යා කරන යාල් දේවී දුම්රිය වගේ විශේෂිත කණ්ඩායමක්. මෙම තරුණියන් පිළිබඳව තොරතුරු හොයන්න මැදවච්චියට ගියා. ඔවුන් ඉතාම සතුටින් හමුදාවට බැඳෙන්න ඉදිරිපත් වුණා.ලෝකයේ සිදුවූ කුරිරුතම මිනිස් සංහාරයන් සිදු වුණේ රුවන්ඩාවේ. එහි ප්‍රධාන ජාතීන් 2ක් ඉන්නවා. හුටු හා කෲස්ටි කියලා. හුටු ජාතීන් විසින් කෲස්ටි ජාතිකයන් ලක්ෂ 10ක් මැරුවා කඩු පොලු මුගුරුවලින් පහර දීලා.පිටරටක පුහුණුවකට ගිය වෙලාවේ එහි පැමිණි රුවන්ඩා මේජර් ජනරාල්වරයකුගෙන් මම ඇහුවා මේ මිනිස් සංහාරයට ඔබ ගත් ක්‍රියාමාර්ගය මොකක්ද කියලා.ඔහු මට දුන්නේ කෙටි උත්තරයක්. ලක්ෂ 10ක් ඝාතනය කරන්නට ගිය අයට එරෙහිව ක්‍රියා කරන්න ගියානම් තවත් ලක්ෂ 10ක් ඝාතනය කරන්නට සිදුවෙනවා. ඒ නිසා ඔවුන්ට පොදු සමාවක් දුන්නා යනුවෙනුයි.මේ සිද්ධිය අපේ රටේ වුණේ නැද්ද? හමුදාවේ 36000ක් පමණ යුද්ධය නිසා නැතිවුණා. නමුත් අපි ඒ ඝාතකයන්ට එරෙහිව ක්‍රියා කළේ නැහැ. ඔවුන් පුනරුත්ථාපනය කරල වෘත්තිය පුහුණුව දීල සමාජ ගත කළා.ඇමරිකාවේ මේජර් ජෙනරාල්වරයෙක් මට හමු වුණා. මම ඇහුවා රුවන්ඩාවේ මිනිස් සංහාරය ගැන ඔබලා නිහඬ ඇයි කියලා? ඔහු මට කීවේ, අපි ඒක එතරම් සලකන්නේ නැහැ කියලයි. බලන්න වෙනස.අද මානව හිමිකම් ගැන මේ තරම් අපිට ඇඟිල්ල දිගු කරන්නෙ ඇයි? අපි මේ ලෝකෙ ජීවත් වන සැලකිය යුතුම ජාතිය බවට පත්ව සිටින නිසයි.මෙම උත්සව සභාවට පැමිණි ප්‍රධාන අමුත්තා වූ යුද හමුදා මාණ්ඩලික ප්‍රධානී මේජර් ජෙනරාල් ක්‍රිෂාන්ත ද සිල්වා මහතා  “ශ්‍රී ලංකා යුද හමුදාව වෘත්තීය නිපුණත්වයක් ඇති ලොව ශ්‍රේෂ්ඨතම හමුදාවයි. එයට ඔබ එකතුවීම ඉතාම සුවිශේෂීයි. යුද හමුදාපතිතුමාගේ ප්‍රණාමය ඔබ සැමට පුද කරනවා.ශ්‍රී ලංකා යුද හමුදාව රටේ ආර්ථිකයටත් සංවර්ධනයටත් නොමසුරු දායකත්වය සපයන ආයතනයක්. එහි හැදී වැඩී ඔබ යුද හමුදාවට බැඳීම තුළින් ලොවට සුවිශේෂී පණිවිඩයක් දෙනවා.ඒ රටේ උන්නතිය වෙනුවෙන් යුද හමුදාව ඇප කැප වී සිටින බව. ශ්‍රී ලංකාව ආසියාවේ සුවිශේෂී තැනකට ඇවිත් ආශ්චර්යමත් රටක් වෙනවා. එහි කොටස්කරුවකු වන්නට ලැබීම ගැන ඔබ සතුටු විය යුතුයි.මුත්තුකුමාරි දිලානි හැටන් දෙමළ මහා විද්‍යාලයේ අධ්‍යාපනය ලැබූ 18 හැවිරිදි තරුණියකි. ඇයගේ මව රට රැකියාවක නිරතව සිටී. සිය ​බාල සහෝදරයා සහ නැගණිය සමඟ පුංචි අම්මාගේ වවුනියාවේ ඇති නිවසේ වාසය කරන්නීය.“හමුදාව ගැන ලොකු ආදරයක් තිබුණා එයාල අපට උදව් කරන නිසා. ඒ නිසා මටත් ලොකු ආසාවක් ඇති වුණා හමුදාවට බැඳෙන්න. මම හොඳින් පුහුණුව හමාර කරලා අපේ රටට ලොකු සේවයක් කිරීමේ බලාපොරොත්තුවෙන් තමයි ඉන්නෙ. මම මගේ පවුලෙ අයගෙ බලාපොරොත්තු ඉටු කරන්නටත් මට දැන් පුළුවන්.රාජලිංගම් කම්සිගා කිළිනොච්චිය මහා විද්‍යාලයෙන් අධ්‍යාපනය ලැබුවාය. 23 හැවිරිදි කම්සිගාගේ නංගීද යුද හමුදාවේ සේවය කරයි.මම මුලින්ම බය වුණා නංගි හමුදාවට යන්න ඕනෑ කීවම. ඒත් හමුදාවෙ අය නංගිට දක්වන ආදරය කරුණාව නිසා ඒ බය මට නැතිව ගියා. එයත් කීවා අක්කා කොහොම හරි හමුදාවට බැඳෙන්න කියලා. ඉතින් මටත් ආසා හිතුණා. ඒ නිසා මම හමුදාවට බැඳුණා.“කම්සිගාගේ පියා සුප්පයියා රාජලිංගම්ය. 57 හැවිරිදි සුප්පයියා කියන්නේ තම දියණිවරුන් දෙදෙනා හමුදාවට භාර කිරීම තමාට මහත් ආඩම්බරයක් බවයි.හමුදාව ගැන ඉස්සර තිබුණ ආකල්ප සේරම දැන් වෙනස් වෙලා හමුදාව ගැන තිබුණ පැහැදීම නිසා තමයි මම මගේ දුවල දෙන්නම හමුදාවට භාර කළේ.මෙම උත්සව සභාව වර්ණවත් කිරීම සඳහා වවුනියාව කලායතනයේ සිසු දැරියන්ගේ දමිළ සංස්කෘතිකාංගයක්ද ශ්‍රී ලංකා යුද හමුදා 4 වන ස්වේච්ඡා බළකායේ නර්තන ශිල්පිනියන් විසින් මනරම් රංගනයක්ද ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>05</day>
    </date>
    <link>http://www.dinamina.lk/2013/09/05/_art.asp?fn=f1309054</link>
    <topic>පුත්තලමට පෑයූ අරුණැල්ල</topic>
    <author>සටහන - සුභාෂිනි සේනානායක</author>
    <content>ලැබූ නිදහස අර්ථවත් කරමින් රට පුරා සිදු කෙරෙන ශීඝ්‍ර සංවර්ධනය තුළින් වඩාත් ප්‍රතිඵල ලැබූ දිස්ත්‍රික්කයක් ලෙස පුත්තලම දිස්ත්‍රික්කය හැඳින්විය හැකිය.වර්ග කිලෝමීටර 3072ක භූ®මි භාගයක් පුරා විහිදී ඇති පුත්තලම දිස්ත්‍රික්කය මෙයට වසර ගණනාවකට පෙර අතිශය දුෂ්කරතා පැවති දිස්ත්‍රික්කයකි.ප්‍රාදේශීය ලේකම් කොට්ඨාස 16ක් තුළ හලාවත, පුත්තලම නගර සභා දෙක සහ වෙන්නප්පුව, නාත්තන්ඩිය, හලාවත, ආරච්චිකට්ටුව, පුත්තලම, කල්පිටිය, වනාතවිල්ලුව, කරුවලගස් වැව, නවගත්තේගම, ආණමඩුව ප්‍රාදේශීය සභා 10ක් පවතින අතර මෙහි පදිංචි මුළු පවුල් සංඛ්‍යාව 192,634කි.ග්‍රාම නිලධාරි වසම් 548ක ගම්මාන 1273ක සිටින සමෘද්ධි පවුල් සංඛ්‍යාව 57584කි. පුත්තලම දිස්ත්‍රික්කයේ 2005 වසරේ සියයට 13.1ක් ව පැවති දරිද්‍රතා අනුපාතිකය 2011 වසරේ දී සියයට 10.5 දක්වා අඩු විය. 2005 වසරේ පැවති රැකියා වියුක්ති අනුපාතිකය සියයට 5.5 ක් වූ අතර 211 වසරේ දී එය සියයට 3 දක්වා අඩුකරලීමට හැකි වී ඇත.ඉතාමත් කටුක දුෂ්කරතාවලින් හෙබි පුත්තලම දිස්ත්‍රික්කයේ ශීඝ්‍ර සංවර්ධනයකට මං පෙත් විවර කර ගෙන ඇත්තේ මහින්ද චින්තන ඉදිරි දැක්මට අනුවය.කෘෂිකාර්මික ක්‍ෂේත්‍රයෙන් පුත්තලම දිස්ත්‍රික්කය ළඟා කරගෙන ඇත්තේ අසීමිත වර්ධනයකි. වී වගාව තුළින් ජාතික නිෂ්පාදනයට ලබා දී ඇති දායකත්වය සියයට 3.7 කි.අතිරේක ආහාර භෝග සියයට 6ක් ද, එළවළු සියයට 10ක් ද, පළතුරු සියයට 5ක්ද රතුලූනු වගාව සියයට 29.4ක්ද ජාතික නිෂ්්පාදිතයට ළබා දීමට පුත්තලම දිස්ත්‍රික්කය සමත් වී ඇත.මේ සඳහා ආර්ථික සංවර්ධන අමාත්‍යාංශය, කෘෂිකර්ම අමාත්‍යාංශය, ඇතුළු අමාත්‍යාංශ ගණනාවක් සක්‍රීය ලෙස ගොවි මහතුන් හා සම්බන්ධ වී ඇත. 2010 – 2011 වසරේ දී මහ කන්නයේ අක්කර 50045ක් වගා කර තිබේ. 2011 වසරේ යල කන්නයේ වගා කළ බිම් ප්‍රමාණය අක්කර 43294 කි.මෙතරම් භූමි ප්‍රමාණයක් වගා කරලීමට එක්සත් ජනතා නිදහස් සන්ධාන රජය ලබා දෙන පොහොර සහනාධාරය ද බෙහෙවින් ඉවහල් වී තිබේ. 2010 / 2011 වසරවල මහ කන්නය වගා කරලීම සඳහා රජය පොහොර මෙට්‍රික් ටොන් 9000ක් ලබා දී තිබෙන අතර රට තුළ ගොඩනැඟූ සාමකාමි වාතාවරණයත් කෘෂිකර්මාන්තය නංවාලීමට ද ඉවහල් වී ඇත.වී වගාව මෙන්ම පුත්තලම දිස්ත්‍රික්කය පුරා ජාතික නිෂ්පාදිතයට සක්‍රීයව දායක වන පොල් සහ කජු නිෂ්පාදනය ද බෙහෙවින් ඉහළ ගොස් තිබේ.2011 වසරේ පොල් ගෙඩි මිලියන 318ක් ලබා ගැනීමට හැකි වී ඇති අතර එය ජාතික නිෂ්පාදිතයට ලබා දුන් සියයට 11.32ක දායකත්වයකි. කජු මෙට්‍රික් ටොන් 1880ක් 2011 වසරේ දී නිෂ්පාදනය කර තිබේ.මෙම වගා ඉලක්ක සපුරා ගැනීමට පුත්තලම දිස්ත්‍රික්කයේ මහා පරිමාණ ජලාශවලින් ලබා දෙන්නේ සුවිශාල දායකත්වයකි. ඉගිනිමිටිය ජලාශයේ ජල ධාරිතාවය අක්කර අඩි 58800කි.මෙමඟින් අක්කර 5336ක් වගා ගැනීමට හැකි වේ. තබ්බෝව ජලාශය ධාරිතාව අක්කර අඩි 15400ක් ද නිල බැම්ම ජලාශය ද විශාල ජල ධාරිතාවයක් ප්‍රාදේශය කරා මුදා හරී.ඉගිනිමිටිය ජලාශය රුපියල් මිලියන 87ක මුදලක්ද, තබ්බෝව ජලාශයට රුපියල් මිලියන 218ක මුදලක් ද රජය වැය කර ප්‍රතිසංස්කරණ කටයුතු සිදු කර ඇත.මෙම ව්‍යාපෘතිවල වැඩ නිමවෙමින් පවතින අතර යකටුත්ත ජලාශය ප්‍රතිසංස්කරණයට රුපියල් මිලියන 50ක් වෙන් කර ඇතත් පසුගියදා පැවැති ගංවතුර තත්ත්වය හේතුවෙන් තාවකාලිකව නතර වූ ව්‍යාපෘතිය මේ වන විට ක්‍රියාත්මක කරමින් පවතී. දැදුරු ඔය ව්‍යාපෘතිය සඳහා රුපියල් මිලියන 6200ක් ඇස්තමේන්තු ගත කර ඇති අතරමේ වන විට වාරි, ඇළ මාර්ගවල කටයුතු නිම කර ඇත.රට සහලින් ස්වයංපෝෂිත කරන බවට ජනාධිපති මහින්ද රාජපක්‍ෂ මහතා ලබා දුන් මහින්ද චින්තනය අද යථාවත් වී ඇත. එදා පිටරටින් සහල් ගෙන්වූයේය. සහල් අද අප අපනයනය කරන තත්ත්වයට පත්ව සිටී.සාර්ථකත්වය කරා පුත්තලම දිස්ත්‍රික්කය ගෙන යාම සඳහා වැව් ප්‍රතිසංස්කරණ ව්‍යාපෘතිය කඩිනමින් ක්‍රියාත්මක කිරීමට ද රජය පියවර ගත්තේය. මේ අනුව වැව් 15 ක රොන්මඩ අක්කර අඩි 136 ක් ඉවත් කර ඇත. ඉගිනිමිටිය කොට්ඨාසයේ ද වැව් ප්‍රතිසංස්කරණ ව්‍යාපෘතියේ දී වැව් 07 ක රොන් මඩ අක්කර අඩි 62 ක් ඉවත් කර ඇත.2007 දී ගංවතුර හානි වෙනුවෙන් රජය රුපියල් මිලියන 8.5 ක් ද, වැව් දසදහස ව්‍යාපෘතිය සඳහා මිලියන 3.03 ක් ද, ගම නැඟුම ව්‍යාපෘතියට 2010 දී මිලියන 12.68 ක් ද, 2011 දී පුරන් කුඹුරු අස්වැද්දීම සඳහා මිලියන 14.18 ක් ද, 2012 වසරේදී වැව් ගැඹුරු කිරීම සඳහා මිලියන 2.29 ක් ද, රජය වැය කළේය.පුත්තලම දිස්ත්‍රික්කය වඩාත් ප්‍රසිද්ධියට පත්ව ඇත්තේ මත්ස්‍ය නිෂ්පාදනයට වැඩි අංගයක් එකතු කරන දිස්ත්‍රික්කයක් ලෙසින්ය. 2011 වසරේ දී කරදිය මත්ස්‍ය නිෂ්පාදනයට මෙට්‍රික් ටොන් 60810 ක් ද, මිරිදිය මත්ස්‍ය නිෂ්පාදනය මෙට්‍රික් ටොන් 2240 ක් ද, ඉස්සන් මෙට්‍රික් ටොන් 3940 ක් ද නිෂ්පාදනය කර තිබේ. විසිතුරු මසුන් අපනයනයෙන් රුපියල් මිලියන 200 ක් උපයා ගැනීමට ද හැකි වී ඇත.පුත්තලම දිස්ත්‍රික්කයේ කරදිය මත්ස්‍ය නිෂ්පාදනය 2005 වසරේදී මෙට්‍රික් ටොන් 21000 කි. 2011 වසරේදී මෙට්‍රික් ටොන් 60810 ක් ද, 2012 දී 67690 ක් ද, වේ. 2016 වසරේදී අපේක්‍ෂිත ඉලක්කය මෙට්‍රික් ටොන් 123741 කි.මිරිදිය නිෂ්පාදනය 2005 වසරේදී මෙට්‍රික් ටොන් 2100 ක් වන අතර 2011 දී මෙට්‍රික් ටොන් 6180 ක් ද, 2012 වසරේදී 6220 ක් ද, වන අතර 2016 වසරේ රජයේ ඉලක්කය මෙට්‍රික් ටොන් 6415 කි.පුත්තලම දිස්ත්‍රික්කයේ ඉස්සන් වගාවෙන් 2005 වසරේදී මෙට්‍රික් ටොන් 1570 ක් ලැබුණු අතර 2011 දී මෙට්‍රික් ටොන් 3940 ක් ද, 2012 දී මෙට්‍රික් ටොන් 3310 ක් ලැබී ඇත.2016 වසරේදී ඉස්සන් වගාවේ රජයේ අපේක්‍ෂිත ඉලක්කය මෙට්‍රික් ටොන් 5000 කි. විසිතුරු මසුන් ආනයනයෙන් 2011, 2012 වසරවල රුපියල් මිලියන 200 ක් බැගින් ආදායම් ලබා ඇති අතර 2016 දී අපේක්‍ෂිත ඉලක්කය රුපියල් මිලියන 600 කි.ධීවර අමාත්‍යාංශය, ආර්ථික සංවර්ධන අමාත්‍යාංශය එක්ව ධීවර ක්ෂේත්‍රයේ විශාල දියුණුවක් ලබා දීමට සිදු කළ මෙහෙවර බොහෝය. සිදු කළ බොහෝ ව්‍යාපෘති නිමවෙමින් පවතින අතර 2014 වසරට ක්‍රියාත්මක කිරීමට අපේක්‍ෂිත ව්‍යාපෘති සඳහා මේ වන විට පිඹුරුපත් සකස් කරමින් පවතී.අද මුළුමහත් ශ්‍රී ලංකාවම සාමයේ ප්‍රතිලාභ භුක්ති විඳිමින් සිටී. තිරසාර සාමයක් රට තුළ ස්ථාපිත කිරීම සඳහා නිවැරදි මඟපෙන්වීම සිදු කළ උදාර නායකත්වයක් අපට අද ඇත. එම නායකත්වය මේ වන විට රට සංවර්ධන සංග්‍රාමයකට යොමුකර තිබේ.එදා දහස් ගණන් මිනිසුන් මිය යන විට බිය වැදී සිටි දේශය අද අවදි වී ඇත. අද නිදහසේ ගොවියා ගොවිතැන් බත් කිරීමටත්, ධීවරයා ධීවර කටයුතු සිදුකිරීමටත් යොමු වී ඇත. නිදහස් අරුණළු වැටුණු මාවතේ ගමන් ගන්නා ශ්‍රී ලංකාවේ අතිශය දුෂ්කරව පැවති පුත්තලම දිස්ත්‍රික්කය ද නව හිරු කිරණින් පිබිදී ඇත.අද වන විට ජාතික නිෂ්පාදනයට සක්‍රීය ලෙස දායක වන පුත්තලම දිස්ත්‍රික්කය කෘෂිකාර්මික, ධීවර ඇතුළු විවිධ ක්ෂේත්‍ර තුළින් අසීමිත වර්ධනයක් අත්පත් කරගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309061</link>
    <topic>දෙමළ ජනයාට අසාධාරණයක් නෑ</topic>
    <author>විජයානි එදිරිසිංහ</author>
    <content>ශ්‍රී ලංකාවේ දෙමළ ජනතාව සිය ආරක්ෂාව සඳහා කිසිදු විදේශීය බලවේගයක් පසුපස නොයා යුතු බවත්; දෙමළ ජනතාවගේ ආරක්ෂාව, සහජීවනය හා සමෘද්ධිය ශ්‍රී ලංකාව තුළම තහවුරු වී ඇති බවත් භාරතීය ජනතා පක්ෂයේ නායක ආචාර්ය සුබ්‍රමනියම් ස්වාමි පෙරේදා ප්‍රකාශ කර සිටියේ ය.ශ්‍රී ලංකාව තුළ සිංහල ජනයාට හා දෙමළ ජනයාට ද සමාන අයිතිවාසිකම් භුක්ති විඳීමේ අවස්ථාව ලැබී ඇති බව ද, ජාතික වශයෙන් මේ දෙපිරිස අතර කිසිදු වෙනස්කමක් නැති බව ද කියා සිටින සුබ්‍රමනියම් මහතා විදේශීය බලවේගවලට නතුවීමේ ක්‍රියාවලිය අවසන් කිරීමට කාලය පැමිණ ඇතැ’යි ද කියා සිටී. කළයුත්තේ කුමක් ද? - නො කළ යුත්තේ කුමක් ද? යන්න තීන්දු කළ යුත්තේ විදේශීය බලවේග හෝ විදේශීය උපදේශකයන් නොව දේශීය නායකයන් හා ජනතාව බව ද සුබ්‍රමනියම් ස්වාමි මහතා තවදුරටත් පැහැදිලි කරයි.ප්‍රජාතන්ත්‍රවාදී රටක පැවැති ත්‍රස්තවාදී යුද්ධයක් විදේශ රටවල් කිසිවක සහයෝගය නොමැතිව අවසන් කළ එකම රට ශ්‍රී ලංකාවයි. එම නිසා ශ්‍රී ලංකාවට ආසියානු කලාපයේ සියලුම රටවල් යුද්ධය අවසන් කිරීම වෙනුවෙන් ගෞරව කළ යුතු බව ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි මහතා පැවසීය.ලෝකයේ ත්‍රස්තවාදය අවසන් කළ සෑම රටකටම විදේශ සහයෝගය ලැබුණා. එහෙත් ශ්‍රී ලංකාවේ දේශපාලන නායකත්වයත් ආරක්‍ෂක අංශත් එම බිහිසුණු ත්‍රස්තවාදය තනිවම අවසන් කිරීමට තරම් නිර්භීත වූවා.එබැවින් ශ්‍රී ලංකා හමුදාව අද ඊශ්‍රායල් හමුදාවටත් වඩා දක්‍ෂ හමුදාවක් බවට පත්වී සිටියි.මේ ත්‍රස්තවාදය අවසන් කිරීමේ ගෞරවය ජනාධිපති මහින්ද රාජපක්‍ෂ මහතාට හිමිවිය යුතුයි. ඹ්.ඊ.ඊ.ඡ්. ත්‍රස්තවාදය ඉන්දියාවටත් බලපෑම් ඇති කරමින් බිහිසුණු අපරාධ සිදු කළා. එය අවසන් කිරීම වෙනුවෙන් ඉන්දීය ජනතාවත් ලංකාවට ගෞරව කරනවා යැයි ද සුබ්‍රමනියම් ස්වාමි මහතා පැවසීය.2013 ආරක්ෂක සමුළුවට පැමිණිවිට ලොව රටවල් 44ක විද්වත් නියෝජිතයන් ඇතුළු විශාල පිරිසක් අමතමින් ඒ මහතා මේ අදහස් පළ කළේය. මේ ආරක්‍ෂක සමුළුව දින තුනක් පුරා කොළඹ ගලදාරි හෝටලයේදී පැවැත්විණි.එහිදී වැඩිදුරටත් කතා කළ සුබ්‍රමනියම් මහතා,තවද උතුරේ මානුෂික මෙහෙයුම සිදුවන කාලයේ ශ්‍රී ලංකාවට සහ ඉන්දියාවට ඇතිවෙන සංවේදී ප්‍රශ්න පිළිබඳව සොයා බැලීමට සහ සාමාජික කමිටුවක්ද පත්කර තිබුණා.එම මානුෂික මෙහෙයුම සිදුවන අවස්ථාවේ තමිල්නාඩු මහ ඇමැතිව සිටි කරුණානිධි පවා ත්‍රස්තවාදය අවසන් කිරීම පිළිබඳව ශ්‍රී ලංකාවට ප්‍රසාදය පළ කළා. ඔහු කොටි නායක ප්‍රභාකරන් වෙනුවෙන් පෙනී සිටීම පවා ප්‍රතික්ෂේප කර තිබෙනවා.උතුරේ දෙමළ ජනතාව අද 30 වසරක් පුරා කොටි සංවිධානයෙන් විඳි පීඩාවන් කිසිවක් නොමැතිව නිදහසේ තම දරුවන් ආරක්ෂා කරගෙන සිටින බව මා සමඟ පැවසුවා.ඉන්දියාවේ ඇතැම් කණ්ඩායම්වල පෙලඹවීම මත ඉන්දීය ජනතාව අතරින් සුළු පිරිසක් ශ්‍රී ලංකාවට එරෙහිව සිටියත් එරට ජනතාවගෙන් වැඩි පිරිසක් සිටින්නේ රජය සමඟයි. එම නිසා එරට ජනතාවගෙන් වැඩි පිරිසකගේ සහයෝගය හා ආශිර්වාදය ශ්‍රී ලංකාවට හිමිවී තිබේ.ශ්‍රී ලංකාවේ සිංහල, දෙමළ ජනතාව එක සමාන අයිතිවාසිකම් භුක්ති විඳිමින් ජීවත් වෙති. එම නිසා දෙමළ ජනතාව වෙනුවෙන් ලබා දිය යුත්තේ මොනවාද? කළ යුත්තේ මොනවාද කියා පෙන්වා දීමට පිටස්තර බලවේගවල අවශ්‍යතාවයක් නැහැ.අප දේශමාමක ඉන්දියානුවන් බැවින් තමිල්නාඩු බලපෑම් සම්බන්ධයෙන් ලංකාව ඉන්දියාව ගැන වරදවා වටහා ගත යුතු නැහැ. ඊට හේතුව අංක එක ඉන්දියානු ජනතාව යන්නයි. දෙමළ ජනතාව යන්න වැටෙන්නේ අංක දෙකටයි.තව ද තමිල්නාඩුව ශ්‍රී ලංකාවට එරෙහිව පළකරන විවිධ සාවද්‍ය ක්‍රියා පිළිබඳව අවධානය යොමු කර කලබල විය යුතු නැහැ.ඉන්දියා ආණ්ඩුව ච් ර් ම් පක්ෂය ඉවත් කර එක්තරා අවස්ථාවක ඹ් ඊ ඊ ඡ් එක විනාශ කිරීමට යෝජනා කර තිබුණා. දැන් ඉන්දියාවේ කොතැනකවත් ඹ් ඊ ඊ ඡ් යක් නැහැ. 1991 දී පනතකින් ගෙනා යෝජනාව අවශ්‍ය නම් නැවතත් ගෙන ඒමට රජය සූදානම්ව සිටියි.දැන් අතීතය අමතක කර අතීතයේ අමිහිරි සිදුවීම් හරහා අත්දැකීම් ලබා පාඩමක් ඉගෙන ගත යුතුයි.පශ්චාත් යුද සමයේ ශශ්‍රී ලංකාව අද සාක් කලාපයේ ස්ථාවරත්වයකට පැමිණ තිබේ. ඹ්ඊඊඡ් විනාශයත් සමඟ ඉන්දියාවෙත් බොහෝ දේ වෙනස් වී තිබෙනවා.යුද්ධයක දී ඕනෑම රටක ජීවිත අහිමිවීම් සිදු වෙයි. එහෙත් ලෝකයේ ඇතැම් කොටස්වලට අද පෙනෙන්නේ ලංකාවේ මානුෂික මෙහෙයුමේ දී මියගිය ත්‍රස්තවාදී ජීවිත ගැන පමණයි.මේ මානුෂික මෙහෙයුමේ දී යුරෝපීය මාධ්‍ය පවා ඒකපාර්ශ්වීයව කටයුතු කළා.ඉන්දියාව ශශ්‍රී ලංකාව අතර ඇති මිත්‍ර බව නිසා ඉන්දීය පාර්ලිමේන්තුවේ විරුද්ධ පක්ෂවලින් පවා එම මිත්‍රශීලි බව හිතවත් බව පිළිබිඹු වී තිබේ. සිංහල, දෙමළ යනු ජාති දෙකක් මිස දෙපාර්ශ්වයම එකම ලේවලින් බැඳුණු එකම පිරිසකි. බුදු දහම පවා හින්දු ආගම හා බැඳුණු එකක්. දෙපාර්ශ්වයටම සහෝදර උරුමයක් ඇත.ජාතින් අතර මේ බෙදුම්වාදය ඇති කළේ බ්‍රිතාන්‍ය අධිරාජ්‍යවාදයයි. උතුරේ දෙමළ ජනතාවටත් එම හැඟීම් දී ඇත්තේ ඔවුන්. බ්‍රිතාන්‍ය මාධ්‍ය වාර්තාද මේ තත්ත්වය අවුළුවා තිබෙනවා.සිංහල ජනතාව ද්‍රවිඩ ජනතාවගේ සාධාරණ ඉල්ලීම්වලට ප්‍රතිචාරය දක්වන බව ඉන්දීය ද්‍රවිඩ ජනතාව දන්නා කරුණක්.ඉන්දියාව සහ ශ්‍රී ලංකාව අතර පවතින යහපත් සබඳතාව කලාපයේ සෙසු රටවලටත් මුළුමනින්ම බලපාන්නක්. එහෙයින් කිසිදු බලවේගයක් හරහා ඉන්දීය, ශ්‍රී ලංකා මිත්‍රශීලි සබඳතා පළුදු කර ගත යුතු නැති බව මගේ හැඟීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309062</link>
    <topic>සන්ධානයේ මහනුවර රැලිය අද</topic>
    <author>ධනුෂ්ක ගොඩකුඹුර</author>
    <content>එළැඹෙන පළාත් සභා මැතිවරණයේදී එක්සත් ජනතා නිදහස් සන්ධානයේ ජයග්‍රහණය තහවුරු කරන විජයග්‍රාහී දැවැන්ත ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මහනුවර, කෙන්ගල්ල, කොලොන්වත්ත ප්‍රාදේශීය සභා ක්‍රීඩාංගණයේදී අද (06) සවස දෙකට පැවැත්වේ.සතුටයි සාමයයි දිනවමු තේමාව ඔස්සේ මැතිවරණ වියයග්‍රහණය වෙනුවෙන් එක්සත්ජනතා නිදහස් සන්ධානය උතුර, මධ්‍යම සහ වයඹ පළාත් සභා තුනෙහි සංවිධාන කරන ජන රැලි මාලාවේ දෙවැන්න මෙය වන අතර පළමුවැන්න 2වැනි දා කුරුණෑගල දී පැවැත්විණ.මෙම ජන රැලි මාලවේ තෙවැන්න හෙට (7) මාතලේ එඩ්වඩ් ක්‍රීඩාංගණයේදී සහ සිවුවැන්න අනිද්දා (8) හැටන් ඩන්බාර් ක්‍රීඩාංගණයේ දී පැවැත්වීමට එක්සත් ජනතා නිදහස් සන්ධානය කටයුතු යොදා ඇත.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන මෙම රැලි ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත, මහජන එක්සත් පෙරමුණේ නායක ඇමැති දිනේෂ් ගුණවර්ධණ, ජාතික නිදහස් පෙරමුණේ නායක ඇමැති විමල් වීරවංශ, ජාතික හෙළ උරුමයේ ප්‍රධාන ලේකම් ඇමැති පාඨලී චම්පික රණවක මහත්වරුන් ඇතුළු සන්ධානයේ සහෝදර පක්ෂ නායකයෝ අමතති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309063</link>
    <topic>බ්‍රිතාන්‍යයෙන් පශ්චාත් උපාධි ශිෂ්‍යත්ව 100ක් ලබා දෙයි</topic>
    <author>මහින්ද අලුත්ගෙදර</author>
    <content>චෙවනින් (Chevening) ශිෂ්‍යත්ව වැඩසටහන යටතේ ශ්‍රී ලාංකිකයන් 100දෙනෙකුට පමණ පශ්චාත් උපාධි ලබා තිබෙන බව බ්‍රිතාන්‍යය රජය පවසයි.පසුගිය 1983 වසරේ දී මේ ශිෂ්‍යත්ව වැඩසටහන බ්‍රිතාන්‍යය රජය විසින් හඳුන්වා දී තිබෙන අතර මේ වනවිට වසර 30ක් සම්පූර්ණ වන බවද එය සාර්ථකව ක්‍රියාත්මක වන බවද ශ්‍රී ලංකාවේ බ්‍රිතාන්‍යය වැඩ බලන මහකොමසාරිස් රොබි බුලොච් මහතා කියි.මේ ශිෂ්‍යත්ව වැඩසටහන යටතේ ශ්‍රී ලාංකික ශිෂ්‍යයෙකුට සහ මාලදිවයින් ශිෂ්‍යාවකට පශ්චාත් උපාධි ශිෂ්‍යත්ව පිරිනැමීම කොළඹ පිහිටි වෙස්ට්මිනිස්ටර් හවුස්හි දී පැවැත්විණි. 2012/2013 අධ්‍යයන වර්ෂය වෙනුවෙන් මොවුන් දෙදෙනාට පශ්චාත් උපාධිය සඳහා ශිෂ්‍යත්ව පිරිනැමිණි.කුසලතා ඇති ශ්‍රීලාංකික සහ මාලදිවයින් තරුණ තරුණියන්ට බ්‍රිතාන්‍යයේ කීර්තිමත් සරසවියක උපාධියක් හැදෑරීමට අවස්ථාව සැළසෙන අතර වෙනත් රටක දී අධ්‍යාපනය ලැබීමට මෙන්ම බ්‍රිතාන්‍යය පිළිබඳව ගැඹුරින් අධ්‍යයනය කිරීමට ද අවස්ථාව සැළසෙන බව රොබි බුලොච් මහතා පෙන්වා දෙයි.විදේශ හා පොදුරාජ්‍ය මණඩලීය කාර්යාලයේ අරමුදලින් ක්‍රියාත්මක වන මෙය බ්‍රිතාන්‍යය චෙවනින් විශ්ව විද්‍යාලයේ පශ්චාත් උපාධි සඳහා වන බවද එමඟින් අනාගත නායකයන් මෙන්ම තීරණ ගන්නා පිරිසට හොඳ අවස්ථාවක් බවද වැඩබලන මහකොමසාරිස්වරයා පෙන්වා දුන්නේය.මේ වනවිට ලෝකයේ රටවල් 118ක තරුණ තරුණියක් වෙනුවෙන් මේ ශිෂ්‍යත්ව ප්‍රදානය කර තිබෙන බවද දැනට 42,000ක් පමණ ලොව පුරා ශිෂ්‍යත්වලාභීන් සිටින බවද පෙන්වාදුන් ඒ මහතා මේ වසරේදී ශිෂ්‍යත්ව 600ක් පමණ පිරිනැමීමට අපේක්ෂිත බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309064</link>
    <topic>ගමනාගමන කොමිසමේ සභාපති අධිකරණයට</topic>
    <author>නෙල්කා මැදගෙදර</author>
    <content>ජාතික ප්‍රතිපත්තිය අනුව සෑම වසරකම කළ යුතු බස් ගාස්තු සංශෝධනය 2013 වසර සඳහා ක්‍රියාත්මක නොකිරීම සම්බන්ධයෙන් කරුණු දැක්වීම සඳහා ලබන ඔක්තෝබර් මස 01 වැනිදා අධිකරණයෙහි පෙනී සිටින ලෙස ගමනාගමන කොමිෂන් සභාවෙහි සභාපතිවරයා ඇතුළු පිරිසකට අභියාචනාධිකරණය ඊයේ (5) නොතිසි නිකුත් කළේය.එම ජාතික ප්‍රතිපත්තිය අනුව බස් ගාස්තු සංශෝධනය කරන ලෙස බලධාරීන්ට නියෝග කරන ලෙස ඉල්ලා පෞද්ගලික බස් හිමියන් දෙදෙනකු ගොනුකළ රිට් පෙත්සමක් සලකා බැලූ අභියාචනාධිකරණය මෙලෙස නොතිසි නිකුත් කෙළේය.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ අභියාචනාධිකරණ විනිසුරු මාලනී ගුණරත්න මහත්මිය හමුවෙහි මේ පෙත්සම කැඳවන ලදී.රත්නපුර ප්‍රදේශයෙහි පදිංචි බස් සංගම් හිමියකු වන එන්.ඒ.එස්. නිලංග ජයතිස්ස, කොළඹ මෝදර ප්‍රදේශයෙහි පදිංචිකරුවකු වන කේ.එල්. කමල් රෝහණ ප්‍රනාන්දු මේ පෙත්සම ගොනු කර තිබුණි.පුද්ගලික ප්‍රවාහන සේවා ඇමැති සී.බී. රත්නායක, ජාතික ගමනාගමන කොමිෂන් සභාව, එම සභාවෙහි සභාපති රොෂාන් ගුණවර්ධන, පුද්ගලික ප්‍රවාහන සේවා අමාත්‍යාංශ ලේකම් පද්මසිරි ජයමාන්න, මුදල් අමාත්‍යාංශ ලේකම් ආචාර්ය පී.බී. ජයසුන්දර, ලංකා පෞද්ගලික බස් හිමියන්ගේ සංගමයෙහි ‍සභාපති ගැමුණු විජේරත්න, ආචාර්ය අමල් කුමාරගේ සහ නීතිපතිවරයා පෙත්සමෙහි වගඋත්තරකරුවෝ ‍කර සිටිති.මෙරටෙහි ක්‍රියාත්මක ජාතික ප්‍රතිපත්තිය අනුව සෑම වසරකම බස් ගාස්තු සංශෝධනය කළ යුතු බව පෙත්සමෙහි දැක්වේ. එය 1991 ජාතික ගමනාගමන කොමිෂන් සභා පනතෙහි 37 වන වගන්තිය අනුව ක්‍රියාත්මක කළ යුතුයි.බස් ගාස්තු සංශෝධනය සෑම වසරකම ජුනි මස පළමු වැනිදා සිට ක්‍රියාත්මක කළ යුතු වේ. එහිදී ඉන්ධන, ටයර් සහ ටියුබ්, අලුත්වැඩියා කිරීම් ඇතුළු කරුණු 12ක් සලකා බැලීමෙන් අනතුරුව එලෙස ගාස්තු ගණනය කිරීම් කරනු ලැබේ.මෙවර ගාස්තු සංශෝධනය කිරීම් සම්බන්ධයෙන් පෞද්ගලික බස් හිමියන්‍ සමඟ සාකච්ඡා වට කිහිපයක් පවත්වා ඇති අතර සියයට හයයි දශම එකයි හයකින් (6.16%) ගාස්තු සංශෝධනය කිරීමට එකඟතාවය පළ කර තිබේ.අනතුරුව මතුවූ විවිධ විරෝධතා සලකා බැලීමෙන් අනතුරුව මුදල් අමාත්‍යාංශය විශේෂ කරුණු අධ්‍යයනය කර තිබේ. අනතුරුව එම ගාස්තු සංශෝධනය සියයට දහයකින් (10%) ඉහළ දැමීමට එම වාර්තාව මගින් නිර්දේශ කර තිබේ.කෙසේ වුවද බස් ගාස්තු සංශෝධනය ක්‍රියාත්මක කිරීමට බලධාරීන් මෙතෙක් පියවර ගෙන නැත. ජාතික ගමනාගමන කොමිසම බස් ගාස්තු සංශෝධනය කිරීම හිතාමතා ප්‍රමාද කරන බවට පෙත්සම්කරුවෝ පවසති. එබැවින් රුපියල් දෙදහසක හෝ දෙදහස් පන්සියයක පමණ දෛනික පාඩුවක් දැරීමට පෞද්ගලික බස් හිමියන්ට සිදුවන බවට පෙත්සම්කරුවෝ පැමිණිලි කර සිටිති.එය ප්‍රවාහන සේවාවට එහි ගුණාත්මකභාවයට මෙන්ම එය ජාතික ආර්ථිකයටද අහිතකර බලපෑම් ඇති කිරීමට මෙම ජාතික බස් ගාස්තු සංශෝධනය ක්‍රියාත්මක නොකිරීම හේතු වනු ඇතැයි පෙත්සම්කරුවෝ සඳහන් කර සිටිති.එබැවින් 2013 වසර සඳහා බස් ගාස්තු සංශෝධනයට අදාළව මුදල් අමාත්‍යාංශය විසින් සිදු කළ නිර්දේශ අධිකරණයට ඉදිරිපත් කරන ලෙස වගඋත්තරකරුවන්ට නියෝග කරන ලෙසද පෙත්සම්කරුවෝ ඉල්ලා සිටිති.එසේම 2013 වසර සඳහා පෞද්ගලික බස් ගාස්තු සංශෝධනය කරන ලෙස පුද්ගලික ප්‍රවාහන සේවා ඇමැතිවරයා එම අමාත්‍යාංශ ලේකම් ජාතික ගමනාගමන කොමිෂන් සභාව එහි සභාපතිවරයාට නියෝග කරන ලෙස පෙත්සම්කරුවෝ අධිකරණයෙන් ඉල්ලා සිටිති. නීතිඥ සඳමල් රාජපක්ෂ මහතා සමඟ නීතිඥ උපුල් ජයසූරිය මහතා පෙත්සම් වෙනුවෙන් කරුණු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309065</link>
    <topic>වැල්ලවායේ මවක් දියණියක් අභිරහස් ලෙස මරා දමලා</topic>
    <author>සොරනාතොට සමූහ සී ගමගේ</author>
    <content>වැල්ලවාය කුඩාඔය 26 කණුව ප්‍රදේශයේ නිවසක අභිරහස් ලෙස මිය ගොස් සිටී මවකගේ සහ දියණියකගේ මළ සිරුරු දෙකක් ඊයේ (5) පස්වරුවේ සොයා ගත් බව වැල්ලවාය පොලිසිය පවසයි.මෙසේ මියගොස් ඇත්තේ කුඩාඔය 26 කණුවේ පදිංචි කොග්ගලගේ හීන්අම්මා (85) කොග්ගලගේ බේබිනෝනා (55) මව සහ දියණිය බව පොලිසිය කියයි.ඊයේ (5) පස්වරුවේ ලැබුණු තොරතුරක් මත නිවසේ අභිරහස් ලෙස මිය ගොස් සිටී මවගේ සහ දියණියගේ මළ සිරුරු සොයාගත් බව පොලිසිය කීයමේ මරණවලට හේතුව මෙතෙක් අනාවරණයවී නොමැති අතර වැල්ලවාය පොලිසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309066</link>
    <topic>සිංගප්පුරුවට ගෙන යන්න හැදූ රන් කිලෝ 10ක් අත්අඩංගුවට</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමුහ.</author>
    <content>සිංගප්පුරුව සහ චෙන්නායි දක්වා නීති විරෝධී ලෙස රැගෙන යාමට තැත් කළ කිලෝග්රෑම් එකක් පමණ බරැති රතරන් බාර් 10ක් රේගු අත්අඩංගුවට ගෙන ඇත.මෙම රන් තොගයේ වටිනාකම රුපියල් පනස් ලක්ෂයකට අධිකය .කොළඹ සහ කල්මුනේ ප්‍රදේශයේ පදංචිකරුවන් දෙදෙනකු මෙලෙස අත්අඩංගුවට ගෙන ඇති අතර සිංගපුපරුවට ගෙන යාමට තැත් කළ තැනැත්තා සපත්තුහේ ද චෙන්නායි දක්වා ගමන් කරීමට සිටි පුද්ගලයා තම ශරීර අභ්‍යන්තරයේ ද සඟවාගෙන මෙම රන් තොගය රටින් පිට කිරීමට තැත් කර ඇත. රේගු නිලධාරීන්ගේ සුපරික්ෂාකාරී බව නිසා පසුගිය මාසයේ අත්අඩංගුවට ගත් 10වැනි රත්රන් තොගය මෙය වේ.සැකකරුවන්ට රුපියල් 25,000ක් සහ රුපියල් 50,000ක් බැගින් දඩ මුදල් නියම කර ඇති අතර රන් තොගය රාජසන්තක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309067</link>
    <topic>විදෙස් ආයෝජනවලට පොදුරද සමුළුව වැදගත්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වෙළෙඳාම සහ ආයෝජන සඳහා බලාපොරොත්තුවෙන් පසුවන විදේශීය ව්‍යාපාරිකයන්ට සහ ආයෝජකයන්ට ඒ වෙනුවෙන් අපේ රටේ පවතින සීමාවන් සම්බන්ධව හොඳ අවබෝධයක් ලබා දීමට පොදුරාජ්‍ය මණ්ඩලීය සමුළුව හොඳ අවස්ථාවක් බව පළාත් සභා සහ පළාත් පාලන අමාත්‍යාංශයේ ලේකම් ආර්.ඒ.ඒ.කේ රණවක මහතා පවසයි.ඒ අනුව විදේශීය ආයෝජකයන් සහ ව්‍යාපාරිකයන්ට ශ්‍රී ලංකාවේ පවතින පළාත් පාලන ක්‍රමවේදය මෙන්ම බදු ප්‍රතිපත්තිසම්බන්ධයෙන් දැනුම මෙහි දී ලබා ගත හැකි බවද එය ඔවුන්ට අතිශය වැදගත් බවද ඒ මහතා පෙන්වා දෙයි.‍‍පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ශ්‍රී ලංකාවේ දී පැවැත්වෙන ව්‍යාපාරික සමුළුව සඳහා ප්‍රමුඛ පෙළේ විදේශීය ව්‍යාපාරිකයන් සහ ආයෝජකයන් සහභාගි වීමට නියමිත අතර ශ්‍රී ලංකාවේ දී පැවැත්වෙන ප්‍රදර්ශන හා සම්මන්ත්‍රණවල සඳහා ඔවුන්ට සහභාගී විය හැකි බවද ඊට අමතරව ශ්‍රී ලාංකික ව්‍යාපාරිකයන් සමඟ දැනුම හුවමාරු කර ගැනීමට අවස්ථාව සැළසෙන බවද හෙතෙම පෙන්වා දෙයි.මෙවැනි අවස්ථාවක් ශ්‍රී ලකාවට ලැබීමෙන් වැඩි වැඩියෙන් විදේශීය ආයෝජන රටට ලබා ගත හැකි බව පෙන්වාදෙන ඒ මහතා එය අපේ රටට වාසිදායක තත්ත්වයක් බවද එයින් නිසි ප්‍රයෝජන ලබා ගත යුතු බවද සිහිපත් කරයි.මෙවැනි ජාත්‍යන්තර සමුළුවක් ශ්‍රී ලංකාවට ඉතාම වැදගත් බව පෙන්වා දෙන ලේකම්වරයා එමඟින් ශ්‍රී ලංකාව ජාත්‍යන්තර මට්ටමින් ප්‍රසිද්ධියට පත්වන බවද රටේ පවතින වත්මන් නිදහස සහ සාමය සම්බන්ධයෙන් ලොවට පණිවිඩයක් ඉදිරිපත් කිරීමට හැකි බවද කියා සිටී.මාර්ග, නිවාස, විදුලිය, පාසල්, සෞඛ්‍යය ඇතුළු යටිතල පහසුකම් සංවර්ධනය කරමින් යුද ගැටුම් හේතුවෙන් විනාශයට පත් ප්‍රදේශයන්හි වේගවත් සංවර්ධනයක් ඇතිකර තිබෙන බවද එමගින් ඒ ඒ ප්‍රදේශයන්හි ජනතාවගේ ජීවනෝපාය ශක්තිමත් කිරීමට රජයට හැකිව තිබෙන බවද රණවක මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309068</link>
    <topic>මාතර කිරළ කැළේ අක්කර 8ක් ගිනි ගනී</topic>
    <author>මාතර සමූහ ඩබ්ලිව්. පී. ධ‍ර්මසේන</author>
    <content>මාතර කිරළ කැළේ සංචාරක කලාපයේ ජෛව විවිධත්වයෙන් යුක්ත ප්‍රදේශය ඉකුත් (4) දා ඇතිවූ ගින්නකින් අක්කර 8ක් පමණ දැවී විනාශ වී ඇත. ගින්නට හසුවීමෙන් එම ප්‍රදේශයේ සිටි පක්ෂීන් විශාල පිරිසක් ද මියගොස් ඇත.රාත්‍රි 8ට පමණ මේ ගින්න මාතර ඇලවේල්ල පාර ප්‍රදේශයේ විදුලිබල මණ්ඩලය තෙක් පැතිර ගොස් ඇති අතර මාතර මහ නගර සභාවේ ගිනිනිවන ඒකකයේ භට පිරිස් අලුයම 6වන තෙක් ප්‍රබල උත්සාහයක් ගෙන ගින්න නිවා ඇත.රක්ෂිතයේ ලේනදුව ප්‍රදේශය දක්වා ගින්න පැතිරීම නිසා අතිරේක ගිනිනිවන භටයින් යොදා ගින්න නිවා දමා ඇති අතර විදුලිබල මණ්ඩලයේ ට්‍රාන්ස්පෝමර්වලට ගින්න පැතිරීයාම වළක්වාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n1309069</link>
    <topic>ටයිල් පෙට්ටිවල හොර සිගරට්</topic>
    <author>සුභාෂීණී සේනානායක</author>
    <content>විදේශීය ශ්‍රමිකයන්ගේ නම් සහ ව්‍යාජ ලිපින භාවිතා කරමින් ටයිල් තොගයක් සමඟ ඩුබායි රාජ්‍යයේ සිට මෙරටට ගෙන් වූ ටීම් වර්ගයේ දුම්වැටි තොගයක් අඩංගු පෙට්ටි හයක් ඊයේ (5) ශ්‍රි ලංකා රේගු ආදායම් අධික්ෂණ අංශයේ දී අත්අඩංගුවට ගෙන තිබේ.යුරෝපා කුසලාන පාපන්දු තරගාවලියේ ලාංඡනය ද තබන ලද මෙම දුම්වැටිවල යුරෝපීය ආර්ථික කොමිසම අනුමත කළ බවට සලකුණු කර තිබිණි.මෙම දුම්වැටි තොගයේ වටිනාකම රුපියල් මිලියන හයකි. අත්අඩංගුවට ගත් දුම්වැටි ප්‍රමාණය 25,000කි.අනර්ඝ තත්ත්වයේ ටයිල් අසුරන ලද පෙට්ටි වල බහා එවන ලද දුම්වැටි තොගය අත්අඩංගුවට ගැනුනේ පෑලිය‍ගොඩ ප්‍රදේශයේ මගී ගමන් භාණ්ඩ නිෂ්කාශනය ආයතනයකට එවා තිබිය දීය.ව්‍යාජ ලිපිනයන් යොදා ගනිමින් දිගින් දිගටම අනවසර දුම්වැටි මෙරටට එවන බව පවසන රේගු ආදායම් අධිකෂණ අංශයේ රේගු අධිකාර පරාක්‍රම බස්නායක මහතා පවසන්නේ විවිධ පරීක්ෂාවන්ගෙන් අනතුරුව වැටලීම් සිදු කරන බවයි.මේ පරීක්ෂා කිරිම්වලින් සියයට 90ක් පමණ අනවසර දුම්වැටි රටට පැමිණීම නතර කර ඇතැයි ද බස්නායක මහතා වැඩි දුරටත් කියා සිටියේය.රේගු අධ්‍යක්ෂ ජනරාල් ජගත් විජේවීර මහතාගේ උපදෙස් මත රේගු ආදායම් අධිකෂණ අංශයේ අධ්‍යක්ෂ මාලි පියසේන මහතා‍ ඇතුළු නිලධාරිහු වැටලීමි සිදු කළහ.නියෝජ්‍ය රේගු අධ්‍යක්ෂවරුන් වන සිරිපාල එදිරිමාන්න, ජේ ඒ චන්ද්‍රරත්න, රේගු අධිකාරි පරාක්‍රම බස්නායක,වසන්ත රන්දෙණිය,එස් කේ. කේ ටික්සන්,පී බී ඥාණරාජ්,ජේ පී එස් ජයකොඩි නියෝජ්‍ය රේගු අධිකාරිවරුන් වන සුරිය බණ්ඩාර, අඹගහවත්ත, තිස්ස දහනායක, සුරේෂ ජයලත්,චන්දිමාල්,විපුල ප්‍රනාන්දු,මැකිසි ප්‍රනාන්දු, අජිත් කරුණාරත්න හා චාන්දනී සෙනෙවිරත්න යන නිධාරිහු පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090610</link>
    <topic>උද්ඝෝෂණයෙන් පීඩාවට පත් ව්‍යාපාරිකයා  වන්දි ඉල්ලූ පෙත්සම නොවැ. 12 විභාගයට</topic>
    <author>නෙල්කා මැදගෙදර</author>
    <content>මහජනතාව අපහසුතාවට ලක්වන අන්දමින් සහ මාර්ග අවහිරවන අන්දමින් නීති විරෝධී උද්ඝෝෂණ සහ රැලි පැවැත්වීමට එරෙහිව ව්‍යාපාරිකයකු ගොනු කළ මූලික අයිතිවාසිකම් පෙත්සමක් විභාගයට ගැනීමට ශ්‍රේෂ්ඨාධිකරණය තීරණය කළේය.එවැනි උද්ඝෝෂණයකට ලක්වී තමාගේ මූලික අයිතීන් උල්ලංඝණය වීම වෙනුවෙන් රුපියල් මිලියනයක මුදල් වන්දියක් ලබාදෙන ලෙස ඔහු අධිකරණයෙන් ඉල්ලා තිබිණි.මහජනතාව අපහසුතාවයට ලක් කෙරෙන එවැනි උද්ඝෝෂණ සහ රැලි වැළැක්වීමට හෝ විසුරුවා හැරීමට පොලිසිය ඇතුළු නීතිය ක්‍රියාත්මක කරන බලධාරීන් කටයුතු කළ යුතු ආකාරය පිළිබඳව මාර්ගෝපදේශ මාලාවක් සකස් කරන ලෙස එම පෙත්සම මගින් ඉල්ලා තිබිණි.පෙත්සම ලබන නොවැම්බර් මස 12 වැනිදා විභාගය ඇරඹීමට නියමිත විය.පෙත්සම සම්බන්ධ විරෝධතා ඇ‍තොත් සති 6කදී ගොනු කරන ලෙස වගඋත්තරකරුවන්ට නියම වූ අතර ප්‍රතිවිරෝධතා සති 2කදී ගොනු කරන ලෙස නියම විය. අගවිනිසුරු මොහාන් පීරිස්, චන්ද්‍රා ඒකනායක, ප්‍රියසාත් ඩෙප්, යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම කැඳවන ලදී.නු‍ගේගොඩ ප්‍රදේශයෙහි පදිංචි ව්‍යාපාරිකයකු වන සෙනරත් කුමාර අතුකෝරළ සහ ඔහුගේ දියණිය වන සත්මා මෙත්සදි අතුකෝරළ විසින් මෙම පෙත්සම ගොනු කර තිබිණි.නීතිඥ සනත් විජේවර්ධන මහතාගේ උපදෙස් මත නීතිඥ රසික දිසානායක මහතා පෙත්සම වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090611</link>
    <topic>කොළඹ සිට මීරිගමට සහන කෝච්චියක්</topic>
    <author>ශීලා උඩුවර</author>
    <content>ප්‍රධාන දුම්රිය මාර්ගයේ මගී තදබදය අඩු ‍වෙලාවන්හි දී කොළඹ කොටුවේ සිට මීරිගම දක්වා සහන ගාස්තු යටතේ විශේෂ දුම්රි‍යක් ධාවනය ට යොදවන බව දුම්රිය දෙපාර්තමේන්තුවේ වානිජ අධිකාරි ජී. ඩබ්ලිව්. එස්. සිසිර කුමාර මහතා පැවසීය. ප්‍රවාහන අමාත්‍යාංශයේ ලේකම් ධම්මික පෙරේරා මහතාගේ උපදෙස් පරිදි දුම්රිය සාමාන්‍යාධිකාරි බී.ඒ.පී. ආරියරත්න මහතාගේ මෙ‍හෙයවීමෙන් මේ නව සේවාව ඇරඹේ.මේ දුම්රියෙන් ගමන් කිරීමට කොළඹ සිට මීරිගම දක්වා ගාස්තුව රුපියල් 25 ක් ද, රාගමට හා ගම්පහට රුපියල් 15 ක්ද, බව සිසිර කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090612</link>
    <topic>සුළු වාරිමාර්ග සංරක්ෂණයට විශේෂ වැඩපිළිවෙළක්</topic>
    <author/>
    <content>ජල පෝෂක ප්‍රදේශ ආරක්‍ෂා කිරීම සහ සුළු වාරිමාර්ග සංරක්‍ෂණය සම්බන්ධයෙන් විශේෂ වැඩපිළිවෙළක් ආරම්භ කිරීමට රජය තීරණය කරයි. ඒ සඳහා ගොවිජන කේන්ද්‍රවල පහසුකම් වැඩි දියුණු කොට ඒවායින් වඩාත් කාර්යක්ෂම සහ පුළුල් සේවාවක් ලබාදීමට පියවර ගෙන තිබෙන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.දේශීය ගොවීන්ගේ නිෂ්පාදන අළෙවිය සම්බන්ධව ගොවිජන සේවා මධ්‍යස්ථාන මට්ටමින් විශේෂ වැඩසටහන් අරඹමින් ගොවියා සහ ගොවිතැන දෙකම ආරක්‍ෂා කළයුතු අතර වත්මන් රජය ඒ වෙනුවෙන් අවශ්‍ය සෑම පියවරක්ම ගන්නා බවද ඒ මහතා කියාසිටී.ඇමැතිවරයා මේ බව සදහන් කළේ කොළඹ මහවැලි කේන්ද්‍රෙය්දී පැවැති සමස්ථ ලංකා ගොවිජන කේන්ද්‍ර ලිපිකරු සංගමයේ 16 වන ජාතික සම්මේලනය අමතමිනි. 1973 වසරේදී එවකට කෘෂිකර්ම හා ඉඩම් ඇමැතිවරයාව සිටි හෙක්ටර් කොබ්බෑකඩුව මහතා විසින් ගොවිජන සේවා මධ්‍යස්ථාන ආරම්භ කළ අතර අද වනවිට ශ්‍රී ලංකාවේ උතුරු නැඟෙනහිර ඇතුළුව ගොවිජන සේවා මධ්‍යස්ථාන 560 ක් ස්ථාපිත කර තිබේ.එහි සේවය සඳහා කමිටු ලිපිකරුවන් ලෙස බඳවාගත් සේවය අද වනවිට ගොවිජන කේන්ද්‍ර ලිපිකරු සේවය ලෙස නම්කර ඇති අතර මෙම සේවයේ වෘත්තිය අයිතිවාසිකම් ආරක්‍ෂා කිරීම සඳහා 1994 වසරේ සමස්ත ලංකා ගොවිජන කේන්ද්‍ර ලිපිකරු සංගමය ආරම්භකර තිබේ. මෙම සංගමයේ උන්නතිය වෙනුවෙන් කටයුතු කළ සේවකයන් සඳහා සම්මාන පිරිනැමීමද මෙහිදි බැසිල් රාජපක්‍ෂ මහතා අතින් සිදුවිය. මෙහිදි වැඩිදුරටත් අදහස් දක්වමින් බැසිල් රාජපක්‍ෂ මහතා ප්‍රකාශ කළේ ගොවිජන කේන්ද්‍රවල පහසුකම් වැඩි දියුණු කර ඒවායින් වඩාත් කාර්යක්ෂම සහ පුළුල් සේවාවක් ලබාදීමට රජය පියවර ගන්නා බවත් ජල පෝෂක ප්‍රදේශ ආරක්‍ෂා කිරීම සහ සුළු වාරිමාර්ග සංරක්‍ෂණය පිළිබඳව විශේෂ වැඩසටහන් රැසක් ක්‍රියාත්මක කිරීමට කටයුතු කරන බවත්ය.කලින් පැවති ඇතැම් රජයන් දේශීය ගොවීන්ගේ නිෂ්පාදන අලෙවිය සම්බන්ධව පැවති සියලු ආයතන වසා දැමීමට පියවරගත් බව සදහන් කළ ආර්ථික සංවර්ධන ඇමැතිවරයා එලෙස වසා දැමුණු වී අළෙවි මණ්ඩලය වැනි ආයතන නැවත ආරම්භ කිරීමට වත්මන් රජය මඟින් පියවරගත් බවද රජය වෘත්තීය සමිති ව්‍යාපාරය සහ කම්කරු අයිතීන් ගැන ඉහළින්ම ක්‍රියාකරන රජයක් මෙන්ම රටේ කෘෂි කර්මාන්තය සංවර්ධනය කිරීම සඳහා ඉහළම ප්‍රමුඛතාවයක් ලබාදී කටයුතු කරන රජයක් බවද පැවසීය.නිදහසින් පසු සෑම රජයක්ම මුල්තැන කාර්මික අංශය දියුණු කිරීම සඳහා ලබා දුන්නද වත්මන් රජය මේ රටේ ආර්ථික සංවර්ධනයේදී කෘෂිකාර්මික අංශයට ඉහළ ප්‍රමුඛතාවක් ලබාදී කටයුතු කළ බවද ඒ ප්‍රතිපත්තිවල ප්‍රතිඵල ඉතා කෙටි කලක් තුළ ලබාගැනීමට හැකිවු බවද පැවසූ ඒ මහතා රට සහලින් ස්වයංපෝෂිත වීම සහ බඩ ඉරිඟු, උඳු ආදියෙන් ස්වයංපෝෂිත වීම එහි ප්‍රතිඵල බවද පෙන්වා දුන්නේය.නියෝජ්‍ය කතානායක චන්දිම වීරක්කොඩි, ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, සමස්ත ලංකා ගොවිජන කේන්ද්‍ර ලිපිකරු සංගමයේ සභාපති ඩී.එල්. සේනවිරත්න මහත්වරුන් ඇතුළු විශාල පිරිසක් මේ අවස්ථාවට සහභාගි වුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090613</link>
    <topic>ආණ්ඩුවේ ජන සහයෝගයට එරෙහිව වැඩ කරන අය මෙරට මෙන්ම පිටරටත් ඉන්නවා</topic>
    <author>නුවන් කොඩිකාර</author>
    <content>ආණ්ඩුවේ ජන සහයෝගයට විරුද්ධව වැඩ කරන බොහෝ පිරිසක් මෙරට මෙන්ම විදේශීය රටවලත් ඉන්නා බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවසීය.එල්.ටී.ටී ය නොමැති වුවත් විදේශිය රටවල සිට ක්‍රියාත්මක වන ඇතැම් ද්‍රවිඩ සංවිධාන රජය විසින් ක්‍රියාත්මක කරන සංවර්ධන වැඩපිළිවෙළ කඩාකප්පල් කර යළිත් ඊළම ඇති කිරීමට කුරුමානම් අල්ලමින් සිටින බවහෙතෙම කීවේය. ඊට තම්ල්නාඩුවේ සමහර දේශපාලඥයෝ සෘජුව සහයෝගය ලබාදෙමින් සිටින බවද ඒ මහතා ප්‍රකාශ කළේය.කුරුණෑගල මැතිවරණ කොට්ඨාසයේ ජන හමුවක් අමතමින් ඇමැතිවරයා එසේ පැවසීය.මේ රට අගාධයට ගෙනයමින් ආර්ථික සමාජීය වශයෙන් රට පීඩාවට පත්කරමින් පැවති කුරිරු ත්‍රස්තවාදයෙන් මේ රට නිදහස් කර ජාතිකත්වය පිළිබඳ මතය නිර්මාණය කිරීමට වත්මන් ආණ්ඩුවට හැකිවුණ බවද යාපා මහතා පැවසීය .කුරිරු ත්‍රස්තවාදය නිසා අපේක්ෂා භංගත්වයට පත්වී සිටි බොහෝ දෙනාගේ හදවතට අපේ රට, අපේ කම කියන මතය ඇති කළ දේශපාලන නායකත්වය රැකබලා ගැනීම සමස්ත ජනතාවගේම වගකීම බව අනුර ප්‍රියදර්ශන යාපා මහතා කීවේය.මෙවර පළාත් සභා මැතිවරණයේ දී ඡන්ද දායකයින්ට තිබෙන වගකීම ඉතා විශාලබවත් වයඹ පළාත් සභාව ගියවර සියයට 69 ක ප්‍රතිශතයකින් ජයග්‍රහණය කරමින් නියෝජිතයන් 23 ක බලයක් තහවුරු කරගැනීමට හැකිවූ බවත් ඒ ප්‍රතිශතය නැවත ආරක්ෂාකර දිය යුතු බවත් ඇමැතිවරයා ප්‍රකාශ කළේය. එක්සත් ජනතා නිදහස් සංධානයේ වයඹ පළාත් ජයග්‍රහණය වෙනුවෙන් සංවිධානය කර තිබූ මේ ජනහමුව සඳහා වයඹ පළාත් අපේක්ෂක චන්දන යාපා මහතා ඇතුලු ප්‍රදේශවාසීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090614</link>
    <topic>රාජ්‍ය ළමා නාට්‍ය උළෙල</topic>
    <author>සමදරා ජයසිංහ</author>
    <content>සංස්කෘතික හා කලා කටයුතු අමාත්‍යාංශය, සංස්කෘතික කටයුතු දෙපාර්තමේන්තුව, ශ්‍රී ලංකා කලා මණ්ඩලයේ රාජ්‍ය නාට්‍ය අනු මණ්ඩලය එක්ව වාර්ෂිකව සංවිධානය කරනු ලබන රාජ්‍ය ළමා නාට්‍ය උළෙල කොළඹ ජෝන් ද සල්වා සමරු රඟහලේ දී පැවැත්වේ.අනුව අද (6 වැනිදා) ප.ව 5ට පී.පී. එස්. කුරුගලගේ පාට තුනයි එකම මලයි, ප.ව 5.45ට ඉ කන්වන්ගේ උණමෛපේසු, පස්වරු 6.30ට රත්නාවලී වර්ණකුලසූරියගේ පැරට්ස්, ප.ව 7.15ට ලින්ටන් ජෝෂප් ප්‍රනාන්දු පියතුමා හා ගාමිණී ජයකොඩිගේ රන්සිරිගේ යාළුවෝ වේදිකා ගත වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090615</link>
    <topic>උප පොලිස් පරීක්ෂක ඇතුළු 4කගේ ඇප අයැදුම සලකා බැලීම නොවැ. 7දා</topic>
    <author>කුමුදු හෙට්ටිආරච්චි</author>
    <content>බම්බලපිටියේ කෝටිපති ව්‍යාපාරිකයකු වූ මොහොමඩ් සියාම් මහතා පැහැරගෙන ගොස් ඝාතනය කිරීම සම්බන්ධයෙන් සැකපිට අත්අඩංගුවට ගෙන රක්ෂිත බන්ධනාගාර ගත කැර සිටින උප පොලිස් පරීක්ෂකවරයකු ඇතුළු පොලිස් නිලධාරීන් සිව් දෙනෙකු විසින් කොළඹ මහාධිකරණය වෙත ඉදිරිපත් කළ ඇප අයදුම් පෙත්සම සලකා බැලීම ලබන නොවැම්බර් 07 වැනිදාට කල්තැබූ මහාධිකරණ විනිසුරු ලලිත් ජයසූරිය මහතා එදිනට වගඋත්තරකරුවනට අධිකරණයේ පෙනී සිටින ලෙස දන්වා නොතීසි නිකුත් කළේය.බස්නාහිර පළාත් උතුරු කොට්ඨාසයට අනුයුක්තව රාජකාරියේ යෙදී සිටි උප පොලිස් පරීක්ෂකවරයෙකු වූ ලක්මිණ ඉන්දික බමුණුසිංහ හා පොලිස් කොස්තාපල්වරුන් වන රංග දිසානායක, ප්‍රියන්ත සංජීව, ගාමිණී සරච්චන්ද්‍ර යන සැකකරුවනට ඇප නියම කරන ලෙස ඉල්ලමින් ඔවුන්ගේ ඥාතීන් විසින් මෙම ඇප අයදුම් පෙත්සම් කොළඹ මහාධිකරණය වෙත ඉදිරිපත් කැර තිබුණි.නීතිඥ රවින්ද්‍ර ද සිල්වා මහතා මඟින් අධිකරණයට ඉදිරිපත් කැර තිබූ මෙම ඇප අයදුම් පෙත්සම්හි වගඋත්තරකරුවන් ලෙස නීතිපතිවරයා හා රහස් පොලිසියේ විශේෂ ඒකකයේ ‍ස්ථානාධිපතිවරයා නම් කොට ඇත. පසුගිය මැයි මස 22 වැනිදා කෝටිපති ව්‍යාපාරිකයකු වූ මොහොමඩ් සියාම් මහතා පැහැරගෙන ගොස් ඝාතනය කිරීම සම්බන්ධයෙන් රහස් පොලිස් නිලධාරීන් විසින් සැකපිට අත්අඩංගුවට ගෙන කොළඹ අලුත්කඩේ මහේස්ත්‍රාත් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කරන ලද බව පෙත්සම් මඟින් පවසා ඇති පෙත්සම්කරුවන් තමනට ඇප නියම කරන ලෙසට ඉල්ලා ඇත.මොහොමඩ් සියාම් මහතා ඝාතන නඩුවේ සිව්වැනි, හත්වැනි, හයවැනි හා පස්වන සැකකරුවන් විසින් මෙම ඇප අයදුම් පෙත්සම කොළඹ මහාධිකරණය වෙත ඉදිරිපත් කැර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090616</link>
    <topic>විශ්වවිද්‍යාලවලට බඳවා ගන්නා සිසුනට නායකත්ව පුහුණු වැඩමුළුව ලබන මාසයේ</topic>
    <author>සමන්මලී ප්‍රියශාන්ති</author>
    <content>2012 අපොස උසස් පෙළ විභාගයේ ප්‍රතිඵල මත මෙවර විශ්වවිද්‍යාලවලට බඳවා ගැනීමට නියමිති සිසුන් වෙනුවෙන් උසස් අධ්‍යාපන අමාත්‍යාංශය සංවිධාන කරන ධනාත්මක ආකල්ප හා නායකත්ව පුහුණු වැඩමුළුව ඔක්තොම්බර් මස මැද වන විට ආරම්භ කිරීමට තීරණය කර තීබේ. මෙවර විශ්වවිද්‍යාලවලට තෝරා ගනු ලැබූ සිසුන් වෙනුවෙන් නායකත්ව පුහුණු වැඩමුළුව පවත්වනු ලබන්නේද යන්න විමසා උසස් අධ්‍යාපන අමාත්‍යාංශයට එම සිසුන්ගෙන් හා මව්පියන්ගෙන් ලැබෙන ඉල්ලිම් සම්බන්ධයෙන් සලකා බලා මෙවරත් නායකත්ව පුහුණු වැඩමුළුව පැවැත්වීමට අවශ්‍ය කටයුතු මේ වන විට සකස් කරමින් සිටින බව අමාත්‍යාංශයේ ශිෂ්‍ය කටයුතු පිළිබඳ අධ්‍යක්ෂ ජනරාල් කීර්තී මාවැල්ලගේ මහතා "දිනමිණ"ට පැවසීය.මෙවර පුහුණු වැඩමුළුවේදී න්‍යායාත්මක දැනුමට වඩා වැඩියෙන් ප්‍රායෝගික ක්‍රියාකාරකම් කෙරෙහි අවධානය යොමු කරවීමට තීරණය කර තිබෙන බවත් පැවසීය.විශ්වවිද්‍යාල ආචාර්යවරුන්ගේ දේශන වලට අමතරව මෙවර රට තුළ විවිධ ක්ෂේත්‍රවලින් පරතෙරට පැමිණි ප්‍රසිද්ධ විද්වතුන් ගෙන්වා දේශන පැවැත්වීමට ද නියමිත බවත් ඒ මහතා කීවේය.ඒ අනුව ලාෆ් ගෑස් සභාපති වෑගපිටිය, ජනාධිපති ලේකම් ලලිත් වීරතුංග වැනි පරිපාලන, ව්‍යාපාරික ඇතුලු ක්ෂේත්‍රවල විද්වතුන්ට මේ සඳහා ආරාධනා කරන බවත් මාවැල්ලගේ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090617</link>
    <topic>දේවමාතා මංගල්‍යයට හලාවත මාතර විශේෂ දුම්රිය සේවා</topic>
    <author>ශීලා උඩුවර</author>
    <content>මාතර දෙව්මැදුරේ පැවැත්වෙන වාර්ෂික මංගල්‍යයට සහභාගි වීමට යන බැතිමතුන්ගේ ගමන් පහසුව සඳහාදුම්රිය දෙපාර්තමේන්තුව හෙට සහ අනිද්දා (7, 8) හලාවත හා මාතර අතර විශේෂ දුම්රිය සේවා යොදවයි.හලාවත දුම්රිය ස්ථානයෙන් 7 වැනිදා අලුයම 4ට පිටත්වන දුමරිය උදේ 11.25 ට මාතර දුම්රිය ස්ථානයටද, 8 වැනිදා සවස 1.20 ට මාතර දුම්රිය ස්ථානයෙන් ගමන් අරඹන දුම්රිය රාත්‍රි 8.30 ට හලාවතටද පැමිණේ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090618</link>
    <topic>දෙමළ සන්ධාන ප්‍රතිපත්ති ප්‍රකාශයේ අඩු වී ඇත්තේ පිරිබාහරන්-පොට්ටුඅම්මාන්-තමිල් සෙල්වම් පමණයි</topic>
    <author> චන්දිමා එදිරිමාන්න</author>
    <content>උතුරු පළාත් සභා මැතිවරණය සඳහා දෙමළ ජාතික සන්ධානය විසින් ඉදිරිපත්කර ඇති ප්‍රතිපත්ති ප්‍රකාශය දෙස බැලූ විට පෙනී යන්නේ එහි අඩු වී ඇත්තේ කොටි නායක පිරිබාහරන්, පොට්ටු අම්මාන්, තමිල් සෙල්වම් පමණක් බවත් එහෙත් වෙනත් පිරිසක් විසින් පිරිබාහරන්ගේ ප්‍රතිපත්ති ඒ අයුරින්ම කරළියට ගෙනවිත් ඇති බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.මේ ප්‍රතිපත්ති පිරිබාහරන්ගේ ප්‍රතිපත්ති, මේවා වෙනුවෙන් තමයි පිරිබාහරන් ආයුධ අතට අරන් සටන් කළේ. ඔවුන් ඉල්ලා සිටින පූර්ණ ස්වයං පාලනය යනු නූලකින් සම්බන්ධ වූ රටක්. නූල කැඩුණු පසු එය වෙනම රටක් බවත් ඇමැතිවරයා අවධාරණය කළේය.ඔහු මේ අදහස් පළ කළේ ජනසෙවණ රාජ්‍ය සේවක උපහාර ණය වැඩසටහන යටතේ කොළඹ දිස්ත්‍රික්කයේ තෝරාගත් රාජ්‍ය සේවකයන් 1450 දෙනෙකු සඳහා රුපියල් මිලියන 569 ක නිවාස මුල්‍යාධාර ප්‍රදානය කිරීමේ උත්සවයට සහභාගී වෙමිණි. මේ උත්සවය මහරගම තරුණ සේවා සභා රඟහලේදී පැවැත්විණි.එහිදී වැඩිදුරටත් අදහස් දැක්වූ විමල් වීරවංශ ඇමැතිවරයා කොටි පරාජයට පත් කළා කියලා ඒ අභියෝගයේ දේශපාලන තර්ජනය තවම අවසන් වෙලා නැහැ. අද වන විට මාධ්‍ය වලින් පළවෙලා තිබුණා දෙමළ ජාතික සන්ධානය ඉදිරිපත් කළ ඔවුන්ගේ ප්‍ර තිපත්ති ප්‍රකාශය. එහිදී ඔවුන් කියනවා උතුර නැඟෙනහිර සම්ප්‍රදායික ඵෙතිහාසික දෙමළ නිජභූමිය වගේම උතුර හා නැඟෙනහිර යළි ඒකාබද්ධ කළ යුතුයි කියලා.ඉඩම්, අධ්‍යාපන, පොලිස්, සමාජ හා ආර්ථික බලය ඔවුන්ට හිමි විය යුතුයි. දේශීය හා විදේශීය ණය ආධාර ගැනීමේ බලය ඒ ඒකාබද්ධ ස්වයං පාලනයට ලැබිය යුතුයි. ඒ වගේම උතුර හා නැඟෙනහිර දෙමළ ජනතාවගේ ඵෙතිහාසික හා සාම්ප්‍රදායික නිජභූමිය නිසා ඒ පළාත්වල මිලිටරීකරණය නැවැත්විය යුතුයි. ඒ වගේම උතුර හා නැඟෙනහිර පාලනය කියන්නේ කොළඹ තියෙන මධ්‍යම ආණ්ඩුවට අයිති එකක් නොවෙයි, ඒක දෙමළ ජනතාවගේ ස්වෛරී අයිතිය කියලත් ඔවුන් කියනවා. මේ ප්‍රතිපත්ති පිරිබාහරන්ගේ ප්‍රතිපත්ති. ඒ බලවේග තවමත් එම උත්සාහය අත්හැර නැහැ. ජිනීවා මානව හිමිකම් කොමිසමේ කොමසාරිස්වරිය උත්සාහා කළා නන්දිකඩාල් කලපුව අසල මල්වඩමක් තියන්න. පිරිබාහරන් වෙනුවෙන්. ඒ මල්වඩම තිබ්බා නම් පිල්ලේ නෝනා ඉන් දෙමළ ජනතාවට කියන්නේ නුඹලා බෙඳුම්වාදය සඳහා කළ සටන පණගන්වන්න අපි ඉන්නවා කියන කාරණයයි. අන්තිමට ආරක්ෂක අමාත්‍යාංශය විරුද්ධ වූ නිසා ඒ මල්වඩම තියන්න බැරිවුණා. මගේ නම් මතය ඒ මල්වඩම තියන්න දුන්නා නම් හොඳයි. මොකද ඒ ඡායාරූපය ලෝකයට ගොඩක් වටිනා නිසා. යූ. එන්. ඕ. එකේ ඇත්ත පින්තූරේ, ඒ තුළින් පෙනෙන නිසා. එයින් පේනවා මේ එක බලවේගයක් බව.ඔවුන්ගේ පරමාර්ථය ඒ තුළින් උතුර අත්පත් කරගැනීම. නැඟෙනහිරත් ඒකාබද්ධ කරගෙන ඒකත් ඒකාබද්ධ සටනට ගැනී ඊළඟ ජනාධිපතිවරණය, මහ මැතිවරණය එනකොට අස්ථාවර පාර්ලිමේන්තුවක් නිර්මාණය කිරීම. අස්ථාවර ආණ්ඩුවක් නිර්මාණය වුණොත් ආයිත් තීරක බලය දෙමළ ජාතික සන්ධානය අතට පත්වෙනවා. ඉන්පසුව ඔවුන් ඒ තීරක බලය පාවිච්චි කරලා ඒ ඇතිවෙන රජය නටවන්න පටන්ගන්නවා.බස්නාහිර පළාත් සභා මන්ත්‍රීවරුන් වන රෝජර් සෙනවිරත්න, හෙක්ටර් බෙත්මගේ, ජගත් කුමාර, මහරගම නගරාධිපතිනී කාන්ති කොඩිකාර, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් පී. එච්. එල්. විමලසිරි පෙරේරා, ජාතික නිවාස සංවර්ධන අධිකාරියේ සභාපති ජයන්ත සමරවීර, එහි උපසභාපති ඒ. ඩබ්. දයානන්ද, එහි සමාන්‍යාධිකාරී බ්‍රිගේඩියර් මහින්ද මුදලිගේ, ලංකා බැංකුවේ සාමාන්‍යාධිකාරී ඩී. එම්. ගුණසේකර, හෝමාගම ප්‍රාදේශීය සභා මන්ත්‍රී වරුන් වන ප්‍රියංගා කොතලාවල, රුවන් ප්‍රබෝධ පීරිස්, අවිස්සාවේල්ල ප්‍රාදේශීය සභා මන්ත්‍රී චන්දන ලියනගේ, කොටිකාවත්ත මුල්ලේරියාව ප්‍රාදේශීය සභා මන්ත්‍රී හේමසිරි අමරසිංහ, මහරගම නගර සභා මන්ත්‍රී තිලක් වීරසිංහ, මොරටුව නාගරික මන්ත්‍රී සුරේෂ් ඉන්දික යන මහත්ම මහත්මීහු ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090619</link>
    <topic>දේශීය සිනමාව ඩිජිටල් තාක්ෂණයට පරිවර්තනය ළඟදීම සිදුකරනවා</topic>
    <author>චන්ද්‍රා අත්තනගොඩ</author>
    <content>දේ්ශීය සිනමාවේ අනාගත ප්‍රගතිය උදෙසා සිනමා කර්මාන්තය ඩිජිටල් තාක්ෂණයට පරිවර්තනය කිරීමේ ජාතික ප්‍රතිපත්තිය ළඟදීම එළිදක්වන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.ඇමැතිවරයා එසේ පැවසුවේ සිනමාව ඩිජිටල්කරණය කිරීම සඳහා සිනමා කර්මාන්තයට සම්බන්ධ රාජ්‍ය හා පෞද්ගලික අංශයේ උසස් නිලධාරීන් සමඟ ඊයේ (05) පෙරවරුවේ ඇමැති කාර්යාලයේ පැවැති සාකච්ඡාවේ දීය.චිත්‍රපට සඳහා සේයාපටල නිෂ්පාදනය කරන ලොව ප්‍රමුඛ සමාගම් සේයාපටල නිෂ්පාදනයෙන් බැහැර වන බැවින් චිත්‍රපට නිෂ්පාදනය පිටපත් කිරීම ආදි කටයුතුවලදී දේශීය සිනමාකරුවන්ට අනාගතයේ දී මහත් ගැටලුවලට මුහුණදීමට සිදුවන බැවින් සිනමා කර්මාන්තය රැකගැනීමට නවීන ඩිජිටල් තාක්ෂණයේ පහස ලබා ගත යුතු බව අවධාරණය විය.ලීක සිනමාව ඩිජිටල්කරණය වී ඇති යුගයක ලංකාව තවමත් ඊට අනුගත වීම ප්‍රමාදවී තිබීමේ අඩුපාඩුව පිළිබඳ කරුණු දැක්වූ ප්‍රවීණයන් පිරිස දේශීය සිනමාව ජාත්‍යන්තරයට ළඟාවීමට ඇවැසි කටයුතු නිර්මාණය කිරීමේ දී ඩිජිටල්කරණය අත්‍යාවශ්‍ය සාධකයක් බව පෙන්වා දුන්නේය.සිනමා ශාලා ඩිජිටල්කරණය කිරීම සඳහා පෞද්ගලික අංශයේ සහය ලබාගැනීම පිළිබඳව ද සාකච්ඡා විය. සිනමා කර්මාන්තය ඩිජිටල්කරණය වීම තුළින් චිත්‍රපට නිෂ්පාදනයේ දී පිරිවැය අවම වීමෙන් නිෂ්පාදකයාට මහත් සහනයක් ලැබෙන බවත්, ප්‍රේක්ෂකයාට උචිත හඬවල් සහිතව පැහැදිලි දර්ශන ඉදිරිපත් කළ හැකි බවත් මෙහිදී හෙළිදරව් විය.ලෝකයේ විනෝදාත්මක ක්ෂේත්‍රය ඩිජිටල් අවකාශයට ගමන් කරන යුගයක ශශ්‍රී ලංකාවේ චිත්‍රපට කර්මාන්තයේ අනාගත ප්‍රගතිය උදෙසා සිනමාව ඩිජිටල්කරණය කිරීමට අවශ්‍ය පියවර ගැනීමට රජය පසුබට නොවන බවට අවධාරණය කළ ඇමැතිවරයා සිනමා ශාලා ඩිජිටල්කරණයේ දි 2k ප්‍රමිතිය අවම ප්‍රමිතිය ලෙස පවත්වාගෙන යා යුතු බවත් කර්මාන්තය නවීකරණය කිරීමට, චිත්‍රපට බෙදාහැරීමට අවශ්‍ය නීතිමය තත්ත්වයන් නිරවුල් කරගැනීම සඳහා චිත්‍රපට සංස්ථා පනත සංශෝධනය කිරීමට දැනටමත් කටයුතු යොදා ඇතැයි ද කී රඹුක්වැල්ල මහතා නව තත්ත්වය යටතේ සියලු නියාමන කටයුතු ශශ්‍රී ලංකා චිත්‍රපට සංස්ථාවට පැවරෙන බව ද අවධාරණය කළේය.මේ සාකච්ඡාවට ජනමාධ්‍ය අධීක්ෂණ මන්ත්‍රී මාලනී ෆොන්සේකා, ජනමාධ්‍ය අමාත්‍යාංශයේ ලේකම් චරිත හේරත්, චිත්‍රපට සංස්්ථාවේ සභාපති අශෝක සේරසිංහ, ප්‍රවීණ චිත්‍රපට අධ්‍යක්ෂ ආචාර්ය ඩී. බී. නිහාල්සිංහ, ප්‍රසන්න විතානගේ ඇතුළු චිත්‍රපට ක්ෂේත්‍රයේ ප්‍රවීණයන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090620</link>
    <topic>යමෙක් ඉතිහාසය දන්නෙ නැහැ කියන්නෙ ඔහු අතීතය නොදන්න පුද්ගලයකු බවයි</topic>
    <author/>
    <content>රට තුළ නිර්මාණ කරුවන් වැඩි වැඩියෙන් බිහිවිය යුතුයි යන පදනම මත දක්ෂ ලේඛකයකු, ජනමාධ්‍යවේදියකු වන සමන් අතාවුදහෙට්ටි මහතා කටයුතු කළ යුතු බව ප්‍රවීණ සංගීතඥ ආචාර්ය වික්ටර් රත්නායක මහතා පැවසීය.වර්තමානයේ තාරුණ්‍යයේ සිටින ගායක ගායිකාවන් බොහෝ දෙනකු නිර්ලජ්ජිතව අනුකරනයන්ට යොමු වී සිටින බවද ඒ මහතා ප්‍රකාශ කළේය. තමන් අතීතයේ සිටම නව නිර්මාන කෙරෙහි යොමු වූ නිසා වික්ටර් රත්නායක නමින් ගායකයා බිහි වූවා යයි ද ඒ මහතා කීය.වික්ටර් රත්නායක මහතා මේ අදහස් පල කළේ පෙරේදා (4 ) සමන් අතාවුදහෙට්ටි මහතාගේ 'සරවක් නදිය දිගේ' චාරිකාලංකාරයේ සහෘද සම්භාෂණයට සහභාගි වෙමිණි.මේ උත්සවය කොළඔ බණ්ඩාරනායක සම්මන්ත්‍රණ ශාලා පරිශ්‍රයේ පිහිටි කමිටු බී ශාලාවේදී පැවැත්විණ.සමන්ට තිබුණ මට කියල ගීතයක් ගායනය කරවීමට. නමුත් ඔහු වෙනත් දෙයක් අද මට පවරල තිබෙනවා. මම අද කථාවක් කරනවා.සමන්ගෙ දක්ෂතා වර්තමානයේ බොහෝ දෙනෙකු හඳුනාගෙන තිබෙනවා.ලංකාව පුංචි දූපතක් වූවාට ශ්‍රී ලාංකික බව වෙනත් රටවලටද දැනිල තිබෙන බව මීට ටික වේලාවකට පෙර අපට දක්නට ලැබුන මැලේසියානුවෙකු ගායනා කළ ආදරයේ උල්පත අම්මා ගීතයෙන් පෙනෙනවා.අප රටේ උරුමය පිළිබඳව නිවැරදිව දැන ගන්න ඕනෙ. අපේ රටේ මිනිසුන්ගෙන්ද මැලේසියාවට විවිධ දේ ඉටුවෙලා තිබෙනවා. සමන් තමන්ගේ ලේඛන කලාව තුළින් රටවල් පිළිබඳව විවිධ ග්‍රන්ථ රාශියක් ලියා තිබෙනවා. මේ කාර්යය අප අගය කරන්න ඕනෙ. දරුවන්ට, වැඩිහිටියන්ට මේ ග්‍රන්ථ තුළින් තමන්ගෙ දැනුම අවබෝධය පළල් කර ගන්න පුළුවන්.යමෙක් ඉතිහාසය දන්නෙ නැහැ කියන්නෙ ඔහු අතීතයක් නොදන්න පුද්ගලයෙකු බවයි. ඉතිහාසය භූගෝලය බස දරුවන්ට වැඩි වැඩියෙන් ඉගැන්විය යුතුයි.රටේ ඉතිහාසය පිළිබඳවද දරුවන් දැනුවත් කිරීමේ වැඩ පිළිවෙලකට තම ලේඛන කලාව සමන්ට යොදා ගත හැකි බවද වික්ටර් රත්නායක මහතා පැවසීය.මාදුළුවාවේ සෝභිත නාහිමි අපේ රට පිළිබඳවද අතීතයේ මෙරටට පැමිණි දේශ ගවේශකයින් ලියා තිබෙනවා. එම තොරතුරු වර්තමානයේ ජීවත් වන්නන්ට ද අතිශයින් ප්‍රයෝජනවත්. රොබට් නොක්ස්ගෙ තොරතුරු අපට වටිනවා. සමන්ගෙ මේ සරවක් නදිය දිගේ ග්‍රන්ථය කියවන විට ඒ රටට යන්න ඇත්නම් කියා ඕනම කෙනෙකුට හිතෙනවා. සමන් තම රචනා කාර්යයේදී ඉතා ප්‍රිය රචනා ශෛලියක් තමා භාවිතා කරන්නෙ.එවැනි රචනා ශෛලීන් හැම ලේඛකයා තුළම නැහැ. මැලේසියාව වගේම අපේ රටද ඉතා සුන්දර රටක්. සරවක් නදිය දිගේ වගේම කැලණි නදිය දිගේ මහවැලි නදිය දිගේද අප ගමන් කළ යුතුයි. අපගේ අතීතයේ තිබූ සරල බව අද නැතිවෙලා. ශ්‍රී ලංකාවේ මැලේසියානු මහ කොමසාරිස් අස්මී සයිනුද්දීන් මහතා මේ උත්සවයට සහභාගි වීමට ලැබීම පිළිබඳව මම සන්තෝෂ වෙනවා.සරවක් නදිය දිගේ ග්‍රන්ථය රචනා කිරීම පිළිබඳව මම සමන්ට කෘතඥතාවය පුද කරනවා.මේ තුළින් ඔහු මැලේසියාව පිළිබඳව කතා කරනවා.මේ කෘතිය තුළින් ශ්‍රී ලාංකාවේ ජනතාවටද විශාල දැනුමක් ලබා ගන්න පුළුවන්.මහාචාර්ය මෛත්‍රී වික්‍රමසිංහ මහත්මිය සරවක් නදිය දිගේ කෘතිය සමන් ගේ තෙවැනි චරිකාලංකාරයයි.මේ තුළින් හොඳ චාරිකාවක් පාඨකයාව රැගෙන යනවා.සමන් අතාවුදහෙට්ටි මහතා ලංකාව සම්බන්ධව වටිනා ග්‍රන්ථ විදේශිකයින් විසින් ලියා ඇති බවයි.මේ අවස්ථාව සඳහා නායක හිමිවරුන්, මහා සංඝරත්නය විපක්ෂ නායක රනිල් වික්‍රමසිංහ මහතා දේශපාලනඥයන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090621</link>
    <topic>හෙරොයින් ගෙනා කන්ටේනර් හයක් රේගුවෙන් පිටවූ බවට පළවු තොරතුරු පදනම් විරහිතයි</topic>
    <author>සුභාෂීණී සේනානායක</author>
    <content>හෙරොයින් ගෙනා කන්ටේනර් හයක් රේගුවෙන් පිටවී ඇති බවට පළවු තොරතුරු පදනම් විරහිත තොරතුරු බව දිනමිණ සිදු කළ විමසීමකට පිළිතුරු ලබා දෙමින් රේගු අධ්‍යක්ෂ ජනරාල් ජගත් විජේවීර මහතා පවසයි.ශ්‍රී ලංකා රේගුවට ලැබෙන තොරතුරු අනුව සැක සහිත කන්ටේනර් පරීක්ෂා කරන බව පවසන විජේවීර මහතා එසේ පැවසිය හැක්කේ එම තොරතුරු අනාවරණය කිරිමට අවශ්‍ය කරුණු ඇතිනම් පමනක් බවද කියයි.හෙරොයින් කන්ටේනර් හයක් පිටතට ගොස් ඇති බවට බුද්ධි අංශ අනාවරණය කර ඇති බව ඇතැම් මාධ්‍ය මගින් ප්‍රචාරය වු බවත් එසේ නම් ඇතැම් අයකුට බුද්ධි අංශවල දුර්වලතාවයක් ඇති බව හැගී යනු ඇතැයි රේගු ආදායම් අධීක්ෂන අංශයේ අධ්‍යක්ෂ මාලි පියසේන මහතා මේ සම්බන්ධයෙන් දිනමිණ සිදු කළ විමසීමකට පිළිතුරු ලබා දෙමින් පැවසීය.රේගුවට ලැබුණු තොරතුරක් මත හෙරොයින් අඩංගු කන්ටේනරය පසුගියදා අත්අඩංගුවට ගත් බව පැවසු ඒ මහතා එම කන්ටේනරය මාසයකට අධික කාලයක් රේගුවේ රදවාගෙන සිටි බවද කීවේය.අල කන්ටේනරයක් ගෙන්වු පුද්ගලයෙක් සම්බන්ධ තොරතුරක් දුන් විට අල කන්ටේනරය නැවැත්වුවත් එහි කිසිවක් නොමැති වීමට හැති බවත් මෙවැනි තොරතුරු එම අල කන්ටේනරට පිටතට ඒම වැලැක්වීමට යම් කිසි පුද්ගලයෙක් අසත්‍ය තොරතුරු ලබා දීමක් සිදු කළ හැකි බවත් පවසන ඒ මහතා රේගුවට ලැබෙන සෑම තොරතුරක්ම යම් විමසීමකට ලක් කරන බවද කීවේය.රේගුවට ලැබෙන සියලු තොරතුරු භාණ්ඩ මෙරටට ගෙන්වන සමාගම් හෝ පුද්ගලයන්ට සාධාරණයක් නොවන ලෙස සිදු කරන බව පවසන මාලි පියසේන මහතා අනවසර භාණ්බ රේගුවෙන් පිටතට යාම වලක්වාලීමට රෙගු අධ්‍යක්ෂ ජනරාල් ජගත් විජේවීර මහතා ගේ අධීක්ෂනය යටතේ පුළුල් වැඩපිළිවෙළක් ක්‍රියාත්මක කර ඇතැයිද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090622</link>
    <topic>ශාන්තිකර්මයක් සිදුකරමින් සිටි කට්ටඩියා මිනීවළ තුළම මියයයි</topic>
    <author>චන්ද්‍රිකා පෙරේරා</author>
    <content>පන්නිපිටිය පැලන්වත්ත ප්‍රදේශයේ ගෙවත්තක මිනීවළක් ලෙස වළක් හාරා ඒ තුළට බැස එහි කට වසා ශාන්තිකර්මයක් සිදුකරමින් සිටි පුද්ගලයෙක් ඊයේ (5) මියගොස් තිබේ.මෙසේ මියගොස් ඇත්තේ කිරිවත්තුඩුව ගල්කන්ද පදිංචිව සිටි තිස්දෙහැවරිදි මැක්සි කස්ත්‍රෝ නමැත්තෙක් බව පොලිසිය පවසයි.මරණකරු පැලන්වත්ත නිව‍සක අපල උපද්‍රව ඇති බව පවසා ඊට ප්‍රතිකර්ම කිරීමට එම ගෙවත්තේ මිනී වලක් ලෙස අඩි හතරක් පළල අඩි හයක් දිග වළක් හාරා එතුළ දපා (නිදාගෙන) වළේ කට වසා මැතිරිය යුතු බව ගෙහිමියන්ට දැනුම් දී තිබේ.මේ අනුව ඊයේ අළුයම මියගිය අය ශාන්තිකර්මය සඳහා අවශ්‍ය කළමණා වල තුළට ගෙන අතින් කඩුවක් ගෙන වළට බැස තිබේ.වසා ඇති වළේ කටට කඩුවෙන් ඇන සංඥා කළ පසු වලේ කට විවෘත කරන ලෙස හෙතෙම ගෙයිමියන්ට පවසා වළට බැස ඇත. පැය තුනක් ඉක්ම ගියද වළ තුළින් සංඥාවක් නොලැබීම නිසා ගෙහිමියන් වළේ කට විවෘත කර බැලීමේදී ශාන්තිකර්මය සිදුකළ තැනැත්තා සිහිමුර්ජා වී සිටින බව පෙනීම නිසා කළුබෝවිල රෝහලට ඇතුළුකර තිබෙන බව පොලිසිය කීය. ඒ වන විටද ඔහු මියගොස් සිට ඇත.සිද්ධිය පිළිබඳ පිළියන්දල පොලිසිය පරීන්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090623</link>
    <topic>ශ්‍රී ලංකා-ඉරාක සබඳතා තවදුරටත් ශක්තිමත්</topic>
    <author/>
    <content>ශ්‍රී ලංකාව සමඟ පවත්නා රාජ්‍යතාන්ත්‍රික සබඳතා තවදුරටත් ශක්තිමත් කිරීමට ඉරාකය කැමැත්ත පළ කරයි.මීට වසර ගණනාවකට පෙර පැවැති මට්ටමට දෙරට අතර මිත්‍ර සබඳතා වර්ධනය කළයුතු යැයි ඉරාකයේ කම්කරු හා සමාජ කටයුතු ඇමැති නාසර් අල් රුබයි මහතා පවසයි.සංචාරයක් සඳහා ශ්‍රී ලංකාවට පැමිණි ඒ මහතා ජනාධිපති කාර්යාලයේ දී ඊයේ (5) ජනාධිපති මහින්ද රාජපක්‍ෂ මහතා හමුවූ අවස්ථාවේදී මේ බව ප්‍රකාශ කළේය.ගත වූ දශක කිහිපය තුළ තමා බොහෝ වාර ගණනක් ඉරාකයේ චාරිකා කර ඇතැයි සිහිපත් කළ ජනාධිපති රාජපක්‍ෂ මහතා දෙරට අතර මිත්‍ර සබඳතා මීට වසර ගණනාවකට පෙර පැවති මට්ටමට වර්ධනය කළ යුතු යැයි පැවසීය. ඊට එකඟත්වය පළ කළ අල්-රුබායි මහතා ඉරාකය සමඟ තානාපති සබඳතා යළි ස්ථාපනය කිරීම ගැන ජනාධිපතිතුමාට ස්තුතිය පුද කළේය.ඉරාකයේ ඉදිකිරීම් ක්‍ෂේත්‍රයේ විශාල ඉල්ලුමක් පවතින බව කී අල්-රුබයි මහතා ඉදිකිරීම් කර්මාන්තයේ දියුණුවට උපකාර කරන්නැයි ශ්‍රී ලංකාවෙන් ඉල්ලීමක් කළේය. පෘථුල අත්දැකීම් සහිත ඉදිකිරීම් කර්මාන්තයක් ශ්‍රී ලංකාව සතුව ඇති බැවින් ඉරාකයට උදව් කිරීමට ශ්‍රී ලංකාවේ ඉදිකිරීම් ව්‍යාපාරික ආයතනවලට හැකි බව ජනාධිපති රාජපක්‍ෂ මහතා සඳහන් කළේය.ලබන නොවැම්බර් මස ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රටවල නායක හමුවට සමගාමීව සංවිධාන කර ඇති ව්‍යාපාරික සංසදයට ඉහළ පෙළේ ඉරාක දූත පිරිසක් එවන්නැයි විදේශ ඇමැති මහාචාර්ය ජී. එල්. පීරිස් මහතා ඇරයුම් කළේය. ඇරයුම පිළිගත් අල්-රුබායි මහතා දූත පිරිසක් එවීමට එකඟ විය. ශ්‍රී ලංකාවේ ඉරාක තානාපති කටාන් තහා කලාෆ් කාලි මහතා ප්‍රමුඛ ඉහළ පෙළේ ඉරාක නිලධාරීහු පිරිසක් අල්-රුබයි මහතා කැටුව පැමිණියහ.විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා, කම්කරු හා කම්කරු සබඳතා අමාත්‍ය ගාමිණී ලොකුගේ සහ විදේශ අමාත්‍යාංශයේ ලේකම් කරුණාතිලක අමුණුගම මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090624</link>
    <topic>සංවර්ධනයේ හිනිපෙත්ත කරා යන නැඟෙනහිරට යෝධ කර්මාන්ත පුරයක්</topic>
    <author>ජයසිරි මුණසිංහ</author>
    <content>ශ්‍රී ලංකාවේ සංවර්ධිතම පළාත බවට නැඟෙනහිර පළාත පත් කැරෙන යෝධ කර්මාන්තපුරයක් ත්‍රිකුණාමලය සාම්පූර් හි ඉතා ඉක්මනින් ආරම්භ කිරීමට පියවර ගන්නා බව රජය ප්‍රකාශ කරයි.ශ්‍රී ලංකා ආයෝජන මණ්ඩලයේ අනුමැතිය ලත් ව්‍යාපෘතියක් ලෙස අක්කර 820ක භූමි ප්‍රමාණයක මේ කර්මාන්තපුරය ස්ථාපිත කිරීමේ කටයුතු ආරම්භ කිරීමත් සමඟ නැගෙනහිර පළාතේ පමණක් නොව උතුරු සහ උතුරු මැද පළාතේ ද ජනතාවට නව රැකියා අවස්ථා දස දහසක් ඍජුවම උත්පාදනය කැරෙන බව රජය සඳහන් කරයි. ඊට අමතරව වක්‍රව රැකියා අවස්ථා ලක්‍ෂ ගණනක් බිහි වේ.ජනාධිපති මහින්ද රාජපක්‍ෂ මහතාගේ පූර්ණ නායකත්වය යටතේ ඇමැති මණ්ඩලය අනුමත කළ මේ ව්‍යාපෘතිය රටට ලැබුණු වටිනාම සංවර්ධන ව්‍යාපෘති අතර ප්‍රමුඛස්ථානය ගන්නා එකකි.ලොව විශාලතම නැව් පැමිණිය හැකි සේ ත්‍රිකුණාමලය පිහිටි ලොව උසස්ම ස්වභාවික වරාය නවීකරණය කිරීමේ කටයුතු මේ කර්මාන්ත පුරය ඉදිකිරීම යටතේ සිදු කැරේ. ත්‍රිකුණාමලය වරායේ මීටර් 20 කට වඩා ගැඹුරු මුහුදේ ජැටිය ඉදිකිරීම නැඟෙනහිර පළාතට පමණක් නොව සමස්ත රටට ම ප්‍රතිලාභ අත්කර වන කටයුත්තක් බව ආයෝජන, ප්‍රවර්ධන ඇමැති ලක්‍ෂ්මන් යාපා අබේවර්ධන මහතා “දිනමිණ” ට ප්‍රකාශ කෙළේ ය.ලොව ප්‍රකට බැර කර්මාන්ත ආශ්‍රිත කර්මාන්තකරුවෝ, ආයෝජකයෝ දිනා ගැනීමට සමත් ස්වභාවිකව සුන්දර වූ ත්‍රිකුණාමලය සාම්පුර් ප්‍රදේශයේ පිහිටුවෙන මේ කර්මාන්තපුරය ශ්‍රී ලංකා ගේට්වේ ඉන්ඩස්ට්‍රීස් ආයතනයේ පුරෝගාමීත්වයෙන් ඉදිකැරෙන්නකි.අමෙරිකානු ඩොලර් බිලියන 4ක් ආසන්න වශයෙන් රුපියල් කෝටි හතළිස් දහසක් මේ ව්‍යාපෘතිය වෙනුවෙන් ආයෝජනය කිරීමට සැලසුම් කොට ඇත. අදියර තුනකින් මේ කර්මාන්තපුරය ඉදිකැරේ. ඒ යටතේ මුලින්ම අමෙරිකානු ඩොලර් මිලියන 700 වියදමින් ගැඹුරු මුහුදේ නව ජැටිය හා නෞකාංගණය ඉදිකැරේ. වසර තුනක කාලයක් ගතවන විට මෙය නිමා කිරීමට අපේක්‍ෂිත ය. මෙහි දෙවැනි අදියර යටතේ අමෙරිකානු ඩොලර් මිලියන 1300 ක වියදමින් බැර කර්මාන්ත සඳහා පහසුකම් වැඩි දියුණු කැරේ. වසර දෙකක කාලයකින් ඒ කටයුතු නිමා වේ. මේ යටතේ කලාපයේ අභ්‍යන්තර මහා මාර්ග, විදුලිබලය, පිරිසිදු පානීය ජලය, මලාපවාහන පද්ධති වැඩි දියුණු කිරීම් සිදු කැරේ. කුණාමලය අවට කුඩා නගර රාශියක් නවීකරණය කැරේ.මේ කර්මාන්ත පුරයේ තුන්වැනි අදියර යටතේ රථවාහන එකලස් කිරීමේ අංගනයක්, ලොව නම් දැරූ යපස්, දැව, අඟුරු බලාගාරය, යකඩ ආශි‍්‍රත කර්මාන්ත ශාලා, දැව අඟුරු හා ගල් අඟුරු ප්‍රතිහාවිගතකරන අංගනයක් ඉදිකැරේ. මීට අමෙරිකානු ඩොලර් මිලියන 2000 ක මුදලක් ආයෝජනය කැරේ. මෙරට සිටින රැකියා අපේක්‍ෂිත තරුණ තරුණියන්ට ලෝක ප්‍රකට බැර කර්මාන්ත ශාලාවල රැකියා අවස්ථා උරුමවීම, ඔවුන් ගේ හැකියාවන් වැඩිදියුණු කරගැනීමට ඉඩ ලැබීම, නව තාක්‍ෂණය, කාර්යක්‍ෂමතාවය, ඵලදායිතාවය ඉහළ යෑම මෙන්ම විදේශ විනිමය විශාල ලෙස රටට ගලා ඒම නව කර්මාන්තපුරය ඇරඹීමත් සමඟ සිදුවනු ඇතැයි ශ්‍රී ලංකා ගේට්වේ ඉන්ඩස්ට්‍රීස් පුද්ගලික සමාගමේ සභාපති ප්‍රභාත් නානායක්කාර මහතා “දිනමිණ” ට ප්‍රකාශ කෙළේ ය.1978 සිට 1894 දක්වා වූ වසර 17ක එජාප කාලය තුළ උතුරු පළාතේ ආයෝජන දියුණුව සඳහා කිසිදු මුදලක් ලබා දී නැති අතර කිසිදු ව්‍යාපෘතියක් ආරම්භ කර නොමැත. 1995 – 2004 වසර 10ක චන්ද්‍රිකා ජනාධිපතිතුමියගේ පාලන සමයේ උතුරු පළාතේ ව්‍යාපෘති 4ක් ආරම්භ කර ඇති අතර ඒ සඳහා රු. මිලියන 428ක් ආයෝජනය කර ඇත. ඒ තුළින් රැකියා අවස්ථා 419ක් බිහි වී ඇත.අවධානය යොමු කළ යුතු කරුණ වන්නේ 2005 – 2013 වසර නවයක මහින්ද රාජපක්ෂ ජනාධිපතිතුමාගේ පාලන කාලය තුළ උතුරු ප්‍රදේශයේ පමණක් ව්‍යාපෘති 26 ක් ආරම්භ කර ඇත. ඒ තුළින් රැකියා අවස්ථා 4833ක් බිහි විය. මේ සඳහා රු. මිලියන 66,712ක් ආයෝජනය කර ඇත. උතුරේ ජනතාවගේ ජීවත් වීමේ අයිතිය ලබා දුන්නා පමණක් නොව ඔවුන්ගේ ආර්ථිකය දියුණුවට කැපවූ එකම නායකයා මහින්ද රාජපක්ෂ ජනාධිපතිතුමා පමණයි. පසුගිය වසර 4 තුළ උතුරු පළාතේ යටිතල පහසුකම් නංවන්න පමණක් රු. මිලියන 47,000ක් රජය වැය කර තිබෙනවා.නැඟෙනහිර පළාත ගත්කළ 1978 – 1994 වසර 17ක් තුළ ව්‍යාපෘති 4 කි. රැකියා අවස්ථා බිහිවීම 588ක් හා ආයෝජනය රු. මිලියන 267ක් පමණයි. 1995-2004 වසර 10 තුළ ව්‍යාපෘති 15ක් රැකියා උත්පාදන 5708ක් හා ආයෝජනය රු. මිලියන 24,041 පමණයි.2005-2013 වසර 09 තුළ ව්‍යාපෘති 80ක්, රැකියා උත්පාදනය 1,05,907ක් හා ආයෝජනය රු. මිලියන 5,22,130ක් රාජපක්ෂ යුගය නැඟෙනහිර පළාතට පමණක් කොතරම් ආයෝජනයක් සිදු කර ඇති දැයි පෙනී යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090625</link>
    <topic>ජාතික රෝහලේ ඊ.සී.ජී. යන්ත්‍රය අක්‍රීයවීමෙන් රෝගීහු දැඩි අපහසුතාවක</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ ව්‍යායාම ඊ.සී.ජී. යන්ත්‍රය (Exercise ECG Machine) අක්‍රීය වීමෙන් රෝගීහු දැඩි අපහසුතාවට පත්ව ඇතැයි රෝහලේ ජ්‍යෙෂ්ඨ නිලධාරියෙක් ප්‍රකාශ කළේය.යන්ත්‍රය කැඩී මාස හතරක් ගත වුවද තවමත් අලුත්වැඩියා නොකිරීමෙන් රෝගීන් මෙන්ම නිලධාරින්ද අපහසුතාවට පත්ව ඇති බව ඔහු කීය.හදවත් රෝගයකට ලක්ව ඇති බවට සැක කරන රෝගියකුට ව්‍යායාම කරවා හදවතේ කිසියම් ගැටලුවක් පවතින්නේ ද යන්න හඳුනාගත හැකි වන්නේ ව්‍යායාම ඊ.සී.ජී. යන්ත්‍රය මඟිනි. ව්‍යායාම ඊ.සී.ජී. සිදු කර ගැනීම සඳහා මේ වසරට පවතින පොරොත්තු‍ ලේඛනය අවසන් වී ඇති අතර යන්ත්‍ර දෙකෙන් එකක් අක්‍රීය ‍වීම හේතුවෙන් තවදුරටත් පොරොත්තු ලේඛනය දීර්ඝ වීම සිදුවේ.යන්ත්‍ර දෙකම ක්‍රියාත්මක කිරීමේදී ‍දිනකට රෝගීන් 20 දෙනකුගේ පමණ සිදු කළ හැකි ඊ.සී.ජී. පරීක්ෂණ මේ වන විට දහය දක්වා අඩු වී ඇති බව ද හෙතෙම පැවැසුවේය.මේ යන්ත්‍රය අක්‍රීය වීම සම්බන්ධයෙන්‍ රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතාගෙන් විමසූ විට ඒ පිළිබඳ රෝහල් පරිපාලනයට දැනුම් දීමක් සිදු කර නොමැති බවත් හෘද කැතීටකරණ ශල්‍යාගාරය ඇතුළු හෘද ප්‍රතිකාර ඒකකයේ අලුත්වැඩියා කිහිපයක් සිදු කර අලුත් තාක්ෂණයෙන් යුත් යන්ත්‍ර තුනක් සවි කිරීමට සූදානම් කර ඇති අතර තව සති දෙක තුනකින් අලුත්වැඩියාවන් අවසන් කරන බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090626</link>
    <topic>පාලකවරයාගේ වදහිංසාවලට ලක්වූ ළමා නිවාස දරුවන් 9ක් පොලිසිය බාරයට</topic>
    <author/>
    <content>පයාගල පඹේ පිහිටි ජයන්ති ළමා නිවාසයේ පාලකවරයාගේ විවිධ වධහිංසාවලට ලක්වූ බව කියන බාල වයස්කාර පිරිමි දරුවන් 9 දෙනකු කළුතර කොට්ඨාස ළමා හා කාන්තා කාර්යාංශය මගින් ඊයේ (05) පොලිසිය භාරයට ගෙන ඇත. මෙම දරුවන් පොල් ගස්වලට යවා පොල් කඩා ගන්නා බවටත් විවිධ වධ හිංසා සහ පහරදීම්වලට ලක් වන බවටත් ලැබුණු තොරතුරු මත පරීක්‍ෂණ පැවැත්වීම සඳහා මෙම දරුවන් පොලිසිය භාරයට ගෙන තිබේ.මෙම දරුවන්ගෙන් කීප දෙනකු ළමා නිවාසය තුළදී ලිංගික අතවරවලට ද ගොදුරුවී ඇති බවට තොරතුරු අනාවරණයවී ඇති අතර, මෙහි පාලකවරයාගේ වධහිංසාවලට ලක්වූ බව කියන දරුවකු අංගොඩ ජාතික මානසික සෞඛ්‍ය ඒකකයේ ප්‍රතිකාර ලබන බවද හෙළිවී ඇත.හම්බන්තොට මහේස්ත්‍රාත් අධිකරණයේ නියමය මත මෙම ළමා නිවාසයට යොමු කර තිබූ දරුවකුට කළ පහරදීමක් සම්බන්ධයෙන් කළුතර පරිවාස නිලධාරීන් විසින් මෙහි පාලකවරයාට මින් පෙර තදින් අවවාද කර ඇති බවද වාර්තාවී තිබුණි.කළුතර මහ රෝහලේ අධිකරණ වෛද්‍ය නිලධාරි හේමන්ත හරිස්චන්ද්‍ර සිල්වා මහතා වෙත ඊයේ (05) සවස මෙම දරුවන් විශේෂ පරීක්‍ෂාව සඳහා යොමු කොට තිබූ අතර ඉන් අනතුරුව කළුතර ප්‍රධාන මහේස්ත්‍රාත් අරුණ අළුත්ගේ මහතා වෙත ඉදිරිපත් කිරීමට නියමිතව තිබුණි.මෙම දරුවන්ගෙන් දෙදෙනකු විශේෂ පරීක්‍ෂණයක් සඳහා කළුතර මහ රෝහලට ඇතුළත් කර ඇත.කළුතර කොට්ඨාස භාර පොලිස් අධිකාරී රොෂාන් ද සිල්වා, සහකාර පොලිස් අධිකාරී සුගත් ගලගමගේ යන මහත්වරුන්ගේ උපදෙස් මත කළුතර කොට්ඨාස ළමා හා කාන්තා කාර්යාංශයේ ස්ථානාධිපති පොලිස් පරීක්‍ෂක මල්කා තුෂාරි දකුණු කළුතර පොලිසියේ ළමා හා කාන්තා කාර්යාංශයේ ස්ථානාධිපති උප පොලිස් පරීක්‍ෂක චෞද්රි යන මහත්මීන් මේ පිළිබඳව වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090627</link>
    <topic>පිල්ලේගේ පරස්පර විරෝධී ප්‍රකාශ ඇයගේ ගරුත්වයට ප්‍රශ්නයක්</topic>
    <author>- ඇමැති වාසුදේව නානායක්කාර</author>
    <content>නවනීදන් පිල්ලේ මහත්මියගේ පරස්පර විරෝධී ප්‍රකාශ නිසා ඇයගේ ගරුත්වය පිළිබඳ ප්‍රශ්නයක් මතු වන බව ප්‍රජාතන්ත්‍රවාදී වාමාංශික පෙරමුණේ ප්‍රධාන ලේකම් ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා නිවේදනයක් නිකුත් කරමින් කියා සිටී.ගැටුම් නිරාකරණය කර ගැනීම සහ මානව හිමිකම් ප්‍රශස්ත මට්ටමකට පත්කර ගැනීමට රජය ගන්නා අපරිමිත උත්සාහය අගය කරන බව එක් අතකින් ප්‍රකාශ කරන පිල්ලේ මහත්මිය තවත් අතකින් මානව හිමිකම් කඩවීම් පිළිබඳ ප්‍රකාශ නිකුත් කරන බව නානායක්කාර මහතා ප්‍රකාශ කරයි.නවනීදන් පිල්ලේ මහත්මියගේ වාර්තාව පිළිබඳව වාසුදේව නානායක්කාර මහතා නිකුත් කළ සම්පූර්ණ නිවේදනය මෙසේය.ජගත් මානව හිමිකම් කමිටුවේ මහකොමසාරිස් නවනීදන් පිල්ලේ මැතිනිය ලංකාවේ නිල සංචාරය අවසානයේ වාර්තාවක් නිකුත් කර තිබේ. එම වාර්තාවේ ගැටුම් නිරාකරණය කර ගැනීම පිළිබඳවත් මානව හිමිකම් ප්‍රශස්ත මට්ටමකට පත් කරගැනීම පිළිබඳවත් රජය ගන්නා අපරිමිත උත්සාහය ගැන ද ඇගයීමකට ලක් කර ඇත.එසේම ජාතික සමගිය හා සමානාත්මතාව වෙනුවෙන් රට තුළ කටයුතු ඉටු කර ඇති ආකාරය පිළිබඳව ද විශේෂයෙන්ම පොදු එකඟතාවයන් නොමැති ශ්‍රී ලාංකික ජන සමාජය තුළ සුළුතරයේ භාෂාව බහුතර ජනතාවට ඉගැන්වීම දුෂ්කර කටයුත්තක් වුවද එයද ඉටුවෙමින් පැවතීම ඇයගේ පැසසීමට ලක්විය.එහෙත් රජය විසින් පත්කරනු ලැබූ උගත් පාඩම් හා සංහිඳීයා කොමිසමේ නිර්දේශ ක්‍රියාත්මක කිරීම සඳහා කාලරාමුවක් සහිත සැලසුමක් ක්‍රියාත්මක වෙමින් තිබිය දී ඒ ගැන නොසලකමින් කටයුතු කර ඇත. මෙම කොමිසම ඇය ප්‍රධානත්වය උසුලන මානව හිමිකම් කොමිසම විසින් ද ඇගයීමට ලක් කර තිබේ.30 වසරක දරුණු යුද්ධයෙන් හානියට පත්ව සිටින රටක් ලෙස හදිසි නීතිය ඉවත්කර උතුරු පළාත් සභා ඡන්දය ඇතුළු තවත් පළාත්සභා දෙකක ඡන්දය පැවැත්වීමට රජය පියවර ගෙන තිබියදී එය ද නොසලකා හැර ශ්‍රී ලංකා රජය අධිපති වාදී රාජ්‍යයක් බවට පත්විය හැකි යැයි ඇය විසින් කරන ලද අනාවැකිය පදනම් විරහිත බව ප්‍රකාශ කරමු.අතුරුදන් වූවන් ගැන සොයා බැලීමට කොමිසමක් පත්කර තිබියදීත්, යුද සමයේ සිදුවූ ඝාතන කිහිපයක් ගැන චූදිතයන්ට එරෙහිව නඩු කටයුතු අරඹා තිබියදීත් එම ක්‍රියාදාමයන් ගැන ඇය විසින් අවිශ්වාසය පළ කර තිබීම මගින් ඇය තුළ පක්ෂග්‍රාහී පූර්ව නිගමනයක පිළිබිඹුවක් පැවති බවද පෙනෙන්නට තිබේ.පසුගිය වසරක පමණ කාලය තුළ ලංකාවේ මානව හිමිකම් වාර්තාව වඩාත් හොඳ අතට හැරෙමින් තිබියදී, ලංකා ආණ්ඩුවට විරුද්ධ පොදු නිගමනයන් පළ කිරීම මානව හිමිකම් කවුන්සලයේ සම්මත වූ “ලංකාව දිරිගැන්වීමේ” තීරණයට පටහැනිය.ලංකාවේ මානව හිමිකම් වාර්තාව දිනෙන් දින දියුණුවට පත්වීම නොසලකා ඇය විසින් නිකුත් කරන ලද ප්‍රකාශයක් නිසා පිල්ලේ මහත්මියගේ ගරුත්වයට මදිකමක් වී ඇති බව ද පෙන්වා දෙනු කැමැත්තෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090628</link>
    <topic>කොට්ටාව ආනන්ද විදුහල්පති වේරහැර හෝටලයේ දී අත්අඩංගුවට</topic>
    <author>විජයානි එදිරිසිංහ</author>
    <content>පළමු වසරට දරුවකු ඇතුළත් කර ගැනීමට දරුවා ගේ මවගෙන් ලිංගික තෘප්තියක් ලබා ගැනීමට උත්සාහ කළ කොට්ටාව ආනන්ද විදුහලේ විදුහල්පති අල්ලස් හෝ දූෂණ චෝදනා විමර්ශන කොමිසම මගින් ඊයේ (5) සවස අත්අඩංගුවට ගෙන තිබේ.දරුවාගේ මව කොමිසමට කළ පැමිණිල්ලක් මත කාන්තාව සමඟ පැමිණි විමර්ශන නිලධාරීන් වේරහැර පිහිටි හෝටලයක දී මේ විදුහල්පතිවරයා අත්අඩංගුවට ගත් බව පොලිස් අධිකාරී සෝමවීර ලියනගේ මහතා ‘දිනමිණ’ ට කීය.දරුවා ඇතුළත් කර ගැනීමට මුදලින් අල්ලසක් ලබා දීමට පැමිණිලිකාරිය කැමැත්ත පළ කර තිබියදී තමා සමඟ ලිංගිකව සිටීමට විදුහල්පතිවරයා ඇයට යෝජනා කර තිබේ. මේ අනුව පැමිණිලිකාරිය සැකකරු හෝටලයකට කැඳවා තිබේ.අල්ලස් කොමිසමේ අධ්‍යක්‍ෂක ජෙනරාල් ලක්‍ෂ්මි විජේවික්‍රම මහත්මියගේ මෙහෙයවීම මත පොලිස් අධිකාරී සෝමවීර ලියනගේ මහතා විමර්ශන කටයුතු අධීක්‍ෂණය කරයි.සැකකාර විදුහල්පතිවරයා අද (6) අධිකරණය වෙත ඉදිරිපත් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090629</link>
    <topic>සතොස ගින්නේ පරීක්‍ෂණ කොළඹ අපරාධ කොට්ඨාසයට</topic>
    <author>විජයානි එදිරිසිංහ</author>
    <content>සතොස මූලස්ථාන ගොඩනැල්ලේ 7 වන මහලේ ඇති වූ හදිසි ගින්න පිළිබඳ විමර්ශන කටයුතු කොළඹ අපරාධ කොට්ඨාසයට පවරා තිබේ.මෙතෙක් කොම්පඤ්ඤවිදිය පොලිසිය මගින් සිදුකළ මෙම විමර්ශනය පොලිස්පති එන්. කේ. ඉලංගකෝන් මහතාගේ නියෝගය මත මෙසේ භාර දී ඇත්තේ මෙම ගින්න කිසිවකු විසින් සිදුකළ ගිනි තැබීමක් බව අනාවරණය වීම නිසාය.කොළඹ වොක්ස්වෝල් වීදියේ පිහිටි මෙම ගොඩනැගිල්ලේ ඇති වූ ගින්න ගිනි තැබීමක් බව රජයේ රස පරීක්‍ෂකවරයාගේ දෙපාර්තමේන්තුවේ විශේෂඥයින් සිදුකළ පරීක්‍ෂණයේදී අනාවරණය වීම නිසා පොලිස්පතිවරයා මෙම පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=n13090630</link>
    <topic>‘පිටකොටුවේ ජල බෝතල්වල ෙතල් සහ ග්‍රීස් අඩංගුයි’</topic>
    <author>විජයානි එදිරිසිංහ</author>
    <content>පිටකොටුවේ අලෙවි කෙරෙන පානීය ජල බෝතල්වල තෙල් හා ග්‍රීස් අඩංගු බවට රජයේ රස පරීක්‍ෂකවරයා ඊයේ (5) නිකුත් කළ වාර්තාවක සඳහන්ව තිබේ.පිටකොටුව ප්‍රදේශයෙන් ලබා ගන්නා ලද ජල බෝතල් මෙයට දින කිහිපයකට පෙර පාරිභෝගික අධිකාරය මඟින් රජයේ රස පරීක්‍ෂකවරයා වෙත යවා තිබුණි.ඒ අනුව රස පරීක්‍ෂකවරයා එම ජල බෝතල් පරීක්‍ෂාවට ලක් කිරීමේ දී ඒවා තුළ ලී හා කුණු රොඩු අඩංගු බවට අනාවරණය වී තිබේ.පානීය ජල බෝතල් අලෙවි කිරීම සඳහා ඒවා නිෂ්පාදන සමාගම් මඟින් ප්‍රමිති සහතිකය හා සෞඛ්‍ය අමාත්‍යාංශ සහතිකය ද ලබා ගත යුතුªබව සඳහන් වේ. රජයේ රස පරීක්‍ෂකවරයා පරීක්‍ෂා කරන ලද ජල බෝතල්වලට ද එම සහතික දෙකම ලැබී තිබුණු බව ද අනාවරණය වෙයි.මේවා නිෂ්පාදන සමාගම් නොසැලකිලිමත් බවින් යුතුව ඒවා නිෂ්පාදනය කිරීම සහ අලෙවි කිරිම කල් ඉකුත් වූ ඒවායේ දින වෙනස් කිරීම, අදාළ ජලය අලුත් ළිං වලින් ලබා ගැනීමේ දී ක්‍රමානුකූලව සිදු නොකිරීම වැනි හේතු මත පානීය ජල බෝතල් මහජනයාට අලෙවි කෙරෙන බව පාරිභෝගික අධිකාරියට පැමිණිලි රැසක් ලැබී තිබුණි.ඒ අනුව කොටුව පිටකොටුව ඇතුළු ප්‍රදේශවලින් ලබා ගන්නා ලද ජල බෝතල් මෙසේ පරීක්‍ෂාවට ලක් කෙරුණි.බස් රථවල වෙළෙඳ සැල්වල ඇතුළු කොටුව, පිටකොටුව හා ඒ අවට ප්‍රදේශවල දිනකට පානීය ජල බෝතල් 10,000 කට වැඩි ප්‍රමාණයක් අලෙවි කෙරෙන බව පවසන පාරිභෝගික අධිකාරිය මෙසේ පානයට නුසුදුසු ජල බෝතල් අලෙවි කළ සහ නිෂ්පාදනය කළ සමාගම් සියල්ලටම විරුද්ධව නීති මගින් කටයුතු කරන බවද පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309061</link>
    <topic>මොරටුව රාවතාවත්ත සුසාන භූමියේ සේවකයන්ගේ ක්‍රියා කලාපයෙන් නාගරික වැසියන් අසීරුවට</topic>
    <author>රාවතාවත්ත සමූහ - රෝහන ද සිල්වා</author>
    <content>පවුලේ ඥාතියකුගේ මරණයක් මිහිදන් කිරීම සඳහා තමන්ට අයත් පවුලේ වළ විවෘත කර දීමට මොරටුව රාවතාවත්ත පොදු සුසාන භූමියේ සේවකයන් විසින් රුපියල් පහළොස්දාහක මුදලක් ඉල්ලා සිටි පුවතක් මොරටුව මහ නගර සභාවේ නාගරික මන්ත්‍රී ප්‍රදීප් ශ්‍රීයන්ත ප්‍රනාන්දු මහතා මහ නගර සභා මාසික රැස්වීමේදි පැවැසීය.මොරටුව පොදු සුසාන භූ®මියේ අංක 199 දරන පවුලේ වළ හිමි මොරටුව වොට්සන් පීරිස් මාවතේ පදිංචි කාන්තාවක් 29 වන දින සුසාන භූ®මියට ගොස් ඇත්තේ එදින සවස් වරුවේදී තමාගේ ඥාතියකුගේ සිරුරක්, තමාට අයත් වළෙහි භූ®මදානය කරගැනීම සඳහාය. නමුත් එම පවුලේ වළ විවෘත කිරීමට නම් රුපියල් 15,000/- මුදලක් තමන් හට අවශ්‍ය බව සේවකයකු විසින් එම කාන්තාවට පවසා ඇත.තමන්ට අයත් මේ වළ විවෘත කිරීමට එතරම් මුදලක් ඉල්ලීම ගැන කලබලයට පත්වූ ඇය ඒ බව තම පුතා වෙත දන්වන ලදී.ඇයගේ පුතා ද සුසාන භූමියට පැමිණ සේවකයකු සමඟ කතා කළද රුපියල් 15,000ක් දෙන තෙක් වළ විවෘත නොකරන බව දැනුම් දුන් පසුව වළ විවෘත කිරීමට රුපියල් 2000ක් සහ ශුද්ධ කරදීමට තවත් රුපියල් 3000ක් ලබාදීමට එකඟ වුවද සේවකයන් එය ද ප්‍රතික්‍ෂේප කොට ඇත. අවසානයේදී රුපියල් 8500 ක මුදලකට වළ විවෘත කොට සුද්ධ කර දීමට භාරගත් අතර නිත්‍යානුකූල පවුලේ වළ හිමි උදවිය මහ නගර සභාවට පැමිණියේ කඳුළු පිරි දෙනෙතින් යුතුව බව නාගරික මන්ත්‍රී ප්‍රදීප් ශි‍්‍රයන්ත ප්‍රනාන්දු මහතා හෙළි කෙළේය.මහ නගර සභාවෙන් වැටුප් ලබන සේවකයන් මෙසේ කිරීමෙන් නගර සභාව අප්‍රසාදයට ලක්වන බව ද මන්ත්‍රීවරයා පැවැසීය.සිද්ධිය ගැන පරීක්‍ෂණයක් පවත්වා වැරදිකරුවන්ට දඬුවම් දෙන ලෙස නාගරික කොමසාරිස්වරියට මොරටුව නගරාධිපති සමන්ලාල් ප්‍රනාන්දු මහතා දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309062</link>
    <topic>විදේශිකයන්ට බොදු උරුමය පෙන්වන මානවඩු ශිල්පියා හැමට ආදර්ශයක්</topic>
    <author>කළුතර දිසා සමූහදයාරත්න කුමාරසිංහ</author>
    <content>විසිහත් වසරක් නෙදර්ලන්තයේ උට්රැක්ට් නගරයේ මහා පරිමාණයේ බෞද්ධ කලාගාරයක් පවත්වාගෙන යමින් විදේශීය රටවල අන්‍ය ආගමිකයන් විශාල පිරිසක් සැදැහැවත් බෞද්ධයින් බවට පත් කළ නිරෝෂන් මානවඩු මහතා අප රටට ආඩම්බරයකි.මේ දිනවල මෙරටට පැමිණ සිටින මානවඩු මහතා අප සමඟ මෙසේ කීවේය.නෙදර්ලන්තයට ලෝකයේ විවිධ රටවලින් පැමිණෙන සංචාරකයින්ගෙන් වැඩි දෙනෙක් මගේ කලාගාරයට පැමිණ එය නරඹා බුදු පිළිම මිලදී ගත්තේ හරිම ශ්‍රද්ධාවෙන්.විදේශිකයන්ගෙන් වැඩි දෙනෙක් සමාධි බුද්ධ ප්‍රතිමාව මිලදී ගැනීමටත් උනන්දුවන්නේ නෙදර්ලන්තයේ පවත්වාගෙන යන බෞද්ධ කලාගාරය ඉදිරි මාස කිහිපයේ දී අඟුරුවාතොට මදුරාවල ශ්‍රී සුමංගලාරාම විහාරස්ථානයේ විවෘත කිරීමට බලාපොරොත්තු වනවා.මේ සඳහා විහාරාධිපති ශාස්ත්‍රපති හාතියල්වෙල චන්ද්‍රානන්ද හිමියන්ගේ සහාය ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309063</link>
    <topic>මන්දමානසික තරුණියකට අතවරකර හැංගිලා</topic>
    <author>මල්වාන සමූහ - මහානාම විතානගේ</author>
    <content>විසිතුන් හැවිරිදි මන්දමානසික තරුණියකට ලිංගික අතවරයක් සිදු කිරීම සම්බන්ධව මොනරාගල මහාධිකරණයෙන් වරදකරුවී වසර 15ක සිර දඬුවමක් නියම වී සිටි හතළිස් හැවිරිදි දෙදරු පියකු මීගහවත්ත පොලිසිය මගින් සියඹලාපේවත්ත ප්‍රදේශයේ නිවෙසක සැඟවී සිටියදී අත්අඩංගුවට ගෙන ඇත.සැකකරු නඩු විභාගයට නොපැමිණි හෙයින් ඔහු නොමැතිව එම නඩුව විභාග කර මොහුට මරණීය දණ්ඩනය ද නියම කර තිබිණි.වසර හයකට අධික කාලයක්ම සැඟවී සිටි මේ පුද්ගලයා හසලක ප්‍රදේශයේ පදිංචිකරුවෙකි. සැකකරු මහර මහේස්ත්‍රාත් අධිකරණය හරහා මොනරාගල මහාධිකරණයට ඉදිරිපත් කිරීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309064</link>
    <topic>වෙළෙඳසල් බිඳ මුදල් සොරාගෙන</topic>
    <author/>
    <content>බියගම, බණ්ඩාරවත්ත හා සියඹලාපේ හන්දිය යන ප්‍රදේශවල වෙළෙඳසල් දෙකක් රාත්‍රී කාලයේ කඩා රුපියල් එක්ලක්‍ෂ තිස්දහසක් වටිනා මුදල් හා ජංගම දුරකථන පෙර ගෙවුම්පත් සොරකම් කළ යුද හමුදා සේවයෙන් පැන ගිය හිටපු යුද හමුදා සෙබළෙකු බියගම පොලිසිය මගින් අත්අඩංගුවට ගෙන ඇත.මොහු විසින් සොරකම් කළ පෙර ගෙවුම් පත් පොලිසිය සොයා ගෙන ඇති අතර එම මුදල් මොහු වියදම් කර ඇතැයි පවසා ඇත.වැලිවේරිය ප්‍රදේශයේ පදිංචිකරුවකු වන මොහු මීට පෙර ද සොරකම් සම්බන්ධව රක්ෂිත බන්ධනාගාරගත වී සිටි අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309065</link>
    <topic>අනුරපුර දිසාවේ වී අස්වනු මිලට ගන්න රජය කෝටි 90ක් වෙන් කරයි</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ මෙම “යල” කන්නයේ වී අස්වැන්න මිලදී ගැනීම සඳහා රජය විසින් රුපියල් අනූ කෝටියක් වෙන්කැර ඇතැයි අනුරාධපුර මහ දිසාපති මහින්ද සෙනවිරත්න මහතා පැවසීය.මෙවර අනුරාධපුර දිස්ත්‍රික්කයෙන් වී මෙට්ට්‍රික් ටොන් තිස්තුන් දහසක් පමණ මිල දී ගැනීමට නියමිතය.ගොවින්ගේ ‘වී’ මිලදී ගැනීම සඳහා දිස්ත්‍රික්කයේ මධ්‍යස්ථාන විස්සක් වී අලෙවි මණ්ඩලය විසින් අරඹා තිබේ. සමුපකාර සමිති මගින් ද ජංගම ලොරි රථ මගින් ද වී මිලදී ගැනීමේ කටයුතු සලසා ඇති බව මහ දිසාපතිවරයා කියයි.වී අලෙවි මණ්ඩලය, සමුපකාර සමිති හා ජංගම ලොරි රථ සම්බා වී කිලෝව රුපියල් තිස්පහ මඟිනුත්, නාඩු වී කිලෝව රුපියල් තිස්දෙක බැගිනුත් මිලදී ගනිමින් සිටිති.තම වී අස්වැන්න පෞද්ගලික වෙළෙඳුන්ට කුණු කොල්ලයට අලෙවි නොකරන ලෙසත් වී අලෙවි කිරීමට යම් ප්‍රශ්නයක් හෝ ගැටලුවක් ඇත්නම් තමාට හෝ ළඟම සිටින ප්‍රාදේශීය ලේකම්වරයාට දැනුම් දෙන ලෙස ද මහ දිසාපතිවරයා ඉල්ලා සිටී.වී මිලදී ගැනීමේ දී වී අලෙවි මණ්ඩලය සමුපකාරය හෝ ජංගම ලොරි රථ යම් අයුක්තියක් අසාධාරණයක් හෝ වංචාවක් සිදු කරන්නේ නම් නොපමාව තමාට දැනුම් දෙන ලෙස ද ඉල්ලා සිටින මහ දිසාපතිවරයා අනුරාධපුර දිස්ත්‍රික්කයේ වී මෙට්ට්‍රික් ටොන් හැත්තෑ එක්දහසක් ගබඩා කිරීමට රජයේ ගබඩාවල පහසුකම් ඇති බවද කීය.සමස්තයක් ලෙස මෙම යල් කන්නයේ වී අස්වැන්න වාර්තාගත ලෙස ඉහළ ගොස් තිබෙන බවද රජය ගොවියාට ලබාදෙන සහන අස්වැන්න වැඩි වීමට ඍජුව බලපා ඇති බව ද මහ දිසාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309066</link>
    <topic>කොලොන්න ජල ව්‍යාපෘතියට බෙල්ජියම් රජයෙන් ආධාර</topic>
    <author>ඇඹිලිපිටිය සංචාරක- ඩබ්ලිව් . විදානපතිරණ</author>
    <content>මහින්ද චින්තනයේ ඉදිරිදැක්ම මත රත්නපුර දිස්ත්‍රික් පාර්ලිමේන්තු මන්ත්‍රි කොලොන්න ශ්‍රී. ල. නි. පක්ෂයේ ප්‍රධාන සංවිධායක සනී රෝහණ කොඩිතුවක්කු මහතාගේ ඉල්ලීමට අනුව අය වැය යෝජනාවෙන් කොලොන්න මැතිවරණ කොට්ඨාසයට බෙල්ජියම් රජයේ රුපියල් මිලියන 260ක ණය ආධාරයෙන් විශාල ජල ව්‍යාපෘතියක් ආරම්භ කර තිබේ.ජල ව්‍යාපෘතියේ ඉදිකිරීම් කටයුතු සොයා බැලීමට පසුගිය දින මන්ත්‍රි සනී රෝහණ කොඩිතුවක්කු මහතාගේ ප්‍රධානත්වයෙන් ඇඹිලිපිටිය ප්‍රාදේශීය ලේකම් වසන්ත ගුණරත්න, කොලොන්න ප්‍රාදේශීය ලේකම් ගොඩැල්ලගේ, මන්ත්‍රිවරයාගේ පෞද්ගලික ලේකම් මහේෂ් බැරගමආරච්චි, ඇඹිලිපිටිය ප්‍රාදේශීය සභා මන්ත්‍රි ඩබ්ලිව්. ආරියරත්න, ජල සම්පාදන හා ජලාපවහන මණ්ඩලයේ ව්‍යාපෘති අධ්‍යක්ෂ ප්‍රේමසිරි මහතා ඇතුළු කණ්ඩායම නිරීක්ෂණ චාරිකාවේ යෙදුන අතර එහි ඉදිකිරීම් පිළිබඳ සොයා බැලීය.ඉදිකිරීම් කටයුතු අවසන්වීමත් සමග ඇඹිලිපිටිය කොලොන්න ප්‍රාදේශීය ලේකම් බල ප්‍රදේශ දෙකෙහි ගම්මාන රාශියක ජනතාවට මෙමගින් විශාල සෙතක් සැලසේ.ඡායාරූපය -ඇඹිලිපිටිය සංචාරක.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309067</link>
    <topic>කොලොන්න ජල ව්‍යාපෘතියට බෙල්ජියම් රජයෙන් ආධාර</topic>
    <author>ඇඹිලිපිටිය සංචාරක- ඩබ්ලිව් . විදානපතිරණ</author>
    <content>මහින්ද චින්තනයේ ඉදිරිදැක්ම මත රත්නපුර දිස්ත්‍රික් පාර්ලිමේන්තු මන්ත්‍රි කොලොන්න ශ්‍රී. ල. නි. පක්ෂයේ ප්‍රධාන සංවිධායක සනී රෝහණ කොඩිතුවක්කු මහතාගේ ඉල්ලීමට අනුව අය වැය යෝජනාවෙන් කොලොන්න මැතිවරණ කොට්ඨාසයට බෙල්ජියම් රජයේ රුපියල් මිලියන 260ක ණය ආධාරයෙන් විශාල ජල ව්‍යාපෘතියක් ආරම්භ කර තිබේ.ජල ව්‍යාපෘතියේ ඉදිකිරීම් කටයුතු සොයා බැලීමට පසුගිය දින මන්ත්‍රි සනී රෝහණ කොඩිතුවක්කු මහතාගේ ප්‍රධානත්වයෙන් ඇඹිලිපිටිය ප්‍රාදේශීය ලේකම් වසන්ත ගුණරත්න, කොලොන්න ප්‍රාදේශීය ලේකම් ගොඩැල්ලගේ, මන්ත්‍රිවරයාගේ පෞද්ගලික ලේකම් මහේෂ් බැරගමආරච්චි, ඇඹිලිපිටිය ප්‍රාදේශීය සභා මන්ත්‍රි ඩබ්ලිව්. ආරියරත්න, ජල සම්පාදන හා ජලාපවහන මණ්ඩලයේ ව්‍යාපෘති අධ්‍යක්ෂ ප්‍රේමසිරි මහතා ඇතුළු කණ්ඩායම නිරීක්ෂණ චාරිකාවේ යෙදුන අතර එහි ඉදිකිරීම් පිළිබඳ සොයා බැලීය.ඉදිකිරීම් කටයුතු අවසන්වීමත් සමග ඇඹිලිපිටිය කොලොන්න ප්‍රාදේශීය ලේකම් බල ප්‍රදේශ දෙකෙහි ගම්මාන රාශියක ජනතාවට මෙමගින් විශාල සෙතක් සැලසේ.ඡායාරූපය -ඇඹිලිපිටිය සංචාරක.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309068</link>
    <topic>අනවසර ඉදිකිරීම් නිසා පාරිසරික ගැටලු</topic>
    <author>දකුණු පළාත් සංචාරක – එස්. දියගහගේ</author>
    <content>ගාල්ල දිසාවේ සිදුවන අනවසර ඉදිකිරීම් සහ ගොඩකිරීම් නිසා විශාල පාරිසරික ගැටලු රැසක් මතු වී ඇතැයි මධ්‍යම පරිසර අධිකාරියේ පරිසර නිලධාරිනි ආර්. ඒ. එන්. ප්‍රියන්තිකා මහත්මිය පැවසුවාය.මාගාල්ල ධීවර වරාය පරිශ්‍රයේ විශාල වශයෙන් මදුරුවන් බෝවන ස්ථාන ඇතැයි ද, සුනාමියෙන් හානියට පත්ව මේ වන විටත් එම පරිශ්‍රයේ ඇති බෝට්ටු තුළ මදුරුවන් බෝවෙන්නේ යයි ද ප්‍රියන්තිකා මහත්මිය කීවාය.ගාල්ල දිසාවේ පහත්බිම් සහ වගුරුබිම් ගොඩකිරීම පාලනය කළ නොහැකි තත්ත්වයට පත්ව ඇතැයි ද කී ප්‍රියන්තිකා මහත්මිය, අවිදිමත් ලෙස ජලය බැහැර කිරීම අම්බලන්ගොඩ ප්‍රදේශයේ පිහිටි කුරුඳු තෙල් කම්හල්වල දුම ක්‍රමවත් ලෙස පිට නොකිරීම සහ රෝහල්වලින් බැහැර කරන රසායනික අපද්‍රව්‍ය ආදිය නිසා පාරිසරික ගැටලු මතු වී ඇතැයි ද කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r1309069</link>
    <topic>උමා ඔය බහුකාර්ය සංවර්ධන ව්‍යාපෘතියේ කටයුතු ලහිලහියේ</topic>
    <author/>
    <content>ඌව වෙල්ලස්ස සහ රුහුණේ දැනට පවත්නා කුඹුරු අක්කර 25000ක් සඳහා යල සහ මහ කන්න දෙකෙහිම ජලය සම්පාදනය කෙරෙන අතරම අක්කර 12000ක් පමණ නව කුඹුරු අස්වැද්දී ම ඇතුළු ව්‍යාපෘති රැසකට ශක්තිය ලබාදෙන උමා ඔය බහු කාර්ය සංවර්ධන ව්‍යාපෘතියේ කටයුතු ලහිලහියේ නිම වෙමින් පවතී.මහවැලි සංවර්ධන ව්‍යපෘතිය ඉදිකිරීමෙන් අනතුරුව ශීශ්‍රී ලංකාවේ ඉදිකරන විශාලතම සංවර්ධන ව්‍යාපෘතිය මෙය බව රජය පවසයි. උමා ඔය බහුකාර්ය සංවර්ධන ව්‍යාපෘතියේ සමස්ත පිරිවැය ඇමරිකානු ඩොලර් මි්ලියන 540.15ක උපරිමයක් වන අතර ඉරාන රජය එහි අපනයන සංවර්ධන බැංකුව හරහා ඇමරිකානු ඩොලර් මිලියන 450ක් ලබාදීමට එකඟ වී ඇති බව ද මුදල් හා ක්‍රම සම්පාදන අමාත්‍යාංශය කියයි. ඉතිරි මුදල ශ්‍රී ලංකා රජය මඟින් දරනු ලබයි.ප්‍රධාන වශයෙන් පුහුල්පොළ හා දරඹ ඉදිකෙරෙන වේලි දෙකකින් ද මීටර් 3.29ක විශ්කම්භයක් හා මීටර් 23ක් දිග උමං මාර්ගයක් සහිත භූ®ගත විදුලි ජනක මධ්‍යස්ථානයක් ද උමා ඔය සංවර්ධන ව්‍යාපෘතියට ඇතුළත් වේ.මේ මඟින් ජලය කිරිඳිඔයට නිකුත් කරන අතර හෙක්ටයාර් 1500ක් පමණ පවත්නා වගාබිම් හා හෙක්ටයාර් 450ක නව වගාබිම් සඳහා ජලය සම්පාදනය කෙරේ. මීට අමතරව මෙගාවොට් 120ක ධාරිතාවයෙන් යුත් ජල විදුලි බලාගාරය මඟින් උත්පාදනය කර වසරකට ගිගාවොට් 231ක ධාරිතාවක ජාතික විදුලි නිෂ්පාදනයක් සිදුකරන අතරම ජලය ඝන මීටර් මිලියන 145ක් වාර්ෂිකව කිරිඳීඔයට මුදා හැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r13090610</link>
    <topic>බස්රථයේ නිල් චිත්‍රපට පෙන් වූ රියදුරුට සහ කොන්දොස්තරට වැඩ වරදී</topic>
    <author/>
    <content>පෞද්ගලික බස් රථයක නිල් චිත්‍රපටියක් පෙන් වූ රියදුරාට හා කොන්දොස්තරවරයාට රුපියල් 40,000ක දඩ මුදලක් ගෙවන ලෙස පොලොන්නරුව වැඩ බලන මහෙස්ත්‍රාත් සන්ධ්‍යා කුමාරි කරුණාසේකර මහත්මිය නියෝග කළාය.මේ අතර ප්‍රසිද්ධ ස්ථානවල මෙවැනි දේ නොකිරීමට මින් ඉදිරිපිට වග බලා ගත යුතු බවට වැඩබලන මහේස්ත්‍රාත්වරිය තරයේ අවවාද කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r13090611</link>
    <topic>යතුරුපැදිය සොරාගත් තරුණයෝ දැලේ</topic>
    <author/>
    <content>රුපියල් එක්ලක්ෂ හැටහයදහසක් වටිනා යතුරු පැදියක් සොරකම් කළ තරුණයන් දෙදෙනකු එම යතුරු පැදිය විකිණීමට සූදානම් වෙද්දී පොලොන්නරුව පොලිසිය මගින් අත්අඩංගුවට ගෙන ඇත.මෙම යතුරුපැදිය මීට මාසයකට පෙර පොලොන්නරුව ප්‍රදේශයෙන් සොරාගත් එකකි. සැකකරුවන් දෙදෙනා පොලොන්නරුව දිසා අධිකරණයට ඉදිරිපත් කිරීමට පොලොන්නරුව පොලිසිය කටයුතු කර ගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=r13090612</link>
    <topic>කාන්තා වැසිකිළියේ පිරිමියෙක්: කතක් බය වී බෙරිහන් දීලා</topic>
    <author/>
    <content>එදින අම්බලන්ගොඩ දුම්රිය ස්ථානය මගීන්ගෙන් පිරීගොස් තිබිණි. එකවරම පොදු වැසිකිළිය දෙසින් ඇසුණ කාන්තාවකගේ කෑගැසීමෙන් මගීන් සියලු දෙනාම ඒ වෙත දුවන්නට විය.කාන්තා වැසිකිළියේ ඇතුළත මැදිවියේ පිරිමියෙකි. කීප දෙනෙක් ඔහුගෙන් කරුණු විමසමින් සිටි අතර කාන්තාවන්ගෙන් තවත් කාන්තාවන් පිරිසක් විස්තර අසමින් සිටියහ.මේ අනුව මැදිවියේ තැනැත්තා මෙසේ පවසා ඇත. ඔහු රජරට දුම්රියෙන් අනුරාධපුරයට යාමට පැමිණි බවත් අවසරපත් ලබාගෙන වාඩි වී සිටිද්දී දුම්රිය ප්‍රමාද වන බව නිවේදනය කළ බව පැවැසීය. වැසිකිළියට යෑමට තද අවශ්‍යතාවයක් තිබූ ඔහු වාඩි වී සිටියේ ද ඉතාම අසීරුවෙනි. දුම්රිය ප්‍රමාද වන බව ඇසීමෙන් වැසිකිළිය වෙත යාමට හදිසියේ දුවගොස් ඇත. ඒ නිසා සිය අවශ්‍යතාවය ඉටුකර ගැනීමට පිරිමි වැසිකිළියට ගියද ඉබියතුරු දමා තිබූ නිසා මොහු ඊළඟ විවේකාගාරයේ වැසිකිළියට ගියේ සිය අවශ්‍යතාව ඉටුකර ගැනීමටය. එහිදී ඔහු හදිසියට ගොස් ඇත්තේ කාන්තාවන්ගේ වැසිකිළිය වෙතය. එහි සිටි කතක් ඔහු දැක බියට පත්ව කෑමොර දීමත් සමඟ ඔහුට කරකියාගත දෙයක් නොහැකි විය. එහි සිටි කාන්තාව මේ පිළිබඳ කරුණු සැළකීරීමෙන් අනතුරුව ප්‍රශ්නය සමථයකට පත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=s1309061</link>
    <topic>ශ්‍රී ලංකා පිලේ දරුණු පරාජය ගැන විමර්ශනයට පාපන්දු සභාපතිවරයාගෙන් ත්‍රී පුද්ගල කමිටුවක්</topic>
    <author>ප්‍රින්ස් ගුණසේකර</author>
    <content>දකුණු ආසියානු පාපන්දු ශූරතාවලියේ ශ්‍රී ලංකාව ලැබූ දරුණු පරාජයන් ගැන විමර්ශනය කිරීමට පාපන්දු සම්මේලනයේ සභාපති රංජිත් රුද්‍රගු මහතා විසින් විශේෂ ත්‍රී පුද්ගල කමිටුවක් පත් කරයි. මාලදිවයින සමග ගෝල් 10-0කින් ලද පරාජය පිළිබඳව තමාට පමණක් නොව මුළු රටටම ප්‍රශ්නයක් ඉතිරි කොට ඇති හෙයින් ශ්‍රී ලංකා ක්‍රීඩකයන්ගේ හා පුහුණුකරුගේ හැසිරීම් පිළිබඳ අධ්‍යයනයක යෙදීම අත්‍යවශ්‍ය බව රුද්‍රගු මහතා පවසයි.එහෙයින් දකුණු ආසියානු පාපන්දු තරගාවලියට සහභාගීවී සිටින සියලු පාර්ශවයන්ගෙන් වෙන් වෙන්ව කරුණු විමසීමට තීරණය කොට ඇති අතර, කණ්ඩායමට අමතරව තරග ආවරණයට ගොස් සිටින මාධ්‍ය‍වේදීන්ගෙන්ද තොරතුරු ලබා ගන්නා බව පැවැසීය.හිටපු නියෝජ්‍ය පොලිස්පති කේ.පී.පී.පතිරණ මහතාගේ ප්‍රධානත්වයෙන් ක්‍රියාත්මක වන මේ පරීක්ෂණ කමිටුවට බ්‍රිගේඩියර් එච්.ඩී.ඩබ්ලිව්.කාරියවසම් හා ජ්‍යෙෂ්ඨ පොලිස් අධිකාරි පත්මසිරි මුණසිංහ යන මහත්වරු ඇතුළත් බව රුද්‍රගු මහතා ‘දිනමිණ’ට පැවැසීය.ලෝක පාපන්දු සම්මේලන සැසියකට සහභාගීවීම උදෙසා ඩුබායි ගොස් සිටින ශ්‍රී ලංකා පාපන්දු සභාපතිවරයා දුරකතනයෙන් එක්වෙමින් පැවැසූ‍වේ පාපන්දු කණ්ඩායම කොළඹ පැමිණි වහාම පරීක්ෂණය ආරම්භ කොට දින 14ක් ඇතුළත වාර්තාව ලබා ගන්නා බවයි. එම පරීක්ෂණයේ වාර්තාව අනුව රටත්, පාපන්දු සම්මේලනයත් අපහසුතාවට පත්කිරීමට යමෙකු ක්‍රියා කර ඇත්දැයි නිවැරදිව හඳුනාගත හැකි වන බවට පාපන්දු සභාපතිවරයා විශ්වාසය පල කළේය. එම කමිටු වාර්තාව පාපන්දු විධායක කමිටුවට ඉදිරිපත්කොට විධායක සභිකයින්ගේ විවෘත තීරණයකින් ඉදිරි ක්‍රියාමාර්ග ගැනීමට තීරණය කොට ඇත.“ඇත්තටම ලොකු ප්‍රශ්නයක් තියෙන බව පේනවා. ඒක පරීක්ෂණයක් පවත්වා සොයා ගන්නා තුරු යමක් කියන්න බෑ. මාලදිවයිනට ගෝල් 10කින් පරදින එක කවුරුත් අනුමත කරන්නේ නෑ. මේක මුළු රටටම ප්‍රශ්නයක්. ක්‍රීඩකයින් නඩත්තු වන්නේ අහිංසක ජනතාවගේ මුදලින්.ඒ වැය කරන මුදලට සාධාරණත්වයක් ක්‍රීඩකයන් ලබා දිය යුතුයි. අපි ක්‍රීඩකයින්ට හැකි සෑම පහසුකමක්ම ලබා දී තිබියදී අන්ත පරාජයක් කවුරුවත් අපේක්ෂා කරන්නේ නෑ. තරගාවලියට ගියදා සිට ක්‍රීඩකයන්ගේ හා ඇතැම් නිලධාරීන්ගේ විනය පිළිබඳ ප්‍රශ්න ආරංචි වෙනවා. මේක කවුරුන් විසින් හෝ මෙහෙයවන එකක්ද කියා සොයන ලෙස පාපන්දු ක්‍රීඩාවට ලැදි බෝහෝ දෙනා මගෙන් ඉල්ලීම් කරනවා” පාපන්දු සභාපතිවරයා පැවැසීය.ශ්‍රී ලංකාව මේ තරගාවලියේ මුහුණදෙන අවසන් තරගයට භූතානය සමග කත්මන්ඩු නුවර හැල්චොක් සන්නද්ධ හමුදා ක්‍රීඩාංගණයේදී අද එක්වේ. දෙපිල මෙතෙක් සහභාගීවූ තරග දෙකෙන්ම පරාජයවී අවසන් පූර්ව වටයෙන් ඉවතට ගොස් සිටින හෙයින් එකිනෙකාගේ ගෞරවය බේරා ගැනීමේ තියුණු සටනක් බවට අද තරගය පත් වෙනු ඇත. ශ්‍රී ලංකාව මාලදිවයින හමුවේ ගෝල් 10-0කින් හා ඇෆ්ගනිස්තානය හමුවේ ගෝල් 3-1කින්ද, භූතානය මාලදිවයින හමුවේ 8-2කින් හා ඇෆ්ගනිස්තානය හමුවේ 3-0කින් පරාජයවී සිටිති.පසුගිය කාලයේදී ශ්‍රී ලංකාව සැමවිටම භූතානයට වඩා ඉදිරියෙන් සිටි අතර 2009දී හා 2011දී පැවැති සාෆ් පාපන්දු තරගාවලියේදී පිළිවෙලින් 6-0ක් හා 3-0ක් ලෙස භූතානය පරාජය කිරීමට ශ්‍රී ලංකාවට හැකි විය.භූතානය අවසන් වරට සහභාගීවී ඇති තරග 5කින්ම පරාජයවී සිටින කණ්ඩායමකි. භූතානය ලෝක පාපන්දු කන්ඩායම් වර්ගීකරණයේ 207 වැනි ස්ථානයේ සිටින අතර ශ්‍රී ලංකාව 170 සිටී.මේ අතර ශ්‍රී ලංකා පාපන්දු පුහුණුකරු බ්‍රසීල ජාතික ක්ලෝඩියෝ සිල්වේරා මහතා මාධ්‍ය හමුවකදී දශක කිහිපයක් පැරණි ශ්‍රී ලංකා ජාතික පාපන්දු සැලසුම දැඩි ලෙස විවේචනය කළේය. ශ්‍රී ලංකාවේ අන්තර් ක්‍රීඩා සමාජ මට්ටමේ සුදුසුකම් ඇති පාපන්දු පුහුණුකරුවන් නොමැතිවීමෙන් ජාතික පාපන්දු කණ්ඩායමට දක්ෂයින් සොයා ගැනීමේ දුෂ්කරතා ඇතැයිද ඔහු අවධාරණය කළේය.“ශ්‍රී ලංකා පාපන්දු සැලැස්ම අනුව ලීග් තරගාවලියෙන් දක්ෂයින් සොයා ගැනීම ප්‍රශ්නයක්. සුදුසුකම් ඇති පුහුණුකරුවන් මගින් ක්‍රීඩා සමාජ දක්ෂ ක්‍රීඩකයින් බිහි කිරීමේ අලුත් සැලැස්මකට යා යුතුයි. මට දින 50යි ශ්‍රී ලංකා පිල භාර වෙලා. මේ තරුණ ක්‍රීඩකයින්ට තව තවත් අත්දැකීම් අවශ­්‍යයි. කොළඹට ගිහින් පාපන්දු සභාපති හමුවෙලා දීර්ඝ සාකච්ඡාවකට යනවා. මට ගෙදර යන්න කිව්වොත් මම යනවා. මගේ අනාගත රඳා පැවැත්ම පාපන්දු සභාපතිට භාරයි” සිල්වේරා මහතා පැවැසීය.මේ පිළිබඳව පාපන්දු සභාපති රංජිත් රුද්‍රිගු මහතාගෙන් කළ විමසීමකදී පැවැසූවේ වසර 30ක් තිස්සේ පැරණි පාපන්දු සැලැස්ම දැන් වෙනස් කර ඇති බවයි. “පැරණි යල් පැනගිය ක්‍රමය අනුව පාසල් කාලයේ සිට ජාතික මට්ටම දක්වා ක්‍රීඩකයින් පැමිණියේ නැති බව මා පිළිගන්නවා. 16න් පහළ සිට පාපන්දු ක්‍රීඩාවේ දරුවන් යොමු කිරීමට ලබන වසරේ සිට ක්‍රීඩා සමාජ වලට වගකීම් පැවැරෙනවා. ජාතික කණ්ඩායමට දක්ෂයින් ලබාදීම ඉක්මණින් කරන්න බෑ .මගේ නව සැලැසුම අනුව හොද ප්‍රතිඵල අනාගතයේදී ලැබෙනවා. වැටී ඇති පාපන්දුව ගොඩගන්න ඉක්මන් විසදුම් දෙන්න මා ශක්‍රයා නොවෙයි” රුද්‍රිගු මහතා වැඩිදුරටත් පැවැසීය.වසර 20කට පසුව දකුණු ආසියානු පාපන්දු ශූර ඉන්දියාව නේපාලයට ගෝල් 2-1ක් ලෙස ඊයේ පරාජයට පත්විය.තරගයේ පළමු භාගයේදී නේපාලය ගෝල් 1-0ක් ලෙස ඉදිරියෙන් සිටි අතර දෙවැනි භාගයේ 70 වැනි මිනිත්තුවේදී නේපාලය තවත් ගෝලයක් ලබා ඉදිරියට පැමිණියේය.අවසන් මිනිත්තුවේදී ඉන්දියාව ගෝලයක් ලැබීමෙන් 2-1ක් විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=s1309062</link>
    <topic>ආසියානු සත් සාමාජික රගර් තරගාවලිය ශ්‍රී ලංකාවේ පැවැත්වීමේ අදහසක්</topic>
    <author>ෆවුස් මොහොමඩ්</author>
    <content>තරගාවලි හතරකින් සමන්විත ආසියානු සත් සාමාජික රගර් කණ්ඩායම් ශ්‍රේණිගත කිරීමේ තරගමාලාවේ එක් තරගාවලියක් ශ්‍රී ලංකාවේ පැවැත්වීමට හැකියාව ඇතැයි එම තරගමාලාවේ කළමනාකාර ෂෝන් මුවර් මහතා පැවැසීය.පසුගියදා මැලේසියාවේ පැවැති ආසියානු සත් සාමාජික රගර් තරගමාලාවේ පළමු තරගාවලිය පැවැති පෙටලිං ජයා ක්‍රීඩාංගණයේ දී දිනමිණ සමග සාකච්ඡාවකට එක්වූ ඒ මහතා කියා සිටියේ ආසියානු සත් සාමාජික රගර් තරගාවලියක් සංවිධානය කිරීමට ශ්‍රී ලංකා රගර් සංගමයෙන් යෝජනාවක් ඉදිරිපත් වුවහොත් ලබන දෙසැම්බරයේ පැවැත්වීමට නියමිත ආසියානු රගර් සංගමයේ වාර්ෂික සම්මේලනයේ දි ඒ සම්බන්ධව සළකා බැලිය හැකි බවය.'ශ්‍රී ලංකා සත් සාමාජික රගර් කණ්ඩායම මේ වනවිට විශිෂ්ට දස්කම් දක්වන ආසියාවේ ප්‍රබලතම කණ්ඩායමක් බවට පත්වී හමාරයි. ඒ වගේම ශ්‍රී ලංකාවේ අතිවිශාල රගර් ක්‍රීඩාලෝලීන් පිරිසක් සිටින බැවින් මේ තරගාවලිය ඉතා සාර්ථකව පැවැත්වීමට ශ්‍රී ලංකා රගර් සංගමයට හැකිවේවි. කොහොමවුණත් ඔවුන්ගෙන් යෝජනාවක් ඉදිරිපත් විය යුතුයි. එසේ යෝජනාවක් ඉදිරිපත් වුව‍හොත් ආසියානු රගර් සංගමයේ වාර්ෂික සම්මේලනයේ දි ඒ පිළිබඳ සාකච්ඡා කිරීමට අපිට හැකිවේවි.' මුවර් මහතා කීවේය.මැලේසියානු සෙවන්ස් තරගාවලිය නැරැඹීමට පෙටලිං ජයා ක්‍රීඩා පිටියට රැස්ව සිටියේ ඉතා අල්ප ක්‍රීඩාලෝලීන් පිරිසකි. ඒ අතර බහුතරය විදේශිකයෝ වූහ. එබැවින් රගර් ක්‍රීඩාව අතිශයින්ම ජනප්‍රිය ශ්‍රී ලංකාව වැනි රටක එවැනි තරගාවලියක් සංවිධානයක කිරීම ආසියානු කලාපයේ රගර් ක්‍රීඩාවේ ජනප්‍රියත්වයට බෙහෙවින් ඉවහල් විය හැකි යැයි මුවර් මහතා සඳහන් කළේය.මේ තරගමාලාවේ එක් තරගාවලියක් ශ්‍රී ලංකාවේ පැවැත්වීම මෙරට රගර් ක්ෂේත්‍රයේ උන්තියට ද බෙහෙවින් ඉවහල් වනු ඇතයි මුවර් මහතා කීවේය. එමෙන්ම සත්කාරක කණ්ඩායම වන බැවින් ශ්‍රී ලංකාවට ද ආසියානු ශ්‍රේණිගත කිරීම්වල ඉහළට යාමේ වැඩි ඉඩකඩක් මෙමගින් උදාවනු ඇතැයි ඒ මහතා සඳහන් කළේය.ආසියානු සත් සාමාජික රගර් තරගමාලාවේ දෙවැනි තරගාවලිය තායිලන්තයේ පැවැත්විමට නියමිත අතර තුන්වැන්න ඉන්දියාවේ මුම්බායි නුවරත්, සිවුවැන්න සිංගප්පූරුවේදිත් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=s1309063</link>
    <topic>ලංකා චැලෙන්ජ් ත්‍රිරෝද රථ තරගය හෙට ඇරැඹේ</topic>
    <author/>
    <content>ආර්ථික සංවර්ධන අමාත්‍යංශයේ සහයෝගිතාවයෙන් ලාර්ජ් මයිනොරිටි සමාගම මෙහෙයවනු ලබන 'ලංකා චැලෙන්ජ් 2013' ත්‍රි‍රෝද රථ තරගය හෙට (7) මිනුවන්ගොඩින් ඇරැඹේ. මිනුවන්ගොඩ සිට කල්පිටිය, මන්නාරම, යාපනය, ත්‍රිකුණාමලය, දඹුල්ල, වස්ගමුව, මහනුවර, නුවරඑළිය හරහා නැවත මිනුවන්ගොඩ දක්වා දින 12ක් කාලයක් කිලෝමීටර් 1390ක් ආවරණය වන පරිදි පැවැත්වෙන මේ තරගයට දෙස් විදෙස් කණ්ඩායම් 16ක් තරග කරති.ශ්‍රී ලංකන් ගුවන් සමාගම හා ශ්‍රී ලංකා සංචාරක ප්‍රවර්ධන කාර්යාංශයේ අනුග්‍රහයෙන් පස්වැනි වරටත් පැවැත්වෙන ලංකා චැලෙන්ජ් ත්‍රිරෝද රථ තරගය මෙරට සංචාරක ව්‍යාපාරයේ උන්තිය හා ග්‍රාමීය මට්ටමේ පාසල් දරුවන්ගේ අධ්‍යාපන කටයුතු සඳහා අරමුදල් රැස් කිරීම අරමුණු කරගත් සාර්ථක ව්‍යාපෘතියකි.මෙවර තරගය උතුරු නැගෙනහිර පළාත් ආවරණය කරමින් පවත්වන්නේ පළමු වරටය. එමගින් විදේශීය තරගකරුවන්ට යුද්ධයෙන් පසුව උතුරු නැගෙනහිර පළාත්වල සීඝ්‍ර සංවර්ධන කටයුතු ක්‍රියාත්මක වන ආකාරය දැක බලා ගැනීමටත් අවස්ථාව හිමිවනු ඇත. එමෙන්ම උතුරු නැගෙනහිර ඓතිහාසික වටිනාකමකින් යුත් ස්ථාන නැරැඹීමට විදේශීය තරගකරුවන්ට කදිම අවස්ථාවක් මෙමගින් උදාවේ.පසුගිය වසරේ පැවැති ලංකා චැලෙන්ජ් ත්‍රිරෝද රථ තරගය අතරතුර දී හසලක හා නුවරඑළිය ප්‍රදේශවල තෝරාගත් පාසල් දරුවන්ට අධ්‍යාපනික වටිනාකමින් යුතු පොත් කට්ටල, පරිඝනක යන්ත්‍ර ඇතුළු වෙනත් උපකරණ බෙදාදීම සිදුකෙරුණු අතර මෙවර උතුරු නැගෙනහිර පළාත්වල පාසල් දරුවන්ගේ අධ්‍යාපනික කටයුතු සඳහා අරමුදල් රැස් කිරීම තම බලාපොරොත්තුව බව තරගය සම්බන්ධව පසුගියදා කොල්ලුපිටිය සංචාරක මණ්ඩල ශ්‍රවණාගාරයේ පැවැති මාධ්‍ය හමුවේදී ලාර්ජ් මයිනොරිටි සමාගමේ සම සංවිධායක ජුආන් පරෙඩ්ස් ප්‍රකාශ කළේය.මෙවර තරගයට අමෙරිකාව, එක්සත් රාජධානිය, ඩෙන්මාර්ක්, කැනඩාව ඇතුළු රටවල් ගණනාවක තරගකරුවන් සමග ශ්‍රී ලංකන් ගුවන් සමාගමේ කණ්ඩායමක් ඉදිරිපත් වී සිටියි. කාල ගණනය කිරීම අනුව සමස්ත තරගයේ මේ තරගයේ ජයග්‍රාහකයන් තෝරා ගැනීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=s1309064</link>
    <topic>ජෝශප් වාස් ක්‍රීඩා සංකීර්ණයට අද මුල් ගල තබයි</topic>
    <author/>
    <content>වෙන්නප්පුව‍ ජෝශප් වාස් විද්‍යාලයීය වත්මන් හා අනාගත දරුවන්ගේ අභිවෘද්ධිය වෙනුවෙන් ඉදිකිරීමට යෝජිත අංග සම්පූර්ණ ගෘහස්ත ක්‍රීඩා සංකීර්ණයට මුල්ගල තැබීම අධ්‍යාපන ඇමැති බන්දුල ගුණවර්ධන මහතාගේ ප්‍රධානතයෙන්, හලාවත පදවි එඩේරාණන් වන වැලන්ස් මෙන්ඩිස් හිමිපාණන්ගේ ආශිර්වාදයෙන් අද (6) දින පෙ.ව.8.00ට විද්‍යාලයීය පරිශ්‍රයේදී සිදු කෙ‍රේ.අධ්‍යාපන ඇමැතිතුමන් ප්‍රමුඛ අධ්‍යාපන අමාත්‍යාංශයෙන් පාසලට ලැබෙන අනුග්‍රහයත්, විවිධ පාර්ශවයන්ගේ කැපකිරීම් හා උනන්දුවත් තුළින් යෝජිත ව්‍යාපෘතිය ඉතා කෙටි කලකින් ආරම්භ කිරීමට හැකිවු බව විද්‍යාලයීය විදුහල්පති පියංජීව ගුණරත්න පියතුමා කතෘදවේදීව පැවැසීය‍.ජෝශප් වාස් විදුහල පාසල් ක්‍රීඩා ක්ෂේත්‍රයේ මෙන්ම ජාතික/ජාත්‍යන්තර තලයේ ජයග්‍රහණ රැසකට හිමිකම් කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=s1309065</link>
    <topic>සමස්ත ලංකා පාසල් පාපන්දු හෙට සිට</topic>
    <author/>
    <content>අධ්‍යාපන අමාත්‍යාංශය හා උතුරු මැද පළාත් අධ්‍යාපන දෙපාර්තමේන්තුව එක්ව සංවිධාන කරන සමස්ත ලංකා පාසල් පාපන්දු (බාලක/බාලිකා) ශූරතාවලිය හෙට (7) සිට 9 වැනිදා දක්වා අනුරාධපුරයේදී පැවැත්වේ.ශ්‍රී ලංකා පාපන්දු සංගමයේ පූර්ණ අධීක්ෂණය ය‍ටතේ පැවැත්වෙන තරගාවලියට අවු.15, 17 හා 19න් පහළ බාලක බාලිකා තරග ක්‍රීඩාංගණ අටකදී පැවැත්වේ.තරගාවලියේ ජය සංකේත ප්‍රදානය උතුරු මැද පළාත් ප්‍රධාන ඇමැති එස්.එම්.රංජිත් සමරකෝන්, පළාත් අධ්‍යාපන ඇමැති පේශල ජයරත්න මහත්වරුන්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=f1309061</link>
    <topic>සියලුම මහ ඇමැතිවරුන්ගෙන් අවසරයි...!</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්‍ෂ මහතා ගිය සති අන්තයේ ගත කළේ කොළඹින් බැහැරවය. ත්‍රිකුණාමලයේ හා අම්පාර දිස්ත්‍රික්කයේ උත්සව කිහිපයක් යොදාගෙන තිබීම ඊට හේතුවය. ඉරිදා සවස 3.30ට පමණ හෙලිකොප්ටර් යානයකින් ඔලුවිල් වරාය අසල රථ ගාලට පැමිණි ජනාධිපතිතුමා රෝහිත අබේගුණවර්ධන හා ආචාර්ය සරත් වීරසේකර මහත්වරු විසින් පිළිගත්තේ මහත් හරසරින්ය. රවුෆ් හකීම්, ඒ. එච්. එම්. අස්වර්, ඒ. එල්. එම්. අතාවුල්ලා, එච්. එල්. ඒ. එච්. හිස්බුල්ලා , පී දයාරත්න මහත්වරුන්ද ජනාධිපතිවරයාගේ ප්‍රධානත්වයෙන් පැවැති ඔලුවිල් වරාය ජනතා අයිතියට පත් කිරීමේ මහෝත්සවයට සහභාගීවීමට පැමිණ සිටියහ.මෙම මහෝත්සවය සියැසින් දැක ගැනීමට පැමිණ සිටි අති විශාල ජනතාවට දෑත ඔසවා ආචාර කිරීමටද ජනාධිපතිතුමා අමතක නොකළේ ය.“මට සිංහල, දෙමළ, මුස්ලිම්, බර්ගර් කියා වෙනසක් නැහැ. මම හැමෝටම එක විදිහට සලකන්නේ. ගාල්ලට ගෙන යෑමට තිබූ සිමෙන්ති කම්හල අම්පාරට දුන්නේ ඒ නිසයි. ජනාධිපතිතුමා කීය.උත්සවය නිමාවීමෙන් පසු ජනතාව අතරට ගොස් ඔවුන් සමඟ කතාබහක යෙදුණ ජනාධිපතිවරයාගේ දෑත ස්පර්ශ කිරීමට ඇතැමෙක් පොර කෑහ.“අපේ ජනාධිපතිතුමාට ජය වේවා” කියමින් ජනතාව ප්‍රීති ඝෝෂා කළහ. “ඔයාලටත් ජය වේවා” ජනාධිපතිතුමා කීය. උත්සවය නිමවා ජනාධිපතිතුමා අස්වර් මහතා සමඟ හෙලිකොප්ටරයෙන් මහනුවර ජනාධිපති මන්දිරය බලා පිටත්ව ගියේය.ජනාධිපතිවරයා නික්ම ගොස් පැය භාගයක් යෑමට පෙර සරත් වීරසේකර මහතාගේ ජංගම දුරකථනයට හදිසි දුරකථන ඇමතුමක් ලැබුණි.“සර් ජනාධිපතිතුමාගේ හෙලිකොප්ටර් එක හදිසියේ ලෑන්ඩ් කරලා. ගුවන් හමුදා නිලධාරියෙක් කීය.“මොකක්, කොහොද? කොහෙද? කලබල වූ සරත් වීරසේකර මහතා ඇසීය.කලබල වෙන්න දෙයක් නැහැ සර්. බෑඩ් වෙදර් එක හින්ද අම්පාර ගුවන් හමුදා කඳවුරට ලෑන්ඩ් කළේ. නිලධාරියා නැවත කීය.“හරි හරි මම දැන්ම එන්නම්. සරත් වීරසේකර මහතා කීවේය.ගුවන් හමුදා කඳවුරට යන අතර තුර දී නගරාධිපති නලින් ජයවික්‍රම මහතාට දුරකථනයෙන් කතා කළ සරත් වීරසේකර මහතා සිද්ධිය පිළිබඳ සැල කළේ ය. මමත් එන්නම් ඔබතුමා එක්ක යන්න. නලින් ජයවික්‍රම මහතා කීය. ගුවන් හමුදා කඳවුරට ගිය සරත් වීරසේකර මහතා දුටු ජනාධිපතිතුමා කරට අතක් දමමින්“මාර වැඩේනෙ සරත් වුණේ යැයි කීය. මොනව කරන්නද සර් පුදුම වැස්සක්නෙ අද තියෙන්නෙ. වීරසේකර මහතා කීවේය. මහනුවර ජනාධිපති මන්දිරයට පළාත් සභා අපේක්ෂකයෝ කැඳවලා තිබෙනවා. “මම කොහොම හරි දැන් යන්න ඕනෑ” ජනාධිපතිතුමා නැවත කීය. මේ තියෙන බෑඩ් වෙදර් එකට උඩින් නම් යන්න බැහැ සර්. බිමින් තමා යන්න වෙන්නෙ. වීරසේකර මහතා කීවේය. සරත් අද මාර ක්‍රවුඩ් එකක් හිටියේ නේද? ජනාධිපතිතුමා මද සිනහවකින් මුව සරසාගෙන ඇසීය. ඔව් සර්. පනස්දාහකට වැඩියි. වීරසේකර මහතා කීය.පසුව අස්වර් මහතා සමඟ ජනාධිපතිතුමා මෝටර් රථයෙන් මහනුවර බලා පිටත්ව ගියේ අලංකාර සරමක් හා ෂර්ට් එකකින් සැරසී ගෙනය.මහනුවර ජනාධිපති මන්දිරයට ජනාධිපතිතුමා රාත්‍රී 10.30 ට පමණ පැමිණි අතර ප්‍රමාද වුණාට සමාවෙන්න කියමින් ජනාධිපතිතුමා ඔවුන් හා සුහද කතා බහකට එක්විය.“ඔයාල කැම්පේන් එක ඉවර කරන්නේ කීයටද?” ජනාධිපතිතුමා ඇසීය.රාත්‍රී 12 ට විතර අපේක්ෂකයෝ එක හඩින් උත්තර දුන්හ.“අයියෝ ..... අපරාදේ ඔයාලව රාත්‍රි 12 ට කැඳවන්න තිබුණේ” කියමින් ජනාධිපතිතුමා සිනාසුන අතර අපේක්ෂකයෝ සිනා සයුරේ ගිලුණාහ.“මහනුවර දිස්ත්‍රික්කයේ මැතිවරණ නීති අකුරට රකින බව පේනවා. පක්‍ෂයේ ඡන්ද ගොඩ වැඩිකර ගන්න මනාප පොරයට යන්න එපා. එතකොට නිකම්ම 16 - 20ක් ඇතුළට දාගන්න අපිට පුළුවන්නෙ” ජනාධිපතිතුමා කීවේය.පක්‍ෂය වෙනුවෙන් අපේක්‍ෂකයන්ට මූල්‍ය පරිත්‍යාග කළ ජනාධිපතිතුමා සියලු දෙනාට රාත්‍රී භෝජන සංග්‍රහය සඳහා ආරාධනා කෙළේ ය.කෝ මේ... අපේ මන්ත්‍රීවරු කවුරුත් නෑනේ. ජනාධිපතිතුමා කීය. ඒ සමඟ ම ලොහාන් රත්වත්තේ මහතා හා මහින්දානන්ද අලුත්ගමගේ මහත්වරු ජනාධිපතිතුමා අසලට පැමිණියේය. රාත්‍රී භෝජනයෙන් පසු නැවත ජනාධිපතිතුමා වටා අසුන්ගත් මන්ත්‍රීවරු රටේ දේශපාලන තත්ත්වය ගැන කතා කළහ.මෙහිදී ලංකා කම්කරු කොංග්‍රසය (සී. ඩබ්ලිව්. සී.) පක්ෂය වෙනම තරග කිරීම ගැන සාකච්ඡා කළ අතර ලොහාන් රත්වත්තේ මහතා කියා සිටියේ “අපේ පැත්තෙ සී. ඩබ්ලිව්. සී. අපේක්ෂකයා ගානට වැඩියි. ඒ ගැන මොනව හරි කරන්න වෙයි වගේ.නෑ නෑ කලබල වෙන්න එපා ලොහාන්. මම තොන්ඩට ඒක කියන්නම්. ජනාධිපතිතුමා කීවේය. එදින ජනාධිපතිතුමා නින්දට ගියේ රාත්‍රී එකට ආසන්නව තිබියදීය.පසුදින අලුයම ජනාධිපති මන්දිරයට ගිය දිලුම් අමුණුගම, සජින් වාස්, නගරාධිපති මහේන්ද්‍ර රත්වත්තේ, ගාමිණි සෙනරත්, හිටපු මහ ඇමැති සරත් ඒකනායක මහත්වරු සමඟ උදෑසන ආහාරය ගත් ජනාධිපතිතුමා දිලුම් අමුණුගම මෝටර් රථයේ නංවා ගනිමින් දළදා මාලිගාවට ගියේ දළඳා සමිඳු වැඳ පුදා ගැනීමටය.අනතුරුව ගලගෙදර ප්‍රාදේශීය සභාව අසලට ගිය ජනාධිපතිවරයා සරත් අමුණුගම මහතා මහත් විසින් හරසරින් පිළිගත්තේය. එහිදී බුදු මැදුරට මල් පූජාකළ ජනාධිපතිතුමාට හිමි නමක් පිරිත් දේශනා කළේය. අව්වේ සිට ගෙන පිරිත් ඇසූ ජනාධිපතිතුමා සුජාතා බාලිකා විද්‍යාලයට ගියේ ඉන් අනතුරුවය.ජනාධිපතිතුමාගේ රථයේම සරත් අමුණුගම මහතා ගමන් ගත් අතර බාලිකා විද්‍යාලයේ නව ගොඩනැගිල්ල විවෘත කළේ ජනාධිපති තුමාය. ගුරු භවතුන් සමඟ සුහද කතාබහකට එක්වූ ජනාධිපතිවරයා අසලින් අමුණුගම මහතා හා සරත් ඒකනායක මහත්වරුන්ද අසුන්ගෙන සිටියහ.පාසලේ දරුවන්ගේ ඇති විශේෂ දක්‍ෂතා ගුරුවරුන් ජනාධිපතිතුමාට කීය. “හානේ කොච්චර හොඳද” මේ ගමන දරුවෝ කීදෙනෙක් ශිෂ්‍යත්වය සමත් ද?” ජනාධිපතිතුමා ඇසීය. එම ප්‍රශ්නයෙන් ගුරුභවතුන් අන්ද මන්ද වී ගිය අතර එක් ගුරුමහත්මියක් “පස් දෙනෙක් බව සෙමින් පිළිතුරු දුන්නාය. ජනාධිපතිතුමාට සිනහ පහළ විය.ඇඟලුම් කම්හලකට හා පෙර පාසලකට ගිය ජනාධිපතිතුමා කුඩා දරුවන් සුරතල් කරමින් සිට ඔවුන් සමඟ ඡායාරූපයකට ද පෙනී සිටීමටද අමතක නොකළේ ය.ජනාධිපති මන්දිරයට පැමිණ දිවා ආහාරය ගත් ජනාධිපතිතුමා සවස 3.30 ට පමණ කුරුණෑගල බලා පිටත්ව ගියේ මාලිගාපිටියේ පැවැත්වෙන ශ්‍රී ලංකා නිදහස් පක්‍ෂ 62 වැනි මහා සංවත්සරයට හා සන්ධාන ජය තහවුරු කෙරෙන මංගල රැලියට සහභාගි වීම සඳහායි.ජනාධිපතිතුමාගේ රථයේම ලොහාන් රත්වත්තේ මහතාද නංවා ගත් අතර සජින් වාස් මහතා හා ගාමිණී සෙනරත් මහත්වරු පිටුපස රථයක ගමන් ගත්හ.“ලොහාන් අද මාර වැඩේනේ මට උනේ?” ජනාධිපතිතුමා කීය. මොකද සර් ලොහාන් ඇසීය. අද ගලගෙදර ගිය ගමනේදී සරත් ලොක්ක මගෙ වාහනේනේ ගියේ. සරත් ලොක්ක මෝටර් රථයට නැග්ග කියල හිතල ඩ්‍රයිවර් වාහනේ ඇද්දුව. මට පුදුම කේන්තියක් ආවේ තව පොඩ්ඩෙන් සරත් වැටෙනවා. මම ඩ්‍රයිවර්ට හොඳට දොස් කිව්වා. අ‍ෙන් මගෙ බැනුම් වලට “සරත්ගෙ“ මූණ ඇඹුල් වුණා” කියමින් ජනාධිපතිතුමා සිනහ සුනේය.කුරුණෑගල මාලිගාපිටියේ අතුරු සිදුරු නැතිව පිරී සිටි ජනතාවට දෑත ඔසවා ආචාර කළ ජනාධිපතිතුමා සිත් ඇදගන්නාසුලු කාලෝචිත කතාවක් කළේය. ජනාධිපතිතුමා කතාව ඇරැඹුවේ ඔක්කොමල මහ ඇමැතිලානේ කවුරුවත් මන්ත්‍රීවරු නෙමෙයි. සියලුම මහ ඇමැතිවරුන්ගේ අවසරය කියමින් ජනාධිපතිතුමා හරවත් කතාවක් කළේ පැමිණ සිටි දහස් සංඛ්‍යාත ජනතාව ප්‍රීති ප්‍රමෝදයට පත් කරමින්ය.අග්‍රාමාත්‍ය දි. මු. ජයරත්න, මෛත්‍රීපාල සිරිසේන, සුසිල් ප්‍රේමජයන්ත් ඇතුළු සන්ධාන මන්ත්‍රීවරු රැසක් ඊට එක් වී සිටියහ. මංගල ජන රැලිය අවසානයේ ගාමිණී සෙනරත් මහතා සජිත්, වාස් මහතා හා ලොහාන් රත්වත්තේ මහත්වරු ජනාධිපතිතුමා සමඟ නව හෙලිකොප්ටර් යානයකින් කොළඹ බලා පැමිණියහ.පසුගියදා දයාසිරි ජයසේකර මහතාට සහාය පළ කිරීමට කුරුණෑගල පැවැති වයඹට හෙටක් තරුණ හමුවට නාමල් රාජපක්‍ෂ මහතා, ඉන්දික බණ්ඩාරනායක, ශාන්ත බණ්ඩාර, රොෂාන් රණසිංහ මහත්වරු එක්වී සිටියහ.1988 - 1989 භීෂණ කාලේ විශ්වවිද්‍යාලයේ ශිෂ්‍ය සංවිධාන හදලා සන්ලයිට් පෙට්ටි උඩ ඉඳලා කතා කළේ. එදා තරුණයන්ට නායකත්වය දෙන්න කවුරුත් හිටියේ නැහැ. එදා අපිට නායකත්වය දුන්නේ වියපත් අයයි. දැන් තමා නාමල් රාජපක්‍ෂ නමින් නියම තරුණ නායකයෙක් මතුවෙලා තියෙන්නේ. මම වයඹ මහ ඇමැති වෙලා තරුණ තරුණියන් වෙනුවෙන් ඵලදායි ව්‍යාපෘති අරඹනවා. දයාසිරි ජයසේකර මහතා කීය.රටේ ඉන්න තරුණ තරුණියන්ට ප්‍රයෝජනවත් දෙයක් කරන්න තරුණයන්ට ඉදිරියට එන්න දයාසිරි ජයසේකර මහතා අපිට අවශ්‍ය නායකයෙක්. නිර්මාණශීලි දයාසිරි ජනාධිපතිතුමා සමඟ එක්වී වයඹට පැමිණීම වාසනාවක්. ඒ ගැන වයඹ ජනතාව තීරණයක් ගනී යැයි නාමල් රාජපක්‍ෂ මහතා ප්‍රකාශ කෙළේ ය.මෙම හමුව දහවල් එක දක්වා පැවැති අතර දිවා ආහාරය දයාසිරි ජයසේකර මහතාගේ නිවසේ පිළියෙල කර තිබුණි. දිවා ආහාරයෙන් පසු ඔබට අපේ ආශිර්වාදය තිබෙනවා. අපේ සහායත් තියෙනවා. ජනාධිපතිතුමාගේ සහායත් තිබෙනවා යැයි නාමල් රාජපක්‍ෂ මහතා කීවේ දයාසිරිට අතට අත ‍ෙදමින්ය.ශ්‍රී ලංකා නිදහස් පක්‍ෂයේ 62 වන සමුළුව කුරුණෑගල මාලිගාපිටියේදී පසුගියදා පැවැතිණි. දයාසිරි හෙට්ටිපොළ සිට දිවා ආහාරය සඳහා කුරුණෑගල කැන්ඩියන් රීච් හෝටලයට ගියේ ආරාධනයකට අනුවය. එහි සිටි වාසුදේව නානායක්කාර මහතා දයාසිරිට හමුවිය. මන්ත්‍රීතුමා “ඔයාගේ ජයග්‍රහණය ස්ථිරයි. අනාගත මහ ඇමැති ඔයා” වාසු කීය. මා එක්ක මනාප පොරයට වැටිලා ඉන්නේ මගේ පුතා වගේ පොඩි එකෙක්. මොනවා කරන්නද? ඒක තාත්තලා දැන ගන්න එපායැ දයාසිරි කීය.62 වන සම්මේලනය අතරතුර අපේක්ෂකයන් හා කතාකරමින් සිටි ජනාධිපතිතුමා කියා සිටියේ සිංදු කියන අයත් අපි එක්ක ඉන්නවනෙ. ගෝරි කරන අයත් ඉන්නවා. ඒ අයත් ඉන්ඩ එපායැ. අපි ඔක්කොමල එකතු වෙලා බුලත් කොළේ දිනවමු.ජනාධිපතිතුමා සමීපයට ගිය දයාසිරිගේ අත අල්ලාගත් ජනාධිපතිතුමා කනට කොඳුරා යමක් කීය. “සර් යූ. එන්. පී. එක ඉවරයි. විපක්ෂයේ තරගයක් නෑ. සමහර තැන් වල පුංචි කුරු කුරු තියෙනවා. දයාසිරි කීවේය.“ඒවා කොහෙද නැත්තේ ඔහොම යමුකො” ජනාධිපතිතුමා කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>06</day>
    </date>
    <link>http://www.dinamina.lk/2013/09/06/_art.asp?fn=f1309062</link>
    <topic>වැරැදි කරන හැමෝම අපරාධකාරයෝ නොවෙයි</topic>
    <author>සාකච්ඡා කළේ</author>
    <content>වර්තමාන සමාජයෙහි බොහෝ දෙනාගේ කතාබහට පාදක වී ඇති කාරණයක් ලෙස අපරාධ හැඳින්විය හැකිය. සමහරු පවසන්නේ අතීතයට සාපේක්ෂව වර්තමානයෙහි අපරාධ වැඩි වී ඇති බවයි. අපරාධ පිළිබඳ සංවාදය සඳහා මෙවර ධර්ම සභාවට සම්බන්ධ වන්නේ කඩුගන්නාව මුදලිවත්ත දීපාලෝක විහාරාධිපති ජාතික අධ්‍යාපන ආයතනයේ කථිකාචාර්ය නෙළුවාකන්දේ ඥානානන්ද හිමියි.“අපරාධ” යන්නට අර්ථකථනයක් බුදු දහමෙහි අන්තර්ගතව තිබේ ද?අපරාධ යන්නට බුදු දහමෙහි දක්වා ඇති වචනය වන්නේ ‘වරද’ යන්නයි. ගිහි අයගේ වරද පෙන්වා දී ඇතත් ඔවුන්ට දිය යුතු දඬුවම් ක්‍රම බුදු දහමෙහි පෙන්වා දී නැහැ. ඒ වගේම නිර්දේශ කිරීමක් ද කර නැහැ. නමුත් බුදු දහමේදී පැවැදි පක්‍ෂයේ වරද පෙන්වා දී ඇතුවා වගේම ඊට දිය යුතු දඬුවම ද බුදුරජාණන් වහන්සේ පෙන්වා දී තිබෙනවා.හාමුදුරුවන්ට වන්දනා කරන කොට “අපරාධං කමත මේ භන්තේ” කියලා කියනවා. ඒක එතරම්ම මම පාවිච්චි කරන්න කැමැති නෑ.බුදුරජාණන් වහන්සේ පෙන්වා දී ඇති අයුරින් පැවිදි පක්‍ෂය සඳහා වරද ලෙස දක්වා ඇත්තේ කුමන කාරණා ද?බුදු දහමේදී වරද ප්‍රභේද දෙකකට බෙදා දැක්වෙනවා. ඒ මහා සාවද්‍ය හා අල්ප සාවද්‍ය යන්නයි. එහිදී මහා සාවද්‍ය කියලා අදහස් කරන්නේ අප කතා කරන බරපතළ අපරාධයි. අල්ප සාවද්‍ය කියලා කියන්නේ එතරම් බරපතළ නොවන කාරණායි. උදාහරණයක් විදිහට භික්‍ෂූන් වහන්සේලා අතින් සිදුවන වැරදි විදියට සලකන දේ ප්‍රධාන වශයෙන් හතරක් තිබෙනවා. ඒවා තමයි සතර පාරාජිකා. මෛථුන ධර්මය, සොරකම, මිනිස් ජීවිතයක් විනාශ කිරීම, උත්තරී මනුස්ස ධම්ම හෙවත් තමන්ගේ ළඟ නැති ගුණ යැයි මවා පෙන්වා ගෙන හිඳීම යි.මේ හතරින් එකකට හෝ උපසම්පදා භික්‍ෂුවක් පත්වෙනවා නම් භික්‍ෂුත්වය නැති වෙනවා. මෙය විනය පොතේ විස්තර වෙන්නේ තල්ගහක් කරටියෙන් කඩලා දැම්මා වගේ කියලයි.බුදුරජාණන් වහන්සේ පවසන පරිදි ගිහි පක්‍ෂයේ වැරදි ලෙස පෙන්වාදී ඇත්තේ මොනවා ද?පැවිදි පක්‍ෂයට සතර පාරාජිකා පනවන කොට ගිහි අයට දක්වා ඇත්තේ සිඟාලෝවාද සූත්‍රයේ සතර කර්මක්ලේෂයි. ඒ ප්‍රාණඝාතය, අදත්තාදානය, කාමමිත්‍යාචාරය, මුසාවාදය යන්නයි. ඊළඟට පොදුවේ සමාජයේදී ගිහි පක්‍ෂයට නිත්‍ය සීලය ලෙස ඉදිරිපත් කර ඇත්තේ පංචශීලයයි. පන්සිල් කැඩීමත් දැන් අපි පාවිච්චි කරන වචනයක් හැටියට ගත්තොත් නම් අපරාධයක්. නමුත් පංචශීලය කැඩීම බුදුදහමේදී දක්වන්නේ සීල විපත්තියක් විදිහටයි.බුදුරජාණන් වහන්සේ මීට දෙදහස් පන්සියයකටත් පෙර දේශනා කරන ලද ‘වරද’ යන සාධකය වලංගු වන්නේ් අද සමාජයට වගේම බෞද්ධයන්ට පමණ ද?එදා උන්වහන්සේ වරද ලෙස පෙන්වූ දේ අද සමාජයටත් වලංගුයි. අද සමාජයේදිත් ඒ කාරණා වරදමය. උන්වහන්සේ මේ දේශනා ඉදිරිපත් කළේ සමස්ත මානවයාටයි. ඒක වඩාත් පැහැදිලි වන කරුණක් වන්නේ පන්සිල් කැඩුවාට පස්සේ ඒක වරදක් ලෙස පිළිගන්නේ බෞද්ධයෝ විතරක් නම්, බන්ධනාගාර ගත විය යුත්තේ බෞද්ධයන් පමණයි.ඒත් ලෝකයේ පුරාම අද බන්ධනාගාර ගත කරලා ඉන්නවා නම් වරදක් කරලා දඬුවම් විඳිනවා කියලා පිළිගන්න හැමදෙනාම අයත් වන්නේ අපි කලින් කියන ලද වරදටමයි. ඔවුන් එසේ බන්ධනාගාර ගත වී තිබෙන්නේ පංචශීලයෙහි දක්වන ලද කුමන හෝ එක වරදකටයි. ඒ නිසා මුළු සමාජයම ආවරණය වන ආකාරයට උන්වහන්සේ පංචශීලයට මෙය සීමා කළා.අතීතයේ පැවැති සමාජයට වඩා වර්තමාන සමාජයෙහි දක්නට ලැබෙන අපරාධ රැල්ලේ වෙනස අඩු වැඩිවීමකට ලක්වී තිබෙන බවක් පෙනෙනවාද?එදාට වඩා අද අපරාධ වැඩිවීමක් කියලා කියනවා නම් මම ඒ කාරණයට එකඟ වන්නේ නැහැ. ඒකට හේතුව වෙන්නේ ඔය කාරණය විමසා බැලිය යුත්තේ සාපේක්‍ෂ වශයෙන් නිසයි. උදාහරණයක් විදියට පොලිස් වාර්තාවක තියෙනවා නම් 2012 වසරේ මිනි මැරීම් මේ තරම් ප්‍රමාණයක් සිදුවෙලා තිබෙනවා, 2013 වසරේ මිනීමැරීම් සිද්ධ වෙලා තියෙන්නේ මේ තරම් ප්‍රමාණයක්, ඒ වගේම 2012 වසරේ මියගිය අය අතරේ රථවාහනවලින් හෝ දේශපාලන ප්‍රචණ්ඩ ක්‍රියාවලින් හෝ සොරකම නිසා මිය ගියේ මේ තරම් අය යැයි සාපේක්‍ෂ ලෙස නිගමනයකට පැමිණිය හැකි නොවෙයි. එසේ පැමිණීමට දත්ත ඇතුළත් වාර්තා තිබිය යුතුයි. එසේ තිබේ නම් අපට අඩුවැඩිවීමක් පිළිබඳ කතා කළ හැකියි.සමාජයෙහි වෙසෙන සත්වයා නිතර එකම වැරැද්ද කරන අවස්ථා තිබෙනවා. ඒ සඳහා නිතර දඬුවම් කිරීම ද සිදු වෙනවා. මෙහෙම දෙයක් සිදුවන්නේ ඇයි?රටේ දැන් තිබෙන නීතියට අනුව කරනු ලබන්නේ අපරාධයක් කළා යැයි කියන මනුෂ්‍යයා සැකපිට අත්අඩංගුවට ගන්නවා. ඊට පස්සේ අධිකරණයට ඉදිරිපත් කරනවා. එහිදී වැරදි නම් දඬුවම් ලබා දෙනවා. බුදු දහම මෙවැනි කාරණයකදී මේ ක්‍රමය භාවිත කරන්නේ වෙනස්ම ක්‍රමවේදයකටයි.බුදු දහම නිතරම ඉදිරිපත් කරන්නේ හේතුඵලවාදී දර්ශනයක්. ඒ දර්ශනයමයි මෙතනදීත් ඉදිරිපත් කරන්නේ රටේ නීතියට අනුව දඬුවම් දුන්නට කමක් නෑ. නමුත් අපි ඉන් ඔබ්බට යා යුතුයි. මිනිස්සු අපරාධ කරන්නේ ඇයි? ඊට හේතු සෙවිය යුතුයි. මීට අපූරු උදාහරණයක් චක්තවත්තී සිහනාද සූත්‍රයේ දැක්වෙනවා. එහිදී සොරෙක් අත්අඩංගුවට ගත්තාට පස්සෙ රජතුමා අසනවා ඇයි සොරකම් කළේ කියලා. ඔහු කියන්නේ ජීවත් වෙන්න විදියක් නැති නිසා සොරකම් කළා කියලයි.මේ නිසා ඔහුට රාජ්‍ය භාණ්ඩාගාරයේ සල්ලි දෙනවා. මුළු රටේම ප්‍රචාරය යන්නේ සොරකම් කරන අයට රජතුමා සල්ලි දෙනවා කියලයි. ඒ නිසා මිනිස්සු සොරකම් කරන්න පටන් ගන්නවා. මෙතැනදී මැදිහත් වෙන පුරෝහිත කියන්නේ සොරකම කරන්න හේතු සාධක හොඳට සොයලා බලලා, ඒ සොරකම ඇතිවීමට හේතුවුණු සාධක අඩු කිරීමට කටයුතු කරන්න කියලයි. මෙය අපටත් අදාළ කර ගත හැකියි. ඒ විදියේ වැඩපිළිවෙළකට නොගියොත් වැරදි මේ ආකාරයටම දිගින් දිගටම සිදුවේවි.සමාජයෙහි වෙසෙන සාමාජිකයෙකු ලෙස ඔබ වහන්සේ පවසන්නේ මිනිස්සු අපරාධවලට පෙළඹෙන්නේ කුමන හේතු කාරණා නිසා බවද?වරදට යොමුවීමට බලපාන ප්‍රධාන කාරණා දෙකක් තිබෙනවා. ඒ එක් කරුණක් වන්නේ පුද්ගල ස්වභාවයන්ගෙ වෙනස්වීම්. ඔවුන් හිතන ආකාරය, කල්පනා කරන ස්වභාවය, තීන්දු තීරණ ගන්න විදිය එකිනෙකාගෙන් වෙනස් වෙනවා. මේ වෙනස් වීම අපරාධවලට නැත්නම් වරදට හේතුවක් ලෙස ගත හැකියි. මොකද අප වැඩකරන්නේ සිතුවිලිත් එක්ක.ඒවා රාග, ද්වේශ, මෝහ කියන ප්‍රධාන අකුසල මූලවලට ගැනෙනවා. මේවා අතරින් කුමක් හෝ මිශ්‍ර වී සිතුවිල්ලක් ක්‍රියාවට නඟන කොට එතැන සිද්ධ වෙන්නේ වරදක්. කවුරු හෝ ලෝභය පදනම් කරගෙන මොන දේ ක්‍රියාත්මක කළත් සිදුවන්නේ නරකක්. හොඳක් නොවෙයි.අනෙක් කාරණය වන්නේ සමාජ සංසිද්ධි. රටේ පාලන තන්ත්‍රය අනුගමනය කරන ක්‍රියාමාර්ග, සමාජ සංවිධාන විසින් ගන්නා ක්‍රියා මාර්ග, ආර්ථික හේතු, අධ්‍යාපනික හේතු වගේ හේතු රාශියක්. සමාජ සංසිද්ධිවලට අයත් වෙනවා.අපරාධ සිදුවීමට මෙවැනි සමාජ සංසිද්ධි බලපාන බව අපට පෙනෙනවා. බුදුරජාණන් වහන්සේ තම ධර්මයෙන් පාලක පිරිසට නිතරම උපදෙස් දෙන්නේ සාධාරණ පාලන ක්‍රමයක් රැගෙන යාමටයි. එසේ නොවුණ හොත් ජනතාවගේ සිතෙහි ඇතිවන්නේ ක්‍රෝධයත්, ඒ නිසයි. බුදුරජාණන් වහන්සේ නිතරම පවසන්නේ පිළියම් යෙදිය යුත්තේ ප්‍රතිඵලයට නොව හේතුවට බව. එසේ නොවුණ කළ අපරාධ ඒ ආකාරයටම ඒ ලෙසින් ම ක්‍රියාත්මක වේවි.අපරාධ හා කර්මය අතර ඇත්තේ කුමන සම්බන්ධයක්ද?වරදින් පුද්ගලයා ඈත් කරගෙන ඔහුව නිවැරැදි අර්ථ සම්පන්න පුද්ගලයෙක් කිරීමට බලපෑම් කරන්නේ කර්මය හා පුනර්භවය පිළිබඳ සංකල්පයයි. මේ ඉගැන්වීම නිසා පුද්ගලයා වරදට යොමු කිරීමේ ප්‍රවණතාවය අඩුවීමක් සිදු වෙනවා.මම විශ්වාස කරනවා පුනර්භවයක් තිබෙනවා කියලා, ඒ වගේම කර්මය ප්‍රතිවිපාක දෙනවා කියලා මම කරන දේ කිරීමට බයයි. බය ඇති කරගත යුතු ක්‍රම හතරක් බුද්ධ දේශනාවේ සඳහන් වෙනවා. ඒ අත්ථානු වාදත්වය, පරමානුවාද බය, දණ්ඩ බය, දුක් ගති බය යන සතරයි. මින් කර්මය හා පුනර්භවයට අදාළවන්නේ දුක්ගති බයයි. මරණින් පස්සේ මේවා විපාක විඳින්න වෙනවාය. කියන මතය පිළිගැනීම දුක් ගති බවයි. එතැනදී සත්වයෝ වරදින් අත් මිදෙනවා.අපරාධ අවම කිරීමට ගතයුතු ක්‍රියාමාර්ග ලෙස ඔබ වහන්සේ දකින්නේ මොනවාද?සමාජ ක්‍රමයකදී මේවා නැති කිරීම සඳහා ක්‍රමවේද බුද්ධ දර්ශනයේදී ඉගැන්වෙනවා. එකක් වන්නේ පුද්ගල චර්යා සංස්කරණයයි. අප අධ්‍යාපන ක්‍රමයෙන් හෝ ධර්ම සාකච්ඡා කිරීම මඟින් හෝ මිනිස්සු තමන්ගේ නරක චර්යා අවම කරගෙන හොඳ චර්යා හැඩගැස්වීමේ වැඩපිළිවෙළකට යා යුතු යි.පුද්ගල චර්යා සංස්කරණය කියන්නේ මෙයයි. අපේ රටේ අවධානයට ලක් නොකරන ම කාරණය වන්නේත් මේ කාරණයයි. අද ඔවුන්ට අහන්න දකින්න ද ලැබෙන්නේ හරවත් නොවූ දේවල්මයි. ඒ සඳහා ගතහැකි බොහෝ දේ අපගේම පරිසරයෙන් නිර්මාණය කරගත හැකියි.අනෙක් ක්‍රමවේදය වන්නේ සමාජ සංස්ථා සංස්කාරණයයි. එහිදී සෑම සමාජ ස්ථාවරයකම රුචිකත්වය දක්වා සියලුම සමාජ සංස්ථාවල කටයුතු කරනා අයගේ චර්යා සුචරිත විය යුතුයි. ඒක ඉහළ සිට පහළට ගලාගෙන පැමිණිය යුතුයි. මෙවැනි සංශෝධනයක් වනතුරු අපට අපරාධ රැල්ලෙන් ඈත්විය නොහැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309071</link>
    <topic>විදුහල්පතිගෙන් බේරුණු මවකොමිසමට සියල්ල හෙළි කරයි</topic>
    <author>සිරන්ජනි කුමාරි</author>
    <content>සිය දරුවා 2014 වර්ෂයේ පාසලට ඇතුළත් කැර ගැනීම සඳහා මවකගෙන් ලිංගික අල්ලස් ඉල්ලා සිටි කොට්ටාව ආනන්ද විද්‍යාලයේ විදුහල්පතිවරයා මේ මස 18 වැනි දින දක්වා රක්ෂිත බන්ධනාගාර ගතකරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (06) නියම කෙළේය.මෙසේ බන්ධනාගාර ගතකරනු ලැබුවේ කොට්ටාව ආනන්ද විද්‍යාලයේ විදුහල්පති ලෙස සේවය කළ මහනාම ගම්ගීගන ගමගේ ධර්මදාස නමැත්තාය.කොට්ටාව, පන්නිපිටිය පදිංචි මවක අල්ලස් කොමිසම වෙත ඉකුත් (05) වන දින කරනු ලබන පැමිණිල්ලකට අනුව කොමිසම මගින් විදුහල්පතිවරයා අත්අඩංගුවට ගෙන අධිකරණයට ඉදිරිපත් කොට තිබිණ.2014 වසර පළමු ශ්‍රේණිය සඳහා සිය දරුවා සම්බන්ධයෙන් අයැදුම් පත්‍රයක් කොට්ටාව ආනන්ද විද්‍යාලයට යොමු කළ බව පවසන පැමිණිලිකාරිය එහිදී සිය දරුවා තෝරාගත් බව සඳහන් කැර ලිපියක් නොලැබුණු බැවින් ඒ පිළිබඳව විදුහල්පතිවරයා හමු වී විමසූ බවට පැමිණිල්ලේ සඳහන් වේ.මෙම අවස්ථාවේ මුණගැසුණු විදුහල්පතිවරයාගෙන් තමා මුදල් අවශ්‍ය ද යනුවෙන් විමසූ බවත්, මුදල් ප්‍රතික්‍ෂේප කළ විදුහල්පතිවරයා තමාගෙන් දුරකථන අංකය පමණක් ඉල්ලූ බවට ඇය සිය පැමිණිල්ලේ වැඩිදුරටත් සඳහන් කැර තිබිණ.2014 වසරේ තෝරාගත් සිසු අයැදුම් පත්‍රවලට සිය අයැදුම්පත්‍රය ද ඇතුළත් කිරීමට නම් තමා සමඟ කාමරයකට පැමිණෙන ලෙසට සිය දුරකථන අංකයට ඇමතුමක් ලබා දෙමින් විදුහල්පතිවරයා පැවසූ බවට වැඩිදුරටත් පැමිණිල්ලේ සඳහන් වේ.ඊට එකඟතාවය පළකළ පැමිණිලිකාරිය විදුහල්පතිවරයා සමඟ කතිකා කැරගත් ආකාරයටම ඉකුත් 5 වන දින වේරහැර රිසෝට් හෝටලයට පැමිණ ඇත.විදුහල්පතිවරයා කාමරයේ රඳවා පැමිණිලිකාරිය නාන කාමරය වෙත “වොෂ්” එකක් දාන්න පවසමින් ගොස් අල්ලස් කොමිසම වෙත දුරකථන ඇමැතුමක් ලබා දී නැවත විදුහල්පති හමුවට පැමිණ ඇත.ඔවුන් දෙදෙනා හෝටල් කාමරය තුළ සිටියදී එහි පැමිණි අල්ලස් කොමිසමේ නිලධාරීන් විදුහල්පතිවරයා අත්අඩංගුවට ගෙන තිබේ.අදාළ කරුණු සලකා බැලූ මහේස්ත්‍රාත්වරයා සැකකාර විදුහල්පතිවරයා මේ මස 18 වැනි දින දක්වා රක්ෂිත බන්ධනාගාර ගතකිරීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090710</link>
    <topic>මම නායකත්වයේ සිටින තුරුරට බෙදන්න දෙන්නේ නැ</topic>
    <author>ධනුෂ්ක ගොඩකුඹුර සහ ඉන්දික පොල්කොටුව දිගන සිට...</author>
    <content>තමා නායකත්වයේ සිටින තුරු කිසිවකුටත් රට බෙදන්නට නම් ඉඩ තබන්නේ නැති බව ජනාධිපති මහින්ද රාජපක්ෂ මහතා අවධාරණය කළේය.ත්‍රස්තවාදයට නොහැකි වූ දේ කරමින් රට බෙදන්නට ඇතැමුන් කරන යෝජනාවලින් පෙනෙන්නේ ඔවුන්ගේ බංකොළොත්භාවය බව පැවසූ ජනාධිපතිවරයා උතුරේ මැතිවරණය පැවැත්වීමම ආණ්ඩුව ලැබූ ජයග්‍රහණයක් බව පැවැසීය.ජනාධිපතිවරයා මෙසේ ප්‍රකාශ කළේ එළැඹෙන පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණය තහවුරු කරන මහනුවර දිස්ත්‍රික් ප්‍රථම විජයග්‍රාහී ජන රැලියට කුණ්ඩසාලේ, කොළොන්ගහවත්ත ප්‍රාදේශීය සභා ක්‍රීඩාංගණයේ දී ඊයේ (6) එක්වෙමිනි.දළදා මාලිගාවට ප්‍රහාර එල්ල කළ ආකාරය අද ඇතැමුන්ට අමතක වී ඇති බවත් ජාත්‍යන්තරයේ සිටින කොටි හිතවාදීන් කරන කියන දේ දෙස බලන විට අපේ ඉතිහාසය එසේ අමතක කරන්නට නොහැකි බවත් දහස් සංඛ්‍යාත ජන සංඛ්‍යාවකගේ සහභාගීත්වයෙන් පැවැති ජනරැලිය අමතමින් ජනාධිපතිවරයා පැවැසීය.අප යා යුත්තේ ලෝකයත් සමඟ ඉදිරියට මිස වසර විස්සක් තිහක් අතීතයට නොවන බවත් ජනාධිපතිවරයා අවධාරණය කළේය. එදා රට උගස් තබා ජනතාවට කන්න දුන් විපක්ෂය අද හඩා වැටෙන බව පැවසූ ජනාධිපතිතුමා තමා සෑමවිටම ගොවි ජනතාව කෙරෙහි විශ්වාසය තැබූ බවත් ඒ විශ්වාසය අකුරටම රැකි ගොවියන් අද රට සහලින් ස්වයංපෝෂිත කර ඇති බවත් ප්‍රකාශ කළේය.ත්‍රස්තවාදය නිමා කර රට සංවර්ධනය කරමින් ජනතා සුබසෙතට කටයුතු කරන විට ආණ්ඩුවට නොයෙකුත් අභියෝග එන බව පැවසූ ජනාධිපතිවරයා ඒ අභියෝග ඉදිරියේ නොසැලෙන බවත් පැවැසීය.මහින්ද චින්තනය කෙරෙහි විශ්වාසය තැබූ ජනතාව ආණ්ඩුවට වගකීමක් භාර දුන් බවත් පිටතට නොපැන ජනතාව භාර දුන් ඒ මාර්ගයේම ගමන් කරමින් රට දියුණු කිරීමට කටයුතු කරන බවත් ජනාධිපතිවරයා වැඩිදුරටත් ප්‍රකාශ කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න, ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, ඇමැති නිමල් සිරිපාලද සිල්වා, ඇමැතිවරුන් වන කෙහෙළිය රඹුක්වැල්ල, මහින්දානන්ද අලුත්ගමගේ, ලක්ෂ්මන් සෙනෙවිරත්න, රෝහිත අබේගුණවර්ධන, නියෝජ්‍ය ඇමැති අබ්දුල් කාදර්, පාර්ලිමේන්තු මන්ත්‍රීවරුන් වන එරික් ප්‍රසන්න වීරවර්ධන, ලොහාන් රත්වත්තේ, මධ්‍යම පළාත් සභාවේ හිටපු මහ ඇමැති සරත් ඒකනායක මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309072</link>
    <topic>ඕමන්තේ-කිළිනොච්චි දුම්රිය මාර්ගය 14දා ජනපති අතින් විවෘත වෙයි</topic>
    <author>නිමල් රාජපක්ෂ , බන්දුල සෙනෙවිරත්න</author>
    <content>ඕමන්ත සිට කිලිනොචිචිය දක්වා කිලෝමීටර් 63 ක දුරක් අලුතින් ඉදි කළ දුම්රිය මාර්ගය හා දුම්රිය ස්ථාන ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම 14 වැනිදා පෙරවරු 10 ට විවෘත කෙරේ.ඒ අනුව ලබන සිංහල හා හින්දු අලුත් අවුරුද්ද වන විට යාල්දේවී දුම්රිය පැය 6 කින් යාපනය බලා ගමන් කරවීමට අවශ්‍ය කටයුතු යොදන බව ප්‍රවාහන ඇමැති කුමාර වෙල්ගම මහතා ප්‍රකාශ කළේය.වසර විසි තුනකට පසු යාල්දේවී දුම්රිය කිලිනොච්චිය දක්වා ධාවනය කිරීමේ නිරීක්ෂණ චාරිකාවට සහභාගී වෙමින් ඇමැතිවරයා මේ අදහස් පළ කළේය. මෙම දුම්රිය මාර්ගය පැයට කිලෝමීටර් සියයක වේගයෙන් ධාවනය කළ හැකි ආකාරයට සකස් කර තිබෙන අතර 2014 ජුනී මාසය වන විට උතුරු දුම්රිය මාර්ගය කන්කසන්තුරේ දුම්රිය ස්ථානය දක්වා වැඩ නිම කිරීමට නියමිතය.ඕමන්ත සිට කිලිනොච්චිය දක්වා දුම්රිය මාර්ගය විවෘත කිරීමෙන් අනතුරුව යාල්දේවී ඇතුලු දුම්රිය තුනක් දිනපතා කිලිනොච්චිය දක්වා ධාවනය කිරීමට කටයුතු යොදන බවත් ඒ වෙනුවෙන් අලුතින් දුම්රිය මැදිරි 100 ක් ගෙන්වන බවත් ඇමැතිවරයා කීවේය.එමඟින් උතුරේ හා දකුණේ ජනතාවට නෑගම් යාම ප්‍රශ්නයක් නොවන බවද ඒ මහතා කීවේය. ඉතා කෙටි කලක් තුළ උතුරු දුම්රිය මාර්ගයේ නගරාන්තර දුම්රියක්ද ධාවනය කරන බවත් වෙල්ගම මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309073</link>
    <topic>පළාත් තුනේ ඡන්ද වැඩ සාමකාමීව සිදුවෙනවා</topic>
    <author>අනුර ප්‍රේමලාල් හා රක්ෂණ ශ්‍රියන්ත</author>
    <content>ලැබි ඇති තොරතුරු අනුව මේ වන විට පළාත් සභා මැතිවරණයේ කටයුතු සාමකාමිව සිදුවෙමින් පවතින බව මැතිවරණ කොමසාරිස් මහින්ද දේශප්‍රිය මහතා 'දිනමිණ' වෙත ප්‍රකාශ කළේය.මැතිවරණය පැවැත්වෙන මධ්‍යම,උතුර හා වයඹ පළාත් තුනට අයත් දිස්ත්‍රික්ක දහය තුළ එකම දේශපාලන පක්ෂය තුළ මනාප ලබාගැනිම වැනි සිද්ධීන් මුල්කරගෙන හා වෙනත් සුළු සිදුවීම් වාර්තා වුවත් සැළකිය යුතු තරම් බරපතළ පැමිණිලි ලැබි නැතැයි ඒ මහතා පැවසීය.ලබන 9හා10 දිනයන්හි පැවැත්වෙන තැපැල් ඡන්දය සඳහා සියලු කටයුතු සූදානම් අතර එම ඡන්දය පැවැත්වෙන මධ්‍යස්ථානවලට ආරක්ෂාව අවශ්‍ය යැයි සහතික කිරීමෙ නිලධාරින්ට හැඟේ නම් අදාල පොලිස් ස්ථානවලට කලින් දන්වා ඡන්දය පැවැත්වෙන අවස්ථාවේදි පොලිස් ආරක්ෂාව ලබා ගත හැකි බව මැතිවරණ ලේකම් කාර්යාලය පවසයි.තැපැල් ඡන්දය භාවිතා කිරීම එක්ලක්ෂ එකොළොස් දහස් තුන්සියතිස්තුනක් ඡන්දදායකයින් සුදුසුකම් ලබා ඇත. රාජ්‍ය,අර්ධරාජ්‍ය, ශ්‍රී ලංකා ගමනා ගමනා මණ්ඬලයට අයත් බස් ඩිපෝ තැපැල් ඡන්ද මධ්‍යස්ථාන ලෙස බෝහෝ දුරට භාවිතා කරනු ලැබේ.මේ වන විට මැතිවරණ මහා ලේකම් කාර්යාලයවෙත මැතිවරණ නීති උල්ලංඝනය කිරීම් හා ප්‍රචණ්ඩ ක්‍රියා සම්බන්ධයෙන් පැමිණිලි 330ක් ලැබි තිබෙන බව එම කාර්යාලයේ පිහිටුවා තිබෙන පැමිණිලි ඒකකය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309074</link>
    <topic>මංග‍ලගේ-චන්ද්‍රසේකරගේ හොර සන්නිවේදන බළකාය රට අවුල් කරන සැලැසුම් අරඹලා</topic>
    <author>චන්ද්‍රිකා පෙරේරා</author>
    <content>එක්සත් ජාතික පක්ෂයේ ප්‍රබලයන් දෙදෙනකු වන මංගල සමරවීර සහ සුදත් චන්ද්‍රසේකර මහත්වරු යටතේ පවත්වාගෙන යන"සන්නිවේදන බළකාය" මගින් දෛනික සමාජයීය කටයුතු අවිධිමත් කර ආණ්ඩුව ගෙන යන සංවර්ධන ක්‍රියාදාමය අක්‍රිය කිරීමේ රහසිගත සැළසුමක් රටපුරා දියත්කර ඇති බව බුද්ධි අංශ මගින් හෙළිකරගෙන තිබේ.මේ සැළසුමේ මූලික කාර්යයට අනුව සෑම ප්‍රදේශයක්ම ආවරණය වන පරිදි නියෝජිතයින් පත්කර කටකතා මගින් මත ගොඩනැගීම අරඹා ඇති බව‍‍ට බුද්ධි තොරතුරු මගින් අණාවරණය කරගෙන ඇත.මෙහි ප්‍රධානම කාර්යය‍‍ ලෙස රජය ‍රට මිල්ටරිකරණය කිරීමට උත්සහ කරන බවට වැරදි මතයක් ගොඩනගන්නට ක්‍රියාත්මකව සිටින "සන්නිවේදන ‍බළකාය" රජය පිළිබඳ විවිධ වැරදි මත ජනතාව අතර ට ගෙන ගොස් ජනතාව රාජ්‍ය විරෝධී උද්ඝෝෂන, පොළපාලි වැනි කටයුතු කිරීමට පොළඹවා ගැනීමට ක්‍රියාත්මකව සිටින බවට හඳුනාගෙන ති‍බේ.ඡන්ද මධ්‍යස්ථාන පවත්වාගෙන යන ආකාරයෙන් බිම් මට්ටමෙන් මෙම බළකාය රටපුරා ව්‍යාප්තව ඇති බවට හඳුනාගෙන ඇති බව රාජ්‍ය බුද්ධි තොරතුරු ඒකකයේ ජ්‍යෙෂ්ඨයෙක් දිනමිණට පැවසිය.ත්‍රස්තවාදය රටතුළ නැවත ඇතිකිරීමේ උත්සාහයක් ද ඇති බව ට හඳුනා ගෙන ඇති අතර මෙම කණ්ඩායම, විපක්ෂයේ තවත් සමහර කණ්ඩායම් හා රාජ්‍ය නොවන සංවිධාන මේ සඳහා ක්‍රියාකාරී වී සිටින බවට අණාවරණය වෙයි.සාමාන්‍ය ජන ජීවිතයේ කටයුතු කරගෙන යාමට ඇති නිදහස් පරිසරය අක්‍රමවත් කිරීම තුළින් ජනතාව ආණ්ඩු විරෝධී ක්‍රියා වලට පෙළගැස්වීම මොවුන්ගේ අරමුණු අතර ප්‍රධානම අරමුණ බව බුද්ධි තොරතුරු මගින් හඳුනාගෙන තිබේ. රට අරාජික කිරීම‍ට මෙසේ විවිධ කණ්ඩායම් ක්‍රියාත්මකව සිටින බවත් මේ සියලු අභියෝග හමුවේ රටේ ආරක්ෂාව තහවුරු කිරීමට සිදුවී තිබෙන බවත් රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාය රාජපක්ෂ මහතා පසුගිය දා පැවැති ආරක්ෂක සමුළුවේදී සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309075</link>
    <topic>විත්තියේ විරෝධතා ප්‍රතික්ෂේපයි</topic>
    <author>සිරන්ජනි කුමාරි</author>
    <content>ආණ්ඩුවට පාඩුවන බව දැන දැනම ද ෆිනෑන්ස් ආයතනයේ කොටස් අයුතු සහගත ලෙස මිල දී ගැනීමේ චෝදනා යටතේ පවරා ඇති අල්ලස් නඩුවට නීතිපති නියෝජනයක් අවශ්‍ය නැති බවට හිටපු අගවිනිසුරු ආචාර්ය ශිරානි බණ්ඩාරනායක මහත්මියගේ සැමියා වන විත්තිකාර ප්‍රදීප් කාරියවසම් මහතාගේ නීතිඥ මඬුල්ල ඉදිරිපත් කළ මූලික විරෝධතාව කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (06) ප්‍රතික්ෂේප කෙළේය.පැය දෙකකට ආසන්න කාලයක් නීතිඥ මඩුල්ල අධිකරණය හමුවේ කරුණු දක්වමින් දිගින් දිගටම පැවසුවේ අල්ලස් නඩුවට නීතිපති නියෝජනයක් අවශ්‍ය නැති බවය. එම තර්ක ප්‍රතික්ෂේප කරමින් ප්‍රධාන මහේස්ත්‍රාත් ගිහාන් පිලපිටිය මහතා පවසා සිටියේ මෙම අල්ලස් නඩුවට නීතිපති දෙපාර්තමේන්තුව නියෝජනය කරමින් අධිකරණය හමුවේ පෙනී සිටින රජයේ අධිනීතිඥවරයාට නඩුව සඳහා පෙනී සිටීමට අවසර හිමිවන බවය.ජාතික ඉතිරි කිරීමේ බැංකුවේ සභාපති ධුරයේ යෙදී සිටිමින් ආණ්ඩුවට පාඩු සිදුවිය හැකි බව දැන දැනම ද ෆිනෑන්ස් ආයතනයේ 78,63362ක කොටස් මිල දී ගැනීමට කටයුතු කිරීම, ඒ පිළිබඳව ද ෆිනෑන්ස් ආයතනයට දන්වා යැවීම, ද ෆිනෑන්ස් අධ්‍යක්ෂ මණ්ඩලයේ ධුරයක් සඳහා ශාන් චන්ද්‍රසීලරත්න පත් කිරීම යන චෝදනා යටතේ් ප්‍රදීප් කාරියවසම් මහතාට එරෙහිව කොළඹ ප්‍රධාන මහේස්ත්‍රාත් අධිකරණය හමුවේ නඩු පවරා තිබිණි.මෙම සිද්ධිය සම්බන්ධයෙන් ප්‍රදීප් කාරියවසම් මහතාට ඉකුත් 2012/2/28 අධිකරණය මඟින් නොතිසි නිකුත් කරමින් අනතුරුව ඔහු අධිකරණය හමුවේ පෙනී සිටිය දී ලක්ෂ 100 ශරීර ඇපයක් මත මහේස්ත්‍රාත්වරයා ඔහු මුදා හැර තිබිණි.ඊයේ (06) අධිකරණය හමුවේ ප්‍රදීප් කාරියවසම් මහතා පෙනී සිටි අතර ඔහු වෙනුවෙන් පෙනී සිටි නීතිඥ සාලිය පීරිස් මහතා සිය මූලික විරෝධය ඉදිරිපත් කරමින් අධිකරණය හමුවේ පැවසුවේ ජ්‍යෙෂ්ඨ රජයේ අධිනීතිඥවරයකු නඩුවට පෙනී සිටීම සම්බන්ධයෙන් තමා විරෝධතාවය පළ කරන බවය.නීතිඥ සාලිය පීරිස් - 1994 අංක 19 දරන අල්ලස් හෝ දූෂණ විමර්ශන පනත අධිකරණයේ අවධානයට ලක් කරනවා. අල්ලස් කොමිසම ස්වාධීන ආයතනයක් කිරීමේ මුඛ්‍ය පරමාර්ථයෙන් 1994 පාර්ලිමේන්තුවට මෙම පනත ඉදිරිපත් වුණා. එදින සිට අල්ලස් පැමිණිලි, විමර්ශන මෙහෙයවූයේ කොමිසමයි.නීතිපති ආණ්ඩුවේ නියෝජනයක්. එය ස්වාධීන ධුරයක් නොවේ’ කොමිසම නඩු පැවරීමට නීතිපති දෙපාර්තමේන්තුවට බලය පවරන්න බැහැ. ජ්‍යෙෂ්ඨ නීතිඥයින් සොලිසිටර් ජනරාල්වරුන් රජයේ නිලධාරීන් මේ අනුව ඔවුන් නඩුවට මැදිහත් වුවහොත් ස්වාධීන නඩු විභාගයට යෑමට අවස්ථාව අහිමිවෙනවා. මහේස්ත්‍රාත් - විමර්ශනය පිළිබඳ විරෝධතා තිබේද? නීතිඥ සාලිය පීරිස් - පොලිස් නිලධාරීන් ස්වාධීනයි. මේ අවස්ථාවේ දී විමර්ශනය සම්බන්ධව ප්‍රකාශ කරන්න බැහැ.මහේස්ත්‍රාත් - සාධාරණ නඩු විභාගයක් අපේක්ෂා කරනවා නම් විමර්ශනය පිළිබඳව පොලිස් නිලධාරීන් පිළිබඳව දැන්ම විරෝධතා ගොනු කරන්න. පසුවට අවස්ථාව දෙන්නේ නැහැ.නීතිඥ සාලිය පීරිස් - විමර්ශනය පිළිබඳ විරෝධතාවයක් නැහැ. අප කියන්නේ නීතිපති දෙපාර්තමේන්තු මඟින් නියෝජනය ලබාදීම ස්වාධීන නඩු විභාගයට සේවාදායකයා යා හැකි අවස්ථාව අහිමි කරනවා.රජයේ අධිනීතිඥ තුසිත මුදලිගේ - 2012/2/28, 4/26, 7/5 හා අද දින ඇතුළුව අවස්ථා හතරක දී මා මෙම නඩුවට පෙනී සිටියා. එහෙත් අදයි මුල්වරට විරෝධතාවය ඉදිරිපත් වුණේ.රජයේ අධිනීතිඥ තුසිත මුදලිගේ - අල්ලස් නඩු පැවරීමට අදාළව කොමිසමට නීතියේ බලය දී නැහැ. නඩු පැවරීම නීතිපති නිර්දේශය මත සිදුවිය යුතුයි. 81 වගන්ති ප්‍රකාරව කොන්දේසි සහිතව සමාව දීමට නීතිපති සමඟ සාකච්ඡා කළ යුතු වෙනවා. ඒ අනුව අල්ලස් කොමිසමට තනිව ක්‍රියා කළ නොහැකියි. නීතිපති බලය ක්‍රියාත්මක කිරීම අල්ලස් පනත යටතේ වලංගුයි.මා පෙනී සිටින්නේ බලෙන් නොවේ. විමර්ශන ආරම්භයේ සිටම අල්ලස් ලිපිගොනුව මා සතු වෙනවා. 2012/10/24 නඩු පැවරීම සිදුවුණා. 2012 දෙසැම්බර් පැමිණිල්ලට අනුව මෙහි සංකීර්ණතාවය ඇතුළු කරුණු සලකා බලා 2013/1/3, 8, 9 දිනයන්හි නීතිපති සහාය ලබා ගැනීමට කොමිසම තීරණය කොට තිබෙනවා. 2013/1/9 එහි ජනරාල්වරිය ලිඛිත ඉල්ලීමක් නීතිපතිවරයා වෙත ඉදිරිපත් කැර තිබෙනවා. කොමිසමේ තීරණය මත මා පෙනී සිටිනවා. මට නීතිමය බාධා නැහැ’යි වැඩිදුරටත් අධිනීතිඥවරයා අධිකරණය හමුවේ පැවසීය.නීතිඥ උපුල් කුමාරප්පෙරුම - නීතිය අධිකරණය මනසකින් බැලිය යුතුයි. ඉන් බැහැරව බැලුවොත් නිත්‍යානුකූල නියෝජනයක් නොවන්නට ඉඩ තිබෙනවා. මහේස්ත්‍රාත් දෙපාර්ශවයේ අදාළ කරුණු සළකා බලමින් විත්තියේ මූලික විරෝධතා ප්‍රතික්ෂේප කරමින් නඩුව සඳහා නීතිපති දෙපාර්තමේන්තුව නියෝජනය කරමින් රජයේ අධිනීතිඥවරයාට නඩුව සඳහා පෙනී සිටීමට අවසර ලබා දුන්නේය. චුදිතට චෝදනා පත්‍ර කියවා දීමට දෙසැම්බර් 19 වැනි දින නැවත නඩුව කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309076</link>
    <topic>ශ්‍රී ලංකා මානව හිමිකම් පනත සංශෝධනය කිරීමට පියවර</topic>
    <author>අසේල කුරුළුවංශ</author>
    <content>මානව හිමිකම් කොමිෂන් සභාව මඟින් ලබාදෙන නිර්දේශ ක්‍රියාත්මක කිරීමේදී ඇතිවන ප්‍රමාදයන් වැළැක්වීම ඇතුළු කරුණු කිහිපයක් කෙරෙහි අවධානය යොමු කැර ශ්‍රී ලංකා මානව හිමිකම් කොමිෂන් සභා පනත සංශෝධනය කිරීමට නියමිතය.වර්ෂ 1996දී ඇති කළ මානව හිමිකම් කොමිෂන් සභා පනතට අවශ්‍යය සංශෝධන සකස් කැර එය කැබිනට් අනුමැතිය සඳහා ඉදිරිපත් කිරීමට නියමිත බව ශ්‍රී ලංකා මානව හිමිකම් කොමිෂන් සභාවේ කොමසාරිස් ප්‍රතිභා මහානාමහේවා මහතා පැවසීය.දැනට පවතින පනත යටතේ ලබාදෙන තීන්දු 90%ක් ක්‍රියාත්මක වන නමුත් පිළිනොගන්නා අවස්ථාවක එය ක්‍රියාත්මක කිරීම සඳහා අනුගමනය කළ යුතු ක්‍රමවේද දීර්ඝවීම විශාල ගැටලුවක්ව පැවැති බැවින් නව සංශෝධන ගෙන ඒමට පියවර ගත් බව ඒ මහතා කීය.නව සංශෝධන මගින් ශ්‍රී ලංකා මානව හිමිකම් කොමිෂන් සභා පනත ශක්තිමත් වන බැවින් එමඟින් ලබාදෙන නිර්දේශ ක්‍රියාත්මක නොකරන්නේ නම් ඊට හේතු විමසා මහාධිකරණ නියෝගයක් ලෙස ක්‍රියාත්මක කිරීමේ අවකාශ සැලසෙන බවත් කී ඒ මහතා ඊටද ප්‍රතිචාර නොදක්වන්නේ නම් අධිකරණයට අපහාස කිරීමක් ලෙස අත්අඩංගුවට ගැනීමක් කළ හැකි බවද මහානාමහේවා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309077</link>
    <topic>නිමවූ 5 වසර ශිෂ්‍යත්ව විභාගයේ අක්‍රමිකතා ඇති බවට පැමිණිලි</topic>
    <author>විජයානි එදිරිසිංහ</author>
    <content>මේ වසරේ අගෝස්තු 25 වැනිදා නිමාවට පත්වූ පහ වසර ශිෂ්‍යත්ව විභාගයේ අක්‍රමිකතා සිදුවී ඇති බවට ලැබී ඇති පැමිණිලි මත රහස් පොලිසිය පුළුල් පරීක්ෂණයක් ආරම්භ කැර තිබේ.එම විභාගයේ අක්‍රමිකතා සිදුවී ඇති බවට මහජන පැමිණිලි රාශියක් විභාග කොමසාරිස් ජෙනරාල් ඩබ්ලිව්.එච්.එන්.ජේ. පුෂ්පකුමාර මහතා වෙත ලැබී තිබේ. මේ සම්බන්ධයෙන් විභාග කොමසාරිස්වරයා පොලිස්පති එන්.කේ. ඉලංගකෝන් මහතාගෙන් කළ ඉල්ලීමකට අනුව පරීක්ෂණ ආරම්භ කැර ඇත.පොලිස්පතිවරයා එම පරීක්ෂණය සම්බන්ධ පරීක්ෂණ පැවැත්වීම රහස් පොලිසිය වෙත භාර දී තිබේ. ලැබී ඇති මහජන පැමිණිලිවල දැක්වෙන්නේ ගාල්ල, මාතර, තඹුත්තේගම, අම්බලන්ගොඩ, ගිනිගත්හේන යන ප්‍රදේශවල අක්‍රමිකතා සිදුවී ඇති බවයි.රහස් පොලිස් අධ්‍යක්ෂකවරයාගේ අනුදැනුම මත පත් කරන ලද විශේෂ පොලිස් කණ්ඩායමක් දැනටමත් එම පරීක්ෂණ කටයුතුවල යෙදී තිබේ.එම කණ්ඩායම මේ වන විට අම්බලන්ගොඩ ප්‍රදේශයේ සිදුවූ බව කියන ශිෂ්‍යත්ව විභාගයේ අක්‍රමිකතා පිළිබඳ පරීක්ෂණ අවසන් කැර තිබේ. සෙසු ප්‍රදේශවල පරීක්ෂණ මේ වන විටත් සිදුවෙමින් පවතී.මෙම පරීක්ෂණවලදී එම පළාත්වලින් පහ වසර ශිෂ්‍යත්වයට පෙනී සිටි සිසුන්ගෙන් හා දෙමාපියන්ගෙන්ද, ශාලාධිපතිවරු, ගුරුවරු ඇතුළු විශාල පිරිසකගෙන් ප්‍රකාශ සටහන් කැර ගනු ලැබ තිබේ.අදාළ සියලුම පළාත්වල පරීක්ෂණ අවසන්වීමෙන් අනතුරුව පරීක්ෂණ වාර්තා පොලිස්පතිවරයා හරහා විභාග කොමසාරිස්වරයා වෙත ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309078</link>
    <topic>යාපනයේ බීට් රූට් දඹුලු ඇවිත්</topic>
    <author>සීගිරිය විශේෂ</author>
    <content>යාපනයේ ගොවීන් දඹුල්ලට රැ‍ගෙන එන බීට් රූට් කිලෝවක් රු. 8 - 10 අතර තොග මිලකට අලෙවි වීම නිසා ගොවීන් මෙන්ම ව්‍යාපාරිකයෝද දැඩි අපහසුතාවයකට පත්ව සිටිති.දඹුල්ල ආර්ථික මධ්‍යස්ථානයේ බීට් කිලෝවක තොගමිල පසුගිය (06) දා අලුයම වන විට රු. 8 සිට 10 දක්වා වූ මිලක පැවතිණ.ගොවීන් කියා සිටින්නේ යාපනයේ සිට දඹුල්ලට කිලෝමීටර 245ක් දුර ගෙවා අධික වියදමක් දරමින් තම අස්වනු රැගෙන පැමිණියද අවසානයේදී වියදමවත් සොයාගැනීමට යාපනයේ ගොවීනට නොහැකි බවයි.බීට් රූට් වැඩි වශයෙන් වෙළෙඳ පොළට ලැබීම නිසා මෙසේ මිල පහතවැටීමට හේතුව බව ව්‍යාපාරිකයෝ කියති.යාපනයේ සිට දඹුල්ල නගරයට බීට්රූට් කි. 50ක ගොනියක් ප්‍රවාහනය සඳහා රුපියල් 200ක මුදලක්ද, ගෝනිය සඳහා රුපියල් 30ක මුදලක්ද බෑම සහ පැටවීම සඳහා රුපියල් 40ක මුදලක්ද වැය වන බව ගොවීන් කියති.රුපියල් අට බැගින් කිලෝ 50ක් සඳහා ලැබෙන්නේ රුපියල් 400ක මුදලකි. එයින් ප්‍රවාහනය සඳහා පමණක් රුපියල් 270ක මුදලක් වියදම් වන අතර බීට් රූට් කිලෝ 50ක් සඳහා ලැබෙන්නේ රුපියල් 130ක මුදලක් බව ගොවීන් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n1309079</link>
    <topic>ක්‍රි.පූ.1-2 ශතවර්ෂවලට අයත් ගල් ලෙනක් නිවිතිගලින් සොයාගෙන</topic>
    <author>රත්නපුර දිසා විශේෂ</author>
    <content>ක්‍රිස්තු පූර්ව පළමු හෝ දෙවැනි ශත වර්ෂවලට අයත් බවට විශ්වාස කෙරෙන අක්ෂර කෙටූ ගල් ලෙනක් නිවිතිගල එරබද්ද ග්‍රාමසේවා වසමේ මාරපනවත්ත ප්‍රදේශයෙන් හමුවෙයි.මේ ගල්ලෙනේ අක්ෂර බලන්ගොඩ කුරගල හා බුදුගල ගල්ලෙන් තුළ ශිලා ලේඛනවලටත් වඩා පැරැණි විය හැකි බව පුරාවිද්‍යා නිලධාරීහු කියති.කටාරම් සහිත ගල්ලෙන බෞද්ධ ආරාමයක් බවට විශ්වාස කළ හැකි බවට මතයක් පවතී. ග්‍රාම නිලධාරීවරයා ලබාදුන් තොරතුරු මත අක්ෂර ගැන මුලින්ම හෙළිවිය.ග්‍රාම නිලධාරිවරයා නිවිතිගල ප්‍රාදේශීය ලේකම් අවන්ති සේනාරත්න මහත්මියට මේ ගැන දැනුම් දී තිබේ.ප්‍රාදේශීය ලේකම්වරියගේ දැනුම්දීම මත සබරගමුව පළාත් පුරාවිද්‍යා කාර්යාලයේ පර්යේෂණ සහකාර නිලධාරිනී එච්. ඩබ්ලිව්. චන්ද්‍රානි මහත්මිය ගල්ලෙන නිරීක්ෂණයට පැමිණියාය. මෙම ගල් පර්වතය අඩි 40ක් පමණ උසකින් සමන්විතය. කටාරම සහිත කොටස අඩි 20කින් උසය. ඒ තුළ පුද්ගලයින් 20 දෙනෙකුට පමණ රැඳී සිටීමට ඉඩ තිබේ.මේ ඉපැරැණි ගල්ලෙනේ කොටා තිබෙන අක්ෂර ක්‍රි.පූ. පළමු හෝ දෙවැනි සියවසට අයත් බවට සැලකිය හැකි බව පුරාවිද්‍යා පර්යේෂණ නිලධාරිනී චන්ද්‍රලතා මහත්මිය කියා සිටී.මෙම ශිලා ලේඛනයේ කොටසක් අපහැදිලි වී ඇත්තේ දීර්ඝකාලයක් තිස්සේ සිදුවූ විපර්යාස නිසා බව විශ්වාස කෙරේ.ගල්ලෙන අවට තවත් ගල්ලෙන් කීපයක් දැක ගත හැකිය. දර කැපීම වැනි අවශ්‍යතා සඳහා වන රොදට පැමිණෙන ගම්වාසීන් සමහරකු ගල්ලෙන් ගැන දැන සිටියද ඒවායේ අක්ෂර කොටා තිබූ බවට හඳුනාගෙන නොමැත.ප්‍රාදේශීය ලේකම්වරිය සඳහන් කෙළේ පුරාවිද්‍යා ගවේෂකයින්ගේ මතයට අනුව නිවිතිගල මැතිවරණ කොට්ඨාසයෙන් හමුවූ පැරැණිතම සහ ශිලා ලේඛනය මෙය බවයි. මෙය සම්බන්ධව ඉදිරියේදී තවදුරටත් ගවේෂණ සිදු කැර අතීත උරුමය හෙළිකිරීමට කටයුතු කරන බවද කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090711</link>
    <topic>සීනිගම දේවාලයේ ඇසළ උළෙල අද සිට</topic>
    <author>බෙන්තොට සමූහ</author>
    <content>ඓතිහාසික සීනිගම දෙවොල් මහා දේවාලයේ 46 වැනි වාර්ෂික ඇසළ මංගල්‍යය අද (7) සිට 13 දක්වා දිවා රාත්‍රි දෙකෙහිම අති උත්කර්ෂවත් අන්දමින් පැවැත්වීමට භාරකාර සරත් දිසෙන්තුවාහන්දි මහතා ඇතුළු භාරකාර මණ්ඩලය කටයුතු යොදා ඇත.මේ මස අටවැනිදා අලි ඇතුන් සහිත උඩරට, පහතරට, සබරගමු කෙළි සෙල්ලම් හතළිහකින් පමණ සමන්විත ප්‍රථම දිවා මහ පෙරහර තෙල්වත්ත පුරාණ තොටගමු රජමහා විහාරය පැදකුණු කොට සවස 6.00ට නැවත දේවාලයට සැපත් වේ.9 වැනිදා සවස 1.00ට සීනිගම දේවාලයෙන් පිටත්වන දෙවැනි දිවා මහා පෙරහැර හික්කඩුව සංචාරක පුරය දක්වා ගමන් කොට සවස 6.00ට පමණ දෙවොලට පැමිණෙයි. 10, 11 දිනයන්හි අලි ඇතුන් සහිත කෙළි සෙල්ලම් 40කින් සමන්විත රාත්‍රි පෙරහර දේවාල භූමියෙන් පිටත් වී ගාලු මහා මාර්ගයේ පැරෑලිය බාමියන් බුදුපිළිම වහන්සේ දක්වා ගමන් කරයි.එම මාර්ගයේම තොටගමුව විජයබා මහා විද්‍යාලය දක්වා ගමන් කොට පසුදා පෙ. ව. 5.00ට පමණ නැවත දේවාල භූමියට ළඟා වීමට නියමිතය. 12 වැනිදා රාත්‍රි දේවාල ශුද්ධ භූමියේ ඇරඹෙන පත්තිනි කෝල්මුර යාගය සහිත ගිනිමැල හතක් තරණය කිරීම පෙ. ව. 5.00ට කපු පත්තිනි ඇදුරු මහතුන් විසින් සිදු කෙරේ. 13 වැනිදා පෙ. ව. 8.00ට දෙවොල් දෙවියන් උදෙසා පැවැත්වෙන මහා දානය බැතිමතුන්ට පිරිනැමීමෙන් පසු දේවාල උළෙල නිමාවට පත් වෙයි.මෙම උත්සව කාලය තුළ ඌරුවරිගේ වන්නිල ඇත්තන්ගේ ප්‍රධානත්වයෙන් ආදිවාසී නැටුම් සංදර්ශනයක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090712</link>
    <topic>කොළඹ නගර සභාවේ ලිපි ගොනු 52ක්පුළුස්සා ඇත්තේ අත් වැරදීමකින්</topic>
    <author>නිරූෂි විමලවීර</author>
    <content>කොළඹ නගර සභාවේ ලිපි ගොනු රැසක් බොරැල්ල කනත්තේ දී ගිනි තබා විනාශ කිරීමේ සිද්ධියේ දී ලිපි ගොනු 52 පුළුස්සා ඇත්තේ අත්වැරැද්දකින් බව මේ පිළිබඳව සිදු කළ මූලික පරීක්ෂණයේ දී අනාවරණය වී තිබේ.බොරැල්ල කනත්තේ දී ගිනි තබා විනාශ කිරීමට අවසර ලැබී තිබුණේ ලිපි ගොනු 126 කට බවත්, එහෙත් අත්වැරදීමකින් ලිපි ගොනු 178ක් ගිනි තබා ඇති බවත්, පරීක්ෂණයේ දී හෙළි වූ බව, බස්නාහිර පළාත් පාලන කොමසාරිස් චන්ද්‍රාණි සමරකෝන් මහත්මිය ප්‍රකාශ කළාය.පරීක්ෂණ වාර්තාව ඊයේ (6)දා සකස් කොට අවසන් කළ බවද එය සඳුදා (09)දා පළාත් පාලන ප්‍රධාන ලේකම් ජයන්ති විජේතුංග මහත්මියට භාරදීමට නියමිත බවද ඇය කීවාය.ලිපි ගොනු පිළිස්සීමේ සිද්ධිය සම්බන්ධයෙන් සොයා බැලීමට ත්‍රිපුද්ගල කමිටුව පත් කළේ කොළඹ නගරාධිපතිවරයාගේ ඉල්ලීම මත තමා විසින් බව අවධාරණය කළ ඒ මහත්මිය, එම ත්‍රිපුද්ගල කමිටු සිද්ධියට සම්බන්ධයෙන් දස දෙනෙකුගෙන් ප්‍රකාශ ලබාගෙන සටහන් කර ඇති බවත්, ඒ අනුව මෙම තීරණය ගත් බවත්, වැඩිදුරටත් සඳහන් කළාය.එම වාර්තාව ඉදිරිපත් කිරීමෙන් පසු තවත් වාර්තාවක් සකසන බවද ඇය කීවාය. කොළඹ නගර සභාවේ ලිපි ගොනු ගිනි තැබීමේ සිද්ධියට අදාළ පරීක්ෂණ වාර්තාව සඳුදා (09) තමා වෙතට එවන බව බස්නාහිර පළාත් කොමසාරිස් චන්ද්‍රාණි සමරකෝන් මහත්මිය සඳහන් කළ බව, බස්නාහිර පළාත් පාලන ලේකම් එස්. ටී. කොඩිකාර මහතා “දිනමිණ”ට ප්‍රකාශ කෙළේය.එම වාර්තාව ප්‍රධාන පළාත් ලේකම්වරියටත් මහ ඇමැතිවරයාට හා ආණ්ඩුකාරවරයාට යොමු කෙරෙන බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090713</link>
    <topic>කැන්ටර් රථයේ හුළං බැහැලා</topic>
    <author>ලුණම සමූහ සනත් ගමගේ</author>
    <content>හම්බන්තොට උඩමලල ප්‍රදේශයේදී වන්දනාවේ ගොස් ගම්බිම් බලා පැමිණි කැන්ටර් රථයක් අනතුරකට ලක්ව රථයේ ගමන්ගත් පහළොස් දෙනෙක් තුවාල ලබා හම්බන්තොට මහ රෝහලට ඇතුළත් කර තිබෙන බව හම්බන්තොට පොලිසිය කියයි.කැන්ටර් රථයේ ඉදිරිපස රෝදයේ හුළං බැසීම නිසා රථය පාලනය කිරීමට ‍නොහැකිවීමෙන් අනතුර සිදුව තිබෙන බව පොලිසිය පවසයි. අරනායක මාවනැල්ල ප්‍රදේශයේ පදිංචිකරුවන් පිරිසක් කතරගම වන්දනාවේ ගොස් යළි ගම්බිම් කරා පැමිණෙමින් සිටියදී මෙම අනතුර සිදුව තිබේ. හම්බන්තොට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090714</link>
    <topic>ශ්‍රී ලංකා මානව හිමිකම් පනත සංශෝධනය කිරීමට පියවර</topic>
    <author>අසේල කුරුළුවංශ</author>
    <content>මානව හිමිකම් කොමිෂන් සභාව මඟින් ලබාදෙන නිර්දේශ ක්‍රියාත්මක කිරීමේදී ඇතිවන ප්‍රමාදයන් වැළැක්වීම ඇතුළු කරුණු කිහිපයක් කෙරෙහි අවධානය යොමු කැර ශ්‍රී ලංකා මානව හිමිකම් කොමිෂන් සභා පනත සංශෝධනය කිරීමට නියමිතය.වර්ෂ 1996දී ඇති කළ මානව හිමිකම් කොමිෂන් සභා පනතට අවශ්‍යය සංශෝධන සකස් කැර එය කැබිනට් අනුමැතිය සඳහා ඉදිරිපත් කිරීමට නියමිත බව ශ්‍රී ලංකා මානව හිමිකම් කොමිෂන් සභාවේ කොමසාරිස් ප්‍රතිභා මහානාමහේවා මහතා පැවසීය.දැනට පවතින පනත යටතේ ලබාදෙන තීන්දු 90%ක් ක්‍රියාත්මක වන නමුත් පිළිනොගන්නා අවස්ථාවක එය ක්‍රියාත්මක කිරීම සඳහා අනුගමනය කළ යුතු ක්‍රමවේද දීර්ඝවීම විශාල ගැටලුවක්ව පැවැති බැවින් නවසංශෝධන ගෙන ඒමට පියවර ගත් බව ඒ මහතා කීය.නව සංශෝධන මගින් ශ්‍රී ලංකා මානව හිමිකම් කොමිෂන් සභා පනත ශක්තිමත් වන බැවින් එමඟින් ලබාදෙන නිර්දේශ ක්‍රියාත්මක නොකරන්නේ නම් ඊට හේතු විමසා මහාධිකරණ නියෝගයක් ලෙස ක්‍රියාත්මක කිරීමේ අවකාශ සැලසෙන බවත් කී ඒ මහතා ඊටද ප්‍රතිචාර නොදක්වන්නේ නම් අධිකරණයට අපහාස කිරීමක් ලෙස අත්අඩංගුවට ගැනීමක් කළ හැකි බවද මහානාමහේවා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090715</link>
    <topic>මිල කළ නොහැකි දේව පිළිම 3ක් කෝටි ගණනකට විකිණීමට සූදානම් වූඅනුරපුරේ ව්‍යාපාරිකයෙක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>මිල කළ නොහැකි දේව පිළිම තුනක් රුපියල් එක්කෝටි හතළිස් ලක්ෂයකට අලෙවි කිරීමට සූදානම් වූ අනුරාධපුර පොදු වෙළෙඳසලේ ව්‍යාපාරිකයකු එම දේව පිළිම සමඟ අනුරාධපුර නියෝජ්‍ය පොලිස්පතිවරයාගේ විශේෂ විමර්ශන ඒකකයේ නිලධාරීන් විසින් 05 වනදා සවස අත්අඩංගුවට ගෙන ඇත.පොලිස් උපායදූතයකු චීවරධාරියකු ලෙස වෙස් ගන්වා මෙම පිළිම අත්අඩංගුවට ගැනීම සඳහා විමර්ශන ඒකකය කටයුතු කර ඇත.සැකකරු ළඟ තිබී රන් පැහැයෙන් යුතු මිල කළ නොහැකි බවට සැලකෙන කාලි මෑණියන්ගේ දේව පිළිමයක්, පත්තිනි පිළිමයක් හා කතරගම දේවතාවුන් වහන්සේගේ දේව පිළිමයක් පොලිසිය බාරයට ගෙන ඇත.සැකකරු මෙම දේව පිළිම කොළඹ ප්‍රදේශයේ පුද්ගලයකුට අලෙවි කිරීමට පෙර පොලිස් නිලධාරීන් සූක්ෂ්ම ලෙස ක්‍රියාත්මක වී ඒවා අත්අඩංගුවට ගෙන ඇති අතර සැකකරුගෙන් කළ ප්‍රශ්න කිරීම්වලදී ඒවා දේවාලයකින් සොරකම් කළ බව පොලිසියට පාපොච්චාරණය කර ඇත. එහෙත් සැකකරුගෙන් දීර්ඝ වශයෙන් කළ ප්‍රශ්න කිරීම්වලදී අනුරාධපුර කලත්තෑව ප්‍රදේශයේ නිදානයකින් මෙම පිළිම ලබාගත් බව පාපොච්චාරණය කර ඇත.කාළිමෑණියන්ගේ දේව ප්‍රතිමාව කිලෝ 04යි ග්‍රෑම් 15ක් බර වන අතර එහි උස සෙන්ටිමීටර 35කි. පත්තිනි මෑණියන්ගේ ප්‍රතිමාවේ බර කිලෝ 01යි ග්‍රෑම් 100කි. එහි උස සෙන්ටිමීටර 23කි. කතරගම දේවතාවුන් වහන්සේගේ ප්‍රතිමාවේ බර කිලෝ 01යි ග්‍රෑම් 775ක් වන අතර එහි උස සෙන්ටිමීටර 27කි.සැකකරු දේව පිළිමය අලෙවි කිරීම සඳහා කිහිප දෙනෙකුටම පැවසීම නිසා ඔහුට මෙම ගනුදෙනුව හොර රහසේ සිදු කර ගැනීමට නොහැකි වූ බව ද පොලිසිය සඳහන් කරයි. මෙම පිළිම නිවෙස්වලට සෞභාග්‍යය උදාවන බවට පැරැණි මතයක් තිබෙන බව ද පොලිසිය පවසයි.   සැකකරු අනුරාධපුර මාතලේ හන්දිය ප්‍රදේශයේ පදිංචිකරුවෙකි. අත්අඩංගුවට පත් සැකකරු වසර ගණනාවක සිට විවිධ අපරාධවලට චෝදනා ලැබ අධිකරණය හමුවේ විභාග වන නඩු කිහිපයක ද විත්තිකරුවෙකි. සැකකරු අත්අඩංගුවට ගැනීමෙන් අනතුරුව වැඩිදුර පරීක්ෂණ සඳහා අනුරාධපුර මූලස්ථාන පොලිසියට භාරදී ඇති අතර ඔහු ඊයේ (06) අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090716</link>
    <topic>වැලිවේරියේ ගැටුමට මැදිවූ හානියට පත් රථබැඳුම්කර මත අයිතිකරුවන්ට මුදා හරී</topic>
    <author>ගම්පහ සංචාරක, ගම්පහ මධ්‍යම සමූහ</author>
    <content>වැලිවේරියේ දී සිදුවූ ජලය සම්බන්ධ සිද්ධියේදී ඇතිවූ නොසන්සුන් තත්ත්වයේදී හානි සිදුවූ යුද්ධ හමුදා කැබ් රථය හා ඉන්ධන පිරවුම් හලේදී පැට්රල් බෝම්බ ප්‍රහාරයකින් හානියට පත්වූ ත්‍රීරෝද රථය යන වාහන දෙකින් හමුදා කැබ් රථය රුපියල් ලක්‍ෂ 20ක ඇප බැඳුම්කරයක් මතද ත්‍රිරෝද රථය ලක්‍ෂ තුනක ඇප බැඳුම්කරයක් මතද ලියාපදිංචි අයිතිකරුවන්ට මුදාහැරීමට ගම්පහ ප්‍රධාන මහේස්ත්‍රාත් ටිකිරි ජයතිලක මහතා ඊයේ (6) නියම කෙළේය.නඩු භාණ්ඩයක් වශයෙන් අවශ්‍ය වුවහොත් එම වාහන නැවත අධිකරණයට ඉදිරිපත් කළ යුතු බව ද, මේ වාහන අන්සතු කිරීම තහනම් බවද මහේස්ත්‍රාත්වරයා පැවැසීය. වැලිවේරිය ගැටුම නිසා මරණයට පත් වූ තිදෙනාගේ මහේස්ත්‍රාත් පරීක්‍ෂණය 6 දා කැඳවා තිබූ අතර, වැලිවේරිය කතෝලික දේවස්ථානයේ පියතුමා සහ කන්‍යා සොහොයුරිය අධිකරණයේ පෙනී නොසිටි අතර, ඔවුන්ට අධිකරණයේ පෙනී සිටීමට ඉල්ලා සිටි බව කොළඹ අපරාධ කොට්ඨාසයේ පො. ප. නෙවිල් සිල්වා මහතා පැවසීය.අගතියට පත් පාර්ශ්වය වෙනුවෙන් නීතිඥ උපුල් දේශප්‍රිය මහතා පෙනී සිටියේය. වැලිවේරිය පොලිස් ස්ථානාධිපති පො. ප. එස්. කේ. උපාලි මහතා ද සාක්‍ෂි ලබා දුන්නේය. වැඩිදුර විභාගය සැප්තැම්බර් 17 දින පෙරවරු 9.30ට කැඳවීමටද නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090717</link>
    <topic>මට්ටක්කුලියේ පාසල් දරුවන්ගේ ගින්නෙන් විනාශ වූ උපකරණ නොමිලේ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ මට්ටක්කුලියේ සම්මන්ත්‍රණපුර නොබෝදා ඇතිවූ ගින්නෙන් විනාශ වූ නිවාස 37 පදිංචිව සිටි 167 දෙනෙකුගෙන් යුත් පිරිස මස්ජිදුල් බ්ලාල් මුස්ලිම් දේවස්ථානයේ තාවකාලික කඳවුරක රඳවා සිටිති.මේ අවතැන් වූ පිරිස් සඳහා අවශ්‍ය පිසූ ආහාර, පාසල් ළමයින්ට අවශ්‍ය පොත් බෑග්, නිල ඇඳුම්, පාවහන් හා වැඩිහිටියන් සඳහා ඇඳුම් ආදිය දිගටම ලබාදීමේ වැඩසටහනක් ක්‍රියාත්මක කෙරෙන බව කොළඹ දිස්ත්‍රික් ආපදා කළමනාකරණ සම්බන්ධීකරණ ඒකකයේ සහකාර අධ්‍යක්‍ෂ එස්. ඒ. බී. සී. එම්. ජයතිලක මහතා කීය.ගිනි ගත් නිවාස හා අවතැන්වූවන් පිළිබඳ තොරතුරු සොයා බැලීමේ නිරීක්‍ෂණ චාරිකාවක යෙදුණු කොළඹ දිස්ත්‍රික් ලේකම් එච්. ටී. කමල් පත්මසිරි ඔවුන් වෙනුවෙන් යෙදිය යුතු විධිවිධානයන් පිළිබඳව නිලධාරීන්ට උපදෙස් දුන්නේය.මෙම පිරිස වෙනුවෙන් රතු කුරුස සංවිධානය ප්‍රෝසස් ලංකා ආයතනය, ප්‍රදේශයේ නාගරික මන්ත්‍රීවරු සමඟ ආපදා කළමනාකරණ ඒකකය නිරතුරුව කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090718</link>
    <topic>යතුරු පැදියක් භාවිත කර ලක්ෂ පනහක රන් මාල කැඩූ අඹු - සැමි යුවළට ඇප</topic>
    <author>ශිරෝමි අබයසිංහ</author>
    <content>යතුරු පැදියක් භාවිතා කරමින් රුපියල් ලක්ෂ පනහකට අධික වටිනාකමකින් යුතු ගෙල බඳිනා රන් මාල කඩා ගැනීම සම්බන්ධයෙන් රිමාන්ඩ් භාරයේ සිටි අඹු සැමි යුවළක් රුපියල් විසි පන් දහසක මුදල් සහ රුපියල් දහ හත් ලක්ෂ අනූ දහසක් වටිනා ශරීර ඇප මත මුදා හරින ලෙස නුගේගොඩ දිසා විනිසුරු සහ මහෙස්ත්‍රාත් අජිත් එම්.මාසිංහ මහතා නියම කළේය.මෙසේ ඇප මත මුදා හැරීමට නියම වූයේ අනෝමි විජේසිංහ සහ ඉන්දික ජයලත් පෙරේරා යන අයයි.මොවුන් මාසයකට අධික කාලයක් රිමාන්ඩ් භාරයේ සිටියහ.රන් මාල ‍මංකොල්ල කෑම සම්බන්ධයෙන් සැකකරුවන්ට එරෙහිව චෝදනා දහ හතරක් එල්ල වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090719</link>
    <topic>නවනැලියේ වෙඩි තැබීමකින්16 හැවිරිදි තරුණයාට තුවාළයි</topic>
    <author>කොටදෙනියාව සමූහ එම්.පී. කුමාර</author>
    <content>අඹේපුස්ස නවනැලිය ප්‍රදේශයේ සිදුවූ වෙඩි තැබීමකින් තුවාළ ලැබූ 16 හැවිරිදි තරුණයකු වතුපිටිවල මූලික රෝහලට ඇතුළත් කර ඇතැයි මීරිගම පොලිසිය කියයි.මෙසේ රෝහල් ගත කර ඇත්තේ අඹේපුස්ස තෙන්නගම එම්.පී. විමුක්ති දේශාන් 16 නැමැත්තෙකි.පෙරේදා 5 පස්වරුවේ ඥාති පුෙතකු වන මේ තරුණයා සමඟ නවනැලිය වලව්ව වත්ත අයිනේ වැටේ පුළුන් ගසක දර කපමින් සිටියදී රතිඤ්ඤා පුපුරන වැනි ශබ්දයක් ඇසුනු බවත් ඒ සමඟ ම මුහුණේ හා අතේ තුවාළ සහිතව තම ඥාති පුතා බිම වැටුණු බවත් ඩබ්ලියු. මල්ලිකා ප්‍රියදර්ශනී මහත්මිය පොලිසියට පැමිණිලි කරමින් දන්වා ඇත. වත්තේ අයිතිකරු තුවක්කුවක්ද අතැතිව නිවස දෙසට යනවා දුටු බවද ඇය පොලිසියට කියා ඇත.පැමිණිල්ල ලද විගස පරීක්ෂණ පැවැත්වූ මීරිගම පොලිසියේ පොලිස් පරීක්ෂක එම්. සාජිත් මහතා ඇතුළු පොලිස් කණ්ඩායමක් ඉඩමේ අයිතිකරු සිද්ධිය සම්බන්ධයෙන් සැකපිට අත්අඩංගුවට ගෙන ඇත. වෙඩි තැබීමට උපයෝගි කරගත් බව කියන බලපත‍්‍ර සහිත බෝර 12 තුවක්කුව හා හිස් පතරොම් කොපුවක්ද සිද්ධියවූ ස්ථානයේ තිබූ බව කියන පොල් ගෙඩි 17 සහිත පෝර කවරයක්ද පොලිසිය බාරයට ගෙන ඇත.වෙඩි තැබීමට යොදාගෙන ඇත්තේ කුරුල්ලන්ට වෙඩි තැබීමට ගන්නා පතරොමක් බව පරීකෂණයේදී අනාවරණය වී ඇත. තුවාළකරුගේ තතත්වය බරපතළ නොවන බව රොහ්ල ප‍්‍රකාශකයෙක් කීය.අත්තනගල්ල සහකාර පොලිස් අධිකාරි ජයලත් බලගල්ල මහතාගේ මෙහෙයවීම මත මීරිගම පොලිස් ස්ථානාධිපති විතාරණ මහතා ඇතුළු පිරිසක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090720</link>
    <topic>අල්ලස් ගත්තැයි ග්‍රාමනිලධාරියා රිමාන්ඩ්</topic>
    <author>සිරන්ජනි කුමාරි</author>
    <content>දැව ප්‍රවාහන බලපත්‍ර ලබා දීමට රුපියල් 4000ක අල්ලස් මුදලක් ඉල්ලු හිගුරුදළුව ග්‍රාම නිලධාරිවරයා මේ මස 20 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා (05) නියම කළේය.මෙසේ රක්ෂිතබන්ධනාගාරගත කරනු ලැබුවේ වීරසිංහ වැලිවත්තගේ චන්ද්‍රසේන නැමැත්තාය.බදුරලිය පදිංචි කාංකානම්ගේ දොන් සුමනදාස යන අය මෙම සිද්ධියේ පැමිණිලිකරු වේ.ඔහු ගොවිතැන් කටයුතුවල නිරන වන බවත් ඉගුරුඅළුව මුකලානේ පිහිටි මල්වත්ත ඉඩමෙහි දැව කපා ප්‍රවාහනය කිරිමේ කොන්ත්‍රාත්තුව වන්නිනායක යන අයට ලබා දුන් බවත් ඔහු ලොරි 7ක් දැව ප්‍රවාහනය කළ බවටත් පැමිණිල‍්ලේ සදහන් විය.මෙසේ දැව ප්‍රවාහනය කිරිමට පාලින්ද නුවර ප්‍රාදේශිය ලේකම් කාර්යාලයට රජයේ ගාස්තු වශයෙන් එක් ලොරියකට රුපියල් 187ක් බැගින් ගෙවු බවට ද පැමිණිල්ලේන් කියැවේ.මෙසේ දැව කපා ප්‍රවාහනය කරන ලද ලොරි නිරික්ෂණයට පැමිණි සැකකාර ග්‍රාම නිලධාරිවරයාට දිනපතා මුදල් ලබා දුන් බවත් පසුව ඒ පිළිබදව අල්ලස් කොමිසම වෙත පැමිණිලි කිරිමෙන් අනතුරුව සැකකරුට මුදල් දෙන අවස්ථාවේදි කොමිසම විසින් මොහු අත්අඩංගුවට ගෙන තිබේ.අදාළ කරුණු සළකා බැලු මහේස්ත්‍රාත්වරයා සැකකරු මේ මස 20 වන දින දක්වා රක්ෂිතබන්ධනාගාරගත කිරිමට නියෝග කළේය.අල්ලස් කොමිසම වෙනුවෙන් සැරයන් චන්ද්‍රසිරි මහතා පෙනීසිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=n13090721</link>
    <topic>නුගේගොඩ උසාවියට හෙරොයින් ගෙනත් රු10000 දඩ</topic>
    <author>ශිරෝමි අබයසිංහ</author>
    <content>නුගේගොඩ අධිකරණ සංකීර්ණයට හෙරොයින් පැකට් පහක් සමඟ ඇතුළු වීමේදී සිවිල් ආරක්ෂක බළකායේ නිලධාරීන් විසින් අත් අඩංගුවට ගෙන අධිකරණයට ඉදිරිපත් කෙරුණු පුද්ගලයකුට රුපියල් දස දහසක දඩ මුදලක් නුගේගොඩ අතිරේක දිසා විනිසුරු සහ මහෙස්ත්‍රාත් අජිත් එම්.මාසිංහ මහතා විසින් නියම විය.මෙසේ දඩ මුදල් ගෙවිමට නියම වූයේ හිරාන් කල්හාර යන අයටයි.පසුගිය 04 දා සැකකරු අධිකරණයට ඇතුළු වන අවස්ථාවේදී ඔහු පරික්ෂා කළ සිවිල් ආරක්ෂකයන් වන වීරසිංහ (80013) සහ බුද්ධික (80035)මහත්වරුන් විසින්අත් අඩංගුවට ගෙන මිරිහාන ‍පොලිසියට භාර දී තිබිණි.මිරිහාන පොලිසියේ සැරයන් බන්ධුල (13652)මහතා සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309071</link>
    <topic>විකිණීමට තබා තිබූ නරක්වූ අර්තාපල්කිලෝ 650ක් රත්මලානෙන් අල්ලයි</topic>
    <author>රාවතාවත්ත සමූහ - රෝහන ද සිල්වා</author>
    <content>රත්මලාන ප්‍රදේශයේ තොග වෙළෙඳසල්වල මනුෂ්‍ය ආහාරයට නුසුදුසු අර්තාපල් තොගයක් අලෙවි කිරීම සඳහා සූදානම් වන බවට ලද පැමිණිල්ලකට අනුව දෙහිවල ගල්කිස්ස මහ නගර සභා සෞඛ්‍ය වෛද්‍ය නිලධාරී කාර්යාලයේ නිලධාරින් සහ මහජන සෞඛ්‍ය පරීක්ෂකවරුන් විසින් එම ස්ථාන වටලා පරිභෝජනයට නුසුදුසු කුණුවී ගිය අර්තාපල් කිලෝ 650ක් විනාශ කිරීමට කටයුතු කරන ලදී.පිටකොටුවෙන් තොග වශයෙන් ගෙන්වා ඇති මෙම අර්තාපල් ඉන්දියාවෙන් ආනයනය කරන ලද ඒවා බවත්, එම ස්ථානයේ ගෝනි 25ක අසුරා කුණු වී ඇති අර්තාපල් තොගයක් සොයා ගැනීමට හැකි වූ බව දෙහිවල ගල්කිස්ස ප්‍රධාන සෞඛ්‍ය වෛද්‍ය නිලධාරි ඉන්දික එල්ලාවල මහතා පැවසීය.රත්මලාන ආර්ථික මධ්‍යස්ථානයේ අලෙවිසල් කිහිපයක තිබී පරිභෝජනය සඳහා නුසුදුසු කොත්තු රොටි, තැම්බූ බිත්තර, පරාටා රොටි තොගයක්ද අත්අඩංගුවට ගෙන එම ස්ථානයේදීම විනාශ කරන ලදී.මෙම වැටලීම සඳහා ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතාගේ උපදෙස් පරිදි ප්‍රධාන මහජන සෞඛ්‍ය පරීක්ෂක එච්.පී.ජී.විමලරත්න සමග එස්.කේ.බි.යූ.එල්. සිරිවර්ධන, ජේ.ජේ.ආර්.පීරිස්, කේ.සී.ආර්.කෞෂල්‍ය යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309072</link>
    <topic>බිරියට පහරදීකොණ්ඩය කපා දාලා</topic>
    <author>කළුතර මධ්‍යම සමූහ</author>
    <content>එක් දරු මවක වූ තම බිරියට අතින් පයින් පහරදී ඇගේ දිගු වරලසද කපා දමා ඇගේ මවට හා පියාටද පහර දුන් බව කියන පුද්ගලයෙකු රුපියල් විසිපන් දහසක ශරීර ඇප මත මුදා හරින ලෙස කළුතර ප්‍රධාන මහේස්ත්‍රාත් අරුණ අලුත්ගේ මහතා නියම කළේ ය.සැමියා තමාට පහර දෙනවිට ‘දුවට ගහන්න එපා’ කියමින් එතැනට ආ මවට හා පියාටද ඔහු පහරදී තම දිගු කොණ්ඩය කපා දැමූ බව කියමින් වස්කඩුව දෙදියවල පදිංචි කාන්තාවක් පොලීසියට ප්‍රකාශ කළ බවත් තමාට කුඩා දරුවකු සිටින බැවින් ප්‍රතිකාර සඳහා රෝහල් ගතවීමට නොහැකි බවත් ඇය ප්‍රකාශ කළ බවත් උතුරු කළුතර පොලිස් ස්ථානාධිපති පොලිස් පරීක්ෂක ප්‍රශාන් සිල්වා මහතා අධිකරණයට වාර්තා කර තිබුණි.බිරිය ජංගම දුරකථනයක් ළඟ තබා ගැනීම හේතුවෙන් සැකකරු මෙම පහරදීම සිදු කර ඇතැයි සැරයන් (1414) නන්දසිරි මහතා අධිකරණය හමුවේ පැවසීය..</content>
  </post></root>