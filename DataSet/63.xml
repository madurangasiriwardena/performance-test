<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n1202049</link>
    <topic>සිරකරුවෝ 2000ක්අද නිදහස ලබති</topic>
    <author>බුද්ධිකා ඉඹුලාන සහ සුභාෂිනී සේනානායක</author>
    <content>මෙවර නිදහස් දිනය නිම්ත්තෙන් සිරකරුවන් 2000 දෙනකු පමණ අද (04)නිදහස ලබයි.සුළු වැරැදිවලට සම්බන්ධ ,දඩ මුදල් ගෙවා ගැනීමට නොහැකි,අවුරුදු 70 වැඩි සිරකරුවන් මෙසේ අද දින නිදහස ලබනු ඇත.මෙම සිරකරුවන්ගෙන් 1500 පමණ දෙනා දඩ මුදල් ගෙවා ගැනීමට නොහැකිවීම සම්බන්ධයෙන් බන්ධනාගාරගත වූවෝ වෙති.නිදහස ලබන සිරකරුවන්ගෙන් වැඩිම පිරිස වැලිකඩ බන්ධනාගාරයේ සිරකරුවන් බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශයේ ලේකම් ඒ.දිසානායක මහතා කීය.ස්ත්‍රී දූෂණ .අපචාර,ඇතුළු බරපතල වැරැදි 23 ක් සම්බන්ධයෙන් සිරගත වූවන් නිදහස ලැබූ රැඳවියන් අතරට එක් නොවන බවද දිසානායක මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020410</link>
    <topic>ත්‍රස්තයන් යහමඟට ගැනීමටරජය දරන ප්‍රයත්නය විශිෂ්ටයි</topic>
    <author>විජයානි එදිරිසිංහ</author>
    <content>කොටි වියරුවට මුළාවී සිටි තරුණ පිරිස් පුනරුත්ථාපනය කර ඔවුන්ගේ අනාගතය සුරැකීමට රජය කරන මෙහෙය සහ උතුරේ ආරක්ෂාවත් සංවර්ධනයත් සියැසින් දැක බලාගත් ‘IOM’ සංවිධානය (සංක්‍රමණිකයන් පිළිබඳ ජාත්‍යන්තර සංවිධානය (‘IOM’) මවිතයට පත්වෙයි. එක්සත් ජාතීන්ගේ සංවිධානයට සම්බන්ධ සංවිධානයක් වන ‘IOM’ හි නියෝජිතයන් පිරිසක් යාපනය අද තත්ත්වය සියැසින් දැක බලා ගනිමින් යාපනය ආඥාපති මේජර් ජෙනරාල් මහිනද හතුරුසිංහ මහතා හමුවී මෙසේ ප්‍රසාදය පළ කර ඇත.තායිලන්ත බැංකොක්හි ආසියානු හා ශාන්තිකර කලාපයේ සංක්‍රමණ පිළිබඳ ජාත්‍යන්තර සංවිධානය හා සම්බන්ධ කලාපීය අධ්‍යක්ෂ ඇන්ඩෲ රොබර්ට් බ්‍රෑස් රිචර්ඩ් ඩැන්සිගර් සහ සංවර්ධන හා ආධාර සම්බන්ධීකරණ නිලධාරී ගැසේපී ලොප්රේට් යන මහත්වරු යාපනයේ සංචාරය යෙදුණේ පසුගිය බදාදාය (01).යාපනයේ දැනට පවතින සාමය හා ක්‍රියාත්මක කෙරෙන සංවර්ධන කටයුතු මෙන්ම හමුදාව හා සිවිල් ජනතාව අතර පවතින සුහදතාව පිළිබඳද ඔවුන් අගය කර තිබේ.යාපනයේ සෑම ප්‍රදේශයකම මෙම දුත පිරිස සංචාරය කළහ.දින කිහිපයක් එහි රැඳී සිට ද්‍රවිඩ ජනතාවගේ මෙන්ම හිටපු කොටි සාමාජිකයන්ගේ අදහස් ද විමසා බැලූහ.රජය පුනරුත්ථාපනය වු කොටි සාමාජිකයන්ට රැකියා අවස්ථා ලබාදීම සඳහා විශාල කකුළුවන් ව්‍යාපෘතියක් සහ කෝමාරිකා ව්‍යාපෘතියක් ඇතුළු ව්‍යාපෘති ගණනාවක් ඉදිකර තිබේ.යුද හමුදාව මගින් පිහිටුවනු ලැබු එම ව්‍යාපෘතිවල හිටපු කොටි සාමාජිකයෝ සේවය කරති. එම ව්‍යාපෘති දැක බලා ගනිමින් එහි සාමාජිකයන් සමඟ දුත පිරිස සාකච්ඡාවක කර තිබේ. යුද්ධයක් අවසන් වී ඉතා කෙටි කාලයක් තුළ මෙතරම් විශාල සංවර්ධනයක් මෙන්ම සාමකාමී පරිසරයක් ඇති කිරීමට රජයට හැකිවීම පුදුමසහගත බවද ඔවුන් පැවසූහ.ඊට අමතරව එල්.ටී.ටී.ඊ. පාලන ප්‍රදේශවල වපුරා තිබු බිම් බෝම්බ ඉවත් කිරීම සාමාන්‍ය ජනතාව යළි පදිංචි කිරීම සම්බන්ධ ක්‍රියාදාමයන්ට යුද හමුදාව දක්වන සහයෝගය ‘IOM’ ප්‍රධානීන්ගේ දැඩි ප්‍රසාදයට ලක්විය. සංචාරයෙන් පසු යාපනයේ පවත්වාගෙන යන එම වැඩපිළිවෙළවල් සම්බන්ධව යාපනය ආඥාපතිවරයා සමඟ ඔවුන් සාකච්ඡාවක්ද පැවැත්වුහ.දරුණු යුද්ධයක් පැවැති පසුව කෙටි කාලයකින් යාපනයේ පවතින තත්ත්වය ජාත්‍යන්තර රටවලට ආදර්ශයක් බවද ඔවුන් පවසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020411</link>
    <topic>අධිවේගී මඟට ඇතුළු වනවාහනවලට යෝග්‍යතා සහතික</topic>
    <author>භක්ති ධර්මප්‍රිය මෙන්ඩිස්</author>
    <content>දක්ෂිණ අධිවේගී මාර්ගයට ඇතුළු වන රථ වාහන සඳහා යෝග්‍යතා සහිකයක් ඉදිරිපත් කිරීමේ අවශ්‍යතාව ඇති බව දක්ෂිණ අධිවේගී මාර්ගයේ නඩත්තු සේවාව තීරණය කර තිබේ.මාර්ග සංවර්ධන අධිකාරියත් රථ වාහන කොමිසමත් මෝටර් රථ දෙපාර්තමේන්තුවත් සමග ඉදිරි දින කිහිපය තුළදී මේ සම්බන්ධයෙන් සාකච්ඡා කිරීමට බලාපොරොත්තු වන බව දක්ෂිණ අධිවේගී මාර්ගයේ මෙහෙයුම් අධ්‍යක්ෂක බී. ඩී. කේ. බණ්ඩාර මහතා පැවසීය.දක්ෂිණ අධිවේගී මාර්ගයේ ධාවනයට නුසුදුසු තත්ත්වයේ රථ වාහන එම මාර්ගයේ ගමන් කිරීම නඩත්තු අංශයට ගැටලුවක් වී ඇති බව බණ්ඩාර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020414</link>
    <topic>දුම්රිය වර්ජනයෙන් දස ලක්‍ෂයක් පාඩුයි</topic>
    <author>නිමල් රාජපක්‍ෂ</author>
    <content>දැනුම්දීමකින් තොරව පසුගිය 01 වැනිදා පැවති දුම්රිය වර්ජනයෙන් දුම්රිය දෙපාර්තමේන්තුවට රුපියල් දසලක්‍ෂයක පාඩුවක් සිදුවී ඇතැයි දුම්රිය වාණිජ අධිකාරී සිසිර කුමාර මහතා පවසයි.දිවයින පුරා දුම්රිය ධාවනය එකවර නතරවීමෙන් මගීන් ප්‍රවේශපත්‍ර ලබා නොගැනීම හා කලින් ආසන වෙන්කළ අයගේ මුදල් ආපසු ගෙවීමට සිදුවීම මෙම පාඩුවට හේතුවයි. දුම්රිය දෙපාර්තමේන්තුව දිනකට ප්‍රවේශ පත්‍ර අලෙවියෙන් රුපියල් ලක්ෂ හතළිහක ආදායමක් උපයයි. මගීන් සියයට හැටක් පමණ වාර ප්‍රවේශ පත්‍ර ලබාගෙන දුම්රියේ ගමන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=n12020415</link>
    <topic>පොලිස් පවුල්වල තෙවැනි දරු උපතට ලක්ෂයක් දීමට එරෙහි පෙත්සමක්</topic>
    <author>නෙල්කා මැදගෙදර</author>
    <content>තෙවැනි දරු උපත වෙනුවෙන් රුපියල් ලක්ෂයක දීමනාවක් පොලිස් නිලධාරින්ගේ පවුල්වලට ලබාදීමට ඉකුත් දෙසැම්බර් මාසයේ දී රජය ගත් තීරණය අභියෝගයට ලක්කරන මුලික අයිතිවාසිකම් පෙත්සමක් ඊයේ (03) ශ්‍රේෂ්ඨාධිකරණයට ඉදිරිපත් විය.දරුවන් පස් දෙනෙකුගේ මවක වන විශ්‍රාමික ගුරුවරියක් සහ සිත්තිවේලු මාරිමුත්තු පිල්ලෙයි පියනම මෙම පෙත්සම ඉදිරිපත් කර තිබේ.මුදල් අමාත්‍යාංශ ලේකම් පී. බී. ජයසුන්දර, පොලිස්පති එන්. කේ. ඉලංගකෝන්, ආරක්ෂක අමාත්‍යාංශ ලේකම් ගෝඨාභය රාජපක්ෂ සහ නීතිපති මෙම පෙත්සමෙහි වගඋත්තරකරුවෝ වෙති.පෙත්සම්කරුවන් සඳහන් කර ඇති අන්දමට ඉකුත් 2011 වසරේ දෙසැම්බර් මස 22 දින රජය ගත් තීරණයකට අනුව පොලිස් නිලධාරින්ගේ පවුල්වල තෙවන දරු උපත වෙනුවෙන් රුපියල් ලක්ෂයක මුදලක් ලබාදීමට තීරණය කර තිබේ.පොලිස් නිලධාරින්ගේ බිරියන් මෙන්ම තෙවන දරු උපත සිදුකරන වෙනත් මව්වරුන්ද සමාන බව පෙත්සම්කරුවෝ පවසති.එකම ආර්ථික, සමාජයීය මෙන්ම සෞඛ්‍ය තත්ත්වයන්ට මුහුණ දෙන කාන්තාවන්ට මෙලෙස දෙයාකාරයකට සැළකීම අසාධාරණ බවට පෙත්සම්කරුවෝ පවසති.එය සමාජයීය මෙන්ම වාර්ගික ගැටලුවක් ඇතිවීමටද හේතු සැපයිය හැකි බව පෙත්සමෙහි සඳහන් වේ.මේ නිසා එම දීමනාව පොලිස් නිලධාරින්ගේ පවුල්වලට පමණක් ලබාදීම වළක්වන නියෝගයක් නිකුත් කරන්නැයි පෙත්සම්කරුවෝ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202041</link>
    <topic>හොර සිගරැට් සහ කසළ තේ අලෙවි කළවෙළෙඳුන් තිදෙනෙක් මීගමුවේ දී දැලේ</topic>
    <author>කොච්චිකඩේ විශේෂ - ඩී.මිහිඳුකුල</author>
    <content>කසළ තේ කුඩු විකුණමින් සිටි වෙළෙන්දුන් දෙදෙනෙක් සහ නීති විරෝධීව මෙරටට ආනයනය කරන ලද දුම්වැටි තොගයක් සන්තකයේ තබාගෙන සිටි වෙළෙන්දෙක් මීගමුව පොලිසිය විසින් අත්අඩංගුවට ගෙන තිබේ.එම තේ කුඩු මිනිස් පරිභෝජනයට නුසුදුසු ඒවා විය. තේ කිලෝ 300ක් සහ දුම්වැටි 4020ක් තිබුණි.කසළ තේ කුඩු කිලෝවක් රු. 80 බැගින් මිලට ගෙන හොඳ තේ කොළ සමඟ මිශ්‍ර කර කිලෝවක් රු. 300,350 වැනි මිලකට විකිණූ බව එම වෙළෙන්දෝ පවසා තිබේ.මේ කසළ තේ කුඩු, උඩුබද්දාව, ගම්පල වැනි ප්‍රදේශවලින් මිලට ගෙන තිබුණි.එක් තේ වෙළෙන්දෙක් මීගමුව ප්‍රනාන්දු මාවතේ පිහිටි සිය වෙළෙඳ සලේ තොග හා සිල්ලරට ඒවා විකුණමින් සිටියදී සහ අනෙක් වෙළෙන්දා මීගමුව ඉරිදා පොළේ සිල්ලරට තේ කුඩු විකුණමින් සිටියදී මෙසේ පොලිස් අත්අඩංගුවට පත් විය.කසළ තේ කුඩුවලට වැනිලා මිශ්‍රකළ විට එම තේ කුඩු මිලදී ගැනීමට පාරිභෝගිකයෝ වැඩි කැමැත්තක් දක්වන බවද එම වෙළෙන්දෝ පැවැසූහ.මීගමුව කොට්ඨාස පොලිස් අධිකාරි චන්දන ගලප්පත්ති හා මීගමුව පොලිස් අධිකාරි ආනන්ද ප්‍රනාන්දු යන මහත්වරුන්ගේ උපදෙස් පිට මේ වැටලීම සිදු කෙරිණි.මීගමුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ මීගමුව පොලිසියේ දූෂණ මැඩලීමේ අංශයේ ස්ථානාධිපති පොලිස් පරීක්ෂක ප්‍රසාද් ලියනගේ පොලිස් පරීක්ෂක සිරිවර්ධන , උප පොලිස් පරීක්ෂක රංජිත්, පොලිස් සැරයන්වරු වන 19520 පෙරේරා, 27480 උපතිස්ස 27457 විජේසිරි පොලිස් කොස්තාපල් 3905 සූරියසිරි කාන්තා පොලිස් කොස්තාපල් 8190 පුෂ්පා යන නිලධාරීහු මීට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202042</link>
    <topic>මනු කියවීමේ නිලධාරීන්ගේ වරදින්පේරාදෙණිය ජල පාරිභෝගිකයෝ අසීරුවේ</topic>
    <author>මහනුවර දකුණ විශේෂ ආර්.එම්. රත්නායක</author>
    <content>පේරාදෙණිය හා තදාසන්න ප්‍රදේශවල ජාතික ජල සම්පාදන හා ජලපවහන මණ්ඩලයේ ඇතැම් මනු කියවීම් නිලධාරීන් කලට වේලාවට අදාළ නිවෙස්වලට ගොස් සිය රාජකාරිය ඉටුකිරීමට පමා වීමෙන් එම ජල පාරිභෝගිකයෝ දැඩි අසීරුවට පත්වී සිටිති.ප්‍රදේශයේ ජල පාරිභෝගිකයන් වෙනුවෙන් පේරාදෙණිය පොල්ගහමුල හන්දියේ පදිංචිකරුවකු මේ ගැන මණ්ඩලයට ලිඛිතව කරුණු දන්වා තිබේ.මාසයකට වරක් මනු කියවීමට පැමිණිය යුතු මනු කියවන්නා, මේ ප්‍රදේශයට 2011 දෙසැම්බර් 03දා පැමිණීමෙන් පසු මේ වනතෙක් පැමිණ නැතැයි එම ලිපියෙන් පෙන්වා දී ඇත. මේ ප්‍රමාදය නිසා එම පාරිභෝගිකයින්ට ගෙවීමට නියමිත මාසයේ ජල බිල්පත් ගාස්තු ප්‍රමාණයද වැඩිවන බව පෙන්වා දී ඇත.ජලමණ්ඩලයේ ගාස්තු අයකරන ක්‍රමයට අනුව වැඩිවන ඒකක කාණ්ඩකර ගත්විට එක් කණ්ඩායකට අයත්වන ඒකකවලට අයකෙරෙන ගාස්තුද ඉහළ යන බව පෙන්වා දෙන මේ ජල පාරිභෝගිකයෝ “එය බලවත් අසාධාරණයක් මෙන්ම නීතියේ මුවාවෙන් කෙරෙන අනිසි මුදල් ඉපයීමක් බවද පෙන්වා දෙති.මෙවන් සිදුවීමක දී ජල බිල්පත් ඉදිරිපත් කරමින් ගැටඹේ ප්‍රාදේශීය කාර්යාලයට කරුණු ඉදිරිපත් කිරීමේදී සුළු මුදලක් අඩුකර බිල්පත සංශෝධනය කර දෙන බවද ඒ ලිපියෙන් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202043</link>
    <topic>අරණායක ග්‍රාමීය පාසල්හතක් වැහිලා</topic>
    <author>අරණායක විශේෂ පී.ඒ. මීගහමුලහේන</author>
    <content>අරණායක මැතිවරණ කොට්ඨාසයේ මේ වනවිට වැසී ඇති ග්‍රාමීය මට්ටමේ පාසල් සංඛ්‍යාව හතකට ආසන්නය.තවත් පාසල් කීපයක් වැසීයාමේ තත්ත්වයකට පත්වෙමින් තිබේ.මේ තත්ත්වය නිසා අරණායක දික්විජය රාජගිරි මහා විද්‍යාලයේ ප්‍රාථමික අංශයේ උග්‍ර තදබදයක් ඇති වී තිබේ.ඒ ඇතැම් පන්තිවල දරුවන් හැටක් හැටපහක් පමණ සිටින නිසා ගුරුමණ්ඩලය ද ගැටලු රැසකට මුහුණ දෙති.මෙයට පිළියමක් වශයෙන් මෙයට දින කීපයකට පෙරදී වසාදමා තිබූ නාරන්ගම්මන විදුහල ආරම්භ කළත් නොයෙකුත් විරෝධතා මත එයද අසාර්ථක වී ඇති බව ආරංචි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202044</link>
    <topic>හැදල සාගර ක්‍රීඩාංගණයේ තාප්පය අත්තිවාරමට සීමාවෙලා</topic>
    <author>උතුරු කොළඹ සමූහ ඒ. මදුරවීරන්</author>
    <content>හැඳල සාගර ක්‍රීඩාංගණයේ අඩුපාඩු රැසක් ඇත. ක්‍රීඩාංගණය වටා ආරක්ෂක වැටක් නැත. මෙනිසා ගවයන්, ඌරන් හා එළුවන් රංචු පිටින් ක්‍රීඩාංගණයේ නිතර ගැවසෙති.තාප්පයක් ඉදිකිරීම සඳහා අත්තිවාරමක් දමා ඇති නමුදු එහි කටයුතු මෙතෙක් ආරම්භ කර නැත.ක්‍රීඩාංගණයට අනුයුක්ත මණ්ඩපයට ද නිසි නඩත්තුවක් නොමැති නිසා එහි පොලිතින් කඩදාසි හා කුණු රොඩුවලින් පිරී පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202045</link>
    <topic>මස්සිනා සමඟ පෙමින් බැඳුණු බාලවයස්කාරිය දැන් ගැබිනියක්</topic>
    <author>මහනුවර දිසා සමූහ කේ. චන්ද්‍රරත්න</author>
    <content>නිලානි පහළොස්විය ඉක්ම වූ රූමත් නව යොවුන් වියේ පසුවන්නියකි. ඈ දෙස බොහෝ තරුණයන් ඇස යොමු කළ අවස්ථා එමටය.නමුත් අහිංසක නිලානි ඒ කිසිදු තරුණයකු සමඟ කතා බහට ගියේ නැත. විමල් නිලානිට නෑ කමින් මස්සිනා වේ. ඔහු නිලානිගේ ගෙදරට නිතර ආවේ ගියේ ඥාතිකම නිසාමය.නිලානි පාසල් වියේ පසු වුවද විමල්ගේ ඇවතුම් පැවතුම් ගැන පැහැදී ඔහු සමග පෙමින් බැදුණාය.මෙලෙස කාලයක් ගත විය. නිමාලි දැන් පාසලේ ඉහළ පන්තියක ඉගෙනුම ලබයි. මෑතක සිට නිලානි තරමක් අසනීප තත්ත්වයකින් පසුවුවාය. හිටපු ගමන් හිසරදය බව කියා පාසල් ගියේද නැත. පාඩම් අතපසුවීම නිසා ගුරුවරු නිලානිට අවවාද කර දිනපතා පාසල් ඒමේ අවශ්‍යතාව පෙන්වා දුන් අවස්ථා එමටය.නිලානිගේ හැසිරීම මවුපියන්ටද කරදරයක් විය. දවසක් ඇයට කනේ අමාරුව සෑදිනි. ඇය එදින නිදි වර්ජිතව හඬමින් වැලපෙමින් රැයක් පහන් කළේ මහත් අසීරුවෙනි.පසුදින මව නිලානි කැඳවාගෙන රෝහල කරා ගියේ කනේ අමාරුවට බෙහෙත් අරන් දීමටය.නිලානි පරීක්ෂා කර බැලු වෛද්‍යවරයා ඇගේ ශාරීරික වෙනස්කම් බලා එක්තරා නිගමනයකට ආවේය. එය තහවුරු කර ගැනීමට තවත් පරීක්ෂණ ගණනාවක්ම සිදු කෙළේය. වෛද්‍යවරයා සිතූ දේ නිවැරැදි විය. නිලානි පසෙක තබා ඇගේ මවට කතා කළ වෛද්‍යවරයා නිලානි මවක් බවට පත්විමේ ලකුණු පෙන්නුම් කරන බව කියනවාත් සමඟම මව සිහි නැතිව ඇද වැටුණාය.සිදුව ඇති නැස්පැත්තියේ තරම අවබෝධ කරගත් මව හා පියා නීතියේ පිළිසරණ පැතූහ. ඥාාතිකමට බෑණා වු විමල් රක්ෂිත බන්ධනාගාරගත වුණි.දැන් නිලානි මවක් වීමේ ආසන්න අවදියේ සිටියි. බුද්ධිය පසෙක තබා හැගීම් සමග ගනුදෙනු කළ නිලානි අද හඬා වැලපෙන්නීය. විමල් සිපිරි ගෙයට වී කඳුළු බොයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202046</link>
    <topic>මීගමුව රෝහලේ සත්මහල් ගොඩනැඟිල්ලේඇතැම් ස්ථාන ඉරිතලා ගරාවැටිලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මීගමුව රෝහලේ සත්මහල් ගොඩනැගිල්ලේ ඇතැම් ස්ථාන ගරාවැටී තිබෙන බැවින් එම ගොඩනැගිල්ල කඩාවැටීමේ අවදානමක් පවතින බව රෝහලේ විශේෂඥ වෛද්‍යවරුන් ඇතුළු වෛද්‍ය කණ්ඩායමක් බලධාරීන්ට ලිඛිතව දන්වා ඇත.මෙම ගොඩනැගිල්ල කොරියානු රජයේ ආධාර මත ලැබී තිබේ. කාමර කීපයක කොන්ක්‍රීට් බදාම ගැලවී යකඩ මතුවී ඇත.තැනින් තැන වහලින් වතුර වෑස්සීම නිසා වෛද්‍යවරුන්ට නිසි ප්‍රතිකාර කිරීමට නොහැකිව රෝගීන්ට විවිධ දුෂ්කරතාවලට මුහුණදීමට සිදුව ඇත. විදුලි රැහැන්වලට ජලය මුසුවී විදුලිය කාන්දුවීම නිසා වරින්වර දින ගණන් විදුලිය විසන්ධි කර ඇත. කාලයක් රෝහලේ කොටස් කීපයක් වසා පිළිසකර කළත් ඵලක් වී නැත.මෙම ගැටලුවට කඩිනම් විසඳුමක් ලබා දෙන මෙන් රෝහල් කාර්ය මණ්ඩලය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202047</link>
    <topic>මාවනැල්ල වෙළෙඳ සංකීර්ණයනගරයට ඈත වැඩියි:වෙළෙදුන් විරෝධතාවක</topic>
    <author>මාවනැල්ල සමූහ - පී. සෙනෙවිරත්න</author>
    <content>වසර ගණනාවක් තිස්සේ මාවනැල්ල නගරයේ බස්නැවතුම් පොළට ආසන්න භූමියේ වෙළෙන්ඳන්ට මාවනැල්ල ප්‍රාදේශීය සභාවට ආසන්න භූමියක නව වෙළෙඳ සංකීර්ණයක් ඉදිකැර එහි ඉඩකඩ ලබා දී තිබේ.එහෙත් එම ස්ථානය නගරයෙන් මදක් ඈතින් පිහිටා ඇති නිසාත් වෙනත් අපහසුතා ඇතිවීම නිසාත් ඔවුන්ට වෙළෙඳාමක් කැර ගත නොහැකි විය.මෙම කරුණ ප්‍රාදේශීය සභාවටද දක්වා කලින් වෙළෙඳාම් කළ භූමියට නැවතත් වෙළෙඳ ව්‍යාපාරයක් කැර ගෙන යාම සඳහා ඉඩකඩ ලබා දෙන ලෙසට ඔවුහු බලධාරීන් වෙතින් ඉල්ලා සිටියහ.එම ඉල්ලීම ඉටු නොවීම නිසා පසුගිය දින කීපය තුළ විරෝධතා පැවැත්වූවත් පොලිසිය එම භූමිය අධිකරණ සංකීර්ණ ඉදිරිපිට ස්ථාපිතව ඇති තත්ත්වයද සලකා බලා විරෝධතා පැවැත්වීම තාවකාලීකව නැවත්වීමට පියවර ගෙන ඇත.වෙළෙඳ සංවිධානයේ සභාපති ප්‍රේමතිලක රාජපක්ෂ මහතා - අපි නව වෙළෙඳ මධ්‍යස්ථානයට ගියේ ප්‍රාදේශීය සභාව විසින් අපට දෙන ලද පොරොන්දු නිසි ලෙසට ඉටු කැර දී අපේ ව්‍යාපාර හොඳින් කැර ගෙන යෑම සඳහාය. එහෙත් දුන්න පොරොන්දු සේරම ‘ කඩවී තිබෙනවා.” අපට කිසි වෙළෙඳාමක් කැර ගන්න අසීරුයි.ජනතාව එම ස්ථානයට භාණ්ඩ මිලද ගන්න එන්නේ නැහැ. එම නිසා අපි කලින් වෙළෙඳම් කළ භූමියට නැවත එන්න කල්පනා කළා. නමුත් ප්‍රාදේශීය බළධාරින් ඒ ගමන වලක්වනවා. අපි විරෝධතා සත්‍යග්‍රහ පවත්වනවා. මෙහිදී අපේ සටන මාරාන්තිකවම ගෙන යනවා. එම නිසා අපට නැවතත් කලින් වෙළෙඳාම් කැර ගෙන ගිය බස් නැවතුම් පොළට ආසන්න පැරැණි වෙළෙඳ පොළ ගොඩනැඟිලිසාදා දෙන්න කියාද අප ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=r1202048</link>
    <topic>පිත්තල මුද්ද උකස් කරගෙන මිතුරාට මුදල් ලබාදීලා</topic>
    <author>බර්ටි ලයනල් - උඩුගම්පොළ</author>
    <content>එක් ආයතනයක සිටි මුදල් පොලියට දෙන, රත්රන් බඩු උගසට තබාගෙන මුදල් දෙන වැඩ මූලිකවරයකුව සිටි ඊබට් යන අයට සිදුවූ සිද්ධියකි මේ.සෑම ආයතනයකම මෝටර් වාහන නඩත්තු කිරීමට සහ අලුත්වැඩියා කරන අංශයක් ඇත. මේ ගරාජයන්හි නා නා ප්‍රකාර වැඩකරුවෝ සිටිති. ඔවුහු මෝටර් රථ අලුත්වැඩියා කරන්නාසේම විවිධ වූ විසිතුරු දේද නිර්මාණය කරති. සමහර අය සුදු යකඩ පිත්තල යනාදියෙන් මුදු දම්වැල් වැනි දේ නිර්මාණය කරති. මේ නිර්මාණයන් අලෙවි කර හිතවතුන්ගෙන් මුදල් ලබා ගන්නා අවස්ථා ද ඇත.මෙම ගරාජයේ රංජි නමින් පෑස්සුම් කරුවෙක් සිටියේය. ඔහු ද එවැනි නිර්මාණ කරුවෙකි. මේ අතර මුදල් පොලියට දෙන අයද මෙහි සිටින අතර හදිසි අවස්ථාවක දී මුදලක් ලබා ගැනීමට මුසා දොඩන අයද වෙති. කෙසේ හෝ මුදල් ලබාගෙන වේතන දිනයේ දී එම මුදල හෝ පොළිය දීමට ඔව්හු උත්සුක වෙති.දිනක් රංජිට මුදලක් අවශ්‍ය විය. මුදල් අවශ්‍යතාව පිළිබඳව ඊබට්ට දැන්වුවද ඔහු කීපවරක්ම මඟහැරියේය. රංජි මොහුගෙන් මුදල් ලබා ගැනීමට සැලසුමක් කල්පනා කළේය.කලක් අත පැළඳි මංගල මුදුව ගලවා සේවයට පැමිණිය ද ඔහුගේ සැළසුම අනුව නැවත වරක් මුදුව අත පළඳා සේවයට පැමිණියේය.මෙය දුටු ෆෝමන් මහතා මුදල් අවශ්‍ය නම් මුදුව දෙන ලෙසට කීවේය. දින කිහිපයක් ගතවී ගියේය. රංජි කාටත් හොරා පිත්තල ලෝහයෙන් තමගේ මංගල මුදුවට සමානවම මුදුවක් හදා ගත්තේය. මුදු දෙකේ වෙනස බැලූ කිසිවෙකුට හඳුනාගත නොහැකි විය.රංජි තමාගේ මංගල මුදුව ගලවා නිවසෙහි තබා රන් ආලේපිත පිත්තල මුදුව අත පළඳා සේවයට පැමිණියේය.රංජි මේ මුදුවේ අගය වටිනාකම උසස් ලෙස වර්ණනා කරමින් බිරිය මේ මුදුවට දක්වන ආදරය ගැන ද උදම් අනන්නට විය.ඊබට්ගේ බලවත් ඉල්ලීම පිට මුද්ද අතින් ගලවා මුද්ද කිසිතැනක දී ප්‍රමිතිය බැලීමටවත් උකස් කර මුදල් ලබා ගැනීමටත් අත නොපැළඳීමටත් පොරොන්දු කරවා මුද්ද දී කඳුළු සලමින් තමා දහසක් පොරොන්දු පිට දහදාහක මුදල ලබා ගත්තේය.ටික දිනකට පසු ඊබට්ට මුදලක් අවශ්‍ය විය. මුදල් සොයා ගැනීමට තරමක් අසීරු වූයෙන් රංජිගේ මුද්ද හෝ බැංකුවේ උකස් කර මුදල් සොයා ගැනීමට අදහසක් ඇතිවිය.ඔහු මුද්ද රැගෙන බැංකුවට ගියේය.මුද්ද බැංකු නිලධාරියා වෙත ඉදිරිපත් කළේය. මුද්ද අතට ගත් සැණින් බැංකු නිලධාරියාට සැකයක් ඇතිවිය. බැංකු නිලධාරියා මුද්ද බර බලා ප්‍රමිතිගත කළේය. සිනහ වෙමින් සිටි බැංකු නිලධාරියා මුද්ද ගෙන ඊබට් ගේ අතට දුන්නේය.පසුදින ගරාජයට ගිය ඊබට් රංජි මුණගැසී කළ කපටිකම විමසීමට පෙර කම්මුල් පාරක් එල්ල කළේය.නීතියේ පිහිට පැතීමට තරම් දුර ගිය මේ සිද්ධියෙන් පසු ඊබට් ස්ථාන මාරුවක් ලබා ගිය පසු ඔහුගේ පෞද්ගලික ලිපි ගොනුවට අමතරව “පිත්තල ෆෝමන්” යන නම්බු නාමය ද යැවීමට හිතවතුන් අමතක නොකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202041</link>
    <topic>සිව්වැනි තරගයේ ජයශ්‍රී ලංකා ‘ඒ’ පිලට</topic>
    <author/>
    <content>ශ්‍රී ලංකා ‘ඒ’ කණ්ඩායම හා එංගලන්ත ලයන්ස් පිල සමග ඊයේ ආර්. පේ‍්‍රමදාස ක්‍රීඩාංගණයේදී පැවැති සිවුවැනි එක්දින ක්‍රිකට් තරගයේදී කඩුලු 4ක ජයක් හිමිකර ගැනීමට ශ්‍රී ලංකා ‘ඒ’ කණ්ඩායම සමත්විය.ලකුණු 205 ක ඉලක්කයක් හඹා ගිය ශ්‍රී ලංකා ‘ඒ’ කණ්ඩායම ඕවර 42.1කදී කඩුලු 6ක් දැවී ලකුණු 206ක් රැස්කර ගත්තේය.ශ්‍රී ලංකා ඉනිමේ වැඩිම ලකුණුලාභියා වූයේ දිමුත් කරුණාරත්නය. ඔහු ලකුණු 45ක් රැස් කළ අතර ධනුෂ්ක ගුණතිලක ලකුණු 41ක් හා අශාන් ප්‍රියන්ජිත් ලකුණු 37ක් රැස් කළහ.පන්දු යැවීමේදී සමිත් පටෙල් ලකුණු 45කට කඩුලු 2ක් බිඳ හෙලීය.කාසියේ වාසිය දිනූ ශ්‍රී ලංකා ‘ඒ’ නායක තිළිණ කණ්ඩම්බිගේ ආරාධනයෙන් පළමුව පන්දුවට පහරදුන් එංගලන්ත ලයන්ස් පිල ඕවර 42.1කදී සියලු දෙනා දැවී රැස් කර ගනු ලැබුවේ ලකුණු 204ක් පමණි. ඇලෙක්ස් හාලෙස් ලකුණු 62ක් ද, සමිත් පටෙල් ලකුණු 50ක් හා ක්‍රිස් වෝක්ස් ලකුණු 28ක් ද රැස් කළහ.පන්දු යැවීමේදී සීකුගේ ප්‍රසන්න ලකුණු 43කට කඩුලු 3ක් ද මාලිංග බණ්ඩාර ලකුණු 41කට කඩුලු 3ක් ද ධනුෂ්ක ගුණතිලක ලකුණු 43කට කඩුලු 2ක් ද දවා ගත්හ.තරග 5කින් සමන්විත එක්දින තරගමාලාවේ තරග 2-2 ක් ලෙස දෙපිලම දැන් සම තත්ත්වයේ පසුවන අතර පස්වැනි තරගය දෙපිලටම අභියෝගාත්මක තරගයක් වනු ඇත.පස්වැනි හා අවසන් එක්දින තරගය 6 වැනිදා ආර්. පේ‍්‍රමදාස ක්‍රීඩාංගණයේදී පැවැත්වේ.එංගලන්ත ලයන්ස් පිල සියලු දෙනා දැවී (ඕවර 42.1) 204 - ඇලෙක්ස් හාලෙස් 62, සමිත් පටෙල් 50, ක්‍රිස් වෝක්ස් 28 (සීකුගේ ප්‍රසන්න 43/3, මාලිංග බණ්ඩාර 41/3, ධනුෂ්ක ගුණතිලක 43/2)ශ්‍රී ලංකා ‘ඒ’ පිල (ඕවර 42.1) 206 - දිමුත් කරුණාරත්න 45, ධනුෂ්ක ගුණතිලක 41, අශාන් ප්‍රියන්ජිත් 37 (සමිත් පටෙල් ලකුණු 45/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202042</link>
    <topic>නවසිලන්තයට ලකුණු 90ක පහසු ජයක්</topic>
    <author/>
    <content>සංචාරක සිම්බාබ්වේ පිල සහ නවසීලන්ත පිල අතර නවසීලන්තයේ යුනිවර්සිටි ඕවල් පිටියේ පැවැති පළමු එක්දින ක්‍රිකට් තරගයේදී ලකුණු 90ක පහසු ජයක් ලබා ගැනීමට නවසීලන්ත කණ්ඩායමට හැකිවිය.කාසියේ වාසිය දිනූ සිම්බාබ්වේ පිලේ ආරාධනයෙන් පළමුව පන්දුවට පහර දුන් නවසීලන්ත පිල ඕවර 48.3කදී සියලු දෙනා දැවී ලකුණු 248ක් රැස් කළේය.මාටින් ගප්ටිල් ලකුණු 70ක් ද කේන් විලියම්සන් ලකුණු 35ක් ද, ඇන්ඩ්‍රි එලිස් ලකුණු 33 ක් හා නේදන් මැකලම් ලකුණු 30ක් ද රැස් කළහ.පන්දු යැවීමේදී ෂිංගි මැසකඩ්සා ලකුණු 46කට කඩුලු 2ක් ද කේල් ජාවේස් ලකුණු 41කට කඩුලු 2ක් ද එල්ටන් චිගුම්බුරා ලකුණු 46කට කඩුලු 2ක් ද බැගින් දවා ගත්හ.පිළිතුරු ඉනිම ක්‍රීඩා කළ සිම්බාබ්වේ කණ්ඩායමට ඕවර 41.1කදී සියලු දෙනා දැවී රැස් කර ගත හැකි වූයේ ලකුණු 158ක් පමණි. බ්‍රැන්ඩන් ටේලර් ලකුණු 58ක් ද රේ ප්‍රයිස් නොදැවී ලකුණු 26ක් හා ටටෙන්ඩා ටයිබු ලකුණු 20ක් ද රැස් කළ අතර පන්දු යැවීමේදී රොබ් නිකොල් ලකුණු 19කට කඩුලු 4ක් හා කයිල් මිල්ස් ලකුණු 26කට කඩුලු 3ක් ද දවා ගත්හ.නවසිලන්ත පිල –සියලු දෙනා දැවී (ඕවර 48.3) 248 - මාටින් ගප්ටිල් 70, කේන් විලියම්සන් 35, ඇන්ඩ්‍රි එලිස් 33, නේදන් මැකලම් 30 (ෂිංගි මැසකඩ්සා 46/2, කේල් ජාවේස් 41/2, එල්ටන් චිගුම්බුරා ලකුණු 46/2)සිම්බාබ්වේ පිල – සියලු දෙනා දැවී (ඕවර 41.1) 158 -බ්‍රැන්ඩන් ටේලර් 58, රේ ප්‍රයිස් නොදැවී 26, ටටෙන්ඩා ටයිබු 20(රොබ් නිකොල් 19/4, කයිල් මිල්ස් 26/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202043</link>
    <topic>දැයට කිරුළ පාපැදි සවාරියේ ජය යුද හමුදාවේ ගයාන්ට</topic>
    <author/>
    <content>‘දැයට කිරුළ’ ජාතික සංවර්ධන ප්‍රදර්ශනයට සමගාමීව පැවැත්වූ පාපැදි තරගයේ සමස්ත ජය හිමි කර ගැනීමට ශ්‍රී ලංකා යුද හමුදාවේ ගයාන් කුමාර සමත්විය. ඒ සඳහා ඔහු ගත කළ කාලය පැය10:03.07ක් විය. යුද හමුදාවේම තිළිණ සිල්වා දෙවන ස්ථානය පත් වූයේ පැය 10:03.16කින් වූ අතර තෙවැනි ස්ථානය ශ්‍රී ලංකා පොලිසියේ මොහොමඩ් සාලිට හිමිවූයේ පැය 10:03.18කිනි.අදියර තුනකින් සමන්විත වූ මේ පාපැදි තරගයේ තෙවන අදියර ඊයේ මාතලේ සිට අනුරාධපුර නගරය දක්වා කිලෝ මීටර් 116කින් පැවැති අතර අවසන් අදියර ජයගැනීමට යුද හමුදාවේ කිවිසුරු කරුණාරත්න (පැය 2:43.24) සමත්වූ අතර ගුවන් හමුදාවේ ශිරාන් නදීර (පැය 2:43.24) දෙවන ස්ථානයට හා දෙහිවල ගල්කිස්ස මහ නගර සභා ක්‍රීඩා සමාජයේ ආසිරි කැළුම් (පැය 2:43.24) තෙවන ස්ථානයට පත්විය. සමස්ත තරගයේ කාලය මැනීමේ කඩඉම් (ඵනපඪදබ) ජයගැනීමට යුදහමුදාවේ කිවිසුරු කරුණාරත්න සමත් වූ අතර ගුවන් හමුදාවේ ශිරාන් නදීර හා පොලිසියේ සුධීර නිලංක පිළිවෙළින් දෙවන හා තෙවන ස්ථාන දිනාගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202044</link>
    <topic>නිදහස් දින සැමරුම් වොලිබෝල් තරග අද</topic>
    <author>ඌව පළාත් සමූහ මාපා බණ්ඩාර</author>
    <content>ජාතික නිදහස් දිනය සමරමින් ලූණුගල තැපැල් කාර්යාලයේ සුබසාධක සංගමය ප්‍රථම වරට සංවිධාන කරනු ලබන වොලිබෝල් තරගාවලිය අද (4) සහ හෙට (5) ලූණුගල සුමුද්‍ර ක්‍රීඩාංගණයේදී පැවැත්වේ.මේ තරගාවලිය සඳහා පස්සර මැතිවරණ කොට්ඨාසයේ ක්‍රීඩා සමාජ 30ක් පමණ සහභාගී වීමට නියමිත අතර ජයග්‍රාහි කණ්ඩායමට කුසලානය සමගින් රුපියල් 7000ක් ද අනුසූරතාව දිනාගන්නා කණ්ඩායමට අනුසූරතා කුසලානය සමග රුපියල් 3500ක් ද පිරිනැමේ.අවසන් පූර්ව වටය දක්වා පැමිණෙන කණ්ඩායම් සඳහා වොලිබෝලයක් සහ දැලක් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202045</link>
    <topic>විද්‍යා විදුහලට කඩුලු 7ක ජයක්</topic>
    <author/>
    <content>අන්තර් පාඨශාලාන්තර අවුරුදු 13න් පහළ ක්‍රිකට් තරගාවලියේ කොටහේන මධ්‍ය මහා විද්‍යාලය සහ විද්‍යා විද්‍යාලය අතර තරගයේදී කඩුලු 7ක් ජයක් ලබා ගැනීමට විද්‍යා විදුහල සමත්විය.පළමුව පන්දුවට පහර දුන් කොටහේන මධ්‍ය මහා විද්‍යාලයීය කණ්ඩායම ලකුණු 76ක් ලබා ගත් අතර ඒ වෙනුවෙන් ටී. දිල්ෂාන් ලකුණු 12ක් රැස් කළේය.පන්දු යැවීමේදී තරිඳු විහඟ ලකුණු 15කට කඩුලු 3ක් ද පෘථිවි කාවින්ද ලකුණු 24කට කඩුලු 2ක් ද ගයාන් සම්පත් ලකුණු 10කට කඩුලු 2ක් ද බිද හෙලීය.පිළිතුරු ඉනිම ක්‍රීඩා කළ විද්‍යා විද්‍යාලය කඩුලු 3ක් දැවී ලකුණු 78ක් රැස් කරගනිමින් ජයග්‍රහණය අත්කර ගත්තේය. ජීවන්ත ප්‍රදීප් ලකුණු 15ක් හා අශාන් ශානුක ලකුණු 11ක් රැස් කළහ.කොටහේන මධ්‍ය මහා විද්‍යාල 76 - ටී. දිල්ෂාන් 12 (තරිඳු විහඟ 15/3, පෘථිවි කාවින්ද 24/2, ගයාන් සම්පත් 10/2)විද්‍යා විද්‍යාලය 78/3 - ජිවන්ත ප්‍රදීප් 15, අශාන් ශානුක 11.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202046</link>
    <topic>සෙබස්තියන් විදුහලට නිසාමල් ජය ගෙනේ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාඨශාලාන්තර අවුරුදු 19න් පහළ ක්‍රිකට් තරගාවලියේ කලුතර සිරිකුරුස විදුහල හා මොරටුව සාන්ත සෙබස්තියන් විදුහල අතර පැවැති ක්‍රිකට් තරගයේදී සාන්ත සෙබස්තියන් විදුහලට ඉනිමක සහ ලකුණු 141ක ජයක් හිමිවිය.පළමුව පන්දුව පහර දුන් සාන්ත සෙබස්තියන් විදුහල කඩුලු 7කට ලකුණු 342ක් ලබා සිටියදී ඉනිම නවතා සිරිකුරුස විදුහලට පන්දුවට පහරදීමේ අවස්ථාව ලබා දුනි.සෙබස්තියන් ඉනිම වෙනුවෙන් නිශාමල් ප්‍රනාන්දු අගනා ලකුණු 103ක් රැස් කළ අතර සංගීත් කුරේ ලකුණු 53 හා සනිත ද මෙල් ලකුණු 51ක් හා අමිල අපෝන්සු නොදැවී ලකුණු 44 ක් ද රුස් කළහ.පන්දු යැවීමේදී නිශාල් චන්දික කඩුලු 3ක් ද මිනුර දිලීක හා කල්ප විජේනායක කඩුලු 2 බැගින් දවා ගත්හ.සිරි කුරුස විදුහලේ පළමු ඉනිම ලකුණු 151 කට සීමා වූ අතර ටිරාන් ෆොන්සේකා ලකුණු 43ක් රැස් කළ අතර සනිත ද මෙල් ලකුණු 40කට කඩුලු 4ක් දවාගනු ලැබීය.සිරි කුරුස දෙවැනි ඉනිම ලකුණ 50කට සීමා වූ අතර ඉසුරු මෙන්ඩිස් ලකුණු 8කට කඩුලු 4ක් ද අමිල අපොන්සු ලකුණු 14කට කඩුලු 3ක් ද බිද හෙලීය.මොරටුව සාන්ත සෙබස්තියන් විදුහල 342/7 - නිශාමල් ප්‍රනාන්දු 103, සංගීත් කුරේ 53, සනිත ද මෙල් 51, අමිල අපෝන්සු නොදැවී 44. (නිශාල් චන්දික 129/3, මිනුර දිලීක 64/2, කල්ප විජේනායක 72/2)කලුතර සිරිකුරුස විදුහල පළමු ඉනිම 151 – ටිරාන් ෆොන්සේකා 43, නිසාල් චන්දික 29, කල්ප විජේනායක 21 (සනිත ද මෙල් 40/4, ඉසුරු මෙන්ඩිස් 30/3, අමිල අපොන්සු 31/2) සහ දෙවැනි ඉනිම 50 - ඉසුරු මෙන්ඩිස් 8/4, අමිල අපොන්සු 14/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=s1202047</link>
    <topic>තුන්කොන් එල්ලේ අද වල්පොලදී</topic>
    <author/>
    <content>රණවිරු දිනේෂ් අසේල අනුස්මරණ තුන්කොන් එල්ලේ තරඟමාලාව අද (04) වල්පොල ලැන්ටි අමරසිංහ ක්‍රීඩාංගණයේ දී පැවැත්වේ.දිවයිනේ දක්ෂ එල්ලේ කණ්ඩායම් තුනක් වන වල්පොල ශ්‍රී රාහුල, කෙරවළපිටිය මුදිත සහ ලේක්හවුස් ආයතනයේ කණ්ඩායම මෙදින තරඟ වැදීමට නියමිතය.වල්පොල ශ්‍රී රාහුල කණ්ඩායම සත්කාරක කණ්ඩායම වශයෙන් කටයුතු කරයි.ග්‍රාමීය මට්ටමේ තරුණ ක්‍රීඩකයින් ජාතික තලයට ගෙන ඒමේ අරමුණින් මේ මස 11 සහ 12 වැනි දෙදින ගලෙන්බිඳුනුවැව 17/අ/, වම් ඉවුර මහා විද්‍යාලයීය ක්‍රීඩාංගනයේදී වීර කුමාර දිසානායක අභියෝගාත්මක සය සාමාජික ක්‍රිකට් තරඟාවලියක් පැවැත්වීමට වීරකුමාර දිසානායක පදනම කටයුතු යොදා තිබේ.අනුරාධපුර දිස්ත්‍රික්කයේ ක්‍රිකට් ක්‍රීඩාව ඇලුම් කරන්නන්ට මේ සඳහා ඉලුලුම් කළ හැකි අතර වැඩි විස්තර සඳහා 072-6377983 අමතා ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>04</day>
    </date>
    <link>http://www.dinamina.lk/2012/02/04/_art.asp?fn=f1202041</link>
    <topic>අධිරාජ්‍යවාදයටඅපි බය නෑ</topic>
    <author/>
    <content>හැටහතර වැනි ජාතික නිදහස් උළෙල පිළිබඳ සහ නව වැනි දැයට කිරුළ ප්‍රදර්ශනය අළලා සෞඛ්‍ය අමාත්‍ය හා ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා විසින් සැකසූ ලිපියකි.“අතීතය විසින් අත් හරින ලද දෑ වර්තමානයට බර වැඩි යැයි”කියමනක් මම අසා ඇත්තෙමි. ශ්‍රී ලාංකික අපි වසර සිය ගණනක් අයහපත් දේ බැහැර කොට යහපත් දේත්, නරක වෙනුවට වඩාත් හොඳ හා උචිත දේත් තෝරා ගත් ජාතියක් වශයෙන් අපගේ දීර්ඝ ඉතිහාසය තුළ ගමන් කළෙමු. එහෙත් එම ගමන අවසන් වූයේ 1505 මෙරටට පැමිණි ලොරෙන්සෝද අල්මේදා නැමැති ආක්‍රමණිකයාගේ සිට පිළිවෙළින් සිව් ශතවර්ෂාධික කාලයක් පෘතුගීසි, ලන්දේසි හා ඉංග්‍රීසි යුගයන්ට නතු වී සිටීම තුළිනි.එම ශත වර්ෂ හතරකට අධික කාලය තුළ අපි බොහෝ දෑ අමතක කළෙමු. ඒ අමතක කළ දෑ ම පසුව නැවත පාරාවළලක්වී අපි ජීවත් වන වර්තමානයට මතු නොව අනාගතයටද මහා බරක් වශයෙන් අප පීඩාවට පත් කළේ ය.මේ මහා බරෙන් අත් මිදීම සඳහා අපේ මුතුන්මිත්තෝ අධිරාජ්‍යවාදීන් සමඟ පමණක් නොව අධිරාජ්‍යවාදයට උඩගෙඩි දුන් සියල්ලන්ම සමඟ සටන් කළහ.වීර කැප්පෙටිපොළ මහා අදිකාරම, ගොන්ගාලේගොඩ බණ්ඩා, වීර පුරන් අප්පු, හඟුරන්කෙත ඩිංගිරාළ වැනි විරුවෝ ජාතික නිදහස පතා සිය රුධිරය මේ ලක් පොළොව මත හැළු අතර, වාරියාපොල සුමංගල මහ නාහිමියෝ, මිගෙට්ටුවත්තේ ගුණානන්ද හිමියෝ සහ ටිබෙට් ජාතික එස්. මහින්ද හිමි වැනි මහා සංඝරත්නය මතවාදී ව ජනතා සිත් සතන් දේශ වාත්සල්‍යයෙන් පිරවීමට කටයුතු කළා පමණක් නොව උන්වහන්සේලාගේ ජීව රුධිරය මේ මහ පොළොව මත හලමින් නිදහස පතා සටන් කළහ. ශ්‍රී ලංකා ඉතිහාසය තුළ නම් සඳහන් විරුවෝ මෙන්ම අතට හසු වූ කැත්ත, පොරව, උදැල්ල පමණක් නොව මුගුරු ද ගෙන ජාතික නිදහස පතා සටන් කළ සාමාන්‍ය ජනතාව පවා කළ මහා කැප කිරීමේ ප්‍රතිඵලය වූයේ ජාතික වෘක්ෂයේ නිදහස නැමැති සුගන්ධවත් පුෂ්පය හට ගැනීමයි. 1948 පෙබරවාරි 04 වන දා අප රට නිදහස ලැබීය.ජාතික නිදහස රටට උදා කර දීමේ ලා කැපී පෙණුන නායකයෝ රැසක් විය. මහාමාන්‍ය ඩී.ඇස්. සේනානායක, ශ්‍රීමත් ඩී.බී. ජයතිලක, ඊ.ඩබ්.පෙරේරා, ආරුමුගම් නවලර් තුමා, එම්. සී. සිද්ධිලෙබ්බේ, ශ්‍රීමත් පොන්නම්බලම් රාමනාදන්, එඩ්වඩ් හෙන්රි පේද්‍රිස් වැනි ජාතික විරුවෝ ජාති, ආගම් භේදවලින් තොර ශ්‍රී ලාංකිකභාවය ලොව තුළ ඔසවා තැබීම සඳහා ජාතික නිදහස වෙනුවෙන් සටන් කළහ. ඇතැම් විරුවෝ දිවි පිදූහ.ඇතැම් පුද්ගලයෝ අප ජාතික නිදහස දිනා ගත්තේ එකදු ලේ බිඳුවක් හෝ නොසල්වමින් යැයි කරන ප්‍රකාශ සමඟ මම එකඟ නොවෙමි. 1505 පෘතුගීසීන් මෙරටට පැමිණිය දා පටන් 1948 පෙබරවාරි මාසයේ 04 දින දක්වාම අප මුතුන්මිත්තෝ වසර 400කට අධික කාලයක් පෘතුගීසි, ලන්දේසි, සහ ඉංග්‍රීසීන් ගෙනගිය මර්දනකාරී වැඩපිළිවෙළට එරෙහිව සටන් කළේ ඔවුන්ගෙන් ජාතිය නිදහස්කර ගැනීමේ අවශ්‍යතා බරපතළ ලෙස දැනී තිබූ නිසයි.1818 වෙල්ලස්ස කැරැල්ලේ දී දහස් ගණනක් ඌව වෙල්ලස්සේ ජනතාව අධිරාජ්‍යවාදීන් විසින් ඝාතනය කළේ එම ජනතාව ජාතික නිදහස පතා සටන් කළ නිසා නොවේ දැයි මම අසමි. ඔවුන්ගේ රුධිරය ලක්මව තුළ ගලාගියේ ඒ උතුම් ජාතික නිදහස දිනාගැනීමේ පරම අරමුණ නිසා ය. එබැවින් ශ්‍රී ලංකාවට 1948 දී ලැබූ නිදහස අධිරාජ්‍යවාදීන් බන්දේසියක්මත තැබූ කේක් ගෙඩියක් මෙන් අපට පිරිනැමුවේ නැත. ජාතික නිදහස ඔවුන් අපට පිං තකා දුන්නක් නොවේ. එය අපේ පැරැන්නන් දිවිහිමියෙන් සටන්කොට ලබාගත් ප්‍රතිඵලයකි.1948 අපට නාමිකව නිදහස ලැබුණත් මෙරටට සැබෑ නිදහස සෑමවිටම උදාකරගැනීමට කටයුතු කළේ ශ්‍රී ලංකා නිදහස් පක්ෂය ප්‍රමුඛව මෙරට පාලනය වරින්වර හෙබවූ සභාග සහ සන්ධාන රජයන් විසිනි. 1956 එස්.ඩබ්.ආර්.ඩී. බණ්ඩාරනායක මහතා බලයට පත්වීමෙන් අනතුරුව ත්‍රිකුණාමලය ප්‍රමුඛව පිහිටා තිබූ බ්‍රිතාන්‍ය අවසන් හමුදා කඳවුරු කිහිපය ඉවත් කිරීමට පියවර ගන්නා ලදී.ඒ මත සැබෑ ලෙසම අප රටේ භෞමික අඛණ්ඩතාව ආරක්ෂා කර ගැනීමටත්, මවුබිමේ ගෞරවය රැකගැනීමටත් තවදුරටත් අප බ්‍රිතාන්‍ය කිරීටයට අයිති ජාතියක් හෝ රටක් නොවන බවටත් තහවුරු කරන ලදී.1972 ශ්‍රී ලංකා නිදහස් පක්ෂ රජය යටතේ එවකට අග්‍රාමාත්‍යවරිය ලෙස කටයුතු කළ සිරිමාවෝ බණ්ඩාරනායක මැතිනියගේ රජය වශයෙන් ඉදිරිපත් කළ ජනරජ ව්‍යවස්ථාව මෙරටට ජාතික නිදහස සැබෑවටම ස්ථාපිත කළ වසර ලෙස මම දකිමි. බ්‍රිතාන්‍ය නීතිය යටතේ අපේ අධිකරණය එතෙක් පාලනය වූ අතර, වරදකරුවෙකුට අධිකරණයෙන් සමාවක් ගැනීමට නම් මහරැජිනගේ අනුමැතිය අවශ්‍ය විය. අප 1948 ජාතික නිදහස ලැබුවත් 1972 දක්වාම මෙරට අධිකරණ පද්ධතියේ ස්වාධීනත්වයට බලපෑම් කිරීමේ හැකියාව බ්‍රිතාන්‍ය කිරීටයට ලැබී තිබිණි. නමුත් සිරිමාවෝ බණ්ඩාරනායක අග්‍රාමාත්‍යතුමිය ගෙන ආ 1972 ජනරජ ආණ්ඩුක්‍රම ව්‍යවස්ථාව තුළින් මෙරට නීතියේ සහ අධිකරණයේ සවාධීනත්වය හා ගෞරවය ස්ථාපිත විය. 1796 සිට මෙරට පාලනය කළ ඉංග්‍රීසි ආණ්ඩුක්‍රමයෙන් අපට මුළුමනින්ම අත්මිදීමට හැකිවූයේ 1972 ජනරජ ව්‍යවස්ථාවෙන් පසුව බව මම විශ්වාස කරමි.දේශපාලනික වශයෙන් අප නිදහස අත්පත් කර ගත්ත ද, ආර්ථික වශයෙන් ස්ථාවරභාවය ලබා ගැනීම අත්‍යාවශ්‍ය විය. 1956 එස්.ඩබ්.ආර්.ඩී. බණ්ඩාරනායක මහතාගේ රජය යටතේත්, 1970 - 77 කාලය තුළ සිරිමාවෝ බණ්ඩාරනායක මැතිනියගේ රජය යටතේත්, නිදහස් ශ්‍රී ලංකාවේ අපටම ආවේණික වූ කෘෂිකාර්මික හා කාර්මික ප්‍රවේශයක් තුළින් ජාතික සංවර්ධනය ළඟාකර ගැනීමේ දෙවන නිදහස් අරගලය ආරම්භ විය. කර්මාන්ත ශාලා විශාල ප්‍රමාණයක් ක්‍රියාත්මක වශයෙන් ජාතික ආර්ථිකය ශක්තිමත් කිරීමට ක්‍රියාත්මක වූ අතර කෘෂිකාර්මික වශයෙන් හැම බිම් අඟලක්ම වගාකොට මේ රට ආහාර නිෂ්පාදනයෙන් ස්වයංපෝෂිත කිරීම සඳහා වගා සංග්‍රාමය ඇරැඹිණි. “සියරට දේ - සිරිසැප දේ” යන්න සිහිපත් කරමින් මෙරට ජනතාව තම සුළු ඉඩම් කොටස පවා වගා කිරීමට කටයුතු කළේය. එහෙත් 1977 න් පසුව නව විවෘත ආර්ථිකය හා ගෝලීයකරණය වේසයෙන් පැමිණි නව යටත්විජිතවාදයේ රැල්ලට අප රට නැවතත් යටපත්වූවා පමණක් නොව එහි අතුරු පලයක් වශයෙන් හටගත් කොටි ත්‍රස්තවාදය නැමැති නව අභියෝගයකට ද මුහුණ දීමට රටට සිදුවිය.1948 ජාතික නිදහස ලැබීමෙන් අනතුරුව 2009 දක්වා ගත වූ වසර 61 න් වසර 30ක්ම අප රට හා ජනතාවට ත්‍රස්තවාදය සමඟ ගැටී ජීවත්වීමට සිදුවිය. අප සමඟම නිදහස ලැබූ රටවල් ආර්ථික වශයෙන් සංවර්ධනය කරා ගමන් කරන විට වාර්ෂික ජාතික ආදායමෙන් වැඩි ප්‍රතිශතයක් කොටි ත්‍රස්තවාදය මර්දනය කිරීම සඳහා වැය කිරීමට අපිට සිදුවිය. වසර 30 ක යුද්ධය අවසානයේ මිනිස් ජීවිත දහස් ගණනක් අහිමි වූ අතර, රුපියල් කෝටි ගණනක් වටිනා මහජන දේපළ විනාශ වී ගියේය. 1980 සිට 2009 දක්වා වසර 30 ක, කාලය තුළ රට අගාදයෙන් අගාදයට පත්විය. සංවර්ධනය ඇනහිටියේය. ජනතාව මහමඟට බැස්සේ නැවැත ගෙදර එන අපේක්ෂාවෙන් නොවේ. කොයි මොහොතේ කොටි ත්‍රස්තවාදී ප්‍රහාරයකින් ජන ජීවිතය අහමිවේද යන බිය සැම විටම මහජන සිත්තුළ විය.එවන් පසුබිමක් මත 2005 ජනාධිපතිවරණයෙන් ජය ලැබූ ජනාධිපති මහින්ද රාජපක්ෂ මහතා කොටි ත්‍රස්ත භීෂණයෙන් වෙලී ගිය සිරිලක් ධරණීතලය නිදහස්කර ගැනීමේ මෙහෙයුම ආරම්භ කළේය.කිසිදා ජයගත නොහැකි ත්‍රස්තවාදී සංවිධානයක් ලෙස ඇතැම් රටවල් පවා අනාවැකි ප්‍රකාශ කළ අවස්ථාවක මාවිල්ආරුවෙන් පටන්ගත් ත්‍රස්තවාදය මුලිනුපුටා දැමීමේ මෙහෙයුම වෙල්ලමුල්ලිවයික්කාල් කළපුවෙන් අවසන් කර ත්‍රස්තවාදයට අන්තිම ඇණයත් ගැසීමට ජනාධිපතිතුමාගේ නායකත්වය යටතේ රණවිරුවෝ ක්‍රියා කළහ.වසර 30ක්, තිස්සේ කුරිරු ත්‍රස්තවාදය විසින් අපට අහිමිකර තිබූ නිදහස යළළිත් මෙරටට හිමිකර දීමේ ගෞරවය ජනතාව ජනාධිපතිතුමාට පිරිනමන්නේ එම නිසාය. මින් වසර 10 – 15 කට පෙර අපරාජිත ත්‍රස්තවාදී සංවිධානයක් ලෙස හඳුන්වා දී තිබූ කොටි ත්‍රස්තවාදය අවසන් කිරීම වූ කළී, අප රට නැවතත් 1505ට පෙර තිබූ අවදිය සිහිපත් කරවයි. සැබවින්ම අප රට සැබෑ නිදහස් යුගය වූයේ 1505ට පෙර යුගයයි. එම නිදහස් යුගය වසර 500කට පසු නැවතත් සිරිලක් පොළොව තුළ ස්ථාපිත කළේ ජනාධිපති මහින්ද රාජපක්ෂ මහතායි.යුද්ධය අවසන් කළ අප රටට දැන් ඉතිරිව ඇත්තේ තවත් එක් නිදහස් සටනක් පමණි.ඒ ආර්ථික සටන ජයගැනීමයි. බැලූ බැලූ දසත මහින්ද චින්තනය යටතේ ක්‍රියාත්මක වන දැවැන්ත සංවර්ධන ව්‍යාපෘති තුළින් පිළිබිඹු කරන්නේ එම ආර්ථික නිදහසත් වැඩිකාලයක් ගතවීමට මත්තෙන් අපට උදාකර ගැනීමට හැකි බවයි. නව ලෝක ආර්ථික රටාවට මුහුණ දී නව තාක්ෂණය සමඟ අපේ උතුම් මාතෘ භූමිය ලොව ප්‍රමුඛපෙළේ ප්‍රබුද්ධ ශක්තිමත් රාජ්‍යයක් බවට පත්කිරීමට අධිෂ්ඨානශීලීව දේශපාලන පක්ෂභේදයෙන් තොරව අප ක්‍රියාකළ යුතුය.මවිසින් මෙම ලිපිය ආරම්භ කළේ අතීතය විසින් අත්හැර දමන ලද දෑ වර්තමානයට බරවැඩියි කියායි. නමුත් අතීතය විසින් අත්හැර දමනු ලැබූ දෑ නිවැරැදි කිරීමේ යුගය වන්නේ මෙම යුගයයි. ඒ නිසාම සැබෑ නිදහස් යුගය වර්තමානයේ උදා වී තිබේ.මහගමසේකර කිවියාණන් විසින් ලියා තිබූ ගීතයක “ඒ වූ නිදහසේ ස්වර්ග රාජ්‍යයට මාගේ දේශය අවදි කරනු මැන පියාණනේ” යන උක්ත කොටස මගේ මතකයට නැඟේ. රටකට, ජාතියකට නිදහස තරම් උතුම් දෙයක් තවත් නැත. නිදහස ස්වර්ග රාජ්‍යයක්, තරමටම වටින්නේය. අපගේ දේශයත් ස්වර්ග රාජ්‍යයක් කිරීමට අපි හැම දෙනාටම පැවරුණු වගකීමක් ඇත. වගකීම් හා යුතුකම් නොපිරිහෙළා ඉටු කිරීමෙන්, දිනා ගත් නිදහස අර්ථවත් කරමු යන්න මගේ ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202061</link>
    <topic>සඳහිරු සෑයේ ඉදිකිරීම් ජනපති සුරතින් ඇරැඹේ</topic>
    <author/>
    <content>සඳ හිරු පවතින තාක් එකම රටක් එකම දැයක් එකම ධජයක් යටතේ ශ්‍රී ලංකාව පවත්වා ගැනීමට රණවිරුවන් ගත් උත්සාහයට සිහිවටනයක් ලෙස දිවයිනේ සෑම පළාතකම ඉදි කරනු ලබන ස්ථූප අතරින් ප්‍රථම ස්ථූපය වන අනුරාධපුර “සඳහිරු සෑයේ” ගඩොල් බැම්ම බැඳීම ජනාධිපති මහින්ද රාජපක්ෂ මහතාගේ සුරතින් පෙරේදා (04) ආරම්භ විය.සෙත් පිරිත් සජ්ඣායනා හා බෙරකරුවන් 200කගේ ශබ්ද පූජා මධ්‍යයේ ජනාධිපතිතුමා විසින් මෙම සඳහිරු සෑයේ දෙවන අදියරේ වැඩ කටයුතු ආරම්භ කරනු ලැබීය.අතීතයේ ස්ථූපයක් ගොඩනැඟීමේ දී අනුගමනය කළ සියලුම ආගමික වතාවත් හා වත්පිළිවෙත් අනුව මෙම සඳහිරු සෑයේ ඉදිකිරීම් කටයුතු සිදු කෙරේ.අනුරාධපුර මහ මෙවුනා උයනේ මෙම සඳහිරු සෑය ඉදි කෙරෙන අතර, ස්ථූපයේ අත්තිවාරම මේ වන විට ගොඩනඟා අවසන් කර ඇත. මෙම සඳහිරු සෑය උසින් අඩි 244 කි. විශ්කම්භය අඩි 215 කි. ගඩොල් මිලියන 40ක් පමණ මෙම ස්ථූප ඉදි කිරීම සඳහා වැය වෙතැයි අපේක්ෂිතය.ජනාධිපතිතුමාගේ සංකල්පයකට අනුව ආරක්ෂක ලේකම් ගෝඨාභය රාජපක්ෂ මහතාගේ පූර්ණ අධීක්ෂණය මධ්‍යයේ මෙම ස්ථූප ඉදි කෙරෙනු ඇත. පෞද්ගලික ධන පරිත්‍යාග සහ ත්‍රිවිධ හමුදාවේ ශ්‍රම දායකත්වයෙන් මෙම ස්ථූප 09 ඉදි කෙරේ.මෙම අවස්ථාවට අටමස්ථානාධිපති පූජ්‍ය, පල්ලේගම සිරිනිවාස නාහිමියන් වහන්සේ ප්‍රධාන මහා සංඝරත්නය, ජනාධිපති ආර්යා ශිරන්ති රාජපක්ෂ මැතිනිය, උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, ගොවිජන සේවා හා වනජීවි අමාත්‍ය එස්. එම්. චන්ද්‍රසේන, ත්‍රිවිධ හමුදාපතිවරු, පොලිස්පති ඇතුළු සැදැහැවතුන් විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n12020612</link>
    <topic>දැයට කිරුළ ප්‍රදර්ශනය ජනපතිගේ නිරීක්ෂණයට</topic>
    <author>ධනුෂ්ක ගොඩකුඹුර සහ ගයාන් රාජපක්ෂ, අමිල ප්‍රභාත් වනසිංහ අනුරාධපුරය සිට.</author>
    <content>අනුරාධපුරයට දැවැන්ත සංවර්ධනයක් රැගෙන එන දැයට කිරුළ ජාතික ප්‍රදර්ශනය ජනාධිපති මහින්ද රාජපක්ෂ මහතාගේ නිරීක්ෂණයට ඊයේ (05) ලක් කෙරිණ.රජය විසින් ඒ ඒ අමාත්‍යාංශ හරහා රට පුරා ක්‍රියාත්මක කර ඇති දැවැන්ත සංවර්ධන ව්‍යාපෘති පිළිබඳ මහජනතාව දැනුවත් කිරීමේ අරමුණින් පැවැත්වෙන දැයට කිරුළ ප්‍රදර්ශනය මෙවර පැවැත්වෙන්නේ අනුරාධපුරය ඔයාමඩුව ප්‍රදේශයේදී ය.ආශ්චර්යයේ පුනරාගමනය තේමාව ඔස්සේ දැයට කිරුළ ප්‍රදර්ශනය මෙවර පැවැත්වෙන්නේ අක්කර 600 ක භූමිභාගයක ය. ප්‍රදර්ශන භූමිය වෙත සපැමිණි ජනාධිපතිවරයා යෞවන හා නිපුණතා සංවර්ධන අමාත්‍යාංශයේ ප්‍රදර්ශන කුටිය නිරීක්ෂණයට එක් විය. ප්‍රදර්ශන කුටිය වෙත පැමිණි ජනාධිපතිවරයා ඇමැති ඩලස් අලහප්පෙරුම මහතා ඇතුළු අමාත්‍යාංශ නිලධාරීන් විසින් පිළිගනු ලැබිණි.මාත්‍යාංශය යටතේ පවතින ජාතික මානව සම්පත් සංවර්ධන සභාව රැකියා විරහිත තරුණ තරුණියන් සහ ආයතන හිමිකරුවන් අතර සම්බන්ධතාවක් ඇති කර රැකියා ගැටලුවට විසැඳුම් ලබා දීමේ අරමුණින් ක්‍රියාත්මක කර ඇති නව වෙබ් අඩවිය ජනාධිපතිතුමාගේ අතින් විවෘත කෙරිණි.ඹඹඹ.දඩඤපජ.දඥබ ලිපිනය ඔස්සේ සම්බන්ධ විය හැකි මේ වෙබ් අඩවිය රැකියා විරහිත තරුණ තරුණියන්ට රැකියා සොයා දීමට මෙන්ම තරුණ තරුණියන් සේවයට බඳවා ගැනීමට බලාපොරොත්තු වන ආයතන ප්‍රධානීන්ටත් එක සේ ප්‍රයෝජනවත් වේ.වෘත්තීය පුහුණුව තුළින් රටට දැයට වඩා වැඩදායි තරුණ තරුණියන් පිරිසක් බිහි කිරීමේ වැඩපිළිවෙළ ජනාධිපතිවරයා එවකට කම්කරු හා වෘත්තීය පුහුණු ඇමැතිවරයාව සිටියදී ක්‍රියාත්මක කළ අතර වත්මන් රජය මහින්ද චින්තන වැඩපිළිවෙළ යටතේ එම දැක්ම ඉදිරියට ගෙන යමින් සිටී.පශු සම්පත් ග්‍රාමීය ප්‍රජා සංවර්ධන අමාත්‍යාංශ කුටිය නැරැඹීමට ගිය ජනාධිපතිවරයා අමාත්‍යාංශය යටතේ ඇති ආයතනවල නිෂ්පාදන පරීක්ෂා කර ප්‍රශංසා කළේය. නිලධාරීන් සමඟ කතා කළ ජනාධිපතිවරයා කුරුලු උණ වැනි ;රීග තත්ත්ව කලින් හඳුනා ගෙන ඊට අවශ්‍ය පියවර ගැනීමේ වැදගත්කම ද පෙන්වා දුන්නේය. මුදල් හා ක්‍රම සම්පාදන ඇමැතිවරයා ද වන ජනාධිපතිතුමා අමාත්‍යාංශයේ ප්‍රදර්ශන කුටිය නැරැඹීමට ගියේය. මහින්ද චින්තන ඉදිරි දැක්ම යටතේ ඉදිරියේදී ක්‍රියාත්මක වන සංවර්ධනය ඇතුළත් සැලැසුමට අදාළ සිතියම ජනාධිපතිවරයාගේ දැඩි අවධානයට යොමු විය.රාජ්‍ය ආරක්ෂක හා නාගරික සංවර්ධන අමාත්‍යාංශය නිරීක්ෂණයට ද ජනාධිපතිවරයා එක් විය. අමාත්‍යාංශය යටතේ ඇති ශ්‍රී ලංකා යුද හමුදා, නාවික හමුදා, ගුවන් හමුදා සහ පොලිස් ප්‍රදර්ශන කුටි නැරැඹුවේය.දැයට කිරුළ ප්‍රදර්ශන භූමියේ කවදත් ජනතා ආකර්ශනය වැඩි වශයෙන් දිනා ගන්නා මාධ්‍ය කලාපය ද ජනාධිපතිවරයාගේ විශේෂ අවධානයට යොමු විය.ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල මහතා විසින් මාධ්‍ය කලාපයට පැමිණි ජනාධිපතිතුමා පිළිගැනිණි.රාජ්‍ය හා පෞද්ගලික අංශවල විද්‍යුත් හා මුද්‍රිත මාධ්‍ය ආයතන 26 ක් මේ කලාපයේ ස්ථාපිත කර ඇති අතර රූපවාහිනී සංස්ථාව, සැරද මහින්ද කාටූන් ප්‍රදර්ශන කුටි නැරැඹීමට එක් විය. දැයට කිරුළේ සජීව දර්ශන ලබා දෙන අකාරය එම මොහොතේම සජීව දර්ශන ලබා දෙමින් ජනාධිපතිවරයා වෙත පෙන්වා දෙන ලදී.ආර්ථික සංවර්ධන, පළාත් පාලන සහ පළාත් සභා, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශවල ප්‍රදර්ශන කුටි නිරීක්ෂණය කළ අතර ප්‍රදර්ශනය නැරැඹීමට පැමිණි දරු දැරියන් ඇතුළු මහජනතාව සමඟ සුහද කතා බහක නියැළෙන්නට ද ජනාධිපති මහින්ද රාජපක්ෂ මහතා අමතක කළේ නැත.ඇමැතිවරුන් වන ඩලස් අලහප්පෙරුම, සී. බී. රත්නායක, විමල් වීරවංශ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202062</link>
    <topic>දැයට කිරුළ සංවර්ධන මහ දැක්ම ජනපති අතින් විවෘත වෙයි</topic>
    <author>ජයසිරි මුණසිංහ, ධනුෂ්ක ගොඩකුඹුර, චූල බණ්ඩාර කුලසේකර, ගාමිණි ජයසිංහ, අමිල ප්‍රභාත් වනසිංහ, නිමල් විජේසිංහ – අනුරාධපුර දිසා අතිරේක</author>
    <content>ශ්‍රී ලාංකේය ජාතියේ ජීව ගුණය ලොවට කියාපාන යශෝරාවය “දැයට කිරුළ” ජාතික සංවර්ධන මහා ප්‍රදර්ශනය” පෙරේදා (04) සවස 6.00 ට ජනාධිපති මහින්ද රාජපක්ෂ මහතාගේ හා ශිරන්ති වික්‍රමසිංහ රාජපක්ෂ ආර්යාවගේ ප්‍රධානත්වයෙන් අනුරපුර ඔයාමඩුවේ දී විවෘත විණි.රුපියල් මිලියන විසි එක් දහසකට වඩා වැඩි මුදලක් වැය කොට අනුරාධපුරයේ සෑම ගම් නියම් ගමකම සංවර්ධන කටයුත්තක් සිදු කැරුණු මේ මහා ප්‍රදර්ශනය මුළු අනුරපුර දිසාවට ම එක් කළේ වචනයෙන් විස්තර කළ නොහැකි තරමේ වටිනාකමකි.ගම සංවර්ධනය නොකර, ගමේ ජීවත් වෙන ජනතාව නඟා සිටුවන්නේ නැතිව රට සංවර්ධනය කිරීමට යෑම සිහිනයකැයි මේ උදාර ප්‍රදර්ශනය විවෘත කරමින් ජාතිය ඇමැතූ ජනාධිපතිවරයා අවධාරණය කෙළේ ය.ශ්‍රී ලාංකේය ජාතිය යටත් විජිතවල ග්‍රහණයට හසු වන විටත්, ඉතා ශක්තිමත් ගම් දනව් තිබූ බව පෙන්වා දුන් ජනාධිපතිතුමා, නාගරික ජනතාව භුක්ති විඳින පහසුකම් ගමේ ජනතාව වෙත ළඟා කරදීම ‘මහින්ද චින්තනයේත්”, “මහින්ද චින්තන ඉදිරි දැක්මේත්” අරමුණ බව කීය.හුදු සැණකෙළි පැවැත්වීම වෙනුවට ජනතාවට වැඩදායී සංවර්ධන ව්‍යාපෘති ක්‍රියාත්මක කොට ඒවා ඔවුන්ට භාර කිරීම රජයේ වැඩපිළිවෙළ බවද ජනාධිපතිතුමා මෙහිදී අවධාරණය කළ කරුණකි.දැයට කිරුළ ප්‍රදර්ශනය නැරඹීමට ආරම්භක දිනයේ දීම අති විශාල පිරිසක් සහභාගි වී සිටියහ. අක්කර පන්සියයකට අධික භූමි භාගයක මෙවර ප්‍රදර්ශනය පැවැත්වේ. ජනාධිපති ලේකම් කාර්යාලයේ පටන් සෑම ග්‍රාම නිලධාරී කාර්යාලයක් දක්වාම රටේ සංවර්ධනයට දායක වන අයුරු මෙහිදී ප්‍රදර්ශනය කොට ඇත.මේ ප්‍රදර්ශනය නැරඹීමට පැමිණෙන ජනතාවට ඉතාම උසස් දැනුමක් සෑම රාජ්‍ය ආයතනයක් පිළිබඳව ලබා ගත හැකි සේ මෙය සංවිධානය කොට ඇත.අමාත්‍යාංශ 56 කට වඩා ඍජු ලෙස සම්බන්ධවී ඉතා අලංකෘත ප්‍රදර්ශන කුටි මෙහි ඉදිකර ඇත. ජනාධිපතිතුමා ප්‍රදර්ශනය විවෘත කළේ අනුරපුර දිසාවේ පාසල් ළමුන් ඉදිරිපත් කළ දර්ශනීය සරඹ සංදර්ශනයක් නරඹමින් ගොසිනි. චයට කිරුළ ප්‍රදර්ශනයට පිවිසෙන ප්‍රධාන දොරටුව අභියස දී සුරතල් අලි පැටැවුන් හතර දෙනෙකු ජනාධිපතිතුමා පිළිගැනීමට පංච තූර්ය වාදන හඬ මාධ්‍යයේ පැමිණීම අලංකෘත දසුනක් විය.දැයට කිරුළ ප්‍රදර්ශන සංවිධායක කමිටුවේ සභාපති සහ විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා පිළිගැනීමේ කථාව සිදු කෙළේ ය. දැයට කිරුළ ශ්‍රී ලාංකික ජාතියේ එදා මෙදා මතුදා දැක්ම ලොව හමුවේ තබන එක් දැවැන්ත පියවරක් බව ඇමැතිවරයා කීය.දැයට කිරුළ ප්‍රදර්ශන භූමියේ ජනතා සිත් ඇඳ බැඳ ගත් කලාපයක් ලෙස ජනමාධ්‍ය කලාපය නම් කළ හැකිය. ජනමාධ්‍ය හා තොරතුරු අමාත්‍යාංශයේ සංවිධානත්වය මත මෙරට ක්‍රියාත්මක රාජ්‍ය හා පෞද්ගලික විද්‍යුත්, මුද්‍රිත මාධ්‍ය ආයතන 26 ක්ම තම තමන්ගේ ප්‍රදර්ශන කුටි මෙහි පවත්වාගෙන යනු ලැබේ.ජනමාධ්‍ය කලාපයට පිවිසෙන ප්‍රදර්ශනය නරඹන බාල, තරුණ, මහළු සියලු කොටස් වෙත ඉතා රසවත්, දැනුවත් අත්දැකීම් විඳ ගැනීමට ඉඩ කඩ සපයා තිබෙන අයුරු අපට ද දැක ගත හැකි විය.මහා සංඝරත්නය, අන්‍ය ආගමික ජනනායකයෝ, අග්‍රාමාත්‍යවරයා, මැති ඇමැතිවරු, ආණ්ඩුකාරවරු, ප්‍රධාන අමාත්‍යවරු, විදේශීය තානාපතිවරු, අමාත්‍යාංශ ලේකම්වරු, රාජ්‍ය නිලධාරීහු, සම්භාවනීය අමුත්තෝ විශාල පිරිසක් සමඟ ජනතාව දස දහස් ගණනක් මේ “ආශ්චර්යේ පුනරාගමනය” තේමා කොට ගත් ප්‍රදර්ශනය නැරඹීමට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202063</link>
    <topic>දැයට කිරුළ එන වසරේ පොළොන්නරුවට යයි</topic>
    <author>ජයසිරි මුණසිංහ සහ චූලබණ්ඩාර කුලසේකර</author>
    <content>ලබන වසරේ (2013) පැවැත්වෙන දැයට කිරුළ ජාතික සංවර්ධන ප්‍රදර්ශනය සහ සංවර්ධන වැඩපිළිවෙළ නැඟෙනහිර පළාත සහ පොළොන්නරුව දිස්ත්‍රික්කය කේන්ද්‍ර කරගනිමින් පැවැත්වීමට ජනාධිපති මහින්ද රාජපක්‍ෂ මහතා තීරණය කරයි.අනුරාධපුර ඔයාමඩුවේ පැවැත්වෙන දැයට කිරුළ හයවන (6) ප්‍රදර්ශනය පෙරේදා (4) විවෘත කිරීමේ සමාරම්භක අවස්ථාවට සහභාගි වෙමින් ජනාධිපතිතුමා මේ බව කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202064</link>
    <topic>ආශ්චර්යයේ පුනරාගමනය රජ රටින් ලොවටම කියා පෑ වගයි</topic>
    <author>ජයසිරි මුණසිංහ, ධනුෂ්ක ගොඩකුඹුර සහ ගාමිණී ජයසිංහ අනුරාධපුරය සිට</author>
    <content>ආසියාවේ ආශ්චර්යමත් ගමනක යෙදෙන ශී‍්‍ර ලංකාවේ අභිමානවත් නිදහසේ පණිවිඩය ලොවටම හඬ ගා කී 64 වැනි ජාතික නිදහස් දින උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් ඵෙතිහාසික අනුරාධපුරයේ සම්බුද්ධත්ව ජයන්ති මාවතේ දී පෙරේදා (04) උදෑසන පැවැත්විණි.අපේ ඉපැරණි ශ්‍රී විභූතියේ ජීවමාන සංකේතයක් බඳු අනුරාධපුරයට රජ සමයෙන් පසු පළමු වරට උදා වූ තවත් ශ්‍රේෂ්ඨ දිනෙක ස්වර්ණමය සටහන තැබෙන මොහොත සියැසින් දකින්නට රැස් වූ දහස් සංඛ්‍යාත ජනකායකගේ හදවත් දේශානුරාගයෙන් පුරවා ලූ නිදහස් උළෙල උදෑසන අටට ආරම්භ කෙරිණි. උත්සව භූමිය වෙත ප්‍රථමයෙන් පැමිණියේ පොලිස්පති එන්. කේ. ඉලංගකෝන් මහතාය. අනතුරුව ගුවන් හමුදාපති එයාර් වයිස් මාර්ෂල් හර්ෂ අබේවික්‍රම මහතා පැමිණියේය. නාවික හමුදාපති වයිස් අද්මිරාල් සෝමතිලක දිසානායක මහතාගේ පැමිණීම මීළඟට සනිටුහන් කෙරිණ. යුද හමුදාපති ලුතිනන් ජෙනරාල් ජගත් ජයසූරිය මහතා සහ ආරක්ෂක මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක මහත්වරු පිළිවෙළින් පැමිණියහ.උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා සහ එම මහත්මිය උදෑසන අටයි තිහ වන විට උත්සව භූමියට පැමිණියහ. උතුරු මැද පළාත් ආණ්ඩුකාර කරුණාරත්න දිවුල්ගනේ මහතා මීළඟට පැමිණියේය. රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක මහතා පිළි ගනු ලැබුවේ අමාත්‍යාංශයේ ලේකම් පී. බී. අබේකෝන් මහතා ඇතුළු පිරිසක් විසිනි.රාජ්‍ය පරිපාලන හා ස්වදේශ කටයුතු නියෝජ්‍ය ඇමැතිවරයා, අමාත්‍යාංශ ලේකම්වරයා ඇතුළු පිරිස එක්ව අනතුරුව පැමිණි රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා සහ එම මහත්මිය පිළිගත්තේය.අග විනිසුරු ආචාර්ය ශිරාණි බණ්ඩාරනායක මහත්මිය සහ එම මහතා රාජ්‍ය පරිපාලන හා ස්වදේශ කටයුතු ඇමැතිවරයා, නියෝජ්‍ය ඇමැතිවරයා හා ලේකම්වරයා විසින් පිළි ගනු ලැබීය.කතානායක චමල් රාජපක්ෂ මහතා සහ එම මැතිනිය උත්සව භූමියට පැමිණියේ උදෑසන 8. 40 ට පමණය. අගමැති දි. මු. ජයරත්න මහතා සහ එම මහත්මිය අනතුරුව පැමිණියහ. ඒ පොලිස් පෙර ගමන් රථ හා යතුරු පැදි පෙරටු කර ගනිමිනි. සැවොම දැඩි උනන්දුවෙන්, බලාපොරොත්තුවෙන් සිටි ඒ අපූරු සුබ මොහොත එළැබුණේ උදෑසන 8. 45 ටය. ඒ තිස් වසක කුරිරු යුද්ධයෙන් මවු බිම බේරා ගෙන ආර්ථික නිදහසත් සංවර්ධනයත් ජනතාවට උරුම කර දෙන්නට කැප ව සිටින ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති රාජපක්ෂ මහත්මියගේ සම්ප්‍රාප්තියයි.යුද හමුදා පොලිස් පෙර ගමන් රථ සහ යතුරු පැදි පෙරටුවෙනුත් පොලිස් අශ්වාරෝහකයන් පසු පසිනුත් සහිතව ජනාධිපතිතුමාගේ රථය ප්‍රධාන පීඨිකාව වෙත පැමිණෙත්ම අසුන්වලින් නැගී සිටි සියලු දෙනා රට බේරා ගත් නායකයාණන්ට ගෞරවාදරය පළ කළහ. යුද හමුදා වාදක කණ්ඩායම් හොරණෑ නාද කරමින් ජනාධිපතිතුමන්ගේ සම්ප්‍රාප්තිය සැල කළහ.ආරක්ෂක මාණ්ඩලික ප්‍රධානි ප්‍රමුඛ ත්‍රිවිධ හමුදාපතිවරු සහ පොලිස්පතිවරයා ජනාධිපතිතුමා ප්‍රධාන කොඩි කණුව වෙත කැඳවාගෙන ගියේ ජාතික ධජය එසැවීම පිණිසය. මඟුල් බෙර වාදනය හා ජය සක් හඬ මධ්‍යයේ ජනාධිපතිතුමා ජාතික ධජය එසැවීමෙන් අනතුරුව පාසල් දරු දැරියෝ සිය දෙනක් ජාතික ගීය ගායනා කළහ.ආරක්ෂක මාණ්ඩලික ප්‍රධානී ප්‍රමුඛ ත්‍රිවිධ හමුදාපතිවරුන් හා පොලිස්පතිවරයා ජනාධිපතිතුමා ප්‍රධාන පීඨිකාව වෙත කැඳවාගෙන යාමෙන් අනතුරුව පාසල් සිසුවියෝ ජයමංගල ගාථා සහ දේවෝ වස්සතු කාලේන ගායනා කළහ.අනතුරුව ජනාධිපතිතුමා වෙත ත්‍රිවිධ හමුදා ජනාධිපති උත්තමාචාර පිරිනැමිණ. ආරාධිත අමුත්තන් නැගී සිටියදී ආචාර වෙඩි මුර විසි එකක් දල්වා ගෞරවය පිරිනැමිණි.සිය අභිමානවත් හඬින් ජනාධිපති මහින්ද රාජපක්ෂ මහතා 64 වැනි ජාතික නිදහස් දින උළෙල ඇමතීමෙන් අනතුරුව ආචාර පෙළපාළිය ඇරැඹිණ.ශ්‍රී ලංකා යුද හමුදවේ නිලධාරීන් හා සෙසු නිලයන් 1400 කින් ගුවන් හමුදා නිලධාරීන් හා භටයන් 250 කින් නාවික හමුදා නිලධාරීන් හා භටයන් 250 කින් පොලිස් නිලධාරීන් 250 කින් සිවිල් ආරක්ෂක බළකා නිලධාරීන් හා භටයන් 250 කින් යොවුන් සේනාංක භටයන් 200 කින් ආචාර පෙළපාළිය සමන්විත විය.ආචාර පෙළපාළියෙන් අනතුරුව සංස්කෘතික හා කලා කටයුතු අමාත්‍යාංශය සංවිධාන කළ සංස්කෘතික සංදර්ශන පෙළපාළිය ඇරැඹිණි. රටේ සියලු පළාත් නියෝජනය කරමින් නර්තන ශිල්පීහූ 2552 දෙනෙක් ඊට එක් වූහ.නර්තන අංග 46 කින් සමන්විත වූ සංදර්ශනය උඩරට, පහතරට, සබරගමු, ධීවර, පතල්, තේ දලු, මොණර, කෝලම්, සන්නි, ගොවි, සවරං, රබන්, මුස්ලිම් හා ද්‍රවිඩ, කාවඩි, වෙස්, පන්තේරු යනාදී නර්තනාංගයන්ගෙන් වර්ණවත් විය.සංදර්ශනයෙන් අනතුරුව ජනාධිපතිතුමා උදෑසන 11. 30 ට පමණ උත්සව භූමියෙන් නික්ම යාමෙන් අනතුරුව අභිමානවත් 64 වැනි ජාතික නිදහස් දින උළෙල නිමාවට පත් විය.මහා සංඝරත්නය ප්‍රමුඛ සර්වාගමික පුජ්‍ය පක්ෂයත් ජනාධිපති ආර්යා ශිරන්ති රාජපක්ෂ, අගමැති දි. මු. ජයරත්න, කතානායක චමල් රාජපක්ෂ, අග විනිසුරු ආචාර්ය ශිරාණි බණ්ඩාරනායක මහත්ම මහත්මීහු ප්‍රමුඛ විශේෂ ආරාධිතයෝ, පළාත් ආණ්ඩුකාරවරු, මහ ඇමැතිවරු, පාර්ලිමේන්තු මැති ඇමැතිවරු, විදෙස් තානාපතීහු ජනාධිපති ලේකම් ලලිත් වීරතුංග මහතා ප්‍රමුඛ රාජ්‍ය නිලධාරීහු, ත්‍රිවිධ හමුදා පොලිස් ප්‍රධානීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202065</link>
    <topic>දින දෙකක දී ශ්‍රීපාද වන්දනාවට ලක්ෂ 12ක් ඇවිත්</topic>
    <author>හැටන් සමූහ – චන්දන ජයවීර</author>
    <content>පසුගිය දින දෙක තුළදී හැටන් නල්ලතන්නිය මාර්ගයේ ශ්‍රීපාද වන්දනාව සඳහා පැමිණි බැතිමතුන්ගේ සංඛ්‍යාව ලක්ෂ 12 ට ආසන්න බව නල්ලතන්නිය පොලිසියේ උසස් නිලධාරියෙක් පැවසීය.පෙරේදා (04) රාත්‍රිය වන විට බස්රථ 12000ක් පමණත් වෑන් රථ 3000ක් පමණත් නල්ලතන්නිය නගරය වෙත පැමිණ තිබේ. රථ වාහන තදබදය කි. මී. 9ක් පමණ දුරට තිබූ බවත් හෙතෙම පැවසීය. විශාල ජනතාවක් පොදු ප්‍රවාහන සේවා භාවිතා කරමින් ශ්‍රීපාද වන්දනා කිරීමට පැමිණ තිබුණි.මේ සියලු ප්‍රවාහන මාධ්‍ය ඔස්සේ බැතිමතුන් ලක්ෂ 12කට ආසන්න පිරිසක් පසුගිය දින දෙක තුළදී ශ්‍රීපාදය වන්දනා කිරීමට පැමිණ තිබේ. පැමිණි සියලු වාහන නල්ලතන්නිය නගරය වෙත ළඟාවීමට නොහැකි වූ බැවින් බැතිමතුන්ට එම දුර ප්‍රමණය පාගමනේ නිරත වන්නට සිදු විය.සියළු බැතිමතුන්ගේ ආරක්ෂාව සඳහා සහ වාහන හැසිරවීමට පොලිසිය විශේෂ ආරක්ෂක හා රථවාහන සැලැස්මක් ක්‍රියාවට නංවා තිබේ.ඒ අනුව ශ්‍රීපාදස්ථානය දෙසට ගමන් කරන ජනතාව හැටන් – මස්කෙළිය හරහා නල්ලතන්නිය මාර්ගයත් වන්දනා කර පිටව යන ජනතාව මාඋස්සාකැලේ මංසන්දියෙන් වමට හැරී නෝර්ටන් මාර්ගයත් භාවිතා කරන ලෙස පොලිසිය රියදුරන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202066</link>
    <topic>දැයට කිරුළ ප්‍රදර්ශන බිමේ දූ දරුවන්ට සෙල්ලම් මිදුලක්</topic>
    <author>ගාමිණී ජයසිංහ</author>
    <content>දැයට කිරුළ ප්‍රදර්ශන භූමියේ දරු දැරියන් ගේ විනෝදය සඳහාම ඉදිකර ඇති සෙල්ලම් මිදුල හා දැනුම ලබා ගැනීමට සංවිධානය කර තිබෙන අලංකාර ප්‍රදර්ශන කුටිය නැරඹීමට දැයට කිරුළ සමාරම්භක දිනයේ සිට දරු දැරියන් විශාල පිරිසක් පැමිණෙමින් සිටිති.ළමා සංවර්ධන හා කාන්තා කටයුතු අමාත්‍යාංශය මගින් දූ දරුවන් ගේ විනෝදය හා දැනුම අරමුණු කර ගෙන දැයට කිරුළ ප්‍රදර්ශන භූමියේ දී දිනපතා දැනුම මිනුම වැනි අධ්‍යාපනික තරග පවත්වා වටිනා ත්‍යාග ලබා දීමේ වැඩසටහන් ද ආරම්භ කර තිබේ. එමෙන්ම දිනපතා පවත්වනු ලබන ළමා නාට්‍ය හා විනෝද වැඩසටහන් නැරඹීමට ද දරුවන් විශාල උනන්දුවක් දක්වන අයුරු පෙනෙන්නට තිබේ.මීට අමතරව අනුරාධපුර දිස්ත්‍රික්කයේ කාන්තාවන්ගේ අත්කම් ඇතුළත් නිෂ්පාදන අලෙවිසලක් ද මීට සමගාමීව ආරම්භ කර ඇත.ළමා හා කාන්තා හිංසනය පිටුදැකීම සඳහා සහය ලබා ගැනීමේ අරමුණින් ජාතික ප්‍රතිඥාවකට අත්සන් ලබා ගැනීම ද මෙම ප්‍රදර්ශන කුටිය අසලදී සිදු කෙරේ.දරුවන් සඳහා ඉදිකළ සෙල්ලම් මිදුල හා ප්‍රදර්ශන කුටිය, ළමා සංවර්ධන හා කාන්තා කටයුතු ඇමැති තිස්ස කරල්ලියද්ද හා නියෝජ්‍ය ඇමැති එම්. එල්. ඒ. එම්. හිස්බුල්ලා යන මහත්වරුන්ගේ ප්‍රධානත්වයෙන් ඉකුත් දා (04) දැයට කිරුළ සමාරම්භක උළෙලට සමගාමීව විවෘත කෙරිණි.මේ අවස්ථාවට අමාත්‍යාංශයේ ලේකම් සුමිත්‍රා රාහුබද්ද මහත්මිය ද සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202067</link>
    <topic>එල්ලුම් ගහ ජනපි‍්‍රයයි</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>දැයට කිරුළ ප්‍රදර්ශන භූමියට ඇදී එන ජනතාව විශාල ප්‍රමාණයක් එල්ලුම් ගහ නැරඹීමට එන බව බන්ධනාගාර හා පුනරුත්ථාපන ප්‍රතිසංස්කරණ අමාත්‍යාංශය ප්‍රකාශ කරයි. මේ විශේෂ කුටියේ බන්ධනාගාර රැඳවියන් සකස් කළ දිගම සුබ පැතුම් පත ද ප්‍රදර්ශනයට තබා තිබේ. පුනරුත්ථාපන ලාභීන් සකස් කළ තෛංපොංගල් සුබ පැතුම් පත මෙහි ප්‍රදර්ශනයට තබා තිබේ.බන්ධනාගාර රැඳවියන් නිෂ්පාදනය කළ ලී බඩු ඇතුළු භාණ්ඩ මෙම ප්‍රදර්ශන කුටියේ තබා ඇති බවත්, ඒවා නැරඹීමට එන ජනතාවට මිලදී ගැනීමට හැකි බවත් බන්ධනාගාර හා පුනරුත්ථාපන ප්‍රතිසංස්කරණ අමාත්‍යාංශයේ ලේකම් පී. දිසානායක මහතා “දිනමිණ” ට කීය.උතුරු නැඟෙනහිර ප්‍රදේශයේ බන්ධනාගාර පුනරුත්ථාපන ලාභීන් 43 දෙනෙකු අනිද්දා (08) දැයට කිරුළ භූමියේදී සමාජගත කිරීම ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n12020610</link>
    <topic>අමාත්‍යාංශ හා දෙපාර්තමේන්තු කුටි බලන්න මුදල් අය කරන්නේ නෑ</topic>
    <author>ගාමිණී ජයසිංහ</author>
    <content>ඔයාමඩුව දැයට කිරුළ භූමිය තුළ ඇති රජයේ අමාත්‍යාංශ හා දෙපාර්තමේන්තුවලට අයත් කිසිදු ප්‍රදර්ශනයක් නැරඹීමට පාසල් දරුවන් ගෙන් හෝ වැඩිහිටියන් ගෙන් කිසිදු මුදලක් අය නොකරන බව දැයට කිරුළ සම්බන්ධීකරණ කාර්යාලය අවධාරණය කර සිටී.ප්‍රදර්ශන භූමිය තුළ ඇති රජයේ ආයතනවල ප්‍රදර්ශන කුටි නැරඹීමට යැයි පවසමින් ඇතැම් පාසල්වල ප්‍රධානීන් පාසල් දරුවන්ගෙන් මුදල් අය කරන බවට දැනගන්නට ලැබී ඇති බවත්, ප්‍රදර්ශන භූමිය වෙත ඇතුළුවීමට පවා නිල ඇඳුමින් සැරසී පැමිණෙන පාසල් දරුවන් ගෙන් කිසිදු මුදලක් අය නොකරන බවත් දැයට කිරුළ සම්බන්ධීකරණ කාර්යාලය පෙන්වා දෙයි.එමෙන්ම පාසල් දරුවන් සමඟ පැමිණෙන ගුරු භවතුන්ට ද ප්‍රදර්ශනය නොමිලේ නැරඹීමට අවස්ථාව උදාකර දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202068</link>
    <topic>උදේ 8 සිට රාත්‍රි 12 දක්වා නරඹන්න පුළුවන්</topic>
    <author>ගාමිණී ජයසිංහ</author>
    <content>ඔයාමඩුව දැයට කිරුළ ජාතික මහා ප්‍රදර්ශනය නැරඹීම සඳහා පැමිණෙන ජනතාවට දිනපතා පෙ. ව. 8.00 සිට මධ්‍යම රාත්‍රි 12.00 දක්වා ප්‍රදර්ශන භූමියට ඇතුළුවීමට හැකි බව දැයට කිරුළ සම්බන්ධීකරණ කාර්යාලය පවසයි.ප්‍රදර්ශනය පැවැත්වෙන පෙබරවාරි 4 – 10 දිනයන්හි ඔයාමඩුව වෙත පැමිණීමට විශේෂ ප්‍රවාහන සේවා පැය විසිහතර පුරාම ක්‍රියාත්මකව පවතින අතර, විශේෂයෙන් පිටපළාත්වල ජනතාවට විශේෂ දුම්රිය සේවා මගින් අනුරාධපුරයට පැමිණ විශේෂ බස් සේවය මගින් ඔයාමඩුව වෙත පැමිණීමට පහසුකම් සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n1202069</link>
    <topic>ඉඩම පළල් කරගන්න නිල්වලා ගඟ ගොඩකරති</topic>
    <author>ජයසිරි පේදුරුආරච්චි – ගන්දර සමූහ</author>
    <content>මාතර නිල්වලා ගඟේ ඉවුරු ගොඩකරමින් තම ඉඩම් පුළුල් කර ගන්නට ඇතැම් පිරිස් ක්‍රියා කිරීම නිසා පාරිසරික ගැටලු රැසක් මතුවෙමින් තිබේ.ගංඟා රක්ෂිතයේ පිහිටි කඩොලාන ශාක ද කපා දමා ගංඟා ඉවුරේ වැටි බැඳ පස් හා නිවෙස් කඩා ඉවත් කරන ගඩොල් කැබලි, කොන්ක්‍රීට් කොටස් හා පස් ආදිය ගෙනැත් දැමීම මගින් මෙම හානිය සිදුකරන ආකාරය දැකගත හැකිය.මේ හේතුව නිසා ගං ඉවුරේ ආරක්‍ෂාවට ඇති මහ කඩොල්, කිරළ, ගිංපොල්, කටු ඉකිරිය ආදී කඩොලාන ශාකවල වර්ධනයට ද ප්‍රබල ගැටලුවක් වෙමින් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n12020611</link>
    <topic>ගංගාරාම පෙරහර අද ඇරැඹෙයි</topic>
    <author>සුභාෂිනි සේනානායක</author>
    <content>ගංගාරාම විහාරස්ථානයේ නවම් මහා පෙරහර අද (06) සහ හෙට පැවැත් වේ.පෙරහර වීදි සංචාරය කරන කොම්පඤ්ඤ වීදිය සහ කොල්ලුපිටියේ ඇතැම් මාර්ග කිහිපයක් වසා තබන බැවින් වාහන ගමනාගමනය සඳහා විකල්ප මාර්ග භාවිතා කරන ලෙස පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.පෙරහර වීදි සංචාරය කිරීම හේතුවෙන් පහත සඳහන් මාර්ග වසා තැබේ.කොම්පඤ්ඤ වීදියේ සර් ජේම්ස් පීරිස් මාවත, ජිනරතන මාවත, මුත්තයියා පාර, නවම් මාවත, ඩබ්ලිව්. ඒ. ඩී. රාමනායක මාවත, හුණුපිටිය හරස් පාර, ලෙක් හවුස් චන්ද්‍රවංකය සහ කොල්ලුපිටියේ උත්තරානන්ද මාවත, පෙරහැර මාවත, රොටුණ්ඩා වටරවුම, ක්‍රෙස් කැටි පාර, හඩ්සන් පාර, අල්විස් පාර..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n12020613</link>
    <topic>මුල් දින දෙකේ ලක්ෂ 2ක්</topic>
    <author>ධනුෂ්ක ගොඩකුඹුර ඔයාමඩුව සිට</author>
    <content>ජාතියට කිරුළ පලඳන දැයට කිරුළ ජාතික සංවර්ධන ප්‍රදර්ශනය නැරැඹීමට මුල් දින දෙක තුළ පමණක් ලක්ෂ දෙක ඉක්මවූ ජනතාවක් පැමිණියහ.අනුරාධපුරය ඔයාමඩුව ප්‍රදේශයේ පැවැත්වෙන දැයට කිරුළ ප්‍රදර්ශනය ජනාධිපති මහින්ද රාජපක්ෂ මහතාගේ අතින් 4 වැනිදා විවෘත කෙරිණ. ඊයේ (05) සවස් වන විට පමණක් ලක්ෂ දෙකක ජනකායක් ප්‍රදර්ශනය නැරැඹීමට පැමිණි බව සංවිධායක කමිටුවේ ලේකම් උදය සෙනෙවිරත්න මහතා දිනමිණට පැවැසීය.ප්‍රදර්ශනය මේ මස 10 වැනි දා දක්වා පැවත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=n12020614</link>
    <topic>මේ ලොක්කා ලොක්කෙක්ද?</topic>
    <author>නිමල් රාඡපක්ෂ</author>
    <content>අක්‍රමිකතා හේතුවෙන් මාරුකළ කළමනාකාර සහකාර නිලධාරියකු මසක් යන්නට පෙර යළි සුරාබදු දෙපාර්තමේන්තුවට පත්වීම හදාගෙන පැමිණ ඇතැයි ශ්‍රී ලංකා සුරාබදු නිලධාරීන්ගේ සංගමය පවසයි.රාඡ්‍ය පරිපාලන අමාත්‍යාංශයේ නිති රෙගුලාසි උල්ලංඝනය කරමින් අදාළ නිලධාරියා වසර දහහතරක් (14) සුරාබදු දෙපාර්තමේන්තුවේ සේවය කොට ඇතැයි ශ්‍රී ලංකා නිදහස් සුරාබදු නිලධාරීන්ගේ සංගමයේ ලේකම් තිලක් කුමාර දිසානායක මහතා පවසයි.අදාළ කළමණාකාර සහකාර නිලධාරියා සිදු කරන ලද අක්‍රමිකතා පිළිබඳ වෘත්තීය සංගම් මඟින් සිදු කරන ලද තොරතුරු අනාවරණය කිරීම මත මෙ වසරේ ස්ථාන මාරුවීම් මණ්ඩලය මඟින් කර්මාන්ත දෙපාර්තමේන්තුවට ස්ථාන මාරු කළ ද එම මාරුවීම අවලංගු කර නැවත සුරාබදු දෙපාර්තමේන්තුවට පැමිණ තිබේ. ජනාධිපති මහින්ද රාජපක්ෂ මහතාගේ අවධානය අදාළ සිද්ධිය පිළිබඳ යොමුකරන්නැයි සුරාබදු දෙපාර්තමේන්තුවේ වෘත්තීය සමිති එකමුතුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=r1202061</link>
    <topic>කහවත්තේ මවයි-දියණියයි මරා දැම්මේ කවුද?</topic>
    <author/>
    <content>මනුසත්බව ලද නොමිනිසුන් කිහිප දෙදෙනකුගේ තිරිසන් ක්‍රියා නිසා මැණික්පුරයේ දෙවැනි ප්‍රධානතම නගරයට කළු පැල්ලමක් එක්වී තිබේ. කහවත්ත යැයි කී සැණින් රටේ ඕනෑම අයකුට සිහිපත් වන්නේ මැණික්ය. ලංකාවේ මැණික් ලැබෙන ප්‍රදේශ අතර නමගිය කහවත්ත වඩාත් ප්‍රසිද්ධ වූයේ මැණික් ක්ෂේත්‍රයේ ඉහළතම ව්‍යාපාරිකයින් කිහිප දෙනකු ද මෙම ප්‍රදේශයෙන් බිහිවීම නිසාවෙනි.එහෙත් මෑත කාලයේ කහවත්ත ගැන කියැවෙනුයේ මහා පොළව පවා නුහුලන අපරාධ වැලක් සම්බන්ධ කර ගනිමිනි.පරිත්‍යාගශීලී ආදර්ශමත් මිනිසුන් සිටින කහවත්තේ සිත් දූෂ්‍ය වූ නරුමයන් කිහිප දෙනෙකු ද සිටින බව සැබෑවකි. වන සතුන්ටත් වඩා තිරිසන් වූ මිනිසුන් අතින් මවක් සහ දියණියක් සාහසික ලෙස ඝාතනයට ලක්වූයේ කහවත්තේ කාන්තා ඝාතන රැල්ලේ සංඛ්‍යාව 12 දක්වා ඉහළ නංවමිනි.ආදර්ශමත් පවුලක්මේ රුදුරු අපරාධය මෙතැනින්වත් නතරවේ යන්න ප්‍රදේශවාසීන්ගේ ප්‍රාර්ථනාවයි. කහවත්ත ඍෂි නිකේතනාරාම විහාරස්ථානයේ දහම් සිසිල කොටකෙතන ගමට හොඳින්ම දැනේ. කොටකෙතන ගමත් ඍෂි නිකේතනාරාම විහාරයත් අතර ඇත්තේ පෙනෙන දුරකි.විහාරස්ථානය ආසන්නව ජීවත් වූ සෙල්ලහේවා පවුල ගැන ගමටම ඇත්තේ පැහැදීමකි. මවත්, පියාත්, තරුණ පුතුත් පාසල් වයසේ දියණියත් ආදර්ශමත් ජීවිත ගත කළෛීය.පොලිස් පැමිණිලි අතර සෙල්,හේවා පවුලේ නම් ගම් ලියැවී නැත. “ඇයි දෙවියනේ මේ අම්මයි දුවයි මරලා දැම්මේ?” මිනිසුන් එහෙම විමසන්නේ සෙල්ලහේවා පවුල ගැන හොඳින්ම දන්නා නිසාය.කහවත්ත නගරයට කිලෝමීටරයක් පමණ ආසන්නව පිහිටි කොටකෙතන සමඟි මාවතේ සිට දියණිය පාසල් යන ආකාරයත් බොහෝ දිනවල සවසට පන්ති ගොස් පැමිණෙන දියණිය රැගෙන යෑමට මව මාර්ගයට පැමිණ සිටින ආකාරයත් ගම්වාසීන්ට හුරු පුරුදු දසුනකි.එහෙත් පසුගිය 30 වනදා සිට පෙබරවාරි 2 වනදා දක්වා දින කීපය තුළදී මේ මවත් දියණියත් අසල්වාසීන් දුටුවේ නැත.මවත් දියණියත් නිවෙසින් පිටවී ඇතැයි අසල්වාසීන් සිතන්නට ඇත.පිලානගොඩකන්දේ නයනා නිල්මිණි (51) හැවිරිදි දෙදරු මවකි. ඇයගේ දියණිය කාවින්දන චතුරංගි සෙල්ලහේවා (18) හැවිරිදි පාසල් සිසුවියකි. කොටකෙතන නිවසේ සිටියේ ඔවුන් දෙදෙනා පමණි. නයනාගේ සැමියා සහ එකම පුතා රැකියාවල නිරත වෙමින් කොළඹ නැවතී සිටියහ. නිවාඩු ලැබෙන අවස්ථාවල ඒ අය නිවසට පැමිණියහ.රෝහිත සෙල්ලහේවා (පියා), කුසල් සෙල්ලහේවා (පුතා) දෙදෙනා පසුගිය 3 රාත්‍රී සිට නිවසට දුරකථන ඇමතුම් ලබා දුන්නා. එහෙත් ප්‍රතිචාරයක් නොලැබුණි. මොනයම් හෝ හේතුවක් නිසා දුරකථන ඇමතුම්වලට පිළිතුරු නැතැයි ඔවුහු සිතූහ.පසුදිල එනම් පෙබරවාරි පළමුවැනිදාත් දෙවැනිදාත් සිදුවූයේ ද එයයි. අපි ගෙදර යමු පුතේ. අම්මටයි දුවටයි අසනීපයක් ද දන්නේ නැහැ. ගෙදර ගිහින් බලමු කියා පියා සෙල්ලහේවා මහතා කීවේය. 2 වනදා රාත්‍රී පිය පුතු දෙදෙනා නිවසට පැමිණියේ ඒ අනුවය.ඊට පෙර ඔවුහු පෙබරවාරි 2 වනදා දහවල් තම ඥාතීන්ට දුරකථනයෙන් කථා කළහ. රක්වානේ පදිංචි පුණ්‍යතිලක සෙල්ලහේවා මහතා ඝාතනයට ලක්වූ කාවින්ද්‍යාගේ ලොකු තාත්තාය. එනම් පියාගේ වැඩිමහල් සොහොයුරාය. ඔහු මෙලෙස කීවේය.මල්ලිත්, මල්ලිගේ පුතාත් මට දුරකථනයෙන් 1 වනදා දහවල් කථා කළා. ඒ අයගේ කහවත්තේ නිවසට කථා කළත් පිළිතුරක් නැතැයි කිව්වා. ඒ අනුව මමත් නයනා නංගිට කථා කළා. දුරකථනවලින් කිසිදු ප්‍රතිචාරයක් ලැබුණේ නැහැ. මගේ දුවට කිව්වා මල්ලිගේ දුව කාවින්ද්‍යාට එස්.එම්.එස්. පණිවිඩයක් යවන්න කියලා. වෙනදාට එහෙම පණිවිඩ යැවූ විට කාවින්ද්‍යාගෙනුත් ප්‍රතිචාර ලැබෙනවා. ඒත් කිසිම ප්‍රතිචාරයක් ලැබුණේ නැහැ.ලේ පැල්ලම්මල්ලිගේ නිවස අසල පදිංචි ධර්මසිරි ප්‍රාදේශීය සභා මන්ත්‍රීතුමාට මම දුරකථනයෙන් මේ ගැන කිවුවා. ඔහු සිටියේ වෙනත් පළාතක. තවත් හිතවතුන්ට දැනුම් දුන්නා. මල්ලිගේ පුතාගේ මිතුරන් කිහිප දෙනකු පැමිණ නිවස වටේ ගොස් බැලුවා.කුස්සිය පැත්තේ දොර ඇර තිබෙනවා. කුස්සිය අසල ලේ පැල්ලම් තිබෙනවා කියා ඔවුන් කිව්වා.ජනවාරි 31 වනදායින් පසු කාවින්ද්‍යාගේ නිවෙසින් ලද එකම තොරතුර එය විය. නිවසේ ලේ පැල්ලම් තිබීම ගැන ප්‍රදේශවාසීහු හා ඥාතීහු පොලිසියට දැනුම් දුන්හ. ඒ වන විටත් කහවත්ත ඕපාත රබර් වත්තක කාණුවක් අසල තිබී තරුණියකගේ සිරුරක් හමුවී තිබුණි.ඒ 2 වනදා දහවල්ය. හඳුනා නොගත් එම සිරුර රත්නපුර මෘත ශරීරාගාරයට යවා තිබුණි.උසස් පොලිස් නිලධාරියෙක් පවුලේ ඥාතීන්ට ඒ බව කීවේය. එම සිරුර පරීක්‍ෂා කරන ලෙස පොලිසිය කළ දැනුම් දීමට අනුව පුණ්‍යතිලක මහතා දුරකථනයෙන් ප්‍රාදේශීය සභා මන්ත්‍රී එල්. එච්. ධර්මසිරි මහතාට ඒ ගැන දැනුම් දුන්නේය.රත්නපුර නගරය කරා එමින් සිටි ධර්මසිරි මහතා රෝහලට ගොස් තරුණියගේ සිරුර පරීක්‍ෂා කළේය. ඇයගේ මුහුණ නරක් වී තිබුණේ දින කීපයක් කැලෑ රොදක දේහය තිබූ නිසාවෙනි.අසල්වැසියෙකු වූ ධර්මසිරි මහතා කාවින්ද්‍යාගේ ලොකු තාත්තාට දැනුම් දුන්නේ කනගාටුදායක පුවතකි. “මට හිතෙන්නේ ඒ කාවින්ද්‍යා දුවගේ සිරුර තමයි. ඒත් තව ටිකක් බලන්න” ඔහු කීවේය.සිරුර හඳුනාගනීපසුව ඥාතීන් දෙදෙනකු විසින් එම සිරුර හඳුනාගනු ලැබුණි. ඒ අනුව මවගේත් දියණියගේත් අභිරහස් ඝාතන ගැන දින තුනකට පසු හෙළිවිය. එහෙත් මේ අහිංසකයින් මරා දැමුවේ ඇයි? ඒ ප්‍රශ්නයට පිළිතුරු සොයා පොලිස් කණ්ඩායම් කීපයක් ද අපරාධ පරීක්‍ෂණ දෙපාර්තමේන්තුව ද පරීක්‍ෂණ සිදු කරති. හිරිමල් යෞවනයේ සිටි කාවින්ද්‍යා පිපුණ මලක් මෙන් සුන්දරය. ඇයගේ සිනහව ගම්වාසීන්ගේ සිත් සතන්වලින් මැකී නොයයි. රත්නපුර පර්ගියුෂන් උසස් බාලිකාවේ ජීව විද්‍යා අංශයේ දීප්තිමත් සිසුවියක් වූ කාවින්ද්‍යා ඉගෙනීමට උපන් හපන් සිසුවියකි. පහ වසර ශිෂ්‍යත්වය උඋසස් ලෙස සමත් ඇය, අගනුවර පාසලකට ගියද නේවාසිකව රැඳී සිටීමට තිබූ අකමැත්ත නිසා නැවත කෙටි කලකින්තම උපන් ගමට පැමිණියාය.කාවින්ද්‍යාගේ මව නයනා නිල්මිණි (51) මහත්මිය ද ප්‍රදේශයේ කා සමඟත් සුහදව සිටි පෞද්ගලික අමනාපකම් නැති චරිතයක් බව පොලිසිය පවසයි.මෙම ඝාතන දෙක 31 රාත්‍රී සිදුවී ඇතැයි පොලිසිය විශ්වාස කරයි. 31 පස්වරුවේ මෙම මවත්, දියණියත් නිවසේ සිටි බව දුරකථන ඇමතුම් දුන් පියා සහ සොහොයුරා දැන සිටියහ.නයනා නිල්මිණිගේ එකම පුතු සහ කාවින්ද්‍යාගේ එකම සොයුරා කුසල් සෙල්ලහේවා තම මවත්, සොහොයුරියගේත් අනුවේදනීය සමුගැනීම ගැන මෙසේ කීවාය.අපි කාටවත් කරදරයක් හිරිහැරයක් නැතිව ජීවත්වුණු අයයි. මගේ අම්මාත්, නංගීත් අහිංසකයි. ඒ අය මෙහෙම මරා දැම්මේ ඇයි? මේ අපරාධය කළ අය අත්අඩංගුවට ගන්න. මෙහෙම අපරාධ යළිත් සිදුවීමට ඉඩ තියන්න එපා. මගේ එකම ඉල්ලීම එයයි. කුසල් එසේ කීවේ කඳුළු පිරි දෙනෙතිනි.අකාරුණික ඉරණමසඳ අතර සිනාසුණු දෙව්ලියක් මෙන් අහිංසකාවියක් වූ කාවින්ද්‍යා සැබැවින්ම රුවැති සුවඳවත් මලක් මෙනි. ඒ අහිංසකාවියත්, ඇයගේ ආදරණීය මවත් අකාරුණික ඉරණමකට පත් කළ අපරාධකරුවන් සොයා පොලිසිය මෙහෙයුමක් අරඹා ඇත.රත්නපුර උසස් පොලිස් නිලධාරියකු කීවේ මෙම ඝාතකයින් අත්අඩංගුවට ගැනීමට හෝඩුවාවන් කීපයක් ඔස්සේ පරීක්‍ෂණ සිදුකරන බවයි. එම හෝඩුවාවන් පසුපස පොලිසිය ලුහුබඳිති.කහවත්තේ මීට පෙරදී කාන්තා ඝාතන දහයක් පමණ සිදුවිය. වසර තුනකදී එම ඝාතන වාර්තා වූ අතර ඊට සම්බන්ධ සැකකරුවන් හතරදෙනෙකු අත්අඩංගුවට ගෙන රක්ෂිත බන්ධනාගාර ගතකර ඇතැයි පොලිසිය කියයි.එම ඝාතන සිදුවීම් නිසා ප්‍රදේශයේ කැළඹී ගිය බව නොරහසකි. තවදුරටත් වරින්වර එබඳුම ඝාතන සිදුවන්නේ නම් ප්‍රදේශවාසීන් භීතියට පත්වීම අපරාධයක් නොවේ. එහෙත් මේ වන විට කහවත්ත ප්‍රදේශය මුළුමනින්ම අරාජික වී ඇතැයි මාධ්‍ය වාර්තා පළවීම ගැන ප්‍රදේශවාසීන් තුළ ඇත්තේ කනගාටුවකි. එවැනි තත්ත්වයක් උදාවී නැතැයි රත්නපුර ජ්‍යෙෂ්ඨ පොලිස් අධිකාරි එල්. ඒ. කුලරත්න මහතා අවධාරණය කරයි.මවගේ හා දියණියගේ පශ්චාත් මරණ පරීක්‍ෂණ රත්නපුර මහා රෝහලේදී පැවැත්විණ. ඔවුන් දූෂණයට ලක්වී ඇති බව නිශ්චය කර නැත. සිරුරු කොටස් වැඩිදුර පරීක්‍ෂණවලට යොමු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=r1202062</link>
    <topic>උතුවන්කන්දේ සරදියෙල්ගේ සූර-වික්‍රමය සියැසින් නරඹමු</topic>
    <author>මාවනැල්ල සමූහ – පී. සෙනෙවිරත්න</author>
    <content>සූර සරදියෙල් එදා ජීවත්වූ සැබෑ පරිසරය ඒ අයුරින්ම නිර්මාණය කරමින් 2008 වසරේදී ආරම්භ කරනු ලැබූ එම ගම්මානයේ ඉදිකිරීම් මේ වන විට නිමවෙමින් තිබේ.මේ ගම්මානය නිර්මාණය වෙන්නේ උතුවන්කන්දේය.පේරාදෙණිය විශ්වවිද්‍යාලයේ වෛද්‍ය පීඨයේ හිටපු ජ්‍යෙෂ්ඨ කථිකාචාර්ය ආරියසේන ගමගේ මහතාගේ මූලිකත්වයෙන් ආරම්භ කෙරුණු මේ වැඩසටහනේ ප්‍රගතිය සොයා බැලීම සඳහා පසුගියදා විශේෂ කණ්ඩායමක් එහි ගියහ.ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න, සබරගමුව පළාත් ප්‍රධාන ඇමැති මහීපාල හේරත් සහ පළාත් සභා සහ ප්‍රාදේශීය සභා මැති ඇමැතිවරු රැසක් මේ අවස්ථාවට පත්වී සිටියහ.සරදියල්ගේ මවුපියන්, සහෝදර, සහෝදරියන් සහ ඔවුන්ගේ එදිනෙදා ජීවිත කටයුතු පවත්වාගෙන ගිය අයුරු ප්‍රතිමා ආකාරයෙන් නිර්මාණය කර තිබේ.සරදියෙල් පුංචි සන්ධියේදී ගමේ ගොන්දිවෙල ආරච්චිලාගෙන් ඔහුට සිදුවූ අසාධාරණය නිසා පළමුවැනි වරට අරගලවලට පෙළැඹී තිබේ.ඊට මුල්වූ සිද්ධීන් ද මේ ගම්මානයේ නිර්මාණය කර ඇත.එසේම ඒ ගමේ විසූ වේල්ලාලහැලිය රෙදි සෝදන නැන්දා, හේනමාමා, කොට්පිල බැමිණිවත්තේ රටේ මහත්තයා දෝලාවේ යන විලාසය, ගෝන්දිවෙල ආරච්චිගේ පිංතාලිය, අඬබෙරකරුවා, කසකරුවා මෙහි දැක්වෙයි.සරදියෙල් ගම්මානයට ඇතුළුවෙන තැන වාහල්කඩක් ඉදිවෙයි. එය අලුත්නුවර වාහල්කඩට සමානය.කෝපිකඩය, තැබෑරුම, කම්හල, වඩුමඩුව ආදී සියලු දේ නිර්මාණය කර තිබේ.එකල උතුවන්කන්ද ආශි‍්‍රත ප්‍රදේශයේ තිබූ මොල්ලිගොඩ වලව්ව, මොල්ලිගොඩ වලව්වේ විසූ කුමාරිහාමි කුමාරිහාමි ද මෙහිදී අඹා ඇති පිළිරූවලින් දැකිය හැකිය.එදා කෑගල්ලේ ඒජන්තවරයාව සිටි සොන්ඩර්ස් උන්නැහේ අශ්වයෙකු පිට නැගී සිටින අයුරුද සරදියෙල් උතුවන්කන්දේ ගල් ගුහාවක් තුළ සැඟවී ඇති බව ඒජන්තවරයාට පෙන්වා සිටින අයුරු ද මෙහිදී දැකගත හැකිය.සොන්ඩර්ස් උන්නැහේට දකුණුපසින් බෝගම්බර හිරගෙදරට සරදියෙල් හා මම්මලේ මරික්කාර යන දෙදෙනා 1864 මැයි මස 07 වන දින එල්ලා මැරීමට සූදානම් කැර තිබූ අයුරුද සරදියෙල්ට ඇණගසා දඬුකඳේ දමා සිටි විලාසය ද මෙහි මනාව පිළිබිඹු වන ස්ථූපයක් ද නිර්මාණය කැර තිබේ.මේ සරදියෙල් ගම්මානය ලබන සිංහල අලුත් අවුරුදු උත්සවයට පෙර නිල වශයෙන් විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=r1202063</link>
    <topic>නර්ඩ් ආයතනය නව යන්ත්‍ර දෙකක් නිපදවලා</topic>
    <author>ගම්පහ සංචාරක නිමල් ජයසිංහ</author>
    <content>රසවත් කටගැස්මක් වන බදින ලද මඤ්ඤොක්කා පෙති කර්මාන්තය දැනට ගෘහස්ථ හා කුඩා පරිමාණ කර්මාන්තයක් ලෙස දිවයින පුරා දැකගත හැකිය. දැනට මේ කර්මාන්තකරුවන් මයියොක්කා පෙති කපාගන්නේ පිහිය භාවිතයෙනි. එය මෙම නිෂ්පාදනවල ප්‍රමිතියට මෙන්ම ගුණාත්මක භාවයට ද බලපා ඇත. ලාභයද අඩු වී ඇත.ඒ අනුව මේ කර්මාන්තකරුවන්ට භාවිතා කළ හැකි යන්ත්‍ර දෙකක් හඳුන්වා දීමට ඒකල නර්ඩ් ආයතනය සමත් වී තිබේ.යන්ත්‍ර දෙකින් එකක් විදුලියෙන් සහ අනෙක අතින් ක්‍රියාකළ හැකි යන්ත්‍රයකි. විදුලියෙන් ක්‍රියාකරන යන්ත්‍රයේ විශේෂ ලක්ෂණ වනුයේ පෙතිවල ඝනකම මි.මී. 0.8 සිට වෙනස්කර ගැනීමේ හැකියාවයි.එසේම පැයට කි.ග්‍රෑ. 60 – 80 ක ධාරිතාවයකින් යුත් වොට් 180ක මෝටරයක් මගින් ක්‍රියා කෙරේ. අතින් ක්‍රියා කරන යන්ත්‍රයේ විශේෂ ලක්ෂණ නම් පෙතිවල ඝනකම මි.මී. 06 සිට වෙනස්කර ගැනීමේ හැකියාවයි. එය පැයට කි.ග්‍රෑ. 10 පමණ ධාරිතාවයකින් යුතුය. එළවලු වර්ග ද විවිධ ඝනකම්වලට කපාගත හැකියි.ඉඟුරු පෙති කැපීමට ද, කරවිල, කැරට්, අල ආදිය කපාගැනීමට යොදාගත හැකිය. මේ යන්ත්‍රය ගැන නර්ඩ් ආයතනයේ තාක්ෂණික අලෙවි අංශයෙන් විමසීමෙන් තොරතුරු ලබාගත හැකිවනු ඇත. එසේම නර්ඩ් ආයතනය ගෘහස්ථ හා කුඩා කර්මාන්තකරුවන්ට කාර්යක්ෂමව හා දේශීය අමුද්‍රව්‍ය හා ඉන්ධන යොදාගනිමින් අඩු වියදමකින් කටයුතු කර ගැනීමට කාර්මික දර උදුනක් නිපදවා ඇත.මේ උදුන භාවිතා කළ හැකි අවස්ථා රාශියකි. හෝටල්, ආපනශාලා, හමුදා කඳවුරු ආදී ස්ථානවල වෑංජන සහ ආහාර පිසීමට, ගෘහස්ථ කුඩා පරිමාණ කර්මාන්ත සඳහා ‘බයිට්’ වර්ග බැදීමට, කුළුබඩු සැකසීමට, කිරිටොපි, දොදොල් වැනි රස කැවිලි නිෂ්පාදන කර්මාන්ත සඳහාද, කිතුල් පැණි හකුරු නිෂ්පාදනයේදී කාර්යක්ෂමව, ඉහළ ප්‍රමිතියෙන් නිපදවීමට හැකිය.මේ උදුන එහා මෙහා ගෙනයාමටද පුළුවන. දර, පොල්පිති, පොල්කටු භාවිතා කළ හැකිය. පිසින ආහාරවලට දැලි, අළු නොයයි.තාපය ඇති ස්ථානය කොන්ක්‍රීට් වර්ගයකින් ආවරණය කර ඇත. කල්පවතී. භාජනයට වදින රස්නය පාලනය කළ හැකිය. චිමිනි බටය නිසා දුම අවමයි. ඉවතලන හිස් තෙල් බැරල් භාවිතාවෙන් අඩුමිලකට නිපදවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=r1202064</link>
    <topic>දකුණේ පාරම්පරික පිත්තල භාණ්ඩ නිෂ්පාදන කර්මාන්තය අනතුරේ</topic>
    <author>මාතර සංචාරක සිරි වාව්වගේ</author>
    <content>දකුණේ පාරම්පරික පිත්තල භාණ්ඩ නිෂ්පාදන කර්මාන්තය නැති වී යන තත්ත්වයට පත්ව ඇත. පවුල් 2000 කට ආසන්න පිරිසක් මෙම කර්මාන්තයේ නිරතව සිටියත් ඒ ප්‍රමාණය පවුල් 300 ට පමණ සීමාවිණි. අද වන විට පවුල් පහ දක්වා අඩුවී තිබේ.දකුණේ පිත්තල භාණ්ඩ නිෂ්පාදන කර්මාන්තයට ප්‍රසිද්ධ බෙලිඅත්ත අඟුල්මඩුවයි. අද මිනිස්සු අතේ වැඩිපුර වියදම් කරන්න සල්ලි නැහැ. ඒ නිසා ඔවුන් අත්‍යවශ්‍ය භාණ්ඩ පමණක් මිලදී ගන්නවා. අපේ පිත්තල භාණ්ඩ මිලදී ගැනීම හරිම අඩුයි.බෙලිඅත්ත, අඟුල්මඩුවේ පිත්තල වැඩපොළ පවත්වාගෙන යන රෝහණ කුමාර කීවේය.කර්මාන්තය ඇද වැටීමට හේතුªවූ කාරණා කීපයක්ද ඔහු තවදුරටත් විස්තර කළේය.පිත්තල හදන්න ගන්නේ තඹ, තුත්තනාගම් වැනි අමුද්‍රව්‍යයි. දැන් මේ අමුද්‍රව්‍යවල මිල වැඩිවෙලා. ඒ නිසා පරණ පිත්තල ගෙනවිත් උණු කරලයි අපි පිත්තල භාණ්ඩ නිෂ්පාදනය කරන්නේ. පරණ පිත්තල බඩු එකතු කර ගන්න දුර බැහැර ප්‍රදේශවලට යනවා. එහෙම ගිහින් එක්රැස් කර ගන්න ඒවා වාහනයක පටවාගෙන එන විට ප්‍රවාහන වියදම් වැඩියි. ඒ නිසා නිෂ්පාදන වියදම වැඩියි. නිෂ්පාදන වියදම වැඩිවුණා කියලා භාණ්ඩ මිල වැඩිකර විකුණන්න බැහැ.වසර 15 ක් අඛණ්ඩව පිත්තල භාණ්ඩ නිෂ්පාදන කර්මාන්තයේ යෙදී සිටි ගමපහළගේ විමලසේන සිය පාරම්පරික කර්මාන්තය අද පත්ව ඇති තත්ත්වය ගැන කණගාටුවෙන් කතා කළේය. නිෂ්පාදන වියදම වැඩි නිසා හදන බඩුවල මිලත් වැඩියි. ඒ නිසා විකිණෙන ප්‍රමාණය අඩුයි. මේ කර්මාන්තයේ නිරත වෙලා ජීවත් වෙන්න බැහැ. මාසයකට නිෂ්පාදන භාණ්ඩ දෙකක්වත් විකුණාගන්න බෑ. කර්මාන්තයට පුහුණු ශ්‍රමිකයින්ද නැහැ.පෙරදී වැල්ඩීන් කූරක් රුපියල් 30 යි. මේ වන විට රුපියල් 150 ක් වෙලා.තරුණ වියේ සිට පිත්තල භාණ්ඩ නිෂ්පාදනයට කොට ජීවත් වූ කොහුලියද්ද වඩුගේ විශ්වනගේ වයස දැන් අවුරුදු 76 කි. ඔහු තම පවුලේ පස් දෙනෙක් ජීවත් කළේ මෙම රැකියාවෙනි. මේ ඔහුගේ අදහස්ය. පරණ පිත්තල උණුකිරීමට යොදා ගන්නේ ඩීසල්, දැවිතෙල්, භූමිතෙල්. මේවායේ මිල අධිකයි. කර්මාන්තය බිඳ වැටීමට ද එය හේතු වී ඇත. දැවි තෙලුත් මිල වැඩියි. බැරල් එකක් රුපියල් පන්දහසක් පමණ වෙනවා. මෙම තත්ත්වය සමගින් පිත්තල කර්මාන්තයෙන් දිවි ගෙවන්නන්ගේ ජීවිත අනාරක්ෂිත තත්ත්වයට පත්ව තිබේ. පාරම්පරිකව රැකගෙන ආ මේ කර්මාන්තය පරිහානියට පත්වීම ගැන ඔවුහු දැඩි වේදනාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=r1202065</link>
    <topic>අක්කරපත්තු අලිගම්බේ ප්‍රදේශයට ජලය විදුලිය නෑ</topic>
    <author>අම්පාර දිසා විශේෂ - එල්.දෙහිගොල්ල</author>
    <content>අක්කරපත්තු “අලිඅඩිවෙම්බු” අලිගම්බේ ප්‍රදේශයේ අඩුපහසුකම් මධ්‍යයේ ජීවත් වන බව ප්‍රදේශවාසීහු මැසිවිලි නඟති.පවුල් 250 පමණ ජීවත්වන මේ ගමේ තෙළිගු බස කථා කරන වැඩි පිරිසක් ජීවත් වෙති. මොවුන්ගේ එකම ආදායම වී ඇත්තේ කුළී වැඩ කිරීම , මාළු ඇල්ලීම වැනි රැකියාවන් ය.පවුල් කීපයකට කුඹුරු අක්කරය බැගින් ඇතත් ගමේ බහුතරයකට ගොඩ ඉඩමට පමණක් සීමා වී තිබේ.බොහෝ ගෙවල් පොල්අතුවලින් සාදා ඇත්තේ නිවසක් සාදා ගැනීමට නියමිත ආදායම් මාර්ගයක් නොමැති නිසා ය.විදුලිය, පානීය ජලය මේ වැසියන්ට සිහිනයක්ව පවතී. දිනකට එක් වරක් පමණක් මේ ගමට පෞද්ගලික බස් රථයක් ධාවනය වන නමුත් වැඩි ප්‍රමාණයක් මොවුන්ගේ ගමනාගමනය සිදු වෙන්නේ පයින් හෝ පාපැදියෙන්ය. වැඩි අධ්‍යාපනයක් නොලබන මේ ගමේ ගැණු දරුවන් අඩු වයසින් විවාහවීම ගැටළුවක්ව පවතී. රාජ්‍ය අංශයේ එක් රැකියාවක් කරන එක් අයෙකු සිටින අතර ඔහු ගමනා ගමන මණ්ඩලයේ කොන්දොස්තර මහතෙකි.රාජ්‍ය නොවන සංවිධානයකින් බෙහෙත් ශාලාවක් සාදා ඇතිමුත් වෛද්‍යවරයෙක් නොමැත.ගම්වැසියෙක් වූ තම්බිරාසායුද්ධකාලේ අපි අනාත කඳවුරුවල තමා හිටියේ. මේ ගමේ ගොඩක් දෙනෙක් කළේ නයි නටවන එක.රිලවුන්ගේ සෙල්ලම් පෙන්වන එක, ශාස්තර කියන එක වගේ දේවල්. දැන් ඒවාට මිනිස්සු කැමැති නෑ.හැතම්ම ගානක් ගිහිල්ලා ලැබෙන්නේ සුළු මුදලයි.අපේ ප්‍රධාන රැකියාව වෙලා තියෙන්නේ කුළී වැඩට යන එක. ඒකත් හැමදාම නෑ. ඒ නිසා මේ ගමේ ගොඩාක් අමාරුවෙන් තමා අපි ජීවත් වෙන්නේ. පාසල් සිසුවියක් වූ එන් නිරෝ ශිෂ්‍යාවඅපේ පාසලේ එතරම් පහසුකම් නෑ. ගමට විදුලිය නෑ. ටකරන් ගහලා තියන ගෙවල්වලට හරි විදුලිය දෙනවා නම් ගන්න පුළුවන්. පාඩම් කරන්නේ කුප්පි ලාම්පුවෙන් රෑ වෙනකල් කරන්න බෑ. තෙල් ගණන් නිසා.සමහර වේලාවට ඉක්මනින් ලාම්පුව නිවලා නිදා ගන්නවා. 11 වසරෙන් පස්සේ මේ ගමේ අය පාසල් යන්නේ නෑ. උසස් පෙළ කරන්න ගොඩාක් දුර යන්න ඕන.සාම තම්බි මල්කාන්තිමට අවුරුදු 19 වෙනවා. සා.පෙළ. දක්වා ඉගන ගත්තා. දැන් මම විවහා වෙලා ඉන්නේ මහත්තයා කුලී වැඩ කරන්නේ. මුළු ලංකාවෙම ගෙවල් හදනවා. මේ ගමට තාම එක ගෙයක් ලැබිලා නෑ. වතුර නෑ. වතුර ගේන්න ගොඩාක් දුර යන්න ඕන.ගෙයක් හරි දෙනවානම් කුලී වැඩ කරලා හරි ජීවත් වෙන්න තිබුණා.එස්.ආර්.රාසයියා මහතාගිය මැතිවරණයේ ලයිට් දෙනවා කිව්වා. වතුර දෙනවා කිව්වා. හැබැයි තාමනම් ලැබුණේ නෑ. ජනාධිපතිතුමාවත් මේ ගම ගැන බලනවානම් පිං අයිති වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202061</link>
    <topic>ක්‍රීඩක ක්‍රීඩිකාවන්ට ක්‍රීඩා රක්‍ෂණයක්</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා සංචිතයේ ක්‍රීඩක ක්‍රීඩිකාවන්ට හදිසි අනතුරු හා වෛද්‍ය රක්ෂණයක් පිරිනැමීමට ක්‍රීඩා අමාත්‍යාංශය කටයුතු යොදා තිබේ.”ක්‍රීඩා රක්‍ෂණ” නමින් ක්‍රීඩක ක්‍රීඩිකාවන්ට පිරිනැමෙන මේ රක්‍ෂණ වැඩපිළිවෙළ ක්‍රීඩා ඇමැති මහින්දානන්ද අළුත්ගමගේ මහතාගේ උපදෙස් පරිදි ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා සකස් කොට ඇත.ක්‍රීඩා අමාත්‍යාංශය හා ශ්‍රී ලංකා රක්ෂණ සංස්ථාව එක්ව ක්‍රියාත්මක කරන “ක්‍රීඩා රක්‍ෂණ” යෝජනා ක්‍රමය මේ 9 වැනිදා ජනාධිපති මහින්ද රාජපක්‍ෂ මහතාගේ අතින් ක්‍රීඩක ක්‍රීඩිකාවන් කිහිපදෙනකුට ප්‍රදානය කිරීමට නියමිතව ඇත. මලල ක්‍රීඩා සංචිතයේ ක්‍රීඩක ක්‍රීඩිකාවන්ට පළමු අදියර යටතේ ක්‍රියාත්මක වන “ක්‍රීඩා රක්ෂණ” යෝජනා ක්‍රමය පසුව අනෙක් සංගම්වල ජාතික සංචිතවල ක්‍රීඩක ක්‍රීඩිකාවන්ටද පිරිනැමෙනු ඇත.ඉතිහාසයේ පළමු වරට මෙවැනි රක්ෂණාවරණයක් ක්‍රීඩක ක්‍රීඩිකාවන්ට පිරිනැමීම මෙහි විශේෂත්වය වේ.ජාත්‍යන්තර හා ජාතික තරගවලදී අනතුරු සිදුවීමෙන් ආබාධවලට ලක්වන ක්‍රීඩක ක්‍රීඩිකාවන්ට මේ ක්‍රීඩා රක්ෂණය මගින් ආවරණ රැසක් හිමිකර දීමට සැලසුම් කොට ඇත.මේ අතර ලොව දිනවන ක්‍රීඩා ශක්ති නව වැඩපිළිවෙළ යටතේ ක්‍රීඩා 15ක ක්‍රීඩක ක්‍රීඩිකාවන් 1080කට පෝෂණ දීමනා ඇතුළු මුදල් පිරිනැමීම ජනාධිපති මහින්ද රාජපක්‍ෂ මහතා අතින් 9 වැනිදා අරලිය ගහ මන්දිරයේදී සිදු කිරීමටද කටයුතු යොදා ඇත. පසුගිය වසරේදී පළාත්, දිස්ත්‍රික්ක හා ප්‍රාදේශීය ලේකම් කොට්ඨාස මට්ටමින් පෙන්නුම් කළ දක්ෂතා, ශාරීරික යෝග්‍යතා හා වෛද්‍ය පරීක්‍ෂණ මත මේ තෝරාගැනීම සිදු කොට ඇත.ක්‍රීඩා ශක්ති සංචිතයේ සිටින සියලු ක්‍රීීඩක ක්‍රීඩිකාවන් බැංකු ගිණුමකට සම්බන්ධ කොට ටෙලර් කාඩ් මගින් මුදල් ලබාගැනීමේ පහසුකම් සලසා ඇත.ඔවුන්ට මුදල් දීමනාවලට අමතරව ක්‍රීීඩා උපකරණ, ඇඳුම් හා වෛද්‍ය පහසුකම් රජය මගින් නොමිලයේ සැපයේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202062</link>
    <topic>වැඩිම මිලකට මහේල විකිණෙයි</topic>
    <author/>
    <content>ශ්‍රී ලංකා ක්‍රිකට් නායක මහේල ජයවර්ධන අමෙරිකානු ඩොලර් මිලියන 1.4 කට අලෙවි වෙමින් පස්වැනි වරටත් පැවැත්වෙන ඉන්දීය ප්‍රිමියර් ලීග් තරගාවලියේ ක්‍රීඩක වෙන්දේසියේ දී වැඩිම මිලකට අලෙවි වූ ජාත්‍යන්තර ක්‍රීඩකයා බවට පත් විය. පසුගිය සෙනසුරාදා බැංගලෝර් නුවර පැවති මේ වෙන්දේසියේදී මහේල මිලට ගනු ලැබුවේ දිල්ලි චෙයාර්ඩෙවිල් කණ්ඩායම විසිනි.මේ අතර තුන් ඉරියව් ක්‍රීඩක තිසර පෙරේරා, අමෙරිකානු ඩොලර් හයලක්‍ෂ පනස් දහසකටත් මුත්තයියා මුරලිදරන් දෙලක්‍ෂ විසිදහසකටත් යොවුන් ක්‍රීඩක දිනේෂ් චන්දිමාල් පනස්දහසකටත් අලෙවි විය. මෙවර ක්‍රීඩක වෙන්දේසියේ වැඩිම මිලකට අලෙවි වූ ක්‍රීඩකයා වූයේ ඉන්දීය පිලේ යොවුන් තුන් ඉරියව් ක්‍රීඩක 23 හැවිරිදි ජඩේජා ය.ඔහු අමෙරිකානු ඩොලර් මිලියන 2කට මිලට ගැනීමට ඩෙකන් චාර්ජර්ස් පිල සමඟ කළ සටනින් ජයගැනීමට ඉන්දියන් ක්‍රිකට් ප්‍රධානි නාරායන් ස්වාමි ශ්‍රීනිවාසන් හිමිකාරකත්වය දරන පසුගිය වාරයේ අයි. පී. එල්. සූරයන් වන චෙන්නායි සුපර් කිංග්ස් පිල සමත් විය.ජාත්‍යන්තර හා ඉන්දීය ක්‍රීඩකයන් 144 දෙනකු ඇතුළත් වූ මේ ආකර්ෂණීය ක්‍රීඩක වෙන්දේසියේදී අලෙවි වූයේ ක්‍රීඩකයන් 25 දෙනකු පමණි.ඒ අතරින් ජඩේජා සමඟ ගෞතම් ගාම්භීර්, යුසුෆ් පතාන්, රොබින් උත්තප්පා සහ රෝහිත් ෂර්මා අමෙරිකානු ඩොලර් මිලියන 2 බැගින් අලෙවි වූ අතර ඉන්දීය වේග පන්දු යවන්නකු වන විනේ කුමාර් අලෙවි වූයේ අමෙරිකානු ඩොලර් මිලියනයකටය.නවසීලන්ත පිලේ කඩළු රකින්නා වන බ්‍රෙන්ඩන් මැකලම් අමෙරිකානු ඩොලර් ලක්‍ෂ 09 ක මුදලකට කොල්කටා නයිට් රයිඩර්ස් පිල විසින් මිලට ගනු ලැබුවේය.මේ අතර 41 හැවිරිදි ඔස්ට්‍රේලියානු දඟ පන්දු යවන්නකු වන බ්‍රැඩි හොග් අමෙරිකානු ඩොලර් එක්ලක්‍ෂ අසූදහසකට රාජස්තාන් රෝයල් පිලට අලෙවි විය.බ්‍රිතාන්‍ය ගුවන් ගමන් බලපත්‍රයකට හිමිකම් කියන හිටපු පාකිස්තාන ක්‍රීඩක අසාර් මහමුද් කිංග්ස් පන්ජාබ් පිල විසින් අමෙරිකානු ඩොලර් ලක්‍ෂ 2 කට ඳලට ගනු ලැබීය.ඕවර විස්සයි 20 ක්‍රිකට් ලෝක සූරයන් වන එංගලන්ත පිලේ ජේම්ස් ඇන්ඩර්සන්, ග්‍රෙහැම් ස්වාන්, ඉයන් බෙල්, මැට් ප්‍රියර් සහ රවී බෝපරා මෙවර අයි. පී. එල්. වෙන්දේසියේ අලෙවි නොවීම විශේෂ සිදුවීමක් විය.තිසර පෙරේරා මුම්බායි ඉන්දියන් පිල විසින් ද මුත්තයියා මුරලිදරන් රෝයල් චැලෙන්ජර් පිල විසින් ද, දිනේෂ් චන්දිමාල් රාජස්තාන් රෝයල් පිල විසින් ද මිලට ගනු ලැබූහ.පසුගිය අයි. පී. එල් තරගාවලියට සහභාගි වූ කුමාර් සංගක්කාර, තිලකරත්න ඩිල්ෂාන්, ලසිත් මාලිංග ඇතුළු ශ්‍රී ලංකා ක්‍රීඩකයන් රැසක් මෙවර වෙන්දේසියේදී අලෙවි වූයේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202063</link>
    <topic>ඔස්ට්‍රේලියාවට ලකුණු 65ක ජයක්</topic>
    <author/>
    <content>ඕස්ට්‍රේලියානු පන්දුයැවීමේ බලඈණියේ ක්ලින්ට් මැකේ, මිචෙල් ස්ටාක් සහ ෂේවියර් ඩෝහර්තිගේ විශිෂ්ට පන්දුයැවීමේ හේතුවෙන් ඉන්දියාව සමග මෙල්බෝර්න් ක්‍රීඩාංගණයේ පැවැති කොමන්වෙල්ත් බැංකු කුසලාන තුන්කොන් තරගාවලියේ දිවාරාත්‍රී පළමු එක්දින තරගයෙන් ලකුණු 65ක ජයක් වාර්තා කිරීමට ඔස්ට්‍රේලියාව ඊයේ සමත්විය.පළමුව පන්දුවට පහරදුන් ඔස්ට්‍රේලියාව ලබාදුන් ලකුණු 217ක ඉලක්කය හඹාගිය ඉන්දියාව ඕවර 29.4අවසානයේ ලකුණු 151කට දැවීගියේය. මැකේ කඩුලු 4ක් දවාලු අතර ස්ටාක් හා ඩෝහර්ති කඩුලු 2 බැගින් දවාගත්හ. අයහපත් කාලගුණය හේතුවෙන් ඕවර 32කට සීමාවූ මේ තරගයේ පළමුව පන්දුවට පහරදුන් ඔස්ට්‍රේලියාව ඕවර 32 අවසානයේ කඩුලු 5කට ලකුණු 216ක් රැස්කිරීමට සමත්විය.සිය මංගල එක්දින ඉනිම ක්‍රීඩා කළ ආරම්භක පිතිකරු මැතිව් වේඩ් පන්දු 69කට මුහුණ දී ලකුණු 67ක් ලබාගත්තේය. ඔහුගේ අර්ධ ශතකයට හතරේ පහර 4ක් සහ හයේ පහර 2ක් ඇතුලත් විය. ඩේවිඩ් හසී නොදැවී ලකුණු 61ක් රැස්කළේ පන්දු 30කට පමණක් මුහුණ දෙමිණි. ඔහුගේ වේගවත් ඉනිමට හතරේ පහර 4ක් සහ හයේ පහර 3ක් එක්විය. මයිකල් හසී රැස්කළ ලකුණු සංඛ්‍යාව 45කි.පන්දු යැවීමේ දී විනේ කුමාර් ලකුණු 21කට කඩුලු 3ක් දවාලීමට සමත්විය. රෝහිත් ෂර්මා හා රාහුල් ෂර්මා අතර කඩුල්ල බැගින් බෙදී ගියේය.ඔස්ට්‍රේලියාව - 216/5 (ඕවර 32) මැතිව් වේඩ් 67, ඩේවිඩ් හසී නොදැවී 61, මයිකල් හසී 45 ( විනේ කුමාර් 21/3)ඉන්දියාව - 151 (ඕවර 29.4) විරාත් කෝලි 31, මහේන්ද්‍ර සිං දෝනි 29 (ක්ලින්ට් මැකේ 20/4, මිචෙල් ස්ටාක් 33/2, ෂේවියර් ඩෝහර්ති 36/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202064</link>
    <topic>නිදහස් මාර්ග ධාවන ජය අම්පිටියේ හේෂාන් සිල්වාට</topic>
    <author>මහනුවර ක්‍රීඩා විශේෂ</author>
    <content>මහනුවර මහ නගර සභා ක්‍රීඩා භූමි දෙපාර්තමේන්තුව 38 වන වතාවටත් සංවිධානය කළ නිදහස් දින මාර්ග ධාවන තරගයේ ජයග්‍රාහකයා වූයේ අම්පිටිය ක්‍රීඩා භූමියේ හේෂාන් සිල්වා ය. පාසල් තරග ජය හිමිකර ගත්තේ කටුගස්තොට ශ්‍රී රාහුල විදුහලේ චතුරංග පි‍්‍රයදර්ශණ ය.අන්තර් ප්‍රජා මංඩල සහ ක්‍රිඩා භූමි තරගය -1. හේෂාන් සිල්වා (අම්පිටිය), 2. එල්. පෙරේරා (කොස්මි උද්‍යාන), 3. නාමල් පෙරේරා (අනිවත්ත).අන්තර් පාඨශාලා තරගය -1. චතුරංග පි‍්‍රයදර්ශන (ශ්‍රී රාහුල විදුහල), 2. සුපුන් බණ්ඩාර (සාන්ත සිල්වෙස්තර), 3. රොෂාන් ලියනාරච්චි (හේවාහැට ජාතික)වයස 15 න් පහල ප්‍රජා මණ්ඩල-ක්‍රීඩා භූමි තරගය1. ඩබ්ලිව්. විජේසිරි (වේවැල්පිටිය), 2. ඊ. ඒකනායක (වේවැල්පිටිය), 3. ඩී. ඩිල්ෂාන් (සයිමන්වත්ත)කාන්තා විවෘත තරගය1. ජේ. ජයවීර (ශ්‍රී රාහුල), 2. රත්නාලංකා නානායක්කාර (යුද), 3. තිළිනි නිසංසලා (ශ්‍රී රාහුල).විවෘත පිරිමි තරගය1. පී. වික්‍රමසිංහ (නව තරු ක්‍රී. ස.), 2. සී. ඇම්. සුමේද පැතුම් (ගන්නෝරුව යුද), 3. ටී. ජී. සාන්ත ජයසේන (සංඥා බලකා යුද).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202065</link>
    <topic>විරසක වූ විනිසුරු සංගම් දෙකක් නැවත එක් වෙයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>1944 වසරේදී මෙරට පිහිටුවා ගත් ප්‍රථම සහ ප්‍රමුඛතම ක්‍රිකට් විනිසුරුවනගේ සංගමය වන ක්‍රිකට් විනිසුරුවනගේ සංගමය (ශ්‍රී ලංකා) සහ ශ්‍රී ලංකා වෘත්තීමය ක්‍රිකට් විනිසුරුවනගේ සංගමය අතර අවබෝධතා ගිවිසුමකට මෙම මස පළමු වැනි දින කොළඹ බී. ආර්. සී. ක්‍රීඩාගාරයේදී අත්සන් තබන ලදී.ශ්‍රී ලංකා ක්‍රිකට් විනිසුරුවනගේ සංගමය වෙනුවෙන් නිහාල් පතිරගේ (සභාපති) සහ ඩිල්ෂාන් ද සිල්වා (ලේකම්) ද වෘත්තිමය ක්‍රිකට් විනිසුරුවනගේ සංගමය වෙනුවෙන් අශෝක ද සිල්වා (සභාපති) සහ රැන්මෝ මාර්ටිනස් (ලේකම්) ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග, ශ්‍රී ලංකා ක්‍රිකට් ආයතනයේ උප සභාපති කේ. මතිවානන්, මෙම සංගම් දෙකේ සාමාජිකයන් හා ආරාධිත මාධ්‍ය ආයතන නියෝජිතයන් ඉදිරියේදී මෙම ගිවිසුමට අත්සන් තැබිණි.ශ්‍රී ලංකා විනිසුරුවනගේ සංගමයේ විධායක කමිටුවේ ක්‍රියා නොරිස්සූ විනිසුරුවන් වෙනත් සංගම් පිහිටුවා ගත්හ. වෘත්තීමය ක්‍රිකට් විනිසුරුවනගේ සංගමය, ශ්‍රී ලංකා ක්‍රිකට් විනිසුරුවනගේ සංගමය සහ ප්‍රිමියර් ක්‍රිකට් විනිසුරුවනගේ සංගමය මෙයින් සමහරෙකි.මහත්වරුනගේ ක්‍රීඩාව ලෙස හැඳින්වෙන ක්‍රිකට් ක්‍රීඩාවේ තරග විනිසුරුවන් මෙලෙස විරසක වීම ශ්‍රී ලංකාවේ ක්‍රිකට් ක්‍රී‍්‍රඩාවට අහිතකර තත්ත්ත්වයක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202066</link>
    <topic>කැලණිය ගුරුකුලට 6 වැනි ජයග්‍රහණය</topic>
    <author>පි‍්‍රන්ස් ගුණසේකර</author>
    <content>අන්තර් පාසල් පළමු කොටසේ මුල්වරට ක්‍රීඩා කරන කැලණිය ගුරුකුල විද්‍යාලය ප්‍රබල මීගමුව මාරිස්ටෙලා විදුහල ඉනිමකින් හා ලකුණු 16 කින් පරාජය කිරීමට සමත්විය. මහර දී පැවැති මේ තරගයේ ජයත් සමඟ ගුරුකුල ක්‍රීඩකයෝ මේ පාසල් වාරයේ ලැබූ හයවැනි ජයග්‍රහණය සටහන් කළහ. මෙයට පෙර පිළියන්දල සෙන්ට්‍රල්, බලපිටිය රේවත, ගම්පහ බණ්ඩාරනායක, රද්දොලුව විදුහල ගුරුකුල වෙතින් පරාජය වූහ.මාරිස්ටෙලා විදුහල පළමු ඉනිම 68 - දුෂාන් ධනුෂ්ක 4/3, ළහිරු මධුසංඛ 21/3, නලින් පෙරේරා 6/2, රොෂාන් අනුරුද්ධ 21/2)ගුරුකුල විදුහල පළමු ඉනිම කඩුලු 8 කට 202 - චමෝද් සුලක්‍ෂණ 48, රොෂාන් අනුරුද්ධ 42, ලිසුල ලක්ෂාන් 32, නිපුල් මධුසංඛ නොදැවී 30 (සතීර දිලීප 75/5)මාරිස්ටෙලා දෙවැනි ඉනිම 118 - ෂෙහාන් චතුරංග 25. මලිදු පෙරේරා 6/2, රොෂාන් අනුරුද්ධ 22/3, ළහිරු මධුසංඛ 24/2, දුෂාන් ධනුෂ්ක 28/2)ෂෙහාන් ප්‍රනාන්දුටශතක දෙක අහිමියිරාජකීය විදුහලට එරෙහිව රීඩ් මාවත ක්‍රීඩා පිටියේ පැවැති තරගයේදී සාන්ත පීතර විදුහලේ ක්‍රිකට් නායක ෂෙහාන් ප්‍රනාන්දුට ඉනිම දෙකේදී ශතක දෙක වාර්තා කිරීම අහිමි වී ගියේය. ඔහු පළමු ඉනිමේ ලකුණු 119 ක් ලබාගත් අතර දෙවැනි ඉනිමේදී ලකුණු 96 කට දැවී ගියේය. රාජකීය විදුහලේ ඉමාල් ලියනගේ අර්ධ ශතක දෙකක් ලැබීය. තරගය ජය පරාජයෙන් තොරව නිමාවිය.රාජකීය විදුහල පළමු ඉනිම 252 - හෂාන් රාමනායක 51, ඉමාල් ලියනගේ 57, චාමික කරුණාරත්න නොදැවී 50 (පුලාන් ද සිල්වා 57/5, රනිත ලියනාරච්චි 63/3)සා. පීතර විදුහල පළමු ඉනිම 250 - ෂෙහාන් ප්‍රනාන්දු 119, ජනිත් ලියනගේ 66 (චාමික කරුණාරත්න 55/4, අනූප තිලකරත්න 46/3)රාජකීය විදුහල දෙවැනි ඉනිම 214 - ඉමාල් ලියනගේ 81, හේෂාන් කුමාරසිරි 31, දේවින්ද් පත්මනාදන් 23 (රනිත ලියනාරච්චි 40/4, පුලාන් ද සිල්වා 51/2)සා. පීතර විදුහල දෙවැනි ඉනිම කඩුලු 9 කට 183 - ෂෙහාන් ප්‍රනාන්දු 96, ජනිත් ලියනගේ 31, ළහිරු මිලන්ත 21 (අනූප තිලකරත්න 48/3, චාමික කරුණාරත්න 45/3)දුලීකගෙන් ශතකයක්කැම්බල් පිටියේ නිමාව දුටු වෙස්ලි - මහානාම අතර තරගයේදී මහානාම විදුහලේ දුලීක තිස්සකුට්ටිගේ නොදැවී ලකුණු 113 ක් ලබා ගත්තේය. තරගය ජය පරාජයෙන් තොරව නිමාවිය.මහානාම විදුහල පළමු ඉනිම 129 - නවීන් සිල්වා 29, දුලීක තිස්සකුට්ටිගේ 26 (සචින් ජයවර්ධන 26/3)වෙස්ලි විදුහල පළමු ඉනිම කඩුලු 9 කට 279 - අශිල් කාරියවම් 84, අශේන් ෆොන්සේකා 39, සචින් ජයවර්ධන නොදැවී 39, තරිඳු කරුණාරත්න 35 (චතුර වන්නිආරච්චි 64/3, දයාන් පෙරේරා 74/5)මහානාම විදුහල දෙවැනි ඉනිම කඩුලු 8 කට 256 - දුලීක තිස්සකුට්ටිගේ නොදැවී 113, පවන් දේවින්ද 55, නවීන් සිල්වා 34 (තරිදු කරුණාරත්න 31/2, අශේල් කාරියවසම් 46/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=s1202067</link>
    <topic>මොරටුවේ විදුහල් 2 කට ක්‍රිකට් ජය</topic>
    <author/>
    <content>මොරටුව සාන්ත සෙබස්තියන් විදුහල මේ පාසල් ක්‍රිකට් වාරයේ පස්වැනි ජය ලෙස ඉසිපතන විදුහල පරාජය කළේය. මග්ගොන සරේ ක්‍රීඩාංගණයේදී මේ තරගය පැවැත්වුණි.ඉසිපතන විදුහල පළමු ඉනිම 138දේශාන් ජයකුමාර් 45, පවන් අන්ජන 26 (සචින්ද්‍ර ගුණවර්ධන 42/3, අමිල අපෝන්සු 46/3) දෙවැනි ඉනිම 121 - හරින් වනිගආරච්චි 44 (අනුක් ප්‍රනාන්දු 37/6, අමිල අපෝන්සු 19/2, සනිත ද මෙල් 48/2)සා. සෙබස්තියන් විදුහල පළමු ඉනිම 372 සංගීත් කුරේ 81, අනුක් ප්‍රනාන්දු 56, අනුෂ්ක පෙරේරා 45, නිශාන්ත ප්‍රනාන්දු 31 (සිදත් මල්ලවාරච්චි 78/5)වේල්ස් කුමරුවන්ටඓතිහාසික ජයක්කොළඹ ආනන්ද විදුහල හා මොරටුව වේල්ස් කුමාර අතර මෙතෙක් පැවැති තරග ඉතිහාසයේදීම ආනන්දය පැරදවීමට වේල්ස් කුමරුවන් සමත්විය.මොරටුවේ පැවැති මේ තරගයෙන් කඩුලු 9 ක ජයක් වේල්ස් කුමරුවන් සතුවිය.ආනන්ද විදුහල පළමු ඉනිම 160 - ගේෂාන් විමලධර්ම 76, ඉසුරු පෙරේරා 20 (ශානුක දුලාජ් 17/3, තිලාන් නිමේෂ් 45/3) දෙවැනි ඉනිම 104දසුන් විජේසිංහ 21, තුෂාර සමරකෝන් 20 (ශානුක දුලාජ් 30/5, තිලාන් නිමේෂ් 47/4)වේල්ස් කුමර පළමු ඉනිම 232 - තරිදු දිල්ෂාන් 61, ෂානුක දුලාජ් 68, කුසල් මෙන්ඩිස් 36 (ඉෂාන් බණ්ඩාරනායක 44/4, පසිදු මධුෂාන් 61/2) දෙවැනි ඉනිම කඩුලු 1 කට 33 - කුසල් මෙන්ඩිස් නොදැවී 24.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=f1202061</link>
    <topic>නව දැක්මක් නව ජවයක් දැයට කිරුළක්</topic>
    <author>ධර්මන් වික්‍රමරත්න</author>
    <content>ඔයාමඩුවේ දී පැවැත්වෙන දැයට කිරුළ ප්‍රදර්ශනය ජනාධිපතිතුමා අතින් පෙබරවාරි 04 වැනිදා විවෘත වූ අතර එය 10 වැනිදා දක්වා පැවැත්වේ. මෙවර විශේෂත්වයක් වන්නේ ප්‍රදර්ශනයට සමගාමීව අනුරාධපුර දිස්ත්‍රික්කයේ රුපියල් දශලක්ෂ 21,742ක ප්‍රතිපාදන මගින් දිස්ත්‍රික්කයේ යටිතල පහසුකම් දියුණු කිරීමේ විශේෂ වැඩසටහනය. මේ ලිපිය ඒ නිමිත්තෙනි.ඔයාමඩුව පිහිටා ඇත්තේ අනුරාධපුර බටහිර දෙසිනි. ඒ විල්පත්තු ජාතික වනෝද්‍යාන මායිමට නුදුරිනි. වසර 30කට ප්‍රථම එය කොටි ත්‍රස්තවාදීන්ගේ තර්ජනයට ලක්වූ ප්‍රදේශයකි. අද එය දර්ශනීය ප්‍රදර්ශන භූමියකි. ඔයාමඩුව ගැමියන්ගේ ප්‍රධාන ජීවිකාව ගොවිතැන ය. ප්‍රදර්ශනය පැවැත්වෙනුයේ සත්ත්ව නිෂ්පාදන සහ සෞඛ්‍ය දෙපාර්තමේන්තුවට අයත් ගොවිපොල භූමියකය. අක්කර 2,500ක එම භූමියේ අක්කර 500ක් ප්‍රදර්ශනයට අයත් වේ.මෑතක් වනතුරු ඔයාමඩුව හන්දිය ප්‍රසිද්ධව පැවතියේ ආරක්ෂක අංශ මුරපොලක් ලෙසය. විලච්චිය සහ තන්තිරිමලය දෙසින් අනුරාධපුරයට පැමිණෙන වාහන සහ පුද්ගලයින් පරීක්ෂාවට ලක්වූයේ එහිදීය. කලෙක යුද හමුදාව මගින් ද පසුව පොලිස් සහ සිවිල් ආරක්ෂක අංශ මගින් ද ඔයාමඩුව හන්දියේ මුරපොල මෙහෙයවනු ලැබීය. ගවයන්ගේ ආහාරය සඳහා එදා තණ භූමියක්ව පැවති මෙය අද දර්ශනීය භූමියකි. ස්ථිර ගොඩනැගිලි, ප්‍රධාන මාර්ග, සන්නිවේදනය පහසුකම්, විදුලි සහ ජල යෝජනා ක්‍රම, ඇතුළු විවිධ පහසුකම් දැන් දක්නට ඇත. කුඩා වැව් සහ පොකුණු ද, එළවළු සහ පලතුරු වර්ග වැවූ වගා බිම්ද තැන තැන දිස්වේ.ප්‍රදර්ශන භූමියේ ඉදිකරන ජනාධිපති ලේකම් කාර්යාලය වර්ග අඩි 6,100කින් සමන්විතය. ඒ තුළ ආයතන 11 ප්‍රදර්ශන කුටිය. ප්‍රදර්ශනයෙන් පසු එය මහවිලච්චිය ප්‍රාදේශීය ලේකම් කාර්යාලය බවට පත්වනු ඇත. ප්‍රදර්ශන කුටි පැවැත්වීම සඳහා ඉදිකරන ඉතා විශාල ගොඩනැගිලි 03 ප්‍රදර්ශනයෙන් පසු රජයේ වී සහ ධාන්‍ය ගබඩා බවට පත්වේ. මුදල් අමාත්‍යාංශය, ආර්ථික සංවර්ධන අමාත්‍යාංශය ඇතුළු අමාත්‍යාංශ රැසක ප්‍රදර්ශන කුටි මෙහි වඩාත් අවධානයට යොමුවනු ඇත. අවම පිරිවැයකින් එම කුටි තනා තිබීම සුවිශේෂිය.දැයට කිරුළ ප්‍රදර්ශනය වෙනුවෙන් අනුරාධපුර දිස්ත්‍රික්කයේ යටිතල පහසුකම් දියුණු කරන සංවර්ධන වැඩසටහන් රැසකි. ඒ සඳහා වැයවන මුදල රුපියල් දශලක්ෂ 21,742කි. මහින්ද රාජපක්ෂ ජනාධිපතිතුමාගේ උපදෙස් පිට ආර්ථික සංවර්ධන අමාත්‍ය බැසිල් රාජපක්ෂයන්ගේ මෙහෙයවීමෙන් මෙම සංවර්ධන වැඩසටහන් බොහෝමයක් ක්‍රියාත්මක කෙරේ. මෙහි දැයට කිරුළ ජාතික සංවර්ධන ප්‍රදර්ශන කමිටුවේ සභාපතිවරයා වන්නේ රංජිත් සියඹලාපිටිය ඇමතිතුමන්ය. දැයට කිරුළ වැඩසටහනේ ප්‍රධාන අරමුණ වන්නේ තෝරාගන්නා දිස්ත්‍රික්කය ඒකාබද්ධ සංවර්ධනයට ලක්කිරීම සඳහා සංවර්ධන ව්‍යාපෘති සහ වැඩසටහන් ක්‍රියාත්මක කිරීමයි. ඒ තුළින් එහි සංවර්ධනයට අතිරේක ජවයක් එක්වනු ඇත. සංවර්ධන වේගය ශීඝ්‍ර කිරීමත් පමණක් නොව රටේ සමස්ත වශයෙන් සිදුවන සංවර්ධන කටයුතු දැයට කිරුළ ප්‍රදර්ශනය මගින් විදහා දැක්වේ. ජනතාව දැනුවත් කෙරේ. නැරඹීමට පැමිණෙතැයි අපේක්ෂිත සංඛ්‍යාව ලක්ෂ 20කට අධිකය.අනුරාධපුර දිස්ත්‍රික්කයේ ක්‍රියාත්මක කිරීමට වැඩසටහන් හඳුනාගෙන රජරට උදානයේ කාර්ය සාධන ඉලක්කයන් කරා ළඟාවීම මෙහි අරමුණය. ඒ අනුව දළ දේශීය නිෂ්පාදනය සහ ඒක පුද්ගල ආදායම වැඩි කිරීම, දරිද්‍රතාවය අවම කිරීම, සෞඛ්‍ය, අධ්‍යාපන තත්ත්වයන් ඇතුළු සමාජ දර්ශකයන්ගේ ඉහළ වර්ධනයක් ලබා ගැනීම මෙම ඒකාබද්ධ සංවර්ධන වැඩසටහනේ අරමුණ වේ. දිස්ත්‍රික්කයේ සමෘද්ධි, දිවි නැඟුම ගෘහ ඒකකවල සංවර්ධනය කළ යුතු අඩුආදායම් ලාභී ගෘහ ඒකක සංඛ්‍යාව 31,931කි.අනුරාධපුර දිස්ත්‍රික් සංවර්ධන ව්‍යාපෘති මගින් ඇතිකරන රැකියා අවස්ථා, ජීවනෝපාය මාර්ග සහ ආර්ථිකමය වාසි එම ප්‍රදේශයේ ජනතාවටම අත්වන අයුරින් සියලු ව්‍යාපෘති සැලසුම් කෙරේ. දිස්ත්‍රික්කයේ පවතින භෞතික සම්පත් සහ මානව සම්පත් තිරසාර ලෙස සංවර්ධන කාර්යන් සඳහා උපයෝගි කර ගැනේ. පශු සම්පත් සංවර්ධනය, මිරිදිය මත්ස්‍ය වගාව, අපනයනික වී වගාව, නව කෘෂි තාක්ෂණික දැනුම ලබාදීම සහ කෘෂි යටිතල පහසුකම් සංවර්ධනය මේ අනුව සිදු කෙරේ.බැසිල් රාජපක්‍ෂ අමාත්‍යතුමාගේ මෙහෙයවීමෙන් ආර්ථික සංවර්ධන අමාත්‍යාංශය මගින් ක්‍රියාත්මක කරන දිවි නැඟුම සහ මඟ නැඟුම යටතේ ජනතාවගේ ජීවන තත්ත්වය ඉහළ නංවන වැඩපිළිවෙළ මෙහිදී ක්‍රියාත්මක වේ.මෙවර දැයට කිරුළ ප්‍රදර්ශනයට සමගාමීව ක්‍රියාත්මක වන වැඩසටහනේ විශේෂිතම ව්‍යාපෘතිය වන්නේ අනුරාධපුර දිස්ත්‍රික්කයේ ස්ථිර වහලක් නොමැති නිවාස 50,000ක් සඳහා එක් නිවසක් වෙනුවෙන් උළු කැට 1,000ක් ලබාදීමේ වැඩසටහනය.දිස්ත්‍රික්කයේ ප්‍රාදේශීය ලේකම් කොට්ඨාස 23ක දැනටමත් එම ප්‍රතිලාභ හිමිවන නිවාස සංඛ්‍යාව 30,630 කි. ලබාදෙන මුළු උළු ප්‍රමාණය ලක්ෂ 279 කි. මේ සඳහා වැය වන මුළු මුදල රුපියල් දශලක්ෂ 800 කි. රට පුරා උළු නිෂ්පාදකයන් මේ සඳහා සහභාගි කර ගන්නා අතර මේ බිඳ වැටී තිබූ උළු කර්මාන්තයට මෙමගින් නව පණක් ලැබෙනු ඇත. උළු කැටයක් සඳහා ගෙවූ මිල රුපියල් 30 කි. ලංකා පිඟන් සංස්ථාව මෙන්ම සමස්ත ලංකා මැටි සෙවිලි උළු නිෂ්පාදකයින්ගේ සංගමය ඇතුළු ආයතන රැසක්ම මේ සඳහා ක්‍රියාකාරීව දායක වූහ.මේ අනුව පිදුරු සෙවිලි කළ, ටකරන් දැමූ හෝ සෙවිලි තහඩු කළ නිවාස ඉදිරි වසරේ දී අනුරාධපුර දිස්ත්‍රික්කයෙන් දැක ගැනීමට නොහැකි වනු ඇත. එය රජරට ජනතාවගේ පාරිසරික සෞඛ්‍ය වඩාත් ඔප් නැංවීමටද හේතු වනු ඇත.අනුරාධපුර දිස්ත්‍රික්කයේ යටිතල පහසුකම් සඳහා වැය වන මුදල රුපියල් දශලක්ෂ 10,979කි. එය 2011 සහ 2012 වසරවල අයවැය රාමු යටතේ අනුරාධපුර දිස්ත්‍රික්කය ඉලක්ක කර ගත් ව්‍යාපෘති අතරින් හඳුනාගත් ප්‍රමුඛ ව්‍යාපෘති වේ.ඒ අනුව මහා මාර්ග සංවර්ධනයට දශලක්ෂ 4,500කි. අන්තර් පළාත් මාර්ග සංවර්ධනයට දශලක්ෂ 2,700කි. සැමට විදුලිය ලබාදීමේ අරමුණ ඇතිව විදුලි පද්ධතිය පුළුල් කිරීමට දශලක්ෂ 1,500කි. ගම්මාන අතර අන්තර් සම්බන්ධතාව ඇතිකිරීම සඳහා මාර්ග පද්ධතිය වැඩිදියුණු කිරීමට රුපියල් දශලක්ෂ 914කි. සුළු වාරිමාර්ග ප්‍රතිසංස්කරණයට දශලක්ෂ 615කි. ජාතික වාරිමාර්ග සහ වැව් ප්‍රතිසංස්කරණයට දශලක්ෂ 550කි. අමුණු සහ ඇළ මාර්ග සංවර්ධනයට දශලක්ෂ 200කි.මාර්ග පද්ධතිය මුළුමනින්ම වාගේ නවීකරණය වී ඇත. කොළඹ පුත්තලම පාර අනුරාධපුර දක්වා උසස් ප්‍රමිතියකින් නිමකරවා ඇත. අනුරාධපුර කුරුණෑගල පාදෙනිය පාර වැඩ බොහෝ දුරට අවසන්ය. මඩකලපුව පොළොන්නරුව මරදංකඩවල දක්වා පාර දැන් හොඳින් තනා ඇත. අනුරාධපුර හොරොව්පතාන හරහා ත්‍රිකුණාමලය පාර කාපට් කිරීම දැයට කිරුළට සමගාමීව ඇරඹිණි.අනුරාධපුර පදවිය පාර, පොල්මුඩේ පාර, දඹුල්ල පාර ඇතුළු සිව් දෙසින්ම අනුරාධපුරයට ප්‍රවේශවන මාර්ග පද්ධතිය වේගයෙන් සංවර්ධනය වෙමින් පවතී. මෙම නවීනතම මාර්ගයන් යනු අනුරාධපුර සංවර්ධනයේ යෝධ පිම්මකි. ගමේ සිට නගරය දක්වා පමණක් නොව නගරයේ සිට අගනුවර දක්වා මෙම ප්‍රවාහන පද්ධතිය එක්වී ඇත.දියුණු ප්‍රවාහන පද්ධතියකින් තොරව ආර්ථික සංවර්ධනයක් බලාපොරොත්තු විය නොහැක. අනුරාධපුර දිස්ත්‍රික්කයේ සංවර්ධනයේ දී ප්‍රවාහන පද්ධතිය සඳහා ද ප්‍රමුඛතාවය ලබාදී තිබේ.අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස 23 කි. එය ගම්මාන 702කින් සමන්විතය. ගම නැඟුම වැඩසටහන පුළුල් කිරීම සඳහා එක් ග්‍රාම නිලධාරි වසමකට ලබාදෙන මුදල දශලක්ෂ 2 කි. ග්‍රාමීය මාතෘ සායන මධ්‍යස්ථාන 173ක් ප්‍රතිසංස්කරණය කිරීමට තෝරාගෙන ඇති අතර ඉන් 150ක වැඩ දැනටමත් අවසන්ය. සංවර්ධනය කරන ලද පෙර පාසල් සංඛ්‍යාව 191 කි. ආර්ථික සංවර්ධන අමාත්‍යාංශයේ දිවි නැඟුම වැඩසටහන යටතේ ප්‍රදේශයේ ආර්ථික සංවර්ධනය සඳහා ක්‍රියාත්මක කරන වැඩසටහන් රැසකි. ලක්ෂ 168,745කට බීජ කට්ටල බෙදා දී ඇත. බෙදා දී ඇති පැළ වර්ග සංඛ්‍යාව 261, 320කි. ධීවර ව්‍යාපෘති 20,874ක් ක්‍රියාවට නැගේ. බෙදා දී ඇති පොල් පැළ සංඛ්‍යාව 137,693කි.ගෘහස්ථ කර්මාන්ත සඳහා හඳුනාගත් පවුල් 1,172කට රැකියා අවස්ථා හඳුනා දී ඇත. පැළ තවාන් 83ක් ඉදිකර තිබේ. මී මැසි පාලනයට ලබා දී ඇති පෙට්ටි සංඛ්‍යාව 4,440කි. පවුල් 4646කට ගෘහාශි‍්‍රත කිකිළියන් ඇති කිරීම සඳහා ලබාදීමට අපේක්ෂිත කිකිළි පැටවුන් සංඛ්‍යාව 64,460කි. දැයට කිරුළ වැඩසටහනේ සංවර්ධන වැඩකටයුතුවලින් අනුරාධපුර දිස්ත්‍රික්කය වසර 20ක් පෙරට ගොස් ඇත. දිළිදුකම පිටු දැකීමේ වැඩසටහනේදී එය ඉටුකර ඇත්තේ නව දැක්මකි. දැයට කිරුළ අනුරාධපුර දිස්ත්‍රික්කයට අභිමානයකි. එහි ජීවත්වන ජනයාට නව ජවයකින් පියවර දස දහසක් පෙරට යාමට යෝධ සවියක් වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>06</day>
    </date>
    <link>http://www.dinamina.lk/2012/02/06/_art.asp?fn=f1202062</link>
    <topic>මම හොඳ නළුවෙක් හැබැයි ඒ දවස්වල</topic>
    <author>ශ්‍යාමා සමරසිංහ</author>
    <content>සර්, එන්න ඉස්සරහට.නෑ. මෙතැන හොඳයි.නෑ... නෑ... සර්ගෝලයාගේ පෙරැත්ත උත්සන්නය.අවසන, ගෝලයාගේ කීමට ගුරුවරයා අවනත විය.ගුරුවරයා ඉදිරි අසුනේය.ගෝලයා පිටුපස අසුනේය.ගුරුවරයාත්, ගෝලයාත් රැගත් රථය වේගයෙන් ඉදිරියට ඇදෙයි.ඔවුහු මේ යන්නේ කිසියම් සුවිශේෂී කටයුත්තකටය. ගෝලයාට වගකිවයුතු රාජකාරියක් පැවරී ඇත.ඒ, බදුල්ල දිස්ත්‍රික්කයේ ඇල්ල ප්‍රාදේශීය ලේකම් කාර්යාලයේ උප දිසාපති වශයෙන් වැඩ භාරගත යුතු වීමයි.තම කාර්යාලයේ සේවයට එන අලුත් උප දිසාපතිතුමා පිළිගැනීමට කවුරුත් සූදානමින් සිටියහ.කවුරුත් අපේක්‍ෂාවෙන් සිටි මොහොත එළැඹියේය.නියමිත ස්ථානයට ළඟා වූ රථයෙන්, ගුරුතුමාත්, ගෝලයාත් බැස ගත්තාහ.අලුත් උප දිසාපතිතුමා ඇතුළු පිරිස කාර්යාලයට ඇතුළු වූහ.අලුත් උප දිසාපතිතුමා ප්‍රථමයෙන්ම කළේ සුබ මොහොතින් තම රාජකාරි කටයුතු නිල වශයෙන් ආරම්භ කිරීම සනිටුහන් කිරීමය.ඊළඟට එළැඹියේ කවුරු කවුරුත් දැන හඳුනා ගැනීමේ මොහොතයි. ඒ වෙනුවෙන් ඉතා සුළු වූ ද, කදිම වූ ද කෙටි උත්සවයක් පැවැතිණි.ප්‍රධාන කතා කිහිපයක් පැවැති අතර සුවිශේෂී මොහොතක් ද එළඹිණි.ඒ, අලුත් උප දිසාපතිතුමාගේ ගුරුවරයා සභාව ඇමතීමට පටන් ගැනීමයි.කවුරුත් සාවදානව අසා සිටියහ.සිය කතාව ආරම්භ කළ ගුරුවරයා කිසියම් සංවේදී ඉරියව්වක් පෙන්නුම් කළේය.ඔහුගේ කට හඬින්, දෙනෙතින් ඒ සියලු හැඟීම් ප්‍රකාශිත විය.ගුරුවරයාගේ වචන හරහා ගෝලයාගේ සිතුවිලි පරාසය ඈත අතීතය දක්වා ඉගිල ගියේය.* * *කොළයකින් වැසුණු පුංචි මලක්.මලත් එක්කම පුංචි ගෙඩියක්.මුළු ජම්බු ගසටම ඇත්තේ ඒ පුංචි මල සහිත පුංචි ජම්බු ගෙඩිය පමණි.කොල්ලන්ගේ ඇස් මායිමෙන් මිදී ජම්බු මලක්වත් තිබීම හරිම පුදුමයකි.ඔහුගේ සිත අප්‍රමාණ සතුටකින් පිනා ගියේය.කලක් තිස්සේ පෙරුම් පුරා සිටියේ මේ ගසේ ජම්බු මලක් හටගන්නා තුරුය.දැන් ඒ අවස්ථාව උදා වී ඇත.කාටත් හොරා මෙය කඩා ගත යුතුය.මේ ගසේ ජම්බු ගෙඩියක් කඩා ගෙන කෑම යන කා අතරෙත් ප්‍රසිද්ධ වීර ක්‍රියාවට දැන් අවස්ථාව එළඹ ඇත.ඔහු පාවහන් යුගල ගලවා දමා ජම්බු ගසට නැග්ගේය.ඉතා ප්‍රවේශමෙන් අඩියෙන් අඩිය ඉහළට ම ගියේය.ඔහු ජම්බු මල සහිත කුඩා ගෙඩිය ඉතා ප්‍රවේශමෙන් නෙළා ගත්තේය.එය ඉතා ප්‍රවේශමෙන් රැගෙන ගසින් බැස ගත්තේය.හුරේ...ඔහු දැන් වීරයෙකි.කඩා ගත් කුඩා ජම්බු ගෙඩිය සිය මිතුරන් දෙදෙනාට ද බෙදා දී කෑවෝය.සැබෑ ජයග්‍රහණය වෙනුවෙන් අත් පොළසන් නැඟූහ.ගතවූයේ සුළු මොහොතකි.ජී. බී. වීරසිංහ පන්ති භාර ගුරුතුමා පන්තියට පැමිණියේය.කවුද... ජම්බු කැඩුවේ?පන්තියම මීයට පිම්බාක් මෙනි.කිසිවෙකුවත් අතක් හෝ ඔසවන්නට උත්සාහ නොකළහ.හා... හොඳයි. බොහෝම හොඳයි. කොච්චර හොඳ ළමයිද මේ පන්තියේ ඉන්නේ? කවුරුත් ජම්බු කඩලත් නෑ. කාලත් නෑ. කමක් නෑ. ජම්බු කාපු ළමයි දැන් කට පිහදා ගන්න.ජම්බු කෑ ළමුන් තිදෙන සිය මුව පිසදා ගත්හ.ඒ, 1960 දශකයේ මැද භාගයේ එක්තරා දිනෙක බදුල්ල ධර්මදූත විද්‍යාලයේ 6 වැනි පන්තියේ දී සිදු වූ සිදුවීමකි.* * *ගුරුවරයාත් ගෝලයාත් පියවි ලොවට පිවිසියහ. දෙදෙනාගේම දෑස් මත කඳුළු බිදුව බැගින් පැන නැඟී ඇත.“එන්න ඒ විදිහට වැඩ කළ සුන්දර පුංචි ළමයෙක් තමයි මේ දැන් අද මේ කාර්යාලයේ උප දිසාපති වෙලා ඇවිත් ඉන්නේ.”කවුරුත් අත්පොළසන් තැබූහ. මේ 1996 වර්ෂයේ එක්තරා දිනෙක වූ සිදුවීමකි.අද ඔහු ශ්‍රී ලංකා ත්‍රිපෝෂ සමාගමේ සභාපතිවරයාය. 1979 සිට ක්‍රියාත්මක කළ ත්‍රිපෝෂ වැඩපිළිවෙළ 2009 දී මෛත්‍රීපාල සිරිසේන අමාත්‍යතුමාගේ මූලිකත්වයෙන් සමාගමක් බවට පත් කෙරිණි. මහින්ද චින්තන වැඩපිළිවෙළ අනුව යමින් ශ්‍රී ලංකාවේ අනාගත සෞඛ්‍ය තත්ත්වය ඉහළ නැංවීමටත්, ළමා පරපුරේ සෞඛ්‍ය තත්ත්වය ඉහළ නැංවීමේ අරමුණින් විධිමත් රාජ්‍ය මැදිහත්වීම නිසි කළමනාකරණයකට පත්කිරීමේ යාන්ත්‍රණයේ නියමුවා ලෙසට ඔහු අද කටයුතු කරයි.සභාපතිතුමා සමඟ කතාබහට අද ගොඩවදින ඔහු හා කළ කතාබහින් මෙම පිටුව හැඩවේ.බදුලු නගරයනමුනුකුල කන්දත් නාරංගල කඳු වැටියත් පාමුල බේසමක් වැනි ස්වභාවධර්මයේ අපූරු නිමැවුමකින් සැදුම් ලත් බදුලු නගරය පිහිටා තිබේ. මේ නගරයට ස්වභාවධර්මයෙන්ම ආරක්‍ෂාව සපයයි. ඒ බදුලු නගරය වටා දිවෙන බදුලු ඔයෙනි. ස්වභාවධර්මයේ සියලු විශ්මිත නිමැවුම් මනාව දැකබලා ගන්නා බදුලු ඔය එහි ජීවත්වන්නා වූ වැසියන්ට සියලු යස ඉසුරු ලබා දෙන්නට නිබඳවම වෙහෙසෙයි.වැසියන්ගේ අධ්‍යාත්මික පෝෂණය උදෙසා ද විශේෂිත ස්ථානයක් ඒ අවටම පිහිටා තිබේ. ඒ, අන් කිසිවක් නොව මුතියංගන රජමහා විහාරයයි. ඒ ආසන්නයේම පිහිටි අති සුන්දර ගම්මානයකි විහාරගොඩ. විහාරගොඩ ග්‍රාමයේ “නිලමෙලා ගෙදර” පවුලේ ගෘහ මූලිකයා විතාන පැල්පිට කෝරළාගේ යොහානිස් අප්පුහාමි විතාන ය. ඔහුගේ බිරිය දිසානායක මුදියන්සේලාගේ බබා නෝනා දිසානායකයි. වර්ෂ 1957 දෙසැම්බර් මස 13 දා මේ පවුලට සුවිශේෂී දිනයකි.එනම් පවුලේ පස්වැනි දරුවා ලෙස වසර 12 කට පසුව පුත් රුවනක් ඉපදීමය. වැඩිමහල් සහෝදරියන් දෙදෙනෙකුටත්, වැඩිමහල් සහෝදරයන් දෙදෙනෙකුටත් පසුව 56 දරුවෙකු ලෙස උපන් ඔහුට “සරත් චන්ද්‍රසිරි විතාන” යන නම තැබෙයි. සුළු ව්‍යාපාරිකයෙකු වශයෙන් කටයුතු කළ පියාගේත්, බන්ධනාගාර දෙපාර්තමේන්තුවේ නියාමකවරියක් ලෙසට සේවය කළ සිය මවගේත්, වැඩිමහල් සහෝදර සහෝදරියන්ගේත් ආදරය, රැකවරණය නොඅඩුවම ලැබෙමින් වැඩෙන මේ දරුවාට අකුරු කියවන දවස ද ළං ළංව ආයේය. ඒ සිය යටගිය සොඳුරු අතීතය ඔහුට ආවර්ජනය වූ ආකාරය මෙසේයි.“එදා මුතියංගණ පන්සලේ වැඩ සිටි අස්ගිරි පාර්ශ්වයේ කාරක සංඝ සභිකයෙකු වූ යටවත්තේ ධම්මච්චන හාමුදුරුවෝ තමයි මට මේ මහාබෝධිය යට දී අකුරු කියෙව්වේ.මම “අ” යන්න කියලා නෑ. හාමුදුරුවෝ තමයි “අ” යන්න කිව්වේ. මම “ල” යන්න කියලා “අල” කියලා තියෙනවා.හා හොඳ පුතා.දැන් ඊ ළඟට... එකමම... දෙක... කිව්වා”යොහානිස් අප්පුහාමි මහතා සිය දෛනික රාජකාරි ඇරැඹීමට පෙර සෑම දිනකම “දවස පුවත්පත” කියවා වැඩ පටන් ගන්නා ව්‍යාපාරිකයෙකි. පුවත්පතේ ප්‍රධාන සිරස්තල කියවීම සිය බාල පුතණුවන්ට පවරයි. ඔහු ද හඬ නඟා එය කියවන්නේය. අබරන් සීයාගේ දවසේ කියමන, කවි සිතුවිල්ල, ආප්තෝපදේශය ඒ අතර ප්‍රධානය. අනතුරුව යොහානිස් මහතා එහි සරල අරුත සිය දරුවන්ට පහදා දෙන්නේය.බබා නෝනා මාතාවද තම දරුවන්ට බත් ගුලි කවන්නේ අවට ගෙවල්වල දරුවන් ද ළංකර ගනිමිනි. ඇගේ අතින් බත් කවාගැනීමට ඇළුම් කරන දරුවෝ ද පාසල් නිවාඩුව එන තෙක් ඇඟිලි ගනිති. ඕ කවිය හා රසවින්දනයේ උල්පතයි. ඈ කවි කියා තාලයට දරුවන් නැලවීමේ හපන්කම් ඇත්තියකි.සරත් චන්ද්‍රසිරි දරුවා බදුල්ල ධර්මදූත විද්‍යාලයෙන් මූලික අධ්‍යාපනයට යොමු විය. පිරිමි ළමුන් පමණක් අධ්‍යාපනය ලැබූ එම පාසල ක්‍රීඩාවට ප්‍රසිද්ධ වූවකි. සරත් ශිෂ්‍යයා ද එහි නොකළ ක්‍රීඩාවක් නොමැත. ඔහු බාලදක්‍ෂයෙකු ද විය. ශිෂ්‍ය නායකයෙකු ද විය. තූර්යවාදන කණ්ඩායම, ගායක කණ්ඩායම ද නියෝජනය කළේය. විවාද කණ්ඩායමේ සාමාජිකයෙකි. කාව්‍ය රචනයට ද යොමු වූවෙකි. “රසවාහිනී” සඟරාවට යොමු කළ ඔහුගේ කාව්‍ය සංග්‍රහයක් වෙනුවෙන් හොඳම කවිය ලෙසට ඇගැයීමට පත්වීම ඔහු ලැබූ පන්නරයකි.කෝල ගතියමාපිය, ගුරුවර සහ වැඩිහිටියන්ගේ ඔවදන් මධ්‍යයේ හැදී වැඩෙන මේ දරුවා ඉගෙනීමේ කටයුතුවලට ද මහත් දක්‍ෂතාවක් පෙන්නුම් කළේය. 70 දශකයේ මුල් භාගයේදී මුහුණ දුන් අ. පො. ස. සා. පෙළ විභාගයෙන් ඉතා ඉහළින්ම සමත් වූවේය. විද්‍යා විෂයයෙන් උසස් පෙළ කිරීමට ඔහුට අවස්ථාව උදා විය. උසස් පෙළ සඳහා බදුල්ල මහා විද්‍යාලයට යා යුතුය. එය මිශ්‍ර පාසලකි. සරත් ශිෂ්‍යයාගේ සිත කෝල ගතියකින් ඇඹරෙයි. ගුරුවරුන්ගේ බලකිරීම මත වාර දෙකක් පසු වී බදුල්ල මහා විද්‍යාලයට ඇතුළු වෙයි. ඒ වන විට විද්‍යා පන්තිවල ඉඩක් තිබුණේ නැත. එසේ හෙයින් කලා විෂය ධාරාව යටතේ උසස් පෙළ හැදෑරීමට ඔහුට සිදු වෙයි. ඔහුගේ කලාකාමී සිතුවිලි මෙහිදී පෝෂණය ලබයි. ඔහු නාට්‍ය කලාවට යොමු වෙයි. 1976 දී ජාතික නාට්‍ය උත්සවය නියෝජනය කළ හර්බට් වීරසිංහගේ “ඉව බව නැති ලොව“ ට සම්බන්ධ වූයේය. එහිදී හොඳම ප්‍රාදේශීය නාට්‍ය අතරට ලැබුණු සම්මානයත් හොඳම නළුවන් 10 දෙනා අතරට යෑමට ඔහුටද අවස්ථාව උදා වෙයි.ඔහුගේ සිත නිවේදන වෘත්තියට ද යොමු වෙයි. පසුකාලීනව පාසල් රූපවාහිනි නිවේදකයෙකු බවට ද පත් වෙයි. එසේම තරුණ සේවා සභාව මෙහෙය වූ යෞවන නාට්‍ය උළෙල ද නියෝජනය කරමින් නළුවෙකු බවට පත් වන්නේය. ඔහු අකමැත්තෙන් ගිය බදුල්ල මහා විද්‍යාලයේ ළමුන් පන්දහසක් දෙනා අතරේ ප්‍රධාන ශිෂ්‍ය නායක ධුරයට ඔහු පත් වෙයි. ඔහු කැපී පෙනෙන චරිතයකි. දක්‍ෂතා පිරිපුන් යෞවනයෙකි. බදුල්ල මහා විද්‍යාලයේ අවසන් ශිෂ්‍ය නායකයා ද බදුල්ල මධ්‍ය මහා විද්‍යාලයේ පළමු ශිෂ්‍ය නායකයා ද බවට වාර්තා තබන්නේ බදුල්ල මහා විද්‍යාලය බදුල්ල මධ්‍ය මහා විද්‍යාලය බවට පත්වීමත් සමඟය.සුන්දර ආදරයපාසලේ විනය සහ ශිෂ්‍යයන් අතර හැදියාව පමණක් නොව උත්සව සංවිධානය කිරීමේ මනා හැකියාව පෙන්නුම් කරන මේ ශිෂ්‍යයා කා අතරත් කතා බහට ලක්වන චරිතයක් විය. යොවුන් වියේ පසුවන ශිෂ්‍යාවන්ගේ ද පැසසුමට ඔහු ලක්විය.යොවුන් සිත් ආකර්ෂණය කෙරෙන සුන්දර ආදරයක් ඔහුගේ සිතට ද ඇතුළු විය. ඇය ද පාසලේ කැපී පෙනෙන චරිතයකි. පළාතේ ප්‍රභූ පවුලක බාල දියණිය වන ඈ කෙරෙහි ඔහුගේ හිත ඇදී යන්නේ නිරායාසයෙනි. ඔහුගේ සිත කියවන්නට ඈ ද සමත් වන්නීය. ඈ ලලනී ය. ලලනී දර්ශිකා රත්නායක ය.අ. පො. ස. උසස් පෙළ විභාගයට පෙනී සිට පිළිතුරු අපේක්‍ෂාවෙන් සිටින ඔහුගේ දක්‍ෂතා හා හැකියාවන් හඳුනාගත් පළාතේ නගරාධිපතිවරයා විසින් ඔහුට රැකියාවක් ප්‍රදානය කරයි. ඔහු නගර සභාවේ රැකියාව පිළිගත්තේය. ඈ අ. පො. ස. උසස් පෙළ විභාගයට පෙනී සිටියාය. ඔවුන්ගේ ප්‍රේමයට බාධා ඇති නොවුණාම නොවේ. ඔහු දැඩි තීරණයකට එළඹියේය. ඒ අනුව විශ්වවිද්‍යාලයේ උපාධි සහතිකයට පෙර ඔහු විවාහ සහතිකය අතට ගත්තේය. ජීවිතය නැමැති පඩිපෙළේ පියවර ඔවුන් එක්ව නැඟීමට තීරණය කළහ. කාලයාගේ ඇවෑමෙන් ආශීර්වාද ලැබූ ඔවුහු ස්වෝත්සාහයෙන් ජීවිතය ඇරැඹූහ. ඔහු පේරාදෙණිය විශ්වවිද්‍යාලයට ඇතුළත්ව උපාධිය ද ලැබීය. පසුකාලීනව ඇය වෘත්තියෙන් ගුරුවරියක් වූවාය. විවාහයත්, උපාධියත් දෙකම ලැබූ ඔහුට විශ්වවිද්‍යාලයේ සුන්දර අත්දැකීම්වලට වඩා සිය කුටුම්භයේ සුන්දර අත්දැකීම්වලට මුහුණ දීමට සිදු විය. ඔවුන්ගේ කැදැල්ල එළිය කළේ කුළුඳුල් දියණියයි. ඕ 1983 දී උපන්නා ය.“ඔහු 1988 දී පරිපාලන සේවා විභාගයට පෙනී සිටියේය. ඉන් සමත් වූ ඔහුට 1991 වර්ෂයේදී බදුල්ල මහ නගර සභාව සහ බණ්ඩාරවෙල නගර සභාවේ “පළාත් පාලන සේවා නිලධාරි” තනතුර වෙනුවෙන් පත්වීමක් ලැබිණි. රාජ්‍ය සේවයට අත්පොත් තබමින් හේ සිය රාජකාරි කටයුතු ඇරැඹීය.වර්ෂ 1991 – 1993 කාලච්ඡේදයේ ඔහු බදුල්ල, ඇල්ල ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම් සහ සහකාර උප දිසාපති වශයෙන් කටයුතුª කළේය. සිය උපන් ප්‍රදේශයේ ජනතාවට තමාට හැකි අයුරින් සේවය කිරීමට ඉන් හොඳ අවස්ථාවක් උදා විය.පොදුජන සේවා තෘප්තිය ජීවිතයේ පැවැත්ම කොට ගත් මේ රාජ්‍ය නිලධාරියා 1993 – 1996 කාලච්ඡේදයේ ඌව පළාත් සභාවේ සහකාර ලේකම් (ප්‍රාදේශීය පරිපාලන, පළාත් පාලන සහ මාර්ග) තනතුර ද පළාත් පාලන කොමසාරිස් (වැඩබලන) ලෙසට කටයුතු කිරීමට හැකි විය.වර්ෂ 1996 දී ලොව සියදිවි හානිකර ගැනීමේ ඉහළම අගයක් පෙන්නුම් කළ මෙරටෙහි තණමල්විල ප්‍රදේශයේ ප්‍රාදේශීය ලේකම් වශයෙන් රාජකාරි ඇරැඹීම ජීවිතයේ කඩඉමකි. මිනිස් ජීවිතයේ වටිනාකමත්, අගයත් මහජනතාවට පෙන්වා දීමට ඔහු දියත් කළ “දිවි සුරැකුම” ව්‍යාපෘතිය ක්‍රියාවට නැංවීය. ඒත් සමඟම සියදිවි හානිකර ගැනීමේ ප්‍රතිශතය ශීඝ්‍රයෙන් පහළ බැසීය. එපමණක් ද නොව, මොනරාගල දිස්ත්‍රික්කයේ තණමල්විල ප්‍රාදේශීය ලේකම් කාර්යාලය – ප්‍රාදේශීය ලේකම් කාර්යල අතර කළමනාකරණ සේවා තරගයේ හොඳම සම්මානය ලැබීම දක්වා ඉහළ ප්‍රගතියක් පෙන්නුම් කිරීමට ද හැකි විය.2004 – 2005 වර්ෂයේ සමෘද්ධි අමාත්‍යාංශයේ අධ්‍යක්‍ෂ වශයෙන් කටයුතු කිරීමට මං පෙත් විවර විය. අනතුරුව ජනාධිපති කාර්යාලයට සම්බන්ධ වී එහි රණවිරු සේවා අධිකාරියේ අධ්‍යක්‍ෂ වශයෙන් කටයුතු කළේය. රණවිරු කුසුම, රණවිරු සුවඳ, රණවිරු වංශය හා රණවිරු සංසද ආදී වශයෙන් රණවිරු සේවාවන් රැසක් ද දියත් කිරීමට හැකි විය.එසේම ජනාධිපති කාර්යාලය මෙහෙය වූ මානව ආපදා කළමනාකරණ සභාවේ අධ්‍යක්‍ෂ වශයෙන් කටයුතුª කිරීමට හැකි විය. එහිදී සුනාමි ව්‍යසනයේදී සුනාමි ජාතික මෙහෙයුම් මධ්‍යස්ථානය මෙහෙයවීමෙන් ආපදා කළමනාකරණ සභාව පිහිටුවීමට මූලික වීමට අවස්ථාව ලැබිණි.රාජ්‍ය නිලධාරියාඑපමණක් ද නොව ඔහුගේ රාජකාරි ස්වභාවයන් විවිධ ඉසව් දක්වා විසිරී ගියේය. ජනාධිපති ජ්‍යෙෂ්ඨ සහකාර ලේකම් ධුරය ද හිමි විය. තවද 2007 – 2008 කාලච්ඡේදයේ දී සෞඛ්‍ය ආරක්‍ෂණ හා පෝෂණ අමාත්‍යාංශයේ අතිරේක ලේකම් (ඌව වෙල්ලස්ස සංවර්ධන) රා. ආ. වශයෙන් ද අතිරේක ලේකම් (සංවර්ධන) වශයෙන් ද සිය රාජකාරි සේවාවන් ඉටු කළේය.ජීවිතය විඳිමින් පොදු ජන සේවයට, පොදු ජන යහපතට කැපවීම අරමුණු කොට ගත් මේ රාජ්‍ය නිලධාරියා දැන් ශ්‍රී ලංකා ත්‍රිපෝෂ සමාගමේ සභාපති ධුරය හොබවයි.එක්සත් රාජධානියේ බටහිර එංගලන්තයෙන් ජාත්‍යන්තර කළමනාකරණය පිළිබඳ පශ්චාත් (ඩිප්ලෝමා) උපාධියක් ද, ශ්‍රී ජයවර්ධනපුර විශ්වවිද්‍යාලයෙන් ලේඛකත්වය හා ජන සන්නිවේදනය පිළිබඳ පශ්චාත් උපාධියක් ද ලබාගෙන වෘත්තීය දිවියේ වසර 30 ක් තිස්සේ විවිධ අත්දැකීම් හා පළපුරුද්ද ඇති ඔහු තවමත් තමාගේ සේවය මෙරටේ අභිවෘද්ධිය වෙනුවෙන් මුදාහරින්නේය.රාජ්‍ය සේවය පිළිබඳ මනා දැක්මක් ඇති මේ රාජ්‍ය නිලධාරියා අවසන මෙසේ ප්‍රකාශ කිරීමට ද අමතක නොකළේය.“රාජ්‍ය සේවයේදී කළමණාකරුවා පටන් ගත යුතු තැනක් තියෙනවා. ඒ තමයි, තමන් දන්නා තැනින් නොව ඔවුන් දන්නා තැනින් ඇරැඹීමයි. අසාර්ථක කළමණාකරුවන්, අසාර්ථක පරිපාලකයන් වන්නේ තමන් දන්නා දෙයින් ඇරැඹීමෙනි.”බොහෝ ගැඹුරු දර්ශනයක් ඔහු සිය රාජකාරි සමය තුළ පසක් කොටගෙන ඇති බවට සැකයක් නොමැත.“කිසිවෙකුට කරන්න බැරි දෙයක් නෑ. තීන්දු සහ තීරණ ගැනීමේදී මම අභියෝගයට ලක්කරන එක දෙයක් තියෙනවා. ඒ තමයි, නීතිය කැඩිය නොහැක. නමුත් නැමිය හැකියි යන්නයි.”මේ සියලු සංකල්පයන් ක්‍රියාවට නංවන්නේ වඩා යහපත් වූ කර්තව්‍යයන් උදෙසාම නොවේද? දයාබර දියණියන් දෙදෙනෙකුගේ සෙනෙහෙබර පියෙකු සේ ම, ආදරබර බිරියකගේ ආදරණීය ස්වාමිපුරුෂයෙකු වන ඔහු සතු අපූරු ජීවන කලාවක් පවතී.එනම්,හැම විට ම සුබවාදී සුන්දර සේවා හා ජීවන රටාවක් පවත්වාගෙන යාමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202071</link>
    <topic>අමෙරිකාවෙන් එන්නේබලපෑම් කරන්න නොවේ</topic>
    <author>මහින්ද අලුත්ගෙදර</author>
    <content>අමෙරිකානු රජයේ ඉහළ පෙළේ නිලධාරීන් පිරිසක් පැමිණීමට නියමිතව ඇත්තේ ශ්‍රී ලංකාවට උපදෙස් දීමට හෝ කිසිඳු ආකාරයක බලපෑමක් කිරීමට නොවන බව රජය අවධාරණය කරයි. මේ නිලධාරීන් පිරිස ශ්‍රී ලංකාවට පැමිණෙන්නේ මෙරට වත්මන් ප්‍රගතිය පිළිබඳව සොයා බැලීමට සහ ලක් රජයේ ඉහළ පෙළේ නියෝජිතයන් සමඟ සාකච්ඡා කිරීමට බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා “දිනමිණ” ට පැවසීය.ලෝකයේ සෑම රටකම වත්මන් තත්ත්වය සම්බන්ධයෙන් අමෙරිකානු රජයේ නිලධාරීන් එරට කොංග්‍රස් මණ්ඩලයට හා සෙනෙට් සභාව වෙත වාර්තා කළ යුතු බව පෙන්වා දෙන ඒ මහතා, එවැනි තොරතුරු ලබා ගැනීම සඳහා නිලධාරීන් ලෝකයේ විවිධ රටවලට පැමිණෙන බවත්, ඊට සමගාමීව නිලධාරී කණ්ඩායමක් ශ්‍රී ලංකාවට ද පැමිණීමට නියමිත බවත් සඳහන් කළේය.මේ ආකාරයට එක් එක් රටවලට පැමිණෙන අමෙරිකානු නිලධාරීන් ඒ ඒ රජයන් සමඟ මෙන්ම තානාපති කාර්යාල, විවිධ නිලධාරීන් සමඟ සාකච්ඡා කරන බව පෙන්වා දෙන ලේකම්වරයා ශ්‍රී ලංකාවට ඔවුන්ගේ පැමිණීම අතිශය වැදගත් බව ද පෙන්වා දුන්නේය. එහිදී ශ්‍රී ලංකා රජයේ ප්‍රතිපත්ති හා වත්මන් ප්‍රගතිය සම්බන්ධයෙන් කරුණු පැහැදිලි කළ හැකි බව ද හෙතෙම කීවේය.යුද ජයග්‍රහණයෙන් පසුව ශ්‍රී ලංකාව ලබා තිබෙන ප්‍රගතිය, අභ්‍යන්තර වශයෙන් අවතැන්වූවන් යළි පදිංචි කිරීම, සංවර්ධන කටයුතු ක්‍රියාවට නැංවීම, ඉදිරි සැලසුම් ආදිය සම්බන්ධයෙන් මේ නිලධාරීන් දැනුවත් කළ හැකිවන බව පැවසූ කරුණාතිලක අමුණුගම මහතා, රජය හා ජනාධිපති මහින්ද රාජපක්ෂ මහතා අපහසුතාවට පත් කිරීමේ අරමුණින් ඇතැමුන් විවිධ ක්‍රියාකාරකම්වල නිරතවන බව ද අවධාරණය කළේය.දකුණු හා මධ්‍යම ආසියානු කටයුතු පිළිබඳ අමෙරිකා එක්සත් ජනපද සහකාර රාජ්‍ය ලේකම් රොබට් ඕ බ්ලේක් මහතා ද මානව හිමිකම් ප්‍රජාතන්ත්‍රවාදය හා සිවිල් ආරක්ෂාව පිළිබඳ ඇමෙරිකානු නියෝජ්‍ය ලේකම් මේරි ඔටෙරෝ මහත්මිය ද ලබන 12 දා ශ්‍රී ලංකාවට පැමිණෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202072</link>
    <topic>උතුරේ මිලිටරිකරණයක් නෑ: චෝදනා ප්‍රතික්ෂේප කරනවා</topic>
    <author/>
    <content>උතුරේ මිලිටරිකරණයක් ඇති බවටත්, හමුදා සෙබළුන් මඟින් එම පළාතේ නඩත්තු කටයුතු කරගෙන යන බවටත් නැඟෙන චෝදනා ආරක්ෂක ලේකම් ගෝඨාභය රාජපක්ෂ මහතා විසින් තරයේ ප්‍රතික්ෂේප කරනු ලැබේ.ඒ පමණක් නොව ශ්‍රී ලංකාවේ දිස්ත්‍රික්ක විසි දෙක තුළම එබඳු හමුදා බලපෑමක් නැතැයි ආරක්ෂක ලේකම්වරයා තවදුරටත් පෙන්වා දෙයි.මාස 30කට පෙර යුද්ධය ජය ගැනීමෙන් පසුවත් ආණ්ඩුව හමුදා කඳවුරුවලින් උතුර පුරවා ඇතැයි යනුවෙන් දෙමළ දේශපාලන පක්ෂ හා ඩයස්පෝරාව ඉදිරිපත් කර ඇති චෝදනාවකට පිළිතුරු දෙමින් ආරක්ෂක ලේකම්වරයා මේ බව ප්‍රකාශ කළේය.වසර තිහක ත්‍රස්තවාදී යුද්ධය අවසන් කරමින් කෙටි කාලයක් තුළ සාමාන්‍ය තත්ත්වයකට පත් කර මහා පරිමාණයේ සංවර්ධනයක් උතුරේ ඇති කර තිබෙන බවද රාජපක්‍ෂ මහතා සඳහන් කළේය. මේ තත්ත්වය තේරුම් නොගත් සමහරු අපට එරෙහිව සීමා පැනවීමට කතා කිරීම සාධාරණ දැයි ආරක්ෂක ලේකම්වරයා ප්‍රශ්න කළේ ඉන්දියාවේ ඩෙකෑන් ක්‍රොනිකර් පුවත්පතට සම්මුඛ සාකච්ඡාවක් දෙමිනි.යුද්ධය ජය ගෙන දැන් වසර දෙකහමාරක් ගතව තිබේ. අපි විශාල ප්‍රගතියක් ලබා සිටින්නෙමු. අවාසනාවට මෙන් සමහරු මේ තත්ත්වය හඳුනා නොගෙන අනවශ්‍ය කරුණු ඉදිරිපත් කරන බව ද ඒ මහතා කීවේය.එය සාමාන්‍ය ත්‍රස්තවාදයක් නොව නියම යුද්ධයකි. එල්. ටී. ටී. ඊ. ය වෙනත් ත්‍රස්තවාදී සංවිධානයකට සමාන කළ නොහැක. එය අල්කයිඩා සංවිධානයටවත් සමාන කළ හැක්කක් නොවේ. දෙමළ ජාතිවාදය පසෙකලා යුද්ධයෙන් පසු ඇතිවූ සංවර්ධන අවස්ථාවන්ගෙන් ප්‍රයෝජන ගන්නා ලෙස ද රාජපක්‍ෂ මහතා දෙමළ ජනතාවගෙන් ඉල්ලා සිටියි.ඉතා කෙටි කාලයකින් ආණ්ඩුව ඉතා වටිනා කාර්යභාරයක් ඉටු කර තිබේ. යුද්ධයෙන් අවතැන් වූ සාමාන්‍ය වැසියන් ලක්ෂ 3ක් ආරක්ෂා කරගෙන තිබේ. යුද්ධයෙන් පසු යටත් වූ කොටි සාමාජිකයන් 11,000ක් පුනරුත්ථාපනය කර ඇත. දෙමළ කොටි සාමාජිකයන් හිරේ විලංගුවේ නොදමා සමාජ ගත කිරීමේ වැඩසටහනක් දියත් කර තිබෙන බවද රාජපක්‍ෂ මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202073</link>
    <topic>උගත් පාඩම් කොමිසමේඅරමුණු වෙනුවෙන් උපරිම සහාය දෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිසමේ ඉලක්කගත අරමුණු වෙනුවෙන් පූර්ණ සහාය ලබා දෙන බව අමෙරිකා එක්සත් ජනපදය අවධාරණය කරයි.මෙම කොමිසමේ අවසන් වාර්තාව මඟින් අනාගත වැඩපිළිවෙළ හා ඒ වෙනුවෙන් ක්‍රියාත්මක කළයුතු නිර්දේශයන් ඉදිරිපත්කර තිබෙන බවද එය එක්තරා විදියක ශ්‍රී ලංකාවේ සාමය හා සමෘද්ධිය යළි උදාකර ගැනීමට බෙහෙවින්ම ඉවහල් වන්නක් බවද දකුණු හා මධ්‍යම ආසියානු කටයුතු පිළිබඳ අමෙරිකා එක්සත් ජනපද සහකාර රාජ්‍ය ලේකම් රොබට් ඕ බ්ලේක් මහතා සඳහන් කරයි.ශ්‍රී ලංකාවේ 64 වැනි ජාතික නිදහස් සැමරුම නිමිත්තෙන් අමෙරිකා එක්සත් ජනපදයේ කොලොම්බියානු දිස්ත්‍රික් සරසවියේදී පැවැති විශේෂ උත්සවයක් අමතමින් ඒ මහතා මේ බව සඳහන් කළ බව විදේශ කටයුතු අමාත්‍යාංශය ප්‍රකාශ කරයි.වොෂිංටන් නුවර පිහිටි අමෙරිකා එක්සත් ජනපදයේ ශ්‍රී ලංකා තානාපති කාර්යාලය මේ නිදහස් සැමරුම් උළෙල සංවිධාන කර තිබෙන අතර එහිදී ශ්‍රී ලංකාවේ සාම්ප්‍රදායික නර්තන, අදහස් දැක්වීම් ආදිය පැවැති බවද මේ සඳහා විදේශ රටවල රාජ්‍යතාන්ත්‍රිකයන් විශාල පිරිසක් සහභාගි වූ බවද එම අමාත්‍යාංශය පෙන්වා දෙයි.මෙම උළෙල යුද ජයග්‍රහණය ලැබූ ශ්‍රී ලංකාවේ සමාජ ආර්ථික ප්‍රගතිය ඉස්මතු කරන්නක් විය.මෙම නිදහස් සැමරුම් උළෙල අමතමින් ශ්‍රී ලංකා තානාපති ජාලිය වික්‍රමසූරිය මහතා සඳහන් කර ඇත්තේ යුද ගැටුම්වලින් පසුව එයින් ඇතිවූ තුවාල සුවපත් කිරීමේ විශාල වැඩපිළිවෙළක් ජනාධිපති මහින්ද රාජපක්ෂ මහතා ප්‍රමුඛ රජය විසින් ආරම්භ කර තිබෙන බවයි.මේ සැලැසුම් ඉතා හොඳින් ක්‍රියාත්මක වන බවට ප්‍රබල සාක්කි පවතින බව පෙන්වාදී තිබෙන ශ්‍රී ලංකා තානාපතිවරයා උතුරේ ජනජීවිතය වේගයෙන් වර්ධනය වීම, ආර්ථිකය ප්‍රබල මට්ටමක පැවතීම, පශ්චාත් ගැටුම් පිළිබඳ අඛණ්ඩව ක්‍රියාත්මක වීම, ප්‍රජාතන්ත්‍රවාදය නිදහස්ව හා සාධාරණව පැවතීම ආදිය ;හ්තුවෙන් ඉදිරි කාලයේදී ශ්‍රී ලංකාවේ පුරවැසියන් සමෘද්ධිමත් වනු ඇතැයි ද ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202074</link>
    <topic>මවුබිමට එරෙහි ඡායාරූප ප්‍රදර්ශනයටනිදහස් මාධ්‍ය ව්‍යාපාරයෙන් පින්තූර</topic>
    <author>විජයානි එදිරිසිංහ</author>
    <content>කොටි සංවිධානයට හිතවත් සංවිධාන දෙකක් මෙරටට එරෙහිව පැවැත්වූ ඡායාරූප ප්‍රදර්ශනයකට නිදහස් මාධ්‍ය ව්‍යාපාරය ද ඡායාරූප යවා තිබේ. ගෝලීය ද්‍රවිඩ සංසදය සහ බ්‍රිතාන්‍ය ද්‍රවිඩ සංසදය විසින් එම ඡායාරූප ප්‍රදර්ශනය බ්‍රිතාන්‍ය පාර්ලිමේන්තු ශාලාවේදී පවත්වා ඇත. මෙරට ආරක්ෂක අංශ විසින් සද්භාවයෙන් සිදු කරන ලද ඇතැම් සිද්ධීන් පවා වැරැදි ලෙස පෙන්වා දෙන ඡායාරූප එහි ප්‍රදර්ශනය වෙයි.නිදහස් මාධ්‍ය ව්‍යාපාරය විසින් යවා ඇති එම ඡායාරූප අතර අතුරුදන්ව සිටින මාධ්‍යවේදී ප්‍රදීප් එක්නැලිගොඩ මහතාගේ ඡායාරූපයක් ද වෙයි. එම ඡායාරූපය පසුගියදා ලිප්ටන් වටරවුමේ දී නිදහස් මාධ්‍ය ව්‍යාපාර උද්ඝෝෂණයේදී ප්‍රදර්ශනය කළ ඡායාරූපය වෙයි.සමූල ඝාතනය නමින් මෙම ඡායාරූප ප්‍රදර්ශනය නම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202075</link>
    <topic>ඇමැති මෛත්‍රීවෛද්‍ය සමුළුවකටඅමෙරිකා යයි</topic>
    <author/>
    <content>ඇමරිකා එක්සත් ජනපදයේ ස්නායු ශල්‍ය විශේෂඥයන්ගේ සමුළුවට සහභාගී වීම සඳහා සෞඛ්‍ය ඇමැති මෛත්‍රීපාල සිරිසේන මහතා ඊයේ (06) රාත්‍රියේ පිටත් ව ගියේ ය.මෙහිදී ඇමැතිවරයා, ශ්‍රී ලංකාව ස්නායු ශල්‍ය අංශයෙන් ලබා තිබෙන ප්‍රගතිය සම්බන්ධව විශේෂ දේශනයක් පවත්වයි. ශ්‍රී ලංකාවේ ස්නායු ශල්‍ය අංශවල සංවර්ධනය සඳහා එක්සත් ජනපදයේ වෛද්‍ය විශේෂඥයින්ගෙන් තාක්ෂණික සහය ලබා ගැනීම සම්බන්ධයෙන් ද ඇමැතිවරයා මෙහිදී සාකච්ඡා කිරීමට අදහස් කර තිබේ.එරට රෝහල්වල දැනට ක්‍රියාත්මක ස්නායු ශල්‍ය ප්‍රතිකාර සම්බන්ධයෙන් ද ඇමැතිවරයා මෙහිදී නිරීක්ෂණය කිරීමට සැළසුම් කර තිබේ.අමෙරිකා එක්සත් ජනපදයේ විශේෂඥ වෛද්‍යවරුන්ගේ සංගමයේ ආරාධනයක් පරිදි ඇමැතිවරයා මේ සමුළුවට සහභාගි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202076</link>
    <topic>මහපොළ ශිෂ්‍යත්වයත්ශිෂ්‍යාධාරයත් එහෙමමයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල සිසුන්ගේ මහපොළ ශිෂ්‍යත්වය හා ශිෂ්‍යාධාර කපා දැමීමට කිසිම තීරණයක් ගෙන නැති බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කරයි.මේ රජය යටතේ මහපොළ හා ශිෂ්‍යාධාර ලබන ශිෂ්‍ය පිරිස වැඩිකර ඇති බව ද ඒ මහතා කියයි.විශ්වවිද්‍යාල සිසුන්ගේ මහපොළ ශිෂ්‍යත්වයට තිත තැබීමට රජය සූදානම් වන බවට එක්සත් ජාතික පක්ෂයේ නියෝජ්‍ය නායක සජිත් ප්‍රේමදාස මහතා කරන ප්‍රකාශවල කිසිම පදනමක් නැති බව ද සමරනායක මහතා කියයි.මේ වන විට විශ්වවිද්‍යාලවල සිසුහු 51472 දෙනෙක් මහපොළ හා ශිෂ්‍යාධාර ලබති. 2011 වන විට මහපොළ පමණක් ලබන සිසුන් 32350 ක් විශ්වවිද්‍යාල අධ්‍යාපනය ලබන අතර සිසුහු 19077 ක් ශිෂ්‍යාධාර ලබති.ශිෂ්‍යාධාර ලබා දීම සඳහා 2012 වසරේ  අයවැයෙන් රුපියල් මිලියන 525 ක මුදලක් රජය වෙන් කර ඇති අතර ඉකුත් වසරේ වෙන් කර තිබුණේ රුපියල් මිලියන 515 කි. මහපොළ ශිෂ්‍යත්වය සඳහා රජය කිසිම අවස්ථාවක අයවැයෙන් හෝ මහා භාණ්ඩාගාරයෙන් මුදල් වෙන් කරන්නේ නැති බවත්, මහපොළ භාරකාර අරමුදල යටතේ ලොතරැයි මණ්ඩලයෙන් ඒ සඳහා මුදල් ලබා දෙන බවත් සමරනායක මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202077</link>
    <topic>අකුණු සමඟ මහ වැසි</topic>
    <author>ශීලා උඩුවර</author>
    <content>අකුණු කෙටීම් සහිත කාලගුණික තත්ත්වය තව දින දෙක තුනක් පමණ පැවැතිය හැකි බව කාලගුණ විද්‍යා දෙපාර්තමේන්තුව කියයි. අකුණු වලින් සිදුවන අනතුරු අවම කර ගැනීම සඳහා කටයුතු කරන ලෙස දෙපාර්තමේන්තුව මහජනතාවගෙන් ඉල්ලීමක් කරයි. උතුරු, නැඟෙනහිර, උතුරු මැද, ඌව යන පළාත්වල හා මධ්‍යම කඳුකරයේ නැඟෙනහිර බෑවුම්වල විටින් විට වැසි හෝ ගිගුරුම් සහිත වැසි ඇතිවේ.සෙසු ප්‍රදේශවල විශේෂයෙන් සවස් කාලයේ ගිගුරුම් සහිත වැසි ඇතිවන බවද දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202078</link>
    <topic>දුම්රිය තාක්ෂණ ශිල්පීන්ගේ ඉල්ලීම් ලබා දීමට පියවර</topic>
    <author>ශීලා උඩුවර</author>
    <content>වසර ගණනාවක් පුරා දුම්රිය තාක්ෂණ ශිල්පීන්ට අහිමිව තිබූ වැටුප් පරිවර්තන ලබාදීමට ප්‍රවාහන ඇමැති කුමාර වෙල්ගම මහතා පියවර ගෙන තිබේ.මේ අනුව පෙබරවාරි මස 28 වැනි දිනට පෙර දුම්රිය තාක්ෂණ ශිල්පි සේවයේ සියලු සේවකයන්ගේ වැටුප් පරිවර්තන සකස් කර දෙන ලෙස ඇමැතිවරයා අදාළ නිලධාරීන්ට උපදෙස් දුන්නේය.තාක්ෂණ ශිල්පි සංගමයේ ඉල්ලීමට අනුව ඇමැතිවරයා එම නිලධාරීන්ට ප්‍රවාහන අමාත්‍යාංශයේ දී මේ වැටුප් පරිවර්තන ලිපි ලබා දුන්නේය.වාර්ෂිකව ගණන් බැලීමේදී දුම්රියෙන් රුපියල් මිලියන 4ක පමණ පාඩුවක් ලබන බවත් එය අවම කර ගැනීමට සියලු දුම්රිය සේවකයන් මෙන්ම වෘත්තීය සමිති එකමුතුකම වැඩ කළ යුතු බවත්, දුම්රිය සේවකයන්ගේ එකමුතුව අඩු නිසා දුම්රිය සේවය නඟා සිටුවීමට මෙන්ම දුම්රිය සේවකයන්ගේ දියුණුවට ද බාධා එල්ල වී ඇති බවත් ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n1202079</link>
    <topic>ජිනීවා යන්න වුණත්අපි ලෑස්තියි</topic>
    <author/>
    <content>ශ්‍රී ලංකාවේ මාධ්‍ය නිදහස වෙනුවෙන් කටයුතු කිරීමේදී ප්‍රජාතන්ත්‍රවාදී ප්‍රවාහය තුළ කටයුතු කරන ඕනෑම පක්ෂයක් සමග හෝ බහුජන සංවිධානයක් සමඟ අත්වැල් බැඳ ගැනීමට නිදහස් මාධ්‍ය ව්‍යාපාරය අතීතයේ මෙන්ම වර්තමානයේ දී ද මැලි නොවන බව නිදහස් මාධ්‍ය ව්‍යාපාරයේ කැඳවුම්කරු සුනිල් ජයසේකර මහතා කියයි.නිදහස් මාධ්‍ය ව්‍යාපාරය සහ ටී.එන්.ඒ. සංවිධානය සමඟ ඒකාබද්ධ කුමන්ත්‍රණයක් කරන බවට පසුගිය 03 වෙනිදා දිනමිණ පත්‍රයේ පළවු පුවත ප්‍රතික්ෂේප කරමින් එවූ නිවේදනයේ ඉහත කරුණු හෙළිදරව් කර තිබේ.අවශ්‍ය වෙතොත් ජිනීවා මානව හිමිකම් කවුන්සලය ඇතුළුව ශ්‍රී ලංකාව සාමාජිකත්වය දරන ඕනෑම ජාත්‍යන්තර සංවිධානයක් ඉදිරියේ කරුණු දැක්වීමටද කිසිසේත්ම පසුබට නොවන බවද සුනිල් ජයසේකරගේ අත්සනින් යුතු නිවේදනයේ දැක්වේ.ලබන 27 වෙනිදා ආරම්භවීමට නියමිත ජිනීවා මානව හිමිකම් කොමිසම ඉදිරියේ ලංකාවත්, මෙරට ආණ්ඩුවත් අපහසුතාවට ලක් කිරීම සඳහා නිදහස් මාධ්‍ය ව්‍යාපාරයේ සාමාජිකයන් හය දෙනකු ටී.එන්.ඒ. මන්ත්‍රීවරුන් පිරිසක් සමඟ මේ වනවිටත් ජිනීවා බලා ගොස් ඇතැයි ‘දිනමිණ’ පුවතේ සඳහන් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n12020710</link>
    <topic>පුද්ගලයන් 40ක ගෙන්ප්‍රකාශ ලබා ගනී</topic>
    <author/>
    <content>භක්ති ධර්මපි‍්‍රය මෙන්ඩිස් සහ රත්නපුර දිසා විශේෂ නිරෝෂන පෙරේරාකහවත්ත කොටකෙතන ප්‍රදේශයේදී එකම පවුලේ මව සහ දියණිය අබිරහස් ලෙස ඝාතනය කිරීමේ සිද්ධිය සම්බන්ධයෙන් මේ වන විට පොලිසිය පුද්ගලයින් හතළිහකගෙන් පමණ ප්‍රකාශ සටහන් කරගෙන තිබේ. අභිරහස් ඝාතනය සම්බන්ධයෙන් අංශ කිහිපයක් ඔස්සේ පරීක්ෂණ පවත්වන බවත් පොලිස් සුනඛයන්ගේ සහාය ලබා ගනිමින් ඒ ඔස්සේ සැකකරුවන් පිළිබඳව තොරතුරක් සොයා ගැනීමට උත්සහ කරන බව කහවත්ත පොලිසියේ උසස් නිලධාරියෙකු දිනමිණට ඊයේ (06) පැවසීය.සබරගමුව පළාත භාර නියෝජ්‍ය පොලිස්පති එස්.කේ. ශංකර් මහතාගේ උපදෙස් පරිදි රත්නපුර කොට්ඨාසභාර ජ්‍යෙෂ්ඨ පොලිස් අධිකාරී ඒ.පී. කුලරත්න මහතාගේ මෙහෙයවීමෙන් විශේෂ පොලිස් කණ්ඩායම් හයක් සිද්ධිය සම්බන්ධයෙන් පරීක්ෂණ පවත්වයි.මේ අතර පල්ලේබැද්ද ප්‍රදේශයේ පදිංචි 20 හැවිරිදි තරුණයකුගෙන්ද ප්‍රකාශයක් ලබාගෙන ඇත. ඔහු මියගිය සිසුවිය සමඟ දැන හැඳුනුම්කමක් තිබූ අයෙකු බව පරීක්ෂණවලදී හෙළි විය.ඝාතනයට ලක් වූ මව නයනා නිල්මිණි (51) දියණිය කාවින්ද්‍යා චතුරංගි සෙල්ලහේවා(18) ගේ අවසන් කටයුතු පෙරේදා 5 වැනිදා පස්වරුවේ කහවත්ත ඇල්ලගේවත්ත පොදු සුසාන භූමියේදී සිදු කෙරුණි. කහවත්ත ප්‍රදේශයේ වසර තුනක පමණ කාලයකදී වරින්වර කාන්තා ඝාතන 12ක් සිදු වී ඇත. මේ ඝාතන දෙක අනෙක් සිදුවීම්වලට වඩා වෙනස් ස්වරූපයක් ගන්නා බව පරීක්ෂණ පවත්වන නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n12020711</link>
    <topic>හැටන් දික්ඔය නගර සභාවේදේපළ ප්‍රසිද්ධ වෙන්දේසියේ</topic>
    <author>අසේල කුරුළුවංශ</author>
    <content>අධිකරණ නියෝගයකට අනුව හැටන් දික්ඔය නගර සභාවේ නිශ්චල හා චංචල දේපළ ප්‍රසිද්ධියේ වෙන්දේසි කිරීම සඳහා දින 14 ක කලයක් ලබා දෙමින්, එම නගර සභාවේ නිශ්චල හා චංචල දේපළ නුවරඑළිය මහ අධිකරණයේ රෙජිස්ටාර් පිස්කල් ඇතුළු කාර්ය මඩුල්ල විසින් ඊයේ (06) ලැයිස්තු ගත කරනු ලැබ තිබේ.අදාළ නිලධාරීන් ඊයේ (06) නගර සභාවට පැමිණ පොලිස් ආරක්ෂාව යටතේ මේ කටයුත්ත සිදුකර ඇත.නගර සභා බල ප්‍රදේශයේ කසළ ඉවත් කිරීමේ කොන්ත්‍රාත්තුව 2000 වසරේදී පෞද්ගලික ආයතනයකට ලබාදීමෙන් පසු අදාළ ගිවිසුම් ප්‍රකාරව එම ආයතනයට මුදල් ගෙවීම නගර සභාව මඟින් පැහැර හැරීම නිසා එම ආයතනය කොළඹ අධිකරණයේ නඩු පවරා තිබේ.කොළඹ මහ අධිකරණය මගින් අදාළ මුදල් නගර සභාවේ චංචල හා නිශ්චල දේපළ විකුණා හෝ ගෙවිය යුතු බවට තීන්දුවක් ලබාදී ඇත. එම තීන්දුවට අනුව නුවරඑළිය මහ අධිකරණය මඟින් නගර සභාවේ චංචල හා නිශ්චල දේපළ ලැයිස්තු ගත කිරීමට පියවර ගෙන ඇත.පෞද්ගලික ආයතනයට හිමිවිය යුතු රුපියල් ලක්ෂ 35 ක මුදල ගෙවීම සඳහා ඉදිරියට දින 14 ක කාලයක් අධිකරණය මඟින් ලබාදී ඇති අතර, අදාළ කාලය තුළ එම මුදල නොගෙවුහොත් නගර සභාවේ දේපළ වෙන්දේසි කෙරනු ඇත.එජාප පාලනය සමයේ වසර 2000 දී එවකට හිටපු සභාපතිවරයා අදාළ පෞද්ගලික ආයතනය හා ගිවිසුමකට එළඹ ඇති බවත්, ගිවිසුම් ප්‍රකාරව එම මුදල් නොගෙවීම නිසා නගර සභාව වරදකරු වී ඇති බවත් වත්මන් සභාපති අලගමුත්තු නන්දකුමාර මහතා කීය.නගර සභාව සතුව යහපත් මූල්‍ය ශක්තියක් තිබෙන බැවින් එම මුදල් කොටස් වශයෙන් ගෙවීමට අදාළ සමාගමේ නීතිඥ මහතුන් සමඟ එකඟතාවයකට පැමිණි බව පැවැසූ ඒ මහතා එම එකඟතාව අධිකරණයට දැනුම් දෙන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=n12020712</link>
    <topic>බීමත්ව අධිවේගී මඟටඇතුළු වෙන්න එපා!</topic>
    <author>සුභාෂිනි සේනානායක</author>
    <content>අධිවේගී මාර්ගයේ සිදුවන රිය අනතුරුවලට හේතුව වී ඇත්තේ බීමත්ව අධික වේගයෙන් රිය පැදවීම බව දක්ෂිණ අධිවේගී මාර්ගයේ පොලිස් ඒකකය ප්‍රකාශ කරයි.පසුගිය 03 දා දක්ෂිණ අධිවේගී මාර්ගයේ මාරක රිය අනතුරට හේතුවත් බීමත්ව රිය පැදවීම සහ ආසන පටි පැළැඳ නොසිටීම බව මේ වන විට තහවුරු වී ඇති බව පැවසූ පොලිස් ආරංචි මාර්ග මිය ගිය පුද්ගලයාගේ රුධිර සාම්පලයක් රස පරීක්ෂක වෙත යවා ඇති බවද පවසයි. මේ පරීක්ෂක වාර්තාව ලබා ගැනීමෙන් පසු අනතුරුව හේතුව තහවුරු කර ගත හැකි බව දක්ෂිණ අධිවේගී පොලිස් ඒකකය පවසයි.බීමත්ව අධිවේගයට ඇතුළු නොවන ලෙසද ඉල්ලීමක් ද කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=r1202071</link>
    <topic>බියගම සෞඛ්‍ය වෛද්‍ය කාර්යාලයෙන්මවු සෙනෙහසට අත්වැලක් සත්කාරය</topic>
    <author>බියගම විශේෂ රංජිත් අම්පිටියාවත්ත</author>
    <content>බියගම සෞඛ්‍ය වෛද්‍ය කාර්යාලය මූලිකව ‘මවුසෙනෙහසට අත්වැලක්’ නමින් ගැබිනි මව්වරුන් වෙනුවෙන් සමාජ මෙහෙවරක් ඉටු කිරීමට ආරම්භ කර තිබේ.ප්‍රධාන වෛද්‍ය නිලධාරිනී කුමාරි විජේසූරිය මහත්මියගේ සංකල්පයක් අනුව ක්‍රියාත්මක මේ වැඩපිළිවෙළ මෙතෙක් කිසිම සෞඛ්‍ය වෛද්‍ය කාර්යාලයකින් ඉටු කර නොමැති පුරෝගාමී වැඩසටහනකි.ඉදිරි මාස 6 ඇතුළත දරු ප්‍රසූතියට සූදානමින් සිටින ගැබිනි මවුවරු මේ සඳහා ඉලක්ක කරගෙන තිබේ.මව පියා සහ දරුවා දැනුවත් කිරීමේ බටහිර රටවල ක්‍රියාත්මක වෛද්‍ය ක්‍රමවේධයට ආසන්න මෙම ක්‍රියාවලියේදී ප්‍රසූතියට සති 2 කට පෙර පෝෂණ ආහාර මල්ලක් ලබාදීම ප්‍රසූතියෙන් පසු අවශ්‍ය රෙදි තුවා සබන් බේසම් වැනි දෑ ලබාදීමද ගැබිනි මව සහ පියා දැනුවත් කිරීමද සිදුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=r1202072</link>
    <topic>මනාලියක් බලන්න ගිය තරුණයෙක්වැඩිහිටියන් ඉදිරියේ මත්පැන් බීලා</topic>
    <author>බර්ටි ලයනල් උඩුගම්පොල</author>
    <content>පීටර් එගම සිටි වැදගත් පන්නයේ ව්‍යාපාරිකයෙකි. ඔහු දරු තිදෙනෙකුගේ පියෙකි. දරු තිදෙනාගෙන් බාලයා තරමක් රුවැති දියණියකි. ඇය සෝමාය. ඇය තරමක් උගත් තරුණියකි. ඇයට විවාහයක් කර දීමට පීටර් කපුවන්ගේ පිහිට පැතීය. කල වයස් එලඹි ඔවුන් ගෙනා විවාහ යෝජනා එකකින්වත් පීටර් සෑහීමකට පත්වුණේ නැත.නන්දනගේ පුතු චන්නටත් විවාහයක් හරි ගියේ නැහැ. චන්න මඳ වශයෙන් මත්පැන් පානය කරන අයෙකි. නමුත් ඔහු බේබද්දෙක් ලෙස කවුරුත් හැදින්වූහ.මේ අතර පීටර්ගේ දුව සෝමා විවාහ යෝජනාවක් කිරීමට චන්නගේ පවුලේ අය කටයුතු කළේය. මේ වතාවේ යෝජිත මනාලිය බලන්නට ගොස් හැසිරිය යුතු පිළිවෙළ ගැන චන්න සැලසුමක් හැදුවේය.මනාලිය බැලීමට යන දිනය උදාවිය.වාහනයෙන් බැස ගත් පිරිස මනාලයා පෙරටුකොට ගෙන නිවෙසට ළඟාවිය.හෙළ සිරිතට අනුව මනාලයා මනාලියගේ පියා වන පීටර්ගේ දෙපා නැමැද ආචාර කොට නිවෙසට ඇතුළු විය.බුලත් හෙප්පුවක් ගත් මනාලිය පිරිස අතරට ආවාය. සතුටු කතා බහ අවසානයේදී දිවා භෝජන සංග්‍රහයක්ද පිළියෙළ වී තිබිණි.කෑමට ආරාධනා කරද්දී චන්න නිවෙසින් එළියට ගොස් බෝතලයක් වැනි යමක් දැකුම්කළු දවටනයකින් ඔතා එය රැගෙන යළි ආවේය. එය රැගෙන මනාලියගේ පියා අසලට ගියේය. මේසය මත තිබූ වීදුරුවක්ද ගෙන ඒ සමගම දවටනයෙන් ඉවතට ගත් අරක්කු බෝතලය පියාට පිළිගැන්වූයේය. ඒ සමගම ඒ පාර්සලයේම තිබුනු කුඩා අරක්කු බෝතලය එළියට ගෙන එයින් වීදුරුවකට ටිකක් දමා පියාට පිළිගැන්විය. එතන තිබූ තවත් වීදුරුවකට අරක්කු ටිකක් වත්කර ගත්තේය.තාත්තේ මම මෙච්චර කල් මනාලියන් බලන්න ගියා. ඒ එකක්වත් හරිගියේ නෑ. මම පාටියකදී මේ වගේ එක වීදුරුවක් පානය කරනවා. ඒත් කවදාවත් දෙවැනි වීදුරුව අතට අරන් නෑ. ඒත් මම බේබද්දෙක් කියලා හංවඩු ගැහිලා. මම බේබද්දෙක් නෙවේ. මගෙ සිතට සන්තෝෂයක් ආපු වෙලාවට ටිකක් බොනවා. එච්චරයි. තාත්ත කැමති නම් මේ විවාහයට මම කැමතියි. මාව බේබද්දෙක් කියලා එලවනවා නම් ඒත් මම කැමතියි. යැයි ඔහු කීය.අද නම් නියම විදියට හදවතට එකඟව කතා කරන කෙනෙක් ලැබුණා. මට හරි සතුටුයි. මම මේ විවාහයට කැමැතියි යැයි මනාලියගේ පියා කීවේය.විවාහය තීරණය විය. නොබෝ කල් නොගොසින්ම මෑත දිනයකදී එය පැවැත්වීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=r1202073</link>
    <topic>මවුපියන්ගේ සෙනෙහස ලබන්න දරුවකුට අයිතියක් තිබෙනවා</topic>
    <author>ගම්පහ සංචාරක - නිමල් ජයසිංහ</author>
    <content>දරුවකුට පියාගේ සහ මවගේ සෙනෙහස ලබන්නට අයිතියක් තිබෙනවා. දරුවෙක් හදන්න තාත්තාට අයිතියක් තිබේ නම්, ඇයි තාත්තාට දරුවා පෙන්නන්න බැරි යැයි ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නඩත්තු නඩුවක පැමිණිලිකාරියගෙන් විමසා සිටියාය.මාසිකව නඩත්තු ගෙවන වග උත්තරකාර පුද්ගලයෙකු විත්තිකූඩුවේ සිට මහේස්ත්‍රාත්වරියට දන්වා සිටියේ තමාගේ එකම පුතු පැමිණිලිකාරිය ළඟ තබාගෙන සිටියත් එම දරුවා තමාට පෙන්වන්නේ නැති බවය.කුඩා දරුවාට තාත්තා ගැන බොරු කියා බියගන්වා ඇති බවය. දරුවා තාත්තා බැලීමට, ළඟට යාමට කැමතිවුවත් ඊට ඉඩනොදෙන බවය.කරුණුවලට සවන්දුන් මහේස්ත්‍රාත්වරිය පැමිණිලිකාරිය අමතමින් මෙසේද ඇසුවාය.දරුවාට පියාගේ සෙනෙහස ලබන්න අයිතියක් තිබෙනවා. ඒ අයිතිය නැති කරන්න බැහැ. නමුත් ළමයා බිය ගන්වා තිබෙනවා. ඇයි දරුවාට තාත්තා පෙන්නන්න බැරි තාත්තා යකෙක්ද.සෑම සෙනසුරාදා දවසකම හවස 4ට නම්කර ඇති පන්සලට දරුවා සමඟ ගොස් දරුවා පියාට බාරදී පසුදින එනම් ඉරිදා සවස එම වේලාවට දරුවාව නැවත මව රැගෙන යායුතු බවට මහේස්ත්‍රාත්වරිය නියෝග කළාය. ඒ අනුව කටයුතු කරන්නට එකඟ ව අධිකරණයේ අත්සන් තබා යන ලෙසටද නියෝග විය.නඩත්තු නඩුවලදී මව සිය දරුවා පියාට නොපෙන්වීමේ සිද්ධීන් නිතර වාර්තාවේ. මේ ගැන මහේස්ත්‍රාත්වරියගේ විශේෂ අවධානය යොමුකොට දෙපාර්ශ්වයටම කරුණු පැහැදැලි කරදී මාපිය දරු සෙනෙහස තහවුරු කර දෙන අයුරු ප්‍රශංසනීයයි.බොහොමයක් නඩත්තු නඩු පවුල් උපදේශිකාවගේ සහාය ලබානැවත එක්කර දීමටද හැකි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=r1202074</link>
    <topic>මධුසමය දා රෑ මනාලයා තමා ළඟට ආවැයිමනාලිය අමනාප වී ගෙදර ගිහින්</topic>
    <author>කුරුවිට සමූහ රූපිකා කේ. බණ්ඩාර</author>
    <content>ගොවිතැන් කටයුතු වලින් ජීවනෝපාය ගෙන යන ගම්බද පවුලකි. මෙම පවුලේ පියා හදිසි රෝගාබාධයකින් මිය ගිය පසු ගෙදර දොරේ කටයුතු හා දියණියගේත් පුතාගේත් බර මව කරපිටට පැටවිණි.තම දියණිය මෝඩපහේ එකියක වීම නිසා මවගේ හිතට විශාල බියක්ද ඇති විය. ඇය නිතරම කල්පනා කළේ තරුණයකුට දියණිය විවාහ කරදීම පිළිබඳවය. එයට සුදුසු සහකරුවකු සොයා ගැනීම ලොකුම ගැටලුවය.ඇති දේ නැති කරන නැති දේ ඇතිකරන ගමේ මගුල් කපුවකුට රාජකාරිය පැවරුණේ ඇගේ ඥාාතීන්ගේද උපදෙස් ඇතිවය. කීප තැනකටම ගිය කපුවා රාජකාරියෙහි දැඩි විශ්වාසය පෙන්වමින් මගුලක් ජෝඩු කළේය. දෙපාර්ශ්වයේ එකඟත්වය මත දින වකවානු ද තීන්දු විය.මගුලක් කෑමට වත්පොහොසත් කමක් නැතත් ඔවුන් සතුව තිබු ඉඩමේ ගස් කොලන් විකුනාගෙන ඉතා චාම්ව පුංචි උත්සවයක් ගැනීමට ප්‍රමාණවත් මුදලක් මව එකතු කර ගත්තාය. කාලය ගෙවී ගොස් මගුල් දවස උදාවිය.පවුලේ නෑදෑයන් එක්ව සිරිත් විරිත් අනුගමනය කරමින් මංගල්‍යය පැවැත්වීය. මනාල පාර්ශවයේ උදවියද ලද සංග්‍රහයන් භුක්ති විඳිමින් සිටියේ සතුටිනි. මංගල සභාව ඇමතූ වැඩිහිටියන් කීප දෙනකුගෙන්ම නව යුවළට අනුශාසනා ලැබිණි. හෙල චාරිත්‍රානුකූලව මනාලියගේ පාර්ශවයේ පිරිස මනාලයාගේ නිවසට පැමිණ මනාලිය භාර කොට ආපසු පිටත් වුයේ පසුදින උදෑසනට සිරිත අනුව පැමිණීමටය.මනාලයාගේ නිවසද මංගල සිරියෙන්පිරී තිබිණි. නෑ හිතමිතුරන් සමග විනෝදයෙන් මනාලයා කල් ගෙවද්දී මනාලිය පසෙකට වී සිටියාය. රාත්‍රි නවය පමණ වන විට උත්සවයේ කටයුතු නිමා වී තිබිණි.මනාලයාගේ නිවසට යා බදව පිහිටි ඔහුගේ අක්කාගේ නව නිවසෙහි කාමරයක් නව යුවළ වෙනුවෙන් පිළියෙළ වී තිබිණි. යුවල කාමරයෙහි තනිවන්නට හැර සියල්ලන්ම එක්ව පසුදිනට පැමිණෙන මනාලියගේ මව ඇතුළු නෑදෑයින් පිළිගැනීමට කටයුතු සංවිධානය කරන්නට විය.පැය කිහිපයකට පසුව මනාලයා පැමිණ තම ඥාතීන්ට පැවසුවේ මනාලිය කාමරයෙහි නොමැති බවය. කලබල වූ පිරිස මනාලිය සොයන්නට පටන් ගත්හ. එළිවන යාමයේ මනාලියගේ නිවසින් පණිවුඩකරුවකු පැමිණ පවසා සිටියේ මනාලිය නිවසට ගොස් ඇති බවය.පසුව දැන ගැනීමට ලැබුණේ මෝඩ පහේ තැනැත්තියක වූ මනාලිය මනාලයා කාමරයේදී තමා අසලට ආ නිසා ආපසු නිවසට ගොස් ඇති බවය. දුම්මල වරම අට ගත් මනාලයාගේ මව සහ නෑදෑයින් මනාලියගේ මවට ලුණු ඇඹුල් සහිත වාග් ප්‍රහාරයක් එල්ල කරන්නට විය. කපුරාලද සොයා ගිය ඔවුන් ඔහුට සංග්‍රහ කළ ආකාරය කපුකම නවතා දැමීමට තරම් බලවත් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=r1202075</link>
    <topic>ගම්පහ මහජන බැංකු නිලධාරීන් වෙනුවෙන්ඵලදායිතා සංවර්ධන වැඩමුළුවක්</topic>
    <author>සුදත් පුබුද කීර්ති දෙල්ගොඩ සමූහ සහමහානාම විතානගේ මල්වාන සමූහ</author>
    <content>ගම්පහ දිස්ත්‍රික්කයේ යටිතල පහසුකම් සංවර්ධනයට රජය රුපියල් මිලියන් 6,000ක් වෙන්කර ඇති බවත් දිස්ත්‍රික්කයේ මහාමාර්ග 80% ක් කාපට් කර අවසන් කර ඇති බවත් ගම්පහ දිස්ත්‍රික් ලේකම් ජේ. ජේ. රත්නසිරි මහතා කීවේය.මහජන බැංකුවේ ගම්පහ ප්‍රාදේශීය කාර්යාලය බැංකු නිලධාරීන් වෙනුවෙන් සංවිධානය කළ ඵලදායිතා සංවර්ධන වැඩමුළුව අමතමින් දිස්ත්‍රික් ලේකම්වරයා එසේ කීවේය.ජාතික ඵලදායිතා ලේකම් කාර්යාලය සමඟ ගම්පහ දිස්ත්‍රික් ලේකම් කාර්යාලය මෙම වැඩමුළුව මෙහෙය වූ අතර ඵලදායිතා කාර්යාලයේ නියෝජ්‍ය අධ්‍යක්ෂ සුරංග ගුණරත්න මහතා සම්පාදනය කළ ‘කයිසෙන් උපාය මාර්ග‘ කෘතිය දිස්ත්‍රික් ලේකම් ජේ’ ජේ. රත්නසිරි මහතා වෙත පිළිගැන්වීමද මෙහිදී සිදු විය.තවදුරටත් අදහස් දැක්වූ දිස්ත්‍රික් ලේකම්වරයා මෙසේ කීවේය.ගෙවී ගිය වර්ෂයේ ඵලදායිතාව තුළින් ගම්පහ දිස්ත්‍රික්කය ජයග්‍රහණ රැසක් ලබා තිබෙනවා. ඒ අතරින් හොඳම ප්‍රාදේශීය ලේකම් කාර්යාල දොම්පේ ප්‍රා:ලේ: කාර්යාලය බවට පත්වුණා. අධ්‍යාපනය තුළින් සපුගස්කන්ද විශාඛා බාලිකා විද්‍යාලය, මීගමුව ශාන්ත ආනා විද්‍යාලය ප්‍රථමස්ථානවලට පැමිණියා.ආසියාවේ ආශ්චර්ය ශ්‍රි ලංකාව බවට පත්වනවිට භෞතික සම්පත් පමණක් නොව ඒකපුද්ගල ආදායම 2016 වර්ෂය වන විට ඩොලර් 4,000ක් කිරීම ඉලක්ක වී තිබෙනවා. රාජ්‍ය බැංකු ඒ සඳහා ප්‍රමුඛව දායක විය යුතුයි.දිස්ත්‍රික්කයේ මාතෘ සායන 72 කම අන්තර් ජාතික මට්ටමට දියුණු කිරීමට කටයුතු කරමින් තිබෙනවා. ඉන් 08ක් අවසන් කර තිබෙනවා. ළදරු පාසල් සියල්ල සංවර්ධනය කරනවා. පාසල් සනීපාරක්ෂාවට ලක්ෂ 220 ක් වෙන්කර තිබෙනවා.ලක්ෂ 23ක ජනගහනයක් ගම්පහ දිස්ත්‍රික්කයේ සිටිනවා. එය රටේ ජනගහනයෙන් 10% ක් වෙනවා. රටේ අධ්‍යාපන ලැබූ වැඩි උගතුන් පිරිසක් සිටින්නේ ගම්පහයි. ඵලදායිතා වශයෙන් ඔවුන්ගේ දැනුම රටේ දියුණුවට යොදාගත යුතු වෙනවා. රාජ්‍ය බැංකුවක් වශයෙන් මහජන බැංකුව දිස්ත්‍රික්කයේ සංවර්ධන ඉලක්ක ජයගැනීමට සහාය වෙයි කියා බලාපොරොත්තු වෙනවා.මහජන බැංකුවේ ගම්පහ ප්‍රාදේශීය කළමනාකරු අයි. ඩී. එස්. ඉලුක්කුඹුර, නියෝජ්‍ය කළමනාකරු ඒ. එම්. ජයසේකර ජාතික ඵලදායිතා ලේකම් කාර්යාලයේ අධ්‍යක්ෂිකා තිලකා ජයසුන්දර යන මහත්ම මහත්මීන් ද වැඩමුළුව ඇමතූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202071</link>
    <topic>ශ්‍රී ලංකා ‘ඒ’ පිලට ලකුණු 117ක පරාජයක්</topic>
    <author/>
    <content>ශ්‍රී ලංකා ‘ඒ’ කණ්ඩායම හා එංගලන්ත ලයන්ස් කණ්ඩායම අතර ඊයේ (6) ආර්. ප්‍රේමදාස ක්‍රීඩාංගණයේ දී පැවැති 5වැනි හා අවසන් එක්දින තරගයෙන් ලකුණු 117ක පරාජයක් ලැබූ ශ්‍රී ලංකා පිල තරග 5කින් සමන්විත එක්දින තරගාවලිය තරග 3-2ක් ලෙස පරාජයට පත්විය.දෙපිලම තරග 2-2ක් ලෙස ජයගෙන සම තත්වයේ පසුවෙමින් ඊයේ තරගබිමට පිවිිසි අතර පළමුව පන්දුවට පහරදුන් එංගලන්ත පිල ඕවර 50 අවසානයේ කඩුලු 6කට රැස් කළ ලකුණු 330 හඹාගිය ශ්‍රී ලංකා ‘ඒ’ පිලට ලබාගත හැකිවූයේ ඕවර 40.2 කදී සියළුදෙනා දැවී ලකුණු 213ක් පමණි. ශ්‍රී ලංකා පිල වෙනුවෙන් මහේල උඩවත්ත ලකුණු 52ක් ලබාගත් අතර අෂාන් ප්‍රියන්ජන ලකුණු 35ක් රැස් කළේය. නායක තිළිණ කණ්ඩම්බි ලකුණු 29ක් ලබාගත්තේය. පන්දු යැවීමේ දී ඩැනී බ්‍රිග්ස් හා සමිට් පටේල් කඩුලු 3 බැගින් දවාලූහ.එංගලන්ත පිලේ වැඩිම ලකුණු ලාභියා වූ ජෝ රූට් නොදැවී ලකුණු 110ක් ලබා ගත්තේය. පන්දු 118කට මුහුණදුන් රූට් හතරේ පහර 12ක් සිය ඉනිමට එකතුකර ගත්තේය. ජෝන් බට්ලර් ලකුණු 64ක් රැස්කළේය. පන්දු යැවීමේ දි තරංග ලක්ෂිත හා මාලිංග බණ්ඩාර කඩුලු 2 බැගින් දවාලූහ.එංගලන්ත ලයන්ස් පිල – 330/6 (ඕවර 50)ජෝ රූට් නොදැවී 110, ජොස් බට්ලර් 64, ඇලෙක්ස් හේල්ස් 46 (තරංග ලක්ෂිත 2/64, මාලිංග බණ්ඩාර 2/65)ශ්‍රී ලංකා ඒ පිල 213 (ඕවර 40.2) මහේල උඩවත්ත 53, අශාන් පි‍්‍රයංජන 35, තිලිණ කණ්ඩම්බි 29 (ඩැනී බ්‍රිග්ස් 3/27, සමිට් පටේල් 3/55).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202072</link>
    <topic>නිලූක උගන්ඩාවේ දී සුපිරි කිරුළ දිනයි</topic>
    <author>පි‍්‍රන්ස් ගුණසේකර</author>
    <content>උගන්ඩාවේ කම්පාලා නුවර ඊයේ නිමාවට පත් වූ උගන්ඩා අන්තර් ජාතික බැඩ්මින්ටන් තරගාවලියේ සූරතාව දිනාගත් ශ්‍රී ලංකාවේ අංක එකේ ක්‍රීඩක නිලූක කරුණාරත්න ඔලිම්පික් පරිසාධන මට්ටමද පසු කිරීමට සමත් විය.නිලූක කරුණාරත්න ලන්ඩන් ඔලිම්පික් තරගාවලියට සහභාගී වීමට මේ වන විටත් සුදුසුකම් සපුරා ඇතැයි බැඩිමින්ටන් සංගමයේ සභාපති පරාක්‍රම බස්නායක මහතා ‘දිනමිණ’ට තහවුරු කළේය. එය නිල වශයෙන් දැනුම්දීම ඉතුරු මාස දෙක ඇතුළත සිදුවීමට නියමිතය.ඊයේ ලද ජයග්‍රහණයත් සමඟ ලොව දක්ෂතම 68 වැනි බැඩිමින්ටන් ක්‍රීඩකයා වූ නිලූක තවත් පියවර කිහිපයක් ඉදිරියට යනු ඇත.ජගත් බැඩ්මින්ටන් ක්‍රීඩකයන් ශ්‍රේණිගත කිරීමේ නවතම ලැයිස්තුව මේ මස 16 වැනිදා එළිදැක්වේ.උගන්ඩා අන්තර්ජාතික බැඩ්මින්ටන් තරගාවලියේ අවසන් තරගයේදී ඉතාලි ජාතික විශ්නු හර්යේන් ප්‍රත්‍රෝ 21-11 හා 21-18 ලෙස පරාජයට පත් කළ නිලූක අවසන් පූර්ව තරගයේ දී ලොව 68 වැනි ස්ථානයේ සිටි පෘතුගාලයේ පෙඩ්රෝ මාටිනස්ව 21-17 හා 21-12 ක් ලෙස පරාජය කළේය.ජයග්‍රහණයෙන් පසුව උගන්ඩාවේ සිට ‘දිනමිණ’ ට කතා කළ නිලූක කරුණාරත්න පැවැසුවේ මේ ජයග්‍රහණය පිළිබඳව අසීමිතව සතුටට පත්වන බවය.දැන් මගේ එකම බලාපොරොත්තුව ලන්ඩන් ඔලිම්පික් තරගාවලියයි. ඒකට සුදුසුකම් ලබා ගැනීම තව මාස 2 කින් නිවේදනය කෙරෙනවා. මගේ මීළඟ තරගාවලිය චීනයේ පැවැත්වෙන්නේ. එම තරගාවලියත් හොඳින් කිරීමට බලාපොරොත්තු වෙනවා’’ යැයි නිලූක පැවැසීය.ජගත් ශ්‍රේණිගත කිරීම් අනුව තවත් පියවර කිහිපයක් ඉදිරියට ගොස් ඇති බවට ද නිලූක විශ්වාසය පළ කළේය.ජයග්‍රාහී නිලූක කරුණාරත්න අද පෙරවරු 8.30 ට මවුබිමට පැමිණෙන අතර බණ්ඩාරනායක ගුවන් තොටුපොළේ දී පිළිගැනීමේ උළෙලක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202073</link>
    <topic>හිල්ෆෙන්හෝස් ශ්‍රී ලංකාවට එරෙහිව පන්දුව අතට ගනී</topic>
    <author>සිඩ්නි (ඒ.එෆ්.පී.)</author>
    <content>ආබාධයකට ලක්වී සිටින වේග පන්දු යවන ක්‍රීඩක බ්‍රෙට් ලී වෙනුවට බෙන් හිල්ෆෙන්හෝස් තුන්කොන් තරගාවලියට නම් කළ ඕස්ට්‍රේලියානු එක්දින පිලට කැඳවා ඇත.මේ අනුව ශ්‍රී ලංකාව සමඟ ලබන සිකුරාදා (10) පර්ත් නුවර පැවැත්වෙන තරගයට හිල්ෆෙන්හෝස් ක්‍රීඩා කිරීමට නියමිතය.විශිෂ්ට ගනයේ වේගපන්දු යවන්නකු වන හෙතෙම ඉන්දියාව සමඟ පැවැති ටෙස්ට් තරගාවලියේදීි කඩුලු 27 ක් බිඳ දැමීමට සමත් විය. එහි සාමාන්‍ය 17.22 කි.“පර්ත් තණතීරුව මෙල්බෝර්න් තණතීරුව මෙන්ම වේගපන්දු යවන්නන්ට උචිත එකක්. හිල්ෆෙන්හෝස් මේ තරගයේදී හොඳින් දස්කම් දක්වාවි.” ඕස්ට්‍රේලියානු ජාතික තේරීම් කමිටු නිලධාරි ජෝන් ඉන්වෙරරිටි ප්‍රකාශ කළේය.සිය දකුණු පාදයේ ඇඟිල්ලක සිදුවූ බිඳීමක් හේතුවෙන් බ්‍රෙට් ලී ට සති 6 ක පමණ විවේකයක් ලබාගත යුතුව ඇත. මේ හේතුවෙන් ඔහුට තුන්කොන් තරගාවලිය අහිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202074</link>
    <topic>යුද-සෝන්ඩර්ස් අද නැවත හමුවෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් තරගාවලියේ ලකුණු සටහනේ දෙවැනි ස්ථානයේ සිටින යුද හමුදා පිලට සිටිලීග් පිටියේදී සෝන්ඩර්ස් පිල අද හමුවෙයි.පළමු තැන සිටින රත්නම් ක්‍රීඩා සමාජයට ලකුණු 4 ක් පසුපසින් යුද හමුදා පිල සිටින හෙයින් සෝන්ඩර්ස් සමඟ තරගය වඩාත්ම තීරණාත්මක වී තිබේ.යුද - සෝන්ඩර්ස් අතර මෙවර තරග වාරයේ පළමු අදියරේ පැවැති තරගය ගෝල් 1 – 1 ක් ලෙස ජය පරාජයෙන් තොරව නිමාවට පත්විය. එමෙන්ම පසුගිය වසරේදී ද මේ කණ්ඩායම් දෙක අතර පැවැති තරග දෙකම ගෝල් 1 – 1 ක් හා 2 – 2 ක් ලෙස ජය පරාජයෙන් තොරවිය.දෙපිලම කරට කර සටනක සිටින හෙයින් අද තරගය වඩාත් උණුසුම් මුහුණුවරක් ගනු ඇත.සති අන්තයේ නිමාව දුටු තරග ප්‍රතිඵල අනුව ශ්‍රී ලංකා නාවික හමුදාව ඉදිරියට පැමිණියේය.නාවික හමුදාව ගෝල් 1 – 0 කින් සිටිලීග් පිටියේදී පොලිස් ක්‍රීඩා සමාජය පරදා ලකුණු සටහනේ තෙවැනි ස්ථානයේ තවදුරටත් රැඳී සිටීමට සමත්විය.දෙවැනි ස්ථානයේ සිටින යුද හමුදාව ලකුණු 34 ක් හා තෙවැනි ස්ථානයේ සිටින නාවික හමුදාව ලකුණු 32 ක් ලබා සිටිති. නාවික හමුදාව එල්. ඒ. පී. ලක්‍ෂිත ජයග්‍රාහී ගෝලය ලබා ගත්තේය. බැද්දගානේදී පැවැති ගුවන් – ජාවාලේන් අතර තරගයෙන් ගෝල් 2 – 0 ක පහසු ජයක් ගුවන් හමුදාව සතුවිය.කේ. ඉෂාන් හා ජේ. චමින්ද ගෝල් වාර්තා කළහ.බ්ලූ ස්ටාර් – නිව් යංග්ස් අතර තරගය ගෝල් 1 – 0 ක් ලෙස බ්ලූස්ටාර් ජය ගත්තේය.රිනවුන් හා රත්නම් අතර තරගයේදී රත්නම් ගෝල් 4 – 0 කින් ජය ලබා පළමු තැන තවදුරටත් රැකගැනීම කැපී පෙනුණි. ජාතික පිල නියෝජනය කළ ඊ. බී. චන්න හා ජේ. බී. ලසන්ත ගෝල් 2 බැගින් වාර්තා කළහ.දොන් බොස්කෝ හා සිවිල් ආරක්‍ෂක අතර තරගය ගෝල් වාර්තා නොවී කෙළවර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202075</link>
    <topic>තරගාවලියේ ජය නවසීලන්තයට</topic>
    <author/>
    <content>නවසීලන්තය හා සිම්බාබ්වේ පිල අතර නවසීලන්තයේ පැවැත්වෙන එක්දින තරගාවලියේ දෙවැනි තරගයෙන් ලකුණු 141 ක ජයක් අත්කර ගැනීමට නවසීලන්තය සමත් විය.පළමුව පන්දුවට පහර දුන් නවසීලන්තය ඕවර 50 අවසානයේ කඩුලු 6 කට ලකුණු 372 ක් රැස් කළේය. විශිෂ්ට පිතිහරඹයක නිරතවූ නවසීලන්ත ආරම්භක පිතිකරු රොබ් නිකොල් ලකුණු 146 ක් ලබාගැනීමට සමත් විය.ඔහුගේ ශතකයට පන්දු 134 ක් වැය වූ අතර හතරේ පහර 10 ක් සහ හයේ පහර 6 ක් ඇතුළත් විය.මාටින් ගප්පිල් රැස්කළ ලකුණු සංඛ්‍යාව 77 කි.ජේකොබ් ඕරාම් ලකුණු 59 ක් ලබා ගත්තේය. පන්දු යැවීමේදී ප්‍රොස්පර් උට්සෙයා කඩුලු 3 ක් දවාලීය.පිළිතුරු ඉනිම ක්‍රීඩා කළ සිම්බාබ්වේ පිලට ඕවර 50 අවසානයේ රැස්කරගත හැකි වූයේ කඩුලු 8 කට ලකුණු 231 ක් පමණි.එල්ටන් චිගම්බුරා ලකුණු 63 ක් ලබා ගත් අතර ටටෙන්ඩා ටායිබු ලකුණු 50 ක් රැස් කළේය. පන්දු යැවීමේදී ජේකොබ් ඕරාම් කඩුලු 3 ක් සහ කයිල් මිල්ස් කඩුලු 2 ක් දවාලීය.මේ අනුව තරග 3 කින් සමන්විත එක්දින තරගාවලිය තරග 2 – 0 ක් ලෙස දැනටමත් ජය ගැනීමට නවසීලන්තය සමත් වී සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202076</link>
    <topic>නිවාසාන්තර ක්‍රීඩා</topic>
    <author/>
    <content>දික්වැල්ල කුමරතුගු මුනිදස් මහා විද්‍යාලයේ නිවාසාන්තර ක්‍රීඩා උළෙල මෙම මස 9 දා පෙරවරු 11.00 ට දික්වැල්ල ප්‍රාදේශීය සභා ක්‍රීඩා පිටියේදී පැවැත්වේ. ප්‍රධාන ආරාධිතයා ලෙස දකුණු පළාත් සභාවේ සංස්කෘතික, ධීවර සහ සමුපකාර අමාත්‍ය ඩී. වී. උපුල් මහතා සහභාගිවේ.මාතලේ රත්තොට ශ්‍රී පරාක්‍රම මහ විද්‍යාලයීය නිවාසාන්තර ක්‍රීඩා උළෙල මේ මස 10 දා ප.ව. 2.00 ට රත්තොට නාගරික ක්‍රීඩාංගණයේදී පැවැත්වේ. මධ්‍යම පළාත් ප්‍රධාන අමාත්‍ය සරත් ඒකනායක මහතා , උසස් අධ්‍යාපන නියෝජ්‍ය ඇමති නන්දිමිත්‍ර ඒකනායක, මධ්‍යම පළාත් සභා අමාත්‍ය බන්දුල යාලෙගම යන මහත්වරුන් මේ ක්‍රීඩා උළෙලට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202077</link>
    <topic>වකාර්ගෙන් අයි.සී.සී.ට ආයාචනයක්</topic>
    <author>ඩුබායි (ඒ. එෆ්. පී.)</author>
    <content>මුදලට තරග පාවාදීමේ චෝදනා ලබා වසර 5 ක තරග තහනමකට ලක්වී සිටින පාකිස්තානයේ විශිෂ්ට යොවුන් වේග පන්දු යවන්නකු වන මොහම්මඩ් ආමීර්ගේ තරග තහනම අඩු කරන ලෙස පාකිස්තානයේ හිටපු වේග පන්දු යවන්නකු හා පුහුණුකරුවකු වන වකාර් යූනිස් අයි. සී. සී. යෙන් ඉල්ලා සිටියි.මුදලට තරග පාවාදීමේ නඩු තීන්දුවෙන් මාස 6 ක සිරදඬුවමක් ලැබූ 19 හැවිරිදි ආමිර් සිරදඬුවමෙන් මාස 3 කට පසුව එංගලන්තයේ බන්ධනාගාරයෙන් නිදහස් කරනු ලැබුවේ පසුගිය සතියේදීය.ඔහු සමඟ තරග පාවාදීමේ චෝදනා ලැබූ සෙසු පාකිස්තාන ක්‍රීඩකයන් වන සල්මන් බට් සහ මොහම්මඩ් ආසිෆ් පිළිවෙළින් මාස 30 ක හා මාස 12 ක සිරදඬුවම් විඳිමින් සිටිති.සිරදඬුවම්වලට අමතරව අයි. සී. සී. ය මගින් මේ ක්‍රීඩකයන් තිදෙනාට තරග තහනමක් ද පනවා තිබිණි.මේ ක්‍රීඩකයන් අතරින් ආමිර් වැනි දක්‍ෂතාවලින් පරිපූර්ණ ක්‍රීඩකයකු වසර 5 ක තරග තහනමකට ලක්වීම කනගාටුවට කරුණක් බව වකාර්ගේ අදහසය.”ආමීර් පාකිස්තාන පිලේ ගැලවුම්කාරයකු වන බවත් මා කියන්නේ නෑ. නමුත් ඔහුගේ තරග තහනම අඩුකිරීමට අයි. සී. සී. ය සලකා බලන්නේ නම් එය ඉතා වටිනා දෙයක්” වකාර් පැවැසීය.”ඔහු ඉතා විරල ගනයේ පන්දු යවන්නෙක්” වකාර් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202078</link>
    <topic>ශ්‍රී ලංකා පාසල් රගර් ලේකම් ධූරය සුසන්තට</topic>
    <author>මොරටුව ක්‍රීඩාඩිල්වින් මෙන්ඩිස්</author>
    <content>2012 / 2013 වසර සඳහා ශ්‍රී ලංකා පාසල් රගර් සංගමයේ ලේකම් ධූරයට මොරටුව වේල්ස් කුමර විදුහලේ ක්‍රීඩාභාර ආචාර්ය සුසන්ත මෙන්ඩිස් මහතා වැඩි ඡන්ද 46 ක් තේරී පත්විය. නාලන්ද විදුහලේ පැවැති මේ නිලවරණයේදී අනිකුත් නිලධාරින් නිතරඟයෙන් පත් වූ අතර සභාපති ධූරයට කිංග්ස්වුඩ් විදුහලේ විදුහල්පති රංජිත් චන්ද්‍රසේකර මහතා පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=s1202079</link>
    <topic>ජාත්‍යන්තර පාසල් පාපන්දුසූරතා නුගේගොඩ ලයිසියම් විදුහලට</topic>
    <author/>
    <content>2012 ජාත්‍යන්තර පාසල් පාපන්දු තරගාවලියේදී කොළඹ ජාත්‍යන්තර පාසල පරාජයට පත් කරමින් අවුරුදු 13 සහ 15 පහළ සූරතා ද්විත්වය ජයග්‍රහණය කිරීමට නුගේගොඩ ලයිසියම් ජාත්‍යන්තර පාසල සමත් විය.මෙම තරගාවලිය කොළඹ රෝයල් ඉන්ස්ටිටියුට් පාසල විසින් සංවිධානය කර තිබිණ.ලයිසියම් ජාත්‍යන්තර පාසල නියෝජනය කළ අබ්දුල්ලා ෆෙරියල් අවුරුදු 13 පහළ දක්ෂතම ක්‍රීඩකයාට හිමි සම්මානයද අවිනාශ් පෙරේරා අවරුදු 15 පහළ දක්ෂතම ක්‍රීඩකයාට හිමි සම්මානයද දිනාගත්හ.සරත් ජයසිංහ සහ නිශාන්ත සිල්වා යන මහත්වරුන් ලයිසියම් ජාත්‍යන්තර පාසල් කණ්ඩායම් පුහුණුකරුවන් ලෙස කටයුතු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=f1202071</link>
    <topic>ප්‍රදර්ශනයේ මුරිච්චියක්වත්කොළඹට ගෙනෙන්නේ නෑ</topic>
    <author>ජයතිස්ස ගමගේ අධ්‍යක්ෂ ප්‍රවෘත්ති මුදල් හා ක්‍රමසම්පාදන අමාත්‍යාංශය</author>
    <content>ජාතික නිදහස් උත්සවයට සමගාමීව මේ වසරේද “දැයට කිරුළ” ජාතික ප්‍රදර්ශනය දේශීය සංස්කෘතියේ හා ශිෂ්ටාචාරයේ ආරම්භය සනිටුහන් කළ ඓතිහාසික අනුරාධපුරයේදී අභිමානවත් අයුරින් ආරම්භ කෙරිණි. මෙයට පෙර වාර දෙකක් පල්ලේකැලේ හා බුත්තල දී කොළඹින් බැහැරව දැයට කිරුළ ප්‍රදර්ශන පැවැත්විණි. මෙවර ප්‍රදර්ශනය හුදෙක් සැණකෙළියක් පමණක් නොව ඉන් ඔබ්බට ගිය සංවර්ධන ප්‍රවේශයේ කේන්ද්‍රස්ථානයක් බවට පත්වීම විශේෂයකි.දැයට කිරුළ මෙතෙක් ආ මාවත වෙනස් කොට ප්‍රදර්ශනය පැවැත්වෙන දිස්ත්‍රික්කයේ සංවර්ධන පුනරුදයකට මංපෙත් විවර කෙරෙන්නේ ඒ සඳහා වැය කෙරෙන මුදල්වලින් රටට උපරිම ප්‍රයෝජනය ලැබෙන පරිද්දෙනි. ජනතාවගෙන් රජය ලබාගන්නා අයබදුවලින් කෙරෙන ජාතික මෙහෙවරකදී එහි ප්‍රයෝජනය ජනතාවට ප්‍රදානය කෙරෙන ආකාරයට 2012 දැයට කිරුළ සංවිධානය කර ඇත. මුදල් හා ක්‍රමසම්පාදන අමාත්‍යාංශය ඇතුළු රජයේ ප්‍රධාන පෙළේ අමාත්‍යාංශවල ඍජු අධීක්‍ෂණයට යටත්ව පැවැත්වෙන අනුරාධපුර දැයට කිරුළ ප්‍රදර්ශනයෙන් රජරට ජනතාවට වසර 20කින් 25කින් නොලැබුණ සංවර්ධන ප්‍රතිලාභ හිමි වේ.මහාමාර්ග සංවර්ධනය, ජල සම්පාදනය, නිවාස, විදුලිය වැනි යටිතල පහසුකම් සම්පාදනය සේම ජනතාවගේ පෞද්ගලික ආර්ථික සංවර්ධනය උදෙසා ද මෙවර දැයට කිරුළින් මහත් මෙහෙවරක් සිදුවෙයි. රජරටට ආර්ථිකමය වෙනසක් සමඟ ජනතාවට උපරිම ප්‍රතිලාභ හිමිවන දැයට කිරුළ වැඩසටහන මගින් 2012 රජරට සංවර්ධන වර්ෂය බවට පත්කර තිබේ.ප්‍රදර්ශනයට සමගාමීව අනුරාධපුරය හා ඒ අවට සිදු වූ මාර්ග සංවර්ධනය දැවැන්ත කාර්යයකි. අනුරාධපුරයේ සිට උතුරු නැඟෙනහිරටත් මහනුවර හා පුත්තලම දෙසටත් දිවෙන මාර්ග සියල්ල සම්පූර්ණයෙන්ම ප්‍රතිසංස්කරණය කෙරිණි. යාපනය ඒ 9 පාර, පොළොන්නරුව, ත්‍රිකුණාමලය මාර්ග මෙන්ම ඔයාමඩුව ගම්මානය හරහා පුනරීන් දෙසින් යාපනයට පිවිසිය හැකි නව මාවතක් ද සකස් කෙරිණි. මෙයට අමතරව වව්නියාව හා මන්නාරම දෙසට රජරටින් වැටෙන ලොකු කුඩා මාවත් සියල්ලම ප්‍රතිසංස්කරණය කෙරිණි.ප්‍රධාන මාර්ගවලට අමතරව පළාත් සභා මාර්ග සංවර්ධනය සඳහා පළාත් ප්‍රධාන අමාත්‍යවරුන් ගත් උත්සාහය ඵලදරා තිබේ. මේ වසර (2012) වෙනුවෙන් පසුගියදා පාර්ලිමේන්තුව සම්මත කළ අයවැය ලේඛනයේ දැයට කිරුළ සංවර්ධන ව්‍යාපෘතිය සඳහා වෙනමම වැය ශීර්ෂ ඔස්සේ ප්‍රතිපාදන සැලැසිණි. ජාතික වශයෙන් ක්‍රියාත්මක වන අමාත්‍යාංශවලට මෙම මුදල් අයවැය මඟින්ම ලබා දුන්නේ ප්‍රදර්ශනය වෙනුවෙන් කෙරෙන සංවර්ධන කටයුතු විධිමත් කරවීමේ අරමුණෙනි. කල්තබා ව්‍යාපෘති හඳුනාගෙන නිවැරැදි ප්‍රසම්පාදන ක්‍රමවේදයන් ඔස්සේ සංවර්ධන ව්‍යාපෘති ඉදිකරන්නන් ද තෝරා ගැණින.සාමාන්‍යයෙන් මෙබඳු ප්‍රදර්ශන පැවැත්වෙන විට ප්‍රදර්ශන කාලය සඳහා තාවකාලික ‘හට්’ තනා ඒවායේ ප්‍රදර්ශනය පැවැත්වීම මෙතෙක් පැවැති ක්‍රමයයි. අගනුවරින් පැමිණෙන නිර්මාණකරුවන් මෙම තාවකාලික කුටි ඉදිකොට ප්‍රදර්ශනය හමාර වූ පසු ඒවා ගලවාගෙන යයි. එහෙත් ඊට රජය සෑහෙන මුදලක් කැප කළ යුතුය. රජයේ අරමුදල් හුදු තාවකාලික ප්‍රයෝජනය සඳහා පමණක් යොදවන්නේ නැතිව රජරට ජනතාවට දිගුකලක් ප්‍රයෝජනයට ගතහැකි ස්ථිර ඉදිකිරීම් ලෙස පවත්වාගන්නට මෙවර සැලසුම් කෙරිණි. මුදල් හා ක්‍රමසම්පාදන අමාත්‍යාංශයේ මඟපෙන්වීම නිසා අගනුවරින් පැමිණ තාවකාලික කුටි ඉදිකිරීම සැලකිය යුතු මට්ටමකට අඩු කරන්නට හැකිවිය. මෙවර දැයට කිරුළ ප්‍රදර්ශනය පවත්වන ප්‍රධාන කුටි තුන අනාගතයේ මෙරට දැවැන්තම වී ගබඩා තුන බවට පත්වෙයි. මේ සඳහා ඉදිවන ස්ථිර ගොඩනැඟිලි තුන නිර්මාණය වන්නේ එක් ගොඩනැඟිල්ලක් අක්කරයක් පුරා පැතිරෙන ආකාරයටයි. ප්‍රදර්ශනය හමාර වූ පසු එකක් අක්කරයක් පමණ විශාල වී ගබඩා තුනක් රටට ඉතිරිවන නිසා අනාගතයේ රජරට, උතුරු නැඟෙනහිර, මන්නාරම, සහල් නැලිය ආදී ප්‍රදේශවලින් ලැබෙන සියලු වී අස්වනු ගබඩාකර තබන්නට මෙම දැවැන්ත ගබඩා ප්‍රයෝජනයට ගැනෙයි. දැනට ගණන් බලා ඇති ආකාරයට මෙයින් එක් වී ගබඩාවක වී මෙට්‍රික් ටොන් 15,000ක් ගබඩා කළ හැකිය. ගබඩා තුනේම වී මෙට්‍රික් ටොන් 45,000ක් තැන්පත් කරන්නට පිළිවන. මෙරට මෑත ඉතිහාසයේ මෙතරම් දැවැන්ත වී ගබඩා තුනක් ඉදිවූයේ මුල්වතාවට ය. මෙබඳු ගබඩා ඉදි වූ පසු වී මිලදී ගැනීම මෙන්ම අස්වනු ආරක්‍ෂා කරගැනීමද පහසු වෙයි. එහි ප්‍රතිලාභ හිමිවන්නේ ප්‍රදේශවාසී දුගී දුප්පත් ගොවි ජනතාවටය. 2012 දැයට කිරුළෙන් ජනතාවට සේවයක් අත්වන්නේ ඒ ආකාරයට යි.වී ගබඩාවලට අමතරව රජරට ජල රක්‍ෂිතය ආරක්‍ෂා කරගන්නට දැයට කිරුළට සමගාමීව වැව් 7ක් සංවර්ධනය කෙරිණි. මෙමගින් ජල හිඟයෙන් පෙළෙන ගොවි ජනතාවට මහත් මෙහෙවරක් සිදුවෙයි. පැවැති කුඩා වැව් හාරා පුළුල් කර බැමි සකස්කොට වඩාත් විධිමත් ජලාපවාහන ක්‍රම ඉදිකොට වැව්වලට වැඩි ජල ප්‍රමාණයක් දරා සිටියහැකි ආකාරයට සංවර්ධනය සිදුවිය.වැව්වලින් ගොවි ජනතාවට ජලය සැපයෙයි. ඊට අමතරව ප්‍රදේශවාසී ජනතාවට පිරිසිදු පානීය ජලය සපයා ගැනීමද ප්‍රශ්නයක් වන අවස්ථා තිබේ. වසරේ වැඩි කාලයක් වියළි කාලගුණය පවත්නා රජරටට පානීය ජලය සැපයීමට යෝධ ජල ටැංකියක් ඉදිවිය. මෙමගින් තිස්පන් දහසක් (35,000) ජනතාවට පානීය ජලය සැපයිය හැකිය. මෙය සාමාන්‍ය ජල ටැංකියකට වඩා වෙනස් ලෙස සකස්කර තිබීමද විශේෂයකි. ජනතාවට බවුසර මගින් හෝ කරත්ත, ටැංකිවලට මෙහි පැමිණ අවශ්‍ය ජලය රැගෙනයාමට හැකිවන ලෙස නව ජල ගබඩාව ඉදිකොට තිබේ.ප්‍රදර්ශන කුටි ඉදිකිරීමේදී මුදල් හා ක්‍රමසම්පාදන අමාත්‍යාංශය යටතේ පවත්නා ආයතන හා බැංකු ආදියේ කුටි ප්‍රදේශයේ කෘෂි සංස්කෘතිය නියෝජනය වන ලෙස සැකසිණි. මේ සඳහා ඉදිවූ විශේෂ කුටි 09 කි. ඒවා ප්‍රදර්ශනය හමාර වූ පසු ගවයන්, එළුවන් ගාල් කළ හැකි ගවමඩු හා එළු ගාල් ලෙස ප්‍රයෝජනයට ගතහැකි ස්ථාවර ගොඩනැඟිලිය. මෙම එක් කුටියක ඉදිරියේදී ගවයන් හෝ එළුවන් 50 දෙනෙකුට පමණ ඉඩකඩ සැළසෙන පරිදි අවශ්‍ය ඉදිකිරීම් සිදුවිය. ගවයන් හෝ එළුවන් 50 බැගින් ගාල් කළ හැකි ගවමඩු හෝ එළුගාල් 09 ක් එක් පරිශ්‍රයක ඉදි වූ පසු ප්‍රදර්ශනය නිමවීමත් සමඟ ඒ ස්ථානය පශු සම්පත් ගොවිපොළක් ලෙස ඉදිරියට පවත්වාගෙන යාම සැලසුම්කර ඇත.දැයට කිරුළට සමගාමීව රජරට ප්‍රදේශයේ නිවාස සංවර්ධනයටද පියවර ගැණින. ‘දිවිනැ¼ගුම’ වැඩසටහන ද උපයෝගී කරගෙන අනුරාධපුරයේ උළු රහිත නිවාසවලට උළු සෙවිලිකර ගැනීමට උදව් කෙරේ. මෙම වැඩසටහන යටතේ ප්‍රදේශවාසීන් තිස්හත් දහසකට පමණ උදව් ලබාදීම රජයේ අරමුණයි. මුලින් සංකේතාත්මකව උළුකැට 4,000ක් පමණ ප්‍රදානය කෙරෙයි. සම්පූර්ණයෙන් ව්‍යාපෘතිය හමාර වනවිට උළුකැට ලක්‍ෂ 30ක් ජනතාවට ලබාදීමට රජය සූදානම්ය. මේ හැර ප්‍රදේශවාසීන්ට තම ගෙවතුවලම එළවළු වගා කරගන්නට උදව් සැපයීමට ‘දිවි නැ¼ගුම’ ව්‍යාපෘතිය ඔස්සේ කටයුතු යෙදින. දැයට කිරුළට අවශ්‍ය ශ්‍රමිකයන් ලබා ගැනෙන්නේ ද රජරට ප්‍රදේශවාසී ප්‍රජා කොන්ත්‍රාත්කරුවන් මඟිනි. ඒ ඔස්සේ ප්‍රදේශයේ ශ්‍රම සම්පත ප්‍රදර්ශනයට උපයෝගී කරගැනෙයි. මේ ආකාරයට රජරටට උපරිම ප්‍රතිලාභ සැලැසෙන ලෙස නාස්තිකාර වියදම් අවම වන ආකාරයට 2012 දැයට කිරුළ ප්‍රදර්ශනය සංවිධානය කෙරිණි. ප්‍රදර්ශනයට සමගාමීව රජරට ප්‍රදේශයේ කෙරෙන සමස්ත සංවර්ධන කටයුතු සඳහා රජයෙන් රුපියල් කෝටි 1500 (බිලියන 15ක්) පමණ වැය කෙරෙයි. ප්‍රදර්ශන කුටි සඳහා ඒ ඒ අමාත්‍යාංශ තවත් රුපියල් මිලියන 100ක් 200ක් අතර මුදලක් වැය කළ බව දැනගන්නට ඇත. මේ සියලු අරමුදල් රජයේ සංවර්ධන අරමුණ ඉලක්ක කරගෙන වැය කිරීම නිසා දැයට කිරුළ ප්‍රදර්ශනය රජරට සංවර්ධනයේ නවෝදය බවට පත්වනු නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=f1202073</link>
    <topic>නවම් පෝදාධර්මානුශාසනාව</topic>
    <author>විතාරන්දෙණියේ වජිරවංස හිමි</author>
    <content>පින්වතුනි,අද නවම් පුර පසළොස්වක පොහොය දිනයයි. බුදුරජාණන් වහන්සේ සැරියුත් හා මුගලන් යන තෙරවරු දෙනමට බුදු සසුනේ අග්‍රමහා ශ්‍රාවක තනතුරු පිරිනැමීමත්, බුදුරදුන් පළමුවරට සියලු භික්ෂූන් වහන්සේලා රැස්කොට අවවාද අනුශාසනා කිරීමත්, ඕවාද ප්‍රාතිමෝක්‍ෂ නම් විනය ශික්‍ෂාපද දේශනා කිරීමත්, බුදුරදුන් තුන් මාසයකින් පිරිනිවන් පෑමට අදිටන් කර ගනිමින් ආයු සංස්කාරය අත්හැරීමත් යන සුවිශේෂ සිදුවීම් සිදුව ඇත්තේ අදවන් නවම් පුර පොහොය දිනකයි.තවද කොළඹ හුණුපිටිය ගංඟාරාම නවම් මහා පෙරහර ද පැවැත්වෙනුයේ නවම් පුර පොහෝදාය.ඉහත මාතෘකා කරගත් ගාථා ධර්මයෙන් බුදුරජාණන් වහන්සේ ගල් පර්වත සුළඟට නොසෙල්වෙන්නා සේ නින්දා ප්‍රශංසාවන්හී දී නුවණැති පුද්ගලයා නොසැලී ක්‍රියා කරන බව දේශනා කොට ඇත.තම අභිවෘද්ධිය මෙන්ම අනුන්ගේ යහපත උදෙසා ක්‍රියා කරන කවර අයකුට වුවද ඒ කරන සේවය තරමට සමාජයෙන් කීර්ති ප්‍රශංසා ලැබෙන්නෙ නැහැ. නින්දා අපහාස, රැවුම් ගෙරවිලි තමයි අසන්නට ලැබෙන්නේ. ැතැම් විට ඒවා ඉවසිය නොහැකි පුද්ගලයන්ගෙන් විවිධ තාඩන පීඩනවලට පවා ලක්විය හැකියි. එලෙස අන්‍යයන්ගේ තාඩන පීඩන නින්දා අපහාස හමුවේ අපේ සේවය නතර කරනව නම් ඒක අපේ පරාජයක්. ඒ නිසා අප කරන ක්‍රියාව අපටත්, අනුන්ටත් යහපත පිණිස පවතින්නේ නම් කෙතරම් බාධා පැමිණියත් අප එවැනි ක්‍රියා තව තවත් කළ යුතුයි.බුදුරජාණන් වහන්සේ ඇතුළු ලෝකයේ ශ්‍රේෂ්ඨත්වයට පත්වූ සෑම අයකුටම අනුන්ගේ නින්දා අපහාස, තාඩන පීඩන විඳින්නට සිදුවුණා. ඒවා අභියෝග ලෙස සිතා කටයුතු කිරීමෙන් ජයග්‍රහණය හිමිකර ගෙන සමාජයේ විශිෂ්ට පුද්ගලයන් ලෙස පත්වී සිටිනවා. ඒ නිසා අප බුදුරදුන් ගිය මඟ යා යුතුයි. අපගේ සිතුවිලි අන්‍යයන්ගේ යහපත සළසන සිතුවිලි විය යුතුයි. අප මුවින් පිටකරන වචන සත්‍ය අර්ථවත් විය යුතුයි. අප කරන ක්‍රියාව තමන්ටත්, අනුන්ටත් යහපත සලසන ක්‍රියා විය යුතුයි. එසේ කරන පුද්ගලයා කිසි විටෙකත් අනුන්ට බිය විය යුතු නැහැ.නින්දා අපහාස, තාඩන පීඩනයන්හි දී අප තව තවත් ධෛර්යමත් විය යුතු අතර කීර්ති ප්‍රශංසා සම්මාන ලැබෙන විට ඕනෑවට වඩා උද්දාමයට පත්වෙන්න හොඳ නැහැ. සෑම දේ පිළිබඳවම මැදහත් සිතින් ක්‍රියා කොට මෙලොව අභිවෘද්ධියත්, පරලොව සැනසීමත් උදාකර ගැනීමට නිරතුරුව නොසැලී ක්‍රියා කරන්න.තෙරුවන් සරණයි.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>07</day>
    </date>
    <link>http://www.dinamina.lk/2012/02/07/_art.asp?fn=f1202072</link>
    <topic>වනාන්තරය මැද ගාම්භීර පුදබිමපිළිකුත්තුව</topic>
    <author>නිවන්ති තිලකරත්න ඡායාරූප සුසන්ත විජේගුණසේකර</author>
    <content>වටපිටාව නිස්කලංකය. විටින් විටින් වන පෙදෙසින් ඇසුණු සතකුගේ හඬක් හැරෙන්නට නිහැ¼ඩියාව රජ කරන්නට විය. සිත නිවන ඉසව්වකට අපි පැමිණ සිටියෙමු. එහෙත් සිත එක තැනක නතර කර තබන්නට නම් නොහැකි විය. සිතට නිදහසේ සැරිසරන්නට ඉඩ හරින්නට සිතිණි. ඒ අන් කිසිවක් නිසා නොව හරිත පැහැය සතරවටින් මා වට කරගෙන සිටි නිසාය. දැවැන්ත වූ ගල් පර්වත වෙළාගත් ගහ කොළ මගේ සිත ඒ දෙසට ඇද ගන්නට යත්න දරමින් සිටියේය. ගමන ඉක්මන් කරන්න යැයි නොයෙක් වර මගේ සිත බල කරන්නට විය. අප පැමිණ සිටියේ පිළිකුත්තුව ඓතිහාසික පුද බිමටය. මෙය විහාර භූමියක් බව සැබෑය. එහෙත් දැවන්ත ගල් පර්වත ද ගල් ගුහා ද ඈතට පැතිරී ගිය ගල් තලාවන් ද යෝධ ගස් කඳන් තරමට වැඩුණු වැල් ද ගල් පර්වත පරයා නැඟී සිටි ගහ කොළ ද මේ බිමට අපූර්වත්වයක් එක් කර තිබිණි.උදෙන් ම ගමන් අරඹන්නට කතිකා කර ගත්තද කොළඹ නගරය පසු කර ඒම එතරම් ලෙහෙසි වූයේ නැත. කොළඹ සිට නුවර පාරේ මිරිස්වත්ත හන්දියට පැමිණියෙමු.එතැන් සිට කිරි¼දිවැල බස් රථයකට නැගී පිළිකුත්තුව හන්දියෙන් බසින විට වෙලාව උදෑසන දහය හමාර පමණ විය. එතැනින් වමට හැරී කිලෝමීටර භාගයක් පමණ ඇවිද පිළිකුත්තුව පුද බිමට ළඟා වීමූ. නුවර කොළඹ මාර්ගයේ පැමිණෙන්නේ නම් යක්කල හන්දියේ සිට කිරි¼දිවැල මාර්ගයේ පැමිණ මේ පුද බිමට ළගා විය හැකිය.කිසිදු කලබලකාරී බවක් නොවීය. එකිනෙකා පරයා දුවන්නට තැත් දරන වාහන තරග නැත. බැලූ බැලූ හැම පසින්ම වූ ගහ කොළ නෙතට ගතට සිසිලසක් ගෙන දෙන්නට විය. පිළිකුත්තුව ගම් පෙදෙස නිස්කලංකය. සුන්දර වන පෙතකින් හා දැවැන්ත ගල් පර්වත මධ්‍යයේ පිහිටි පිළිකුත්තුව රජමහා විහාරයේ නිස්සකලංක බව කොතෙක් ද යන්න අමුතුවෙන් කිව යුතු නොවේ. පුදබිමට ඇතුළුවත්ම දැක ගත හැකි වූයේ ධර්ම ශාලාවයි. මහල් තුනකින් සමන්විත වූ මෙහි බිමට අතුරා ඇත්තේ මනා සේ ඔප මට්ටම් කරන ලද ගල් කුට්ටිය. සියම් කැටයම් සහිත දැවමය ධර්මාසනයක් ද එහි දී දැක ගත හැකිය.ධර්ම ශාලාව පසුකර මඳ දුරක් පැමිණෙන විට නෙත ගැටෙන්නේ පුරාණ පොකුණකි. මේ පොකුණ දිය ලබා ගන්නේ භූගත ජල මාර්ගවලිනි. එහෙත් මේ පොකුණ මානෙල් කොළවලින් සිය ජලය තලය වසාගෙන සිටියේය. තැනින් තැනින් මතු වුණු සුදු රතු මානෙල් මල්වල සුවද පොකුණ පසුකර යත්ම දැනෙන්ට විය. එතැනින් අප පිවිසියේ පිළිකුත්තුව පුරාවිද්‍යා කාර්යාලයටය. පුරාවිද්‍යා නිලධාරි කේ. ඒ. අයි. කුරුප්පු මේ පුද බිම ගැන අපට ලබා දුන් තොරතුරු බොහෝය.මේ විහාරයත් ගම්මානයත් දෙකම හැ¼දින්වීමට පිළිකුත්තුව යන නම භාවිත කරයි. පිළිකුත්තුව නම හැදුණු ආකාරය ගැන කියැවෙන ජන ප්‍රවාද කිහිපයක් ම දැන ගන්නට ලැබිණි. වළගම්බා රජතුමා මේ ප්‍රදේශය ඇසුරු කරගෙන දීර්ඝ කාලයක් සැඟවී සිටි බවත් රජතුමා හා රාජකීයන්ට මේ ගම්මානයෙන් රෙදිපිළි සපයා ඇති නිසා පිළිකුත්තුව වූ බව එක් ජනප්‍රවාදයකට අනුව කියැවේ. තවත් ජනප්‍රවාදයකට අනුව කියැවෙන්නේ වළගම්බා රජතුමාගේ බිසව වූ සෝමා දේවියගේ රාජකීය ඇඳුම් ආයිත්තම් මේ ස්ථානයේ සඟවා තැබූ බැවින් ‘පිළි’ සඟවා තැබූ ස්ථානය පිළිකුත්තුව වූ බවයි. එපමණක් ද නොවේ; පිළිකොටුව, ආරච්චි කොටුව, මල් කොටුව, හාල්පත් කොටුව හා බිලිගහ කොටුව යන කොටු පහ එකතු වී පිළිකොටුව නම් වී පසුව පිළිකොත්තුව නම යෙදී එය පිළිකුත්තුව වූ බවට කියැවෙන කතාවක් ද ජනප්‍රවාදයේ වේ.මනෝරමේ ලෙන යනුවෙන් හඳුන්වන පුරාණ ලෙනෙහි පුරාවිද්‍යා කාර්යාලයය පිහිටා ඇත. සංරක්ෂණය කරන ලද පැරැණි දෝලාවක් මෙහි දී දැක ගත හැකිය. මේ දෝලාව සම්බන්ධව අසන්නට ලැබුණේ අපූරු කතාවකි. මේ විහාරස්ථානයේ වැඩ සිට භික්ෂූන් වහන්සේලාගේ ආරාධනයෙන් හික්කඩුවේ ශ්‍රී සුමංගල හිමි ධර්ම දේශනයකට මේ විහාරස්ථානයට වැඩම කර තිබේ. උන් වහන්සේගේ ගමන් පහසුව සදහා යොදා ගෙන ඇත්තේ මේ දෝලාවයි. එහෙත් උන් වහන්සේ ආපසු වැඩම කරන විට දෝලාවෙන් යාමට නොහැකි වී තිබේ. එයට හේතුව දෝලාව රැගෙන ආ දෙදෙනාගෙන් එක් අයෙකුගේ පාදයක ආබාධයක් සිදු වීමයි. උන් වහන්සේ තිරික්කලයකින් ආපසු වැඩම කළ බවත් දෝලාව පිළිකුත්තුව විහාරයට අයත් වූ බවත් කියැවේ. ඉතාම අබලන් තත්ත්වයේ තිබුණු මේ දෝලාව පුරාවිද්‍යා දෙපාර්තමේන්තුව විසින් සංරක්ෂණය කර තිබිණි.පිළිකුත්තුව සුන්දර වන පියසේ සැරි සරන්නට කාලය පැමිණ තිබිණි. අපි තුන්වන පෙත් මඟ ඔස්සේ වනයට ඇතුළු වීමු. ගල් ගුහා අනූ නවයකින් යුතු වූ මේ බිම් පෙදෙසෙහි සම්පූර්ණයෙන් ඇවිදින්නට පැය තුන හතරකවත් කාලයක් ඇවැසිය. විටෙක අපට ඇවිද යන්නට සිදු වූයේ යාන්තමින් පෑදී තිබුණු අඩි පාරක් දිගේය. තවත් විටෙක අපිළිවෙළට ගල් තබා තැනූ පඩිපෙළකි. කටාරම් කෙටූ දැවැන්ත ගල් ගුහාවක් අපගේ නෙත් මානයේ විය. උස්ව විහිදී ගිය මේ ගල් පර්වතයේ මුදුනෙහි පිහිටීම පුදුමාකාරය. පටු නිම්න ආකාරයට එහි මුදුන කොටස්වලට බෙදී තිබිණි. ගල් පර්වතය වෙළා ගෙන සිටි යෝධ පුස්වැල දෙස අපි දෑස් අයා බලා සිටියෙමු. ගල් පර්වතය මුදුනට නැගීම තරමක ත්‍රාසජනක අත්දැකීමක් විය. කිසිදු ගහකට හෝ වැලකට යන්තමින් හෝ රිදවීමක් නොකර අපි ගල මුදුනට නැග්ගෙමු. සැතපුම් ගණනාවක් දුර ඈත ඉසව් අපගේ නෙත ගැටෙන්නට විය.ගස් වැල් අතරින් රිංගා යමින් කටාරම් කෙටූ ගල් ගුහා සමූහයකට අපි පිවිසියෙමු. ඇතැම් ඒවාහි සෙල් ලිපි දක්නට ලැබිණ. අගිබුති ප්‍රාදේශීය පාලකයා මේ ගුහාව සංඝයාට පූජා කළ බව එක් සෙල් ලිපියකින් කියවෙන බව පුරාවිද්‍යා නිලධාරි මහතා අප සමග පැවසුවේය. තවදුරටත් ඔහු පවසා සිටියේ පශ්චාද් උපාධි ආයතනය මගින් එක් ගල් ලෙනක කරන ලද කැණීමක් මගින් බලංගොඩ මානවයාට අයත් ගල් ආයුධ, කෑමට ගන්නා ලද සතුන්ගේ කොටස් ආදිය හමු වී තිබෙන බවයි. එමෙන් ම මැටි භාණ්ඩ කැබලි, යාපහු දඹදෙණි යුගවලට අයත් කාසි පවා හමු වී ඇත. මේ බිමෙන් හමු වී ඇති ක්‍රි.පූ. තුන්වන සියවසට අයත් පූර්ව බ්‍රාහ්මී අක්ෂරවලින් යුතු සෙල් ලිපිය ගැන ද විශේෂයෙන් සඳහන් කළ යුතුය.ගල් ගුහා පසුකර අපි බැලුම් ගලට පිවිසෙමු. වන බූටෑ පසුකරගෙන තරමක් උස ගල් කුළක් තරණය කළ යුතුය. හිරු දැඩි සේ අපව දවන්නට වූ අතර ගල් තලාව රත් වූ යකඩයක් මෙන් විය. බැලුම් ගලට නැගි විට හාත්පස හරි අපූරුවට පෙනෙන්නට විය. එය බැලුම් ගල ලෙස තෝරා ගෙන ඇත්තේ ඒ නිසාය. බැලුම් ගලින් බැස යළිත් අප වන පෙදෙසට පිවිසියෙමු. කැලෑවේ තැනින් තැන විසිරී තිබුණු හුදකලා ගල් මේ පරිසරයට අපූරු සුන්දරත්වයක් එක් කර තිබිණි.දිග් ගල නමින් හඳුන්වන පුළුල් සේ පැතිරුණු ගල් තලාව පසු කර අපි විහාර මන්දිරයට පිවිසියෙමු. ලෙන් විහාරයක් වූ මෙහි සුවිශේෂී සිතුවම් දක්නට ලැබේ. ඇතැම් ඒවා ලන්දේසී ඌරුවට සිතුවම් කර තිබීම විශේෂත්වයයි. දොරටුපාල රූප සිතුවම් කර ඇත්තේ ලන්දේසි හේවායකුගේ ආකාරයටය. එමෙන්ම වියන් චිත්‍රය ලග්න දොළස පිළිබිඹු වන ආකාරයට සිතුවම් කර ඇත. තවද බුදු හිමියන්ගේ ඔත් පිළිමය අසළින් මෙහෙණින් වහන්සේලා සිතුවම් කර තිබීම විශේෂත්වයකි. පැරැණි දැව පාලම ද මේ විහාර භූමියේ ඇති සුවිශේෂි අංගයකි. මහනුවර යුගයට අයත් ලෙන් ආවාස සංකීර්ණයෙහි මේ දැව පාලම දක්නට ලැබේ. නරඹන්නට තවත් බොහෝ දෑ මේ සංකීර්ණය සතුය. එහෙත් ඒ සියල්ල මෙහි සටහන් කරන්නට අවකාශයක් නැත.මේ ඓතිහාසික පුද බිම නරඹන්නට යන ඔබට කියන්නට තවත් යමක් තිබේ. නොයෙක් අකුරු, රූප ඇද ඇතැම් ගල් ගුහා අපවිත්‍ර කර තිබිණි. ඇතැම් තැනක් පොලිතින් දමා විනාශ කර තිබිණි. එපමණක් ද නොවේ; නිදන් සෙවීමේ පරමාර්ථයෙන් චෛත්‍ය ගර්භය කඩා දමා තිබිණි. අපේ ඉතිහාසය ලොවට කියන එමෙන් සොබා සෞන්දර්යනේ අනූන මෙවන් ස්ථාන රැක ගැනීම ඔබ අප කාගේත් යුතුකම බව මතක් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202081</link>
    <topic>යාපනයට මෙගා වොට් 25කදැවි තෙල් බලාගාරයක්</topic>
    <author>චමීර ඇල්ලදෙණිය</author>
    <content>උතුරු පළාතේ විදුලිබල පද්ධතිය සවිබල ගැන්වීම සදහා විදුලිබල හා බලශක්ති අමාත්‍යංශය පියවර ගෙන ඇත.ඒ අනුව මුලතිව් හා කිලිනොච්චිය දිස්ත්‍රික්කවලට විදුලි පාරිභෝගික සේවා මධ්‍යස්ථාන, යාපනයට මෙගාවොට් 25ක දැවි තෙල් බලාගාරයක්, යාපනයට නව ලංවීම නියෝජ්‍ය සාමාන්‍යාධිකාරී කාර්යාලයක් සහ කිලිනොච්චියට නව විදුලි ඉංජිනේරු කාර්යාලයක් ස්ථාපිත කිරිමට නියමිතය.මීට අමතරව විදුලමු ලංකා ව්‍යාපෘතියෙන් වෙන් කළ මුදල්වලින් තුනෙන් එකක කොටසක් උතුරට විදුලිය ලබාදීමට ද වෙන් කිරිමට විදුලිබල අමාත්‍යංශය තීරණය කර තිබේ. පැවැති යුද වාතාවරණය නිසා වසර 25 කාලයක් උතුරේ විදුබල පද්ධතිය සවිබල ගැන්විමට කිසිම රජයකට හැකියාවත් නොලැබුණු බව විදුලිබල හා බලශක්ති ඇමැති පාඨලී චම්පික රණවක මහතා ප්‍රකාශ කළේය.ඇමැතිවරයා මේ බව ප්‍රකාශ කළේ කිලිනොච්චියේ සිට යාපනය දක්වා විදුලි සම්ප්‍රේෂණ පද්ධතිය විවෘත කිරීම වෙනුවෙන් පෙරේදා (06) පැවති උත්සවයකදීය.පාර්ලිමේන්තු මන්ත්‍රීවරුන් වන නාමල් රාජපක්ෂ, චන්ද්‍රකුමාර් මුරුගේසු යන මහත්වරු ඇතුළු ලංවිම නිලධාරීන් පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202082</link>
    <topic>අධිවේගී මඟේනිදහස් දා ආදායම ලක්ෂ 46ක්</topic>
    <author>සුභාෂිනී සේනානායක</author>
    <content>පසුගිය නිදහස් දිනයේ දක්ෂිණ අධිවේගී මාර්ගයේ ආදායම රුපියල් ලක්ෂ 46ක් වෙයි.එය පසුගිය නත්තල් දිනයේ ආදායම ඉක්මවා තිබේ. එදින ආදායම රුපියල් ලක්ෂ 44 කි.ගෙවුණ සතිය තුළ අධිවේගී මාර්ගයේ ආදායම ඉහළ ගිය බව එහි අධ්‍යක්ෂ නිමල් බණ්ඩාර මහතා කියයි.මේ අතර අධිවේගී මාර්ගයට ඇතුල් වන වාහනවල යෝග්‍යතාවය පරීක්ෂා කිරීමට පියවර ගන්නා බව පවසන බණ්ඩාර මහතා අබලන් වාහන අතුළත් කොට ඒවා නතර වූ විට මාර්ගයෙන් ඉවත් කිරීමට විශාල මුදලක් වැය වූ බව ද කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202083</link>
    <topic>ඇමැති කෙහෙළියට ඕස්ට්‍රේලියාවේදී සැත්කම් 2ක්</topic>
    <author>පණ්ඩුක සමරසේකර</author>
    <content>ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතාට සිදුවූ හදිසි අනතුරක් හේතුවෙන් ඕස්ට්‍රේලියාවේ මෙල්බර්න් නුවර පෞද්ගලික රෝහලකදී සැත්කම් දෙකක් ඊයේ (07) වන විට සිදුකර තිබිණි.ශ්‍රී ලංකා ඒ කණ්ඩායම නියෝජනය කළ ක්‍රිකට් ක්‍රීඩකයකු වන රමිත් රඹුක්වැල්ල වන සිය පුත්‍රයාගේ දණහිසේ ආබාධයකට ප්‍රතිකාර ලබාදීම සඳහා පසුගියදා (ජනවාරි 31) ඇමැතිවරයා ඕස්ට්‍රේලියාව බලා පිටත් විය.ඇමැතිවරයා නවාතැන් ගෙන සිටි හෝටලයේ තරප්පුවේ ලිස්සා යාමෙන් තට්ටු දෙකක් පහළට ඇදවැටී දෙපාවල අස්ථි බිඳීම නිසා මේ සැත්කම සිදුකර ඇත.තවත් සැත්කමක් හෙට (9) සිදුකිරීමට නියමිත බව ඇමැතිවරයා සඳහන් කරයි.කෙසේ වෙතත් තමාට ඉක්මන් සුවය ලැබෙමින් පවතින බවත්, තවත් දින කිහිපයකින් නැවත මව්බිමට පැමිණීමට හැකියාව ලැබෙන බවත්, ඕස්ට්‍රේලියාවේ මෙල්බර්න් නුවර නේවාසිකව ප්‍රතිකාර ගන්නා රෝහලේ සිට ස්වාධීන රූපවාහිනියට අදහස් දක්වමින් ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202084</link>
    <topic>මෙරට දේශීය වෙදකමටඉන්දියාවේ සහාය</topic>
    <author>මානෙල් පුෂ්ප කුමාරි</author>
    <content>දේශීය වෙදකමේ සංවර්ධනයට ඉන්දියාවේ සහාය ලබාදීම සඳහා එරට සෞඛ්‍ය අමාත්‍යාංශයෙ (AYUSH) ලේකම්වරයා ඇතුළු දූත පිරිසක් මේ දිනවල ශ්‍රී ලංකාවට පැමිණ සිටිති.පසුගියදා ඉන්දියාවේ පැවැති 66 වන ලෝක හෝමියෝපති සම්මේලනයේ විශේෂ ආරාධිතයා ලෙස සහභාගි වූ දේශීය වෛද්‍ය ඇමැති සාලින්ද දිසානායක මහතා එරට සෞඛ්‍ය හා පවුල් සුභ සාධන ඇමැති ගුලාම් නබි අසාඩ් මහතා ප්‍රමුඛ එරට සෞඛ්‍ය බලධාරීන් සමග පැවැත්වූ දීර්ඝ සාකච්ඡාවක ප්‍රතිඑලයක් ලෙස දේශීය වෙදකමේ සංවර්ධනයට ඉන්දියාවේ ආධාර ලබාදීමට කැමැත්ත ප්‍රකාශ කර ඇත.මේ සිව්දින නිල සංචාරය සඳහා මෙරටට පැමිණ සිටින ඉන්දියානු රජයේ (AYUSH) ලේකම් අනිල් කුමාර් මහතා සමග ඉන්දියානු ජාතික ඖෂධීය ශාක මණ්ඩලයේ ප්‍රධාන විධායක නිලධාරී බාලා ප්‍රසාද්, ආයුර්වේදීය විද්‍යා පර්යේෂණ මධ්‍යම කවුන්සිලයේ අධ්‍යක්ෂ ජනරාල් ආචාර්ය රමේෂ් බාබු දෙවල්ලා,යුනානි වෛද්‍ය පර්යේෂණ පිළිබඳ මධ්‍යම කවුන්සිලයේ අධ්‍යක්ෂ ජනරාල් ආචාර්ය ආලෝක් කුමාර් යන මහත්වරු අද (08) දින ශ්‍රී ලංකා පදනම් ආයතනයේ දී පැවැත්වෙන ප්‍රවෘත්ති සාකච්ඡාවට සහභාගිවීමට නියමිතයි.මිහින්තලයේ ස්වදේශීය වෛද්‍ය විශ්ව විද්‍යාලයක් පිහිටුවීම, හෝමියෝපති වෛද්‍ය විද්‍යලයක් පිහිටුවීම, ත්‍රිකුණාමලයේ සිද්ධ ශික්ෂණ රෝහලක් ඉඳිකිරීම සහ ආයුර්වේද පර්යේෂණ නඟා සිටුවීම වෙනුවෙන් ඉන්දියාවේ සහය හා ආධාර ලබාදීම කෙරෙහි මෙහිදී අවධානයට ලක් කෙරෙන අතර දෙරට අතර අවබෝධතා ගිවිසුමක් ද අස්සන් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n12020810</link>
    <topic>ශ්‍රී ලංකාවේ අභ්‍යන්තර ප්‍රශ්නවලටජාත්‍යන්තරයෙන් විසඳුම් අවශ්‍ය නෑ</topic>
    <author>නුවන් කොඩිකාර</author>
    <content>ශ්‍රී ලංකාවේ අභ්‍යන්තර ප්‍රශ්නවලට ජාත්‍යන්තරයෙන් විසඳුම් සෙවීමට අවශ්‍ය නොවන බව ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි මහතා පැවැසීය.ජාතික ප්‍රශ්නයට විසඳුම් සෙවීමට නම් ජනාධිපති මහින්ද රාජපක්ෂ මහතා පිළිබඳ විශ්වාසය තබා ඔහු සමඟ සාකච්ඡා කළයුතු බවත් හෙතෙම කීවේය.සංචාරයක් සඳහා මෙරටට පෙරේදා (06) පැමිණි ස්වාමි මහතා කතරගම දේවාලයේ විශේෂ පූජාවකට සහභාගී වීමෙන් අනතුරුව රත්නපුරයට පැමිණීමෙන් පසු මාධ්‍යවේදීන් හට අදහස් දක්වමින් එසේ ප්‍රකාශ කළේය.ත්‍රස්තවාදයෙන් දෙමළ ජනතාවගේ උරුමය දිනා ගැනීම තියා, ලෝකයේ කිසිම තැනක ප්‍රශ්න විසඳා නොමැති බවත්, ඒ මඟින් සිදුවූයේ අහිංසක ජනතාව දුක් විඳපු එක පමණක් බවත් හෙතෙම කීවේය.කොටින්ගේ බලපෑමෙන් දේශපාලනයට පැමිණි ඇතැම් දමිළ දේශපාලනඥයන් සෑම දෙයක් ගැනම සැකෙන් බලමින් සිටින බව පැවසූ ඒ මහතා එයින් සිදුවන්නේ ප්‍රශ්නය දිග් ගැසීම පමණක් බව ප්‍රකාශ කළේය.ත්‍රස්තවාදය විනාශ කළ හේතුවෙන් ජනාධිපති මහින්ද රාජපක්ෂ මහතා ජාත්‍යන්තර උසාවිය හමුවට ගෙන යෑමට කිසිවකුට අයිතියක් නොමැති බවද ස්වාමි මහතා සඳහන් කළේය.දකුණේ ජනතාවට මෙන්ම උතුරු-නැගෙනහිර ජනතාවටද කිසිදු බාධාවකින් තොරව ලංකාව පුරාම නිදහසේ ඇවිද යාමේ අවස්ථාව උදා වී තිබෙන බවත්, ඒ සඳහා ලංකා රජයට ස්තුතිය පිරිනමන බවත් ඉන්දීය ජනතා පක්ෂයේ නායකවරයා පැවසීය.කරුණානිධි මහතා සහ ඉන්දිරා ගාන්ධි මහත්මිය සිදුකළ ගිවිසුමකට අනුව කච්චතිව් දූපත ලබාදී ඇති හෙයින් එය යළි ලබා ගැනීමට නොහැකි බවත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n12020811</link>
    <topic>කොටි ක්‍රියාකාරකම් හේතුවෙන්බන්ධනාගාරයේ සිටි 43කටදැයට කිරුළේ දී නිදහස</topic>
    <author>බුද්ධිකා ඉඹුලාන සහ සුභාෂිනී සේනානායක</author>
    <content>එල්ටීටීඊ ක්‍රියාකාරකම්වල නියැළීම හේතුවෙන් බන්ධනාගාරයේ රඳවා සිටි අභ්‍යාසලාභීහු 43ක් අද (08) දැයට කිරුළ ප්‍රධාන වේදිකාවේදී නිදහස් කෙරෙති.ඔයාමඩුව දැයට කිරුළ භූමියේදී නිදහස් වන මොවුහු උතුරු, නැඟෙනහිර පදිංචිකරුවෝ වෙති.මේ පිරිස බන්ධනාගාරගත කිරීමට පෙර වසර 2ක් පුරා වෘත්තීය පුහුණුව ලබාදී ඇති බවත් රටට වඩාත් ඵලදායී සේවාවක් මොවුන්ගෙන් ලබා ගැනීම රජයේ අරමුණ බවත් බන්ධනාගාර පුනරුත්ථාපන හා ප්‍රතිසංස්කරණ අමාත්‍යාංශයේ ලේකම් පී. දිසානායක මහතා ‘දිනමිණ’ට කීය.දැයට කිරුළ භූමියේ ප්‍රධාන වේදිකාව අසලදී නිදහස ලබන මේ පිරිසට කාන්තාවෝ හයදෙනෙක් ද ඇතුළත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n12020812</link>
    <topic>මාලදිවයින් ජනපතිඉල්ලා අස්වෙයි</topic>
    <author/>
    <content>මාලදිවයිනේ ජනාධිපති මොහොමඩ් නසීඩ් මහතා ඊයේ (07) සිය ධූරයෙන් ඉල්ලා අස් වී ඇත.ඒ සමඟම එරට නියෝජ්‍ය ජනාධිපතිවරයාව සිටි මොහොමඩ් වහීඩ් මහතා නව ජනාධිපතිවරයා වශයෙන් දිවුරුම් දී ඇත.ඉකුත් දින කීපය තුළ මාලදිවයිනේ පැවැති නොසන්සුන්කාරී කැරැළි තත්ත්වයන් වලින් පසු තමා සිය ධුරයෙන් ඉල්ලා අස්වන බව හිටපු ජනාධිපතිවරයා ඊයේ මාධ්‍ය හමුවකදී ප්‍රකාශයට පත් කළේය. මොහොමඩ් නසීඩ් මහතා එරට පැවැති ප්‍රථම ජනාධිපතිවරණයෙන් තේරී පත්ව සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n12020813</link>
    <topic>දැයට කිරුළ බලන්නඊයේ ලක්‍ෂ 10ක්</topic>
    <author>හිදෝගම සමූහ</author>
    <content>දැයට කිරුළ ජාතික ප්‍රදර්ශනය නැරඹීමට ඊයේ (7) ලක්ෂ දහයකට වැඩි ජනතාවක් අනුරාධපුර ඔයාමඩුව ප්‍රදේශයට පැමිණියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n12020814</link>
    <topic>ජනතා ඉල්ලීම් නිසාදැයට කිරුළ12දා තෙක්</topic>
    <author/>
    <content>දැයට කිරුළ ප්‍රදර්ශනය ලබන 12 වැනිදා දක්වා දීර්ඝ කරන ලෙස ජනාධිපති මහින්ද රාජපක්ෂ මහතා නිලධාරීන්ට ඊයේ (07) උපදෙස් දුන්නේය.ජනතා ඉල්ලීම්වලට කන් දෙමින් ප්‍රදර්ශනයේ කාලය දීර්ඝ කිරීමට තීරණය කර තිබේ.  ප්‍රදර්ශනය 10 වැනිදා අවසන් වීමට නියමව තිබුණත් විශේෂයෙන් පාසල් දරුවන්ගේ ඉල්ලීම මත එය දීර්ඝ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202086</link>
    <topic>දැයට කිරුළ ප්‍රදර්ශන කුටිවලවිස්තර පත්‍රිකා භාෂා ත්‍රිත්වයෙන්ම</topic>
    <author>ධනුෂ්ක ගොඩකුඹුර, ගාමීණී ජයසිංහ සහ අමිල ප්‍රභාත් වනසිංහ ඔයාමඩුව සිට...</author>
    <content>දැයට කිරුළ ජාතික ප්‍රදර්ශනයේ සියලු ප්‍රදර්ශන කුටිවල ජනතාව දැනුවත් කෙරෙන විස්තර පත්‍රිකා, දැන්වීම් පුවරු මෙන්ම විස්තර කථන සඳහා සිංහල, දෙමළ, ඉංගී‍්‍රසි භාෂා ත්‍රිත්වයෙන්ම සිදු කළ යුතු බවට ජනාධිපති මහින්ද රාජපක්ෂ මහතා නියෝග කර ඇත.සියලු ජාතීන්ට, භාෂා හා ආගම්වලට සමානව සැළකීමේ රජයේ ප්‍රතිපත්තීන් අනුව කටයුතු කිරීමේ වැදගත්කම ජනාධිපතිවරයා විසින් පෙන්වා දුන් බව දැයට කිරුළ සංවිධායක කමිටු සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවසීය.එම උපදෙස් අනුව ප්‍රදර්ශන කුටිවල භාෂා ත්‍රිත්වයෙන්ම ජනතාව දැනුවත් කිරීම් සිදුවන්නේදැයි දැඩිව සොයා බලන බවත් ප්‍රදර්ශනය අවසානයේදී ඒ පිළිබඳ වාර්තාවක් සකසන බවත් ඇමැතිවරයා ප්‍රකාශ කළේය.දැයට කිරුළ ප්‍රදර්ශනය නැරැඹීමට ජාති භේදයකින් තොරව පැමිණෙන ජනතාවගේ පහසුව තකා ජනාධිපතිවරයා කළ නියෝගය අනුව කටයුතු සිදු වන්නේදැයි සොයා බැලීම සඳහා විශේෂ නිරීක්ෂණ කණ්ඩායම් මේ දිනවල ප්‍රදර්ශන කුටි පරීක්ෂා කරති.ප්‍රදර්ශන භූමියේ බොහෝ ආයතන ආරම්භයේ සිටම සිංහල, දෙමළ, ඉංගී‍්‍රසි භාෂා ත්‍රිත්වයෙන්ම සිය ප්‍රදර්ශන කුටි පවත්වාගෙන යන අතර අනෙකුත් ආයතනත් ඒ තත්ත්වයට වහාම පරිවර්තනය විය යුතු බව ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202085</link>
    <topic>අනුරපුරසියලු ඔසුසැල්රූපලාවන්‍යාගාරපරීක්‍ෂාවට</topic>
    <author/>
    <content>දැයට කිරුළ ජාතික වැඩසටහනට සමගාමීව අනුරාධපුර දිස්ත්‍රික්කයේ සියලුම ඔසුසැල් හා රූපලාවන්‍ය ආයතන පරීක්ෂාවට ලක්කිරීමට සෞඛ්‍ය අමාත්‍යාංශය පියවර ගෙන තිබේ.ඒ අනුව බලපත් රහිතව පවත්වා ගෙන ගිය ඔසුසැල් කිහිපයක්, නිසි අයුරින් ගබඩා නොකළ ඖෂධ තිබු ඔසුසැල් කිහිපයක්, නිසි ප්‍රමිතියට ඖෂධ ප්‍රවාහනය නොකළ ලක්ෂ 10 ක් වටිනා ඖෂධ තොගයක්, නිසි උෂ්ණත්ව පරාසයක තබා නොතිබුණු ලක්ෂ 2 ක් වටිනා ඖෂධ තොගයක් අත්අඩංගුවට ගැනීමට සෞඛ්‍ය අමාත්‍යාංශය සමත්විය.රූපලාවන්‍ය ආයතනවල තිබූ ලේබල් නොකරන ලද හා නිෂ්පාදිත දිනය රහිත විලවුන් වර්ග විශාල ප්‍රමාණයක් ද අත්අඩංගුවට ගැනීමට මෙම වැටලීම්වලදී හැකි විය. මේ සියලුම වංචාකරුවන්ට විරුද්ධව නඩු පැවරීමට කටයුතු යොදා ඇතැයි විලවුන් උපකරණ හා ඖෂධ නියාමන අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202087</link>
    <topic>අධික මිලට භාණ්ඩ අලෙවි කළ වෙළෙඳුන් 6ක් දැයට කිරුළේදී වැඩ වරද්දාගනී</topic>
    <author>ධනුෂ්ක ගොඩකුඹුර, ගාමිණී ජයසිංහ සහ අමිල ප්‍රභාත් වනසිංහ ඔයාමඩුව සිට...</author>
    <content>පාලන මිල නොසළකා හරිමින් අධික මිලට භාණ්ඩ අලෙවි කළ වෙළෙඳුන් හය දෙනකු දැයට කිරුළ ප්‍රදර්ශන භූමිය හා අවට ප්‍රදේශවලදී පාරිභෝගික අධිකාරියේ නිලධාරීන් අත්අඩංගුවට ගෙන ඇත.ප්‍රදර්ශන භූමිය තුළ වෙළෙඳාම් කළ එක් අයකු හා භූමියෙන් පිටත වෙළෙඳුන් පස් දෙනකු මෙසේ අත්අඩංගුවට ගෙන ඇති බව එම අධිකාරියේ අනුරාධපුර දිස්ත්‍රික් ප්‍රධානී ගුණදාස ලංකාපුර මහතා පැවසීය.මෙවැනි ක්‍රියාවන් වැළක්වීම සඳහා කඩිනම් පියවර ගන්නා ලෙස සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා අදාළ නිලධාරීන්ට නියෝග කර ඇත.ප්‍රදර්ශනය නැරැඹීමට එන ජනතාවගේ පහසුව තකා වෙළෙඳ සැල් විශාල ප්‍රමාණයක්ප්‍රදර්ශන භූමිය තුළ හා පිටත ස්ථාපිත කර ඇති අතර සංචාරක වෙළෙඳුන්ට ද වෙළෙඳාම් කිරීමට අවසර ලබා දී ඇත. ඇතැම් වෙළෙඳුනගේ කූට වෙළෙඳාම් නැවැත්වීම පිණිස පාරිභෝගික අධිකාරිය නිලධාරීන් දස දෙනකු යොදවා සියලු වෙළෙඳ සැල් නිරීක්ෂණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202088</link>
    <topic>සීතාඑළියටගුවන් තොටුපොළක්</topic>
    <author>අසේල කුරුළුවංශ</author>
    <content>නුවරඑළිය දිස්ත්‍රික්කයට ලබාදෙන අභ්‍යන්තර ගුවන් තොටුපොළ සීතාඑළියේ ඉදිකිරීමට සැලැසුම් කැර ඇත.සිවිල් ගුවන් සේවා අමාත්‍යාංශයේ ලේකම්, තාක්ෂණ නිලධාරීන් ඇතුළු කණ්ඩායමක් පෙරේදා (06) අදාළ භූමිය පරීක්‍ෂා කිරීමේ නිරීක්‍ෂණ චාරිකාවක නිරතව තිබේ.අදාළ ගුවන් තොටුපොළ ඉදිකිරීම සඳහා සීතාඑළිය ප්‍රදේශයෙන් අක්කර 50 කට ආසන්න බිම් ප්‍රදේශයක් වෙන්කර තිබෙන බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.අභ්‍යන්තර ගුවන් තොටුපොළ පිහිටුවීමේ රජයේ වැඩපිළිවෙළ යටතේ මහනුවර අභ්‍යන්තර ගුවන් තොටුපොළ කරඳගොල්ල ප්‍රදේශයේ ස්ථාපිත කිරීම සඳහා මේ වන විට සැලැසුම් කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=n1202089</link>
    <topic>නල්ලතන්නියෙන් එහාටසංගීත භාණ්ඩ තහනම්</topic>
    <author>අසේල කුරුළුවංශ</author>
    <content>නල්ලතන්නියේ සිට මහමළුව දක්වා කිසිදු සංගීත භාණ්ඩයක් රැගෙන යාමට අවසර නොදෙන ලෙස නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පොලිසියට උපදෙස් දී ඇත.පසුගිය සතිඅන්තයේ ලක්ෂ සංඛ්‍යාත ජනතාවක් සිරිපා කරුණා කරන්නට පැමිණි අතර එම අවස්ථාවේ මහජනතාවට ඉඩ ඇහිරීම නිසා සංගීත භාණ්ඩ දහස් ගණනක් පොලිසිය භාරයට ගනු ලැබීය.පරිසර සංවේදී කලාපයක් වන ශ්‍රීපාද රක්ෂිතයට මෙම දිනවල නොයෙක් පක්ෂීන් බිත්තර දමන්නට පැමිණෙන බවත් සිරිපා මාර්ගයේ අධික ශබ්ද පැවතීම මෙම පක්ෂීන්ගේ ජීවන චක්‍රයට පවා විශාල බලපෑමක් ඇතිකරන බවත් දිස්ත්‍රික් ලේකම්වරයා පවසයි.මෙම සියලු කරුණු සැලකිල්ලට ගෙන සිරිපා වන්දනාවේ පැමිණෙන පිරිස් මෙය විනෝද ගමනක් කැර නොගෙන සංගීත භාණ්ඩ ගෙන ඒමෙන් වලකින ලෙස දිසාපතිවරයා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202081</link>
    <topic>පාසල් දරුවන් හයදෙනෙක් ත්‍රිරෝද රථයකින්අනාරක්‍ෂිත ලෙස ප්‍රවාහනය කළැයි දඩ</topic>
    <author>පානදුර සමූහ – කපිල සෝමරත්න</author>
    <content>පාසල් දරුවන් හයදෙනකු අනාරක්‍ෂිත ලෙස ත්‍රිරෝද රථයකින් ප්‍රවාහනය කිරීමේ චෝදනාවට වරද පිළිගත් ත්‍රිරෝද රථ රියැදුරකුට රුපියල් හාරදහසක දඩයක් ගෙවන ලෙසට පානදුර මහේස්ත්‍රාත් ආර්. එස්. ඒ. දිසානායක මහතා නියම කළේය.මෙසේ දඩ නියම වූයේ වාද්දුවේ පදිංචිකරුවකුටය.රථවාහන පනතේ 217 වගන්තිය යටතේ විත්තිකරුට විරුද්ධව නඩු පැවරූ බව වාද්දුව පොලිසියේ රථවාහන අංශයේ සැරයන් ලයනල් මහතා අධිකරණයට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202082</link>
    <topic>ඩෙංගු මදුරුවන් බෝ කළැයිකුරුණෑගල කුඩාගල්ගමුවේ සිවුදෙනෙක් දඩකති</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ඩෙංගු මදුරුවන් බෝ වීමට ඉඩහැර තිබූ සිවුදෙනෙකුට එක් අයකුට රුපියල් 2500 බැගින් දඩ මුදල් ගෙවන ලෙසට කුරුණෑගල අතිරේක මහේස්ත්‍රාත් තිලකරත්න බණ්ඩාර මහතා නියමකරන ලදී.සැකකරුවන් අධිකරණයට ඉදිරිපත් කළේ මහජන සෞඛ්‍ය පරීක්ෂක නිශාන්ත ජයවීර මහතාය.ඩෙංගු මදුරු උවදුර ගැන ප්‍රදේශවාසීන් දැනුවත් කිරීමේ වැඩමුළු කීපයක් පවත්වා නිවෙස් හිමියන්ට තම නිවෙස් පිරිසුදුවට තබා ගන්නා ලෙසට උපදෙස් දුන්නත් මේ පිරිස ඒ කිසිවක් පිළිගන්නේ නැතැයි මහජන සෞඛ්‍ය පරීක්ෂකවරයා කීවේය.කුරුණෑගල නගර සභා සෞඛ්‍ය ඒකකයේ නිශාන්ත ජයවීර, ගුණතිලක, එස්. බී. හේරත්, මංජුල අමරකෝන් සහ චන්දිම රත්නායක යන මහජන සෞඛ්‍ය පරීක්ෂකවරුන් විසින් කුරුණෑගල කුඩාගල්ගමුවේදී මේ වැටලීම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202083</link>
    <topic>මීගමුව දිසා රෝහලේඩෙංගු රෝගියෝ බිම නිදති</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මීගමුව දිසා රෝහලට දිනපතා ඇතුළත් වන ඩෙංගු රෝගීන්ගේ සංඛ්‍යාව වැඩිවෙමින් පවතී.මේ නිසා වාට්ටුවල ඇඳන් රෝගීන්ගෙන් පිරී පවතී. එවැනි බොහෝ රෝගීන් බිම පැදුරු එලා ඒ මත නිදා ගනිති. මේ ගැන බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202084</link>
    <topic>පාණදුර ලංගම ඩිපෝවේබස් ධාවනය දුර්වලයි:අවශ්‍ය ප්‍රමාණයට සේවකයන් නෑ</topic>
    <author>අළුබෝමුල්ල සමූහ</author>
    <content>පාණදුර ලංගම ඩිපෝවේ බස්ධාවනය කිරීමට අවශ්‍ය සේවකයන් නොමැති නිසා මාර්ග කීපයක බස්ධාවනය නතර කර ඇතැයි වාර්තාවේ.කොන්දොස්තරවරුන් 207ක් සිටිය යුතු නමුත් දැනට සිටින්නේ 132ක් පමණි. ඒ අතරින් 10 - 12 කගේ සේවය තහනම් කර ඇත.අවශ්‍ය සේවකයන් ලබා දෙන ලෙස නාරාහේන්පිට ප්‍රධාන කාර්යාලයට සහ විෂයබාර ඇමැතිවරයාටද දන්වා තිබේ.නමුත් මෙතෙක් කිසිම ප්‍රතිචාරයක් නැතැයි පාණදුර ලංගම ඩිපෝවේ නිලධාරියකු බණ්ඩාරගම ප්‍රාදේශීය ලේකම් කාර්යාලයේ පැවැති සංවර්ධන කමිටු රැස්වීමේදී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202085</link>
    <topic>රන් භාණ්ඩ-ජංගම දුරකථනනිවෙස්වලට ඇතුළු වී සොරකම් කරලා</topic>
    <author>මාවනැල්ල සමූහ පී. සෙනෙවිරත්න</author>
    <content>රන් භාණ්ඩ, ජංගම දුරකථන ඇතුළු උපකරණ නිවෙස්වලට ඇතුළු වී සොරකම් කර ඒවා සියල්ල මාවනැල්ල නගරයේ පෞද්ගලික බැංකුවක උකසට තබා රුපියල් ලක්ෂ ගණනින් මුදල් ලබාගෙන මහා ධනවතකු ලෙසට මාවනැල්ල නගරයේ ඉහළ පෙළේ හෝටල්වලට ගොස් හිතවතුන්ට සංග්‍රහයක් පවා සිදුකළ අයකු අත්අඩංගුවට ගෙන මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා හමුවට ඉදිරිපත් කරන ලදුව කෑගල්ල රක්ෂිත බන්ධනාගාරයේ දින 14 ක් තැබීමට විනිසුරුවරයා විසින් නියෝග කරන ලදී.කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක මහතාගේ අධීක්ෂණය මත අරණායක පොලිස් ස්ථානාධිපති ප්‍රධාන පොලිස් පරීක්ෂක බුද්ධි පාදෙනිය, අපරාධ අංශයේ ස්ථානාධිපති යන මහත්වරු ඇතුළු පොලිස් නිලධාරි වෝල්ටර් රණසිංහ, පොලිස් නිලධාරි පිරිස් විසින් මේ සැකකරු අත්අඩංගුවට ගනු ලැබ තිබේ.සැකකරු පදිංචිව සිටින ගැවිලිපිටිය දෙබත්ගම ප්‍රධාන මහාමාර්ගයේ හත්ගම්පලට නුදුරු නිවෙසක්ද පොලිසිය විසින් පරීක්ෂාවට ලක්කැර සොරාගත් භාණ්ඩද පොලිස් අත්අඩංගුවට ගන්නා ලද අතර ඒවා නඩු භාණ්ඩ ලෙසට අධිකරණයට ඉදිරිපත් කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202086</link>
    <topic>මිතුරාගේ බිරියට මනමාලකම් පාන්න ගිහින්තරුණයකුට මතක හිටින දඬුවමක් ලැබිලා</topic>
    <author/>
    <content>චන්න ආරක්‍ෂක අංශයේ සේවයේ යෙදී සිටි අයෙකි. ඔහු පසුගිය යුද කාලයේදී සටන් බිමේ සිටියදී විෂක් ශරීර ගතවීමෙන් රෝගාතුර විය. ඒ නිසා කලක් හමුදා රෝහලෙන් ප්‍රතිකාර ලැබුවේය.බේනායක චන්නගේ පාසල් මිතුරෙකි.චන්න අසනීප වෙන්නට පෙර සිටම අබේනායක නිතර ඔහුගේ නිවසට ආ ගියේය. එයට චන්නගේ බිරිය ශ්‍යාමලි එතරම් කැමැති වූයේ නැත. අබේනායකට මේ බව තේරුම් ගියත් ඔහු ඒ ගැන තැකීමක් කළේ නැත.”මොනවා වුණත් මා එක්ක ස්කෝලෙ ගිය යාළුවානේ” කියමින් චන්න අබේට සැලකුම් දැක්වූවේය.”ශ්‍යාමලී නංගි චන්නට මොනවා වුණත් මම ඉන්නවා. ඔයා බයවෙන්න එපා” යි අබේ නිතර චන්නගේ බිරියට කියයි.දිනක් අබේ ශ්‍යාමලිගේ නිවෙසට එනවිට චන්න හොඳටම නිදිය.දොර රෙද්ද මෑත්කළ බැලූ අබේ චන්න නිදි බව දැන හොර රහසේම කුස්සිය දෙසට ගියේය.අබේ නිසොල්මනේම ශ්‍යාමලි අසලට කිට්ටු විය. “ශ්‍යාමලි” යි රහසින් කියමින් ශ්‍යාමලිගේ උරහිසට අත්දෙක හිරකර තමා දෙසට හරවා ගන්නට වෑයම් කළේය.ශ්‍යාමලී තිගැස්සී ආපසු හැරුණේ ගිනි පෙනෙල්ලක් ද අත දරමිනි. ගිනි පෙනෙල්ල පපුව හරහා වැදුනි. දෙදෙනාටම කර කියා ගත දෙයක් නොවීය. අබේ උඹ මොකාටද එන්න හදන්නෙ? තව ගිනි පෙනෙලි පාරක් නොකා මෙතැනින් පිටවෙනවා යැයි කියමින් මොර දුන්නාය.අබේ මරු විකල්ලෙන් පැන දිව්වේ පුටුවක් ද පෙරළාගෙනය.”ඇයි... ශ්‍යාමලි... චන්නගේ කටහඬ ඇසිණි. නෑ... නෑ... අල්ලපු ගෙදර බල්ලා මේසෙට නැග්ගානෙ... කියමින් ශ්‍යාමලී ඒ සිද්ධිය සැමියාගෙන් වසන් කළාය.මේ ශබ්දය ඇසී අසල්වැසි නිවෙසේ රංජි එළියට බැස්සේ දොර පොල්ලද අතැතිවය.අබේ දුවගෙන යනවා දුටු රංජි ශ්‍යාමලී මුණගැසීමට ඇවිත් සිදුවූ දේ විමසුවේය.ඇය ඔහුට සියලු විස්තරය කීවාය.ශ්‍යාමලී නංගි ඔයාට කරදරයක් වුණේ නෑනේ.ඒත් මේ බව චන්නට දැනගන්න ඉඩ තියන්න එපා කියමින් අවවාද කළේය.කෙසේ හෝ අසල්වාසී තරුණ පිරිස් අබේනායකට “ගිනි පෙනෙල්ල” කියමින් උසුළු විසුළු කිරීමට ද පටන් ගත්හ.ටික දිනකින්ම චන්න මිය ගියේය.පාසල් අවධියේ සිටම හිතවත්ව සිටි අබේට තම හිතවතාගේ අවසන් ගමන පවා දැකගත නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202087</link>
    <topic>කොළොන්නාවේ ඇළවේලි ප්‍රතිසංස්කරණයට ගම නැගුමින් රුපියල් ලක්‍ෂ එකසිය පනස් හතරක්</topic>
    <author>කොළොන්නාව සමූහ – ඒ. සුමනසේන</author>
    <content>කොළොන්නාව ප්‍රාදේශීය ලේකම් කොට්ඨාසයේ ජල ගැලීම් පාලනය කිරීම් සඳහා අවශ්‍ය ප්‍රධාන ඇළවේලි 8ක් සුද්ධ පවිත්‍රකොට සංවර්ධනය කිරීමට ආර්ථික සංවර්ධන අමාත්‍යාංශය මඟින් රුපියල් ලක්ෂ 154ක මුදලක් කොළොන්නාව ප්‍රාදේශීය ලේකම් කාර්යාලය වෙත ලබා දී ඇතැයි එම ප්‍රාදේශීය ලේකම් යූ. ඩබ්ලිව්. සේනාරත්න මහතා පවසයි.“ගම නැඟුම” සංවර්ධන වැඩපිළිවෙළ යටතේ අමාත්‍යාංශය මෙම මුදල් වෙන්කොට දී තිබෙන්නේ කොළොන්නාව ශ්‍රී ලංකා නිදහස් පක්ෂ වැඩ බලන සංවිධායකවරයා වශයෙන් ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළොන්නාව ප්‍රාදේශීය ලේකම් කාර්යාලයේ දී පැවැති ප්‍රථම ප්‍රාදේශීය සංවර්ධන සම්බන්ධීකරණ කමිටු රැස්වීමේ දී මෙම ප්‍රදේශයේ ඇළවේලි සම්බන්ධව අදාළ පළාත් පාලන ආයතනවල මන්ත්‍රීවරුන් විසින් ඉදිරිපත් කරන ලද කරුණු විමසා බැලීමෙන් අනතුරුව ය.මේ අනුව ලැබී ඇති ප්‍රතිපාදනවලින් මේ වන විටත් ඇළවේලි ගණනාවක සුද්ධ පවිත්‍ර කිරීම වැඩ කෙරීගෙන යන අතර වැසි කාලයට මෙම ප්‍රදේශවල ජලය කැලණි ගඟට ගලායාම අවහිරව ඇති වැලිවල ඇළ මාර්ගය, අඹගහ හන්දිය ඇළ මාර්ගය, මල්පුර නිවාස ක්‍රමය අසලින් ගලායන මහා ඇළ මාර්ගය, කොටිකාවත්ත කීල්ස් පුර ආයතනයට යාබද ඇළ මාර්ගය, හා සැලළිහිණි මාවත ඇළ මාර්ගය ද ඒ අතර වන බව ප්‍රාදේශීය ලේකම්වරයා පැවසීය.මීට අතිරේකව වසර 30 කින් පමණ කිසිදු නඩත්තු කිරීමකින් තොරව පැවැති වඩුගොඩවත්ත ඇළ මාර්ගය කොළොන්නාව නගර සභාවේ ද සහයෝගය ලබාගෙන පහත් බිම් ගොඩකිරීමේ හා සංවර්ධනය කිරීමේ සංස්ථාව මඟින් සම්පූර්ණ වශයෙන්ම සුද්ධ පවිත්‍ර කොට සංවර්ධනය කළ බව ද කී ඒ මහතා, එමෙන්ම කොටිකාවත්ත මුල්ලේරියාව ප්‍රාදේශීය සභා බල ප්‍රදේශයට අයත් කුඹුරුවලට ජලය ගෙන යන පද්දාවෙල ඇළ හා මෑදෙනිය වෙල්යායේ පිටල් ඇළ මාර්ගය ද සුද්ධ පවිත්‍ර කරදීමට හැකිවීම, ඒ අවට කුඹුරු ගොවිතැන් කරන ගොවි ජනතාව වෙනුවෙන් ගන්නට හැකිවූ සුවිශේෂී ක්‍රියා මාර්ගයක් බවද ප්‍රාදේශීය ලේකම් සේනාරත්න මහතා පැවසීය. මේ කටයුතු අධීක්ෂණයේ දී බස්නාහිර පළාත් සභාවේ ආණ්ඩු පක්‍ෂ සංවිධායක රේණුක දුෂ්‍යන්ත පෙරේරා, බස්නාහිර පළාත් සභා මන්ත්‍රීනි අසෝකා ලංකාතිලක, කොළොන්නාව නගර සභාපති රවීන්ද්‍ර උදයශාන්ත හා කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි යන මහත්ම මහත්මීන් ගෙන් ලැබුණු සහයෝගය අගේ කරන බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202088</link>
    <topic>අරණායක-මාවනැල්ල පාසල් 17ක් වැහිලා</topic>
    <author>අරණායක විශේෂ – පී. ඒ. මීගහමුලසේන</author>
    <content>අරණායක හා මාවනැල්ල මැතිවරණ කොට්ඨාසවල ගම්බද පාසල්වලින් වැසී ඇති පාසල් සංඛ්‍යාව එකොළහකි.අරණායක කොට්ඨාසයේ පාසල් හතක්ද මාවනැල්ල කොට්ඨාසයේ හතරක් වැසී යන බවට හෙළිදරව් වී ඇත.මේවාට අමතරව තවත් පාසල් කීපයක්ම වැසී යාමේ අවදානමකට පත්ව තිබේ.මේ නිසා නගරබද පාසල්වල තදබදය ක්‍රමයෙන් උග්‍ර තත්ත්වයකට පත්වෙමින් පවතින අතරම මවුපියන්ට දුෂ්කරතාවන්ට මුහුණදීමට සිදුවී ඇති බව මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r1202089</link>
    <topic>පරිසර නීති කැඩූ අයගෙන් දඩ ලෙසරුපියල් එකොළොස් ලක්ෂයක් අයකර ගනී</topic>
    <author>හාරිස්පත්තුව මධ්‍යම විශේෂ - ගාමිණි බී. දිසානායක</author>
    <content>කටුගස්තොට පොලිසියේ පරිසර අංශය 2011 වසරේ දී පරිසර නීති කැඩූ පුද්ගලයන් 34 කට මහනුවර මහේස්ත්‍රාත් අධිකරණයේ නඩු පවරා රුපියල් එකළොස් ලක්ෂ හතලිස් හත්දාස් දෙසීයක දඩ මුදලක් රජයට අයකර දීමට සමත් වී ඇත.අධිකරණයේ නඩු පවරා ඇත්තේ පදිංචි පරිසරය තුළ මදුරු කීටයන් බෝවීමට ඉඩදීම, වැසිකිළි සහ කැසිකිළිවල ගලා යන අපද්‍රව්‍ය ප්‍රසිද්ධ කානු සහ ඇළමාර්ගවලට ගලායාමට සැලැස්වීම, මහාමාර්ගයට කුණු කසළ දැමීම, අනවසර වැලිගොඩ දැමීම සහ ප්‍රවාහනය කිරීම, දැව කොටන් සහ ගල් වැලි ගොඩ ගසා ප්‍රසිද්ධ මාර්ග අවහිර කිරීම, පදිකවේදිකාව අවහිර කරමින් වෙළෙඳාම් සිදුකිරීම යන චෝදනා යටතේය.වැටලීම් සිදුකොට ඇත්තේ කටුගස්තොට පොලිසියේ පරිසර අංශයේ ස්ථානාධිපති පොලිස් පරීක්ෂක පුෂ්පකුමාර, පො.සැ. 24538 විමලරත්න, පො.සැ. 4828 නිමල්, පො.කො.කො. 47099 තිලකරත්න, 56567 සිසිර සහ 48436 පේමකුමාර නිලධාරින් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r12020810</link>
    <topic>අත්හිටවූ සිර දඬුවම් සමගරුපියල් ලක්‍ෂයක වන්දියක් ගෙවන්න වෙයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>අපරීක්‍ෂාකාරී ලෙස රිය පදවා පුද්ගලයකු මරණයට පත් කිරීමේ චෝදනාවක් සම්බන්ධයෙන් අධිකරණය හමුවේ වරද පිළිගත් රියැදුරකු අවුරුදු දෙකක (2) සිර දඬුවමකට යටත් කළ කුරුණෑගල මහාධිකරණ විනිසුරුවරයා, එම සිර දඬුවම වසර 10කට අත්හිටුවන ලදී.එයට අමතරව මිය ගිය පුද්ගලයා වෙනුවෙන් රුපියල් 100,000ක වන්දි මුදලක් ගෙවන ලෙසට නියෝග කළ අතර එම මුදල දැනට ජීවතුන් අතර සිටින මියගිය අයගේ පුතා වන කරුණාරත්න බණ්ඩා යන අයට ගෙවන ලෙසට නියෝග කළේය.වන්දි මුදල් බාර ගැනීමට පැමිණි කරුණාරත්න බණ්ඩා නැමැති අය සිය අනන්‍යතාව ඔප්පු කිරීම සඳහා තම හැඳුනුම්පත අධිකරණයට ඉදිරිපත් කරන ලදී.2011. 11. 09 දින හෝ ඊට ආසන්න දිනයකදී කුරුණෑගල සිට මඩගල්ල දක්වා ධාවනය වෙමින් තිබූ ලංගම බස් රියක් කුරුණෑගල - දඹුල්ල ප්‍රධාන මාර්ගයේ කුඹුක්ගැටේ හන්දියේදී 70 හැවිරිදි පුද්ගලයකු යටකර ගියා යැයි එම බස් රිය පැදවූ ආර්. එම්. සංජය දිසානායක නැමැති අය නඩුවෙන් චෝදනා ලැබ සිටියේය.රජයේ නීතිඥ උදාර කරුණාතිලක මහතා විසින් පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r12020811</link>
    <topic>මියගිය සැමියාගේ විශ්‍රාම වැටුප හදාගන්නතිස්හතර වතාවක් ගියත් තවම බැරිවෙලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>සැමියා විශ්‍රාම ගොස් අවුරුදු 12කි. දැනට ජීවතුන් අතර නැත. බිරියට තවමත් සැමියාගේ විශ්‍රාම වැටුප ලබා ගැනීමට නොහැකි වීමේ සිද්ධියක් උස්ගල සියඹලන්ගමුව ප්‍රදේශයෙන් වාර්තා වෙයි.සැමියා උස්ගල සියබලන්ගමුව කැලෑ ප්‍රදේශයක පාසලක සේවය කළ වැඩ බැලූ විදුහල්පතිවරයෙකි. පපුවේ අමාරුවක් හැදී හදිසියේ මියගොස් ඇත.තම සැමියාගේ විශ්‍රාම වැටුප ඉල්ලා බිරිය 34 වතාවක් කුරුණෑගල අධ්‍යාපන කාර්යාලයට පැමිණ ඇත. ඇය ගිය සෑම අවස්ථාවකම නිලධාරින් පවසා ඇත්තේ ලිපිගොණුව අතුරුදහන් වී ඇති බවයි.රැකියා විරහිත දරුවන් හතර දෙනෙකුගේ වැන්දඹුවක් වන හපුආරච්චිගේ කරුණාවතී නැමැති එම කාන්තාවගේ වයස අවුරුදු 87 ක් පමණ වෙනවා. දැන් ඇවිද ගන්නට බැරි තත්ත්වයක පසුවෙන කරුණාවතීගේ සැමියාට හිමිවිය යුතු විශ්‍රාම වැටුප හදාදෙන්නට තරම් නිලධාරින් අකාරුණික වී තිබේ.මේ මහලු කාන්තාව හමුවුණේ කුරුණෑගල අධ්‍යාපන කාර්යාලය ඉදිරිපිට ඇති බස් නැවතුම්පොළ අසලදීය.සැරයටියේ ආධාරයෙන් කම්බි කණුවට බරවී අදහස් දැක් වූ කරුණාවතී මෙසේද කීවාය.සියඹලන්ගමුවේ සිට කුරුණෑගලට එන්න රුපියල් 120 ක් පමණ ඕනෑ. මගේ ලොකු පුතා කීයක් හෝ කුලියක් කරලා ගන්න මුදලකින් තමයි මට කන්න බොන්න දෙන්නේ. මම කැමති නැහැ පුතාට කරදර කරන්න. එයාටත් දරුවෝ තුන්දෙනෙක් ඉන්නවා.මම මේ මහත්තුරුන්ට කීවා මට යන්න එන්න බැහැ. විශ්‍රාම වැටුපෙන් කීයක් හෝ ලබාදෙන්න කියා. මම නිලධාරින් ඉදිරියේ වැඳවැටී කීවා ඒත් ගණනකටවත් ගත්තේ නැහැ. සමහර දිනවලදී මම කන්තෝරුව වහන තෙක් එළියට වෙලා නිරාහාරව ඉන්නවා.නිලධාරින් පවසන්නේ පැරණි ලිපිගොනු තබා තිබූ අල්මාරි දිරාපත්වී ගොස් ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=r12020812</link>
    <topic>පර්ගියුෂන් පාරේමරුකපොල්ල</topic>
    <author>ඡායාරූපය උතුරු කොළඹ සමූහ ඒ. මදුරවීරන්</author>
    <content>කොළඹ මට්ටක්කුලිය පර්ගියුෂන් පාරේ නිවාස සංකීර්ණය අසල පිහිටි වතුර කාණුව මතුපිට ආරක්ෂක ආවරණයක් නොමැති නිසා එය මාර්ගයේ ගමන් කරන්නන්ගේ මරුකපොල්ලක් බවට පත්ව ඇත.අවට පදිංචිකරුවන් කුණු රොඩු කාණුවට දැමීමේ හේතුවෙන් එහි ජලය එක තැන පල්වී දුගඳ හමන අතර මදුරුවන් බෝවීමද වැඩිවෙමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202081</link>
    <topic>ඔලිම්පික් වරම් දිනූ නිලූකට ක්‍රීඩා ඇමැතිගෙන් ලක්ෂ 10ක්</topic>
    <author>ප්‍රින්ස් ගුණසේකර</author>
    <content>උගන්ඩාවේ කම්පාලා නුවර පැවැති අන්තර්ජාතික බැඩ්මින්ටන් තරගාවලියේදී රන් පදක්කම දිනා ගැනීමත් සමඟ ලන්ඩන් ඔලිම්පික් තරගාවලියට සුදුසුකම් ලැබූ නිලූක කරුණාරත්නට ක්‍රීඩා ඇමැති මහින්දානන්ද අළුත්ගමගේ මහතා රුපියල් ලක්ෂ 10ක මුදල් තෑග්ගක් අද ක්‍රීඩා අමාත්‍යාංශයේදී පිරිනමයි.ඒ සමඟම නිලුක කරුණාරත්න වෙනුවෙන් වෛද්‍යවරයෙකුගේ සේවය හා විදේශීය පුහුණුකරුවෙකු කඩිනමින් ලබාදෙන බව ක්‍රීඩා ඇමැති මහින්දානන්ද අළුත්ගමගේ මහතා ‘දිනමිණ’ට පැවැසීය.ඊයේ පෙරවරුවේ ශ්‍රී ලංකාවට පමිණි බැඩ්මින්ටන් සූර නිලුක කරුණාරත්නට ක්‍රීඩා ඇමැති මහින්දානන්ද අළුත්ගමගේ මහතා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සුබ පැතුම් එක් කළහ.මේ වසරේ ජූලි මාසයේ ලන්ඩන් නුවර දී පැවැත්වෙන ඔලිම්පික් උළෙල දක්වාම නිලූකට විශේෂ අනුග්‍රහය ලබාදීමට ක්‍රීඩා ඇමැතිවරයා තීරණය කර ඇත.නිලුකගේ ජයග්‍රහණ රටට කීර්තියක්. ඔහු රැකබලා ගැනීමට වෙනම වැඩපිළිවෙළක් සකසනවා. නිලුකට වසරක තරග තහනමක් පසුගිය කාලයේ බැඩ්මින්ටන් පරිපාලනය පනවා තිබුණා. මා එය මාස තුන දක්වා ලිහිල් කරන ලෙස උපදෙස් දුන්නේ නිලූකගේ ක්‍රීඩා දක්ෂතා ගැන අවබෝධයක් ඇතිවයි. අද එය තහවුරු වී තිබෙනවා” ක්‍රීඩා ඇමැතිවරයා වැඩිදුරටත් පැවැසීය.උගන්ඩා ජාත්‍යන්තර බැඩ්මින්ටන් තරගාවලියට සහභාගී වෙද්දී නිලූක කරුණාරත්න 69 වැනි ස්ථානයේ සිටි අතර තරගාවලිය නිමාවෙද්දී ජගත් බැඩ්මින්ටන් ශ්‍රේණිගත කිරීමේ 62 වැනි ස්ථානය දක්වා ඉහළට ගියේය.ඉදිරි කාලයේදී නිලූකගේ පුහුණුකකරු බවට පත්වෙන මැලේසියානු ජාතික සංකර් අන්නමලේ මහතාගේ පැමිණීමෙන් පසු ඔහු තව තවත් දක්ෂතා දක්වනු ඇතැයි බැඩ්මින්ටන් සංගමයේ සභාපති පරාක්‍රම බස්නායක මහතා ‘දිනමිණ’ට පැවැසීය.නිලූක හා තවත් ක්‍රීඩක ක්‍රීඩිකාවන් 10ක් චීන මැකාවෝහී පැවැත්වෙන තෝමස් හා ඌබර් කුසලාන බැඩ්මින්ටන් තරගාවලියට අනිද්දා පිටත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202082</link>
    <topic>තුන්කොන් ක්‍රිකට් තරගාවලියේශ්‍රී ලංකාවට පළමු තරගය අද</topic>
    <author/>
    <content>ඕස්ට්‍රේලියාවේ පැවැත්වෙන කොමන්වෙල්ත් බැංකු කුසලාන දිවා රාත්‍රී තුන්කොන් ක්‍රිකට් තරගාවලියේ ශ්‍රී ලංකාව සහභාගි වන පළමු තරගය අද (8) ඉන්දියාව සමඟ පර්ත් නුවර දී පැවැත්වේ. මේ තරඟය ශ්‍රී ලංකා වේලාවෙන් පෙරවරු 9.00 ට ආරම්භ වීමට නියමිතය.වසර 3 කට පසුව නැවත වරක් ශ්‍රී ලංකා ක්‍රිකට් පිලේ නායකත්වයට පත් මහේල ජයවර්ධන පළමුවරට කණ්ඩායම මෙහෙයවන බැවින් අද තරගය ජාත්‍යන්තර ක්‍රිකට් ප්‍රජාවගේ උනන්දුව වැඩි කිරීමට සමත් වී තිබේ.අනිත් අතට පසුගිය කාලය පුරාවටම දරුණු පසුබෑමකට ලක්වී සිටින ශ්‍රී ලංකා කණ්ඩායමට යළි ජයග්‍රාහී මාවත විවර කර දීමේ වගකීම මහේල කෙසේ ඉටුකරන්නේ ද යන්න අද තරගයේදී දැකබලා ගැනීමට ශ්‍රී ලංකා ක්‍රීඩා ලෝලීන් මෙන්ම ජාත්‍යන්තර ක්‍රිකට් ප්‍රජාවද දැඩි උනන්දුවකින් පසුවෙති.එබැවින් අද තරගය නව නායකයාට අතිශයින්ම වැදගත් තරගයක් වනු නිසැකය.”පසුගිය නත්තල හා නව වසරේ උදාව සමරමින් අපි මාස 2 ක් පමණ දකුණු අපි‍්‍රකාවේ ගතකළා. ඒ කාලය තුළ අපට අභියෝගාත්මක හා දුෂ්කර වූ ක්‍රිකට් තරගමාලාවකට සහභාගි වීමට සිදුවුණා.එක් ටෙස්ට් තරගයක් හා අවසන් එක්දින තරග 2 ජය ගැනීමටත් අපට හැකි වුණා. ඉතින් තාක්ෂණික රටාව අනුව අප එහිදී ලැබූ අත්දැකීම් මේ තරගයේදීත් අපට ඉවහල් වේවි. ඒ හැකියාවන් තවත් වර්ධනය කර ගන්න අපි මෙහිදී උත්සාහ කරනවා.”පර්ත් නුවර පුහුණුවීම්වල නිරතවෙමින් සිටියදී නායක මහේල ජයවර්ධන ප්‍රකාශ කළේය.අද තරගයෙන් ඇරඹෙන ශ්‍රී ලංකා පිලේ ඕස්ට්‍රේලියානු සංචාරය නව නායකත්වයක්, නව පුහුණුකරුවෙක් යටතේ පැවැත්වෙන ප්‍රථම සංචාරය වන බැවිනුත්, නව තේරීම් කමිටුව විසින් තෝරාගන්නා ලද කණ්ඩායමේ පළමු සංචාරය වන බැවිනුත් ශ්‍රී ලාංකික ක්‍රීඩා ලෝලීන්ගේ වැඩි අවධානයකට පාත්‍ර වී තිබේ.කෙසේ වෙතත් නායක 34 හැවිරිදි මහේල මීට පෙර 2007 වසරේ සිට 2009 වසර දක්වා කාලය තුළ ශ්‍රී ලංකා කණ්ඩායමේ එක්දින තරග 94 කදී නායකත්වය දරමින් ඉන් තරග 57 ක් ජයග්‍රහණය කරා මෙහෙයවීමට සමත් වූවෙකි. ඔහුගේ නායකත්වය යටතේ ශ්‍රී ලංකාව පරාජය වී ඇත්තේ තරග 35 කදී පමණි. එබැවින් සාර්ථක එක්දින නායකයකුගේ වාර්තාවකට හිමිකම් කියන මහේලට අද තරගයේදී ශ්‍රී ලංකා පිල ජයග්‍රහණය කරා මෙහෙයවීම විශාල අභියෝගයක් වනු ඇතැයි සිතිය නොහැක.අනිත් අතට පසුගිය මාස 2 ක් පුරාවට දකුණු අපි‍්‍රකාවේ වේගවත් තණතීරුවල දකුණු අපි‍්‍රකානු වේග පන්දු යවන්නන්ට මුහුණ දීමෙන් ලැබූ අත්දැකීම් සම්භාරය අද තරගයේදී ශ්‍රී ලංකා පිතිකරුවන් උපයෝගී කර ගනු නියතය.තවත් පැත්තකින් බැලූ විට පසුගිය කාලය පුරා ලකුණු අතරේ නොසිටි මහේලට අද තරගයේදී නායකත්වය ද කරපින්නාගෙන පිත්ත හැසිරවීමට සිදුවී තිබීම තරමක පීඩනකාරී වාතාවරණයක් ඇතිකරලන්නක් ද විය හැකිය.ශ්‍රී ලංකාව හා ඉන්දියාව අතර මේ දක්වා එක්දින තරග 129 ක් පවත්වා තිබේ. ඉන් තරග 68 ක ජය අත්කර ගැනීමට ඉන්දියාව සමත් වූ අතර තරග 50 ජය ශ්‍රී ලංකාවට හිමිවිය. තරග 11 ක් ප්‍රතිඵල රහිතව නිමාවට පත් වී තිබේ. දෙපිල අවසන් වරට එක්දින පිටියේ මුහුණට මුහුණලා ගැටුණේ පසුගිය වසරේ ලෝක කුසලාන තරගමාලාවේ මුම්බායි නුවර පැවැති අවසන් මහා තරගයේදීය. ඒ තරගයේදී කඩුලු 6 ක ජයක් ලබා ගනිමින් ඉන්දියාව ලෝක එක්දින කිරුළ අත්කර ගත්තේය.කෙසේ වෙතත් මේ වන විට ඕස්ට්‍රේලියාව හමුවේ පැවැති ටෙස්ට් තරගමාලාවෙන් අන්ත පරාජයක් ලබා සිටින ඉන්දියාව පසුවන්නේ දැඩි පීඩනකාරී පසුබිමකය. එය ශ්‍රී ලංකාවට තරමක වාසි සහගත කරුණක් වනු ඇත.ශ්‍රී ලංකා සංචිතයමහේල ජයවර්ධන (නායක), ඇන්ජලෝ මැතිව්ස් (උප නායක), දිනේෂ් චන්දිමාල්, කුමාර් සංගක්කාර, තිලකරත්න ඩිල්ෂාන්, උපුල් තරංග, තිලාන් සමරවීර, ලහිරු තිරිමාන්න, තිසර පෙරේරා, ලසිත් මාලිංග, නුවන් කුලසේකර, රංගන හේරත්, ෆර්වේස් මහරූෆ්, චානක වෙලගෙදර, සචිත්‍ර සේනානායක, ධම්මික ප්‍රසාද්ඉන්දීය සංචිතයමහේන්ද්‍ර සිං දෝනි (නායක), ගෞතම් ගම්භීර්, සහීර් ඛාන්, ප්‍රවීන් කුමාර්, ඉර්ෆාන් පතන්, විරෙන්ද්‍ර ෂෙවාග්, රෝහිත් ෂර්මා, මනෝජ් තිවාරි, උමේෂ් යාදෙව්, රවිචන්ද්‍රන් අශ්වින්, රවීන්ද්‍ර ජඩේජා, විරාත් කෝලි, පාර්තිව් පටේල්, සුරේෂ් රයිනා, රාහුල් ෂර්මා, සචින් තෙන්ඩුල්කාර්, විනේ කුමාර්.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202083</link>
    <topic>පාකිස්තාන ක්‍රිකට් පිළිබඳ මිස්බා ජගත් අවධානය පතයි</topic>
    <author/>
    <content>‘අප ජාත්‍යන්තර ක්‍රිකට් පිටියේ ශක්තිමත් කණ්ඩායමක් බව නැවත වරක් ලෝකයට පෙන්නුම් කළා.’ පාකිස්තානු ක්‍රිකට් නායක 37 හැවිරිදි මිස්බා උල් හක් මෙසේ පැවැසුවේ පාකිස්තානයට ඓතිහාසික ටෙස්ට් ජයග්‍රහණයක් අත්කර දෙමින් එක්සත් අරාබි එමීර් රාජ්‍යයේ දී නිමාවට පත්වූ පාකිස්තාන – එංගලන්ත ටෙස්ට් තරගමාලාවේ අවසන් ටෙස්ට් තරගයෙන් අනතුරුවය.ඩුබායි හී පැවැති අවසන් ටෙස්ට් තරගය දින 4 කින් නිමාවට පත්වූයේ එංගලන්තයට ලකුණු 71ක තවත් අන්ත පරාජයක් උරුම කර දෙමිනි. ඒ අනුව තරග 3 කින් සමන්විත ටෙස්ට් තරගමාලාව තරග 3-0 ක් ලෙස විශිෂ්ට අයුරින් ජය ගැනීමට පාකිස්තානය සමත්විය.මේ ටෙස්ට් තරගමාලා ජයග්‍රහණය දෙපිල අතර ටෙස්ට් තරග ඉතිහාසයේ පාකිස්තානය අත්කර ගත් ප්‍රථම  ‘Whitewash’ හෙවත් තරග සියල්ලම ජයගත් පූර්ණ තරගමාලාව ලෙස වාර්තා පොතට එක්විය.’ජාත්‍යන්තර ක්‍රිකට් ප්‍රජාව දැන් නැවත වාරයක් පාකිස්තානය දෙස අවධානය යොමුකිරීමට කාලය එළඹිලා. දැන් ඔවුන් අපත්, අපේ රටත් පෙර තිබූ අයුරින් කීර්තිමත් ක්‍රිකට් රටක් ලෙස හැඳින්විය යුතුයි.’ මිස්බා වැඩිදුරටත් පැවැසීය.මේ තරගාවලියේ පළමු ටෙස්ට් තරගය කඩුලු 10 කින් ජයගත් පාකිස්තානය දෙවැනි ටෙස්ට් තරගය ලකුණු 72 කින් ජය ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202084</link>
    <topic>යුවරාජ්ට ඉන්දීය රජයේ ආධාර</topic>
    <author/>
    <content>මේ දිනවල අමෙරිකා එක්සත් ජනපදයේ වෛද්‍ය රසායනික චිකිත්සා ප්‍රතිකාර ලබමින් සිටින පෙනහළු පිළිකාවකින් පීඩා විඳින ඉන්දීය ක්‍රිකට් පිලේ තුන් ඉරියව් ක්‍රීඩක යුවරාජ් සිං ට එරට රජයේ සියලු ආධාර උපකාර ලබාදෙන බව ඉන්දීය ක්‍රීඩා අමාත්‍ය අජේ මකින් එරට ජනතාවට පසුගියදා පොරොන්දු විය.“යුවරාජ්ට ඉක්මන් සුවය අත්වේවා! ඉන්දීය රජය ක්‍රීඩා ලෝලී ජනතාව සමඟ මේ දුක්මුසු අවස්ථාවේ ප්‍රාර්ථනා කරයි” යැයි ක්‍රීඩා ඇමැතිවරයා ට්වීටර් වෙබ් අඩවියේ සඳහන් කර තිබේ.අමෙරිකා එක්සත් ජනපදයේ බොස්ටන් හී පිළිකා විශ්ලේෂණ ආයතනයේ ප්‍රතිකාර ලබමින් සිටින 30 හැවිරිදි යුවරාජ් ට සම්පූර්ණයෙන් ම සුවය ලැබීමට මාස 6ක පමණ කාලයක් ගතවෙනු ඇතැයි වෛද්‍යවරුන් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202085</link>
    <topic>පන්දු හයේ ස්නූකර් අද</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියර්ඩ් හා ස්නූකර් සංගමය විසින් දෙවැනි වරටත් සංවිධානය කරනු ලබන ජාතික පන්දු හයේ ස්නූකර් සූරතාවලිය අද (8) සුගතදාස ක්‍රීඩා හෝටල් සංකීර්ණයේ පිහිටි බිලියර්ඩ් හා ස්නූකර් සංගම් මූලස්ථානයේ දී ඇරැඹේ.සියලුම බිලියර්ඩ් හා ස්නූකර් ක්‍රීඩා සමාජ නියෝජනය කරමින් ක්‍රීඩකයන් 43 දෙනකු සහභාගි වන මේ සූරතාවලියේ මූලික වටයේ තරග ලබන 12 වැනිදා දක්වා පැවැත්වෙන අතර ඉන් තෝරාගන්නා ක්‍රීඩකයන් 8 දෙනකු දෙවැනි වටයට සුදුසුකම් ලබනු ඇත.‘රවුන්ඩ් රොබින්’ ක්‍රමයට අනුව පැවැත්වෙන දෙවැනි වටයේ තරගාවලියේ දී මූලික වටයෙන් සුදුසුකම් ලැබූ ක්‍රීඩකයන් 8 දෙනා සමග ජාතික ස්නූකර් සංචිතයේ ක්‍රීඩකයන් 24 දෙනකු තරග වැදීමට නියමිතය.සුගිය වසරේ මෙරට ස්නූකර් ක්‍රීඩාවට පළමුවරට හඳුන්වා දුන් රතු පන්දු හයේ තරග ක්‍රීඩකයන් අතර අතිශය ජනප්‍රියත්වයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202086</link>
    <topic>ශ්‍රී ලංකා-ඔස්ට්‍රේලියා තරගයේප්‍රවේශපත් 70%ක් විකිණිලා</topic>
    <author/>
    <content>කොමන්වෙල්ත් බැංකු කුසලාන තුන්කොන් ක්‍රිකට් තරගාවලියේ ශ්‍රී ලංකාව හා ඔස්ටේ‍්‍රලියාව අතර ලබන සිකුරාදා (10) පර්ත් නුවර පැවැත්වෙන දිවා රාත්‍රී තරගයේ ප්‍රවේශ පත්‍ර 70% ක් මේ වනවිටත් අලෙවි වී ඇතැයි වාර්තා වේ.11,000 කට අසුන්ගත හැකි ප්‍රධාන ක්‍රීඩා ප්‍රේක්ෂාගාර අතර අසුන් 7000ක් මේ වනවිට ප්‍රවේශපත් වෙන්කොට ඇතැයි ඔස්ට්‍රේලියානු ක්‍රිකට් ආයතනය නිවේදනය කළේය. 16,000 කට අධික ක්‍රීඩාලෝලීන් පිරිසක් මේ තරගය නැරඹීමට පැමිණෙනු ඇතැයි ඔස්ට්‍රේලියානු ක්‍රිකට් ආයතනය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202087</link>
    <topic>විශේෂ දක්ෂතා ඇති අයටතරුණ ක්‍රීඩාඋළෙලක්</topic>
    <author>මහරගම විශේෂ - වේහැල්ලේ පියතිලක</author>
    <content>ශ්‍රී ලංකාවේ ප්‍රථම වතාවට විශේෂ දක්ෂතා ඇති (ආබාධිත) තරුණ ක්‍රීඩා උළෙලක් ජාතික තරුණ සේවා සභාව පැවැත්වීමට සැලසුම් කෙරේ.මෙය පැවැත්වෙන්නේ වයස 29 න් පහළ ආබාධිත තරුණ තරුණියන් සඳහාය. දෘෂ්‍යාබාධිත කතනාබාධිත, ශ්‍රවණාබාධිත මෙන් විවිධ ශාරීරාකාබාධිත තරුණ තරුණියන් සඳහා ක්‍රීඩා ඉසව් පැවැත්වේ.මාර්තු මස 20 සහ 21 යන දිනවල මහරගම යොවුන් ක්‍රීඩාංගණයේදී ශ්‍රී ලංකා යූත් විශේෂ දක්ෂතා ඇති යෞවන ක්‍රීඩා උළෙල නමින් මෙය නම්කර ඇත.කණ්ඩායම් තරග මෙන්ම ජවන හා පිටිය ක්‍රීඩා ද මෙයට ඇතුළත් වේ.මෙම ක්‍රීඩා තරගාවලිය කොටස් දෙකකින් සමන්විත වේ. උපතින් ආබාධිත වු තරුණ තරුණියන්ට එක් තරගාවලියක් පැවැත්වෙන අතර, හදිසි අනතුරුවලින් ආබාධිත වූ අයට වෙනම තරගාවලියක් පැවැත්වේ.එහෙත් ජයසංකේත උත්සවය එකට පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202088</link>
    <topic>කොන්ටඩෝර්ටවසර 2ක තහනමක්</topic>
    <author/>
    <content>2010 වසරේ පැවැති ප්‍රංශ සවාරිය අතරතුර දී තහනම් උත්තේජන භාවිතා කිරීමේ චෝදනා ලැබූ ස්පාඤ්ඤ පාපැදි සූර ඇල්බර්ට් කොන්ටඩෝර් ට වසර 2ක තරග තහනමක් පනවා ඇත.මීට අමතරව එම තරගාවලියේ ඔහු ලැබූ ප්‍රංශ පාපැදි කිරුළ ද ඔහුට අහිමි කිරීමට ලෝක පාපැදි සංගමය පියවර ගෙන තිබේ.කොන්ටඩෝර් ගේ මේ තරග තහනම මේ වසරේ අගෝස්තු 6 වැනිදා දක්වා බල පැවැත්වෙන බව ක්‍රීඩාව සඳහා වන බේරුම්කාර මණ්ඩලය ප්‍රකාශ කළේ ය. මේ අනුව කොන්ටඩෝර් ට මේ වසරේ පැවැත්වෙන ප්‍රංශ සවාරිය ද අහිමි වනු ඇත.2010 වසරේ ප්‍රංශ සවාරිය අතරතුර දී කරනු ලැබූ මුත්‍රා සාම්පල පරීක්‍ෂණයේ ප්‍රතිඵල අනුව කොන්ටඩෝර් තහනම් උත්තේජන භාවිතා කොට ඇති බව තහවුරු විය. නමුත් ස්පාඤ්ඤ පාපැදි සම්මේලනය පසුගිය වසරේ පෙබරවාරි මාසයේ දී මේ චෝදනාවෙන් නිදහස් කරනු ලැබීය.කෙසේ වෙතත් ලෝක තහනම් උත්තේජන විරෝධි ඒජන්සිය හා ජාත්‍යන්තර පාපැදි සංගමය ඒකාබද්ධව මේ පිළිබඳ පරීක්‍ෂණ කටයුතු මෙහෙය වූ අතර අවසන් තීරණය ගැනීමට ක්‍රීඩාව සඳහා වන බේරුම්කාර මණ්ඩලයට අභියාචනාවක් ඉදිරිපත් කරනු ලැබීය.එම චෝදනාවට එරෙහිව අභියාචනාවක් ඉදිරිපත් කරමින් 29 හැවිරිදි කොන්ටඩෝර් සඳහන් කර සිටියේ ටින් කළ ආහාර වර්ගයක් මගින් මේ තහනම් උත්තේජන ශරීරයට ඇතුල් වී ඇති බවය.මේ අනුව 2010 ප්‍රංශ සවාරියේ කිරුළ එහි අනු සූරයා වූ ලැන්ම්බර්ග් හී ඇන්ඩි ශෙලෙක්ට දැන් හිමි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=s1202089</link>
    <topic>නිදහස් දින ක්‍රිකට් ජය කොළොන්නාව ක්‍රීඩා සමාජයට</topic>
    <author>කොළොන්නාව සමූහ ඒ. සුමනසේන</author>
    <content>64 වැනි ජාතික නිදහස් දිනය සැමරීම නිමිතිකොට කොළොන්නාව නගර සභාව සංවිධානය කරන ලද සය සාමාජික සැහැල්ලු පන්දු ක්‍රිකට් තරගයේ දී යුද හමුදා පිල පරදවා ජයග්‍රහණය කිරීමට කොළොන්නාව ක්‍රීඩා සමාජයට හැකිවිය.කණ්ඩායම් හතරකින් සමන්විතව කොළොන්නාව මහජන ක්‍රීඩාංගණයේ පැවැති එම ක්‍රිකට් තරගයේදී වැල්ලම්පිටිය පොලිස් ක්‍රිකට් කණ්ඩායම පැරද වූ ශ්‍රී ලංකා යුද හමුදා කණ්ඩායම හා කොළොන්නාව නගර සභා ක්‍රිකට් පිල පැරද වූ කොළොන්නාව ක්‍රීඩා සමාජ කණ්ඩායම අවසන් මහා තරගයට සුදුසුකම් ලැබූහ.කොළොන්නාව ක්‍රීඩා සමාජ කණ්ඩායම ඕවර් පහ ඇතුළත ලකුණු 91ක් රැස්කිරීමට සමත් වූ අතර යුද හමුදා පිලට හැකිවූයේ සියලුම ක්‍රීඩකයින් දැවී ලකුණු 41ක් පමණක් රැස්කිරීමටය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=f1202081</link>
    <topic>රටේ ආර්ථිකය හුඟක් යහපත්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන තත්ත්වය, සමාජීය හා ආර්ථික ක්ෂේත්‍රයේ වර්ධනය සහ රජයට පවරා ගත් සෙවනගල හා පැලවත්ත සීනි සමාගම් ඵලදායිතා ප්‍රවර්ධන අමාත්‍යාංශය යටතේ සංවර්ධනය කරන ආකාරය පිළිබඳව ඇමැති ලක්ෂ්මන් සෙනෙවිරත්න මහතා සමඟ සිදුකළ සාකච්ඡාවකි මේ.* වර්තමාන දේශපාලන හා සමාජීය තත්ත්වය ගැන විවිධ පාර්ශ්ව එක් එක් විදිහේ මතවාද පළ කරනවා. මෙරටට එල්ලවන ජාත්‍යන්තර බලපෑම් හා රටේ දේශපාලනයේ හැසිරීම් පිළිබඳව ඔබේ අදහස මොන වගේද?මෙරට පසුගිය කාලය පුරා තිබූ තත්ත්වයට වඩා හොඳ තත්ත්වයක් තමයි අද වෙද්දි තිබෙන්නේ. මේ වෙද්දි රටේ දේශපාලන හා සමාජීය වාතාවරණය යහපත් දිශාවකයි ගමන් කරමින් තිබෙන්නේ. යුද්ධය නිමාවට පත්වීමත් සමඟ රටේ ආර්ථික හා සමාජීය තත්ත්වය ඉහළ ස්ථානයකයි තිබෙන්නේ. එය මූලික වුණේ ජනාධිපතිතුමාගේ මැදිහත්වීම බව පැහැදිලියි.ජනාධිපතිතුමාගේ දේශපාලන නායකත්වය නිසා තමයි යුද්ධය නිමාකර ස්ථිරසාර සාමයක් මෙරට ස්ථාපිත කර ගැනීමට පුළුවන් වුණේ. එහි ප්‍රතිඵලය තමයි ආර්ථිකය. සංවර්ධනය ස්ථාවර තත්ත්වයකට පත්කිරීමට පුළුවන් වුණේ මේ යහපත් ප්‍රවණතාව පිළිබඳව සමහර ජාත්‍යන්තර බලවේගත් මෙරට සිටින පරාජිත දේශපාලන කණ්ඩායම්ද බලන්නේ කුහක දෘෂ්ටියකින්.අද මෙරටට එරෙහිව නැඟීසිටීමට උත්සාහ කරන්නේ එවැනි බලවේගයි. ඒ නිසා මේ මොහොතේදී අප පටු භේද අතහැර රටේ යුක්තිය වෙනුවෙන් එක්විය යුතුයි. රටේ අනාගතය යහපත් දිශාවකට යොමුකළ හැක්කේ එවිටයි.අද මෙරට මානව අයිතීන් පිළිබඳ කතා කරන බටහිර රටවල් කවදාවත් ඔවුන් අතින් සිදුවූ මානව අයිතින් උල්ලංඝනය වීම් ගැන කතා කරන්නේ නැහැ. අපට ඔවුන් එක් චෝදනාවක් එල්ල කරද්දී ඔවුන් වෙත තවත් චෝදනා සිය දහසක් එල්ල වෙනවා. ඇෆ්ගනිස්ථානයේදී, ඉරාකයේදී මේ අය මානව අයිතීන් රැක්ක හැටි මුළු ලෝකයම දන්නවා.* යුද්ධමය වාතාවරණය නිමාවීමෙන් පසු මෙරට සාමකාමී තත්ත්වයක් ඇතිවෙලා තිබෙනවා. මේ තත්ත්වය ස්ථිරසාර සාමයක් බවට පත්කර ගැනීමට විවිධ යෝජනා ඉදිරිපත් වෙනවා. මේ ප්‍රශ්නය ස්ථිරසාර විසඳුමක් විදිහට ඔබ දකින්නේ කුමක්ද?අදත් අප භාවිතා කරන්නේ යුද කාලයේදී අප වෙත බලහත්කාරයෙන් පටවන ලද විසඳුම් හා යෝජනා. මේ විදිහට බලෙන් ඇඟේ ගැසූ දේවල් නිසා අප රටක් විදිහට විශාල වන්දියක් ගෙවනු ලැබූවා. 13 වෙනි සංශෝධනය ගනිමු. එහි ගුණ අගුණ දෙකම තිබෙනවා. මේ විදිහේ සංශෝධනයක් අප ඉල්ලා සිටියේ නැහැ. එජාප ආණ්ඩුව තිබූ කාලයේදී ජයවර්ධන මැතිතුමා වෙත බලෙන් පැටවු දෙයක් තමයි 13 වෙනි සංශෝධනය කියන්නේ. ඒ නිසා මේ විසඳුම් ජාතික වශයෙන් ඉල්ලීමක් අනුව ලැබු විසඳුමක් නොවේ. බලපෑම් මත සිදුකළ විසඳුමක්.අද උතුරේ ජනතාවට අවශ්‍ය කර තිබෙන්නේ 13+ විසඳුමක් හෝ පොලිස් බලතල හෝ ඉඩම් බලතල ගැන නොවෙයි.අද ඔවුන්ට අවශ්‍ය කර තිබෙන්නේ සංවර්ධනය හා ඔවුන්ගේ ආර්ථික තත්ත්වය ඉහළ නංවා ගැනීමට පුළුවන් වැඩපිළිවෙළකුයි. වර්තමාන තත්ත්වය අනුව පලාත් සභාවලට පොලිස් බලතල ලැබුණොත් පොලිසියට ජාතික පොලිසියක් විදිහට කටයුතු කරන්න බැරිවෙයි. පලාත් සභාවල මැති ඇමැතිවරුන්ට අවශ්‍ය විදිහට කටයුතු කරන්න සිදුවෙයි. පසුගිය කාලයේදී සෝනියා ගාන්ධි මැතිනියත්, රාහුල් ගාන්ධි මහතාටත් ඉන්දියාවේ එක්තරා ප්‍රාන්තයකට ඇතුලුවීම තහනම් කළා විතරක් නොවෙයි ප්‍රාන්තයට ඇතුලු වුණොත් අත්අඩංගුවට ගන්නත් සැලැසුම් කෙරුණා. ඉන්දියාවේ ප්‍රාන්තවලට පොලිස් බලතල ලබාදීලා මෙහෙමනම් ලංකාවේ පළාත් සභාවලට පොලිස් බලතල දුන්නොත් කොහොම තියේවිද?සිදුකළ කළ යුතු දේ තමයි දේශපාලනඥයන්ට අවශ්‍ය විදිහට බලය බෙදීම හෝ ඉඩම් පොලිස් බලතල ලබාදීම නොවෙයි.ජනතාවට අවශ්‍ය කරන විදිහේ විසඳුමක් ලබාදීමයි. පොලිස් බලතල ඉඩම් බලතලවල එල්ලි එල්ලි සිටීම නොවෙයි කළ යුත්තේ. උතුර දකුණ අතර සහජීවන වැඩපිළිවෙළක් ඇතිවන විදිහට කටයුතු කිරීමයි. එහෙත්, දෙමළ ඩයස්පෝරාවේ ඇතැම් කණ්ඩායම්වලට ඕනෑ කර තිබෙන්නේ මේ සහජීවනය ඇති කිරීම නොවෙයි සහජීවනය නැතිවන විදිහේ අන්තවාදී කණ්ඩායම් ශක්තිමත් කිරීමයි.* නායකත්ව නිලවරණයෙන් පසු එජාපයේ අර්බුද දෙගුණ තෙගුණ වෙලා තිබෙනවා. මේ තත්ත්වය ගැන එජාපයේ හිටපු ජ්‍යෙෂ්ඨයකු විදිහට ඔබේ අදහස කුමක්ද?රනිල් වික්‍රමසිංහ මහතා තමයි එජාපය විනාශ කළේ. ඔහුට ජනතාවගේ අදහස මොකක්ද පාක්ෂිකයාගේ මනෝභාවය මොකක්ද කියලා තේරුම් ගන්න බැහැ. එහෙත් අද එජාපයත් එහි සාමාජිකයන්වත් ඉතිරිවෙලා තිබෙන්නේ රනිල් වික්‍රමසිංහ මහතා වටා පෙළගැසීම පමණයි. අපි කැමැති වූවත් නැතත් පක්ෂයේ අභ්‍යන්තර ඡන්දයකින් රනිල් වික්‍රමසිංහ මහතා ජය ගත්තා. එජාපයේ අයට පක්ෂය ශක්තිමත් කරන්න ඕනෑනම් වික්‍රමසිංහ මහතා වටා එක්විය යුතුයි. එහෙත් රනිල් වික්‍රමසිංහ මහතා අතීතයේ විදිහට අනාගතයේදීත් වැඩ කළොත් එජාපයට ගොඩයාමක් නැහැ. එජාපය ඇතුළත සිටි වැඩක් කළ හැකි ආණ්ඩුවට අභියෝගයක් කළ හැකි අය එජාපයෙන් ඉවත්ව ගියේ මේ නිසයි. ඡන්ද දායකයන් ඉවත්ව ගියෙත් ඒ නිසයි. මේ යන මාර්ගයේ ගියොත් එජාපයට අනාගතයක් ඉතිරිවෙයි කියලා හිතන්න බැහැ.* බඩු මිල ඉහළයාම, උද්ධමනය පාලනය කිරීමට නොහැකි වීම වැනි කාර්යයන් අතින් ආණ්ඩුව අසමත්ව ඇතැයි චෝදනා එල්ල වෙනවා. මේ තත්ත්වය ගැන ඔබේ අදහස මොන වගේ ද?මේ චෝදනාවල මතුපිටින් ගත්තහම සත්‍යතාවක් ඇතැයි පෙනෙන්න පුළුවන්. ඒත් අප ප්‍රශ්නයක් විමසා බැලිය යුත්තේ මතුපිටින් පමණක් නොවෙයි. ලෝකයත් සමඟ සාපේක්ෂව තමයි බැලිය යුත්තේ. අද ලෝකය පුරා රටවල්වල විරැකියාව ඉහළ ගිහින් ආර්ථික අර්බුද උග්‍ර වෙලා. එහෙම පසුබිමක අප රටට පුළුවන් වෙලා තිබෙනවා හිස ඔසවාගෙන සිටීමට. චීනය වගේ රටවල් කිහිපයක පමණයි ආර්ථිකය ආරක්ෂා වෙලා තිබෙන්නේ.අපට පුළුවන් වෙලා තිබෙනවා සහල් අතින් ස්වයංපෝෂිත වීමට, එළවළු නිෂ්පාදනය අතින් ඉදිරියට ඒමට පුළුවන් වෙලා තිබෙනවා ලෝකයේ ගෑස් අර්බුදයක් තිබෙනවා. ගෑස් මිල ඉහළ ගිහින් තිබෙනවා. මේ තත්ත්වය අපි තේරුම් ගන්න ඕනෑ. එහෙත් මේ සියලු අභියෝග මැද මෙරටට පුළුවන් වුණා උද්ධමනය පහළ මට්ටමක රඳවා ගන්න. විරැකියාව අඩුවුණා පමණක් නොවෙයි උපාධිධාරින් විශාල ප්‍රමාණයකට රැකියා අවස්ථා ලැබිලා තිබෙනවා. ඒ නිසා මට කියන්න පුළුවන් මේ රටේ ආර්ථිකය සංවර්ධනය අලුත් මාවතකට පිවිසී තිබීම ගැන.ඒ නිසා අප යමක් දෙස බැලිය යුත්තේ පටුදෘෂ්ටියකින් නොවෙයි. පුළුල් හා යහපත් දෘෂ්ටියකිනුයි.* රජයට පවරාගත් පැලවත්ත හා සෙවනගල සීනි සමාගම් පාඩු ලබන බවට මාධ්‍ය මඟින් වාර්තා පළවුණා. මේ විදිහට සීනි සමාගම් පාඩු ලැබීමට හේතු මොනවාද?මේ කතාවල පදනමක් නැහැ. තාම මේ සමාගම් ආණ්ඩුවට පවරාගෙන මාස දෙකක් පමණ ඇති. ඒ විදිහේ තත්ත්වයකදී ලාභ ලැබීම ගැන කතා කිරීම විහිලුවක්. උක් වගා අස්වැන්න ලබා ගැනීමටත් බැරිවෙලා තියෙද්දී ලාභ ලැබීම ගැන කතා කිරීම විහිලුවක්.අප කළ සොයා බැලීම්වලදී තහවුරු වුණා පුද්ගලික අංශයේ පාලනය තුළ සීනි නිෂ්පාදනය කර තිබෙන්නේ 5% තරම් අඩු ප්‍රමාණයක්. සීනි 5% නිෂ්පාදනය කරද්දී ඉතිරිය මත්පැන්වලට අවශ්‍ය කරන ස්ප්‍රිට් නිෂ්පාදනය කර තිබෙන්නේ. ඒ විදිහට ලාභ ගැනීම ප්‍රයෝජනවත් නැති දෙයක්. අවශ්‍ය කරන්නේ සීනි නිෂ්පාදනය කිරීමයි. දැන් රජයේ පරිපාලනය යටතේ අප බලාපොරොත්තු වෙන්නේ රටට අවශ්‍ය කරන සීනි ප්‍රමාණය පැලවත්ත සෙවනගල සමාගම් ආශ්‍රිතව නිෂ්පාදනය කිරීමටයි. අපට ඒ දේ සතියෙන් දෙකෙන් කරන්න බැහැ. එයට ප්‍රමාණවත් කාලයක් අවශ්‍ය කරනවා.වෙනත් විදිහකට කියනවානම් උක් ගස කියන්නේ කප් රුකක්. මේ කප්රුකෙන් ප්‍රතිඵල ගන්න ඕනෑ. ඒ වගකීම තමයි ජනාධිපතිතුමා මා වෙත පවරා තිබෙන්නේ. ඒ වගේම උක්වලින් අතුරු ඵලයක් විදිහට අපට විදුලිය නිෂ්පාදනය කළ හැකියි. ඒත් පසුගිය කාලයේදී මේ දේවල් අතහැර දමා තිබුණේ. ඒත් අද වෙද්දී අපට අවශ්‍ය වෙලා තිබෙනවා මේ අතහැර දැමූ දේවල් නැවත ආරම්භ කරන්න. මේ කර්මාන්ත ශාලා ආශ්‍රිතව මෙගාවොට් 2.5 හා 3.5 ප්‍රමාණයක විදුලිය නිෂ්පාදනය කිරීමට සැලැසුම් කර තිබෙනවා. අපට ඕනෑ කරන්නේ අරක්කු ස්ප්‍රිතු නිෂ්පාදනය කර අධික ලාභ ලැබීම නොවෙයි. රටට යහපත් වෙන විදිහේ ආයතනයක් පවත්වා ගනිමින් ලාභ ලැබීමයි.* එහෙත් මේ සමාගම් හිමිව සිටි ව්‍යාපාරිකයන් එදා ප්‍රසිද්ධියේ මාධ්‍යයට ප්‍රකාශ කළේ මේ පවරා ගැනීම් පසුපස දේශපාලන පළිගැනීමක් තිබෙන බවයි?මෙතැන කිසිදු පළිගැනීමක් තිබුණේ නැහැ. ඒත් එයාලා මේ ආයතන රජයට යළිත් භාර දුන්නේ විශාල හානියක් කරලා. රථවාහන පමණක් විශාල ප්‍රමාණයක් සමාගමෙන් පිටතට අරගෙන ගිහින් තිබෙනවා. මැෂින් අරගෙන ගිහින් ඒ විදිහේ දේවල් තමයි පුද්ගලික සමාගම්වල ප්‍රධානීන් කළේ. සේවකයන්ට ලබාදිය යුතු දීමනා පවා ලබා නොදී මඟහැරීමට ඇතැමුන් කටයුතු කර තිබෙනවා. මේ විදිහට තමයි එදා පුද්ගලික අංශය සීනි සමාගම් පාවිච්චි කර තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=f1202082</link>
    <topic/>
    <author>ශ්‍යාමා සමරසිංහ ඡායාරූපය-රොෂාන් පිටිපන</author>
    <content>වර්ෂ 1976 දී සහකාර කථිකාචාර්යවරයෙකු ලෙසින් සිය වෘත්තීය ජීවිතය ඇරැඹි ඔහු අද මහාචාර්යවරයෙකි. ඔහු කොළඹ විශ්වවිද්‍යාලයේ අධ්‍යාපන පීඨයේ අධ්‍යාපන මනෝ විද්‍යා අධ්‍යයනාංශයේ මහාචාර්ය රෝලන්ඩ් අබේපාල මහතා ය. වසර 35 ක් වැනි දිගු කලක් අධ්‍යාපන මනෝ විද්‍යාව ඉගැන්වීමෙන් හා ඉගෙන ගැනීමෙන් ඔහු ලද මනා දැනුම් සම්භාරය කැටි කළ නවතම ග්‍රන්ථයක් සම්පාදනය කර ඇත. එය “අධ්‍යාපනයේ මනෝ විද්‍යාත්මක පදනම” යි. ඒ පිළිබඳ ඔහු හා කළ සංවාදයකින් මේ ලිපිය සැකැසේ.* අධ්‍යාපනයට මනෝවිද්‍යාව සම්බන්ධ කර ගන්නේ කොහොම ද?අධ්‍යාපන මනෝවිද්‍යාව අපේ රටේ ජනපි‍්‍රය විෂයයක්. හේතුව ගුරුවරුන්ට තමයි මේ විෂයය උගන්වන්නේ. දැනටමත් මේ රටේ ලක්‍ෂ 3 කට ආසන්න ගුරුවරු සංඛ්‍යාවක් ඉන්නවා. ගුරුවරුන්ට වෘත්තීය පුහුණුව ලබාදෙන විෂයයක් තමයි අධ්‍යාපන මනෝවිද්‍යාව. මේ විෂයයෙන් කෙරෙන්නේ අපේ මිනිස්සු පිළිබඳ මනා අවබෝධයක් ලබා ගන්නා එක යි. මිනිස්සු හැසිරෙන ආකාරය, සිතන පතන ආකාරය, සහ ක්‍රියාකරන ආකාරය යනාදිය තමයි මනෝ විද්‍යා විෂයයෙන් හදාරන්නේ.අධ්‍යාපන මනෝවිද්‍යාවෙන් කරන්නේ අධ්‍යාපන විෂය ක්‍ෂේත්‍රයට සම්බන්ධ ළමයි සහ ගුරුවරු පිළිබඳ අධ්‍යාපනය යි. පෙර පාසල් යන දරුවාගේ පටන් විශ්වවිද්‍යාලයට යන දරුවා දක්වා හැසිරීම් ස්වභාවය මෙයට ඇතුළත් වෙනවා. ඒ ඒ වයස් මට්ටම්වල දරුවන්ගේ සිතුවිලි සහ ක්‍රියාකාරකම් වෙනස්. ඒවා වටහාගෙන තමයි ගුරුවරයා උගන්වන්න ඕනෑ. එසේ නොකළ හොත් ඉගැන්වීමත්, ඉගෙනීමත් හරියාකාරව සිදු වන්නේ නෑ.ගුරුවරයෙකුට තමන් උගන්වන විෂයයට අමතරව ඉගෙනීම ලබන ශිෂ්‍යයා ගැනත් ඔහුට උගන්වන්නේ කෙසේ ද යන්න ගැනත් අවබෝධය ලබා ගත හැක්කේ අධ්‍යාපන මනෝ විද්‍යාව හැදෑරීමෙනි.* මෙම ග්‍රන්ථයේ ඉලක්කය කවුරුන් ද?අධ්‍යාපන මනෝවිද්‍යාව කියන විෂයය හඳුන්වන්නේ අධ්‍යාපනයේ මනෝවිද්‍යාත්මක පදනම කියලයි. එම විෂයයේ ප්‍රධාන ටෙක්ස් බුක් එක තමයි මේ පොත. මේ පොතේ තියෙන කාරණා තමයි ඒ අය ඉගෙන ගන්නේ. මෙය සම්පූර්ණයෙන්ම විෂයය නිර්දේශය ආවරණය වෙන විදිහට යි ලියලා තියෙන්නේ. මේ පොතේ ඉලක්කය ගුරුවරයා යි. කිසිදු පන්තියකට හෝ දේශනයකට සහභාගි නොවී මේ පොත හැදෑරීමෙන් පමණක් වුණත් ගුරුවරුන්ට බොහෝ කරුණු ඉගෙන ගත හැකියි.* මෙම ග්‍රන්ථයේ අන්තර්ගතය ගැන ඔබට යමක් කිව හැකි ද?ගුරු කුල හා විෂය ක්‍ෂේත්‍රයට අනුව මනෝ විද්‍යාව යනු කුමක් ද, මනෝවිද්‍යා අධ්‍යයන ක්‍රම හා අධ්‍යාපන මනෝවිද්‍යාව, ළමා සංවර්ධන මූලධර්ම මූලික කොට ගත් සියලුම අදාළ දෑ මෙහි ඇතුළත්.කළලයක් මවගේ කුස තුළ පිළිසිඳ ගැනීමේ පටන් ළමා සංවර්ධනයට අයිති වෙනවා. ළමා සංවර්ධනයේ ක්‍ෂේත්‍ර න්‍යායන් එක් එක් විද්‍යාඥයන් ලවා සංවර්ධනය ගැන කතා කරලා තියෙනවා.ඉගෙනුම හා ඉගැන්නුම් න්‍යායන් ඉගෙනුම කියන්නේ මොකක් ද? ඉගෙනීම පිහිටන්නේ කෙසේ ද? ඉගෙනුමට බලපාන න්‍යායන් මොනවා ද? බුද්ධිය ගැන, බුද්ධිය කියන්නේ මොකක් ද? එහි ස්වභාවය කුමක් ද? බුද්ධිය වැඩෙන්නේ කොහොම ද?භාෂාව හා චින්තන සිතුවිලි වැඩ කරන්නේ කොහොම ද? සිතුවිලි අර්ථවත් කරන හැටි, ගැටලු විසඳන හැටි, ඉගෙන ගත් දෑ ජීවිතයේ පසු අවස්ථාවන්ට යොදා ගන්නා ආකාරය, ඉගෙනුම් මාරුව ද මෙහි ඇතුළත්.ඉගෙනුමට ළමයි පොළොඹවා ගන්නේ කොහොම ද? පෞරුෂ චර්යා, හැකියාව, ස්ව සංකල්ප තමන් පිළිබඳ හිතන හැටි, ඉලක්කයන් ගොඩ නැඟීම හොඳ පුරවැසියෙක් වෙන්න හිතන හැටි.විශේෂ අවශ්‍යතා සහිත ළමයි, හඳුනාගැනීම, සංවර්ධනය කිරීම යනාදි සියලු කාරණා මෙම ග්‍රන්ථයේ ඇතුළත් කරලා තියෙනවා.* ගුරුවරයාගේ භූමිකාව අභියෝගයට ලක් වෙමින් ගැටලුකාරී වාතාවරණයන් ඇතැම් අවස්ථාවල දී ගොඩනැගෙනවා. ඔබේ හැදෑරීම්වලට අනුව එවන් දෑ සිදු වන්නේ ඇයි?තමන් උගන්වන විෂයයට අමතරව, ගුරුවරයා, ශිෂ්‍යයා ගැනත් හොඳාකාර අවබෝධයකින් පසු විය යුතුයි. ළමයා ඉගෙනීම කෙරෙහි පොළඹවා ගැනීමටත් ගුරුවරයා සමත් විය යුතුයි. අධ්‍යාපන මනෝවිද්‍යාව පිළිබඳ දැනුමින් තොර ගුරුවරයා පාසලට ඔරොත්තු නොදෙන්නෙකු බවට පත් වෙනවා. එසේම වෘත්තීය පුහුණුවකින් තොරව ගුරුවරයෙකුට පාසල තුළ පැවැත්මක් නැත. එවැනි ගුරුවරුන්ගෙන් සිසු පරපුරට සිදු වන හානිය බරපතළ යි. අපේ රටේ ගුරු වෘත්තිය පිළිබඳ නිශ්චිත ප්‍රතිපත්තියක් නැති නිසා මෙවැනි කනගාටුදායක තත්ත්වයන් ගුරු වෘත්තිය තුළ සිදු වෙනවා. ගුරු වෘත්තිය සම්බන්ධයෙන් නිශ්චිත ප්‍රතිපත්තියක් පවත්වාගෙන යන රටවල නම් වෘත්තීය පුහුණුවකින් තොර ගුරුවරයා පාසලේ හතර මායිමටවත් වැද්ද ගන්නේ නෑ.ගුරුවරයාගේ භූමිකාව ළමයාගේ මුළු ජීවිතේට ම බලපානවා. ගුරුවරයාව මෙතරම් හදන්නේ ඒ නිසයි. සමස්ත සමාජයක් යහපත් ආකාරයට හැදීමට නම් මූලිකව ගුරුවරයාව හැදිය යුතුයි. මක් නිසාද යත් ගුරුවරයා යි අනාගත සමාජය හදන පුද්ගලයා වන්නේ.* මනා පෞරුෂයකින් පිරි යහපත් ළමා පරපුරක් උදෙසා සැකසිය යුත්තේ කුමන කාරණා ද?මව් කුස තුළ පටන්ම ළමයා සංවර්ධනය වෙනවා. ඔහුගේ කුඩා කාලය හරිම වැදගත්. කුඩා කාලයේ ළමයා ගත කරන පරිසරය, දෙමාපියන් ගේ ආදරය, රැකවරණය හා සුරක්‍ෂිතතාවය ලැබෙන්න ඕනෑ. ළමයා වෙනුවෙන් අම්මා, තාත්තා ළඟින් ම ඉන්නවා කියන එක ළමයාට වටහා දෙන්න ඕනෑ. ඒ වගේම ළමයාට විවිධ දේවල් පිළිබඳව අත්දැකීම් ලබා දිය යුතු වෙනවා. සෙල්ලම් බඩු අත පත ගාන්න, ඒවා ක්‍රියාත්මක කරන්න, ඒ වගේම ස්වභාවික පරිසරයටත් ළමයා සම්බන්ධ කරන්න ඕනෑ. එහෙම කළොත් තමයි ළමයාට ඉතා හොඳ පෞරුෂයක් ගොඩ නැඟීමට ඉතා හොඳ අඩිතාලමක් වැටෙන්නේ. පිටිසර ළමයෙක් හා නගරයේ ළමයෙක් සසඳා බැලූ කළ බොහෝ වෙනස්කම් දක්නට ලැබෙන්නේ ඒ නිසයි. ඔවුන් කුඩා කල හැසිරෙන, ගනුදෙනු කරන සමාජයේ හැඩය ළමයා තුළ ගොඩ නැගෙනවා.* කාර්ය බහුල සමාජයේ බොහෝ දෙනාට පොත පත පරිශීලනයට යොමු වීමට අවකාශය සීමිත යි. එය දැනුමින් පෝෂිත සමාජයක් නිර්මාණයට බලපාන්නේ කොහොම ද?පොතක් කියවන්න කාලයක් යොමු කළ යුතු වෙනවා. ඒ වගේම විවේකීව පොත පත කියවිය යුතු යි. අද ලෝකය තරගකාරී යි. ඒ නිසා පුද්ගලයන්ට විවේකීව පොත පත කියවන්න වෙන් කරන්න වෙනම කාලයක් නෑ. ‘කියවීම මිනිසා සම්පූර්ණ කරයි’ කියන කියමනත් අදට ගැළපෙන්නේ නෑ. පොත පත නොකීවට තාක්‍ෂණය දියුණු යි. පරිගණකය පමණක් නොව නවතම තොරතුරු ගබඩා ඇතුළත් උපකරණ අද පාඨකයන් අතට පත් වෙලා. ඒවායින් තමාට අවශ්‍ය සියලු දෑ කියවිය හැකියි. තමන්ට කියවන්න බැරි නම් තමන් කැමති කට හඬකින් අවශ්‍ය හඬ පරාසවලට අනුව අදාළ දේ වෙනුවෙන් විධානයක් දීම පමණයි කළ යුතු වන්නේ. පොත පත භෞතිකව නොතිබුණා කියා දැනුමින් පෝෂිත සමාජයක් නිර්මාණයට අලුත් දියුණු තාක්‍ෂණයන් හොඳ සේවාවක් සපයනවා.* ඔබ සාහිත්‍ය විචාරය ගැන පොත පත ලිපි ලේඛන ලියන අයෙක්. සාහිත්‍ය කලාවට විචාර කලාව නෑකම් කියන හැටි පහදා දෙන්න.විචාර කලාවෙන් තමයි සාහිත්‍යය වර්ධනය සිදු වන්නේ. බාල නිර්මාණ සමාජ ගත වෙන කොට විචාරකයෝ ඒවායේ ගුණ දොස් පෙන්වා දුන්නා. එම නිසා බොළඳ, බාල නිර්මාණ බිහි වීම නැවතී ඊට වඩා හොඳ ඔප මට්ටම් වූ නිර්මාණවලට නිර්මාණකරුවෝ පෙළඹෙනවා. එවැනි අඩුපාඩු පෙන්වා නොදුන්නොත් බිහි වන්නේ අඳබාල නිර්මාණ යි. බාල පොත පත, සිංදු සහ වෙනත් නිර්මාණ විචාරයට ලක් කළ යුතුයි. මාධ්‍යයෙන් ඒවා පෙන්වා දිය යුතුයි. එහෙම කළොත් බාල නිර්මාණවලට පැවැත්මක් නෑ. නිර්මාණකරුවෝත් හොඳ සහ වඩාත් ඔප මට්ටම් වූ නිර්මාණ බිහි කරන්න වෙහෙසෙන්නේත් විචාර කලාවේ ප්‍රබලත්වය මත යි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=f1202083</link>
    <topic>මේ පොතට වඩාලැවරියා හරි රහයි</topic>
    <author>රන්ජන් අමරරත්න</author>
    <content>වේලාව උදෑසන අටට පමණ ඇත. කොළඹ හැටේවත්ත පුරා හිරුරැස් පැතිර තිබේ. පුංචි කොලු රෑනක් පරෙයියන් ගසමින් හූ කියති. වැඩිහිටියෝ හතළිහක් පමණ රැස් ව කුණු - කාණු ශුද්ධ කරති. අද මේ වත්තේ ඩෙංගු මර්දන ශ්‍රමදානයකි.ඇන්ටා :- ඒ... යි සුසිලක්කේ !කෝ බං උඹේ ලැවරිය?සුසිලා :- දකින – දකින එකාට, ලැවරිය දෙන්නේ කවුද බං? මගේ ලැවරිය මහත්තුරුන්ට ඉතරයි !ඇන්ටා :- ඇයි බං මාත් කළිසං අඳින මහත්තයෙක්නෙ !? (හිනා)සුසිලා :- කළිසමක් ගහගත්තට මහත්තයෙක් වෙන්ට බෑ ඇන්ටො! මහත්තයෙක් වෙන්ට පොත් කියවන්ට ඕනෑ.ඇන්ටා :- ආං පොත් කියනකොටයි මතක්වුණේ ! විස්සේ වත්ත ගැන පොතක් ලියලා තියෙනවා !පේ‍්‍රමවතී :- ඇන්ටන් මල්ලි මං ඒක බැලුවා !ඒක නිකං හීනයක් වාගේ ! ඔහේ ගලාගෙන යනවා ! කිසිගතියක් නෑ !සුසිලා :- සමහර මහත්තුරු පාලම උඩ ඉඳගෙන පාලම යට ගැන ලියනවා. තවත් සමහර මහත්තුරු “කොලෝනියල්” හෝටලයේ ඉඳන් කාපිරි මුඩුක්කුව ගැන කතා කරනවා ! වි-කා-ර !ඇන්ටා :- එහෙම කියන්ට එපා සුසිල’ක්කේ ! ඒ පොත ලියපු මහත්තය විස්සෙ වත්තෙලු !පේ‍්‍රමවතී :- ඒක නං වෙන්ට බෑ බං !ඒ මහත්තය පරෙයි ගහන හැටිවත් හරියට දන්නෙ නෑ ! පොතේ ඉන්න ළමයි වත්තේ වෙන්ට බෑ ! උං නුවර ඉස්කෝලෙකට ගිය ළමයි වාගේ ! ඒක කියවගෙන යනකොට බකස් ගාල හිනා යනවා !සුසිලා :- අනේ පේ‍්‍රමවතියෝ ... ! උඹයි – මායි දන්න සාහිත්තිය !? (හිනා)පේ‍්‍රමවතී :- සුසිල’ක්ක ඉතින් ජීවිතේට පොතක් – පත්තරයක් කියවන එකක් යැ !?සුසිලා :- කවුද බං ඔය පොත් ගෙඩි කියවන්නේ? නිකාං කාලෙකන වැඩ ! බලාපල්ල සලාම් බොම්බෙ වාගේ පික්චර් එකක් !ඇන්ටා :- සුසිලක්කට තිබුණෙ නිළියක් වෙන්ට ! (හිනා)සුසිලා :- අ...ඩා! (කේන්තියෙන්) නිළියක් වුණේ නැතිවුණාට මේ සුසිලා නිය ම හිත හොඳ ගෑනි ! (සුසිලා දෑතින් ම පපුවට ගසා ගනී. ඇයගේ විශාල පියවුරු ලතාවකට සෙලවෙයි)පේ‍්‍රමවතී :- පපුවට ගහගත්තේ නැතිවුණාට අපිත් එහෙම තමා ! හිතත් හොඳා ! වැඩත් හොඳා !සුසිලා :- අ.... නේ පල යකෝ යන්ට ! තොට කොයින් ද හිතක් !?පේ‍්‍රමවතී :- පපුවක් තියෙනවා ! පපුවක් ! හොඳ පපුවක් ! (හිනා)ඇන්ටා :- මේ... ඒ... අනුන්ගෙ පොතකට උඹල දෙන්න ඇරගන්ට එපා !..... ආං මිස්ටර් රාම් එනවා !(තළතුනා මහත්තයෙක් හැටේ වත්තේ ශ්‍රමදාන භූමියට ඇතුළු වෙයි. ඔහුගේ දකුණු කිහිල්ලේ පොත් කිහිපයක් හිර වී පවතී. මේ පුද්ගලයා මිස්ටර් රාම් ය.)රාම් :- ඕ... ඇන්ටන් මල්ලි ඒක වෙරි සොරි ! ශ්‍රමදාන තමා අමතක වුණා ! ෂරි ! ෂරි ! ඒක මං ගාන වඩේ ගෙනත් දෙනවා ! ඕ..කේ මයිඩියර් සුසිලා !?ඇන්ටා :- මිස්ටර් රාම් ! අර... “කොළඹ ළමයි” කියන පොත කියෙව්ව ද?රාම් :- ඕ යර්ස් ඒක නවල් !ඒක ස්ලම්ස්.. මුඩුක්කු ! මුඩුක්කු ! ගැන ලියන්ට කල්කටාවට යන්ට ඕනෑ ! රියල් එක්ස්පීරියන්ස් තියෙන්නෙ එහෙ! යූ බෙටර් සී ඇන්ටන් මල්ලි ඒක ඉන්ඩියා තමා හොඳ පොත් ගහනවා අප්පා ! ඒක ශ්‍රී ලංකා පොත් නෑ පොත්කාරයත් නෑ (හිනා)ඇන්ටා :- ඈ මිස්ටර් රාම් ! ඔබතුමා කියන්නෙ මොකක්ද? පොත මරු නේද?රාම් :- (හයියෙන් හිනා)ඒක තමුසෙට පිෂ්ෂු ද ඇන්ටන් මල්ලී !බලන්ඩප්පා කුෂ්වන්ත් සිං ලියන හැටි ! බලන්ඩප්පා නාරායන් ලියන හැටි ! බලන්ඩප්පා අමරසේකර මාත්තියා ලියන හැටි ! එතකොට මෙයා මොනව ලියනව ද අප්පා !? ස්ටයිල් නෑ ! රියල් කැරැක්ටාර්ස් නෑ ! ඒක ලැන්ග්වේජ් හරි නෑ. අන්තිමට නම විතරයි මල්ලි... (හිනා)සුසිලා :- රාම් මහත්තයට එක පොතක්වත් හොඳ නෑ ! (හිනා)පේ‍්‍රමවතී :- මිස්ටර් රාම් පණ්ඩිතයෙක්නෙ ! (හිනා)රාම් :- ඒක... සුසිලා නංගී !නවල් ඊස් නවල් ! ඉට් ඊස් නොට් අ ජෝක් !යූ බෙටර් සී සුසිලා!තෝස ගහනව වාගෙ නවල් එනවා!ඒක පට – පට ගාල එනවා! (හිනා)ප්‍රේමවතී:- රාම් මහත්ත ය, පොත් බලනවා, කෝවිල් යනවා (හිනා) මොකක් ද ඉතින් ජීවිතේ!? මහත්තයට පුළුවන් නෙ අපේ වත්ත ගැන කතාවක් ලියන්ට!රාම්:- (හයියෙන් හිනා) ඒක ප්‍රේමා නංගී වත්තෙ හිටියට වත්ත ගැන ලියන්ට බෑ ඒක ලව් කෙරුවට ලව් එක ගැන ලියන් ට බෑ! ලියන එක සීරියස් නංගී!ඇන්ටා:- මිස්ටර් රාම් කිහිල්ලෙ ගහ ගෙන තියෙන්නෙ කාගෙ පොත් ද?රාම්:- ඕ යාර්ස්, බලන්ඩප්පා! මේක චාර්ල්ස් ඩිකන්ස් ගෙ “අ ටේල් ඔෆ් ටූ සිටීස්” මේක අරුන්දතී රෝයිගෙ “කොස්ට් ඔෆ් ලිවින්ග්” මේක ඇවිල්ලා නායිපෝල්ගෙ “ඉන්ඩියා” ෂා මේව බලනකොට ශ්‍රී ලංකාවට කොයින් ද පොත් අප්පා!ප්‍රේමවතී:- රාම් මහත්තයා, සිංහලෙන් තියෙන්නෙ පොත් ගෙඩි! ඉංගිරිසියෙන් තියෙන්නෙ මොනව ද මහත්තයා!?රාම්:- වට් අ ගෙඩිය අප්පා! රීඩබල්! භාෂාව මරු! ඒක බිමින් තියන්ඩ හිතෙන්නෙ නේ අප්පා! ඕ යාර්ස්!ඇන්ටා:- මිස්ටර් රාම්! කොළඹ ළමයි ගැන තව ටිකක් කියන්ට කො!රාම්:- ඇන්ටන් මල්ලී, මේකෙ කර්තෘ වත්තෙ හිටියට වත්ත ගැන දන්නෙ නෑ! ළමයි ගැන දන්නෙ නෑ! ගෑනු ගැන දන්නෙ නෑ! එයා දන්නෙ කයිමන් දොරකඩ ගැන ඉතරයි, කියාගෙන – කියාගෙන යනවා! විස්තර කරනවා! එච්චරයි! ගැටුම නෑ! කුතුහලේ නෑ! රහක් නෑ! ෆික්ෂන් ලියන්ඩ දන්නෙ නෑ!ඇන්ටා:- එතකොට මිස්ටර් රාම් අරුන්දතීගෙ පොත හොඳයි ද?රාම්:- ඕ යාර්ස් “ගොඩ් ඔෆ් ස්මෝල් තින්ග්ස්” අරුන්දතී එයා ඉන්දියාවෙ ළමයි ගැන හොඳට දන්නවා! පාරෙ අනාථ ළමයි ගැන හොඳට දන්නවා! මරු පොත අප්පා! මැවිල පේනවා!ඇන්ටා:- මිස්ටර් රාම්; කොළඹ ළමයි ගැන අන්තිම විග්‍රහය කියන්ට කො!රාම්:- ඕ යාර්ස්, ඒ මහත්තය කොළඹ ළමයි ගැන ලියල තියෙන්නෙ නුවර ඉඳල. පොතේ තියෙනව කොළඹ පුරා විද්‍යාව ට වටින තැන් කීපයක්. එච්චරයි වටින්නෙ; වෙන මොකවත් ඒ පොතේ නෑ! (හිනා)සුසිලා:- රාම් මහත්තය ඔය යන්ට ද හදන්නෙ? ඉන්න මගෙ ලැවරිය එක කාල යන්ට!ඇන්ටා:- ආ සුසිලක්කෙ? එතකොට අපට ලැවරිය නෑ නේ ද?සුසිලා:- මං ලැවරිය දෙන්නෙ ඉංගිරිසි පොත් කියවන මහත්තුරුන්ට විතරයි!රාම්:- ඕ යාර්ස් තෑන්ක් යූ සුසිලා තෑන්ක් යූ වෙරි මච්! (හිනා).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>08</day>
    </date>
    <link>http://www.dinamina.lk/2012/02/08/_art.asp?fn=f1202084</link>
    <topic>ගරු ගාම්භීරත්වයෙන් යුතුඅපේ රටේ සරසවිය</topic>
    <author>සටහන විජයානි එදිරිසිංහ ඡායාරූප වාසිත පටබැඳිගේ</author>
    <content>එය සරසවියකි. මේ රටේ සෙසු සරසවිවලට වඩා වෙනස් වුවකි. එම වෙනස අධ්‍යාපනයෙන් නම් නොවේ. ඒ සරසවිය පවත්වාගෙන යන ක්‍රමයේ දක්නට ලැබෙන වෙනසයි. අප මේ රටේ සරසවි භූමියකට ඇතුළු වන විටම දක්නට ලැබෙන්නේ තැන තැන ගැවසෙන සිසු සිසුවියන්ය. එහෙමත් නැතිනම් ගුරුවරුන්ය. දුටු පමණින් මේ සරසවි භූමියකැයි හඳුනාගත හැකිය. එහෙත් අප අද කතා කරන සරසවි භූමිය තුළ එවැන්නක් දක්නට නොමැත.ජෙනරාල් සර් ජෝන් කොතලාවල ආරක්ෂක විශ්වවිද්‍යාලය නම ඇසූ පමණින් සිත තුළ ඇති වෙන්නේ ගරු ගාම්භීරභාවයකි. ගෞරවයකි.මෙරටට පමණක් නොව පිටරටවලටද උගතුන් වියතුන් බිහි කරන සෙසු විශ්වවිද්‍යාල වලට වඩා කොතලාවල ආරක්ෂක විශ්වවිද්‍යාලය වෙනස් වන්නේ එම ගරු ගාම්භීරභාවය නිසාමය.මෙරට හිටපු සුප්‍රසිද්ධ අග්‍රාමාත්‍යවරයකු වූ සර් ජෝන් කොතලාවල මහතාගේ පරිත්‍යාගයෙන් එතුමා සතුව තිබූ කොතලාවල වලව්ව සහ අක්කර 40 ක ඉඩම තුළ රජය කොතලාවල ආරක්ෂක විද්‍යාලය පිහිටුවා ඇත. රත්මලාන ගුවන් හමුදා කඳවුර සහ ගුවන් තොටුපළ පිහිටි අධි ආරක්ෂක කලාපය තුළ එය පිහිටා තිබේ.කොතලාවල ආරක්ෂක විද්‍යාල භූමියේම පිහිටි කොතලාවල වලව්ව අද සර් ජෝන් කොතලාවල අග්‍රාමාත්‍යවරයා සිහිපත් කරන ස්ථානය ලෙස පවත්වාගෙන යයි.කොතලාවල ආරක්ෂක විද්‍යා පීඨය පිහිටුවනු ලැබුවේ 1980 ඔක්තෝබර් මස 11 වැනිදාය. ත්‍රිවිධ හමුදාවට අවශ්‍ය විවිධ ක්ෂේත්‍රවලට සම්බන්ධ පුද්ගලයන් පුරුදු පුහුණු කර ගැනීමේ අරමුණ මත එය පිහිටුවනු ලැබිණි.ඒ අනුව වරෙකට සිසුන් සියයක් පමණ පුහුණු කරවන ස්ථානයක් බවට පත්ව තිබුණි. නීතිය, කළමනාකරණය, පරිගණක කලාව, ඉංජිනේරු සහ වෛද්‍ය, ගගනගාමී, මුහුදු ඉංජිනේරු කටයුතු ආදියට අදාළ පාඨමාලා ද පැවැත්වෙයි. මෙහි ගගනගාමී, මුහුදු ඉංජිනේරු ප්‍රායෝගික පුහුණුව ඉහළම මට්ටමක පවතියි.විශ්වවිද්‍යාල ප්‍රවේශයට සුදුසුකම් ලැබු සිසුන්ට මේ සඳහා අයදුම් කළ හැකිය. වසර තුනකින් හෝ පාඨමාලාවට නියමිත වසර කිහිපය තුළ උපාධිය හිමි වෙයි.අනතුරුව ඔවුන් ත්‍රිවිධ හමුදාවේ අවශ්‍යතාව මත එහි සේවයට යොදවා ගැනේ.කොතලාවල ආරක්ෂක විශ්වවිද්‍යාලයට සුදුසුකම් ලබා ත්‍රිවිධ හමුදාවට සේවය කිරීමට බැෙඳන සිසුන්ට අධ්‍යාපනය ලබන කාලය තුළ රුපියල් විසිපන්දහසක මුදලක් ගෙවනු ලබයි. එය මාසික වැටුපක් වැනිය. ඊට අමතරව ඇඳුම් පැළඳුම්, නේවාසික පහසුකම්, ආහාර පාන ඇතුළු සියලු දෑද හිමි වෙයි.නේවාසික පහසුකම් සඳහා වෙන් කළ කාමර වෙනත් විශ්වවිද්‍යාලයක නේවාසික පහසුකම්වලට වඩා කැපී පෙනෙන තත්ත්වයක තිබේ. එක් සිසුවෙකුට එක් සුඛෝපභෝගී කාමරයක් බැගින් හිමිවෙයි.කොතලාවල ආරක්ෂක විශ්වවිද්‍යාලය තුළ අධ්‍යාපනය ලබන සිසුවකු සහ සෙසු විශ්වවිද්‍යාලවල සිසුන් අතර තවත් කැපී පෙනෙන ලක්ෂණයක් වෙන්නේ විනයයි.නවක වදය, සිසු උද්ඝෝෂණ, උපවාස, පන්ති වර්ජන, විරෝධතා කොතලාවල ඇකඩමිය තුළ නැත.සිසුවකුට විශ්වවිද්‍යාලයකින් ලැබිය යුතු යම් දෙයක් වේද ඒ සෑම දෙයක්ම උපරිමයෙන්ම ඒ සිසුන්ට හිමි වෙයි. පාඨමාලා ආරම්භය නියමිත දිනට සිදුවෙයි. නියමිත කාලයට අවසන් වෙයි. නියමිත දිනයට උපාධිය පිරිනැමෙයි. නිහඬව තම අධ්‍යාපන කටයුතුවල යෙදෙන සිසුන් උගත් බවින් පිරිපුන්ය. කතිකාචාර්යවරයකු සිටියත් නැතත් පන්ති කාමරය තුළ විනය නියමිත ආකාරයෙන් රැකෙයි. එය ත්‍රිවිධ හමුදාවල දෙමාපියන්ගේ දරුවන් වුවද දුගී දුප්පත් පවුලක දරුවකු වුවද පන්ති භේදයක් ජාති, ආගම්, භේදයක් නොමැත. සෑම සිසුවකුටම අදාළ නිල ඇඳුමක් හිමි වෙයි.කොතලාවල ආරක්ෂක විද්‍යාල භූමිය පුරා තැන තැන විසිරි ගැවසීමේ පුරුද්දක් මේ සිසුන් අතර දක්නට නොමැත. ඔවුන් ගමන් කරන්නේද එක්තරා ආකාරයකටය. උසස් නිලධාරියකු හමුවේ දක්වන ආචාර ගෞරවය කතිකාචාර්යවරුන්ට දක්වන ගෞරවය ඉමහත්ය. පන්ති පැවැත්වෙන ප්‍රදේශයට ඇතුළු වන යමෙකුට මේ විශ්වවිද්‍යාලයක් යැයි වරෙක නොසිතේ. ඊට හේතුව අප දැක පුරුදු විශ්වවිද්‍යාලයක ක්‍රියා පටිපාටියට වඩා මෙහි ක්‍රියා පටිපාටිය තුළ විශාල වෙනසක් තිබෙන නිසාය.අද දෙමාපියන්ට ඇති ප්‍රශ්නය වන්නේ දරුවන් විශ්වවිද්‍යාලයකට ඇතුල් වීමේදී හිතට නැගෙන ආරක්ෂාව පිළිබඳ ගැටලුවයි. එහෙත් කොතලාවල ආරක්ෂක පීඨය තුළ සිටින දරුවන්ට දෙමාපියන් ළඟ සිටිනවාටත් වඩා ආරක්ෂාවක් හිමිවෙයි.මෙම කොතලාවල ආරක්ෂක විශ්වවිද්‍යාලයේ උප කුලපතිවරයා වශයෙන් කටයුතු කරන්නේ මේජර් ජෙරාල් එම්. පී. පීරිස් වන අතර නියෝජ්‍ය උප කුලපති බ්‍රිගේඩියර් ඒ. එල්. පී. එම්. ගුණසේකරයි. නියෝජ්‍ය උප කුලපති (ඇකඩමි) මහාචාර්ය ආර්. එල්. ඩබ්ලිව්. කොග්ගලගේ මහතාය. කර්නල් එන්. කේ. වඩුගොඩපිටිය පශ්චාත් උපාධිධාරීන්ගේ ආයතනයේ අධ්‍යක්‍ෂවරයාය. ආරක්ෂක පීඨයේ පීඨාධිපති ලුතිනන් කර්නල් එච්. එම්. යු. හේරත් මහතාය. වෛද්‍ය පීඨයේ පීඨාධිපති මහාචාර්ය ටී. ආර්. වීරසුරියයි. ඉංජිනේරු පීඨයේ පීඨාධිපති මහාචාර්ය එච්. වයි. ආර්. පෙරේරා වන අතර නීති පීඨයේ පීඨාධිපති ආචාර්ය එච්. වයි. ආර්. මහානාම හේවා වන අතර එච්. ජී. යු. කාරියවසම් මහතා එම විශ්වවිද්‍යාලයේ ලේඛකාධිකාරීවරයා වෙයි.කොතලාවල ආරක්ෂක විශ්වවිද්‍යාලයේ වෛද්‍ය පීඨය ආරම්භ වූයේ මීට වසර දෙකහමාරකට පෙරය. මේ අතර එම විශ්වවිද්‍යාලය තුළ සියලු පහසුකම් වලින් සමන්විත වෛද්‍ය පීඨයක්ද ඉදිකර තිබේ. එහි රසායනාගාර පහසුකම් ඉහළම මට්ටමක පවතී. මෙහි සිසු සිසුවියන් එම රසායනාගාර පහසුකම් හෝ ප්‍රායෝගික පුහුණු කටයුතු සිදු කළේ කරන්දෙණිය මහ රෝහල සහ වෙනත් රෝහල් කිහිපයකය. එහෙත් දැන් වෛද්‍ය සිසුන්ට එම පහසුකම් ලබාදී ඇත.කොතලාවල ආරක්ෂක පීඨය මේ ආකාරයෙන් ත්‍රිවිධ හමුදාවට පමණක් සේවය කරන උපාධිධාරින් බිහි කළද එය මේ වසරේ සිට බාහිර සිසු සිසුවියන් බඳවා ගැනීමේ වැඩපිළිවෙළක්ද ආරම්භ කරතිබේ.සේනාධිනායක ජනාධිපති මහින්ද රාජපක්ෂ මහතාගේ සහ ගෝඨාභය රාජපක්ෂ මහතාගේ උපදෙස් මත වෛද්‍යවරු බිහි කිරීමේ උපාධි පාඨඨමාලාව හැර සෙසු පාඨමාලා සඳහා සිසුන් බඳවා ගැනීමට මේ වන විටත් අයදුම්පත් කැඳවීම් සිදු කෙරේ.අපොස උසස් පෙළ සමත් වී විශ්වවිද්‍යාල ප්‍රවේශයට සුදුසුකම් ලැබූ ඕනෑම අයකුට ඒ සඳහා ඉල්ලුම් කළ හැකිය. පාඨමාලා සඳහා අය කරන ගාස්තු ඉතාමත් සාධාරණ මේ රටේ දෙමාපියන්ට දැරිය හැකි මට්ටමක පවතී. ඉඩම් ගෙවල් උකසට තබා විදේශයට ගොස් උපයා ගන්නා ඇතැම් සිසුන්ට මේ රටේදී සාධාරණ මුදලකට උපාධි පාඨමාලාවක් හැදෑරීමට හැකි වීම සුවිශේෂී අවස්ථාවකි. ඉංජිනේරු, නීති, කළමනාකරණ, පරිගණක විද්‍යාව, තොරතුරු තාක්ෂණය, ඇතුළු උපාධි පාඨමාලා රැසක් මෙහිදී හැදෑරිය හැකිය.බාහිර සිසු සිසුවියන් තෝරා ගැනීමේදී විශේෂයෙන් ඔවුන්ගේ චරිතය පසුබිම පරීක්ෂාවට ලක් කෙරේ. සෑම පාඨමාලාවක් සඳහාම තෝරා ගන්නේ සිසුන් පනහක් පමණි.ආරක්ෂක විද්‍යාලයේ නොමිලේ උගන්වන සිසුන්ට බලපාන නීති රීති ඔවුන්ටද අදාළ වේ. විශේෂයෙන් කොතලාවල ආරක්ෂක විශ්වවිද්‍යාලයේ නමට අගෞරව නොවන පරිදි විනයානුකූලව හැසිරීම සෑම බාහිර සිසුවකුගෙන්ම පාලනාධිකාරිය බලාපොරොත්තු වෙයි.ඔවුන්ට සෙසු සිසුන්ට මෙන් ආරක්ෂක පුහුණුව ව්‍යායාම පුහුණුව අනිවාර්ය නොවේ. ඔවුන් ඒ සඳහා කැමැත්තක් ඇතිනම් එම පුහුණුව නොමිලේ ලබා ගත හැකිය. මෙම සිසු සිසුවියන්ට නේවාසික පහසුකම් නොලැබේ. වසරේ 365 දින පුරාම විවිධ පාඨමාලා සඳහා දේශන සහ ප්‍රායෝගික පුහුණු පැවැත්වෙයි. බාහිර සිසුන්ට රැකියාවක් කරන අතරතුර වුවද පාඨමාලාවට බාධා නොවන පරිදි අධ්‍යාපන කටයුතුවල යෙදිය හැකිය.පශ්චාත් උපාධි පාඨමාලා සඳහා වයස් සීමාවක් නොමැත. ඉහළම සුදුසුකම් ලත් දේශකයන් විසින් පාඨමාලා මෙහෙයවනු ලබයි.තවද පාඨමාලා සඳහා තෝරා ගැනීමේදී ත්‍රිවිධ හමුදාවල සේවය කරන හෝ විශ්‍රාම ගිය නිලධාරීන්ගේ දරුවන්ට තෝරා ගැනීමේදී විශේෂත්වයක් දක්වනු ලබයි.මෙහි පාඨමාලා ගාස්තු එකවර ගෙවීම අවශ්‍ය නොවේ. කොටස් වශයෙන් ගෙවීමේ පහසුවද තිබේ. රාජ්‍ය බැංකු වලින් ණය පහසුකම් ලබා ගැනීමටද අවස්ථාව සලසා ගත හැකිය.විශ්වවිද්‍යාල ප්‍රතිපාදන කොමිසමේ පූර්ණ අනුමැතිය මෙම උපාධි පාඨමාලා සඳහා ලැබී තිබීම විශේෂත්වයකි. සෑම පාඨමාලාවක්ම ඉංග්‍රීසි භාෂාවෙන් සිදු කෙරෙන අතර විශ්වවිද්‍යාල කථිකාචාර්යවරු රැසක් දේශන සඳහා සහභාගි වෙති.තවද මෙම වසරේ පෙබරවාරි 28 වැනිදා මෙම පාඨමාලා සඳහා අයදුම්පත් කැඳවන අවසන් දිනය වෙයි. මෙවර අපොස උසස් පෙළ සමත් දරුවන්ට මේ සඳහා අයදුම් කළ හැකිය. සෙසු විශ්වවිද්‍යාලවල උපාධි පාඨමාලා සඳහා අධ්‍යාපන කටයුතු ආරම්භ වීමට වසරකට පෙර කොතලාවල විශ්වවිද්‍යාලයේ පාඨමාලා ආරම්භ වීම විශේෂත්වයකි. මෙහි උපාධි ලැබු සිසුන්ට ජාත්‍යන්තරව විශාල ඉල්ලුමක් ඇති බවද කිව යුතුය.මෙම ලිපිය සැකසීමේදී කොතලාවල ආරක්ෂක විශ්වවිද්‍යාලයේ මේජර් බස්නායකගෙන් ලැබුණු සහයෝගයට දිනමිණ විශේෂ ස්තුතිය පළ කර සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202091</link>
    <topic>සෝමාලි කොල්ලකරුවන්ගේ ග්‍රහණයට පත්ධීවරයන් මුදාගන්න පියවර ගන්නවා</topic>
    <author>ස්වර්ණා විජේකෝන්, චමීර ඇල්ලදෙණිය හා සුභාෂිණී සේනානායක</author>
    <content>සෝමාලියානු මුහුදු කොල්ලකරුවන්ගේ ග්‍රහණයට නතුවී සිටින ශ්‍රී ලාංකික ධීවර පිරිස බේරා ගැනීම සඳහා මැදිහත්කරුවන් මාර්ගයෙන් කටයුතු කරන බව ධීවර හා ජලජ සම්පත් ඇමැති රාජිත සේනාරත්න මහතා පාර්ලිමේන්තුවේ දී ඊයේ (08) ප්‍රකාශ කළේය.මෙම ගැටලුව රාජ්‍ය තාන්ත්‍රික මට්ටමින් විසඳිය හැකි ප්‍රශ්නයක් නොවන බවත් මුහුදු කොල්ලකරුවන් සිටින ස්ථාන නිශ්චිතව හඳුනාගත නොහැකි බවත් ඇමැතිවරයා සඳහන් කළේය.එහෙත් කොල්ලකරුවන්ගේ අත්අඩංගුවට පත්ව සිටින මේ ධීවර පිරිස මුදාගැනීම වෙනුවෙන් රාජ්‍ය තාන්ත්‍රික මට්ටමින් විවිධ උත්සාහයන් දරා තිබෙන බවද අමාත්‍යවරයා සඳහන් කළේය.ඇමැති රාජිත සේනාරත්න මහතා මේ බව සඳහන් කළේ පත්කළ මන්ත්‍රී අනුර කුමාර දිසානායක මහතා 23 – 2 යටතේ මතුකළ විශේෂ ප්‍රකාශයකට පිළිතුරු දෙමිනි.එහිදී වැඩිදුරටත් අදහස් දැක්වූ සේනාරත්න මහතා සඳහන් කළේ සෝමාලියාව ෂී ෂෙල්ස්, මැඩගස්කරය ඇතුළු රටවල් පහකට දන්වා ඇති බවයි. එමෙන්ම මේ වසරේ ජනවාරි දහවැනිදා ඉන්දියාවේ ක්වාලාලම්පූර්වල පිහිටි තානාපති කාර්යාලය හරහා සෝමාලියානු රජයද දැනුවත් කළ බවයි. නමුත් රාජ්‍ය තාන්ත්‍රික මට්ටමින් මේ ප්‍රශ්නයට මැදිහත් වීම අපහසු බව සෝමාලියානු රජය දැනුම්දී ඇති බැවින් මේ ධීවර පිරිස මුදාගැනීම සඳහා මැදිහත්කරුවන් මාර්ගයෙන් කටයුතු කරන බවයි.ගතවූ 2011 වසරේදීත් මෙවැනිම සිද්ධියක් සිදුවූ අතර සෝමාලියානු කොල්ලකරුවන්ගේ අත්අඩංගුවට පත්වූ එම ධීවර පිරිස මුදාගැනීම සඳහා මැදිහත්කරුවන් මාර්ගයෙන් කටයුතු කළ බවද ඇමැතිවරයා සඳහන් කළේය.සෝමාලියානු මුහුදු කොල්ලකරුවන් නිසා වසරකට අමෙරිකානු ඩොලර් බිලියන තුනක මුදලක් ධීවර ක්ෂේත්‍රයට අහිමි වන බවද ඇමැතිවරයා පැවසීය. සෝමාලියානු මුහුදු කොල්ලකරුවන් කල්ලි ගණනාවකට කැඩී බිඳී වෙන්ව ඇති බැවින් මෙම ගැටලුව තවත් උග්‍ර වී ඇති බවත් ඇමැතිවරයා ප්‍රකාශ කළේ ය.එමෙන්ම තමන් ධීවර ඇමැතිවරයා ලෙස වැඩ භාර ගන්නා විට ඉන්දියාවෙහි අත්අඩංගුවට ධීවරයන් 779 ක් පත්ව සිටි බවත් අද වන විට එම පිරිස හය දක්වා අඩු කර ගැනීමට හැකිවී ඇති බවත් ඇමැතිවරයා ප්‍රකාශ කළේ ය.වැඩි දුරටත් අදහස් දැක්වූ රාජිත සේනාරත්න මහතා,ජාත්‍යන්තර සාගර නීතිය අනුව අපි කටයුතු කරනවා. නමුත් සමහර රටවල් එලෙස කටයුතු කරන්නෙ නැහැ. ජාත්‍යන්තර සාගර නීතිය අනුව අත්අඩංගුවට ගත හැකියි. නමුත් දඩුවම් කරන්නට බැහැ. ඒ වගේම ඉන්දියාවේ මධ්‍යම රජය හා විවිධ ප්‍රාන්ත වල අත්අඩංගුවට පත්වන ධීවරයන් වෙනුවෙන් අනුගමනය කරන්නෙ, දඬුවම් කරන්නෙ විවිධ ක්‍රමවේද වලට. මේ නිසා මම ඉන්දියාවෙන් ඉල්ලීමක් කළා අත්අඩංගුවට පත්වන අපගේ ධීවරයන් වෙනුවෙන් එක් ක්‍රමවේදයක් අනුගමනය කරන ලෙසට. ඒ අනුව එකම ක්‍රමවේදයක් අනුගමනය කිරීමට ඉන්දියාව එකඟ වී තිබෙනවා. ඒ වගේම මුහුදු යන ධීවරයින් රක්‍ෂණය විය යුතුයි. නමුත් බහුතරයක් රක්‍ෂණය වෙන්නෙ නැහැ. ඒ නිසා තමන්ගේ ආරක්‍ෂාව වෙනුවෙන් රක්‍ෂණය විය යුතුයි. රක්‍ෂණයේ දී ආපදාවට පත්වන ධීවරයෙකුගේ පවුලක් වෙනුවෙන් රුපියල් ලක්‍ෂයක මුදලක් ගෙවනවා.පත්කළ මන්ත්‍රී අනුර කුමාර දිසානායක මහතා - අපගේ ධීවරයන් පිරිසක් මුහුදු කොල්ලකරුවන්ගේ අත්අඩංගුවට පත්ව තිබෙනවා. එම පිරිස මුදා ගැනීම වෙනුවෙන් රජය ගෙන ඇති පියවර මොනව ද?අපේ රටේ ජාතික නිෂ්පාදනයට ධීවරයන් සුවිශේෂි දායකත්වයක් සපයනවා. ඔවුන් එය ඉටු කරන්නෙ බොහෝ දුෂ්කරතාවලට හා අභියෝගවලට මැදිවයි. ඒ නිසා සෝමාලියානු කොල්ලකරුවන්ගේ අත්අඩංගුවට පත්ව සිටින පිරිස බේරා ගැනීමට රජය වහා මැදිහත් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202092</link>
    <topic>විදෙස් අත්අඩංගුවේ තිබූධීවර යාත්‍රා 164ක් මගේ කාලෙදී බේරා ගත්තා</topic>
    <author>ස්වර්ණා විජේකෝන්, චමීර ඇල්ලදෙණිය හා සුභාෂිණී සේනානායක</author>
    <content>විදෙස් රටවල අත්අඩංගුවට පත් ශ්‍රී ලාංකික ධීවර යාත්‍රා 170කින් 164ක්ම තමා ධීවර ඇමැතිවරයා වශයෙන් සිටියදී නිදහස් කරගත් බව සමාජ සේවා ඇමැති ෆීලික්ස් පෙරේරා මහතා පැවැසීය. සෝමාලියානු කොල්ලකරුවන් විසින් අත්අඩංගුවට ගත් ධීවරයන් පිළිබඳ අනුර කුමාර දිසානායක මහතා (ප්‍ර. ජා. ස) පාර්ලිමේන්තුවේදී සිදුකළ ප්‍රකාශයට පිළිතුරු දුන් ධීවර ඇමැති රාජිත සේනාරත්න මහතා ධීවරයන් 63 දෙනකු මුහුදු සීමා උල්ලංඝනය කිරීම යටතේ විදේශීය අත්අඩංගුවට පත්වූ බවද තමන් ධීවර ඇමැති වූ පසු ඔවුන් නිදහස් කරගත් බවද සඳහන් කළේය.විදේශ අත්අඩංගුවට පත්වූ ධීවර යාත්‍රා 170න් 164ක් නිදහස් කරගත් බව කී ෆීලික්ස් පෙරේරා ඇමැතිවරයා මෙරට ධීවරයන් 763 දෙනකු විදේශ අත්අඩංගුවට පත්වූ බවත් ඉන් ධීවරයන් 760 දෙනකු තමන් විසින් මුදාගත් බවත් හෙතෙම ප්‍රකාශ කළේය. තමන් සිදුකළ දේ සහ සත්‍යය යටපත් කරන්නට බැරි බව පැවැසූ ෆීලික්ස් පෙරේරා මහතා ඒවා සියල්ල ලේඛනගත කොට ඇතැයි ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202093</link>
    <topic>සෑම ග්‍රාම නිලධාරි වසමකටම රු. ලක්‍ෂ දහයක්</topic>
    <author>නුවන් කොඩිකාර</author>
    <content>ගම නැගුම වැඩසටහන යටතේ සෑම ග්‍රාම නිලධාරි වසමක් සඳහාම රුපියල් ලක්ෂ දහයක් ලබාදීමට රජය තීරණය කර තිබේ.එක්සත් ජනතා නිදහස් සන්ධානය යටතේ තේරී පත්ව සිටින පළාත් පාලන ආයතන නියෝජිතයන් හට මේ මුදල් ප්‍රතිපාදන ලබාදෙන බව අගමැති දි. මු. ජයරත්න මහතා පැවැසීය. මේ වන විට පළාත් පාලන නියෝජිතයන්ගෙන් යෝජිත ව්‍යාපෘති වාර්තා කැඳවමින් සිටින බවත්, ඊට අදාළ මුදල් ප්‍රාදේශීය ලේකම් කාර්යාලය හරහා ලබාදීමට කටයුතු යොදා ඇති බවත් හෙතෙම කීවේය.යම් ව්‍යාපෘතියක් ක්‍රියාත්මක කිරීමේදී ප්‍රදේශයේ ජනතාවගේ කැමැත්තට මූලිකත්වය දෙන ලෙස ඒ මහතා පළාත් පාලන නියෝජිතයන්ගෙන් ඉල්ලා සිටියේය.ධන කුවේරයන් ඉලක්ක කරගත් සංවර්ධන ව්‍යාපෘති වෙනුවට සාමාන්‍ය ජනතාව ඉලක්ක කරගත් සංවර්ධන ව්‍යාපෘති ක්‍රියාත්මක කිරීමට වත්මන් රජය සෑම විටම කටයුතු කරමින් සිටින බවද අගමැතිවරයා ප්‍රකාශ කළේය.රජය ක්‍රියාත්මක කරන සෑම සංවර්ධන ව්‍යාපෘතියකින්ම ජනතාවට වැඩි ප්‍රතිලාභ ලබාදීම රජයේ අරමුණ බවද ජයරත්න මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202094</link>
    <topic>මාලදිවයිනට දිගටම ශ්‍රී ලංකාවේ සහාය</topic>
    <author>මහින්ද අලුත්ගෙදර</author>
    <content>කවුරුන් බලයට පැමිණියද ලක් රජය තවදුරටත් මාලදිවයිනට සහයෝගය ලබාදෙන බව රජය අවධාරණය කරයි.සමීප මිතුරෙකු වශයෙන් මාලදිවයිනේ සාමය ස්ථාපිත කිරීම, සශ්‍රීකත්වය සහ සංවර්ධනය වෙනුවෙන් ශ්‍රී ලංකාවේ සහාය ඉදිරියටත් ලබාදෙන බව ශ්‍රී ලංකා විදේශ කටයුතු අමාත්‍යාංශය ප්‍රකාශ කරයි.මාලදිවයිනේ සිදුවන දේශපාලන වෙනස්වීම් එහි අභ්‍යන්තර කටයුත්තක් ලෙස පෙන්වා දෙන විදේශ කටයුතු අමාත්‍යාංශය දැනට පවතින වෙනස්කම සාමකාමී තත්ත්වයක් තුළ විසෙඳනු ඇතැයි ශ්‍රී ලංකා රජය බලාපොරොත්තු වන බවද කියා සිටී. මාලදිවයිනේ හිටපු ජනාධිපති ආචාර්ය මොහොමඞ් නෂීඞ් මහතා සිය ධුරයෙන් පෙරේදා (07) ඉල්ලා අස්වීමෙන් අනතුරුව එම තනතුර සඳහා එරට උප ජනාධිපතිවරයා ලෙස කටයුතු කළ මොහොමඞ් වහීඞ් හසන් මහතා පත් කෙරිණි.ශ්‍රී ලංකාවේ අසල්වැසි රටක් ලෙස මාලදිවයින සමඟ ඇත්තේ දැඩි මිත්‍රත්වයක් බව සඳහන් කරන විදේශ කටයුතු අමාත්‍යාංශය පසුගිය කාලයේදී ජනාධිපති මහින්ද රාජපක්ෂ හා මාලදිවයිනේ හිටපු ජනාධිපති ආචාර්ය මොහොමඞ් නෂීඞ් මහත්වරුන් දෙරටේ සබඳතා ශක්තිමන් ලෙස ඉදිරියට ගෙන ඒමට කටයුතු කළ බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202095</link>
    <topic>ජනපති පාකිස්තානයේදෙදින නිල සංචාරයක</topic>
    <author>භක්ති ධර්මප්‍රිය මෙන්ඩිස්</author>
    <content>ජනාධිපති මහින්ද රාජපක්ෂ මහතා හෙට (10) පාකිස්තානය බලා පිටත්ව යාමට නියමිතය.පාකිස්තාන ජනාධිපති ෂයිෆ් අලි සර්දාරි මහතාගේ ආරාධනයකට අනුව ජනාධිපති මහින්ද රාජපක්ෂ මහතා පාකිස්තානයේ නිල සංචාරය කරයි.මෙම දෙදින සංචාරයේදී ජනාධිපතිවරයා පාකිස්තාන ජනාධිපතිවරයා සහ අගමැති යුසුෆ් රාසා ගිලානි සමග සාකච්ඡා පැවැත්වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202096</link>
    <topic>සෙවණගල දොස්තර ඇතුළු පවුලේ අයට වෛද්‍ය පරීක්ෂාවක්</topic>
    <author>භක්ති ධර්මප්‍රිය මෙන්ඩිස්</author>
    <content>සෙවණගල රෝහලේ ප්‍රධාන වෛද්‍ය නිලධාරි චාමින්ද විතාරණ, ඔහුගේ බිරිඳ සහ දරුවන් දෙදෙනා වෛද්‍ය පරීක්ෂණයක් සඳහා කොළඹ ජාතික රෝහලට පෙරේදා (07) සවස ඇතුළත් කර තිබේ.සෙවණගල රෝහලේ සුළු සේවකයකු විසින් වෛද්‍යවරයාගේ නිල නිවසේ ජල ටැංකියට වස මිශ්‍ර කළේ යැයි කියන සිද්ධිය සම්බන්ධයෙන් සිදුකෙරෙන පරීක්ෂණ සඳහා මෙලෙස වෛද්‍යවරයා සහ ඔහුගේ පවුලේ සාමාජිකයින් මෙසේ රෝහල් ගතකර ඇත.සෙවණගල රෝහලේ සහකාර වෛද්‍යවරයකු විසින් සුළු සේවකයාට මෙලෙස වස මිශ්‍ර කරන ලෙස උපදෙස් දුන් බව එම සුළු සේවකයා සෙවණගල පොලිසියට පවසා තිබේ. මේ වනවිට එම සහකාර වෛද්‍යවරයා ප්‍රදේශයෙන් පලාගොස් ඇති අතර ඔහු අත්අඩංගුවට ගැනීම සඳහා විශේෂ පොලිස් කණ්ඩායම් කිහිපයක්ම පරීක්ෂණ ආරම්භ කර ඇතැයි සෙවණගල පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202097</link>
    <topic>රාගම මිනීමරු කිඹුලා අල්ලයි</topic>
    <author>නන්දික බැද්දේගම</author>
    <content>රාගම වනාතේ ප්‍රදේශවාසීන් මහත් භීිතියට පත් කරමින් සිටි “රාගම මිනීමරු කිඹුලා” තරුණයකු විසින් අටවන ලද උගුලකට ඊයේ 08 දා උදෑසන හසුවී තිබුණි.පසුගියදා ගවයන්ට තණකොළ කැපීමට ගිය තරුණයකු ඩැහැගෙන ගොස් තිබූ මේ කිඹුලා, ප්‍රදේශයේ ගවයින්, සුනඛයින් ආදී සතුන් ආහාරයට ගෙන තිබිණි.මෙම කිඹුලා අඩි 19 ක් පමණ දිග විශාල සිරුරකින් යුක්තව වැඩී තිබූ අතර, ඊයේ උදෑසන සිට මේ කිඹුලා දැක ගැනීමට ප්‍රදේශයේ පෙර පාසල් සිසුන් හා පාසල් සිසුන් ඇතුළු පනස් දහසකට අධික ජනතාවක් නොකඩවා පැමිණියහ. පසුව වන ජීවී දෙපාර්තමේන්තුවට මේ දැවැන්තයා බාරදීමට නියමිතව තිබුණි.මේ අතර කිඹුලා ඇල්ලීමට ගිය තරුණයන් දෙදෙනකු තුවාල ලබා රෝහල් ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202098</link>
    <topic>මිනීමැරුම් නඩු 3කවිත්තිකරුවන් 6ක්පෝරකයට</topic>
    <author>සබරගමුව සමූහ, කෑගල්ල දිස්ත්‍රික් සමූහ</author>
    <content>කෑගල්ල මහාධිකරණයේ විභාග වූ මිනීමැරුම් නඩු 3 ක විත්තිකරුවන් හය දෙනකු පිළිබඳ නියෝග ප්‍රකාශයට පත් කළ මහාධිකරණ විනිසුරු මේනකා විජේසුන්දර මහත්මිය සියලුම විත්තිකරුවන්ට මරණ දඬුවම නියම කළාය.මෙසේ මරණ දඬුවමට යටත් කරනු ලැබුවේ අරණායක පොලිසියේ පොලිස් කොස්තාපල් වරයකු වූ අනුරුද්ධ පුෂ්පකුමාර ජයතිලක මහතා 1994 මාර්තු 29 වැනි දින හෝ ඊට ආසන්න දිනක මරණයට පත්කිරීමට චෝදනා ලැබූ අරණායක පොලිස් වසමේ යූ. වී. අසංක, කේ. ඩී. සුගතපාල, චන්දන ශාන්ත ගුණවර්ධන සහ කේ. ඩී. ආරියරත්න නම් විත්තිකරුවන් හතර දෙනාට සහ රුවන්වැල්ල ප්‍රදේශයේ 1999 පෙබරවාරි 7 වැනි දින සෙල්ලමුත්තු කුබාරන් නමැති අයෙක් මරණයට පත්කිරීමට සම්බන්ධ සැකකරු වූ පෙරුමාල් පුණ්‍යමූර්ති නමැති චූදිතයකුට හා රුවන්වැල්ල පොලිස් වසමේ ප්‍රසන්න කෝසල සෝමරත්න නමැති අයකුගේ මරණය සිදු කිරීමට වරදකරු වූ අයි. ජී. ජේ. එස්. කුමාර නමැති අයකුටය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n1202099</link>
    <topic>දින පහටලක්‍ෂ 18ක්</topic>
    <author>ධනුෂ්ක ගොඩකුඹුර සහ අමිල ප්‍රභාත් වනසිංහ ඔයාමඩුව සිට</author>
    <content>අනුරාධපුරය ඔයාමඩුවේ පැවැත්වෙන හයවැනි දැයට කිරුළ ජාතික සංවර්ධන ප්‍රදර්ශනයේ සියලු ඉලක්ක අභිභවා යමින් පස්වැනි දිනය වන විට 18 ලක්ෂය ඉක්ම වූ ජනතාවක් ප්‍රදර්ශනය නැරැඹීමට පැමිණ ඇත. පෙරේදා දිනයේ පැවැති මහ වර්ෂාව මධ්‍යයේ පවා ලක්ෂ 8ක ජනතාවක් ප්‍රදර්ශනය නරඹා ඇති අතර එය මෙවර එක් දිනකදී මෙතෙක් පැමිණි ඉහළම නරඹන්නන් සංඛ්‍යාව වේ. ප්‍රදර්ශනයේ ආරම්භක දිනයේ පැය පහක් තුළ 91000ක් ප්‍රදර්ශනය නරඹා ඇති බව දැයට කිරුළ ප්‍රදර්ශන සංවිධායක කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.ලක්ෂ විස්සක ජනතාවක් ප්‍රදර්ශනය නැරැඹීමට පැමිණෙතැයි කලින් ගණන් බලා තිබුණ ද ප්‍රදර්ශනය නිම වීමට තවත් දින හතරක් ඉතිරිව තිබියදීම ඉලක්කය අභිභවා යාම සුවිශේෂී කරුණකි.දැයට කිරුළ ප්‍රදර්ශන ඉතිහාසයේ මෙතෙක් පැමිණි ඉහළම නරඹන්නන් සංඛ්‍යාව මෙවර පැමිණෙතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n12020910</link>
    <topic>නරඹන්නන් ඇතුළු කිරීම රාත්‍රී 10ට අවසන්</topic>
    <author>ගාමිණී ජයසිංහ</author>
    <content>ඔයාමඩුව දැයට කිරුළ ජාතික මහා ප්‍රදර්ශන භූමියට නරඹන්නන් ඇතුළු කිරීම ඊයේ (8) සිට රාත්‍රී 10.00 ට අවසන් කිරීමට තීරණය කළ බව දැයට කිරුළ ප්‍රදර්ශන සම්බන්ධීකරණ කාර්යාලය පවසයි.මීට පෙර උදෑසන අටේ සිට මධ්‍යම රාත්‍රී 12 දක්වා නරඹනන්නන් ඇතුළු කළ අතර, අවසන් පැය කීපයේ ප්‍රදර්ශන භූමියට ඇතුළුවන ජනතාව අලුයම දක්වා එහි රැඳී සිටීම නිසා ප්‍රදර්ශන කුටිවල සිටින කාර්ය මණ්ඩල සේවක මහත්ම මහත්මීන්ට දීර්ඝ කාලයක් නොකඩවා සේවය කිරීම අපහසු බැවින් මේ තීරණය ගෙන තිබේ.කෙසේ වුවද ප්‍රදර්ශනය නරඹන්නන් සඳහා විවෘත කිරීම පෙර පරිදිම පෙ.ව. 8.00 ට ආරම්භ වේ. මේ අතර දිවයිනේ විවිධ ප්‍රදේශවලින් ප්‍රදර්ශනය නැරඹීම සඳහා විශාල ජනතාවක් පැමිණෙන හෙයින් ප්‍රදර්ශනය මේ මස 12 දා දක්වා දීර්ඝ කිරීමට ද තීරණය කළ බව සම්බන්ධීකරණ කාර්යාලය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n12020911</link>
    <topic>‘ගාමණී’ නැරැඹූ නාමල් ගෝනගල නංවයි</topic>
    <author>නුවන් කොඩිකාර</author>
    <content>අම්පාර ගෝනගල ගම්මානයේ මං මාවත්, පාසල්, විද්‍යාගාර, ක්‍රීඩාපිටි මෙන්ම යටිතල පහසුකම් කඩිනමින් සංවර්ධනය කෙරේ.පාර්ලිමේන්තු මන්ත්‍රී නාමල් රාජපක්ෂ මහතාගේ උපදෙස් මත මඟ නැ¼ගුම ව්‍යාපෘතිය මඟින් මේ සංවර්ධන කටයුතු ආරම්භ කර තිබේ.ගාමණී චිත්‍රපටිය නැරඹීමෙන් පසු රාජපක්ෂ මහතා මේ ගම්මානය කඩිනමින් සංවර්ධනය කරන ලෙස නිලධාරීන්ට උපදෙස් ලබාදුන් බව පාර්ලිමේන්තු මන්ත්‍රී ආචාර්ය සරත් වීරසේකර මහතා පැවසීය.මීට අමතරව එම ගම්මානයේ සෑම නිවසකටම විදුලිය හා ජලය ලබාදීමට පියවර ගන්නා බවත්, ඒ සඳහා අවශ්‍ය ප්‍රතිපාදන ආර්ථික සංවර්ධන අමාත්‍යාංශය මගින් ලබාදීමට කටයුතු යොදා ඇති බවත් වීරසේකර මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n12020912</link>
    <topic>ඇමැති කෙහෙළිය හොඳ සුවෙන්:මහනුවර ජනතාව පින්කම් පවත්වති</topic>
    <author>පණ්ඩුක සමරසේකර</author>
    <content>ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල මහතාගේ තත්ත්වය අසාධ්‍ය බවට ඇතැම් විද්‍යුත් මාධ්‍ය හා වෙබ් අඩවි ගෙන යන ප්‍රචාර ජනමාධ්‍ය හා ප්‍රවෘත්ති අමාත්‍යාංශය තරයේ ප්‍රතික්‍ෂේප කරයි.ඕස්ට්‍රේලියාවේ මෙල්බන් නුවර හෝටලයකදී හදිසි අනතුරකින් තුවාල ලැබූ ඇමැතිවරයා ඉතා හොඳ සෞඛ්‍ය තත්ත්වයෙන් පසුවන බව පැවසේ.ඇමැතිවරයාගේ පුත් ක්‍රිකට් ක්‍රීඩක රමිත් රඹුක්වැල්ලගේ දණහිසේ ආබාධයට ප්‍රතිකාර ලබාදීම පිණිස ඕස්ට්‍රේලියාවට ගොස් සිටියදී ඇමැතිවරයා මේ අනතුරට ලක්විය.ඇමැතිවරයා පෙරේදා (08) ශ්‍රී ලංකාවට පැමිණීමට නියමිතව තිබුණත් 07 වැනිදා සිදුවූ අනතුර හේතුවෙන් සැත්කම් 2 ක් සිදුකොට තිබේ. මේ අතර රඹුක්වැල්ල මහතාට ඉක්මන් සුවය පතා මහනුවර දිස්ත්‍රික් ජනතාව ආශීර්වාද පින්කම් පවත්වති.කුණ්ඩසාල ආසනයේ ශ්‍රී ලංකා නිදහස් පක්‍ෂ ආසන සංවිධායකවරයා ද වන රඹුක්වැල්ල මහතාට සෙත්පතා ඇමැතිවරයා අනතුරට පත් වූ දා පටන් කුණ්ඩසාල මැතිවරණ කොට්ඨාසයේ විහාරස්ථාන රැසක බෝධි පූජා හා සෙත් පිරිත් වැඩසටහන් රැසක් පැවැත්විණි. මධ්‍යම පළාත් සභා මන්ත්‍රී ලින්ටන් විජේසිංහ සහ තිලක් රාජපක්‍ෂ මහත්වරුන් විසින් ඇමැතිවරයාට සෙත්පතා සංවිධාන කරන ලද බෝධි පූජා පින්කම් මාලාව සතියක් පුරා පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=n12020913</link>
    <topic>සෞදියේ දී මියගිය සුසිලා වෙනුවෙන්විදේශ සේවා කාර්යාංශයෙන් වන්දි</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කරමින් සිටිය දී හදිසි අනතුරකින් මියගිය ශ්‍රී ලාංකික ගෘහ සේවිකා සුසිලා ප්‍රේමලතා මාරසිංහ මහත්මිය වෙනුවෙන් ඇයගේ යැපෙන්නන් වෙත ශ්‍රී ලංකා විදේශ සේවා නියුක්ති කාර්යාංශය පසුගියදා වන්දි මුදල් පිරිනැමීය.ගෘහ සේවිකාවක වශයෙන් සෞදි අරාබියාවේ සේවය කරමින් සිටි දී මියගිය මේ ශ්‍රී ලාංකික කාන්තාව පොළොන්නරුව ප්‍රදේශයේ පදිංචිකාරියකි. රුපියල් ලක්ෂ 4ක මුදලක් වන්දි වශයෙන් මෙහිදී පිරිනමා තිබෙන අතර එම මුදල විදේශ රැකියා ප්‍රවර්ධන හා සුබ සාධන අමාත්‍යාංශයේ ලේකම් නිශ්ශංක විජේරත්න මහතාගේ ප්‍රධානත්වයෙන් අනුරාධපුර, ඔයාමඩුව දැයට කිරුළ ප්‍රදර්ශන භූමියේ පිහිටි ශ්‍රී ලංකා විදේශ සේවා නියුක්ති කාර්යාංශ ප්‍රදර්ශන භූමියේ දී ප්‍රදානය කෙරිණි.මේ අතර ශ්‍රී ලංකා විදේශ සේවා නියුක්ති කාර්යාංශය පෙන්වා දෙන්නේ මෙ ප්‍රදර්ශන භූමිය මඟින් විදේශ ගත ශ්‍රී ලාංකිකයන් මුහුණ දෙන ගැටලු සම්බන්ධයෙන් මෙන්ම විදේශ රැකියා සඳහා යාමට බලාපොරොත්තු වන ශ්‍රී ලාංකිකයන්ට අවශ්‍ය තොරතුරු ලබා ගත හැකි බවයි.ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, සාමාන්‍යාධිකාරී නීතිඥ හරිස්චන්ද්‍ර බටගොඩ, නියෝජ්‍ය සාමාන්‍යාධිකාරී කල්‍යාණී හේරත් මහත්ම මහත්මීහු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=r1202091</link>
    <topic>හෝටලයේදී පැවැත්වු මංගල උත්සවයේදීමනාලයාගේ ඥාතීන්ට නව යුවළ මාරු වෙලා</topic>
    <author>චන්දන ගුණසේකරදඹදෙණිය විශේෂ</author>
    <content>ජනවාරි මාසය පුරාම මංගල නැකත් බහුලවීම නිසා ඡායාරූප ශිල්පීන්ට මෙන්ම උත්සව ශාලාවලට ද කාර්යබහුල වකවානුවක් උදා විය.අලව්ව ප්‍රදේශයේ ප්‍රසිද්ධ ඡායාරූප ශිල්පියකු එදින උදෑසන එම ප්‍රදේශයේම පිහිටි ප්‍රසිද්ධ හෝටලයක් වෙත ගියේ තම සේවාදායක නව යුවළක් එහි නවාතැන් ගෙන සිටි බැවිනි.එදින එම උත්සව ශාලාව තවත් මංගල උත්සවයකට ලහි ලහියේ සුදානම් වෙමින් තිබිණි. ඡායාරූප ශිල්පියා තම සේවාදායක යුවළගේ ඡායාරූප ගැනීම අවසන් කර අලව්ව වළකුඹුර සංගිලි පාලම වෙත නව යුවළ කැඳවාගෙන ගියේ තවත් ඡායාරූප ගැනීමටය. එහිදී තම කාර්ය නිම කළ ඡායාරූප ශිල්පියා ඔවුන් නැවත හෝටලය වෙත ආපසු රැගෙන ආවේ නව යුවළ මනාලයාගේ නිවෙසට යෑමට නියමිතව තිබූ බැවිනි.එම යුවළ රැගත් මෝටර් රථය පිවිසුම් දොරටුව වෙත ළඟා විය. නැටුම් කණ්ඩායම වහාම සූදානම්ව බෙර හඬවමින් නටන්නට සූදානම් විය. වහාම තම රථය නොනවත්වා ශාලාවට ඇතුළු වන දොරටුව වෙත යුවළ ළඟා විය. පිළිගැනීමේ ගීතය ගැයීමට සූදානම්ව සිටි දැරියන් වහා පෙළ ගැසිනි.කාන්තාවක් වතුර වීදුරුවක් රැගෙන ඉදිරියට පැමිණියේ නව යුවළ පිළිගන්නටය. වාහනයේ පැමිණි යුවළ මහත් සේ අපහසුවට පත් වී රථයෙන් බිමට බැස්සේ නවාතැන් ගෙන සිටි කාමරය වෙත යාමටය. වතුර වීදුරුව රැගත් කාන්තාව තම දරුවන් මේ නොවන බව හඳුනාගෙන ආපසු හැරුණාය. නමුත් ඒ වන විට බිම එළා තිබූ යෝධ රතිඤ්ඤා වැලට ගිනි තබා හමාරය.මහත් හඬ නංවමින් එය පුරා විනාඩි දහයක් පමණ දැල්වී තිබිණි.පැමිණියේ තමන් බලාපොරොත්තු වූ යුවළ නොවන බව හඳුනාගන්නා විට බොහෝ දේ සිදු වී හමාරය.අපරාදේ අපිත් බලන්නේ නැතිව රතිඤ්ඤා වැලට ගිනි තිබ්බේ. බර ගාණක් දීලා මේ වැල හැදුවේ. එතැන සිටි තරුණයකු මහත් වූ පසුතැවිල්ලෙන් පැවසීය.මේ අවස්ථාවේ ඡායාරූප ශිල්පියා හෝටලයට පැන ගත්තේ මේ වරද කාගේ කර මතට වැටේදෝ යන සිතිවිල්ලෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=r1202092</link>
    <topic>ගම්පහ රෝහලේ පැරැණිම වාට්ටු සංකීර්ණය පිළිසකර කරයි</topic>
    <author>බර්ටි ලයනල් - උඩුගම්පොළ</author>
    <content>සංවර්ධන ලොතරැයි මණ්ඩලයේ 29 වැනි සංවත්සරය නිමිතිකරගෙන සභාපති වෛද්‍ය චන්ද්‍රවංශ පතිරාජ මහතාගේ උපදෙස් පරිදි සිංහ සමාජය හා ඒකාබද්ධ වී දිවයින පුරා රෝහල් වාට්ටු පිළිසකර කිරීමේ වැඩසටහනක් ගම්පහ දිස්ත්‍රික් රෝහල් පරිශ්‍රයේදී ආරම්භ කෙරිණි.මෙහිදී ගම්පහ රෝහලේ පැරැණිම වාට්ටු සංකීර්ණය වන (15 වැනි වාට්ටුව) කරුණාරත්න වාට්ටුව පිළිසකර කිරීම, ලේ දන්දීම, නේවාසික රෝගීන්ට අවශ්‍ය සංචාරක මෙට්ට පරිත්‍යාග කිරීම වැනි වැඩසටහන් රාශියක් මෙහිදී සිදුකෙරිණි.රෝහල් වෛද්‍ය අධිකාරි වෛද්‍ය පී. එස්. කේ. ධර්මරත්න මහතාගේ උපදෙස් පරිදි දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, ගම්පහ දිස්ත්‍රික් සෞඛ්‍ය සේවා අධ්‍යක්‍ෂක ලින්ටන් පද්මසිරි, සංවර්ධන ලොතරැයි මණ්ඩල නියෝජ්‍ය සාමාන්‍යාධිකාරි අනුර ජයරත්න, සංවර්ධන ලොතරැයි මණ්ඩල සභාපති වෛද්‍ය චන්ද්‍රවංශ පතිරාජ, 306 බී 2 සිංහ සමාජයේ සිංහාධිපති ජයන්ත ගුණවර්ධන සහ ගණේමුල්ල සිංහ සමාජයේ නිලධාරීන්, රෝහල් කමිටු නිලධාරීන්, රෝහල් වෛද්‍ය සහ හෙද නිලධාරි කාර්ය මණ්ඩලය ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=r1202093</link>
    <topic>ගම්පහ වැලිවේරියේ ඩෙංගු මර්දන වැඩසටහන්</topic>
    <author>හෙනරත්ගොඩ සමූහ</author>
    <content>ගම්පහ සෞඛ්‍ය වෛද්‍ය නිලධාරි කොට්ඨාසයේ වැඩිම ඩෙංගු රෝගීන් ගණනක් වාර්තා වී ඇති වැලිවේරිය ප්‍රදේශයේ ඩෙංගු මර්දන වැඩසටහනක් පසුගියදා ක්‍රියාත්මක විය.සෞඛ්‍ය වෛද්‍ය නිලධාරි කාර්යාලය, වැලිවේරිය පොලිසිය හා ගම්පහ ප්‍රාදේශීය සභාව මෙය සංවිධානය කර තිබිණි. සෞඛ්‍ය වෛද්‍ය නිලධාරිනී මොනිකා මාන්නප්පෙරුම මහත්මිය පැවැසුවේ පසුගිය වසර පුරාම වැලිවේරිය කොට්ඨාසයෙන් වාර්තා වූයේ රෝගීන් 22 ක් වුණත්, පසුගිය ජනවාරි මාසයේ පමණක් රෝගීන් 21 ක් වාර්තා වූ බවය.ඩෙංගු මර්දන වැඩසටහන් සඳහා ජනතා උනන්දුව හා දායකත්වය අඩු බව ද වෛද්‍යවරිය කීවාය.එදින පැවැති පරීක්‍ෂණ මෙහෙයුම් සඳහා යක්කල යොවුන් සේනාංකයේ තරුණ – තරුණියන් 200 ක්, පවුල් සෞඛ්‍ය නිලධාරිනීන්, මහජන සෞඛ්‍ය පරීක්‍ෂකවරුන්, පොලිස් නිලධාරීන් රැසක් සහභාගි වූ අතර, නිවාස හා ව්‍යාපාරික ස්ථාන සිය ගණනක් පරීක්‍ෂා කෙරිණි. එහිදී හතළිස් දෙනකුට නඩු පැවරූ බව ද වෛද්‍යවරිය කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=r1202094</link>
    <topic>අලව්ව පොලිසියේ දානමය පින්කම</topic>
    <author>අලව්ව විශේෂ – ඒ. කීර්තිසිංහ</author>
    <content>අලව්ව පොලිස් ස්ථානයේ මහා සංඝයාවහන්සේ සියක් නමක් උදෙසා පසුගියදා මහා දානමය පින්කමක් පැවැත්වීය.සියක් නමක් සංඝයා වහන්සේ අලව්වේ ශ්‍රී රාහුල පිරිවෙන් විහාරස්ථානයේ සිට අලංකාර පෙරහරකින් පොලිස් ස්ථානය වෙත වැඩම කළහ.එම අවස්ථාවට සහභාගි වූ වයඹ පළාත් ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතා මෙසේ කීවේය.වයඹ පළාතේ සෑම පොලිස් ස්ථානයකම වසර අවසානයේ මෙවැනි දානමය පින්කම් පැවැත්වෙනවා.වසරක් ගෙවි වසරක් උදාවන අවස්ථාවේදී රටේ පාලකයන්, රණවිරුවන් මෙන්ම ජනතාව ද මහා සංඝයා වහන්සේගේ ආශීර්වාද ලබාගැනීම එදා රජ දවස සිට පැවත එන්නක්.මේ දානමය පින්කමට කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන මහතා ඇතුළු නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=r1202095</link>
    <topic>පානීය ජල යෝජනා ක්‍රමයජනතා අයිතියට</topic>
    <author>ඉංගිරිය සමූහ – කුමාරි ගමගේ</author>
    <content>වසර ගණනාවක් තිස්සේ බටුගම්පළ ප්‍රදේශයේ ජනතාවට ගැටලුවක්ව පැවැති පානීය ජල අර්බුදයට විසඳුමක් ලෙස ක්‍රියාත්මක කළ බටුගම්පළ දකුණ පානීය ජල යෝජනා ක්‍රමය පසුගියදා ජනතා අයිතියට පත් කෙරිණි.රුපියල් දොළොස්ලක්‍ෂ විසිපන්දහසක වියදමින් නිමකර ජනතා අයිතියට පත්කළ මේ ජල යෝජනා ක්‍රමය මගින් කිරිගල හා බටුගම්පළ ප්‍රදේශයේ පවුල් පනහක පමණ ජල අවශ්‍යතා සපිරේ.මේ අවස්ථාවට ජ්‍යෙෂ්ඨ ඇමැති රත්නසිරි වික්‍රමනායක මහතා ප්‍රධාන ආරාධිතයා වශයෙන් සහභාගි විය. පාර්ලිමේන්තු මන්ත්‍රී විදුර වික්‍රමනායක මහතා පළාත් සභා මන්ත්‍රීවරයකුව සිටියදී කළ ඉල්ලීම මත බස්නාහිර පළාත් ප්‍රවාහන, ක්‍රීඩා කටයුතු, ග්‍රාම සංවර්ධන කටයුතු ඇමැති උපාලි කොඩිකාර මහතා අමාත්‍යාංශ අරමුදලින් මේ මුදල ලබා දී ඇත. බස්නාහිර පළාත් ඇමැති උපාලි කොඩිකාර, පාර්ලිමේන්තු මන්ත්‍රී විදුර වික්‍රමනායක මහත්වරු සහ හොරණ ප්‍රාදේශීය සභාවේ උප සභාපති අශෝක රණතුංග මහතා ඇතුළු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202091</link>
    <topic>ඉන්දීය පිල කඩුලු 4කින් ශ්‍රී ලංකාව පරදවයි</topic>
    <author/>
    <content>ශ්‍රී ලංකාව හා ඉන්දියාව අතර ඊයේ (8) ඔස්ට්‍රේලියාවේ පර්ත් නුවර පැවැති කොමන්වෙල්ත් බැංකු කුසලාන තුන්කොන් ක්‍රිකට් තරගාවලියේ දිවාරාත්‍රී ක්‍රිකට් තරගයෙන් කඩුලු 4ක ජයක් අත්කර ගැනීමට ඉන්දීය පිල සමත්විය.පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 8කට රැස්කළ ලකුණු 233 හඹාගිය ඉන්දීය පිල ඕවර 46.4 කදී කඩුලු 6ක් දැවී නියමිත ඉලක්කය සපුරා ගත්තේය.ඉන්දීය පිලේ පළමු කඩුල්ල ලකුණු 14 දී බිඳ වැටුණ ද දෙවැනි කඩුල්ලට ලකුණු 75ක සම්බන්ධතාවක් ගොඩනැගීමට සචින් තෙන්ඩුල්කාර් හා විරාත් කෝලි සමත්වූහ. තෙන්ඩුල්කාර් පන්දු 63ක දී හතරේ පහර 5ක් සමග ලකුණු 48ක් රැස් කළේය. ඉන්දීය ඉනිමේ වැඩිම ලකුණු ප්‍රමාණය රැස්කරනු ලැබුවේ විරාත් කෝලි විසිනි. ඔහු ලකුණු 77ක් ලබාගත්තේය. ඔහුගේ ඉනිමට පන්දු 94ක් වැය වූ අතර හතරේ පහර 8ක් සහ හයේ පහරක් ඊට ඇතුලත් විය. ලකුණු 181කට ඉන්දීය පිලේ කඩුලු 6ක් බිඳවැටී තිබූ මොහොතේ රවීන්ද්‍ර ජඩේජා හා රවිචන්ද්‍රන් අශ්වින් ලකුණු 53ක නොබිඳුණු සම්බන්ධතාවක් ගොඩනගමින් ජයග්‍රහණය කරා සිය පිල මෙහෙයවූහ. ජඩේජා නොදැවී ලකුණු 24ක් රැස්කළ අතර අශ්වින් නොදැවී ලකුණු 30ක් ලබාගත්තේය.පන්දු යැවීමේ දී ඇන්ජෙලෝ මැතිව්ස් කඩුලු 2ක් දවාලීය. තරගයේ වීරයා සම්මානය හිමිවූයේ තුන්ඉරියව්වෙන්ම දස්කම් දැක්වූ රවිචන්ද්‍රන් අශ්වින්ටය.කඩුලු 8කට ලකුණු 233ක ශ්‍රී ලංකා ඉනිම දිනේෂ් චන්දිමාල්ගේ අර්ධ ශතකය වටා ගොඩනැගිණි. ශ්‍රී ලංකා පිතිහරඹයේ ප්‍රධාන අවිය බවට පත්වූ චන්දිමාල්ගේ ලකුණු 64ක අගනා ඉනිම පන්දු 81කින් වාර්තා විය.කාසියේ වාසිය දිනා ගෙන පළමුව පන්දුවට පහර දීමට තීරණය කළ ශ්‍රී ලංකා කණ්ඩායමේ පිතිකරුවන් කිහිප දෙනෙකුම සාර්ථක ආරම්භයන් ලබා ගත්හ. ආරම්භක පිතිකරු තිලකරත්න ඩිල්ෂාන් ලකුණු 48ක්ද, කුමාර් සංගක්කාර ලකුණු 26ක්ද රැස් කළද පිතිකරුවනට හිතකර තණතිල්ලේ ලකුණු 50කට පිවිසීමට සමත්වූයේ 22 හැවිරිදි චන්දිමාල් පමණි.කෙසේ වෙතත්, ඉනිමේ අවසන් අවස්ථාවලදී ලකුණු ලබා ගැනීමේ වේගය වැඩි කිරීමට ශ්‍රී ලංකා පිතිකරුවන් උත්සාහ කරමින් සිටියදී චන්දිමාල් දැවී ගියේය. 44 වැනි ඕවරයේ රවි අශ්වින්ගේ දඟ පන්දුවකට ඔහු පැරදුනු අතර ඔහුව ‘ස්ටම්ප්’ කිරීම එම්.එස්.දෝනි ට එතරම් අපහසු කාර්යයක් නොවීය.ශ්‍රී ලංකා ඉනිමේ ‘ස්ටම්ප්’ කිරීමේ අවස්ථා දෙකකටම සම්බන්ධ වූ දෝනි හා අශ්වින්, තිසර පෙරේරාද දවාලූයේ ‘ස්ටම්ප්’ කරමිණි.ඉන්දියා පන්දු යවන්නන් අතුරින් වඩාත්ම සාර්ථක පන්දු යවන්නා වූයේ අශ්වින්ය. ඔහු, ඔහුගේ ඕවර 10 තුළ ලකුණු 32කට කඩුලු 3ක් ලබා ගැනීමට සමත් විය. සහීර් ඛාන් ලකුණු 44කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202092</link>
    <topic>අශාන් රණසිංහකඩුලු 10යි</topic>
    <author/>
    <content>කෝට්ටේ සාන්ත තෝමස් පිල සමඟ උයන්වත්ත පිටියේ පැවැති 19 න් පහළ දෙවැනි පෙළ ක්‍රිකට් තරගයකදී කඩුලු දහයක් දවාගනිමින් මාතර සාන්ත තෝමස් නායක අශාන් රණසිංහ පන්දුවෙන් දස්කම් දැක්වීමට සමත් විය. දක්‍ෂ තුන් ඉරියව් ක්‍රීඩකයකු වන ඔහු ලකුණු 86 ක් ද රැස්කර ගත්තේය.කෝට්ටේ පිල වෙනුවෙන් පන්දු 223 කදී හතරේ පහර අටක් සහ හයේ පහර දෙකක් සමඟ ආර්. එම්. කුලතුංග ලකුණු 108 ක් ද, මාතර පිල වෙනුවෙන් පන්දු 117 කදී හතරේ පහර දහතුනක් සහ හයේ පහරක් සමඟ ලසිත් ලක්ෂාන් ලකුණු 111 ක් ද, රැස්කර දුනි.මෙම තරගය පළමු දිනයේදී ආරම්භ වූයේ දහවල් 12.30 ටය. ඒ, පෙර දින පැවති වර්ෂාව හේතුවෙන් විකට්ටුවේ තිබූ තෙතමනය නිසාය. මෙම ප්‍රමාදය මාතර තෝමසුවනට පූර්ණ ජයග්‍රහණයක් අහිමි කර දුනි.ජයග්‍රහණය සඳහා අවශ්‍යව තිබූ ලකුණු 8 ලබාගැනීමට දෙවැනි ඉනිමේ එක පන්දු ඕවරයකට හෝ පහර දීමට මාතර පිලට නොහැකි වූයේ කාලය හරස්වීම හේතුවෙනි.කෝට්ටේ සාන්ත තෝමස් 238 (ඕවර 100.2) - ආර්. වයි. කුලතුංග 108, පී. ජී. ඇම්. රුක්ෂාන් 22, ඒ. ඒ. රාජපක්‍ෂ 21, අශාන් රණසිංහ 80/5, ප්‍රශාන් මනෝහර 45/2 දෙවැනි ඉනිම 92 (ඕවර 44.4) - ජේ. ඩී. ඇම්. ඊබට් 20, අශාන් රණසිංහ 34/5, සිදත් ජයනිදු 16/2, ප්‍රශාන් මනෝහර 22/2මාතර සාන්ත තෝමස් 323/7 (ඕවර 64) - ලසිත් ලක්ෂාන් 111, අශාන් රණසිංහ 86, හශාන් විමර්ශන 41 නොදැවී, ඉශාන් කණිෂ්ක 39, ඇස්. ඒ. ඩී. කේ. සිල්වා 49/3, ජේ. ඩී. ඒ. ඊබට් 65/2.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202093</link>
    <topic>මොරටු විදුහලටකඩුලු 6ක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>සංචාරක බැංගලෝරයේ ශ්‍රී ස්වාමිනාරායන් ගුරුකුල් අන්තර් ජාතික පාසලත් මොරටු මහා විදුහලත් අතර මොරටුවේ පැවැති වයස අවුරුදු 15 න් පහළ පළමු විස්සයි 20 ක්‍රිකට් තරගයේදී මොරටු විදුහල කඩුළු හයක ජයක් වාර්තා කළේය.පළමුවෙන් පන්දුවට මුහුණ දුන් ගුරුකුල් විදුහල ලකුණු 92 කට දැවී ගිය අතර ප්‍රතාබ් ගව්ඩා ලකුණු 32 ක් වාර්තා කළේය. පසිඳු අංජන ලකුණු නවයකට කඩුළු තුනක් දවාලීය.පිළිතුරු ඉනිම ක්‍රීඩා කළ මොරටු විදුහල කඩුළු හතරකට ලකුණු 93 ක් ලබාගැනීමට සමත් විය.ගුරුකුල් විදුහල – 92 (ඕවර 19) ප්‍රතාබ් ගව්ඩා 32, (තිලිණ ලක්ෂාන් 2/19), පසිඳු අංජන 3/9 සනුක මධුශාන් 2/16, සචින් ප්‍රනාන්දු 2/16)මොරටු විදුහල – 93/4 (ඕවර 18) - චානක ෂෙහාන් 18, ෂනුක මධුශාන් 18.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202094</link>
    <topic> සයිඩ් අජ්මාල්ගේ පන්දු යැවීමේ ඉරියව් නිවැරැදියි</topic>
    <author>ඩුබායි (ඒ. එෆ්. පී.</author>
    <content>පාකිස්තාන පිටදඟ පන්දු යවන ක්‍රීඩක සයිඩ් අජ්මාල්ගේ පන්දු යැවීමේ ඉරියව් නිවැරදි බවත්, ඔහුගේ පන්දු යැවීමේ ඉරියව් අයි. සී. සී. නීතිරීතිවලට අනුකූල බවත්, තහවුරු කිරීමට ජාත්‍යන්තර ක්‍රිකට් කවුන්සිලය හා පාකිස්තාන ක්‍රිකට් බලධාරීන් පසුගියදා පියවර ගත්හ.ආන්දෝලනයකට තුඩු දුන් මේ සිදුවීමට ආසන්නතම හේතුව වූයේ අයි. සී. සී. ය විසින් පන්දු යවන්නන්ට නියම කරනු ලැබූ නියමිත අංශක 15 ට වඩා වැඩිපුර සිය පන්දු යැවීමේ ඉරියව් වෙනස් කිරීමට අයි. සී. සී. යෙන් ඔහුට විශේෂ අවසරයක් ලැබූ බව සඳහන් කිරීමේ හේතුවෙනි. නමුත් මේ පිළිබඳව අයි. සී. සී. ය හා පාකිස්තාන ක්‍රිකට් බලධාරීහු ප්‍රකාශ කළේ අජ්මාල් එමඟින් අදහස් කරනුයේ ඔහුගේ අත නොව වැලමිට දිගහැරීම පිළිබඳව වන බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202095</link>
    <topic>සූරයෝ-ගුවන් හමුදාව සූරියෝ-වරාය අධිකාරිය</topic>
    <author/>
    <content>”දැයට කිරුළ” බීච් වොලිබෝල් තරගමාලාවේ පිරිමි සූරතාව ශ්‍රී ලංකා ගුවන් හමුදාවත්, කාන්තා සූරතාව ශ්‍රී ලංකා වරාය අධිකාරියත් දිනා ගත්හ.ශ්‍රී ලංකා වොලිබෝල් සම්මේලනය “දැයට කිරුළ” ප්‍රදර්ශන කමිටුවේ අනුග්‍රහයෙන් අනුරාධපුර ඔයාමඩුව “දැයට කිරුළ” ප්‍රදර්ශන භූමියේ දී පවත්වනු ලැබූ බීච් වොලිබෝල් පිරිමි සහ කාන්තා තරගමාලාවේ අවසන් තරග “දැයට කිරුළ” ප්‍රදර්ශන කමිටු සභාපති විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය මහතාගේ ප්‍රධානත්වයෙන් පැවැත්විණි.තරගාවලියේ අවසන් තරගවලදී ශ්‍රී ලංකා ගුවන් හමුදාවේ අසංග ප්‍රදීප් කුමාර සහ මලින්ද යාපා විසින් ශ්‍රී ලංකා නාවික හමුදාවේ වසන්ත රත්නපාල සහ මහේෂ් පෙරේරා තරග වට 2 – 0 කින් පරාජය කරමින් පිරිමි සූරතාව ද, ශ්‍රී ලංකා වරාය අධිකාරියේ තක්‍ෂිලා නිරංජලි සහ වාසනා සඳමාලි විසින් ශ්‍රී ලංකා ගුවන් හමුදාවේ ගීතිකා ගුණවර්ධන සහ නිරංජලා ගුණසිංහ පරාජය කරමින් කාන්තා සූරතාව ද දිනා ගනු ලැබූහ.’දැයට කිරුළ” බීච් වොලිබෝල් තරගමාලාවේ විශේෂ සිදුවීම වන්නේ දකුණු ආසියානු වෙරළ ක්‍රීඩා උළෙලේ රිදී පදක්කම සහ මධ්‍යම ආසියානු බීච් වොලිබෝල් තරගමාලාවේ ලෝකඩ පදක්කම හිමිකර ගත් සම්පත් පීරිස් සහ පුබුදු ඒකනායකගෙන් සැදුම්ලත් කණ්ඩායම ප්‍රථම වටයේදීම අසංග ප්‍රදීප් කුමාර සහ මලින්ද යාපා විසින් පරාජය කිරීම හා අවසන් තරගයේ දී දකුණු ආසියානු වෙරළ ක්‍රීඩා උළෙලේ රන් පදක්කම්ලාභී සහ මධ්‍යම ආසියානු බීච් වොලිබෝල් තරගමාලාවේ ලෝකඩ පදක්කම දිනූ සහ 2010 ආසියානු බීච් වොලිබෝල් තරග මාලාවේ රිදී පදක්කම ලබාගත් මහේෂ් පෙරේරා සහ වසන්ත රත්නපාල යන ක්‍රීඩකයින් අසංග ප්‍රදීප් කුමාර සහ මලින්ද යාපා විසින් පරාජය කර බීච් වොලිබෝල් සූරතාව හිමිකර ගැනීමයි.පිරිමි තරගමාලාවේ තුන්වැනි ස්ථානය ශ්‍රී ලංකා වරාය අධිකාරියේ ගයාන් දිල්රුක් සහ දිමුතු ක්‍රිෂාන්ත යන ක්‍රීඩකයින් විසින් හිමිකර ගත් අතර, කාන්තා සූරතාව ශ්‍රී ලංකා නාවික හමුදාවේ සාගරි ගුණසිංහ සහ සංජීවනී නිලක්ෂිකා යන කී‍්‍රඩිකාවන් විසින් හිමිකර ගන්නා ලදී. ජයග්‍රාහකයින් සඳහා පිළිවෙළින් රු. 50,000, රු. 30,000 හා රු. 20,000 බැගින් මුදල් ත්‍යාග පිරිනැමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202096</link>
    <topic>පිරිමි සූරතාව නැගෙනහිරට කාන්තා සූරතාව වයඹට</topic>
    <author>ධනුෂ්ක ගොඩකුඹුර ගාමිණී ජයසිංහ සහ අමිල ප්‍රසාත් වනසිංහ</author>
    <content>ඔයාමඩුව ‘දැයට කිරුළ’ ජාතික ප්‍රදර්ශන භූමියේ දී පවත්වන ලද ශ්‍රී ලංකාවේ ප්‍රථම අන්තර් පළාත් වෙරළ කබඩි තරගාවලියේ පිරිමි ශූරතාව නැගෙනහිර පළාත සහ කාන්තා සූරතාව වයඹ පළාත දිනා ගත්තේය.‘දැයට කිරුළ’ භූමියේ විශේෂයෙන් සකසන ලද වෙරළ ක්‍රීඩාංගණයේදී පවත්වන ලද එම තරඟාවලියේ පිරිමි සහ කාන්තා අංශයේ අනුසූරතාව බස්නාහිර පළාත් කණ්ඩායම් දිනාගත්තේ ය.‘දැයට කිරුළ’ ජාතික ප්‍රදර්ශනයට සමගාමීව ප්‍රථම වරට සංවිධානය කරන ලද මෙම වෙරළ කබඩි තරගාවලියේ මූලික තරග පසුගිය දිනවල රත්නපුර ගෘහස්ථ ක්‍රීඩාංගණයේදී පැවැත්විණි.ජයග්‍රාහී කණ්ඩායම් සඳහා ත්‍යාග සහ සහතිකපත් ප්‍රදානය ‘දැයට කිරුළ’ භූමියේ පිහිටි වෙරළ කබඩි ක්‍රීඩාංගණයේදී පෙරේදා සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202097</link>
    <topic>චින්තක-චාමර විශිෂ්ට පිතිහරඹයක</topic>
    <author>ෆවුස් මොහොමඩ්</author>
    <content>චින්තක ජයසිංහගේ හා චාමර සිල්වාගේ විශිෂ්ට පිතිහරඹය හේතුවෙන් අන්තර් සමාජ තුන්දින ක්‍රිකට් තරගමාලාවේ ‘ඒ’ කොටස යටතේ එන්. සී. සී. පිල සමඟ පැවැති තරගයෙන් පළමු ඉනිමේ ජයක් වාර්තා කිරීමට බ්ලූම්ෆීල්ඩ් පිල සමත් විය.පළමුව පන්දුවට පහර දුන් බ්ලූම්ෆීල්ඩ් පිල කඩුලු 6 කට ලකුණු 500 ක් ලබා ගනිමින් ඉනිම අත්හිටවූ අතර චින්තක නොදැවී ලකුණු 173 ක් රැස්කිරීමට සමත් විය. ඔහුට අනගි සහයක් ලබා දෙමින් නායක චාමර සිල්වා ලබාගත් ලකුණු සංඛ්‍යාව 158 කි.දෙදෙනා අතර 5 වැනි කඩුල්ලට ලකුණු 302 ක සම්බන්ධතාවක් ගොඩනැඟිණි.සිය විශිෂ්ට ඉනිම හේතුවෙන් මෙවර තරගාවලියේ වැඩිම ලකුණු ලාභියා ලෙස පෙරමුණ ගැනීමට ද චින්තක සමත් විය. ඔහු මේ වන විට තරග 3 කදී ලකුණු 397 ක් ලබාගෙන තිබේ. ඊට ශතක 2 ක් හා අර්ධ ශතකයක් ඇතුළත්ය.බ්ලූම්ෆීල්ඩ් පළමු ඉනිම 500/6 (ඉනිම අත්හිටුවන ලදී) - චින්තක ජයසිංහ නොදැවී 173, චාමර සිල්වා 158, ඩිල්ෂාන් මුණවීර 70එන්. සී. සී. පළමු ඉනිම 213 - මුදිත ප්‍රනාන්දු 55, (උපුල් ඉන්ද්‍රසිරි 62/5) සහ දෙවැනි ඉනිම 327/6 - චාමර කපුගෙදර 158, යොහාන් ද සිල්වා 124ගයාන් සිරිසෝම කඩුලු 12 ක් දවාලයිගයාන් සිරිසෝම ඉනිම් 2 දීම කඩුලු 6 බැගින් දවාලීමේ හේතුවෙන් බදුරලිය ක්‍රීඩා සමාජයට එරෙහිව පළමු ඉනිමේ ජයක් වාර්තා කිරීමට ලංකන් ක්‍රීඩා සමාජය සමත් විය.බදුරලිය පළමු ඉනිම 184 – හෑන්ස් ප්‍රනාන්දු 41 (ගයාන් සිරිසෝම 54/6) සහ දෙවැනි ඉනිම 263 - තිළිණ මාස්මුල්ල 78, සහන් විජේරත්න 75 (ගයාන් සිරිසෝම 87/6)ලංකන් පළමු ඉනිම 288 - චානක විජේසිංහ 99, දමිත හුණුකුඹුර 78 (අසංක සිල්වා 91/5) සහ දෙවැනි ඉනිම කිසිවකු නොදැවී 6යිඑස්. එස්. සී. පිලට පළමු ඉනිමේ ජයක්මුවර්ස් පිල සමඟ මුවර්ස් පිටියේ පැවැති තරගයෙන් පළමු ඉනිමේ ජයක් වාර්තා කිරීමට එස්. එස්. සී. පිල සමත් විය.එස්. එස්. සී. පළමු ඉනිම 459/9 (ඉනිම අත්හිටුවන ලදී) - තිලාන් සමරවීර 148, දසුන් ශානක 64, ගීත් අල්විස් 57 (ජෙෆ්රි වැන්ඩර්ස් 104/3) සහ දෙවැනි ඉනිම 45/5 - (දිනුක් හෙට්ටිආරච්චි 15/3)මුවර්ස් පළමු ඉනිම 383 - මුයින් අලි 157 (කෞෂාල් ලොකුආරච්චි 101/3)රාගමට පළමු ඉනිමේ ජයරාගම ක්‍රිකට් පිල හා හලාවත මේරියන්ස් පිල අතර පැවැති තරගයෙන් පළමු ඉනිමේ ජයක් වාර්තා කිරීමට රාගම පිල සමත් විය.රාගම පළමු ඉනිම 495 - ඉයන් ඩැනියෙල් 140, ඉන්දික ද සේරම් 88, නයන ප්‍රනාන්දු 65, උදාර ජයසුන්දර 56 (ජානක ගුණරත්න 73/3)හලාවත පළමු ඉනිම 207 - ගීත් කුමාර 36, (නිලංක ප්‍රේමරත්න 52/5, සචිත් පතිරණ 56/4) සහ දෙවැනි ඉනිම 180/3 - හර්ෂ කුරේ නොදැවී 51, ගීත් කුමාර 47ද්‍රවිඩ සංගම් පිලටපළමු ඉනිමේ ජයක්කෝල්ට්ස් පිලට එරෙහිව පළමු ඉනිමේ ජයක් වාර්තා කිරීමට ද්‍රවිඩ සංගම් පිල සමත් විය.කෝල්ට්ස් පළමු ඉනිම 308 - රොෂේන් සිල්වා 84, අක්ෂු ප්‍රනාන්දු 50 (ඉසුරු උදාන 49/3) සහ දෙවැනි ඉනිම 124/4 - අනුක් සිල්වා 37ද්‍රවිඩ සංගම් පිල 441 - ජීවන්ත කුලතුංග 80, ගයේෂාන් වීරසේකර 85, කිත්රුවන් විතානගේ 69, ඉසුරු උදාන නොදැවී 59 (විරාජ් පුෂ්පකුමාර 138/6).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202098</link>
    <topic>තර්ස්ටන් නිවාසාන්තරක්‍රීඩා උළෙල අද</topic>
    <author/>
    <content>කොළඹ තර්ස්ටන් විද්‍යාලයේ නිවාසාන්තර මලල ක්‍රීඩා උළෙල කොළඹ ස්ටැන්ලි විජේසුන්දර මාවතේ පිහිටි තර්ස්ටන් විද්‍යාලයීය ප්‍රධාන ක්‍රීඩා සංකීර්ණයේදී අද (9) පැවැත්වේ.ඩෙනම්, මැක්රේ, රොබින්සන් හා සැන්ඩිමන් යන නිවාස හතර අතර පැවැත්වෙන මේ උළෙලේ ප්‍රධාන ආරාධිතයා ලෙස තර්ස්ටන් විද්‍යාලයේ කීර්තිමත් ආදි ශිෂ්‍ය සිංහ ග්‍රේෂන් ගුණවර්ධන මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s1202099</link>
    <topic>පොලිස් කොට්ඨාස රගර් ජය විශේෂ කාර්ය බළකායට</topic>
    <author/>
    <content>කළුතර පොලිස් විදුහල් රගර් පිල ලකුණු 41 – 0 ක් ලෙස පරාජය කළ විශේෂ කාර්ය බළකා පිල පොලිස් අන්තර් කොට්ඨාස දස සාමාජික රගර් තරගාවලියේ සූරතාව අත්කර ගැනීමට සමත්විය.පොලිස් ක්‍රීඩා කොට්ඨාසය මගින් සංවිධාන කරනු ලැබූ මේ රගර් තරගාවලිය කොට්ඨාස 37 ක් නියෝජනය කරමින් කණ්ඩායම් සහභාගි වූ අතර උතුරු නැගෙනහිර පොලිස් කොට්ඨාසවලින් ද මෙවර කණ්ඩායම් ඉදිරිපත් වී තිබීම විශේෂ සිදුවීමක් විය. කුරුණෑගල මලියදේව ක්‍රීඩා පිටියේදී මේ තරග පැවැත්විණි.කාණ්ඩ 4 ක් යටතේ තරග පැවැති මෙවර තරගාවලියේ පළඟ සූරතාව අගමැති ආරක්ෂක පිලටත්, බඳුන සූරතාව කළුතර කොට්ඨාසයටත් පළිහ සූරතාව පුත්තලම් කොට්ඨාසයටත් හිමිවිය. මෙවර තරගාවලිය පොලිස් රගර් සමාජයේ සභාපති ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතාගේ ප්‍රධානත්වයෙන් පැවැත්විණි. විශේෂ ආරාධිතයන් ලෙස වයඹ පළාත භාර ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, කුරුණෑගල දිස්ත්‍රික් නියෝජ්‍ය පොලිස්පති රවී විජේගුණවර්ධන, විශ්‍රාමික සහකාර පොලිස් අධිකාරි එම්. එන්. ලින්ටන් සහ විශ්‍රාමික පොලිස් පරීක්ෂක ධර්මකීර්ති යන මහත්වරුන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=s12020910</link>
    <topic>විදුහලටඉනිමක ජයක්</topic>
    <author>මොරටුව ක්‍රීඩා</author>
    <content>ශාන්ත සෙබස්තියන් විදුහලත් ඉසිපතන විදුහලත් අතර මග්ගොන සරේ ක්‍රීඩාංගණයේ පැවති අන්තර් පාසල් අවුරුදු 19න් පහළ ක්‍රිකට් තරගය ඉනිමකින් සහ ලකුණු 13 කින් ජය ගැනීමට ශාන්ත සෙබස්තියන් විදුහල සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=f1202091</link>
    <topic>ඇඟට දැනෙන සංවර්ධනයකට දැයට කිරුළ</topic>
    <author>රාමන්</author>
    <content>රටේ සංවර්ධනය පැත්තෙන් අප ගෙවමින් සිටින්නේ ශ්‍රී ලංකා ඉතිහාසයේ වාර්තාගතම යුගය බවට විවාදයක් නැහැ. එය අතිශෝක්තියක් ද වන්නේ නැහැ. ඊට හේතුව 30 අවුරුදු සිවිල් යුද්ධය නිමා වීමට වසර කීපයකට පෙර සිට ම රට වේගවත් සංවර්ධනයකට මුල පුරා තිබීමයි. යුද්්ධය නිසා සංවර්ධන කටයුතු ප්‍රමාද කිරීමේ ක්‍රමවේදය 2005න් පසුව වත්මන් රජය අනුගමනය කළේ නැහැ. එහෙත් ඊට පෙර දක්නට ලැබුණේ 3%ක 4%ක වර්ධන වේගයක්. එය 2000දී පමණ ඍණ අගයක්ද ගනු ලැබුවා.එහෙත් 2005න් පසු ඇරැඹි යුගය අප නිතරම සිටියේ යුද්ධයත් සමඟ වුව ද 5%කට වැඩි සංවර්ධන වේගයක් තිබුණා. එය 2009න් පසු 6%ක් 7%ක් දක්වා වර්ධනය වුණා. සාමාන්‍යයෙන් වසර කිහිපයක්ම දක්නට ලැබුණේ 6%කට වඩා වැඩි වර්ධන වේගයක්. මෙවන් තත්ත්වයක් නිදහසින් පසු ලංකා ඉතිහාසයේ කිසිම යුගයක දක්නට ලැබෙන්නේ නැහැ. හදිස්සියේ වරක වර්ධන වේගය 6%ක් ඉක්මවා ගිය අවස්ථා පැවතියද එය අඛණ්ඩ වර්ධනයකට හේතුවක් වුණේ නැහැ. එහෙත් යුද්ධයෙන් පසු දක්නට ලැබෙන්නේ මීට වඩා සුවිශේෂී වූ තත්ත්වයක්.රටේ ආර්ථික වර්ධනය 6%ක් ඉක්මවනවා පමණක් නොව එය 7%ක 8%ක වර්ධනයක් දක්වා ගමන් කරමින් සිටිනවා. පසුගිය වසරේ ආර්ථික වර්ධනය 8% ඉක්මවා තිබෙනවා. මෙය ආසියාවේ දෙවැනි වන්නේ චීනයට පමණයි. මේ අනුව අප සිටින්නේ ඉන්දියාවටත් වඩා ඉදිරියෙන්. මේ නිසා ශ්‍රී ලංකාව ලෝකයේ වර්ධනීය රාජ්‍යයක් බවට පත්වෙලා.සාමාන්‍යයෙන් ආසියාවේ දිදුළන ආර්ථිකයන් ඇති රාජ්‍යයන් දෙක සේ හැඳින්වෙන්නේ චීනය හා ඉන්දියාවයි. පසුගිය වසරේ සිට ම වාගේ එය රාජ්‍යයන් තුනක් බවට පත්වෙලා. 2010 පසු මේ ගොඩට එකතු වී තිබෙන්නේ ශ්‍රී ලංකාවයි. ආර්ථික වර්ධනයට සාපේක්‍ෂව රටේ උද්ධමන වේගය 3.5% දක්වා අඩුකර ගැනීමටත්, බැංකු පොළී අනුපාතය 10%කට වඩා අඩුවෙන් තබා ගැනීමටත් ශ්‍රී ලංකාව සමත් වුණා. මීට අමතරව විරැකියාවේ අනුපාතය 5% දක්වාත් දුප්පත් කමේ අනුපාතය 7% දක්වාත් අඩුකර ගැනීමට ද සමත් වී තිබෙනවා.ලෝකයේ සංවර්ධනය කරා ගමන් කරන රාජ්‍යයක තිබිය යුතු යහපත් ලක්ෂණ සියල්ලම මේ වන විට ශ්‍රී ලංකාව සතුයි. සර්ව ආර්ථික කළමනාකරණය අතින් සියලු සුදුසුකම් ශ්‍රී ලංකාව සම්පූර්ණ කරගෙන තිබෙනවා. මේ නිසා ශ්‍රී ලංකාව තවදුරටත් අඩු ආදායම්ලාභී රටක් වන්නේ නැහැ. ඒ වෙනුවට මධ්‍ය ආදායම්ලාභී රටක් බවට පත්වෙලා.එහෙත් මේ ආර්්ථික වර්ධනයේ අභියෝග දෙකක් රට හමුවේ පවතිනවා. ඉන් එක් අභියෝගයක් වන්නේ ලෝක ආර්ථික අර්බූදය හමුවේ අපේ වර්ධන වේගය ඒ ආකාරයෙන්ම පවත්වාගෙන යෑමයි. එය හෙට දිනයේ අපට මුහුණදීමට සිදුවන ප්‍රබල අභියෝගයක්. ගෝලීය ආර්ථිකයක් තුළ සංවර්ධිත රටවල කඩා වැටීමක් සිදු වෙමින් පවතිද්දී එය අපට බලපාන්නේ නැතැයි කල්පනා කිරීම වැරදියි. මේ පිළිබඳ අවබෝධයකින් තොරව රටේ ආර්ථිකය හසුරුවන්නත් බැහැ. දෙවැන්න සංවර්ධනයේ ප්‍රතිලාභ ජනතාවට සමීප කරවීම, විවෘත ආර්ථිකය ඔස්සේ සිදු වන වේගවත් සංවර්ධන ක්‍රියාදාමයක් තුළ දී, එම වේගයට ගමන් කිරීමට නොහැකි කොටස යම් පසුබෑමකට ලක් වෙනවා.අඩු ආදායම් ලාභීන් ලෙස හෝ දුප්පතුන් ලෙස ඉතිරි වන්නේ ඔවුන් දුප්පත්කමේ ප්‍රතිශතය අඩු වී තිබුණත් දැවැන්ත සහනාධාර පැකේජයක් ද සමඟින්. මේ පැකේජය තුළ උදාහරණයක් වශයෙන් බී.එම්.ඩබ්. රියකින් කොළඹ සුපිරි පාසලකට යන පාසල් සිසුනට ද නොමිලේ නිල ඇඳුම් පාසල් පොත් ලැබෙනවා. අදාළ සහනාධාර ක්‍රියාවලිය තුළ සමෘද්ධි ලාභීන් ලෙස අඩු ආදායම් ලාභීන් ඉලක්ක වුව ද විශේෂයෙන් ම ඔවුනට පිරිනමන සහනාධාර වැඩි කරලීමේ හැකියාවක් නැහැ.මේ සඳහා පිළියමක් ලෙස සංවර්ධනය ඉලක්කගත ප්‍රජාවට මෙන්ම පොදුවේ ජනතාවට සමීප කළ යුතු වෙනවා. සංවර්ධනයේ ප්‍රතිලාභ ජනතාවට සමීප නොවේ ය යන මතය පැන නඟින්නේ මෙවන් පසු බිමක. එහෙත් ගමට පාරක් ඉදිවීම තුළ, ජල යෝජනා ක්‍රමයක්, විදුලි පද්ධතියක්, කර්මාන්ත ශාලාවක් ලැබීම තුළ සංවර්ධනය ඇඟට නොදැනෙනවා යැයි තර්ක කරන්න බැහැ. එහෙත් එවන් මතයක් සමහරුන් තුළ දක්නට ලැබෙනවා.“දිවි නැඟුම” හා “දැයට කිරුළ” වැඩ සටහන් දෙකම ක්‍රියාත්මක වන්නේ මේ ප්‍රශ්නයට පිළිතුරක් ලෙස.නැතිනම් සංවර්ධනය වඩාත් ජනතාවට සමීප කරලීමේ අටියෙන්. සංඛ්‍යාත්මක දත්ත මඟින් පෙන්වනු ලබන සංවර්ධනය ප්‍රායෝගිකව ජනතාවට සමීප කරලීමට ‘දිවි නැඟුම’ මඟින් පවුලෙන් පවුලට යම් අධීක්‍ෂණයක් කළා. ගෙවතු වගාව, කුඩා කර්මාන්ත හා ස්වයං රැකියා සඳහා පෞද්ගලික යම් අනුග්‍රහයක් ලබා ගැනීමේ අවස්ථාවක් ‘දිවි නැඟුම’ මඟින් ලැබී තිබෙනවා.“දැයට කිරුළ” සංවර්ධනය ජනතාවට සමීප කර ලීමේ තවත් ජාතික මට්ටමේ ව්‍යාපෘතියක් නිදහස් උළෙලට සමගාමී ව විවෘත වන දැයට කිරුළ ජාතික මහා ප්‍රදර්ශනය අදාළ දිස්ත්‍රික්කයේ වසරක සංවර්ධනයේ කැඩපතක්,අනුරාධපුර දිස්ත්‍රික්කය ඉලක්ක කර ගනිමින් වසරක් පුරා විවිධ සංවර්ධන ව්‍යාපෘති ක්‍රියාත්මක වුණා. එසේම පවතින ව්‍යාපෘති වේගවත් වීමක්ද සිදු වුණා. දැයට කිරුළ හුදු ප්‍රදර්ශනයක් පමණක් නොවෙයි. අදාළ දිස්ත්‍රික්කයේ වසරක සංවර්ධන ක්‍රියාදාමයක ප්‍රකාශනයක් ද වෙනවා. මාර්ග සංවර්ධනය, ජල සම්පාදනය, විදුලිය, නිවාස සංවර්ධනය වැනි යටිතල පහසුකම් මෙන් ම පෞද්ගලිකවම පවුල් ඉලක්ක කර ගනිමින් සිදු වන සංවර්ධන වැඩ සටහනක් ද මීට ඇතුළත්.අදාළ කාලය තුළ ප්‍රාදේශීය ලේකම් කාර්යාල බල ප්‍රදේශවල පැවැත්වෙන ජංගම අමාත්‍යාංශ සේවා මඟින් වසර ගණනාවක් තිස්සේ නො විසඳුණු ජනතා ප්‍රශ්න රාශියක් පිළියම් යෙදීමට හැකි වී තිබෙනවා. ග්‍රාමීය මට්ටමින් සිදුවන ජංගම සේවා කෙලින්ම ජනතාවගේ ප්‍රශ්නවලට විසඳුම් ලබා දෙන ලෙස සැකසී තිබීම දැයට කිරුළ ක්‍රියාදාමයේ විශේෂත්වයක්.සාමාන්‍යයෙන් අනුරාධපුර දිස්ත්‍රික්කයට අදාළ සංවර්ධන වැඩ සටහන් රැසක් ක්‍රියාත්මක වුණා. ඒවා දීර්ඝ කාලීන හා කෙටි කාලීන ව්‍යාපෘති වලින් සමන්විතයි. දැයට කිරුළ මඟින් ඒවා වේගවත් වුණා. උදාහරණයක් ලෙස අනුරාධපුරයේ සිට උතුරු නැගෙනහිරට, මහනුවර හා පුත්තලම් ප්‍රදේශයට දිවෙන සියලුම මාර්ගවල ප්‍රතිසංස්කරණ කටයුතු දැයට කිරුළ නිසා වේගවත් වුණා. ඒ 9 පාරේ පොළොන්නරුව, ත්‍රිකුණාමලය මාර්ගය, ඔයාමඩුව ගම්මානය හරහා පුනරීන් දෙසින් යාපනයට පිවිසිය හැකි මාර්ග ප්‍රතිසංස්කරණ වීමත් සමඟ යාපනය හා අනෙක් ප්‍රදේශ අතර දුර ප්‍රමාණය පමණක් නොව ළඟා වීමට ගත වන කාලය ද අඩු වෙනවා.වාර්තාවන අන්දමට දැයට කිරුළ ට සමගාමී ව ප්‍රධාන වැව් 7ක් සංවර්ධනය වුණා. මෙය ජල හිඟයෙන් පෙළෙන රජ රට ගොවි ජනතාවට තව වසර කීපයකින් ලැබිය හැකි ව තිබූ සහනයක් මේ වසරේ දී ළඟා කර දීමක්. එසේ ම රජරට පානීය ජලය සැපයුම වෙනුවෙන් ඉදි වූ යෝධ ජල ටැංකිය 35000ක් පමණ වන ජනතාවකට ජලය සැපයිය හැකි වන බවයි වාර්තා වෙන්නේ. මීට අමතරව උළු රහිත නිවාසවල ජීවත් වන 35000කට පමණ පිරිසකට සෙවිලි උළු ලබා දීමේ වැඩසටහනක් ද ක්‍රියාත්මකයි. සමස්තයක් වශයෙන් ගත් කළ 2012 වසර දැයට කිරුළ මගින් රජරට ප්‍රදේශයේ කෙරෙන සමස්ත සංවර්ධන කටයුතු සඳහා රු. කෝටි 1500ක් පමණ වැය වී ඇති බවයි වාර්තා වන්නේ.දැයට කිරුළ ප්‍රදර්ශනය අවසානේ අදාළ ප්‍රදර්ශන භූමියේ ඉතිරිවන්නේ කුමක් ද? හිස් සුන්බුන් තොගයක් ද? එසේ වන්නේ නම් එය එතරම් යහපත් වන්නේ නැහැ. මේ පිළිබඳව ද සංවිධායකයෝ කල්පනා කර තිබෙනවා. මුළු රජ රට ප්‍රදේශයට ම බලපාන දැවැන්තම වී ගබඩා සංකීර්ණය දක්නට ලැබෙන්නේ දැයට කිරුළ අවසන් වීමත් සමඟ යි. වී ගබඩා 3ක් මෙම සංකීර්ණයට අයත් වෙනවා. එක් ගබඩාවක් අක්කරයක පමණ වපසරියකින් යුක්තයි. මේ නිසා එක් ගබඩාවක වී මෙ.ටො. 15000 බැගින් වී. මෙ. ටොන් 45000ක් එක් රැස්කර තැබිය හැකියි.මෑත ඉතිහාසයේ මෙතරම් දැවැන්ත වී ගබඩා සංකීර්ණයක් ඉදි වි නැහැ. පසුගිය සමයේ වැඩි අස්වනු සුරක්ෂිතව ගබඩා කිරීම සඳහා ඉන්දියාවෙන් පවා තාවකාලික වී ගබඩා ආනයනය කිරීමට සිදු වුණා. එසේ රටේ පැවැති සාම්ප්‍රදායික වී ගබඩා වෙනත් කාර්යයක් සඳහා ද යොදා ගෙන තිබුණා. මෙවර රජරට පැවැත්වෙන දැයට කිරුළ ඒ ප්‍රශ්නයටත් පිළිතුරක් සොයා ගෙන අවසන්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=f1202092</link>
    <topic>අපි දේශපාලනයෙන්ජීවත් වුණේ නෑ</topic>
    <author>උදිත ගුණවර්ධන ඡායාරූප -රුක්මාල් ගමගේ</author>
    <content>1949 වසර වනවිට අතුරුගිරිය ගම්කාර්ය සභාවේ ඒමිස් සිඤ්ඤෝ මහතා නියෝජනය කරන කොට්ඨාසයේ සිටියේ වෙනත් නියෝජිතයකි. ඔහුට ඒ වනවිට දේශපාලනය එපා වී තිබුණි. එය හේතුවී තිබුණේ ඔහු වෙත එල්ල වෙමින් තිබූ බලපෑම්ය. “ඒමිස් සිඤ්ඤෝ ලබන පාර ගම් සභාවට උඹ තරග කරපන්.” එවකට සිටි ගම්සභා නියෝජිතයා ඒමිස් සිඤ්ඤෝ මහතා වෙත දේශපාලන අභිෂේකය ලබා දුන්නේ ඒ අයුරිනි. එහෙත් ඒමිස්ට එක් දේශපාලන අභියෝගයක් ඒ වනවිටත් මතුව තිබුණි. “කොල්ලෝ මාත් මේ පාර ගම් සභාවට තරග කරනවා.” ඒමිස්ගේ ඥාතියකු ද ඒමිස් සමඟ තරග කරන්නට උත්සාහයක යෙදී සිටියේය. එහෙත් අවසානයේ දී දේශපාලනයට වඩා ලේ ගණකම් බව තහවුරු කරමින් ඒමිස් මහතාගේ ඥාතියා තරගයෙන් ඉවත් විය. “ඒමිස් උඹ තරග කරපන් මම ඉල්ලන්නේ නෑ.” ඒ සමඟම ඒමිස් මහතාට නිතරග දිනුමක් අත්විය. 1949 වසරේදී ප්‍රථම වතාවට ඒමිස් මහතා අතුරුගිරිය ගම් කාර්ය සභාවට පත්වන්නේ ඒ විදියටය.“ගම්සභා මැම්බර්කමත්, මගේ තරුණ ජවයත් නිසා ගමට රටට වැඩක් කරන්න ඕනෑ කියලා විශාල ඕනෑකමක් මගේ හිතේ තිබුණා” රසමුසු හා වැඩකළ ඒමිස් සිඤ්ඤෝ මහතාගේ දේශපාලන ගමන ආරම්භ වූයේ මෙලෙසිනි.ඇතැමුන් කියන්නේ ප්‍රතිපක්ෂවල දේශපාලනය බලවත්ව ඇත්නම් ප්‍රදේශයේ නියෝජිතයාට කිසිවක් කර ගැනීමට නොහැකි බවයි. එහෙත් ඒමිස් මැම්බර් මහත්තයාට අනුව නම් ඒ කතාව බොරුය. “කතා කරලා ඕනෑ දෙයක් කර ගන්න පුළුවන්.” වමේ දේශපාලනය කළත් ඒමිස් සිඤ්ඤෝ මැම්බර් මහත්තයාට පොදු වැඩවලදී භේදයක් නොතිබුණේය. ඔහු ගමේ පොදු වැඩවල දී සියල්ල සමඟ එකට වැඩ කළේය. ගමට වැඩක් කළේනම් ඒමිස් සිඤ්ඤෝ මැම්බර් මහත්තයා පමණි. ඒ ගැන අද පවා ගමේ මිනිසුන් කතා කරන්නේ කෘතගුණ පූර්වකවය. “මැම්බර් මහත්තයා හදපු පාරවල්වල තමයි අදත් අපි යන්නේ.” අතුරුගිරිය ගමේ වැසියෝ කියන්නේ ස්තුති පූර්වකවය. ඒ අතීතය ඒමිස් සිඤ්ඤෝ මහතා සිහිපත් කරන්නේ මෙලෙසය. “අද නගරයක් බවට මේ පළාත පත්වෙලා තිබුණට එදා යන්න එන්න පාරක් තිබුණේ නෑ. රබර් වතු මැද්දෙන් තමයි ආවේ ගියේ.” “මිනිහෙක් මැරුණාම මිනිය ගෙනෙන්නේ උණ බම්බුවල එල්ලාගෙන.” මිනීපෙට්ටිය කරෙන් ගෙනඑන්න පාරක් තිබ්බේ නෑ.” ඒමිස් මැම්බර් මහතා අතීතය සිහිපත් කරන්නේ එලෙසය.මේ දුෂ්කරතා ජය ගැනීමට හැකි වැඩපිළිවෙළක් ගැන ඒමිස් මැම්බර් මහතා කල්පනා කළේය. ගමේ කොලු කුරුට්ටන්ගේ ශ්‍රමයත් ප්‍රභූන්ගේ සහයෝගයත් ලබාගෙන මාර්ග තැනීමට කටයුතු කළේය. පාරවල් තැනීමට පිරිසක් විරුද්ධ විය. එහෙත් ඔවුන්ගේ විරෝධයන් තඹයකට මායිම් නොකළ ඒමිස් මහතා සතියෙන් දෙකෙන් ගමට පිවිසෙන ම¼ඟ තැනුවේය. “මට ඕනෑ වුණේ ගමට වැඩක් කරන්න. අද මන්ත්‍රීවරුන්ට වගේ පහසුකම් තිබුණේ නැහැ. මුදල් ගැන අපේ හිතේ ඇල්මක් තිබුණේම නැහැ. මේ හැම දෙයක්ම අප කළේ පූජනීය වගකීමක් විදිහට හිතලා. ඒමිස් සිඤ්ඤෝ මැම්බර් මහත්තයා දේශපාලනයෙන් සල්ලි හම්බ කරන්නට ගියේ නැත. ඔහු පෙර කළ ප්‍රකාශයෙන් අපට එය මනා ලෙස තහවුරු කරගත හැකිය. දශක හතරකට ආසන්න කාලයක් ගම්සභා නියෝජිත ධුරය දැරූ ඒමිස් සිඤ්ඤෝ මහතා පිට පිටම මැතිවරණ පහක් ජය ගත්තේය. නැතිනම් නිතරගයෙන් පත්විය. මුලදී යතුර ලකුණින් තරග කළ ඒමිස් මැම්බර් මහත්තයා පසුව රෝදය, පුටුව වැනි ලකුණු වලින්ද තරග කළා පමණක් නොව එහිදී විශිෂ්ට ලෙස ජයගත්තේය. ගමේ ජනතාව ඔහු වෙත දැක්වූ දයාව මේ කරුණුවලින් වුවද මනා ලෙස තහවුරු කර ගත හැකිය.ඔහුට තවත් මිහිරි හා රසබර මතක රැසක් ශේෂව තිබේ. වියපත් වුවද ඒමිස් සිංඤ්ඤෝ මැම්බර් මහත්තයාගේ මතකය පැහැදිළිය. “... දවසක් බණ්ඩාරනායක මහත්තයා අතුරුගිරියට ආවා. එතුමා එතකොට විපක්ෂයේ මන්ත්‍රීවරයකු පමණයි . මා එතුමා පිළිඅරගෙන කතාවක් පැවැත්වූවා. “අපේ අනාගත අගමැතිතුමා” කියලා තමයි මා එතුමාව පිළිගත්තේ. එතනදි මට සමහරු හිනාවුණා. මේ යකාට පිස්සු කියලා.” ඒත් අවුරුදු දෙකක් යද්දි බණ්ඩාරනායක මහතා අගමැති වුණා, විතරක් නොවෙයි මගේ දේශපාලන අනාවැකියත් ඇත්ත වුණා.මන්ත්‍රීවරයා වූවත් ඒමිස්ගේ ජීවිත වෘත්තිය වූයේ දේශපාලනය නම් නොවේ “මම විවාහ වුණා. ළමයි හැදුවා. හැබැයි ජීවත් වුණේ රබර් වතුවල කිරි කපලා. කම්කරුවකු විදිහට ජීවත් වුණා කියන්න මා ලැජ්ජා වෙන්නේ නැහැ. දේශපාලනයෙන්ම ජිවත් වුණානම් තමයි ලැජ්ජා වෙන්න ඕනෑ” ඒමිස් මැම්බර් මහතාගේ හදවත තුළ දේශපාලනය ගැන ඇත්තේ ගෞරවනීය භාවයකි. ඔහු ඉටු කළ ප්‍රමුඛ කාර්ය අතර මාර්ග ඉදිකිරීම පමණක් නොව නාන ළිං තැනීම ද තිබේ. එදා ඔහුගේ මැදහත් වීම මත ඉදිකළ ළිංවලින් අද පවා ගම්වාසීහු ප්‍රයෝජන ලබති. ප්‍රදේශයට වනගත බිම් මැදින් පාරවල් හතක් කැපූ මැම්බර් මහත්තයාට ළිඳක් ඉදිකිරීම එතරම් ලොකු දෙයක් නොවේ. “ඔබ ඉටු කළ සේවය ගැන අද මොකද සිතන්නේ.”මට සංතෝසෙන් ඇස්දෙක පියාගන්න පුළුවන්, සීමිත සම්පත් ප්‍රමාණයකින් රටට විශාල වැඩකොටසක් කළා කියලා. අනෙක මම කවදාවත් වාසිය බලාගෙන වැඩකළේ නැහැ.ඒමිස් මැම්බර් මහත්තයා අතුරුගිරිය ප්‍රදේශයට අලුත් අත්දැකීමක් ද එක් කළේය. අධ්‍යාපනයට ආධාර පිණිස ප්‍රදේශයේ කානිවල් එකක් සංවිධානය කළේ ඒමිස් සඤ්ඤෝ මහතා ඇතුලු තරුණ කැළය.ඒමිස් මැම්බර් මහතා කියන විදිහට ඔහු අවුරුදු හතළිහකට අධික දේශපාලන ජීවිතයේ දී හරිහම්බ කරගෙන ඇත්තේ රුපියල් 28 පමණි. “මට මේ සල්ලි හම්බ වුණෙත් යාපනය අධ්‍යන චාරිකාවකට යන්න සහ තවත් අධ්‍යන චාරිකාවකට යන්න. මගේ දේශපාලන ජීවිතයටම ලබාගත්තේ මේ මුදල පමණයි. “අද වගේ කොමිස්, මුදල් ලැබුණේ නැහැ. බොහොම අවංක දේශපාලනයක් කළේ.” මම වැඩක් කරදීලා එක තේ කෝප්පයක්, බත් කටක් කෑවේ නෑ” මැම්බර් මහතා අතීතය සිහිපත් කළේ එලෙසිනි.ඒමිස් සඤ්ඤෝ මැම්බර් මහතාට 1970 දශකයේ දී ඔරුවල වානේ කම්හලේ කම්කරු රැකියාවක් ලැබුණි. ඒ ඔහුගේ ජීවිතයේ තරුණ විය ඉක්මවා ගොස් තිබියදීය. ඒ අවධියේදීම ඒමිස් මහතාට සාමවිනිසුරු පදවියක් ද ලැබුණි. එම සාමවිනිසුරු පදවිය ද මෙරට ඉතිහාසයේ ලියැවෙන අන්දමේ තනතුරකි. මෙරට ඉතිහාසයේ කම්කරුවකුට සාමවිනිසුරු පදවියක් ලැබුණේ පළමු වතාවටය. එතෙක් කල් සාමවිනිසුරු පදවි ලැබුණේ ගුරුවරුන්ටය, වෙද මහත්වරුන්ටය නැතිනම් ඊටත් වඩා සමාජයේ ඉහළ ප්‍රභූන්ටය. කම්කරුවකුට සාමවිනිසුරු පදවියක් හිමිවීම යනු මෙවැනි තත්ත්වයක දී අතිශය සුවිශේෂී තත්ත්වයකි.1949 වසරේ දී අතුරුගිරිය ගම් කාර්ය සභාවට පිවිසි ඒමිස් සිඤ්ඤෝ මැම්බර් මහත්තයා මෙරට ප්‍රාදේශීය සභා ක්‍රමය පිහිටුවන තුරුම අඛණ්ඩව අතුරුගිරිය ගම් කාර්ය සභාව නියෝජනය කළේය. අවසාන කාලයේ දී එහි උප සභාපති ධුරයට පත්වූයේ ද ඔහුය. මෙරට ග්‍රාමීය දේශපාලනයේ යුගයක් නියෝජනය කළ ඒමිස් සිඤ්ඤෝ මහතා අදත් නිරවුල් මනසින් හා ශක්තිමත් කායික සුවයකින් ජීවිතයේ සැඳෑ සමය ගත කරයි. ඔහු අප සමඟ කියූ ආකාරයට ඔහුගේ නිරවුල් මානසික හා කායික ශක්තියට හේතුව තමන්ට හිමි වගකීම් හා යුතුකම් වගකීම් සහගතවත් අවංකවත් ඉෂ්ට කිරීමය. තමන්ගේ ඡන්ද දායකයන් වෙනුවෙන් අවංක මෙහෙයක යෙදුන මේ හිත හොඳ මහජන නියෝජිතයා අද ගම් මට්ටම නියෝජනය කරන පළාත් පාලන නියෝජිතයන්ට ජීවමාන ආදර්ශයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>09</day>
    </date>
    <link>http://www.dinamina.lk/2012/02/09/_art.asp?fn=f1202093</link>
    <topic>දොරමඬලාවේ එළවළු කොටුව</topic>
    <author>අයේෂා පි‍්‍රයදර්ශනී</author>
    <content>ද්වාර මණ්ඩපය හෙවත් දොරමඬලාව නම කියූ පමණින් නිතැතින්ම සිහියට නැඟෙන්නේ සිංහල රජදරුවන්ගේ වාසභූමියකි. මෙය සොඳුරු ගම් පියසකි. ගමේ ජීවය ඔදවත් තෙදවත් කරමින් නැගී සිටින පතාක යෝධයකු වැනි විහිදෙන ගල් තලාවෙන් විරාජමාන වේ. ඓතිහාසික දොරමඬලාව රජමහා විහාරය මේ ආසන්නයේ රමණීය පරිසරයක සැදැහැවතුන්ගේ බුද්ධාලම්භන පී‍්‍රතිය ඇති කරවයි. දොරමඬලාව ගල් තලාව සිංහලයාගේ රාජ පරම්පරාවේ ආරම්භය සනිටුහන් කරන බවට පණ්ඩුකාභය කුමාරය ළමා කාලය මෙහි ගත කිරීමෙන් සැක හැර දැනගන්න පුළුවන් බව ජනප්‍රවාදයේ එන්නකි.වර්තමානයේ දොරමඬලාව පිළිබඳව වඩාත්ම කතා බහට ලක්වේ. ඒ ජාතියේ පහන් ටැඹ ලංකා බැංකුව විසින් දොරමඬලාව වැසියන්ගේ කෘෂි ආර්ථිකය නඟාසිටුවීමේ මහා සංග්‍රාමයක් සිදු කරගෙන යන බැවිනි.මහා පරාක්‍රමබාහු රජතුමා බතින් සහලින් රට ස්වයං පෝෂිත කළේය. අක්කර දස දහසක් අස්වැද්දීමට එතුමා පරාක්‍රම සමුද්‍රය නිර්මාණය කළේ ජාති ජාතීත් නිවන් දකින්නට හේතු වාසනා ලබමින් නොවෙද? පරාක්‍රම සමුද්‍රය දෘශ්‍යමානවන මොහොතක් පාසා එතුමාට අප මුවින් පිං ලැබෙනු ඇත. මෙහි දිය බිඳක් අදත් ගොවි ජනතාව භුක්ති විඳින්නේ වසර දහස් ගණනකට පෙර එතුමාගේ දූරදර්ශී කෘෂි ආර්ථික ප්‍රතිපත්තිය නිසාවෙනි.ජනාධිපති මහින්ද රාජපක්ෂ මැතිතුමා මහින්ද චින්තන ප්‍රතිපත්තියේ ඉදිරි වැඩපිළිවෙළ යටතේ තම මව් බිමේ කෘෂි ආර්ථිකය පෝෂණය කිරීම සඳහා දිවි නැගුම වැඩසටහන තුළින් ලංකා බැංකුව ශ්‍රී ලංකා ආර්ථිකය උදෙසා අතිවිශිෂ්ට කාර්යභාරයක් සඳහා ගැමි ජනතාවගේ ජීවනෝපාය වර්ධනය කිරීමේ අපේක්ෂාවෙන් ආදර්ශමත් ගොවි ගම්මානයක් ලෙස අනුරාධපුර දිස්ත්‍රික්කයේ මිහින්තලාව යාබදව රඹා වැව පිහිටි දොරමඬලාව ගම සශ්‍රීක කිරීමට ඒකරාශී වී සිටී. උතුරු මැද පළාතට අයත් වන මෙය මිහින්තලය ප්‍රාදේශීය ලේකම් කොට්ඨාසයේ මිහින්තලය නගරය සිටඒ 9 මාර්ගයේ කිලෝමීටර් 4ක් පමණ ගොස් 136වන කිලෝමීටර් කණුව අසළින් එනම් මරදන්කුලම හන්දියෙන් වමට හැරී අලුතෙන් ඉදිකළ ලංකා බැංකු මාවතේ කිලෝමීටර් තුනක් පමණ ගියවිට දොරමඬලාව හමුවේ.ලංකා බැංකුවේ ආදර්ශමත් ගොවි ගම්මානයක් ලෙස දොරමඬලාව සුවිශේෂී වන්නේ මෙවැනි ව්‍යාපෘතියක් දිගුකාලීනව ගොවි ජනතාවට භුක්ති විඳිය හැකි හා එහි ඵල ශ්‍රී ලංකා රජයට සුවිශේෂි ව්‍යාපෘතියක් ලෙස ශක්තියක් සපයන නිසාවෙනි.මෙම ගොවි ගම්මානය නඟාසිටුවීමට ලංකා බැංකුව ශ්‍රී ලංකා ආර්ථිකය නඟාසිටුවීමේ ප්‍රධාන නියමුවා වශයෙන් මඟ පෙන්වන අතර සාමාන්‍ය ජනතාවගේ දෛනික නිපයුම් උසස් ඵලදාවක් ළඟා කර ගැනීම උදෙසා මඟ පෙන්වනු ලබයි. මෙවැනි මහඟු කර්තව්‍යයක් උදෙසා ලංකා බැංකුව උර දී ඇත්තේ අති විශාල ව්‍යාපෘතියකිනි. පවුල් 240කට වඩා වැඩි ජනගහණයක් ඇති යල මහ දෙකටම වගා කළ හැකි වගා ළිං 34ක් ඉදි කරමින් මෙම පැරණි ගම්මානය නඟාසිටුවීම මුඛ්‍ය පරමාර්ථය වේ.ලංකා බැංකුව මේ ආදර්ශමත් ගොවි ගම්මානය බිහි කිරීමේ දී උපදෙස් ලබා ගත්තේ මිහින්තලා රජමහා විහාරාධිපති නැඟෙනහිර නුවර ගම් පළාතේ උප ප්‍රධාන සංඝනායක පූජ්‍ය නාමල් වැවේ ධර්ම කීර්ති ශ්‍රී රතනජෝති රතනසාර නාහිමියන්ගේ අනුශාසනා පරිදියි. මෙම ව්‍යාපෘතිය සාර්ථක කිරීමෙහිලා විහාරාධිපති ගෞරව ශාස්ත්‍රවේදී රාජකීය පණ්ඩිත පමුණුවේ සුමනජෝති නාහිමියන්ගේ අධීක්ෂණය යටතේ මෙම දොරමඬලා ව්‍යාපෘතිය ස්ථාපිත කිරීමට සංඝරත්නයේ ආශිර්වාදය ලැබිණි.ලංකා බැංකුවේ සභාපති ආචාර්ය ගාමිණී වික්‍රමසිංහ මැතිඳුන්ගේ සුරතින් මේ ව්‍යාපෘතිය ඇරඹුණේ සැමට වස විසෙන් තොර කාබනික ගෙවත්තක් යන සංකල්පය මල්ඵල ගැන්වීමේ පූර්ව පෙර නිමිත්තකිනි. එතැන් සිට එම සංකල්පය සංවර්ධන ක්‍රියාවලියක් බවට පෙරළමින් සිහිනයක් නොව යථාර්ථයක් බවට පත් කළේ සංවර්ධන බැංකු කටයුතු අංශයේ අතිරේක මහා කළමනාකරු සෑම් සමරසිංහ මැතිතුමාය. එසේම එතුමා සමඟ එල්. සිරිවර්ධන මැතිතුමා ද ගම හා බැඳෙමින් ගමට ආදරය කරමින් ව්‍යාපෘතියට වගේම ගමට ශක්තියක් වුණා. ඔවුහු කැපවීම හා උද්යෝගය සාර්ථක ඵල නෙළා ගනිමින් ග්‍රාමීය ජනතාවගේ සිහින සැබෑ කරන්නට සමත් වූහ.මෙම දොරමඬලා ව්‍යාපෘතිය යථාර්ථයක් වීමට ගමින් ගමට ගෙයින් ගෙට යමින් කෘෂි නිලධාරී කේ. එල්. ජයසිංහ මහතා කටයුතු කරමින් මෙය වඩාත් සාර්ථක කරගැනීමට ආදර්ශමත් ගොවිපළක කාර්යාලයක් පිහිටුවා විශේෂ කාර්ය භාරයන් දෙකක් ඉටු කරන්නේය.1. කෘෂි වගාවෙන් සංවර්ධන කළාපයක් කිරීම2. ගමේ ගොවීන්ගේ ජීවන තත්ත්වය නඟාසිටුවීමගම්වාසීන්ට බැංකු පහසුකම් සැලසීමට ලංකා බැංකු ශාඛාව ගැමි ජනතාවගේ කටයුතු පහසු කරන අමන්දානන්දයට හේතු වූ කරුණකි. එසේම කෘෂිකාර්මික තොරතුරු දැනගැනීමේ සියලු අංගෝපාංගයන්ගෙන් සමන්විත දිවි මංසල ගොඩනැඟිල්ල ඉදිවෙනවා. තව ද ගොවීනට නවීන කෘෂිකාර්මික දැනුම ලබා දීමට තෝතැන්නක් ලෙස කෘෂි ආදර්ශ මධ්‍යස්ථානයක් ගමේම පිහිටුවා අවසන්. මේ සෑම කටයුත්තකම පූර්ණ අනුග්‍රහය සහ පරිපාලන කටයුතු සංවර්ධන කටයුතු සඳහා ලංකා බැංකුවට ගෞරවය හිමි වේ.දොරමඬලාව ගම්වාසීන්ට ලැබුණු දායාදයට ඔවුන් ඉත සිතින් ලංකා බැංකුවට ස්තුති පුද කරනු ඇත.මහ කන්නයේ මහ වැහි පොළොවට වැටෙනවත් එක්කම ගමේ උදවිය එදා පුරන්ව තිබුණු ගෙවතු සකස් කරන්නට වැටකඩොළු අහුරන්නට, පාත්ති සකස් කරන්නට, තවාන් දමන්නට පටන් ගත්තේ තරගයටය. සෑම ගෙවත්තකම කොම්පෝස්ට් පොහොර ආදර්ශකයක් දක්නට ලැබුණි. ඒ ගෙවත්තට කාබනික පොහොර යෙදීමේ වාසියත් එමඟින් නිරෝගී බවත් ඇති වන බව ලංකා බැංකුව මගින් කියා දී තිබුණු බැවිනි. නොබෝ දිනකින් මේ ගෙවතු පුරා අලංකාරෙට වැවුණු බටු, මිරිස්, තක්කාලි, බණ්ඩක්කා, මෑ කරල්, වැටකොළු, පතෝල, දඹල, මඤ්ඤොක්කා, අල, බතල, ගොටුකොළ, නිවිති, මුකුණුවැන්න, කෙසෙල්, පැපොල් වගේම උඩරට වැවෙන බීට්, රාබු, නෝකෝල්, ගෝවා ආදී මෙකී නොකී බෝගයන්ගෙන් පිරුණු සරුසාර ගෙවත්තක් දැකිය හැක. එදාට මුළු දොරමඬලාවම නිල්ලෙන් පිරුණු වස විසෙන් තොර ගෙවත්තක් නිර්මාණය කර දීමේ ගෞරවය ලංකා බැංකුවට හිමි වනු නොඅනුමානය.සෑම කටයුත්තක් තුළින් ම ලංකා බැංකුව රාජ්‍යය බැංකුවක් ලෙස තමන්ගේ සාමාජීය වගකීම මැනවින් ඉටු කරන ආකාරය අපූරුවට පැහැදිළි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202109</link>
    <topic>මාලදිවයින් හිටපු ජනපතිගේ ආරක්‍ෂාව තහවුරු කරන්න</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>මාලදිවයිනේ හිටපු ජනාධිපති ආචාර්ය මොහොමඩ් නෂීඩ් මහතාගේ ආරක්ෂාව තහවුරු කරන ලෙස ශ්‍රී ලංකා ජනාධිපති මහින්ද රාජපක්ෂ මහතා එරට වත්මන් ජනාධිපති මොහොමඩ් වහීඩ් මහතාගෙන් ඉල්ලීමක් කළේය.ශ්‍රී ලංකා ජනාධිපතිවරයා ඊයේ (09) මාලදිවයිනේ වත්මන් ජනාධිපතිවරයා සමඟ දුරකතනයෙන් සම්බන්ධ වූ අතර ඊට ප්‍රතිචාර දැක්වූ ඒ මහතා හිටපු ජනාධිපතිවරයාගේ ආරක්ෂාව තහවුරු කරන බව ප්‍රකාශ කර ඇතැයි ජනාධිපති ප්‍රකාශක බන්දුල ජයසේකර මහතා ප්‍රකාශ කරයි.ඊට අමතරව හිටපු ජනාධිපති ආචාර්ය මොහොමඩ් නෂීඩ් මහතා සමඟ ද දුරකථනයෙන් සම්බන්ධවූ මහින්ද රාජපක්ෂ මහතා ඔහුගේ ආරක්ෂාව සම්බන්ධයෙන් විමසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n12021010</link>
    <topic>බිරිය ශ්‍රී ලංකාවට</topic>
    <author>භක්ති ධර්මප්‍රිය මෙන්ඩිස්</author>
    <content>සිය ධුරයෙන් ඉල්ලා අස්වූ මාලදිවයින් ජනාධිපති මොහොමඩ් නෂීඩ් මහතාගේ බිරිය ශ්‍රී ලංකාවට පැමිණ ඇති අතර, ඇයට විශේෂ ආරක්ෂාව ලබාදෙන ලෙස ජනාධිපති මහින්ද රාජපක්ෂ මහතා පොලිස්පතිවරයාට නියෝග කර තිබේ.හිටපු ජනාධිපති නෂීඩ් මහතාගේ බිරිය වන ලයිලා අලි අබ්දුල්ලා මහත්මියට විශේෂ ආරක්ෂාවක් ලබාදීමට පොලිස්පතිවරයා පියවර ගෙන තිබේ.මේ වන විට ඇය ඉතා ආරක්ෂාකාරීව ශ්‍රී ලංකාවේ රැඳී සිටින බව ආරක්ෂක අංශ පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202101</link>
    <topic>දැයට කිරුළ අවසන් දින දෙකේ විශේෂ රථ වාහන සැලැස්මක්</topic>
    <author>ධනුෂ්ක ගොඩකුඹුර සමඟ අමිල ප්‍රභාත් වනසිංහ</author>
    <content>දැයට කිරුළ ජාතික සංවර්ධන ප්‍රදර්ශනයේ අවසන් දින දෙක (11, 12) තුළ විශේෂ රථ වාහන සැලැස්මක් ක්‍රියාත්මක කෙරේ.මෙහිදී දැයට කිරුළ ප්‍රදර්ශනය නැරඹීම සඳහා පැමිණෙන ජනතාවගේ රථ වාහන අනුරාධපුර විලච්චිය මාර්ගයේ ඔයාමඩුව දක්වා එක්දෙසකට පමණක් ධාවනය කරයි.පසුව ඔයාමඩුවේ සිට පිටවන රථ වාහන ඔයාමඩුව නොච්චියාගම මාර්ගයේ අනුරාධපුරයටත් එක් දෙසකට ධාවනය කිරීමට කටයුතු යොදා ඇති බවත් විශාල රථ වාහන තදබදයක් ඇතිවුවහොත් මෙම රථ වාහන සැලැස්ම ක්‍රියාත්මක කරන බව අනුරාධපුර පොලිස් අධිකාරී මහේෂ් සේනාරත්න මහතා සඳහන් කරයි.පසුගිය දින කිහිපය තුළ පමණක් රථ වාහන එක්ලක්ෂ පනස්දහසක් (150000) පමණ පැමිණ තිබේ.දිනකට රථ වාහන තිස් දහසක් (30000) පමණ පැමිණෙන අතර එම රථ වාහන නැවැත්වීම සඳහා පහසුකම් සලසමින් අක්කර සියයක (100) පමණ භූමියක් යොදා ගනිමින් රථ ගාල් තුනක් ස්ථාපිත කර ඇති බවද අනුරාධපුර පොලිස් අධිකාරී මහේෂ් සේනාරත්න මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202102</link>
    <topic>ඊයේ අධිවේගී මඟ තවත් අනතුරක්</topic>
    <author>සුභාෂිනී සේනානායක</author>
    <content>අධිවේගී මාර්ගයේ අපරික්ෂාකාරී ලෙස රිය ධාවනය කළ මෝටර් රථයක් ඊයේ (09) ආරක්ෂක වැටේ වැදී අනතුරට පත් වී තිබේ.මෙම අනතුර සිදුවී ඇත්තේ 90.6 කිලෝමීටර් කණුව සහ 90.7 කිලෝමීටර් කණුව අසලදීය.ආරක්ෂක වැටේ වැදීමෙන් මෝටර් රථයටද හානි සිදුවී තිබෙන අතර රියදුරු ඇතුළු රියේ ගමන් කළ දෙදෙනා තුවාල ලබා නැත.කොට්ටාව පිවිසුමෙන් පින්නදූව බලා ගමන් කර ඇති මෝටර් රථයේ රියදුරාට නින්ද යෑම හේතුවෙන් මෙම අනතුර සිදුවී ඇති බවට ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202103</link>
    <topic>රාගම දී ඇල්ලූ කිඹුලාගේ කුස තුළ මිනිස් අස්ථි කොටස්</topic>
    <author>රක්ෂණ ශි‍්‍රයන්ත</author>
    <content>රාගම වනාත ප්‍රදේශයෙන් අල්ලාගෙන පෙරේදා (8) දෙහිවල සතුන් වත්තට ගෙන ආ කිඹුලාගේ කුස තුළ මිනිසකුගේ පාදයක් හා අතක අස්ථි කොටස් තිබී හමුවූ බව දෙහිවල සතුන් වත්තේ පශු වෛද්‍ය නිලධාරි ජගත් ජයසේකර මහතා “දිනමිණ” ට පැවසීය.මෙම කිඹුලා දෙහිවල සතුන් වත්තට රැගෙන එන විට මියගොස් සිටි බව ද, මෙම කිඹුලාගේ ජීවිතය බේරාගැනීමට විශේෂඥ වෛද්‍යවරයකුගෙන් සැදුම් ලත් පශු වෛද්‍ය කණ්ඩායමක් සූදානමින් සිටි බවද ජගත් ජයසේකර මහතා පැවසීය.මෙම කිඹුලාගේ පශ්චාත් මරණ පරීක්‍ෂණය පෙරේදා (08) රාත්‍රී 7.00 ට පමණ දෙහිවල සතුන් වත්තේ දී සිදුකර ඇත.මෙම කිඹුලාගේ හිසේ අඟල් හයක් දිග අඟල් තුනක් ගැඹුරු තුවාලයක් ද තිබී ඇත. එය පොරවක් වැනි ආයුධයකින් එල්ල කරන ලද පහරක් ලෙස සිතිය හැකි බව ද වෛද්‍යවරයා පැවසීය.කිඹුලාගේ කුස තුළ ඇමිණී තිබූ අඟල් හතරක් පමණ නැංඟුරමක හැඩැති යකඩ කොකුවක් නිසා ආහාර මාර්ගය හා ඒ අවට ඉන්ද්‍රියන්ටද හානි සිදු වී තිබී ඇත. ශරීරය පුරාම තැළුම් පහරවල් ද තිබී ඇත.කිඹුලාගේ කුස තුළ මිනිස් අවයවවලට අමතරව ඉබ්බන්, සුනඛයන්ගේ ශරීර කොටස්, ගවකුර හා පොලිතින් විශාල ප්‍රමාණයක් ද තිබී ඇත.අඩි පහළොවක් දිගින් යුත් හා කිලෝ නවසීයක් බර වූ මෙම කිඹුලාගේ වයස අවුරුදු තිස් පහත් හතළිහත් අතර වෙතැයි සැලකේ.ගැටකිඹුල් වර්ගයට අයත් මේ කිඹුල් වර්ගයට කරදිය හා මිරිදිය දෙකෙහිම ජීවත්වීමට හැකිය.මෙම කිඹුලාගේ ශරීරය සංරක්‍ෂණය කර දෙහිවල සතුන් වත්තේ කෞතුකාගාරයේ තැබීමට සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202104</link>
    <topic>ලෝක බැංකුවෙන් ඩොලර් ලක්‍ෂ 110ක ණය මුදලක්</topic>
    <author>ජීවනී පතිරණ</author>
    <content>තොරතුරු හා සන්නිවේදන තාක්ෂණ සේවා වැඩි දියුණු කිරීම සඳහා අමෙරිකානු ඩොලර් මිලියන 11 ක සහනදායී ණය මුදලක් ශ්‍රී ලංකාවට පිරිනැමීමට ලෝක බැංකුවේ අනුමැතිය ලැබී තිබේ.මේ ව්‍යාපෘතිය ක්‍රියාත්මක කිරීම සඳහා ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ධ්ඛ්ඊඒ) කටයුතු කරනු ලැබේ.ඊ-ශ්‍රී ලංකා ව්‍යාපෘතිය යටතේ තොරතුරු තාක්ෂණ ක්ෂේත්‍රයේ ලබා ඇති ජයග්‍රහණවලට අමතරව රාජ්‍ය අංශය තුළ කාර්යක්ෂමතාවය වර්ධනය කිරීමට මේ ව්‍යාපෘතියෙන් වැඩි අවධානයක් යොමු වනු ඇත. ජාත්‍යන්තර සංඛ්‍යා දත්ත නියෝජිතායතනය ශ්‍රී ලංකාවේ තොරතුරු තාක්ෂණ ක්ෂේත්‍රය ඇගයීමට ලක්කර ඇති බවත්, එය ලොව පුරා පිළිගැනීමට ලක්ව ඇති බවත්, ලෝක බැංකු ශ්‍රී ලංකා කාර්යාලයේ රාජ්‍ය අධ්‍යක්ෂිකා ඩයරීටු ගයි මහත්මිය පවසයි.මෙරට සංවර්ධනයට අමතරව දැනුම කේන්ද්‍ර කොටගත් කර්මාන්ත සහ සුළු හා මධ්‍ය පරිමාණ ව්‍යවසායකයින් මුල්කර ගනිමින් පෞද්ගලික අංශය වැඩිදියුණු කිරීමත්, ජනතාවට අන්තර්ජාලය ඔස්සේ මහජන සේවය ලබා ගැනීමට අවස්ථාව උදාකර දීමටත් මේ ව්‍යාපෘතියෙන් විශේෂ අවධානය යොමු වනු ඇත.දැනට ක්‍රියාත්මක කෙරෙන ව්‍යාපෘති අඛණ්ඩව පවත්වාගෙන යමින් ශ්‍රී ලංකාව තොරතුරු හා සන්නිවේදන තාක්ෂණ අංශයෙන් වඩා තරගකාරී රටක් බවට අනාගතයේ දී පත් කිරීම අරමුණ බව ශී‍්‍ර ලංකා සංවර්ධන ව්‍යාපෘතියේ රාජ්‍ය අංශයේ සම්බන්ධීකාරක හෙන්රි බගසොන්යා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202105</link>
    <topic>කාලගුණය</topic>
    <author>උදුලා පීරිස්</author>
    <content>දිවයිනේ අපර භාගයේ තැනින් තැන වැසි හෝ ගිගුරුම් සහිත වැසි තත්වයක් ඇතිවිය හැකි බව කාලගුණ විද්‍යා දෙපාර්තමේන්තුව කියයි.ගිගුරුම් සහිත වැසි සමග තද සුළං තත්වයක් ඇතිවිය හැකි බවත්, එම සුළං තත්වයත් සමග අකුණු අනතුරු ඇතිවිය හැකි බැවින් ඒ සම්බන්ධයෙන් වඩා සැළකිලිමත් වන ලෙස ද කාලගුණ විද්‍යාඥ ඩී. ඒ. ජයසිංහ මහතා කියයි.දිවයිනේ නැෙඟනහිර, උතුරු මැද, ඌව පළාත් හා හම්බන්තොට දිස්ත්‍රික්කයේ තැනින් තැන වැසි තත්ත්වයක් ඇතිවිය හැකි බව පවසන කාලගුණ විද්‍යා දෙපාර්තමේන්තුව පසුගිය දිනවලට සාපේක්ෂව වැසි තත්වය අඩුවනු ඇතැයි ද කීය.මුහුදේ නැෙඟනහිර ගිනිකොණ හා දකුණු වෙරළට ඔබ්බෙන් වූ මුහුදු ප්‍රදේශ කඩින් කඩ වැසි තත්වයක් ඇතිවිය හැකි බවත් අනෙක් ප්‍රදේශවල වැසි තත්ත්වයක් බලාපොරොත්තු විය හැකි බවත්, සුළෙඟ් වේගය පැයට කිලෝමීටර් 20 - 30 අතර වේගයක් පවතිනු ඇති බවත්, එම දෙපාර්තමේන්තුව පවසයි. එහෙත් සුළගේ වේගය විටින් විට පැයට කිලෝමීටර් 50 දක්වා වැඩිවිය හැකි බැවින් මුහුදු ගමන්වලදී ප්‍රවේශම් වන ලෙස ද කාලගුණ විද්‍යා දෙපාර්තමේන්තුව දන්වා සිටී.මන්නාරම් බොක්ක මුහුදු ප්‍රදේශය හා දිවයිනට බටහිර ගිනිකොණ හා දකුණු ඔබ්බෙන් වූ මුහුදු ප්‍රදේශ තරමක රළු ස්වභාවයක් ඇතිවනු ඇති බවත් ජයසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202106</link>
    <topic>හබරණ-ත්‍රිකුණාමල ප්‍රධාන මාර්ගයේ සුන්දර අලි දර්ශන</topic>
    <author>සීගිරිය විශේෂ</author>
    <content>මේ දිනවල හබරණ ත්‍රිකුණාමලය ප්‍රධාන මාර්ගය දෙස් විදෙස් සංචාරකයන්ගේ පාරාදීසයක් බවට පත්වී ඇත.ඒ ප්‍රධාන මාර්ගය අසල සාමාජිකයන් 70 – 80 ක් පමණ වන අලි රංචුවක් සැරි සැරීම නිසාය.මේ අලින්ගෙන් සංචාරකයන්ට කිසිදු හිරිහැරයක් සිදු නොවන බව වනජීවි නිලධාරීහු කියති.සෑම දිනකම පස්වරු හතරේ සිට සවස 6.30 පමණ වන තුරු අලින් නැරඹීම සඳහා සංචාරකයෝ ත්‍රිකුණාමලය හබරණ මාර්ගයේ හබරණ සිට කිලෝ මීටර් 10 ක් වූ ප්‍රදේශයක සැරි සරණ අයුරු දැකගැනීමට හැකිය.මේ වන අලින් නිසා ප්‍රදේශයේ ජීප් රථවලටද හොඳ ඉල්ලුමක් පවතියි. විශාල මුදලක් වියදම් කරමින් මින්නේරිය උද්‍යානයට අලි බැලීම සඳහා ගිය සංචාරකයෝ දැන් හබරණ ත්‍රිකුණාමලය ප්‍රධාන මාර්ගයට පැමිණ සුන්දර අලි දර්ශන නරඹති. .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202107</link>
    <topic>ලොව විශාලතම ශෛලමය බුද්ධ ප්‍රතිමාව නෙළීම අවසන් අදියරේ</topic>
    <author/>
    <content>කුරුණෑගල, රිදීගමට ආසන්නයේ රම්බොඩගල්ල ප්‍රදේශයේ මොනරාගල විහාරයේ නිර්මාණය වන ශ්‍රී ලංකාවේ මෙන්ම ලෝකයේ විශාලතම ශෛලමය සමාධි බුද්ධ ප්‍රතිමාවහන්සේ නෙළීම මේ වන විට අවසන් අදියරේ පවතී.සුවිශාල කළුගල් පර්වතයක නිර්මාණය වන මෙම සමාධි ප්‍රතිමාවේ උස අඩි 67.5 කි. (හිටි උස අඩි 108කි) දැනට ශ්‍රී ලංකාවේ උසම ශෛලමය පිළිමයක් ලෙස සැලකෙන පොළොන්නරුවේ ශෛලමය හිටි බුද්ධ ප්‍රතිමාවේ උස අඩි 22 ක් වන අතර අවුකන ප්‍රතිමාවේ උස අඩි 38 අඟල් 10 කි.ලොව විශාලම ශෛලමය ප්‍රතිමාව ලෙස සැලකෙන ඇෆ්ගනිස්ථානයේ බාමින් ප්‍රතිමාව අන්තවාදී තලේබාන්වරුන් විසින් විනාශකරනු ලැබුවේ 2001 වසරේ මාර්තු 16 වැනි දිනය. රම්බොඩගල්ල, මොනරාගල පිරිවෙන් විහාරයේ මෙම ශෛලමය ප්‍රතිමාව නෙළීම ආරම්භ කර ඇත්තේ 2002 වසරේ සැප්තැම්බර් 13 වන දිනය. ඉන්දියාවේ “පද්ම ශ්‍රී” ඇම්. ඇම්. ස්තපති ප්‍රමුඛ ඉන්දියානු ගල් වඩුවන් විසින් සිදු කරනු ලබන මෙම සියුම් නිර්මාණය සඳහා දැනට වැයවී ඇති මුදල රුපියල් ලක්ෂ 440කි.ප්‍රතිමාවේ නෙළීම් කටයුතු නිරීක්‍ෂණය කරමින් වන්දනාමාන කළ විදුලිබල හා බලශක්ති ඇමැති පාඨලී චම්පික රණවක මහතා ඉදිරි වැඩකටයුතු සඳහා විහාරාධිපති එගොඩමුල්ලේ අමරමෝලි නායක හාමුදුරුවන් වෙත විශේෂ මුදල් පරිත්‍යාගයක් සිදුකෙරිණි.මේ අවස්ථාවට කුරුණෑගල පාර්ලිමේන්තු මන්ත්‍රී නිමල් විජේසිංහ මහතා සහ වයඹ පළාත් සභා මන්ත්‍රී විමලදාස මහතා සහභාගි වූහ.කුරුණෑගල නුවර පාරේ මල්ලවපිටියෙන් හැරී, රිදිගම පසුකර, කිලෝමීටර් 05 ක දුරකින් රිදීගම විහාරයට ආසන්නයේ මොනරාගල විහාරය පිහිටා ඇත. වැඩි විස්තර හෝ සෙල් පිළිමවහන්සේ නෙළීම සඳහා ආධාර පිරිනැමීමට කැමැති අය වේනම් දුරකථන අංක 0372252018 ඔස්සේ තොරතුරු ලබාගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n1202108</link>
    <topic>මෝටර් රථ ප්‍රවාහන අනුරපුර කාර්යාලයෙනුත් රියදුරු බලපත්</topic>
    <author>ශීලා උඩුවර</author>
    <content>මෝටර් රථ ප්‍රවාහන දෙපාර්තමේන්තුව අනුරාධපුර දිස්ත්‍රික් කාර්යාලය මඟින් එම ප්‍රදේශයේ රියදුරු බලපත්‍ර අයදුම්කරුවන්ට රියදුරු බලපත්‍ර ලබා දීමට කටයුතු යොදා ඇතැයි මෝටර් රථ ප්‍රවාහන කොමසාරිස් බී.ඩී.එල්.ධර්මපි‍්‍රය මහතා පැවසීය.වේරහැර කාර්යාලයේ මෙන් රියදුරු බලපත්‍ර මුද්‍රණය කර නිකුත් කරන බවත් එක් දින සේවාද මේ කාර්යාලය මඟින් සිදු කරන බවත් ධර්මපි‍්‍රය මහතා සඳහන් කළේ ය.මේ නිසා අනුරාධපුර දිස්ත්‍රික්කයේ රියදුරු බලපත් අපේක්ෂකයන්ට වේරහැරට නොපැමිණ එහිදීම රියදුරු බලපත්‍ර ලබා ගැනීමට හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n12021011</link>
    <topic>අතිරේක ප්‍රවෘත්ති අධ්‍යක්ෂ ධුරයට චන්ද්‍රපාල ලියනගේ</topic>
    <author/>
    <content>ඉතාලියේ ශ්‍රී ලංකා තානාපති කාර්යාලයේ අමාත්‍ය උපදේශක ලෙස කටයුතු කළ චන්ද්‍රපාල ලියනගේ මහතා අතිරේක ප්‍රවෘත්ති අධ්‍යක්‍ෂ ජනරාල් ධුරයට පත් කැර ඇත.චන්ද්‍රපාල ලියනගේ මහතා ජනාධිපති මාධ්‍ය සම්බන්ධීකරණ අධ්‍යක්‍ෂ ලෙස ද මෙයට පෙර කටයුතු කැර ඇත. ජනාධිපති මහින්ද රාජපක්ෂ මහතාගේ උපදෙස් පරිදි කැබිනට් මණ්ඩලයේ මෙන්ම රාජ්‍ය සේවා කොමිෂන් සභාවේ ද අනුමැතිය පරිදි ප්‍රවෘත්ති හා ජනමාධ්‍ය අමාත්‍යංශයේ ලේකම්වරයා විසින් මෙම පත්වීම සිදු කර ඇත.1994 වර්ෂයේ රජයේ ප්‍රවෘත්ති දෙපාර්තමේන්තුවට සම්බන්ධ වූ චන්ද්‍රපාල ලියනගේ මහතා ප්‍රවෘත්ති නිලධාරියකු හා මාධ්‍ය සම්බන්ධීකරණ ලේකම්වරයා වශයෙන් වෙළඳ හා වාණිජ, තැපැල් හා විදුලි සංදේශ, ජනමාධ්‍ය හා වෘත්තීය පුහුණු යන අමාත්‍යාංශවල ද ජනාධිපති කාර්යාලය ඇතුළු ආයතන ගණනාවක 2004 වර්ෂය දක්වා කටයුතු කර ඇත.අනතුරුව ජනාධිපති මහින්ද රාජපක්ෂ මැතිතුමන් අග්‍රාමාත්‍ය ධුරය දරන කාලයේ දී අග්‍රාමාත්‍ය ප්‍රවෘත්ති ලේකම්වරයා වශයෙන් ද 2005 වර්ෂයේ සිට 2008 දක්වා ජනාධිපති මාධ්‍ය සම්බන්ධීකරණ අධ්‍යක්ෂ වශයෙන්ද රාජකාරි ඉටු කළේය. ඉන් අනතුරුව ඉතාලියේ ශ්‍රී ලංකා තානාපති කාර්යාලයේ අමාත්‍ය උපදේ්ශක වශයෙන් වසර 03 ක කාලයක් රාජකාරී ඉටු කර 2012 ජනවාරි මස නැවත ශ්‍රී ලංකාවට පැමිණ ජනාධිපති කාර්යාලයට අනුයුක්තව කටයුතු කළේ ය.ගාල්ල රිච්මන්ඩ් විද්‍යාලයේ සහ නෙලුව ජාතික පාසලේ ආදි සිසුවකු වන ලියනගේ මහතා රුහුණු විශ්වවිද්‍යාලයේ වාණිජවේදී විශේෂ උපාධිධාරියකු වේ. ජාත්‍යන්තර කටයුතු හා ජන සන්නිවේදනය පිළිබඳ ඩිප්ලෝමා හා පශ්චාත් උපාධි පාඨමාලා හදාරා ඇති ඔහු දේ්ශපාලනය, ජනමාධ්‍ය හා මහජන සම්බන්ධතා කටයුතු පිළිබඳ විශේෂ අවධානයකින් කටයුතුªකරන නිලධාරියකු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n12021012</link>
    <topic>ඔහුත් උපාධිධාරියෙක්</topic>
    <author/>
    <content>සෙවණගල රජයේ රෝහලේ ජල ටැංකියට වස මිශ්‍ර කිරීම පිළිබඳ ඊයේ (09) “දිනමිණ” පුවතට අදාළ චූදිත වෛද්‍යවරයා ද උපාධිධාරී වෛද්‍යවරයකු බව සහකාර වෛද්‍ය නිලධාරි සංගමය නිවේදනයක් නිකුත් කරමින් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n12021013</link>
    <topic>හඳුනානොගත් වෛරසයකින් දෙහිවල දිවිපැටවුන් 2ක් මියගිහින්</topic>
    <author>සුරංජිත් පෙරේරා</author>
    <content>හඳුනා නොගත් වෛරස් රෝගයකින් දෙහිවල සත්වෝද්‍යානයේ සිටි දිවි පැටවුන් දෙදෙනෙකු පෙරේදා (08) මිය ගිය බව එහි අධ්‍යක්ෂක භාෂ්වර සේනාංක ගුණරත්න මහතා පැවසීය.පසුගිය වසරේ ජුනි මාසයේ තබ්බෝව ජාතික වනෝද්‍යානයේ අතරමංව සිටියදී වනජීවී දෙපාර්තමේන්තුවේ නිලධාරීන් විසින් සොයා ගනු ලැබූ මෙම දිවි පැටවුන් තිදෙනාගෙන් දෙදෙනකු මෙසේ මිය ගොස් ඇත.මෙම දිවි පැටවුන් දෙදෙනා මිය යන විට මාස නවයක් විය. සත්වෝද්‍යානයට රැගෙන එන විට මෙම දිවි පැටවුන් දෙදෙනාගේ වයස මාසයක් පමණ විය. දුර්වල තත්ත්වයේ සිටි මෙම දිවි පැටවුන් තිදෙනා සත්වෝද්‍යාන වෛද්‍යවරුන්ගේ දැඩි පරීක්ෂාව යටත් ඇති දැඩි විය. පසුගිය සිකුරාදා හදිසියේ ඇතිවූ රෝගී තත්ත්වය මත දිවි පැටවුන් දෙදෙනාට වෛද්‍යවරු ප්‍රතිකාර කළත් අධික ලෙස විජලන තත්ත්වය ඇතිවීම නිසා මරණයට පත් වූ බව ඒ මහතා කීය.මියගිය සතුන් දෙදෙනාගේ මරන පරීක්ෂණය පේරාදෙණිය විශ්වවිද්‍යාලයේ පශුවෛද්‍ය පීඨය මගින් සිදුකර තිබේ. එහි වාර්තාව අනුව හඳුනා නොගත් වෛරස් රෝගයකින් මෙම මරණ සිදුවී ඇති බව සත්වෝද්‍යාන අධ්‍යක්ෂවරයා පැවසීය.ඉතිරි වී සිටින රෝගී තත්ත්වයෙන් පසුවන දිවි පැටවා බේරා ගැනීම සඳහා සත්වෝද්‍යාන වෛද්‍යවරු දැඩි පරිශ්‍රමයක් දරමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=n12021014</link>
    <topic>පසුගිය හජ්ජි උත්සවයට උඩුනුවරින් පමණක් ගවයන් 159ක් ඝාතනය කරලා</topic>
    <author>මහනුවර දකුණ විශේෂ ආර්. එම්. රත්නායකගෙනි</author>
    <content>ඉකුත් වසරේ නොවැම්බර් මාසයේ පැවැති හජ්ජි උත්සවයට උඩුනුවර ප්‍රාදේශීය සභා බලප්‍රදේශයේ පමණක් තාවකාලික බලපත් ලබාගෙන ගවයින් 159 දෙනකු ඝාතනයට ලක්ව ඇත. මේ සඳහා බලපත්‍ර ගාස්තු වශයෙන් රු. 63,600/- ක මුදලක් ප්‍රාදේශීය සභාවට හිමිව තිබේ.ප්‍රාදේශීය සභා මන්ත්‍රී සුනිල් වික්‍රමසිංහ (ජ. වි. පෙ) මහතා ප්‍රාදේශීය සභා මාසික රැස්වීමේදී නැගූ පැනයකට පිළිතුරු වශයෙන් උඩුනුවර ප්‍රාදේශීය සභාවේ සභාපති බන්ධුල සෙනෙවිරත්න මහතා මේ බව හෙළිදරව් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202101</link>
    <topic>දුරකථනයෙන් හිතවත් වූ අයකුට පහර දී ජංගම දුරකථන දෙකක් පැහැරගෙන</topic>
    <author>සූරියවැව සමූහ පී. එස්. ගුණසේකර</author>
    <content>මීගමුව ප්‍රදේශයේ පුද්ගලයකු සමග ජංගම දුරකථනයෙන් හිතවත් වු සෙවණගල ප්‍රදේශයේ කාන්තාවක් ඔහු ඇඹිලිපිටියට ගෙන්වාගෙන ස්වාමිපුරුෂයාගේ ත්‍රිරෝද රථයෙන් කැඳවාගෙන ගොස් පහරදී රුපියල් දාහතරදහසක් වටිනා ජංගම දුරකථන දෙකක් පැහැර ගැනීම පිළිබඳව සෙවණගල පොලිසිය පරීක්ෂණ පවත්වාගෙන යයි.සෙවණගල පොලිස් වසමට අයත් තලපත්ගම ප්‍රදේශයේ කාන්තාවක් වු ඇය ජංගම දුරකථනයෙන් මීගමු ප්‍රදේශයේ ධීවරයකු සමග හිතවත්වී ඇත. කලක සිට ජංගම දුරකථනයෙන් හිතවත් වු ඇය ඔහුට ඇඹිලිපිටියට එන ලෙස දන්වා තිබේ. ඇඹිලිපිටියේදී හමුවූ ඔහු ත්‍රිරෝද රථයකින් කාන්තාව සමග නිවාඩු නිකේතනයකට යාමට කතිකා කර ගෙන තිබේ.පසුව අසල තිබූ ත්‍රිරෝද රථයෙන් නිවාඩු නිකේතනයක් සොයා හත්පෝරුව ප්‍රදේශයට ගමන් කර තිබේ. ටික දුරක් ගොස් ත්‍රිරෝද රථය පදවාගෙන ගිය එම කාන්තාවගේ ස්වාමි පුරුෂයා ඔහුට පහරදී ඔහු සතුව තිබු රුපියල් 14000 ක් වටිනා ජංගම දුරකථන දෙකක් ද පැහැරගෙන තිබේ. මෙම සිද්ධියෙන් බේරී පැනගත් මීගමුවේ සිට පැමිණි පුද්ගලයා විසින් පොලිසියට කරන ලද පැමිණිල්ලකට අනුව පරීක්ෂණ පැවැත්වීමේදී පැහැර ගන්නා ලද ජංගම දුරකථන දෙක පොලිස් අත්අඩංගවට ගෙන තිබේ.සෙවණගල පොලිස් ස්ථානාධිපති ප්‍රධාන පොලිස් පරීක්ෂක නිලන්ත බණ්ඩාර මහාතගේ උපදෙස් මත අපරාධ විමර්ශන අංශය මගින් වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202102</link>
    <topic>මැල්සිරිපුර උස්සාව ගුරු ඇළ අමුණ කැඩිලා</topic>
    <author>හිරියාල සමුහ – එම්. ඒ. ආර්. මනුකුලසූරිය</author>
    <content>මැල්සිරිපුර ගොවිජන සේවා බල ප්‍රදේශයට අයත් උස්සාව ගුරු ඇළ අමුණ කැඩී බිඳී ගොස් වසර ගණනාවක් ගතවී ඇතත්, එය පිළිසකර කිරීම සඳහා වගකිවයුතු අංශ මගින් කිසිදු පියවරක් නොගැනීම නිසා ගොවි පවුල් 500 ක් පමණ උග්‍ර ජල හිඟයකට මුහුණ පා සිටිති.මේ පිළිබඳව අදහස් දැක්වූ දියතුරේ ගොවි සංවිධානයේ ලේකම් බී. රත්නපාල මහතා,මීට වසර විස්සකට පමණ ඉහතදී මෙම අමුණ කැඩී බිඳී ගියා. අනතුරුව 2006 වසරේදී පිළිසකර කළා. එහෙත් 2008 වසරේදී යළි කැඩී බිඳී ගියා. දැනට වැලිකොට්ට යොදා ඉතා අපහසුවෙන් ජලය සුළු වශයෙන් ලබා ගන්නවා.උස්සාවේ එච්. එම්. රත්නායක මහතා,අපි දැනට විවිධ දුෂ්කරතා මැද එක කන්නයක් පමණක් වගා කරනවා. අපට දැනට ලැබෙන ජලය අපේ වගා කටයුතු සඳහා කිසිසේත්ම ප්‍රමාණවත් නැහැ. මේ අමුණ සාදා දෙන්නේ නම් අපට යල මහ දෙකන්නයේම අපේ කුඹුරු වගා කළ හැකියි.උස්සාව බී. ජී. සරත් ගාමිණී අමරසිංහ මහතා,මේ අමුණ යළි ඉදිකර දෙන ලෙස අපි වගකිවයුතු අංශවලින් වසර ගණනාවක් තිස්සේ ඉල්ලීම් කරනවා. වාරිමාර්ග මෙන්ම දේශපාලන බලධාරින් වෙතද කරුණු ඉදිරිපත් කර තිබෙනවා. එහෙත් අපට තවම සහනයක් ලැබුණේ නැහැ. එහෙයින් මේ සම්බන්ධයෙන් නොපමාව සොයා බලා මේ අමුණ සෑදීමට පියවර ගන්නා ලෙස අපි වයඹ පළාත් වාරිමාර්ග ඇමැති ඩී. බී. හේරත් මහතාගෙන් කාරුණිකව ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202103</link>
    <topic>මාතර ගොවි පවුල් දැනුම්වත් කරන්න භෝග සායන වැඩසටහන්</topic>
    <author>මාතර සංචාරක - සිරි වාව්වගේ</author>
    <content>දිවිනැගුම කෘෂිකාර්මික භෝග වගා වැඩසටහන මාතර දිස්ත්‍රික්කයේ පවුල් දස දහසකට වැඩිය සම්බන්ධ වී දැනටමත් වගා කටයුතුª ආරම්භ කර තිබේ.මේ වගාකරන අයට මුහුණපෑමට සිදුව ඇති වගාවේ රෝග තත්ත්වයන් හා කෘමිහානී තත්ත්වයන් ගැන සොයා බැලීමටත් ඒවා මැඩපැවැත්වීමට උපදෙස් දීමට දැනුම්වත් කිරීමට මාතර දිස්ත්‍රික්කයේ කෘෂි උපදේශක කොට්ඨාස මට්ටමින් භෝග සායන පැවැත්වීමට මාතර නියෝජ්‍ය කෘෂිකර්ම අධ්‍යක්ෂ කාර්යාලය කටයුතු යොදා තිබේ.ඒ අනුව දැනටමත් කෘෂි උපදේශක කොට්ඨාස 15ක පමණ මේ භෝග සායන පවත්වා දිවිනැගුමට සම්බන්ධ වගාකරන පවුල් 1560 ක් පමණ දැනුම්වත් කර තිබේ. ඉදිරියටත් මේ වැඩසටහන පැවැත්වේ.මේ වැඩසටහනේ සාර්ථකතාවය නිසා දිවිනැගුම යටතේ වගාකරන පවුල්වලට විශාල සහනයක් හා ආර්ථික වාසියක් ගෙනදී ඇත. ඒ ඒ වගාවන් සම්බන්ධ විෂයානුබද්ධ කෘෂි නිලධාරින් මේ භෝග සායනවලට සහභාගීවන අතර දිවි නැගුම යටතේ වගා කරන අයට එතනට සහභාගි වී තම භෝග වගාවේ ගැටලු ඉදිරිපත් කර ඒ සඳහා අනුගමනය කළ යුතු දෑ දැන කියා ගැනීම මෙමඟින් කැරේ. ඒ අනුව නිවැරැදිව සාර්ථකව භෝග වගාවක් කරගෙන යාමටත් වගාවේ නිරෝගී භාවයටත් මේමගින් ලැබෙන රුකුල අතිමහත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202104</link>
    <topic>පාණදුරේ ළමා නිවාසයකට ඇතුළුවී දැරියකට අතවර කළ අයකුට සිර දඩුවම්</topic>
    <author>පාණදුර සමූහ කපිල සෝමරත්න</author>
    <content>පාණදුර මොරවින්න ළමා නිවාසයට මහා රාත්‍රී ඇතුළු වී එහි සිටිය දැරියකට අතවර කළේ යැයි චෝදනා ලැබූ පුද්ගලයකු එම චෝදනාවට වරදකරුවූ හෙයින් මාස 27ක බරපතළ වැඩ ඇතිව සිරදඬුවමක් සහ රුපියල් 7500ක දඩයක් පාණදුර පළාත් බද මහාධිකරණ විනිසුරු මාලනී ගුණරත්න මහත්මිය පසුගියදා නියම කළාය.මෙම දඬුවම නියමවූයේ පාණදුර මොරවින්නේ පදිංචිකරුවකුටය.මවුපියන් නැති අහිංසක දරුදැරියන් බලා කියාගන්නා ළමා නිවාසවලට මහ රාත්‍රී කඩාවැදී ඔවුන්ට අතවර කිරීම සම්බන්ධ සිද්ධීන් ගැන අධිකරණය විමසිලිමත්ව ක්‍රියා කරන බවද විනිසුරුවරිය පැවැසුවාය.විත්තිකරු අධි චෝදනා ලබා සිටියේ 1999 වසරේ අගෝස්තු මාසයේ 26 වැනිදා රාත්‍රී පාණදුර මොරවින්න ළමා නිවාසයට බලෙන් ඇතුළු වී දැරියකට අතවර සිදු කිරීම සම්බන්ධයෙනි. එම දැරියට රුපියල් 75000ක මුදලක් වන්දි වශයෙන් ගෙවීමටද විනිසුරුවරිය විත්තිකරුට නියෝග කළාය.නීතිපතිවරයා වෙනුවෙන් මෙම නඩුවේ පැමිණිල්ල දිස්නා වර්ණකුල මහත්මිය මෙහෙය වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202105</link>
    <topic>හෝමාගම පෙර පාසල්වලට උපකරණ ප්‍රදානය කරයි</topic>
    <author>හෝමාගම විශේෂ ජිනදාස ගමගේ</author>
    <content>මහින්ද චින්තන ඉදිරි දැක්මට අනුව හෝමාගම ආසනයේ ග්‍රාම නිලධාරී වසම් 91ක් සංවර්ධනය සඳහා රුපියල් ලක්ෂ 910ක් ආර්ථික සංවර්ධන අමාත්‍යාංශයෙන් ලබාදෙනවා යැයි හෝමාගම ආසනයේ ශ්‍රීලනිප ප්‍රධාන සංවිධායක අධ්‍යාපන ඇමැති බන්දුල ගුණවර්ධන මහතා පැවසීය.ඒ මහතා එසේ පැවසුවේ ඉකුත් දින හෝමාගම ප්‍රාදේශීය ලේකම් කාර්යාලයේ පෙර පාසල්, යොවුන් සමාජ හා ක්‍රීඩා සමාජයන්ට උපකරණ බෙදාදීමේ උත්සවයේදීය.හෝමාගම ප්‍රාදේශීය ලේකම් ඒ. ජේ. කරුණාරත්න මහතාගේ සම්බන්ධීකරණයෙන් පැවති මෙම රැස්වීමේදී තවදුරටත් අදහස් දැක්වූ ඇමතිවරයා මෙසේද පැවසීය.අද දින හෝමාගම ආසනයේ සෑම ලියාපදිංචි පෙර පාසලකටම අවශ්‍ය උපකරණත් ක්‍රීඩා සමාජයන්ට අවශ්‍ය උපකරණත් බෙදා දෙනවා. සෑම දරුවෙක්ම ඉගෙනීම ආරම්භ කරන්නේ පෙර පාසලින්. අනාගතයේ රට බාරගන්න ඉන්න දරුවාට මුල්ම ඉගැන්වීම කරන පෙරපාසල් දිරිමත් කරවීම අපේ යුතුකමක් වනවා.ආර්ථික සංවර්ධන ඇමති බැසිල් රාජපක්‍ෂ මැතිතුමාගේ අමාත්‍යාංශය හරහා මේවාට ප්‍රතිපාදන ලැබෙනවා. ඉකුත් කාලයේදී හෝමාගම ආසනයේ මාර්ග කි. මී. 26ක් කාපට් ඇතිරීම සිදුකළා. මේ වසරේ තවත් කිලෝමීටර් 35ක් ගමේ පාරවල් කාපට් කිරීම සඳහා ප්‍රතිපාදන ලැබෙනවා.අධ්‍යාපන ඇමැතිවරයා පෙරපාසල් පාලිකාවන් සඳහා අවශ්‍ය උපකරණ කට්ටල බෙදාදුන් අතර මේ අවස්ථාවට පළාත් සභා මන්ත්‍රී ජනක වැලිවත්ත මහතා හෝමාගම ප්‍රාදේශීය සභාවේ මන්ත්‍රීවරුන් හා ප්‍රාදේශීය ලේකම් ඒ. ජේ. කරුණාරත්න මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=r1202106</link>
    <topic>මන්තර පොතක තිබූ ස්ත්‍රී වශී බන්ධනයක් කපුවාට හොරෙන් ජප කරද්දී ගලක් පෙරළිලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>අනවින කොඩිවින කිරීමට ශාන්ති කර්ම කිරීමට සමත් ප්‍රසිද්ධ යකදුැරකු අම්පිටිය දළුග්ගොල්ල ගමේ ගුප්ත ශාස්ත්‍ර ආයතනයක් පවත්වාගෙන ගියේය.මේ සිද්ධිය සිදුවුණේ 80 දශකයේදීය. ඉහත කී දේවාලයේ කපුවා සතුව මන්තර ගුරුකම් පිළිබඳ විස්තර අඩංගු පොතක් තිබුණි. ජයන්ත නම් තරුණයකු මේ කපුවා සමඟ මිත්‍රව සිටියේය.දිනක් කපුවා බැහැරක ගිය විටකදී ජයන්ත අර මන්ත්‍ර පොත ගෙන කියවා බැලීය. තරමක කෙලිලොල් දඩබ්බරයකුවූ ජයන්තට මන්ත්‍ර පොතේ තිබූ එක්තරා මන්ත්‍රයක් කෙරේ සිත ගියේය.එය බලගතු ස්ත්‍රී වශීයක් බව පොතේ සඳහන්විය.එම මන්ත්‍රය රන් තැඹිලි තෙල්වලින් 108 වරක් ජීවන්කොට තමන් හිත් ගත් තරුණියකගේ හෝ කාන්තාවකගේ ඇඟෙහි රහසින් ස්පර්ශ වීමට ඉඩ හැරිමෙන් එය සාර්ථක වන බවද සඳහන් වුණි.මේ මන්ත්‍රය අත්හදා බැලීමට සිත්වූ ජයන්ත මිතුරන් දෙදෙනකු සමඟ පොතේ සඳහන් පරිදි සියලු දෑ සපයාගෙන වෙල් ඉස්මත්තේ, නාන ළිඳේ පඩිය මත මල් බුලත්තට්ටුව තබා මන්ත්‍රය ජපකිරීමට සූදානම්විය.මන්ත්‍රය ජප කළේ ජයන්තය. මිතුරන් දෙදෙනා දෙපස සිටියේය. පළමු වැනි මන්ත්‍ර 21 ජපකරනවිටම ළිඳ අසල තිබූ පොල්ගසක අමු පොල්අත්තක් කඩා වැටිණ. පොල් අත්තක් කඩාවැටීම අරුමයක් නොවෙන බව මදක් බියෙන්වුව වටහාගත් යහලුවන් තිදෙන මංත්‍රය දිගටම ජපකරගෙන ගියහ.42 වැනි මන්ත්‍රය ඉවරකලා පමණි විශාල කලු ගලක් ළිඳ දෙසට පහත් විය. ජයන්තගේ මිතුරන් ඉතිපිසෝ ගාථාව මහ හඩින් කීවේය. අනෙක් මිතුරා ජයන්ත බදාගෙන කෑගහන්නට විය. ගම්වාසීන් විදුලි පන්දම් හුළු අතු පත්තු කරගෙන ළිඳ අසලට දුවගෙන ආහ.ජයන්තලාගේ බිය පහවුවත් හොරේ අසුවිය.කපුවාද මේ අතරවිය. තමන්ගේ මන්ත්‍රයක් සොරාගෙන ජපකරන්න ගොස් මේ දේ සිදුවුණු බව දැනගත් කපුවාට හොඳටම තරහ ගියේය.මේවගේ මන්ත්‍ර ළිං ගැටිවල මතුරනවද මේක රදා තොට රෙදි හෝදන තැනක්. තොපි තුන්දෙනාම දිෂ්ටිය මඟින් මැරුවේ නැති එක පුදුමයි. මේවගේ දේවල් මතුරන්න ඕනේ කිලි කුණු නැතිව. ආරක්ෂා මන්ත්‍රවලින් ආරක්ෂාව කරගෙනයි. යනුවෙන් පැහැදිලි කර දුන්නේය.කෙසේ වෙතත් මේ සිද්ධිය මේ ගමේ කිසිවකුට අදටත් අමතක නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=s1202101</link>
    <topic>ජනපති ප්‍රධානත්වයෙන් ‘ක්‍රීඩා ශක්ති’ ඇරැඹෙයි</topic>
    <author>පි‍්‍රන්ස් ගුණසේකර</author>
    <content>ක්‍රීඩා කුසලතාවයෙන් හෙබි ගම්බද ක්‍රීඩක ක්‍රීඩිකාවන් ජාත්‍යන්තර තලය දක්වා රැගෙන යන ලොව දිනවන ක්‍රීඩා ශක්ති වැඩපිළිවෙළ ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ ආරම්භ වුණි.ජාත්‍යන්තර තලයේ පදක්කම් දිනාගත හැකි ක්‍රීඩා 17 කට අවුරුදු 14 ත් 18 ත් අතරේ ක්‍රීඩක ක්‍රීඩිකාවන් 1200 ක් ලොව දිනවන ක්‍රීඩා ශක්ති වැඩපිළිවෙළ යටතේ සංචිතගත කෙරුණි. වසර 33කට පසුව කිළිනොච්චි මුලතිව් හා යාපනය දිස්ත්‍රික්කවලින් ජාතික සංචිතයකට ක්‍රීඩක ක්‍රීඩිකාවන් එක් වූ මුල්ම අවස්ථාව ලෙස ඊයේ දිනය ඉතිහාසයට එක්වීමද විශේෂත්වයකි.උතුරු - නැඟෙනහිර ප්‍රදේශවලින් තෝරාගත් දක්ෂ ක්‍රීඩක ක්‍රීඩිකාවන් 74 ක් ද ලොව දිනවන ක්‍රීඩා ශක්ති සංචිතයට ඇතුළත් විය. මේ ක්‍රීඩක ක්‍රීඩිකාවන් පිරිසට මාසිකව රුපියල් 2500 ක පෝෂණ දීමනාවක්, ක්‍රීඩා උපකරණ, ඇඳුම් හා වෛද්‍ය පහසුකම් , මුදල් ගනුදෙනු සඳහා ටේලර් කාඩ් පතක් ද ක්‍රීඩා රක්ෂණාවරණයක් ඇතුළු ක්‍රීඩා ශිෂ්‍යත්ව දීර්ඝ කාලීනව හිමිවේ.එමෙන්ම ක්‍රීඩක ක්‍රීඩිකාවන්ගේ පළාත් පුහුණුකරුවන්ටද මුදල් දීමනාවක් මාසිකව ප්‍රදානය කෙරේ. ලොව දිනවන ක්‍රීඩා ශක්ති සංචිතයේ ක්‍රීඩක ක්‍රීඩිකාවන්ට පළාත් පුහුණුකරුවන්ගෙන් මාසයකට දින 12ක් ද දෙවැනි පෙළ පුහුණුකරුවන් යටතේ මසකට දිනක් හා ජාතික හා විදෙස් පුහුණුකරුවන් යටතේ මසකට දින 2 ක් පුහුණුව ලබා දේ.මලල ක්‍රීඩා, නෙට්බෝල්, වොලිබෝල්, බැඩ්මින්ටන්, පාපන්දු, බාස්කට් බෝල්, හොකී, ජුඩෝ, කරාටේ, ජිම්නාස්ටික්, පිහිනුම් , කබඩි, මේසපන්දු බර ඉසිලීම, මල්ලවපොර, වුෂූ හා බොක්සිං යන ක්‍රීඩා යටතේ ලොව දිනවන ක්‍රීඩා ශක්ති සංචිත ක්‍රියාත්මක වේ.මේ ක්‍රීඩක ක්‍රීඩිකාවන්ගේ දක්ෂතාවල වර්ධනය මාස තුනකට වරක් අධීක්ෂණය කිරීමට ක්‍රීඩා අමාත්‍යාංශය කටයුතු යොදා ඇත.මාස තුනකට වරක් ක්‍රීඩක ක්‍රීඩිකාවන්ගේ පරිසාධන මට්ටම් සටහන් කොට උපරිම දක්ෂතා ඇති ක්‍රීඩක ච්2උකාවන් ජාත්‍යන්තර තරග සඳහා යොමු කිරීමට පියවර ගැනේ.මේ වැඩපිළිවෙළ තවත් ශක්තිමත් කිරීම උදෙසා සෑම පළාතකම ක්‍රීඩා සංකීර්ණ ඇති කිරීමට රජය පියවර ගෙන ඇතැයි ක්‍රීඩා ඇමැති මහින්දානන්ද අළුත්ගමගේ මහතා හෙළි කළේ ය.ජනාධිපති මහින්ද රාජපක්ෂ මහතාගේ නියෝගය මත ඒ සඳහා භාණ්ඩාගාරයෙන් රුපියල් මිලියන 4500 ක් ක්‍රීඩා අමාත්‍යාංශයට ලබා දී තිබේ.පළාත් 9 ට ක්‍රීඩා සංකීර්ණ නවයක්, දිස්ත්‍රික්ක 25 ට ක්‍රීඩා පිටි 25 ක් හා ප්‍රාදේශීය ලේකම් කොට්ඨාස 314 ට ක්‍රීඩා පිටි 314 ක් මේ මුදලින් ඉදි කෙරේ.ලොව දිනවන ක්‍රීඩා ශක්ති වැඩ පිළිවෙළ තවදුරටත් ශක්තිමත් කිරීම සඳහා රජයේ හා පෞද්ගලික ආයතන 17 කින් අනුග්‍රහය ලබා ගැනීමට ද කටයුතු යොදා ඇත. ඒ අනුව සෑම ක්‍රීඩාවකටම රුපියල් ලක්ෂ 250 වාර්ෂික අනුග්‍රහයක් ලබා ගැනීම අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=s1202102</link>
    <topic>ශ්‍රී ලංකා පිල තේරීම 27දා සිට</topic>
    <author>ෆවුස් මොහොමඩ්</author>
    <content>ලබන මැයි මාසයේදී එංගලන්තයේ පැවැත්වෙන ඔලිම්පික් කීඩා උළෙලට සුදුසුකම් ලබාගැනීමේ ආසියානු බොක්සිං තරගාවලියට සහභාගි වන ශ්‍රී ලංකා කණ්ඩායම තෝරා ගැනීමේ තරග මේ මස 27, 28 සහ 29 තෙදින පානදුර මාස් යුනිචෙලා නව ගෘහස්ථ ක්‍රීඩාංගණයේදී පැවැත්වේ.මෙරට විශිෂ්ටතම බොක්සිං තරගාවලි ලෙස සැළකෙන ලේට්න්, ක්ලිෆර්ඩ් කුසලාන තරගාවලි තුළත් ජාතික බොක්සිං තරගාවලි තුළත් පදක්කම් දිනූ ක්‍රීඩකයන්ට මේ තරගවලට සහභාගි විය හැකිය.පසුගිය වසර 2 තුළ එවැනි බොක්සිං තරගාවලි තුළ පදක්කම් දිනා ගත් ක්‍රීඩකයන්ටද මේ තරගවලට සහභාගි විය හැකිය.තරග පැවැත්වෙන්නේ කිලෝ ග්‍රෑම් 52 සහ 56 බර පංතියෙන් පමණි. 52 බර පංතියෙන් හා 56 බර පංතියෙන් එක් ක්‍රීඩකයකු බැගින් ඔලිම්පික් උළෙලට සුදුසුකම් ලබන ආසියානු තරගාවලියට යොමුකෙරෙනු ඇත.සෙසු බර පංතිවලින් ක්‍රීඩකයන් තරගාවලියට යොමු නොකරන්නේ ආසියානු තරගාවලියේදී එම බර පංති වලින් ඔලිම්පික් උළෙලට තෝරාගනු ලබන්නේ එක් ක්‍රීඩකයෙකු පමණක් වන බැවිනි. කිලෝ ග්‍රෑම් 52 හා 56 බර පංතිවලින් පිළිවෙළින් කී‍්‍රඩකයන් 4 ක් හා 3 ක් ඔලිම්පික් උළෙලට තෝරා ගනු ලැබීමේ හේතුවෙන් එම බර පංතිවලින් පමණක් ක්‍රීඩකයන් දෙදෙනෙකු තෝරා ආසියානු තරගාවලියට යැවීමට ශ්‍රී ලංකා ආධුනික බොක්සිං සංගමය තීරණය කර ඇත.ඔලිම්ක් ක්‍රීඩා උළෙලට ක්‍රීඩකයන් තෝරාගනු ලබන ආසියානු බොක්සිං තරගාවලිය අප්‍රේල් මස 4 වැනිදා සිට 13 දා දක්වා කසකස්තානයේ අස්තානා නුවර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=s1202103</link>
    <topic>ශ්‍රී ලංකා - ඔස්ට්‍රේලියා එක්දින තරගය අද</topic>
    <author/>
    <content>ඉන්දියාව සමග පැවැති සාමාන්‍ය තරගයකින් පරාජය වූවද, වැඩි දියුණු වී සිටින ශ්‍රී ලංකා කණ්ඩායම හා ඉතා උසස් තත්ත්වයේ සිටින ඔස්ට්‍රේලියාව අතර ‘කොමන්වෙල්ත් බැංකු’ කුසලාන ක්‍රිකට් තරගය අද පර්ත්හිදී පැවැත්වේ. මහේල ජයවර්ධනගේ නව නායකත්වයෙන් යුත් ශ්‍රී ලංකා කණ්ඩායම තුළ විශ්වාසය ගොඩනගා ගැනීමට නම් ඔවුනට ජයග්‍රාහී ප්‍රතිථල අවශ්‍ය වේ. ජයවර්ධන, කුමාර් සංගක්කාර, තිලකරත්න ඩිල්ෂාන් හා දිනේෂ් චන්දිමාල් කෙරෙහි කණ්ඩායමේ බලාපොරොත්තු රැඳී තිබේ. අවශ්‍ය අභියෝගය එල්ල කිරීමට ලසිත් මාලිංගටද හැකියාව ඇතත් ඒ සඳහා නායකයාගෙන් වඩාත් ආක්‍රමණශීලී පන්දු රකින්නන් ස්ථානගත කිරීමක් අවශ්‍ය වීමට ඉඩ තිබේ.ඉන්දියාව සමග පැවැති තරගයේදී යම් දඟ කැවීමක් පිළිගැන්වූ පර්ත් තණතීරුවේ අද ක්‍රීඩා කිරීම සඳහා රංගන හේරත් කැඳවීමට ඉඩ තිබේ. ඔහුට කණ්ඩායමේ ඉඩ දීම පිණිස ලහිරු තිරිමාන්න ඉවත් කිරීමට සිදුවනු ඇත.ශ්‍රී ලංකාව හා ඉන්දියාව අතර පැවැති තරගයේදී පර්ත් තණතීරුව සිරිත් පරිදි බවුන්ස් හා වේගය මෙන්ම සැලකිය යුතු තරමේ දඟ කැවීමක්ද ඉදිරිපත් කළේය. මේ හේතුවෙන් සියළුම වර්ගයේ වේග පන්දු යවන්නන්ට මෙන්ම විවිධත්වයටද අවස්ථාව උදාවිණි. අද තරගය සඳහාද තණතීරුව එලෙසින්ම ක්‍රියා කරනු ඇතැයි බලාපොරොත්තු විය හැක. ශ්‍රී ලංකා කණ්ඩායම මීට පෙර අවසන් වතාවට ඔස්ට්‍රේලියාවේ කළ සංචාරයේ එම්.සී.ජී.හි පැවැති, ලොකු ලකුණු පරතරයකින් පරාජය වීමට තිබූ තරගයක් බේරා ගෙන කණ්ඩායම ජයග්‍රහණය කරා ගෙන ගිය ඇන්ජලෝ මැතිව්ස් ‘තරග දිනන ක්‍රීඩකයෙක්’ ලෙසින් ඔස්ට්‍රේලියානුවෝ හඳුන්වති.ඉන්දියාව සමග පැවැති තරගයේදී “වැඩි සද්දයක් නැතිව“ නොදැවී ලකුණු 33ක් රැස්කළ මැතිව්ස් අනතුරුව පන්දුවෙන්ද දස්කම් දක්වමින් ලකුණු 31කට කඩුලු 2ක් ලබා ගත්තේය.දෙපිල අතර පර්ත්හි පවත්වා ඇති ජාත්‍යන්තර එක්දින තරග 8කින් ශ්‍රී ලංකාව එක් තරගයකදී හෝ ඔස්ට්‍රේලියාව පරදවා නැත. මේ ක්‍රීඩාංගණයේ දෙපිල අතර මෙතෙක් පැවැති සමස්ත එක්දින තරග 16න් ශ්‍රී ලංකාව ජයගෙන ඇත්තේ තරග 2කින් පමණි. ඔවුන් අවසන් වතාවට මේ පිටියේ ජයග්‍රහණයක් වාර්තා කර ඇත්තේ 1996 වසරේදීය.ක්වීන්ස්ලන්ත ක්‍රීඩක පීටර් ෆොරස්ට් අද තරගයේදී මංගල ජාත්‍යන්තර එක්දින තරග වරම් ලබනු ඇත. ඔහු වෙනුවෙන් කණ්ඩායමෙන් ඉවත් කරනුයේ කවුරුන්ද යන්න පිළිබඳව ඔස්ට්‍රේලියාවට තීරණයක් ගත යුතුව තිබේ. බොහෝ විට ඩේවිඩ් හසී හෝ ඩැනියල් ක්‍රිස්ටියන් එම ‘ගොදුර’ බවට පත්වීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=s1202104</link>
    <topic>ප්‍රථම බේස්බෝල් පිටිය ඉදිකිරීමට ජපානයෙන් ආධාර</topic>
    <author/>
    <content>මෙරට යොවුන් බේස්බෝල් ක්‍රීඩකයන් පුහුණුකිරීම සඳහා බේස්බෝල් ක්‍රීඩාංගණයක් ඉදිකිරීමේ ව්‍යාපෘතිය වෙනුවෙන් මහින්ද රාජපක්‍ෂ ක්‍රීඩා සංවර්ධන පදනමට රුපියල් මිලියන 12ක මුදල් පරිත්‍යාගයක් ජපාන රජය විසින් පිරිනමනු ලැබීය.ජාත්‍යන්තර තලයේ දස්කම් දක්වමින් සිටින මෙරට බේස්බෝල් ක්‍රීඩකයන්ගේ උන්නතිය වෙනුවෙන් බේස්බෝල් ක්‍රීඩාංගණයක් ස්ථාපිත කිරීමේ අවශ්‍යතාව මත මේ බේස්බෝල් ක්‍රීඩාංගණය ඉදිකිරීමට ජපාන රජයේ මූල්‍යමය සහාය ලැබී තිබේ. එය මෙරට ඉදිවන ප්‍රථම බේස්බෝල් ක්‍රීඩාංගණය ලෙස ඉතිහාස ගතවනු ඇත. එපමණක් නොව එය දකුණු ආසියාවේ ඉදිවන ප්‍රථම බේස්බෝල් ක්‍රීඩාංගණය ද වනු ඇත.හෝමාගම මහින්ද රාජපක්‍ෂ ක්‍රීඩා සංකීර්ණයේදී ඉදි කෙරෙන මේ ක්‍රීඩාංගණය මේ වසර තුළ නිමා කිරීමට අපේක්‍ෂා කෙරේ.2013 වසරේ සාර්ක් බේස්බෝල් තරගාවලියට සත්කාරකත්වය ලබාදීමට සැලසුම් කරමින් සිටින බැවින් ශ්‍රී ලංකාවට මේ බේස්බෝල් ක්‍රීඩාංගණය ඉදිකිරීම මගින් ඒ තරගාවලිය සාර්ථකව නිමා කිරීමට විශාල පිටුවහලක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=s1202105</link>
    <topic>රාජකීය-අනුරපුර අවසන් පූර්ව තරගය අද</topic>
    <author/>
    <content>ශ්‍රී ලංකා පාසල් ක්‍රිකට් සංගමය සංවිධාන කරන 13න් පහළ දෙවැනි කොටසේ ක්‍රිකට් තරගාවලියේ පළමු අවසන් පූර්ව තරගය අද කෝට්ටේ ආනන්ද ශ්‍රාස්ත්‍රාලපිටියේදී පැවැත්වේ.මේ අවසන් පූර්ව තරගයේදී අනුරාධපුර මධ්‍ය මහා විදුහල්පිල මයුර චින්තනගේ නායකත්වයෙන් හා රාජකීය විදුහල් ' බී ' පිල කවීන් විජේරත්නගේ නායකත්වයෙන් තරගයට පිවිසෙයි.අනුරාධපුර මධ්‍ය මහා විද්‍යාලයීය සංචිතයමයුර චින්තන (නායක), ගවේෂ් ප්‍රභාස්වර (උපනායක), සහන් ඉෂාර, නිසල් බණ්ඩාර, විශ්මිත ධනංජය, රවිඳු ගයාන්, ඉෂාර චාමිකර, දසුන් ලක්ෂාන්, එන්. ඩී. හසරැල් , චිත්‍රක හිරන්තක, දිලූප බණ්ඩාර, අශේන් ෂෙහාර, රවිඳු දිනුෂාන්, විමුක්ති නිළුපුල්, සහන් ද සිල්වා, ඩී. සහන්පි‍්‍රය , හීෂාන් තානුක, අකලංග හේරත්කොළඹ රාජකීය විද්‍යාලයීය 'බී' සංචිතයකවීන් විජේරත්න (නායක), ප්‍රනීත් කොලොන්නගේ (උප නායක), රනුර රවිකීර්ති, මිහිඳු සමරසිංහ, මධාර තල්දූව, ගෝතම රණසිංහ, දිනුජය ගමගේ, සුපුන් දිනුවන්, පි‍්‍රයාන් ෂෙනාල්, ශෂික ෆොන්සේකා, දිලීප සසන්ත, ළකිඳු නානායක්කාර, හිමාෂ අමරසිංහ, තිහාන් දම්සර, රශ්මික සිල්වා, පිනිදු විරසිංහ, විනුජය මෙන්ඩිස්, සෙරාන් දිසානායක , අඛිල් යුසුෆ්, ඉෂාන් ගාල්ලගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=f1202101</link>
    <topic>අපට පරිණත දේශපාලන සංස්කෘතියක් නෑ</topic>
    <author/>
    <content>ජාතික ප්‍රශ්නයට දේශපාලන විසැඳුමක් ලබාදීම සම්බන්ධයෙන් යෝජනා වී ඇති 13 වෙනි සංශෝධනයෙන් ඔබ්බට යා යුතු ද යන්න ගැනත්, පොලිස් හා ඉඩම් බලතල ගැන පවතින සංවාදය පිළිබඳත්, විසැඳුමකට යාමේදී ඇති විදෙස් බලපෑම් සහ තේරීම් කාරක සභාවේ ඇති වැදගත්කම ගැනත් කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ධම්ම දිසානායක මහතා සමඟ කළ සාකච්ඡාවකි.රටක් හැටියට අපි කාලයක් තිස්සේ අනේකවිධ සමාජ, දේශපාලන ප්‍රශ්නවලට වගේම භීෂණයට, මර්දනයට මුහුණ දුන්නා. ඒවා සමඟ අරගල කළා. එවැනි අත්දැකීම් ඇති ජන සමාජයක් දේශපාලන පරිණතභාවයක් ළඟාකර ගත යුතුයි. නමුත් තිස් අවුරුද්දක් විතර තිස්සේ මේවා අත්වින්ඳත් අපේ සමාජය ඒවායින් ඉගෙන ගත් බවක් පෙනෙන්නේ නෑ. එනම් දේශපාලන පරිණත බවක් ඇති වී නෑ. ඒ බව මේ කාරණයේදීත් පැහැදිළිව පෙනෙනවා.මීට කලිනුත් කියා ඇති පරිදිම මෙවරත් ජනාධිපතිතුමා ඉන්දීය විදේශ ඇමැතිතුමාට කිව්වේ 13 න් එහාට වුණත් යන්න සූදානම් කියලා. හැබැයි, මේක මතුවුණු විදිහට වඩා සමාජය එය භාරගත් ආකාරය වෙනස්. වැරැදි විදිහට තමයි මේක භාරගත්තෙ. ජනාධිපතිතුමාගෙන් එවැනි අදහසක් ඉදිරිපත් වූ ගමන් තනිකරම එය වාර්ගික පදනමකින් අර්ථකථනය කරන්න හුරුපුරුදු වූ පිරිසක් සිටියා. එයින් කොටසක් කරන්නේ මෙය කිසිසේත් නොකළ යුතු බවට හඬ නැඟීම.එසේ කළහොත් එය දෙමළ ජාතිවාදයට උඩගෙඩි දීමක් බව, රට කැඩීමක් - බෙදීමක් බව ඔවුන් කියනවා. අනෙක් කොටස කරන්නේ මෙය කෙසේ හෝ ක්‍රියාත්මක කළ යුතු බවට හඬ නැඟීම, ඔවුන් කියන්නේ මේ තමයි ජාතික ප්‍රශ්නයට ඇති පිළිතුර කියලා. මේ අන්ත දෙකටම නොයා මම මේක දකින්න කැමැතියි.මම විශ්වාස කරන්නේ ශ්‍රී ලංකාවේ අපි අත්විඳි මහා භීෂණයක් ඇතිවීමට ආර්ථික සංවර්ධනය හා එහි ප්‍රතිලාභ ජනයා අතර සාධාරණව බෙදී නොයාමත් හේතුවක් වූ බවයි. දියුණු දේශපාලන සංස්කෘතියක් නිර්මාණය නොවීමත්, ඊට බලපෑවා. එවිට විවිධ ජනවර්ග අතර ගැටුම් අපේක්‍ෂා කළ හැකියි. එතකොට ප්‍රතිඵලය තමයි සාමය, විනය, ශිෂ්ටත්වය වගේ දේවල් බිඳ වැටීම.එසේ වීමට බලපාන ප්‍රධාන හේතු දෙකක් දක්වන්න පුළුවන්. පළමුවැන්න, ආර්ථික සංවර්ධනය පිළිබඳ කාරණය. දෙවැන්න, ප්‍රජාතන්ත්‍රවාදී දියුණු ජන සංස්කෘතියක් නිර්මාණය නොවීම.මේ රටේ ඇති විවිධ ආරවුල්වලට විසැඳුම් වශයෙන් කළ හැකි ප්‍රධාන ප්‍රතිසංස්කරණ දෙකක් මම දකිනවා. එකක් තමයි ආර්ථික ප්‍රතිලාභ සියලු ජන තීරුවලට බෙදී යන පරිදි වගබලා ගැනීම. අනෙක, ප්‍රජාතන්ත්‍රවාදයයි. බහුතරවාදයෙන් ගැලවී බහුත්වවාදී තලයකට එය ඔසොවා තැබිය යුතුයි. ප්‍රජාතන්ත්‍රවාදී සංස්කෘතිය සාර්ව මට්ටමේ පමණක් නොව ක්ෂූද්‍ර මට්ටමේ ජන කණ්ඩායම් වෙතටත් කාවදින එකක් විය යුතුයි.මම කැමැතියි, 13+ කියන්නෙ නැතුව 13 ට එකතුවක් කියල මේ ගැන කතා කරන්න. ආර්ථික කාරණයකට වෙනස්ව ප්‍රජාතන්ත්‍රවාදයේ ඉදිරි වර්ධනයක් ලෙස මෙය දකින්න. මෙතැනදි වාර්ගික කාරණයක් අදාළ වෙන්නෙ නෑ. රට තුළ ප්‍රජාතන්ත්‍රවාදය වර්ධනය වෙනවා කියන්නේ සියල්ල ඒ තුළ තිබෙනවා.මේක රටේ ප්‍රජාතන්ත්‍රවාදී ව්‍යුහය නැඹුරු වන ස්ථානයක්. ඒ නිසා මේ වැදගත් අදහස යට යා නොදී මතුකර ගත යුතුයි. ඒ පිළිබඳ ඉතා දියුණු මට්ටමේ දේශපාලන සාකච්ඡාවක් ඇතිවිය යුතුයි. එසේ නැතිව අතීතයේදී කළා වගේ වැරැදි ලේබල් අලවා එය වාර්ගික තලයට කොටු නොකළ යුතුයි.13 වෙනි සංශෝධනය ස්ථාපනය කිරීම ලේබල් වුණ විදිහත් වැරැදියි. ඒක අර්ථකථනය වුණේ ශ්‍රී ලංකාවේ ඉදිරි දේශපාලන වර්ධනයන්ට බලපාන කාරණයකට වඩා ඉන්දීය දේශපාලන නොහික්මුණු බවේ ප්‍රතිඵලයක් හැටියට. එතකොට එදා පටන්ම මේ ගැන කතා කරන්නේ වාර්ගික දේශපාලනයත් සමඟ සම්බන්ධ කරගෙන. හැබැයි, පළාත් සභා ඇතිකළදා පටන්ම ප්‍රජාතන්ත්‍රවාදය ශක්තිමත් කිරීම සඳහා ඒවා බලපෑවා. න්‍යායිකව නොවුණත් ප්‍රායෝගිකව එය සිදුවුණා. උතුර සහ නැෙඟනහිරට පමණක් නොවෙයි, පළාත් සභා ඇති කෙරුණේ සෑම පළාතකටම ඒවා ඇතිකළා.එතකොට එය හුදු වාර්ගික කාරණයක් ලෙස දැකීම නිවැරැදි නෑ. යම් ව්‍යුහයක් යටතේ මේවා ඇතිවුණාට මීට අදාළ ජාතික මතවාදයක් ඇතිවුණේ නෑ. එහෙම සංවාදයක් එළියට ආවේ නෑ. 13 කියන කොටම පළාත් සභා කුරුසියේ තියලා ඇණ ගැසීම තමයි වුණේ. මුල පටන්ම ඒවා දෙස බැලුවේ වෛරයෙන්. ඒවා අර්ථකථනය වුණෙත් වැරැදියට. එතකොට, ඒ මතයේ ඉඳගෙනම තමයි මේක උතුර – නැඟෙනහිරට ක්‍රියාත්මක වුණේ නෑ කියල කියන්නෙත්.13 වෙනි සංශෝධනය තුළ දැනටමත් පොලිස් - ඉඩම් බලතල අන්තර්ගතයි. ඒ නිසා මේවා දීම කියන එක තුළ ප්‍රශ්නයක් තියෙනවා. මේ ගැන සාකච්ඡා කිරීම වැදගත් වෙන්නෙත් ඒකයි. 13 සංශෝධනය යටතේ පොලිස් බලතල ගැන සඳහන් වෙන්නෙ පළාතේ නීතිය හා සාමය රැකීමට අදාළ අධිකාරිමය බලයක් හැටියටයි. ඉඩම් බලතල පළාතේ ඉඩම් පරිහරණය සම්බන්ධයෙන් බලපානවා. පොදුවේ මේ දෙකම ගත්තොත් මධ්‍යම ආණ්ඩුව පනවා ඇති සීමාවන් යටතේ ඒ ඒ පළාත්වල කාර්යයන්ට අදාළව සිදු වෙනවා මිසක් ඉන් එහාට යාමට පැනවූ ඒවා නෙවෙයි. අනෙක උතුරට හෝ නැඟෙනහිරට පමණක් නොව අනෙක් පළාත්වලටත් මේවා අදාළයි.දැනටමත් අධ්‍යාපන, සෞඛ්‍ය, කෘෂිකර්ම, ප්‍රවාහන, මාර්ග සංවර්ධන ආදී නොයෙක් විෂයය ක්ෂේත්‍රයන් පළාත් සභා යටතේ ක්‍රියාත්මකයි. සමස්තය තුළ ඇති ගැටලු මිසක් ඒවා සම්බන්ධයෙන් විශේෂිත ගැටලු ඇතිවෙලත් නෑ. ජාතික මට්ටමේ ව්‍යාපෘතීන්වලට ඒවායින් බාධාවක් වෙලත් නෑ.අන් සියලු අංශ ඒ විදිහට ක්‍රියාත්මක වෙනවා නම් පොලිස් හා ඉඩම් බලතල ගැන විතරක් මේ විදිහට කතා කිරීම මනෝමය කාරණයක් ලෙසයි මම දකින්නෙ. ඒවා නොදිය යුතුයි කියන්නේ දේශපාලන භීතියක් ඇති නිසා. කලින් කිව්වා වගේ 83’ පටන්ම එල්. ටී. ටී. ඊ. ය දැවැන්ත භීෂණයක් අපේ සමාජය මතට මුදාහැර තිබුණා.මේ අත්දැකීම විඳපු අපේ සමාජය ඔය දෙකම දෙන්න බයයි. ඒක මනෝමය කාරණයක්. පොලිස් බලතල දුන්නොත් ස්වාධීන හමුදා - පොලිසි හදයිද, ඉඩම් බලතල දුන්නොත් එල්. ටී. ඊ. යේ ප්‍රධාන ඉල්ලුම වූ නිජභූමිය ලබාදීමක් වෙයිද වගේ තර්ක ඇතුළේ අපේ සමාජය මේ දෙස බලනවා. මේක හරියට ගිනි පෙනෙල්ලෙන් බැට කෑ මිනිහා කණාමැදිරියාටත් බයයි වගේ දෙයක්. මේ බය තියෙන්නෙ දකුණේ සමාජයට විතරක් නෙවෙයි. උතුර – නැඟෙනහිර ජන සමාජයටත් ඒක තියෙනවා. මොකද, ඔවුන් තමයි එල්. ටී. ටී. ඊ. පොලිසි නිසා වැඩියෙන් පීඩා වින්දේ.ඒ නිසා ඉඩම් - පොලිස් බලතල පළාත් සභාවලට දීම පිළිබඳ මතය මනෝ විශ්ලේෂණයට ලක්කිරීම ඉතාමත් වැදගත්. එවිට මේ පිළිබඳ ඇති බිය තුරන් වෙයි. දැන් එල්. ටී. ටී. ඊ. යක් නෑ. ටී. එන්. ඒ. එක දෙමළ ජනයාගේ එකම උරුමක්කාරයා නෙවෙයි. මුස්ලිම් ජනයාටත් එහෙම එකම උරුමක්කාරයන් නෑ. ඒ නිසා මේ ගැන බයෙන් ඉන්නවාට වඩා ගැඹුරු සාකච්ඡාවකට යාමයි විය යුත්තේ.ඉන්දියාවෙන් ඇති බලපෑම දෙස කාරණා කිහිපයක් ඔස්සේ බැලිය යුතුයි. ඉන්දියාව සහ ශ්‍රී ලංකාව අතර ඇති සමාජයීය සබඳතා, දෙමළ ජනයාගේ ප්‍රශ්න ගැන තමිල්නාඩු දේශපාලනයට ඇති සම්බන්ධය, ඉන්දීය මැතිවරණ දේශපාලනයට සෘජුව සම්බන්ධ වීම වගේ කාරණා මෙහිදී අදාළයි.ඒ නිසා ඉන්දියාව මේ කාරණයට මැදිහත් වෙන්නෙ රාජ්‍ය තාන්ත්‍රිකව මිසක් 87’ දී පරිප්පු දැම්මා වගේ නෙවෙයි. අමෙරිකාව මේකට මැදිහත් වෙන්න හදන බලහත්කාරී ප්‍රවේශය ඉන්දියාවට නෑ. මේ කලාපයේ ස්ථාවර භාවයක් තිබීම ඉන්දියාවට ඉතාම වැදගත්. පාකිස්තානයට කෙරෙන අමෙරිකානු මැදිහත්වීම් ඒ ස්ථාවරභාවයට අනතුරක්. ඒ නිසා ශ්‍රී ලංකාවේ ස්ථාවරභාවය ගැනත් ඔවුන් උනන්දුයි.මේකෙන් පෙනෙන්නෙත් ශ්‍රී ලංකාව තුළ ජාතික ඒකාබද්ධතාවක්, ප්‍රජාතන්ත්‍රවාදී ඒකාබද්ධතාවක් හා සංවර්ධනාත්මක ඒකාබද්ධතාවක් නැතිකම. ඒක, දියුණු ජාතියක් ලෙස නැඟී සිටීමට විශාල බාධාවක්. රටේ ආරක්‍ෂාවට හා ස්ථාවරභාවයටත් අහිතකරයි. මේ නිසා විවිධ ජාති – ආගම් – ප්‍රාදේශීය – කුල – වයස් ආදී බෙදීම් වෙනුවට සියලු දෙනා එකට එක්වී ජාතික ආරක්‍ෂාව, ජාතික ශක්තිමත් භාවය වෙනුවෙන් ක්‍රියා කළ යුතුයි. පටු කණ්ඩායම්වාදී – බඩගෝස්තරවාදී හැඟීම්වලට රටක් දියුණු කරන්න බෑ.සමහර ක්ෂේත්‍රවල වෙන වර්ජන දිහා බැලුවාම පේන්නෙ ඒවා කරන්නේ සරල මැද පාංතික ජීවිතයක් ගතකරන්න හැකියාවක් ඇති අය බව. ඊට වඩා අඩු වරප්‍රසාද ඇති අය එසේ කරන්නේ නෑ. මේකෙන් පේන්නෙත් මේ වර්ජන හුදු බඩගෝස්තරවාදයම මුල්කර ගත් ඒවා බව. එතකොට කොහොමද රටක් දියුණු කරන්නෙ? ඇතැම් දේශපාලන පක්‍ෂත් මේ වගේම තමයි, ඔවුන්ට ලොකු රට නෙවෙයි, බඩගෝස්තරවාදයයි. මේක තමයි මම මුලින්ම කිව්වෙ අපට දියුණු, පරිණත දේශපාලන සංස්කෘතියක් නෑ කියලා.දැන් කළ යුත්තේ බඩගෝස්තරවාදය පසෙකලා මේ තේරීම් කාරක සභාවට ඇවිත් තමන්ගේ අදහස් - උදහස් ඉදිරිපත් කර, විවිධ පාර්ශ්ව එක් වී වාද – විවාද කර, විවේචන කර සියලු දෙනාට ගැළපෙන එක විසැඳුමක් ඇතිකර ගන්නා එකයි. එසේ නොකර මෙය මඟහරින්නේ පුද්ගලවාදීව දේශපාලනය කරන අයයි. එජාපය කියන්නේ ආණ්ඩුවේ විසැඳුම කියන්න කියලා. ටී. එන්. ඒ. එක මේක වැඩක් නෑ කියනවා. අපි එන්නෙ නෑ කියල ජවිපෙ කියනවා.මේ හැමෝම තනි තනිව තීරණවලට එන්නෙ. ජාතික තීන්දුවක් ගන්න එක තැනකට එන්න ඇයි මේ අයට බැරි? තේරීම් කාරක සභාව මඟහරිනවා කියන්නේ, එක, බරපතළ දේශපාලන අනුවණකමක්. දෙක, පටු බඩගෝස්තරවාදී දේශපාලනයට ඉඩ දීමක්. අද දේශපාලන පක්‍ෂ ජනයාටත් වඩා පිරිහිලා. ජනයාටත් වඩා අඥානවන්තයි. ඒ නිසා මීට සහභාගි වන ලෙස, දියුණු මට්ටමක සිටින ජනයා ඔය දේශපාලන පක්‍ෂවලට බලකළ යුතු කාලය ඇවිත්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>10</day>
    </date>
    <link>http://www.dinamina.lk/2012/02/10/_art.asp?fn=f1202102</link>
    <topic>ටෙලි විෂනයට ටෙලි මයිනස් ඕනෑ</topic>
    <author/>
    <content>නාලන් මෙන්දිස්, ලාංකේය ටෙලිවිෂන් කලාවේ මුල් පුරුකකි. ගතවූ දශක දෙක තුල ඔහු නිර්මාණය කළ නිර්මාණ රැසක් මෙරට රූපවාහිනී ප්‍රේක්‍ෂකයින් අතර අතිශයින් ජනපි‍්‍රය විය. දූ දරුවෝ, නෑදෑයෝ, සෙනෙහෙවන්තයෝ, සත්පුරවැසියෝ, සූරිය දරුවෝ, වාසනාවේවා එම නිර්මාණ අතරින් කිහිපයකි. ඔහුගේ නවතම නිර්මාණය වන “දූවරු” ටෙලි නාට්‍ය ස්වර්ණවාහිනී නාලිකාව ඔස්සේ සතියේ දිනවල රාත්‍රී 8.30 ට විකාශය වේ. එම ටෙලි නාට්‍ය ගැන හා වත්මන් රූපවාහිනි කලාව ගැන ඔහු දැක්වූ අදහස් මෙසේය.මම හැමදාමත් නිර්මාණ කළේ ඒ මතය මත තමයි. පසුගිය කාලය පුරාම මවුවරුන්ගේ තනිවීම කියන කරුණ සමාජීය ප්‍රශ්නයක් විදිහට මතුවෙන ආකාරය පෙනෙන්න තිබුණා.මේ ගැන දරුවන්ට පමණක් දොස් පැවරීම සාධාරණ නැහැ. ඒ සඳහා බලපාන හේතු තිබෙනවා. ඔවුන් දෙමවුපියන්ගෙන් ඈත්ව යන්නේ අධ්‍යාපනය ලැබීම සඳහා වෙන්න පුළුවන්. වඩා හොඳ ජීවත්වන තත්ත්වයක් ලබා ගන්න විදේශ ගත වෙනවා වෙන්න පුළුවන්.සමහර විට ඔවුන් මෙරට වාසය කළත් අතීතයට වඩා වර්තමානයේ මාපිය දූදරු සබඳතාවයේ දුරස්වීමක් පැහැදිලිවම පෙනෙන්න තිබෙනවා. “දූවරු” ටෙලි නාට්‍යයේ බලාපොරොත්තුව මේ ගැන ප්‍රේක්‍ෂකයන්ගේ අවධානය යොමු කිරීමයි.සමහරු එය මට චෝදනාවක් විදිහටත් ඉදිරිපත් කරනවා. නමුත් ඒ නිර්මාණ පේ‍්‍රක්‍ෂකයන් අතර ඉතාමත් ආකර්ෂණයක් ලැබුවා. අපේ වගේ රටක තවමත් මුළු පවුලම රූපවාහිනිය බලන්නේ එකට එකතුවෙලා විත්තිය අමතක කරන්න නරකයි. වෙනත් රටවල වගේ පුතාට එකයි දෙමවුපියන්ට එකයි කියලා නිවසක රූපවාහිනි කිහිපයක් නැහැ. රූපවාහිනිය අපේ රටේ තවමත් සාලයේ තිබෙන ප්‍රධාන මෙවලමක්.රූපවාහිනිය නරඹන්නෙ මුළු පවුලම එකට එකතුවෙලා. ඒ නිසා හැමෝටම විෂය වන පොදු අත්දැකීමක් ලබා දීම ටෙලි නාට්‍යකරුවාගේ වගකීමක්. එය ආරම්භයේ සිටම වාගේ මම කරපු දෙයක්. ‘දූදරු’ නාට්‍යයේත් සිදුව තිබෙන්නේ එම ක්‍රියාවලිය තවදුරටත් ඉදිරියට රැගෙන යාමයි.ඒ චෝදනාව මට නඟන්න බැහැ. මම නිර්මාණයක් කිරීමේදී රූපය ගැන විශේෂ අවධානයක් දක්වනවා. නමුත් සමහර අයගේ නිර්මාණ ඒ වගේ තමයි. හැමෝගෙම නොවෙයි.ටෙලි නාට්‍යයක් කුස්සියේ ඉන්න ගමන් කතාව අහලා රසවිඳින්න බැහැ. රූපවාහිනිය මාධ්‍යයේදී ශබ්දය වගේම රූපයත් ඉතාමත්ම ප්‍රබලයි. එකක් අමතක කරලා අපට වැඩ කරන්න බැහැ.මේ වන විට ටෙලි නාට්‍ය එවැනි තත්ත්වයකට පත්වෙන්න බලපෑ හේතුව මුදලයි. අනිකුත් හැම දෙයකම කාලයට සාපේක්‍ෂ්ව මිල ඉහළ යාම සිදුවන විට මිළ පහළ ගිය එකම දෙය ටෙලි නාට්‍යයයි.රූපවාහිනී නාට්‍ය, ගුවන් විදුලි නාට්‍යය බවට පත්ව තිබෙන්නේ ලාබෙට ටෙලි නාට්‍ය නිෂ්පාදනය කිරීමේ විපාකය නිසයි.රූපවාහිනී නාට්‍යයක ප්‍රධානම මෙවලම පිටපත බව මම විශ්වාස කරනවා. හැමදාම මට පිටපත් ලිව්වේ ඇරැව්වල නන්දිමිත්‍ර, සෝමවීර සේනානායක, වැනි සාහිත්‍යකරුවෝ. එහෙම නැත්නම් අරුණ ප්‍රේමරත්න, එඩ්වින් පීරිස්, රෙජිනෝල්ඩ් ජයමාන්න, වැනි නාට්‍යකරුවෝ. මේ වතාවේ ඉන්දික ෆර්ඩිනැන්ඩු නාට්‍යකරුවාගේ පිටපතක් ‘දූවරු’ සඳහා යොදා ගත්තා.සාහිත්‍ය සමඟ ගනුදෙනු කරන නිර්මාණකරුවන්ගේ පිටපත් ඉතාම පොහොසත්. ඒවායේ නාට්‍යමය අවස්ථා වර්ධනයව තිබෙනවා. මම කියන්නේ අනිත් අයට පිටපත් ලියන්න බැහැයි කියන කාරණය නෙවෙයි. පිටපතක සාහිත්‍යමය පැත්ත වැදගත් යන්නයි.ලෝකයේ වෙනත් රටවලත් අධ්‍යක්‍ෂවරු හා තිර රචකයින් කිහිප දෙනෙක් සම්බන්ධ වන නිර්මාණ තිබෙනවා. මේ ක්‍රමවේදය බොහෝවිට යොදා ගැනෙන්නේ කොටස් 100 ඉක්මවා ප්‍රදර්ශනය කෙරෙන මෙගා ටෙලි නාට්‍ය සඳහා යි.මෙහි පරමාර්ථය දීර්ඝ ටෙලි නාට්‍යයක එක් අධ්‍යක්‍ෂවරයෙක් හෝ තිර රචකයෙක් මත පදනම්වීම නිසා ඇතිවන ඒකාකාරී ස්වභාවය නැති කිරිමයි.විදේශ රටවල මේ ක්‍රමය සාර්ථකවෙලා තිබෙනවා. අපේ රටෙත් සමහරු මේ ක්‍රමය අත්හදා බලනවා. මුල් අත්හදා බැලීම් අසාර්ථක වූ පමණින් මෙම ක්‍රමයට ටෙලි නාට්‍යයක් නිෂ්පාදනය කිරීම අසාර්ථක කටයුත්තක් කියන්න බැහැ.‘ටෙලිනිස’ විදිහටත් ටෙලි නාට්‍ය කරුවෙක් භැටියටත් මම විශ්වාස කරන්නේ 8.30 න් පසුව රූපවාහිනි ටෙලි නාට්‍ය විකාශය වීම හොඳයි කියලයි. ඒවගේම රූපවාහිනි විකාශ කාලයෙන් ටෙලි නාට්‍ය සඳහා වෙන් කර තිබෙන ඉඩ මෙයට වඩා අඩුවිය යුතු බව අපි නිර්මාණකරුවන් හැටියට පිළිගන්නවා.ටෙලි නාට්‍ය කාලය අඩු කරන්න පුළුවන් නම් විවිධ වැඩසටහන් සඳහා මෙම ඉඩ වෙන් කරන්න හැකියාවක් ලැබෙනවා.ප්‍රේක්ෂකයින් ඩී. වී. ඩී. මාධ්‍යයට හෝ කේබල් ටෙලි විෂන් සඳහා යොමුවන්නේ ඔවුන් ඒවායින් ලබන රසවින්දනය රූපවාහිනි මාධ්‍යයෙන් ලබා ගැනීමේ සීමිත කමක් තිබෙන නිසයි.රූපවාහිනිය නැරඹීමේ විනෝදාංශය කේබල් ටෙලිවිෂන් මඟින් සම්පූර්ණ වෙනවා. නමුත් අපේ චැනල්වලින් ඒ අවශ්‍යතාවය පූර්ණ ලෙස ඉටුවෙනවයි කියලා පිළිගන්න බැහැ.බොහෝ දුරට තිබෙන්නේ ඒකාකාරී වැඩසටහන් පෙළක්. ඒ නිසා කේබල් ටෙලි විෂන් අභියෝගයක් තමයි. අපිට එයින් පලා යන්න බැහැ. අපි එයට හොඳින් මුහුණ දිය යුතුයි.එක පැත්තකින් මේ වන විට අගය කරන්න තරම් ටෙලි නාට්‍ය කලාවක් තිබෙනවාද? කියන ගැටලුව තිබෙනවා. නමුත් අසාර්ථක යැයි නම් කරන නිර්මාණ අතරේ පවා හොඳ නිර්මාණ අතලොස්සක් හෝ තිබෙනවා.ඔවුන් සම්මාන මඟින් දිරිමත් කළ යුතුයි. එහෙම නැති වුණොත් මේ කලාව තැත්තටම නැතිවෙලා යාවි. ඒ නිසා සම්මාන උලෙළ දෙක තුනක් තිබීම වැදගත්.අයිරාංගනී සේරසිංහ හෝ යසෝධා යන නිළියන් දෙදෙනාටම විවිධ චරිත රඟපෑමේ දක්‍ෂතකාවයක් තිබෙනවා. ඔවුන්ට ඕනෑම චරිතයක් රඟපාන්න පුළුවන්.එමනිසා ඔවුන් දිගින් දිගටම නිර්මාණ සඳහා යොදා ගැනීමෙන් නිර්මාණයට හානියක් සිදුවන්නේ නැහැ. එයට හේතුව තමන්ට ලැබෙන චරිතය ප්‍රතිනිර්මාණය කළ යුත්තේ කෙසේද යන්න ගැන වැටහීමකින් ඔවුන් රඟපානවා.මටනම් කවදාවත් කිසිම චැනල් එකකින් මේ ශිල්පීන් නාට්‍යයට සම්බන්ධ කර ගන්න කියලා උපදෙස් ලැබිලා නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021113</link>
    <topic>තෙල් මිල වේගයෙන් ඉහළට:ශ්‍රී ලංකාවට සැපයීම් නොකඩවා</topic>
    <author>ජීවනී පතිරණ</author>
    <content>ඉරානයට අමෙරිකාව පැනවූ සම්බාධක හේතුවෙන් ලෝක වෙළෙඳපොළේ ඉන්ධන මිල ගණන් ශීඝ්‍රයෙන් වැඩිවෙන ළකුණු පහළ වී ඇත.තෙල් මිල වැඩිවීම ශ්‍රී ලංකාවට පමණක් නොව මුළු ලෝකයටම බලපානු ඇත.සහන කොන්දේසි යටතේ ඉදිරි මාස හය සඳහා ඉරානය සමඟ ශ්‍රී ලංකා රජය ගිවිසුම්ගත වී ඇති බව ඛනිජ සම්පත් සංවර්ධන අමාත්‍යාංශයේ ලේකම් ආර්. එස්. සමරතුංග මහතා පවසයි.දැනටමත් ඕමානය, සෞදිඅරාබිය, කටාර් වැනි රටවල් සමඟ සාකච්ඡා පවත්වමින් ඇති බවත්, එම ආයෝජකයන්ගෙන් යහපත් ප්‍රතිචාර ලැබී ඇති බවත් ලේකම්වරයා සඳහන් කරයි. ශ්‍රී ලංකාවේ ඉන්ධන පරිභෝජනය කළමනාකරණය කරගත යුතු බව පෙන්වාදුන් සමරතුංග මහතා, ලෝක තෙල් පරිභෝජනයෙන් අංශු මාත්‍රයක් පමණක් තෙල් භාවිතා කරන බැවින් මිල ගණන් පිළිබඳව හෝ සැපයුමට ශ්‍රී ලංකා රජයට කිසිදු බලපෑමක් කළ නොහැකි බව ද කීය.ගබඩා පහසුකම්වලට සරිලන අයුරින් ඉන්ධන ගබඩා කර ඇති බව පැවසූ සමරතුංග මහතා, නැව්ගත කර ඇති ඉන්ධන නිරන්තරයෙන් මෙරටට ලැබෙමින් පවතින බවද සඳහන් කළේය. අලුතින් වාහන භාවිතය ඉන්ධන පරිභෝජනය ඉහළ යාමට තවත් එක් හේතුවක් බව පෙන්වා දෙන ඒ මහතා පසුගිය වසරේ මෝටර් රථ ලියාපදිංචි කිරීමේ දෙපාර්තමේන්තුවේ අලුතින් වාහන 5,25,421ක් ලියාපදිංචි වී ඇතැයි ද කීය.මෙරට මාසික පෙට්රල් අවශ්‍යතාව මෙට්ට්‍රික් ටොන් 55,000ක් පමණ වන අතර, ඩීසල් මෙ. ටො. 169,000කි. ජාතික විදුලිබල පද්ධතියට මසකට දැවිතෙල් (ලෝ සල්ප) මෙ. ටො. 18,000ක් සැපයීමට ද ඛනිජතෙල් නීතිගත සංස්ථාවට සිදුවී තිබේ. මේ අතර ඉකුත් ජනවාරි මස 03 වැනි දින වනවිට ලෝක වෙළෙඳ පොළේ ඉන්ධන බැරලයක මිල ඇ. ඩොලර් 106ක් වී ඇති අතර ඉකුත් 9දා වන විට එම මිල ගණන් ඩොලර් 115 දක්වා වැඩි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202111</link>
    <topic>ඕනෑම ජාත්‍යන්තර අභියෝගයකදීචීන සහාය ශ්‍රී ලංකාවට</topic>
    <author/>
    <content>ජාත්‍යන්තරයෙන් එල්ල වන ඕනෑම අභියෝගයක් හමුවේ ශ්‍රී ලංකාවට පූර්ණ සහාය ලබාදෙන බව චීනය යළිත් අවධාරණය කරයි. චීනයේ ෂැන්ෂි ප්‍රාන්තයේ කොමියුනිස්ට් පක්ෂ මධ්‍යම කමිටුවේ ලේකම් යූආන් චුන්කිං මහතා ඊයේ (10) පෙරවරුවේ අග්‍රාමාත්‍ය කාර්යාලයේ දී අග්‍රාමාත්‍ය දි.මු. ජයරත්න මැතිතුමා හමුවී මේ බව සඳහන් කළේය. යූආන් චුන්කිං මහතා සමග දාහතරදෙනකුගෙන් සමන්විත දූත පිරිසක් මෙසේ අග්‍රාමාත්‍යතුමා හමු වූහ.මෙහිදී පැවැති ද්විපාර්ශ්වීය සාකච්ඡා වලදී චීනයේ ෂැන්ෂි ප්‍රාන්තයේ කොමියුනිස්ට් පක්ෂ මධ්‍යම කමිටුවේ ලේකම් යූආන් චුන්කිං මහතා පෙන්වා දුන්නේ, ?ශ්‍රී ලංකාව සම්බන්ධයෙන් ජාත්‍යන්තරයේ මතුවන ඕනෑම ක්‍රියාවලියක දී ?ශ්‍රී ලංකාව සමග එකට අත්වැල් බැඳගෙන ක්‍රියා කිරීම චීනයේ ප්‍රතිපත්තිය වන බවයි. ?ශ්‍රී ලංකාවේ සංවර්ධන ක්‍රියාවලියට ද අඛණ්ඩව සහාය ලබාදෙන බවත් පෙන්වා දුන් යූආන් චුන්කිං මැතිතුමා, අන් කවරදාටත් වඩා ?ශ්‍රී ලංකාවත් චීනයත් අතර පුළුල් සබඳතාවයක් ගොඩනැගී ඇති බවද සඳහන් කළේය.මේ වන විට ?ශ්‍රී ලංකාවේ ප්‍රධාන පෙළේ ව්‍යාපෘතීන් රැසකට දායක වීමට චීනයට හැකි වී තිබෙනවා. විශේෂයෙන් වාණිජ සහ වෙළඳ කටයුතු වලදී පවතින සබඳතාවය ඉතා වැදගත්. ඉදිරියේ දීත් ?ශ්‍රී ලංකාවේ සංවර්ධන කටයුතු කෙරෙහි සහාය දැක්වීමට චීනය සූදානම්. සංචාරක ක්ෂේත්‍රයෙන් ?ශ්‍රී ලංකාව වඩාත් පුළුල් ලෙස ඉදිරියට පැමිණ තිබෙනවා. චීනයත් ?ශ්‍රී ලංකාවත් අතර සෘජු ගුවන් ගමන් පවතින බැවින් මෑත කාලයේ දී චීන සංචාරකයන් විශාල පිරිසක් දිවයිනට පැමිණ ඇතැයිද හෙතෙම කියා සිටියේය.මෙම හමුවේ දී අදහස් දක්වමින් අග්‍රාමාත්‍ය දි.මු. ජයරත්න මැතිතුමා කියා සිටියේ, ?ශ්‍රී ලංකාවේ සංවර්ධන කටයුතු සඳහා සහාය ලබාදෙන රාජ්‍යයන් අතුරින් චීනය ප්‍රමුඛ රාජ්‍යය වී ඇති බවයි. චීනයත් ?ශ්‍රී ලංකාවත් අතර ඈත අතීතයේ සිටම පුළුල් මිත්‍ර සබඳතා පැවැති බවත්, අද එම තත්ත්වය දැඩි ලෙස වර්ධනය වී ඇති බවත් අග්‍රාමාත්‍යතුමා සඳහන් කළේය. අතිගරු ජනාධිපති මහින්ද රාජපක්ෂ මැතිතුමාගේ දැක්ම යටතේ ?ශ්‍රී ලංකාවේ සියලු ජාතීන්ට ඉතා සාමකාමීව ජීවත් විය හැකි පරිසරයක් නිර්මාණය වී තිබෙනවා.ශ්‍රී ලංකාවේ ආර්ථිකය ගොඩනැගීම සියලුදෙනාගේ අපේක්ෂාව යැයි ද අග්‍රාමාත්‍යතුමා මෙහිදී වැඩිදුරටත් කීය.මෙම සාකච්ඡාව සඳහා චීනයේ  කොමියුනිස්ට් පක්ෂ මධ්‍යම කමිටුවේ ලේකම් යූආන් චුන්කිං මැතිතුමා සමග ?ශ්‍රී ලංකාවේ චීන තානාපතිනි යැන් ෂුපිං මැතිනිය සහ අග්‍රාමාත්‍ය පෞද්ගලික ලේකම් අනුරාධ ජයරත්න මහතා ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202112</link>
    <topic>ඔයාමඩුව දැයට කිරුළටවාර්තාගත ජන සහභාගිත්වයක්</topic>
    <author>චූල බණ්ඩාර කුලසේකර – අමිල ප්‍රභාත් වනසිංහ</author>
    <content>දැයට කිරුළ ප්‍රදර්ශනය නැරඹීම සඳහා විසිලක්ෂ පනස් දහසක ජනගඟක් පෙරේදා (9) මධ්‍යම රාත්‍රි වන විට (දින හයක් තුළ) අනුරාධපුර ඔයාමඩුවට පැමිණ නව වාර්තාවක් තබා ඇතැයි දැයට කිරුළ කමිටු සභාපති සහ විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය මහතා සඳහන් කළේය.මෙතෙක් පැවැති දැයට කිරුළ ප්‍රදර්ශන සඳහා වැඩිම ජන සහභාගීත්වය සිදු වූයේ බුත්තල දැයට කිරුළ ප්‍රදර්ශනයට වන අතර එය දහනව ලක්ෂ අනූ දහසකි. (19 90000).එමෙන්ම එක් දිනකදී පන් ලක්ෂ හතළිස් දහස (540000) ඉක්මවමින් දිනක් තුළ පැමිණ වැඩිම පිරිසද ඉකුත් දුරුතු පොහෝ දින (8) අනුරාධපුර ඔයාමඩුවේදී සිදු වූ බව සියඹලාපිටිය මහතා පෙන්වා දෙයි.ඊයේ (10) දිනය අවසන් වන විට ලක්ෂ විපහක (2500000) සහභාගීත්වයක් සිදුවෙමින් තිබූ අතර හෙට (12) අවසන් දිනය වනවිට හතළිස් ලක්ෂයකට (4000000) ආසන්න පිරිසක් සහභාගී වනු ඇතැයි තමා අපේක්ෂා කරන බවද අමාත්‍යවරයා පැවසීය.රටේ ජනතාව කෝටි දෙකක් (2) වන අතර මේ වනවිට සමස්ත ජනතාවගෙන් සියයට දහයකට (10%) අධික ජනතාවක් සහභාගිවීමෙන් පෙනි යන්නේ දැයට කිරුළ වැඩපිළිවෙළ දිනෙන් දින ජනතාවට කිට්ටුවන බවකි. උතුරු ප්‍රදේශයෙන් පමණක් ඔයාමඩුවට සියයට විස්සක (20%) ලක්ෂ හතරකට (4) අධික පිරිසක් සහභභාගි වී ඇත. එයින් සියට දාහතයි දශම දෙකක් (17.2%) දෙමළ භාෂාව කථා කරන අය වීම මඟින්ද රාජපක්ෂ ආණ්ඩුව මෙන්ම සමස්ත ශ්‍රී ලංකාව ලැබූ විශාල ජයග්‍රහණයක් බවද අමාත්‍යවරයා කීය.අනුරාධපුරයෙන් ආරම්භකරන උපාධිධාරී පුහුණු ව්‍යාපෘතියෙහි නිලධාරීන් හත්සියයක් (700) යොදවා පැමිණෙන පිරිස් පිළිබඳව විවිධ අංශවලින් සංගණනයක් දැයට කිරුළ භූමියේ සිදු කරන බවද එය භාෂාව, වයස, ආගම, ජනවර්ණය, දිස්ත්‍රිත්කය ස්ත්‍රී පුරුෂභාවය මෙතුළින් රැස්කෙරේ. මෙය ඉදිරි සැලසුම්වලට වඩාත් ප්‍රයෝජන බව සියඹලාපිටිය මහතා අවධාරණය කරයි.ඒ හැර දැයට කිරුළ ජාතික සංවර්ධන ප්‍රදර්ශනය නැරඹීම සඳහා පසුගිය දින කිහිපය තුළ පමණක් උතුරු, නැගෙනහිර පළාත්වල ලක්ෂ දෙකකට (02) අධික ජනතාවක් පැමිණ ඇත. උතුරු පළාතෙන් ලක්ෂයකට අධික ජනතාවක් පැමිණ තිබේ. වව්නියාව, යාපනය, කිලිනොච්චි, මන්නාරම යන දිස්ත්‍රික්ක වල පාසල් ළමුන් ඇතුළු දමිළ ජනතාව විශාල පිරිසක් පැමිණ තිබේ. එමෙන්ම නැගෙනහිර පළාතේ ත්‍රිකුණාමලය, මඩකළපුව, අම්පාර යන දිස්ත්‍රික්කවල ජනතාවක් ද විශාල පැමිණීමක් දක්නට ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202113</link>
    <topic>ජනපති ඉස්ලාමාබාද් නුවරට සැපත් වෙයි</topic>
    <author/>
    <content>කලාපීය සහයෝගීතාව වර්ධනය කිරීමේ අරමුණින් පකිස්තාන ජනාධිපති අසිෆ් අල් සර්දාරි මහතාගේ ආරාධනයකට අනුව පකිස්තානයේ නිල සංචාරයක් සඳහා ඊයේ (10) දිවයිනෙන් පිටත් වූ ජනාධිපති මහින්ද රාජපක්ෂ මහතා ඊයේ දහවල් ඉස්ලාමාබාද් නුවර චක්ලාලා විශේෂ ගුවන් තොටුපළ වෙත ළඟා විය.ගුවන් තොටුපළේ දී ජනාධිපති මහින්ද රාජපක්ෂ මහතාපිළිගන්නා ලද්දේ පකිස්තාන සෙනෙට් සභාවේ සභාපති ෆාරුක් හමීඩ් නයික් මහතා විසිනි. පකිස්තාන ක්‍රීඩා අමාත්‍ය ෂවුකට් උල්ලා මහතා ඇතුළු එරට රජයේ ජ්‍යෙෂ්ඨ නිලධාරීහු පිරිසක්ද පකිස්තානයේ ශ්‍රී ලංකා මහ කොමසාරිස් ජයලත් වීරක්කොඩි මහතා ද මෙම අවස්ථාවට එක් වූහ. ජනාධිපතිතුමා වෙනුවෙන් පකිස්තාන හමුදාව විසින් ආචාර වෙඩි මුර 21 ක් සහ හමුදා උත්තමාචාරයක් පවත්වනු ලැබිණි.දෙදින නිල සංචාරය අතරතුර ජනාධිපති මහින්ද රාජපක්ෂ මහතා පකිස්තාන ජනාධිපතී අසීෆ් අල් සර්දාරි අගමැති යූසූෆ් රාසා ගිලානි හා සෙනෙට් සභා සභාපති ෆාරුක් හමීඩ් හයික් යන මහත්වරුන් සමග ද්විපාර්ශ්වික සාකච්ඡා පැවැත්වීමට නියමිතය. දෙරටේ මාධ්‍ය සහයෝගීතාව සම්බන්ධයෙන් හා වෘත්තීය පුහුණුවට අදාළ ගිවිසුම් දෙකකට අස්සන් තැබීමටද නියමිතය.මෙම නිල සංචාරය සඳහා විදේශ අමාත්‍ය ජී. එල්’ පීරිස්, නියෝජ්‍ය අමාත්‍යවරුන් වන ෆායිස් මුස්තාපා සහ දුමින්ද දිසානායක පාර්ලිමේන්තු මන්ත්‍රී සජින්වාස් ගුණවර්ධන ජනාධිපති ලේකම් ලලිත් වීරතුංග විදේශ ලේකම් කරුණාතිලක අමුණුගම යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202114</link>
    <topic>මේජර් ජනරාල් ශවේන්ද්‍රටජනපතිගෙන් ප්‍රශංසා</topic>
    <author>භක්ති ධර්මප්‍රිය මෙන්ඩිස්</author>
    <content>එක්සත් ජාතීන්ගේ සංවිධානයේ ශ්‍රී ලංකා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතාට පෙරේදා (09) ජනාධිපති මහින්ද රාජපක්ෂ මහතා දුරකථනයෙන් කතා කර සිය ප්‍රශංසාව පළ කර තිබේ. එඩිතරව අභීතව ශ්‍රීී ලංකාව වෙනුවෙන් අමෙරිකා එක්සත් ජනපදය තුළ ශවේන්ද්‍ර සිල්වා මහතා ගන්නා ක්‍රියාමාර්ග දිරිගැන්වීමක්ද ජනාධිපතිවරයා විසින් සිදුකර තිබේ.අමෙරිකාවේ නිව්යෝර්ක් දිසා අධිකරණයේ කොටි හිතවාදී කාන්තාවන් දෙදෙනෙකු විසින් ශවේන්ද්‍ර සිල්වා මහතාට සහ ශ්‍රී ලංකා රජයට විරුද්ධව ගොනුකර තිබු නඩුවෙන් ශවේන්ද්‍ර සිල්වා මහතා නිවැරැදි බව ප්‍රකාශවීමත් සමඟ ජනාධිපතිවරයා මෙලෙස දුරකථනයෙන් ශවේන්ද්‍ර සිල්වා මහතාට ඇමතූ බව මේජර් ජනරාල් ශවේන්ද්‍ර‍්‍ර සිල්වා මහතා ‘දිනමිණ’ට පැවැසීය.ජනාධිපති මහින්ද රාජපක්ෂ මහතා මෙලෙස තමන්ව දිරිගැන්වීම පිළිබඳ එතුමාට තුති පුදකරන බවත් ඉදිරි වැඩසටහන්වලට ඉමහත් ශක්තියක් බවත් ශවේන්ද්‍ර සිල්වා මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202115</link>
    <topic>මාලදිවයින් අභ්‍යන්තර ගැටලුඑරට ජනතාවට විසඳා ගත හැකියි</topic>
    <author>මහින්ද අලුත්ගෙදර</author>
    <content>ප්‍රජාතන්ත්‍රවාදී ව්‍යූහයක් තුළ ක්‍රියාත්මක මාලදිවයිනට කිසිවකුගේ බලපෑමක් අවශ්‍ය නැතැයි ශ්‍රී ලංකා රජය අවධාරණය කරයි.මාලදිවයින් ජනාධිපතිවරයා සහ උප ජනාධිපතිවරයා එරට ප්‍රජාතන්ත්‍රවාදී දේශපාලන ව්‍යූහය තුළ ජනතාව විසින් පත් කරගෙන තිබෙන අතර , එරට අභ්‍යන්තරයේ පවතින ගැටලු මාලදිවයින් ජනතාවටම විසඳාගත හැකි බව විදේශ කටයුතු නියෝජ්‍ය ඇමැති නියොමාල් පෙරේරා මහතා පවසයි.ඒ මහතා මේ බව සඳහන් කළේ ‘දිනමිණ’ ට ඊයේ (10) විශේෂ ප්‍රකාශයක් කරමිනි.මාලදිවයින අභ්‍යන්තරයේ ඇති වී තිබෙන දේශපාලන ගැටලුව සඳහා විදේශීය බලපෑම් කිසිවක් අවශ්‍ය නොවන බව පෙන්වා දෙන නියොමාල් පෙරේරා මහතා, මෙම ගැටලුව හරහා අයුතු ප්‍රයෝජන නොගත යුතු බව ද කියා සිටියේ ය.මේ අතර නියෝජ්‍ය ඇමැතිවරයා ප්‍රකාශ කළේ ශ්‍රී ලංකාව සහ මාලදිවයින අතර දිගු කලක සිට දැඩි මිත්‍රත්වයක් පවතින බවත්, එය ඉදිරියට ගෙනයාමට ශ්‍රී ලංකා රජය සූදානම් බවත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021114</link>
    <topic>සමෘද්ධි අරමුදලට වැඩිපුර මිලියන 3000ක්</topic>
    <author>ස්වර්ණා විජේකෝන්, චමීර ඇල්ලදෙනිය, සුභාෂිනී සේනානායක</author>
    <content>සමෘද්ධි අරමුදලට වෙන්කරන මුදල් ප්‍රමාණය මෙම වසරේදී රුපියල් ලක්‍ෂ තිස්දහසකින් වැඩිකර ඇතැයි ආර්ථික සංවර්ධන නියෝජ්‍ය ඇමති ලක්‍ෂ්මන් යාපා අබේවර්ධන මහතා පාර්ලිමේන්තුවේදී ඊයේ (10) ප්‍රකාශ කළේය.සමෘද්ධිලාභි පවුල් වෙනුවෙන් ලබාදෙන සමෘද්ධි කූපනයට අමතරව ප්‍රතිලාභ රැසක් හිමිවන අතර සමෘද්ධි දීමනාව ලෙස ලබාදෙන මුදල් ප්‍රමාණය වැඩි කිරීමටත් මෙවර අයවැය මඟින් යෝජනා වූ බවත් නියෝජ්‍ය ඇමැතිවරයා සඳහන් කළේය.සමෘද්ධි සහනාධාරය ලබාදීම සඳහා ගතවූ 2010 වසරේදී රුපියල් ලක්‍ෂ අනූතුන්දහසක් වැයකර ඇති අතර මේ මුදල් ලබාදී ඇත්තේ සමෘද්ධිලාභී පවුල් පහළොස් ලක්‍ෂ හැත්තෑ හතර දහස් හයසිය හැත්තෑපහක් වෙනුවෙන් බවත් ඇමැතිවරයා සඳහන් කළේය. සමෘද්ධි දීමනාව ලබා නොදුන් පසුගිය මාස තුනේම දීමනාව මාර්තු මාසයේ දී ලබාදීමට පියවර ගන්නා බවත් මේ පිළිබඳව සමෘද්ධි නිලධාරින් හා ප්‍රතිලාභින් දැනුවත් කර ඇති බවත් ඇමැතිවරයා කීය.මෘද්ධි නිලධාරීන් විශ්‍රාමලාභීන් බවට පත්කිරීම සඳහා දිවි නැඟුම දෙපාර්තමේන්තුව ස්ථාපිත කරන බවත් දිවි නැඟුම දෙපාර්තමේන්තුව ස්ථාපිත කිරීමට අදාළ පනත් කෙටුම්පත පාර්ලිමේන්තුවට ඉදිරිපත් කරන බවත් ඇමැතිවරයා සඳහන් කළේය. අමාත්‍ය ලක්‍ෂ්මන් යාපා මහතා මේ බව සඳහන් කළේ හම්බන්තොට දිස්ත්‍රික් මන්ත්‍රී සජිත් පේ‍්‍රමදාස මහතා මතු කළ වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021115</link>
    <topic>මානව හිමිකම් ගැන බලන්නකැබිනට් අනුකාරක සභාවක්</topic>
    <author>සිතාරා සේනානි සහ චන්දිමා එදිරිමාන්න</author>
    <content>මානව හිමිකම් සම්බන්ධයෙන් ක්‍රියාකාරී කැබිනට් අනුකාරක සභාවක් පත්කිරීමට ඇමැති මණ්ඩලය තීරණය කළ බව පරිසර ඇමැති අනුර පි‍්‍රයදර්ශන යාපා මහතා පවසයි.නිමල් සිරිපාල ද සිල්වා, බැසිල් රාජපක්ෂ, මහාචාර්ය ජී. එල්. පීරිස්, මහින්ද සමරසිංහ, අනුර ප්‍රියදර්ශන යාපා සහ ඩිලාන් පෙරේරා ඇමැතිවරුන් මේ කමිටුවට පත්කර ඇත.විශේෂයෙන්ම මානව හිමිකම් පිළිබඳ විෂයභාර ඇමැතිවරයා වශයෙන් මහින්ද සමරසිංහ මහතා ජනාධිපති මහින්ද රාජපක්ෂ මහතාගේ නියෝජිතවරයා වශයෙන් මෙරට මානව හිමිකම් සම්බන්ධයෙන් දෙස් විදෙස් ප්‍රජාව දැනුම්වත් කිරීමේ නිරතව සිටි බවත්, ඉදිරියේදීද ඒ මහතා එම කටයුතුවල නිරත වනු ඇති බවත්, ඇමැති අනුර ප්‍රියදර්ශන යාපා මහතා පැවැසීය.මානව හිමිකම් ක්‍රියාකාරී කැබිනට් අනුකාරක සභාව ශ්‍රී ලංකාවේ මානව හිමිකම් සම්බන්ධයෙන් විවිධ අමාත්‍යාංශ හා ආයතන ක්‍රියාකරන ආකාරය සම්බන්ධයෙන් සොයා බලා කටයුතු කරනු ඇත.ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (10) පැවැති මාධ්‍ය හමුවේදී මේ කරුණු අනාවරණය කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021116</link>
    <topic>ඩොලර් මිලියන 200ක ණයක්පකිස්තානයෙන් ගන්න කැබිනට් අනුමැතිය</topic>
    <author>සිතාරා සේනානි චන්දිමා එදිරිමාන්න</author>
    <content>පකිස්තාන් රාජ්‍ය බැංකුව හරහා අමෙරිකානු ඩොලර් මිලියන 200 ක අපනයන ණය පහසුකම් ශ්‍රී ලංකාව වෙත ලබා ගැනීමට අමාත්‍ය මණ්ඩල අනුමැතිය හිමිවී තිබේ.මුදල් ඇමැතිවරයා වශයෙන් ජනාධිපති මහින්ද රාජපක්ෂ මහතා කළ යෝජනාවකට මෙසේ කැබිනට් අනුමැතිය හිමිව ඇත.මෙසේ ලබා ගන්නා මුදලින් අමෙරිකානු ඩොලර් මිලියන 150 ක මුදලක් කොළඹ අග නගරයේ සහ තදාසන්න ප්‍රදේශයන්හි ජීවත්වන පැල්පත්වාසීන් සඳහා නිවාස ඒකක ඉදිකිරීම වෙනුවෙන් යෙදවේ. ඉතිරිය පශු සම්පත් හා යන්ත්‍රෝපකරණ ආනයනය කිරීමට යොදා ගැනේ. ජනාධිපති මහින්ද රාජපක්ෂ මහතාගේ පකිස්තාන නිල සංචාරයේදී එරට රජය සමඟ මේ ණය ගිවිසුම් අස්සන් කිරීමටද තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021117</link>
    <topic>බිහිරි බව නැති කරනවිශ් පදනම මැතිසබේට</topic>
    <author>සුභාෂිනී සේනානායක</author>
    <content>බිහිරි වු පුද්ගලයන් වෙනුවෙන් ක්‍රියා කිරීමට පිහිටවු ‘විශ් පදනම’ පාර්ලිමේන්තු අනුමැතිය ලබා ගැනීමට විශ් පදනමේ සභාපති මිහිර වික්‍රමාරච්චි මහතා සුදානම් වෙයි.මෙරටින් බිහිරි බව තුරන් කරලීම සඳහා ජනාධිපති මහින්ද රාජපක්ෂ මහතා ප්‍රමුඛ රජය විශාල කාර්යභාරයක් සිදුකරන බව කී මිහිර වික්‍රමාරච්චි මහතා විශ් පදනම ඒ සඳහා උපරිම සහාය ලබාදෙන බවද කීය.උපතින් බිහිරි පුද්ගලයන් සඳහා කොක්ලිය කර්ණශංක බද්ධ සැත්කම මෙරටේ සාර්ථකව සිදුකරන බව කී ඒ මහතා එම සැත්කම සඳහා මුහුණදෙන පුද්ගලයන් සහ කර්ණ උපකරණ පළ දින අය සඳහා ක්‍රියාකිරීමට ජේ. එන්. වික්‍රමාරච්චි සමාගම මේ පදනම පිහිටුවීමට තීරණය කළ බව වික්‍රමාරච්චි මහතා කීය.ඉදිරියේදී බිහිරි පාසල්වල අවශ්‍යතාවයක් ඇති නොවන බව කී ඒ මහතා බිහිරි පුද්ගලයන් සමාජයේ විශාල කාර්යභාරයක් සිදුකරන බවත් සැත්කම් සිදුකළ පුද්ගලයන් උසස් රැකියාවල නිරත වන බවත් කීය.බියෙන් සැකයෙන් තොරව මෙම පරීක්ෂණ සඳහා යොමුවීම බිහිරි වු පුද්ගලයන්ගේ වගකීම වන බව කී ඒ මහතා ඕස්ට්‍රේලියාවේ සිට රැගෙන ආ තාක්ෂණය මගින් බිහිරි බව හඳුනා ගැනීමට හැකිවී ඇති බවද කීය.කොක්ලිය කර්ණාංශ බද්ධය සඳහා රුපියල් මිලියන එකහමාරක් පමණ වැයවන බවත් රජයේ අනුග්‍රහය මේ සඳහා ලබාදීමට රජය මේ වනවිටත් ක්‍රියාකරන බවත් වික්‍රමාරච්චි මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021118</link>
    <topic>සියලු තානායම්නවීකරණය කරන්න</topic>
    <author>අනූෂා ගුරුසිංහ</author>
    <content>පෞද්ගලික අංශයට බදු දී ඇති තානායම් නවීකරණය කරන ලෙස ශ්‍රී ලංකා සංචාරක මණ්ඩලය ලෙස ශ්‍රී ලංකා සංචාරක මණ්ඩලය තානායම් හිමියන්ගෙන් ඉල්ලා සිටී.දීර්ඝ කාලීන බදු කුලිය යටතේ මේ තානායම් පෞද්ගලික අංශයට ලබාදී තිබේ.වසර තිහක් යුද්ධයෙන් බැටකෑ දේශීය සංචාරකයන් වෙනුවෙන් විශේෂ වැඩපිළිවෙළක් දියත් කරන ලෙස ආර්ථික සංවර්ධන ඇමති බැසිල් රාජපක්‍ෂ මහතා දුන් උපදෙස් අනුව තානායම් නවීකරණයට තීරණය කළ බව ශ්‍රී ලංකා සංචාරක මණ්ඩලයේ සභාපති නාලක ගොඩහේවා මහතා දිනමිණට කීය. විදේශීය සංචාරකයන් ඉලක්ක කොට ගෙන සංචාරක හෝටල් නවීකරණය වන බවද දේශීය සංචාරකයන්ට එම හෝටල්වල මිල ගණන් දැරිය නොහැකි බවද ඒ මහතා කියා සිටී.ශ්‍රී ලංකාවට මේ දිනවල විදේශීය සංචාරකයන් විශාල ප්‍රමාණයක් පැමිණෙන බැවින් සංචාරක හෝටල්වල පවතින මිල ගණන් ඉතා ඉහළ බවත්, එම මිල ගණන්වලට කාමර ලබාගැනීමට ඔවුන්ට හැකියාවක් නැති බවත් ගොඩහේවා මහතා පෙන්වා දෙයි.එබැවින් දේශීය සංචාරකයන්ට රිසි සේ තම ගමන් බිමන් යාමට මෙම තානායම්වල ප්‍රමිතිය ඉහළ දැමීම කළ යුතු බවද ඒ මහතා කීය. තානායම්වල ප්‍රමිතිය උසස් මට්ටමක තිබේද යන්න සොයා බලා එසේ නොමැති තානායම් ශ්‍රේණිගත කිරීමෙන් පහළ මට්ටමට දැමීම මෙන්ම, මත්පැන් බලපත් අත්හිටුවීමට සුරාබදු දෙපාර්තමේන්තුවට යෝජනා කිරීම ද අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021119</link>
    <topic>ආධාර ලබාදීම ගැනමූල්‍ය අරමුදලෙන් බලපෑම් නැහැ</topic>
    <author>සිතාරා සේනානි සහ චන්දිමා එදිරිමාන්න</author>
    <content>ශ්‍රී ලංකාවට මූල්‍යාධාර ලබාදීම සම්බන්ධයෙන් ජාත්‍යන්තර මූල්‍ය අරමුදල රජයට කිසිදු බලපෑමක් සිදුකැර නැතැයි පරිසර ඇමැති අනුර ප්‍රියදර්ශන යාපා මහතා පවසයි.ජාත්‍යන්තර මූල්‍ය අරමුදලෙන් දෙවැනි හා තෙවැනි අදියරේ මූල්‍යාධාර ලබාගන්නේද නැතිද යන්න සම්බන්ධයෙන් රජය මේ දක්වා තීරණයක් ගෙන නැතැයිද ඇමැතිවරයා පවසයි.ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (10) පැවැති මාධ්‍ය හමුවේ දී මාධ්‍යවේදියකු මේ සම්බන්ධයෙන් මතු කළ ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.මේ ණය ලබා ගැනීම සම්බන්ධයෙන් ශ්‍රී ලංකා රජය ජාත්‍යන්තර මූල්‍ය අරමුදල සමඟ සාකච්ඡා පවත්වා නැතැයිද ඇමැතිවරයා කීය.ජාත්‍යන්තර මූල්‍ය අරමුදල හැත්තෑව, අසූව දශකවල දී මෙන් ණය දීම් සම්බන්ධයෙන් රටවලට බලපෑම් කිරීමේ ප්‍රතිපත්තියෙන් මේ වනවිට බැහැරව සිටින බවත් කීය.අප සතු විදේශ සංචිත ආරක්ෂා කර ගැනීම හා වැඩිකර ගැනීම සම්බන්ධයෙන් මෙන්ම අපනයන වැඩිකර ගැනීම හා රුපියලේ අගය ස්ථාවරව පවත්වා ගැනීම සම්බන්ධයෙන් මුදල් අමාත්‍යාංශය හා මහ බැංකුව විවිධ ආර්ථික උපාය මාර්ග අනුගමනය කරන බව කී ඇමැතිවරයා ඒ සඳහා ජාත්‍යන්තර මූල්‍ය අරමුදලේ බලපෑමක් සිදුනොවන බවද කීය.ශ්‍රී ලංකාව ජනතාව වෙත විශාල වශයෙන් සහනාධාර ලබාදෙන රටක් බවත්, ඛනිජතෙල් සඳහා ලබාදෙන සහනාධාරය එහිලා සුවිශේෂ බවත් කී ඇමැතිවරයා, ඩීසල් ලීටරයකින් රුපියල් 26 ක් සහ භූමිතෙල් ලීටරයකින් රුපියල් 36 ක් වශයෙන් අලාභ විඳීමට මේ නිසා රජයට සිදුව තිබෙන බවත් පෙන්වා දුන්නේය.නිදහස් අධ්‍යාපනය, සෞඛ්‍ය සේවාව, පොහොර සහනාධාර යනාදී වශයෙන් ජනතාවට විශාල වශයෙන් සහනාධාර සැපැයීමට රජය ක්‍රියාකැර ඇතැයිද කීවේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ, ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු ද මේ අවස්ථාවට සහභාගීී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021120</link>
    <topic>මාලදිවයින් හිටපු ජනපතිදේශපාලන රැකවරණය ඉල්ලා නෑ</topic>
    <author>සිතාරා සේනානි සහ චන්දිමා එදිරිමාන්න</author>
    <content>මාලදිවයින් හිටපු ජනාධිපති මොහොමඩ් නෂීඩ් මහතා තමාට දේශපාලන රැකවරණ ලබා දෙන්නැයි ශ්‍රී ලංකා රජයෙන් ඉල්ලා නැතැයි පරිසර ඇමැති අනුර ප්‍රියදර්ශන යාපා මහතා කියයි.මාලදිවයිනේ ඇතිවී තිබෙන තත්ත්වය එරට අභ්‍යන්තර ප්‍රශ්නයක් ලෙස සිතා රජය කටයුතු කරන බවත්, හිටපු ජනාධිපතිවරයාගේ ආරක්ෂාව හා සුරක්ෂිතතාව තහවුරු කරන ලෙස ජනාධිපති මහින්ද රාජපක්ෂ මහතා එරට වත්මන් ජනාධිපතිවරයාගෙන් ඉල්ලා ඇති බවත් ඇමැතිවරයා කීවේය.මාලදිවයින් හිටපු ජනාධිපතිවරයාගේ පවුලේ සාමාජිකයන් ශ්‍රී ලංකාවට ආගන්තුකයන් නොවන බවත්, ඇමැතිවරයා සඳහන් කෙළේය. මාලදිවයින් නව රජය සමඟ ද ශ්‍රී ලංකා රජය රාජ්‍ය තාන්ත්‍රික මට්ටමින් කටයුතු කරනු ඇතැයිද කීවේය. ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (10) පැවැති මාධ්‍ය හමුවේදී මේ පිළිබඳ මතුකැරුණු ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202116</link>
    <topic>මාලදිවයින් හිටපු ජනපතිඅලුත් මැතිවරණයක් ඉල්ලයි</topic>
    <author/>
    <content>මාලදිවයිනේ හිටපු ජනාධිපති මොහමඩ් නෂීඩ් අත් අඩංගුවට ගැන්ම සඳහා පෙරේදා එරට අධිකරණයක් මගින් නිකුත් කළ වරෙන්තුව විදේශ තානාපති කාර්යාල වලින් ඇතිවුණු දැඩි බලපෑම් හේතුවෙන් ක්‍රියාවට නොපෙරළුණද නෂීඩ් එවැන්නක් සිදුවෙතැයි අපේක්ෂාවෙන් සිය නිවසේ රැඳී සිටි බව විදෙස් පුවත් සේවා මගින් වාර්තා කර තිබිණ. මේ අතර එ.ජා. සංවිධාන සහකාර මහ ලේකම් ඔස්කාර් ෆර්නැන්ඩස් ටැරන්කෝ ඊයේ උදේ මාලදිවයින් අගනගරය වන මාලේ වෙත ළඟාවී තිබූ අතර නවජනාධිපති මොහමඩ් වහීඩ් සමඟ ඔහු සාකච්ඡා කරනු ඇතැයිද පැවසී තිබ්ණ.නෂීඩ් බලයේ සිටියදී ,. පැවති දේශපාලන අර්බුදය විසඳාගැන්මට සහාය වීම සඳහා ටැරැන්කෝට ආරාධනාවක් කර තිබුණු අතර දැන් එරටට පැමිණ සිටින ඔහු පවසා ඇත්තේ තමා පැමිණියේ අර්බුදයට විසඳුම් දීමට නොව නෂීඩ් ගේ ආරක්ෂාව සම්බන්ධයෙන් සොයා බැලීමට බවය. තවද පවත්නා අර්බුදය මාලදිවයිනේ අභ්‍යන්තර ප්‍රශ්නයක් බැවින් ඊට විසඳුම මාලදිවයින් ජනතාව විසින්ම සොයාගත යුතු බවද ඔහු කියා තිබේමේ අතර සිය පාක්ෂිකයන් අමතන නෂීඩ් අලුතින් මැතිවරණයක් පැවැත්විය යුතු යැයි පවසා ඇත්තේ මතුව ඇති තත්ත්වයට එරෙහිව දිගටම සටන් වදින බවටද සපථ කරමිනි. “වහීඩ් ධුරයෙන් ඉවත්විය යුතුයි . එවිට පාර්ලිමේන්තුවේ (මජ්ලිස්හි) කතානායක වරයාට දෙමසකදී මැතිවරණයක් පැවැත්විය හැකියි “ඔහු කීවේය.තානාපතිවරු රැසක් හා පොදුරාජ්‍ය මණ්ඩලීය කණ්ඩායමක් ද නෂීඩ් හමුවී සාකච්ඡා කර ඇතැයි පැවසේ . ඔවුන් නව ජනාධිපති මොහමඩ් වහීඩ් ද හමුවී ඇති අතර ප්‍රජාතන්ත්‍රීය ආයතනයන් කෙරේ ජනතාව තුළ ඇති විශ්වාසය පලුදු නොවන ලෙසත් ව්‍යවස්ථාවට අනුගත ලෙසත් පාලනය ගෙනයාම තම මූලික අභිප්‍රාය බව ඔහු ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202117</link>
    <topic>ඇඹිලිපිටිය බස් නැවතුම්පොළඅද යළි විවෘත කෙරේ</topic>
    <author>බන්ධුල ගුණසේකර සමඟ සුරියවැව සමුහ – ඇඹිලිපිටිය සමුහ</author>
    <content>කලක් තිස්සේ සංවර්ධන කටයුතු වෙනුවෙන් වසා දමා තිබූ ඇඹිලිපිටිය ප්‍රධාන බස් නැවතුම්පොළ අද (පෙබ.11 සෙනසුරාදා) පෙරවරුවේ (පෙ.ව.9.30) යළි විවෘත කෙරෙන බව ඇඹිලිපිටිය නගර සභාවේ සභාපති වේවැල්දුවේ ඥානප්‍රභ හිමියෝ ‘දිනමිණ’ට පැවසුහ. නගර නිර්මාණ දෙපාර්තමේන්තුව මගින් මෙම බස්ගාල වැඩිදියුණු කිරීමේ කටයුතු සිදුකරන ලද අතර නවීකරණය කරන ලද බස් ගාල ආවරිත වෙළෙඳසල් පෙළද අද දින විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202118</link>
    <topic>අමෙරිකානු නියෝජිත පිරිසක්හෙට දිවයිනට</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා අමෙරිකානු රජයේ ඉහළ පෙළේ නියෝජිත කණ්ඩායමක් හෙට (12) ශ්‍රී ලංකාවට පැමිණෙති.සිවිල් ජන සුරක්ෂිතතාව, ප්‍රජාතන්ත්‍රවාදය සහ මානව හිමිකම් පිළිබඳ අමෙරිකානු සහකාර නියෝජ්‍ය ලේකම් මරියා ඔටේරෝ මහත්මිය සහ දකුණු හා මධ්‍යම ආසියානු කටයුතු අමෙරිකානු සහකාර රාජ්‍ය ලේකම් රොබට් බ්ලේක් මහතා ඒ අතර වන බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.මරියා ඔටේරෝ මහත්මිය සිවිල් ජන සුරක්ෂිතතාව ප්‍රජාතන්ත්‍රවාදය සහ මානව හිමිකම් පිළිබඳ අමෙරිකානු සහකාර නියෝජ්‍ය ලේකම්වරිය වශයෙන් පත්වු පසුව දකුණු ආසියාවේ සංචාරය කරන පළමු අවස්ථාවද මෙය වෙයි.මෙම නියෝජිත කණ්ඩායම අධ්‍යාපන, තරුණ සේවා, මිනිස් ජාවාරම්, සාමය, වගකීම හා සංහිදියාව ආදී අංශයන් සම්බන්ධයෙන් මෙරට රාජ්‍ය හා සිවිල් සමාජ නියෝජිතයන් සමග සාකච්ඡා කිරීමට නියමිතව ඇත. ඊට අමතරව අමෙරිකානු රජයේ නියෝජිත කණ්ඩායම ශ්‍රී ලංකාවේ රැඳී සිටින කාලය තුළ රාජ්‍යතාන්ත්‍රිකයන්, සිවිල් සමාජ නියෝජිතයන්, තරුණ පිරිස් හා දේශපාලක පක්ෂ නායකයින් සමගද සාකච්ඡා කිරීමට නියමිත බව ශ්‍රීී ලංකාවේ අමෙරිකා එක්සත් ජනපද තානාපති කාර්යාලය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n1202119</link>
    <topic>මාතර පාසල් වාහන පරීක්ෂා කරද්දීරියැදුරෝ 9ක් රථ මඟ දමා පලා ගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර සහකාර මෝටර් රථ කොමසාරිස්වරයා පාසල් වාහන පරීක්ෂා කරන අතරවාරයේ රියදුරන් නව දෙනෙකු රථවාහන දමා පලායාමේ සිද්ධියක් වාර්තාවේ.එම වාහන දකුණු පළාත් මාර්ග සංචාරක ඒකකයේ ස්ථානාධිපති පොලිස් පරීක්ෂක මහින්ද කල්දේරා මහතා විසින් අත්අඩංගුවට ගෙන සහකාර මෝටර් රථ කොමසාරිස්වරයා වෙත ඉදිරිපත් කර ඇත. එම වාහන පාසල් ළමුන් ප්‍රවාහනය කිරීමට නුසුදුසු ඒවා බව තීරණය කොට වාහන අලුත්වැඩියා කර පෙන්වනතෙක් පාසල් ළමුන් ප්‍රවාහනය කිරීම තහනම් කර ඇත.මෙම වාහනවල ටයර් ගෙවීම, බොඩිය දිරාපත් වී තිබීම සංඥා විදුලි පහන් නොතිබීම, නළාව නැතිවීම, බ්‍රේක් නැතිවීම, ආසන අබලන්ව පැවතීම, පරිසර හානි දුම් නිකුත්වීම යන අඩුපාඩු පැවති නිසා ඒවා අලුත්වැඩියා කොට නැවත පෙන්වා යෝග්‍යතා සහතිකයක් නිකුත් කරන තෙක් පාසල් ළමුන් ප්‍රවාහනය තහනම් කර ඇත.මාතර සහකාර රථවාහන කොමසාරිස් එම්. කෝදාගොඩ මහතා විසින් 2012.01.31 වන දින පාසල් වාහන පරීක්ෂා කිරීමට යාමේදී මෙම රියදුරන් වාහනවල දොරවල් අගුළු දමා පලා යාම නිසා සිද්ධිය පොලිසියට දැන්වීමෙන් පසුව වාහන අත්අඩංගුවට ගෙන ඇත.දකුණු පළාත් ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතාගේ උපදෙස් පරිදි මාතර ජ්‍යෙෂ්ඨ පොලිස් අධිකාරි සුමිත් එදිරිසිංහ මහතාගේ නියමයෙන් දකුණු පළාත් මහාමාර්ග සංචාරක ඒකකයේ ස්ථානාධිපති මහින්ද කල්දේරා, පො.සැ. ගාමිණී, පො.කො. ගුණසේකර යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021110</link>
    <topic>එළවළු තොග මිලජංගම දුරකතනයෙන්</topic>
    <author>සමන්මලී ප්‍රියශාන්ති</author>
    <content>දීප ව්‍යාප්තව පිහිටුවා ඇති එළවළු තොග වෙළෙදපොළ දෛනික මිල ගණන් ජංගම දුරකතනයෙන් දැනගැනීමට පාරිභෝගිකයන්ට අවස්ථාව සැලසේ.කෘෂිකර්ම අමාත්‍යංශය හා ශ්‍රී ලංකා ටෙලිකොම් මොබිටෙල් ආයතනය එක්ව ඒ සඳහා 6666 දුරකතන අංකය හදුන්වා දී තිබේ.දැයට කිරුළ ප්‍රදර්ශන භූමියේ ඇති හෙක්ටර් කොබ්බෑකඩුව ගොවි කටයුතු පුහුණු කිරීමේ හා පර්යේෂණ ආයතන කුටියේ දී කෘෂිකර්ම ඇමැති මහින්ද යාපා අබේවර්ධන මහතා විසින් නව දුරකතන අංකය හදුන්වා දෙන ලදී.මෙමගින් දේශීය වෙළෙදුන්ට තමන්ගේ මොබිටෙල් දුරකතනයෙන් 6666 අමතා වෙළෙදපොළේ තොග මිල ගණන් දැන ගැනීමට අවස්ථාව ලැබෙන අතර තම එළවළු අලෙවි කර ගැනීමේ දී ද වෙළෙදුන්ට මෙයින් පහසුව සැලසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021111</link>
    <topic>බන්ධනාගාර භූමි තුළසංචාරක පරිශ්‍ර</topic>
    <author>බුද්ධිකා ඉඹුලාන</author>
    <content>බන්ධනාගාර භූමි තුළ සංචාරක පරිශ්‍රයන් ඇති කිරීමේ වැඩපිළිවෙළක් පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය පියවර ගෙන ඇත.ඉතා විශාල ඉඩම් ප්‍රමාණයක පිහිටා ඇති බන්ධනාගාර මේ සඳහා යොදා ගැනෙන අතර සංචාරකයන් ආකර්ෂණය වන පරිදි ඒවා තූළ මල් උයන් තැනීම එළවළු වගාව ඇතුළු විවිධ භෝග වගාවෙන් පෝෂිත කරන බව එම අමාත්‍යංශයේ ලේකම් ඒ. දිසානායක මහතා දිනමිණ ට කීය.එයට අමතරව මෙම භෝග වගාවන් යොදා ගනිමින් සහ විවිධ සූප වේද ක්‍රම ආශ්‍රයෙන් බන්ධනාගාර රැඳවියන් සකස් කරන ප්‍රනීත ආහාර වේලක රස බැලීමේ අවස්ථාවද එහි පැමිණෙන සංචාරකයන්ට ලැබෙනු ඇත.කලා කුසලතාවයන් ගෙන් හෙබි රැඳවියන් ගෙන් යුත් කණ්ඩායමකගේ සංස්කෘතික අංගයන්ගෙන් ද සංචාරකයන් පිනවීමටද සැලසුම් කර ඇති අතර රැඳවියන්ගේ අත්කම් සහ නිර්මාණ අලෙවි සලක් ද එම පරිශ්‍ර තුළ ස්ථාපිත කෙරෙන බවද දිසානායක මහතා පැවැසීය.බන්ධනාගාර නඩත්තුව වෙනුවෙන් සහ රැඳවියන් වෙනුවෙන් රජය වසරකට ඉතා විශාල මුදලක් වැය කරන බැවින් ඒ සඳහා අවශ්‍ය ආදායම් උපයා ගැනීමේ එක් මඟක් ලෙස මෙම ක්‍රමය හඳුන්වා දෙන බවද දිසානායක මහතා කීය.මෙම වැඩපිළිවෙළ මුලින්ම වීරවිල බන්ධනාගාරයෙන් ඇරැඹීමට යෝජනා වී ඇති බවද ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=n12021112</link>
    <topic>ලියාපදිංචි ඖෂධ ගැනඅනියත බියක් එපා</topic>
    <author/>
    <content>මෙරට දැනට භාවිත වන කිසිදු ලියාපදිංචි ඖෂධයක් පිළිබඳ අනියත බියක් ඇතිකර නොගන්නා ලෙස විලවුන් උපකරණ හා ඖෂධ අධිකාරිය මහජනතාව වෙත දැනුම් දෙයි.එමෙන්ම මෙරට භාවිතා වන සියලුම බටහිර ඖෂධවල ආරක්ෂාකාරී බව ක්‍රියාකාරී බව සහ උසස් ප්‍රමිතිය පිළිබඳ අධිකාරිය නිරන්තර අවධානයෙන් පසුවන බව එම අධිකාරියේ අධ්‍යක්‍ෂ වෛද්‍ය හේමන්ත බෙනරගම මහතා අවධාරණය කරයි. විලවුන් උපකරණ හා ඖෂධ අධිකාරියේ අධ්‍යක්‍ෂවරයා මේ සම්බන්ධයෙන් නිකුත් කර ඇති නිවේදනයේ මෙසේද සඳහන් වේ.පකිස්ථානු ඖෂධ සමාගම් කීපයක් මගින් නිෂ්පාදනය කරන ලද හෘද රෝගීන්ට ලබාදෙන ඖෂධ, කීපයක් නිසා ඇති වූ බවට සැක කෙරෙන බිහිසුණු අතුරු ආබාධ හේතුවෙන් රෝගීන් රැසක් රෝහල්ගත කිරීමත් ඇතැම් රෝගීන් මිය යාමත් නිසා පාකිස්ථානයේ පසුගිය දිනවල මහත් කැලඹීමක් ඇති විය. මෙම සිද්ධිය වාර්තාවූ වහාම එම සමාගම් මගින් නිපදවන ලද චෝදනාවට ලක් වූ ඖෂධ නිෂ්පාදන ශ්‍රී ලංකාවේ පවතිනවාද යන්න සොයා බැලීමට ඖෂධ අධිකාරිය යුහුසුළු විය. වෙළෙඳ පොළට පිවිසීමට පෙර සෑම බටහිර ඖෂධයක්ම ඖෂධ අධිකාරියේ ලියාපදිංචි විය යුතු නිසා කිසියම් ඖෂධයක් ශ්‍රී ලංකාවේ තිබෙනවාද යන්න සොයා බැලීමට පහසුය.ඖෂධ අධිකාරියේ නිල වෙබ් අඩවිය වන www.cdda.gov.lk වෙබ් අඩවියට පිවිසීමෙන් ඕනෑම අයෙකුට දැනට ලියාපදිංචි ඖෂධ පිළිබඳ තොරතුරු දැන ගත හැකිය. ඖෂධ අධිකාරිය සිදු කළ පරීක්ෂණවලදී අනාවරණය වූයේ අදාළ අතුරු ආබාධ ඇති කළ බවට සැක කෙරෙන ඖෂධ අතුරින් ශ්‍රී ලංකාවේ ලියාපදිංචි වී තිබුණේ ISOTAB 20 නැමැති වෙළෙඳ නාමයෙන් හඳුන්වන ඖෂධය පමණක් බවයි. වහාම ක්‍රියාත්මක වූ ඖෂධ අධිකාරිය එම ඖෂධය භාවිතයෙන් ඉවත් කිරීමට නියෝග කළ අතර එම ඖෂධයේ බෙදාහරින ලද සියලුම තොග නැවත එකතු කර ගන්නා ලෙස අදාළ සමාගමේ දේශීය නියෝජිත සමාගමට උපදෙස් දෙන ලදී.ඖෂධ අධිකාරියේ ඉල්ලීමට ප්‍රතිචාර දක්වමින් අදාළ දේශීය සමාගම අවධාරණය කළේ තමන් ISOTAB 20 නමැති ඖෂධය සඳහා ලියාපදිංචිය ලබාගෙන තිබුණද එම ඖෂධයේ එකදු පෙත්තක් හෝ ශ්‍රී ලංකාවට ආනයනය නොකළ බවයි.කරුණු මෙසේ හෙයින් ශ්‍රී ලංකාවේ දැනට භාවිතා කෙරෙන කිසිදු ලියාපදිංචි ඖෂධයක් පිළිබඳ අනියත බියක් ඇති කර නොගන්නා ලෙස ඖෂධ අධිකාරිය මහජනතාව වෙත දැනුම් දෙයි. තවදුරටත් මේ පිළිබඳ පැහැදිලි කරන ඖෂධ අධිකාරිය සඳහන් කරන්නේ මෙකී සිදුවීම් පදනම් කරගෙන සියලු ඖෂධ සමාගම් නිපදවන Iso Sorbide Mono Nitratre භාවිතයෙන් ඉවත් කිරීමක් හෝ පකිස්තානයේ නිෂ්පාදිත සියලුම ඖෂධ භාවිතයෙන් ඉවත් කිරීමක් සිදු කර නොමැති බවයි.පකිස්තානයෙන් වාර්තා වූ සිද්ධියට මුල් වී ඇත්තේ සමාගම් කිහිපයක් නිපදවන ලද හෘද රෝග සඳහා ප්‍රතිකාර වශයෙන් යොදාගන්නා ඖෂධ කිහිපයක් පමණි.කෙසේ වෙතත් ආරක්ෂිත පියවරක් වශයෙන් අදාළ සමාගම් නිපදවන අනෙකුත් ඖෂධවලද ආරක්ෂාකාරී බව පිළිබඳ තහවුරු කරගන්නා ලෙස ඖෂධ අධිකාරිය එම සමාගම්වල දේශීය නියෝජිතයන්ට උපදෙස් ලබා දී ඇත. තවද ඖෂධ අධිකාරිය පකිස්ථානු ඖෂධ අධිකාරිය සමග සබඳතා පවත්වමින් තොරතුරු ලබා ගන්නා අතර තත්ත්වය පිළිබඳ සියුම්ව අධීක්ෂණය කරමින් සිටී.ශ්‍රී ලංකාවේ භාවිතා කෙරෙන සියලුම බටහිර ඖෂධවල ආරක්ෂාකාරී බව ක්‍රියාකාරී බව හා උසස් ප්‍රමිතිය තහවුරු කර ගැනීම සඳහා අවශ්‍ය සියලු ක්‍රියාමාර්ග අනුගමනය කරන ලෙසට සෞඛ්‍ය අමාත්‍ය මෛත්‍රිපාල සිරිසේන මහතා අදාළ සියලු ආයතනවලට උපදෙස් ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202111</link>
    <topic>දේශීය කජු නිෂ්පාදකයන්ගේ ගැටලු විසඳන්නඅතිරේක වැවිලි බෝග අමාත්‍යාංශයෙන් වැඩපිළිවෙළක්</topic>
    <author>ගම්පහ සංචාරක – නිමල් ජයසිංහ</author>
    <content>දේශීය කජු නිෂ්පාදකයින් මුහුණපාන ගැටලු හඳුනාගෙන, ඔවුන් සමඟ සාකච්ඡා කොට සහන සැලසීමට කටයුතු කරනවා යැයි අතිරේක වැවිලි භෝග ප්‍රවර්ධන අමාත්‍ය රෙජිනෝල්ඩ් කුරේ මහතා පැවසීය.අමාත්‍යවරයා එසේ පැවසුවේ මාකේවිට කළුවැල්ගොඩ කජු පිරිපහදු මධ්‍යස්ථානය සහ නැදගමුව, බටපොත, කජුමද නිෂ්පාදන ආයතන ද නිරීක්ෂණයට පැමිණි අවස්ථාවේ දීය.අඩු ශ්‍රමිකයින් යොදවා කජු සකස් කිරීම ගැන විධිමත් වැඩපිළිවෙළක් ක්‍රියාත්මක කළ යුතු බවද ඇමැතිවරයා පැවසීය. ශ්‍රී ලංකාවේ කජු ලෝකයේම ජනපි‍්‍රය වී ඇති බවද අවශ්‍ය ඉල්ලුම සපුරාලීමට නිෂ්පාදකයන් කටයුතු කළ යුතුª බවද අවධාරණය කළේය.මාකේවිට කළුවැල්ගොඩ කජු පිරිපහදු මධ්‍යස්ථානයේ වත්මන් පාලන අධිකාරියේ උනන්දුව හා කැපවීම මත නව තාක්ෂණ උපකරණ යොදාගෙන කජු සැකසීම කෙරෙහි ද ඇමැතිවරයා ප්‍රසාදය පළ කළේය.ගම්පහ දිසාවේ කජු කර්මාන්තකරුවන් බහුතරයක් වෙසෙන මිනුවන්ගොඩ ප්‍රාදේශීය ලේකම් කොට්ඨාසයට අයත් නැදගමුව, බටපොත, මාදැල්ගමුව, කළුවැල්ගොඩ යන ප්‍රදේශවලද අමාත්‍යවරයා නිරීක්ෂණ චාරිකා කළේය.කළුවැල්ගොඩ කජු නිෂ්පාදන මධ්‍යස්ථානයේ තත්ත්ව පාලන නිලධාරී මධුශංඛ බැද්දගමගේ මහතා නිෂ්පාදන ක්‍රියාවලිය සම්බන්ධ විස්තර ඉදිරිපත් කළේය.මෙම නිරීක්ෂණ චාරිකාවට අමාත්‍ය ලේකම් වජිර නාරම්පනාව, සහකාර ලේකම් චන්ද්‍රානි හේරත් මිය, කජු සංස්ථාවේ තත්ත්ව පාලන ප්‍රධාන නිලධාරි එච්. එම්. බැද්දගමගේ, සාමාන්‍යාධිකාරී කීර්ති ජයකොඩි, අලෙවි කළමනාකරු සුනිල් පෙරේරා යන මහත්ම මහත්මීහු සහභභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202112</link>
    <topic>මාවනැල්ල ඩෙංගු මදුරුවන් බෝවීමට ඉඩහළපුද්ගලයන් පහකට දඩ</topic>
    <author>සබරගමුව සංචාරක ගාමිණී ජයන්ත</author>
    <content>ඩෙංගු මදුරුවන් බෝවන ස්ථාන පවත්වාගෙන ගිය පුද්ගලයින් පස්දෙනකුට මාවනැල්ල දිසා අධිකරණ මහේස්ත්‍රාත් පි‍්‍රනිත් විජේසේකර මහතා රුපියල් තිස්පන්දහසක දඩ මුදලක් ගෙවීමට නියෝග කළේය. මාවනැල්ල නගරය අවට පදිංචිකරුවන් පස්දෙනකුට මෙසේ දඩ නියම කරන ලදී.චෝදනා ලැබූ පස්දෙනා වරද පිළිගැනීම නිසා එක් සැකකරුවකුට රුපියල් හත්දහස බැගින් රුපියල් තිස්පන්දහසක දඩ මුදලක් ගෙවීමට නියම විය.මහජන සෞඛ්‍ය පරීක්‍ෂකවරුන් සහ පොලිස් නිලධාරීන් මාවනැල්ල නගරයේ හා අවට ප්‍රදේශවල ගෙවතු නිවාස හා කාර්යාල භූමි පරීක්‍ෂා කිරීමේ වැඩ සටහනකදී මෙම සැකකරුවන් අත්අඩංගුවට ගෙන අධිකරණයට ඉදිරිපත් කළ බව මාවනැල්ල සෞඛ්‍ය වෛද්‍ය නිලධාරි කාර්යාලයේ මහජන සෞඛ්‍ය පරීක්‍ෂක ඩබ්ලිව්. ජේ. අරියසේන මහතා අධිකරණයට වාර්තා කළේය.මාවනැල්ල ප්‍රදේශීය සභා බල ප්‍රදේශ මදුරු මර්දන සතියට සමගාමීව වැටලීම් කරන බව ඩබ්ලිව්. ජේ. අරියසේන මහතා දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202113</link>
    <topic>කටාන රද්දොළුගම නිවාස සංකීර්ණයේකැළි කසළ ගොඩ ගැහිලා</topic>
    <author>කටාන සමූහ, රන්ජිත් ලොකුපෝතාගම</author>
    <content>රද්දොළුගම නිවාස සංකීර්ණයේ කැළි කසළ ඉවත් කිරීමේ කාර්යය අඩාල වී ඇත. තැන තැන කුණු ගොඩ ගසා තැබීමෙන් එහි නිවැසියෝ අපහසුතාවයකට ලක්වී සිටිති.රද්දොළුගම නිවාස සංකීර්ණයේ පාලනය පිළිබඳව ජාතික නිවාස සංවර්ධන අධිකාරිය සහ කටාන ප්‍රාදේශීය සභාව අතර පවත්නා කඹ ඇදිල්ල නිසා මේ තත්ත්වය උදාවී ඇතැයි නිවැසියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202114</link>
    <topic>මහරගම අනුමැතිය නැති තැන්වලපෝස්ටර් බැනර් තහනම්</topic>
    <author>මහරගම විශේෂ වේහැල්ලේ පියතිලක</author>
    <content>මහරගම පොලිසියේ ස්ථානාධිපති අනුරාධ මහින්දසිරි මහතාගේ මෙහෙයුම යටතේ මහරගම සුරම්‍ය නගරයක් බවට පත්කිරීමේ මූලික පියවරක් ලෙස නගර සීමාවේ අනුමැතිය නොලත් ස්ථානවල පෝස්ටර් ඇලවීම හා වෙළඳ බැනර් එසවීම තහනම් කෙරේ.නගරයේ ව්‍යාපාරිකයින්ට වෙළඳ දැන්වීම්, විදුලි, ටෙලිපෝන් කණුවල ප්‍රදර්ශනය නොකරන ලෙස උපදෙස් දී ඇති අතර, හදිසි මෙහෙයුමක් කළ පොලිස් නිලධාරීන් පිරිසක් නගරයේ අලවා තිබුණු දැන්වීම් ඉවත් කරන ලදී. අනවසරයෙන් නගරයේ එල්ලා තිබුණ 200කට වැඩි බැනර් ප්‍රමාණයක් ද ඉවත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202115</link>
    <topic>යටිනුවර ප්‍රාදේශීය සභාවට අයත් පාරේ ගම්සභා වේල්ල සංවර්ධනය කර නෑ</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>ගන්නෝරුවේ “කැන්දකඩුව හරහා දෙහිදෙණිය බෝධිය දක්වා” යටිනුවර ප්‍රාදේශීය සභාවට අයත් මාර්ගයට සම්බන්ධ “ගම්සභා වේල්ල” නීත්‍යානුකූලව ප්‍රාදේශීය සභාවට පවරාගෙන සංවර්ධනය කරන ලෙස කැන්දකඩුව ශ්‍රී. ලං. නි. ප. ශාඛා සමිතියෙන් ඉල්ලා ඇතත් එය කෙරෙහි මෙතෙක් සැළකිල්ලක් නොදැක්වීම නිසා ප්‍රදේශවාසීහු මැසිවිලි නගති.දෙපස ඉඩම් හිමියන්ගේ විරෝධතා නිසා මාර්ග සංවර්ධනයට අවහිරතා ඇතත්, මෙම “ගම්සභා වේල්ල” පවරාගෙන සංවර්ධනය කරනවාට කිසිවෙකුගෙන් විරෝධතාවයක් නැතත් “ප්‍රාදේශීය සභාව“ ඒ කෙරෙහි පසුගාමීවීම කාගේත් කුතුහලයකට ද හේතුවී ඇත.“ගම්සභා වේල්ල” හැර මාර්ගයේ ඉතිරි කොටස් දෙපස ඉඩම් හිමියන් ඉඩම් පරිත්‍යාගයෙන් වාහන ගමනා ගමනයට සුදුසු පරිද්දෙන් අඩි 13ක් පළලට ප්‍රදේශවාසීන් විසින්ම සකස් කරගෙන ඇත.2005 එවකට අගමැතිව සිටි වත්මන් ජනාධිපති මහින්ද රාජපක්‍ෂ මහතාට මෙම මාර්ගය සම්බන්ධයෙන් යොමුකර තිබූ ලිපියකට පිළිතුරු වශයෙන් එය සංවර්ධනය කිරීමට අවශ්‍ය පියවර ගන්නා ලෙස යටිනුවර ප්‍රාදේශීය සභාවට දන්වා තිබියදීත් දළදා මාලිගාවෙන් හා විෂ්ණු දේවාලයෙන් කැමැත්ත දී තිබියදීත් “ගම්සභා වේල්ල” කොටස සංවර්ධනය කිරීමට පියවර ගෙන නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202116</link>
    <topic>පොල්ගහවෙල දිනකට 121ක් වතාවක්වහන දුම්රිය ගේට්ටුවක්</topic>
    <author>කුරුණෑගල දිස්ත්‍රික් සංචාරක</author>
    <content>පොල්ගහවෙල දුම්රිය ස්ථානය අසල ඇති කෑගල්ල - කුරුණෑගල ප්‍රධාන මාර්ගය දිනකට 121 වතාවක් පමණ දුම්රිය ගමනය සඳහා වසා දමන බවත්, එමගින් මගී ජනතාවගේ කාලය නිකරුණේ අපතේ යන බවත් ජනතාව පවසති.2008 වර්ෂයේ සිට මෙම ස්ථානයට ගුවන් පාලමක් ඉදිකිරීමට මුල්ගල් තුනක් තබා ඇති බව ඔවුහු පවසති. පොල්ගහවෙල දුම්රිය ස්ථානයට දිනකට මගී දුම්රියයන් 87 ක් ද, භාණ්ඩ ප්‍රවාහන දුම්රියයන් 10ක් ද පැමිණෙන අතර, මෙයට අමතරව දුම්රියන් හැරවීමද සිදුකරයි. මේ සෑම වාරයකදීම ගේට්ටුව වසා දැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202117</link>
    <topic>ඉංගිරියේ ඉමගිර සමෘද්ධි ළිඳ කඩා වැටිලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>2004 නොවැම්බර් මසදී ඉංගිරිය ඉමගිරදී ශ්‍රී ලංකා සමෘද්ධි අධිකාරියෙන් ඉදිකර ජනතා අයිතියට පවරන ලද සමෘද්ධි ළිඳ කඩා වැටුණි. එම නිසා පවුල් සියයකට පමණ මුහුණදීමට සිදුවූයේ උග්‍ර ජල හිඟයකටය.මාසයක් පමණ ගත වුවද කිසිවෙකුගේ අවධානය මේ යොමු නොවීම නිසා ගැටලුවට පිළියම් යෙදීම ඉමගිර ජල පාරිභෝගික සමිතියට බාර ගැනීමට සිදු විය.මේ පිළිබඳව අදහස් දැක්වූ ඉමගිර ජල පාරිභෝගික සමිතියේ සභාපති සිරිල් පෙරේරා මහතාකවදාහරි දවසක වගකිවයුත්තෙක් ඇවිත් මේ ළිඳ හදලා දෙනකල් බලා ඉන්න අපිට බෑ. මොකද පවුල් 100 ක පමණ ජනතාව වතුර නැති කමින් මුහුණ දීලා තියෙන්නේ දැඩි අපහසුතාවයකට. ඒ නිසා සමිතියේ තැන්පතු මුදල්වලින් ලක්ෂ 4ක් විතර වැය කරලා මේප්‍රශ්නයට සහනයක් ලබලා දෙන්න අපි තීරණය කළා.මේ ළිඳ අවට අක්කර දෙකක ප්‍රදේශයක් රක්ෂිතයක් කරන්න කියලා අපි දන්වන්න ඕනි තැන්වලට දැන්නුවා. නමුත් උත්තරයක් ලැබුණේ නෑ. ළිඳට ඉඩම් වල ගස් කපලා ළිදේ වතුර මට්ටම අඩු වෙලා. ළිඳ අවට අක්කරයක පෙදෙසක්වත් රක්ෂිතයක් කරන්න කියලා අපි ඉල්ලනවා.මේ සම්බන්ධයෙන් අදහස් දැක්වු ළිදෙන් සපයනු ලබන ජලයේ බෙදාහැරීම් පාලක යසවර්ධන රණසිංහ මහතාසමෘද්ධි ළිඳ කඩා වැටීමත් එක්ක මේ ගමේ මිනිස්සු මුහුණ දුන්න තත්ත්වය හරිම කණගාටුදායකයි. ගොඩක් අය කදු නැගගෙන බැහැගෙන දරුවොත් කර පින්නගෙන හැතැප්ම ගණන් පයින් යනවා. වතුර හොයාගෙන. සමහරුන්ට වතුර අදින්න වෙලාව ගියාම දවසේ වෙන වැඩක් කරන්න වෙලාවක් ඉතුරු වෙන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202118</link>
    <topic>නිට්ටඹුවේ ව්‍යාපාරිකයකුගෙන් මුදල් ඉල්ලා තර්ජනය කළ සැකකරුවන් තිදෙනාගෙන් දෙදෙනෙක් යළි රිමාන්ඩ්</topic>
    <author>අත්තනගල්ල විශේෂ ජයවීර සුගතපාල</author>
    <content>නිට්ටඹුවේ ව්‍යාපාරිකයකුගෙන් රුපියල් හැට ලක්ෂයක කප්පමක් ඉල්ලා තර්ජනය කිරීමේ සිද්්ධියක් සම්බන්ධයෙන් රිමාන්ඩ් භාරයේ රඳවා සිටි සැකකරුවන් තිදෙනාගෙන් දෙදෙනෙක් මේ මස 15 වැනිදා දක්වා තවදුරටත් රිමාන්ඩ් භාරයේ තබන ලෙස අත්තනගල්ල අතිරේක දිසා විනිසුරු බී. ඩී. ආර්. සිසිර කුමාර මහතා නියෝග කෙළේ ය.නිට්ටඹුවේ ව්‍යාපාරිකයකු වන සුගත් රණවීර යන අයගෙන් ඔහුගේ හුඹුටියාවේ නිවසේ දී කප්පම ලබා ගන්නා අවස්ථාවේ සැකකරුවන් අත්අඩංගුවට ගත් බවද, තුන්වන සැකකරු මේ කප්පම් ගැනීමට සම්බන්ධ නැති බව ද පරීක්ෂණවලදී හෙළිවූ බව පැමිණිල්ල ඉදිරිපත් කළ පෑලියගොඩ පොලිසියේ උප පොලිස් පරීක්ෂක එස්. ආර්. රත්නසිරි මහතා අධිකරණයට කීය.සැකකරුවන් වෙනුවෙන් නීතිඥ එස්. අබේගුණවර්ධන සහ ස්ටැන්ලි සමරවීර මහත්වරු පෙනී සිටි අතර පැමිණිල්ල වෙනුවෙන් නීතිඥ අසේල අබේසුන්දර සහ පො. ප. එස්. ආර්. රත්නසිරි මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r1202119</link>
    <topic>මුදල් වංචා නඩුවකවිත්තිකරු නිදහස්</topic>
    <author>පාණදුර සමූහ</author>
    <content>මුදල් වංචා කිරීමේ නඩුවක සාක්කි දීමට පැමිණිලිකාරිය සහ පොලිස් නිලධාරීන් අධිකරණයට නොපැමිණි නිසා එම නඩුවේ විත්තිකරු පාණදුර මහේස්ත්‍රාත් ආර්. එස්. ඒ. දිසානායක මහතා විසින් නිදහස් කරන ලදී.මේ නඩුව විභාග කිරීම සඳහා දින කිහිපයක් කැඳවුවද පැමිණිලිකාරිය හෝ පොලිස් නිලධාරීන් නඩුවේ සාක්කි දීමට නොපැමිණි නිසා මේ තීන්දූව දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=r12021110</link>
    <topic>එක නටුවේ කොස් ගෙඩි 32ක්</topic>
    <author>ඡායාරූපය ඉංගිරිය මධ්‍යම සමුහ ප්‍රියදර්ශනී කහවල</author>
    <content>කොස් ගසක එක නටුවකින් ගෙඩි 32 ක් ඵලදරා ඇති අපූරු දර්ශනයක් හල්වතුර උඩහ ඌරුගල ප්‍රදේශයේ ගෙවත්තකදී දැකගත හැකිය. නටුව කොටස් කිහිපයකට බෙදුණද ගෙඩි 32 හිම බර ගසට සම්බන්ධ එක් කුඩා නටුවකින් පමණක් දරා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202111</link>
    <topic>තියුණු සටනකින් පසුව ශ්‍රී ලංකාව ලකුණු 5කින් පරදී</topic>
    <author/>
    <content>ඔස්ට්‍රේලියාවට එරෙහිව ඊයේ පර්ත්හි පැවැති ‘කොමන්වෙල්ත් බෑන්ක් කුසලාන’ ක්‍රිකට් තරගයේ අවසන් ඕවරවලදී ඇන්ජලෝ මැතිව්ස්ගෙන් සටන්කාමී ඉනිමක් වාර්තා වුවද ඔස්ටේ‍්‍රලියාව අභිබවා යාමට එය ප්‍රමාද වැඩි විය. අවසානයේ ඔස්ට්‍රේලියාවට ලකුණු 5 ක ජයක් හිමිවිය.ලකුණු 232 ක ජයග්‍රාහී ඉලක්කයක් හඹා ගිය ශ්‍රී ලංකාව තරගයේ තවත් පන්දුවක් පමණක් ඉතිරිව තිබියදී ලකුණු 226 කට දැවී ගියේය. ආක්‍රමණශීලී පිති හරඹයක නියැලුණු මැතිව්ස් ඊයේ ඔහුගේ 9 වැනි ජාත්‍යන්තර එක්දින අර්ධ ශතකය වාර්තා කරමින් අගනා ලකුණු 64 ක් ලබා ගත්තේය.පන්දු 76 ක ඔහුගේ ඉනිමට හතරේ පහර 4 ක් හා හයේ පහරක් ඇතුළත් විය. මැතිව්ස් හා ධම්මික ප්‍රසාද් අවසන් කඩුල්ල වෙනුවෙන් ලකුණු 46 ක් රැස් කරමින් ශ්‍රී ලංකාව ජයග්‍රහණය අභියසටම ගෙන ආහ. අවසාන ඕවරයේදී ශ්‍රී ලංකාවට ජයග්‍රහණය සඳහා තවත් ලකුණු 18 ක් අවශ්‍යව තිබියදී මැතිව්ස් හතරේ පහරක් හා හයේ පහරක් එල්ල කිරීමට සමත් වුවද තරගයේ අවසන් පන්දුවට පෙර පන්දුවේදී ඔහු දැවී ගියේය. ප්‍රසාද් නොදැවී ලකුණු 15 ක් රැස් කළේය.පිළිතුරු ඉනිමේදී ශ්‍රී ලංකා පළමු කඩුල්ල මුළු ලකුණු 11දී බිඳ වැටිණි.උපුල් තරංග (5) සිවුවැනි ඕවරයේදී දැවී යාමෙන් පසුව පිටියේ එක්වූ තිලකරත්න ඩිල්ෂාන් හා කුමාර් සංගක්කාර මුළු ලකුණු සංඛ්‍යාව 61 දක්වා ඉහළ නංවමින් සිටියදී 15 වැනි ඕවරයේදී සංගක්කාර දුවද්දී දැවී ගියේය. හතරේ පහර 3ක් එල්ල කළ ඔහු පන්දු 32කින් ලකුණු 22ක් වාර්තා කළේය.මුළු ලකුණු 88දී ඩිල්ෂාන් දැවී ගියේය. පන්දු 57කට මුහුණ දුන් ඔහු හතරේ පහර 4ක් සමඟ ලකුණු 40ක් රැස් කළේය.නායක මහේල ජයවර්ධනට ලබාගත හැකිවූයේ පන්දු 13කින් ලකුණු 13ක් පමණි.27 වැනි ඕවරයේ මුළු ලකුණු ප්‍රමාණය 110ක් ව තිබියදී ඔහු දැවී ගියේය. ලහිරු තිරිමාන්න (3) මුහුණ දුන්නේ පන්දු 6කට පමණි.ඩොනර්ටිගේ පන්දුවක් කෙලින්ම කඩුල්ලේ වැදීමෙන් ඔහු දැවී ගිය අතර මේ අනුව 28 වැනි ඕවරයේදී ශ්‍රී ලංකා 5 වැනි කඩුල්ල මුළු ලකුණු 119දී බිඳ වැටිණි.දිනේෂ් චන්දිමාල් ඊළඟට දැවී ගියේය. හතරේ පහර 4ක් එල්ල කොට පන්දු 50කින් ලකුණු 37ක් රැස් කරමින් සිටියදී 31 වැනි ඕවරයේ මයිකල් ක්ලාක්ගේ පන්දුවකට කඩුල්ල මුවා කිරීමේ වරදට හසුව චන්දිමාල් මුළු ලකුණු 129දී දැවී ගියේය.ඇන්ජලෝ මැතිව්ස් හා සේනානායක (9) එක්ව 8 වැනි කඩුල්ල වෙනුවෙන් ලකුණු 32ක් එක් කරමින් සිටියදී කඩුලු රකින වේඩ්ගේ ‘ස්ටම්ප්’ කිරීමකින් සේනානායක මුළු ලකුණු 175දී දැවී ගියේය.ඔස්ට්‍රේලියානු ඉනිම ලකුණු 231 කට සීමා කිරීමට ශ්‍රී ලංකා පන්දු යවන්නෝ සමත් වූහ.ශ්‍රී ලංකා නායක මහේල ජයවර්ධන කාසියේ වාසිය දිනා ගෙන ප්‍රථමයෙන් පන්දු යැවීමට තීරණය කළ අතර ශ්‍රී ලංකාවේ විනයානුකූල පන්දු ප්‍රහාරය හමුවේ ඔස්ට්‍රේලියානු පිල 50 වැනි ඕවරයේදී දැවී ගියේ ය.ඔස්ට්‍රේලියානු පිල වෙනුවෙන් වැඩිම ලකුණු වාර්තා කළ පිතිකරුවා වෙමින් නායක මයිකල් ක්ලාක් ලකුණු 57 ක් ලබා ගත් අතර ඩේවිඩ් වෝනර් ලකුණු 34ක්ද, මයිකල් හසී ලකුණු 23ක්ද, ඔහුගේ සොහොයුරු ඩේවිඩ් හසී ලකුණු 27ක්ද, ඩෑන් ක්‍රිස්ටියන් ලකුණු 33ක්ද රැස් කළහ.මයිකල් හසී දැවී ගියේ නුවන් කුලසේකරගේ අති දක්ෂ ක්‍රීඩාවෙනි. තමා යැවූ පන්දුවට හසී පෙරලා දුන් උඩ පන්දුව කුලසේකර රැක ගත්තේ අති විශිෂ්ට අයුරිණි.ආරම්භක පිතිකරු මැතිව් වේඩ් එක් ලකුණකට හා හිටපු ඔස්ට්‍රේලියානු නායක රිකී පොන්ටිං ලකුණු 1කට දවාලමින් ශ්‍රී ලංකාව තරඟයේ හොඳ ආරම්භයක් ලබා ගත් අතර ඕස්ට්‍රේලියාව ඔවුන්ගේ ඉනිම මුලදීම ලකුණු 26කට කඩුලු 2ක් අහිමි කර ගත්තේ ය.එතැන් පටන් නිරන්තරයෙන් කඩුලු බිඳ වැටෙන්නට විය. එම ඉනිමේ හොඳම ක්‍රීඩාව වූයේ ක්‍රිස්ටියන් හා ක්ලාක්ගේ ලකුණු 56 ක 6 වැනි කඩුලු සබඳතාවයයි.ක්ලාක් පන්දු 88කට මුහුණ දී හතරේ පහර 4 ක් එල්ල කරමින් ඔස්ට්‍රේලියානු ඉනිම ස්ථාවර කිරීමට උත්සාහ කළ ද 41 වැනි ඕවරයේදී ඇන්ජලෝ මැතිව්ස්ගේ පන්දුවකට ‘මිඩ් විකට්’ හි පන්දු රකිමින් සිටි මහේල ජයවර්ධන අතට උඩ පන්දුවක් දෙමින් දැවී ගියේ ය. මැතිව්ස් ලකුණු 37කට කඩුලු 2ක් ලබා ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202112</link>
    <topic>චැම්පියන් ලීග් පාපන්දු තරගාවලියේ20 වැනි අදියරේ තරග උණුසුම් වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ 20 වැනි අදියරේ තරග අද සහ හෙට පැවැත්වේ.පළමු පෙළ කණ්ඩායම් 12 ක් සහභාගිවන මේ තරගාවලියේ සෑම කණ්ඩායමක්ම තරග 19 බැගින් නිමාකොට ඇත. තරගාවලිය නිමාවීමට තවත් සති දෙකක කාලයක් ඇති අතර එවිට කණ්ඩායමක් තරග 22 බැගින් ක්‍රීඩා කරනු ඇත. එහිදී ලකුණු සටහනේ පෙරමුණටම පැමිණෙන කණ්ඩායම වසරේ දක්‍ෂතම පාපන්දු කණ්ඩායම ලෙස නම් කෙරේ. මේ වනවිට ලකුණු සටහනේ පෙරමුණ ගැනීමට රත්නම් ක්‍රීඩා සමාජය සමත්ව සිටී.රත්නම් තරග 19කදී ජයග්‍රහණ 13 ක් පරාජ 4 ක් හා ජය පරාජයෙන් තොරව තරග 2 ක නිමාකොට ලකුණු 41 ක් ලබා ඇත. ශ්‍රී ලංකා යුද හමුදාව ලකුණු 37 ක් ලබා ඇත්තේ ජයග්‍රහණ 10 ක් පරාජ 2 ක් හා ජය පරාජයෙන් තොරව තරග 7 ක් නිමා කරමිනි. ශ්‍රී ලංකා නාවික හමුදාව ලකුණු 32 ක් හා දොන් බොස්කෝ ලකුණු 28 ක් ලබා තෙවැනි හා සිවුවැනි ස්ථානවල සිටිති. සුගියදා නිමාව දුටු යුද හමුදාව හා සෝන්ඩර්ස් අතර තරගයේදී ගෝල් 3 - 1 කින් සෝන්ඩර්ස් පිල පරාජයවීම හේතුවෙන් යුද හමුදාව ලකුණු සටහනේ දෙවැනි තැන තවදුරටත් ආරක්ෂාකර ගත්තේය.රත්නම් ක්‍රීඩා සමාජයට හා යුද හමුදාවට ඉරිදි සතිවල ඇති තරග ඉතාම තීරණාත්මකවී තිබේ. රත්නම් ක්‍රීඩා සමාජය අද ඕලුස්ටාර් සමග සිටිලීග් පිටියේ තරගවදින අතර ඉදිරි සති දෙකේදී දොන් බොස්කෝ හා ගුවන් හමුදාව මුණ ගැසෙයි. ශ්‍රී ලංකා යුද හමුදාව හෙට සිටි ලීග් පිටියේදී ජාවාලේන් පිල හමුවන අතර ඉදිරි සති දෙකේදී සිවිල් ආරක්ෂක හා නිව් යංගස් මුණ ගැසෙයි. චැම්පියන් ලීග් පාපන්දු තරගාවලියේ මේ වනවිට අවසන් ස්ථාන දෙකක් සිවිල් ආරක්ෂක (ලකුණු 16) හා ජාවාලේන් ක්‍රීඩා සමාජය (ලකුණු 13) රැඳී සිටී.සති අන්තයේ තරග - අදපොලිසිය - රිනවුන් පොලිස් පිටියේදී රත්නම් – බ්ලුස්ටාර් සිටිලීග් පිටියේදී සෝන්ඩර්ස් – නාවික කැළණියේදීහෙටනිව් යංග්ස් – දොන් බොස්කෝ වෙන්නප්පුවේදී සිවිල් ආරක්ෂක – ගුවන් කැලණියේදී ජාවාලේන් - යුද සිටි ලීග් පිටියේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202113</link>
    <topic>‘මිස්ටර් ශ්‍රී ලංකා’ අයෝමය සූරයාතරගය අද</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනය විසින් සංවිධානය කරනු ලබන 63 වැනි ‘මිස්ටර් ශ්‍රී ලංකා’ ජාතික අයෝමය සූරයා තරගය අද (11) පස්වරු 4.00 ට ආනන්ද විද්‍යාලයීය කුලරත්න ශාලාවේදී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ.මෙහි මූලික තරග අද පෙරවරු 8 සිට එම ශාලාවේදීම පැවැත්වේ. කනිෂ්ඨ, ජ්‍යෙෂ්ඨ හා ප්‍රවීණයන් සඳහා පැවැත්වෙන මේ තරගාවලිය මිස්ටර් ශ්‍රී ලංකා කිරුළ හිමි ක්‍රීඩකයාට මුදලින් රුපියල් 50,000 ක් පිරිනැමීමට සංවිධායක කමිටුව තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202114</link>
    <topic>මෝටර් රථ හා යතුරුපැදි තරගාවලියඅද-හෙට පන්නලදී</topic>
    <author/>
    <content>ශ්‍රී ලංකා මෝටර් රථ ක්‍රීඩා සමාජය, ශ්‍රී ලංකා යතුරුපැදි ක්‍රීඩා සමාජය හා ආසියානු මෝටර් රථ ධාවන ක්‍රීඩා සමාජය එක්ව සංවිධානය කරනු ලබන “ස්පීඩ් චැම්පියන්ස්ෂිප් 2012” තරගමාලාවේ පළමු අදියර හෙට (11) සහ අනිද්දා (12) පන්නල මෝටර් රථ ධාවනය පථයේදී පැවැත්වේ. මේ වසරේ ජාතික සූරතාවලියට සමගාමීව පැවැත්වෙන මේ තරගමාලාව අදියර 3 කින් සමන්විතය.මෝටර් රථ ධාවන තරග ඉසව් 13 ක් සහ යතුරුපැදි ධාවන ඉසව් 8 ක් ඇතුළත් “ස්පීඩ් චැම්පියන්ෂිප් 2012” තරගාවලියට ප්‍රකට ධාවන සූරයන් වන පසිඳු පීරිස්, අශාන් සිල්වා, උපුල්වන් සේරසිංහ, දිනේෂ් දෙහෙරගොඩ, රියාස් ෆාරුක්, රිස්වි ෆාරුක්, ඩැරින් වීරසිංහ, මහේෂ් මඩුගල්ල, දිනේෂ් ජයවර්ධන, රොහාන් ද සිල්වා, සුසන්ත ගුණවර්ධන, ශෆ්රාස් ජුනයිඩ්, චමින්ද වීරසූරිය හා මයිකල් වීරසූරිය ඇතුළු ක්‍රීඩකයන් රැසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202115</link>
    <topic>සංඛ රමේෂ් 141යිලකුණු 32ට කඩුලු 8යි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් කෝට්ටේ ආනන්ද ශාස්ත්‍රාලයත් අතර කෝට්ටේදී පැවැති අන්තර් පාඨශාලීය වයස අවුරුදු 19 න් පහළ ක්‍රිකට් තරගයෙන් කඩුළු නවයක ජයක් වාර්තා කිරීමට මොරටු විදුහල සමත් විය.පළමුවෙන පන්දුවට මුහුණ දුන් ආනන්ද ශාස්ත්‍රාලය ලකුණු 104 කට සීමා කිරීමට ප්‍රතිවාදීන් සමත් වූ අතර, මොරටු විදුහල් නායක සංඛ රමේෂ් ලකුණු 32 කට කඩුළු 8 ක් දවාලීමට සමත් විය.පිළිතුරු ඉනිම ක්‍රීඩා කළ මොරටු විදුහල 303 ක් ලබා ගත් අතර නැවතත් පිත්තෙන් දස්කම් පාමින් සංඛ රමේෂ් ලකුණු 141 ක් වාර්තා කළ අතර ඊෂාන් පීරිස් ලකුණු 119 ක් රැස් කළේය. මේ දෙදෙනා අතර සිවුවැනි කඩුල්ල සඳහා ලකුණු 220 සබඳතාවයක් ගොඩනැගිණි.දැනට මොරටු විදුහල පවත්වා ඇති තරග හයේදී සංඛ රමේෂ් කඩුළු 59 ක් දවාගෙන ඇති අතර එක තරගයකදී කඩුළු 10 හෝ ඊට වැඩියෙන් තෙවතාවක්ද, කඩුළු 5 කට හෝ ඊට වැඩියෙන් එක් ඉනිමකදී දෙවතාවක්ද ඔහු විසින් ලබාගෙන ඇත.පසුගිය වසරේදී ඔහු ලකුණු 1187 ක් ලබාගත් අතර කඩුළු 103 ක් දවාලීමට සමත් විය.දෙවැනි ඉනිමේදී ආනන්ද ශාස්ත්‍රාලය ලකුණු 216 ක් රැස්කරගත් අතර අයි. එස්. දේවසුරේන්දර ලකුණු 90 ක් වාර්තා කළේය.ආනන්ද ශාස්ත්‍රාලය – 104  ජී. ජී. පී. පෙරේරා 20, විය. ආර්. තිලංගන 26, (සංඛ රමේෂ් 8/32) සහ 216 - අයි. එස්. දේවසුරෙන්දර 90, ටී. සී. දාබරේ 26, එස්. එස්. ධර්මකීර්ති 25 (සංඛ රමේෂ් 2/65, සෆ්රාන් ප්‍රිනා 2/16, ඉෂාන් පීරිස් 3/21, හර්ෂ දේවින්ද 2/41මොරටු විදුහල – 303  ඉෂාන් පීරිස් 119, සංඛ රමේෂ් 141, (ඒ. පී. දාබරේ 3/65, ඩී. ඩී. කුලසූරිය 2/45 සහ 15/1).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202116</link>
    <topic>පන්නිපිටිය ක්‍රිස්තුරාජ විදුහල අපරාජිතව දෙවැනි වටයට</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 13 න් පහළ ක්‍රිකට් තරග මාලාවේ තුන්වැනි කාණ්ඩයේ “ර්” කොටසට තරග වැදුණ පන්නිපිටිය ක්‍රිස්තුරාජ විදුහල් කණ්ඩායම තරග සියල්ල අපරාජිතව නිම කරමින් එම කාණ්ඩයේ සූරයින් බවට පත් විය.අංගොඩ ශ්‍රී රාහුල විදුහල් කණ්ඩායම ඉනිමකින් පරාජය කළ ක්‍රිස්තුරාජ විදුහල් කණ්ඩායම අඹතලේ ටිකිරි කුමාර සහ කොට්ටාව ආනන්ද විදුහල් කණ්ඩායම් හමුවේ මුල් ඉනිමේ ජයග්‍රහණ වාර්තා කළේය.ක්‍රිස්තු රාජ සහ බෝමිරිය මධ්‍ය මහා විදුහල් කණ්ඩායම් අතර පැවති පළමු වටයේ තරගය ජය පරාජයකින් තොරව අවසන් විය.සහන් පෙරේරාගේ නායකත්වය යටතේ තරගවදින ක්‍රිස්තු රාජ විදුහල් අවුරුදු 13 න් පහළ කණ්ඩායම වෙනුවෙන් සහන් චතුරංග, චානක සෙබස්තියන්, දක්ෂිත හරිස්චන්ද්‍ර, සී. අයිසැක් සහ දිනුක සජිත් යන ක්‍රීඩකයින් පිත්තෙන් සහ පන්දුවෙන් දස්කම් දැක්වූහ.2009 දී අවුරුදු 13 න් පහළ තරග මාලාවට ප්‍රථම වතාවට සහභාගී වූ ක්‍රිස්තු රාජ විදුහල් කණ්ඩායම තුන්වැනි වතාවටත් දෙවැනි වටයට සුදුසුකම් ලැබීම විශේෂත්වයකි. ජයන්ත වීරසිංහ මහතා කණ්ඩායමේ පුහුණුකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202117</link>
    <topic>සය සාමාජික ක්‍රිකට් අද සහ හෙට</topic>
    <author/>
    <content>මුල්ලේරියාව ආකේඩියන්ස් ක්‍රීඩා සමාජය විසින් 3 වැනි වරටත් සංවිධානය කරනු ලබන ලීලාරත්න අනුස්මරණ කුසලාන දීප ව්‍යාප්ත සය සමාජික සැහැල්ලු පන්දු ක්‍රිකට් තරගාවලිය අද (11) සහ හෙට (12) දෙදින ගල්වාන ක්‍රීඩා පිටියේදී පැවැත්වේ.තරගාවලියේ ජයග්‍රාහකයන්ට කුසලානය සමඟ රුපියල් 20,000ක්ද, අනු සූරතාවයන්ට කුසලානය සමඟ රුපියල් 10,000 ක් ද, හොඳම පිතිකරු හා පන්දු යවන්නාට කුසලාන සමඟ රුපියල් 2,000 බැගින් ද පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202118</link>
    <topic>අවුරුදු 40න් ඉහළ සය සාමාජික සැහැල්ලු පන්දුක්‍රිකට් තරගාවලිය අද</topic>
    <author/>
    <content>දෙහිවල සරණංකර ක්‍රීඩා සමාජය විසින් දෙවැනි වරටත් සංවිධානය කරනු ලබන අවුරුදු 40 න් ඉහළ ක්‍රීඩකයන් සඳහා වෙන් වූ සය සාමාජික සැහැල්ලු පන්දු ක්‍රිකට් තරගාවලිය අද (11) දිනය පුරා දෙහිවල සරණංකර ක්‍රීඩාංගණයේදී පැවැත්වේ.හොරේතුඩුව යුනයිටඩ්, බොරැල්ල යුනයිටඩ්, තලපත්පිටිය නැෂනල්, වත්තල බ්ලූස්ටාර්, බෙල්ලන්විල යුනයිටඩ්, කලුබෝවිල යුනයිටඩ් , කලුබෝවිල ජය ශ්‍රී, කලුබෝවිල දිලෙන තරු, කලුබෝවිල ඉඳුනිල්, දෙහිවල ඉලෙවන් ස්ටාර්ස්, රත්තනපිටිය ක්‍රීඩා සමාජය, අම්බලන්ගොඩ සිංහ, පිළියන්දල ක්‍රීඩා සමාජය, මුල්ලේරියාව යුනයිටඩ් සහ කොට්ටාව ක්‍රීඩා සමාජය මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s1202119</link>
    <topic>ඕල්කට් අනුස්මරණ ක්‍රිකට්අද සිට මාතර දී</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මෙ රට ප්‍රධානතම බෞද්ධ පාසල් අට වන කොළඹ ආනන්ද, නාලන්ද, පන්නිපිටියේ ධර්මපාල , කුරුණෑගල මලියදේව, මහනුවර ධර්මරාජ, අම්බලන්ගොඩ ධර්මාශෝක, ගාල්ලේ මහින්ද සහ මාතර රාහුල විදුහල් නියෝජනය කළ ප්‍රවීණ ක්‍රිකට් ක්‍රීඩකයින්ගෙන් සැදුම් ලත් කණ්ඩායම් තරග වදින 13 වැනි ඕල්කට් අනුස්මරණ ක්‍රිකට් තරගාවලිය අද (11) සිට 13 වැනි දින දක්වා මාතර උයන්වත්ත පිටියේ පැවැත්වේ.මෙවර මාතර රාහුල විද්‍යාලයේ ආදි ශිෂ්‍ය සංගමයේ කොළඹ ශාඛාව මගින් මෙම තරගාවලිය සංවිධානය කරනු ලැබේ.සෑම වසරකම දෙසැම්බර් මස පැවැත්වෙන ඕල්කට් අනුස්මරණ ක්‍රිකට් තරගාවලිය පසුගිය වසරේ දෙසැම්බර් 2,3 සහ 4 දිනයන්හි පැවැත්වීමට කටයුතු යොදා තිබුණද නොවැම්බර 25 දා මාතර හරහා හමා ගිය සුළි කුණාටුව හේතුවෙන් කල් තැබිණි.ආදි ශිෂ්‍ය කණ්ඩායම් අතර පිළිමළුන් පිටු දැකීමේ, ක්‍රමයට පිළකට පන්දු වාර 12 බැගින් වූ ක්‍රිකට් තරග අද (11) සහ හෙට(12) පවත්වනු ලබන අතර 13 වනදා වර්තමාන ක්‍රීඩකයන් අතර පන්දුවාර 10 ක්‍රිකට් තරගාවලියක් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=s12021110</link>
    <topic>මැක්ලර්න්ස් ඇල්ටෝ කුසලානමෝටර් රථ තරගයප්‍රථම වතාවට හෙට පන්නලදී</topic>
    <author/>
    <content>මැක්ලරන්ස් ඇල්ටෝ කේ. 10 කුසලානය සඳහා ප්‍රථම වතාවට සංවිධානය කෙරෙන මෝටර් රථ තරගය මෙම 12 වැනි දින පන්නලදී පැවැත්වේ.මේ තරගය සඳහා 2011 වසරේ ස්පීඩ් සූරතාවලියේ මැක්ලරන්ස් ෆෝමියුලා 1300 සී.සී. අංශයේ තරග වැදුනු ධාවකයෝ සුදුසුකම් ලබා සිටිති.තිවංක විජේසේකර, දර්ශ පතිරණ, ප්‍රවීන් මඩුගල්ල විරේන් බොතේජු , අසේල ඒකනායක, ගයාන් රණතුංග හා වරුණ රණතුංග මෙම තරගයට සහභාගි වන ධාවකයෝ වෙති.ඇල්ටෝ කේ. 10 කුසලාන තරගය වෙනුවෙන් වන විශේෂ මෝටර් රථ ‘මැක්ලර්න්ස් / ස්පීඩ් ඩ්‍රෝම්” විසින් ‘එසෝසියේටඩ් මෝටර්වේස් සමාගමෙන් මිලදී ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=f1202111</link>
    <topic>ලෝකයේ කිසිදු රටකට දෙවැනි නොවීම අපේ අරමුණයි</topic>
    <author>සාකච්ඡා කළේ උදිත ගුණවර්ධන</author>
    <content>ගුවන්සේවා ක්ෂේත්‍රයේ සංවර්ධනය සඳහා රජය ගෙන ඇති පියවර, ගුවන්තොටුපොළ හා ඒ ආශ්‍රිත ක්ෂේත්‍රයන්හි වර්ධනය සඳහා ගෙන ඇති පියවර හා තවත් කාලීන හා සමාජීය කරුණු පිළිබඳ ඇමැති ප්‍රියංකර ජයරත්න මහතා සමඟ සිදුකළ සාකච්ඡාවකි.* සිවිල් ගුවන් සේවා අමාත්‍යාංශය සහ එහි කාර්යභාරය සහ මූලික අරමුණු ගැන පැහැදිලි කිරීමක් කළ හැකිද?මහින්ද චින්තන වැඩපිළිවෙළින් පංච මහා කේන්ද්‍රවල ගුවන් ක්ෂේත්‍රය ගැන විශේෂ අවධානයක් යොමුකර තිබෙනවා. ඒ නිසා මෙරට ඇති අමාත්‍යාංශ අතරින් සිවිල් ගුවන් සේවා අමාත්‍යාංශයත් ප්‍රධාන කාර්යයක් ඉටුකරන අමාත්‍යාංශයක් විදිහට සඳහන් කරන්න පුළුවන්. ශ්‍රී ලංකන් ගුවන් සේවය, මිහින් ලංකා සිවිල් ගුවන් සේවා අධිකාරිය ඇතුළු ගුවන් ක්ෂේත්‍රය හා සම්බන්ධ ආයතන සියල්ලම මේ අමාත්‍යාංශය යටතේයි ක්‍රියාත්මක වෙන්නේ. ඒ නිසා ගුවන් සේවා අමාත්‍යාංශයට මෙරට ආර්ථික, සංචාරක හා ව්‍යාපාරික අංශ පිළිබඳ මේ අමාත්‍යාංශයට ඇත්තේ විශාල කාර්යයක්. ජනාධිපතිතුමා මා වෙත මෙහි අමාත්‍ය වගකීම ලබාදී තිබෙන්නේ විශාල විශ්වාසයක් ඇතිව. ඒ නිසා මේ විශ්වාසය දිගින් දිගටම ආරක්ෂා කිරීම තමයි මගේ අරමුණ වෙලා තිබෙන්නේ.ශ්‍රී ලංකන් ගුවන් සේවය කලක් පාලනය වුණේ එමිරේට්ස් සමාගම යටතේයි. පසුව එහි අයිතිය නැවත රජයට පවරා ගත්තා. මේ තත්ත්වය තුළ එමිරේට්ස් සමාගම මඟින් යළිත් එහි ආණ්ඩුවට අයත්ව තිබූ කොටස් යළිත් රජයට පවරා ගනු ලැබුවා. අද වෙද්දි අපට පුළුවන් වෙලා තිබෙනවා ශ්‍රී ලංකන් සමාගම යළිත් වැඩි දියුණු කිරීමටත් එම ආයතන පාඩු ලබන තත්ත්වය අවම කර ලාබ ලබන තත්ත්වයට පත්කර ගැනීමටන්.අද වෙද්දී ශ්‍රී ලංකන් සමාගම සතුව ඇති ගුවන් යානා ප්‍රමාණය විස්ස දක්වා ඉහළ ගිහින් තිබෙනවා. මෙමඟින් ලොව පුරා ගමනාන්ත හැටකට ශ්‍රී ලංකන් යානා පියාසර කරනවා. ඒ සමඟ දේශීය ගමනාන්ත දහනවයකට ‘සී’ප්ලේන් මගින් ගමන් කිරීමටත් අවස්ථාව ලබාදී තිබෙනවා.* එහෙත් ‘සී ප්ලේන්’ මඟින් පරිසරය දූෂණ වන බවටත් රටේ සාමාන්‍ය ජන ජීවිතයට හානි සිදුවන බවටත් ඇතැම් පාර්ශ්වයන්ගෙන් චෝදනා එල්ල වෙනවා. මේ චෝදනා ගැන ඔබේ ප්‍රතිචාරය මොන වගේද?සමහර අන්තවාදී කණ්ඩායම් ජනතාව මුලා කිරීමට විවිධ ආකාරයේ මතවාද ඇති කිරීමට උත්සාහ කරනවා. ඒත් ‘සී ප්ලේන්’ මඟින් පරිසරයට හානිකර බවට ඇතැමුන් මතයක් ඇති කිරීමට උත්සාහ කළත් විද්‍යාත්මකව එහි සත්‍යතාව තහවුරු කිරීමට නොහැකි වී තිබෙනවා. ගුවන් යානයක් ජලාශයක් මතට ගොඩ බැස්සුවාම පරිසර හානියක් වෙනවා නම් බෝට්ටුවක් ජලය මත ගමන් කරද්දී හානිය එයට වඩා විශාල හානියක් වෙන්න එපායෑ. මේ හැමදෙයක්ම මනසින් මවා ගත් ප්‍රලාප මිසක් යථාර්ථයක් නොවෙයි. තවත් පටු දේශපාලන අරමුණු ඇති අයත් විවිධ ආකාරයේ දේවල් ඉස්මතු කිරීමට උත්සාහ කරනවා.* ‘සී ප්ලේන්’ මඟින් මෙරට සංචාරක හා ව්‍යාපාරික අංශයට වර්ධනීය තත්ත්වයක් ඇතිකර ගැනීමට පුළුවන්ද ?අප රට පුරාම ගමනාන්ත දහනවයකට මේ සී ප්ලේන් ගමන් කිරීමට නියමිතයි. එමඟින් මෙරට සංචාරක හා ව්‍යාපාරික ක්ෂේත්‍රයේ දියුණුව ඇති කර ගන්න පුළුවන්. සාමාන්‍යයෙන් ගොඩබිමෙන් ආරුගම්බේට යන්න පැය හය හතක් යනවා. එය සංචාරකයන්ගේ පැත්තෙන් ගත්තහම පාඩුවක්. අද ගොඩක් අය සීමිත දින ගණනක පැකේජයක් සඳහා තමයි මෙරටට එන්නේ. එනිසා ‘සී ප්ලේන්’ මඟින් විශාල කාලය ඉතිරිකර ගැනීමක් පමණක් නොවෙයි සංචාරකයාගේ ආකර්ශනයක්ද මෙරට වෙත ළඟාකර ගැනීමට පුළුවන් වෙලා තිබෙනවා.ඒ විතරක් නොවෙයි ව්‍යාපාරිකයන්ට වුවත් සැහැල්ලු මිලකට රට පුරා ඇති ගමනාන්තවලට ගමන් කරන්න පුළුවන් වගේම එමඟින් විශාල කාලයක් ඉතිරිකර ගැනීමට පුළුවන්කම ලැබෙනවා. මෙය ව්‍යාපාරික පැත්තෙන් ගත්තත් යහපත් ප්‍රවණතාවක් විදිහට හඳුන්වන්න පුළුවන්. ව්‍යාපාරිකයකුට මෙවැනි කාල ඉතිරියක් කර ගැනීමට ලැබීම සුවිශේෂී දෙයක් වගේම ඔවුන්ගේ ආකර්ශනය ‘සී ප්ලේන්’ වෙත යොමුකර ගැනීමට මෙමගින් පුළුවන්කම ලැබෙනවා.* මිහින් ලංකා ගුවන් සේවයට ආරම්භයේ සිටම විවිධ පාර්ශ්වයන්ගෙන් චෝදනා එල්ල වුණා. අද වනවිට මිහින් ලංකා ආයතනයේ වර්තමාන තත්ත්වය ගැන පැහැදිලි කිරීමක් කළ හැකිද?මිහින් ලංකා සමාගම පිහිටුවීමේ මූලික අරමුණ වුණේ මෙරටට ජාතික ගුවන් සේවයක් එවකට නොතිබීම යන කරුණුයි. එදා ශ්‍රී ලංකන් ආයතනය තිබුණේ එමිරේට්ස් ආයතනය සතුවයි. ඒ නිසා තමයි මිහින් ලංකා සමාගම ආරම්භ කළේ. ඒ වගේම මිහින් ලංකා සමාගම බජට් ගුවන් සේවයක් විදිහට හඳුන්වා දී තිබෙන්නේ. එමඟින් වඩාත් පහසුවටත් ලෙහෙසියටත් තමන්ගේ ගුවන් ගමන් අවශ්‍යතා සපුරා ගැනීමට පුළුවන්කම තිබෙනවා. එනිසා මිහින් සමාගම ලාභයත් සේවයත් යන දෙපැත්තම ගැන අවධානය යොමුකර තිබෙනවා.අද වනවිට මිහින් ලංකා සමාගම යම් සාර්ථකත්වයක් ලබා තිබෙනවා. අපේ අරමුණ වෙලා තිබෙන්නේ ඉදිරියේදී මිහින් ලංකා සමාගම ජාතික අවශ්‍යතා සපුරන ආයතනයක් බවට පත්කිරීමයි. මෙමඟින් තමන්ගේ ගුවන් ගමන් අවශ්‍යතා සපුරා ගැනීමට පුළුවන්කම ලැබෙනවා.* කටුනායක බණ්ඩාරනායක ගුවන්තොටුපොළ සංවර්ධනය හා එහි වර්ධනය සඳහා ගෙන ඇති ක්‍රියාමාර්ගවල වත්මන් තත්ත්වය පැහැදිලි කළ හැකිද?ලක්ෂ හයක මගී ප්‍රමාණයකට වර්ෂයකදී බණ්ඩාරනායක ගුවන්තොටුපොළ ප්‍රයෝජනයට ගැනීමට පුළුවන්. මෙරටට ඇති සංචාරක ආකර්ශනය ඉහළ යාම හා ව්‍යාපාරික ආකර්ශනය ඉහළ යාමත් සමඟ බණ්ඩාරනායක ගුවන්තොටුපොළ එම පරිමාණයට ගැළපෙන විදිහට සංවර්ධනය හා පුළුල් කිරීමට කටයුතු කර තිබෙනවා. අපට ඒ ගැන ජනාධිපතිතුමාගේ උපදෙස් හා මඟපෙන්වීම ලබාදී තිබෙනවා.2015 වර්ෂය වනවිට මේ ගුවන්තොටුපොළ පරිහරණය කරන මගී ප්‍රමාණය ලක්ෂ පහළොව දක්වා පරිහරණයට අවශ්‍ය පසුබිම නිර්මාණය කිරීමට කටයුතු කර තිබෙනවා. ඒ වගේම ගුවන්තොටුපොළ ආශ්‍රිතව ලොකු අඩුපාඩුවක් තිබුණා. ඒ ඉඩ පහසුකම් ඇති ප්‍රථම පන්තියේ හෝටලයක් ගුවන්තොටුපොළ පරිශ්‍රය ආශ්‍රිතව ඉදිකිරීමට සැලසුම් කර තිබෙන්නේ. එපමණක් නොවෙයි තීරු බදු රහිත වෙළෙඳ පොළ සංකීර්ණයක්ද ඉදිකිරීමට සැලැසුම් කර තිබෙනවා. මේ සියලු දේවල් සපීරු පසු බණ්ඩාරනායක ගුවන්තොටුපොළ ලෝකයේ කිසිදු ගුවන්තොටුපොළකට දෙවන නොවන ගුවන්තොටුපොළක් බවට පත්කිරීම තමයි අපේ අරමුණ වෙලා තිබෙන්නේ.* මත්තල ඉදිකරන නව ජාත්‍යන්තර ගුවන්තොටුපොළේ වත්මන් ඉදිකිරීම් තත්ත්වය ගැන පැහැදිලි කිරීමක් කළ හැකිද?මත්තල ගුවන්තොටුපොළ ඉදිකිරීම් මේ වනවිට ඉතාමත් වේගවත්ව සිදුකරමින් තිබෙනවා. දැනටමත් මත්තල ගුවන්තොටුපොළේ ඉදිකිරීම් 60% පමණ අවසන් කර තිබෙනවා. ඉදිරියේදී ඉතිරි ප්‍රමාණයත් අවසන් කිරීමට නියමිත අතර 2013 වර්ෂයේදී මෙහි සියලු කටයුතු නිමා කිරීමට සැලැසුම් කර තිබෙනවා. 2013 වර්ෂයේදී පොදු රාජ්‍ය මණ්ඩල සමුළුව හම්බන්තොටදී පැවැත්වෙනවා. එයට සමගාමීව තමයි මේ විවෘත කිරීම සිදුකරන්නේ.* මේ ගුවන්තොටුපොළ ඉදිකිරීමේ අරමුණු හා පරමාර්ථ පැහැදිලි කළ හැකි ද?විකල්ප ජාත්‍යන්තර ගුවන්තොටුපොළක අවශ්‍යතාව දිගුකාලයක සිට තිබුණා. එහෙත් ඒ අවශ්‍යතාව මෙතෙක් කල් ඉටුකර ගැනීමට මෙරට සිටි නායකයන්ට පුළුවන් වුණේ නැහැ. ජනාධිපතිතුමා බලයට පැමිණි පසු තමයි මත්තල ගුවන්තොටුපොළ ඉදිකිරීමට කටයුතු කළේ. මෙමඟින් දකුණු පළාත පමණක් නොවෙයි රත්නපුර, ඌව ඇතුළු ප්‍රදේශ ශීඝ්‍රයෙන් දියුණුව වෙත ගමන් කරනවා. ඒ වගේම හම්බන්තොට වරායට සමගාමීව මෙවැනි ජාත්‍යන්තර ගුවන්තොටුපොළක් ඉදිවීම අගය කළ යුතු දෙයක්. මේ ගුවන්තොටුපොළ ඉදිවූ පසු රුහුණේ දුරබැහැර ප්‍රදේශවල සිටින අයට ඌවේ, සබරගමුවේ ඉන්න අයට පවා මේ ගුවන්තොටුපොළ භාවිතා කරන්න පුළුවන්. ඒ වගේම මේ ප්‍රදේශවල නිෂ්පාදිත කෘෂිකාර්මික ද්‍රව්‍ය අලුත් පිටම අපනයනය කරන්න පුළුවන්. අද තත්ත්වය අනුව හම්බන්තොට නැවුම් එළවළු, පලතුරු නැවුම් බව ආරක්ෂා කරගෙනම විදෙස් රටකට යවන්න පුළුවන්.* අද 13 + විසඳුම පිළිබඳවත් ජාතික ගැටලුව විසඳීමට ගන්නා යෝජනා පිළිබඳව විවිධ මතවාද දේශපාලන ක්ෂේත්‍රය තුළ විවිධ කතා බහ ඇතිව තිබෙනවා. මේ අදහස් ගැන ඔබේ අදහස පැහැදිලි කළ හැකිද?ජාතික ප්‍රශ්නයට අනිවාර්යෙන්ම විසඳුමක් තිබිය යුතුයි. යුද්ධය නිමා කළ ජනාධිපතිතුමාට ජාතික ගැටලුවට විසඳුමක් ලබා ගැනීමට අවශ්‍ය කරන පියවර ගැනීමත් අපහසු දෙයක් නොවෙයි. සියලුදෙනා ශ්‍රී ලාංකිකයෝ විදිහට කල්පනා කළ යුතුයි. එකට එක්ව සාකච්ඡා කළ යුතුයි. එතැනදී සියලු දෙනාට එකඟවිය හැකි විසඳුමක් වෙත යොමුවිය හැකියි.අදහස් හරි වෙන්න පුළුවන් වැරැදි වෙන්න පුළුවන් ඒත් සාකච්ඡා මඟින් තමයි එකඟතා ඇති කර ගන්න පුළුවන් වෙන්නේ. එහෙම නැතිව අන්තවාදී න්‍යාය අනුගමනය කරමින් කටයුතු කිරීම විසඳුමක් නොවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=f1202112</link>
    <topic>ජන සෙවණින් සැබෑවෙන නිවාස සිහින</topic>
    <author>සටහන ඩබ්. කේ. ප්‍රසාද් මංජු ඡායාරූප නුවන් දිනේන්ද්‍ර</author>
    <content>බිලියන 6 ක වර්තමාන ලෝක ප්‍රජාවගේ සමාජ - ආර්ථික සහ සංස්කෘතික අපේක්‍ෂාවන්ට සාපේක්ෂව බලන විට අප ඉදිරියෙහි අවසන් නොකළ දැවැන්ත වැඩ කොටසක් ඉතිරිවී ඇති බව ඉතා පැහැදිලිය. ලෝකයේ ඕනෑම ජන කොටසකගේ ජීවන මට්ටම මැනීමේදී නිවාස හෝ වාසස්ථානවල ගුණාත්මක මට්ටම ප්‍රධාන නිර්ණායකයක් ලෙස සැලකේ. එබැවින් අද ලෝක ප්‍රජාව ඉදිරියේ ඇති ප්‍රධානතම අභියෝගය වන්නේ අඩු පහසුකම් සහිත ජනාවාසවල ජනාවගේ ජීවන තත්ත්වය උසස් කිරීමයි. එහිදී අපේ රටේ මෙම ගැටලුව විසැඳීමට සුවිශේෂී වගකීමක් පැවරෙන්නේ ඉඳිකිරීම්, ඉංජිනේරු සේවා,නිවාස හා පොදු පහසුකම් අමාත්‍යංශයට ය.මේ රටේ නිවාස නොමැති පවුල් ලක්ෂ 15 ක් පමණ තමන්ට වාසයට සුදුසු ස්ථිර නිවාස ලැබෙනතුරු මහත් උනන්දුවකින් බලාගෙන සිටිති. මෙම පවුල්වලට ස්ථිර නිවාස ලබාදීම සඳහා වගකිවයුතු රජයක් ලෙස මැදිහත්විය යුතු බව ජනාධිපති මහින්ද රාජපක්‍ෂ මහතා 2010 වසරේදී රට හමුවේ තබන ලද “මහින්ද චින්තන ඉදිරි දැක්ම” වැඩසටහන මඟින් පැහැදිලිවම කියා සිටියේය. ඒ අනුව මේ රටේ ජනතාවගේ මෙතෙක් නොවිසඳුණු ප්‍රධාන ගැටලුවක්ව පැවැති නිවාස ප්‍රශ්නයට ස්ථිරසාර විසඳුම් ලබාදීමට “ජනසෙවණ” නිවාස දස ලක්ෂයේ නිවාස හා ජනාවාස සංවර්ධන මෙහෙයුම ආරම්භ කෙරිණ. එහි වගකීම පැවරුණේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ , නියෝජ්‍ය අමාත්‍ය ලසන්ත අලගියවන්න යන මහත්වරුන් වෙත ය.මේ රටේ නිවාස නොමැති පවුල්වලට ස්ථිර නිවාස ලබාදීම වගකීමක් කොට වත්මන් රජය සැලකුවද ලෝකයේ බොහෝ රටවල රජයන් ඒවා වගකීම් කොට සලකන්නේ නැත. නිවාස ගැටලුවට ස්ථිරසාර විසඳුමක් ලබාදීම තුළින් සමාජයේ බොහෝ ප්‍රශ්නවලට විසැඳුම් ලැබෙන බව සමාජ විද්‍යාඥයෝ පෙන්වාදෙති. සමාජයේ ශක්තිමත්ව විය යුතු ඒකකය සාර්ථකවීමට නම් වාසස්ථානයට සුදුසු ස්ථිරසාර නිවාස හා ජනාවාස තිබීම අනිවාර්යයි. එම නිසා නිවාස ගැටලුවට විසැඳුම් ලබාදීමට මැදිහත්වීමට රජයක් ලෙස තීරණය කිරීම ඉතා කාලෝචිත වන්නේ සමාජයට එය අත්‍යවශ්‍ය සාධකයක් වන නිසාය.වසර 30 කට අධික කාලයක් තිස්සේ පැවැති කුරිරු යුද්ධය හේතුවෙන් නිවාස ගැටලුවට පමණක් නොව මේ රටේ බොහොමයක් ගැටලුවලට විසැඳුම් ලබාදීම ප්‍රමාද විය. වසර 30 කට අධික කාලයක් මේ රටට නොලැබුණු සංවර්ධනය ලබාදීමේ ප්‍රමුඛතම කාර්යභාරයක් ඉටු වී තිබෙන්නේ නිවාස හා ඉදිකිරීම් ක්ෂේත්‍රය වෙතය. රටේ ජාතික ආර්ථිකයෙන් සැලකිය යුතු කොටසක් මෙරට ඉදිකිරීම් ක්ෂේත්‍රය නියෝජනය කරන අතර අවසන් කාර්තුවේදී පමණක් ඉදිකිරීම් ක්ෂේත්‍රයේ වර්ධන වේගය 17.3% කි. එය මෑත කාලයේ වැඩිම වර්ධන වේගය ලෙස සැලකේ.මෙවර 2012 දැයට කිරුළ ජාතික සංවර්ධන වැඩසටහනත් සමඟ අනුරාධපුර දිස්ත්‍රික්කය ඇතුළු උතුරු මැද පළාත සැලකියයුතු සංවර්ධනයකට ලක්වීම අසත්‍යක් නොවේ.අනුරාධපුර දිස්ත්‍රික්කයට පමණක් නව නිවාස 2000 කට අධික සංඛ්‍යාවක් ඉදිකරදීමට ජාතික නිවාස සංවර්ධන අධිකාරියට හා නාගරික ජනාවාස සංවර්ධන අධිකාරියට හැකි වූයේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ උපදෙස් අනුවය. ඒ සඳහා වැයකෙරුණු මුදල රුපියල් මිලියන 420 කට අධික වේ. ඊට අමතරව අනුරාධපුර දිස්ත්‍රික්කයේ සියළුම තාවකාලික වහල සහිත නිවාසවලට ස්ථිර වහලක් සමඟ උළු සෙවිලිකර දීම සඳහා මහා භාණ්ඩාගාරයෙන් මුදල් ලබාදුන්නේ ජනාධිපතිතුමාගේ උපදෙස් පරිදිය.දැයට කිරුළ ජාතික සංවර්ධන වැඩසටහනට සමගාමීව එම පළාතට ලබාදුන් සංවර්ධන ව්‍යාපෘතිවලින් සුවිශේෂී ස්ථානයක් හිමි වන්නේ නිවාස හා ජනාවාස සංවර්ධනය වෙනුවෙන් සිදුකරන ලද වැඩසටහන් වලටය. එයිනුත් ඔයාමඩුව සාලියගම ජනසෙවණ නිවාස ගම්මානය විශේෂත්වයක් අත්කර ගනී. මීට වසර ගණනාවකට පෙර මෙම ප්‍රදේශය පැවැතියේ විශාල කැළෑ සහිත ප්‍රදේශ හෝ මුඩුබිම් වශයෙනි. කොටි ත්‍රස්තවාදය මුළුමනින්ම පරාජය කිරීමට පෙර මෙම ගම්මාන බොහෝමයක් හැඳින්වූයේ තර්ජිත ගම්මාන වශයෙනි. නිවසක් තබා ගම්මානයට යන මාර්ග පවා කිසිදු සංවර්ධන කටයුත්තකට ලක්නොවූයේ වසර ගණනාවක් තිස්සේ පැවැති ත්‍රස්තවාදී තර්ජන හේතුවෙනි.මෙම ත්‍රස්ත තර්ජන හේතුවෙන් එම ගම්මාන අතහැරනොගිය ජනතාව වෙනුවෙන් කළ යුතු බොහෝ දෑ පවතින බව ජනාධිපතිතුමා ප්‍රකාශ කළේය. එහි ප්‍රතිඵලයක් ලෙස එම ගම්මානවල නිවාස ගැටලුව විසඳීමට පැවරුණේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා වෙතය. මේ වනවිට ජනසෙවණ නිවාස දස ලක්‍ෂයේ නිවාස හා ජනාවාස සංවර්ධන මෙහෙයුම සාර්ථක ලෙස ක්‍රියාවට නැංවෙමින් පවතී. එහිදී උතුරු නැඟෙනහිර පළාත්වල විශේෂ නිවාස ව්‍යාපෘති ක්‍රියාත්මක වන්නේ යුද්ධයෙන් වාසස්ථාන අහිමි වූ ජනතාව වෙනුවෙනි. ඊට අමතරව උතුරු මැද පළාතේ තර්ජිත ගම්මානවල ජීවත් වුණු ජනතාව වෙනුවෙන් ද විමල් වීරවංශ අමාත්‍යවරයාගේ උපදෙස් පරිදි පසුගියදා නිවාස ව්‍යාපෘති ආරම්භ කෙරිණ.ඔයාමඩුව සාලියගම ජනසෙවණ නිවාස ගම්මානයේ ඉදිකිරීම් කටයුතු ආරම්භ කෙරුණේ පසුගිය වසරේ අගෝස්තු 30 වෙනි දාය. මාස 5 ක් ඇතුළත සියලු යටිතල පහසුකම්වලින් සමන්විත මෙම නිවාස ගම්මානය ඉදිකර ජනතා අයිතියට පත්කිරීමට හැකිවීම විශේෂත්වයකි. නිවාස 55කින් සමන්විත මෙම සාලියගම නිවාස ගම්මානය ඉදිකරන ලද්දේ ජාතික නිවාස සංවර්ධන අධිකාරිය මගිනි. මාර්ග, විදුලිය, ජලය සමඟ සියලු යටිතල පහසුකම් සහිතව මෙම නිවාස ගම්මානය ඉදිකිරීම සඳහා වැය කෙරුණු මුදල රුපියල් ලක්‍ෂ 230 කට අධික වේ.පර්චස් 30 බැගින් මෙම පවුල්වලට ඉඩම් ලබාදුන් අතර වර්තමානය වන විට එම ඉඩම්වල වටිනාකම තවතවත් වැඩි වී අත්තේ එම ප්‍රදේශ තුළ දැවැන්ත සංවර්ධනයක් කෙටි කාලයක් තුළ සිදුවූ නිසාය. මෙම නිවාස ඉදිකර ගැනීම සඳහා සැලසුම් සකස් කරමින්, තාක්‍ෂණික උපදෙස් ඇතුළු සියල්ල නොමිලේ සිදු කරන ලද්දේ ද ජාතික නිවාස සංවර්ධන අධිකාරිය මඟිනි.ස්ථිර නිවසක් නොමැතිව වසර ගණනාවක් තිස්සේ පීඩාවිඳි පවුල් 55ක් වෙනුවෙන් ඉදිකරන ලද සාලියගම ජනසෙවණ නිවාස ගම්මානය ජනතා අයිතියට පසුගිය 5 වනදා පත්කරන ලද්දේ ජනාධිපතිතුමාගේ ප්‍රධානත්වයෙනි.තමන්ට ස්ථිර නිවසක් හිමිවීම ගැන ඔයාමඩුව “සාලියගම” නිවාස ගම්මානයේ ජනතාව පසුවන්නේ දැඩි පී‍්‍රතියකින් ය.චාමර මධුරංග දයානන්ද“මේ ඔයාමඩුව ප්‍රදේශය මුලින්ම කැලෑවක්. ඒ කාලේදී කිසිම පහසුකමක් තිබුණේ නෑ. අපිට ගෙවල් දුන්නට පස්සේ මේ ප්‍රදේශය ඉතා හොඳින්ම දියුණු වෙලා. විදුලිය, ජලය, ලැබිලා තියෙනවා. අපිට මේ කරපු උදව්වට ජනාධිපතිතුමාටත්, විමල් වීරවංශ ඇමැතිතුමාටත් ස්තුතිවන්ත වෙනවා.”ජේ. ඒ. නිලූකා ජයකොඩිඅපේ සතුට අපට අද කියාගන්න බැහැ. සෑහෙන දුෂ්කරතා මධ්‍යයේ අපි ජීවත් වුණේ. දැන් අපිටම කියලා නිවසක් තියෙනවා. මෙම නිවාස ගම්මානය ඉදිකිරීම සඳහා හැම අතින්ම සහයෝගය ලබාදුන් හැමෝටම පිං. ඒ කාලේදී කොටි ත්‍රස්තවාදීන්ගේ ප්‍රහාරවලට අපි මුහුණ දුන්නා. ත්‍රස්තවාදී තර්ජන පමණක් නොවේ වන සතුන්ගේ තර්ජනවලිනුත් ඒ දවස්වල අපි පීඩා වින්දා.”අනුර කුමාර කොස්වත්ත“මං තන්තිරිමලේ ධර්මපාල විද්‍යාලයේ ගුරුවරයෙක්. මට ගෙයක් නැහැ. අවුරුදු අටක්ම හිටියේ ගුරු නිවාසයේ. ගෙයක් හෝ ඉඩමක් නැති අපටයි, මේ නිවාස ලබා දුන්නේ. ජාතික නිවාස සංවර්ධන අධිකාරියේ නිලධාරීන් විශාල මහන්සියක් ගත්තා. අපිත් එක්ක එකතු වෙලා. මේ නිවාස ගම්මානය හදන්න. විලච්චිය, විල්පත්තුව, ඔයාමඩුවට කොටි ත්‍රස්තවාදීන් ප්‍රහාර එල්ල කරන කාලෙදී බස් එකක්වත් මේ පාරේ ගියේ නෑ. යූ. ඇන්. පී. ආණ්ඩුව කාලෙදිත් මීට පොඩ්ඩක් එහායින් නිවාස ව්‍යාපෘතියක් හැදුවා. දැන් තියෙන්නේ ගෙවල් 5 යි. අනිත් ඒවා කඩාගෙන වැටිලා. ඒ ගෙවල්වල හිටපු මිනිස්සුන්ටත් මේ ගම්මානයෙන් නිවාස ලැබිල තියෙනවා. විමල් වීරවංශ ඇමැතිතුමා යමක් කළොත් ඒක නිවැරැදිව කරන බවට අපිට විශ්වාසයි. පක්‍ෂ පාට, භේදයකින් තොරව සම්මුඛ පරීක්‍ෂණ කැඳවල නිවාස ලබාදුන්නේ. ඒක නිසා ඉතා අපක්‍ෂපාතීව මේ නිවාස ලබාදීල තිබෙනවා.නිරෝෂනී රත්නායක“අපිට අවුරුදු ගනනාවක් තිස්සේ නිවසක් තිබුණේ නැහැ. නමුත් දැන් අපිට හරිම සතුටුයි. ජනාධිපතිතුමා අපේ ගමටම ඇවිල්ලා නිවාස ව්‍යාපෘතිය විවෘත්ත කිරීම ගැන අපට වඩාත් සතුටුයි.”නිසංසලා මල්කාන්ති“මගේ මහත්තයා ආබාධිත රණවිරුවෙක්. ඉස්සර වෙලා මං වැඩකලේ සිවිල් ආරක්ෂක අංශයේ. දැන් මං රස්සාවකට යන්නේ නැහැ. ජාතික නිවාස සංවර්ධන අධිකාරියෙන් ලැබුණු ණය ආධාරවලට අපේ මුදලුත් එකතු කරල අපට ඕන විදිහට නිවස හදා ගත්තා. ජනාධිපතිතුමාටත්, විමල් වීරවංශ ඇමැතිතුමාටත් ස්තුතිවන්ත වෙනවා.”ලාල් විජයානන්ද“අපිට ස්ථිර නිවසක් හීනයක් වෙලා තිබුණේ. ඉඩම් නොමිලේ ලබාදීලා ස්ථිර නිවාස ඉදිකර ගැනීමට ආධාර ලබාදීම ගැන රජයට ස්තුතිවන්ත වෙනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=f1202113</link>
    <topic>දැයට කිරුළෙන් පිබිදෙන ඓතිහාසික අනුරපුරය</topic>
    <author>මානෙල් කුමාරි</author>
    <content>දැයට කිරුළ ප්‍රදර්ශන (2007, 2008, 2009) පැවැත්වූවේ කොළඹ බණ්ඩාරනායක සම්මන්ත්‍රණ ශාලාව කේන්ද්‍ර කර ගනිමිනි. නමුදු තුන්වන වරට පවත්වන ලද දැයට කිරුළ ප්‍රදර්ශනය අවසානයේ දැයට කිරුළක් බඳු වූ මෙම ප්‍රදර්ශනය තුළින් ප්‍රාදේශීය වශයෙන් රට තුළ යටිතල පහසුකම් සංවර්ධනය කළයුතු යැයි තීරණය විය. එහි ප්‍රතිඵලයක් ලෙස සිවුවන දැයට කිරුළ ප්‍රදර්ශනය මහනුවර දිස්ත්‍රික්කයේ පල්ලේකැලේ ගම්උදා භූමිය යොදා ගනිමින් ප්‍රදර්ශනය ඇරඹීය. මේ අයුරින් මෙම ප්‍රදර්ශනය රට අභ්‍යන්තරයට ගෙන යාමේ මූලික අරමුණ වූයේ ප්‍රාදේශීය වශයෙන් ජනතාවගේ දියුණුවක් උදාකරලීමයි.වසරක් පාසා පැවැත්වෙන මෙම ප්‍රදර්ශනය නැරැඹීම සඳහා ද ලක්ෂ සංඛ්‍යාත ජනකායක් මේ වටා එක් රොක් වෙති. තිස් වසරක පැවැති යුද්ධයෙන් පීඩිත වූ ජනතාවක් වෙසෙන මොණරාගල දිස්ත්‍රික්කය පස්වන දැයට කිරුළ ප්‍රදර්ශනය පැවැත්වීම සඳහා යොදා ගන්නා ලදී. මෙම ප්‍රදර්ශනය බුත්තල කේන්ද්‍ර කර ගනිමින් පැවැත්වීය. ඉතා කාලෝචිත අයුරින් පවත්වන ලද මෙම දැයට කිරුළ ප්‍රදර්ශනය එම ප්‍රදේශවාසීන්ට මනා පිටිවහලක් වූ බව කිව හැකිය. මානසිකමය සහ ආකල්පමය අතින් ඉතා සෘණාත්මක මට්ටමකට අදැ වැටී තිබූ ඔවුන්ගේ ජීවිතයන්ට නව ප්‍රබෝධයක් උදකරලීමට මෙම ප්‍රදර්ශනය ඉවහල් වූ බව කිව යුතුමය.මෙවර අපට දැයට කිරුළ ප්‍රදර්ශනය නැරඹීමට හැකියාව හිමිවනුයේ ඓතිහාසික වැදගත්කම් රැසක් හිමි, හෙළරජ දරුවන් දස්කම් පෑ, අපේ සංස්කෘතියේ උරුමය විදහාපාන අනුරාධපුර දිස්ත්‍රික්කයේ ය. අනුරාධපුරය මේ සඳහා යොදා ගැනීමට හේතුªව වූයේ පස්වන දැයට කිරුළ ප්‍රදර්ශනය පවත්වන කාලවකවානුව තුළදී අනුරාධපුර නගරය අධික වර්ෂාව හේතුවෙන් යටවීමයි. එම වර්ෂාපතනයේ දී අනුරාධපුර නගරය වතුරෙන් යට වී විනාශ වූ බැවින් එම නගරය නැවත ප්‍රතිසංස්කරණය කර අපගේ පළමු රාජධානිය වන අනුරාධපුර දිස්ත්‍රික්කය වැඩි දියුණු කිරීම උදෙසා ජනාධිපති මහින්ද රාජපක්ෂ මහතා මෙවර පැවැත්වෙන දැයට කිරුළ ප්‍රදර්ශනය අනුරාධපුර දිස්ත්‍රික්කය පැවැත්විය යුතු යැයි යෝජනා කර කටයුතු සම්පාදනය කළේය.අතීත හෙළ රජ දරුවන් පෝෂණය කර සමෘද්ධිමත් කළ මෙවන් පුද භූමි ආරක්ෂා කිරීම වත්මන් අපගේ ද වගකීමක් වනු ඇත. ඒ අනුව මෙවර දැයට කිරුළ අනුරාධපුර දිස්ත්‍රික්කයේ ඔයාමඩුව නම් ගම්මානයේ පුරන්ව ගිය වෙල්යායක් කේන්ද්‍රකොට ගනිමින් පැවැත්වීමට කටයුතු කෙරිණි. මේ හරහා බෞද්ධ වෙහෙර විහාර ප්‍රතිසංස්කරණය, මංමාවත් හෙළි පෙහෙළි කිරීම ආදිය දැකගත හැකිය. ඔයාමඩුව ග්‍රාම නිලධාරී කොට්ඨාසය හා සබැඳි ඓතිහාසික තන්තිරිමලේ පුදබිමේ සංවර්ධන කටයුතු මේ සඳහා නිදසුන් වශයෙන් හැඳින්විය හැකිය.අනුරපුර නගරය තුළ මේ වන විට විදුලිබලය, ජල පහසුකම්, මහාමාර්ග ආදි අංශයන්හි ශීඝ්‍ර දියුණුවක් දැකගත හැකිය. විවිධ අමාත්‍යාංශ යටතේ මෙම ප්‍රදේශයන්හි සංවර්ධන කටයුතු සිදුකරයි. අනුරාධපුර, මිහින්තලය නගරය, ප්‍රවේශ මාර්ග හා ප්‍රදර්ශන භූමියේ ඇතුළත මාර්ග සංවර්ධනය, අන්තර් පළාත් මාර්ග සංවර්ධනය, සැමට විදුලිය ලබාදීමේ අරමුණ ඇතිව විදුලි පද්ධති පුළුල් කිරීම, ජාතික වාරිමාර්ග හා වැව් ප්‍රතිසංස්කරණය කිරීම ආදිය සඳහා විවිධ අමාත්‍යාංශ යටතේ යටිතල පහසුකම් සංවර්ධනය සඳහා 2011, 2012 වර්ෂයන් තුළ යෙදවූ මුළු මුදල රුපියල් මිලියන 10,979 ක් පමණ වේ. එමෙන් ම ජංගම සේවාවන් පවත්වමින් ප්‍රාදේශීය වශයෙන් ජනතාවගේ ගැටලු සොයා බලා ඔවුනට අවශ්‍ය පහසුකම් සපයා දෙන ලදී. එහිදී හැඳුනුම්පත් ලබාදීම, උප්පැන්න සහතික ලබාදීම, ඉඩම් ඔප්පු නොමැති පිරිසට ඒවා ලබාදීම ආදී විවිධ වැඩසටහන් ක්‍රියාත්මක කොට ඇත.සෞඛ්‍ය අංශය පිළිබඳ කතා කිරීමේදී මෙම දිස්ත්‍රික්කයේ රෝහල් 27ක පමණ සංවර්ධන කටයුතු සිදු කරමින් පවතී. මහාමාර්ග ප්‍රතිසංස්කරණය කිරීමේ දී මාර්ග කාපට් කිරීමට අමතරව ප්‍රාදේශීයව ගැළපෙන අයුරින් බොරළු ඇතිරීම ද ආරම්භ කොට ඇත. මෙම ප්‍රදේශවාසීන් සඳහා විදුලිබලය ලබාදීමේදී ද ට්‍රාන්ස්ෆෝමර් 192 ක් ඉදිකර අවසන් කිරීමට බලාපොරොත්තු වෙයි. අධ්‍යාපනික වශයෙන් ප්‍රාදේශීය ලේකම් කොට්ඨාස 22 කට අයත් පාසල් 22 ක් සඳහා අවශ්‍ය පුස්තකාල ලබාදීම ද මෙහි එක් අරමුණක් බවට පත් වේ. ප්‍රදර්ශනය විවෘත වන දිනයට පාසල් 05 ක පුස්තකාල ඔවුනට ලබාදීමට කටයුතු සලසා තිබීම මෙහිදී වැදගත් කොට සැළකිය හැකිය.අක්කර 2500 ක පමණ භූමියක් යොදා ගනිමින් පවත්වන මෙවර දැයට කිරුළ සඳහා අමාත්‍යාංශ 57 ක්ද, පෞද්ගලික ආයතන රැසක් ද මේ සඳහා දායකත්වය දෙනු ලබයි. මෙහි ඇති වැදගත්කම වනුයේ ජනතාවට විශාල දැනුම් සම්භාරයක් ලබාගත හැකි වීම මෙන්ම මෙහි ඉදිවන ස්ථිර දැවැන්ත ගොඩනැගිලි ඔවුන්ගේ රාජකාරීමය වශයෙන් අනාගතයේ දී යොදා ගත හැකිවීමයි. එමෙන් ම මෙම ප්‍රදර්ශන භූමිය තුළ වැව් 3 ක් දැකගත හැකි වේ. ඉක්මනින් නොසිඳෙන වැව් මෙම ජනතාවගේ සුබ සිද්ධිය සඳහා යොදා ගැනීමට ඉවහල් වනු ඇත. අනුරපුර දැයට කිරුළ ප්‍රදර්ශනයට සමගාමීව නිවාස 50,000 කට රු. 30,000 ක් වටිනා උළු ලබාදීමට ද කටයුතු සම්පාදනය කොට ඇත.2012 ජනවාරි 20 වැනි දින ජනාධිපති මහින්ද රාජපක්ෂ මහතාමෙම උළු ප්‍රදානය කිරීමේ වැඩසටහන ආරම්භ කරමින් මෙහි ජනතාවගේ නිවාස සිහිනය ද සැබෑ කොට ඇත. තවද සහන ක්‍රමයන්ට ණය ලබාදීමේ වැඩපිළිවෙළක් ද දියත් වෙමින් පවතී. එමෙන් ම ‘’රජරට උදානය’’ වැඩසටහන ජනතාවට සමීප කරමින් දිවි නැඟුම හා මඟ නැඟුම වැඩසටහන් පුළුල් කිරීම, පාසල් සඳහා වැසිකිළි හා සනීපාරක්ෂක පහසුකම් සැපයීම, අනුරාධපුර දිස්ත්‍රික්කයේ ප්‍රවාහන පහසුකම් නංවාලීම සඳහා නව බස්රථ 50 ක් ලබාදීම, ග්‍රාමීය මාතෘ සායන මධ්‍යස්ථාන 50 ක් ස්ථාපනය කිරීම, අක්කර 300 ක වගා බිම් ඇති කිරීම, ග්‍රාමීය නිවාස යෝජනා ක්‍රමය, ප්‍රාදේශීය ලේකම් කාර්යාල නව ගොඩනැගිලි ඉදිකිරීම හා නවීකරණය, පුරා විද්‍යා ස්ථාන සංරක්ෂණය හා සංචාරය නිල නිවාසයන් ඉදිකිරීම, සංස්කෘතික මධ්‍යස්ථාන සඳහා උපකරණ ලබාදීම, පෙර පාසල් 50 ක් සංවර්ධනය කිරීම, නව තැපැල් කාර්යාල 06 ක් පිහිටුවීම සහ අනුරාධපුර කම්කරු ලේකම් කාර්යාලය ඉදිකිරීම ආදී සමාජීය යටිතල පහසුකම් සංවර්ධනමය වැඩසටහන් රාශියක් සඳහා 2011, 2012 යන දෙවසර තුළ රුපියල් මිලියන 4,263 ක් වැය කිරීමට කටයුතු සම්පාදනය කෙරිණි.කෘෂිකර්ම සංවර්ධන කටයුතු හා බීජ ගොවිපළ/පර්යේෂණ ගොවිපළ සංවර්ධනය, මෙම දිස්ත්‍රික්කයේ ගොවිජන සේවා මධ්‍යස්ථාන නවීකරණය හා නව ඉදිකිරීම්, කිරි ගම්මාන 06 ක් පිහිටුවීම, ජලාශ සඳහා මත්ස්‍ය පැටවුන් මුදා හැරීම, පොල් පර්යේෂණ මධ්‍යස්ථානයක් පිහිටුවීම, කජු වගා සංවර්ධන වැඩසටහන, කිරි ශීත කිරීමේ මධ්‍යස්ථාන ඉදිකිරීම, අනුරාධපුර වී ගබඩා හා වී මෝල් අලුත්වැඩියාව ආදී කෘෂි ආර්ථික සංවර්ධනය සඳහා ද මෙහිදී රුපියල් මිලියන 494 ක් වෙන් කොට ඇත. අනුරාධපුර මහජන ක්‍රීඩාපිටිය සංවර්ධනය කිරීම, රජරට විශ්වවිද්‍යාලයේ සංවර්ධන කටයුතු, ජාතික පාසල් සංවර්ධන ව්‍යාපෘති, සෞඛ්‍ය පහසුකම් වර්ධනය කිරීම, අනුරාධපුර දිස්ත්‍රික්කයේ දහම් පාසල් 600 ක පහසුකම් සංවර්ධනය, යෞවන කටයුතු භාර වෘත්තීය පුහුණු සංවර්ධනය සහ සාලියපුර ‘’සුරැකි පියස’’ මධ්‍යස්ථානය ආරම්භ කිරීම වැනි මානව සම්පත් සංවර්ධනය සඳහා 2011, 2012 යන වර්ෂයන් තුළදී රුපියල් මිලියන 1369 ක් පමණ වැය කිරීමට ප්‍රතිපාදන සපයා දී තිබේ.මෙම දැයට කිරුළෙහි විශේෂිතම වැදගත් කාරණයක් ලෙස හැඳින්විය හැක්කේ යුද්ධයේ නිමාවත් සමඟින් මුළුගැන්වී සිටි ළමුන් සඳහා, මතු පරම්පරාව සඳහා ගෝලීයකරණයේ දියුණුව සමඟ මුසුවීමට ඉඩ ප්‍රස්ථාවක් ලබාදීම හා ඒ පිළිබඳ දැනුවත් භාවයක් ලබාදීමයි. මෙතුළින් පෙනී යනුයේ දැයට කිරුළට සමගාමීව මෙම දිස්ත්‍රික්කය තුළ සැබෑ වෙනසක් සිදු වෙමින් පවතින බවයි.මෙහිදී දැයට කිරුළ ප්‍රදර්ශනයේ ආරම්භයේ සිට ගත් කළ වරින් වර සුවිශේෂී වූ වර්ධනයක්, දියුණුවක් දැකගත හැකි වූ බව කිව හැකිය. මෙවර ද අනුරාධපුර දිස්ත්‍රික්කය තුළ මේ වන විටත් ආගමික, සංස්කෘතික, ආර්ථික, සමාජීය සහ අධ්‍යාපනික යන විවිධ අංශයන් තුළින් සංවර්ධනය කරමින් පවතින බව දැකගත හැකිය. එමෙන් ම මෙහි ඇති වැදගත්කම වනුයේ ප්‍රදර්ශනය අවසන්වීමත් සමඟ ම සංවර්ධනය අවසන් නොවීමයි.මෙය වසරක් පුරාවට ක්‍රියාත්මක වීම තුළින් එයින් ඉතා පැහැදිළි දියුණුවක් උදාකර ගත හැකි බව පැහැදිලි වෙයි. හෙළ රජ දරුවන් පෝෂණය කළ ඓතිහාසික අනුරපුර නගරය මෙවර දැයට කිරුළ සංවර්ධන ව්‍යාපෘතියේ අසිරිය ද විඳිමින් 64 වන අපගේ නිදහස් දිනය අති උත්කර්ෂවත් අන්දමින් පැවැත්වීමට හැකියාව ලැබීම අප කාටත් සතුටට කාරණයක් වනවා නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>11</day>
    </date>
    <link>http://www.dinamina.lk/2012/02/11/_art.asp?fn=f1202114</link>
    <topic>දැයට කිරුළේ දිගහැරෙන‘පත්තර මහගෙදර’ විස්තරය</topic>
    <author>ධනුෂ්ක ගොඩකුඹුර, ජයසිරි මුණසිංහ අනුරාධපුර, ඔයාමඩුව සිට</author>
    <content>අනුරාධපුරය අද බොහෝ කඩිසරය. සෑම මාර්ගයකම රථවාහන තදබදයක් පවතී. අනුරාධපුරයේ සිට ඔයාමඩුව දක්වා දිවෙන මාර්ගයේ තදබදයක් නැති වෙලාවක් නැත. එතරමට අද අනුරාධපුරය ජනාකීර්ණය. මේ වෙනස දැයට කිරුළ නිසාවෙනි. ලක්ෂ සංඛ්‍යාත ජනකායක් රැස් කකා සිටින්නේ මේ ප්‍රදර්ශනය නරඹන්නට ය. පිබිදුණු අනුරපුරයේ සිරි නරඹමින්ම අපි ප්‍රදර්ශන භූමියට ඇතුළු වන මහා ජනකායට එකතු වුණෙමු.දැයට කිරුළ ප්‍රදර්ශන භූමියේ වඩාත් ජනාකර්ෂණයට ලක් වූ අංශ දෙක වන්නේ ආරක්ෂක අංශ හා ජනමාධ්‍ය ප්‍රදර්ශන කුටිය. යුද හමුදා ප්‍රදර්ශන කුටියට ඇතුළුවීමට ඇති පෝලිමට නොදෙවෙනි පෝලිමක් ස්වාධීන රූපවාහිනිය නැරැඹීමට ද ඇත. මාධ්‍ය කලාපය තුළ ජනමාධ්‍ය අමාත්‍යාංශයේ මෙහෙයවීම මත රජයේ හා පෞද්ගලික විද්‍යුත් හා මුද්‍රිත මාධ්‍ය ආයතන රැසක් මෙන්ම රජයේ ප්‍රවෘත්ති දෙපාර්තමේන්තුව, චිත්‍රපට සංස්ථාව, රජයේ මුද්‍රණ නීතිගත සංස්ථාව ද ප්‍රදර්ශන කුටි පවත්වාගෙන යති.පත්තර මහගෙදර යනුවෙන් විරුදාවලී ලත් ලේක්හවුස් ආයතනයේ ප්‍රදර්ශන කුටිය කොළඹ කොටුවේ ඇති ලේක්හවුස් ගොඩනැඟිල්ල කිසිදිනෙක නොදුටු අයකුට වුවද ඒ පිළිබඳ මනා හැඟුමක් ලබා දෙයි. ප්‍රදර්ශනයට ඇතුළු වන ස්ථානයේම ඇති ජනාධිපති කාර්යාලයේ කුටිය මෙන්ම ලේක්හවුස් කුටියත් මෙවර දැයට කිරුළේ නිර්මාණාත්මක අතින් ඉහළින්ම සිටින කුටි බවට විවාදයක් නැත.ලේක්හවුස් කුටියේ බිත්ති සැරසී ඇත්තේ ශ්‍රී ලංකාවේ වැදගත් සිදුවීම් ලේක්හවුස් ඡායාරූප ශිල්පීන් කැමරාවට හසු කොට ගත් ආකාරය දැක්වෙන සේයාරූවලිනි. කුටියේ පසෙක ඇති මුද්‍රණ යන්ත්‍රය පුවත්පතක් නිර්මාණය වන ආකාරය නරඹන්නන්ට පෙන්වා දෙයි.එහි විශේෂත්වය වන්නේ ලේක්හවුස් ආයතනයේ ප්‍රකාශන වන දිනමිණ, සිළුමිණ, ඩේලිනිවුස් හා සන්ඩේ ඔබ්සර්වර් පුවත්පත්හි ප්‍රථම පුවත්පතේ පිටපත් නොමිලේ ලබාදීමයි.කුටියේ අනෙක් පස සිටින අප නිෂ්පාදන අංශ සාමාජිකයෝ පුවත්පත සැකසෙන අන්දම ජනතාවට කියා දෙති. පුවත්පතකට අවශ්‍ය පරිදි ඡායාරූප සකසන අන්දම පිළිබඳ දැනුවත් කරති. දැනුම පිපාසයෙන් පෙළෙන දරුදැරියන්ගෙන් නැෙඟන ප්‍රශ්නවලට පිළිතුරු දෙති. පුවත්පතකට ප්‍රවෘත්ති ලැබීමේ සිට මුද්‍රණයෙන් පිටවන තෙක් කෙරෙන කාර්යභාරය වීඩියෝ පටයක් ආධාරයෙන් කියා දෙති.කළුතර සිට පැමිණි බටුපිටියේ පදුම හිමියන් අප සමඟ කියා සිටියේ පුවත්පතක් නිර්මාණය වන්නේ කෙසේදැයි දැන ගත්තේ ජීවිතයේ ප්‍රථම වරට බවයි. දිනමිණ, සිළුමිණ ආදී පුවත්පත්වල ප්‍රථම පුවත්පත්හි පිටපත් ලබා දීම දැඩිසේ අගය කළ උන්වහන්සේ සෑම තරාතිරමකම ජනතාව ලේක්හවුස් ආයතනය කෙරෙහි අදටත් දක්වන්නේ ගෞරවයක් බව කියා සිටියහ.පුවත්පත් කලාවේ දැවැන්තයකුව සිටි සිරිල් ඒ. සීලවිමලයන්ගේ පුතු වන නාලක අබේනායක මහතා මුණගැසුණේ ද ලේක්හවුස් ප්‍රදර්ශන කුටිය තුළදීය. මම පත්තරවල සුවඳත් සමඟ හැදුණු වැඩුණු කෙනෙක්. පත්තර දැක්කාම මට මතක් වෙන්නේ මගේ තාත්තා. ප්‍රදර්ශනයට ඇතුළු වුණ ගමන් ආවේ ලේක්හවුස් එකට.පත්තර මට අලුත් දේවල් නොවුණත් මම වගේ නොවන ලක්ෂ සංඛ්‍යාත ජනතාවකට ලේක්හවුස් එක නරඹලා ගොඩාක් දේ ඉගෙන ගන්න පුළුවන්.ලේක්හවුස් කුටියට නොයෙකුත් තරාතිරමේ ජනතාව පැමිණෙති. සිසුවියන්, ගුරුදෙගුරුන්, ආරක්ෂක අංශ සාමාජිකයන් ඇතුළු පිරිස් මහත් උනන්දුවෙන් එහි සැරිසරන ආකාරය අපට දැක ගන්නට ලැබිණ.යුද හමුදා සාමාජිකයකු වන ඒ. එම්. පී. ජී. අබේනායක මහතා පැවසුවේ මෙතෙක් කල් පත්තර කියෙව්වාට පත්තරයක් මුද්‍රණය වන ආකාරය දුටුවේ ප්‍රථම වතාවට බවයි. එසේම දිනමිණ, සිළුමිණ පුවත්පත්වල ප්‍රථම පුවත්පත දුටුවේ ද ප්‍රථම වතාවට බව ඔහු සඳහන් කළේය.රත්නකුමාර ජයරත්න මහතා පැමිණ සිටියේ නොච්චියාගම සිටය. මේ වගේ දෙයක් දැක්කේ මම ප්‍රථම වතාවටයි. පත්තරයක් මුද්‍රණය වන ආකාරය මම මීට පෙර දැකලා නැහැ. ඒ නිසා ලොකු දැනුමක් ලැබුණා.අපිට වාගේම අපේ දරුවන්ටත් මෙය කිසිදා අමතක නොවන අත්දැකීමක් හෙතෙම කීවේය.ජාතික රූපවාහිනී සංස්ථාව හා ස්වාධීන රූපවාහිනි සේවයේ ප්‍රදර්ශන කුටි නරඹන්නන්ට නැවුම් අත්දැකීම් ලබා දෙයි. වැඩසටහන් සැකසුම, ප්‍රවෘත්ති ඉදිරිපත් කිරීම යනාදී කටයුතු පිළිබඳව අවබෝධයක් ලබා ගන්නට ජනතාවගේ ඇත්තේ දැඩි උනන්දුවකි. පාසල් හා විශ්වවිද්‍යාල සිසු සිසුවියෝ නොයෙකුත් ප්‍රශ්න අසමින් සිය දැනුම තරකර ගනිති. අනාගතයේ දී මාධ්‍යවේදීන් වන්නට පෙරුම් පුරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202131</link>
    <topic>ඉන්ධන මිල වැඩි වුණේ මෙහෙමයි</topic>
    <author>සුභාෂිණී සේනානායක හා පණ්ඩුක සමරසේකර</author>
    <content>ලෝක වෙළඳපොළේ බොර තෙල් මිල ඉහළ යාම හේතුවෙන් පෙරේදා (11) මධ්‍යම රාත්‍රියේ සිට මෙරට ඉන්ධන මිල සංශෝධනය කර ඇත.ඒ අනුව ඩීසල් ලීටරයක මිල රුපියල් 31 කින්, පෙට්‍රල් ලීටරයක මිල රුපියල් 12 කින් හා භූමිතෙල් ලීටරයක මිල රුපියල් 35 කින් ඉහළ දමා ඇතැයි රජය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202132</link>
    <topic>පාසල් නිල ඇඳුම් වෙලාවට දෙනවා</topic>
    <author/>
    <content>‘චීන රෙදි ඇවිත් නෑ නිල ඇඳුම් ප්‍රමාදයි “ යනුවෙන් ඇතැම් මාධ්‍යවලින් කරන ලද ප්‍රචාරයේ කිසිදු සත්‍යතාවයක් නොමැති බව රාජ්‍ය වාණිජ නීතිගත සංස්ථාව පවසයි.2012 වර්ෂය සඳහා පාසල් නිල ඇඳුම්වලට අවශ්‍ය රෙදි චීනයෙන් ගෙන්වා බෙදා හැරීමට අධ්‍යාපන අමාත්‍යාංශය සැලසුම් කරන ලද්දේ පළමු පාසල් වාරය අවසන් වීමට පෙරය.එම සැලසුමට අනුව 2012 වර්ෂයේ පාසල් නිල ඇඳුම්වලට අවශ්‍ය රෙදි ගෙන්වීමේ කටයුතු නිසි ආකාරයෙන් නියමිත කලට වේලාවට අනුව සිදුවෙමින් පවතින අතර එම වැඩසටහනේ කිසිදු ප්‍රමාදයක් සිදුවී නොමැති බව රාජ්‍ය වාණිජ නීතිගත සංස්ථාව වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202133</link>
    <topic>අනුරපුරේ වැසු පාසල් 5ක් අද විවෘතයි</topic>
    <author>ගාමිණී ජයසිංහ , වොල්ටර් දයාරත්න අනුරාධපුර දිසා විශේෂ</author>
    <content>පසුගිය ජාතික නිදහස් උළෙල සහ දැයට කිරුළ ප්‍රදර්ශනය හේතුවෙන් වසා දැමු අනුරාධපුර අධ්‍යාපන කලාපයේ පාසල් පහක් (5) අද (13) දින විවෘත කෙරේ.මේ අතර, වසාදැමු අනෙකුත් සියලුම පාසල් මේ මස 15දා (බදාදා) යළි විවෘත කෙරෙන බව උතුරුමැද පළාත් අධ්‍යාපන අමාත්‍යාංශයේ ලේකම් ආනන්ද කුලරත්න මහතා පැවසීය.ඒ අනුව අනුරාධපුර මධ්‍ය විද්‍යාලය, ස්වර්ණපාලි බාලිකා මහා විද්‍යාලය, වලිසිංහ හරිස්චන්ද්‍ර මහා විද්‍යාලය, සහිරා මහා විද්‍යාලය සහ විවේකානන්ද මහා විද්‍යාලය යන පාසැල් පහ අද (13) විවෘත කෙරේ.නිදහස් උළෙල හා දැයට කිරුළ ප්‍රදර්ශනය හේතුවෙන් වසා දැමුණු සියලුම පාසැල් අද දින (13) විවෘත කිරීමට මීට පෙර තීරණය කර තිබුණද, දැයට කිරුළ ප්‍රදර්ශනය දින දෙකකින් දීර්ඝ කිරීම හේතුවෙන් පාසැල් විවෘත කිරීමේ දිනයන් සංශෝධනය කිරීමට සිදු වූ බව කුලරත්න මහතා පැවසීය.කෙසේ වුවද නිදහස් උලෙළ සඳහාම වසා දැමුණු අනුරාධපුර නගරයේ පිහිටි අද දින විවෘතවන ඉහත පාසැල් පහ තුළ රැඳී සිටි ආරක්‍ෂක අංශ සාමාජිකයන් ඉන් ඉවත්ව ගොස් ඇති බැවින් එම පාසැල් කලින් තීරණය කළ පරිදි අද දින විවෘත කිරීමට පියවර ගෙන තිබේ. වසා දැමුණු සියලුම පාසැල් විවෘත කිරීමට පෙර විශේෂ පරීක්‍ෂාවකට ලක්කර යථා තත්ත්වයට පත්කර අධ්‍යයන කටයුතු ආරම්භ කළ යුතු බවට විදුහල්පතිවරුන් දැනුවත් කර ඇතැයි ද පළාත් අධ්‍යාපන ලේකම්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202134</link>
    <topic>මුවාගේ උදරයේ ගෙඩිය සැත්කමකින් ඉවත් කරයි</topic>
    <author>ත්‍රිකුණාමලය විශේෂ - ඒ. ටී. එම්. ගුණානන්ද</author>
    <content>ත්‍රිකුණාමලය නගරය කේන්ද්‍රකරගෙන ජීවත්වන මුවෙකුගේ උදරයේ ඇති වූ ගෙඩියක් ශල්‍යකර්මයකින් ඉවත්කර සුවපත් කිරීමට වනජීවි පශු වෛද්‍යවරු දෙදෙනෙක් සමත්වූහ.පශු වෛද්‍යවරු වන විජිත පෙරේරා හා චන්ද්‍ර ජයවර්ධන යන මහත්වරු සුමේධගම ප්‍රදේශයේදී මෙම මුවාගේ ශල්‍යකර්ම සිදු කළහ. ඒ සඳහා ත්‍රීකුණාමල වන ජීවි අඩවි ආරක්‍ෂක එන්. සුරේෂ් කුමාර් මහතා මෙන්ම වන ජීවි පශු වෛද්‍ය ඒකකයේ නිලධාරිහුද එක්වී සිටියහ.උදරයේ ගෙඩිය ඇති ප්‍රදේශය හිරිවට්ටා, මෙම ශල්‍ය කර්මය සිදු කළේය.මෙම අවස්ථාව දැක බලා ගැනීමට එන ජනතාව දැක බියවන පත් මුවා දැඟලීමට පත්වීම වැලැක්වීමට රෙදි කඩකින් මූණ ආවරණය කිරීමෙන් පසුවය.මෙම වෛද්‍ය කණ්ඩායම ත්‍රිකුණාමලය කොටුව ආශි‍්‍රතව සිටි තවත් මුවන් දෙදෙනෙකුටද වෛද්‍ය ප්‍රතිකාර ලබාදුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202135</link>
    <topic>මාලදිවයිනේ කලබල: ඒත් අපේ අයට තර්ජන නෑ</topic>
    <author>මහින්ද අලුත්ගෙදර</author>
    <content>මාලදිවයිනේ දේශපාලන නොසන්සුන්කාරී තත්ත්වයක් පැවතියද ඒ හේතුවෙන් එරට වෙසෙන කිසිඳු ශ්‍රී ලාංකිකයෙකුගේ ආරක්ෂාවට තර්ජනයක් එල්ල වී නැතැයි විදේශ කටයුතු අමාත්‍යාංශය අවධාරණය කරයි.මේ හේතුවෙන් රැකියා සහ විවිධ සංචාරයන් සඳහා මාලදිවයිනට යාමට අපේක්ෂා කරන කිසිඳු ශ්‍රී ලාංකිකයෙකු බියවිය යුතු නැතැයි විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කරයි.මාලදිවයින අභ්‍යන්තරයේ දේශපාලනික වශයෙන් ගැටුම්කාරී තත්ත්වයක් හටගෙන තිබුණද එය එරට වෙසෙන කිසිඳු ශ්‍රී ලාංකිකයෙකුට හානිකර තත්ත්වයක් නොවන බව පෙන්වා දෙන නියෝජ්‍ය ඇමැතිවරයා කෙසේ වුවද මාලදිවයිනේ වෙසෙන ශ්‍රී ලාංකිකයන් සම්බන්ධයෙන් නිරන්තර අවධියෙන් පසුවන බව ද සඳහන් කරයි.මේ අතර නියොමාල් පෙරේරා මහතා ප්‍රකාශ කළේ මාලදිවයිනේ වෙසෙන ශ්‍රී ලාංකිකයන් සම්බන්ධයෙන් සොයා බලන ලෙස එරට මාලේහි පිහිටි ශ්‍රී ලංකා තානාපති කාර්යාලය දැනුවත් කර තිබෙන බවයි.මාලදිවයිනේ හටගත් දේශපාලනික අර්බුදය හේතුවෙන් එරට හිටපු ජනාධිපති ආචාර්ය මොහොමඩ් නෂීඩ් මහතා එම තනතුරෙන් ඉල්ලා අස්වූ අතර උප ජනාධිපති වශයෙන් කටයුතු කළ මොහොමඩ් වහීඩ් මහතා නව ජනාධිපතිවරයා වශයෙන් පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202136</link>
    <topic>ආසියානු අපි‍්‍රකානු විදුලි සංදේශ නියාමන සමුළුව හෙට කොළඹ දී ඇරැඹේ</topic>
    <author>මහින්ද අලුත්ගෙදර</author>
    <content>ආසියානු සහ අප්‍රිකානු විදුලි සංදේශ නියාමන සමුළුව කොළඹ දී හෙට (14) ආරම්භ වෙයි. පොදු රාජ්‍ය මණ්ඩලීය විදුලි සංදේශ සංවිධානය සහ ශ්‍රී ලංකා විදුලි සංදේශ නියාමන කොමිෂන් සභාව එක්ව සංවිධානය කරන මේ සමුළුව දින දෙකක් පුරා පැවැත්වෙන අතර පොදු රාජ්‍ය මණ්ඩලීය විධායක කමිටු රැස්වීම අද (13) පැවැත්වෙන බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා “දිනමිණ” ට පැවසීය.පොදු රාජ්‍ය මණ්ඩලීය විදුලි සංදේශ සංවිධානයේ සභාපතීත්වය ශ්‍රී ලංකාව දරන අතර එම සංවිධානය නියෝජනය කරනු ලබන රටවල් 22 ක නියෝජිතයන් මේ සමුළුව සඳහා සහභාගී වීමට නියමිත බව ද මෙය ශ්‍රී ලංකාවට අතිශය වැදගත් බව ද හෙතෙම සඳහන් කළේය.ඉන්දියාව, මාලදිවයින, භූතානය, නේපාලය, බංග්ලාදේශය ඇතුළු ආසියානු රටවල් මෙන්ම දකුණු අපි‍්‍රකාව, මොසැම්බික්, නයිජීරියාව, කෙන්යාව හා බොස්ට්වානා ඇතුළු අපි‍්‍රකානු රටවල් කිහිපයක් ද මේ සඳහා සහභාගි වන බව අධ්‍යක්ෂ ජනරාල්වරයා පෙන්වා දුන්නේය.මේ සමුළුව පැවැත්වීමෙන් ඉදිරියේදී ඇතිවිය හැකි විදුලි සංදේශ නියාමනයන් පිළිබඳ ගැටලු පොදු රාජ්‍ය මණ්ඩලීය විදුලි සංදේශ සංවිධානයේ උපදේශයන් යටතේ සාකච්ඡා කිරීමට හා ඒවා ක්‍රියාත්මක කිරීම පිළිබඳ අවශ්‍ය පහසුකම් සැපයීමට ද අපේක්ෂා කෙරේ.මේ යටතේ සාකච්ඡා කෙරෙන කරුණු විදුලි සංදේශ නියාමකවරුන්ට මෙන්ම ක්‍රියාකරුවන්ට ද අභියෝගයක් වන අතර එය ඔවුන්ට අලුත් අවස්ථාවක් වනු ඇතැයි ද ශ්‍රී ලංකා විදුලි සංදේශ නියාමන කොමිෂන් සභාව ප්‍රකාශ කරයි.මේ අතර අධ්‍යක්ෂ ජනරාල්වරයා ප්‍රකාශ කළේ තෝරාගත් මාතෘකා කිහිපයක් යටතේ මෙහිදී දේශන පැවැත්වීමට කටයුතු යොදා ඇති අතර මෙය පැවැත්වීම මඟින් පොදු රාජ්‍ය මණ්ඩලීය විදුලි සංදේශ සංවිධානයේ සාමාජිකයින්ගේ දැනුම හා විශේෂ ප්‍රවණතාවන් අදාළ සාමාජික රටවල් අතර හුවමාරු කර ගැනීමට ද විශේෂ අවස්ථාවක් හිමිවන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202137</link>
    <topic>වයඹ දිනකට ගවයන්126ක් මරා දමති</topic>
    <author>එච්. අනිල් ප්‍රේමදාස වයඹ දිසා සමූහ</author>
    <content>චවයඹ පළාත තුළ ඇති හරක් මස් කඩ දෙසිය පනස් දෙක තුළ දිනකට ගවයින් එකසිය විසිහය දෙනෙකු මරා දමන බව වයඹ පළාත් මානව සම්පත් අධිකාරිය පැවැත්වූ සමීක්‍ෂණයකින් හෙළිවී තිබේ. වයඹ ප්‍රධාන ඇමැති නීතිඥ අතුල විජේසිංහ මහතාගේ උපදෙස් පිට මෙම සමීක්ෂණය සිදුකර ඇත. ශ්‍රී ලංකාවට කිරිපිටි ආනයනය සඳහා රුපියල් මිලියන හතළිස් තුන් දහස් අසූ හයක මුදලක් වැය වන බවද මෙහි දී හෙළි විය.ඉදිරියේ දී ඇති විය හැකි ගවයන්ගේ හිඟය මෙන් ම ගව ඝාතනය අවම කර ගැනීමේ අරමුණින් මරණයට කැපවූ ගවයන් බේරා ගැනීමේ වැඩපිළිවෙළක් වයඹ මානව සම්පත් අධිකාරිය අරඹා ඇත. ලංකා බැංකුවේ කච්චේරි ශාඛාවේ ගිණුම් අංක (6704534) යටතේ ඔබට ද මේ සඳහා දායක විය හැකිය. මේ වන විට මේ යටතේ ගවයින් විසිහය දෙනෙකු මරණයෙන් ගලවාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=n1202138</link>
    <topic>පාකිස්තාන සංචාරය නිමකොට ජනපති යළි මවුබිමට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවත් පාකිස්තානයත් අතර ආර්ථික, ආරක්ෂක සබඳතා මෙන්ම දීර්ඝකාලීන මිත්‍රත්වය තහවුරු කළ සිය සාර්ථක පාකිස්තාන සංචාරය නිමා කළ ජනාධිපති මහින්ද රාජපක්ෂ මහතා ඊයේ (12) යළි පැමිණියේය. පාකිස්තාන ජනාධිපති අසිෆ් අලි සර්දාරී මහතාගේ ආරාධනයක් අනුව ජනාධිපතිවරයා මේ දෙදින නිල සංචාරයේ නිරත විය.සිය සංචාරය අතරතුරදී පාකිස්තානයේ ජනාධිපති, අගමැති ඇතුළු ඉහළ නියෝජිතයන් සමඟ ද්විපාර්ශ්වික සාකච්ඡාවල නිරත වීමට ජනාධිපති මහින්ද රාජපක්ෂ මහතාට හැකි විය.පාකිස්තාන ජනාධිපතිවරයා මෙන්ම අගමැතිවරයා විසින්ද ශ්‍රී ලංකා ජනාධිපතිවරයාට ගෞරව දක්වමින් සිය මන්දිරයන්හි දී භෝජන සංග්‍රහ පවත්වන ලදී. විදේශ කටයුතු පිළිබඳ ඇමැති මහාචාර්ය ජී. එල්. පීරිස්, නියෝජ්‍ය ඇමැතිවරුන් වන ෆයිසර් මුස්තාෆා, දුමින්ද දිසානායක, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් කරුණාරත්න අමුණුගම මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202131</link>
    <topic>දෙණියාය බොරුළුව හේන්යාය ගමේ පොදු පහසුකම් නැතිව ජනතාවට දුෂ්කරතා</topic>
    <author>දෙණියාය සමූහ එච්. ජී. මිත්‍රදාස</author>
    <content>ඉතාමත්ම දුෂ්කර ගම්මානයක් වූ බොරළුව හේන්යාය ගම්වැසියන්ට පොදු පහසුකම් නොමැති කමින් දුෂ්කරතා රැසකට ඔවුහු මුහුණ පා සිටිති.මෙම ගම්මානය දෙණියාය කොටපොළ ප්‍රාදේශීය ලේකම් කොට්ඨාසයට අයත් අංක 256 ඩී හොරගල බටහිර ග්‍රාම නිලධාරී වසමට අයත් වේ.මොවුන්ගේ ප්‍රධාන ආදායම තේ වගාව වන අතර පදිංචි පවුල් සංඛ්‍යාව සියයකට අධික වේ. ගමනාගමන පහසුකම් නොමැති වීම මොවුන්ට ඇති ප්‍රධාන ගැටලුවයි.ගම්වැසියන් එක්ව ගමට පිවිසෙන මාවත ඉදි කරන ලද්දේ 1984 දීය. ඉන් පසුව කිසිදු අලුත්වැඩියාවක් සිදු කර නොමැති කමෙන් මාර්ග අබලන් වී ගමනාගමන දුෂ්කරතා රැසක් පැන නැගී ඇත. සැතපුම් තුනක පමණ දුරන් ගෙවා ප්‍රධාන මාර්ගයට පිවිසීමට සිදුවී තිබේ.මේ පිළිබඳ අදහස් දැක්වූ හොරගල බටහිර ග්‍රාම සංවර්ධන සමිතියේ සභාපති ඒ. ජී. උපාලි මහතාඅපට පාරක් තොටක් නැහැ. සැතපුම් තුන හතරක් දුර ගෙවලා තමයි ප්‍රධාන පාරට යන්න සිදුවෙලා තිබෙන්නේ.නිවාස තිහකට වැඩි ප්‍රමාණයකට තාමත් විදුලිය නැහැ.ගමේ රැස්වීමක පවත්වන්න ප්‍රජා ශාලාවක් නැහැ. මීට අමතරව විහාරස්ථානයක් ක්‍රීඩා පිටියක් පාසලක් සෞඛ්‍ය මධ්‍යස්ථානයක් ඇතුළු තවත් අඩු පාඩු රැසක් තියෙනවා.සෝමා රත්නායක මහත්මියමේ ගමට සෞඛ්‍ය පහසුකම් නැති නිසා සායනය වලට හොරගලට යන්න වෙලා. ගමට ලියුම් බෙදන්නේ නැත්තෙත් ගමන දුෂ්කර නිසයි.ජේ. ගුණසිරි මහතාගමනාගමනය අඩාල නිසා ලෙඩ්ඩුන් පාරට ගෙනයන්නෙ වෙලා තියෙන්නේ කද බැදිගෙන.ඒ. එල්. පේමදාස මහතාහොද තේ ආර්ථිකයක් තිබෙන ගමක් නිසා මෙය සංවර්ධනය කර දෙන්න.එස්. එච්. ගුණසේන මහතාමෙම ගම සංවර්ධනය කිරීමට නිසි බලධාරීන්ගේ අවධානය හැකි ඉක්මනින් යොමු කල යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202132</link>
    <topic>ජාත්‍යන්තර පාසලක ගුරුවරියක් මරාදැමූ චීන ජාතිකයා වසර 18ක් හිරේට</topic>
    <author>පාණදුර සමූහ කපිල සෝමරත්න</author>
    <content>පිළියන්දල ප්‍රදේශයේ පදිංචි ජාත්‍යන්තර පාසලක ගුරුවරියකට පිහියෙන් ඇන අනියම් අයුරින් ඇය මරාදමා නිවසේ අල්මාරියක තිබූ රුපියල් දෙලක්‍ෂ හැත්තැ පන්දහසක් වටිනා රන් ආභරණ සහ මුදල් කොල්ලකෑමේ සිද්ධියේ වරද කරුවූ මාර්ෂල් අවුට්කුම් නැමැති චීන ජාතිකයාට පාණදුර පළාත් බඳ මහාධිකරණ විනිසුරු මාලනී ගුණරත්න මහත්මිය අවුරුදු 18 ක සිර දඬුවමක් සහ රුපියල් 13500ක දඩයක් නියම කළාය.මෙසේ දඬුවම් නියම වූයේ පසුගියදා පාණදුර පළාත්බද මහාධිකරණයේදීය. ඔහු අධිචෝදනා ලබා සිටියේ පිළියන්දල පදිංචිවී සිටි ජාත්‍යන්තර පාසලක ගුරුවරියකගේ නිවසට 2001 සැප්තැම්බර් මස 19 දා බලයෙන් ඇතුළුවී ඇයට පිහියෙන් ඇන මරා දමා නිවසේ අල්මාරියක තිබූ රුපියල් දෙලක්‍ෂ හැත්තැ පන්දහසක් වටිනා රන් ආභරණ සහ මුදල් කොල්ලකා පලායාම සම්බන්ධයෙනි.පිළියන්දල පොලිසිය පැවැත්වූ පරීක්‍ෂණයක් අනුව නීතිපතිවරයා විත්තිකරුට නඩු පවරා තිබුණි.මේ නඩුව සම්බන්ධයෙන් විත්තිකරු අවුරුදු නවයක් රක්‍ෂණ භාරයේ සිටියේය. නඩුව විභාග කර තීන්දුව ප්‍රකාශ කළේ අවුරුදු දහයකට පසුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202133</link>
    <topic>“අයිතිකරු ආවොත් දෙන්න” කියා යාචකයා අහුලා දුන් රුපියල් දාහ මසුරු මුදලාලි යටිමඬි ගහගෙන</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>නගරයේ වෙළෙඳසලක් ඉදිරිපිට බිම වැටී තිබුණ රුපියල් පන්සීයේ නොට්ටු කොළ දෙකක් අහුලාගත් යාචකයකු වෙළෙඳසල් හිමිකරු වෙත බාරදී අයිතිකරුවකු පැමිණ ඉල්ලුවොත් දෙන්න යැයි පවසා යන්නට විය.මේ යාචකයන් දිනපතා මෙලෙස නගරයට පැමිණෙන ජනතාවගෙන් සහ වෙළෙඳසල්වලින් සිඟමන් යැදීම පුරුද්දක් වශයෙන් කරගෙන යයි.එදින යාචකයා නගරයේ වෙළෙඳසල් කීපයකට ගොඩවිය. සුපුරුදු පරිදි යාචකයාට රුපියල දෙක ලැබිණි. පින්සිද්ධ වේවා කියා එය අතට ගෙන තවත් වෙළෙඳසලකට ගොඩවීමට යන විට වෙළෙඳසල ඉදිරියේ බිම රුපියල් පන්සීයේ මෝට්ටු කොළ දෙකක් දිස්විය.වටපිට බලා එය අහුලාගත් යාචකයා හනික වෙළෙඳසලට ගොස් මුදලාලි ඉදිරියේ සිටගන්නට විය. සුපුරුදු පරිදි වෙළෙඳසල් හිමියා යාචකයා අත රුපියල් දෙකක් තැබීය. එය පින් දීමෙන් භාරගෙන අත තිබූ රුපියල් පන්සීයේ නොට්ටු දෙක මුදලාලි වෙත දිගු කර මුදලාලි මහත්තයො මෙන්න මේ රුපියල් දහස කඩේ ඉදිරිපිට වැටිලා තිබුණා. හිමිකරුවකු පැමිණ විමසුවොත් දෙන්න යැයි කියා යන්නට විය.මෙහෙමත් යාචකයන් ඉන්නවාද කියා වෙළෙඳසලේ සේවකයකු පැවසීය.පසුදින පෙරවරුවේ වයසක අයකු පැමිණ අනේ මහත්තයො මගේ රුපියල් දාහක් ඊයේ වැටිලා මේ කඩෙන් තමයි බඩු ගත්තේ, තිබුණේ නැතිද විමසීය. රුපියල් දාහට කෑදර වී මෙහේ නම් වැටිලා තිබුණේ නෑ. වෙන කොහේ හරි වැටෙන්න ඇති කියමින් සේවකයා දෙස බලමින් ඇහැක් ගැසීය. වයසක පුද්ගලයා සුසුමක් හෙළා යන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202134</link>
    <topic>පාණදුරේ පැමිණිලි රැසකට සම්බන්ධ නඩුවල සාක්කිකරුවන්ගේ ප්‍රකාශ හරි හැටි සටහන් කර නෑ</topic>
    <author>පාණදුර සමූහ කපිල සෝමරත්න</author>
    <content>අධිකරණය හමුවේ පවතින සමහර මිණි මැරුම් සහ වෙනත් අපරාධ නඩුවල පැමිණිලි සම්බන්ධයෙන් සැකකරුවන් සහ සාක්කිකරුවන් ගේ ප්‍රකාශ පොලිස් නිලධාරීන් විසින් හරි හැටි සටහන් කරගෙන අධිකරණයට ඉදිරිපත් නොකිරීම නිසා නඩු විභාග වලදී විත්තිකරුවන් නීතියේ රැහැනින් බේරී යනවා යැයි පාණදුර මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේ දී පැවැසීය.වර්ෂ 2005 සිදු වූ පාණදුරේ ද්විත්ව මිනී මැරුම් නඩුවේ විත්තිකරුවන් ගැන එක සාක්කියක් වත් සටහන් කර ගැනීමට නොහැකි වූ නිසාවෙන් පැමිණිල්ල සූදානම් නැති නිසා නඩු විභාගය ආරම්භ කිරීමට නොහැකි වී තිබේ.තවත් නඩුවක ගිනි අවි සහ ජීව අත්බෝම්බයක කොටස් රස පරීක්‍ෂක වෙත යවා වාර්තා ලබාගෙන නැතැයි ද මහේස්ත්‍රාත්වරයා පැවැසීය. මහේස්ත්‍රාත්වරයා එසේ පැවැසුවේ මුදල් වංචා කිරීම සම්බන්ධ නඩුවක් අධිකරණය හමුවේ කැඳවූ අවස්ථාවේ දී කරුණු දක්වමිනි.මේ මුදල් වංචාව සිදුවී ඇති බවට පාණදුර පොලිසියට පැමිණිලි ලැබී ඇත්තේ වර්ෂ 2007 ජනවාරි මස 2 දාය. පැමිණිල්ල සම්බන්ධයෙන් සාක්කිකරුවන් ගේ කටඋත්තර සටහන් කර ගෙන හරි හැටි පරීක්‍ෂණ පවත්වා නැතැයි ද පැවැසීය.අත්බෝම්බ හා ගිනි අවි ළඟ තබා ගෙන සිටීමේ නඩුවේ භාණ්ඩ රජයේ රස පරීක්‍ෂකවරයා වෙත යවා නැතැයි ද මහේස්ත්‍රාත්වරයා පැවැසීය.වෙළඳ නියෝජිතයකු ලෙස සිටිමින් පාණදුර තන්තිරිමුල්ල ප්‍රදේශයේ තීන්ත නිෂ්පාදන සමාගමකින් රුපියල් හත්ලක්ෂයකට ආසන්න මුදලක් වංචා කිරීම සම්බන්ධ නඩුව වංචා කිරීම සම්බන්ධ නඩුව මහේස්ත්‍රාත්වරයා අප්‍රේල් 26 දාට කල් දැම්මේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202135</link>
    <topic>ලොතරැයිවල ඉතිරි මුදල් දෙන්න අලෙවිකරු මාස ගණනක් බලන් ඉඳලා</topic>
    <author>රඹුක්කන උතුර සමූහ - විපුල එස්.කුමාරතුංග</author>
    <content>රුපියල් සියයක් යැයි සිතා රුපියල් පන්සීයේ නෝට්ටුවක් ලබා දෙමින් ලොතරැයි පත් පහක් ගත් අයකුහට ඉතිරි මුදල් ලබාදීමට දින කීපයක් තිස්සේ මඟ රැකගෙන සිට ආපසු එම මුදල් ලබාදීමේ පුවතක් රඹුක්කන නඟරයෙන් වාර්තාවේ.රඹුක්කන නඟරයේ ලොතරැයිපත් අලෙවිකරන බණ්ඩාගෙන් ලොතරැයි ගැනීමට පුරුදුව සිටින පිරිස තුන් හාරසීයකි.දිනක් විශ්‍රාමික අයකු සුපුරුදු පරිදි විශ්‍රාම වැටුප ගෙන බණ්ඩා අසලට පැමිණ එදින දිනුම් ඇදීමට නියමිත ලොතරැයි පත් පහක් ගෙන කමිස සාක්කුවෙන් මෝට්ටුවක් ගෙන බණ්ඩා අත තබා හනික බස්රථයට ගොඩවිය.ඔහුද පන්සීයේ මෝට්ටුව අතටගෙන ලාච්චුව ඇර විස්සේ පනහේ, සීයේ මෝට්ටු කොළ තෝරා රුපියල් හාර සීයක් එකතු කර හිස ඔසවා බලනවිට ලොතරැයි මිලටගත් පුද්ගලයා එහි නොවීය.වහාම ලොතරැයි කවුන්ටරයෙන් එළියට බැස ලොතරැයිගත් පුද්ගලයා සෙව්වද ඔහු හමු වූයේ නැත.ෂුවර් එකට රුපියල් සීයක් කියලා හිතාගෙන තමයි පන්සීය දෙන්න ඇත්තේ. හෙට ආවොත් දෙනවා කියා එම මුදල තබා බලා සිටියද ඔහු පැමිණියේ ඊළඟ විශ්‍රාම වැටුප් ගන්නා දිනයේ ය.සුපුරුදු පරිදි මෙවරද ලොතරැයිපත් පහක්ගෙන රුපියල් සීයක් දිගු කරද්දී බණ්ඩා ඔහු අමතා නෑ. අද ඔයාගෙන් මට මුදල් එපා මෙන්න මේ රුපියල් තුන්සීයක් ගන්න යැයි කීය.පුදුමයට පත් පුද්ගලයාට සිදුවෙන දේ ගැන ප්‍රශ්නයකි.මොකද ලොතරැයි මුදලාලි ලොතරැයි වික්ක මුදලුත් දෙනවාදැයි ඇසීය.නෑ. ඔයාට මතක නැතුව ඇති ගිය මාසේ පැන්ෂන් එක දවසේ මගෙන් ලොතරැයි පහක් අරන් මට රුපියල් පන්සීයක් දුන්නා.මම මාසයක් තිස්සේ බලාගෙන හිටියා මුදල් ආපහු දෙන්න. අද තමයි ආවේ අද ගත්තු ටිකට්වලට අඩු කරලා මෙතන රුපියල් තුන්සීයක් තියෙනවා ගන්න යැයි කීය.එවිට බොහෝ ම ස්තූතියි. වෙන අයෙක් නම් ආපසු දෙන්නේ නෑ.කෝ මට තවත් ලොතරැයි දෙන්න යැයිකියා ඉතිරි මුදල්වලින්ද ලොතරැයිපත් මිලදී ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=r1202136</link>
    <topic>තාත්තාගේ ‘උපාධි උණ’ හොඳ කරන්න පුතාගෙන් කදිම උපායක්</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>රූපසිංහ මහතා ලිපිකරුවෙකි. රඹුක්කන කාර්යාලයක සේවය කරයි. ඔහුගේ පුතා දහහතර හැවිරිදිය. නගරයේ පාසලක අට වැනි ශ්‍රේණියේ ඉගෙනුම ලබයි. මේ දරුවාගේ නම අමිලය.රූපසිංහ මහතා උපාධිධරයෙකි. උපාධි ලෝගුවෙන් සැරසී ගත් ඡායාරූපයක් නිවසේ සාලයේ තබා ඇත්තේ නිවෙසට පැමිණෙන ඕනෑම කෙනෙකුට එක්වරම දර්ශනය වන පරිද්දෙනි. රූපසිංහ මහත්තයාගේ මඟුල් පින්තූරය ද ඒ අසලම තබා ඇතත් එය උපාධි පිංතූරය තරම් විශාල නැත.තමා උපාධිධාරියකු බව නිවෙසට පැමිණෙන කවුරුත් දැන ගන්නවාට රූපසිංහ මහත්තයා කැමැතිය. තම පුතුට ඉහළින්ම උගන්වා ඔහුද උපාධිධාරියකු කිරීම ඔහුගේ එකම අපේක්ෂාවය. තමාට සිටින්නේ එකම දරුවකු පමණක් බැවින් අමිලගෙන් තොර ලෝකයක් රූපසිංහ මහත්තයාට නොමැති තරම්ය. නිවෙසේ සිටින සෑම අවස්ථාවකම රූපසිංහ මහත්තයා අමිලට තමාගේ උපාධි ඡායාරූපය පෙන්වයි. පුතාටද හොඳින් ඉගෙන ගෙන තමා මෙන් උපාධිධාරියකු වන ලෙස පවසයි. මෙය අමිලට නම් මහත් හිසරදයකි.රූපසිංහ මහතාගේ නිවෙස අසල නිවෙසක විශ්‍රාමික ගුරුවරයකුත් පසුගියදා මිය ගියේය. මෙම මළගෙදරට අමිලගේ පාසලේ ගුරුවරුන්ද පැමිණෙන බව රූපසිංහ මහතා දැන ගත්තේ මියගිය ගුරුවරයාගේ ඥාතියකු එකී පාසලේ සේවය කරන බැවිනි. අවමඟුල් උත්සවයට පැමිණෙන ගුරුවරුන් අමිලගේ නිවෙසටද ගොඩවදින බව රූපසිංහ මහතා දනී.රූපසිංහ මහතා කල් ඇතිවම තම පුත් අමිල තමා ළඟට කැදවූවේ ඒ බැව් පැවසීමටය. “පුතාගේ ගුරුවරු ගෙදරට ආවාම මගේ උපාධි ෆොටෝ එකත් දකීවි. පුතාටත් මම වගේ ඉගෙනගෙන විශ්වවිද්‍යාලයට ගිහිල්ලා උපාධියක් ගන්න කියලා ඒ සර්ලා කියයි.” රූපසිංහ මහතා මහත් ආඩම්බරයකින් පුතුට පැවැසීය.ඒ ඇසූ අමිල පැවසුවේ රූපසිංහ මහතා සිහිනයෙන්වත් නොසිතූ දෙයකි.“තාත්තේ ගෙදරට එන හැමෝම මටත් තාත්තා වගේ උපාධියක් ගන්න විශ්වවිද්‍යාලයට යන්න කියන නිසා අපි මේ ෆොටෝ එක ගලවලා තියමු. එතකොට තාත්තටවත් මටවත් කරදරයක් නෑනේ.” අමිල කීවේය.රූපසිංහ මහතා කථා නැතිවම එතැනින් ඉවත්ව ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202131</link>
    <topic>ධර්මපාලයේ බොක්සිං පුහුණුව අනාරක්ෂිත දැයි සැකයක්</topic>
    <author>පි‍්‍රන්ස් ගුණසේකර</author>
    <content>පන්නිපිටිය ධර්මපාල විදුහලේ බොක්සිං පුහුණුවක දී සිසුවෙකු මිය ගියේ පුහුණුව සිදුවූ ස්ථානයේ අනාරක්‍ෂිත තත්ත්වයක් හේතුවෙන් දැයි සැකයක් මතුවී තිබේ. මේ පිළිබඳ විශේෂ අවධානයක් යොමු කරමින් පාසල් ක්‍රීඩා අධ්‍යක්‍ෂ රෝහණ කරුණාරත්න මහතා ඇතුළු පරීක්‍ෂණ කමිටුවක් ධර්මපාල විද්‍යාලයේ බොක්සිං පුහුණුව සිදු වූ ස්ථානයට ගොස් අද විශේෂ විමර්ශනයක් සිදු කරයි.මේ අතර බොක්සිං පුහුණුවෙමින් සිටිය දී ප්‍රතිවාදියාගේ පහරකින් මිය ගිය බුද්්ධි ඉන්දීර සිසුවාගේ මරණය සම්බන්ධයෙන් අත්අඩංගුවට ගත් සැකකාර යුද හමුදා මේජර්වරයකු හා සෙබළෙකු හෝමාගම අධිකරණය වෙත අද (13) ඉදිරිපත් කරන බව කොට්ටාව පොලිසිය පවසයි.පාසල් ක්‍රීඩා අධ්‍යක්‍ෂවරයාගේ මූලිකත්වයෙන් අද පැවැත්වෙන පරීක්‍ෂණයේ දී බොක්සිං පුහුණුකරුගේ පත්වීමට පළාත් අධ්‍යාපන අමාත්‍යංශයේ අනුමැතිය හා පුහුණුකරු බඳවා ගැනීම සිදු කළ ආකාරය ද සොයා බලන බව පාසල් ක්‍රීඩා අධ්‍යක්‍ෂ රෝහණ කරුණාරත්න මහතා පැවැසී ය.එයට අමතරව ක්‍රීඩාවට සම්බන්ධ කර ගැනීමේ දී මව්පියන් දැනුවත් කර අනුමැතිය ලබා ඇත්දැයි සොයා බැලීම ද සිදුකිරීමට නියමිත ය.බොක්සිං ක්‍රීඩකයාගේ මරණය සිදුවූ දිනයේම පාසල් ක්‍රීඩා අධ්‍යක්‍ෂවරයා විදුහලට ගොස් කරුණු විමර්ශනය කර ඇති අතර අද දිනයේ දී ලිඛිත සටහන් ලබා ගැනීමට නියමිත ය.පාසල් ක්‍රීඩා අධ්‍යක්‍ෂවරයාගේ වාර්තාව ඉක්මනින් ම අධ්‍යාපන ඇමැතිවරයාට ලබාදීමට බලාපොරොත්තු වේ.පසුගිය 5 වැනි ඉරිදා මිය ගිය ශිෂ්‍යයා බොක්සිං පුහුණුව ලබමින් සිටිය දී හිසට තුවාල සිදු වී රෝහල්ගත කෙරුණු අතර 10 වැනිදා අළුයම ඔහු මිය ගියේ ය.බොක්සිං ක්‍රීඩකයාට තුවාල සිදු වූ දිනයට පසුදාම අධ්‍යාපන අමාත්‍යාංශයේ ජාතික පාසල් අධ්‍යක්‍ෂවරයා පරීක්‍ෂණයක් ආරම්භ කළ අතර එය තවමත් අවසන් කර නැතැයි එම අධ්‍යක්‍ෂවරයා ‘දිනමිණ’ ට පැවැසීය.එම පරීක්‍ෂණයේ තොරතුරු අධ්‍යාපන අමාත්‍යාංශයේ ලේකම්වරයාගේ අවසරයකින් තොරව ලබාදිය නොහැකි බවද ජාතික පාසල් අධ්‍යක්‍ෂවරයා වැඩිදුරටත් පැවැසීය.මිය ගිය බුද්ධි ඉන්දීර පන්නිපිටිය ධර්මපාල විදුහලේ උසස් පෙළ ගණිත අංශයෙන් ඉගෙනුම ලැබූ අතර වුෂු ක්‍රීඩාවෙන් ද දක්‍ෂතා දැක්වූවෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202132</link>
    <topic>බ්ලූම්ෆීල්ඩ් ලකුණු 142කින් රාගම පරදවයි</topic>
    <author>ෆවුස් මොහොමඩ්</author>
    <content>ඩිල්ෂාන් මුණවීර හා චාමර සිල්වාගේ විශිෂ්ට පිතිහරඹයත්, ටිරෝන් ගමගේ සහ විශ්ව ප්‍රනාන්දුගේ සුපිරි පන්දු යැවීමත් හේතුවෙන් අන්තර් සමාජ තුන්දින තරගමාලාවේ ‘ඒ’ කොටස යටතේ බ්ලූම්ෆීල්ඩ් පිටියේ පැවැති තරගයෙන් රාගම ක්‍රිකට් සමාජය පරදවා ලකුණු 142ක ජයක් වාර්තා කිරීමට ඊයේ (12) බ්ලූම්ෆීල්ඩ් කණ්ඩායම සමත් විය. මෙය මෙවර තරගාවලියේ බ්ලූම්ෆීල්ඩ් පිල ලැබූ ප්‍රථම ජයග්‍රහණය විය.බ්ලූම්ෆීල්ඩ් පළමු ඉනිමේ දී ලකුණු 71ක් රැස්කළ ඩිල්ෂාන් මුණවීර දෙවැනි ඉනිමේ දී ලකුණු 101ක් රැස් කිරීමට සමත් වූ අතර නායක චාමර සිල්වා පළමු ඉනිමේ දී ලකුණු 63 ක්ද, දෙවැනි ඉනිමේ දී ලකුණු 76ක්ද ලබා ගැනීමට සමත් විය.රාගම පිලේ පළමු ඉනිම ලකුණු 191කට සීමා වූ අතර දෙවැනි ඉනිමේ දී ලකුණු 290කට දැවී ගියේය. රාගම පිලේ පළමු ඉනිමේ දී කඩුලු 5ක් දවාලීමට ටිරෝන් ගමගේ සමත් වූ අතර දෙවැනි ඉනිමේ දී කඩුලු 5ක් දවාලීමට විශ්ව ප්‍රනාන්දු සමත් විය. ඔහු පළමු ඉනිමේ දී ද කඩුලු 2ක් බිඳ දැමුවේය.රාගම කණ්ඩායමේ ඉනිම 2 දීම සමීර ද සොයිසා හුදෙකලා පිතිහරඹයක නිරත වූ අතර ඔහු පළමු ඉනිමේ දී නොදැවී ලකුණු 80 ක්ද, දෙවැනි ඉනිමේ දී ලකුණු 128 ක්ද ලබා ගත්තේය.බ්ලූම්ෆීල්ඩ් පළමු ඉනිම – 315 - නදීර නාවෙල 86, ඩිල්ෂාන් මුණවීර 71, චාමර සිල්වා 63, චින්තක ජයසිංහ 47 (තිලංක ප්‍රේමරත්න 98/5, මාලිංග බණ්ඩාර 60/4) සහ දෙවැනි ඉනිම – 308/7 (ඉනිම අත්හිටුවන ලදී) ඩිල්ෂාන් මුණවීර 101, චාමර සිල්වා 76, දමින්ද රණවීර නොදැවී 51, චින්තක ජයසිංහ 42 (නිලංක ප්‍රේමරත්න 51/2, මාලිංග බණ්ඩාර 74/2)රාගම පළමු ඉනිම – 191 - සමීර ද සොයිසා නොදැවී 80, කෞෂල්‍ය වීරරත්න 33 (ටිරෝන් ගමගේ 55/5, විශ්ව ප්‍රනාන්දු 72/2) සහ දෙවැනි ඉනිම – 290 - සමීර ද සොයිසා 128, දුමින්ද පෙරේරා 39 (විශ්ව ප්‍රනාන්දු 62/5, උපුල් ඉන්ද්‍රසිරි 92/3)කෝල්ට්ස් පිලට ජයලංකන් පිල සමඟ කෝල්ට්ස් පිටියේ පැවැති තරගයෙන් කඩුලු 6ක ජයක් අත්කර ගනිමින් මෙවර තරගාවලියේ සිය ප්‍රථම ජයග්‍රහණය වාර්තා කිරීමට කෝලුට්ස් පිල සමත් විය. තරගය දින 2 දී නිමාවට පත්විය.ලංකන් පළමු ඉනිම – 78 - සාලිය සමන් ජීවන්ත 30, (චතුරංග කුමාර 21/5, කනිෂ්ක ඇල්විටිගල 26/3) සහ දෙවැනි ඉනිම – 196 - චානක විජේසිංහ 70, (සජීව වීරකෝන් 73/4)කෝල්ට්ස් පළමු ඉනිම – 207 - දිල්රුවන් පෙරේරා නොදැවී 62, (සාලිය සමන් ජීවන්ත 58/5, විමුක්ති පෙරේරා 46/3) සහ දෙවැනි ඉනිම – 68/4.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202133</link>
    <topic>ශ්‍රී ලංකා පිලේ ඉදිරිය ගැන මැතිව්ස්ගෙන් අනාවැකියක්</topic>
    <author/>
    <content>ශ්‍රී ලංකා කණ්ඩායමට ජයග්‍රහණයේ මාවත විවර කර දෙන අන්දමේ සාර්ථක පිතිහරඹයක් ඉදිරියේ සිය පිලේ සුපිරි පිතිකරුවන්ගෙන් බලාපොරොත්තු විය හැකි බව ශ්‍රී ලංකා පිලේ තුන් ඉරියව් ක්‍රීඩක ඇන්ජලෝ මැතිව්ස් විශ්වාසය පළ කළේය.තුන්කොන් ක්‍රිකට් තරගාවලිය ආරම්භයේදීම ශ්‍රී ලංකාව පිට පිට තරග 2 ක්ම පරාජයට පත් වූ බවත්, කණ්ඩායමේ ඉදිරි පෙළේ පිතිකරුවන්ගෙන් වැඩිපුර ලකුණු අවශ්‍ය වී ඇති බවත් මැතිව්ස් පැවැසීය.ශ්‍රී ලංකා පිලේ හොඳම පිතිකරුවන් තිදෙනා වන කුමාර් සංගක්කාර, මහේල ජයවර්ධන හා තිලකරත්න ඩිල්ෂාන් පළමු තරග 2 දී ලකුණු 10 සීමාව පසුකළද දීර්ඝ ඉනිමක් ක්‍රීඩා කිරීමට ඔවුහු අසමත් වූහ.ඕස්ට්‍රේලියාව සමඟ පසුගිය සිකුරාදා පැවැති තරගයේදී අංක 7 ස්ථානයෙන් ක්‍රීඩා කොට ලකුණු 64 ක් රැස්කිරීමට මැතිව්ස් සමත් විය.”සංගක්කාර, ඩිල්ෂාන් හා ජයවර්ධන ලෝක පූජිත ක්‍රීඩකයෝ. අප හැමෝම ඒ බව දන්නවා. ඉදිරි තරගවලදී ඔවුන් දීර්ඝ ඉනිම් ක්‍රීඩා කොට ශ්‍රී ලංකාවට ජයග්‍රහණයේ මාවත විවර කර දෙන බව මට විශ්වාසයි” මැතිව්ස් පැවැසීය.පසුගිය තරග 2 දීම ශ්‍රී ලංකා පන්දු යවන්නන් ඉතා හොඳින් පන්දු යවා ප්‍රතිවාදීන්ගේ ඉනිම සීමා කිරීමට සමත් වූ බවත්, පිතිකරුවන්ට එම තරග 2 දීම සාර්ථකව පිත්ත හැසිරවීමට නොහැකි වූ බවත් මැතිව්ස් සඳහන් කළේය.”අපි පැහැදිලිවම කනගාටුවට පත් වුවත්, මානසිකව යහපත් මට්ටමක සිටිනවා. අපට තව තරග 6 ක් ඉතිරිව තිබෙනවා. ඒ තරගවලදී සාර්ථකව ක්‍රීඩා කොට ජයග්‍රහණයන් කරා කණ්ඩායම මෙහෙයවීමට හැකි වේවි” ඔහු පැවැසීය.මේ අතර ඕස්ට්‍රේලියාවට එරෙහිව විශිෂ්ට පිතිහරඹයක නිරත වූ මැතිව්ස් පිළිබඳ ඕස්ට්‍රේලියානු කණ්ඩායමේ වැඩි අවධානයක් යොමු වී ඇත.”ඔහු අපට එරෙහිව දිගින් දිගටම ලකුණු රැස් කරනවා. ඔහු ලකුණු 20 පසු කළහොත් දවාලීමට අසීරු වර්ගයේ පිතිකරුවෙක්” ඕස්ට්‍රේලියානු නායක මයිකල් ක්ලාක් ප්‍රකාශ කළේය.”අපට මැතිව්ස්ට එරෙහි සැලසුම්කාරී තරග රටාවක ඉදිරියේදී නිරතවීමට සිදුවේවි” ක්ලාක් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202134</link>
    <topic>වෙස්ලි විදුහල වසර 43 කට පසු කොළඹ රාජකීය විදුහල පරදවයි</topic>
    <author>පි‍්‍රන්ස් ගුණසේකර</author>
    <content>වෙස්ලි විදුහල වසර 43 කට පසුව කොළඹ රාජකීය විදුහල පරදා සර් ෆ්රෑන්ක් ගුණසේකර කුසලානය දිනා ගත්තේය.කැම්බල් ක්‍රීඩාංගණයේ පැවැති වෙස්ලි – රාජකීය අතර තරගයෙන් කඩුලු 10 ක ජයක් වෙස්ලි විදුහල දිනාගත් අතර අවසන් වරට 1969 දී මෙවැනි ජයක් ලබා තිබුණි. එවිට රාජකීය විදුහල අර්ඩ්ලි ලිවේරාසා හා වෙස්ලි විදුහල අමරේෂ් රාජරත්නම් මෙහෙයවූහ.රාජකීය විදුහල පළමු ඉනිම 89 - අනූප තිලකරත්න නොදැවී 25 (සදීම් තවුෆික් 17/5, සචින් සිරිවර්ධන 20/3) දෙවැනි ඉනිම 168 - මිලාන් අබේසේකර 44, සම්පත් ද සිල්වා 35, ඉමාල් ලියනගේ 18 (සචින් ජයවර්ධන 51/6, අශේල් කාරියවසම් 35/2)වෙස්ලි විදුහල පළමු ඉනිම 239 - අශේන් ෆොන්සේකා 88, අශේල් කාරියවසම් 70 (දේවින් පද්මනාදන් 77/7) දෙවැනි ඉනිම කිසිවෙකු නොදැවී 19ගුරුකුලට ජයකැළණිය ගුරුකුල විදුහල හා ගාල්ල ඇලෝසියස් විදුහල අතර මහර බන්ධනාගාර ක්‍රීඩාංගණයේ පැවැති තරගයේදී ගුරුකුල විදුහලට ලකුණු 196 ක ජයක් හිමිවිය.මෙවර පාසල් ක්‍රිකට් තරගවාරයේ ගුරුකුල විදුහල ලැබූ හත්වැනි ජයග්‍රහණය මෙයවීම විශේෂත්වයකි.මුල්වරට පළමු පෙළ පාසල් ක්‍රිකට් තරගාවලියට එක් වූ ගුරුකුල විදුහල වෙතින් මාරිස්ටෙලා, රේවත, කේරි, රද්දොළුව, පිළියන්දල සෙන්ට්‍රල් හා ගම්පහ බණ්ඩාරනායක විදුහල් පරාජයට පත් වූහ.ගුරුකුල විදුහල පළමු ඉනිම 105ෂෙහාන් ලක්ෂිත 23, ක්‍රිස්ටි අශාන් 27 (දිලුෂ මාලන් 34/6)ගාල්ල ඇලෝසියස් විදුහල පළමු ඉනිම 57තිසර සමරකෝන් 23 (නලින් පෙරේරා, 23/4, දුෂාන් ධනුෂ්ක 6/3)ගුරුකුල විදුහල දෙවැනි ඉනිම කඩුලු 6 කට 289ඉසුල ලක්ෂාන් 77, හෂාන් දුමිදු 75 චමෝද් සුලක්ෂණ 47, නලින් පෙරේරා 50 (දිනුෂ මාලන් 75/2)ගාල්ල ඇලෝසියස් විදුහල දෙවැනි ඉනිම 140දිනුෂ මාලන් 51, රුචිර සඳකැලුම් 21, (හෂාන් දුමිදු 27/3, දුෂාන් ධනුෂ්ක 20/3)සහිරාටලකුණු 335 ක ජයක්මරදාන සහිරා පිටියේ පැවැති සහිරා - ජනාධිපති කෝට්ටේ විදුහල් අතර තරගයෙන් සහිරා විදුහලට ලකුණු 335 ක ජයක් හිමිවිය.සහිරා විදුහල පළමු ඉනිම කඩුලු 8 කට 295 - ඉම්රාස් රෆී 62, ඩිල්ෂාඩ් හිල්මි 51, මහීර් මොහොමඩ් 42, මොහොමඩ් සල්මන් 39, ඩිල්ෂාඩ් උමාර් නොදැවී 26 (මොහොමඩ් හලාන් 59/2, යෂාන් කුරුවිට 73/2)දෙවැනි ඉනිම කඩුලු 1 කට 240 - මහීර් මොහොමඩ් නොදැවී 102, ඉම්රාස් රාෆි නොදැවී 111කෝට්ටේ ජනාධිපති විදුහල පළමු ඉනිම 131 - මල්ෂාන් ජයවර්ධන 55 (ප්‍රදීප් ආනන්ද 58/4, වසීම් සිනේන් 4/2, ඩිල්ෂාඩ් උමාර් 11/3 දෙවැනි ඉනිම 69 - (ප්‍රදීප් ආනන්ද 14/4, වසීම් සිනෙන් 18/4, බසිත් මරික්කාර් 24/2)නාලන්දා විදුහලටකඩුලු 10 ක ජයක්පනාගොඩ යුද හමුදා ක්‍රීඩා පිටියේ පැවැති නාලන්දා – කළුතර මහා විදුහල අතර තරගයෙන් කොළඹ නාලන්දා විදුහලට කඩුලු 10 ක ජයක් හිමිවිය.නාලන්දා පළමු ඉනිම 274 - ඉෂාන් රංගන 80, ළහිරු ජයකොඩි 66, ළහිරු විජේරත්න 39, මනුල ජයසේකර 33 (දිමුත් පසිඳු 24/4, නිමේෂ් මධුෂාන් 78/3) දෙවැනි ඉනිම කිසිවෙකු නොදැවී 52කළුතර විදුහල පළමු ඉනිම 118 - විනෝද් රසින්ද 63 (කුෂාල් ඩයස් 12/4, ප්‍රමෝද් හෙට්ටිවත්ත 26/2, කොෂාන් ධනුෂ්ක 47/2) දෙවැනි ඉනිම 204 - විනෝද් රසින්ද 29, නුවන් සංජීව නොදැවී 107 (කුසල් ඩයස් 44/4, නිකිල වීරසිංහ 49/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202136</link>
    <topic>වීරකෝන් අයියා - නගෝ දක්ෂතා පෙන්වති</topic>
    <author/>
    <content>ඒෂියන් ග්‍රැමර් ස්කූල් ගිගිල්ස් ජාත්‍යන්තර පෙර පාසල් වාර්ෂික ක්‍රීඩා උළෙලේ 11 න් පහළ දක්ෂතම ක්‍රීඩකයා හා ක්‍රීඩිකාව ලෙස සම්මාන දිනූ සකිත්මා වීරකෝන් හා චනිරු වීරකෝන් ඡායාරූපයේ සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=s1202135</link>
    <topic>ඉන්දීය පිලට කඩුලු 4ක ජයක්</topic>
    <author/>
    <content>ගෞතම් ගම්භීර්ගේ විශිෂ්ට පිතිහරඹයත්, නායක මහේන්ද්‍ර සං දෝනිගේ සටන්කාමී ඉනිමක් හේතුවෙන් කොමන්වෙල්ත් බැංකු කුසලාන තුන්කොන් ක්‍රිකට් තරගාවලිය යටතේ ඊයේ ඇඩිලේඩ් නුවර ඔස්ට්‍රේලියාවට එරෙහිව පැවති දිවා රාත්‍රී ක්‍රිකට් තරගයෙන් කඩුලු 4 ක ජයක් අත්කර ගැනීමට ඉන්දියාව සමත් විය.පළමුව පන්දුවට පහර දී ඔස්ට්‍රේලියාව ලබාදුන් ලකුණු 270 ක ඉලක්කය හඹා ගිය ඉන්දීය පිල 50 වැනි ඕවරයේ සිවුවැනි පන්දුවේදී ජය වාර්තා කළේය.විශිෂ්ට ඉනිමක නිරත වූ මහේන්ද්‍ර සිං දෝනි නොදැවී ලකුණු 44 ක් රැස් කිරීමට සමත් විය. ඉන්දීය ඉනිම ගොඩනැගූ ආරම්භක පිතිකරු ගෞතම් ගම්භීර් ලකුණු 92 ක් ලබා ගත්තේය. පන්දු 111 කට මුහුණ දුන් ගම්භීර් හතරේ පහර 7 ක් එල්ල කළේය. සුරේෂ් රයිනා රැස්කළ ලකුණු සංඛ්‍යාව 38 කි.පන්දු යැවීමේදී ක්ලින්ට් මැකේ කඩුලු 3 ක්ද, ෂේවියර් ඩොහර්ති කඩුලු 2 ක්ද දවාලූහ.තරගයේ වීරයා සම්මානය ගම්භීර්ට හිමි විය.කාසියේ වාසිය දිනා පළමුව පන්දුවට පහර දුන් ඕස්ට්‍රේලියානු ඉනිම වර්ණවත් කළ පිතිකරු යුගලය වූයේ නවක පිතිකරු පීටර් ෆොරෙස්ට් සහ ඩේවිඩ් හසීය.ඊයේ සිය මංගල ඉනිම ක්‍රීඩා කළ ෆොරස්ට් අංක 4 පිතිකරු ලෙස පිටියට පැමිණ රැස්කළ ලකුණු සංඛ්‍යාව 66 කි. ඔහු හසී සමඟ එක්ව 4 වැනි කඩුල්ලට ලකුණු 98 ක අනඟි සම්බන්ධතාවක් ද ගොඩනැඟීමට සමත් විය. ෆොරස්ට්ගේ අලංකාර ඉනිමට හතරේ පහර 5 ක් සහ හයේ පහර 2 ක් ඇතුළත් විය. මැද පෙළ පිතිකරු ඩේවිඩ් හසී ඊයේ කලකට පසුව විශිෂ්ට පිතිහරඹයක නිරත වූ අතර පන්දු 76 කට මුහුණ දෙමින් හතරේ පහර 5 ක් සමඟ ලකුණු 72 ක් ලබා ගැනීමට සමත් විය.ඊට පෙර නායක මයිකල් ක්ලාක් ලකුණු 38 කට දැවී ගියේය. ෆෝරස්ට්ගේ දැවී යාමෙන් අනතුරුව පිටියට පිවිසි ඩැනියෙල් ක්‍රිස්ටියන් දුවද්දී දැවී යාමට හසුවන විට ලකුණු 39 ක් ලබා සිටියේය. හසී හා ක්‍රිස්ටියන් අතර 5 වැනි කඩුල්ලට ලකුණු 56 ක සම්බන්ධතාවක් ගොඩනැඟිණි. පන්දු යැවීමේදී විනේ කුමාර් සහ උමේෂ් යාදෙව් කඩුලු 2 බැගින් දවාලූහ.ඕස්ට්‍රේලියාව 269/8 (ඕවර 50)ඩේවිඩ් හසී 72, පීටර් ෆොරස්ට් 66, ඩැනියෙල් ක්‍රිස්ටියන් 39, මයිකල් ක්ලාක් 38 (උමේෂ් යාදෙව් 49/2, විනේ කුමාර් 58/2)ඉන්දියාව - 270/6 (ඕවර 49.4)ගෞතම් ගම්භීර් 92, මහේන්ද්‍ර සිං දෝනි නොදැවි 44, සුරේෂ් රයිනා 38 (ක්ලින්ට් මැකේ 53/3, ෂේවියර් ඩොහර්ති 51/2).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=f1202131</link>
    <topic>කොළඹට පමණක් හිමිවූ සම්පත් දැයට කිරුළින් ගමටත් ගෙන ගියා</topic>
    <author/>
    <content>මේ ආත්මභාවයේදී යුද්ධය නිමාවේ යැයි කිසිදා විශ්වාස නොකළ බංකර්, බැරියර් හා වෙඩි හඬ මැද අපේක්‍ෂා භංගත්වයෙන් කාලය ගත කළ ඔයාමඩුවේ ජනතාවට යළිත්. ජිවිතය පිළිබඳ අලුත් බලාපොරොත්තු ඇති කළේ ජනාධිපති මහින්ද රාජපක්‍ෂ මහතා බව ඉඳිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් ගෝඨාභය ජයරත්න මහතා ප්‍රකාශ කරයි.වැව් බැදි රාජ්‍යය, නුවර කලාවිය හෙවත් අනුරාධපුර දිස්ත්‍රික්කයේ මහාවිලච්චිය ප්‍රාදේශීය ලේකම් කොට්ඨාසයේ ඔයාමඩුවේදී පැවැති හයවැනි දැයට කිරුළ ජාතික සංවර්ධන සංග්‍රාමය හා මහා ප්‍රදර්ශනයෙන් එම දිස්ත්‍රික්කයේ පොදු ජනතාවට අත්වූ ප්‍රතිලාභ හා වාසි පිළිබඳත් ගෝඨාභය ජයරත්න මහතා හා කළ සාකච්ඡාවයි මේ.හරියට ම හරි. නමුත් ? ඉන් නොනැවතී මහින්ද රාජපක්‍ෂ ජනාධිපතිඳුන්ගේ නායකත්වයෙන් ක්‍රියාත්මක ‘ මහින්ද චින්තනයත්’ ‘ මහින්ද චින්තන ඉදිරි දැක්මත්’ මතින් ගොඩනැගෙන අලුත් ශ්‍රී ලංකාව අලුත් ශ්‍රී ලාංකේය ජාතියේ හැඩරුව ලොවට කියාපෑමත් මෙහි අරමුණක් වුණා.මේ ජාතික වැඩපිළිවෙළ මුළුමනින්ම රජරටටම ප්‍රතිලාභ අත්කර දුන් එකක්. ඒවාගේම මේ වැඩපිළිවෙළ මෙහි පැවැත්වීම ජනාධිපතිතුමාගේ තිබෙන කලගුණ සැලකීමේ ගුණය මුළු ලොවටම කියාපෑමක් ලෙසයි මා දකින්නේ. දැයට කිරුළෙන් අනුරාධපුරයට ලැබුණු සම්පත් ගැන මඳක් කියන්නම්. එක තමයි, අනුරාධපුරයටම තිබුණේ. එක කාපට් මාර්ගයයි. අද මුළු අනුරාධපුරයේම, අනුරාධපුරයට පිවිසෙන සෑම මාර්ගයක්ම කාපට් කරලා ඉතා අලංකාර ලෙස නවීකරණය කරලා තිබෙනවා. මුළු අනුරාධපුරයේම ජනතාවට විදුලිබලය ලබාදීම සිදුවුණා. දැන් සියයට 96කට විදුලිබලය තිබෙනවා. පොල්අතු හෝ පිදුරු සෙවිලි කරතිබු ගෙවල් වෙනුවට උළු සෙවිලිකල නිවාස ලබා දී තිබෙනවා.පිරිසුදු පානීය ජල පහසුකම තිබෙනවා. අපේ රටේ රාජ්‍ය නායකයාගේ සිට පහළම මහජන නියෝජිතයා දක්වාත්, ජනාධිපති ලේකම්තුමාගේ සිට ගමේ ජනතාවට සේවය සපයන ලොකු කුඩා සියලුම රාජ්‍ය නිලධාරීන්ගේ සේවාව, දායකත්වය මත විශාල සංවර්ධන, අධ්‍යාත්මික වැඩසටහන්, සුබසාධන වැඩසටහන් මේ දිස්ත්‍රික්කයේ ක්‍රියාත්මක වුණා.රාජ්‍ය අංශයේ ආයෝජනය පමණක් රුපියල් මිලියන විසිඑක් දහසකට වැඩියි. ඒ තරම් මුදලක් ඉතාම කෙටි කාලයක් ඇතුලත වියදම් කරලා එක දිස්ත්‍රික්කයක් නඟා සිටුවපු එක මං හිතන්නේ ලෝක වාර්තාවක්. අපේ රටේ ජනගහනයෙන් අටලක්‍ෂ තිස්දහසක් අනුරාධපුරයේ ඉන්නේ. එයින් තිස්දහසක් විතර මහ විලච්චිය පදිංචියි. මේ සෑම දෙනාටම මොනයම් හෝ ප්‍රතිලාභයක් දැයට කිරුළෙන් ලැබුණා.මේ ගැන මම එතරම් සැලකිලිමත් වන්නේ නෑ. ඔබ අසා ඇති ඕනෑම පොදු, යහපත් වැඩක් කරන්න පටන් ගත්විට අනිවාර්යෙන් ඇනුම් බැනුම් විවේචනවලට මුහුණදෙන්න වෙයි කියා අනගාරික ධර්මපාලතුමා කී කථාව. එය තමයි මටත් කියන්නට තිබෙන්නේ. දැන් බලන්න අනුරාධපුරයේ ප්‍රාදේශීය ලේකම් කොට්ඨාස 23ක් තිබෙනවා. ග්‍රාමනිලධාරි වසම් 694ක් තිබෙනවා. ගම්මාන 2500ක් තිබෙනවා. මේ සෑම එකම ජීවත්වෙන ජනතාවට රටේ සෑම අමාත්‍යාංශයකින්ම, දෙපාර්තමේන්තුවකින්ම යම් යම් සේවාවන් දැයට කිරුලට සමගාමීව සිදුවුණා. ඒක මුදල් නාස්තියක් ද?ජනාධිපතිතුමා ඔයාමඩුව ප්‍රදේශයේ මාර්ග සියල්ල කාපට් කරලා ඉතා අලංකාර ලෙස නවීකරණය කළා. එහේ ජනතාව එදා ජනාධිපතිතුමාට කිව්වේ රෝදවල මඩගෑවුණු අත්ට්‍රැක්ටරේ මේ ලස්සන පාරට දාන්න දුකේ බැහැ, කියලායි ඔයා මඩුවේ පාසලේ ලමයි ජනාධිපතිතුමා ඉස්කෝලේට ආ වේලාවේ කිව්වේ, “අද අපිට හරි ජොලි” කියලායි. ඒවා සංදර්ශන නොවෙයි. ජනතාවගේ අවංක හැඟිම්. ජනතාව පුදුමාකාර ආස්වාදයක් ජනාධිපතිතුමා දැක ගැනීමෙන් ලැබුව. දැයට කිරුළ මෙහේ පැවැත්වීමෙන් ලැබුවා.කොළඹට හරි බස්නාහිරට හරි පමණක් හිමි වී තිබෙන සම්පත් ගමට, ඈත පිටිසර ප්‍රදේශවලට ගෙන යෑම හොඳ වැඩක් නොවෙයිද? මේ විවේචනය කරන අය එදා, මීට අවුරුදු තිහකට පෙර ඔයා මඩුවේ තිබු තත්ත්වයයි. අද තත්ත්වයයි දකින්න බලන්න ඒහාට එන්න කියලා මම කියනවා.තිස් අවුරුදු යුද්ධ කාලේ කවුරුත් තන්තිරිමලේට , ඔයාමඩුවට ගියේ නෑ. ගියා නම් ගියේ, කොටි ගහලා මරපු අහංසක මිනිසුන්ගේ මළ මිනිය ගේන්න, නැත්නම් , කොටින් විසින් පන්නා දාපු අයගේ බඩුමට්ටු ටික පවටාගෙන එන්න. අද එහෙම තත්ත්වයක් නෑ’දැයට කිරුළ මහා ප්‍රදර්ශනය බලන්න ලක්‍ෂ 25ක් 28ක් ආවා. එක දවසට වාහන ලක්‍ෂයක්. එක හමාරක් ඔයාමඩුවට ආවා. ඒවා දකින ඔයාමඩුවේ අහිංසක ගැමියාට කවුරුත් කියන්න උවමනා නෑ. දැයට කිරුළෙන් අත්වු ප්‍රතිලාභ ගැන. එසේ ජනතාව ඉතාම සතුටින් මේ දේ අත්වින්දා. ඒක බොහෝම පැහැදිලියි. අහිංසක ගමේ ජනතාව සතුටට පත් කිරීම වරදක්ද? මේ දේ කරන්නේ ගමේකම දන්න, ගමේ දුප්පතාගේ දාහඩිය සුවඳ හඳුනන රාජ්‍ය නායකයෙක් ජාතියේ වාසනාවට බිහි වී තිබීම නිසායි.විශේෂයෙන්ම අනුරාධපුරය කෘෂිකාර්මික භූමියක් එහි ජනතාව ගොවිතැන හා බද්ද වෙලායි ඉන්නේ. ඔවුන්ගේ නිවාස පොල්අතු හෝ පිදුරු සෙවිලි කළ ඒවා වුණා. ජනාධිපතිතුමා කිව්වා සෑම ශ්‍රී ලාංකිකයෙකුටම හිසට සෙවණක් ලබාදීම අනිවාර්ය බව. ඒ අනුව අපි ස්ථිර වහල සහිත නිවාස තනා ගන්නට එක පවුලකට උළු දහසක් ලබා දුන්නා. මායිම් ගම්මානවල සිටිය, කොටින්ගෙන් අනේකවිඳි පීඩා විඳි ජනතාවට නිවාස 2000 තනා දෙන්න කටයුතු කළා. කොටින්ගෙන් තම පාරම්පරික උරුමයන් සියල්ල අහිමි වූ පවුල් 250 නිවාස ලබා දුන්නා. ඔයාමඩුවේ නිවාස 50ක ආදර්ශ ගම්මානයක් ඉදිකොට ජනතාවට තිළිණ කළා.ඊට අමතරව අනුරාධපුරයේ කුඩා නගර හතක් දියුණු කරන්න උවමනා ආකාරය භෞතික සැලසුම් සකස්්කොට උතුරු මැද පළාත් සභාවට භාර දුන්නා. ගලෙන්බිඳුණුවැව, කහටගස්දිගිලිය, ඔයාමඩුව, රාජාංගනය, පදවිය, ශ්‍රීපුර, පලාගල ඒ කුඩා නගරයි.කොටින්ගෙන් බැට කෑ, මායිම් ගම්මානවල ජනතාවට විශාල සේවාවක් අපි ඉටු කළා. දැන් ජනාධිපතිතුමා කියන පරිදි මේ රටේ මායිම් ගම්මාන කියා දෙයක් නෑ. දුෂ්කර ගම්මානත් සියලු පහසුකම් ඇති ගම්මාන බවට පත්කෙරනවා. ඒ තුළින් තමයි ආසියාවේ ආශ්චර්ය කරා අපි ලඟා වෙන්නේ.ජනාධිපතිතුමා විශේෂයෙන් ජයශ්‍රී බෝ සමිඳුන් ප්‍රධාන අටමස්ථාන වන්දනාමාන කොට තමන්ගේ ඕනෑම සුබ කටයුත්තකට ආශිර්වාද ලබා ගැනීම සිරිතක් කොට සිදු කරනවා. ඒවාගේම එතුමා මේ ඓතිහාසික රාජධානියට කවදාත් ආදරෙයි. එතුමා විශේෂ සැලකිල්ලක් ලෙස දැයට කිරුළ මෙහේ තියන්න හේතුවුණා.නමුත්? ජනාධිපතිතුමා මුළු ලංකාවේම සෑම ආගමිකයෙක්ටම, ජාතිකයෙක්ටම, එක හා සමානව සලකනවා. එතුමා කාටත් එක හා සමානවයි සලකන්නේ. ජාති, ආගම් පක්‍ෂ, කුලමල භේදයක් නෑ. ඒ නිසානේ ලබන වසරේ දැයට කිරුළ නැගෙනහිර පළාතේ හා පොළොන්නරුවේ පවත්වන්න තීරණය කළේ එතුමායි.මේ ජාතික වැඩපිළිවෙළ අති සාර්ථක වෙන්න ජනාධිපතිතුමාගේ පටන් දේශපාලන අධිකාරියේ සියලු දෙනාගේම උපදෙස් මඟ පෙන්වීම් කැපවීම බලපෑවා. විශේෂයෙන් ජනාධිපති ලේකම්තුමාගේ, මුදල් අමාත්‍යාංශ ලේකම්තුමාගේ පටන් අමාත්‍යාංස සියල්ලගේම ලේකම්වරුන්ගේ කැපවීම උදවු වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>13</day>
    </date>
    <link>http://www.dinamina.lk/2012/02/13/_art.asp?fn=f1202132</link>
    <topic>අනුරාධපුරයේ දන්වැටට අන්‍ය ආගමිකයනුත් දායක වෙනවා</topic>
    <author/>
    <content>දන්දීම එහි කුසලකර්ම පිළිබඳවත් ශ්‍රී ලංකාවේ මහා දන්වැට වූ ස්වර්ණමාලි දන්වැට පිළිබඳව අනුරාධපුර ස්වර්ණමාලි චෛත්‍යරාමාධිපති නුවර කලාවිය ප්‍රධාන සංඝනායක පල්ලේගම හේමරතන නාහිමිපාණන් වහන්සේ සමග කරන ලද සාකච්ඡාවකි මේ.‘සබ්බේ සත්තා ආහාරට්ඨිකා’ සියලු සත්වයෝ ආහාරයෙන් යැපෙති. ඒ බුද්ධ වචනයයි. බුදු රජාණන් වහන්සේ සේම අන්‍ය ආගමික නායකයෝද දන් දීමෙහි ආනිසංස සේම වැදගත්කම පිළිබඳව පෙන්වා දී තිබෙනවා. විශේෂයෙන්ම ගෞතම බුදු රජාණන් වහන්සේ බුද්ධත්වය ලබා ගැනීම උදෙසා කල්ප ලක්ෂ ගණනක් පෙරුම් පුරන සමයේ දස පාරමිතා සම්පූර්ණ කළා. මුලටම තිබෙන්නේ දුක පාරමිතාවයි. ආහාර පමණක් නොව ඇස් ඉස් මස් ලේ හා සිරුර අඹු දරුවන් දන් දුන් වාර අනන්තයි.දානය යනු දීමයි. ආහාර පාන සේම ගෙවල් දොරවල් ඉඩ කඩම් දේපළ වස්තුව ඇඳුම් පැළඳුම් බෙහෙත් හේත් ද මිනිසකුගේ දිවි රැක ගැනීම උදෙසා ශරීර අවයවයන්ද දන්දීම බෞද්ධයන්ට අලුත් දෙයක් නොවේ.සියලු සත්ත්වයෝම ජීවත් වන්නේ ආහාරයෙන්. දන්දීමෙන් ආයුෂ වර්ණ සැප බල ප්‍රඥා ආදි වූ පංච විද සම්පත් ලැබෙනවා.දන්දීම පූජා බුද්ධියෙන් යුතුව ශ්‍රමණ බ්‍රාහ්මණ ආදීන්ටත් අනුග්‍රහ බුද්ධියෙන් දුගී මගී ඇත්තන්ට හා ඥාාති හිතමිත්‍රාදීන්ට දන් දිය හැකිය. දන්දීම එලොව මෙලොව මහත් ඵල මහානිසංස ලබා දෙන උතුම් පුණ්‍ය කර්මයක්.මහා සංඝරත්නය වෙනුවෙන්ද දුගී මගී යාචකයන්ද වෙනුවෙන්ද අපේ ඇතැම් රජවරු හා සිටුවරු දන්වැට පවත්වා ඇති බව සඳහන් වෙනවා.සිව් හෙළ බෞද්ධ පදනමේ සංකල්පයක් අනුව එහි නිර්මාතෘ මාධ්‍යවේදී චූල බණ්ඩාර කුලසේකර මහතා ඇතුළු එම පදනමේ නිලධාරින් කීප දෙනකු පැමිණ මෙම දන්වැට ඇරඹීම පිළිබඳ අදහස මට ඉදිරිපත් කළා. පසුව ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා සමග සිටි හෙළ බෞද්ධ පදනමේ උදවිය පැමිණ දන්වැට ඇරඹීම පිළිබඳව මා සමග සාකච්ඡා කළා.අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේගේ උපදෙස් හා අනුශාසනා පරිදි 2011. 11. 19 වෙනි දින මහින්ද රාජපක්ෂ ජනාධිපති තුමාගේ ජන්ම දිනය හා පදවි ප්‍රාප්තිය නිමිත්තෙන් එතුමාට දීර්ඝායුෂ ප්‍රාර්ථනා කිරීම උදෙසා දොළොස් මහේ ස්වර්ණමාලි දන්වැට ආරම්භ වුණා. දිනපතා දෙදහසකට අධික වන්දනාකරුවන් සඳහා මෙම දන්වැටෙන් නොමිළයේ දිවා ආහාරය ලබා දෙනවා. දිනපතා දන්වැට ඇරඹීමට පෙරාතුව උතුම් වූ ජය ශ්‍රී මා බෝ සමිඳුන්ටත් රුවන්වැලි චෛත්‍ය රාජයාණන්ටත් දන් පිළිගන්වනවා. මහා සංඝරත්නය උදෙසා පිරිකර පුජා කරනවා.මෙම දන්වැට පවත්වාගෙන යනු ලබන්නේ එස්. එම්. චන්ද්‍රසේන පදනමත් සිව් හෙළ බෞද්ධ පදනමත් විසින්. මෙම දන්වැට සඳහා කිසිදු දානපතියකුගෙන් මුදල් ලබා ගන්නේ නැහැ. රජයේ මුදල් වැය කරන්නේද නැහැ.රුදුරු ත්‍රස්තවාදයෙන් රටත් ජාතියත් බේරාගත් මහින්ද රාජපක්ෂ ජනාධිපතිතුමාට ආශිර්වාද කිරීම සඳහා පැවැත්වෙන මෙම දන්වැටට දන්දීම සඳහා දානපතියන් පරිත්‍යාගශීලීන් සමිති සංවිධාන රාජ්‍ය ආයතන සතු බෞද්ධ හා වෙනත් ආගමික සංවිධාන බෞද්ධ භික්ෂූන් වහන්සේලා අන්‍ය ආගමික පුජකවරු ද ඉදිරිපත් වී සිටිනවා.පෝය දිනවලදී හා රජයේ නිවාඩු දිනවලදී අටමස්ථානය වන්දනාමාන කිරීම සඳහා බැතිමතුන් විශාල පිරිසක් පැමිණෙනවා. ඒ දිනවල දී දිවා ආහාරය ලබාදීම සඳහා කිලෝ පනහේ සහල් මිටි දහයකින් පමණ බත සකසනවා. සතියේ දිනවලදී කිලෝ පනහේ සහල් මිටි හයකින් බත සපයනවා. සාමාන්‍යයෙන් ව්‍යංජන හතරක් මැල්ලුමක් සමග ඉතා හොඳ ඉතා රසවත් ඉතා පිරිසුදු නිර්මාංශ කෑම වේලක් බැතිමතුන්ට ලබා දෙනවා.එක දිනක දෙදහසකට කෑම වේලක් ලබාදීම සඳහා රුපියල් ලක්ෂයකට ආසන්න මුදලක් වැය වෙනවා. දානය දීමට පැමිණෙන පින්වතුන් සහල් ඇතුළු ආහාර ද්‍රව්‍ය රැගෙන එනවා. දානය සැකසීම සඳහා සේවක පිරිසක් සිටිනවා. දන්පිරිනැමීමට පැමිණෙන අය ද දන් සැකසීමට දන්බෙදීමට උදව් උපකාර කරනවා.නැහැ. මෙම දන්වැටෙන් දානය වැළඳු දිවයිනේ විවිධ ප්‍රදේශවලින් වැඩම කළ භික්ෂුූන් වහන්සේලා පෞද්ගලිකව ධනය වැය කරමින් ද තම දායක කාරකාදීන් හා නෑදෑයන් සම්බන්ධ කර ගනිමින් දන්වැට මගින් දන් පිළිගැන්වූ වාර බොහෝයි. යාපනයේ ද්‍රවිඩ ජාතික හින්දු භක්තිකයන්ද ඉස්ලාම් ආගමික පුජකවරු ද එම ආගමේ උලමාවරුන්ගේ සංගම් ද මෙම දන් වැටට දායක වුණා. දන් පිළිගැන්වූවා. හින්දු භක්තිකයන්ද ඉස්ලාම් භක්තිකයන්ද ජය ශ්‍රී මා බෝ සමිඳුන්ට රුවන්වැලි චෛත්‍ය රාජයාණන්ට දන් පුජා කළා.මහා සංඝරත්නයට පිරිකර පූජා කළා. එසේම මෙම දන්වැටෙන් දන් අනුභව කළ දිවයිනේ විවිධ ප්‍රදේශයන්ගෙන් පැමිණි පුද්ගලයන් තම ගම් රටවලට ගොස් නෑදෑ හිතවතුන් ගම්වාසීන් සම්බන්ධ කර ගනිමින් ස්වර්ණමාලි දන්වැට මගින් බැතිමතුන්ට දානය පුද කරනවා. ගොවි ජන සේවා දෙපාර්තමේන්තුව විසින් දිවයිනේ ඇති ගොවි සංවිධාන දැනුවත් කිරීමෙන් පසු ගොවි නියෝජිතයන් පැමිණ මහ දන් පිළිගන් වමින් සිටිනවා.ජාති ආගම් පක්ෂ වලට අයත් සෑම දෙනාටම කුසගිනි හැදෙනවා. කුසගින්දර සැමට පොදුයි. ස්වර්ණමාලි දන්වැට ඇරඹීමෙන් පසු සිංහල දමිළ මුස්ලිම් ජාතින් අතර නව සංස්කෘතියක් බිහිවෙමින් පවතිනවා. ජාතින් අතරත් ආගම් අතරත් නව සමගියක් හා සහජීවනයක් උදා වෙමින් පවතිනවා. මෙම නව ප්‍රවණතාවය යුද්ධයෙන්පසු රට ගොඩගැනීමට ජනාධිපතිතුමා ගන්නා උත්සාහය සාර්ථක කර ගැනීමට ඉවහල් වෙනවා.තමන්ගේ ද දරු මල්ලන්ගේ ද උපන් දින වෙනුවෙන් ද මිය ගිය ඥාාති මිත්‍රාදීන් වෙනුවෙන් ද රෝගීන්ට සුවය පතා ද මවුපියනට දීර්ඝායුෂ පතා ද අපල උපද්‍රවයන්ගෙන් අත් මිදීම සඳහාද තම රැකි රක්ෂා ව්‍යාපාර දියුණු වීම සඳහාද බොහෝ දෙනා මෙම දන්වැටට දායක වෙනවා.රජයේ මැති ඇමැතිවරුද රාජ්‍ය නිලධාරීන්ද දන්වැටට දායක වෙමින් සිටිනවා.අටමස්ථානයට පැමිණෙන සංචාරකයන් මෙම දන්වැටට පැමිණ ආහාර ගන්නා අතර ලොව කිසිදු රටක මෙසේ නොමිලයේ කෑම ලබා නොදෙන බව පවසමින් විශ්මය පළ කරනවා.ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා උට්ඨාන වීර්යයෙන් යුතු බෞද්ධයෙක්. යුද්ධය නිමා වේවා යැයි ප්‍රාර්ථනා කරමින් එතුමා ස්වර්ණමාලි චෛත්‍ය රාජයාණන් වහන්සේ ඉදිරිපිට අධිෂ්ඨාන පූජාවක් පවත්වා දොළොස් මහේ මහ පිරිත ඇරඹුවා. දිවාරාත්‍රි දොළොස් මහේ පිරිත පැවැත්වෙද්දී යුද්ධය අවසන් වුණා.එවැනි වීරිය වන්තයකු නොසිටින්නට ස්වර්ණමාලි දන්වැටක් ඉදිනොවීමට ඉඩ තිබුණා. අමාත්‍යවරයාගේ කැපවීම මෙම දන්වැටේ ආරම්භයයි, පවත්වාගෙන යෑමයි සනිටුහන් කරනවා. දානපතියන් පරිත්‍යගශීලීන් රුපියල් ලක්ෂ පනහක් පමණ වටිනා මෙම දර්ශනීය දන්වැටට අවශ්‍ය ගොඩනැගිලි ඉදි කිරීමට දායක වුණා. යුද හමුදාව හා සිවිල් ආරක්ෂක බළකාය ගොඩනැගිලි ඉදිකිරීමට ද උදව් කළා.විශේෂයෙන්ම අටමස්ථානයට පැමිණෙන ජනතාවට ආහාර ගැනීම සඳහා සුදුසු තැන්ද අඩුයි. නොමිලයේ දන් පිරිනැමෙන මෙම දන්වැට හැකි තරම් කාලයක් පවත්වාගෙන යා යුතු බව මගේ අදහසයි.දන් දීම මහා පින්කමක්. ඒ නිසා ස්වර්ණමාලි දන්වැටට පැමිණ දන් වේලක් අනුභව කරන්නටත් එසේම හැකිනම් දන් වේලක් පිරිනමන්නටත් උපකාරී වන ලෙස සියලු දෙනාගෙන්ම ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202141</link>
    <topic>බස් වර්ජනය අවසන්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>පෞද්ගලික බස් රථ හිමියන් විසින් පෙරේදා (11) මධ්‍යම රාත්‍රියේ සිට ක්‍රියාත්මක කළ බස් රථ වර්ජනය ඊයේ (13) රාත්‍රියේ සිට වහාම ක්‍රියාත්මක වන පරිදි නවතා දැමීමට බස් රථ සංගම් තීරණය කර තිබේ.ජාතික ප්‍රවාහන කොමිසම සහ බස් රථ සංගම් අතර පැවැති සාකච්ඡාවකින් අනතුරුව මේ තීරණයට එළඹ ඇති අතර සියලු පෞද්ගලික බස් රථ අද සුපුරුදු පරිදි ධාවනය කිරීමට සංගම් එකඟතාවට පැමිණි බව එම කොමිසමේ සභාපති රොෂාන් ගුණවර්ධන මහතා දිනමිණට පැවැසීය.බස් ගාස්තු සියයට විස්සකින් ඉහළ දැමීමටත් අවම ගාස්තුව රුපියල් නවය දක්වා වැඩි කිරීමටත් මේ සාකච්ඡාවේදී එකඟතාව පළ කෙරී තිබේ.නව බස් ගාස්තු අද සිට ක්‍රියාත්මක අතර පෞද්ගලික හා ලංගම බස් රථ සඳහාද ගාස්තු වැඩි වීම අදාළ වේ. 2013 පෙබරවාරි 14 වැනි දින දක්වා මේ නව බස් ගාස්තු සංශෝධනය ක්‍රියාත්මක වන අතර ඩීසල් මිල සියයට 10 කින් වැඩි නොවුණහොත් මේ කාලය තුළ යළිත් බස් ගාස්තු ඉහළ දැමීමට ඉඩ නොදෙන බවත් ගුණවර්ධන මහතා පැවැසීය.ඉන්ධන මිල සංශෝධනය නිසා සිදුවන අපහසුතා මඟ හරවා ගැනීමට පොදු ප්‍රවාහන සේවා වෙනුවෙන් ලබාදීමට නියමිතව තිබූ ඉන්ධන සහනාධාරය සහ සෑම වසරකම ජූනි මාසයේ සිදු කිරීමට නියමිත බස් ගාස්තු සංශෝධනය මේ වසරේ සිදු නොකෙරෙන බවත් හෙතෙම පැවසීය.ජාතික ප්‍රවාහන කොමිසම සමඟ පැවැති සාකච්ඡා සාර්ථක වූ අතර සියයට විස්සකින් බස් ගාස්තු ඉහළ දැමීමට එකඟතාව පළ කෙරුණු නිසා වර්ජනයෙන් ඉවත්වීමට සිය සංගමය තීරණය කළ බව ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202142</link>
    <topic>බස්වලට ගල් ගැසූ46ක් අත්අඩංගුවට</topic>
    <author>විජයානි එදිරිසිංහ පණ්ඩුක සමරසේකර</author>
    <content>ලංකා පෞද්ගලික බස් හිමියන්ගේ සංගමය ඊයේ (13) පැවැත්වූ වැඩ වර්ජනයට එරෙහිව සමස්ත ලංකා පෞද්ගලික බස් සමාගම සිය බස් ධාවන කටයුතු අඛණ්ඩව කරගෙන යාම නිසා කුපිත වූ පිරිස් ධාවනය වූ බස්රථවලට ගල්මුල් ප්‍රහාර එල්ල කර බස් ධාවනයට බාධා කරමින් ප්‍රචණ්ඩ ලෙස හැසිරීම හේතුවෙන් පුද්ගලයන් 46 දෙනකු මාතර, ජාඇළ සහ නාරාහේන්පිට දී අත්අඩංගුවට ගෙන ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.මෙයින් මාතර දී 14 දෙනෙකු අත්අඩංගුවට ගෙන ඇත්තේ මාර්ගය අවහිර කර ධාවනය වූ බස් රථවලට ප්‍රහාර එල්ල කිරීම නිසාය. ජා-ඇළ දී අත්අඩංගුවට පත් තිදෙනකු ධාවනය වූ බස් රථවලට ගල් මුල් ප්‍රහාර එල්ල කරන මොහොතේම අත්අඩංගුවට ගත් බවත් ඉතිරි සැකකරුවන් 29 දෙනා ධාවනයේ යෙදුනු බස් රථයක සේවකයකුට පහර දීම සහ සාමය කඩවන ලෙස හැසිරීම නිසා නාරාහේන්පිට දී අත්අඩංගුවට ගෙන ඇති අතර සැකකරුවන් අධිකරණයට ඉදිරිපත් කිරීමට කටයුතු කරන බව පොලිස් මාධ්‍ය ප්‍රකාශකවරයා දිනමිණට පැවැසීය.ප්‍රජාතන්ත්‍රවාදී රටක උද්ඝෝෂණ යනු මූලික මිනිස් හිමිකමක් බවත්, ඒ මුවාවෙන් දේපළ හානි කරන්නන්ට එරෙහිව නීතියේ ප්‍රතිපාදන ඇති බවද පොලිස් අධිකාරීවරයා සිහිපත් කළේය. කෙසේ වෙතත් මහමඟ රැදී සිටින මගීීන් හැකි පමණ තම ගමනාන්තය දක්වා රැගෙන යාමට මහමග ගමන් ගන්නා වාහනවල සහාය පොලිසියේ මැදිහත් වීමෙන් ලබා දීමට සෑම පොලිස් නිලධාරියකුම කටයුතු කළ බව ජනතාව කෘතවේදීව සිහිපත් කරන බවද අජිත් රෝහණ මහතා පැවැසීය.ධාවනයේ යෙදෙන බස් රථවලට මහජනතාවට සහ මහජන දේපොළවලට හානි කරන පුද්ගලයන් වහාම අත්අඩංගුවට ගැනීමට පොලිස්පති ඇන්. කේ. ඉලංගකෝන් මහතා නියෝග කර තිබිණි.පොලිස්පතිවරයාගේ නියෝගය ඊයේ පෙරවරුවේ දිවයිනේ සියලුම පොලිසිවලට දැනුම් දී ඇත.කුරුණෑගල, නුගේගොඩ, මහනුවර, ගාල්ල, කෑගල්ල, දඹුල්ල ඇතුළු ප්‍රදේශ ගණනාවක බස් රථ ධාවනය ඇන හිට තිබුණ ද පහර දීම් හෝ වෙනත් කඩාකප්පල්කාරී ක්‍රියා වාර්තා වී නොමැත.සෑම ප්‍රදේශයකම සාමය පවත්වාගෙන යාමට විශේෂ අවධානය යොමු කර කටයුතු කරන ලෙසට ද පොලිස්පතිවරයා දැනුම් දී තිබේ.සිදුවූ පහරදීම් වලින් කිසිවකුටත් බරපතළ තුවාල සිදුවූ බව හෝ වෙනත් හානි වාර්තා වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202143</link>
    <topic>ජනපති සිංගප්පූරුවේදෙදින නිල සංචාරයක</topic>
    <author/>
    <content>දෙදින නිල සංචාරයක් සඳහා ජනාධිපති මහින්ද රාජපක්ෂ මහතා හෙට (15) සිංගප්පූරුව බලා පිටත්ව යාමට නියමිතයි.එරට ජනාධිපති ටෝනි ටැන් කෙං යැම් මහතාගේ ආරාධනයකට අනුව සිංගප්පූරුව බලා පිටත්ව යන ජනාධිපතිවරයා එරට ජනාධිපතිවරයා සමඟ ද අගමැති ලී ෂියන් ලුන් මහතා සමඟ ද සාකච්ඡා පැවැත්වීමට නියමිත බව ජනාධිපති ප්‍රකාශක හා ජාත්‍යන්තර මාධ්‍ය උපදේශක කාර්යාලය පවසයි.සිංගප්පූරු ජනාධිපතිවරයා පිරිනමන රාත්‍රී භෝජන සංග්‍රහයකටද ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය සහභාගි වෙති. ඊට අමතරව ශ්‍රී ලංකා ජනාධිපතිවරයා එරට ශ්‍රී ලාංකික වෘත්තිකයන් හමුවීමටද නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202144</link>
    <topic>පුද්ගලයන් වෙනුවෙන් නොවරට වෙනුවෙන් සේවය කරන්න</topic>
    <author>ධනුෂ්ක ගොඩකුඹුර</author>
    <content>රේගු නිලධාරීන් සෑම විටම සේවය කළ යුත්තේ රට වෙනුවෙන් මිස පුද්ගලයන් වෙනුවෙන් නොවන බව ජනාධිපති මහින්ද රාජපක්ෂ මහතා අවධාරණය කළේය.රජයට ලැබිය යුතු ආදායම නිසි ලෙස ලබා දීමට රේගු නිලධාරීන් සෑම විටම අවංකවත් කැපවීමෙනුත් කටයුතු කළ යුතු බව පැවසූ ජනාධිපතිවරයා උපන් රටටත් හැදූ මවුපියන්ටත් ගෞරවයක් වන ආකාරයට කටයුතු කරන ලෙස ඉල්ලා සිටියේය.ජනාධිපතිවරයා මේ අදහස් පළ කළේ සහකාර රේගු අධිකාරීවරුන් හා රේගු පරීක්ෂකවරුන් 280 දෙනකුට පත්වීම් ප්‍රදානය කිරීමේ අවස්ථාවට අරලියගහ මන්දිරයේදී ඊයේ (13) එක් වෙමිනි.වසර තිහක යුද්ධය නිමා කර රට සංවර්ධනය කරා ගෙන යන රජයේ වාර්ෂික ආදායමින් වැඩි කොටසක් රේගු දෙපාර්තමේන්තුවෙන් ලැබෙන බව පෙන්වා දුන් ජනාධිපතිවරයා මේ වසරේ රුපියල් බිලියන 570 ක් එම දෙපාර්තමේන්තුවෙන් උපයා දෙතැයි විශ්වාස කරන බව පැවසීය.රේගුව පුද්ගලීකරණය කර ආදායම වැඩි කර ගන්නට පසුගිය රජයන් සැලසුම් කළත් රේගුවේ නිලධාරීන්ගේ කැපවීම නිසා එම කාර්යයන් වැළක්වුණු බව පැවසූ ජනාධිපතිවරයා එසේ වූවා නම් අද රජයට රේගුව සමඟ කටයුතු කරන්නට ලැබෙන්නේ නැති බව පෙන්වා දුන්නේය.මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, රේගු අධ්‍යක්ෂ ජෙනරාල් නෙවිල් ගුණවර්ධන, නියෝජ්‍ය භාණ්ඩාගාර ලේකම් පී. අබේසේකර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202145</link>
    <topic>උ/පෙ අයිතිවාසිකම් පෙත්සමවිභාගයට ගැනීමට අවසර</topic>
    <author>නෙල්කා මැදගෙදර</author>
    <content>අධ්‍යයන පොදු සහතික පත්‍ර උසස් පෙළ විභාගයේ මෑතක දී නිකුත් කළ සමස්ත ප්‍රතිඵලය අවලංගු කරන ලෙස ඉල්ලා එම විභාගයට පෙනී සිටි සිසුන් පිරිසක් ගොනු කළ මූලික අයිතිවාසිකම් පෙත්සමක් විභාගයට ගැනීමට ශ්‍රේෂ්ඨාධිකරණය ඊයේ (13)) අවසර දුන්නේ ය.මෙම ප්‍රතිඵල නිකුත් කිරීමේ ක්‍රියාවලිය මගින් ආණ්ඩු ක්‍රම ව්‍යවස්ථාවේ 12 (1) වගන්තිය මගින් සහතික කර ඇති සමාන ලෙස සැලකීමේ අයිතිවාසිකම උල්ලංඝනය විය හැකිය යන පදනම මත මෙම පෙත්සම විභාගයට ගැනීමට අවසර දෙනු ලැබීය. පෙත්සම් විභාගය ලබන මැයි මස දහ වැනිදා ඇරඹීමට නියම විය. පෙත්සම සම්බන්ධයෙන් විරෝධතා ඇතොත් මාසයක දී ගොනු කරන ලෙස වගඋත්තරකරුවන්ට නියම කෙරිණි.අගවිනිසුරු, ආචාර්ය ශිරාණි බණ්ඩාරනායක, නිමල් ගාමිණී අමරතුංග, පී. ඒ. රත්නායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී. විසල් භාෂිත කරුණාරත්න, ලංකා ගුරු සංගමය ඇතුළු පෙත්සම්කරුවන් දහහත් දෙනකු විසින් මෙම පෙත්සම ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202146</link>
    <topic>ඉන්ධන සහනාධාරය ඊයේ සිට ක්‍රියාත්මකයි</topic>
    <author>මහින්ද අලුත්ගෙදර</author>
    <content>සහන අවශ්‍ය සියලු ක්ෂේත්‍රයන් සඳහා ලබාදෙන ඉන්ධන සහනාධාරය ඊයේ (13) සිට ක්‍රියාත්මක බව රජය අවධාරණය කරයි.ඒ අනුව ශ්‍රී ලංගම, දුම්රිය, ත්‍රීරෝද රථ, පාසල් ප්‍රවාහන සේවා හා ධීවර බෝට්ටු හිමිකරුවන් වෙනුවෙන් මේ ඉන්ධන සහනය ලබාදීමට තීරණය කර ඇති අතර ඒ වෙනුවෙන් මාසිකව වෙන්කරන මුදල රුපියල් කෝට් 190 ක් බව මුදල් හා ක්‍රමසම්පාදන අමාත්‍යාංශය පවසයි. ඒ අනුව ශ්‍රී ලංගම, දුම්රිය, ත්‍රීරෝද රථ, පාසල් ප්‍රවාහන සේවා, ධීවර බෝට්ටු හා විදුලිය නොමැති නිවාස ආදිය වෙනුවෙන් සහනය හිමි වෙයි.පෞද්ගලික බස්රථ හිමියන්ගේ සංගමයේ එකඟතාව මත ඔවුන් දිනකට ධාවනය කරන දුර ප්‍රමාණය ගණනය කර ජාතික ප්‍රවාහන කොමිසමේ නිර්දේශ මත ලංකා බැංකුව හා මහජන බැංකුව හරහා වැඩිවූ ඉන්ධන මිල අදාළ බස් හිමියන්ට ගෙවන බවද මුදල් හා ක්‍රමසම්පාදන අමාත්‍යාංශය කියයි.මේ සහනාධාරය විධිමත්ව ක්‍රියාත්මක කරන තෙක් පෞද්ගලික බස්රථ හිමියන්ගේ බැංකු ගිණුම්වලට විශේෂ අත්තිකාරම් මුදලක් ඊයේ (13) සිට බැර කිරීමට පියවර ගෙන ඇත. එමඟින් බලපත්‍රලාභී බස්රථ හිමියන්ට මේ ඉන්ධන මිල සංශෝධනය හේතුවෙන් ගාස්තු ඉහළ නැංවීමේ අවශ්‍යතාවක්ද පැන නොනඟිනු ඇත.මඟී ප්‍රවාහන ත්‍රීරෝද රථ වෙනුවෙන් දිනකට පෙට්‍රල් ලීටර් 3 ක් සඳහා ලීටරයට රුපියල් 10 බැඟින් ඉන්ධන සහනාධාරයක් ඔවුන්ගේ බැංකු ගිණුම් වෙත ලබාදීමට ද පියවර ගෙන තිබේ.ඊට අමතරව ධීවර අමාත්‍යාංශයේ නිර්දේශ අනුව බෝට්ටු හිමියන් දෛනිකව භාවිත කරන ඉන්ධන ප්‍රමාණය සළකා වැඩි වූ ඉන්ධන ගාස්තුව මේ සතියේ සිට ඔවුන්ගේ බැංකු ගිණුම්වලට බැර කෙරේ.මේ අතර ජාතික ප්‍රවාහන කොමිසමේ හා ජාතික ළමාරක්ෂක අධිකාරියේ ලියාපදිංචිවී ඇති පාසල් සිසුන් ප්‍රවාහනය කරන වාහන සඳහා ඔවුනට ද දිනකට ධාවනය කරනු ලබන දුර ප්‍රමාණය අනුව සහනාධාරය ලබා දෙයි.ඊට අමතරව විදුලි බලය නොමැති පවුල් වෙත සමෘද්ධි නිලධාරීන්ගේ මාර්ගයෙන් ඉදිරි දින කිහිපය තුළ විශේෂ භූමිතෙල් සහනාධාර මුද්දරයක් නිකුත් කිරීමටද කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202147</link>
    <topic>ධීවර ජනතාවට ඉන්ධන සහනාධාර ලබා දෙනවා</topic>
    <author>බුද්ධිකා ඉඹුලාන</author>
    <content>ධීවර ජනතාවට ඉන්ධන සහනාධාරය ලබා දීමට සියලු කටයුතු යොදා ඇති බැවින් අද (14) සිට මුහුදු යාමේ කටයුතුවල නිරතවන ලෙස ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ප්‍රකාශ කරයි.මෙම ඉන්ධන සහනාධාරය ධීවර කාර්මිකයන්ට හිමිවන නව ක්‍රමය පිළිබඳව, ධීවර මහා සම්මේලනයේ නියෝජිතයන් සහ ධීවර ඇමැතිවරයා සමග විශේෂ සාකච්ඡාවක් අද (14) එම අමාත්‍යංශයේදී පැවැත්වෙයි.ජනාධිපති මහින්ද රාජපක්ෂ මහතා පෞද්ගලිකවම ධීවර ඇමැතිවරයාට ලබා දුන් උපදෙස් පරිදි සකස් කර ඇති මෙම සහනාධාර ලබාදීමේ නව ක්‍රමය සඳහා ධීවර නියෝජිතයන්ගේ ද අදහස් හා යෝජනා ද අද (14) පැවැත්වෙන විශේෂ සාකච්ඡාවේදී සලකා බැලෙනු ඇත.මෙම ඉන්ධන සහනාධාරය, එම මිල වැඩි වූ දින එනම් (13) දින සිටම ධීවර කාර්මිකයන්ට හිමිවන ලෙස නව ඉන්ධන ක්‍රමය සැකැසෙන බව ධීවර අමාත්‍යංශය කියයි.ධීවර කාර්මිකයන් සඳහා සැකසූ නව ඉන්ධන සහනාධාර ක්‍රමය අනුව සුළු පරිමාණ ධීවරයන්ට උපරිම සහන හිමිවනු ඇතැයි ධීවර අමාත්‍යංශය කියයි.බහුදින යාත්‍රා හිමියන්ට ද අසාධාරණයක් නොවන පරිදි මෙම ඉන්ධන සහනාධාරය වඩාත් ඵලදායී ලෙස ලබා දීමට ද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202148</link>
    <topic>ඉන්ධන මිල ඉහළ දැමීමට එරෙහිවහලාවත ධීවරයෝ විරෝධතාවක</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>ඉහළ දැමූ ඩීසල් හා භූමිතෙල් මිල පහතට දමන ලෙසට ඉල්ලමින් හලාවත ප්‍රදේශයේ ධීවරයන් 5000ක් පමණ දෙනා ඊයේ (13 දා) මුහුදු යාම වර්ජනය කරමින් හලාවත නගරයේදී විරෝධතාවක නියැලිණි.ප්‍රදේශයේ ධීවර සංවිධාන 18 ක නියෝජිතයන් එම තීරණය ගත් අතර, ඒ අනුව හැම ධීවරයකුම තම යාත්‍රා ගොඩකරයට ඇද දමා තිබුණි. අනතුරුව එම පිරිස වැල්ල ධීවර ගම්මානයේ සිට සාමකාමීව පා ගමනින් නගරයට පැමිණ කොළඹ, පුත්තලම මාර්ගය අවහිර කරමින් විරෝධතාවක් ඇරඹූහ.පාර හරහා කොට දමමින් ටයර් පුළුස්සා දැමීම නිසා මුළු නගරයම කළු දුමාරයෙන් වැසී ගොස් තිබුණි.හලාවත වෙරළ තීරයේ ගම්මාන ගණනාවක ධීවරයන් එහිදී වාහන ගමනාගමනයට බාධා එල්ල කළහ. රෝගීන්ව රෝහලට රැගෙන යාමට පමණක් විරෝධතාකරුවෝ ඉඩ සැලසූහ.නගරයේ තැන තැන සවිකර තිබූ මාර්ග සංවර්ධනය සම්බන්ධයෙන් ඔසවා තැබූ කටවුට් කඩා ගිනි තබනු දැක ගත හැකි විය.ධීවරයන් භූමිතෙල් සහනාධාරය වෙනුවට තමනට පෙර මිලට භූමිතෙල් ලබා දෙන ලෙස ඉල්ලූ අතර, එය ඉටු නොකරන්නේ නම් අද (14) සිට තම පවුල් සමඟ තමන් යළි විරෝධතා අරඹන බවත් කීහ.හලාවත පොලිසිය සාමය රැකීමට පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n1202149</link>
    <topic>මිග් 27 පුහුණු යානයක්දුම්මලසූරියට කඩා වැටෙයි</topic>
    <author>විජයානි එදිරිසිංහ, මාරවිල සමූහ,පුත්තලම දිසා සමූහ</author>
    <content>ශ්‍රී ලංකා ගුවන් හමුදාවට අයත් මිග් 27 පුහුණු යානයක් ඊයේ (13) දහවල් දුම්මලසූරිය ප්‍රදේශයට කඩා වැටී තිබේ.යානයේ ගමන් ගත් නියමුවා යානය කඩා වැටීමට පෙර පැරෂුටයක මාර්ගයෙන් දිවි ගලවාගෙන තිබේ.ඊයේ දහවල් 1.30 ට පමණ එම සිද්ධිය වී ඇත. යානය කඩා වැටී තිබෙන්නේ දුම්මලසූරිය හැවන ප්‍රදේශයේ වත්තකට බව පොලීසිය සඳහන් කරයි.මිග් 27 යානය ඊයේ පෙරවරුවේ කටුනායකින් ගුවන් ගතකර පුහුණුවීම්වල යෙදී සිටියදී යානය තුළ සිදුවූ කාර්මික දෝෂයකින් යානය පාලනය කරගත නොහැකි වෙද්දී නියමුවා ඉන් පැන ජීවිතය බේරාගෙන තිබේ.ඔහුගේ ජීවිතයට කිසිදු හානියක් සිදු වී නොමැත. යානය සම්පූර්ණයෙන් ගිනි ගෙන තිබුණි. සිද්ධිය වීමත් සමඟ ගුවන් හමුදාවේ කණ්ඩායමක් එම ස්ථානයට ගොස් පරීක්‍ෂණ ආරම්භ කළහ.දුම්මලසූරිය පොලිසිය වහාම යානය වැටුණු ස්ථානයට ගොස් එම ප්‍රදේශයේ ආරක්‍ෂාව තහවුරු කිරීමටත් නියමුවාට ආරක්‍ෂාව සැපයීමටත් පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n12021410</link>
    <topic>රජයේ ඉන්ධන සහනාධාරයටවසරකට රු. මිලියන 24,000ක්</topic>
    <author>ජයසිරි මුණසිංහ සහ ජීවනී පතිරණ</author>
    <content>ලෝක වෙළෙඳපොළේ ඉන්ධන මිල වැඩිවීමත් සමඟ පොදු ජනතාවට සෙත සැලැසීමේ අරමුණින් රජය ක්‍රියාත්මක කරන ඉන්ධන සහනාධාරය සඳහා වසරකට රුපියල් මිලියන විසිහතර දහසක් වැය වෙතැයි ගණන් බලා තිබේ.ඇමැති අනුර පි‍්‍රයදර්ශන යාපා මහතාගේ ප්‍රධානත්වයෙන් ඊයේ (13) සවස රජයේ ප්‍රවෘත්ති දෙපාර්තමේන්තුවේදී පැවැති මාධ්‍ය හමුවේදී මේ බව අනාවරණය විය.මේ ඉන්ධන සහනාධාරය පෞද්ගලික බස් රථ හිමියන්ට, ත්‍රිරෝද රථ හිමියන්ට, පාසල් වෑන් රථවලට, ධීවර බෝට්ටු හිමියන්ට, විදුලි බලය නොමැති ගම්මානවල භූමිතෙල් භාවිත කරන පිරිස්වලට හිමිවන බව ද මෙහිදී අනාවරණය විය.එම මාධ්‍ය හමුවේදී මේ කරුණු ද අනාවරණය විය.ලෝක වෙළෙඳපොළේ බොරතෙල් මිල ගණන් ඉහළ යෑමත් සමඟ මෙරට ඉන්ධන මිල ගණන් සංශෝධනය නොකළේ නම්, ඛනිජ තෙල් නීතිගත සංස්ථාවට පමණක් රුපියල් බිලියන 188.5 (මිලියන 1,8,8,500) අලාභයක් දැරීමට සිදුවන බව ගණන් බලා තිබේ.මේ මස 11 වැනිදා මධ්‍යම රාත්‍රියේ සිට ඩීසල්, පෙට්‍රල්, භූමිතෙල් මිල ගණන් සංශෝධනය කළත්, රුපියල් බිලියන 63.6 නොඑසේ නම් මිලියන හැටතුන්දහස් හයසියය අසූතුනක අලාභයක් සංස්ථාවට දැරීමට සිදුවන බව ඛනිජ තෙල් කර්මාන්ත අමාත්‍යාංශයේ ලේකම් ආචාර්ය ආර්. එස්. සමරතුංග මහතා හෙළිදරව් කළේය. රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (13) සවස පැවැති විශේෂ මාධ්‍ය හමුවට එක්වෙමින් ලේකම්වරයා එසේ කීය.මේ මාධ්‍ය හමුවට එකතු වූ විදුලිබල හා බලශක්ති අමාත්‍යාංශයේ ලේකම් එම්. එම්. සී. ෆර්ඩිනැන්ඩ්‍රස් මහතා, විදුලි බලය නිපදවීමට යොදාගන්නා ඉන්ධන වර්ග හතරක මිල ඉහළ දැමීමත් සමඟ රුපියල් බිලියන 40 ක නැතිනම් මිලියන හතළිස් දහසක අමතර වියදමක් දැරීමට සිදුවන බව අනාවරණය කළේය.මේ වසර ආරම්භයේදී බලශක්ති භාවිත කොට විදුලිය නිපදවීමට වැය වන ඇස්තමේන්තු ගත මුදල වූයේ රුපියල් බිලියන 179 කි. එය මිල ගණන් ඉහළ යෑමත් සමඟ රුපියල් බිලියන 219 ක් දක්වා ඉහළ නඟින බව ද ලේකම්වරයා පැහැදිලි කෙළේය.ඒ අනුව මේ වියදම පියවා ගැනීමට විදුලි බිල ගාස්තු වැඩි කිරීමට ක්‍රියා කරන්නේද? අධිභාර ගාස්තුවක් අයකරන්නේ ද? නැද්ද යන්න පිළිබඳ තීරණයක් ගැනීමට අපක්‍ෂපාත, ස්වාධීන නියාමන කොමිසමට කරුණු ඉදිරිපත් කර ඇතැයි ද කීය.මහා භාණ්ඩාගාරයේ නියෝජ්‍ය ලේකම් එස්. ආර්. ආටිගල මහතා - පෞද්ගලික බස් රථ හිමියන්ට, පාසල් වෑන් රථවලට, ත්‍රිරෝද රථවලට, ධීවර බෝට්ටුවලට සහ විදුලි බලය නොමැති ප්‍රදේශවල ජනතාවට ඉන්ධන සහනාධාරය ලබාදීමට මාසයකට රුපියල් බිලියන 2 බැගින් වසරකට රුපියල් බිලියන 24 ක් වැයවනු ඇතැයි ගණන් බලා ඇතැයි පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n12021411</link>
    <topic>දකුණු කොරියාවෙන් රැකියා අවස්ථා 565ක්</topic>
    <author>මහින්ද අලුත්ගෙදර</author>
    <content>දකුණු කොරියාවේ රැකියා වෙනුවෙන් නව රැකියා ගිවිසුම් 565 ක් ලැබී තිබෙන බව දකුණු කොරියානු මානව සම්පත් සංවර්ධන ආයතනය පවසයි.මේ වසරේ ජනවාරි මාසයේ සිට මෙම රැකියා ප්‍රමාණය ශ්‍රී ලංකාවට ලැබී තිබෙන අතර එයින් වැඩි ප්‍රමාණයක් නිෂ්පාදන ක්ෂේත්‍රය සඳහා බව දකුණු කොරියානු මානව සම්පත් සංවර්ධන ආයතනයේ ජ්‍යෙෂ්ඨ ප්‍රකාශිකාවක් දිනමිණ ට පැවසුවාය. පසුගිය 2011 වසරේ ඔක්තෝබර් මාසයේ පැවැති කොරියානු භාෂා ප්‍රවීණතා විභාගයෙන් සමතුන් සඳහා මෙම රැකියා ප්‍රමාණය ලැබී තිබෙන බවද එම ප්‍රමාණයෙන් වැඩි පිරිසක් මේ වන විට දකුණු කොරියාව බලා පිටත්ව ගොස් තිබෙන බවද එම ප්‍රකාශිකාව සඳහන් කළාය.පසුගිය වසරේ පැවැති කොරියානු භාෂා ප්‍රවීණතා විභාගයෙන් ශ්‍රී ලාංකික තරුණ තරුණියන් 9998 දෙනෙකු සමත්වූ අතර එයින් ඉහළම ලකුණු ලැබූවන් වෙනුවෙන් විශේෂ පරීක්ෂණයක්ද පැවැත්වීමට ශ්‍රී ලංකා විදේශ සේවා නියුක්ති කාර්යාංශය හා දකුණු කොරියානු මානව සම්පත් සංවර්ධන ආයතනය පියවර ගත්තේය.නිෂ්පාදන ක්ෂේත්‍රයේ රැකියාවන්ට අමතරව ධීවර ක්ෂේත්‍රයේද රැකියා ලැබී තිබෙන බව පෙන්වාදෙන දකුණු කොරියානු මානව සම්පත් සංවර්ධන ආයතනය කොරියානු භාෂා ප්‍රවීණතා විභාගයෙන් සමත් සෙසු පිරිසටද ඉදිරියේදී රැකියා අවස්ථා ලැබෙනු ඇතැයි විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=n12021412</link>
    <topic>මැණික්හින්න පොලිසියටත්‘ටයිසන්’ ඇවිත්</topic>
    <author>අසේල කුරුළුවංශ</author>
    <content>පැමිණිල්ලක් විභාග කිරීම සඳහා මැණික්හින්න පොලිසියට කැඳවූ පුද්ගලයන් දෙදෙනකු පොලිසිය තුළදී බහින්බස්වී එක් පුද්ගලයකු අනෙකාගේ කන සපා කා එහි කොටසක් විසිකර දමා ඇත.පසුව පොලිස් නිලධාරීන්ගේද සහාය ඇතිව අදාළ පුද්ගලයා මහනුවර මහ රෝහලට ඇතුළු කර ඇත්තේ වෙන්ව ගිය කනේ කොටසද සමඟය. පසුව මහනුවර මහ රෝහලේදී එම පුද්ගලයාට ශල්‍යකර්මයක් මඟින් කනේ ඉවත්ව තිබූ කොටස යළි බද්ද කර තිබේ.කන සපා කෑමට ලක්වූ පුද්ගලයා විසින් අනෙක් පුද්ගලයාගේ මුහුණට පහරවල් කිහිපයක් එල්ල කර ඇතත් කනේ කොටසක් වෙන්වන තෙක් ඔහු එය අත්හැර නොමැත. මුහුණට එල්ලවූ ප්‍රහාර හේතුවෙන් කන සපා කෑ පුද්ගලයාගේ දත් කිහිපයකට හානි සිදුව තිබෙන අතර ඔහුද ප්‍රතිකාර සඳහා රෝහල්ගතව තිබේ.කන සපා කෑ පුද්ගලයාගේ බිරිය අනෙක් පුද්ගලයා හා එකට ජීවත්වන බවත්, ඒ සම්බන්ධ නඩුවක් අධිකරණයේ විභාගවන බවත් පොලිසිය පවසයි. මේ සම්බන්ධව දෙදෙනා අතර ඇතිවූ ආරවුලක් විසඳීමට පොලිසියට කැඳවූ අවස්ථාවේ මේ ගුටිබැට හුවමාරුව සිදුව තිබේ. මැණික්හින්න පොලිස් ස්ථානාධිපති ප්‍රධාන පොලිස් පරීක්‍ෂක රොෂාන් අමරසිංහ මහතාගේ මෙහෙයවීමෙන් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=r1202141</link>
    <topic>‘වනිතා දෑතට සවියෙන්’කතුන් 800කට වෘත්තීය පුහුණුව</topic>
    <author>මධ්‍යම පළාත් විශේෂ – පාලිත අලකේශ්වර</author>
    <content>මධ්‍යම පළාත් කර්මාන්ත අමාත්‍යාංශය විසින් අරඹා ඇති ‘වනිතා දෑතට සවිය’ වැඩසටහන යටතේ මේ වන විට පළාතේ දිස්ත්‍රික්ක තුනේ ප්‍රාදේශීය ලේකම් කොට්ඨාස 23 ක කාන්තාවන් 800 කට වෘත්තීය පුහුණුව ලබා දී තිබේ.මහනුවර ප්‍රා.ලේ. කොට්ඨාස 16, නුවරඑළිය 2ක් සහ මාතලේ 5ක් වශයෙන් මෙම ප්‍රා.ලේ. කොට්ඨාස 23 තෝරාගෙන තිබේ.රැකියා විරහිත තරුණ කාන්තාවන් ආදායම් ඉපයීමේ මාර්ගයකට යොමු කිරීමත්, නිෂ්පාදන ක්ෂේත්‍රයට කාන්තාවන් සංවිධානය කිරීම සහ පළාතේ ආර්ථික සංවර්ධනය උදෙසා කාන්තා දායකත්වය වැඩිකරලීමත් මෙම වැඩපිළිවෙළෙහි අරමුණ වූ බව මධ්‍යම පළාත් කර්මාන්ත, ක්‍රීඩා, වනිතා කටයුතු ග්‍රාම සංවර්ධන, වතු යටිතල පහසුකම් සංවර්ධන අමාත්‍ය අනුෂ්‍යා සිවරාජා මහත්මිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=r1202142</link>
    <topic>රඹුක්කනින් පිටත්වන කොටුව දුම්රිය ප.ව. 1.20ට එවන්නැයි ඉල්ලති</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ ශ්‍රී රාහුල ජාතික පාසලේ සහ රතනාලංකාර මහ විදුහලේත් සිසුන් සිය ගණනක් පාසල නිමවී තම නිවෙස් කරා යෑමට දුම්රියක් නොමැතිකමින් දිනපතා පැය 1 1/2ක් පමණ අලව්ව දුම්රිය ස්ථානයේ රස්තියාදු වෙති.මෙම පාසල් දෙක ඇරෙනුයේ පස්වරු 1.30ටය. පස්වරු 1.00 ට රඹුක්කන සිට කොළඹ කොටුව බලා යන අංක 565 දරන මන්දගාමී දුම්රිය අලව්ව දුම්රිය ස්ථානයට ළඟා වනුයේද 1.30 ටය. 1.30ට පාසලෙන් එන සිසුන්ට මෙම දුම්රියට ඒමට කොහෙත්ම බැරිය. ඊළඟ දුම්රියක් අලව්වට ළඟාවනුයේ පස්වරු 2.50 ටය. එතෙක් සිසුන්ට පුරා පැයකුත් විනාඩි විස්සක් දුම්රිය ස්ථානයේ රස්තියාදු වීමට සිදුවී තිබේ.මේ නිසා පස්වරු 1.00 ට රඹුක්කනින් පිටත්වෙන අංක 565 දරන දුම්රිය 1.20 ට පිටත්කරන ලෙස මව්පියෝ මෙන්ම පාසල් සිසුන්ද දුම්රිය ධාවන අංශයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=r1202143</link>
    <topic>විකුණා මුදල් දෙන්නම් කියාතැඹිලි වල්ල අරන් පැනලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>ජයරත්න ජීවත්වීම සඳහා නොකරන දෙයක් නැත. විටක කරත්තයක් බැද කොස්, පොල්, දෙල්, පුවක් අලෙවි කරයි. තවත් විටක යකඩ බඩු එකතු කරයි. තවත් විටක ලොතරැයි අලෙවි කරයි.දිනක් වෙළෙඳාම් කිරීම සඳහා කිසිවක් සොයා ගැනීමට නොහැකිව කල්පනා කරමින් සිටියදී තැඹිලි ගෙඩි කීපයක් සොයා ගත්තොත් පවතින ඉඩෝරයත් සමඟ හොඳ මිලකට දෙන්න පුළුවන් කියා ඉඳගෙන සිටි තැනින් නැගිට සුපුරුදු පරිදි නිල් පැහැති හිස් වැස්ම ද පැළැද නගරයට පැමිණීමට නිවෙසින් පිටත් විය.ඒ එන අතරේ පාර දෙපැත්තේ තිබෙන තැඹිලි, පොල්, පුවක් ගස් දෙස බලමින් දෙවට පාරේ ගමන් කරද්දී පාර අයිනේ නිවෙසක මිදුලේ තැඹිලි ගසක තැඹිලි වල්ලක් දැක “නැන්දම්මේ තැඹිලි වල්ල දෙනවාද කියා විමසීය.කාන්තාව නිවෙසින් එළියට පැමිණ කීය ගානේ ද දෙන්නේ, නැවතත් ජයරත්න වෙනද දෙන මුදල දෙන්නම් කියා හනික ගසට නැඟ තැඹිලි වල්ල බිමට බෑවේ ය.කාන්තාව වහා අසලට ගොස් එහි ගෙඩි කීය දැයි ගණන් කරන්න විය. එහි ගෙඩි 40 කි.මුවට මද සිනහාවක් පහළ විය. තැඹිලි වල්ල කරට ගත් ජයරත්න නැද්දම්මේ මේ ටික විකුණලා සල්ලි ගෙනත් දෙන්නම් මට පිහියකුත් දෙන්න යැයි කීය. කාන්තාව ගෙට ගොස් හොඳට කැපෙන පිහිය ද ගෙන ජයරත්න අත තැබී ය. ජයරත්න සිනහවක් පා පිටව යන්නට විය.දින සති කීපයක් ගත විය. තැඹිලි ගෙඩි හතළිහේ මුදල් සහ පිහිය ලැබිලා නෑ. ජයරත්න ගැන පාරේ ගමන් කරන අයගෙන් විමසුවත් ඒ අය ද ජයරත්න නොදැක්කා යැයි පැවසීය.ජයරත්නගේ සහෝදරයෙකු හමු විය. අනේ පුතේ අයියාට කියාපන් තැඹිලි වල සල්ලි එපා මගේ පිහිය ගෙනත් දෙන්න කියලා දුක් මුසු ලීලාවෙන් කියන්නට විය. එහෙත් පිහියත් නෑ. සල්ලිත් නෑ. ගස දෙස බලමින් හූල්ලන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=r1202144</link>
    <topic>කටුගස්තොට බස් රථවල සිඟමන් යදින්නා සහායට තවත් දෙදෙනෙක් හවුල් කරගෙන</topic>
    <author>කටුගස්තොට සමූහගාමිණි චන්ද්‍රසේන</author>
    <content>බස් රථය ගමන් කරන්නේ කටුගස්තොට සිට මහනුවර බලාය. වට්ටාරන්තැන්න හන්දියෙන් පුද්ගලයකු බසයට නැඟ ගත් අතර ඔහු රියැදුරු අසුන අසල ඇළුමිනියම් බටයට හේත්තු වී සිය දුක් ගැනවිල්ල බසයේ ජනතාවට කියාගෙන යයි.මේ බස් රථයේ ගමන් කරන වාසනාවන්ත ඔයාලා මට සමාවෙන්න, මම කුඩා කාලෙ පෝළියෝ රෝගය හැදිල දකුණු පැත්තම පණ නැති වුණා. බෙහෙත් කරල බෙල්ලයි, කකුලයි සනීප වුණා. ඒත් දකුණු අත සනීප කරන්න බැරි වුණා. මේ බලන්න. දකුණු අත පණ නැහැ. බොරුවක් වංචාවක් කරනව නෙවෙයි. මට හර්නියා එකක් හැදිලා මහන්සි වෙලා වැඩ කරන්න බැහැ.ඉතින් මම වාසනාවන්ත ඔයාලා ගාවට එන්නම් මට උදව්වක් කරන්න.ඔහු සිය කතාව අවසන් කරන්නත් පෙර බසයේ ඉදිරිපස අසුනේ සිටි මගියා රු. 20/- කොළයක් දුගියාට දුන්නේය. ඒ සමඟම දෙවැනි අසුනේ සිටි අයෙක් ද රු. 50/- කොළයක් දුන් අතර ඒ දුටු බසයේ මගීන් දුගියාට රු. 10, 20 නෝට්ටු දුන් අතර යාචකයාගේ අත මුදල් නෝට්ටුවලින් පිරී ගියේය.ඒ සමඟම යාචකයාට මුලින්ම රු. 20 සහ 50 නෝට්ටු ලබා දුන් දෙදෙනා බසයෙන් බැස ගියහ. දුගියා ද ඊළඟ බස් නැවතුමෙන් බැස ගියේය.මේ සිදුවීම සිදු වී සතියකට පමණ පසු මම කටුගස්තොට සිට මාතලේ බලා යන බස් රථයක ගමන් කරමින් සිටියෙමි.මා කලින් දිනක දුටු යාචකයා එම බස් රථයට නැඟ සුපුරුදු අෙඳීනාව බසයේ මගීන්ට ඉදිරිපත් කළේය.එදා මෙන්ම බසයේ ඉදිරි අසුනේ සහ දෙවැනි අසුනේ සිටි මගීන් දෙදෙනා රු. 20 සහ 50 ක මුදල් නෝට්ටු දෙකක් දුගියාට දුන් අතර මට ඔවුන් දෙදෙනා ගැන හොඳ මතකයක් තිබිණි.මේ මා කලින් සඳහන් කළ දිනයේ කටුගස්තොට සිට මහනුවර බලා ගිය බසයේදී යාචකයාට මුලින්ම මුදල් දුන් දෙදෙනාය.මෙතන කුමක් හෝ ගැටයක් ඇති බව මට ඉවෙන් මෙන් වැටහුණත් නිහඬව මුදල් දුන් දෙදෙනා බස් රථයෙන් බහින නැවතුමේම මම ද බැස්සෙමි.ඔවුන් දෙදෙනාට නොදැනෙන්නට මම ද ඉදිරියට ගමන් කළෙමි.ඊළඟ බස් නැවතුමෙන් බැස ගත් දුගියා පෙර කී පුද්ගලයන් දෙදෙනාට මුණගැසිණ. යාචකයාට ලැබුණු මුදල් තිදෙනා අතර බෙදී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=r1202145</link>
    <topic>මහරගම පාසල් 21කටපුස්තකාල පොත් බෙදා දෙයි</topic>
    <author>පන්නිපිටිය විශේෂ අනිල් ලසත් පෙරේරා</author>
    <content>අද අපේ දරුවන් විද්‍යුත් තාක්ෂණයේ වහලෙක් බවට පත්වෙලා. තාක්ෂණය මිනිසාගේ වහලෙක් විය යුතු වුවත් අද මිනිසා තාක්ෂණයේ වහලෙක්. එමනිසා අපේ දරුවන් පොතපතින් ඈත්වී සිටීම ඉතා කනගාටුදායකයි. ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පන්නිපිටිය ධර්මපාල විද්‍යාලයේදී කීය.ඒ මහතා එසේ පැවැසුවේ මහරගම අධ්‍යාපන කොට්ඨාසයේ පාසල් විසි එකක් සඳහා රුපියල් ලක්‍ෂ හතරකට අධික පුස්තකාල පොත් පරිත්‍යාග කිරීමේ අවස්ථාවට සහභාගි වෙමිනි. ඇමැතිවරයා මෙසේ ද කීය. පාසල් දරුවන්ගේ වර්තමාන අභියෝගවලට මුහුණ දීම සඳහා පුස්තකාලවලින් කළ හැකි මෙහෙය අති විශාලයි. සෑම පාසලකටම පුස්තකාලයක් ඇතත් යාවත්කාලීනව දියුණු නොකළ ඒවායි. එමනිසා එම පුස්තකාලවල ඇත්තේ යල් පැනගිය පැරැණි ඒවායි. එබැවින් දරුවන්ගේ කියැවීමේ රුචිය වර්ධනය කරනවාට වඩා එයින් සිදුවන්නේ දරුවා පුස්තකාලයෙන් ඈත්වීමයි. අපි කළ යුත්තේ අනාගත අවශ්‍යතාවට ප්‍රයෝජනවත් පොත්පත් වර්තමානයේ සපයා දීමයි. විද්‍යාව තාක්ෂණය, කලාව, නව සංවර්ධන ක්‍රියාවලි හා සම්පත් දරුවාගේ මනසට ලබා දීමෙන් ඔහු පූර්ණ මිනිසෙකු බවට පත් වේවි.ධර්මපාල විද්‍යාලයේ විදුහල්පති කේ. ජී. විමලසේන මහතා - දරුවාගේ නිර්මාණාත්මක බව දරුවාගේ සිතුවිලි නව දර්ශනයකට යොමුකිරීම සාර්ථක පුස්තකාලයකට කළ හැකියි. පාසල්වල සමහර පුස්තකාලවල පොත්පත් පරිස්සමට අල්මාරිවල තැන්පත් කරලා දරුවන්ට පොත්පත් කියැවීම සඳහා යහපත් පහසුකම් සහිත පරිසරයක් නිර්මාණය කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202141</link>
    <topic>ශ්‍රී ලංකාව අද ඉන්දියාව සමඟ සටනට</topic>
    <author/>
    <content>ශ්‍රී ලංකාව හා ඉන්දියාව අතර ‘කොමන්වෙල්ත් බැංකු කුසලාන’ ක්‍රිකට් තරගය අද ඇඩිලේඩ්හි දී පැවැත්වේ.ශ්‍රී ලංකාව හා ඔස්ට්‍රේලියාවට එරෙහිව පිට පිට ලැබූ ජයග්‍රහණ මත ප්‍රාණවත්ව සිටින මහේන්ද්‍ර සිං දෝනිගේ කණ්ඩායම ඉතිරි තරග දෙකෙන්ද ශ්‍රී ලංකාව පරාජය කිරීමේ බලාපොරොත්තුවෙන් පසුවේ. එහෙත්, මේ තරගාවලියේ තවමත් එක් ජයග්‍රහණයක් හෝ වාර්තා කිරීමට ශ්‍රී ලංකාව අපොහොසත් වී සිටියද ඔවුන් ලෙහෙසියෙන් ඉවතට තල්ලු කළ හැකි කණ්ඩායමක් නොවන බව ද ඉන්දියාව හොඳින් දැන සිටී.පර්ත් හිදී දෙවතාවක්ම, මහේල ජයවර්ධනගේ කණ්ඩායම ඉන්දියාව හා ඔස්ට්‍රේලියාව සිය ග්‍රහණයට හසුකර ගත්තද ඔවුනට එම තරග ජයග්‍රාහීව අවසන් කිරීමට නොහැකි විය. පළමු තරගයේදී කඩුලු 6ට ලකුණු 181 සිට ඉන්දියාවට ගැලවී යාමට ශ්‍රී ලංකාව ඉඩ දුන්නේය. ඔස්ට්‍රේලියාව සමග තරගයේදී ප්‍රතිවාදීන් අභිබවා යාමට ශ්‍රී ලංකාවට තවත් අවශ්‍යව තිබුණේ එක් දැවැන්ත පහරක් පමණි.කුමාර් සංගක්කාර හා මහේල ජයවර්ධන ප්‍රමුඛ ශ්‍රී ලංකා පිතිකරු බළඇණිය ඇඩිලේඩ් ඕවල්හි පිතිකරුවන්ට හිතකර තණතීරුවේදී යළි ක්‍රියාත්මක වනු ඇතැයි යන්න සාධාරණ ඔට්ටුවක් වනු ඇත.සංගක්කාර හා ජයවර්ධන යන දෙදෙනාම පළමු තරග දෙකේදී අසාර්ථක වූවත් ඔවුන්ගේ හැකියාවන් නිමේෂයකට හෝ මේ තරගවලදී ප්‍රදර්ශනය වී තිබේ. ඉස්තරම් තත්ත්වයේ ක්‍රීඩාවෙන් පිටිය මැද කාලයක් ගත කිරීමට මේ දෙදෙනාට හැකියාව ලැබුණොත් හා ‘කස පුපුරන්නාක්’ වැනි ආරම්භයෙන් යුත් සිය ඉනිම දිගටම ගෙන යාමට තිලකරත්න ඩිල්ෂාන් සමත් වූවහොත්, අභියෝගාත්මක මුළු ලකුණු සංඛ්‍යාවක් ලකුණු පුවරුවේ දැමීමට හැකි තුන් ඉරියව්වෙන්ම කැපී පෙනෙන ක්‍රීඩකයෝ ශ්‍රී ලංකාව සතුව සිටිති. සමස්ත තරගාවලිය පුරාම ලකුණු අතරේ සිටිමින් පන්දු යවන්නන්ට දැඩි හිසරදයක් වූ ඇන්ජෙලෝ මැතිව්ස්ගේ තුන්ඉරියව් දස්කම් ද අද තරගයේ දී ශ්‍රී ලංකා පිලට විශාල වාසියක් වනු නිසැකය.දිනේෂ් චන්දිමාල්ගේ දස්කම් මේ තරගාවලියේ ඉදිරියටත් දැක ගන්නට ලැබෙනු ඇතැයි කෙනෙකුට අපේක්ෂා කළ හැක.ඔහු දැනට තරග දෙකේදී ලකුණු 101ක් රැස්කර ගෙන සිටී. තරගාවලියේ මෙතෙක් ලකුණු 100 පසුකර සිටින සෙසු පිතිකරුවන් වනුයේ ඩේවිඩ් හසී – 160 (තරග 3කින්), විරාට් කෝලි - 126 (තරග 3කින්) හා මයිකල් ක්ලාක් – 105 (තරග 3කින්) ය.අද තරගය සඳහා ශ්‍රී ලංකාව වෙතින් වෙනස්කම් බොහෝ සිදුවනු ඇතැයි බලාපොරොත්තු විය නොහැක. තුන් ඉරියව්වෙන්ම කැපී පෙනෙන දක්ෂතා අතින් ධම්මික ප්‍රසාද් වෙනුවට ශ්‍රී ලංකාව තිසර පෙරේරා කෙරෙහි අවධානය යොමු කිරීමට ඉඩ ඇතත් ඔවුන් සචිත්‍ර සේනානායක කණ්ඩායමෙන් ඉවත් කර ගනු ඇතැයි සිතිය නොහැක. හේතුව, මේ පිට දඟ පන්දු යවන්නා ඇඩිලේඩ් ඕවල්හි පන්දුව බවුන්ස් වීමෙන් ප්‍රයෝජන ගැනීමට ඉඩ තිබෙන බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202142</link>
    <topic>ශ්‍රී ලංකා තරගයට ක්ලාක් නෑ</topic>
    <author/>
    <content>පාදයේ ඇතිවූ ආබාධයක් හේතුවෙන් ඔස්ට්‍රේලියානු ක්‍රිකට් නායක මයිකල් ක්ලාක් ලබන 17 වැනිදා ශ්‍රී ලංකාව සමඟ පැවැත්වෙන එක්දින තරගයට සහභාගි නොවන බව ඔස්ට්‍රේලියානු ක්‍රිකට් පාලක මණ්ඩලය ප්‍රකාශ කළේය.පෙරේදා ඇඩිලේඩ් හිදී ඉන්දියාවට කඩුලු 4කින් පරාජය වූ තරගය අතරතුරදී ක්ලාක් මෙසේ ආබාධයට ලක්වී ඇත.සිය ආබාධය බරපතල එකක් නොවුවත් සිකුරාදා ශ්‍රී ලංකාව සමඟ පැවැත්වෙන තරගයට ක්‍රීඩා නොකරන බව ක්ලාක් පැවැසීය. මේ හේතුවෙන් එම තරගයේ වැඩබලන නායකයා ලෙස උපනායක බ්‍රැඩ් හැඩ්න් හෝ හිටපු නායක රිකී පොන්ටින් පත් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202143</link>
    <topic>නිලූක ප්‍රබල සටනක් දී තායිලන්තයට පරදී</topic>
    <author>පි‍්‍රන්ස් ගුණසේකර</author>
    <content>චීන මැකාවෝ හි ඊයේ ආරම්භ වූ තෝමස් හා උබර් කුසලාන බැඩ්මින්ටන් තරගාවලියේ දී නිලූක කරුණාරත්න ප්‍රබල සටනකින් තායිලන්තයේ බුන්සාක් පොන්සානා හමුවේ තරග වට 2 – 1 ක පරාජයක් ලැබීය.ජගත් බැඩ්මින්ටන් ක්‍රීඩකයන් ශ්‍රේණිගත කිරීම අනුව 20 වැනි ස්ථානයේ සිටින බුන්සාක් සමඟ 63 වැනි ස්ථානයේ සිටින නිලූක 21 – 18, 8 – 21 ක් හා 22 – 20 ක් ලෙස තරගය නිමා කළේය. මේ තරගය මිනිත්තු 56 ක කාලයක් පැවැත්වුණි.ශ්‍රී ලංකා පිරිමි කණ්ඩායම තායිලන්ත ක්‍රීඩකයන් සමඟ තරග 5 කට එක්වූ අතර එම තරග සියල්ල පරාජයට පත්වුණි. ලසිත මේනක 21 – 7, 21 – 15 ක් ලෙස තනොන් සාක් හමුවේ පරාජය වූ අතර රජිත දහනායක 21 – 9 හා 21 – 14 ක් ලෙස සුපන්යාහු හමුවේ පරාජය විය.යුගල තරගවල දී ලසිත මේනක හා සංකල්ප ගුණවර්ධන 21 – 11 හා 21 – 17 ක් ලෙස ද රජිත දහනායක හා හසිත චානක 21 – 6 හා 21 – 16 ලෙස පරාජයට පත්වුණි.කාන්තා තරගවලදී ශ්‍රී ලංකාව හා ඉන්දුනීසියාව අතර පැවැති තරග 5 ක් ද, ශ්‍රී ලංකාව පරාජයට පත්විය.චන්ද්‍රිකා ද සිල්වා 21 – 14 හා 21 – 8 ක් ලෙස තිළිණි ප්‍රමෝදිකා 21 – 9 හා 21 – 8 ක් ලෙස ලේඛා ෂෙහානි 21 – 17 හා 21 – 11 ලෙස ඉන්දුනීසියානු ක්‍රීඩිකාවන් හමුවේ පරාජය වූහ.යුගල තරගවලට එක්වූ චන්ද්‍රිකා හා නදීශා ගයන්ත 21 – 16 හා 21 – 8 ක් ලෙස තිළිණි ප්‍රමෝදිකා හා කාවින්දි ඉෂන්දිකා 21 – 9 හා 21 – 11 ක් ලෙස පරාජය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202144</link>
    <topic>ගෝල්ඩන් බූට් සම්මානයටඉසෙදීන්-ෆර්සීන් සටනක</topic>
    <author>- පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ වැඩිම ගෝල් ලාභියා බවට පත්වී “ගෝල්ඩන් බූට්” සම්මානය දිනාගැනීමට යුද හමුදාවේ මොහොමඩ් ඉසෙදීන් හා කළුතර බ්ලූ ස්ටාර් පිලේ මොහොමඩ් ෆර්සීන් අතර ප්‍රබල සටනක් පවතී.සෑම කණ්ඩායමකටම තවත් තරග දෙකක් ඉතිරිව තිබියදී මොහොමඩ් ෆර්සීන් ගෝල් 12 ක් හා මොහොමඩ් ඉසෙදීන් ගෝල් 11 ක් ලබා සිටිති.රත්නම් ක්‍රීඩා සමාජයේ ඊ. බී. චන්න හා සිවිල් ආරක්‍ෂක බලකා පිලේ නුවන් පි‍්‍රයංකර ගෝල් 9 බැගින් ලබා තිබේ.දැනට ගෝල් ලබාගැනීමේ ඉදිරියෙන්ම සිටින ෆර්සීන්ට හා ඉසෙදීන්ට සති අන්තයේ නිමාවූ තරගවලදී ගෝල් වාර්තා කිරීමට නොහැකි වූහ.පොලිස් පිටියේ පැවැති රිනවුන් - පොලිස් තරගය ගෝල් 1 – 1 ක් ලෙස ද, කැලණියේ පැවැති සිවිල් ආරක්‍ෂක හා ගුවන් හමුදාව අතර තරගය ගෝල් 2 – 2 ක් ලෙස ද, සිටිලීග් පිටියේ පැවැති යුද – ජාවාලේන් අතර තරගය ගෝල් වාර්තා නොවී ජය පරාජයෙන් තොරව නිමාවට පත්විය.කැලණියේ පැවැති සෝන්ඩර්ස් - නාවික හමුදාව අතර තරගයේදී ගෝල් 2 – 0 ක ජයක් නාවික හමුදාවට හිමිවිය. එන්. සී. ප්‍රනාන්දු හා ඒ. සී. සංජීව නාවික හමුදාව වෙනුවෙන් ගෝල් වාර්තා කළහ.ඇල්බට් එෆ්. පීරිස් පිටියේ නිමාවූ නිව් යංග්ස් - දොන් බොස්කෝ අතර තරගයෙන් ගෝල් 1 – 0 ක ජයක් දොන් බොස්කෝ පිලට හිමිවිය. ජයග්‍රාහී ගෝලය අයි. පී. සිල්වා වාර්තා කළේය.දැනට තරගාවලියේ වැඩිම ජය ලබා ඉදිරියෙන් සිටින රත්නම් හා බ්ලූස්ටාර් අතර තරගයෙන් ගෝල් 2 – 1 ක ජයක් රත්නම් පිලට හිමිවිය.රත්නම් පිල වෙනුවෙන් ඊ. බී. චන්න, බී. ආර්. ලසන්ත ගෝල් වාර්තා කළ අතර බ්ලූස්ටාර් පිලේ සී. එම්. රියාස් ගෝල් වාර්තා කළේය.ඩයලොග් චැම්පියන් ලීග් පාපන්දු තරගාවලියට මුල් පෙළේ කණ්ඩායම් 12 ක් තරග වදින අතර අවසන් ස්ථානයට පත්වන කණ්ඩායම් දෙක ලබන වසරේ මේ තරගාවලියට එක්කර නොගනී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202145</link>
    <topic>‘මිස්ටර් ශ්‍රී ලංකා’ සංජීව කුමාර</topic>
    <author/>
    <content>63 වැනි ජාතික අයෝමය පුරුෂයා තරගාවලියේ ‘මිස්ටර් ශ්‍රී ලංකා’ කිරුළ අත්කර ගැනීමට නාවික හමුදාවේ ඩබ්. ඒ. සංජීව රුවන් කුමාර සමත් විය.ශ්‍රී ලංකා කායවර්ධන හා ශාරීරික යෝග්‍යතා සම්මේලනය විසින් සංවිධානය කරනු ලැබූ මේ තරගාවලියේ මිස්ටර් ශ්‍රී ලංකා අනුසූරතාව හිමිවූයේ නාවික හමුදාවේ සුභාෂ්, සිරිවර්ධනටය.තුන්වැනි ස්ථානය ‘නිගම්බු ජිම්’ හී රනිල් සම්පත්ට හිමිවිය. ක්‍රීඩකයන් 160 දෙනකු තරග වැදුනු මෙවර තරගාවලිය ආනන්ද විදුහල් ශාලාවේදී පැවැත්විණි.ත්‍යාග ප්‍රදානෝත්සවය ක්‍රීඩා අමාත්‍ය මහින්දානන්ද අලුත්ගමගේ සහ බස්නාහිර පළාත් ක්‍රීඩා අමාත්‍ය උපාලි කොඩිකාර යන මහත්වැන්ගේ ප්‍රධානත්වයෙන් පැවැත්විණි.මෙවර ‘මිස්ටර් ශ්‍රී ලංකා’ කිරුළ සමග ජයග්‍රහකයාට රුපියල් ලක්ෂයක මුදල් ත්‍යාගයක් ද පිරිනැමිණි.ප්‍රථම ස්ථානය සඳහා රුපියල් 50,000 ක මුදල් ත්‍යාගයක් පිරිනැමීමට මීට පෙර සංවිධායක මණ්ඩලය තීරණය කර තිබූ අතර දෙහිවල ගල්කිස්ස නගරාධිපති ධනසිරි අමරතුංග මහතගේ පෞද්ගලික මුදලින් තවත් රුපියල් 50,000ක මුදලක් ලබා දුන් බැවින් මෙසේ මිස්ටර් ශ්‍රී ලංකා සූරතාව සමග ජයග්‍රහකයාට රුපියල් ලක්ෂයක මුදලක් ලබා දීමට තීරණය කෙරිණි. මේ අවස්ථාවට දෙහිවල ගල්කිස්ස නගරාධිපති ධනසිරි අමරතුංග, ජාතික ලොතරැයි මණ්ඩලයේ අධ්‍යක්ෂ නීතිඥ සමන් ගලප්පත්ති, සී/ස එක්සත් ප්‍රවෘත්ති පත්‍ර සමාගමේ නීති අධ්‍යක්ෂ රසාංග හරිස්චන්ද්‍ර, බණ්ඩාර සහ පුත්‍රයෝ සමාගමේ අධ්‍යක්ෂ සම්පත් බණ්ඩාර, කායවර්ධන සම්මේලනයේ ප්‍රධාන ලේකම් කපිල කුමාර යන මහත්වරුන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202146</link>
    <topic>සංඝමිත්තා නිවාස ක්‍රීඩා සූරතාව යශෝධරාවට</topic>
    <author>දුමින්ද ගුරුගේ</author>
    <content>කොළඹ 10 ශ්‍රී සංඝමිත්තා බාලිකා විද්‍යාලයේ නිවාසාන්තර ක්‍රීඩා උත්සවය ජනාධිපති ආර්යා ශිරන්ති රාජපක්‍ෂ මැතිණියගේ ප්‍රධානත්වයෙන් කොළඹ ආනන්ද විද්‍යාලයීය ක්‍රීඩාංගනයේ දී පසුගියදා (08) පැවැති අතර විදුහල්පතිනි තුෂාරි ද සිල්වා මහත්මියගේ ආරාධනයෙන් කොළඹ කලාප අධ්‍යාපන අධ්‍යක්‍ෂිකා චිත්‍රාංගනී ලුණුවිල මහත්මිය ඇතුළු සම්භාවනීය අමුත්තන් රැසක් මේ අවස්ථාවට සහභාගි වූහ.“කය මනස සනසන කෙළි මඩල” තේමා කරගෙන පැවැති මෙම ක්‍රීඩා උත්සවයේ දී මහාමායා, යශෝධරා සහ ප්‍රජාපතී යන නිවාස තරඟ කළ අතර 2012 වසරේ නිවාසාන්තර ක්‍රීඩා සූරතාව යශෝ්ධරා නිවාසය හිමි කර ගත්තේ ය. අනු සූරතාව ප්‍රජාපතී නිවාසයට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202147</link>
    <topic>පාර්ලිමේන්තු දෙකක්අතරේ ක්‍රිකට් තරගයක්</topic>
    <author>මහරගම විශේෂ - වේහැල්ලේ පියතිලක</author>
    <content>ශ්‍රී ලංකා ජාතික පාර්ලිමේන්තුවේ මැති ඇමතිවරුන්ගේ සහ ජාතික තරුණ සේවා සභාවේ යොවුන් පාර්ලිමේන්තුවේ මැති ඇමැතිවරුන්ගේ දැන ඇඳුනුම්කම් වර්ධනය කිරීමේ අපේක්‍ෂාවෙන් සැහැල්ලු පන්දු සීමිත ඕවර් ක්‍රිකට් තරගයක් මාර්තු මස 7 වන දින මහරගම ජාතික තරුණ මධ්‍යස්ථාන ක්‍රීඩාංගණයේ දී පැවැත්වේ.ජාතික පාර්ලිමේන්තු කණ්ඩායම මෙහෙයවනු ලබන්නේ පාර්ලිමේන්තු මන්ත්‍රී සනත් ජයසූරිය මහතා විසිනි.ජාතික තරුණ සේවා සභාවේ සභාපති අධ්‍යක්‍ෂ ජනරාල් නීතිඥ ලලිත් පියුම් පෙරේරා මහතාගේ යෝජනාවක් අනුව මෙම ක්‍රිකට් තරගය පැවැත්වේ.යොවුන් පාර්ලිමේන්තුවේ ඇති අමාත්‍යාංශ 14 අතරේ ද සුහද ක්‍රිකට් තරග මාර්තු මස 6 වන දින පැවැත්වීමට නියමිතය.තරුණ කටයුතු හා නිපුනතා සංවර්ධන ඇමැති ඩලස් අලහප්පෙරුම, නියෝජ්‍ය ඇමැති දුමින්ද දිසානායක යන මහත්වරු ද ජාතික පාර්ලිමේන්තු කණ්ඩායමට ක්‍රීඩා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202148</link>
    <topic>නාවික හමුදාවටඉනිමක ජයක්</topic>
    <author>ෆවුස් මොහොමඩ්</author>
    <content>දුලාංජන මෙන්ඩිස්ගේ හා චානක රුවන්සිරිගේ විශිෂ්ට දස්කම් හේතුවෙන් අන්තර් සමාජ තුන්දින ක්‍රිකට් තරගමාලාවේ දෙවැනි කොටස යටතේ වැලිසර පැවැති තරගයෙන් පොලිසිය පරදවා ඉනිමක හා ලකුණු 12 ක ජයක් වාර්තා කිරීමට නාවික හමුදාව සමත් විය.සුපිරි පන්දු යැවීමක නිරත වූ දඟපන්දු යවන දුලාංජන තරගය පුරා කඩුලු 9ක් දවාලීමට සමත් වූ අතර රුවන්සිරි පිත්තෙන් දස්කම් දක්වමින් ලකුණු 116 ක් රැස්කිරීමටද පන්දුවෙන් දස්කම් දක්වමින් කඩුලු 5 ක් දවාලීමට ද සමත් විය.පොලිසිය පළමු ඉනිම 151 – (දුලාංජන මෙන්ඩිස් 53/4) සහ දෙවැනි ඉනිම - 146 – (දුලාංජන මෙන්ඩිස් 41/5, චානක රුවන්සිරි 17/5)නාවික හමුදාව පළමු ඉනිම – 309 – චානක රුවන්සිරි 116 (මංජුල ජයවර්ධන 70/4).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=s1202149</link>
    <topic>කරඳන නිවාස ක්‍රීඩා අද</topic>
    <author/>
    <content>රත්නපුර කරඳන ශ්‍රී ජිනරතන මහා විද්‍යාලයීය වාර්ෂික නිවාසාන්තර ක්‍රීඩා උලෙළ විද්‍යාලයීය ක්‍රීඩා පිටියේදී සබරගමුව ප්‍රධාන අමාත්‍ය මහීපාල හේරත් මැතිතුමාගේ ප්‍රධානත්වයෙන් අද (14) පැවැත්වේ. පළාත්, කොට්ඨාස හා කලාප අධ්‍යාපන අධ්‍යක්ෂතුමන්ලා ද ආරාධිතයෝ අතර වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=f1202141</link>
    <topic>බලය බෙදන්න වුවමනා කාට ද?</topic>
    <author/>
    <content>වර්තමාන සමාජයේ ප්‍රධාන මාතෘකාව වී ඇත්තේ 13+ ය. උතුරු නැගෙනහිරට 13 වන ව්‍යවස්ථා සංශෝධනය තුළ හෝ ඉන් එහාට ගිය බලය බෙදාහැරීමක අවශ්‍යතාවය ගැන එමඟින් කථා කෙරේ.අප මුලින්ම සිතා බැලිය යුත්තේ මේ බලය බෙදාහැරීම අවශ්‍ය කාටද යන්නයි. මේ අවශ්‍යතාවය ඇත්තේ උතුරු නැගෙනහිර සිංහල, ද්‍රවිඩ, මුස්ලිම් ජනයාට ද නැතහොත් සමස්ත ශ්‍රී ලාංකික ජනතාවට ද එසේත් නැතහොත් මෙරට ද්‍රවිඩ ජනතාව නියෝජනය කරනවා යයි කියමින් විදේශයන්හි සිටිමින් ද්‍රවිඩ ජනතාව අලෙවි කරමින් ජීවත්වන රාජ්‍ය නොවන ඒජන්තවරුන් හා ඔවුන්ගේ මෙරට නියෝජිතයන්ට ද?උතුරු නැගෙනහිර ජනතාවට අවශ්‍ය දේ මොනවාද යන්න පැහැදිලිව සඳහන් කිරීමට අමාත්‍ය ගරු බැසිල් රාජපක්‍ෂ මහතාට හැකිවිය. උතුරේ ගොවීන්ට අවශ්‍ය 13+ වත් වෙන මොකවත් නොව වගාවට අවශ්‍ය ඉඩම්, පොහොර, වාරිමාර්ග පහසුකම්ය. ධීවරයන්ට සහ අනෙකුත් ජනතාවටද ඒ අයුරින්ම තම මූලික අවශ්‍යතා සපුරා ගැනීමට අවශ්‍යය.එය තේරුම්ගත හැක්කේ එම ප්‍රදේශයට ගොස් සාමාන්‍ය ජනතාව හා ගැටී ඔවුන්ගේ ගැටලු ප්‍රායෝගිකව හදුනා ගැනීමෙන්ය. පසුගිය වසර කීපය තුළ උතුරු නැගෙනහිර පළාත්වල අවතැන්වූ ජනතාව නැවත පදිංචි කරමින්, එම පළාත්වල සිටිමින්, එම ජනතාවගේ අවශ්‍යතාවයන් හඳුනාගැනීමට අමාත්‍ය බැසිල් රාජපක්‍ෂ මහතාට හැකිවිය.ඒ අනුව ආර්ථික සංවර්ධන අමාත්‍යංශය යටතේ ඇති සමෘද්ධි ව්‍යාපාරය ඉතා කඩිනමින් උතුරු නැගෙනහිර ක්‍රියාත්මක නොවූ ප්‍රදේවල ක්‍රියාත්මක කිරීමට අමාත්‍ය බැසිල් රාජපක්‍ෂ මහතා කටයුතු කර ඇත.කිලිනොච්චිය, මුලතිව්, මන්නාරම දිස්ත්‍රික්කයන්හි මෙන්ම වව්නියා දිස්ත්‍රික්කයේ නෙදුන්කර්නි ප්‍රාදේශීය ලේකම් කොට්ඨාසයේ සමෘද්ධි වැඩසටහන මෙතෙක් ක්‍රියාත්මක නොකිරිණි.සමෘද්ධි අධ්‍යක්‍ෂ ජනරාල් බන්දුල තිලකසිරි මහතාගේ සම්බන්ධීකරණයෙන් එම දිස්ත්‍රික්කවල දිසාපතිවරු, සමෘද්ධි සහකාර කොමසාරිස්වරුන් හා ප්‍රාදේශීය ලේකම්වරුන් එක්වී සාකච්ඡා වට කීපයක් හා ක්‍ෂේත්‍ර චාරිකා කීපයක් ද පවත්වා ලබන මාර්තු අවසානයට පෙර සමෘද්ධි වැඩ සටහන මෙම දිස්ත්‍රික්ක තුළ ක්‍රියාත්මක කිරීමට අවශ්‍ය පසුබිම සකස් කරමින් සිටී.වසර 30 ක කුරිරු යුද්ධයෙන් පීඩා විඳී මෙම ප්‍රදේශවල ජනතාවගේ අවශ්‍යතාවයන් තේරුම් ගනිමින් ආර්ථික සමාජීය හා සංස්කෘතික වශයෙන් මොවුන් නඟා සිටුවීමට සමෘද්ධි ව්‍යාපාරය පෙරමුණ ගෙන ක්‍රියා කළ යුතුව ඇත.රටේ අනෙක් ප්‍රදේශවල ජනතාවට රජයෙන් ලැබෙන සේවාවන් එම ප්‍රමාණයටත් වඩා වැඩි වශයෙන් මෙම ප්‍රදේශවල ජනතාවට ලබාදිය යුතුව ඇත. ඒ සඳහා අවශ්‍ය රාජ්‍ය යාන්ත්‍රණය අලුතින් සකස් කළ යුතුය.සමෘද්ධි හා දිවි නැඟුම වැඩ සටහන් ක්‍රියාත්මක කිරීම සඳහා සමෘද්ධි කළමනාකරුවන් සහ සංවර්ධන නිලධාරීන් පත්කිරීමටත් ඔවුන්ට අවශ්‍ය පුහුණුව ලබාදීමත් සිදුකරමින් පවතී.මීට සමගාමීව එක් ප්‍රාදේශීය ලේකම් කාර්යාලයකට එක් සමෘද්ධි බැංකුවක් වශයෙන් මුලතිව් දිස්ත්‍රික්කයට සමෘද්ධි බැංකු 06ක්ද කිලිනොච්චි දිස්ත්‍රික්කයට බැංකු 05ක්ද මන්නාරම දිස්ත්‍රික්කයට එය 05ක් ලෙසද නැදුන්කර්නි ප්‍රා. ලේ. කොට්ඨාසයට බැංකු දෙකක් වශයෙන් බැංකු සංගම් 18ක් එම ප්‍රාදේශීය ලේකම් කාර්යාල තුළම කඩිනමින් ස්ථාපිත කිරීමට පියවර ගෙන ඇත.මෙම බැංකු සංගම් 18 සඳහා දමිළ භාෂාවෙන් ක්‍රියා කළ හැකි නිලධාරීන්ගේ අවශ්‍යතාවය ඇතිවිය. ඒ සඳහා අනෙකුත් දිස්ත්‍රික්කවල රාජකාරියෙහි නිරත දමිළ භාෂා හැකියාව ඇති කළමනාකරුවන් 18 දෙනෙකු හා සංවර්ධන නිලධාරීන් 36 දෙනෙකු තාවකාලිකව අනුයුක්ත කර සමෘද්ධි බැංකු සංගමය ආරම්භ කිරීමට සමෘද්ධි අධ්‍යක්‍ෂ ජනරාල් බන්දුල තිලකසිරි මහතාගේ අධීක්‍ෂණය යටතේ සිදුවිය. මෙම බැංකු සංගම් 18 සඳහා කාර්යාල උපකරණ යකඩ සේප්පු, පරිගණක උපාංග, බැංකු සහ කාර්යාල ලිපිද්‍රව්‍ය ලබාදීමට අවශ්‍ය ප්‍රතිපාදන මේ වනවිටත් නිදහස් කර ඇත.ඉදිරියේ දී බැංකු සංගම් සඳහා අවශ්‍ය ස්ථිර ගොඩනැගිලි යෝජිත ඉඩම්වල ඉදිකරදීමට අවශ්‍ය ප්‍රතිපාදන ලබාදේ.කෘෂිකර්මාන්තය, ගවපාලනය හා ධීවර කර්මාන්තය මත ජීවනෝපාය කරගෙන යන ජනතාවක් මෙම ප්‍රදේශවල වැඩි වශයෙන් ජීවත් වෙති. දශක ගණනාවක සිට බැංකු ගනුදෙනු සිදුකර නොතිබූ මෙම ජනතාව බැංකු හා සම්බන්ධ කරගැනීමට යම් වෙහෙසක් දැරිය යුතුය. ඔවුන් දැනසිටි එකම බැංකුව නීත්‍යානුකූල නොවූ එල්.ටී.ටී.ඊ බැංකුය. රාජ්‍ය නිලධාරීන් හා බැඳී තම කාර්යයන් කරගැනීමට බියක්, මැලිකමක් දක්වන ඔවුන් රජය මඟින් ලබාදෙනු ලබන විවිධ සහනාධාර හා සේවාවන් ලබා ගැනීමටත් දැනුමක් නැති තරම්ය.ඒත් ඔවුන් සැමවිටම තම මවුබිමේ සුළු ජනකොටසක්. දෙවන ජනතාවක් වීමට අකමැතිය. සියලු දෙනාට එක හා සමාන අයිතීන් වරප්‍රසාද භුක්ති විඳීමට කැමැතිය. රටේ අනෙක් ප්‍රදේශ හා මෙම ප්‍රදේශද ඉතා ඉක්මණින් සංවර්ධනය කිරීමට අමාත්‍ය බැසිල් රාජපක්‍ෂ මහතා පියවර ගෙන ඇත්තේ මේ නිසාය.අණපනත්, ව්‍යවස්්ථා, නීති රෙගුලාසි මඟින් උතුරු නැගෙනහිර ජනතාවට ලබාදෙන දේට වඩා වැඩි යමක් සමෘද්ධි ව්‍යාපාරය මෙම ප්‍රදේශය තුළ ක්‍රියාත්මක කිරීමෙන් ලබා දිය හැක.වඩා වැදගත් වන්නේ මෙම ජනතාවට භෞතික වශයෙන් ලබාදෙන දේට වඩා ක්‍රියාවෙන් ඔවුන් හා අප සිටින වග ඒත්තු ගැන්වීමයි. එකම රටක එකම ජනතාවක් ලෙස සැමදෙනාට නිදහසේ සාමකාමීව ජීවත්විය හැකි රටක් බවත්, සියලු දෙනාට සමාන අයිතිවාසිකම් භුක්ති විඳීමට හැකි බව ඔවුන් තේරුම් ගැනීමත් ය.මෙම ජනතාවට සමෘද්ධිය හරහා ජීවනෝපායන් සංවර්ධනය කරගැනීමට පහසුකම් සලසා දිය යුතුවේ. උතුරේ ජනතාව සැමවිටම ක්‍රියාශීලි දක්‍ෂ ජනතාවකි. ඔවුන් මෙරට ආර්ථිකයේ ප්‍රබල කොටස් කරුවන් කරගත හැකි වනු ඇත.කෘෂිකර්මාන්තය, ධීවර, පශු සම්පත් ආදී ක්‍ෂේත්‍රයන්හිදී වැඩි දායකත්වයක් මෙම ප්‍රදේශයේ ජනතාව දක්වයි. ඔවුන්ට අවශ්‍ය මග පෙන්වීම හා අතහිත සමෘද්ධි ව්‍යාපාරය මඟින් ලබාදීමෙන් මෙම අංශවලින් ශ්‍රී ලංකාව ස්වයංපෝ්ෂිත කළ හැක.සමෘද්ධි ව්‍යාපාරය 1995 සිට ශ්‍රී ලංකාවේ ක්‍රියාත්මක කෙරෙන්නකි. ඒ තුළින් ජීවනෝපාය සංවර්ධනය හා අධ්‍යාත්මික හා සමාජ සංවර්ධන වැඩසටහන් ක්‍රියාවට නංවයි. 24% ක්ව තිබූ දිළිඳුකම 2011 වන විට 7.5% දක්වා අඩුකිරීමට සමෘද්ධි ව්‍යාපාරයට හැකිවිය. මේ වනවිට සමෘද්ධි ව්‍යාපාරය දැනුමෙන් හා හැකියාවෙන් පරිපූර්ණ වූ දිළිඳුකම තුරන් කිරීමේ ජාතික වැඩසටහන වේ.සමෘද්ධි ව්‍යාපාර අලුතින් ආරම්භ කරන මෙම ප්‍රදේශවල සමෘද්ධි ව්‍යාපාරය සතු හැකියාව හා පළපුරුද්ද උපයෝගී කරගනිමින් මෙම ප්‍රදේශයේ ජනතාව ඉතාමත් ඉක්මණින් ආර්ථික සමාජීය සංස්කෘතික දියුණුවක් ඇතිකරනු ඇත.සත්‍ය වශයෙන්ම මෙම ප්‍රදේශයේ ජනතාවට අවශ්‍ය බලය බෙදීමක්ද? යුද්ධයෙන් අනේක දුක්කම්කටොලු විඳ දරා ඉතිරි කරගත් පණනල පමණක් රැක ගනිමින් තම ජීවිත නඟා සිටුවා ගැනීමයි. ඉතිරිවී සිටින තම දරුවන්ගේ අනාගතය ආලෝකමත් වනවා දකින්නයි. බලය බෙදීමක් හෝ ඉන් එහාට ගිය පෙඩරල් සහ සන්ධීය ස්වෛරී රාජ්‍ය මෙම ජනතාවට අන්ඩර දෙමළය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=f1202142</link>
    <topic>තරුණ පරම්පරාව ද්වි භාෂා අධ්‍යනයටවැඩියෙන් නැඹුරු වෙලා</topic>
    <author>සංවාද සටහන සී. දොඩාවත්ත ඡායාරූපය -සාලිය රූපසිංහ</author>
    <content>එම නිරීක්‍ෂණය දෙස බැලීමේ දී ඊට අදාළ සමාජ වටපිටාව හා පසුබිම තේරුම් ගැනීමට අපට සිදුවෙනවා. මේ විෂයෙහි ලා අප ගේ වගකීම වන්නේ දීප ව්‍යාප්තව රාජ්‍ය භාෂා ප්‍රතිපත්තියෙහි ක්‍රියාකාරිත්වය සහතික කිරීම යි. ඒ අනුව බලන විට මෙරට භාෂා ප්‍රතිපත්තිය හා සම්බන්ධ ගැටලු පවතින ප්‍රදේශ රැසක් කොළඹින් බැහැරව හඳුනාගත හැකියි. ඒ අතරින් ප්‍රධාන වන්නේ දෙමළ ජනයා වැඩි වශයෙන් ජීවත් වන උතුරු නැගෙනහිර කලාපයයි. ඒ හැරුණු විට නුවරඑළිය, මාතලේ, බදුල්ල සහ රත්නපුර වැනි දිස්ත්‍රික් ගණනාවක ද මෙබඳු ගැටලු පැන නැගී තිබෙනවා. එසේ ම රට පුරා මේ සියලු ප්‍රදේශවල විශාල රාජ්‍ය ආයතන පද්්ධතියක් ද ක්‍රියාත්මකව තිබෙනවා. ප්‍රාදේශීය ලේකම් කාර්යාල, දිස්ත්‍රික් ලේකම් කාර්යාල, අධ්‍යාපන ආයතන, සෞඛ්‍ය ආයතන, පොලීසිය ඇතුළු ආරක්‍ෂක අංශ මෙසේ ක්‍රියාත්මක ආයතන අතරින් කිහිපයක් පමණයි. මේ සමස්ත ආයතන පද්ධතිය පුරා භාෂා ප්‍රතිපත්තිය ක්‍රියාත්මක වන ආකාරය විමර්ශනය කිරීම හා ඊට සම්බන්ධ ගැටලු විසඳීමට මැදිහත් වීම අපේ වගකීමක්. එබැවින් කොළඹට සීමා නොවී රටපුරා පහසුවෙන් ක්‍රියාත්මක විය හැකි ආයතනික ව්‍යුහයක් නිර්දේශ කිරීම අප දකින්නේ ධනාත්මක නිර්දේශයක් ලෙසයි.මෙහි දී ඔවුන් බලය ලෙස අර්ථ දක්වන වපසරිය නිගමනය කර නොගෙන ඒ පිළිබඳ නිසි විග්‍රහයක් කිරීම අපහසු යි. දැනටමත් රාජ්‍ය ආයතනවල ද්විභාෂා පිළිවෙත නිසි ලෙස පවත්වාගෙන යාම පිළිබඳ විමර්ශනය කිරීමේ හා නිර්දේශ නිකුත් කිරීමේ බලය අප සතුව තිබෙනවා. ඕනෑම රාජ්‍ය ආයතනයක භාෂා ප්‍රතිපත්තිය සම්බන්ධයෙන් ලැබෙන පැමිණිලි විභාග කිරීමේ බලය කොමිසම සතුයි. එම පැමිණිලි විභාග කිරීමේ දී ඕනෑම රාජ්‍ය ආයතනයක අදාල ලිපි ලේඛන ගෙන්වා පරීක්‍ෂා කර බැලීමේ බලයත් කොමිසම සතුයි.එසේ විභාග කිරීමෙන් පසු අප ලබා දෙන නිර්දේශ ක්‍රියාත්මක කිරීමට එම රාජ්‍ය ආයතන බැඳී සිටිනවා. යම් ආයතනයක් ඊට පටහැනිව කටයුතු කළහොත් කොමිසම සතු බලතල අනුව එම ආයතනයට එරෙහිව නඩු පැවරීමේ බලය රාජ්‍ය කොමසාරිස් වරයාට හෝ එම සිද්ධියට අදාල පැමිණිල්ල කළ පුද්ගලයාට වුවත් තිබෙනවා.මේ අනුව රාජ්‍ය භාෂා කොමිෂන් සභාව යනු දැනටම ප්‍රමාණවත් බලයක් සහිත ආයතනයක්. මෙහි දී තව දුරටත් බලයක් සහිත අධිකාරියක් බවට පත් කිරීම යනුවෙන් උගත් පාඩම් හා ප්‍රතිසන්ධාන කොමිසම කුමක් අදහස් කළා දැයි පැහැදිලි නැහැ. සමහර විට රේගුව හා කම්කරු දෙපාර්තමේන්තුව වැනි අර්ධ අධිකරණ බලයක් සහිත ආයතනයක් බවට පත් කළ යුතු යැයි ඔවුන් අදහස් කළා විය හැකියි. කෙසේ වෙතත් අධිකරණ ක්‍රියාමාර්ග තව දුරටත් පහසුවන පරිදි කොමිසම තවදුරටත් බලවත් කෙරෙනවා නම් වැඩි බලපෑමක් කිරීමේ හැකියාව කොමිසමට ලැබේවි. කෙසේ වෙතත් දඬුවම් පැමිණවීමට වඩා වැදගත් වන්නේ ආකල්පමය වෙනසක් බවත් මෙහි දී අවධාරණය කළ යුතුයි.රාජ්‍ය භාෂා කොමිෂන් සභාවෙහි මූලික කාර්යභාරය වන්නේ මෙරට සියලු රාජ්‍ය ආයතන තුළ සිංහල, දෙමළ සියලු පුරවැසියන් ගේ භාෂා අයිතීන් තහවුරු කිරීම සහ එම අයිතීන් උල්ලංඝණය වන අවස්ථාවල දී වැරැදි නිවැරැදි කරවා ගැනීමට අවශ්‍ය වන කෙටි කාලීන, මධ්‍ය කාලීන හා දිගු කාලීන නිර්දේශ නිකුත් කිරීම යි. වගකිව යුතු ආයතනයක් එම නිර්දේශ නොතකා හරින්නේ නම් ඊට එරෙහිව අධිකරණ ක්‍රියාමාර්ග ගැනීමේ බලය රාජ්‍ය භාෂා කොමසාරිස්වරයාට හෝ එසේ නොවන විට එම පැමිණිල්ල ඉදිරිපත් කළ පැමිණිලිකරුටත් ලැබෙනවා. පුරවැසියනට එම බලය ලබා දීම මඟින් පැහැදිලි වන්නේ 1991 අංක 18 දරන රාජ්‍ය භාෂා කොමිෂන් සභා පනත මෙරට පුරවැසියාගේ භාෂා අයිතිය ආරක්‍ෂා කිරීම වෙනුවෙන් ඍජුවම පෙනී සිටින බව යි.පොදුවේ ගත් විට භාෂා ප්‍රතිපත්ති අධීක්‍ෂණය කිරීම, අවශ්‍ය තැන් හි දී සමාලෝචනය කිරීම ඇතුළු මෙරට භාෂා අයිතීන් සහතික කිරීම සඳහා අවශ්‍ය සියලු කටයුතු සිදු කිරීම රාජ්‍ය භාෂා කොමිෂන් සභභාවට පැවරෙනවා.මේ යටතේ භාෂා අයිතින් පිළිබඳ පැමිණිලි විභාග කිරීම අදාල නිර්දේශ නිකුත් කිරීම, පවතින තත්ත්වය පිළිබඳ සමීක්‍ෂණ පැවැත්වීම හා භාෂා විගණන කටයුතු සිදු කිරීම, නිලධාරීන් දැනුවත් කිරීම හා පුහුණු කටයුතු සිදු කිරීම ඇතුළු ක්‍රියාකාරකම් රැසක් මේ වන විට සිදු වෙමින් තිබෙනවා. භාෂා ප්‍රතිපත්තිය නිසි පරිදි රට පුරා ක්‍රියාත්මක කරවීම මෙහි අරමුණයි.මේ ප්‍රතිපත්තිය ක්‍රියාත්මක විය යුත්තේ ආයතන බද්ධ ප්‍රතිපත්තියක් වශයෙන් මිස, පුද්ගල බද්ධ ප්‍රතිපත්තියක් වශයෙන් නොවේ. ඒ අනුව රාජ්‍ය ආයතනයක සේවය කරන සියලු ම දෙනා භාෂා දෙකෙ හි ම ප්‍රවීණයන් විය යුතු බවක් මෙයින් හැඟවෙන්නේ නෑ. යම් ආයතනයක් තමන් සතු සිංහල, දෙමළ ප්‍රවීණතා සහිත නිලධාරීන් නිසි පරිදි කළමනාකරණය කර ගනිමින් එම ආයතනයට පැමිණෙන පුරවැසියන් ගේ අවශ්‍යතා ඔවුන් ගේ භාෂාව යොදා ගනිමින් ඉටු කරන්නේ නම් එහි දී රාජ්‍ය භාෂා ප්‍රතිපත්තිය නිසි පරිදි ක්‍රියාත්මක වී තිබෙන බව පිළිගත හැකියි.වෙනත් ආකාරයකට කියනවා නම්, රාජ්‍ය භාෂා ප්‍රතිපත්තිය 100% ක් ක්‍රියාත්මක කිරීම සඳහා රාජ්‍ය නිලධාරීන් සතු ද්විභාෂා දැනුම 100% ක් ම අවශ්‍ය නැහැ. ආයතනයේ නාම පුවරු, ආකෘති පත්‍ර, ඉල්ලුම් පත්‍ර, නිවේදන, වැනි ලිපි ලේඛන ද්විභාෂාවෙන් පවත්වාගෙන යාම මඟින් ම මේ අවශ්‍යතාවය බොහෝ දුරට ඉටු කළ හැකියි.යම් ආයතනයකට මේ ලිපි ලේඛන පිළිබඳ පරිවර්තන අවශ්‍යතාවයක් තිබේ නම් ඒ සඳහා රාජ්‍ය භාෂා දෙපාර්තමේන්තුව සතු පරිවර්තන සංචිතයේ සහාය ද ලබා ගත හැකියි. එබැවින් භාෂා ප්‍රතිපත්තිය ක්‍රියාත්මක කිරීමට යාමේ දී රාජ්‍ය ආයතන සතු සම්පත් හා පහසුකම් පිළිබඳ බරපතළ ගැටලුවක් පැන නඟින්නේ නැහැ.යුද්ධය නිසා මේ රටේ මිනිසුන් අපමණ පීඩා විඳි තරමටම අපමණ පාඩම් ද ඉගෙන ගත්තා. ඒ අතර ඉගෙන ගත් වැදගත් ම පාඩම නම් නැවතත් මේ රටේ එවැනි යුද්ධයක් සිදු නොවිය යුතු බවයි. ඒ සඳහා මේ රටේ සියලු ජනවාර්ගික කණ්ඩායම් අතර ස්ථිර සාමයකට පදනම දැමිය යුතුයි. එබඳු සාමයක ප්‍රධාන සාධක වන්නේ සමානාත්මතාවය, අන්‍යොන්‍ය අවබෝධය හා අන්‍යොන්‍ය ගෞරවයයි.එම සියලු සාධක සපුරාලීම සඳහා මේ රටේ ද්විභාෂා ප්‍රතිපත්තියට විශාල මෙහෙවරක් ඉටු කළ හැකියි. එබැවින් අද අන් කවරදාටත් වඩා මේ රටේ සාමාන්‍ය ජනතාවට ද්විභාෂා ප්‍රතිපත්තියෙ හි වැදගත්කම අවබෝධ වී තිබෙනවා. මේ රටේ විවිධ ප්‍රජා සංවිධාන හා පුරවැසියන් අද මේ වෙනුවෙන් ක්‍රියාත්මකව සිටින බව අපට පෙනෙනවා.ජාතික වශයෙන් බලන විට මීට පෙර ද සඳහන් කළ 2012 තෛ‍්‍රභාෂා වසර ලෙස නම් කිරීමත් තෛ‍්‍රභාෂා දශකයක් නම් කිරීමත් මෙහිලා සංකේතාත්මකව ඉතා වැදගත් තීරණාත්මක සිදුවීමක්. රාජ්‍ය නායකයා වශයෙන් ජනාධිපතිතුමා මේ කටයුතු සඳහා ඍජුව මැදිහත්ව සිටීමෙන් ම මේ සඳහා රජයෙන් ලබා දී ඇති ප්‍රමුඛත්වය පැහැදිලි වෙනවා. මේ හැරුණු විට රාජ්‍ය භාෂා කොමිෂන් සභාව රට පුරා විවිධ රාජ්‍ය ආයතනවල නිලධාරීන් දැනුම්වත් කරමින්, රාජ්‍ය භාෂා ප්‍රතිපත්තිය ක්‍රියාත්මක කිරීමට ඇති බාධක පිළිබඳ කරුණු සොයා බලමින් එම ගැටලු විසඳීම සඳහා විවිධ ක්‍රියාමාර්ග ගනිමින් සිටිනවා. දිස්ත්‍රික්ක මට්ටමේ විවිධ ආයතන මඟින් ලබා ගන්නා දත්ත මත පොදු නිර්ණායක සකස් කොට මේ රට තුළ ද්විභාෂා භාවිතය උපරිම තලයකට ගෙන යාම සඳහා අවශ්‍ය පොදු නිර්දේශ මේ වන විට සකස් කරමින් සිටිනවා.මේ වන විටත් කොළඹ, ගම්පහ, කළුතර යන දිස්ත්‍රික්කවල ආයතන 70 ක පමණ ප්‍රමාණයකත්, ත්‍රිකුණාමලය, මඩකළපුව සහ අනුරාධපුර යන දිස්ත්‍රික්කවල ආයතන 70ක පමණත් මේ පිළිබඳ සමීක්‍ෂණය කර අවසන්. ඒ හැරුණු විට රාජ්‍ය භාෂා ප්‍රතිපත්තිය ක්‍රියාත්මක කිරීමේ දී සමහර ආයතන මුහුණ දෙන භාෂා ගැටලු විසදා ගැනීම සඳහා අවශ්‍ය පුහුණුව ලබා දීමේ කටයුතු පවා අප සිදු කරනවා. උදාහරණයක් ලෙස පසුගිය දිනවල දුම්රිය දෙපාර්තමේන්තුවේ නිවේදන කටයුතු භාෂා තුනෙන් ම කරගෙන යාම සඳහා අවශ්‍ය පුහුණුව ලබාදීමට අප කටයුතු කළා. මේ සියලු කටයුතු අතර භාෂා අයිතීන් කඩවීම පිළිබඳ රටේ ඕනෑ ම ප්‍රදේශයක ඕනෑම පුරවැසියකුගෙන් ලැබෙන පැමිණිලි විභාග කොට විසඳුම් ලබා දීමේ වැඩපිළිවෙළ අපි ඉතා සාර්ථකව ඉදිරියට ගෙනයමින් සිටිනවා. ලිඛිතව මෙන් ම හදිසි ඇමතුම් අංක 011 2878687 මඟින් ද භාෂා අයිතීන් කඩවීම පිළිබඳ මෙවැනි පැමිණිලි තිබේ නම් ඕනෑම පුරවැසියකුට ඉදිරිපත් කළ හැකියි. ඒ පිළිබඳ කඩිනම් ක්‍රියාමාර්ග ගැනීමට අපි හැම විට ම සූදානමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=f1202143</link>
    <topic>වර්ජන රැල්ලේ ගිලෙනමහජන සිහින</topic>
    <author/>
    <content>නව වසර උදා වී ගතවූයේ මාසය කි. මේ ගතවූ දින කිහිපය තුළ රට පුරා ව්‍යාප්ත වුණු උද්ඝෝෂණ හා වර්ජන රැල්ල නම් තාමත් නිමා වී නොමැති බව පෙනේ. කවදත් තම ඉල්ලීම් දිනා ගැනීමේ අරගලය වෙනුවෙන් ඉදිරියෙන් ම සිටිනා වෘත්තීමය ක්ෂේත්‍රයන් කිහිපයක් මේ වසරෙත් ඒ සඳහා කැපවී සිටිනා බවද දනිමු. මේ අතර තම ඉල්ලීම් වෙනුවෙන් වැඩ වර්ජනයකට මුල පුරන රජයේ හෙද හෙදියන් තම ඉල්ලීම් ඉටු නොවුනහොත් ලංකාව පුරා සියලු රෝහල්වල වැඩ වර්ජනයකට සූදානම් වන බවට ද අනතුරු හඟවා තිබේ. මෙහි අලුත්ම වර්ජනය පුද්ගලික බස් රථ හිමියන් ගෙනි. ඊයේ උදෑසන පටන් ගත් වර්ජනය දැනටමත් මිනිසුන්ගේ එදිනෙදා ජීවිතයට බලපෑමක් ඇති කර අවසාන ය.ලංකාවේ පළමු සංවිධානාත්මක වැඩවර්ජනය ලෙස සඳහන් වන්නේ කොළඹ එච්. ඩබ්ලිව්. කේව් සමාගමේ සේවයේ නියුතු මුද්‍රණ කම්කරුවන්ගේ වර්ජනය යි. එහෙත් මේ වර්ජනය පරාජයකින් අවසන් විය. සේවක අයිතිවාසිකම් දිනා ගැනීමේ අරගලය වෙනුවෙන් සටන් කළ අයුරුත් ඇති විය හැකි දුෂ්කරතා පිළිබඳවත් මනා අවබෝධයක් කම්කරු පන්තිය තුළ ඇතිවූයේ මේ මුද්‍රණ කම්කරු වැඩවර්ජනයෙනි.එහෙත් අද වැඩ වර්ජන හා උද්ඝෝෂණ අපට නුහුරු වචනයක් නොවේ. අද බොළඳ බස් වහර තෝරන පුංචි උන් පවා වර්ජනය කිරීමට හොඳ හැටි දනියි. ගෙවුණු 2007 වසරද නිෂ්ඵල වර්ජනයක් වෙනුවෙන් ම ගෙවුණු වසරක් ලෙස හැඳින් වුවත් එහි වරදක් නොමැත. දුම්රිය නිලධාරිනියක අස්කරන්න යැයි දුම්රිය ගමනාගමනය අඩාල කරමින් කළ වර්ජනය, තම පිඟන් නොසේදීම මත උරණ වූ හෙදියන් කළ වර්ජනය, රියැදුරන්ගෙන් අයකර ගන්නා දඩ මුදල් ප්‍රමාණය වැඩි යැයි ගමනාගමනය අඩාල කරමින් කළ වර්ජනයන් යනාදී නිෂ්ඵල වර්ජනයන් එයට කදිම නිදසුන් සපයයි.ඉතා සුළු සිදුවීම්වලට පවා මහා උද්ඝෝෂණ හා වැඩ වර්ජන පැවැත්වීම අපේ රටට නුහුරු අත්දැකීමක් ද නොවේ. ඇතමුන්ට නම් සේවයේ යෙදෙනවාට වඩා වර්ජනයන් කිරීම ඉතා පහසු බව පෙනේ.නවම් මාසය ආරම්භ වන විටම දුම්රිය ගමනාගමනය අඩාල කරමින් එහි සේවකයින් කළ වර්ජනය සමස්්ත පොදු ජනතාවම පිළිකුලෙන් යුතුව හෙළා දකින බව කිව යුතු ම ය. කිසිදු පූර්ව දැනුම් දීමකින් තොරව කාර්යාල සේවාවන් නිමාවන සවස් වරුවක සිදු කළ මේ වර්ජනයෙන් ඔවුන් බිල්ලට ගත්තේ ජීවන අරගලයේ යෙදෙන ඔවුන් වැනිම පීඩිත පන්තියේ සාමාන්‍ය ජනයා යි.මින් අසරණ වූවෝ බොහෝ ය. පිටකොටුවේ බස්රථ සඳහා ඉතා දිගු වේලාවක් දීර්ඝ පෝලිම්වල වෙහෙසට පත් මුහුණු වලින් සිටි පිරිස් බොහෝ ය. ක්‍රම ක්‍රමයෙන් රාත්‍රිය ළඟා වුවත් බොහෝ බස් රථවලට නැඟීම තබා අසලට යාමට පවා නොහැකිව අසරණතාවයටපත් තරුණියෝ ද මේ අතර වූහ. ඉතා දුර බැහැර පෙදෙස්වල සිට කොළඹ රැකියාවට එන දහස් ගණනාවක ජනයා අතරමං කළ මේ වර්ජනය මානුෂික ජයග්‍රහණයක් නොවන බව ඉඳුරා කිව හැකි ය.තම තමන් ගේ හිතූමතේට හිතූ පරිදි කරනා මෙවන් අරගල කම්කරු අරගල යැයි හැඳින්වීම කිසිසේත් යුක්ති සහගත නොවන බව ද කිව යුතු ම ය.“මා අත ඇති සැරයටිය මට ඕනෑ ලෙස වැනිය හැකිය. එහෙත් මගේ වැනීම අනෙකාගේ නහය ළඟින් සීමා වේ” යන ප්‍රකට දාර්ශනිකයෙකු වූ ජෝන් ලොක්ගේ කියමනක් මට මෙහි දී සිහියට නැගේ. අද වැඩවර්ජනයන් තුළින් පීඩාවට පත් වන්නේ රජය ද පොදු ජනතාව ද යන ප්‍රශ්නයට වඩාත් නිවැරදි පිළිතුර ලෙස දිය හැක්කේ පීඩිත පන්තියේ සාමාන්‍ය ජනතාව යන්නයි. ගමනාගමනය අඩාල වීමෙන් වඩාත් ම පීඩාවට පත් වන්නේ බස් රථයේ දුම්රියේ ගමන් ගන්නා සාමාන්‍ය ජනයා ය. රජයේ රෝහල්වල සේවාවන් අඩාල වීමෙන් වඩාත් ම පීඩාවට පත්වන්නේ අසරණ සාමාන්‍ය ජනතාව යි. සුපිරි පෞද්ගලික රෝහල්වල සේවය ලබා ගන්නා ධනපති පන්තියට මින් පලපෑම් ඇතිවන්නේ නම් ඒ ඉතාමත් කලාතුරකිනි.නිවැරදිව වැඩ කිරීමට වඩා විවේචනය පහසු ය යන්න අවිවාදාත්මක ය. එය ඕනෑ ම ආයතනයක මෙන් ම පාලන තන්ත්‍රයක දැකිය හැකි සුලභ ලක්‍ෂණයකි. ලංකාව වැනි රටක මෙය ප්‍රබලව ම දක්නට ලැබේ.කෙසේ වෙතත් තම යුතුකම් නිසි ලෙස ඉටු කරන සේවකයන් තම අයිතිවාසිකම් දිනා ගැනීමේ කිසිදු අසාධාරණයක් නම් නොමැත. එය අසාධාරණයක් යැයි ද අපි නො කියමු. එහෙත් අද ඇත්තේ ඉල්ලීම් දිනා ගැනීමේම අරගලයක් ද යන්න ගැටලු සහගත ය. පාලක පක්‍ෂයේ දුර්වලතා පෙන්වා දීමෙන් අසාධාරණයන් වෙනුවෙන් හඬ නැගීමටත් පුරවැසියෙකුට අයිතියක් තිබේ. එහෙත් අද මෙවන් පසුබිමක් මත බහුලව දැකිය හැක්කේ තර්ජනයන් හා පුද්ගල අපහාසයන් ය.ඇතැම් අවස්ථාවන් හි දී සේවකයන් හෝ ආයතනයක් තම සාධාරණ ඉල්ලීම් වෙනුවෙන් කෙතරම් හඬ නැඟුව ද බලධාරීන් නිහඬ ය. ඔවුහු මුනිවත රකිති. දෙපාර්ශවයම මුරණ්ඩු ප්‍රතිපත්ති ගෙන යාමෙන් ද ගැටලු විසඳාගත නොහැකි ය. මහ මඟ උගුර ලේ රහ කරමින් රැකියා විරහිත උපාධිධාරීන් විසින් මෑතක දී පැවැත් වූ උද්ඝෝෂණ රැල්ලක දී එක් පළාත් අමාත්‍යවරයෙකු පවසා ඇත්තේ කෑ ගසමින් රැකියා ඉල්ලන අයට කිසිසේත් ම රැකියා නොදෙන බවයි. ඉල්ලීම් දිනා ගැනීමේ ක්‍රමයක් ඇත. ‘දියව්’, ‘පලයව්’ යන වචන උගතුන්ට තරම් වටිනා වචන නොවන බව අවබෝධ කර ගත යුතු ය. එහෙත් එය ඔවුන්ගේ අවසාන ප්‍රයත්නය නම් ඒ කෙරෙහි සාධාරණ දැක්මකින් බැලිය යුත්තේ හදවත් තුළ කැකෑරෙන පීඩාවන්වලට සාධාරණත්වය ඉටු කිරීම වගකීමක් ලෙසම සිතා නොව එහි මානුෂීය ස්වභාවය ද අවබෝධ කරගත යුතු බැවිනි.වැඩ වර්ජන හා උද්ඝෝෂණවල සාධාරණත්වය හා අසාධාරණත්වය කෙසේ වෙතත් ඒවා ක්‍රියාත්මක කිරීමට පෙර දෙවරක් සිතා බැලීම කාලෝචිත ය. මන්ද, ඇතැම් උද්ඝෝෂණයන් හා වර්ජනයන් දෙස බලන විට මිනිසත්කම පිළිබඳත් ප්‍රශ්න පැන නැගෙන බැවිනි.වනයෙ හි හට ගන්නා චණ්ඩ මාරුතය ඒ වනයෙ හි ම හට ගන්නා ලැව් ගින්න වර්ධනයෙහි ලා උපකාරී වුව ද එම මාරුතයට නිවසෙහි ඇති ඉටිපන්දම නිවා දැමීමට හේතුවන බව ද මෙහි දී අමතක නො කළ යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>14</day>
    </date>
    <link>http://www.dinamina.lk/2012/02/14/_art.asp?fn=f1202144</link>
    <topic>පුවත්පතට වෙඩි තැබීම</topic>
    <author>ජයනි අබේසේකර ජනසන්නිවේදන අධ්‍යයන අංශයකැලණිය විශ්වවිද්‍යාලය</author>
    <content>සන්නිවේදන ක්ෂේත්‍රයේ සිදු වන විප්ලවීය වෙනස්වීම් හමුවේ ජනමාධ්‍යයන්හි අනාගතය පිළිබඳ ඇත්තේ අවිනිශ්චිත ස්වභාවයකි. පුවත්පත, ගුවන්විදුලිය, රූපවාහිනිය අතික්‍රමණය කළ අන්තර්ජාලය විශ්වීය මිනිසා සමඟ හුදෙකලා වූ සන්නිවේදන කැරැල්ලක නියුක්තව ඇත. මෙකී කැරැල්ලේ පළමු වෙඩි මුරය මේ වන විට පුවත්පතට එල්ල කර ඇති බව විද්වත් අදහසයි. විශ්වීය මිනිසා දක්වා සංකෝචනය වූ සන්නිවේදනයේ ශීඝ්‍ර දියුණුව හුදෙකලා යාන්ත්‍රික යුතෝපියාවක මිනිසා අතරමං කිරීමට සමත් වී ඇත. එකී අතරමං වීම පුවත්පතින් මිනිසා ඈත්කර තැබීමට හේතු වී ඇත.ශ්‍රී ලාංකීය පුවත්පත් ඉතිහාසය වසර 180 ක් සපුරා තිබුණද ලෝක පුවත්පත් ඉතිහාසය සියවස් ගණනාවක් ඈතට දිවයන්නකි. අද වන විට ලෝකයේ විශාලත ම පුවත්පත් වෙළෙඳපොළ ජපානය, චීනය හා ඉන්දියාව සතු වේ. ආසියානු කලාපයේ මෙවැනි ප්‍රවනතාවයක් පැවැතුණ ද බටහිර ලෝකයේ පුවත්පත් සඳහා වන වෙළඳපොළ ඉල්ලුම ශීඝ්‍රයෙන් පහත බසිමින් පවතී.එසේ වුව ද ආසියානු කලාපය විසි එක් වැනි සියවසට ප්‍රවිශ්ට වන්නේ පුවත්පත සඳහා ඉහළ වෙළෙඳ පොළක් නිර්මාණය කරමිනි.මේ වන විට පුවත්පත් මාධ්‍ය සම්බන්ධයෙන් බටහිර ලෝකයේ විවිධ අනාවැකි පළවෙමින් පවතී. පුවත්පතේ අවසානය සඳහා දින නියම කර තිබෙන බටහිර ලෝකය ඉන් ගම්‍ය කරනුයේ සන්නිවේදන තාක්ෂණය කේන්ද්‍ර කොට ගත් අන්තර්ජාලමය දියුණුවයි. නැතහොත් බටහිර ලෝකය අන්තර්ජාලය කෙරෙහි පවත්නා නැඹුරුවයි. පුවත්පත වළපල්ලට දමා ඒ මත අන්තර්ජාලයේ ස්මාරකය තනන්නට බටහිර ලෝකය දරන වෑයම බොහෝ සෙයින් සාර්ථක වී ඇත. එහෙත් ආසියානු කලාපය ඊට එරෙහිව ප්‍රගතිගාමී බලවේගයක් ලෙස ක්‍රියාත්මක වෙමින් පවතී.  WAN හෙවත් ලෝක පුවත්පත් සංගමයෙහි World Association of Newspaper දත්තවලට අනුව ලොව වැඩිපුරම අළෙවි වන පුවත්පත් දහයෙන් නවයක්ම ආසියාවේ, එනම් ජපානය හා චීනයට අයත්ය. මෙකී තත්ත්වය තව කොතෙක් කාලයක් ආසියානු කලාපයේ පවතීද යන්න ගැටලුවකි.ගුවන් විදුලියේ හා රූපවාහිනියේ ආගමනය පුවත්පතට අභියෝගයක් වූවා පමණක් නොව මෙකී සියලු ජනමාධ්‍යයන්ට අන්තර් ජාලය අභියෝගයක් විය. අන්තර්ජාල ආක්‍රමණයට නතු වූ ජනමාධ්‍යයන්ගෙන් වැඩි පීඩනයකට “පුවත්පත” ලක් වූවා යැයි කිව හැකි ය. බටහිර ලෝකයෙන් හමා එන සන්නිවේදන තාක්ෂණයේ සුළි සුළඟට හසුවෙමින් වුව ද ආසියානු සමාජ සන්දර්භය තුළ තවමත් පුවත්පතෙහි වටිනාකම් අඩු වී නොමැත. පුවත්පත් බලන, බැලෙන ග්‍රාහක පිරිසක් ඉක්මවා ගිය පුවත් පත කියවන පාඨක පිරිසක් ගොඩනගා ගැනීමට ආසියානු කලාපයට හැකි වීම පුවත්පත සම්බන්ධ සාධනීය කාරණයකි.පර්යේෂණ වාර්තාවන්හි දැක්වෙන පරිදි පුවත්පත පමණක් නොව සෑම ජනමාධ්‍යයක් ම පාහේ වැඩි වශයෙන් පරිශීලනය වන්නේ ආසියාවේ ය. මීට යුක්ති යුක්ත කාරණා විමසා බැලූ විට පෙනී යනුයේ ලෝක ජනගහනය බිලියන 7 ක් ඉක්මවා ඇති අතර ඉන් 60% ක්ම වෙසෙනුයේ ආසියානු කලාපය තුළ වීම ය. එසේ ම මෙතෙක් ආසියානු කලාපයේ සංවෘතව පැවැති මාධ්‍ය වෙළෙඳපොළ විවෘත වීම හේතුවෙන් දෙස් විදෙස් ආයෝජන මාධ්‍ය ක්ෂේත්‍රයට වැඩි වශයෙන් ගලා ඒමයි. මේ හේතුවෙන් ආසියානු කලාපයෙ හි සන්නිවේදන ප්‍රවනතාවයක් ලෙස පුවත්පත් කියවීම කෙරෙහි වැඩි නැඹුරුතාවයක් දැක ගත හැකි වේ. සාක්ෂරතාවය පහළ මට්ටමක පැවැති ඉන්දියාව සම්බන්ධයෙන් ගත් කළ WAN සිදු කළ සමීක්ෂණයකින් හෙළි වන පරිදි 2008 වසරේ මුල්වරට පුවත්පත් කියැවීම ඇරඹු ඉන්දියානුවන් මිලියන 11.5 කි.ජනගහනයට සාපේක්ෂව වැඩිපුරම පුවත්පත් මිලදී ගන්නා රට ලෙස ජපානය හැඳීන් විය හැකි ය. ලොව සෑම භාෂාවකින් ම පළ කෙරෙන පුවත්පත් අතර වැඩිපුරම අළෙවි වන පුවත්පත් පහ ජපානයෙන් හමුවීම ද සුවිශේෂී කරුණක් වේ. කෙසේ වුව ද ආසියාවේ පුවත්පත් සම්බන්ධව පවත්නා තත්ත්වය මේ ආකාරයෙන් ම පවතී යැයි සිතිය නොහැකි ය. මක්නිසා ද යත් බටහිර ලෝකයෙන් එන විවිධ සන්නිවේදන රැළි ආසියාව සිසාරා හමා යනු ඇත. එවිට ආසියාව තුළ ද පුවත්පතේ අනාගතය තීරණය කෙරෙනු ඇත.සෑම මාධ්‍යයක් සමඟ ම ඇති වී තිබෙන තරඟයට නිහඬව මුහුණ දීමට පුවත්පතට සිදු වේ. රූපවාහිනිය, ගුවන්විදුලිය හා අන්තර්ජාලය පුවත්පතට වඩා ක්ෂණිකවද ආකර්ෂණියව ද තොරතුරු සම්පාදනයෙ හි මූලික වේ. මෙකී තරඟකාරීත්වය තුළ පුවත්පත සිය ස්ථාවරත්වය තව කොතෙක් කාලයක් රඳවා ගැනීමට සමත්වේද යන්න ගැටලුවක් ම ය. පුවත්පත කර්මාන්තයක් වුව ද එය අනෙකුත් වාණිජමය ව්‍යාපාරවලට වඩා සංකල්පමය හා ප්‍රායෝගික අතින් වෙනස් වේ. වාණිජමය කාරණා මූලික වුව ද උගත් දැනුමින් සන්නද්ධ පාඨක ප්‍රජාගණයක් බිහි කිරීමෙහි ලා ප්‍රායෝගික වශයෙන් පුවත්පත මැදිහත් වේ.පර්යේෂක මතයට අනුව ආසියානු කලාපය මේ වන විට අත්විඳිනුයේ පුවත් පත් ප්‍රකාශන ලෝකයේ දැකිය හැකි වන අවසාන සරු කාලය වේ. මෙකී වකවානුව අවසන් ව පුවත්පත් ලෝකයේ සුප්තතාසමය ආරම්භ වීමට පෙර එහි සාධනීය ලක්ෂන පිළිබඳ ලෝක පාඨක ප්‍රජාව ගේ දෑස් යොමු වන්නේ නම් වටී. මන්දයත් රූපවාහිනී, ගුවන් විදුලි හා අන්තර් ජාලය කෙතරම් ක්ෂණිකව හා ආකර්ෂණියව තොරතුරු ලබා දුන්න ද පුවත්පතකට මෙන් ම පුවත් විග්‍රහයකට පවත්නා ඉඩකඩ සීමිත වීමයි.තොරතුරු සමාජයක් ගොඩනැඟිමෙහි ලා දායකත්වය සපයන පුවත්පතෙ හි කාර්යය ලඝු කොට සැලකූ බටහිර සමාජය විනිවිද දකින්නට ආසියානු කලාපයට හැකිවේද යන්න ගැටළුවකි. කෙසේ වුව ද බටහිරින් ගිලිහුණු පුවත්පතේ අනාගතය ආසියාව තීරණය කෙරෙනු ඇති බැව් මෙහිලා කිව මනා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202151</link>
    <topic>රුපියල් කෝටි 25ක ධීවර ඉන්ධන සහන</topic>
    <author/>
    <content>බහුදින ධීවර යාත්‍රා සඳහා මාසයකට රුපියල් 30,000 ක ඉන්ධන සහනාධාරයක් සහ එක්දින ධීවර යාත්‍රාවකට රුපියල් 18,000 ඉක්මවන ඉන්ධන සහනාධාරයක් ලබා දීමට රජය පියවර ගෙන ඇත.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සහ ධීවර සංවිධාන නියෝජිතයින් අතර ඊයේ (14) එම අමාත්‍යංශයේ දී පැවැති සාකච්ඡාවලින් පසුව තීරණවලට එළඹී තිබේ.මේ සහනාධාර සඳහා රජය මාසයකට ධීවරයා වෙනුවෙන් දරණ වියදම රුපියල් කෝටි 25.7 කි. පැය 04 කට අධික කාලයක් මුළුල්ලේ ධීවර අමාත්‍යංශයේදී ඇමැතිවරයා සහ ධීවර සංවිධාන නියෝජිතයන් අතර මේ සාකච්ඡා පැවැති අතර එහිදී ධීවර කාර්මිකයෝ මේ ඉන්ධන මිල වැඩිවීම නිසා තම රැකියාවලට එල්ල වී ඇති බලපෑම ඇමැතිවරයා හමුවේ ඉදිරිපත් කළහ.එහිදී පැමිණි එකඟතා අනුව බහුදින ධීවර යාත්‍රාවකට ඩීසල් ලීටරයක් සඳහා රුපියල් 18/- ක සහනාධාර යටතේ මාසයකට රුපියල් 30,000 ක ඉන්ධන සහනාධාරයක් හිමි වෙයි. මෙරට ලියාපදිංචි බහුදින යාත්‍රා ගණන 3786 කි.ඩීසල් භාවිතා කරන එක්දින යාත්‍රාවකට හිමිවන මාසික ඉන්ධන සහනාධාරය රුපියල් 18,000 කි. මෙම සහනාධාර ප්‍රතිශතය 40% කි.භූමිතෙල් භාවිතා කර එක් දින ධීවර රැකියාවේ යෙදෙන ධීවර කාර්මිකයන් සඳහා භූමිතෙල් ලීටරයකට රුපියල් 25/- ක සහනාධාරයක් හිමි වෙයි. එය 80% ක ඉන්ධන සහනාධාර ප්‍රතිශතයකි.මෙරට එක්දින ධීවර යාත්‍රා ගණන 26,000 ක් පමණ වන අතර එයින් භූමිතෙල් භාවිතා කර යාත්‍රා කරන ධීවර යාත්‍රා ගණන 21,550 කි.දිස්ත්‍රික් මට්ටමින් පිහිටා ඇති ධීවර සංවිධානවල ප්‍රධාන නියෝජිතයන් තම ප්‍රදේශයේ ලියාපදිංචි ධීවර යාත්‍රා නම් කර සහනාධාර ලයිස්තු පිළියෙළ කොට ධීවර අමාත්‍යංශයට ඉදිරිපත් කිරීමෙන් මෙම සහනාධාරය ක්‍රියාත්මක වෙයි.ඉන්ධන මිල ගණන් වැඩි වූ දින සිට එම ඉන්ධන සහන ධීවර කාර්මිකයා වෙත ලබාදීමට ඒ අනුව කටයුතු යෙදෙන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා මෙම සාකච්ඡාවේදී පැවැසීය.ධීවර කාර්මිකයා අපේක්ෂා කළ ප්‍රමාණයටත් වඩා ඉතා ඉහළ ඉන්ධන සහනාධාරයක් හිමි වී ඇති බැවින් ඊයේ (14) රාත්‍රියේ සිටම මුහුදු රැකියාවේ නිරත වීමට ධීවර සංවිධාන නියෝජිතයෝ සහ ධීවර කාර්මිකයන් ධීවර ඇමැතිවරයා හමුවේ කැමැත්ත පළ කර සිටියේය.ලබා දී ඇති සහනාධාරය මත ඉදිරියේදී මාළු මිල ගණන් ඉහළ යාමට කිසිසේත් ඉඩකඩ නොමැති බව පැවැසූ ඇමැතිවරයා මෙම සහනාධාරය ලබාදීම සඳහා අවශ්‍ය පියවර ගැනීමට නොපැකිලිව සහය හා උපදෙස් ලබාදුන් ජනාධිපති මහින්ද රාජපක්ෂ මහතාට සිය කෘතඥතාවය පළ කර සිටියේ ය.ඒ සඳහා පසුබිම සකස් කර දුන් මුදල් අමාත්‍යාංශ ලේකම් ආචාර්ය පී.බී. ජයසුන්දර මහතාටත් ඒ සඳහා කැපවීමෙන් කටයුතු කළ ධීවර අමාත්‍යාංශ ලේකම් ආචාර්ය දමිතා ද සොයිසා මහත්මිය ප්‍රමුඛ ජ්‍යෙෂ්ඨ නිලධාරින්ටද ඇමැතිවරයා සිය ස්තූතිය පළ කළේ ය.ධීවර ප්‍රජාව වෙනුවෙන් පැමිණ සිටි පූජකතුමන් සහ ධීවර සංවිධාන නියෝජිතයන් මෙහිදී අදහස් දක්වමින් පසුගිය දින කිහිපය තුළ ප්‍රදේශ ගණනාවක ඉන්ධන සහන පතා තම ධීවර ජනතාව සිදු කළ සියලුම උද්ඝෝෂණ ඊයේ (14) සිට නිම කළ බවත්, එහිදී රජයට ධීවර අමාත්‍යංශයට යම් අපහසුවක් වී නම් කණගාටුව ප්‍රකාශ කරන බවත් කීය. මෙම ඉන්ධන සහනාධාරය තමන්ට ප්‍රමාණවත් බවද එම නියෝජිතයෝ එහිදී පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202152</link>
    <topic>වර්ජනයදා ලංගම ආදායමරුපියල් මිලියන 89යි</topic>
    <author>ශීලා උඩුවර</author>
    <content>පුද්ගලික බස් වර්ජනය පැවැති පෙරේදා (13) ශ්‍රී ලංගම ආදායම රුපියල් මිලියන 80ක් දක්වා වැඩිවූ බව ශ්‍රී ලංකා ගමනා ගමන මණ්ඩලයේ සභාපති ශෂී වෙල්ගම මහතා පැවසීය.ලංගම වෙන දිනයන් හි දෛනික ආදායම රුපියල් මිලියන 40 කි.වර්ජනයෙන් මගීන්ට වන අපහසුතාවය වැළැක්වීම සඳහා ශ්‍රී ලංගම පෙරේදා හිමිදිරි පාන්දර සිට සියලුම බස්රථ ධාවනයට යෙදවූ බවත්, ඒ සඳහා ලංගම රියදුරු, කොන්දොස්තර, කාර්මික ඇතුළු සියලු සේවකයන් කැපවීමෙන් කටයුතු කළ බවත්, තමා සියලු ලංගම සේවකයන්ට ස්තුතිවන්ත වන බවත් සභාපතිවරයා කීය.ශ්‍රී ලංගම හා පුද්ගලික බස් ගාස්තු සංශෝධනය ඊයේ (14) සිට ක්‍රියාත්මක වීමත් සමඟ බස් ධාවනය ද සාමාන්‍ය පරිදි සිදුවිය.සාමාන්‍ය බස් ගාස්තු සියයට 20 කින් ද අර්ධ සුඛෝපභෝගි ගාස්තු සාමාන්‍ය ගාස්තුව මෙන් 1 1/2 කින් ද සුඛෝපභෝගී සේවා සඳහා සාමාන්‍ය ගාස්තුව මෙන් දෙගුණයක් ද අධි සුඛෝපභෝගී සේවා සඳහා සාමාන්‍ය ගාස්තුව මෙන් තුන් ගුණයක් ද වේ.දුම්රිය ගාස්තු වැඩි නොවන බව ප්‍රවාහන අමාත්‍යාංශය කියයි.මෙම ගාස්තු සංශෝධනය නිසා බස් ගාස්තු ප්‍රතිපත්තිය මත සෑම වසරකම ජුලි මාසයේ සිදුවන ගාස්තු සංශෝධනය සිදු නොවේ.ජාතික ගමනා ගමන කොමිෂන් සභාව මගින් අනුමත කරන ලද ගාස්තු සංශෝධනය මෙසේ ය.රුපියල් 7 ප්‍රථම බස් ගාස්තුව රුපියල් 9 ක් වන අතර, රුපියල් 10 රුපියල් 2 කින්ද, රුපියල් 13 හා 16 රුපියල් 3 කින් ද, රුපියල් 19 රුපියල් 4 කින් ද, රුපියල් 21, 25, 27 රුපියල් 5 කින් ද, 28, 30, 32, 35, රුපියල් 6 කින් ද, 36, 38, රුපියල් 7 කින් ද, 40, 41, රුපියල් 8 කින් ද, 43, 44, 46 රුපියල් 9 කින් ද 48, 50, 52, 54 රුපියල් 10 කින්ද, 56, 58, 60 රුපියල් 11 කින්ද, 61 63, රුපියල් 12 කින් ද, 64, 66 රුපියල් 13 කින්ද, 68, 69, 72 රුපියල් 14 කින් ද, 73, 75 රුපියල් 15 කින් ද, 76, 78, 80, 85 රුපියල් 16 කින්ද, 86, 88 රුපියල් 17 කින් ද, 89, 91 රුපියල් 18 ඛ්න්ද, 93, 95, 98, 99 රුපියල් 19 කින් ද, රුපියල් 100 රුපියල් 20 කින් ද වැඩිවේ.රට පුරා ඇති බස් මාර්ග 305 කම ගාස්තු මේ යටතේ වැඩිවන අතර රුපියල් 555 ක් වන අන්තිම බස් ගාස්තුව රුපියල් 107 කින් වැඩිවේ.ශ්‍රී ලංගම කොළඹ ප්‍රාදේශිකය පෙරේදා රුපියල් ලක්ෂ 103ක ආදායමක් උපයා අති අතර ඊටපෙර දිනයේ එහි ආදායම රුපියල් ලක්ෂ 46කි.එදින මහනුවර ප්‍රාදේශිකයේ දෛනික ආදායම රුපියල් 6868245 වන අතර එහි වෙනදා දිනක ආදායම මෙන් දෙගුණයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202153</link>
    <topic>ජනපති මහින්ද නමින් සිංගප්පූරුවේදී ඕකිඩ් මලක්</topic>
    <author>මහින්ද අලුත්ගෙදර</author>
    <content>ශ්‍රී ලංකා ජනාධිපති මහින්ද රාජපක්ෂ මහතා නමින් ඕකිඩ් මලක් නම් කිරීමට සිංගප්පූරු උද්භිත උද්‍යාන දෙපාර්තමේන්තුව තීරණය කර ඇත.දෙදින නිල සංචාරයක් සඳහා සිංගප්පූරුව බලායන ජනාධිපති මහින්ද රාජපක්ෂ මහතා එරට උද්භිත උද්‍යානය නැරැඹීම සඳහා යාමට නියමිත අතර එහිදී ඒ මහතාට ගෞරව කිරීමක් වශයෙන් මේ කාර්්‍යය සිදු කෙරෙන බව වාර්තා වෙයි.සිංගප්පූරු ජනාධිපති ටෝනි ටැං කෙන් මහතාගේ ආරාධනයකට අනුව එරටට යන ශ්‍රී ලංකා ජනාධිපතිවරයා ද්වීපාර්ශවික වශයෙන් සාකච්ඡා කිහිපයකට සහභාගිවීමට නියමිත අතර සිංගප්පූරු ගුවන් සංදර්ශනයක් නැරැඹීමටද නියමිතව තිබේ.ජනාධිපති මහින්ද රාජපක්ෂ මහතා සහ ජනාධිපති ආර්්‍යා ශිරන්ති රාජපක්ෂ මහත්මියට අමතරව විදේශ කටයුතු ඇමැති මහාචාර්ය ජී.එල් පීරිස්, පාර්ලිමේන්තු මන්ත්‍රී සජින් වාස් ගුණවර්ධන, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, ආයෝජන මණ්ඩලයේ සභාපති එම්.එම්.සී ෆර්ඩිනැන්ඩු හා ශ්‍රී ලංකා සංචරන සභාපති ආචාර්ය නාලක ගොඩහේවා මහත්වරුද මේ සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202154</link>
    <topic>දක්ෂිණ අධිවේගයේබස් ගාස්තුත් ඉහළට</topic>
    <author>ශීලා උඩුවර හාසුභාෂිණි සේනානායක</author>
    <content>බස් ගාස්තු සියයට 20 කින් වැඩිවීමත් සමඟ දක්ෂිණ අධිවේගි මාර්ගයේද බස් ගාස්තු ඉහළ නංවා තිබේ.මේ අනුව මහරගම සිට ගාල්ල දක්වා බස් ගාස්තුව රුපියල් 470 ක් බව ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා පැවසීය.නව සංශෝධිත ගාස්තු පෙරේදා (13) සිට ක්‍රියාත්මක ය. එම අධිවේගී මාර්ගයේ දැනට පොදු මගී ප්‍රවාහන බස් රථ 11 ක් ධාවනය කෙරෙන අතර ඉන් 7 ක් ශ්‍රී ලංගම බස්රථය.මෙහි මගී ප්‍රවාහන බස් රථ ප්‍රමාණය ඉදිරියේදී තවත් වැඩි කිරීමට අදහස් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202155</link>
    <topic>පොදු රාජ්‍ය මණ්ඩලීය රටවල්එක මතයක සිටිය යුතුයි</topic>
    <author/>
    <content>ජාත්‍යන්තර අර්බුදවලදී පොදු රාජ්‍ය මණ්ඩලීය රාජ්‍යයන් එක් මතයකට පැමිණ ක්‍රියා කිරීම කාලෝචිත බවත්මෙවැනි එකඟතාව යටතේ ගැටලු නිරාකරණය කර ගැනීම, පහසුවෙන් හා විනිවිද භාවයෙන් සිදුකර ගත හැකි බවත් අගමැති දි මු ජයරත්න මහතා පෙන්වා දෙයි. ශ්‍රී ලංකාවට පැමිණ සිටින පොදු රාජ්‍ය මණ්ඩලීය පාර්ලිමේන්තු සම්මේලනයේ විධායක කමිටු සභාපති ශ්‍රීමත් ඇලන් ගෝඩ්න් හැසල්හර්ස්ට් මහතා ඇතුළු නියෝජිත පිරිසක් සමඟ ඊයේ (14) පැවැති සාකච්ඡාවකදී ඒ බව කීවේ ය.ලබන සැප්තැම්බර් මාසයේ ශ්‍රී ලංකාවේදී පැවැත්වෙන 58 වන පොදු රාජ්‍ය මණ්ඩලීය පාර්ලිමේන්තු සම්මේලනයේ සංවිධාන කටයුතු වලට අදාලව මූලික වටයේ සාකච්ඡා වෙනුවෙන් මෙම නියෝජිත පිරිස මෙරටට පැමිණ සිටිති.මේ හමුවේදී අදාළ සංවිධාන කටයුතු පිළිබඳව පුළුල්ව අදහස් හුවමාරු කර ගත්තේ ය. ලබන සැප්තැම්බර් 07 දා සිට 15 දා දක්වා කොළඹදී පැවැත්වෙන මේ සම්මේලනය සඳහා විදේශීය රාජ්‍ය නියෝජිතයන් දහසකට ආසන්න පිරිසක් සහභාගී වීමට නියමිතය.මෙහිදී දි මු ජයරත්න මහතා සඳහන් කෙළේ මේ සම්මේලනය මඟින් ගනු ලබන තීරණ ක්‍රියාවට නැගීම සඳහා පුළුල් වැඩපිළිවෙළක් සකස් විය යුතු බවත් සම්මේලනයට සහභාගී වන විදේශීය නියෝජිතයින්ට ශ්‍රී ලංකාවේ සුන්දර ස්ථාන නැරඹීමේ අවස්ථාව ලබාදීමට පියවර ගන්නා බවත් ය.ශ්‍රී ලංකාවේ සංචාරක කලාප වලට අදාල නියෝජිතයින් රැගෙන යාම සඳහා වැඩපිළිවෙළක් සකස් කළ යුතු බවද ඒ මහතා පැවසීය.ශ්‍රීමත් ඇලන් ගෝඩ්න් හැසල්හර්ස්ට් මහතා සඳහන් කෙළේ මෙවර පොදු රාජ්‍ය මණ්ඩලීය පාර්ලිමේන්තු සම්මේලනයේ දී දේශපාලන කරුණුවලට අමතරව රාජ්‍යයන් අතර ආර්ථික, වාණිජ හා වෙළඳ කටයුතු නඟා සිටුවීම පිළිබඳවද අවධානය යොමු කෙරෙන බවයි.මේ හමුව සඳහා පොදු රාජ්‍ය මණ්ඩලයීය සංගමයේ මහ ලේකම් ආචාර්ය විලියම් එෆ්.ශි‍්‍රජා මහතා සහ එහි සහකාර අධ්‍යක්ෂිකා ටිනා ක්‍රිස්ටීන් මෙනෙවියද අගමැති ලේකම් එස්.අමරසේකර මහතා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202156</link>
    <topic>ඔස්ට්‍රේලියානු රජයඋගත් පාඩම් කොමිසමේනිර්දේශ පිළිගනී</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පශ්චාත් යුධ වාතාවරණයට විසඳුමක් ලෙස ඉදිරිපත් කළ උගත් පාඩම් හා ප්‍රතිසංධාන කොමිෂන් වාර්තාවේ අඩංගු නිර්දේශ පිළිගන්නා බව ඕස්ට්‍රේලියානු රජය අවධාරණය කරයි.මෙරට ප්‍රතිසංධානය හා ප්‍රතිසංස්කරණ කටයුතු වලට අදාළව මෙම වාර්තාව මඟින් ඵලදායී යෝජනා රැසක් ඉදිරිපත් කර තිබෙනඅතර උතුරේ ආරක්ෂක බළකායන් අවම කිරීම අභ්‍යන්තර වශයෙන් අවතැන් වූවන් සඳහා ආරක්ෂාව සැපයීම මෙන්ම මාධ්‍ය නිදහස සම්බන්ධයෙන්ද කරුණු දක්වා තිබීම අගය කරන බව ඕස්ට්‍රේලියානු විදේශ ඇමැති කෙවින් රූඩ් මහතා ප්‍රකාශ කරයි.මූලික නිරීක්ෂණ හා නිර්දේශ 285 කින් සමන්විත උගත් පාඩම් හා ප්‍රතිසංධාන කොමිෂන් වාර්තාව ප්‍රසිද්ධියට පත් කිරීමට ශ්‍රී ලංකා රජය පියවර ගෙන තිබෙන අතර ඒ සම්බන්ධයෙන් ලෝකයේ සෑම රටක්ම විශේෂ අවධානය යොමුකර තිබේ.මේ අතර ඕස්ට්‍රේලියානු විදේශ ඇමැතිවරයා පෙන්වා දෙන්නේ උගත් පාඩම් හා ප්‍රතිසංධාන කොමිෂන් වාර්තාව මඟින් විශේෂ සිද්ධීන් සම්බන්ධයෙන් තවදුරටත් පරීක්ෂණ පැවැත්වීම පිළිබඳව කරුණු දක්වා තිබීම ඉතාම වැදගත් බවයි. ඇතැම් චෝදනා සම්බන්ධයෙන් මුළුමනින්ම කරුණු නොදක්වා තිබෙන බවත් ඒ පිළිබඳව විනිවිද භාවයෙන් හා ස්වාධීන පරීක්ෂණ පවත්වන ලෙසට ශ්‍රී ලංකා රජයෙන් ඉල්ලා සිටින බවත් ඕස්ට්‍රේලියානු විදේශ ඇමැතිවරයා ප්‍රකාශකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202157</link>
    <topic>ජනවාරි මස සංචාරකයන්ගේ පැමිණීම 15%කින් වැඩිවෙයි</topic>
    <author>අනූෂා ගුරුසිංහ</author>
    <content>පසුගිය ජනවාරි මාසයේ සංචාරක පැමිණීම සියයට 15% කින් වැඩි වී තිබේ.2011 ජනවාරි මාසය හා සසඳන විට මේ තත්ත්වය අනාවරණය වෙයි.2012 ජනවාරි මාසයේ සංචාරකයන් 85,874 පැමිණි අතර 2011 ජනවාරි මාසයේ පැමිණි සංඛ්‍යාව 74,197 කි.ඒ අනුව 2011 වසරේ මෙරටට පැමිණි විශාල සංචාරක වර්ධනය 2010 පැමිණි 654,476 ලෙස තිබූ වාර්තාව බිඳ දැමීමට සමත් වී ඇත.2016 වසරේ රජයේ අපේක්ෂාව සංචාරක කර්මාන්තය මගින් ඇමරිකන් ඩොලර් බිලියන 2.75 ක ආදායමක් උපයා ගැනීමටය.ඒ සඳහා මෙරටට වසර 2016 දී ලක්ෂ 25 ක සංචාරක පිරිසක් ගෙන්වා ගැනීම මගින් ලබා ගැනීම රජයේ බලාපොරොත්තුවයි.පසුගිය 2011 වසරේ ජනවාරි මස දී බටහිර යුරෝපයෙන් සංචාරකයන් 32,627 ක් පැමිණි බවද එය 2012 ජනවාරි මස දී 36,497 ක 11.9% වර්ධනයක් ලෙසද වාර්තා වී තිබේ.එමෙන්ම දකුණු ආසියාවෙන් පැමිණි සංචාරකයින් 2011 ට වඩා 7.3% ක වර්ධනයක් මේ වසරේ දී එය 19209 ලෙසද සඳහන්ය.2012 වසර අවසාන වන විට මෙරටට පැමිණෙන සංචාරක ප්‍රමාණය 950,000 ක් වන අතර ඒ මගින් ඇමරිකන් ඩොලර් බිලයනයක ආදායමක් රජයේ අපේක්ෂාව වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202158</link>
    <topic>කොළඹ හදිසියේ කළුවර වූයේ ඇයි</topic>
    <author>උදුලා පීරිස්</author>
    <content>ලොකු වැසි බින්දු අතරින් සූර්යාලෝකය ගමන් නොකරන නිසා ඊයේ (14) සවස් කාලයේ කොළඹ ඇතුළු ප්‍රදේශ කිහිපයක අඳුරු ස්වභාවයේ පැවැති බව කාලගුණ විද්‍යා අධ්‍යක්‍ෂ ජෙනරාල් ජී. බී. සමරසිංහ මහතා කීය.ඊයේ (11) සවස 3 – 3.30 ත් අතර කාලයේ කොළඹ ප්‍රදේශයේ ඇතිවූ කළුවර තත්ත්වයට හේතුව කුමක්දැයි “දිනමිණ” කළ විමසුමකට අනුව කාලගුණ විද්‍යා අධ්‍යක්‍ෂ ජෙනරාල්වරයා එසේ පැවසීය.කළුවරක් ඇතිවීමට නම් ඉර එළිය වැටීම නතරවිය යුතු බව ද හොඳ ඝනත්වයක් තියෙන වළාකුළුවලින් හටගන්නා ජල බින්දුවල ඝනකම වැඩි නිසා එවැනි දරුණු අඳුරු තත්ත්වයක් ඇතිවූ බව ද ඒ මහතා කීය.එමනිසා ඝන ජල බින්දුවලින් ආලෝකය ගමන් කිරීමක් නොවන බව ද, ඒ නිසා විනාඩි 30 ක පමණ කාලයක් රටේ ප්‍රදේශ කිහිපයක් අඳුරු ස්වභාවයේ පැවැති බව ද සමරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n1202159</link>
    <topic>විජය කුමාරතුංග 24 වැනි ගුණානුස්මරණයහෙට කොළඹ 07 නව නගර ශාලාවේ දී</topic>
    <author>බුද්ධිකා ඉඹුලාන</author>
    <content>විජය කුමාරතුංග ප්‍රවිණ රංගවේදියානන්ගේ , කෘතහස්ත දේශපාලඥයාගේ 24 වන ගුණානුස්මරණ උළෙල කොළඹ 07 නවනගර ශාලාවේදී මෙම 16 දා පස්වරු 2.00ට සමාජ සේවා ඇමැති ෆිලික්ස් පෙරේරා මහතාගේ ප්‍රධානත්වයෙන් පැවැත්වේ.එහිදී සමාජ සත්කාරක සේවාවන් රැසක්ද පැවැත්වෙන අතර එහිදී දුර / ළඟ නොපෙනෙන අය සඳහා ඇස් කණ්නාඩි 1000ක්, රෝද පුටු 15ක් අත්වාරු 15ක්, කිහිලිකරු 15ක්, ආබාධ සහිත තැනැත්තන් 11 දෙනකු සඳහා රුපියල් 10,000 බැගින් ලබාදීමට නියමිතය.අධි පෝෂන කිරිපිටි ටින් 75ක් ( ටින් 1ක මිල රු. 10,000ක් වන) පාසල් දරුවන් සඳහා පොත් කට්ටල 10ක් සියදෙනකු සඳහා ලබාදීමද සමාජ සේවා ඇමැති ෆිලික්ස් පෙරේරා මහතා අතින් මෙදින සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n12021510</link>
    <topic>ධාරානිපාත වර්ෂාවෙන්කොළඹ පාරවල් යටවෙලා</topic>
    <author>උදුලා පීරිස්</author>
    <content>ඊයේ (14) සවස හදිසියේ ඇතිවූ වැසි තත්ත්වය හේතුවෙන් කොළඹ ප්‍රදේශයේ පාරවල් කිහිපයක් ජලයෙන් යටවී වාහන ගමනාගමනයට බාධා පැමිණුන බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n12021511</link>
    <topic>ඔරුතොට ගැට කිඹුලා වන ජීවි බාරයට</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ ඔරුතොට පාරේ පාළම අසල පාර අයිනේ සිටි අඩි 6යේ අඟල් 7 දිග ගැට කිඹුලෙකු ගම්පහ පොලිසිය මඟින් එම සÀවයාට හිංසාවක් නොවන පරිදි ආරක්‍ෂිතව මුදාගෙන ගම්පහ වනජීවි සංරක්‍ෂණ දෙපාර්තමේන්තුවේ ගම්පහ සහකාර අධ්‍යක්‍ෂ කාර්යාලය වෙත (11) දින පෙරවරුවේ භාරදෙන ලදී.ගම්පහ වනජීවි සංරක්‍ෂණ අංශයේ නිලධාරීන් පවසන අන්දමට මෙම ගැටකිඹුලා වයස අවුරුදු පහකට අඩු සත්වයෙක් යැයි අනුමාන කරන බවයි. මෙම කිඹුලා ගම්පහ ඌරුවල් ඔයේ සිට මීටර් 300 පමණ ගොඩට පැමිණ සිටියදී එම ඔරුතොට පාරේ යන මඟින් පිරිසක් දැක ගම්පහ පොලිසියට දන්වා ඇත.වනජීවි සංරක්‍ෂණ නිලධාරීන් මාධ්‍යයට ප්‍රකාශ කළේ මෙවැනි හෝ වෙනත් ඕනෑම සත්වයෙකු දුටුවිට බොහෝ අය කරන්නේ එම සත්වයාට හැකිතරම් පහරදි මරණයට පත් කිරීමයි. එය අනුචිත හා පාපකාරි දෙයක් බවත් . ජනතාව කළ යුත්තේ එවැනි සත්වයෙකු දුටුවිට කඩිනමින් ප්‍රදේශයේ වනජීවි අංශයට දැනුම්දීම බවය.පොලිසියට දැනුම්දීම නිසාම මෙම ගැටකිඹුලාගේද, ජීවිතය බේරුණු බවත් පොලිසිය ඉතා ප්‍රසංසනිය කටයුත්තක් කර ඇති බවත් කීය.මේ ගැටකිඹුලා දෙපාර්තමේන්තු නියමය පරිදි පශු වෛද්‍යවරයාට යොමුකොට එතුමාගේ තීරණය වන ආරක්‍ෂිත ජලාශයනට මුදවන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n12021512</link>
    <topic>කාන්තාවන්ට නිරුවත පෙන්වූඅනංගයා අත්අඩංගුවට</topic>
    <author>අසේල කුරුළුවංශ</author>
    <content>පෙම්වතුන්ගේ දිනයදා මහමඟ ගමන් ගනිමින් සිටි තරුණියන්ට නිරුවත පෙන්වූ අයකු පොලිසිය විසින් අත්අඩංගුවට ගෙන උදරාබාධයක් සඳහා තෙල්දෙණිය රෝහලට ඇතුළු කිරීමෙන් පසු පලාගොස් සැඟව සිටියදී පොලිසිය විසින් නැවත ඔහු අත්අඩංගුවට ගෙන තිබේ.කාන්තාවකගෙන් ලද පැමිණිල්ලක් මත අදාළ පුද්ගලයා පොලිසිය විසින් අත්අඩංගුවට ගනු ලැබ ඇත. පසුව ඔහු උදරාබාධයක් ඇති බව පැවසීම නිසා පොලිසිය ඔහුව තෙල්දෙණිය රෝහලට ඇතුළු කැර තිබේ.පොලිස් ආරක්ෂාව යටතේ රෝහලේ ප්‍රතිකාර ලබමින් සිටි පුද්ගලයා වැසිකිළි යන බව පවසා පිටතට පැමිණ පලාගොස් ඇත. පසුව තෙල්දෙණිය පොලිසියේ කණ්ඩායමක් සිද්ධියෙන් පැය කිහිපයකට පසු ඔහුව අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n12021513</link>
    <topic>අඹදෙණියේදී සොයාගත් වෑන් රියපරීක්ෂණ සඳහා පොලිස් බාරයට</topic>
    <author>සබරගමුව සමූහ</author>
    <content>මාවනැල්ල හෙම්මාතගම අඹදෙණියේ දී පසුගිය 13 දා සොයාගත් ඩොල්පින් වර්ගයේ වෑන් රථය වැඩිදුර පරීක්ෂණය සඳහා 14 දා කටුනායක පොලිසියට භාරදීමට කටයුතු යොදා තිබුණි.එහි රියදුරු වන පී. එච්. රොෂාන් ඉන්දික, හෙම්මාතගම පොලිසියට පැමිණිල්ලක් කරමින් පවසා සිටියේ පසුගිය 13 දා අළුයම මෙම වාහනය පැහැර ගත් තිදෙනෙක් විසින් තමාගේ අත පය සහ කට බැඳ වාහනයේ පසුපස අසුනට දමා මෙම වාහනය පැහැරගෙන ගිය බවත්, මගදී තමා තද නින්දකට වැටුණු බැවින් කොහේ සිටින්නේදැයි නොදැන සිටි බවත් ය.වෑන් රථයේ රියැදුරු තවදුරටත් විස්තර කරමින් පසු දින තමා අවදි වන අවස්ථාවේ වෑන් රථය මහමඟ නතර කර තිබූ බවත්, ඔවුන් එහි නොසිටි බැවින් තමා ඉතා අපහසුවෙන් වෑන් රථයෙන් එළියට පැමිණ මහමඟ ගිය අයෙකුගේ ආධාරයෙන් බැඳ දමා තිබූ ලණු ගලවාගෙන පොලිසියක් සොයා ගිය බවත් වැඩිදුරටත් පවසා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=n12021515</link>
    <topic>ඊයේ මහ වැස්සට සංඥා අක්‍රීය වීමෙන්දුම්රිය ප්‍රමාදයක්</topic>
    <author>නිමල් රාජපක්ෂ සහ රක්ෂණ ශි‍්‍රයන්ත</author>
    <content>ඇති වූ වර්ෂාව හේතුවෙන් මරදාන හා කොළඹ කොටුව දුම්රිය ස්ථාන අතර දුම්රිය මාර්ග සංඥා පද්ධති අක්‍රියවීම නිසා ප්‍රධාන මාර්ගයේ හා පුත්තලම් මාර්ගයේ ධාවනයවීමට නියමිත සියලුම දුම්රිය පැය භාගයේ සිට පැයකට ආසන්න කාලයක් ප්‍රමාද වී ධාවනය කෙරිණි.පස්වරු 3.30 ට පමණ ඊයේ (14) සවස ඇති වූ වර්ෂාව හේතුවෙන් දුම්රිය වර්ණ සංඥා පද්ධති (පනිට්ටු) කොළඹ වතුර පිරීම නිසා මේ හේතුව ඇති වූ බව දුම්රිය දෙපාර්තමේන්තුවේ ජ්‍යෙෂ්ඨ නිලධාරියෙක් දිනමිණ ට පැවසීය.කොටුව දුම්රිය ස්ථානයෙන් නිවෙස් බලා යන දහස් ගණනකට ප්‍රමාද වී යාමට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202151</link>
    <topic>මොරවක ඊදඬුකිත විදුහලේප්‍රධාන ශාලාව ජරාවාස වෙලා</topic>
    <author>අකුරැස්සේ සමූහ - තේජා විද්‍යාරූප</author>
    <content>මොරවක අධ්‍යාපන කොට්ඨාසයේ ඊදඬුකිත විදුහලේ පවතින අඩුපාඩු රැසක් නිසා එහි අධ්‍යාපන කටයුතු විධිමත්ව කරගෙන යාමට බාධාවක් වී ඇති බව ප්‍රදේශවාසීහු පවසති.සිසුන් 200කට ආසන්න සංඛ්‍යාවක් ඉගෙනුම ලබන මෙහි පළමුවැනි වසරේ සිට සාමාන්‍ය පෙළ දක්වා පන්ති පැවැත්වේ.වසර 105ක් පමණ පැරැණි මේ විදුහලේ ප්‍රධාන ශාලාව අබලන් තත්ත්වයේ පවතී. බිම කැඩී යාම නිසා සිසුහු මෙන්ම ගුරුවරුද අපහසුතාවට පත්ව සිටිති.මොරවක - නෙළුව මාර්ගය අසළ පිහිටි මේ විදුහල් භූමියට ස්ථිර ආරක්ෂක වැටක් හෝ තාප්පයක් නැත.ගුරු නිවාස තුනක් ඇතත් ඒවා අබලන්වී ගරා වැටෙන තත්ත්වයට පත්ව තිබේ. සමහර ඒවා කැලෑවට යටවෙමින් පවතී.ක්‍රීඩා පිටිය ද සංවර්ධනය කළයුතුව ඇත. ප්‍රාථමික අංශයේ ගොඩනැඟිලි අඩුපාඩුවක් ද තිබේ.විදුහලේ අඩු පාඩු සපුරා ප්‍රදේශයේ දියුණු පාසලක් බවට පත්කිරීමට අදාළ බලධාරීන්ගේ අවධානය යොමුවිය යුතු යැයි ප්‍රදේශවාසීහු පවසති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202152</link>
    <topic>නුවරඑළිය ග්‍රෙගරිවැව ආසන්නයේළමා උයනක් සහ රථ ගාලක් ඉදිවෙයි</topic>
    <author>නුවරඑළිය මධ්‍යම සමූහ</author>
    <content>නුවරඑළිය නාගරික සීමාවේ ස්ථාන කිහිපයක් දෙස් විදෙස් සංචාරකයනට ආකර්ශනීය ලෙස අලංකරණය කිරීමේ විශේෂ පරිසර වැඩසටහනක් ක්‍රියාත්මක කිරීමට ශ්‍රී ලංකා යුද හමුදා නුවරඑළිය අනුඛණ්ඩය පියවර ගෙන තිබේ.මේ යටතේ නුවරඑළිය ග්‍රෙගරි වැව ආසන්නයේ ළමා උයනක් හා විවෘත මණ්ඩපයක් සමග රථ ගාලක් ඉදි කිරීමටත් නුවරඑළිය නාගරික සීමාවේ පිහිටි වගුරු බිම් සංරක්ෂණය කිරීමේ වැඩසටහනක් ක්‍රියාත්මක කිරීමටත් සැලසුම් කර ඇත.දැනට අවිධිමත් තත්ත්වයේ පවතින නුවරඑළිය නගර සභා ක්‍රීඩාපිටිය විධිමත් ලෙස අලංකරණය කිරීමටද නියමිතය. මහනුවර නුවරඑළිය ප්‍රධාන මාර්ගයේ බඹරකැලේ පිවිසුම් සීමාව වඩාත් ආකර්ශණීය ලෙස අලංකරණය කිරීමටද කටයුතු යොදා තිබේ.නුවරඑළිය නගර සභාව හා නුවරඑළිය ලේකම් කාර්යාලය සම්බන්ධ කර ගනිමින් ශ්‍රී ලංකා යුද හමුදා නිලධාරීහු මේ අලංකරණ වැඩසටහන දියත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202153</link>
    <topic>මින්නේරිය අවට ප්‍රදේශවලපොදු ළිං රැසක් කැළෑවට ගිහින්</topic>
    <author>ගිරිතලේ සමූහ එම්. ඒ. රසීඩ්</author>
    <content>ගම්සභා පාලනය යටතේ 1969 වර්ෂයේදී මින්නේරිය මැතිවරණ කොට්ඨාසයේ ඇතැම් ප්‍රදේශවල පොදු ළිං රැසක් ඉදි වුණි. අද ඒවායින් බොහොමයක් කිසිදු ප්‍රයෝජනයකට ගැනීමට නොහැකි තත්ත්වයක පවතී.එම ළිං වලින් ජලය ලබාගත් පවුල් රැසක් මේ නිසා දැඩි අසීරුවට පත්වී සිටිති.බෝගහදමන ප්‍රදේශයේ තනා තිබු පොදු ළිඳ ගිලා බසිමින් ඇත. ඒ අවට කැලෑවෙන් වැසී ගොස් තිබේ. මෙය පිළිසකර කර දෙන්නැයි ගම්වැසියෝ බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202154</link>
    <topic>දෙවිනුවර දෙව්සිරිගමට ජල පහසුකම් නෑ:පවුල් අටක් ගම අතහැර ගිහින්</topic>
    <author>මාතර සංචාරක සිරි වාව්වගේ</author>
    <content>පොදු පහසුකම් නොමැතිකමින් දෙවිනුවර ප්‍රාදේශීය ලේකම් කොට්ඨාසයේ දෙව්සිරිගම නිවාස 48ක වැසියෝ මහත් දුක් පීඩාවට පත්ව සිටිති. සමහරු එම පීඩා නිසා දැනටමත් නිවාස හැරගොස් සිටිති.මේ ගම්මානයේ නිවෙස් ජාතික නිවාස සංවර්ධන අධිකාරියේ මෙහෙයවීමෙන් නිවාසලාභීන්ගේ ශ්‍රමයෙන් ගොඩනැංවිණි. ගමට ප්‍රජා ශාලාවක්ද, බුදුමැදුරක්ද, පොදු කටයුතු සඳහා භූමියක් සහ පුස්තකාලයක්ද ලැබිණි. මේ වන විට ඒ සියල්ල නිසි නඩත්තුවක් නොමැතිව වල්බිහිවී ඇත. පොදු මාර්ගයද සෝදා පාලුවට ලක්වීමෙන් ලොකු ගල් කුට්ටි මතුවී තිබීම නිසා ගමනාගමනය ද ඉතා අපහසුය.දෙව්සිරිගම ග්‍රාම සංවර්ධන සමිතියේ ලේකම් එස්. ඒ. පියදාස මහතා මෙසේ කීය.මේ නිවාස ඉදි කර ඇති භූමිය ලොකු ගල් සහිත කඳු බෑවුමක්. මුල් කාලයේ මේ භූමිය හරහා දොළ පාරක්තිබුණා. දෙවිනුවර ධීවර වරාය හදන්න ගල් සැපයුනේ මෙහි දැමූ ගල් කොරියෙන්. මේ සුවිශාල ගල් පර්වතය කඩන කාලයේ අවට මිනිසුන් ඊට විරෝධය දැක්වුවා. ඒත් වැඩක් වුණේ නැහැ. අර කලින් කී දොළපාර ඒ නිසාම සිඳී ගියා. අද මේ මුළු පළාතම වියළී ගිය කාන්තාරයක්. සුළු පෑවුම් කාලයකදී පවා ජලය නැහැ.ජල ප්‍රශ්නයට විසඳුමක් ලෙස කන්දපාමුල ජල ව්‍යාපෘතියක් ආරම්භ කරනවා නම් මේ ජනාවාසයේ පවුල් දිගටම රැදේවි.වයි. කේ. දයාවතීඅපගේ ශ්‍රම දායකත්වයෙන් පොදු ළිඳක් හැදුවා. ජල ප්‍රශ්නය විසඳන්න. ඒත් ඒ ළිඳ පවුල් 40 ටම වතුර ගන්න ප්‍රමාණවත් නැහැ. පායන කාලයේදී ළිඳ සිඳී යනවා. කොහොම වුණත් මේ ළිඳෙන් ජලය පිරිමහ ගන්නේ පවුල් අටක් පමණයි. වතුර නැතිනිසා මේ වන විට පවුල් අටක්ම ගම අතහැර ගියා. ඔවුන්ගේ නිවාස දැන් පාලුවට ගිහින්. ගෙවත්ත පවා වගා කරන්න බැරිව ගියේ ජල ප්‍රශ්නය උග්‍රවීම නිසායි.සෝමලතා ගම්හේවාගම්මානයට එන පාර දුටුවාම හිතාගන්න පුළුවන් අපි විඳින දුක. ගලින් ගලට පැන පැන අපි එන්නේ යන්නේ. මුළු පාරම සෝදා පාළුවට ලක්වෙලා. පයින්යන්නවත් බැහැ. මේ මාර්ගය හදලා දෙන්න කියල අපි ඉල්ලීම් ගණනාවක් කළා. ගල් කඩා ඉවත් කරල තමයි පාර හදන්න වෙලා තියෙන්නේ. කුළු ගෙඩිවලින් ගසා කඩන්න පුළුවන් ගල් ගම්වාසීන් ඉවත් කළා. අනිත් ගල් සියල්ලම කඩන්න ඕන විශාල වියදමක් දරලා. ඒ නිසා අපට එවැනි වියදම් වැඩ කළ නොහැකියි. මේ පාරේ ගම්වැසියන්ට යාම් ඊම් කරන්න බැරි නම් ගම දියුණුවට පත් වන්නේ කොහොමද?ඒ. බී. ඥානවතීමෙහි ගම්වැසියන් එදිනෙදා කුලී වැඩ කරලයි ජීවත් වෙන්නේ. වැඩි දෙනෙක් සමෘද්ධිලාභීන්. එන්න එන්නම ගම ප්‍රපාතයටයි යන්නේ. පුස්තකාලයේ වහලය දිරාපත් වී වැසි වතුර ඇතුළට ගලා විත් පොත්පත් හා රාක්ක විනාශ වුණා. ප්‍රජා ශාලාව වල් බිහි වුණා. ගම්වැසියන්ගේ වැරැදිත් මේවාට එක හේතුවක්. කොහොම වුණත් දැන්නම් ගම වටේම මහ බැද්ද. දෙව්සිරිගම සංවර්ධනයට වැඩපිළිවෙළක් ඉක්මනින් ගත යුතුයි. නැතහොත් ඉතිරි පවුල් ටිකත් ගම හැර යාවි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202155</link>
    <topic>පෝරුවදණ්ඩ රක්ෂිතයේ පහත් බිම්පුද්ගලික සමාගමක් අනවසරයෙන් ගොඩ කරලා</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>නිවාස සංකීර්ණ ව්‍යාපෘතියකට පෞද්ගලික සමාගමක් මගවත්ත, පෝරුවදණ්ඩ රක්‍ෂිතයේ අක්‍රමවත්ව සිදුකරන පහත් බිම් ගොඩ කිරීම නිසා මාවක් ඔයේ පසෙක පිහිටි තම ඉඩම් සහ නිවාස ජලයෙන් යට වන බවට ප්‍රදේශවාසීහු ඉදිරිපත් කළ චෝදනා පත්‍රයක් විභාග කිරීමට මාවක් ඔය රක්‍ෂිතය ආශි‍්‍රත බිම පරීක්ෂාවට ලක් කෙරිණි.මාවක් ඔය රක්‍ෂිතයේ අක්‍රමවත් ඉදිකිරීම්, වගවත්ත මන්සන්ධියේ පිහිටි රක්‍ෂිත ඉඩම අනවසරයෙන් ගොඩ කිරීම සහ එම පස්, ගල් ආදිය පොරොන්දු වූ ලෙස ඉවත් නොකිරීම, රක්‍ෂිතයේ පිහිටි ස්වභාවික ජල තටාකය ගොඩ කිරීමට උත්සාහ ගැනීම ආදී චෝදනා රැසක් මෙම චෝදනා පත්‍රයට ඇතුළත් විය.මෙම පරීක්‍ෂණය සඳහා ශ්‍රී ලංකා ආයෝජන මණ්ඩලය, මධ්‍යම පරිසර අධිකාරිය, ඉංගිරිය සහ හොරණ ප්‍රාදේශීය ලේකම් කාර්යාලය, හොරණ ප්‍රාදේශීය සභාව, විදුලි බල මණ්ඩලය ආදී ආයතන රැසක් නියෝජනය කරමින් නිලධාරීහු පිරිසක් සහභාගි වූහ.මෙහිදී කතා කළ වගවත්ත ග්‍රාම සංවර්ධන සමිතියේ සභාපති ඩී. ඩී. සිරිපාල මහතා - මේ ගොඩකිරීම් නිසා ගංවතුරට යට නොවුණ පැතිත් යට වෙනවා. අවුරුද්දකට දෙතුන් වතාවක් ගංවතුර තර්ජනයට මුහුණ දෙනවා. ස්වභාවිකව ජල පෝෂිත ප්‍රදේශවල ඉදිකිරීම් කරන්නේ ඇයි.හොරණ ප්‍රාදේශීය ලේකම් නිශාන්ති ජයසිංහ මහත්මිය මෙසේ පැවසුවාය. මෙම ප්‍රදේශය රක්‍ෂිතයට අයත් වන කොටසක් නිසා අනවසර ස්ථාවර ඉදිකිරීමකට අවසර දෙන්නේ නෑ. මෙදින මෙම ගැටලුව නිරීක්‍ෂණයට පැමිණි ආයතනවල නිලධාරීන් සමඟ සාකච්ඡා කර වාර්තාවක් කැඳවා ඉදිරි වැඩ කටයුතු සම්බන්ධයෙන් තීරණයක් ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202156</link>
    <topic>ලේලියට අපචාරයක් සිදු කළැයි චෝදනාවටසැමියාගේ පියා රක්ෂිත බන්ධනාගාරයට</topic>
    <author>පාණදුර සමූහ - කපිල සෝමරත්න</author>
    <content>ඔබ බිරිය විශ්වාස කරනවාද නැතහොත් ඔබගේ පියා විශ්වාස කරනවාදැයි පාණදුර මහේස්ත්‍රාත් ආර්.එස්.ඒ.දිසානායක මහතා අධිකරණය හමුවට කැඳවූ විවාහකයකුගෙන් විමසීය.විත්තිකූඩුවේ සිටියේ ඔහුගේ පියා වූ පාණදුර මාදුපිටියේ පදිංචි බන්ඩාරගොඩගේ පියදාස නැමැති වයෝවෘද්ධ අයෙකි. ඔහුව අත්අඩංගුවට ගෙන තිබුණේ පාණදුර පොලිසියේ ළමා සහ කාන්තා කාර්යංශයය. ඒ ලිංගික අපචාරයක් සම්බන්ධයෙනි.ස්වාමිනි! සැකකරු අත්අඩංගුවට ගෙන අධිකරණයට ඉදිරිපත් කළේ මෙම තරුණයාගේ බිරිය පාණදුර පොලීසියට කළ පැමිණිල්ලක් නිසා යැයි පැමිණිල්ල වෙනුවෙන් පෙනී සිටි පාණදුර පොලිසියේ සැරයන් කරුණාරත්න මහතා පැවසීය.හේතුව කුමක්දැයි මහේස්ත්‍රාත්වරයා විමසීය.ස්වාමිනී! සැකකරු මෙම තරුණයාගේ බිරිය බදාගෙන මුහුණ ඉඹලා. පොලිස් සැරයන් පිළිතුරු දුන්නේ ය.සැකකරු තරුණයාගේ පියා ය.විත්තිකූඩුවේ සිටි සැකකරු මෙසේ පැවසී ය. ස්වාමිනී! ලේලි මට විරුද්ධව බොරු පැමිණිල්ලක් කරලා. මගේ ඉඩමත් පුතාට ලියා දුන්නා. දැන් ඇය මාව ගෙදරින් පන්නා ගන්න හදනවා. සැකකරු කඳුළු සලමින් පැවසුවේ ය.අධිකරණයේ සිටි සියලු දෙනාගේ දෑස් සැකකරු දෙස යොමු විය. මහේස්ත්‍රාත් සැකකරුගේ පුතාගෙන් මෙසේ විමසුවේ ය.ඔබ බිරියගේ කතාව විශ්වාස කරනවාද? නැතිනම් ඔබගේ තාත්තා කියන කතාව විශ්වාස කරනවාද?පුතා - මගේ බිරිය කියන කතාව විශ්වාස කරනවා.පියා :- පුතේ මාව අපරාදේ හිරේ යවන්න හඳනවාද විත්තිකූඩුවේ සිටගෙන විත්තිකරු මහේස්ත්‍රාත් අමතයි.පියා (සැකකරු) - අමතමින් මහේස්ත්‍රාත් මෙසේ කීවේ ය.තමාගේ බිරිය සහ දුවණිය අධිකරණය හමුවට කැඳවා මේ පිළිබඳව විමසීමක් කරනවා. එම නිසා ඔවුනට අධිකරණයේ පෙනී සිටීමට සිතාසි නිකුත් කරනවා.පෙබරවාරි මස 08 දක්වා සැකකරු (පියා) රක්ෂිත බන්ධනාගාර ගත කරනවා.සැකකරු (පියා) හඬමින් විත්ති කූඩුවෙන් බසිත්ම බන්ධනාගාර නිලධාරින් ඔහුගේ අතින් අල්ලාගෙන අධිකරණයේ සිරමැදිරියට ගෙන ගියේ ය. ඔහුගේ පුතා සිනාසෙමින් අධිකරණයෙන් ඉවත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202157</link>
    <topic>පාදුක්ක සුරාබදු කාර්යාලයෙන් පැවැරූනඩුවලින් ලක්‍ෂ දාහතාමාරක ආදායමක්</topic>
    <author>මංජුල හිරිපිටිය - හෝමාගම සංචාරක</author>
    <content>පාදුක්ක සුරාබදු කාර්යාලය මගින් 2011 වසරේ සිදු කරන ලද වැටලීම් සම්බන්ධයෙන් හෝමාගම කැස්බෑව හා අවිස්සාවේල්ල යන අධිකරණ හමුවේ පැවරූ නඩු හයසිය පනහක් වෙනුවෙන් දඩ මුදල් වශයෙන් රුපියල් දාහත් ලක්‍ෂ හතළිස් හතර දහසක මුදලක් අය කර ගෙන ඇතැයි ස්ථානාධිපති (පාදුක්ක) සමන්ත කොස්තා මහතා පවසයි.නීති විරෝධී මත් පැන්, ගංජා, හෙරොයින්, තත්ත්වයෙන් බාල සිගරැට් හා බලපත් නොමැතිව රජයේ අරක්කු මුදලට අලෙවි කිරීමේ චෝදනා වෙනුවෙන් අධිකරණය හමුවේ නඩු පැවරීමෙන් පසු ඉහත මුදල අය කර ගෙන ඇත.බස්නාහිර පළාත් හා කොළඹ දිස්ත්‍රික් සුරාබදු අධිකාරිවරුන්ගේ උපදෙස් මත, පාදුක්ක සුරාබදු ස්ථානාධිපති, සමන්ත කොස්තා මහතාගේ මෙහෙයවීම යටතේ සුරාබදු පරීක්‍ෂක සිරිමාන්න, සැරයන් මේජර් වීරතුංග හා සුරාබදු නියාමකවරුන් වන සමරනායක, බණ්ඩාර, අස්මඟල හා ලියනගේ මහත්වරුන් විසින් වැටලීම් සිදු කර අධිකරණය හමුවේ නඩු පැවරීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202158</link>
    <topic>පොල්ගහවෙල ඔරුලියද්ද - ඔයේපාරවසර ගණනකින් පිළිසකර කර නෑ</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ ගම්මාන රැසක වෙසෙන ජනතාවගේ ගමනා ගමන අවශ්‍යතා ඉටුකිරීම සඳහා තිබෙන ඔරුලියද්ද ඔයේ පාර වසර ගණනාවක සිට දැඩි ලෙස අබලන් තත්ත්වයට පත්වෙමින් තිබේ.ඔරුලියද්ද වැලිගොඩපිටිය වැලිගොඩහේන පහළ කොළණිය ඉහළ කොළණිය තුන්කිද ඇතුළු ප්‍රදේශයේ ගම්මාන රැසක වෙසෙන ජනතාව නිතර ගමන් කරන මෙම මාර්ගය තැනින් තැන ගල් හා තාර ගැලවී විශාල වශයෙන් වළවල්වලින් ගහනවී ඇත.මාර්ගය දෙපස නිසි කාණු පද්ධතියක් නොමැති නිසා නිවාසවලින් බැහැර කරන ජලය මාර්ගයේ වළවල්වල රැඳී තිබේ. වසර ගණනාවකින් නිසි ලෙස පිළිසකර නොමැති නිසා දැඩිලෙස අබලන් තත්ත්වයට පත්වී තිබෙන මෙම මාර්ගය බොහෝ ස්ථාන රථවාහන ගමනාගමනයට පමණක් නොව පාපැදියකින් වත් නිසි ලෙස ගමන් කිරිමට නොහැකි තත්ත්වයට පත් වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=r1202159</link>
    <topic>මාතෘකාව තේරුම් නොගත් සිසුවිය පාසලේදී අපූරු රචනාවක් ලියලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන නගරය සමීපයේ පිහිටි පාසලකි. සෑම වසරකම සිසුන් වැඩි පිරිසක් පහ ශ්‍රේණියේ ශිෂ්‍යත්ව විභාගය සමත්වීම හේතුවෙන් ජනප්‍රිය වී ඇත. පාසලේ ප්‍රාථමික අංශයට තම දූ දරුවන් ඇතුළත් කර ගැනීමට මවුපියන් අතර සෑම වසරකම තරගයක් පවතී.සමහර අවස්ථාවල එක් පන්තියකට නියමිත සිසුන් ප්‍රමාණය ඉක්මවා ළමයින් ඇතුළත් කර තිබුණ ද බොහෝ ගුරුවරුන් හැකි පමණින් දරුවන්ට පෞද්ගලිකව තම අවධානය යොමු කර ඉගැන්වීමේ යෙදී සිටිති.සමාලි තුන්වන ශ්‍රේණියේ ශිෂ්‍යාවකි. තරමක් කටකාර දැරියක වූ සමාලි අනෙකුත් දරු දැරියන් අතර කැපී පෙනුණේ හුරුබුහුටි නිසා පමණක් ම නොවේ.ඇය පන්තියේ විෂය කටයුතුවලදී ද අන් සිසුන් අභිබවා තම දස්කම් දක්වා ගුරුවරුන්ගේ නොමද ආදරය නිරන්තරයෙන් දිනාගත්තාය.සමාලිගේ ගුරුවරිය සිංහල පාඩම අතරතුර දිනක් රචනාවක් ලිවීමට තම සිසු දරුවන්ට කුඩා මාතෘකාවක් දුන්නාය. ඒ ‘සම්පත් විනාශය’ ගැනය. කුඩා දරු දැරියෝ රචනාව ලිවීමේ නිරත වූහ. ගුරුතුමිය ද පන්තිය වටා යමින් වාක්‍ය පහක රචනාව ලියන අයුරු නිරීක්ෂණය කළාය.සමාලි පැන්සලක කෙළවරක් හපමින් සිට වාක්‍ය රචනාව ලියන්නට වූවාය. ගුරුතුමිය සමාලි අසලට එන විට රචනාවේ වාක්‍ය දෙක්ම සමාලි ලියා අවසන් කර තිබුණාය.කවදත් පොත පතේ වැඩට දක්ෂ සමාලිගේ සටහන් පොතට ගුරුතුමිය ගේ නෙත් යොමු විය. එහි මෙසේ සඳහන්ව තිබිණි. “සම්පත් විනාශ වන්නේ නරක මිතුරන් ඇසුරු කිරීමෙනි. සම්පත් මවුපියන්ට අකීකරු නිසා විනාශ වේ.”සටහන් පොතේ ලියා තිබූ වාක්‍ය දුටු ගුරුතුමියගේ නළල රැළි ගැනිණි.කවදත් පන්තියේ වැඩ කටයුතු හොඳින් කරන සමාලිගේ මේ වාක්‍ය රචනාව ගුරුතුමියට ගැටලුවකි. ඇය සමාලිගේ ඔළුව අතගාමින් “දුවේ ඔයා වාක්‍ය පහක රචනාව ලියන්නේ සම්පත් විනාශය ගැන නොවේදැයි විමසුවාය. ඊට සමාලිගෙන් ලැබුණේ මෙවන් පිළිතුරකි. ටීචර් සම්පත් කියන්නේ අපේ අයියනේ. එයා අම්මයි තාත්තයි කියන දේ අහන්නේ නැහැ. නරක මිතුරන් නිසා එයා තවත් විනාශ වෙනවා කියලා තාත්තා දවසක් කීවා මට ඇසුණා. මට රචනාව ලියන්න ඒක මතක්වුණා.“හරි පුතේ ඔයාගේ රචනාව හොඳයි. ඉතිරි වාක්‍ය ටිකත් ලියන්න” ගුරුතුමිය සෙමින් පවසා සමාලි වෙතින් නික්ම ගියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202151</link>
    <topic>ශ්‍රී ලංකා-ඉන්දියා එක්දිනගැටුමේ ලකුණු සමවෙයි</topic>
    <author/>
    <content>අවසන් පන්දුවේදී ලකුණු සමාන වෙමින් ශ්‍රී ලංකාව හා ඉන්දියාව අතර එක්දින ක්‍රිකට් තරගය ඊයේ ඇඩිලේඩ් පිටියේදී නිමාවට පත් විය.එවැනි තියුණු අවසානයක් දැකීම ලෝක එක්දින ක්‍රිකට් පිටියේ ඉතාම විරල අවස්ථාවකි. කොමන්වේල්ත් බැංකු කුසලානය සඳහා ඊයේ පැවැති තරගය ජගත් එක්දින පිටියේ 3239 වැනි තරගය වූ අතර එයින් තරග 27 ක් මෙවැනි උණුසුම් තීරණයකින් නිමා වී ඇත.ලකුණු 237 ක ඉලක්කයක් අතැතිව පිටියට පැමිණි ඉන්දීය පිලේ පළමු කඩුලු 4 ලකුණු 118 ක් තුළ බිඳ වැටුණ ද පස්වැනි කඩුල්ලට ලකුණු 60 ක අනගි සම්න්ධතාවක් ගොඩනැගීමට ආරම්භක පිතිකරු ගෞතම් ගම්භීර් සහ නායක මහේන්ද්‍ර සිං දෝනි සමත් වූහ.මේ තරගාවලියේ සිය දෙවැනි අර්ධ ශතකය ලෙස ලකුණු 91 ක් රැස් කළ ගම්බීර් දුවද්දී දැවීයාමට හසුකර ගැනීමට නුවන් කුලසේකර සමත් විය. පන්දු 106 කට මුහුණ දුන් ගම්භීර් හතරේ පහර 6 ක් සිය ඉනිමට එක් කළේය. ගම්භීර් දැවීයාමෙන් අනතුරුව සියලු වගකීම් සිය උරමත පටවා ගත් නායක දෝනි ඉනිමේ අවසන් පන්දුව තෙක්ම සටන අත් නොහැරීමට වග බලා ගත්තේය.අතිශය උණුසුම් මුහුණුවරක් ගත් ඉන්දීය ඉනිමේ ලසිත් මාලිංග විසින් යවන ලද අවසන් ඕවරයේ අවසන් පන්දුව වන විට ජයග්‍රහණය සඳහා ලකුණු 4 ක් අවශ්‍යව තිබිණි.සිය පිට ඉන්නට ඈතින් වැටුණු අවසන් පන්දුවට එක්ස්ට්‍රා කවර් කලාපය හරහා වේගවත් පහරක් එල්ල කළ දෝනි ලකුණු 3 ක් සඳහා පැති මාරු කර ගත්තේ තරගය ජය පරාජයෙන් තොරව නිමාවට පත් කරමිනි.පන්දු යැවීමේදී ලසිත් මාලිංග සහ තිසර පෙරේරා අතර කඩුලු 2 බැගින් බෙදී ගියේය.ඉනිම අවසානයේ නොදැවී ලකුණු 58 ක් රැස් කළ ඉන්දීය නායක දෝනි තරගයේ වීරයා ලෙස සම්මාන ලැබුවේය.කාසියේ වාසිය දිනා පළමුව පන්දුවට පහර දුන් ශ්‍රී ලංකා පිල ද ඕවර 50 අවසානයේ කඩුලු 9කට රැස්කළ ලකුණු සංඛ්‍යාව 236කි.ශ්‍රී ලංකා ඉනිමේ හොඳම සම්බන්ධතාවය වූයේ සිවුවැනි කඩුල්ලට මහේල ජයවර්ධන හා චන්දිමාල් විසින්ගොඩ නගනු ලැබූ ලකුණු 94 ය.ජයවර්ධන ලකුණු 43 ක් ලබා ගත්තේ ය. විශිෂ්ට පිතිහරඹයක නිරත වූ චන්දිමාල් ලකුණු 81 ක් ලබා ගැනීමට සමත් විය.පන්දු 91කට මුහුණ දුන් චන්දිමාල් හතරේ පහර 6ක් සහ හයේ පහරක් එල්ල කළේ ය. චන්දිමාල්ගේ දැවීයාමෙන් අනතුරුව ශ්‍රී ලංකා පිලේ කඩුලු ඉක්මනින් බිඳ වැටුණේ ය. සචිත්‍ර සේනානායක නොදැවී ලකුණු 22 ක් වාර්තා කිරීමට සමත් විය. පන්දු යැවීමේ දී විනේ කුමාර් ලකුණු 46 කට කඩුලු 3 ක් දවාලූ අතර රවිචන්ද්‍රන් අශ්වින් කඩුලු 2 ක් දවාලීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202152</link>
    <topic>ශ්‍රී ලංකාවට එරෙහි තරගයේ නායකත්වය රිකී පොන්ටින්ට</topic>
    <author>සිඩ්නි (ඒ. එෆ්. පී.)</author>
    <content>කොමන්වෙල්ත් බැංකු කුසලතා තුන්කොන් තරගාවලිය යටතේ අනිද්දා (17) ශ්‍රී ලංකාව සමඟ සිඩ්නි නුවර පැවැත්වෙන දිවා රාත්‍රී එක්දින තරගයේදී ඕස්ට්‍රේලියානු පිල මෙහෙයවීම හිටපු නායක රිකී පොන්ටින්ට පැවරූ බව ඕස්ට්‍රේලියානු ක්‍රීඩා නිලධාරීන් ප්‍රකාශ කළේය.පසුගියදා ඇඩිලේඩ් නුවරදී ඕස්ටේලියාවට කඩුලු 4 ක පරාජයක් අත්වූ ඉන්දීය පිල සමඟ පැවැති තරගය අතරතුරදී ඕස්ට්‍රේලියානු පිලේ නායක මයිකල් ක්ලාක් පාදයේ ආබාධයකට ලක්වීමේ හේතුවෙන් මේ වනවිට කණ්ඩායමෙන් ඉවත්ව සිටින බැවින් මේ පත්වීම සිදුකර ඇත.කෙසේ නමුත් ලබන 19 වැනිදා ඉන්දියාව සමඟ පැවැත්වෙන තරගයේදී ක්ලාක් යළි කණ්ඩායමට එක්වනු ඇතැයි ඕස්ට්‍රේලියානු ක්‍රිකට් බලධාරීන් විශ්වාසය පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202153</link>
    <topic>එංගලන්තයපාකිස්තානය පරදවයි</topic>
    <author/>
    <content>එංගලන්ත පිලේ වේග පන්දු යවන ක්‍රීඩක ස්ටීවන් ෆින් සිය ක්‍රිකට් දිවියේ හොඳම පන්දු යැවීම සටහන් කරමින් ලකුණු 34 කට කඩුලු 4 ක් දවාලීමත්, ඇල්ස්ටෙයාර් කුක් තම එක්දින තරග දිවියේ ඉහළ ලකුණු සංඛ්‍යාව වාර්තා කිරීමත් හේතුවෙන් පාකිස්තානය සමඟ පැවැති පළමු එක්දින තරගයෙන් ලකුණු 130 ක ජයක් අත්කර ගැනීමට එංගලන්තය සමත් විය.පළමුව පන්දුවට පහරදුන් එංගලන්තය ඕවර 50 අවසානයේ කඩුලු 7 කට රැස්කළ ලකුණු සංඛ්‍යාව 260කි. පිළිතුරු ඉනිම ක්‍රීඩා කළ පාකිස්තානය ඕවර 35 කදී ලකුණු 130 කට දැවී ගියේය.එංගලන්තය - 260/7 (ඕවර 50) ඇලිස්ටෙයාර් කුක් 137, රවී බෝපරා 50,(සයිඩ් අජ්මාල් 43/5)පාකිස්තානය - 130 (ඕවර 35) ෂහිඩ් අෆ්රිඩි 28 (ස්ටීවන් ෆින් 34/4(සමිට් පටේල් 26/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202154</link>
    <topic>මහජන බැංකුවේ අනුග්‍රහයෙන්බාස්කට්බෝල් සූරතාවලිය අද</topic>
    <author>ප්‍රින්ස් ගුණසේකර</author>
    <content>මහජන බැංකුවේ අනුග්‍රහය ඇතිව ශ්‍රී ලංකා බාස්කට්බෝල් සංගමය මෙහෙයවන 49 වැනි ජාතික බාස්කට්බෝල් සූරතාවලිය අද ආරම්භ වේ.කණ්ඩායම් 36ක සහභාගිත්වයෙන් ක්‍රීඩක ක්‍රීඩිකාවන් 432ක සහභාගිත්වයෙන් පැවැත්වෙන ජාතික බාස්කට්බෝල් සූරතාවලියට තරග 78ක් ඇතුළත් ය.පළමු පෙළ පිරිමි තරග වටයට වෙළඳ සේවා, ගුවන් හමුදාව, ශ්‍රී ලංකා පාසල්, හම්බන්තොට, පුත්තලම, යුද හමුදාව, ගම්පහ, කොළඹ නාවික හා පොලිස් කණ්ඩායම් එක්වෙති. පළමු පෙළ කාන්තා තරග වටය සඳහා වෙළඳ සේවා, නාවික, ශ්‍රී ලංකා පාසල්, ගුවන් හමුදාව හා කොළඹ ක්‍රීඩා සමාජ එක්වෙති.සියලුම තරග නුගේගොඩ සාන්ත ජෝසප් පිරිමි විදුහල් පිටියේදී, සාන්ත ජෝසප් බාලිකා පිටියේදී, ගුවන් හමුදා ක්‍රීඩාපිටියේදී හා බම්බලපිටිය පොලිස් බාස්කට් බෝල් පිටියේදී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202155</link>
    <topic>ආදි ආනන්දීයසය සාමාජික ක්‍රිකට් 19දා</topic>
    <author/>
    <content>ආදි ආනන්දීය 96 කණ්ඩායම වාර්ෂිකව සංවිධානය කරන සැහැල්ලු පන්දු සය සාමාජික ක්‍රිකට් තරගාවලිය මෙවර ද මේ මස 19 වැනි දින නාරාහේන්පිට ශාලිකා පිටියේදී පැවැත්වේ. ආදි ආනන්දියන් අතර සුහදත්වය වර්ධනය කිරීම සඳහා මෙන්ම, ආනන්ද විද්‍යාලයේ වර්තමාන වොලිබෝල් කණ්ඩායමේ සියලු අවශ්‍යතාවයන් සඳහා පූර්ණ අනුග්‍රහය ලබා දීම මෙම තරගාවලියේ ප්‍රධාන අරමුණ වේ.මේ සඳහා සියලුම ආදි ආනන්දියන් හට කණ්ඩායම් ඉදිරිපත් කළ හැකි අතර, ඒ පිළිබඳ වැඩි විස්තර උදය 0718129172 ඇමතීමෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202156</link>
    <topic>පාසල් ක්‍රීඩා පුහුණුකරුවන්ගේසුදුසුකම් පරීක්ෂා කිරීමට යයි</topic>
    <author>ප්‍රින්ස් ගුණසේකර</author>
    <content>පාසල් ක්‍රීඩා පුහුණුකරුවන්ගේ සුදුසුකම් පරීක්ෂා කිරීමට අධ්‍යාපන අමාත්‍යාංශය තීරණය කරයි. ඇතැම් විදුහල්වල ක්‍රීඩා පුහුණුකරුවන්ට නියමිත සුදුසුකම් නොමැති වුවද ක්‍රීඩා පුහුණු කිරීම් සිදුකිරීම තුළින් ඇතිවන ගැටලුකාරී තත්ත්වයන් මඟ හැරීම මෙයින් අරමුණු කෙරේ.පාසල් ක්‍රීඩා පුහුණුකරුවන් ක්‍රීඩාවට අදාල ඉහළම සුදුසුකම ලබාගැනීමේ විභාගය සමත්වීම අනිවාර්ය බව පාසල් ක්‍රීඩා අධ්‍යක්ෂ රෝහණ කරුණාරත්න මහතා ‘දිනමිණ’ ට පැවැසීය.දැනට සිටින සුදුසුකම් නොමැති ක්‍රීඩා පුහුණුකරුවන්ට පුහුණුකරු ‘ඒ’ ශ්‍රේණියේ විභාගය සම්පූර්ණ කිරීමට යම් කාලයක් ලබාදීම කෙරෙහිද අවධානය යොමු වී ඇතැයි ද කරුණාරත්න මහතා පැවැසීය.ක්‍රීඩා පුහුණුකරුවන්ට අදාළ චක්‍රලේඛයක් ඉදිරි කාලයේදී නිකුත් කිරීමට කටයුතු යොදා ඇත. පන්නිපිටිය ධර්මපාල විදුහලේ බොක්සිං පුහුණුවෙමින් සිටියදී බුද්ධි ඉන්දීර සිසුවා මියයෑමත් සමග ක්‍රීඩා පුහුණුකරුවන් හා එයට සම්බන්ධ වන පිටස්තර පුද්ගලයන් පිළිබඳ අවධානය වැඩි විය.පන්නිපිටිය ධර්මපාල විදුහලේ ඇතිවූ සිද්ධිය පිළිබඳ පාසල් ක්‍රීඩා අධ්‍යක්ෂවරයා කළ පරීක්ෂණය අනුව එම විදුහලේ බොක්සිං පුහුණුකරු බඳවා ගැනීම විධිමත්ව සිදුවූ බවට කරුණු අනාවරණය වී ඇත. බස්නාහිර පළාත් ක්‍රීඩා අධ්‍යක්ෂවරයාගේද අනුමැතිය සහිතව ධර්මපාල විදුහලේ බොක්සිං පුහුණුකරුගේ පත්වීම සිදුකර ඇතැයි වාර්තා වේ.පාසල් ක්‍රීඩා අධ්‍යක්ෂවරයා කළ පරීක්ෂණයේ වාර්තාව අධ්‍යාපන ඇමැතිවරයාට මේ සතියේ භාරදීමට නියමිතය.මෙවැනි සිද්ධි මුල්කරගෙන පාසල් තුළ ක්‍රියාත්මක වන සටන් ක්‍රීඩා තහනම් කිරීමක් සිදු නොවන බව පාසල් ක්‍රීඩා අධ්‍යක්ෂවරයා වැඩිදුරටත් පැවැසීය. එහෙත් එවැනි ක්‍රීඩා පාසල් තුළ ක්‍රියාත්මක වීමේදී දැඩි නීතිමය රාමුවක් ඇති කිරීම කෙරෙහි පූර්ණ අවධානය යොමුව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202157</link>
    <topic>ජාතික රගර් ක්‍රීඩකයන්සංගමය සමඟ ගිවිසුමකට</topic>
    <author>ෆවුස් මොහොමඩ්</author>
    <content>මෙරට රගර් ක්‍රීඩාවේ උන්නතිය උදෙසා ප්‍රථම වතාවට ජාතික තලයේ රගර් ක්‍රීඩකයන් ශ්‍රී ලංකා රගර් සංගමය හා ගිවිසුම් ගත කිරීම නිල වශයෙන් ලබන 25 වැනිදා ආරම්භවේ.පළමුව මාස 2 ක කාලයකින් ආරම්භ කරන මේ ගිවිසුම පසුව දීර්ඝ කිරීමට පියවර ගැනීමට නියමිතය.දිගුකාලීන ගිවිසුම් ගත කිරීමකට පෙර ක්‍රීඩකයන්ගේ නිවැරදි දත්ත ගබඩාවක් එක්රැස් කරගත යුතු බවත් සියලු කරුණු කාරණා ඇතුලත් නිවැරදි ක්‍රමවේදයක් ක්‍රීඩකයන් සම්බන්ධව ගොඩනගා ගැනීමෙන් අනතුරුව මාසික ගෙවීමක් සහිතව එම ක්‍රීඩකයන් දිගු කාලීනව ගිවිසුම් ගත කරන බව රගර් සංගමයේ සභාපති අසංග සෙනෙවිරත්න මහතා පැහැදිලි කළේය.නිල වශයෙන් ලබන 25 වැනිදා ක්‍රියාත්මක කළද ක්‍රීඩකයන්ගේ ගෙවීම පෙබරවාරි 1 වැනිදා සිට බල පැවැත්වෙන බවත් ඔහු පැවසීය. රගර් සභාපතිවරයා එසේ පැවසුවේ අප්‍රේල් මාසයේ පැවැත්වෙන ආසියානු රටවල් පහේ පළමු කොටසේ රගර් තරගාවලිය සඳහා තෝරාගත් අවසන් ක්‍රීඩකයන් 40 දෙනා පිළිබඳවත් ජාතික රගර් පිලේ නව පුහුණුකරු නිවේදනය කිරීමත් සඳහා පෙරේදා පස්වරුවේ සී. එච්. ඇන්ඩ් එෆ්. සී. ක්‍රීඩා ශාලාවේ පැවැති මාධ්‍ය හමුවේදීය.ආසියානු රටවල් පහේ රගර් සූරතාවලියට නම් කළ 40 දෙනාගේ නම් ලැයිස්තුව ක්‍රීඩා අමාත්‍යවරයාගේ අනුමැතිය සඳහා ඉදිරිපත් කොට ඇති බවත් අනුමැතිය ලැබිමෙන් පසුව රගර් තේරීම් කමිටුව විසින් තරගාවලිය සඳහා නව නායකයකු නම් කරනු ඇති බවත් සභාපතිවරයා පැවසීය.ජාතික රගර් කණ්ඩායමේ නව පුහුණුකරු ලෙස එංගලන්තය නියෝජනය කරමින් රගර් ටෙස්ට් තරග 28 කට අධික ප්‍රමාණයකට ක්‍රීඩා කළ 36 හැවිරිදි ෆිල් ග්‍රීනින් පත් කර ඇත. නව පුහුණුකරු පත් කර ඇත්තේ වසර 2 ක කාලසීමාවක් සඳහා වන අතර ඔහු වෙනුවෙන් වාර්ෂිකව මිලියන 10 ක මුදලක් වැය කිරීමට සිදු වනු ඇති බවත් සෙනෙවිරත්න මහතා සඳහන් කළේය.ශාරීරික යෝග්‍යතාවන්, මූලික කොට ගත් පරීක්ෂණයකින් අනතුරුව තෝරාගන්නා ලද ක්‍රීඩකයන් 40 දෙනා මාර්තු 1 වැනිදා මෙරටට පැමිණෙන නව පුහුණුකරු සමග පුහුණුවීම් අරඹනු ඇත.මේ වසරේ සිට මෙරට අන්තර්සමාජ රගර් තරගවාරයේ වෙනසක් සිදු කෙරෙන බවත් ඒ අනුව වාර්ෂික තරග වාරය ඔක්තෝබර් මස අවසානයේ සිට ඊළඟ වසරේ අපේ‍්‍රල් මාසය වනතුරු පැවැත්වීමට පියවර ගෙන ඇතැයිද ඒ මහතා අනාවරණය කළේය.කෙසේ වෙතත් මෙවර අන්තර් සමාජ රගර් තරගවාරය අප්‍රේල් මාසයේ පැවැත්වෙන ආසියානු රටවල් පහේ සූරතාවලියෙන් අනතුරුව ජුනි මාසයේදී ඇරැඹීමට නියමිතය. මෙවර තරගවාරයේ සිට නව ක්‍රීඩා සමාජයක් රගර් පිටියට එක් වේ. ඒ නාවලපිටියේ අප්කන්ට්‍රි ලයන්ස් ක්‍රීඩා සමාජයයි.ඊළඟ තරගවාරයේ සිට කුරුණෑගල කණ්ඩායමද මෙරට පළමු පෙළ රගර් තරගාවලියට එක්වනු ඇතැයි සභාපතිවරයා පැවසීය. ශ්‍රී ලංකා රගර් ලේකම් රිස්ලි ඉල්යාස්, ප්‍රධාන විධායක නිලධාරී රොහාන් ගුණරත්න සහ භාණ්ඩාගාරික තිරාන් අතපත්තු යන මහත්වරුද මේ මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202158</link>
    <topic>පන්නිපිටිය ක්‍රිස්තුරාජ විදුහල අපරාජිතව දෙවැනි වටයට</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 13 න් පහළ ක්‍රිකට් තරග මාලාවේ තුන්වැනි කාණ්ඩයේ “ර්” කොටසට තරග වැදුණ පන්නිපිටිය ක්‍රිස්තුරාජ විදුහල් කණ්ඩායම තරග සියල්ල අපරාජිතව නිම කරමින් එම කාණ්ඩයේ සූරයින් බවට පත් විය.අංගොඩ ශ්‍රී රාහුල විදුහල් කණ්ඩායම ඉනිමකින් පරාජය කළ ක්‍රිස්තුරාජ විදුහල් කණ්ඩායම අඹතලේ ටිකිරි කුමාර සහ කොට්ටාව ආනන්ද විදුහල් කණ්ඩායම් හමුවේ මුල් ඉනිමේ ජයග්‍රහණ වාර්තා කළේය. ක්‍රිස්තු රාජ සහ බෝමිරිය මධ්‍ය මහා විදුහල් කණ්ඩායම් අතර පැවති පළමු වටයේ තරගය ජය පරාජයකින් තොරව අවසන් විය.සහන් පෙරේරාගේ නායකත්වය යටතේ තරගවදින ක්‍රිස්තු රාජ විදුහල් අවුරුදු 13 න් පහළ කණ්ඩායම වෙනුවෙන් සහන් චතුරංග, චානක සෙබස්තියන්, දක්ෂිත හරිස්චන්ද්‍ර, සී. අයිසැක් සහ දිනුක සජිත් යන ක්‍රීඩකයින් පිත්තෙන් සහ පන්දුවෙන් දස්කම් දැක්වූහ. 2009 දී අවුරුදු 13 න් පහළ තරග මාලාවට ප්‍රථම වතාවට සහභාගී වූ ක්‍රිස්තු රාජ විදුහල් කණ්ඩායම තුන්වැනි වතාවටත් දෙවැනි වටයට සුදුසුකම් ලැබීම විශේෂත්වයකි. ජයන්ත වීරසිංහ මහතා කණ්ඩායමේ පුහුණුකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=s1202159</link>
    <topic>කොළඹට කඩා වැටුණු වර්ෂාවෙන්පාසල් ක්‍රිකට් තරග ඇනහිටියි</topic>
    <author>පි‍්‍රන්ස් ගුණසේකර</author>
    <content>අන්තර් පාසල් ක්‍රිකට් තරගාවලියේ කොළඹ අවට පැවැති තරග කිහිපයක් ඊයේ සවස ඇදහැලුණ වර්ෂාව හේතුවෙන් අතරමඟ නවතා දැමීමට සිදුවුණි.කොළඹ ආනන්ද මාවතේ පැවැති ආනන්ද – මහනුවර ත්‍රිත්ව අතර තරගයත්, ගල්කිස්සේ පැවැති සාන්ත තෝමස් - සාන්ත පීතර අතර තරගයත් වර්ෂාව ඇදහැළී තීරණයකින් තොරව නිමාවිය.මේ තරග දෙකේදී ආනන්ද විදුහලේ තමල්ක ඇතුලත්මුදලි ත්‍රිත්ව විදුහලේ රොන් චන්ද්‍රගුප්ත, සාන්ත පීතර් විදුහලේ ෂශීන් ප්‍රනාන්දු හා සාන්ත තෝමස් විදුහලේ සචින් පීරිස් අර්ධ ශතක ලැබූහ.ආනන්ද විදුහල පළමු ඉනිම 236 - තමල්ක ඇතුලත්මුදලි 93, සිසුර සමරසිංහ 34, උෂාන් ගුණතිලක 25 (ජනිෂ්ක ප්‍රේමසිංහ 68/3, අකිල ජයසුන්දර 51/4)ත්‍රිත්ව විදුහල පළමු ඉනිම 230 - රොන් චන්ද්‍රගුප්ත 79, ජනිෂ්ක ප්‍රේමසිංහ 49, රජිත ජයංග 26 (ඉසුරු ගුණසේකර 74/4, ගේෂාන් විමලධර්ම 52/3)ආනන්ද විදුහල දෙවැනි ඉනිම කඩුලු 2 කට ලකුණු 97 - ගේෂාන් විමලධර්ම 26 (හේෂාන් වන්නිආරච්චි 18/2)පීතර- තෝමස්ගල්කිස්සේ නිමාවූ සාන්ත තෝමස් හා සාන්ත පීතර් අතර තරගයේදී වැඩි වාසි පීතර් ක්‍රීඩකයන් හිමිකර ගනිමින් තරගය ජය පරාජයෙන් තොරව නිමාවිය.සාන්ත තෝමස් දෙවැනි ඉනිම කඩුලු 2 ක් අතැතිව ලකුණු 18 ක් ඉදිරියෙන් සිටියදී වර්ෂාව හේතුවෙන් තරගය නතර කෙරුණි.සාන්ත තෝමස් විදුහල පළමු ඉනිම 180 - ඩෙවින් ජයසිංහ 31, චමෝද් පතිරණ 44, තිලක්‍ෂ සුමනසිරි 45 (රනිත ලියනාරච්චි 41/4, දුෂාන් හේමන්ත 57/3, ජූලියන් ද සිල්වා 31/3)සාන්ත පීතර පළමු ඉනිම කඩුලු 8 කට 326 - ෂෙෂාන් ප්‍රනාන්දු 40, ෂශීන් ප්‍රනාන්දු 71, ජනිත් ලියනගේ 31, දුෂාන් හේමන්ත 34, ළහිරු මිලන්ත 23, රයිඩර් ලියනාරච්චි නොදැවී 36, අලිඛාන් නොදැවී 35 (මධුෂාන් රවිචන්ද්‍රකුමාර් 5/69, රිෂේන් මතගවීර 58/3)සාන්ත තෝමස් විදුහල දෙවැනි ඉනිම කඩුලු 8 කට 164 - සචින් පීරිස් 64, පී. එම්. සුමනසිරි 35 (දුෂාන් හේමන්ත 55/5, රයිඩර් ලියනාරච්චි 18/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=f1202151</link>
    <topic>ටී.එන්.ඒ.ලොක්කෝජාතිවාදය පත්තු කරනවා</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>ජාතික ගැටලුවට දේශපාලන විසඳුමක් දීමේදී 13 වෙනි සංශෝධනය ක්‍රියාත්මක කිරීම හා 13 න් ඔබ්බට යා යුතු දැයි ඇති සංවාදය ගැනත් පොලිසිය ඉඩම් බලතල පළාත් සභාවලට පැවරිය යුතුද යන්න සහ ටී. එන්. ඒ. ක්‍රියා කලාපය ගැනත්, ජාතික ප්‍රශ්නයට ඇති සැබෑ විසඳුම පිළිබඳ ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමග කළ සාකච්ඡාවකි මේ.* ජාතික ගැටලුවට දේශපාලන විසඳුමක් ලෙස 13 වෙනි සංශෝධනය ක්‍රියාත්මක කිරීම පිළිබඳ කාරණය ගැන ඔබේ දැක්ම කෙබඳු ද?එදා ඉන්දියාව මුල් වී 13 වෙනි ආණ්ඩුක්‍රම ව්‍යවස්ථාව සංශෝධනය නිර්මාණය කළේ ලංකාව තම අණසක යටතේ තබා ගැනීමටයි. මුලදී ඉන්දියාව ත්‍රස්තවාදීන්ට පුහුණුව ආයුධ පවා ලබා දුන්නා. පසුව රජිව් ගාන්ධි අගමැතිවරයා 1987 ඉන්දු – ලංකා ගිවිසුම ඔස්සේ 13 වෙනි සංශෝධනය මගින් වෑයම් කළේ ඊළාම්වාදයේ ඉදිරි ගමනට ෆෙඩරල් මුහුණුවරක් දීමටයි. 13 වෙනි සංශෝධනය සම්මත වුණත් බලයට පත් එජාප හෝ පොදු පෙරමුණු රජයක් කිසි විටෙකත් පොලිස් හා ඉඩම් බලතල පළාත් සභා යටතට පැවරීමට ක්‍රියා කළේ නෑ. අද එම බලතල ඉල්ලා සිටින්නේ දෙමළ සන්ධානය ඩයස්පෝරාව සහ එන්ජීඕ කල්ලි එකතුවයි. මේකත් රට දෙකඩ කිරීමේ වෑයමක්. නමුත් එදා ඉන්දියානු බලපෑමට ජේ. ආර්. ජයවර්ධන ජනාධිපතිවරයා නැමුණත් මහින්ද රාජපක්ෂ ජනාධිපතිවරයා ජාතික හැඟීමෙන් ක්‍රියා කරමින් එම බලපෑම් හමුවේ නොනැමී සිටීම වාසනාවක්. මෙවැනි ප්‍රයත්නයන් ව්‍යවස්ථාපිත ක්‍රියාදාමයන් මගින් ම වැළැක්වීමට දැන් අවස්ථාව උදාවී තිබෙනවා.* පළාත් සභා ක්‍රමය ක්‍රියාත්මකයි. 13 වෙනි සංශෝධනය බලගැන්වී තිබියදී ඉන් ඔබ්බට යාමේ අවශ්‍යතාවක් තියෙනවා ද?13 න් ඔබ්බට යනවා කියන්නේ ෆෙඩරල් වාදයට පා තැබීමයි. මෙහි ඇති භයානක තත්ත්වය අපේ ව්‍යවස්ථාව අර්ථ නිරූපණය කිරීමට ශ්‍රේෂ්ඨාධිකරණයට ඇති හැකියාව උපයෝගී කර ගනිමින් යම් දිනෙක ශ්‍රේෂ්ඨාධිකරණයට එවැනි ඉල්ලීමක් ඉදිරිපත් වුණොත් සිදුවිය හැකි දේ ඉඩම් පොලිස් බලතල පළාත්සභාවලට හිමිවිය යුතු බවට ශ්‍රේෂ්ඨාධිකරණය අර්ථ නිරූපණය කළොත් අධිකරණයට දොස් පැවරීමෙන් ඵලක් නෑ. මොකද ව්‍යවස්ථාව අර්ථ නිරූපණය කිරීම අධිකරණයේ යුතුකමයි.එවැනි මතයක් ඇති ශ්‍රේෂ්ඨාධිකරණයක් සහ ජේ. ආර්. ජයවර්ධන වැනි වැනෙන සුළු පාලකයෙක් කවදා හෝ බලයට පත් වුණහොත් ඇති විය හැකි තත්ත්වය ඛේදනීයයි. එවැනි අවස්ථාවක 2 / 3 බලයක් ඇති ව්‍යවස්ථාදායකයක් නොවුණොත් ශ්‍රේෂ්ඨාධිකරණ තීරණය වෙනස් කළ නොහැකියි. අනාගතයේදී 2 / 3 බලයක් කිසිම රජයකට ලැබේද යන්න සැක සහිතයි. එම නිසා 2 / 3 බලයක් සහිත මේ රජයත් ජනාධිපතිතුමාත් එවැනි භයානක තත්ත්වයකින් රට ගලවා ගැනීමට ක්‍රියා කළ යුතුයි. ව්‍යවස්ථාමය සංශෝධනයක් මගින්, පොලිස් ඉඩම් බලතල ලබාදීමට මෙන්ම උතුර සහ නැගෙනහිර ඒකාබද්ධ කිරීමට ඇති ඉඩ ප්‍රස්ථාවන්ද වැළැක්විය යුතුයි.* පළාත් සභා ක්‍රමය මගින් ජාතික ගැටලුවට දේශපාලන විසඳුමක් ලබාදීම ගැන එකඟවිය නොහැකි ද?මේ ගැටුවට විසැඳුම් ලබාදීමේදී උගත් පාඩම් හා ප්‍රතිසන්ධානය සඳහා වූ ජනාධිපති කොමිසමේ (LLRC) නිර්දේශ ඉතාම වැදගත්. දෙමළ ජනයාගේ සාධාරණ දුක් ගැනවිලි හඳුනාගනිමින් ඒවාට පිළියම් යෙදීමටයි ඉන් යෝජනා කරන්නේ. බලය පැවරිය යුත්තේ ජනතාවට බව එය බිම් මට්ටම කරා යා යුතු බව එනම් ජන සභා වැනි ක්‍රමයකින් එය කළ හැකියි. ජනාධිපතිතුමාගේ සංකල්පය; මේ බලය කිසිවකුට හෝ නොව ජනතාවට ලබාදීමයි. ජනයාට මේ බලය ලබාදීම මගින් දූෂණයත් අවම කළ හැකියි. මොකද ගම හදන කාර්යය කරන්නේ ගම්වැසියන්මයි.පළාත් සභා වලට යම් බලය පැවරීමක් කර ප්‍රාදේශීය සභා අහෝසි කළ යුතු බවයි මගේ නම් අදහස. සෙනෙට් සභාවක් ඇති කිරීමත් මේ ප්‍රශ්නයට විසඳුමක් නොවෙයි. ඒක මුදල් නාස්තියක් පමණයි. එමගින් සිදු වන්නේ තවත් දේශපාලන හෙංචයියන් පිරිසකට විශ්‍රාම ශාලාවක් සාදා දීමයි.අනෙක මේ සෙනෙට් සභා වෙනුවට විකල්පයක් දැනටත් ක්‍රියාත්මකයි. ඒ තමයි ජාතික ලැයිස්තු ක්‍රමය. එය ක්‍රියාත්මකව තිබියදී අමුතුවෙන් සෙනෙට් සභාවක් ඇති කිරීමේ අවශ්‍යතාවක් නෑ.* ඔබ දකින හැටියට කළ යුතු හොඳම දේ?අප කළ යුත්තේ ඉතා සුළු කාර්යයක් පමණයි. එනම් උගත් පාඩම් හා ප්‍රතිසන්ධානය සඳහා වු කොමිසමේ නිර්දේශ ක්‍රියාත්මක කිරීම එවිට සිදු වන්නේ දෙමළ දේශපාලන පක්ෂ තර කිරීම නොව දෙමළ ජනයාගේ සාධාරණ අභිලාෂයන්ට ඉඩ සැලසීමයි. කළ යුතු හොඳම දේ මේ කොමිසමේ නිර්දේශ ක්‍රියාත්මක කිරීමයි. එසේ නැතිව ජාතිවාදි දෙමළ දේශපාලන පක්ෂවලට බලය පවරා ෆෙඩරල්වාදය හරහා රට දෙකඩ කිරීමේ ගමනට පා නොතැබිය යුතුයි.* එවැනි විසඳුමකට ටී. එන්. ඒ. එක කැමැති වෙයිද?ටී. එන්. ඒ. එක කිසි දිනෙකත් සිංහල සහ දෙමළ ජනයා අතර ඇති සමගියට සුබ පතන්නේ නෑ. ඔවුන් එවැන්නක් ප්‍රාර්ථනා කරන්නේත් නෑ. මේ ජන කොටස් අතර වෛරයක් භේදයක් ඇති කර එමගින් දේශපාලනය කිරීම තමයි ඔවුන්ට පුරුදු. මේ වාර්ගික දේශපාලනයට ඉඩ නොතැබීමට ජාතික දේශපාලනයේ යෙදෙන ශ්‍රීලනිප, එජාප, ජවිපෙ ආදී වගබලාගත යුතුයි. තවදුරටත් උතුර සහ නැගෙනහිර දෙමළ ජනයා ටී. එන්. ඒ. එකට පමණක් නතුකර ගැනීමට ඉඩ නොතබා තමන් වෙත ඒ ජනයා ආකර්ෂණය කර ගැනීමට ඔවුන් ක්‍රියා කළ යුතුයි. ටී. එන්. ඒ. එක ජාතික සමගිය ප්‍රාර්ථනා කරන්නේ නෑ වගේම ජාතික ගැටලුවට විසඳුම් සෙවීමත් ඔවුන්ගේ ප්‍රතිපත්තිවල නෑ. හැමදාමත් ඔවුන් හැසිරුණේ විසැඳුමකට බාධාකාරී වන ලෙසයි. ජාතිභේදය කියන ගින්නට පිදුරු දැමීම තමයි ඔවුන්ගේ කාර්යය වුණේ. ඒ නිසා පාර්ලිමේන්තු තේරීම් කාරක සභාවට ඔවුන් සහභාගී නොවීම මවිතයක් නොවෙයි. අනෙක මේ සඳහා තේරීම් කාරක සභාවක් මගින් විසඳුම් සෙවීමටත් වඩා උගත් පාඩම් කොමිසමේ නිර්දේශ හරහාම එය කළ හැකියි.* දැනටමත් 13 වෙනි සංශෝධනයේ ඇති ඉඩම් හා පොලිස් බලතල ශ්‍රේෂ්ඨාධිකරණය හරහා හෝ පළාත් සභාවලට පැවරීම තහවුරු වුණොත් එහි යම් අනාගත අවදානමක් ඇතැයි කිව හැකිද?ඉඩම් බලතල දුන්නොත් අනාගතයේ දිනෙක ආරක්ෂක හමුදාවන්ට උතුර සහ නැගෙනහිර හමුදා කඳවුරු ඇති කිරීම වගේ කාරණයකදී වුණත් ගැටලු මතු විය හැකියි. එසේම ආරක්ෂක වශයෙන් විශේෂිත වැදගත්කමක් ඇති ස්ථාන අවට ඉඩම් මහ ඇමැතිවරයාට පැවරෙන බලතල අනුව යම් යම් කාර්යයන්ට භාවිත කළොත් අධි ආරක්ෂක කලාපවලට පවා බලපෑමක් ඇති විය හැකියි. උදාහරණයක් ලෙස වරාය, ගුවන්තොටුපොළ ආදිය අසල එවැනි ඉඩම්වල උස් ගොඩනැගිලි ඉදිවීම ඒවායේ ආරක්ෂාවට බලපාන කාරණයක්. යම් සිද්ධියක් වුණොත් ආරක්ෂක අංශවලට ක්‍රියාත්මක වීමේදීත් එය බාධාවක්. වර්ධරාජා පෙරුමාල් මහ ඇමැතිව සිටියදි ඇතිවූ තත්ත්වයන් අපට මතකයි.එල්. ටී. ටී. ඊ. ය ඇල්ෆ‍්‍රඩ් දුරෙයි අප්පා ඝාතනය කරන විට එල්. ටී. ටී. ඊ. යට සිටියේ 7 දෙනයි. මුලදීම එය පාලනය නොකිරීමේ විපාක අපි අත් විඳ තිබෙනවා. මේ පාඩම් අපි අමතක නොකළ යුතුයි.යම් හෙයකින් බෙදුම්වාදයට පක්ෂ මහ ඇමැති කෙනෙක් පත්වුණොත් ඔහු උතුර හෝ නැගෙනහිර පොලිසී හසුරුවන්න ගත්තොත් මොකක්ද ඇති විය හැකි තත්ත්වය? ඉන්දියාවේ මුම්බායි ත්‍රස්ත ප්‍රහාරය අවස්ථාවේ ආරක්ෂක හමුදාවන්ට ක්‍රියාත්මක වීමට සිදු වුණේ බොහෝ ප්‍රමාද වෙලයි. හේතුව ප්‍රාන්ත රජයේ අවසරය ලැබෙන තුරු බලා සිටීමට සිදුවීම. ඇත්තටම අද ඉන්දීය රජය දුබල වීමට තරම් ප්‍රාන්ත ආණ්ඩුවලට මේ බලතල පැවරීම බලපා තිබෙනවා. රටේ අභ්‍යන්තර ආරක්ෂාවට මේ කාරණා බලපානවා. මේ ගැන ඉන්දීය රජයට අවබෝධයක් තියෙනවා. ඒ නිසා අපේ පළාත් සභාවලට මේ බලතල නොදීම ගැන ඔවුන් සුළු හඬක් නැගුවත් ඒ ගැන විශාල බලපෑමක් ඇති කරන්නේ නෑ. ත ජාතික ප්‍රශ්නයට විසදුම් සෙවීමේදීවත් ජාතික එකඟතාවක් ඇති වන බවක් නොපෙනීම ඔබ කොහොමද දකින්නේ? මර්තු මාසයේ පැවැත්වෙන ජිනීවාහි මානව හිමිකම් කවුන්සිල සැසිවාරයෙන් පසු අපට එරෙහිව වැඩියෙන් තර්ජන එල්ල කරන්න ඉඩ තිබෙනවා.ජාතික එකඟතාවක් නැති වුණාට අපේ සතුරන් අතර නම් ජාත්‍යන්තර එකඟතාවක් තිබෙනවා. මේ නිසා මෙහිදී රජය කල යුත්තේ තම වගකීම මග හැර ඇති විපක්ෂය අමතක කර හෝ උගත් පාඩම් හා ප්‍රතිසන්ධානය සඳහා වු කොමිසමේ නිර්දේශ ක්‍රියාත්මක කිරීමට යොමු වීමයි. තේරීම් කාරක සභාවලට කල් මැරීමත් අවශ්‍ය දෙයක් නොවෙයි. උගත් පාඩම් කොමිසමේ නිර්දේශ ක්‍රියාත්මක කිරීම ගැන බටහිර ජාතීන්ද උනන්දුයි. තවදුරටත් පමා නොකර විශාල ජනවරමකින් බලයට පත් ජනාධිපතිතුමාත් මේ ශක්තිමත් හා ස්ථාවර රජයත් කළ යුත්තේ එයයි. දේශපාලන නියෝජිතයන් රට රටවලට ගිහින් කරුණු කියා පෑමට වඩා එය ප්‍රායොගිකයි.බටහිර රටවල් යුද අපරාධ චෝදනාවලින් අපට දමා ගසමින් සිටියදී එවැන්නක් සිදුව නැති බව පරීක්ෂණයක් පවත්වා තහවුරු කළ යුතුයි. එහිදී කවුරන් හෝ යම් වරදක් කර ඇත්නම් ඊට දඬුවමක් කරන්නත් පුළුවන්. අපේ නිර්දෝෂීභාවය අපි පෙන්විය යුතුයි. මේ සෑම නිර්දේශයක්ම පාහේ උගත් පාඩම් කොමිසමේ වාර්තාවට ඇතුළත්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=f1202152</link>
    <topic/>
    <author>ශ්‍යාමා සමරසිංහ ඡායාරූප-නිශ්ශංක විජේරත්න, රොෂාන් පිටිපන</author>
    <content>1960 දශකයේ මධ්‍ය භාගයේ දී ඇත්ත පුවත්පතින් ඇය සිය මාධ්‍ය වෘත්තිය ඇරැඹුවා ය. ‘ජනවේගය’ පුවත්පතේ ලේඛිකාවක වූවා ය. 1980 දී විජය ප්‍රකාශන ආයතනයට එක්ව ‘සිරිකත’ පුවත්පතේ සේවය කළාය. ‘සුරතලා’ පුවත්පතේ ආරම්භක කතුවරිය ඇයයි. ලංකාදීප විශේෂාංග අංශයේ සම කර්තෘවරියක ද වූවා ය. ඇය කරුණා පෙරේරා නම් වන්නීය. 1971 දී අඳුරට එළියක් (කෙටිකතාව) වෙනුවෙන් රාජ්‍ය සම්මාන ලැබුවාය. ග්‍රන්ථ කිහිපයක කතුවරිය වන ඇය ලියූ නවතම ග්‍රන්ථය “එළිමහන් කළුවරයි”. ඇය හා කළ සාකච්ඡාවයි මේ.“පුරවන්න ජීවිතේ හිස් බඳුන දඟ දමයි නුඹ ජීවිතේ පුරාවට... අවසාන නිමේෂයේදී නුඹ මුනින් හරවන්නේ ජීවිතේ හිස් බඳුනමයි”පීඩිත ජනයාගේ සැබෑ ජීවිතවලින් පිස එන කඳුළ, දුක, වේදනාව තවමත් පුපුරු ගසයි. ජීවියෙකු ලෙසින් ඉපදීමත් මරණයත් මේ කාලච්ඡේද තුළම සිදු වෙයි. පරස්පර විරෝධී ගතික සමාජ වටාපිටාවන් එසේමයි.ඔවුන් වෙනුවෙන්ම පන්හිඳ මෙහෙයවන ඈ තවමත් ඒ වෙනුවෙන් සටන් කරන්නීය.‘මේ මගේ හීනයක්. මේ හීනය උඩ ඉඳන් තමයි මගේ හැම නිර්මාණයක්ම මම කරන්නේ.’ ඈ පවසන්නීය.* ඔබ ‘එළිමහන් කළුවර’ ලියන්නේ ඇයි?මෙය මාගේ මාධ්‍ය ජීවිතයේ එක්තරා අත්දැකීමක්. මම දැක්කා දවසින් දවස තාක්‍ෂණය දියුණුවන ආකාරය. මුද්‍රණ කලාවේ දියුණුව මං දැක්කා. ඒ කාලේ අපි පත්තර හැදුවේ paste up artist වරුන් සමඟයි. එයාලට චිත්‍ර අඳින්න පුළුවන්. කලාත්මක ඇහැක් තිබූ අයයි.ඊට පස්සේ අකුරු අමුණන යුගයක් ආවා. පසුව පරිගණක යුගයක් ආවට පස්සේ මේ අයට රැකියා අහිමි වුණා. මං එළිමහන් කළුවරට යොදා ගත්තේ එවැනි දක්‍ෂතා තිබූ චරිතයක්. එයාගේ චිත්‍ර ඇඳීමේ හැකියාව ව්‍යාපාර ලෝකයම ඈඳා ගත්තා. එයට කූට බුද්ධිය භාවිතා කළා. ළමයි තුන් දෙනෙක් ඉන්න පවුලක් නඩත්තු කරන එක තිලකට ලොකු ගැටලුවක්. ඒ ආකාරයට පීඩිතව දුක් විඳීන මිනිසුන් ගැනයි මං ලිව්වේ. ඒ මිනිසුන්ගේ කඳුළු තවමත් වේලිලා නෑ. අවසන කූට බුද්ධිය භාවිතා කරමින් ජීවිත සටන ජය ගන්නට මිනිසුන් කරන හොර, වංචා, මෙයින් දක්වනවා.ඉක්මනින් පෝසත් වන්නට රැවටීම, වංචාව, කරන තත්ත්වයකට මේ චරිතය පත් වන ආකාරයයි මම පෙන්වා දෙන්නේ. මෙය යුග විපර්යාසයන් සමඟ සිදු වූ ඛේදවාචකයක්. වැහිලා යන යුගයේ මෙවැනි දේත් තිබුණා. කියන කාරණය පෙන්වන්නයි මම මේ නිර්මාණය කළේ.* ඔබේ යුගයේ මාධ්‍ය භාවිතාවත් වර්තමාන යුගයේ මාධ්‍ය භාවිතාවත් අතර වෙනසක් ඔබ දකින්නේද?අපේ යුගයේ මාධ්‍ය හරිම සංසුන්. ආස හිතෙන ක්‍ෂේත්‍රයක්. ඒ වගේම ඒ යුගයේ ගුරුවරු, දෙමාපියන් කී දේවල්වලට වඩා අපි මාධ්‍යයෙන් පුවත්පතින් එළි දක්වන දේවල් කෙරෙහි විශ්වාසයක් තැබුවා. සමස්ත සමාජයත් එහෙමයි. අද සියලු මාධ්‍යයන් ඒ විශ්වාසය නැති කරගෙන තියෙන ආකාරය අපට පේනවා. ඒ වගේම මාධ්‍යයට දේශපාලන බලපෑම්ද ඉතා ඉහළයි. එය මාධ්‍යයට ඔරොත්තු නොදෙන තරම්. ඒ වගේම අද හතු පිපෙන්නා වාගේ පුවත්පත් සඟරා, රූපවාහිනී, රේඩියෝ, පරිගණක පහසුකම් යනාදී වශයෙන් තාක්‍ෂණික සන්නිවේදන මෙවලම් ද ඉතා බහුලයි. ඒ බහුලත්වය මත සියලු ග්‍රාහකයන්, පාඨකයන් තෝරා ගැනීම පිළිබඳ ගැටලුවක් මතු වෙලා. එතකොට ඔවුන් මංමුලා වූවන් බවට පත් වෙලා.* ඔබේ යුගයේ සාහිත්‍ය පෝෂණය වුණේ කුමන ආකාරයටද? විචාර කලාව එයට බලපෑම් කෙළේ කොහොමද?60 - 80 කාලච්ඡේදයේ ඉතා හොඳ විචාර කලාවක් තිබුණා. ගීත, නාට්‍ය, චිත්‍රපට, ගුවන්විදුලි, සාහිත්‍ය, යනාදිය ගැන ඉතා හොඳ වැඩසටහන් විචාර කලාවන් මාධ්‍යයෙන් විකාශනය වුණා. බාල චිත්‍රපටයක් නිෂ්පාදනය කළොත් විචාරකයෝ එය මේක නොවෙයි චිත්‍රපටය කියලා ගුණ දොස් ඇතුව පෙන්වා දෙනවා. ඒ තුළින් ඉතා හොඳ නිර්මාණවලට යොමුවීමට නිර්මාණකරුවන්ට අවකාශ සැලසෙනවා. සරත් අමුණුගම, විමල් දිසානායක, නන්දසේන රත්නපාල වගේ බුද්ධිමතුන් සාහිත්‍ය පිළිබඳ වැඩමුළු පැවැත්වූවා. මාධ්‍ය තුළින් ඒවා කතා කළා. ඒ වගේම අපටත් ඒවායෙහි කොටස් කට පාඩම්. ඒ තරම් රසවත් ලෝකයක් තමයි එදා අපි දුටුවේ. බොහෝම සංයමයෙන්, ඉවසීමෙන්, සමාජ වගකීමෙන්, කළ වටිනා නිර්මාණ එදා අපි දුටුවා.* පොත පත ඇසුරු කරන සමාජයේ ගමන්මඟ ඔබ දකින්නේ කොහොමද?පොතපත ඇසුරු කරන අයට හොඳ මනුස්සකමක් තියෙනවා. සාරධර්ම නැති වුණා කියලා කෑ ගහන අයයි පොත පත කියවන්නේ. ඒ අය නිසයි ටිකක් හරි සාරධර්ම රැකිලා තිබෙන්නේ. පොත පතින් දුරස් වෙනවා කියන්නේ මනුස්සකම, සාරධර්ම තුළින් ඈත් වෙනවා කියන එකයි. මේ සෑම දෙයකටම හේතුව මුදල්. මුදල් හඹා යන සමාජය හරිම නිස්සාරයි. මේ පොතෙන් කියන්නේත් ඒකයි. මුදල් පසුපස ගිය සමාජයේ ජීවිතවල නිස්සාරත්වයයි. අවසානයේ මුනින් නමන්නේ හිස් කලයක්. ඔක්කෝම ජය ගත්තාට ඇතුළාන්තය හිස්.අද සමහරු පොත් ලියන්නේ ටෙලි නාට්‍යයක් කිරීමේ බලාපොරොත්තුවෙන්. එයින් වඩා මුදල් ඉපයිය හැකියි. ජනපි‍්‍රයතාවය, ප්‍රසිද්ධියට ඇති ආශාවයි ඒ.* අවිවේකී සමාජයකට “කියවීම මිනිසා සම්පූර්ණ කරයි” කියන කියමන බලපාන්නේ කොහොමද?ළමා පරපුර කියවීමෙන් ඈත් වෙලා. ළමුන් පමණක් නොවෙයි වැඩිහිටියන් ද කාර්යබහුල තාවයකට පත් වෙලා. ඒ වගේම ළමුන්ට සිතන්න වෙලාවක් , ඉඩක් නෑ. අපි පුංචි කාලේ සඳ එළිය, ගංගාවන් ගැන මවා ගත්තා. අද ළමුන්ට සියල්ල නැරඹීමට ගෙනත් දෙනවා. කාටුන් ලෝකය ළමා ලෝකය ආක්‍රමණය කරලා. ළමයා තුළ නිර්මාණාත්මක හැකියාවක් ගොඩ නැඟෙණන්නේත් නෑ.නමුත් ළමුන් වෙනුවෙන් බොහෝමයක් පොත පත, පත්තර වෙළෙඳපොළේ තිබෙනවා. නමුත් ළමුන්ට සුදුසු තත්ත්වයේ ඒවාදැයි ගැටලුවක්. ළමයාව හොඳින් තේරුම් ගත් භාවිතාවක් ඒවායෙහි නෑ. සුරංගනා කතාවක් ඉදිරිපත් කළත් ඒවායින් ළමයාට හිතන්න දෙයක් දිය යුතුයි.ළමයින්ගේ මව්පියන් මුදල් පසුපස දුවන අය. එයාලා ඉගෙන ගත්තෙත් මුදල් හම්බ කරන්නයි. එයාලටත් ළමයාගේ මනස හදන්න වුවමනාවක් නෑ. මොකද එයාලටත් ඒවා ලැබුණේ නැති නිසා.* සාහිත්‍ය නිර්මාණ වෙළෙඳ ආධිපත්‍යයට නතු වෙලා එහිම එරෙනවා නොවේද?වෙළෙඳපොළ ඉලක්ක මත පොත පත ලියවෙනවා. ඒ වගේම සම්මාන පොළ ඉලක්ක පොත පත ලියවෙනවා. මේ ඉලක්ක මුල් කරගත්තාම ගැටලු ඇති වෙනවා. මාඕ සේතුං කියලා තියෙනවා දහසක් මල් පිපෙන්නට ඉඩ හරින්න කියලා. අපි දකිනවා මේ මල් නොවෙයි පිපිලා තිබෙන්නේ. නිදහසේ නිර්මාණ ඒක අතික්‍රමණය කරගෙන. වල්බූරු නිදහසක් ඇති කරගෙන තම තමන් විසින්ම. අපට වගකීමක් තියෙනවා.හිතෙන හිතෙන දේ ලියා පළ කරන එක නොවෙයි කාර්යය. අපිට හිතෙන දේවල් කරන්න බෑ. මේක මගේ නිර්මාණය. මගේ සාහිත්‍ය. අනෙක් මිනිහාට ඕන කුදයක් කියලා හිතාගෙන ලියනවා. ඒක හොඳ දෙයක් නෙවෙයි.තාක්‍ෂණය සහ සල්ලි ගොඩවල්වලට යට වෙලා ඉන්න අයට කිසිවක් පේන්නේ නෑ. ටිකක් හරි සමාජය සංවේදී කරන්න පුළුවන් සාහිත්‍යකරුවාට විතරයි. හැඟීම්වලට කතා කරන්න පුළුවන් සාහිත්‍යයේ විතරයි. ජීවිත හැඟීම්වලට සම්බන්ධ කරගත්තාම යහපත් දෙයක් සිදු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>15</day>
    </date>
    <link>http://www.dinamina.lk/2012/02/15/_art.asp?fn=f1202153</link>
    <topic>නවකතා ලියන හැටි!කල්ලන්ගෙන් ඉගෙන ගනිල්ලා</topic>
    <author>රන්ජන් අමරරත්න</author>
    <content>නයිජීරියාව බොහෝ විට ගිනි ගනී. ඒ ගින්නෙන් දේපොළ පමණක් නොව වටිනා ජීවිත ද දැවී යයි. බෝම්බ පුපුරා රථවාහන සුනු - විසුනු වෙයි. එහි සුන්බුන් අතර වටිනා පොත පතෙහි තීරු - කෑලි ද දක්නට ලැබේ. යටත්විජිතවාදයට, ගෝත්‍රවාදයට, වර්ගවාදයට, බෙදුම්වාදයට, ත්‍රස්තවාදයට හා සූරාකෑමට පිට - පිට මුහුණ දෙමින් ගැටුම්වලින් හෙල්ලුම්කන නයිජීරියාව තුළ ජීවිතයකට ඇති වටිනාකම කාසි කිහිපයකින් තක්සේරු කළ හැකි ය. ඇතැම් විට එහි වටිනාකම බාල වර්ගයේ මිනීපෙට්ටියක මිල වන්නට ද පු‍්‍රළුවන.මේ – සා ගැටුම්, දෙදරීම් හා ගිනි ගැනීම් පවතින රාජ්‍යයක හරි අපූරුවට ප්‍රසාරණය වන සාහිත්‍යාංගයක් තිබේ. එනම්! ප්‍රබන්ධ කතාව යි. හෙවත් නව කතාව හා කෙටිකතාවයි. අපි‍්‍රකානු මහාද්වීපයේ කෙටිකතාව, නවකතාව, හා නාට්‍යය ලෝක මට්ටමට ගෙන එනු ලබනුයේ නයිජීරියාවේ නිර්මාණ ශිල්පීන් විසිනි.ලෝක ප්‍රබන්ධ කතාවේ විශිෂ්ට ම යුගය ලෙස සලකනු යේ 19 වන සියවසේ රුසියානු නවකතාවයි. ඒ සමඟ ශේක්ෂ්පියර්ගේ නාට්‍යය, ප්‍රංශ නවකතා හා අප්‍රිකානු ප්‍රබන්ධ කතා ලෝක සාහිත්‍යයෙහි ප්‍රධාන මං සලකුණු ලෙස හඳුන්වා දෙනු ලැබේ. ශ්‍රී ලංකාවේ ප්‍රබන්ධ කතාවට අතිශයෙන් ම බල පෑ සාධකය ලෙස සලකනු ලබන්නේ රුසියානු නවකතාව යි. එහෙත් අදට ගැළපෙන නිය ම ප්‍රබන්ධ කථා ආදර්ශය අපට ලබාගත හැක්කේ අප්‍රිකානු මහාද්වීපයෙන් ය.එම ආදර්ශය ලබාගත හැකි අපූරු කතාන්දරයක් සේනාරත්න වීරසිංහ විසින් සිංහලයට පරිවර්තනය කරනු ලැබ තිබේ.“සුරාලෝලියාගේ විපරීත අපදානය” නමින් සිංහලයට නගා ඇති මෙහි මුල් කෘතිය ආමෝස් ටුටූලාගේ “ෆාම් වයින් “ නම් ප්‍රබන්ධය යි. මේ ප්‍රබන්ධය පිළිබඳ ලෝක අවධානය යොමුව තිබේ. රටවල් ගණනාවක භාෂා ගණනාවකට මේ කෘතිය පරිවර්තනය වී තිබේ. එහි විශේෂත්වය වන්නේ අප්‍රිකානු සමාජයට බලපාන අතිශය සුවිශේෂී ගැටලු ඉන්ද්‍රජාලික යථාර්ථවාදය ඔස්සේ නිරූපණය කර තිබීම ය. අප්‍රිකාවේ ප්‍රබන්ධ කතාව අත්‍යන්ථයෙන් ම සමාජය හා බැඳී පවතී. අප්‍රිකානු නවකතාව යනු හුදෙකලාව කර්තෘගේ හැඟීම් උද්දීපනය කරන රචනයක් නොවේ.අප්‍රිකානු මහාද්වීපයේ ප්‍රබන්ධ කතාව හා නාට්‍යය සමාජ ක්‍රියාකාරකමක් ලෙස හුවා දක්වන්නට ආදර්ශ සැපවූයේ එක් අතකින් නයිජීරියාවේ චිනුවා අචෙබේ ය. අනෙක් අතින් වෝලේ සොයින්කෝ ය. මේ දෙදෙනාගේ මාර්ගෝපදේශකත්වය යටතේ අප්‍රිකානු තරුණ නිර්මාණකරුවෝ පෙළ ගැසුණා හ. අද සමස්ත අප්‍රිකාව තුළ දකින්නට ලැබෙන්නේ එහි තුන්වන අවදිය යි. නූතන ලෝක සාහිත්‍යයේ සමාජයට වැඩදායක ඉතා වැදගත් ප්‍රබන්ධ කතාව ඇත්තේ අප්‍රිකානු මහාද්වීපය තුළ ය. ශ්‍රී ලංකාව වැනි රටකට අප්‍රිකාවෙන් ලබාගත හැකි ආදර්ශ ගණනාවක් තිබේ.i අප්‍රිකානු ප්‍රබන්ධ කතාවේ සමාජ සම්බන්ධය ii අප්‍රිකානු පත්තර කලාවේ විනිවිධභාවය iii අප්‍රිකානු නාට්‍යයේ හා සිනමාවේ කලාත්මක ස්වරූපයඅද අපගේ අවධානයට යොමු වන්නේ අප්‍රිකානු ප්‍රබන්ධ කතාවේ සමාජ සම්බන්ධය හෙළිකරන අපූරු කතාවක් ගැන ය. මේ කතාවෙන් කියවෙන්නේ නැතහොත් නිරූපණය වන්නේ අප්‍රිකාවේ සාම්ප්‍රදායික සමාජය මුහුණදෙන බරපතළ ගැටලු සමුදායක් පිළිබඳ ජවනිකා ය. ආමෝස් ටුටුලා නම් කතුවරයා එම ගැටලු ඉතා සංවේදී ලෙස නිරූපණය කරන අතර ඔවුන්ගේ සමාජයේ සම්ප්‍රදායන්, දුර්වලකම්, දැඩි උත්ප්‍රාසයට ද ලක්කරයි. කතුවරයා මෙහි දී භාවිත කරන ශිල්පක්‍රමය උකහාගන්නේ ඔවුන්ගේ ම මිථ්‍යා කතාවල රිද්මය ඔස්සේ ය. බටහිර විචාරකයෝ මේ ක්‍රමය “ඇන්ග්ලෝ ඇෆ්රිකන් මැජික් රියැලිසම්” ලෙස හඳුන්වති. ශ්‍රී ලංකාවට මේ ක්‍රමය හඳුන්වා දෙන ප්‍රථම කෘතිය ලෙස සුරාලෝලියාගේ විපරීත අපදානය දැක්විය හැකි ය.ශ්‍රී ලංකාවේ නවකතාව මේ වන විට අයාලේ ගිය කලාවකි. එහි පුරුෂාර්ථයන් සමඟ සමාජ යථාර්ථයන් සහසම්බන්ධ වන්නේ නැත.නවකතා රචකයන් ලෙස පෙනී සිටින බක පණ්ඩිතයෝ ද, බොරු සිල්ගත්තෝ ද, සම්මාන අපේක්ෂා කරන්නෝ ද බහුභූත රචනා ඉදිරිපත් කරමින් තම පැවැත්ම රක්ෂා කර ගනිති. මෙය ඛේදවාචකය කි. සාහිත්‍යයේ ඇදවැටීමෙකි.ලෝක ප්‍රබන්ධ කතාවට විශාල බලපෑමක් කළ අපි‍්‍රකානු ලේඛකයෝ රැසක් සිටිති. චීනුවා අචෙබේගෙන් පටන් ගත් එම පරපුරෙහි ප්‍රධානීන් ලෙස බෙන් ඔක්රී, නුගුගි වා තියාංගෝ, චිමා මන්ඩා, අමෝස් ටුටුලා හා තවත් අය පෙන්වා දිය හැකි ය. ඔවුන්ගේ විශේෂ ආකල්පය වනුයේ නවකතාකරුවා සමාජයට ගුරුවරයකු, උපදේශකයකු, මඟ පෙන්වන්නකු ලෙස ක්‍රියාත්මක විය යුතු බව ය.එම උපදේශනය ශ්‍රී ලංකාවේ අප විශ්වාස කරන හා අදහන උපදේශනයට වඩා වෙනස් ය. එය සමාජය හා එහි ගැටලු හා එක් වූ අපූරු යථාර්ථවාදී උපදේශනයකි.වගකීමකින් යුතුව සාහිත්‍ය කලාවේ යෙදීම සම්බන්ධයෙන් උපදේශන ඇතොත් ඒ ශ්‍රී ලංකාවේ එක ම එක නවකතාකරුවකු සම්බන්ධයෙන් පමණක් පැණැවිය හැකි රීතියක් වනු ඇත. එම රීතිය නිර්මාණය කළේ මහා නවකතාකරු පියදාස සිරිසේන මහතා ය. ඔහුගේ ප්‍රබන්ධ කතාවට පහර දී විනාශ කළේ විශ්වවිද්‍යාල ප්‍රජාව ය. එහෙත් එබඳු ශක්තිමත් හා සමාජානුයෝජනීය නවකතා කලාවක් මෙරට විශ්වවිද්‍යාලවලින් බිහි වුයේ නැත.නවකතාව යනු සදාචාරාත්මක නොවන විහිළු සහගත හා විසකුරු සහිත නරක කලාවක් යැයි මුල් යුගයේ එංගලන්තය පවා විශ්වාස කළේ ය. එහි සම්භාව්‍ය කතා කාරගෝ ලෝරන්ස්ගේ කෘති විනාශ කිරීමට මඟ පෙන්වූහ.ලෝරන්ස්ගේ කෘති විශිෂ්ට ම සමාජ අධ්‍යයනයක් නොවූව ද එහි නව ප්‍රබන්ධයක ලක්ෂණ තිබිණි. ලෝරන්ස් සමාජය විග්‍රහ කළේ වෙනත් ආකාරයකට ය. ඒ වගත් අප තේරුම් ගත යුතු ය.සිංහල නවකතාව සමාජය හා බද්ධ වූයේ පියදාස සිරිසේන, මාර්ටින් වික්‍රමසිංහ හා ගුණදාස අමරසේකරගේ නූතන රචනා ඔස්සේ ය. එම ප්‍රබන්ධ කියැවීමට රසවිඳීමට හා අර්ථ ගැන්වීමට සමාජ විඥානයක් තිබිය යුතු ය. මේ අබුද්දස්ස කාලයේ සමාජයට එබඳු විඥානයක් නැත. එහෙත් එය ඇති කළ යුතු ය. ඇති කළ හැකි එක් මාර්ගයක් වන්නේ නවකතාව යි.අපේ පිස්සු කෙළින රචකයන් අපි‍්‍රකාවෙන් පාඩම් උගත යුතු ය. කෙන්යාවේ, නයිජීරියාවේ, දකුණු අපි‍්‍රකාවේ නවකතා රචකයෝ ඉතා සංයමයෙන් හා ගැඹුරෙන් යුතුව තව සමාජයට අවශ්‍ය ඥානය සපයාදීමට සමත් ව සිටිති. එබඳු හපන්කමක් කිරීමට නම් ; නවකතාකරුවා පොදුජනයාට ඉදිරියෙන් සිටිය යුතු ය.ශ්‍රී ලංකාවේ නවකතාකරුවන් සිටිනුයේ පොදු ජනතාව පහළින් ය. බොහෝ පහළින් ය.මේ සියල්ල සමාලෝචනය කරන කළ වැටහෙන පොදු සාධකය වන්නේ අපි‍්‍රකානු ප්‍රබණ්ධ කතාවෙන් අපට බොහෝ දේ උගත හැකි බව ය. ඊට හොඳ නූතන අඩිතාලමක් සේනාරත්න වීරසිංහ ඇති කර තිබේ. ඔහුගේ පරිවර්තනයේ ගුණ දෙස් වෙනත් දවසක ඉදිරිපත් කළ හැකි ය. අදට මෙය ප්‍රමාණවත් ය. මන්ද යත්; එම කෘතිය මෙරට බක පණ්ඩිතයන් බොහෝ දෙනකුට හොඳ පාඩමක් වන බැවින් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202161</link>
    <topic>ධීවර සහන මුදල්ඉන්ධනහල්වල ගිණුමට</topic>
    <author>බුද්ධිකා ඉඹුලාන</author>
    <content>ධීවර යාත්‍රා සඳහා රජය ලබා දෙන ඉන්ධන සහනාධාරය වෙනුවෙන් වූ මුදල්, අදාළ ඉන්ධනහල් වෙත ලබාදීම ඊයේ (15) සිට ආරම්භ කර තිබේ. මේ සඳහා මාසයකට රජය වැයකරන රුපියල් කෝටි 25 කට අධික මුදල් අදාළ බැංකු වෙත තැන්පත් කිරීම දැන් ක්‍රියාත්මකව ඇත.ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි සිදු කළ මේ වැඩපිළිවෙළ සාර්ථක කර ගැනීම සඳහා ප්‍රාදේශීය ලේකම්වරුන් සහ දිස්ත්‍රික් ලේකම්වරුන්ගේ සහය ලබාගන්නා බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා “දිනමිණ” ට කීය.මේ ඉන්ධන සහනාධාරය ධීවරයින්ට ලබාදෙන ඉන්ධනහල් ලැයිස්තුගත කිරීමටත්, සහනාධාරය හිමිවන ධීවර කාර්මිකයන් සහ යාත්‍රා ලැයිස්තු පිළියෙළ කිරීමට ධීවර සහකාර අධ්‍යක්‍ෂවරුන් සහ ධීවර පරීක්‍ෂකවරුන් යොදා ගත් බව ද ඇමැතිවරයා කීය.මේ සම්බන්ධයෙන් වූ තොරතුරු අදාළ ප්‍රාදේශීය ලේකම් සහ දිස්ත්‍රික් ලේකම්වරුනට “ෆැක්ස්” මගින් යවා ඇති බව ද ඇමැතිවරයා පැවැසීය. මෙතෙක් ධීවරයාට ලබා දී ඇති හොඳම ඉන්ධන සහනාධාරය දැන් ලබා දී ඇති බවත්, ධීවරයින් සිදුකළ යුත්තේ විවිධ සංවිධානවල උසිගැන්වීම්වලට අවනත නොවී මේ සහනාධාරය ද ලබාගෙන ධීවර රැකියාවේ යෙදී ආදායම් සරුකර ගැනීම බව ද ඇමැති රාජිත සේනාරත්න මහතා පෙන්වා දුන්නේය.නව ඉන්ධන සහනාධාරය මගින් බහුදින ධීවර යාත්‍රාවකට රුපියල් 30,000 ක පමණ මාසික සහනාධාරයක් ද, එක්දින ධීවර යාත්‍රාවකට රුපියල් 18,000 ක මාසික සහනාධාරයක් ද හිමිවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202162</link>
    <topic>විදුලි බිල වැඩි වෙයි</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ඉන්ධන මිල ඉහළයාම නිසා විදුලිබල මණ්ඩලයට සිදුවන පාඩුව අවම කිරීම සඳහා ඊයේ (15) මධ්‍යම රාත්‍රියේ සිට ක්‍රියාත්මක වන පරිදි විදුලි බිල වැඩි කිරීමට මහජන උපයෝගීතා කොමිසන් සභාව තීරණය කර ඇත.ඒ අනුව ඒකක 0-30 දක්වා සියයට 25 කින්ද, ඒකක 31 – 60 සියයට 35කින්ද, ඒකක 60 වැඩි පාරිභෝජනයේදී සියයට 40කින්ද විදුලි බිල වැඩි කිරීමට පියවර ගත් බව මහජන උපයෝගිතා කොමිසමේ සභාපති ආචාර්ය ජයතිස්ස ද කොස්තා මහතා අනාවරණය කළේය.විදුලිබල මණ්ඩලයට සිදුවන පාඩුව අවම කිරීම සඳහා විදුලිබල හා බලශක්ති අමාත්‍යාංශයේ මහජන උපයෝගිතා කොමිසමෙන් කළ ඉල්ලීමට අනුව මේ පියවර ගත් බව ද කොස්තා මහතා ප්‍රකාශ කළේය.ඉන්ධන ගැලපුම් ගාස්තු සංශෝධනය පිළිබඳ දැනුවත් කිරීම වෙනුවෙන් පදනම් ආයතනයේදී ඊයේ (15) පැවැති මාධ්‍ය සාකච්ඡාවකට සහභාගී වෙමිනි.ඒකක 0-30 දක්වා විදුලි පරිහරණය කරන පාරිභෝගිකයන් සියයට 23ක් වන අතර ඔවුන්ගේ මාසික බිල් පතට රුපියල් 22.50ක ඉන්ධන ගැලපුම් ගාස්තුවක්ද, ඒකක 31-60 දක්වා විදුලිය පරිහරණය කරන්නන්ට රුපියල් 80.85ක වැඩිවීමක් ද මාසික බිල් පතට එකතුවේ.එමෙන්ම ඒකක 90-120 දක්වා රුපියල් 182.40කින්ද, ඒකක 120-180 දක්වා රුපියල් 434.40කින්ද, ඒකක 180 වැඩි විදුලි පරිහරණය කරන්නන් සඳහා රුපියල් 1010.40ක ඉන්ධන ගැලපුම් ගාස්තුවක් මාසික බිල්පතට එකතුවේ.මීට සමගාමීව කර්මාන්ත හා හෝටල් ක්ෂේත්‍ර සඳහා සියයට 15කින්ද, පොදු කාර්ය හා රජයේ විශ්ව විද්‍යාල සඳහා සියයට 25ක ඉන්ධන ගැලපුම් ගාස්තුවක් එකතු කර ඇත.ආගමික ස්ථාන, වීථි ලාම්පු, රජයේ රෝහල් සහ පාසල් මේ ඉන්ධන ගැලපුම් ගාස්තුවෙන් නිදහස් කර ඇතැයි ජයතිස්ස කොස්තා මහතා සඳහන් කළේය.මේ වසරේ විදුලි උත්පාදනයට රුපියල් බිලියන 29ක මුදලක් අතිරේකව වැයවන අතර ඉන් රුපියල් බිලියන 4ක මුදලක් රජය සහනාධාර වශයෙන් ලබාදීමට නියමිතය. ඉතිරි රුපියල් බිලියන 25ක මුදල ජනතාවගෙන් අය කර ගැනීමට මේ ඉන්ධන ගැලපුම් ගාස්තු සකස් කළ බව හෙතෙම සඳහන් කළේය.ඉන්ධන ගැලපුම් ගාස්තුව මඟින් සිදුවන මිල වැඩිවීම් ඉතාම සාධාරණ බවද ආචාර්ය ජයතිස්ස ද කොස්තා මහතා අවධාරණය කළේය.ලෝක වෙළෙඳපළේ ඉන්ධන මිල වැඩිවීම අනපේක්ෂිතව සිදු වූ බවද, ඉදිරියේ දී ඉන්ධන මිල පහත වැටීමක් සිදු වුවහොත් ඊට සාපේක්ෂව විදුලි බිල සංශෝධනය කරන බවද කොස්තා මහතා කීය.මහජන උපයෝගිතා කොමිසමේ අධ්‍යක්ෂ ජෙනරාල් දමිත කුමාරසිංහ මහතා ඇතුළු නිලධාරීන් පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202163</link>
    <topic>සමෘද්ධිලාභීන්ටවිදුලිය නැති පවුල්වලටභූමිතෙල් සහනාධාරය</topic>
    <author>පණ්ඩුක සමරසේකර</author>
    <content>සමෘද්ධිලාභීන්ට හා විදුලිය නොමැති පවුල් සඳහා භූමිතෙල් සහනාධාරය ලබාදීමට රජය තීරණය කර ඇත.මේ සහනාධාරය මේ මස 19 දා සිටම ලබාදෙන අතර එය එක් පවුලකට රුපියල් 200 බැගින් මාසිකව හිමි වන බවත් සමෘද්ධි අධ්‍යක්ෂක ජනරාල් නීතිඥ බන්දුල තිලකසිරි මහතා දිනමිණට කීය.ග්‍රාම නිලධාරිගේ හෝ සමෘද්ධි සංවර්ධන නිලධාරින්ගේ සහතිකය මත ප්‍රාදේශීය ලේකම් කාර්යාලයෙන් හෝ සමෘද්ධි කලාප බැංකුවලින් ද ප්‍රදේශයේ තෝරාගත් ස්ථානයකදී මේ මුදල අදාළ පවුල්වලට ලබා දෙන බව තිලකසිරි මහතා පැවැසීය.මුළු දිවයිනේම පවුල් ලක්ෂ 4 1/2 කට මේ ප්‍රතිලාභය හිමිවන බවද බන්දුල තිලකසිරි මහතා “දිනමිණ”ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202164</link>
    <topic>අමෙරිකා ක්‍රියාපිළිවෙත ගැනශ්‍රී ලංකාවේ කනගාටුව</topic>
    <author>මහින්ද අලුත්ගෙදර</author>
    <content>ජිනීවාහි මානව හිමිකම් සැසියේදී ශ්‍රී ලංකාවට එරෙහිව යෝජනාවක් ගෙන ඒම සඳහා අමෙරිකාවේ සහාය ලබාදීමට කටයුතු කිරීම සම්බන්ධයෙන් ශ්‍රී ලංකා රජය සිය කනගාටුව පළ කරයි.මානව හිමිකම් පිළිබඳ ශ්‍රී ලංකාවට එරෙහිව යෝජනා ගෙන ඒම අනවශ්‍ය බවත් යම් ගැටලුවක් තිබේනම් ඒ පිළිබඳ සාකච්ඡා කළ හැකි බවත් විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා ‘දිනමිණ’ ට පැවැසීය. ශ්‍රී ලංකාවේ සංචාරයක නිරත වෙමින් පසුගියදා කොළඹදී පැවැති මාධ්‍ය හමුවකට එක්වෙමින් එළඹෙන මානව හිමිකම් සැසියේදී ශ්‍රී ලංකාවට එරෙහිව මානව හිමිකම් සම්බන්ධයෙන් ගෙන ඒමට බලාපොරොත්තු වන යෝජනාවට සහාය දක්වන බවට දකුණු හා මධ්‍යම ආසියානු කටයුතු බාර අමෙරිකානු සහකාර රාජ්‍ය ලේකම් රොබට් බ්ලේක් කළ ප්‍රකාශයට ප්‍රතිචාර දක්වමින් ඒ මහතා මේ බව කීවේය.ප්‍රජාතන්ත්‍රවාදී රටක් වන ශ්‍රී ලංකාවේ යම් ගැටලුවක් පවතින්නේ නම් ඒ සම්බන්ධයෙන් සාකච්ඡා කොට විසඳුම් ලබා ගත හැකි බව පෙන්වා දෙන ලේකම්වරයා මෙවැනි ක්‍රියාමාර්ග ඔස්සේ කටයුතු කිරීම කනගාටුවට කරුණක් බවද සඳහන් කළේය.ස්වාධීන කොමිසමක් හරහා නිකුත් කළ උගත් පාඩම් හා ප්‍රතිසංධාන කොමිසමේ අවසන් වාර්තාව මේ වනවිට රජය විසින් අධ්‍යයනය කරමින් සිටින බවත් එහි නිර්දේශ ක්‍රියාත්මක කිරීම සඳහා යම් කාලයක් අවශ්‍ය බවත් සඳහන් කළ ඒ මහතා ඉතා කෙටි කාලයකින් මෙහි නිර්දේශ ක්‍රියාත්මක කළ නොහැකි බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202165</link>
    <topic>ජනපති මහින්ද රාජපක්ෂසිංගප්පූරු ජනපති හමුවෙයි</topic>
    <author/>
    <content>දෙදින නිල සංචාරයක් සඳහා සිංගප්පූරුවට ගිය ජනාධිපති මහින්ද රාජපක්‍ෂ මහතා එරට ජනාධිපති ටෝනි ටෑන් කෙන් යැම් මහතා හමුවී සුහද පිළිසඳරක නිරත විය.සිංගප්පූරු ජනාධිපති නිල නිවෙස වන ඉස්තානා මැදුර වෙත පැමිණි ජනාධිපතිවරයා සහ ජනාධිපති ආර්යාව ඇතුළු ශ්‍රී ලංකා දූත පිරිස පිළිගැනීම මහත් හරසරින් සිදුවිණි. ජනාධිපතිවරයා වෙනුවෙන් සිංගප්පූරු යුද හමුදා උත්තමාචාරයක් ද පැවැත්විණි.දෙරටේ නියෝජිත පිරිස හඳුන්වාදීමෙන් අනතුරුව සිංගප්පූරු ජනාධිපතිවරයා සමඟ සුහද පිළිසඳරකට එක්වූ ජනාධිපති මහින්ද රාජපක්‍ෂ මහතා දෙරටට අන්‍යෝන්‍ය වශයෙන් වැදගත් වන්නා වූ කරුණු රැසක් පිළිබඳ සාකච්ඡා කළේය.ශ්‍රී ලංකාවේ සිදුවන ප්‍රතිසන්ධාන වැඩපිළිවෙළ පිළිබඳ ප්‍රසාදය පළකල සිංගප්පූරු ජනපති ටෝනි ටෑන් කෙන් මහතා අතීත සිදුවීම් අමතක කර අනාගත සෞභාග්‍යය පිළිබඳව අවධානය යොමුකර කටයුතු කිරීම ශ්‍රී ලංකාවට වඩා වැදගත් වන බවද පැවැසීය.ශ්‍රී ලංකාවේ ආයෝජනය සඳහා සිංගප්පූරු ආයෝජකයන් යොමුකරන ලෙස ජනාධිපති මහින්ද රාජපක්‍ෂ මහතා කළ ඉල්ලීමට ප්‍රතිචාර දැක්වූ ජනපති කෙන්ග් මහතා ඒ සඳහා අවශ්‍ය සහාය ලබා දෙන බව ද මෙහිදී පැවැසීය.මේ හමුවීමෙන් අනතුරුව ජනාධිපති මහින්ද රාජපක්‍ෂ මහතා සිංගප්පූරු අගමැති ලී ෂියන් ලූන් මහතා සමඟ ද්විපාර්ශ්වීය සාකච්ඡා පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202166</link>
    <topic>එක්ස්-රේ පටල හිඟයක්රෝගීහු දැඩි අපහසුතාවට</topic>
    <author>සන්ධ්‍යා කරුණාරත්න</author>
    <content>රට පුරා රෝහල්වල පවතින එක්ස්-රේ පටල හිඟය නිසා රෝගීන්ගේ ජීවිත දැඩි අවදානමකට පත්ව ඇති බව රෝහල් ආරංචි මාර්ග පවසයි.රෝගීන්ගේ උදරය හා පපුව ප්‍රදේශයේ එක්ස්-රේ ගැනීමට නොහැකි වීම හේතුවෙන් නිවැරැදි ලෙස රෝග තීරණය කර ගත නොහැකි බවත් ඒ අනුව නිසි ප්‍රතිකාර ලබාදීමට නොහැකි වීම නිසා රෝගීන්ගේ ජීවිත අවදානමකට පත්ව ඇති බවත් සමස්ත ලංකා සුවසේවා සංගමයේ ප්‍රධාන ලේකම් හෙද නිලධාරි ගාමිණී කුමාරසිංහ මහතා ප්‍රකාශ කළේය.රෝගීන්ගේ සිරුරෙහි එක්ස්-රේ ලබාගැනීම සඳහා එක්ස්-රේ පටල ප්‍රමාණයන් වර්ග හතරක් භාවිතයට ගැනේ. පපුව හා උදරය ප්‍රදේශයේ එක්ස්-රේ ලබාගැනීම සඳහා 48 හා 48x48 ප්‍රමාණයේ එක්ස්-රේ පටල භාවිතා කරන බව ද එම ප්‍රමාණයේ එක්ස්-රේ පටල හිඟය නිසා කුඩා ප්‍රමාණයේ එක්ස්-රේ පටල වන 24x18 ප්‍රමාණයේ එක්ස්-රේ පටල භාවිතා කරන බව ද ඒ මහතා පැවැසීය.කුඩා ප්‍රමාණයේ එක්ස්-රේ පටල භාවිතා කිරීම මඟින් උදරය හා පපුව ප්‍රදේශයේ එක්ස්-රේ නිවැරැදි ලෙස ලබාගැනීමට නොහැකි යැයි ද හෙතෙම කීය.ජාතික රෝහල ඇතුළු රට පුරා රෝහල්වල පවතින එක්ස්-රේ පටල හිඟය නිසා රෝගීහු දැඩි අපහසුතාවට පත්ව ඇති බවට රෝගීහු චෝදනා කරති. මීට අමතරව සැත්කම් අත්වැසුම් (Surgical gloves) හිඟයක් ද, වකුගඩු හා හදවත් රෝගීන්ට අවශ්‍ය ඖෂධ වර්ග ද, රෝගීන්ට අවශ්‍ය සිරින්ජර් හිඟයක් ද පවතින බව කුමාරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202167</link>
    <topic>තාරුණ්‍යයේ නැවවසර 17කට පසු කොළඹට</topic>
    <author>චමීර ඇල්ලදෙණිය</author>
    <content>ජාත්‍යන්තර සහයෝගිතාව ඇති කිරීමට හා නායකත්ව ගුණාංග පුහුණු කරීමේ අරමුණින් ජපන් රජය ආරම්භ කළ ජගත් තාරුණ්‍යයේ නෞකාව හෙවත් ෆුජිමාරු නෞකාව වසර 17කට පසු අද (16) මෙරටට පැමිණීමට නියමිතය.මෙරට පැවැති ත්‍රස්තවාදී ක්‍රියා හේතුවෙන් 1995න් පසුව මේ ෆුජීමාරු නෞකාව ගමන් මගට ශ්‍රී ලංකාව ඇතුළත් නොකිරිමට ජපන් රජය කටයුතු කර තිබිණ.යුද්ධය අවසානවීම නිසා ෆුජිමාරු නෞකාවේ ගමන් මඟට ශ්‍රී ලංකාව ඇතුළත් කර ගැනීමට ජපන් රජය පියවර ගෙන ඇත.2012 ජනවාරි 18 ජපානයෙන් ආරම්භ කළ ෆුජිමාරු නෞකාවේ සංචාරයට රටවල් 13ක් ඇතුළත් අතර ශ්‍රි ලංකාවේ කොළඹ වරයාට අද(16) ළඟාවිමට නියමිතය.කොළඹ වරායේ දී ෆුජිමාරු නෞකාව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පිළිගැනීමට නියමිතය. ෆුජිමාරු නෞකාව දින හතරක් ශ්‍රී ලංකාවේ නවත්වා තැබීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202168</link>
    <topic>ද්විතීයික පාසල් දහසටගුරුවරු 3000ක් බඳවා ගැනේ</topic>
    <author>සුභාෂිනී සේනානායක</author>
    <content>තොරතුරු තාක්ෂණ ගුරුවරුන් දහසක් ඇතුළුව ගුරුවරුන් තුන්දහසක් බඳවා ගැනීමට අධ්‍යාපන අමාත්‍යාංශය තීරණය කර තිබේ.2013 වසරේ ආරම්භ කෙරෙන ද්විතීයික පාසල් දහස සඳහා මේ ගුරුවරුන් බඳවා ගන්නා බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.”නිර්මාණශීලී අධ්‍යාපනික මෘදුකාංග ජාතික තරගාවලිය’’ 2011 ජය සංකේත ප්‍රදානෝත්සවය ඊයේ (15) කොළඹ ගලදාරී හෝටලයේදී පැවැති අතර එම උත්සවයට එක් වෙමින් ඇමැතිවරයා මේ බව අවධාරණය කළේය.මෙයට අමතරව ඉංග්‍රීසි ගුරුවරුන් දහසක්ද විද්‍යා හා ගණිත ගුරුවරුන් දහසක්ද මාර්තු මාසයේ බඳවා ගන්නා බව ඇමැතිවරයා කීය.අදාළ පාසලේ මේ ගුරුවරුන් සේවය කිරීමට සිය කැමැත්ත පළ කළයුතු බව කීී ඇමැතිවරයා එයට පසුව පත්වීම් ලිපිය ලබාදීමට කටයුතු කරන බවද හෙතෙම කීය.ජනාධිපති මහින්ද රාජපක්ෂ මහතාගේ ‘මහින්ද චින්තන ඉදිරි දැක්මට’ අනුව දැනුම කේන්ද්‍රීය සමාජයක් බිහි කිරීම රජයේ අරමුණ වන බව කී ඇමැතිවරයා මානව සම්පත පුහුණු කරලීමට මේ පියවර ගන්නා බවත් ද්විතීයික පාසල් දහස සංවර්ධනය කිරීම 2013 වසරේ අවසන් කරන බවත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n1202169</link>
    <topic>අනිවාර්ය විශ්‍රාම ගිය සැමටඅවු: 55ට පෙර අර්ථසාධකය</topic>
    <author>සිතාරා සේනානි,</author>
    <content>ඇඹිලිපිටිය කඩදාසි කම්හලේ අනිවාර්ය විශ්‍රාම ගන්වනු ලැබූ සේවක සේවිකාවන්ට හිමි අර්ථසාධක අරමුදල් ඔවුන්ට අවුරුදු 55 සම්පූර්ණවීමට පෙර නිදහස් කැර දීමට කටයුතු කරමින් සිටින බව රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතා පවසයි.රජයේ ප්‍රතිව්‍යුහගතකරණ වැඩපිළිවෙළ යටතේ වසර 30ක කළමනාකරණ ගිවිසුමක් මත රුපියල් මිලියන 600කට පෞද්ගලික අයෝජකයකු වෙත පවරනු ලැබූ ඇඹිලිපිටිය කඩදාසි කම්හලේ වත්මන් තත්ත්වය පිළිබඳ කළ විමසුමක දී ඇමැතිවරයා මේ බව පැවැසීය.සේවකයන් 171දෙනකු වෙනුවෙන් රුපියල් ලක්ෂ 3500කට වැඩි මුදලක් වන්දි වශයෙන් ලබා දුන් බවත්, ව්‍යවස්ථාපිත දීමනා ලෙස ඔවුන්ට හිමි අර්ථසාධක අරමුදල ඉක්මනින් ලබාදෙන ලෙස කළ ඉල්ලීමට ප්‍රතිචාර වශයෙන් මේ වන විට එම කාර්යයේ නිරතව සිටින බවත්, රජය කිසිසේත් කිසිම සේවකයකු අතරමං නොකරන බවත්, ඇමැතිවරයා අවධාරණය කෙළේය. වසා දමා තිබූ කම්හල නැවත අරඹා රටට සක්‍රිය දායකත්වයක් ලබාදෙමින් උසස් නිමාවකින් යුතු කඩදාසි නිපදවීම ඉතා ඉක්මනින් ආරම්භ කරන බවද, රජය සමඟ ඇතිකරගත් ගිවිසුම අනුව සියලු කටයුතු සිදු කැරෙන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n12021610</link>
    <topic>ධීවරයන් කුපිත කිරීම පිටුපසරාජ්‍ය නොවන සංවිධානයක්</topic>
    <author>විජයානි එදිරිසිංහ</author>
    <content>ධීවර ජනතාව කුපිත කර කළබලකාරී තත්ත්වයක් ඇති කිරීමේ කුමන්ත්‍රණය පිටුපස ධීවර ජනතාව වෙනුවෙන් පෙනී සිටින බව කියන ලෝක ප්‍රසිද්ධ රාජ්‍ය නොවන සංවිධානයක් සිටින බව හෙළි වී තිබේ.මෙම රාජ්‍ය නොවන සංවිධානය ධීවර සහ ගොවිජන ඒකාබද්ධ ධීවර සහයෝගිතා සංවිධානය නමින් හඳුන්වයි.මේ රාජ්‍ය නොවන සංවිධානය කොටි සංවිධානය සමඟද සබඳතා පවත්වන බව පැවසේ.ධීවර ජනතාවගේ ගැටලු පිළිබඳව පෙනී සිටින මුවාවෙන් මේ රාජ්‍ය නොවන සංවිධානය මහා පරිමාණයෙන් මුදල් උපයා ගනියි. ධීවර ජනතාව වෙත ඉන්ධන සහන ලබාදී තිබියදීත් ඔවුන් කුපිත කිරීම මොවුන් දිගින් දිගටම කරගෙන යයි.ඒ සඳහා ධීවරයින්ට මුදල් ආධාර පමණක් නොව මත්පැන් ආදිය සහ වෙනත් වරප්‍රසාද පවා ලබාදීමටද කටයුතු කර ඇති බව බුද්ධි අංශ මගින් අනාවරණය කරගෙන ඇත. ගැටුම් මර්දනයට යන ආරක්ෂක නිලධාරීන්ට ප්‍රහාර එල්ල කර ඔවුන් කුපිත කර ධීවර ජනතාවට පහර දෙන බවට අසත්‍ය තොරතුරු ලොවපුරා ප්‍රචාරය කරවීම මේ රාජ්‍ය නොවන සංවිධානයේ ප්‍රධාන අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n12021611</link>
    <topic>හදිසි ගින්නකින් 272ක් අළුවෙති</topic>
    <author/>
    <content>මධ්‍යම අමෙරිකාවට අයත් හොන්ඩියුරාස්හි බන්ධනාගාරයක් තුළ හටගත් හදිසි ගින්නක් හේතුවෙන් එහි සිටි රැඳවියෝ 272 දෙනෙක් ජීවිතක්ෂයට පත් වූහ.ඊයේ (15) හටගත් මේ හදිසි ගින්න හේතුවෙන් තවත් පුද්ගලයෝ 12 දෙනකු තුවාල ලබා රෝහල ගත කළ බවද වාර්තා වෙයි.හොන්ඩියුරාස්හි අගනුවරට කිලෝමීටර් 75 ක් පමණ ඈතින් පිහිටි බන්ධනාගාරයක් තුළ මේ හදිසි ගින්න හට ගෙන තිබෙන අතර රැඳවියෝ 850 ක් පමණ එම බන්ධනාගාරයේ සිටින බව වාර්තා වෙයි.මියගිය පුද්ගලයන් පිළිස්සීමෙන් හා ස්වසන අපහසුතා හේතුවෙන් මරණයට පත්ව තිබෙන අතර අදාළ සිද්ධිය සම්බන්ධයෙන් හොන්ඩියුරාස් පොලිසිය පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=n12021612</link>
    <topic>හොර මුදල් නෝට්ටු ජාවාරමකටශ්‍රී ලාංකිකයෙක් ඉන්දියාවේ දී කොටුවෙයි</topic>
    <author>මහින්ද අලුත්ගෙදර</author>
    <content>ව්‍යාජ මුදල් ජාවාරමක් සම්බන්ධයෙන් ශ්‍රී ලාංකිකයකු ඉන්දියාවේ බැංගලෝර්හි දී අත්අඩංගුවට ගෙන ඇත. ව්‍යාජ මුදල් ජාවාරමක් සම්බන්ධයෙන් ශ්‍රී ලාංකිකයෙකු අත්අඩංගුවට ගත් පළමු අවස්ථාව මෙය වන අතර ඒ අවස්ථාවේ දී ඉන්දීය රුපියල් ලක්ෂයක ව්‍යාජ මුදල් නෝට්ටු තොඟයක් ඔහු සතුව තිබී පොලීසිය මගින් සොයාගෙන තිබේ.මේ ජාවාරමට සම්බන්ධ තවත් සැකකරුවන් දෙදෙනකු සොයා ඉන්දීය පොලීසිය පරික්ෂණ ආරම්භ කර ඇතැයි ද වාර්තා වෙයි. මෙම සැකකරුගේ විදේශ ගමන් බලපත්‍රය පරීක්ෂා කිරීමට පියවර ගෙන තිබෙන අතර ඊට අමතරව අදාළ මුදල් නෝට්ටු සකසන ලද්දේ කවුරුන් ද යන්න සොයා බැලීම සඳහා එරට පොලීසිය මේ වනවිට පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=r1202161</link>
    <topic>දක්ෂිණ අධිවේගී මඟ දෙපස පැළ සිටුවීමේ ව්‍යාපෘතියක් ඉංගිරිය අඩවි වන කාර්යාලයෙන්</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>දක්‍ෂිණ අධිවේගී මාර්ගයේ දෙපස බණ්ඩාරගම සිට කොට්ටාව දක්වා වූ බිම් තීරයේ දකුණු පැත්තේ සිටුවීම සඳහා පැළ 4000ක ප්‍රමාණයක් සැපයීමට ඉංගිරිය අඩවි වන කාර්යාලය පියවර ගෙන තිබේ.දක්‍ෂිණ අධිවේගී මාර්ගයේ දෙපස පිහිටි මාර්ග සංවර්ධන අධිකාරියට අයත් එම බිම් තීරුවල වන වගා ව්‍යාපෘතියක් ක්‍රියාත්මක කිරීමට මේ වන විට සියලු කටයුතු සැලසුම් කර ඇති අතර, මෙම පැළ සිටුවීමේ ව්‍යාපෘතියේ කටයුතු ලබන මාර්තු මස මුල සතියේ දී ඇරඹීමට නියමිතය.මහි පළමු අදියර වශයෙන් දකුණු පස බිම් තීරයේ පැළ සිටුවීම කරන අතර, ඉන්පසු වම් පස බිම් තීරයේ සිටුවීම සඳහා තවත් පැළ 4000ක තවානක් සැකසීමේ කටයුතු ද මේ දිනවල ඉංගිරිය අඩවි වන කාර්යාලය මඟින් සිදු කෙරෙමින් පවතී. ජ්‍යෙෂ්ඨ නියෝජ්‍ය වන සංරක්‍ෂක, සමාජ වන විද්‍යා හා වන ව්‍යාප්ති නිලධාරී පී. එම්. ඒ. ද සිල්වා මහතාගේ මෙහෙයවීමෙන්, කළුතර දිසා වන නිලධාරිනී පත්මා අබේකෝන් මහත්මියගේ උපදෙස් පරිදි මෙම තවාන් සකස් කර ඇතැයි ඉංගිරිය අඩවි වන නිලධාරී පී. එස්. ලලිත් ජයසිංහ මහතා පැවසීය. මාර්ග සංවර්ධන අධිකාරියේ නියෝජ්‍ය අධ්‍යක්‍ෂ එච්. එම්. විමලසිංහ මහතා ඇතුළු කළුතර දිසා වන නිලධාරී මහත්ම මහත්මීන් විසින් ඉංගිරිය අඩවි වන කාර්යාලයීය පැළ තවාන පසුගියදා නිරීක්‍ෂණයට ලක් කරන ලද අතර, එහිදී ඉංගිරිය අඩවි වන නිලධාරී ලලිත් ජයසිංහ මහතා ඇතුළු අඩවි වන නිලධාරීන් හට අවශ්‍ය උපදෙස් ලබා දෙන ලදී.මෙසේ ලබා දීමට නියමිත සහ ඇලස්ටෝනියා වර්ග වල පැළ ඇතුළත් බව ඉංගිරිය අඩවි වන නිලධාරිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=r1202162</link>
    <topic>මිනිබිරියට කළ වශියමිත්තණියට ‘කවලා’</topic>
    <author>බර්ටි ලයනල් - උඩුගම්පොළ</author>
    <content>මයුරිගේ දියණිය මනෝරිය. මනෝරිගේ සහ දයාසිරිගේ දියණිය මධුරි නම් විය.මයුරිගේ ස්වාමියා ජීවත්ව සිටියදී උපයා ගත් මුදල් වස්තු සම්භාරය විනාශ නොවී අරපිරිමැස්මෙන් පරිහරණය කිරීමට මේ දරුවන් සැලකිලිමත් වූහ.මධුරි දියණිය රූමත්ය, ධනවත්ය, උගත්ය. ඇය පිළිබඳ උනන්දු පවුලක් තමන්ගේ පුතකු වන ශාන්තට ඇය විවාහ කර ගැනීමට වෙහෙස දැරූහ.කෙසේ හෝ ශාන්ත සැමට පෙරාතුව තම මවුපියන් හා එක්වී ඇයගේ මවුපියන් වෙත යෝජනාවක් යැවුවේය.කෙසේ හෝ ශාන්ත ඇය බැලීමට ද මවුපියන් සමඟ යෑමේ අවස්ථාවද ලබා ගත්තේය. ශාන්තගේ මවුපියන් මධුරිගේ කැමැත්ත ලබා ගැනීමට දෙවියන්ගේ පිහිට පවා පැතූහ.පළමු දින කැමැත්ත එකවර ප්‍රකාශ නොකළත් ශාන්තගේ මව ඉඩ ලද විටක එහි යෑම පුරුද්දක් කරගත්තාය. මෙසේ එහි යනවිට දේවාලයට ගොස් කපු මහතා හමුවී ශාන්තියක් ලබා ගැනීමට ද අමතක නොකළාය. දිනක් කපු මහතා යෝජනා කිරීම සම්බන්ධයෙන් ලද ප්‍රතිචාර පිළිබඳ විමසා එහි සාර්ථක බව මෙතෙක් නොලැබී ඇති බව පැවසුයෙන් මනාලිය කර ගැනීමට බලා පොරොත්තු වන අයගේ නමට වශියක් කර දීමට පොළඹවා ගෙන ඇත. ඒ සඳහා පැණි රස යමක් ගෙනෙන ලෙස පැවසීමෙන් පසු එයත් සමඟ අවශ්‍යකෙනාගේ නමත් අසා දැනගෙන ඇත. ශාන්තගේ මව කොලයක් ගෙන ‘මයුරි’ ලෙසින් පැහැදිලිවම නම ලියා කපු මහතාට බාර දී ඇත.ලබාදුන් චොක්ලට් එකද රැගෙන දේවාලය තුළට ගිය කපු මහතා මහ හඬින් ‘මයුරි’ නමට වශිය කර මවට ලබා දී ඇත. එය ලබාගත් සැණින් මව මධුරිගේ නිවෙස බලා ගියාය.නිවෙසට ගොඩවූ ශාන්තගේ මව මද වෙලාවක් සතුටු සාමිචියේ යෙදීමෙන් පසු රැගෙන ගිය චොක්ලට් එක මධුරිට තෑගි කළාය. අනේ මොකටද මේව ගෙනාවෙ කියා පවසමින් ඇය එය බාර ගත්තේ සතුටකින් ද නොවේ.ශාන්තගේ මව පැයක් පමණ කතාබහේ යෙදී සිට පිටවී ගියාය.මධුරිගේ මිත්තණිය වන මයුරි චොක්ලට් කෑමට දැඩි කැමැත්තක් දක්වන්නෙකි. එය නිවෙසේ සිටින සියලුම දෙනා දනිති. කෙසේ හෝ මධුරි මෙම චොක්ලට් එක සිය මිත්තණියට දුන්නාය. ඇය එය සතුටින් රස බැලුවාය.මයුරි දිනෙන් දින ශාන්ත ගැන විමසීමට පටන්ගත්තාය. ශාන්ත හමුවීමට යෑමට හෝ ශාන්ත ගෙන්වා ගැනීමට අවශ්‍ය බව නිතර පවසන්නට වූවාය. දිනෙන් දින මේ තත්ත්වය බරපතළ වූයෙන් ශාන්තගේ මවට පණිවිඩයක් යවා ගෙන්වා ගත්තේය. ඇයගෙන් සිද්ධිය ගැන විමසූවිට සත්‍ය දැන ගැනීමට හැකිවී ඇත. ශාන්තගේ මව මධුරිගේ නම වෙනුවට ‘මයුරි’ යන නම කපු මහතාට දී ඇති බව දැනගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=r1202163</link>
    <topic>සමෘද්ධියේ සහයෙන් කොහු ඉදල් නිපදවාදිවි සරු කරගත් පවුලක්</topic>
    <author>බර්ටි ලයනල් උඩුගම්පොළ</author>
    <content>මිනුවන්ගොඩ ප්‍රා.ලේ. කොට්ඨාසයේ අංක 28 විගඩ ග්‍රාම සේවක කොට්ඨාසයේ විගඩ බෙම්මුල්ල ලිපිනයේ ඉදල්, කොහු, බුරුසු නිෂ්පාදනයේ නිරත වන පවුල් කිහිපයක සාමාජිකයන් මුණ ගැසිනි.ජයලත්ගේ සෝමසිරි සහ ටී. මංගලිකා ද ඉදල් කොහු නිෂ්පාදනයෙන් දිවි සරුකරගත් යුවළකි. ඔවුන්ට පුතුන් දෙදෙනෙක්ද සිටිති.ජයලත්ගේ සෝමසිරි මෙසේ කීවේ ය. අපි බැඳලා ජීවත් වීමට තැනක් නැතිව ඉන්නකොට මහත්මයෙක් අපිට ඉඩමක් ලබා දුන්නා. පසුව අපි මේ කොසු ඉදල් නිෂ්පාදනය කිරීම ආරම්භ කළා. දැන් නිදහසේ ඉඳගෙන ව්‍යාපාරය කරගෙන යනවා. විගඩ සමෘද්ධි සංගමයේ නිලධාරි රවින්ද්‍ර මහතා අපිව හමුවෙන්න ඇවිත් සමෘද්ධියෙන් දිවි මඟ සරු කර ගැනීම පිළිබඳ විස්තර කියා දුන්නා.අපි ණය අරගත්තා. ඒ මුදල් වලින් අමුද්‍රව්‍ය මිලදී ගෙන ඒ නිෂ්පාදන අලෙවි කර ණය ගෙව්වා. ණය මුදල් අරන් මැෂින් කීපයක් අරගන්නත් මඟ පෑදුවා. මැෂින් වලින් ඉදල් කොහු මිටි සකස් කර ගන්නවා. මග් ළමයි දෙන්නයි බිරියයි අසල්වැසි ඥාති සහෝදරියකුයි අපි එකතු වෙලා මේ කර්මාන්තය කරගෙන යනවා. ළමයි පාසල් ගිහින් ඇවිත් උදව් වෙනවා.ලී, කොහු , ඉරටු මිලදී ගන්න විශාල මුදලක් වැය වෙනවා. ඒත් අපේ අලෙවියේ හැටියට අමුද්‍රව්‍ය මිලදී අරන් සාර්ථකව ව්‍යාපාරය කරගෙන යනවා.වරක් අපේ කඩේට ගිනි ගත්තා. සියල්ලම විනාශ වෙලා ගියා. ඒත් සමෘද්ධිය සහ අසල්වාසී සැම අපිට පිහිට වුණා.අපට ජීවත්වීමට ඉඩම් කැබැල්ලක් ලබා දෙනවානම් ලොකු පිනක්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=r1202164</link>
    <topic>හතර කේන්දරය පාළු නිසාඋපන් වෙලාව වෙනස් කරලා</topic>
    <author>බර්ටි ලයනල් උඩුගම්පොළ</author>
    <content>යෝජිත විවාහයක මුලාරම්භය සිදුවන්නේ පොරොන්දම් බැලීම මතය. මේ පාරොන්දම් බැලීම විශේෂඥ දෛවඥයකු ලවාම කරවා ගැනීමට බොහෝ දෙනා පෙළඹෙති. සමහර අවස්ථා වලදී යෝජනාව සොයා දුන් මඟුල් කපු මහතාට එම කාර්ය ඉටු කර දීමට ඉදිරිපත් වෙති. නොගැලපෙන හදහන් හිමිකරුවන් නිසි අයුරින් ගලපා සකස් කර ගැනීමට දෛවඥයින්ට බාර දෙන අවස්ථාද ඇත.කුරුණෑගල ප්‍රදේශයේ එක්තරා මවක් පුතුගේ හදහන් ඵලාපල විස්තරය ලැබුණු හඳහන හා සසඳා බැලීමට හඳහන් බැලීමේ අවබෝධයක් ඇති ගුරු මහත්මියකට බාර දී ඇත.ඇගේ දියණියගේ හදහන හා සැසදීමේදී එය නොගැළපෙන බැවින් 75 % ක් ශුභ බැව් දැන්වූයේ කෙසේ දැයි විමසා ඇත.‘හලෝ... මිස් මට එවල තිබුණ හඳහන බැලුවා. ඒ වුනාට මිස් කීව විදියට ඒක ගැලපෙන්නේ නෑනේ...’‘ගැලපෙන්නේ නෑ.. එහෙමද?. ඉන්න බලන්න දුවගෙන් අහල බලන්න කොයි එකද දුන්නේ කියලා.’‘ඒ කියන්නේ මිස්...’‘නෑ අපේ මහත්තයා ඉන්න කාලෙ පුතාගේ උපන් වෙලාව වැරදිලා වගෙයි කියල ආයෙ හැදෙව්ව, එහෙනම් කෝක හරි වැරදිලා එවල තියෙන්නේ...’‘අනේ මිස් එහෙනම් ඒ කලින් වෙලාව දෙන්නකෝ...’‘දුවේ අයියගෙ අර අනික් හදහන හොයල ගන්නකෝ...’යෝජිතයාගේ මවගෙන් හදහන ලැබුණේය. ගුරු මහත්මිය නැවතත් හදහන් පලාපල විස්තරය සසඳා බැලුවාය. එහි හතර කේන්ද්‍රය සම්බන්ධ පෙන්වන ප්‍රතිඵලය පෙන්වා දුන් පසු නැවතත් දුරකථන ඇමතුමක් ගෙන එම විස්තරය කීවාය.‘හලෝ... මිස් ඔයා දුන්න හදහන බැලුවා ඒකෙ හතර කේන්ද්‍රය පාළු බව පෙන්වනවා. ඒකද මිස්ලා ඒක ආයෙ හැදුවෙ. ඒ වුනාට මිස් ඒ වැඩ කරන්න එපා. අපේ දරුවන්මනේ අමාරුවෙ වැටෙන්නේ. පවුනේ.’ දුරකථනය විසන්ධි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=r1202165</link>
    <topic>ඉන්දියාවේ සිට මෙරටට හෙරොයින් ගෙනාශ්‍රී ලාංකිකයාට දිවි ඇතිතෙක් සිර දඬුවම්</topic>
    <author>මීගමුව විශේෂ එච්. ප්‍රනාන්දු</author>
    <content>තඹ කම්බි දඟරවල සඟවා ගෙන ඉන්දියාවේ සිට හෙරොයින් ගෙන ආ ශ්‍රී ලාංකිකයකුට මීගමුව මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා සිර දඬුවමක් නියම කෙළේය.අවිස්සාවේල්ල, අග්‍රා පෙදෙස, උඩගම පාර පදිංචි මොහොමඩ් කුට්ටි මොහොමඩ් රාසි නැමැති එක්දරු පියාට මෙසේ දඬුවම් නියම කැරිණි.ව්‍යාපාරිකයකු වූ චූදිත මේ සිද්ධිය සම්බන්ධයෙන් වසර 7 ක් රිමාන්ඩ් භාරේ සිටි බව අධිකරණයේදී අනාවරණය විය.විත්තිකරු හෙරොයින් කිලෝ 6.46 ක් ළඟ තබා ගැනීමට වරද පිළිගත්තේය.2005 මැයි මස 4 වෙනි දිනදී කටුනායක ජාත්‍යන්තර ගුවන් තොටුපලින් හෙරොයින් කිලෝ 6.46 ක් ඉන්දියාවේ සිට ශ්‍රී ලංකාවට ගෙනෙන ලදැයිද ළඟ තබා ගන්නා ලදැයිද ජාවාරම් කරන ලදැයිද චුදිත මේ නඩුවෙන් චෝදනා ලැබ සිටියේය.තඹ කොයිල්වල සගවා ගෙන විත්තිකරු හෙරොයින් ගෙනා විට ගුවන් තොටුපළේදී අත්අඩංගුවට ගන්නා ලද්දේ පොලිස් මත්ද්‍රව්‍ය නාශක කාර්යාංශයේ නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202161</link>
    <topic>ප්‍රධානපෙළේ පාසල් 30ක් තරඟ වදින ‘සිංගර් සෙවන්ස්’ රගර් මාර්තුවේ දී</topic>
    <author>ෆවුස් මොහොමඩ්</author>
    <content>මෙරට පාසල් රගර් පිටියේ ප්‍රධානතම තරගාවලියක් වන ‘සිංගර් සෙවන්ස්’ පාසල් රගර් තරගාවලිය ලබන මස 3 සහ 4 දෙදින රාජකීය ක්‍රීඩා සංකීර්ණයේදී පැවැත්වේ.පාසල් රගර් පිටියේ විශිෂ්ටතම රගර් කණ්ඩායම් 30ක් ‘සිංගර් සෙවන්ස්’ රගර් තරගමාලාවේ පළමු කොටසේ තරගාවලියට සහභාගි වීමට නියමිතය.ජාතික තලයේ රගර් ක්‍රීඩකයන් බිහිකෙරෙන පාසල් රගර් තරග වාරයේ ආකර්ශනීය තරගාවලියක් ලෙස සැලකෙන මේ තරගමාලාවේ දෙවැනි කොටසේ තරගාවලිය මාර්තු 17 සහ 18 දෙදින රත්ගමදී පැවැත්වෙන බව ශ්‍රී ලංකා පාසල් රගර් සංගමයේ ලේකම් සුසන්ත මෙන්ඩිස් මහතා ‘දිනමිණ’ට ප්‍රකාශ කළේය.‘සිංගර් සෙවන්ස්’ දෙවැනි කොටසේ තරගාවලියට පාසල් 24ක් තරග වැදීමට නියමිතය.මේ තරගාවලියෙන් අනතුරුව සිංගර් ලීග් රගර් තරගමාලාව ඇරැඹෙන බවත් එය අපේ‍්‍රල් මස 17 වැනිදා සිට ජූනි මස 24 වැනිදා දක්වා පැවැත්වෙන බවත් පාසල් රගර් සංගමයේ ලේකම්වරයා වැඩිදුරටත් සඳහන් කළේය.ශ්‍රී ලංකා පාසල් රගර් සංගමය විසින් සංවිධානය කරනු ලබන මේ තරගාවලියේ අනුග්‍රාහක වශයෙන් සිංගර් ශ්‍රී ලංකා ආයතනය කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202162</link>
    <topic>‘සිස්ම් ඩේ රන්’ ධාවන තරගාවලිය 19දා</topic>
    <author/>
    <content>බෙල්ජියමේ බ්‍රසල්ස් නගරය කේන්ද්‍ර කොට ගනිමින් ස්ථාපිත ජාත්‍යන්තර හමුදා ක්‍රීඩා කවුන්සිලය හෙවත් සිස්ම් ලෙස ව්‍යාප්ත ලෝක හමුදා ක්‍රීඩා කවුන්සලය විසින් පවත්වන ‘සිස්ම් ඩේ රන්’ ධාවන සවාරිය වෙනුවෙන් ශ්‍රී ලංකාවේ ප්‍රථම වතාවට පවත්වන ධාවන සවාරිය කොළඹ නිදහස් චතුරස්‍රය අබියස දී ඉරිදා (19) පෙරවරු 6.00 ට ආරම්භ කෙරේ. ත්‍රිවිධ හමුදාපතිවරුන්ගේ සහභාගිත්වය ද ඇතිව ක්‍රියාත්මක මෙම ධාවන සවාරිය සඳහා ත්‍රිවිධ හමුදා සාමාජිකයින් 300 ක් සහභාගි වීමට නියමිතය.‘සිස්ම් ඩේ රන්’ ධාවන සවාරිය සඳහා යුද හමුදාව ප්‍රධාන සංවිධායකත්වය උසුලන අතර, යුද හමුදාපති ලුතිනන් ජෙනරාල් ජගත් ජයසූරිය මහතාගේ මූලිකත්වය හොබවන ආරක්ෂිත සේවා ක්‍රීඩා මණ්ඩලය සහ සහෝදර සේවාවන්ගේ සහයෝගය ද මේ සඳහා ලැබේ.යුද, නාවික සහ ගුවන් හමුදා නියෝජනය කරමින් එක් හමුදාවකින් සාමාජිකයින් සියයක් බැගින් මේ සඳහා සහභාගි වන අතර, එම සිය දෙනා අතරට ධාවන ක්‍රීඩිකාවන් තිස් දෙදෙනෙක් ඇතුළත් වේ. ‘සිස්ම් ඩේ රන්’ ධාවනය සවාරිය කොළඹ 7 ප්‍රදේශයේ කි.මී. 4 ක දුරක පැවැත්වීමට කටයුතු යොදා ඇත.2010 වසරේ බ්‍රසීලයේ රියෝ ද ජෙනෙයිරෝ නගරයෙහි සිම්ස් සංවිධානය කළ 5 වන ලෝක ක්‍රීඩා තරගාවලිය සඳහා ශ්‍රී ලංකාවෙන් ත්‍රිවිධ හමුදා ක්‍රීඩක – ක්‍රීඩිකාවන් 70 දෙනෙකුගෙන් යුත් කණ්ඩායමක් සහභාගි විය.‘සිස්ම් ඩේ රන්’ ධාවන සවාරියට සහභාගි වන ක්‍රීඩක, ක්‍රීඩිකාවන්ට සහතික පත් ප්‍රදානය කිරීම ත්‍රිවිධ හමුදාපතිවරුන්ගේ ප්‍රධානත්වයෙන් නිදහස් චතුරස්‍රයේදී එදිනම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202163</link>
    <topic>දුර්වල පන්දු රැකීම මැද තරගයලකුණු සමවීමෙන් නිමාවීම සතුටක්</topic>
    <author/>
    <content>අවසාන ඕවර් කීපය තුළ සිදුවූ වැරැදි ගණනාවකට පසුවත් තරගය ලකුණු සමවීමෙන් නිමාකර ගැනීමට හැකිවීම පිළිබඳව සතුටට පත්වන බව පෙරේදා (14) ඉන්දියාවට එරෙහිව පැවැති එක්දින තරගය ලකුණු සමවී නිමාවට පත්වීමෙන් අනතුරුව ශ්‍රී ලංකා ක්‍රිකට් නායක මහේල ජයවර්ධන මාධ්‍ය හමුවේ පැවැසීය.සම්පූර්ණ තරගය තුළත් විශේෂයෙන් අවසන් ඕවර කීපය තුළත් අප අතින් වැරදි ගණනාවක් සිදුවුණා.එසේ තිබියදීත් තරගය ලකුණු ප්‍රසාද ලකුණු 2 ක් ලැබීම ගැන මම සතුටුවෙනවා” මහේල පැවැසීය.ශ්‍රී ලංකා ඉනිමේ ඕවර 35 ක් අවසන් වන විට කඩුලු 3 කට ලකුණු 168 ක් ලබා සිටි ශ්‍රී ලංකා පිල ඕවර 50 අවසානයේ විශාල ලකුණු සංඛ්‍යාවක් රැස් කරනු ඇතැයි බලාපොරොත්තු වුවද ඔවුනට රැස්කරගත හැකි වූයේ ලකුණු 236 ක් පමණි. එසේ සිය ඉනිමේ අවසාන භාගයේදී පසුබෑමකට ලක්වූ ශ්‍රී ලංකා ක්‍රීඩකයන් පන්දු රැකීමේදී දැක්වූ දුර්වලතා නොතිබුණේ නම් තරගයේ ජය අත්කර ගත හැකි වී තිබිණි.පසුගිය සතියේ ඕස්ට්‍රේලියාවට එරෙහිව පර්ත් නුවර පැවැති තරගයේදී ශ්‍රී ලංකා පිල ජයග්‍රහණයේ අභියසටම රැගෙන ගිය උප නායක ඇන්ජෙලෝ මැතිව්ස් මේ තරගයේ ඉන්දීය ඉනිමේ තීරණාත්මක 49 වැනි ඕවරයේදී දුර්වල පන්දු යැවීමක නිරත විය.ඒ වගේම ඉන්දීය පිලට ජයග්‍රහණය සඳහා ලකුණු 24 ක් අවශ්‍යව තිබූ අතර අවසන් ඕවරය ලසිත් මාලිංග විසින් යැවීමට නියමිත විය.නමුත් මැතිව්ස් ගේ ඕවරයෙන් තරගය ශ්‍රී ලංකා පිලෙන් ලිස්සා ගියේය. මැතිව් ඒ ඕවරයේදී ‘ෆුල් ටෝස්’ පන්දු 2 ක්ම යැව්වේය.ඉන් එක් පන්දුවක් නිපන්දුවක් ලෙස සටහන් විය. අනතුරුව යැවූ පන්දු 2 කට හයේ පහරක් සහ හතරේ පහරක් එල්ල විය.49 වැනි ඕවරය යැවීමට මැතිව්ස් කැඳ වූයේ තම සිත කී නිසා බව මහේල පැවැසීය.“මේ විදියට තමයි මේ ක්‍රීඩකයන් ඉගෙන ගන්නේ. තරග වැඩි වැඩියෙන් සෙල්ලම් කරන්න ගත්තම ඔවුන් ඉතා හොඳ ක්‍රීඩකයන් වේවි. ඔවුන් එවිට වැඩි වගකීම් සම්භාරයක් කරට ගනීවි” ඔහු සඳහන් කළේය.කෙසේ වුවත් තරගයේ අවසන් පන්දුව වනතුරුම ශ්‍රී ලංකාවේ බලාපොරොත්තු රඳවා තැබීමට සමත් වූ පන්දු යවන්නා වූයේ ලසිත් මාලිංගය. ඔහු ඉන්දීය ඉනිමේ 39 වැනි ඕවරය යවා ලබාදුන්නේ ලකුණු 4 ක් පමණි.අනතුරුව 41 වැනි ඕවරයේදී දුවද්දී දැවීයාමකට ඉන්දීය පිලේ පිතිකරුවකු හසුකර ගත් අතර එම ඕවරයේ කිසිදු ලකුණක් ලබාගැනීමට ඉන්දීය පිතිකරුවන්ට ඉඩ දුන්නේ නැත.ඔහු යැවූ ඉනිමේ 48 වැනි ඕවරයේදී තවත් කඩුල්ලක් බිඳ වැටුණු අතර ප්‍රතිවාදීන්ට ලබාගත හැකි වූයේ ලකුණු 4 ක් පමණි.නමුත් අවසන් ඕවරයේදී දුවද්දී දැවී යාම් 2 ක් ම ඔහු අතින් ගිලිහී ගියේය.“ඔහු ඉතා හොඳින් පන්දු යැව්වා. ඔහු එක දුර්වල පන්දුවක්වත් යැව්වේ නැහැ. එසේ නොවුනා නම් අපි 46 හෝ 47 වැනි ඕවරයේදී තරගයෙන් පරාජය වීමට ඉඩ තිබුණා” මහේල කීවේය.එහෙත් පොදුවේ ගත් කළ ශ්‍රී ලංකා පිලේ පන්දු රැක්ම ඉහළ මට්ටමක තිබුණේ නැත. ශ්‍රී ලංකා පිලේ පන්දු රකින්නන්ට දුවද්දී දවාලීම් 4 ක් මඟ හැරී ගියේය.අවසන් මොහොතේ ඉතා පහසු උඩ පන්දුවක් කඩුලු රකින කුමාර් සංගක්කාර අතින් ගිලිහී ගියේය. ඒ මාලිංග අතින් ගිලිහුණු දුවද්දී දවාලීම් 2 කට අමතරවය.නමුත් මහේල ජයවර්ධන සඳහන් කළේ ශ්‍රී ලංකා පිලේ පන්දු රැකීම පහළ මට්ටමක නොතිබූ බවකි.“අපි ඉන්දීය පිතිකරුවන්ට තරගය පහසු කළේ නෑ. එතරම් විශාල ක්‍රීඩාංගණයක වුණත් අපිට ලකුණු 20 – 25 ක් පමණ වලකා ගැනීමට හැකිවුණා.” මහේල එසේ කීවේය.“කොහොම නමුත් මෙවැනි තණතීරුවක ලකුණු 230 හෝ එවැනි ප්‍රමාණයක් කොහෙත්ම ප්‍රමාණවත් නෑ.ලෝකයේ හොඳම කණ්ඩායම් 2 ක් සමඟ කරට කර සටන් කරමින් අපි දැන් නිවැරැදි මාවතට ප්‍රවිෂ්ට වෙමින් සිටිනවා.” ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202164</link>
    <topic>ඕල්කට් ක්‍රිකට් සූරතාවගාල්ල මහින්දයට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>13 වැනි ඕල්කට් අනුස්මරණ ක්‍රිකට් සූරතාව දිනා ගැනීමට ගාල්ල මහින්ද විද්‍යාල ආදි ක්‍රිකට් ක්‍රීඩකයන්ගේ පිල සමත් විය. දෙදිනක් පුරා මාතර උයන්වත්ත පිටියේ පැවැති මෙම තරඟාවලිය දිවයිනේ ප්‍රමුඛ බෞද්ධ පාසල් අට වන ආනන්ද, නාලන්ද, මලියදේව, ධර්මරාජ, ධර්මපාල, ධර්මාශෝක, මහින්ද සහ රාහුල විදුහල නියෝජනය කර ඇති ක්‍රිකට් ක්‍රීඩකයන්ගෙන් සමන්විත කණ්ඩායම අතර පැවැත්විණි.අවසාන මහා තරගයේදී මහින්ද පිලට පරාජය වූයේ මාතර රාහුල විදුහල් ආදි ක්‍රිකට් ක්‍රීඩක පිලයි. පළමුව පන්දුවට පහර දුන් රාහුල පිළ පන්දු වාර 12 තුළ සියළු දෙනාම දැවී ලබාගත්තේ ලකුණු 87ක් පමණි. රාහුලයේ අශෝක සිරිමාන්න ලකුණු 32ක් රැස් කර ගත් අතර උපුල් චන්දන කඩුළු තුනක් ද, ගයාල් ලංකා සහ හසිත රාජපක්‍ෂ කඩු‍්‍රළු දෙක බැගින් ගත්හ. අවශ්‍ය ලකුණු ප්‍රමාණය පන්දු වාර හතක් තුළ කඩුළු දෙකක් පමණක් දැවී ලබා ගැනීමට මහින්ද ආදි ශිෂ්‍යයෝ සමත් වූහ. අවසන් තරගයේ දක්‍ෂතම ක්‍රීඩකයා ලෙස උපුල් චන්දන නම් කෙරුණි.තරගාවලියේ දක්ෂතම පිතිකරු - අශෝක සිරිමාන්න (රාහුල), දක්‍ෂතම පන්දු යවන්නා - උපුල් චන්දන (මහින්ද), දක්ෂතම පන්දු රකින්නා - දුමින්ද වික්‍රමසිංහ (මහින්ද).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202165</link>
    <topic>ජාතික කනිෂ්ඨ බොක්සිං තරගාවලිය</topic>
    <author>ෆවුස් මොහොමඩ්</author>
    <content>යොවුන් බොක්සිං තරගාවලි අතර ප්‍රධානතම තරගාවලිය වන ජාතික කනිෂ්ඨ බොක්සිං තරගාවලියේ සමස්ත සූරතාව අත්කර ගැනීමට විද්‍යාර්ථ විදුහල සමත් විය. අනුසූරතාව හිමිවූයේ කිංග්ස්වුඩ් විදුහලටය. පානදුර ශ්‍රී සුමංගල විදුහල තුන්වැනි ස්ථානය දිනා ගත්තෝ ය. පාසල් 46 ක ක්‍රීඩකයන් 102 ක් තරඟ වැදුනු මෙවර ජාතික කනිෂ්ඨ බොක්සිං සූරතාවලියේ හොඳම ක්‍රීඩකයා ලෙස සම්මාන ලැබුවේ බැන්ටම් බර පංතියෙන් තරග වැදී රන් පදක්කම් අත්කරගත් ස්ලිම්ලයින් බොක්සිං ක්‍රීඩා සමාජයේ ඩබ්. ඩී. මෙන්ඩිස්ය. යුනිචෙලා ක්‍රීඩා සමාජයේ එම්. ආර්. සඳරුවන් හොඳම පරාජිතයාට හිමි සම්මානය දිනා ගත්තේය.අන්තර්ජාතික නීති රීති වලට අනුව සියලු ආරක්ෂාවන් සහිතව පැවැති මේ තරගාවලියේ සියලු ජයග්‍රහකයන්ට මේ වසරේ පැවැත්වීමට නියමිත සියලු විවෘත බොක්සිං තරගාවලි සඳහා දොරටු විවර කෙරේ.ශ්‍රී ලංකා ආධුනික බොක්සිං සංගමය විසින් සංවිධානය කරනු ලැබූ ජාතික කනිෂ්ඨ බොක්සිං සූරතාවලිය පසුගියදා රාජකීය විදුහල් ක්‍රීඩා සංකීර්ණයේදී පැවැත්විණි.තරඟ ප්‍රතිඵලලයිට්වේට් සූරතාව - ආර්. අයි. වර්ණසූරිය (විද්‍යාර්ථ), ෆ්ලයි සූරතාව – පී. ආර්. හේරත් (විද්‍යාර්ථ), බැන්ටම් සූරතාව - ඩබ්. ඩී. මෙන්ඩිස් (ස්ලිම්ලයින්), ලයිට් සූරතාව- ඩී. ඩී. සපරමාදු (යුනිචෙලා), ලයිට් වෙල්ටර් සූරතාව - පී. ලුෂාන්ත් (ත්‍රිත්ව), වෙල්ටර් සූරතාව – ටී. ආර්. මධුශංඛ (කිංස්වුඩ්), මිඩ්ල් සූරතාව - පී. එස්. සී. පීරිස් (සුමංගල), ලයිට් හෙවි සූරතාව – එන්. එන්. ජයසිංහ (විද්‍යාර්ථ), හෙවි සූරතාව – පී. එස්. වයි. රස්මින්ද (කිංග්ස්වුඩ්), සුපර්හෙවි සූරතාව - ටී. බී. රත්නදිවාකර (විද්‍යාර්ථ).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202166</link>
    <topic>කොළඹ මධ්‍යම පොලිස් කොට්ඨාසයටක්‍රිකට් ජයක්</topic>
    <author/>
    <content>පොලිස් ක්‍රීඩා කොට්ඨාසය විසින් සංවිධානය කරනු ලැබූ ජේ. ආර්.ජයවර්ධන කුසලාන එක්දින ක්‍රිකට් තරගාවලියේ අවසන් තරගයේ දී කලුතර පොලිස් අභ්‍යාස විදුහල කඩුලු 4කින් පරදවා සූරතාව දිනා ගැනීමට කොළඹ මධ්‍යම පොලිස් කොට්ඨාස පිල සමත්විය. පොලිස් කොට්ඨාස 38ක කණ්ඩායම් තරග වැදුණු මේ තරගාවලිය පසුගියදා බම්බලපිටිය පොලිස් පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202167</link>
    <topic>මහනුවර උසස් බාලිකා විදුහල්නිවාස ක්‍රීඩා හෙට</topic>
    <author/>
    <content>මහනුවර උසස් බාලිකා විදුහලේ නිවාසාන්තර මලල ක්‍රීඩා උළෙල හෙට (17) ප. ව. 1 ට මහනුවර බෝගම්බර ක්‍රීඩාංගණයේදී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202168</link>
    <topic>රුහුණු විශ්වවිද්‍යාලයේ මලල ක්‍රීඩා 18-19 දෙදින</topic>
    <author>පී.ඩී.ද සිල්වා</author>
    <content>රුහුණු විශ්වවිද්‍යාලයේ ශාරීරික අධ්‍යාපන අංශය හා ක්‍රිඩා සංගමය එක්ව සංවිධානය කරනු ලබන 27 වැනි අන්තර් පීඨ මලල ක්‍රීඩා තරගය 18 සහ 19 දෙදින ප.ව. 1.30 සිට ප.ව. 5.00 දක්වා රුහුණ විශ්වවිද්‍යාලයීය වැල්ලමඩම ක්‍රීඩාංගණයේදී පැවැත්වේ.ආරම්භක උත්සවය 18 වැනි දින ප.ව. 1.30ට රුහුණු විශ්වවිදාලයේ ලේඛකාධිකාරී සේනානි කළුගම මහත්මිය අතින් සිදුකරන අතර සියළුම ක්‍රීඩා ඉසව්වල ජයසංකේත හා සහතික පත් ප්‍රදානය රුහුණු විශ්වවිද්‍යාලයේ උපකුලපති මහාචාර්ය සුසිරිත් මෙන්ඩිස් මහතාගේ ප්‍රධානත්වයෙන් 19වැනි දින ප.ව. 4.30ට සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s1202169</link>
    <topic>ජැමෙයිකාවේ ක්ලාක්ගෙන් වාර්තාවක්</topic>
    <author>ප්‍රංශය (ඒ.එෆ්.පී.)</author>
    <content>එළැඹෙන ලෝක ගෘහස්ත මලල ක්‍රීඩා සූරතාවලියේ සෙසු ක්‍රීඩකයන්ට අනතුරු ඇඟවීමක් කරමින් මෙවර තරගවාරයේ මීටර් 60 තරග ඉසව්වේ වේගවත්ම කාලය වාර්තා කිරීමට ජැමෙයිකාවේ ලෙරෝන් ක්ලාක් සමත් විය.කොමන්වෙල්ත් ක්‍රීඩා සූර 30 හැවිරිදි ක්ලාක් මේ වාර්තාව තැබුවේ තත්පර 6.5 කින් මීටර් 60 තරග ඉසව්ව නිමා කරමින්ය. මේ අනුව යුරෝපීය ක්‍රීඩා උළෙලේ මීටර් 100 ඉසව්වේ සූරයා වන ක්‍රිස්ටෝප් ලෙමයිට්‍රිගේ මීටර් 60 ඉසව්වේ පෞද්ගලික හොඳම කාලය අබිබවා යාමටද ඔහු සමත් විය. ලෙමයිට්‍රි මීට පෙර මේ ඉසව්ව තත්පර 6.55 කින් නිමාකොට තිබිණි.ලෝක ගෘහස්ත මලල ක්‍රීඩා සූරතාවලිය මාර්තු මස 9 දින සිට 11 දක්වා ඉස්තාන්බුල් නුවර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s12021610</link>
    <topic>ඉන්දීය පිලට නව පන්දු යැවීමේ පුහුණුකරුවෙක්</topic>
    <author>නවදිල්ලිය (ඒ. එෆ්. පී.)</author>
    <content>ඉන්දීය ක්‍රිකට් පිලේ නව පන්දු යැවීමේ පුහුණුකරු ලෙස ඔස්ට්‍රේලියානු ජාතික ජෝ ඩේව්ස් පත් කර ඇත. ඉන්දීය පිල පසුගිය කාලයේ ජාත්‍යන්තර ටෙස්ට් පිටියේ දරුණු පසුබැමකට ලක්වී සිටි අතර පන්දු යැවීමේ පුහුණුකරු ලෙස කටයුතු කළ දකුණු අප්‍රිකානු ජාතික එරික් සින්ස් තනතුරෙන් ඉවත් කිරීමෙන් පසුව මේ නව පත්වීම සිදු කර ඇත.41 හැවිරිදි නව පුහුණුකරු වසර 2 කාලයකට පත්වූ බව ඉන්දීය ක්‍රිකට් පාලන මණ්ඩලය නිවේදනයක් නිකුත් කරමින් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s12021611</link>
    <topic>‘යංග් ෂැඩෝස්’ මල්ලවපොර කාන්තා සූරතාව පොලිසියට</topic>
    <author/>
    <content>ශ්‍රී ලංකා මල්ලවපොර සංගමය විසින් සංවිධානය කරනු ලැබූ ‘යංග් ෂැඩෝස්’ කාන්තා හා පිරිමි විවෘත මල්ලවපොර සූරතාවලියේ කාන්තා අංශයේ සමස්ත සූරතාව අත්කර ගැනීමට පොලිසිය සමත් විය.කාන්තා අංශයේ තරග බර පන්ති 5 ක් යටතේ පැවැති අතර එහිදී පොලිස් මල්ලවපොර ක්‍රීඩිකාවෝ රන් පදක්කම් 2 ක් රිදී පදක්කම් 3 ක් සහ ලෝකඩ පදක්කමක් දිනා ගත්තේය.පොලිස් කාන්තා මල්ලවපොර කණ්ඩායම තරගාවලියකට සහභාගි වූ දෙවැනි අවස්ථාව මෙය වූ අතර එහිදී සූරතාව අත්කර ගැනීම විශේෂ සිදුවීමකි. මේ තරගාවලිය පුරා දින 3 ක් ජාඇළ, දෙහියාගාත කුඩාමලු දේවස්ථාන භූමියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s12021612</link>
    <topic>වෙළෙඳ සේවා බැඩ්මින්ටන් පිල මලයාසියාවට</topic>
    <author/>
    <content>මලයාසියාවේ ක්වාලාලම්පූර් නුවර නිව් විෂන් ඇකඩමියේ ආරාධනාවකට අනුව ශ්‍රී ලංකා වෙළෙඳ සේවා බැඩ්මින්ටන් කණ්ඩායම ඊයේ (15) ක්වාලාලම්පූර් නුවර බලා පිටත් විය.නිව් විෂන් ඇකඩමියේ පුහුණුවකින් පසු එහි සංගම් 3 ක් සමග තරගාවලියකට ඔවුන් සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s12021613</link>
    <topic>සරසන්ස් පිලට පළමු ඉනිමේ ජයක්</topic>
    <author>ෆවුස් මොහොමඩ්</author>
    <content>කනිෂ්ක අමරසිංහගේ විශිෂ්ට පිතිහරඹය හේතුවෙන් අන්තර් සමාජ තුන්දින තරගාවලියේ දෙවැනි කොටසෙන් තරග වදින පොලිස් පිල පරදවා පළමු ඉනිමේ ජයක් වාර්තා කිරීමට සරසන්ස් පිල සමත්විය.පළමුව පන්දුවට පහරදුන් සරසන්ස් පිල කඩුලු 9කට ලකුණු 432ක් ලබාගත් අතර කනිෂ්ක අමරසිංහ රැස් කළ ලකුණු සංඛ්‍යාව 160කි. ඔහුගේ ඉනිමට හතරේ පහර 13ක් සහ හයේ පහර 4ක් ඇතුළත් විය. පොලිස් පිල පළමු ඉනිමට ලකුණු 374ක් ලබා ගත්තේය.සරසන්ස් පළමු ඉනිම – 432/9 (ඉනිම අත්හිටුවන ලදී) කනිෂ්ක අමරසිංහ 160, ළහිරු ශ්‍රී ලක්මාල් 85, නුවන් කාවින්ද 50 (ධම්මික රාජපක්ෂ 50/4) සහ දෙවැනි ඉනිම – 57/1පොලිසිය පළමු ඉනිම – 374 (සියලුදෙනා දැවී) ධම්මික රාජපක්ෂ 89, රවීන් නිර්මාල් 64, මනීෂ පෙරේරා 54 (හේෂාන් ද සිල්වා 84/5).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=s12021614</link>
    <topic>ජාත්‍යන්තර පාසල් මලල ක්‍රීඩා හෙට සිට</topic>
    <author/>
    <content>නුගේගොඩ ලයිසියම් ජාත්‍යන්තර පාසල 6 වැනි වරට සංවිධානය කරනු ලබන 12 වැනි ජාත්‍යන්තර පාසල් මලල ක්‍රීඩා තරගාවලිය හෙට (17) සිට 19 දක්වා දියගම මහින්ද රාජපක්ෂ ක්‍රීඩාංගණයේදී පැවැත්වේ.ප්‍රධානතම ජාත්‍යන්තර පාසල් 22 කින් 3000කට අධික ක්‍රීඩාක ක්‍රීඩිකාවන් පිරිසක් මෙවර තරගාවලියට සහභාගි වීමට නියමිතය.අවුරුදු 7,9,11,15,17,19 සහ 20 යන වයස් සීමාවේ බාලක බාලිකාවෝ තරග ඉසව් 130ක් සඳහා මෙවර තරග වදිති.තරගාවලියට සහභාගී වන පාසල්ඇලිතියා පාසල, ආසියානු පාසල, බීවර් පාසල, බ්‍රිතාන්‍ය පාසල, වර්ල්ඩ් එඩියුකේෂන් පාසල, කොළඹ ජාත්‍යන්තර පාසල, මහනුවර එලිසබත් මෝයර් පාසල, ගේට්වේ පාසල, ගේට්වේ පාසල මහනුවර, ඉක්රා පාසල, ලීසන් පාසල, ලේට්න් පාර්ක් පාසල, ලයිසියම් පාසල නුගේගොඩ හා වත්තල, ඕ. කේ. අයි. පාසල, රීජන්ට් පාසල, රෝයල් ඉන්ස්ටටියුට් පාසල, ශා. නිකලස් පාසල, ස්ටැෆර්ඩ් පාසල, හා විචලි පාසල..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=f1202161</link>
    <topic>තෙලෙන් බැදෙනදේශපාලනය</topic>
    <author>රාමන්</author>
    <content>ලෝක වෙළෙඳ පොළත් ලෝකයේ තෙල් සැපයුමත් අපට පාලනය කරන්න බැහැ. එසේ ම ඉරානය සමඟ අමෙරිකාව ඇතුළු බටහිර ජාත්‍යන්තරය හදාගෙන තිබෙන අර්බුදයට ශ්‍රී ලංකාව වැනි රටකට කළ හැකි දෙයක් නැහැ. ඉරානය අප සමඟ කොපමණ හිතවත් වුණත් එම රටට එරෙහිව ආර්ථික සම්බාධක පවතිද්දී ඔවුන් සමඟ ගනුදෙණු කිරීමේ හයියක් අපි වගේ කුඩා රටකට නැහැ. ඉරානය අපේ මිත්‍රයෙක්. මාස 4ක, 5 ක ගෙවීමේ පදනම යටතේ වුව ද අපට බොරතෙල් ගන්න පුළුවන්. ශ්‍රී ලංකාවට අවශ්‍ය බොරතෙල් වලින් 95 % ක් ම වාගේ සපයන්නේ ඉරානයෙන්. අපේ සපුගස්කන්දේ තෙල් පිරිපහදුව සැකසී තිබෙන්නේ ඉරානයේ බොරතෙල් පිරිපහදු කරන්න පුළුවන් විදියට. එය අද ඊයේ සිදු වූවක් නොවෙයි.එදා සිට ම එම පිරිපහදුව සැකසී තිබුණේ ඉරානයේ නිෂ්පාදනවලට ගැලපෙන විදියට. මේ නිසා ඉරානය සමග තිබෙන ජාත්‍යන්තර ප්‍රශ්නය කෙළින්ම අපේ ආර්ථිකයට බලපානවා. මේ වන විට එම බලපෑම දෙපැත්තකින් සිදු වෙලා. එකක් බොරතෙල් මිල දී ගැනීමේ පැත්තෙන්, අනෙක ඉරාන අර්බුදයත් සමග පිරිපහදු කරන ලද තෙල් මිල ලෝක වෙළෙඳ පොළේ ඉහළ යාම නිසා ඇති වන මිල වැඩි වීමේ පැත්තෙන්. අපට අවශ්‍ය ඛනිජ තෙල්වලින් 60 % ක් පමණ පිරිපහදු කරන ලද තෙල්වලින් ලබා ගන්නා අතර 40%ක් පමණ බොරතෙල් විදියට සපයා ගන්නවා. ඉරාන ප්‍රශ්නය නිසා බොරතෙල් වෙනත් රටකින් ලබා ගැනීමට සිදු වෙලා. ලෝක වෙළඳ පොළේ වැඩි වන මිලට පිරිපහදු කරන ලද තෙල් ලබා ගැනීමට සිදු වෙලා. මේ අතර මාස 4 ක 5 කට පසු ගෙවීමේ පදනම යටතේ ඉරානයෙන් බොරතෙල් ලබා ගැනීමේ අවස්ථාවත් අපට නැතිවෙලා.මේ ලෝක යථාර්ථයට මුහුණ දීමට අපට සිදු වෙනවා. ලෝක දේශපාලනයේ තීන්දුවලට මැදිහත් වීමට අපට නොහැකි සේ ම එමගින් සිදු වන විපාක පොදුවේ ශ්‍රී ලංකාව වැනි රටවලට ද භුක්ති විඳීමට සිදු වෙනවා. මේ මොහොතේ කවුරු මේ රට පාලනය කළත් මේ යථාර්ථය ඕනෑම කෙනෙකුට පොදුයි.තෙල් කඳුළක්වත් උපදින්නේ නැති ඛණිජ තෙල්, ගෑස්, මිනිරන්, රත්‍රං, ගල්අඟුරු මේ කිසිදු ස්වභාවික සම්පතක් නොමැති ශ්‍රී ලංකාව වැනි රටක බලශක්ති අවශ්‍යතාව අනිවාර්යයෙන්ම ඉටු කර ගැනීමට සිදු වී තිබෙන්නේ ලෝක වෙළෙඳ පොළින්. තෙල් නිපදවන කිසිදු රටක් අප වෙනුවෙන් ලෝක වෙළෙඳ පළේ මිලට වඩා අඩුවෙන් තෙල් අලෙවි කිරීමට සුදානම් නැහැ. පසුව ගෙවීම් කිරීමේ පදනමට වුවද අපට තෙල් දුන්නේ ඉරානය පමණයි.මෙවන් ජාත්‍යන්තර වාතාවරණයක් තුළ ශ්‍රී ලංකා රජයට වැඩිවන ජාත්‍යන්තර තෙල් මිල අභියස තවදුරටත් පැරණි මිලට ජනතාවට තෙල් සැපයිය හැකි ද? පසුගිය සමයේ තෙල් සපයා තිබෙන්නේ ද? ජාත්‍යන්තර වෙළෙඳ පොළේ පවතින මිලට සාපේක්ෂවම නොවෙයි. ඛණිජ තෙල් නීතිගත සංස්ථාවේ 2010 වසරේ පාඩුව පමණක් රු. ද. ල. 24000 යි. නැතිනම් රු. බිලියන 24 යි. පසුගිය වසරේ (2011) එය බිලියන 89 ක් පමණ වෙනවා. මෙතරම් පාඩුවකට මූලික හේතුව වැඩි මිලට තෙල් අරගෙන අඩු මිලට ප්‍රවාහන කටයුතු හා විදුලිය සඳහා යෙදවීමයි. මේ අලාභ ගනුදෙනුව නිසා ආයතන දෙකම මුලික වශයෙන් පාඩු වින්දා. 2010 ට සාපේක්ෂව ලංකා විදුලි බල මණ්ඩලයේ පිරිවැය රු. බිලියන 179 යි. ඉන් ඉන්ධනවලට පමණක් රු. බිලියන 87 ක් (රු. ද. ල. 87000) වැය වෙනවා. එහෙත් විදුලිය විකිණීමෙන් ලැබූ ආදායම රු. බිලියන 146 යි. (රු. ද. ල. 146000) පාඩුව රු. බිලියන 32 යි. (රු. ද. ල. 32000) නව තෙල් මිලට අනුව ‘ලංවිම’ පිරිවැය රු. ද. ල. 179000 ක් සිට රු. ද. ල. 219000 දක්වා වැඩි වෙනවා. 2011 වන විට ඛනිජ තෙල් නීතිගත සංස්ථාවට පමණක් රු. මිලියන 52000 ක් විදුලි බල මණ්ඩලය ණයයි.මේ වන විට රටේ විදුලිය සැපයීමෙන් 85 % ක් සිදු වන්නේ ඛනිජ තෙල් ඇසුරින්. පවතින ඛනිජ තෙල් මිල ගණන් යටතේ විදුලි බිලේ වෙනසකින් තොරව විදුලිය සැපයීමට සිදු වන්නේ නම් ලංකා විදුලි බල මණ්ඩලයේ පාඩුව රු. ද. ල. 32000 සිට රු. ද. ල. 73000 ක් දක්වා වැඩි වෙනවා. අවසාන විග්‍රහයේ දී මහ භාණ්ඩාගාරයට දැරීමට සිදුවන පාඩුව රු. ද. ල. 189000 දක්වා වැඩි වෙනවා. (රුපියල් බිලියන 189)මේ තරම් මුදලක් රටේ විදුලිය හා ඉන්ධන අවශ්‍යතා වෙනුවෙන් රජයකට දැරිය හැකි ද? එය කිසිසේත් ම ප්‍රායෝගික වන්නේ නැහැ. අනෙක් පැත්තෙන් මහා භාණ්ඩාගාරයේ පවතින්නේ එහි සේවය කරන අයගේ පෞද්ගලික මුදල් නොවෙයි. මහ ජනතාවගේ මුදල්ය. මහා භාණ්ඩාගාරයට ලබා දෙන ඒ මුදල්ම රු. ද. ල. 189000 ක් පාඩුවක් විදියට දැරීමට රජයට සිදු වන්නේ ද වෙනත් සංවර්ධන කටයුත්තක් සඳහා යෙදවීමට තිබෙන මුදල්ය.ඒ අර්ථයෙන් ගත්කළ රජය නැති බැරි හා ඇති හැකි අයගෙන් ලබා ගන්නා සමාන බදු මුදල් ඉන්ධන සහනාධාර වෙනුවෙන් අසීමිතව යොදවන්නේ නම් එමගින් යාන වාහන නොමැති කුප්පි ලාම්පුවෙන් රැය පහන් කරන ලක්ෂ ගණනක් වන ජනතාවට කරනු ලබන්නේ ද අසාධාරණයක්. අනෙක් පැත්තෙන් රජය පාඩු ලබමින් පොදුවේ ලබා දෙන සහනාධාරය බී. එම්. ඩබ්ලිව්. පැජරෝ වැනි වාහන වලින් යන අයත් තානාපති කාර්යාලවල ප්‍රවාහන කටයුතුවල යෙදෙන විදේශිකයන්ද භුක්ති විඳිනවා. විදුලිය සහනයත් එසේ මයි.මේ නිසා ආණ්ඩුවක් විදියට සමස්ත ජනතාවගෙන් ම උපයා ගන්නා මුදල් අසීමිත ලෙස සිදු වන පාඩුව පියවා ගැනීමට උපයෝගී කර ගැනීමෙන් විශේෂයෙන් ම දුප්පත් ජනතාවට අත්වන විශේෂ ප්‍රයෝජනයක් නැහැ. මේ නිසා එම පාඩුව අවම කර ගනිමින් රජය තෙල් මිල වැඩි වීමකට ගොස් තිබෙනවා. සාම්ප්‍රදායික විපක්ෂයක් ලෙසයි ඔවුන්ගේ තර්කය ලෝක වෙළඳ පොළේ වත්මන් මිලට වැඩි කළ තෙල් මිල ගැලපුමක් එතරම් මිල වැඩිවීමක් අවශ්‍ය නොවන බවයි. ඒ අනුව ඔවුන් සඳහන් කරන්නේ ආණ්ඩුවේ වෙනත් නාස්තිකාර වියදම් නිසා සිදු වූ පාඩුවද තෙල් මිල ඇසුරින් පියවා ගැනීමට සූදානම් වන බවයි.මෙය සම්පූර්ණ අසත්‍යයක්. ජනතාව නොමග යැවීමක්. ලෝක වෙළඳ පොළ වත්මන් මිල ගණන් අනුව ගැලපීමේ දී වුව ද පවතින නව මිලේ වැඩි වීමක් නැහැ. තෙල් නැවක් ජාත්‍යන්තර වෙළෙඳ පොළින් ඛනිජ තෙල් මිලට ගෙන වරායට පැමිණ ඒවා ගොඩබෑමේ සිට ඉන්ධන පිරවුම් හල් දක්වා අවශ්‍ය තෙල් බෙදා හැරීමේ ක්‍රියාවලියක් එතැනින් නළ මාර්ගයෙන් මෝටර් රථයකට තෙල් නිකුත් කිරීම දක්වා වියදම් ක්‍රියාවලියක් පවතිනවා. ඒ අනුව ගණන් බැලීමේ දී වැය වන පිරිවැයක් තිබෙනවා. විපක්ෂය මෙම පිරිවැය ක්‍රියාවලිය ගැන ජනතාවට වැරදි අවබෝධයක් ලබා දෙන බවයි පෙනෙන්නේ.එම වියදමට සාපේක්ෂව 9.2.12 වැනි දිනට ලෝක වෙළෙඳ පොළේ ඛනිජ තෙල් මිලට සාපේක්ෂව අපේ රටේ මෝටර් රථවලට තෙල් නිකුත් වීම දක්වා ක්‍රියාවලිය ගණනය කිරීමේදී අදාළ තෙල් වර්ගවල ලීටරයක මිල ගණන් මෙසේ ය.ඉහත සටහනට අනුව සාමාන්‍ය ඩීසල් හා භූමිතෙල් තවමත් ලබා දෙන්නේ පාඩුවට බවට පැහැදිලියි. එහෙත් පෙට්‍රල් භාවිතා කරන සුඛෝපභෝගී වාහන හා පෙට්‍රල් වාහනවලින් පිරිවැයට අමතරව යම් මුදලක් ලබා ගැනීමට සිදුවී තිබෙන්නේ ඩීසල් හා භූමිතෙල් තවමත් පාඩුවට ලබා දෙන නිසයි. විපක්ෂය නගන තර්කයේ කිසිදු සත්‍යයක් නොමැති බව මින් පැහැදිලි වෙනවා.මේ මොහොතේ ඉන්ධන වලින් දේශපාලනය කිරීම විපක්ෂයේ කාර්ය වී තිබෙනවා. එමගින් හෝ ජනතාව පාරට ගැනීමට හැකි දැයි ඔවුන් කල්පනා කරනවා විය හැකියි. මෙවන් අර්බුදයක් රජයකට පාලනය කළ නොහැකි බව ජනතාව නොදන්නවා නොවෙයි. ලෝක වෙළෙඳ පොළේ ප්‍රශ්නය කාටත් තේරෙනවා. එහෙත් විපක්ෂයේ බොරු ගණන් බැලීම් සම්බන්ධයෙන් ද දේශපාලනික වශයෙන් කරුණු පැහැදිලි කිරීම රජයට සම්බන්ධ දේශපාලන අංශවල වගකීමක්. ඩලස් අලහප්පෙරුම, අනුර ප්‍රියදර්ශන යාපා. දොස්තර රාජිත සේනාරත්න මැති ඇමැතිවරු ඊට මැදිහත් වී සිටීම යහපත්. විපක්ෂයේ තර්ක බිඳ දැමීමට අනෙක් අයගේ ද උනන්දුව ඉදිරි දිනවල ඇති වන්නේ නම් වැදගත්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=f1202162</link>
    <topic>සමනළයකුටවෙඩි තැබූපෙබරවාරිය</topic>
    <author>ගාමිණී ජයලත්</author>
    <content>විජය කුමාරතුංග නම් මානව හිතවාදී දේශපාලනඥයා, ප්‍රතිභා පූර්ණ කලාකරුවා වෙඩි තබා ඝාතනය කළ දා පටන් අද මේ වනතුරු සෑම වර්ෂයකම එළැඹෙන ඔහුගේ ජන්ම දිනය සහ මියගිය දිනය වෙනුවෙන් නොකඩවා කුමන හො පුවත්පතකට සටහනක් ලියන්නට, ලියුම්කරු වග බලා ගත්තේ එය විජය ගේ මනුස්සකම වෙනුවෙන් විය යුතු යුතුකමක් ලෙස සැලකූ බැවිනි.සැබැවින් ම විජය කුමාරතුංග නම් ඒ අපූර්ව මිනිසා මිනිස්කමේ ප්‍රතිමූර්තියකි. සැමදා තැලෙන පෑගෙන පොඩි මිනිහාගේ පැත්ත ගෙන කතා කළ විජය, දේශපාලනයේත්, කලාවේත් ඇති සැබෑ බව, බොරුව මනා ලෙස අවබෝධ කරගත් මිනිසකු විය. විජය කුමාරතුංගයන් මේ වන විට ජීවත්ව සිටියා නම්, ඔහුගේ වයස අවුරුදු 67 කි. ප්‍රතිගාමීත්වය විජයව මරා දමනු ලැබූවේ 1988 පෙබරවාරි 16 වැනිදා ය. ඒ අවාසනාවන්ත දිනය වන විට විජය ගේ වයස අවුරුදු 43 කි.විජය වැනි සැමදා තැලෙන පෑගෙන මිනිසුන් වෙනුවෙන් කතා කළ මනුස්සයකු අවුරුදු 43 ක් වැනි අඩු වයසකින් මරා දමන්න තීරණය කළ ඒ තීරණයම ඉතා අසාධාරණ, අධම තීරණයකි. විජය මරා දමා ගත වූ වසර 24 තුළ අප ලැබූ දේ මොනවාද ? ඒ මරා දැමූ පුද්ගලයන් ලැබූ විමුක්තිය කවරේද ? විජය මරා දැමීමට තීරණය කළේ කුමන හේතු කාරණා මතද ? වෙඩි තබා ඝාතනය කිරීමට තරම් විජය කළ වරද කුමක්ද ? වරදක් කළ ද පුද්ගලයකුට තවත් පුද්ගලයකු මරා දැමීමට ඇති අයිතිය කුමක්ද ?විජය කුමාරතුංග නම් මිනිසා පිළිබඳ සමීප ඇසුරක් තිබූ අයකු ලෙස ලියුම්කරු දන්නා කරුණු අනුව, හේ මිනිසුන්ට අසීමිතව ආදරය කළ, සිය මවට දැඩි භක්තියක් තිබූ, සිනමාවෙන් උපයා ගත් තුට්ටු දෙක පවා තමා පිළිගත් දේශපාලන දහම වෙනුවෙන් වියදම් කළ මනුස්සකමෙන් පිරිපුන්, මනා කඩවසම් ආකර්ශනීය මිනිසෙකි. විජයව මරා දමන විට ඔහු සිනමාවේ මුදල් සොයන ධන උල්පත වී සිටියේ ය. දේශපාලන කරළියේ ජනපි‍්‍රය ම දේශපාලන භූමිකාව බවට හේ පත්ව සිටියේ ය.විජයව ඝාතනය කිරීමට දින කීපයකට ප්‍රථම අනුරාධපුරයේ නගරයේ දී නන්දන මාරසිංහ නම් කලාකරුවාව දේශප්‍රේමීන් යැයි කියා ගත් පිරිසක් විසින් ඝාතනය කර තිබිණ. එම අවමඟුලට සහභාගි වූ විජය එතැනදී කතාවක් ද කළේය.”මුළුමහත් ජීවිත කාලයම ජනතාවගේ විමුක්තිය වෙනුවෙන් කැප වී වැඩ කටයුතු කළ නන්දන මාරසිංහ වැනි මිනිසුන් මරා දමා අප ලබන විමුක්ති කුමකට ද ? ඒ විමුක්තියෙන් ඇති ඵලය කුමක්ද ? යන්න එදා විජය ප්‍රශ්න කෙළේය. ඉන් දින කීපයකට පසු ඔවුන් විජයව ද ඒ අයුරින්ම ඝාතනය කෙළේය. සැබැවින් ම විජය වැනි රටක් ආදරය කළ මනුස්සකමෙන් පිරිපුන් මිනිසෙකු වෙඩි තබා ඝාතනය කර, ඔවුන් ලැබූ විමුක්තිය කුමක්ද ?විජය ගේ මරණය සිදු කිරීමට ආසන්න කාලයකදී විජයට විවිධ අයුරින් ජීවිත තර්ජන එල්ල වී තිබිණ. නිර්නාමික දුරකතන තර්ජන, විවිධ කටකතා ශීඝ්‍රයෙන් පැතිර යන තත්ත්වයක් ඇති විය. විජය ගේ මහජන රැස්වීම් කීපයකට බෝම්බ ගැසුවේය. එවකට ‘දිනකර’ පුවත්පතේ සේවය කරමින් සිටි ලියුම්කරු ඇතුළු එහි කාර්ය මණ්ඩලය ‘විජය මහත්තයාට වෙඩි තියලා. බෝම්බ ගහලා’ යන සාවද්‍ය ආරංචියෙන් කලබල වූ සලිත වූ අවස්ථා එමට ය. එවන් කාලයක විජය එක්තරා පුවත්පතකට ප්‍රකාශ කර සිටියේ ‘’චිත්‍රපටයක රඟන අවස්ථාවක, මල්ගහක් වටේ කැරකෙන අවස්ථාවක මැරී වැටෙනවාට වඩා ආණ්ඩුවේ කොළ කොටියකුගේ හෝ කිසියම් කළු කොටියකුගේ වෙඩි පහරකින් මැරෙන්න ඇත්නම් එම මරණය තමාට සේම, තම දරුවන්ට ගෞරවයක් වන බවයි .විජය කුªමාරතුංගයන් තම දරු දෙදෙනාට පණ මෙන් ආදරය කළ දයාබර පියෙකි. දරු දෙදෙනා පාසල් ඇරලීම, ඔවුන් දෙදෙනාගේ බොහෝ කටයුතු සිදුවූයේ විජය කුමාරතුංගයන් අතිනි. විජය කුමාරතුංගයන් නැක්සලයිට් චෝදනා මත ජේ. ආර්. ජයවර්ධන ආණ්ඩුව වැලිකඩ සිරගෙදර සිරකර තබා සිටියදී සිය දුවට සහ පුතාට ලියන ලද ලිපි දෙක සැබෑ පියෙකු සිය අතිජාත දරු දෙදෙනාට තම අරමුණු හා බලාපොරොත්තු එකට කැටිකර ලියූ ලිපි දෙකක් ලෙස හඳුන්වා දිය හැකි ය. සිය දියණියට ‘’යශෝධරා යැයි නම් තැබූවේ ‘’සියලු දුක් දරා ගැනීමට හැකියාව ඇත්තී’’ යන තේරුම ඇතුව බවත්, සිය පුතණුවන්ට ‘’විමුක්ති’’ යැයි නම් තැබූවේ මට බැරිවුණොත් ජනතාවට විමුක්තිය ලබා දෙන මගේ පුතා විමුක්ති කවදා හෝ එය ඉෂ්ට කරාවි යැයි යන විශ්වාසයෙන් බවත් විජය ජීවත්ව සිටියදී පුවත්පතකට ප්‍රකාශ කර තිබිණි. විජය ගේ ඒ අරමුණ බලාපොරොත්තු කෙසේ වෙතත් අප දන්නේ විජය අද නැති බව පමණකි.විජය අද වන විට ජීවත්ව සිටියා නම් ඔහු විසින් අත්පත් කරගනු ලබන ජයග්‍රහණ හෝ ශ්‍රේෂ්ඨත්වයන් පිළිබඳ දැන් කතා කිරීම පලක් නොවන මුත්, ඔහු උපතින්ම උරුම කර ගත් මානව හිතවාදයත්, ඔහු ජීවත් ව සිටියදී තම ක්‍රියාකාරකම්වලින් අත්කර ගත් ශ්‍රේෂ්ඨත්වය පිළිබඳවත් සමාජයේ විවිධ අය විවිධ ලෙස අර්ථ දක්වති. එය එසේ අර්ථ දැක්වීම, විග්‍රහ කිරීමේ අයිතියක් සමාජයට ඇත. මිනිසුන් ගේ අදහස්, සිතුම් පැතුම්, විවිධ ය. විසමය. එනිසාම විජය කුමාරතුංගයන්ගේ මනා ප්‍රතිරූපය විවිධ හැල හැප්පිලි තුළ වසර 67 ක කාලයක් නොනැසී, නොබිඳී ඉදිරියට පැමිණ ඇත. එය අප ජීවත්වන කාලයට පමණක් නොව, තව වසර සිය ගණනකට මේ සමාජය තුළ ඉදිරියට යනු ඇත.විජය කුමාරතුංගයන් මහත් භක්තියෙන්- ආදරයෙන් ඉෂ්ට සිද්ධ කළා වූ සමාජ මෙහෙවර පිළිබඳ කතා කිරීමේ දී විජය භූමිකාව සුවිශේෂී වන හේතු කාරණා ගණනාවක් දැකිය හැකිය. ඔහුගේ දේශපාලන ප්‍රවිශ්ටය එක්තරා විදියක අභියෝගාත්මක ය. දුප්පත් පංතියෙන්, පීඩිත පංතියෙන්, ගමෙන් දේශපාලනයට පැමිණෙන සෑම දේශපාලනඥයකුටම මේ රටේ දේශපාලනය උරුමයක් සේ සලකා ගෙන සිටින වංශක්කාර රදල පංතියෙන් එල්ල වන්නේ බලවත් පා පහරක් බව ලියුම්කරු අමුතුªවෙන් කිවයුතු නැත. එය එදා මෙදා තුර දේශපාලනය දෙස මැනවින් බලන්නෙකුට සක්සුදක්සේ පෙනෙන කරුණකි. එය එදා මෙන්ම අදත් ඒ ආකාරයෙන් ක්‍රියාත්මක වන දෙයකි. එජාපෙයෙන් දේශපාලනයට පැමිණ රණසිංහ ප්‍රේමදාස මහතා ද ශ්‍රී ලනිපයෙන් දේශපාලනයට පැමිණ වත්මන් ජනාධිපති මහින්ද රාජපක්ෂ මහතා ද ඒ පන්ති කැපිල්ලට ලක් වූ අපට ආසන්නයේම පෙන්වා දිය හැකි උදාහරණ වේ.විජය කුමාරතුංගයන්ටද එදා ඒ පන්ති කැපිල්ලට ලක්වීමට සිදුවිය. වත්මන් ජනාධිපති මහින්ද රාජපක්ෂ මහතා මේ වන විට රට තුළ ගෙනයන ඒ ජනහිතකාමී වැඩපිළිවෙළට විරුද්ධව, ධනපති පැලැන්තිය එකට එකතු වී ඇති ආකාරය අද වුව මනාව දිස්වේ.මෙරට ජනවර්ග ප්‍රශ්නය විජය කුමාරතුංගයන් නිවැරැදිව, සාධාරණව තේරුම් ගෙන තිබිණ. ඒ නිසාම මේ ගැටලුව වෙනුවෙන් එල්.ටී.ටී.ඊ. ඇතුළු සන්නද්ධ පිරිසක් මදුරාසියේදී ද, යාපනයේදීද හමු වී සාකච්ඡා කිරීමට විජය ඉදිරිපත් වූයේ මුළු රටක් ඔහුට විරුද්ධව අභුත චෝදනා නඟමින් මඩ ගසනා විටදීය. ජනවර්ග ගැටලුව විසැඳීමේ මූලික අඩිතාලම ලෙස බලය බෙදීම ගැන විජය විශ්වාස කළේය.විජයට දේශපාලනය තුළින් හිස එසවීමට මේ රටේ රදල සහ ධනපති පන්තිය ඉඩ දුන්නේ ම නැත. ‘’මහර’’ ‘’මින්නේරිය” අතුරු මැතිවරණ එයට හොඳම නිදසුන්ය. එදා ජනාධිපතිවරණයට ඉදිරිපත් වූ හෙක්ටර් කොබ්බෑකඩුව මහතා රටවටා ගෙන ගියේ විජය කුමාරතුංගය. ඒ සටන පක්ෂය විසින්ම ව්‍යාර්ථ කර, පාවාදී අවසානයේ කොබ්බෑකඩුව මහතාට ද ජීවිතයෙන් වන්දි ගෙවීමට සිදු වූ මඟ සැකසුවේය. විජය කුමාරතුංග පීලික්ස් පෙරේරා (වත්මන් සමාජ සේවා ඇමැති) හෝමාගම යසරත්න අමරතුංග මහත්වරු නැක්සලයිට් චෝදනා පිට සිරගත කළහ.ලිපිය අවසන් කිරීමට පෙර තව එක් සිදුවීමක් සටහන් කළ යුතුය.වත්මන් ජනාධිපති මහින්ද රාජපක්ෂ මහතාගේ දයාබර මෑණියන් ඩී. ඒ. රාජපක්ෂ මැතිනියගේ අවමංගල්‍ය උත්සවය පැවැතියේ හම්බන්තොට මැදමුලන නිවසේය. ඒ වන විට මහින්ද රාජපක්ෂ මහතාව එවකට පැවැති එජාප ආණ්ඩුව විසින් සිරගත කර තිබිණ. සිය මවගේ අවසන් කටයුතු වලට සහභාගි වීමට පැමිණීමට උසාවියෙන් අවසර ගත යුතු විය. මහින්ද රාජපක්ෂ මහතාගේ නීතිඥයෝ ඉදිරිපත් කළ කරුණු අනුව සලකා බැලූ විනිසුරුවරයා මහින්ද රාජපක්ෂ මහතාට ඇප ලබා දුන්නේ ය. මැදමුලන නිවසට මහින්ද රාජපක්ෂ මහතා යන විට සිය දයාබර මෑණියන් අවසන් ගමනට සූදානම්ව සිටියාය. එහිදී ඩී. ඒ. රාජපක්ෂ මාතාවට සමුදෙමින් ඉතා තීරණාත්මක කතාවක් විජය කුමාරතුංගයන් කෙළේය.”මේ ඩී. ඒ. රාජපක්ෂ මාතාව දරුවෝ නව දෙනෙක් මේ ලෝකයට බිහි කළා. ඒත් එතුමිය තමන්ගේ දරුවන් එකාට එකා කා කොටා ගන්න සැලැස්සුවේ නෑ. සහෝදර සහෝදරියන්ට එක මවකගේ දරුවන් හැටියට එකට ජීවත් වෙන හැටි එතුමිය කියා දුන්නා. ඒ මන්ත්‍රී දරුවාට එක විදියකටත්, අනෙක් දරුවාට තව විදියකටත් එතුමිය සැලකුවේ නෑ. අපේ සහෝදර මහින්ද රාජපක්ෂගේ මෑණියන්ගේ ජීවිතය අනෙක් වලව්වල බොහෝ දෙනෙකුගේ ජීවිතවලට ආදර්ශයක්.”විජය අද නැතත් ඒ භූමිකාව තුළ තිබූ ඒ මහා අවංකකම මනුස්සකම සැබෑවින්ම ශ්‍රී ලාංකේය දේශපාලනයට හොඳ වැඩිවූවා යැයි ලියුම්කරුට සිතේ. වර්තමාන දේශපාලනය තුළ නැත්තේ ද මේ අවංකකමය. රට සංවර්ධනය කරන්නට, රටට සාමය ගෙන ආවා සේම රට නඟන්නට පවතින රජයට රටේ අනාගතය වෙනුවෙන් සහය දෙනවා වෙනුවට, රටට ජාතියට විරුද්ධව ලෝකයට අසත්‍ය ප්‍රකාශ පතුරු වන්නට බලලෝභී දේශපාලකයන් කටයුතු කරන විට, විජය කුමාරතුංග වැනි අවංක දේශපාලන නායකයන්ගේ අඩුව එදාටත් වඩා අද අපට තදින් දැනේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=f1202163</link>
    <topic>විජය</topic>
    <author>නන්දිමිත්‍ර ඒකනායක -මාතලේ දිස්ත්‍රිත් මන්ත්‍රී -උසස් අධ්‍යාපන නියෝජ්‍ය අමාත්‍ය</author>
    <content>ඔහු නිහතමානීයි, නිරහංකාරයි, අති සුන්දරයි, ශෝභනයි. ඔහු වචනයේ පරිසමාප්තයෙන්ම අවංකයි. මානව හිතවාදියි. කලා ලොවේ අගතැන්පත් කලාකරුවන් අතර ඔහුගේ සමකාලීනයන් වන ආනන්ද ජයරත්න, ගාමිණි ෆොන්සේකා, සේනාධීර රූපසිංහ. රවීන්ද්‍ර රන්දෙණිය, මාලනී ෆොන්සේකා, ස්වර්ණා මල්ලවාරච්චි වැන්නවුන් අතරින් දේශපාලන ක්ෂේත්‍රයට ඇතුළත් වු පළමු කලාකරුවා වූයේ විජයයි. එසේ ඉතාමත් ජනප්‍රිය චිත්‍රපට නළුවකු ගායකයෙකු වශයෙන් රිදී තිරයේ බැබළුණු ඔහු දේශපාලනයට අවතීර්ණ වූයේ ඇයි?පවතින සමාජ ක්‍රමය තුළ තැලෙන, පෑගෙන, පොඩිවන දුගී දුප්පත් ජනතාව කෙරෙහි ඔහු තුළ තිබුනාවූ අනුකම්පාව, දයාව නිසයි. නළුවකු ගායකයෙකු වශයෙන් හොඳ ආර්ථික ශක්තියක් ගොඩ නගාගෙන සිටි විජය එසේ තමන් උපන් මව් බිමේ බහුතරයක් ජනතාව දුක් විඳිද්දී තමන් පමණක් සුඛෝපභෝගී ජීවිතයක් ගත කිරීමට නුසුදුසු බව ඔහුට නැඟුනා වියහැකිය.විජය මා මුලින්ම හඳුනා ගත්තේ ඔහු රඟපෑ චිත්‍රපට රූප රාමු තුළිනුයි. මේ අපූර්ව ආරෝහ පරිණාහ දේහ ලක්ෂණයන්ගෙන් යුතු නළුවා සැබවින්ම දැක ගැනීමට තිබු ආශාව මට ඉටු කර ගැනීමට ලැබුණේ ‘දැන් මතකද’ චිත්‍රපටියේ රූගත කිරීම් කෙරෙන අවදියේ එහි අධ්‍යක්‍ෂක නිෂ්පාදක නීල් රූපසිංහයන්ගේ නිවසේදීයි. එහිදී ගාමිණී මාලිනී ඇතුළු තවත් නළු නිලියන් කිහිප දෙනෙකුම දැක ගැනීමට ලැබුණි.එතන සිටි විජය කඩිසරව නිහතමානීව සිනාසෙමින් සහ ඇතැමුන්ට කතා කරමින් සිටි අවස්ථාව මගේ මතකයට නැගේ.ඊට පසු මට ඔහුව හමු වූයේ හෙක්ටර් කොබ්බෑකඩුව මැතිතුමාගේ ජනාධිපතිවරණ මැතිවරණ ව්‍යාපාරයේ මාතලේ මොන්ටිගොපල්ලව මැතිතුමාගේ නිවසේදීයි.ඔහු නළුවකු පමණක් නොව හොඳ දක්ෂ කථිකයකු බවද දේශපාලන වේදිකාවේ ඔහුගේ කථාවට සවන් දීමෙන් මම අවබෝධ කර ගත්තෙමි.‘නැක්සලයිට් කුමන්ත්‍රණය’ නිසා සිරබරත් කෑ විජය ඇතුළු පිරිස 1983 වසර අවසාන භාගයේදී ශ්‍රී ලංකා නිදහස් පක්ෂයෙන් කැඩී ගිය ටී. බී. ඉලංගරත්න, වී. ඩබ්ලිව්. කුලරත්න, චෙල්අයියාකුමාර සූරියර්, චන්ද්‍රිකා කුමාරතුංග, ඔසී අබේගුණසේකර, දේවබණ්ඩාර සේනාරත්න ආදීන් ශ්‍රී ලංකා මහජන පක්ෂය පිහිටුවාගෙන මාතලේ රැස්වීමකට පැමිණ මාගේ නිවසෙහි රාත්‍රි භෝජන සංග්‍රහයට ආ දින මතකයේ රැඳී ඇත.එතැන් සිට මමත් විජයත් දේශපාලන වශයෙන් කුලු පග මිතුරකු බවට පත් වීමු. ඒ මම ශ්‍රී ලංකා මහජන පක්ෂයේ මාතලේ දිස්ත්‍රික් ලේකම් වීම නිසාවෙනි.1984 වසරේ දී අධ්‍යාපන නිවාඩු ලබාගෙන දිවයිනෙන් පිටත්ව ගිය මට නොර්වේ රටේ සිට නැවත ශ්‍රී ලංකාවට හදිසියේ පැමිණීමට සිදු වූයේ 1988 වසරේ දී එවක පැවති බිහිසුණු ත්‍රස්තවාදය විසින් ඔහු බිලිගත් බව දැනගත් විටය. ත්‍රස්තවාදයේ ක්‍රියා කලාපය දැඩි ලෙස විවේනනය කළ මේ මානව හිතවාදියා සදහටම මෙලොවින් සමුගන්වන ලද්දේ මුළු මහත් ජාතියම ශෝක සයුරේ ගිල්වමිනි. ඔහුගේ දේහය බලා ගැනීමට ත්‍රස්තවාදීන්ගේ තර්ජන නොතකා පැමිණි ජන ගංගාව එතෙක් ඇස්. ඩබ්ලිව්. ඩී. බණ්ඩාරනායක, ඩඩ්ලි සේනානානයක වැනි ජන නායකයන්ගේ දේහයන්ට බුහුමන් දැක්වීමට පැමිණි ජන ගංගාවන්ට නොදෙවෙනි බව මාගේ හැඟීමය.මේ මහා කලාකරුවාණන්ගේ, අවංක දේශපාලඥයාගේ ඇවෑමෙන් පැවැත්වෙන 24 වන ගුණානුස්මරණ උත්සවයේදී ඒ වෙනුවෙන් මේ සටහන තැබීමට ලැබීම විජයට කෙරෙන උපහාරයක් වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>16</day>
    </date>
    <link>http://www.dinamina.lk/2012/02/16/_art.asp?fn=f1202164</link>
    <topic>එල්ලුම්ගහට යැව්වත්අපේ සටන නවත්වන්නේ නෑ</topic>
    <author>(ස්ටැන්ලිද අල්විස් විසිනි)</author>
    <content>අද අප ජීවත්වන ධනේශ්වර සමාජය තුළ දුප්පතාගේ ප්‍රශ්නගැන බඩගින්න ගැන අප කතා නොකර ඉන්නේ නැහැ. ධනය නැතිව ගියත් ජනතාව නැමැති වස්තුව මම අගය කරනවා. එබැවින් මේ අසාධාරණ සමාජ ක්‍රමය නැති කිරීමට සටන්කර සිරගෙවල් වල නොව එල්ලුම් ගසට නියම කළත් සමාජ ක්‍රමයේ වෙනසක් දකින තුරු තමා සටන්කරන බැව් කටාන ශ්‍රී ලංකා මහජන පක්ෂයේ සංවිධායක ශ්‍රී ලනිප උප ලේකම්වරයකු වූ විජය කුමාරතුංග මහතා ප්‍රකාශ කළේය.ඒ මහතා එම ප්‍රකාශය කළේ කටාන ආසනය සීදූව ශාඛාවේ මෙහෙයවීමෙන් පැවති මහා සභා රැස්වීමකදීය.විජය කුමාරතුංග, පිලීක්ස් පෙරේරා, ඔසී අබේගුණසේකර, යසරත්න අමරතුංග යන මහත්වරු ඇතුළු දේශපාලන සිරකරුවන් පිළිගැනීම සඳහා මෙම රැස්වීම පැවැතිනි.කුඩා දරු දැරියන් පිරිසක් බුලත් හුරුළු දී මල්මාලා දැමීමෙන් විජය කුමාරතුංග මහතා ඇතුළු පිරිස පිළිගන්නා ලදී.ශාඛා සභාපති ජෝර්ජ් ලෙස්ලි පෙරේරා මහතාගේ ප්‍රධානත්වයෙන් මෙම රැස්වීම පැවැත්විණ.විවිධ චෝදනා ඔස්සේ බොහෝ දෙනකු සිරගත වී සිටිනවා. අධිරාජ්‍යවාදයට විරුද්ධව සටන්කළ අයත් සිර ගෙවල් තුළ සිටියා. අප සිරභාරයේ තබාගත්තේ ඇයි දැයි ජනාධිපතිටත් අද පිළිතුරුත් නැහැ. ජේ.ආර්.ජයවර්ධන මහතා ගේ ආණ්ඩුවේ දූෂණයන් හා දුප්පතාගේ ප්‍රශ්න ගැන ජනාධිපති ඡන්දයේදී කතා කළ නිසා මාව සිරගත කළා. ඉදිරි අනාගතයේදී රටේ ජාතික විපත් හා වේදනාවන් ගැන තරුණ පරපුර කතා කරාවි. එවිට ආණ්ඩුව කරන්නේ කුමක්දැයි තමා ප්‍රශ්න කරන බව විජය කුමාරතුංග මහතා කීය.පසුගිය ජනාධිපති මැතිවරණයේදී ධනපති පන්තියේ හෝ ලොකු ජාවාරම් කාරයන්ගේ ආධාර හෝ බලවේගය නැතිව ශ්‍රී ලංකා නිදහස් පක්ෂයට ලක්ෂ විසි පහක් ජනතාව ඡන්දය ලබා දුන්නා. එම ලක්ෂ විසි පහ අමතක කර ඉදිරි ගමන් ගැන ක්‍රියාකිරීමට අප ලෑස්ති නැහැ. ඒ අයත් රැකගෙන ජාතික ප්‍රශ්න හා ආර්ථික ප්‍රශ්න සඳහා අවශ්‍ය විසඳුම් දීම සඳහා සමගි ශක්තිය රැක ගැනීමට කැපවන බවද ඒ මහතා කීවේය.අද අපට අවශ්‍යව වී ඇත්තේ මේ රටේ ජනතා යුගයක් ඇතිකරලීමයි. සිංහල, භාෂාව සංස්කෘතිය අපගේ ගොවිකම හා ජාතික නිපයුම් මේ ආණ්ඩුව යටතේ ගිලිහී යමින් ඇත. පසුගිය ජනමත විචාරණයේදී අප සිරගෙවල්වල තබා ජේ. ආර්ලා රටේ ඡන්ද කොල්ල කෑවා. යූ. ඇන් පියට ඡන්දය දුන් අය සමග අපගේ කිසිදු අමනාපයක් නැතැයිද කුමාරතුංග මහතා කීවේය.යු.ඇන්පියේ බලපෑම් හා තර්ජනවලට යට නොවී ජනමත විචාරණයේදී යූ ඇන් පියේම හිතවතුන් පවා අපත් සමඟ එක් වූයේ යයිද එම නිසා භේද අමතක කර වෛරය හා පළිගැනීම් තුරන් කර ධනපති අසාධාරණ සමාජ ක්‍රමයට විරුද්ධව සටන් කළයුතු යයි කීය.ධනවාදී ක්‍රමයේ මුක්කු ගසා රට ගොඩගැනීමට බැරි බව අද ඔප්පුවෙලා. එබැවින් රට වැටී ඇති ජාතික ප්‍රපාතයෙන් අහිංසක දූපුතුන් බේරාගෙන ඔවුන්ගේ සුබසිද්ධිය උදෙසා නව සමාජ ක්‍රමයක් ගොඩ නැගීමට අපත් සමඟ සමගිව ඉදිරි සටන් මෙහෙයවීමට එක්වන්නැයි තමා සියලුම ප්‍රගතිශීලීන්ගෙන් ඉල්ලා සිටින බවද කීය.ජා ඇල ශ්‍රී.ල.නි. ප්‍රධාන සංවිධායක පිලික්ස් පෙරේරා මහතා යූ.ඇන්.පියේ සමාජ රටාව තුළ 1977 වඩා දැන් මේ රටේ දුප්පත්කම වැඩිවෙලා.අපරාධය මර්දනය දූෂණය රජවෙලා. මේ ආදි කරුණු නිසා මේ රටේ මුදල් තත්ත්වය පිරිහීමට පත්වී ඇතැයිද ප්‍රශ්න උග්‍රවෙමින් පවතින අතර අපගේ දේශපාලන ජීවිතය අදමෙන් අනාගතයේදී කැප කරන්නේ දුප්පත් පංතිය වෙනුවෙන් යයිද ධනේශ්වර ක්‍රමයට සේවය කර ජාතික වීරයන් වීමට සූදානම් නැතැයිද කීවේය.අප පක්ෂය වටා ජනතාව රොක් වන්නේ යූ ඇන් පී පාලනයේ ඇති දුෂ්කරතාවලින් නැති පංතියට විසඳුම් නැති නිසා යයිද කීය.කැලණිය ශ්‍රීලනිප ප්‍රධාන සංවිධායක ඔසී අබේගුණසේකර මහතා ධර්මිෂ්ඨ සමාජක්‍රමයක් ගොඩ නැගීමට පොරොන්දු වූ ජේ. ආර්. උතුමාණන් අද මර්දනකාරී සමාජයක් ඇති කර අවසානයයිද අද පොදු ජනතාව මහත් වේදනාවෙන් හා අසහනයෙන් පසු වන්නේ මිනිස් අයිතීන් ආණ්ඩුව යටපත් කරගෙන සිටින නිසා යයිද කීවේය.පොදු ජනතාව බලාපොරොත්තු වන්නේ මේ සමාජ රටාව පෙරළා දමා නව සමාජ සැලසුමක් බිහි කිරීමට යයයිද පැවසීය.ගොළුබෙළි ගමනින් ඒ ගමන යන්නට බැහැ. විසඳුම් සහිත පිරුණු හදවතකින් හා විවෘත දෑත් ඔසවාගෙන ඒ සඳහා ක්‍රියා කළ යූතුයි. ජනතාවගේ නාමයෙන් එයට අපි සූදානම් බවද කීය.සීදූව කාන්තා බල මණ්ඩලයේ සභාපතිනි කේ. මාලවතී පෙරේරා, ලේකම් දයානන්ද ආරියපෙරුම, හෙක්ටර් ප්‍රනාන්දු යන මහත්ම මහත්මීහුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202171</link>
    <topic>හලාවත උද්ඝෝෂකයන් ගෙනා කඩු-පොලු-බෝම්බ අත්අඩංගුවට</topic>
    <author>චන්ද්‍රිකා පෙරේරා</author>
    <content>හලාවත නගරයේ පෙරේදා (15) උද්ඝෝෂණය කළ පිරිස් රැගෙන ආ පෙට්රල් බෝම්බ, ලෝහ කඩු හා යකඩ පොලු ඇතුළු භාණ්ඩ තොගයක් පොලිසිය මගින් ඊයේ (16) අත්අඩංගුවට ගෙන තිබේ.සිද්ධිය පිළිබඳ රහස් පොලිසිය පරීක්‍ෂණ පවත්වන අතර මේ වන විට පුද්ගලයන් 25ක ගෙන් පමණ ප්‍රකාශ ලබාගෙන ඇත.උද්ඝෝකයන් රැගෙන ආ පොලිසිය මගින් අත්අඩංගුවට ගත් භාණ්ඩ අතර විශාල ලෝහ කඩු හතරක්, ලී පොලු දහයක්, විවිධ වර්ගයේ බෝතල් අසුවක් හා පෙට්රල් බෝම්බ හයක් ඇති බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.පෙරේදා (15) හලාවත නගරයේ පුද්ගලයන් තුන්දහසක් පමණ කලහකාරී ලෙස හැසිරෙමින් හමුදාවට හා පොලිසියට පහරදී වාහන ගිනි තබන ලදී. එහිදී ආරක්‍ෂක අංශ තත්ත්වය පාලනය කිරීම සඳහා තැබූ වෙඩි ප්‍රහාර හේතුවෙන් අයෙක් මියගොස් තවත් කීපදෙනෙක් තුවාල ලැබූහ.මෙම සිද්ධීන් සම්බන්ධයෙන් ඊයේ සවස් වන විටද කිසිවෙකු අත්අඩංගුවට ගෙන නොතිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202172</link>
    <topic>ශ්‍රී ලංකාව යන ඉදිරි ගමනේසාඩම්බර කොටස්කරුවකු වන්න</topic>
    <author/>
    <content>සාමයේ හා සංවර්ධනයේ අරුණලු මතින් ශ්‍රී ලංකාව යන ඉදිරි ගමනේ සාඩම්බර කොටස්කරුවන් වන්නැයි ජනාධිපති මහින්ද රාජපක්‍ෂ මහතා ජාත්‍යන්තර ප්‍රජාවට ආරාධනා කර සිටී.ශක්තිමත් ආර්ථික සහයෝගිතාවකට අවශ්‍ය මූලික පසුබිම අද ශ්‍රී ලංකාවේ ස්ථාපිතව ඇති බවත් ජනාධිපතිවරයා පෙන්වා දුන්නේය.ජනාධිපතිවරයා මේ අදහස් පළකළේ සිංගප්පූරු ජනාධිපති ටෝනි ටෑන් කෙන්ග් මහතා සිංගප්පූරුවේ ඉස්තානා ජනාධිපති මන්දිරයේදී පෙරේදා (15) පැවැත්වූ භෝජන සංග්‍රහයට එක්වෙමිනි.ශ්‍රී ලංකාවේ විවිධ ආයෝජන අවස්ථාවන්ගෙන් උපරිම ඵල නෙලාගැනීමේ අද්විතීය ස්ථානයක සිංගප්පූරුව සිටින බවත් ජනාධිපතිවරයා සඳහන් කළේය.ත්‍රස්තවාදය අද අතීතයට එක්වී හමාර බවත්, සාමයේ සහ සංවර්ධනයේ අරුණළු රට මත පතිතව ඇති බවත් ජනාධිපතිවරයා වැඩිදුරටත් කීවේය.දෙරටේ ජනාධිපති ආර්යාවන් වන ශිරන්ති රාජපක්‍ෂ, ආචාර්ය මාරියා ටෑන් මහත්මීහු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202173</link>
    <topic>නොකඩවා ශ්‍රී ලංකාවටසහයෝගය ලබා දෙනවා</topic>
    <author/>
    <content>පුනරුත්ථාපනය, ප්‍රතිසන්ධානය හා ආර්ථික වර්ධනය අංශයන්ගෙන් සංවර්ධන ප්‍රයත්නයන් දරමින් සිටින ශ්‍රී ලංකාවට නොකඩවා සහයෝගය ලබාදීමට සූදානම් බවට සිංගප්පූරු ජනාධිපති ටෝනි ටැං කෙම් යං මහතා ප්‍රතිඥා දෙයි.මිත්‍රශීලී රටක් වශයෙන් ශ්‍රී ලංකාවට උණුසුම් සුබ පැතුම් එක් කරන සිංගප්පූරු ජනාධිපතිවරයා යුද ගැටුම් නිමාවීමත් සමඟම ශ්‍රී ලංකාව සංවර්ධනයේ උච්චස්ථානයට පත් වෙමින් සිටින බව රහසක් නොවන බවත් පවසයි.සිංගප්පූරු ජනාධිපතිවරයා මේ අදහස් පළ කළේ මේ දිනවල එම රටේ සංචාරයක නිරත ජනාධිපති මහින්ද රාජපක්ෂ මහතා වෙනුවෙන් පෙරේදා (15) පැවැති භෝජන සංග්‍රහයකට එක්වෙමිනි.සිංගප්පූරු සමාගම් රැසක් දැනටමත් ශ්‍රී ලංකාවේ ව්‍යාපාර කටයුතු සිදුකරන බව පැවැසූ ජනාධිපතිවරයා අප රටේ අනාගත හා වර්තමාන අභිවෘද්ධිය උදෙසා තවත් සමාගම් ඉදිරිපත් වෙතැයි විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202174</link>
    <topic>ඉන්ධන මිල සංශෝධනය තාවකාලිකයි</topic>
    <author>නිවන්ති තිලකරත්න</author>
    <content>තෙල් මිල ඉහළ යාමට ප්‍රධාන හේතුව ඉරානය හා බටහිර රටවල් අතර ඉරානයේ න්‍යෂ්ඨික වැඩපිළිවෙළ සම්බන්ධයෙන් ඇති වී තිබෙන ගැටලුව බව පරිසර ඇමැති සහ වැඩ බලන මාධ්‍ය ඇමැති අනුර පි‍්‍රයදර්ශන පැවසීය.ලෝකයේ පස්වැනි විශාලතම තෙල් සපයන්නා වන ඉරානයට යුරෝපා සංගමය සම්බාධක පැනවීමත් සමඟ මේ ගැටලුව තවත් උග්‍ර වෙමින් පවතින බවද ඒ මහතා පැවසීය.මේ සම්බන්ධයෙන් තවදුරටත් අදහස් දැක්වූ ඒ මහතා මෙසේද පැවසීය.“මේ වන විටත් අපි ඉන්ධන සහනාධාරය ලබාදෙමින් සිටියා. ඒත් ලෝකයේ ඉහළ යන තෙල් මිලට සාපේක්ෂව තවදුරටත් සහන ලබාදීමේ හැකියාවක් නැති නිසා කිසිදු ලාබයක් නොතබා ඉන්ධන මිල සංශෝධනය කරන්න අපට සිදු වුණා. මීට පෙර සිටි රජයන් ද මෙවැනි ඉන්ධන මිල සංශෝධනය කරලා තියනවා.අපේ රජයත් මීට පෙර ඉන්ධන මිල සංශෝධන කරලා තියනවා. ඒ වගේ ම ලෝකයේ ඉන්ධන මිල පහළ වැටුණු අවස්ථාවල අපිත් ඉන්ධන මිල පහළ දමා තිබෙනවා.මේ සංශෝධන තාවකාලික දෙයක් විතරයි. ලෝකයේ තෙල් මිල පහළ වැටුණු විට අපිත් තෙල් මිල පහළ දමන්න සූදානම්. රජය තෙල් මිල සංශෝධනය කළේ කැමැත්තකින් නොවේ. අකමැත්තෙන් වුවත් එය කළ යුතු දෙයක් වුණා. අපේ රටේ සුබ සාධන අංශය ඉතාමත් ඉහළයි.අධ්‍යාපන, සෞඛ්‍ය ආදි ක්‍ෂේත්‍රවල ඉහළ සුබ සාධන සේවාවක් පවත්වාගෙන යනවා. පොහොර සහනාධාරය ලබා දෙනවා. මේ සියල්ල කපා දමන්න අපට නොහැකි නිසා අකමැත්තෙන් නමුත් තෙල් මිල වැඩි කරන්න සිදු වුණා.මෙය වර්තමාන ලෝකයේ පවතින ආර්ථික යථාර්ථයයි. අපි ජනතාවට එය පැහැදිලි කරනවා. ජනතාව ඒක පිළිගන්නවා.”හලාවත ප්‍රදේශයේ ඇති වී තිබෙන අර්බුදය සම්බන්ධයෙන් අදහස් දැක්වූ අමාත්‍යවරයා ප්‍රකාශ කළේ මේ අර්බුදය ධීවරයන් උසිගැන්වීමේ ප්‍රතිඵලයක් බවයි.“ධීවරයන්ට ඉන්ධන සහනාධාරය දෙන්න අපි ධීවර සමිති සමඟ සාකච්ඡා කළා. ණවර සහනාධාරය සම්බන්ධයෙන් ඔවුන් අපිත් සමඟ එකඟතාවකට පැමිණියා. එසේ තිබියදීත් හලාවත ප්‍රදේශයේ පමණක් මෙවැනි අර්බුදයක් පැන නැග්ගේ එය වෙනත් කවරකු හෝ විසින් මෙහෙය වන නිසා. ඒකෙන් සිදු වුණේ අහිංසක පුද්ගලයෙක් මරණයට පත් වීමයි. ඒ ගැන රජය කනගාටුව ප්‍රකාශ කරනවා. මේ අර්බුදය පිටුපසින් සිටින එය උසිගැන්වූ අය මේ සඳහා වගකියන්න ඕනෑ.”.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202175</link>
    <topic>56විප්ලවයට 56වසරයි</topic>
    <author>මහරගම විශේෂ - වේහැල්ලේ පියතිලක</author>
    <content>1956 දී සඟ - වෙද – ගුරු - ගොවි - කම්කරු පංච මහා බලවේගය මඟින් මේ රටේ ඇති කළ මහා සමාජ විප්ලවයට මේ වසරට 56 වසරක් සපිරේ. මහජන එක්සත් පෙරමුණ 1956 වසරේ උදාකළ ජාතික පුනර්ජීවනය, දේශීය නිදහස හා සමාජ ආර්ථික හා සංස්කෘතික පුනරාගමනය අභිමානවත්ව සැමරීම සඳහා මහජන එක්සත් පෙරමුණ මේ මස 21 වන දින පස්වරු 3 ට විහාර මහා දේවී උද්‍යාන පරිශ්‍රයේ දී සමරු උලෙළක් සංවිධානය කරයි.56 ඓතිහාසික සාමකාමී විප්ලවයෙන් පන්නරය ලැබූ ප්‍රගතිශීලි ජනතාව අදත් 56 පෙරැළියෙන් උද්දාම වෙති. ආඩම්බර වෙති. 56 පෙරළියට 56 වසරක් සපිරෙන මේ අවස්ථාවේ එසේ රොක්වන ලෙස මහජන එක්සත් පෙරමුණ ප්‍රගතිශීලී ජනතාවට ඇරයුම් කරයි. සැමරුම් උලෙළ පිළිබඳ තොරතුරු දුරකථන අංක 011-2846886 හා 071- 8674300 ඇමතීමෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202176</link>
    <topic>හලාවත දී හමුදා සෙබළුන්ටගල්මුල් ප්‍රහාර එල්ල වී නැහැ</topic>
    <author/>
    <content>හලාවත ප්‍රදේශයේ දී පෙරේදා (15) ධීවර උද්ඝෝෂණය අවස්ථාවේ යුද්ධ හමුදාවේ සෙබළුන් එහි ආරක්ෂාව තහවුරු කිරීමට සම්බන්ධ වූ බව හමුදා මාධ්‍ය ප්‍රකාශක බ්‍රිගේඩියර් හපුආරච්චි මහතා පවසයි.එහිදී යුද්ධ හමුදා සෙබළුන් උද්ඝෝෂකයන් අතරට සම්බන්ධ නොවූ අතර ඔවුන්ට කිසිම ආකාරයකින් ගල්මුල් ප්‍රහාර එල්ල නොවූ බවද නිවේදනයක් එවමින් බ්‍රිගේඩියර් හපුආරච්චි මහතා පවසයි.ඊයේ (16) දිනමිණ පුවත්පතේ “තුන්දහසකට වැඩි ධීවර පිරිසක් හලාවතදී කෝලාහල කරති” යන ප්‍රවෘත්තියකින් හමුදාවට ගල්මුල් ප්‍රහාර එල්ල වූයේ යැයි සඳහන් වී තිබීම පිළිබඳ නිවැරදි කිරීමක් ඉල්ලමින් එම නිවේදනය එවා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202177</link>
    <topic>ජාතික පොලිස් කොමිසම එයි</topic>
    <author/>
    <content>ආණ්ඩුක්‍රම ව්‍යවස්ථාවේ 18 වන සංශෝධනය යටතේ ආණ්ඩුව විසින් ජාතික පොලිස් කොමිසම පත් කරනු ලැබ තිබේ. ජනාධිපති මහින්ද රාජපක්‍ෂ මහතා මෙම කොමිසමට නම් කළ අය කොමිසමට පත් කිරීමට පාර්ලිමේන්තු මණ්ඩලයේ අනුමැතිය ලැබී ඇත.ඒ අනුව හිටපු සභාපති ජනාධිපති නීතිඥ සේනක වල්ගම්පාය මහතා කොමිසමේ සභාපති ලෙස පත් වේ.ඇල්ලේ ගුණවංශ හිමි හා ඩී. දිසානායක, ෂාමේන් මධුරසිංහ, ආර්. සිවරාමන්, එම්. එම්. එම්. මවුජුඩ් සහ නිව්ටන් ගුණරත්න අනෙක් සාමාජික සාමාජිකාවෝ වෙති. කතානායක චමල් රාජපක්‍ෂ මහතාගේ ප්‍රධානත්වයෙන් පෙරේදා (15) රැස් වූ පාර්ලිමේන්තු කවුන්සලය මෙම නම් අනුමත කළ බව පාර්ලිමේන්තු සහකාර ලේකම් නීල් ඉද්දවෙල මහතා කියයි. 2002 නොවැම්බර් 2වැනිදා පත් කළ පොලිස් කොමිසම යළි 2009 අප්‍රේල් මාසයේදී අක්‍රිය විය.පොලිස් කොමිසම පත් කිරීමේ අරමුණ වූයේ පොලිස් සේවයේ නියුතු සියලුම නිලධාරීන්ගේ පත් කිරීම්, මාරු කිරීම්, උසස් කිරීම ඇතුළු සියලු කටයුතුª සිදු කිරීම සහ පොලිස් නිලධාරීන් සම්බන්ධව මහජන පැමිණිලි විසඳීම සහ ඊට අදාළ තීරණ ක්‍රියාත්මක කිරීමය.පසුව 18 වැනි සංශෝධනයෙන් කොමිසම සතුව තිබූ මහජන පැමිණිලි බාර ගැනීම හැර පොලිස් නිලධාරීන් හා සම්බන්ධ සෙසු බලතල ඉවත් කෙරුණි. 18 වැනි සංශෝධනයෙන් පසු පොලිස් කොමිසම මහජන පැමිණිලි හා සම්බන්ධ කටයුතු පමණක් සිදු කළේය.2009 කොමිසම අක්‍රියවීමෙන් පසු මහජන පැමිණිලි විසඳීමේ බලය පොලිස්පතිවරයා සතු විය. එම කාලය තුළ පොලිස් කොමිසම වෙත ලැබුණු පැමිණිලි පොලිස්පතිවරයා වෙත යොමු කෙරුණි.පොලිස් නිලධාරියකු මහජනයා සම්බන්ධව සිදු කරන රාජකාරීවලදී මහජනතාවට හිංසාවක් පීඩාවක් සිදු කිරීම රාජකාරිය පක්ෂපාති විවිධ බලපෑම් කිරීම, මානව අයිතීන් උල්ලංඝණය වන පරිදි ක්‍රියා කිරීම හා සම්බන්ධ පැමිණිලි ඉදිරිපත් කර මහජනතාවට සාධාරණ විසඳුමක් ලබා ගැනීමට පොලිස් කොමිසම හරහා මින් පසු අවස්ථාව සැලසේ. මෙවර පොලිස් කොමිසම පත් කිරීමෙන් පසු පොලිස් සේවයේ නියුතු නිලධාරීන් හා සම්බන්ධව 18 සංශෝධනයෙන් ඉවත් කළ බලතල යළි ලබා දුනහොත් එම සංශෝධනයට පෙර පරිදි පොලිස් නිලධාරීන් හා සම්බන්ධව සියලු බලතල යටතේ ක්‍රියා කිරීමට පොලිස් කොමිසමට අවස්ථාව සැලසෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202178</link>
    <topic>වස මුසු කිරීමේ සිද්ධියේසැකකාර දොස්තර උසාවියට</topic>
    <author>ඌව වෙල්ලස්ස විශේෂ ඩී. එස්. ගුණතිලක</author>
    <content>සෙවණගල වෛද්‍ය නිලධාරිවරයාගේ නිල නිවාසයේ ජල ටැංකියට වස මුසු කිරීමට අනුබල දීම සම්බන්ධයෙන් පොලිසියට අවශ්‍යව සිටි වෛද්‍ය ටී. ජී. එස්. නන්ද කුමාර ඊයේ (16) සවස ඇඹිලිපිටිය මහේස්ත්‍රාත් උසාවියට ඉදිරිපත් වීමෙන් අනතුරුව පෙබරවාරි මස 23 වැනි දින දක්වා රක්ෂිත බන්ධනාගාරගත කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n1202179</link>
    <topic>හෙරොයින් ජාවාරමේ යෙදුණුලංගම රියැදුරා පෝරකයට</topic>
    <author>කුමුදු හෙට්ටිආරච්චි</author>
    <content>මන්නාරමේ සිට කොළඹ දක්වා ධාවනය කළ අර්ධසුඛෝපභෝගී බස් රථයෙන් රුපියල් පනස් ලක්‍ෂයකට ආසන්න හෙරොයින් රැගෙනවිත් ළඟ තබා ගැනීම හා හෙරොයින් ජාවාරමේ නිරතවීම සම්බන්‍ධයෙන් වරදකරුවකු වු බස්් රථ රියැදුරකුට කොළඹ මහාධිකරණ විනිසුරු පී‍්‍රති පද්මන් සූරසේන මහතා විසින් ඊයේ (16) මරණ දඬුවම නියම කරන ලදී.මෙලෙස මරණ දඬුවම නියම වූයේ ලංකා ගමනා ගමන මණ්ඩලයේ රියැදුරකු වූ සුබ්‍රමනියම් පුන්‍යමූර්ති නමැති විත්තිකරුටයි.ජනාධිපතිවරයා නියම කරන දිනක වෙලාවක වැලිකඩ බන්‍ධනාගාරය තුළදී විත්තිකරු ප්‍රානය නිරුද්ධවනතෙක් එල්ලා තැබීමට විනිසුරුවරයා නියම කළේය.පිටකොටුව මධ්‍යම බස් නැවතුම් පොළ දක්වා මන්නාරමේ සිට විත්තිකරු පදවන් ආ අර්ධ සුඛෝපභෝගී බස් රථයේ පිටුපස අසුනේ තිබී පොලිස් මත් ද්‍රව්‍ය නාශක කාර්යාංශයේ සහකාර පොලිස් අධිකාරී පි‍්‍රයන්ත ලියනගේ මහතා ඇතුළු පිරිසක් විසින් කුඩු පාර්සලයක් සමඟම විත්තිකාර රියැදුරා අත්අඩංගුවට ගෙන ඇති බවට නඩු විභාගයේදී හෙළිවී ඇතැයි විත්තිකරුට මරණ දඩුවම නියම කරමින් විනිසුරුවරයා ප්‍රකාශ කළේය.2003 දෙසැම්බර් මස 14 හෝ ඊට ආසන්න දිනකදී පිටකොටුවේදී රුපියල් පනස් ලක්‍ෂයක් පමණ වටිනා කුඩු ග්රෑම් 813.3 ළඟ තබා ගෙන ජාවාරම් කරන ලදැයි නීතිපතිවරයා විසින් විත්තිකරුට එරෙහිව අධි චෝදනා ගොනු කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=n12021710</link>
    <topic>අල්ලස් දූෂණ හා වංචා ගැන1954ට දැනුම් දෙන්න</topic>
    <author>විජයානි එදිරිසිංහ</author>
    <content>අල්ලස් පමණක් නොව වෙනත් දූෂණ වංචා, මගඩි සම්බන්ධ සෑම පැමිණිල්ලක්ම අල්ලස් හෝ දූෂණ හා වංචා විමර්ශන කොමිසමේ ක්‍ෂණික දුරකථන අංක 1954 ට දැනුම් දෙන්නැයි එම කොමිසම ඉල්ලා සිටියි. පැය 24 පුරාම මෙම දුරකථන අංකය විවෘතව තිබේ. ඕනෑම දුරකථනයකින් නොමිලේ ඇමතුම් ලබාගත හැකිය.අල්ලස් හෝ දූෂණ විමර්ශනය කිරීමේ කොමිසම ක්‍රියාත්මක වෙන්නේ අල්ලස් ගන්නා හෝ දෙන පුද්ගලයන් අත්අඩංගුවට ගැනීමට පමණක් නොව වෙනත් සෑම දූෂණ වංචාවක් සම්බන්ධවම නිර්ණාමිකව හෝ පැමිණිලි ඉදිරිපත් කළ හැකිබව අල්ලස් හෝ දූෂණ විමර්ශන කොමිසමේ සාමාජික හිටපු පොලිස්පති ජයන්ත වික්‍රමරත්න මහතා පැවසීය.රජයේ දෙපාර්තමේන්තු සංස්ථා පාසල් රෝහල් ඇතුළු සෑම තැනකම සිදුවන දූෂණ වංචා ආදිය පිළිබඳව පැමිණිලි මේ වන විටත් විශාල වශයෙන් අල්ලස් කොමිසම වෙත වාර්තා වෙමින් පවතී.වැඩිම පැමිණිලි ප්‍රමාණයක් ලැබී තිබෙන්නේ අධ්‍යාපන ක්ෂේත්‍රයට සම්බන්ධ වූ පිරිස් හා සම්බන්ධවය.ටෙන්ඩර් ලබාදීම සඳහා පළාත්සභා ප්‍රාදේශීය සභාවල නිලධාරීන්ට බලපෑම් කළ දේශපාලනඥයන් පිළිබඳවද පැමිණිලි ලැබී තිබේ.විවිධ අංශවලින් දිනකට අල්ලස් පැමිණිලි පනහක් පමණ ලැබේ. මෙහි විමර්ශන කටයුතු ද මේ වන විට ව්‍යාප්ත කර ඇත.අලුතින් නිලධාරී කණ්ඩායම් බඳවාගෙන එම පරීක්ෂණ කඩිනම් කර තිබේ.මහජනතාව හා සම්බන්ධ වෙමින් රටතුල සිදුවෙන දූෂණ වංචා ඇතුළු සියලුම හොර ජාවාරම්කරුවන් කොටු කර ගැනීමට කටයුතු කරගෙන යන බව ජයන්ත වික්‍රමරත්න මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=r1202171</link>
    <topic>ජීව ප්‍රතිරූප නිර්මාණකරණයට දස්කම්පානපාලින්ද නුවර චිත්‍ර ශිල්පියා</topic>
    <author>බදුරලිය සමූහ – රත්නසිරි ගමඇතිගේ</author>
    <content>පාලින්දනුවර ප්‍රාදේශීය ලේකම් කොට්ඨාසයේ සුදුවැලිපත ගමේ දක්‍ෂ චිත්‍ර ශිල්පියකු මුණ ගැසිණි. ඔහු කේ. සී. නන්දලාල් ධර්මවර්ධන ය.අගලවත්ත වදුරබ්බ පුවක්වත්තේ ජීවත් වූ ප්‍රවීණ චිත්‍ර ශිල්පියකු මුර්ති ශිල්පියකු හා ඡ්‍යොතිර්ශවේදියකු වූ කේ. සී. චන්ද්‍රලාල් ධර්මවර්ධන මොහුගේ පියා ය. චිත්‍ර ශිල්පයට පියා සතු දක්‍ෂතාව සහජයෙන්ම නන්දලාල් ධර්මවර්ධනට උරුම වුණි. එය තවදුරටත් මුවහත් වූයේ මතුගම පාන්තිය ශ්‍රී සුමංගල පිරිවෙනට ඇතුළත් ව තුඩුගල විමලසාර හිමියන් ගේ ඇසුර ලැබීමත් සමඟ ය.නන්දලාල් මහතා මෙසේ කීවේ ය.චිත්‍ර කලාවට එදා ඉඳන්ම මගේ තිබුණේ පුදුම ඇල්මක්. මම ලංගම සේවකයෙක් විදිහට රැකියාව කළේ. ඒත් මම විවේකයෙන් ඉන්න හැම වෙලාවෙම නිර්මාණ කළා. ඒ තුළින් මම ලබන්නේ පුදුමාකාර තෘප්තියක්. හිතේ මොනතරම් ප්‍රශ්න ගොඩගැහිලා තිබුනත් ඇඳපු චිත්‍රයක් දිහා ටික වෙලාවක් බලා ඉන්න කොට පුදුම සහනයක් හිතට දැනෙනවා.ඕනෑම පුද්ගලයෙක් දිහා මොහොතක් බලා ගෙන ඉඳලා විනාඩි දහයක් ඇතුළත ඒ පුද්ගලයාගේ ජීවමාන ස්වරූපය නිර්මාණය කරන්න මට පුළුවන්. ප්‍රවීණ ලේඛකයන් ගේ පොත් කීපයකට මම පිට කවර නිර්මාණය කළා. නමුත් මා පිළිබඳව කිසිම සඳහනක් නොමැතිව ඒ අයගේ නමින්ම ඒවා පලවුණා.මට අලංකාර ලෙස මංගල පෝරු හැදීමටත් පුළුවන්. අපේ කම සංස්කෘතිකාංග ඉස්මතු වෙන පරිදි ආකෘති හා හැඩතල අනුව මම මේ වන විට මංගල පෝරු 40 ක් පමණ නිර්මාණය කොට තිබෙනවා.චිත්‍ර කලාව තුළින් ඉදිරියට යාමට ඒ දවස්වල අපිට අවස්ථාව ලැබුනේ නැහැ. නමුත් අද පරපුරට ඉදිරියට යාමට මාධ්‍ය තුළින් පවා ලැබෙන අවස්ථාව වැඩියි. දුෂ්කර ගම්මානවල මොනතරම් දක්‍ෂතා තියෙන පිරිස් ජීවත් වුණත් එළියට එන්න අමාරුයි. මටත් සිද්ධ වුනේ ඒකමයි. ඒ ගැන මම කනගාටු වෙන්නේ නැහැ. අද ඉන්න ළමා පරපුරට චිත්‍ර ශිල්පය පිළිබඳ මා සතු දැනුම ඕනෑම වෙලාවක නිර්ලෝභිව ලබා දෙන්න මම කැමතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=r1202172</link>
    <topic>රෙදි මනින ‘කෝදුව’ හොයද්දීමුදලාලි සේවකයකුට බැණ වැදිලා</topic>
    <author>අතුරුගිරිය විශේෂ – වික්‍රම සමරසිංහ</author>
    <content>නගරයේ රෙදිපිළි ඇතුළු විවිධ භාණ්ඩ පිරි සාප්පුවකි. එහි අයිතිකරු හැරුන විට තවත් සේවකයන් දෙපළකි. මුදලාලිගේ දුව නිසංසලා ද නිතර මෙහි පැමිණෙයි. උත්සව සමයේ වෙළඳාම සරු නිසා අමතර සේවකයන්ද බඳවා ගත්හ.නුවන් එසේ බඳවාගත් අයෙකි. ඔහු ඉතා කඩවසම් ය. අනිකුත් අය මෙහි අයිතිකරුට මහත්මයා කියා ඇමතුවත් නුවන් ඔහුට කීවේ අන්කල් කියාය. එයට මුදලාලි මුලදී තරමක් අකමැති වුවත්, පසුව එම ඇමතීම දෙදෙනාට ම හුරු පුරුදු විය. තම දුව සමඟ නුවන් වැඩිපුර කථාබහ කරනු මුදලාලි කොපමණවත් දැක ඇතත් ඒ ගැනද ඔහු සැකයෙන් යුතුව සිතීය. එහෙත් දෙදෙනා අතර අනිසි සම්බන්ධයක් නො වුණි. මුදලාලි නොදැන සිටියද නුවන්ට පෙම්වතියක් සහ නිසංසලාට පෙම්වතෙක්ද විය. එහෙත් නුවන් සහ නිසංසලා වාණිජ අංශයෙන් උසස්පෙළ හදාරා තිබූ හෙයින් මෙසේ වැඩිපුර පිළිසදරෙහි යෙදුනි.මේ අතර දින දෙකක් නිසංසලා වෙළෙඳ සලට නොපැමිණියේ මළ ගෙදරක ගිය නිසාය. එදින වෙළෙඳ සලෙහි සෙනඟ පිරිලා ය. රෙදි ගැනීමට පැමිණි අයද ඒ අතරය. නුවන් රෙදි මනින කෝදුව සෙව්වද එය හමු නො වුණි. එනිසා නුවන් අන්කල් කෝ දුව කොහේද? කියා මුදලාලිගෙන් ඇසීය. මුදලාලි සිතුවේ නුවන් කිසිම බියක් සැකයක් නැතිව තමන්ගේ දුව ගැන මෙසේ විමසන්නේ ඒ තරම් සම්බන්ධය දුරදිග ගිහින් ඇති නිසා කියාය. මුදලාලිට හොඳ හැටි කේන්ති ගියේය. “හිටපිය උඹට මගේ දුව ගිය තැන කියන්න.උඹ හදන්නේ කපටිකමින් මගේ දුව මුලා කරගෙන මේ බුදලය අත්පත් කරගන්න නේදැයි කියමින් නුවන්ට ගහන්න පැන්නේය. තමා කී දෙය මුදලාලිට වැරැදියට වැටහී ඇති බව නුවන්ට තේරුනේ එවිටය.එහෙත් නුවන් කලබල නො වීය. ඔහුට එල්ල වූ පහර වලක්වාලමින් නුවන් කීවේ මා සෙව්වේ රෙදි මනින කෝදුව . අන්කල්ගේ දුව නෙවෙයි. මුදලාලිට යථාර්ථය අවබෝධ විය.එවේලේ වෙළෙඳසලේ සිටි පිරිසටද මෙය හාස්‍ය පිරි විනෝද ජනක සිද්ධියක් විය. එහෙත් එම රැකියාවෙන් ඉවත් වූ නුවන් එදිනම ගමරට බලා පිටත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=r1202173</link>
    <topic>විශ්‍රාමිකයන්ට දඹදිව වන්දනා කරන්නපහසු ගෙවීමේ ක්‍රමයට ණය මුදල්</topic>
    <author>මහරගම විශේෂ වේහැල්ලේ පියතිලක</author>
    <content>මිහින් ලංකා ගුවන් සමාගම සහ ලෝටස් දඹදිව වන්දනා සමාගම එක්ව සෑම විශ්‍රාමික පුරවැසියකුටම දඹදිව වන්දනා කිරීමට සහනදායි පහසු ගෙවීම් මත අඩුම පොලී මත ණය මුදලක් ලබාදීමේ වැඩ පිළිවෙළක් සකස් කර ඇත.ඒ පිළිබඳව සාකච්ඡා කිරීමේ වැඩ සටහනක් පසුගියදා පැවැත්විණි. දින අටක වන්දනා ගමනක් සඳහා රු.63000ක් ද දින 12ක වන්දනා ගමනක් සඳහා රු. 73,000ක මුදලක් අවශ්‍ය වේ. මිහින් ලංකා ආයතනය සහ ලෝටස් වන්දනා සමාගම හා එක්ව මේ මුදල වාරික වශයෙන් ගෙවීමට හැකි වන ආකාරයෙන් ණය මුදල ලබා දෙයි. මේ සහනය යටතේ ණය මුදලින් පළමු වාරිකය වන රු. 10,000ක මුදලක් ගෙවා ඕනෑම විශ්‍රාමිකයකුට දඹදිව වන්දනා සිහිනය සැබෑකරගත හැකිය. ණය මුදල වෙනුවෙන් ලෝටස් සමාගම ඇපකරු ලෙස පෙනී සිටී. ණය මුදල මාස 11 ක කාලයක් තුළ වාරික වශයෙන් විශ්‍රාමික වැටුපෙන් අඩුකර ගැනීමට කටයුතු කරනු ලබයි.</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=r1202174</link>
    <topic>මනාලියගේ වතගොත දුරකථනයෙන් විමසද්දී ඇය වරක් විවාහ වූ කතක් බව හෙළිවෙයි</topic>
    <author>බර්ටි ලයනල් උඩුගම්පොළ</author>
    <content>සෑම මවුපියකුම තමන්ගේ දරුවන් නිසි වයස් එළඹිකල විවාහ දිවියට පත්කරවීමට වෙර දරති. ආදර සම්බන්ධයකින් හෝ යෝජිත විවාහයක් හෝ සැලසුම් කරන විට ප්‍රථමයෙන් කේන්දර ගලපා පසුව ඔවුන්ගේ තොරතුරු සොයාබැලීමට තමන් යෑම හෝ හිතවතකු පිටත් කර යැවීම සාමාන්‍ය සිරිත වී ඇත. මේ එවැනි සොයා බැලීමක් පිළිබඳව සිද්ධියකි.නිමල්ගේ පුතුට නිසි වයස් එළඹි කල විවාහයක් සඳහා සුදුසු සහකාරියක් සෙවීම ආරම්භ විය. ආරංචි මාර්ගයෙන් සොයා බැලීමෙන් පසු ඒ සියල්ලම නිෂ්ඵල විය.මානිස් කපු මහතා ගෙනා යෝජනාවක් අනුව කේන්දර බැලීමට පෙර පුද්ගලයා ගැන සෙවිය යුතු යැයි කියා නිමල් තීරණය කළ බැවින් ඒ සඳහා දිනයක් ද තීන්දු කර ගත්තේ ය.නියමිත දිනයට පෙර දිනයේ දී නිමල් ඇගේ නිවෙසට දුරකථන ඇමතුමක් ලබා ගත්තේ ය.....හලෝ....“හලෝ.... ඇයි අන්කල්....චූටි පුතේ ඔය කතා කරන්නේ අර.... හරියේ ඉන්න සිරිසේන මහත්තයලගෙ ගෙදරද...”“ ඔව් අන්කල් ඔයාට කාටද කතා කරන්න ඕනෑ....කව්ද ගෙදර ඉන්නෙ චූටි පුතේ“කව්රුවත් නෑ. මම විතරයි ඉන්නෙ. නංගි දොයි...”ඒ කියන්නෙ ගෙදර අය කොහෙද ගියේ.... පුතේආච්චියි සීයයි හංදියට ගියා. නැන්දා එහා ගෙදර අන්කල්ගෙ ගෙදරට ගියා.ඒ කියන්නේ මොනව හරි ගේන්නද ගියේ...“නෑ අන්කල්... ආච්චියි සීයයි හංදියට ගියා ත්‍රීවිල් අංකල්ලා හම්බ වෙලා ඒ ගොල්ලන්ට කියන්න අපේ නැන්ද කලින් බැඳල හිටියෙ නෑ කියල කියන්න. නැන්ද ගියා එහා ගෙදර ඇන්ටිලට කියන්න කව්රුවත් ඇවිත් ඇහුවොත් නැන්දා බැඳලා නෑ කියල කියන්න කියලා”ඉතින් චූටි පුතේ නැන්දා කලින් බැඳලද හිටියෙ.... එයාගෙ මඟුල් ගෙදර ජයට ගත්තද..’‘නෑ අන්කල් නැන්දා ඒ අන්කල් එක්කන් ගියා. ඒ අන්කල් බැඳපු එක්කෙනෙක් කියලා නැන්දා ආපසු ගෙදර ආවා”‘ඒ නැන්දා ලස්සනදපුතේ... හොඳයි..ද වස..ද...”අනේ නෑ අන්කල් මට ගො...ඩා...ක් ආදරෙයි.... මමත් ආදරෙයි. චුට්ටක්වත් වස නෑ. මට හැමදාම බත් කවනවා. ටොපි ගෙනත් දෙනවා.“චූටි පුතා ස්කොලෙ යනවද... කීවෙනි පංතියේද ඉන්නෙ...නෑ අන්කල් මම හංදියේ මොන්ටිසෝරියට යන්නෙ. ඒ ටීචර් හරි හොඳයි අපිට සිංදු උගන්වනවා, කතන්දර කියා දෙනවා.චූටි පුතේ අපි හෙට නැන්දව බලන්න එන්නම්කො... ඔයාට චොක්ලට් එකකුත් ගේන්නම්කොනිමල්ගේ දෙවැනි පුතු දඩබ්බරයෙකි. ඔහුට කදිම අදහසක් පහළ විය. “ කිසි ප්‍රශ්නයක් ඇති කර ගන්න එපා. මේකයි කරන්න ඕනැ. හෙට අපි අම්මවයි නංගිවයි තියලා අපි තුන්දෙනයි තව යාළුවො දෙන්නෙක් තුන් දෙනෙක් එකතු කරගෙන වෑන් එකක් ඉල්ලගෙන ගිහින් හොඳට කාලා සංග්‍රහයට ස්තූතියි කියල අර චූටි පුතාට හොඳ චොක්ලට් එකකුත් ගිහින් දීලා ඒ පුතාටත් ස්තූති කරල එමු.... එච්චරයි.නියමිත දිනයේදී පිරිස නියමිත පරිදි යෝජිත මනාලියගේ නිවෙසට ගොස් සිත් සේ තේ පැන් සංග්‍රහය පිළිගෙන බුක්ති විඳ දරුවාටද ස්තූති කර මේ දරුවා නිසා “අපි යම්තම් බේරුණා කියලා” පියාට පවසා ආපසු හැරුණේ ය.පසුදින මේ සිද්ධිය ගම්මුන් අතරටද එක් වී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=r1202175</link>
    <topic>රඹුක්කන වෛද්‍ය සායනය</topic>
    <author>රඹුක්කන උතුර සමූහවිපුල එස්. කුමාරසිංහ</author>
    <content>රඹුක්කන පොලිස් ස්ථානයේ ප්‍රජා පොලිස් ඒකකය හා මැදගලදෙණිය සිවිල් ආරක්‍ෂක කමිටුවේ මඟ පෙන්වීම යටතේ “හෙල්ප්ඒජ්” ශ්‍රී ලංකා ආයතනය හා එක්ව අක්‍ෂි හා වෛද්‍ය සායනයක්, පොලිස් ජංගම සේවයක් පැවැත්වීය.රඹුක්කන පොලිස් ස්ථානාධිපති පොලිස් පරීක්‍ෂක චන්දන කන්දේවත්ත මහතාගේ උපදෙස් පරිදි ප්‍රජා පොලිස් ඒකකයේ ස්්ථානාධිපති පොලිස් පරීක්‍ෂක අමිල බණ්ඩාර, මැදගලදෙණිය වසම භාර කාන්තා පොලිස් කොස්තාපල් (4753) මැණිකේ තෙන්නකෝන් මහත්මිය සහ සිවිල් ආරක්‍ෂක කමිටුව මෙය සංවිධානය කර තිබිණි.මෙහිදී වැඩිහිටියන් 140 කගේ නොමිලේ ඇස් පරීක්‍ෂා කර ඇස් කණ්ණාඩි ප්‍රදානය කිරීම, සර්වාංග රෝග සඳහා වෛද්‍ය සායන පැවැත්වීම, ඊ.සී.ජී පරීක්ෂාව හා රුධිර පීඩන පරීක්ෂාව සිදු කෙරිණි.පොලිස් ජංගම සේවයක්ද මෙහිදී පැවැත්විණි.මේ සඳහා ප්‍රදේ්ශයේ මහා සංඝරත්නය, වසමේ ග්‍රාම නිලධාරීහු, පවුල් සෞඛ්‍ය සේවිකාවෝ, සිවිල් ආරක්‍ෂක කමිටු නිලධාරීහු, රඹුක්කන රෝහලේ වෛද්‍යවරු සහ හෙදියෝද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202171</link>
    <topic>ජයග්‍රහණය සොයන ශ්‍රී ලංකාවඔස්ට්‍රේලියාවට එරෙහිව අද</topic>
    <author/>
    <content>ඉන්දියාව සමඟ පැවැති තරගයේදී ලකුණු සමවීමේ හේතුවෙන් මග හැරුණු කොමන්වෙල්ත් බැංකු කුසලාන තුන්කොන් එක් දින තරගාවලියේ සිය පළමු ජයග්‍රහණය බලාපොරොත්තුවෙන් ශ්‍රී ලංකාව අද (17) ඔස්ට්‍රේලියාවට එරෙහිව සිඩ්නි නුවර දී තරග බිමට පිවිසෙයි.ශ්‍රී ලංකා පිලට මේ තරගාවලියේදී ඉක්මනින්ම ජයග්‍රහණයක් අවශ්‍ය වී ඇත. එසේ නොවුවහොත් අවසන් තරඟයට ප්‍රවිශ්ට වීමේ ඉලක්කය අවදානම් සහිත එකක් වනු නියතය.කණ්ඩායම් සාර්ථකත්වය ලබා ගැනීමට නම් ජ්‍යෙෂ්ඨ පිතිකරුවන් ලකුණු රැස් කළ යුතුව තිබේ. තුන්කොන් තරගාවලිය මේ දක්වා පැවැති තරගවලදී අර්ධ ශතකයක් හෝ රැස් කිරීමට කුමාර සංගක්කාර, මහේල ජයවර්ධන, තිලකරත්න ඩිල්ෂාන් සහ උපුල් තරංග සමත් වූයේ නැත.සිඩ්නි ක්‍රීඩා පිටියේ මීට පෙර ශ්‍රී ලංකා පිල එක්දින තරග 7 කට ක්‍රීඩා කොට ඉන් තරග 5 කම ජයග්‍රහණයන් අත්කර ගැනීමට සමත් ව සිටින බැවින් අද තරගයේදී කණ්ඩායමේ ජ්‍යෙෂ්ඨ පිතිකරුවන්ට ලකුණු අතරට පැමිණිය හැකි බවට බලාපොරොත්තු විය හැකිය. සිඩ්නි පිටියේ ශ්‍රී ලංකාව ලැබූ ජයග්‍රහණ 5 න් 3 ක්ම ඔස්ට්‍රේලියාවට එරෙහිව වීම නිසා ඔස්ට්‍රේලියානු භූමියේ ශ්‍රී ලංකාවට වඩාත්ම වාසිදායක ක්‍රීඩා පිටිය ලෙසද සිඩ්නි ක්‍රීඩා පිටිය හැඳින්විය හැකිය.පසුගිය ලෝක කුසලාන තරගාවලියෙන් පසුව ඔස්ට්‍රේලියානු පිලේ නායකත්වයෙන් ඉවත් වූ රිකී පොන්ටින් පළමු වතාවට මේ තරගයේදී යළි කණ්ඩායමේ නායකයා ලෙස කටයුතු කරයි. කණ්ඩායමේ නිත්‍ය නායක මයිකල් ක්ලාක් පාදයේ ආබාධයකට ලක්වී සිටින බැවින් පොන්ටින්ට මේ අවස්ථාව ලැබී තිබේ.කෙසේ වෙතත් පොන්ටින්ගේ පත්වීම මතභේදයකට තුඩුදුන් එකකි. කණ්ඩායමේ උපනායක ඩේවිඩ් වෝනර් කණ්ඩායම මෙහෙයවීමට තරම් අත්දැකීම් සහිත වීම නොසලකා හැරීම හේතුවෙන් මේ අර්බුදය ඇති වී තිබේ. තරගාවලියේ ප්‍රසාද ලකුණු සටහනේ පෙරමුණ ගැනීමට ඉන්දියාව සමත්ව සිටින අතර අද තරගයේදී ඕස්ට්‍රේලියාව ජයග්‍රහණය කළහොත් ඔවුනට පෙරමුණට පත්විය හැකිවනු ඇත. අද තරගයේදී දෙපිලෙහිම කැපී පෙනෙන ක්‍රීඩකයන් දෙපළ වන්නේ කුමාර් සංගක්කාර සහ ඩේවිඩ් හසීය.සංගක්කාර සිය එක්දින තරග දිවියේ ලකුණු දසදහස ආසන්නයේ සිටියි. ඔහුට ඒ සඳහා තව අවශ්‍ය වී ඇත්තේ ලකුණු 11 ක් පමණි. අද තරගයේදී සිය ස්වර්ණමය සංධිස්ථානයට ළඟාවීමට සංගක්කාර සමත්වුවහොත් ජාත්‍යන්තර එක්දින පිටියේ ලකුණු දසදහස සම්පූර්ණ කළ ලොව 10 වැනි පිතිකරු ලෙසත් 3 වැනි ශ්‍රී ලාංකිකයා ලෙසත් වාර්තා පොතට එක්වනු ඇත. වසර 4 ක කාලයක් එක්දින කණ්ඩායමෙන් ඉවත සිටි ඩේවිඩ් හසී මේ වනවිට කණ්ඩායමේ සිය ස්ථානය රැක ගැනීමට සමත්ව සිටියි. පසුගිය තරග 3 දීම ඔස්ට්‍රේලියාව වෙනුවෙන් වැඩිම ලකුණු ලාභියා වීමට ඔහු සමත් විය. එක්දින කණ්ඩායමෙන් නිරතුරුවම ඉවතට විසිවන ඩේවිඩ් හසීට ක්‍රීඩා කරන සෑම තරගයක්ම සිය අවසන් එක්දින තරගය ලෙස සලකා ක්‍රීඩා කිරීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202172</link>
    <topic>නෙස්ටොමෝල්ට් මැරතන් මාර්තු 3දා</topic>
    <author>කුලියාපිටිය විශේෂ කුරුණෑගල දිස්ත්‍රික් සංචාරක</author>
    <content>නෙස්ලේ ලංකා සමාගම ශ්‍රී ලංකා මලල ක්‍රීඩා සංගමය හා එක්ව අධ්‍යාපන අමාත්‍යංශය හා ශ්‍රී ලංකා පොලිසියේ ද සහාය ඇතිව පවත්වන නෙස්ටොමෝල්ට් මැරතන් ධාවන තරගාවලිය ලබන මාර්තු 3 වන දා කුලියාපිටියේ දී පවත්වනු ලබයි.ඉකුත් 14 වැනි දා කුලියාපිටිය දණ්ඩගමුවේ ‘රිසෝර්ට්’ නිකේතනයේ දී පැවති මාධ්‍ය හමුවක දී ඒ බැව් නිවේදනය කෙරිණ.මෙවර “නෙස්ටොමෝල්ට් මැරතන් ‘ තරඟය විවෘත හා පාසල් වශයෙන් අංශ දෙකකින් යුතුව පැවැත්වේ. පිරිමි හා කාන්තා වශයෙන් විවෘත හා පාසල් මැරතන් තරඟ වෙන් වෙන්ව පැවැත්වේ.විවෘත අංශයේ පිරිමි හා කාන්තා මැරතන් තරඟයන්හි ප්‍රථම දෙවන හා තෙවන ස්ථාන දිනා ගන්නා ජයග්‍රාහකයිනට ජය සංකේත කුසලානයට අමතරව පිළිවෙළින් රු. 20,000 , රු.15,000 හා රු. 10,000 බැගින් මුදල් ත්‍යාග පිරිනැමෙන අතර, තරඟය නිමා කරන 4 වන ස්ථානයේ සිට 10 වන ස්ථානය දක්වා වූ තරඟකරුවන් සඳහා රු. 2000 බැගින් මුදල් ත්‍යාග සමග පදක්කමක් හා සහතිකයක් බැගින් පිරි නැමේ.පාසල් අංශයේ මැරතන් තරඟයන්හි ප්‍රථම, දෙවන හා තෙවන ජයග්‍රාහකයින් වෙත පිළිවෙළින් රු. 10,000 , රු.7500 හා රු. 5000 බැගින් මුදල් ත්‍යාග පිරි නැමෙන අතර, තරඟය නිමා කරන 4 වන ස්ථානයේ සිට 10 වන ස්ථානය දක්වා වූ පාසල් තරඟකරුවන් වෙත රු. 1000ක් සමඟ පදක්කමක් හා සහතිකයක් බැගින් පිරි නැමේ.මෙයට අමතරව, විවෘත අංශයේ හා පාසල් අංශයේ මැරතන් තරඟයන්හි ප්‍රථම ස්ථාන දිනා ගන්නා ජයග්‍රාහක ක්‍රීඩක ක්‍රීඩිකාවන්ට තිළිණ ලෙස හෙලිකොප්ටර් සවාරියක යෙදීමේ අවස්ථාව ද මෙදින හිමි වේ.මෙම නෙස්ටොමෝල්ට් මැරතන් තරඟයන්හි විවෘත අංශය, කිලෝමීටර් 21 කින් ද, පාසල් අංශය කිලෝ මීටර් 10 කින් ද යුතුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202173</link>
    <topic>පළාත් ක්‍රීඩා සමූළුව අද මහනුවරදී</topic>
    <author/>
    <content>ශ්‍රී ලංකාවේ ග්‍රාමීය මට්ටමේ සිටින දක්ෂ ක්‍රීඩක ක්‍රීඩිකාවන් හඳුනාගෙන නිවැරදි තාක්ෂණයක් යටතේ පුහුණු කර ජාතික හා ජාත්‍යන්තර මට්ටමට ගෙන යාමේ අරමුණින් ක්‍රීඩා අමාත්‍යාංශය දියත් කර ඇති හත් අවුරුදු ජාතික ක්‍රීඩා සැලැස්ම යටතේ පළාත් මට්ටමෙන් ක්‍රීඩා සංවර්ධන කටයුතු වේගවත් කිරීමේ අරමුණින් ක්‍රීඩා අමාත්‍යාංශය සංවිධානය කරන පළාත් ක්‍රීඩා සමුළුවේ ප්‍රථම වැඩසටහන ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ ප්‍රධානත්වයෙන් අද පෙ.ව. 10.00 ට මහනුවර ගැටඹේ ඔක්රේ හෝටලයේ දී පැවැත්වේ.පළාත් මට්ටමේ ක්‍රීඩා කටයුතු දියුණු කිරීමේ දී රේඛීය අමාත්‍යාංශය හා පළාත් ක්‍රීඩා අමාත්‍යාංශය අතර සහයෝගය වර්ධනය කිරීම ඉලක්ක කර ගනිමින් ග්‍රාම්‍ය ප්‍රදේශවල සිටින දක්ෂ ක්‍රීඩක ක්‍රීඩිකාවන් ජාතික තලයට ගෙන ඒම, ක්‍රීඩා යටිතල පහසුකම් දියුණු කිරීම, දිස්ත්‍රික් ක්‍රීඩා කමිටු පිහිටුවීම, ක්‍රීඩා සංවර්ධන විශේෂ ව්‍යාපෘති හඳුන්වාදීම, ලොව දිනන ක්‍රීඩා ශක්ති වැඩසටහන සාර්ථක කිරීම, දිස්ත්‍රික් ක්‍රීඩා වෛද්‍ය ඒකක කටයුතු පුළුල් කිරීම, පළාත් ක්‍රීඩා උළෙලවල් සංවිධානය ඇතුළු කරුණු පිළිබඳ මෙහිදී විශේෂ අවධානයක් යොමු කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202174</link>
    <topic>ජාතික වොලිබෝල් සූරතාවලිය25දා සිට රටපුරා මහ ඉහළින්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය සිලෝන් බිස්කට් සමාගමේ පූර්ණ අනුග්‍රහයෙන් පවත්වන මන්චි ජාතික වොලිබෝල් සූරතාවලිය පෙබරවාරි 25 වැනිදා සිට ආරම්භ කෙරේ.රටපුරා සියලු දිස්ත්‍රික්කවලින් කණ්ඩායම් එක්වන ජාතික වොලිබෝල් සූරතාවලිය මැතිවරණ කොට්ඨාස , කලාප, පළාත් හා ජාතික මට්ටමින් ‘පැවැත්වේ’.එය පළමු හා දෙවැනි කොටස ලෙස අංශ දෙකකින් පැවැත්වීමට සැලසුම්කොට ඇත.ජාතික වොලිබෝල් සූරතාවලියේ පළමු කොටස ජාතික මට්ටමින් පැවැත්වෙන අතර එම කණ්ඩායම්වලට ජාතික ජ්‍යෙෂ්ඨ හා කනිෂ්ඨ කණ්ඩායම්වල ක්‍රීඩක ක්‍රීඩිකාවන් ඇතුලත් වේ.එහිදී පසුගිය වසරේ ජාතික සූරතාව හා අනුසූරතාව දිනාගත් කණ්ඩායම්වල ක්‍රීඩක ක්‍රීඩිකාවන්ද ඇතුලත් විය හැක. දෙවැනි කොටසේ තරග අදියර තුනක් යටතේ ජාතික මට්ටමට ලඟා වේ.මැතිවරණ කොට්ඨාස හා කලාප සූරතා දිනා ගන්නා කණ්ඩායම් පමණක් පළාත් මට්ටමට පැමිණ එහි සූරතාව හා අනු සූරතා දිනන කණ්ඩායම් ජාතික මට්ටමේ තරගාවලියට සුදුසුකම් ලබනු ඇත.ශ්‍රී ලංකාවේ පැවැත්වෙන ක්‍රීඩා තරග අතුරින් වැඩිම කණ්ඩායම් ප්‍රමාණයක් සහභාගී වන එකම තරගාවලිය ලෙස මන්චි ජාතික වොලිබෝල් සූරතාවලිය ඉදිරියෙන්ම සිටී.මෙයට වසර 5කට පෙර කණ්ඩායම් 2700 ක් ජාතික වොලිබෝල් සූරතාවලියට එක් වූ අතර මේ වසරේදී එය කණ්ඩායම් 4000 ඉක්මවනු ඇතැයි ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා ඔලිම්පික් නිවහනේදී පෙරේදා සවස පැවැති මාධ්‍ය හමුවේදී පැවැසීය.මේ තරගාවලියේ ප්‍රවීණ ක්‍රීඩක ක්‍රීඩිකාවන් සහභාගීවන පළමු කොටසේ සූරතාව හා අනු සූරතාවට රුපියල් ලක්ෂ එකහමාරක් හා ලක්ෂයක් ද තෙවැනි සිවුවැනි ස්ථානවලට හැත්තෑපන් දහසක් හා පනස් දහසක් පිරිනැමේ.දෙවැනි කොටසේ සූරයන් හා අනුසූරයන් රුපියල් ලක්ෂයක් හා ඛ්ැත්තෑපන්දහසක් ද තෙවැනි හා සිවුවැනි ස්ථානවලට පනස්දහසක් හා තිස්දහසක් පිරිනැමේ.ජාතික වොලිබෝල් සූරතාවලියේ මාධ්‍ය හමුවට සිලෝන් බිස්කට් සමාගමේ සමූහ කළමනාකරණ අධ්‍යක්ෂිකා ශි‍්‍රයා වික්‍රමසිංහ , නියෝජ්‍ය සාමාන්‍යාධිකාරී තේජා පීරිස් මහත්මීන්ද වොලිබෝල් ලේකම් සුසිල් රණසිංහ තරග කමිටු සභාපති කංචන ජයරත්න මහත්වරු ඇතුළු පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202175</link>
    <topic>ධර්මපාලයේ බොක්සිං පුහුණුකරුගේ වැඩ තහනම්</topic>
    <author/>
    <content>පුහුණුවීම්වල යෙදී සිටියදී ඇති වූ තුවාල හේතුවෙන් ජීවිතක්ෂයට පත් වූ පන්නිපිටිය ධර්මපාල විදුහලේ බොක්සිං ක්‍රීඩක බුද්ධි ඉන්දීරගේ පුහුණුකරු ලෙස කටයුතු කළ එම විදුහලේ බොක්සිං පුහුණුකරු වූ පී.එල්.ජේ. රත්නසූරිය මහතාගේ පුහුණුකාර තනතුර තාවකාලිකව අත්හිටුවීමට ශ්‍රී ලංකා ආධුනික බොක්සිං සංගමය තීරණය කර ඇත.මේ තහනම පමුණුවනු ලැබුවේ ආධුනික බොක්සිං සංගමයේ විධායක කමිටුව විසිනි.ඊට අමතරව මේ සිදුවීම සම්බන්ධව ස්වාධීන පරීක්ෂණයක් පැවැත්වීමට 5 දෙනකුගෙන් යුත් කමිටුවක් පත් කිරීමට ද පියවර ගත් බව නිවේදනයක් නිකුත් කරමින් ආධුනික බොක්සිං සංගමය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202176</link>
    <topic>මොනරාගල පාසල්මලල ක්‍රීඩා මාර්තුවේ</topic>
    <author>මොනරාගල සමූහ</author>
    <content>මොනරාගල අධ්‍යාපන කොට්ඨාසයේ පාසල් අතර පැවැත්වෙන 2012 පාසල් මලල ක්‍රීඩා තරගය මාර්තු මස 06 වැනි දින ආරම්භ කැරේ. මාර්තු 06, 08, 09 යන දිනවල මොනරාගල නගර සභා ක්‍රීඩාංගණයේ දී එය පැවැත්වීමට නියමිත ය.කණ්ඩායම් තරග 16 වැනි දින සිට ආරම්භ කැර දැන් පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202177</link>
    <topic>‘බිග්-මැච්වල’ සියලු වගකීම්විදුහල්පතිවරුන්ට පැවරෙයි</topic>
    <author>ප්‍රින්ස් ගුණසේකර</author>
    <content>ලබන සති අන්තයේ සිට ආරම්භ වන අන්තර් පාසල් මහා ක්‍රිකට් තරගවල සියලු වගකීම් අදාළ පාසල්වල විදුහල්පතිවරුන් ගත යුතු බවට අධ්‍යාපන අමාත්‍යාංශය දැනුම් දී ඇත.පාසල් ළමුන්ගේ හැසිරීම පාලනය කර ගැනීම, මහා ක්‍රිකට් සමයේ විනය පවත්වා ගැනීම හා ළමුන්ගේ වගකීම විදුහල්පතිවරුන් වෙත පැවැරීමේ විශේෂ කොන්දේසි යටතේ ‘බිග් මැච්’ සඳහා අවසර දෙන බව පාසල් ක්‍රීඩා අධ්‍යක්‍ෂ රෝහණ කරුණාරත්න මහතා දිනමිණ ට පැවසීය.මහා ක්‍රිකට් තරග සමයේ මහජනතාවට අවහිර ඇතිවනසේ ඇතැම් පාසල් වල සිසුදරුවන් කටයුතු කරන බවට නිතර පැමිණිලි ලැබෙන හෙයින් ඒ පිළිබඳ පූර්ණ වගකීම අදාළ විදුහල්වල ප්‍රධානීන් ගත යුතුව ඇතැයි ඒ මහතා වැඩිදුරටත් පැවසීය. මේ වන විට කොළඹ ආනන්ද හා නාලන්දා මහා ක්‍රිකට් ගැටුමට අධ්‍යාපන අමාත්‍යාංශයේ අනුමැතිය ලබාදීඇත.මේ මස 24 හා 25 දිනවල එස්. එස්. සී. පිටියේ පැවැත්වෙන තර්ස්ටන් – ඉසිපතන මහා ක්‍රිකට් තරගයෙන් මේ වසරේ බිග් – මැච් ආරම්භ වේ. පාසල් මහා ක්‍රිකට් තරග මුවාවෙන් වීදිවල මුදල් එකතු කිරීමද සපුරා තහනම් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202178</link>
    <topic>කුක් එංගලන්තයට ජය ගෙනේ</topic>
    <author>අබුඩාබි (ඒ.එෆ්.පී.)</author>
    <content>එංගලන්ත පිලේ සුපිරි පිතිකරු ඇල්ටෙයාර් කුක් පිට පිට ලැබූ දෙවැනි ශතකය හේතුවෙන් පාකිස්තානය සමඟ පැවැති දෙවැනි එක්දින තරගයෙන් ලකුණු 20ක ජයක් අත්කර ගැනීමට එංගලන්තය සමත් විය.මේ අනුව තරග 4 කින් සමන්විත එක්දින තරගාවලිය 2 – 0 ක් ලෙස පෙරමුණ ගැනීමට එංගලන්තයට හැකි විය.කුක් රැස්කළ ලකුණු 102 ක් සමඟ ඉනිම අවසානයේ කඩුලු 4 කට ලකුණු 250 ක් ලබාගැනීමට එංගලන්තය සමත් විය.නමුත් පාකිස්තානය ඕවර 49 කදී ලකුණු 230 කට දැවී ගියේය.එංගලන්තය – 250/4 (ඕවර 50) ඇල්ටෙයාර් කුක් 102, රවී බෝපරා 58 (අයිසස් එමා 49/2)පාකිස්තානය – 230 (ඕවර 49) ඉම්රාන් ෆර්හාත් 47, මිස්බා උල් හක් 47 (ස්ටීවන් ෆින් 34/4).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s1202179</link>
    <topic>අරාබියේදී ඕල්කට් පාසල් ආදි සිසු ක්‍රිකට් තරගාවලියක්</topic>
    <author/>
    <content>එක්සත් අරාබි එමීර් රාජ්‍යයේ වෙසෙන ශ්‍රී ලංකාවේ ඕල්කට් තුමන් විසින් ඇරඹූ සේ සැලකෙන බෞද්ධ විද්‍යාලයන්හි ආදි සිසුන්ගේ එකමුතුව විසින් සංවිධානය කෙරෙන අන්තර් ඕල්කට් විදුහල් ආදි සිසු සීමිත ඕවර ක්‍රිකට් තරගාවලිය පස්වන වරටත් පෙබරවාරි මස 24 වනදා පැවැත්වේ.කොළඹ ආනන්ද, නාලන්ද, මහනුවර ධර්මරාජ, පන්නිපිටිය ධර්මපාල, අම්බලන්ගොඩ ධර්මාශෝක, ගාල්ල මහින්ද, කුරුණෑගල මලියදේව සහ මාතර රාහුල යන විදුහල්වල ආදි සිසු ක්‍රිකට් කණ්ඩායම්, ඔල්කට් ගුණ සමරු ක්‍රිකට් සූරතාව සඳහා මෙවර එක්සත් අරාබි එමීරයේ අජ්මාන ක්‍රිකට් කවුන්සිල ක්‍රිකට් පිටියේදී තරග වැදීමට නියමිතය.පසුගිය වසරේදී නාලන්ද විදුහලේ ආදි සිසුන් මෙම තරගාවලියේ සූරතා කුසලානය දිනා ගත් අතර කොළඹ ආනන්ද විදුහලේ ආදි සිසුන් සූරතා පලිහ දිනා ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s12021710</link>
    <topic>7න් පහළ චෙස් සූරියලෝක තරගාවලියට සැරසෙයි</topic>
    <author>එප්පාවෙල සමූහ</author>
    <content>අනුරාධපුර ස්වර්ණපාලි බාලිකා මහා විද්‍යාලයේ දෙවන වසරේ ඉගෙනීම ලබන එස්.පී.සංයනා සමාලි දියණිය ලෝක සූරතා පාසල් චෙස් තරගාවලියේ වයස අවුරුදු හතෙන් පහළ ඉසව්වේ ශ්‍රී ලංකාව නියෝජනය සඳහා තෝරා ගෙන ඇත.අනුරාධපුර දිස්ත්‍රික් තරගයෙන් ප්‍රථම ස්ථානය දිනාගෙන සමස්ත ලංකා වයස හතෙන් පහළ ඉසව්වට තරගකොට දිවයිනේ ප්‍රථම ස්ථානය දිනා ලංකා “චෙස් සූරිය” බවට පත් විය.මේ අනුව ශ්‍රී ලංකා පාසල් චෙස් සංගමය මගින් ජාත්‍යන්තර චෙස් තරගය සඳහා සංයනා සමාලි තෝරාගෙන ඇති අතර මෙම ජාත්‍යන්තර තරගය අප්‍රේල් 27 දින රුමේනියාවේදී පැවැත්වීමට නියමිතය. මේ සඳහා රුපියල් ලක්ෂ හයක් ශ්‍රී ලංකා පාසල් චෙස් සංගමයට ගෙවිය යුතු බව දන්වා තිබේ. මව්පියන්ට මේ බර දරා ගත නොහැකි නිසා උතුරු මැද පළාත් ක්‍රීඩා අමාත්‍ය පේෂල ජයරත්න බණ්ඩාර මහතා විසින් රුපියල් පනස් දහසක මුදලක්ද යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා රුපියල් ලක්ෂයක්ද මේ දියණියට ප්‍රදානය කර ඇත. එසේ වුවද තවත් රුපියල් ලක්ෂ හතර හමාරක් සොයා ගත නොහැකිව මව් පියෝ ලතවෙමින් සිටිති.මේ දිරිය දියණියට මූල්‍ය වශයෙන් ආධාර ලබාදෙන ලෙස දානපතියන්ගෙන් ක්‍රීඩා සංගම් වලින් ව්‍යාපාරිකයන්ගෙන් සංවිධාන වලින් මව්පියෝ ඉල්ලා සිටිති. මුදල් එවන විට චෙක් පත් මගින් විදුහල්පති ස්වර්ණපාලි බාලිකා මහා විද්‍යාලය අනුරාධපුරය වෙත එවන ලෙස මව්පියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=s12021711</link>
    <topic>පාන්කුලාව විදුහලේනිවාස ක්‍රීඩා අද</topic>
    <author>මාදම්පේ සමූහ ඒ. පී. ගුණරත්න</author>
    <content>ආරච්චිකට්ටුව පාන්කුලාව නවෝද්‍යා මහා විද්‍යාලයේ වාර්ෂික නිවාසාන්තර මලල ක්‍රීඩා උත්සවය අද (17) වැනි දින පස්වරු 1.00 ට විද්‍යාලයීය ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=f1202171</link>
    <topic>ආණ්ඩුවේ සංවර්ධනයවිපක්ෂයට නොපෙනීම පුදුමයක්</topic>
    <author>සාකච්ඡා කෙළේ උදිත ගුණවර්ධන</author>
    <content>මුලින්ම ඩීසල් සහනාධාරය ලබා ගැනීමටත්, බස් සුපුරුදු විදිහට ධාවනය කිරීමටත් සියලු බස් සංගම් සාමුහික එකඟතාවකට පැමිණියා. මගී ජනතාවට බරක් නොපැටවෙන ලෙස බස් කර්මාන්තය ආරක්ෂා කිරීම සඳහා තමයි රජයේ අරමුණ වුණේ. එහෙත් අවසන් මොහොතේදී එක්තරා බස් සංගමයක් මේ එකඟතාව කඩකර බස් වර්ජනයකට යාමට අත්තනෝමතික විදිහට තීරණය කළා. ඔවුන් කිසිසේත්ම මගී ජනතාව ගැන කිසිදු තැකීමක් කළේ නැහැ. එම බස් සංගමය කටයුතු කළේ දේශපාලන අවස්ථාවාදී සංවිධානයක් විදිහට මිසක් බස් සංගමයක් විදිහට නොවෙයි.මේ නිසා බස් මඟීන් අන්ත අසරණ තත්ත්වයට පත් වුණා. පාසල් දරුවන් අසරණ වුණා. මේ හැම දෙයක් ගැනම සලකා බැලීමෙන් පසු අප තීරණය කළා බස් සංගම් සමඟ සාකච්ඡා කර එකඟතාවකට පැමිණීමට එහි ප්‍රතිඵලයක් තමයි බස් ගාස්තු ඉහළ නැංවීම. අප ඉතාමත් අකමැත්තෙන් තමයි මේ තීරණය ගත්තේ. මේ බස් ගාස්තු ඉහළ යාම 2013 පෙබරවාරි 14 දක්වා වලංගුයි. ඒ නිසා මේ බස් ගාස්තුව මේ අවුරුද්ද ඇතුළතදී ඉහළ යන්නේ නැහැ.මේ අවුරුද්දේදි යළිත් බස් ගාස්තු ඉහළ යාමක් සිදු වන්නේ නැහැ. මේ අනුව ජූනි මස බස් ගාස්තු සංශෝධනයක් සිදුවන්නේ නැහැ. බස් ගාස්තු සංශෝධනයක් සිදු වෙනවානම් සිදු වන්නේ 2013 දී. එයට පෙර කිසිදු බස් ගාස්තු ඉහළ යාමක් සිදු නොවන බව ස්ථීරවම කියන්න පුළුවන්.නාස්තිය හා දූෂණය ගැන කතා කරන අයගේ පැටිකිරිය මුළු රටම දන්නවා. අපට අමතකයි ජවිපෙ අය එදා කටයුතු කළ විදිහ. බස් ගිනි තිබ්බේ ආණ්ඩුවේ කාර්යාල ගිනි තිබ්බේ මේ අය. එදා රටට මිලියන ගණනක බිලියන ගණනක විනාශයක් සිදු කළා. ඒ විදිහේ නාස්තිකාර දේවල් සිදු කළ දේශපාලන සංවිධාන තමයි අද රටේ නාස්තිය, දූෂණය සිදු වන බවට කිඹුල් කඳුළු හෙළන්නේ. එජාපයත් අද ආණ්ඩුවට චෝදනා එල්ල කරන්නේ දුෂ්ඨ චේතනාවෙන් මිසක් අවංක අදහසකින් නොවෙයි.විපක්ෂයට ආණ්ඩුව සිදු කළ සංවර්ධනය නොපෙනී යාම පුදුමයට කාරණයක්. එදා මෙරට ජනගහනයෙන් 60% වත් විදුලිය තිබුණේ නැහැ. ඒත් අද වෙද්දී විදුලිය උත්පාදනය පමණක් නොවෙයි විදුලිය ලබා දීමත් 90% ඉක්මවා තිබෙනවා. මාර්ග සංවර්ධනය ඉහළ ගිහින් තිබෙන්නේ. නගර සංවර්ධනයත් ඉහළට ගොස් තිබෙන්නේ. වරාය අලුතින් ඉදිවෙනවා පමණක් නොවෙයි ගුවන් තොටුපොළත් අලුතින් ඉදිවෙනවා. මේ හැම දෙයක්ම සිදුවන්නේ රටේ යහපතටයි. රටේ යහපත වෙනුවෙන් ආණ්ඩුව විශාල කාර්යයක් ඉටු කරනවා. ඒ වගේ පසුබිමක තාවකාලික අපහසුතා, පසුබෑම් සිදුවෙන්න පුළුවන්. ඒත් ආණ්ඩුව මේ ගැටලුකාරි තත්ත්වය අවම කර ගන්න කටයුතු කරමින් සිටිනවා.ආර්ථික වර්ධනය, සංවර්ධන වේගය ඇතුලු ධනාත්මක ලක්ෂණ සියල්ල තිබෙනවා. ඒ නිසා අනාගතය සුබදායකයි. ඒ ගැන සැකයක් තබාගත යුතු නැහැ. අද ඇති වී ඇති තාවකාලික තත්ත්වයත් ආණ්ඩුවට පැහැදිලිව පාලනය කළ හැකියි.බඩ වියත ගැන පමණක් සිතන එක බලය ගැන සොයන එක වැරැදියි. අද විපක්ෂයේ සමහර අවස්ථාවාදී දේශපාලන පක්ෂ මේ දේවල් මුල් කරගෙන ජනතාව උසි ගැන්වීමට කටයුතු කරනවා. ඒත් ජනතාව කුමන්ත්‍රණවලට හසුකර ගැනීමට හෝ ඔවුන් රැවටීමටත් බැහැ.රණවිරුවන් එදා තම ජීවිත පූජා කළේ මේ රටේ අනාගතය සුරක්ෂිත කර ගැනීමටයි. රටේ අනාගතය සියල්ලන්ටම එක හා සමානව ලබා දීමටයි අප ඒ දේ අමතක නොකළ යුතුයි. රට ගැන සිතා දුෂ්කර අවධිය තුළ කටයුතු කළ යුතුයි. සංවර්ධනය හා ඉහළ සමාජ තත්ත්වයක් වෙත මේ රට අරගෙන යන්න පුළුවන් ඒ විදිහට කටයුතු කළොත් පමණයි.ප්‍රජාතන්ත්‍රවාදය, නිදහස නෑ කියන්නේ මොන අදහසකින්ද කියලා මට නම් තේරුම් ගන්න බැහැ. රටේ හොඳ ප්‍රජාතන්ත්‍රවාදයක් නිදහසක් තිබෙනවා. ප්‍රජාතන්ත්‍රවාදය නැතිනම් මැතිවරණ පවත්වන්නේ නැහැ. මහජන කැමැත්තෙන් මහජන නියෝජිතයන් පත්කර ගන්න බැහැ. ඒත් මේ රටේ එහෙම නොවෙයි මැතිවරණ තිබෙනවා ජනතාව ඡන්දය පාවිච්චි කරනවා. තමන් කැමැති නියෝජිතයකු පත්කර ගැනීමට පුළුවන්. එහෙම තියෙද්දී රටේ ප්‍රජාතන්ත්‍රවාදී නිදහස නැහැ කියලා කවුරුන් හෝ කියනවානම් ඒ තර්කය කිසිදු පදනමක් නැහැ.අපේ රට තුළ නිදහස ප්‍රජාතන්ත්‍රවාදය විශාල ලෙස ආරක්ෂා වෙලා තිබෙනවා. මාධ්‍ය නිදහසත් ඒ විදිහ තමයි. අද දිනපතා පුවත්පත් පමණක් විශාල ප්‍රමාණයක් පළ වෙනවා. විද්්‍යුත් මාධ්‍යත් එහෙමයි. ඒ වගේම ඔවුන් නිදහසේ කටයුතු කරනවා. ඉතින් රටේ ප්‍රජාතන්ත්‍රවාදය නැහැ නිදහස නැහැ කියලා කියන්නේ කොහොමද? විපක්ෂය නඟන මේ චෝදනාවලට කිසිදු පදනමක් නැති බව මේ කරුණු මඟින් තහවුරු වෙනවා.ප්‍රාදේශීය සංවර්ධනයේ ප්‍රතිලාභ ජනතාවට නොවේනම් කාටද ලැබෙන්නේ කියන එක ප්‍රශ්නයක්. මම ඔබෙන් අහන්නම් ගමේ පාරක් හැදුනාම කාටද ප්‍රතිලාභ ලැබෙන්නේ. එහි ප්‍රතිලාභය ජනාධිපතිතුමාටවත් ඇමැතිවරු වන අපටවත් නොවෙයි. ගමේ ඉන්න පුංචි මිනිහාටයි ලැබෙන්නේ. ඒ වගේ ප්‍රාදේශීය සංවර්ධන කටයුතු රාශියක් සිදු වෙලා තිබෙන්නේ. ඒ නිසා ප්‍රාදේශීය සංවර්ධනය රටටත් ජනතාවටත් වාසි දායක විදිහට යොදා ගන්න පුළුවන්. එදා ගමට පාගමනින්වත් යන්න මඟක් තිබුණේ නැහැ. ඒත් අද තත්ත්වය හාත්පසින්ම වෙනස්. ගමට අලුත් සංවර්ධන යුගයකට අවශ්‍ය පසුබිම නිර්මාණය වී තිබෙන්නේ. ඒ නිසා ප්‍රාදේශීය සංවර්ධනය කියන්නේ මායාවක් නොවෙයි. ඇස් ඉදිරිපිටම අප දකින්නට ඇති යථාර්ථයක්.ඒ චෝදනාවලට කිසිදු පදනමක් නැහැ. දේශපාලන අත පෙවීම් සිදු කිරීමට කිසිවකුට අවස්ථාවක් ලබා දෙන්නේ නැහැ. අප පූර්ණ විනිවිද භාවයකින් යුතුවයි කටයුතු කරන්නේ. දේශපාලන අත පෙවීම් කිසිදු ක්‍ෂේත්‍රයක් කෙරෙහි සිදු කරන්නේ නැහැ.ජාතික ගැටලුවට විසැඳුමක් ලබාදීම සඳහා කටයුතු කළ යුතුයි. ජාතික විසැඳුමක් විදිහට ගත යුතු හොඳම ක්‍රියාමාර්ගය තමයි තේරීම් කමිටුවක් පත් කර එහි යෝජනා අවසන් විසැඳුම විදිහට ඉදිරිපත් කිරීමයි. එක පක්ෂයක් විසින් පමණක් කැමැති විසැඳුම සුදුසු නැහැ. සියලු දේශපාලන පක්ෂ පාර්ලිමේන්තුවේ සියලු මන්ත්‍රීවරු එකඟ විය හැකි විසැඳුමක් ලබා ගැනීම තමයි කළ යුත්තේ. ඒ සඳහා ජනාධිපතිතුමා තේරීම් කමිටුවක් වෙත අවධානය යොමු කර තිබෙනවා.අප සෑම මොහොතේදීම සිතිය යුත්තේ එක දෙයයි. එනම් අප සියලු දෙනා ශ්‍රී ලාංකිකයන් යන අදහසයි. උදාහරණයකට ගන්න ඉන්දියාව. ඉන්දියාවේ විවිධ ජාතීන් ඉන්නවා. හින්දුන්, ගුජරාටි, මුස්ලිම්, දෙමළ සියල්ලෝම සිටිනවා. ඔවුන් මොන ජාතියකට අයත් වුණත් ඔවුන් සියල්ලන් එක් පොදු තැනක ඉන්නවා. ඒ සියල්ලන් ම ඉන්දියානුවන්ය කියන ස්ථාවරයේ යි. අපත් මේ දේ ගැන අවධානය යොමු කළ යුතුයි. ඒ ගැන අවධානය යොමු කරනවා පමණක් නොවෙයි ඒ අනුව කටයුතු කළ යුතුයි.බල අරගලය අතහැර පටු න්‍යාය පත්‍ර අතහැර අවසාන විසඳුමක් වෙනුවෙන් කටයුතු කළ යුතුයි. ඒ වෙනුවෙන් ආණ්ඩු පක්ෂය පමණක් නොවෙයි එජාපයට, දෙමළ සන්ධානය, ජවිපෙට පමණක් නොවෙයි සියලු පක්ෂවලට සාමුහික වගකීමක් තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=f1202172</link>
    <topic>මාදු ගඟ මැද අරුමැසි මොහොතක්</topic>
    <author>මහින්ද අබේසුන්දර ඡායාරූප දිලිප් නිශ්ශංකබලපිටිය සමූහ</author>
    <content>අනාදිමත් කාලයක සිට මාදු ගඟ දූපත් හිමින් සීරුවේ ස්පර්ශ කරමින් බලපිටියේ මෝදරින් මහ මුහුදට එක් වෙයි. ආදරය වැඩිකමට දූපත්වල ඉවුරු සිප ගන්නට ගොස් කිසියම් විපතක් වේ යයි සිතූ කඩලාන ගොන්න දිග අත් පා ගඟේ රුවාගෙන දූපත් ඉවුරුවලට රැකවරණය සපයයි.පොල්අතු කන්දෙන් පුංචි දිය සීරාවක් සේ ගමන් අරඹන මාදු ගඟ විශාල ජල කඳක් බවට පත් වී මුහුද දෙසට ගලා යන්නේ දහස් ගණනකට ජීවිත සරණ ලබාදෙමිනි.එදා සිට මාදු ගඟේ කරදිය වතුරේ අඟුලෙන්, පාරුවෙන්, ඔරුවෙන් කරක් ගැසූ මිනිස්සු දශක ගණනාවක් බඩ වියත රැකගත්හ. මුහුදේ ජීවත් වන මත්ස්‍ය වර්ග සියල්ල ම මාදු ගෙඟ් ජීවත් වෙති. එපමණක් ද නොවේ. මාදු ගඟේ කරදිය මිශ්‍ර වතුරේ ජාකොටු හදන ඇත්තෝ ඉස්සන් ගෙන් හොඳට මුදල් උපයති.බලපිටිය මෝදර එදා රේගුවකි. බත්ලේ එහා මෙහා ගියේ භාණ්ඩ ප්‍රවාහනය කිරීමටයි. මින්නේරි දෙවියන්සේ සැලකූ සී. පී. ද සිල්වා මාදු ගඟ ආශි‍්‍රත දූපත් ගොවි ජනපදයක් කරන්නට වෙහෙසුණේ ය. ජනප්‍රවාදයේ ප්‍රකාශ වන පරිදි මාදු ගඟ බාවා දූපත් 67 ක් ඇතැයි පැවැසේ. එහෙත් බලපිටියේ මාදු ගඟේ හැමදාමත් මාළු අල්ලන්නට යන ජාකොටු බලන සංචාරකයන් රැගෙන දූපත්වලට යන අය නම් කියන්නේ දූපත් හතළිහක් පමණ ඇති බව ය.කෙසේ හෝ මාදු ගඟේ ඉතිහාස කතාවෙන් බිඳක් කියන්නට දන්නා කපිතාන් කෙනෙකු මෝදර හෝටලයේ සිටී. ඔහු නමින් චන්දන ප්‍රදීප් කුමාරය. සුදුඅත්කොට කමිසයකින් සහ සුදු කොට කලිසමකින් සැරසී සිටින මේ තරුණයා නැවක කපිතාන්වරයකු සතු සියලු හැඩරුව ලක්‍ෂණ තිබේ. රැවුල වවා තිබේ. කොණ්ඩය තරමක් වවා බැඳ තිබේ.“ගුඩ් මෝනින්” කියූ චන්දන කපිතාන්වරයා දන්නා දේ ඉතා කෙටියෙන් අපට කීවේ ය. ඔහුගේ පුංචි හෝටලයට අප ගියේ නිශ්ශංකගේ උපදෙස් හා ඉල්ලීම පරිදිය. තවත් දෙයක් කිවයුතුය. ඒ හෝටලයට යන්නට කලින් පාර අයිනේ පිටතින් එන වාහන පිළිගන්නට පිරිසක් සිටිති. ඔවුන් කිසිදා දැක නැති අප පිළිගත්තේ මහත් භක්තියෙනි. ගෞරවයෙනි.“ඔහොම පාක් කරගන්න. කී දෙනෙක් ඉන්නවද? ඔවුහු අපට කියති. එහෙත් අප යන්නේ නිශ්ශංක මුණ ගැසෙන්නට යැයි ප්‍රකාශ කළ විට සියල්ලෝම පසෙකට වෙති.කෙසේ හෝ අප ඉදිරියේ වාඩි වූ චන්දන ප්‍රදීප් කපිතාන්වරයා මෙසේ සියල්ල විස්තර කළේ ය.“දැන් හුඟාක් කෙරෙන්නේ සංචාරක ව්‍යාපාර තමයි. මාදු ගඟේ මුහුදේ ඉන්න මාළුවෝ ඉන්නවා. හේතුව මාඳු ගඟෙත් කරදිය නේ.”“මාදුව තමයි ප්‍රධාන දූපත. පවුල් 300 ක් විතර ඉන්නවා. ගොවිතැන කුරුඳු වගාව සහ පොල් වගාව තමයි කරන්නේ. මාදුව දූපත හෙක්ටයාර් 60 ක් විතර විශාලයි. දූපතින් නගරයට එන එක තමයි දුෂ්කර. ඒත් දැන් ඉතින් බෝට්ටුවට නැග්ගම පටස් ගාලා ගොඩබිමේ. විජයපාල මැන්දිස් මහත්තයා පුංචි පාලමක් හදා දුන්නා. ඒ පාලමේ වාහනයකට යන්නේ ත්‍රි රෝද රථ.“මහල්දූව, ගල්මංදූව තවත් දූපත් දෙකක්. ඒවායේ ස්කෝලයක්, ඩිස්පෙන්සරියක්, තැපැල් කන්තෝරුවක් තියෙනවා. කොද්දූව රජමහා විහාරය පැරණි පන්සලක්. මහ මුදලිගේ කප්පින්න වලව්වත් එක දූපතක තියෙනවා. කප්පින්න වලව්ව රාජපක්‍ෂ මහ මුදලිටයි අයිති.චන්දන කළ විස්තර ඔය ආකාරයට අපේ කට්ටිය අහගෙන හිටියා. වාහනයක නැගී ගාල්ල - මාතර දෙසට යද්දී බලපිටිය පසු කරන විට අප කී දොහක් මාදු ගඟ දකින්නට ඇද්ද? දෙස් – විදෙස් සංචාරකයන් නවීන බෝට්ටුවල නැගී මාදු ගෙඟ් වේගයෙන් එහා මෙහා යන හැටි අප කොතෙකුත් දකින්නට ඇත්ද?එන්ජින් බෝට්ටුවක නැගී මාදු ගඟේ පැය කීපයක රවුමක් යන්නේ හුදෙක් විනෝදයට පමණි. ඒ නිසා විනෝදයට මාදු ගඟේ රවුමක් යන්නට බලපිටියේ අප හිතවත් දිලිප් නිශ්ශංක අපට කළ ආරාධනය දිනෙන් දින කල් ගියේ මාධ්‍යවේදීන් හැටියට විනෝද වන්නට අපට කාලයත් නිදහසත් නැති නිසාය.කෙසේ මෙදා පාර නම් නිශ්ශංකගේ ආරාධනය මඟ හැර නිහඬ වන්නට නොහැකි විය.අපි මාදු ගඟේ පැය කීපයක් යන්නට සෙනසුරාදා දිනයක් වෙන් කර ගත්තෙමු. මේ ගමනට එක්වූ පිරිස මාළුවා, කුම්බලාවා, අලියා , තලපතා, බූවා ආදී මාළුවන්ගේ නම්වලින් හැඳින්වුණේ ඇයි දැයි තවමත් අපට ගැටලුවකි. ඒ නිසා ඒ අයගේ නම් කාටත් තේරෙන විදියට මෙහි සටහන් කරන්නේ මේ මාදු ගඟේ සවාරිය කිසි දිනෙක අමතක නොවන විනෝදකාමී සංචාරයක් වූ බැවිනි.කවදත් අප සමඟ ගමන් බිමන් යන කන බොන ව්‍යාපාරික චමින්ද මෙවර බෝට්ටුවට නැග්ගේ තඩි කොල්ලකු සමඟ ය. ඔහුගේ නම ශිරංගය. උපාලි රියැදුරා ද ඒ සමඟ සිටියේය. මේ ගමන සංවිධානය කළ මා හිතවත් දීපාල් සහ මගේ රියැදුරු ලෙස එදා කටයුතු කළ මා මිත්‍ර නෙවිල් ද බෝට්ටුවට අමාරුවෙන් නැග ගත්හ. ගමන පටන් ගනිද්දී මේ තරමටම අපූරුනම් ගමන අවසානයේ කොහොමට වේදැයි හිතා ගන්නත් බැරිය.නිශ්ශංකගේ අරියුමින් සර්පිනාව සමඟ ගාමිණි අලංකාරත්, ඩොල්කිය සමඟ කේ. ජී. හේමන්තත් ගොඩවුණි. බෝට්ටු පදවාගෙන යන්නට කේ. සුරංග සූදානම්ය. මගට කෑමට අවශ්‍ය බඩු නිශ්ශංක සූදානම් කර තිබිණි. ඒවා කාගේත් සහය ඇතිව බෝට්ටුව ඇතුළට ආවේය.ගඟ හරිම නිහඬය. ගමන ඉක්මන් ය. මේ ගමනේදී පාලම් දෙකක් පසු කළ යුතු විය. ඔලුව තියෙන සියලු දෙනාම පාලම් යටදී ඔලුව පහත් කර නොගත හොත් යන්නට වෙන්නේ ඔලුව නැතිවය.සියලු දෙනා ඔලු නමා ගනිද්දී සංගීතයෙන් මුසපත්වී සිටි නෙවිල් පමණක් හිස කෙළින් කර ගෙන සිටියේය. ඒ ගැන කවුදෝ මතක් කළේය.“එයාට ඔලුව නැති නිසා අවුලක් නැතැයි” කවුදෝ කියනු ඇසී නෙවිල් ඔලුව පහත් කර ගත්තේය.දැන් අලංකාර සර් හේමන්ත සමග සංගීත සාජ්ජය බෝට්ටුව ඇතුළේ ම ආරම්භ කර තිබේ. සර්පිනාව වාදනය කරමින් ම ඉතා තැන්පත්ව පරණ ගීත ගායනා කරද්දී හේමන්ත තාල දෙමින් ඩොල්කිය ක්‍රමානුකූලව හැඬ වූයේය. නෙවිල් ද මියුසික් සර් සමග සිංදුව කියමින් චල් එකට තට්ටු කළේය. නෙවිල් හැම විටම සිංදු කියන්නට හරි දක්ෂය. හැබැයි ගුවන් විදුලියේ ගීයක් ප්‍රචාරය විය යුතුය. හැබැයි ගුවන් විදුලිය වැහැව්වොත් නෙවිල්ගේ කටද නවතී.මාදු ගඟේ නිශ්චල දිය දෙබෑ කරමින් බෝට්ටු එහා මෙහා යයි. එම බෝට්ටුවල සිටින්නේ විදේශ සංචාරකයන් පමණක් නොවේ. අප වගේ දේ්ශීය අයද සිටිති. ඔරුවක නැගී බිලී පිත්තෙන් මාළු බාන අයද දැකිය හැකිය. ජා කොටු ඇතුළේ කුප්පි ලාම්පු පත්තු කරන තුරු ඉස්සෝද බලා සිටිති.සාමාන්‍ය දුරක් ගිය අපි දූපතකට ගොඩ වීමු. නිශ්ශංක ආපසු ගමන ආරම්භ කළ තැනටම යා යුතු බව කීය. ඒ කෑමට ගෙන ආ යමක් අමතක වූ බැවිනි. අප ගිය දූපතේ වැඩිපුරම ඇත්තේ කුරුඳු වගාවයි. කුරුඳු කපා පොතු ගැලවීම පිත්තල බම්බුවක ආධාරයෙන් සිදු කරයි. කුරුඳු තලන්නට හැමෝටම බැරිය. ශ්‍රී ලංකාවේ කොයි පළාතක කුරුඳු වැවුණත් ඒවා තලන්නට බලපිටියෙන් ඌරගස්මංහන්දියටම යා යුතුය. ඒක අමුතුම ශාස්ත්‍රයකි.කුරුඳු තලන පියසේන මහතා සමග කතාවට වැටුණෙමි.‘මේ ගඟේ කිඹුල්ලු නැද්ද?’ මම ඇසුවෙමි.‘ඉන්නවා හැබැයි මිනිස්සුන්ට හිරිහැරයක් නෑ’ ඔහු කීවේය. මම පුදුමයට පත් වීමි. මිනී නොකන කිඹුල් පැටියා සිටියේ මාතර ගඟේය. මාදු ගඟටත් ඒ පරම්පරාවේ කිඹුලන් බෝවී දැයි සිතුවෙමි.‘පන්සලේ හාමුදුරුවන්ගේ ඇබිත්ත ළමයා (ගෝලයා) එක දවසක් කිඹුලකු අල්ලන් ගියා. එදා හාමුදුරුවෝ ගල්වලට මතුරලා ගඟට දැම්මා. එදා ඉඳන් කිඹුලන්ගෙ කට ඇරෙන්නේ නෑ’ පියසේන කියද්දී මගේ කට ඇරී ඇස් දෙක උඩට ගිය බව කවුරුවත් දැක්කා දැයි නොදනිමි.‘එතකොට උන් බඩගින්නේ මැරෙනවා නේ’ මම ඇසුවෙමි.‘එහෙම නෑ. කට ඇරෙන්නෙ කෑමට විතරයි. මිනිස්සු ගිලින්න කට ඇරෙන්නෙ නෑ. ඒ තරමටම ගල් මැතිරීම ප්‍රබලයි.’ පියසේන කීවේය.කවුරු පිළිගත්තත් නොගත්තත් පියසේන එය පිළිගනී.කුරුඳු දූපතේ වාඩියකි. එය වටේ බංකු තිබේ. අපේ වැඩේට අතිශයින්ම ගැළපේ. සංගීත සර් සර්පිනාව වාදනය කරයි. හේමන්ත ඩොල්කිය වාදනය කරයි. නෙවිල්ද අර රවුම අතේ තට්ටු කරයි.මෙසේ ගීත ගායනා කරමින් ඒවායේ රස විඳිමින් සිටියදී විදේශ යුවළක් වාඩියට ගොඩ වුණේ සංගීත රාවය කනේ වැටුණ නිසා විය හැකිය.“This is a private party” විදේශික තරුණයා ඔහුගේ මග පෙන්වන්නාගෙන් ඇසුවේය.‘මෙය පුද්ගලික පාටියක්’ ඔහු කීවේය.විදේශිකයාගේ බිරිඳ තරුණය. ලස්සනය. හින්දි නිළියක් වගේමය. මේ හින්දි යුවළ ඉදිරියේ ගායනා කළ යුත්තේ සිංහල සිංදු නොව හින්දි සින්දුය.‘මාස්ටර් හින්දි සිංදුවක් කියන්න.’ අයෙකු කලබලයෙන් අණ කළේය.‘මෙරෙ නාම් කැරේගා රෝෂන්’ මාස්ටර් පටන් ගත් සිංදුවේ ඒ කෑල්ල විතරක් මට මතකය.මාස්ටර් ආලප් දම දමා හින්දි ගීය ගායනා කරයි. හේමන්ත ඩොල්කි වාදනයෙන් සහාය දෙන ගමන්ම හින්දි ගීයද කියයි. නෙවිල්ට තේරෙන හින්දියක් නැත. ඔහු කට සොලවනවා පමණි.“Can you understand these Hindi Words  (මේ හින්දි වචන ඔබට තේරෙනවා නේද?) මම ඇසුවෙමි.“No, I Cant, I am from Pakistan (නෑ මට තේරෙන්නේ නෑ. මම පකිස්තාන් ජාතිකයෙක්) සංචාරක තරුණයා කීවේය. ඔහු කාටත් ස්තුති කොට යන්න ගියේය. හින්දි ගී එතැනින් නිමාවට පත් විය.පැය කීපයක් වාඩියේ ගත කළ අපි ආපසු ඒමට බෝට්ටුවට ගොඩ වීමු. යද්දී ගොඩ වූ වේගයෙන් කිසිවකු ගොඩවූයේ නැත. මාස්ටර් සහ හේමන්ත නතර වී ඇත. එහෙත් කලින් වගේ නොවේ. යද්දී නම් “සරිගම පදනි” ස්වර හත ම වාදනය විය. දැන්නම් සරිගම පමණි. පදනි නැත. මාස්ටර් සරිගම වාදනය කොට සර්පිනාවේ හැමතැනම අත ගා ‘පදනි’ සොයයි.හේමන්තට දැන් සර්පිනා අවශ්‍යත් නැත. ඩොල්කිය පැලෙන්න ගසමින් ඔහුම ගායනා කරයි. කිඹුලන්ගේ කටවල් අගුල් දැමූ ගල් මන්තරයේ අගය තේරෙන්නේ දැන්ය.ආගමික සටහනකින් මාදු ගඟේ පැය පහක සවාරිය මෙසේ නිමාවට පත් කරමි.දූපතේ පන්සලේ නායක හාමුදුරුවන් මෝදර සිට පන්සලට වඩිති. බෝට්ටුවේ එන්ජිම ළඟ වැඩ සිටින්නේ උන් වහන්සේය. වෙනත් කිසිවකු නැත. උන්වහන්සේ ඉතා සන්සුන්ව ඈත බලාගෙන බෝට්ටු රැගෙන යති. දෙසේ හැටියට වාසේ කීවා සේ තැනේ හැටියට ඇණේ ගැසිය යුතුය. මාදු ගඟෙන් එහා ඇති දුපතේ පන්සලට බෝට්ටුවෙන් මිස ඍර්දි බලයෙන් වඩින්නට තවමත් උන් වහන්සේ පරමිතා පුරා නැත. උන් වහන්සේ බෝට්ටුවේ ගමන් කරන දර්ශනය අප කාගේත් සිත් සතන් පහන් කර ගන්නට හේතු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=f1202173</link>
    <topic>මිනිසුන්ගේ විරෝධයට මගේ හඬ මුසු කරන්න පැකිලෙන්නේ නැහැ</topic>
    <author>චන්දන ජයවීර</author>
    <content>ප්‍රදීපාගේ මංගල කැසට් පටය නිකුත් වූදා ඇගේ ගී අසන්නට කොළඹ මහජන පුස්තකාලයට ගිය අපට සිදුවූයේ ශ්‍රවණාගාරය අසල කල් මරන්නටය. වෙනදාට වසා තැබෙන අමතර පිවිසුම් දොරටු එදින විවෘතව තිබුණද ඒවායින් ශාලාවට ඇතුල්වීමට හැකියාවක් කිසිවෙකුටත් නැත. ශ්‍රවණාගාරය අතුරු සිදුරු නැතිව පිරී ගොස්ය. පිටතද එමෙන් කිහිප ගුණයක ජන සන්නිපාතයක් සිටී.දොරටු විවෘත කිරීම නිසා ශාලාවේ වූ දාහය සුළුවෙන් හෝ නිවෙන්නට ඇත. කෙතරම් රශ්මියක් දැනුණද ශාලාවේ සිට කිසිවෙක් හෝ පිටතට ආවේ නැත. අසුනක් අහිමිවීමේ අපගේ ශෝකය මද වේලාවකින් දුරුවූයේ ප්‍රදීපාගේ ගී හඬ නින්නාද දෙන්නට පටන් ගත් නිසාය. ඇය එදින සන්ධ්‍යාවේ හිරු අවරට ගොස් හෝරා කිහිපයක් ගතවනතුරු ගී ගැයුවාය. අවසානයේ ප්‍රතිඥාවක් ද දුන්නාය. ගතවූ කාලය තුළදී ඇය දූවිල්ලෙන් සැදුනු ලියේ කැසට් පටයට අමතරව කඳුළු තොටුපොළ, සත්‍යාංගනාවී යනුවෙන් නිර්මාණ ත්‍රිත්වයක් එළිදැක්වූවාය.සත් වසරක දිගු විරාමයකින් පසු ඇය නව නිර්මාණ සමුච්චයක් රැගෙන රසිකයන් අතරට පැමිණ සිටී. ගතවූ දශක දෙකෙහි ඇය දායක වූ ගී නිර්මාණ ගැන හා කලා ක්ෂේත්‍රයේ ඇගේ ගමන් මඟ සටහන් වූ ආකාරය ගැන ප්‍රදීපා දැක්වූ අදහස් මෙසේය.ලංකාවෙ වෙනත් කිසිම ගායකයෙක්ට හෝ ගායිකාවකට ඒවගේ අත්දැකීමකට මුහුණ දෙන්න සිදුවෙන්න නැතිව ඇති. “දූවිල්ලෙන් සැදුණ ලියේ” කැසට් පටයේ ගීත හයක් ගුවන් විදුලිය වාරණය කළා. ඒ කාලේ ගායිකාවකට ජනතාව අතරට යන්න තිබුණ එකම මාධ්‍යය ගුවන් විදුලිය පමණයි.මේ කැසට් පටයෙන් කියැවුණේ 77 න් පසු ඇතිවූ සමාජ විපර්යාසය ගැනයි. විවෘත ආර්ථිකයේ උඩු සුළඟට හසුව අපේ බොහෝ මානුෂික ගුණාංග ගහගෙන ගිය ආකාරය රත්මලේ බන්දුල ගුණවර්ධන රචනා කළ “කොළොම්තොටින් නැව් නැග්ගා” ගීතයෙන් වගේම වසන්ත කුමාර කොබවක ලියූ “හසරැල්ලක් නුහුරු මුවට” ගීතයෙන් කියවෙනවා. ඒ වගේම ලූෂන් බුලත්සිංහල ලියූ “ඇසට කඳුළු උනයි” ගීතයෙන් මෙන්ම “ඉරණවිල” ගීතයෙන් කියවුණෙත් විවෘත ආර්ථිකය යටතේ මිනිස්සුන්ට මුහුණ පෑමට සිදුවුණු අසාධාරණයයි. මෙම ක්‍රමය ගැන කවුරුවත් කැමති වුණේ නැහැ.උගතුන්, බුද්ධිමතුන් අතර එජාප පාලනය ගැන විශාල විරෝධයක් හා කලකිරීමක් තිබුණා. මිනිස්සුන්ගේ පැත්තේ ඉඳගෙන ඒ විරෝධයට ලොකු ශක්තියක් වෙන්න මට පුළුවන් වුණා. රාජ්‍ය මාධ්‍ය මාව ප්‍රතික්‍ෂේප කළත් විකල්ප මාධ්‍ය මට උදව් කළා. ඒ නිසා වාරණ මට ආශිර්වාදයක් වුණා.මම නිතරම ප්‍රසංග වේදිකාවේ සිටින ගායිකාවක් නෙවෙයි. ආසියාතික කාන්තාවක් හැටියට අපිට පවුල ගැනත් හිතන්න වෙනවා. ඒ නිසා මම ප්‍රසංග වේදිකාවේ ගී ගැයීම වෙනුවට මේ විදිහට වරින්වර නව නිර්මාණ ඉදිරිපත් කර ජනතාව අතරට යාම හොඳයි කියලා හිතනවා.මිනිස්සු හිතන්න පුළුවන් පසුගිය කාලයේ මම මොනවද කළේ කියලා. සැමියාගේ අධ්‍යයන කටයුතු සඳහා විදේශ ගතවූ අවස්ථාවේ සිට මාලයකට මුතු අමුණනවා වගේ මම කළේ එකින් එක ගීත නිර්මාණය කරන එකයි. ඒකට කාලයක් ගියා. සමහර විට ඒ කාලය වැඩියි කියලා ප්‍රේක්‍ෂකයන්ට හිතෙන්න පුළුවන්. ඒක අසාධාරණ නැහැ.සංදර්ශන වේදිකාවල ගීත නොකිව්වත් හැකි සෑම අවස්ථාවකම මිනිස්සුන්ගේ පැත්තේ ඉඳගෙන ඔවුන්ට ධෛර්යයක් වන ගීත ගායනා කළා. අමාත්‍ය බිරිඳක් වුණාට කලාව හෝ දේශපාලනය ගැන දැරූ මතවල හෝ වෙනසක් වෙලා නැහැ. මම එදා හිටපු ප්‍රදීපාමයි. හෙට දවසේ වුණත් මිනිසුන්ගේ විරෝධයට මගේ හඬ මුසු කරන්න පැකිලෙන්නේ නැහැ.මුලින් කියපු ආකාරයට කලාකරුවන් හැටියට අපට නිර්මාණ කරන්න සිදුවුණේ එජාපය ඇතිකරපු දුෂ්කර වාතාවරණයක් යටතේයි. මේ තත්ත්වය මට පමණක් නෙවෙයි අදාළ වූයේ ජනතා හඬට සංවේදී කලාකරුවෝ ඒ වෙනුවෙන් ගී ලිව්වා. කවි, කෙටිකතා පොත් ලියවුණා.මගේ දෙවෙනි නිර්මාණයට පසුබිම් වුණෙත් ඒ තත්ත්වයම තමයි. මාත් සමඟ හිටපු ගීත රචකයෝ ලෝබ නැතිව මට නිර්මාණ ලබා දුන්නා. ඔවුන්ට මම ගැන විශ්වාසයක් තිබුණා. සමහරු ගීතයක් ලියාගෙන මම ඒ ගීතය ගායනා කරනතුරු සෑහෙන කාලයක් බලන් හිටියා. ඔවුන්ට අවශ්‍ය වුණේ මම ප්‍රේම ගීත ගායනා කරන ගායිකාවක් කරන්න නෙමෙයි. මාව මුලින්ම විශ්වාස කළේ ඔවුන්. ඒක ආරක්‍ෂා කළ නිසයි මට විරෝධයේ හඬ වෙන්න පුළුවන් වුණේ.කේමදාස මාස්ටර්, රෝහණ වීරසිංහ වැනි ප්‍රවීණයන් ඔවුන්ගේ නිර්මාණයන්ට අපිව සම්බන්ධ කර ගන්න ලෝබ වූවා නම් ප්‍රදීපා කියා ගායිකාවක් නොසිටින්න තිබුණා.සුජාතා විද්‍යාලයේ ඉගෙන ගන්නා අවස්ථාවේ ධනවතුන්ගේ දරුවන් සිටිද්දී සෝමලතා සුබසිංහ මහත්මිය “සඳ කිඳුරු” නාට්‍යයට මා වැනි සාමාන්‍ය පන්තියේ කෙනෙකුට අවස්ථාව දුන්නා. ඇය බැලුවෙ මගේ හැකියාව ගැන පමණයි.අපේ දේවල් නැති කර ගන්නේ නැතිව අලුත් ප්‍රවණතාවයන් සමඟ ගනුදෙනු කළ යුතුයි. ප්ලෑෂ් බෑක් කණ්ඩායමේ රොෂාන් “යාල් දේවි” ගීතයට කළ සංගීතය නිර්මාණය විශිෂ්ටයි. ආචාර්ය රෝහණ වීරසිංහගේ සිට රවී අලුත්ගේ දක්වා තනු නිර්මාණකරුවන් වගේම මහාචාර්ය සුනිල් ආරියරත්නගේ සිට නෙලුම් මුදලිගේ හා පියුමි බොරලැස්ස දක්වා නිර්මාණකරුවන් “හැන්දෑව“ නිර්මාණයට දායකව තිබෙනවා.ගියවර මම කසුන් සමඟ ගායනා කළ “සඳ අහිමි බඹරෙක්” ගීතය මිනිස්සු ආදරයෙන් වැළඳ ගත්තා. මෙවර මම නදික ගුරුගේ සමඟ “රෝමියෝ ජුලියට්ලා” නමින් වෙනස් විදිහක ගීතයක් ගායනා කරනවා.මම කිසිම රජයේ ආයතනයක තනතුරක් භාර නොගන්න තීරණයක ඉන්නවා. සංගීත අනුමණ්ඩලයේ සාමාජිකත්වය රජයේ සෘජු ආයතනයක් නෙවෙයි. නමුත් කලා මණ්ඩලයෙන් කෙරුණු ඉල්ලීම මම සුහදව ප්‍රතික්‍ෂේප කළා. ඒකට එක හේතුවක් මේ තනතුරට මට වඩා සුදුසු බොහෝ දෙනෙක් සිටීම. මම “සහතික සිරගතව ඇත ගෙයි මුල්ලක” කියන ගීතය ගැයුවේ සුදුස්සාට සුදුසු තැන නොලැබීම ගැනයි. එහෙම කියලා මම හිතට එකඟව කොහොමද තවත් සුදුස්සන් සිටියදී මේ වගේ තනතුරු භාර ගන්නේ. මම මේ තනතුරු ප්‍රදානය කළ අයව හෑල්ලුවට ලක්කරන්නේ නැහැ. ප්‍රතික්‍ෂේප කළේ ඒ තනතුරුවලට වටිනාකමක් දෙන්නයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>17</day>
    </date>
    <link>http://www.dinamina.lk/2012/02/17/_art.asp?fn=f1202174</link>
    <topic>රූපවාහිනිය නැවතත් හරි පීල්ලට</topic>
    <author>චන්දන</author>
    <content>ජාතික රූපවාහිනියේ දශක තුනක ගමන් මඟ ගැන හා එහි වර්තමාන අභියෝග ගැන රූපවාහිනී සංස්ථාවේ සභාපතිවරයා දැක් වූ අදහස මෙසේ ය.රටේ ජාතික අභිලාශයන් හා ප්‍රාර්ථනාවන් නියෝජනය කිරීම මේ ආයතනය ආරම්භයේ සිට තිබුණ මූලික ලක්ෂණයක්. ජාතික සංස්කෘතිය පෝෂණය කිරීමේදී ජනතාවගේ රසඥතාවය ඉහළ මට්ටමකට ගෙන ඒම නොවැදගත් කොට සලකන්න බැහැ. තරුණයන්ගේ හැකියාවන් හඳුනාගෙන ඒවා ඔප් නැංවීම වගේම බාල පරපුර දැනුමින් හා ගුණ නුවණින් යුත් පිරිසක් බවට පත් කිරීමත් වැදගත්. මේ කාර්යයට ජාතික රූපවාහිනිය විදිහට අපි දායක වන්නේ ඒ සඳහා ඉවහල් වන වැඩසටහන් සම්පාදනය කිරීමෙන්. රූපවාහිනියට “ජාතික” කියන අභිදානය ලැබුණේ මේ නිසයි. මේ නිසා අපි නමට පමණක් ජාතික ආයතනයක් නෙවෙයි.රූපවාහිනී සංස්ථාව ස්ථාපිත කළ 1982 අංක 06 දරන පනතේ කොතැනකවත් ජාතික රූපවාහිනියක් ගැන සඳහනක් නැහැ. ආයතනයේ ක්‍රියාකාරීත්වය නිසා පසු කලෙකයි අපිට ජාතික කියන නම ලැබුණේ. රූපවාහිනිය බලයේ සිටින ආණ්ඩුවල හොරණෑවක් කියන විවේචකයන් පවා ආයතනයේත් ජාතික වැදගත් කමක් බලාපොරොත්තු වෙනවා. මෙය සුළුවෙන් තක්සේරු කළ නොහැකි කරුණක්.ජාතික රූපවාහිනිය පිහිටවන විට ලංකාවේ තවත් රූපවාහිනි සේවයක් තිබුණා. නමුත් අපිට ජපානයෙන් ලැබුණු ගොඩනැගිලි සංකීර්ණ, ඉංජිනේරු මෙවලම් සමඟ සසඳන විට කලින් තිබුණු ආයතනයන්ට රූපවාහිනිය සමීපයටවත් එන්න බැහැ. පසුකාලීනව නාලිකා රාශියක් බිහිවුණත් සැලසුම් සහගත නිර්මාණය,ඉංජිනේරු හැකියාව අනුව බැලූවිට තවමත් අප ඒ තත්ත්වයේ ඉන්නවා.රූපවාහිනිය ආරම්භයේදී සැලසුම් කළේ දිනකට පැය දෙකක විකාශයක් පවත්වන්න. නමුත් ආයතනය ආරම්භයේදීම පැය දෙකක විකාශයක් පවත්වන්න පුළුවන් වුණා. අද දවසේ පැය 14 න් විසි දෙකකම රූපවාහිනී විකාශ පැවැත්වෙනවා. මේක අභියෝගයක්.එදා අපට තිබුණේ එක නාලිකාවක් පවත්වාගෙන යාමේ අභියෝගය පමණයි. නමුත් අද අපිට ජාතික රූපවාහිනිය කේන්ද්‍ර කරගෙන චැනල් අයි, නේත්‍ර සහ නෙත්, ඩි.ටි.වී. නමින් නාලිකා හතරක විකාශයක් කිරීමේ අභියෝගයක් තිබෙනවා.ආරම්භයේ සිටියේ සියයකට අඩු සේවක පිරිසක්. නමුත් වර්තමාන සේවක පිරිස දාහකට වැඩියි. මේක අභියෝගයක්. රූපවාහිනියේ මාසික වැටුප් මිල පමණක් රුපියල් මිලියන 56 ක් වෙනවා. මේ මුදල් සෙවිය යුත්තේ ගුවන් කාලය වෙළඳුන්ට අලෙවි කිරීමෙන්. අපේ වාර්ෂික ආදායමෙන් 95% ක් එයින් අපට ලැබෙනවා. නමුත් ඒ කියලා ජාතික වගකීම අමතක කරන්න අපි සූදානම් නැහැ.අනිත් පැත්තෙන් බැලූවිට තරඟකාරි නාලිකා සංඛ්‍යාව වැඩිවෙලා තිබෙනවා. ආරම්භයේදී ව්‍යාපාරිකයෝ වෙළඳ දැන්වීම් සඳහා ආයතනය සොයාගෙන ආවා. අද ඒ තත්ත්වය ඊට වැඩිය වෙනස්.පැහැදිලිවම බාධාවක් වුණා. බලපත්‍ර ක්‍රමය තිබුණු අවදියේදී ආයතනයේ පැවැත්මට අවශ්‍යය මුදලින් සැලකිය යුතු කොටසක් එයින් ලැබුණා. චන්ද්‍රිකා මැතිනියගේ ආණ්ඩු කාලයේදී මේ ක්‍රමය අහෝසි කළා. තිබුණු එකම ස්ථීර ආදායම් මාර්ගයත් අහෝසි වීම රූපවාහිනිය වෙළඳපල ක්‍රමයට ගමන් කරන්න හේතු වුණා. “මිනිස්සු ඉල්ලන දේ දිය යුතුය” කියන මතයට ආයතනය ගමන් කළා.නමුත් මම හිතන්නේ තාක්ෂණය කොයිතරම් දියුණු වුවත් සන්නිව්දනයේ ප්‍රබල අවිය භාෂාව. සමහර දෙනෙක්ට මේක හිතලුවක් පමණක් වෙන්න පුළුවන්. නමුත් මම හිතන්නේ ගුණාත්මක මට්ටමින් උසස් නිර්මාණ දායාද කිරීමෙන් ප්‍රේක්ෂකයන් රූපවාහිනිය කෙරෙහි රඳවා ගන්න පුළුවන්. ඒ වගේම ආයතනය ආදායම් අතින් දියුණු කරන්නත් පුළුවන්. රාගය අවුළුවන්නේ නැතිව මිනිස්සු ආදරයෙන් වැළඳගන්න වැඩසටහන් කරන්න පුළුවන්. පසුගිය අවුරුදු තිහේ රූපවාහිනිය ඒ ආකාරයට දායද කළ නිර්මාණ රැසක් තිබෙනවා. නිවැරැදි දෙයට මිනිසා යොමු කළහොත් එයින් ලබා ගන්නා ස්ථාවරත්වය බොහෝ කලක් තිබෙනවා.රූපවාහිනියට ආරම්භයේදී වෙළඳ දැන්වීම් සඳහා ආචාර ධර්ම පද්ධතියක් තිබුණා. ඒ අනුව ළමයෙක් ලව්වා වෙළඳ නාමයක් කියවන්න බැහැ. දෙමව්පියන්ගේ හෝ ගුරුවරුන්ගේ අධිකාරිය ප්‍රශ්න කරන දර්ශන පෙන්වන්න බැහැ. නමුත් තරඟකාරි ආයතන කිසිම ආචාර ධර්මයකින් තොරව දැන්වීම් විකාශය කරන විට වෙළඳපල කොටස රැක ගන්න මේ ආයතනයන් ඒ ක්‍රමයට පිවිසුණා.ඒකෙන් වුණේ අපේ වැඩසටහන් රටාවන් ක්‍රමයෙන් දියවෙන එකයි. අපි නැවත වරක් ජාතික රූපවාහිනියට අනන්‍ය භාවිත ක්‍රමයට පිවිසෙනවා. මේ තිස්වෙනි සංවත්සරය අපිට ඒ අර්ථයෙන් කඩ ඉමක්. අපි වෙළඳ දැන්වීම්කරුවන්ගේ නියෝගවලට යට වෙන්නේ නැතිව ඔවුන් සමඟ සම්මුතියකට යනවා. අපිට වුවමනා දේ කරන අතරම ඔවුන්ට අවශ්‍යදේ කර දීම එහි පදනමයි. ඒක එකඟ වෙන්න බැරි දේවල්වලට අපි ඉඩ දෙන්නේ නැහැ. වෙළඳ දැන්වීම් චර්යා ධර්ම පද්ධතියකට යටත් වීමේ වැඩපිළිවෙළක් නැවතත් අපි ආරම්භ කළා.පැලපදියම් වූ සංස්කෘතියකට අනුගතවූ පිරිසක් සිටින නිසා තහවුරු වූ දෙයක් එකවර වෙනස් කරන්න අපහසුයි. ඒ වගේම එම කර්මාන්තයෙන් පෝෂණය වන පිරිසක් හැදෙනවා. ඒ නිසා පැළය මුළුමනින්ම ගලවන්න අමාරුයි.නමුත් ගත වූ කෙටි කාලය තුළ දී අපි වැඩසටහන් වල සැලකිය යුතු වෙනසක් කර තිබෙනවා. ඉරිදා ආයුබෝවන් නැවත ඇති කර තිබෙනවා. “රංග භූමී” නමින් වේදිකාව වෙනුවෙන් කැප වූ වැඩසටහනක් ආරම්භ කර තිබෙනවා. ඉහළ මට්ටමේ සංගීතමය වැඩසටහන් පෙළක් නැවත ආරම්භ කර තිබෙනවා. “ඉරා අඳුරු පට නමින්” සංවාද කතිකාවක් හඳුන්වා දී තිබෙනවා. සෞඛ්‍ය වැඩසටහනක් ආරම්භ කර තිබෙනවා. මේවා කළේ ටෙලි නාට්‍යය කාලය ටිකෙන් ටික කප්පාදු කිරීමෙන්. ටෙලි නාට්‍යය කාලය සඳහා යොදා ගැනුණු 7.00 - 7.30 කාලය වෙනත් වැඩසටහන් සඳහා යොදා ගන්නවා. මුදල් ගැන සලකන්නේ නැතිව සමාජ ප්‍රගමනය සලකා රූපවාහිනිය ජාතික වැඩසටහන් රැසක් විකාශය කරනවා. ජාතික පාසල එවැනි එක් වැඩසටහනක්. ඒ සඳහා අපි රුපියල් කෝටි 50 ක් වැය කරනවා. ඒ ආකාරයට ජාතික කර්තව්‍යයන්ට උරදීමෙන් රූපවාහිනියෙන් ගත වූ කාලයේ ඇතිවූ සැලකිය යුතු ප්‍රේ්ක්ෂකයන් පිරිසක් නැවත අපිට දිනා ගන්න පුළුවන්ව තිබෙනවා.දැන් මුළු ලෝකයේම පාහේ රූපවාහිනි සේවා ඇනලොග් තාක්ෂණයෙන් උම්ටල් තාක්ෂණයට මාරු වෙමින් සිටිනවා. ජාතික රූපවාහිනිය මූලිකව සියලුම නාලිකා සඳහා ඩිජිටල් තාක්ෂණික වේදිකාවක් සකස් කිරීමේ අදහසක් තිබුණා. නමුත් දැන් එම පහසුකම නිර්මාණය කිරීමේ වගකීම රජය භාරගෙන තිබෙනවා. ලෝකයේ භාවිතයේ තිබෙන ඩිජිටල් තාක්ෂණික ක්‍රම රැසක් අතරින් අප යුරෝපයේ පවතින ඉහළම නිෂ්පාදක ක්‍රමයක් අපගේ භාවිතය සඳහා තෝරාගෙන තිබෙනවා.ඒ සඳහා අනුරූප වන ආකාරයට වැඩසටහන් සකස් කිරීම සඳහා විශාල පරිවර්තනයක් මේ වනවිට ජාතික රූපවාහිනිය තුළ සිදුවනවා. රූපවාහිනි නරඹන ප්‍රේක්ෂකයන්ටත් ඒ වෙනසට ඉදිරියේදී මුහුණ දීමට සිදු වේවි.අප දැනටමත් උතුරට වැඩසටහන් විකාශය කරන්නේ ඩිජිටල් තාක්ෂණයෙන්. දිවයිනේ බස්නාහිරෙන් පටන්ගෙන අනෙකුත් ප්‍රදේශවලත් ඩිජිටල් විකාශය ව්‍යාප්ත කරනවා. ඒ අනුව 2017 දී මුළු දිවයිනටම වැඩසටහන් විකාශය කරන්නේ ඩිජිටල් තාක්ෂණයෙන්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202189</link>
    <topic>සිංගප්පූරු සංචාරය නිමකරජනපති මවුබිමට සපැමිණෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ සිංගප්පූරුව අතර වෙළෙඳ, ව්‍යාපාරික හා ආර්ථික සබඳතා වැඩිදියුණු කිරීම මෙන්ම දිගුකාලීන මිත්‍රත්වය ශක්තිමත් කිරීමට තුඩුදුන් සිංගප්පූරු සංචාරය සාර්ථකව නිමාවට පත් කරමින් ජනාධිපති මහින්ද රාජපක්ෂ මහතා ඊයේ (17) යළි මවු බිමට පැමිණියේය.සිංගප්පූරු ජනාධිපති ආචාර්ය ටෝනි ටැන් කෙන් මහතාගේ ආරාධනයකට අනුව ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය ඇතුළු ශ්‍රී ලංකා දූත පිරිස එරට නිල සංචාරයක නිරත වූහ.ජනාධිපතිවරයා සිය සංචාරය අතරතුර දී එරට ජනාධිපති ආචාර්ය ටෝනි ටැන් කෙන් හා අගමැති ලි ෂියන් ලුන් මහත්වරු හමුවී ද්වීපාර්ශවීය වශයෙන් සාකච්ඡා පවත්වන ලද අතර සිංගප්පූරුවේ විශාලතම ජල යෝජනා ක්‍රමය වන මරීන් බරාජ් ජල ව්‍යාපෘතියද නිරීක්ෂණය කළේය.ඊට අමතරව සිංගප්පූරු ජාතික විශ්ව විද්‍යාලය සහ දකුණු ආසියානු පදනම එක්ව සංවිධානය කළ විශේෂ හමුවකටද සහභාගිවූ මහින්ද රාජපක්ෂ මහතා ශ්‍රී ලංකාවේ ආයෝජන අවස්ථාවන් පිළිබඳව එරට නියෝජිතයන් දැනුවත් කළ අතර ශ්‍රී ලංකාවේ සංවර්ධන ක්‍රියාදාමයේ සාඩම්බර කොටස්කරුවන් වන්නැයි ජගත් ප්‍රජාවට ආරාධනා කළේය.මේ අතර ශ්‍රී ලංකාව සහ සිංගප්පූරුව අතර ව්‍යාපාරික හා ආයෝජන සබඳතා වැඩි දියුණු කරමින් ශ්‍රී ලංකා ආයෝජන මණ්ඩලය හා සිංගප්පූරු ව්‍යාපාරික සම්මේලනය අතර ව්‍යාපාරික හා ආයෝජන සබඳතා වැඩිදියුණු කිරීම සම්බන්ධයෙන් වන ගිවිසුමකට ද අත්සන් කිරීම ජනාධිපති මහින්ද රාජපක්ෂ සහ සිංගප්පූරු අගමැති ලි ෂියන් ලුන් මහත්වරු ඉදිරියේ දී සිදු කෙරිණි.ජනාධිපති ආර්යා ශිරන්ති රාජපක්ෂ, විදේශ කටයුතු ඇමැති මහාචාර්ය ජී.එල් පීරිස්, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, සිංගප්පූරුවේ ශ්‍රී ලංකා මහ කොමසාරිස් ෆෙරියල් අෂරොෆ්, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, ශ්‍රී ලංකා ආයෝජන මණ්ඩලයේ සභාපති එම්.එම්.සී ෆර්ඩිනැන්ඩු මහත්ම මහත්මීහු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202181</link>
    <topic>රැඟුම් පාලකමණ්ඩල පනතසංශෝධනයට පියවර</topic>
    <author>ජීවනී පතිරණ</author>
    <content>රැඟුම් පාලක මණ්ඩල පනත නැවත වරක් සංශෝධනය කිරීමට සංස්කෘතික හා කලා කටයුතු ඇමති ටී.බී. ඒකනායක මහතා තීරණය කර තිබේ.ඉදිරි දින කිහිපයේ දී නව පනත කැබිනට් මණ්ඩලයේ අනුමැතියට ඉදිරිපත් කොට පාර්ලිමේන්තු පනතක් මඟින් සම්මත කරවා ගැනීමට දැනටමත් සියලු විධි විධාන යොදා ඇත. ප්‍රමිතියෙන් උසස් ටෙලිනාට්‍ය කලාවක් මෙන්ම ගීත කලාවක් ප්‍රේක්ෂකයා අතරට ගෙන ඒම අරමුණු කරගනිමින් මේ පනත සංශෝධනය කෙරේ.මේ අනුව ඉදිරියේදී යම් ටෙලිනාට්‍යයක් හෝ ගීතයක් නිර්මාණය කළ සැණින් ඒවා ප්‍රචාරය කළ නොහැකි වනු ඇත. අද පවතින තත්ත්වය මත එම නිර්මාණවලට කිසිදු බලපෑමක් කිරීමට රැඟුම් පාලක මණ්ඩලයට හැකියාවක් නොමැත. ඉදිරියේදී ටෙලි නාට්‍යයක් නම් එහි මුල් පිටපත රැඟුම් පාලක මණ්ඩලයට ඉදිරිපත් කොට අනුමැතිය ලබා ගත යුතු අතර, ඉන්පසු රුඟුම් පාලක මණ්ඩලය එය ඒ.බී.සී. ලෙස වර්ගීකරණය කරනු ලබයි.නාට්‍ය නිර්මාණය කිරීමෙන් අනතුරුව එය නැවත රැඟුම් පාලක මණ්ඩලයට ඉදිරිපත් කළ යුතු අතර, ඉන්පසු ලබාදෙන සහතිකය සමග නාලිකාවලට නාට්‍ය ඉදිරිපත් කළ හැකිය. ගීත පදමාලා ද මණ්ඩලයට ඉදිරිපත් කොට අනුමැතිය ලබාගත යුතු අතර, සංගීතය සංයෝජනය කිරීමෙන් අනතුරුව නැවත සංගීතයේ උචිත අනුචිත බව සලකා බලා අනුමැතියෙන් පසුව ප්‍රචාරයට අවසර ලැබෙන බව අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202182</link>
    <topic>ප්‍රාදේශීය මාධ්‍යවේදීමාතර සම්මන්ත්‍රණය අද</topic>
    <author/>
    <content>ලංකා වෘත්තීය ජනමාධ්‍යවේදී ආයතනය ප්‍රාදේශීය මාධ්‍යවේදී්න් වෙනුවෙන් මෙහෙයවන සම්මන්ත්‍රණ මාලාවේ මාතර සම්මන්ත්‍රණය අද (18) පෙරවරු 8.30 ට මාතර රාහුල මහා විද්‍යාල ශ්‍රවණාගාරයේදී පැවැත්වේ.මාතර දිස්ත්‍රික් පාර්ලිමේන්තු මන්ත්‍රී හේමාල් ගුණසේකර මහතාගේ ප්‍රධානත්වයෙන් පැවැත්වෙන මේ සම්මන්ත්‍රණයේදී මහින්ද අබේසුන්දර, සුදේව හෙට්ටිආරච්චි, ප්‍රදීප් ධර්ම ශ්‍රී දසනායක, ප්‍රසන්න සංජීව තෙන්නකෝන්, අමිත්ත වීරසිංහ, ප්‍රියන්ත ප්‍රදීප් රණසිංහ, අසංක සායක්කාර, රවීන්ද්‍ර ගුරුගේ, පේ‍්‍රමතිලක පේරුකන්ද ආදීහු අදහස් දක්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202183</link>
    <topic>සාර්ක් ලේකම් කාර්යාලයදත්ත පද්ධතියක් සකසයි</topic>
    <author>බුද්ධිකා ඉඹුලාන</author>
    <content>සියලුම රටවල ස්ත්‍රී පුරුෂ සමාජභාවය පිළිබඳ තොරතුරු ඇතුළත් දත්ත පද්ධතියක් සැකසීම සඳහා සාර්ක් ලේකම් කාර්යාලය විශේෂ වැඩපිළිවෙළක් සකස් කර ඇත.ස්ත්‍රී පුරුෂ සමාජ භාවය (GENDER) පිළිබඳව කලාපීය වශයෙන් දත්ත රැස් කිරීම,දත්ත ගබඩා කිරීම, ඒවා විශ්ලේෂණය කිරීම, එම දත්ත භාවිතා කරමින් රටවල්් තුළත් අන්තර් ජාතිකවත් සංවර්ධන සැලසුම් සකස් කිරීම ආදී කාර්යයන් ඉටු කර ගැනීම මෙම දත්ත පද්ධතිය සැකසීමේ අරමුණ වෙයි.මෙම වැඩපිළිවෙළ පිළිබඳව සාර්ක් ලේකම් කාර්යාලය විසින් සාර්ක් රටවල් දැනුවත් කිරීමෙන් අනතුරුව UNIFEM ආයතනය සමග එම වැඩපිළිවෙළ ක්‍රියාත්මක කරනු ඇත.දිළිඳුකම පිටු දැකීම ,සෞඛ්‍ය හා කාන්තාවන්ට එරෙහි ප්‍රචණ්ඩත්වය යන ප්‍රධාන තේමාවන් 03 කින් සමන්විත දත්ත සමුදාය සැකසීමට නියමිතය. මෙයට අදාළව කටයුතු කරන සාර්ක් කලාපීය රටවල නියෝජිතයන් ගේ 06 වන ප්‍රගති සමාලෝචන රැස්වීම ඉකුත්දා කොළඹ දී ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, නියෝජ්‍ය ඇමැති එම්.එල් .ඒ.එම්. හිස්බුල්ලාහ් මහත්වරුන්ගේ ප්‍රධානත්වයෙන් පැවැත්විණි.එහිදී ප්‍රධාන දේශනය පැවැත්වූ ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා, අපේ සහශ්‍ර සංවර්ධන අරමුණු වන ස්ත්‍රී පුරුෂ සමාජ භාවය හා කාන්තා බලගැන්වීම ගුණාත්මකව සහ ප්‍රමාණාත්මකව පැතිරවීම සඳහා ස්ත්‍රි පුරුෂ තොරතුරු පදනමක අවශ්‍යතාව ඉතා වැදගත් බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202184</link>
    <topic>ඉල්මනයිට් ටොන් 5000ක්රු. මිලියන 186කට විකුණයි</topic>
    <author>සිතාරා සේනානි</author>
    <content>ලංකා ඛනිජ වැලි සංස්ථාව ඉතිහාසයේ වාර්තාගත විකුණුම් මිලක් සනිටුහන් කරමින් ඉල්මනයිට් ටොන් පන්දහසක් රුපියල් මිලියන 186කට පසුගිය සති අන්තයේ අලෙවි කළේය.ලංකා ඛනිජ වැලි සංස්ථා ඉතිහාසයේ වෙනසක් සිදුකිරීමට මේ අනුව තම අමාත්‍යාංශයට හැකියාව ලැබී තිබෙන බවත්, 2009දී රුපියල් මිලියන 239ක්ව තිබූ පුල්මුඩේ ඛනිජ වැලි සමාගමේ ලාභය 2011 වසර අවසන් වන විට රුපියල් මිලියන 7,000 දක්වා වැඩි කැර ගැනීමට හැකිවූ බවත් රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතා පවසයි.රට ත්‍රස්තවාදයෙන් මුදාගැනීමත්, තම අමාත්‍යාංශයේ විවෘත ටෙන්ඩර් පටිපාටියත් මෙවැනි දැවැන්ත ලාභයක් ලැබීමට ඉවහල්වී තිබෙන බවත්, ඛනිජ වැලි කර්මාන්තය ඉදිරියේදී මීටත් වඩා දැවැන්ත විදේශ විනිමයක් රටට ලබා දෙන කර්මාන්තයක් බවට පත් කිරීමට සැලැසුම් සකස් කෙරෙමින් පවතින බවත් ඇමැතිවරයා පවසයි. කෝකිලායි ප්‍රදේශයට උතුරින් රුපියල් ලක්ෂ පන්සියයක පමණ වියදමින් නව යන්ත්‍රාගාරයක් ආරම්භ කිරීමට කටයුතු කෙරෙමින් පවතින බවද එමඟින් මුලතිව් ප්‍රදේශයේ තරුණයන්ගේ රැකියා විරහිතභාවයට පිළිතුරක් ලැබෙන බවද හෙතෙම සඳහන් කරයි.පරිසර හානියකින් තොරව දැනට කෙරෙන ඛනිජ වැලි විකිණීම එලෙසම කරගෙන යන අතර පුල්මුඩේ යාන්ඔය ප්‍රදේශය ආශි‍්‍රතව අක්කර පන්සියයක කර්මාන්ත පුරයක් ආරම්භ කරමින් විදේශ ආයෝජකයන්ට අවස්ථා උදා කර දීමද තම අමාත්‍යංශයේ ඉලක්කයක් බවත් ඇමැතිවරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202185</link>
    <topic>ඇතැමුන් දුර දිග නොබලාපටු අරමුණින් වැඩකිරීම කනගාටුවක්</topic>
    <author/>
    <content>ජනාධිපති මහින්ද රාජපක්‍ෂ මහතාගේ අභීත නායකත්වය නිසා ශ්‍රී ලාංකිකයකු කියා අභිමානයෙන් යුතුව කීමට අද හැකියාව ලැබී තිබෙන බව සිංගප්පූරුවේ බෞද්ධ පුස්තකාලයේ නිර්මාතෘ හා මධ්‍යස්ථානාධිපති ආචාර්ය බෙල්ලන්විල ධම්මරතන හිමියෝ පැවසූහ.ශ්‍රී ලංකාව කෙරෙහි පසුගිය දශක තුනක කාලසීමාවේ ඇතිවී තිබූ කළු පැල්ලම ඉවත් කිරීම සඳහා ජනාධිපති මහින්ද රාජපක්‍ෂ මහතා දුන් අභීත නායකත්වය මේ තත්ත්වය ඇතිවීමට හේතු වූ බවද උන්වහන්සේ පැවසූහ.උන්වහන්සේ මෙසේ පැවසුවේ සිංගප්පූරුවේ ධර්මදූත සේවාවේ නිරතව සිටින ශ්‍රී ලාංකික භික්‍ෂූන්වහන්සේ එරට නිල සංචාරයක යෙදී සිටින ජනාධිපති මහින්ද රාජපක්‍ෂ මහතා ඊයේ (17) හමුවී ආශිර්වාද කළ අවස්ථාවේ අනුශාසනාවක් කරමිනි.තමන් වහන්සේ රටින් බැහැරව වැඩම කොට සිටිය ද ලෝක ආර්ථික ප්‍රවනතා හමුවේ ශ්‍රී ලංකාවේ ඇතැමුන් හැසිරෙන ආකාරය පිළිබඳව කනගාටුවට පත් වන බවද උන්වහන්සේ පැවසූහ.තෙල් මිල ඇතුළු භාණ්ඩ මිල වැඩිවීම වැනි පාලනය කළ නොහැකි කාරණාවලදී දුරදිග නොබලා පටු අරමුණු ඉටුකර ගැනීමට යාම මේ අවස්ථාවේ නොකළ යුතු දෙයක් බව ද උන්වහන්සේ මෙහිදී අවධාරණය කළහ. පසුගිය කාලයේ තුළ ශ්‍රී ලංකාව පිළිබඳ තිබූ අයහපත් ප්‍රතිරූපය නිසා වසර 40 ක පමණ කාලය තුළ තමන් වහන්සේලා ද දැඩි අසීරුතා මධ්‍යයේ ධර්ම දූත සේවයේ නියැළුණු බව ද උන්වහන්සේළ මෙහිදී සිහිපත් කළහ. ජනාධිපති මහින්ද රාජපක්‍ෂ මහතා 2005 වසරේ රට භාර ගැනීමෙන් පසු ත්‍රස්තවාදය මර්දනය කර රට යහපත් තත්ත්වයක් කරා රැගෙන ගොස් ඇති බව ද පැවසූ ධම්මරතන හිමියෝ රට ඉදිරියට ගෙන යාම සඳහා ජනාධිපතිතුමා පිළිබඳ විශ්වාසයෙන් යුතුව සැමගේ සහාය ලැබිය යුතු බව ද කීහ.ශ්‍රී ලංකාවේ උතුරේ බෞද්ධ සිද්ධස්ථානවල හිමිවරුන් සමඟ සබඳතා වර්ධනය කර ගැනීම සඳහා කටයුතු කළ යුතුව ඇතැයි ද උන්වහන්සේ වැඩිදුරටත් පෙන්වා දුන්හ.සිංගප්පූරුවේ ධර්ම දූත කටයුතුවල නියැළී සිටින ශ්‍රී ලාංකික භික්ෂූන්වහන්සේලා වෙනුවෙන් සකස් කරන ලද සිහිවටන ඵලකයක් මේ අවස්ථාවේ ජනාධිපතිතුමා වෙත පිළිගන්වනු ලැබුවේ තිසරණ බෞද්ධ මධ්‍යස්ථානයේ ප්‍රධාන අනුශාසක, බෞද්ධ හා පාලි ආයතනයේ අධිපති ආචාර්ය පාතේගම ඤාණාරාම හිමියන් විසිනි.සිතුවම් සහිත බුද්ධචරිතය පොත සිංගප්පූරුවේ භාවනා මධ්‍යස්ථානාධිපති හා සංඝනායක වේරගොඩ සාරද හිමියන් විසින් ජනාධිපතිතුමා වෙත පිළිගන්වන ලදී.මහා සංඝරත්නයේ සෙත් පිරිත් සජ්ඣායනය කොට ජනාධිපතිතුමා වෙත ආශිර්වාද පළ කළහ. ජනාධිපති ආර්යා ශිරන්ති රාජපක්‍ෂ මැතිනිය විදේශ කටයුතු ඇමැති මහාචාර්ය ජී. එල්. පීරිස් පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202186</link>
    <topic>ආරක්ෂක අමාත්‍යාංශය මතට එරෙහිව සටනට බසී</topic>
    <author/>
    <content>පසුගිය දෙවසරේ මත්ද්‍රව්‍ය සම්බන්ධව වැරැදිවලට හසුවූ ප්‍රමාණය තිස් එක්දහස ඉක්මවයි.මේ පිරිස අතරින් දහතුන්දහසක් මත්ද්‍රව්‍ය භාවිතයට සම්බන්ධ අය බවද හෙළිවී තිබේ.මත්ද්‍රව්‍ය භාවිතයට ඇබ්බැහි වූ තරුණ පිරිස ඉන් මුදා ගැනීම පිණිස පුළුල් වැඩපිළිවෙළක් ආරක්ෂක අමාත්‍යාංශය මගින් ආරම්භ කර ඇත. ඒ යටතේ ජාතික අන්තරායකාරී ඖෂධ පාලක මණ්ඩලය සහ කොළඹ ක්‍රමය එක්ව ඊයේ ගිවිසුමකට අස්සන් තැබිණි.මත්ද්‍රව්‍යවලට ඇබ්බැහි වූවන්ට ප්‍රතිකාර කිරිමේ පෞද්ගලික ආයතන රාජ්‍ය නොවන සංවිධාන සහ ඒජන්සිවලට වෘත්තීය සුදුසුකම් ලබාදී පුනරුත්ථාපනය ක්‍රමවත්ව සිදු කිරීමට සහාය වීමක්ද මෙහිදී සිදු කෙරේ.ඒ යටතේ එම ආයතනවල වෘත්තීමය ප්‍රතිකාර කරන්නන්ට නොමිලේ පුහුණුව ලබාදීමට අන්තරායකාරී ඖෂධ පාලක මණ්ඩලය සහ කොළඹ ක්‍රමය තීරණය කර තිබේ. ඒ හා සම්බන්ධ තොරතුරු ඔවුන්ගේ වෙබ් අඩවියට පිවිසීමෙන් ලබාගත හැකිය.මත්ද්‍රව්‍ය වලට ඇබ්බැහි වූවන් පුනරුත්ථාපනය කිරීමේ මධ්‍යස්ථාන ප්‍රමාණයද වැඩි කර ඇත. මේ සඳහා ජාත්‍යන්තරයේ සහයෝගය ලැබී ඇත. දැනටමත් රටවල් 9 ක සහයෝගය ඊට ලැබී තිබේ.පුනරුත්ථාපනය වූ මත්ද්‍රව්‍ය වැරැදිකරුවන් පිළිබඳ සොයා බැලීමේ පසුවිපරම් වැඩසටහන්ද ක්‍රියාත්මක වෙයි.ඒ හා සම්බන්ධව ප්‍රදේශයේ පොලිසිද දැනුවත් කෙරේ. පුනරුත්ථාපනය වූ පුද්ගලයන්ට ඒ හා සම්බන්ධව සහතිකයක් ලබා දෙයි.එම සහතිකය ඇති පුද්ගලයන් නැවත අදාළ වැරැදි සම්බන්ධව සැකපිට අත්අඩංගුවට ගැනීමෙන් වැළකී සිටින ලෙසද පොලිසිවලට දන්වා තිබේ. මත්ද්‍රව්‍ය භාවිතයට හුරු වූවන් සිරගත වීමක් ලෙස නොසලකා ඔවුන් ඇබ්බැහිවීමෙන් වළක්වා ගැනීම මෙම වැඩපිළිවෙළේ ප්‍රධාන අරමුණ වෙයි.පුනරුත්ථාපන හා බන්ධනාගාර කටයුතු පිළිබඳ අමාත්‍යාංශයේ ලේකම් ඒ. දිසානායක කොළඹ ක්‍රමය ලේකම් ඇඩම්මානිකු ඇතුළු පිරිසකගේ ප්‍රධානත්වයෙන් අදාළ ගිවිසුම් අස්සන් කිරීම සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202187</link>
    <topic>අපේ උරුමය පාසල් විෂය මාලාවට</topic>
    <author>ජීවනී පතිරණ</author>
    <content>පාසල් විෂයය මාලාවට “උරුමය” විෂයයක් ලෙස ඇතුළත් කිරීමට කටයුතු කරන බව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පවසයි.බටහිරකරණයට මුහුණ දීම සඳහා උරුම සංසද පිහිටුවීම තුළින් ශක්තිමත් පදනමක් ඇති දරු පරපුරක් බිහිකළ හැකි බවද ඇමැතිවරයා ප්‍රකාශ කරයි.‘දැයේ උරුමය දරුවන්ටයි’ පාසල් ළමුන් දැනුම්වත් කිරීමේ වැඩසටහනෙහි සමාරම්භක උත්සවය අමතමින් හෙතෙම මේ බව සඳහන් කළේය.ඉකුත්දා (16) කොළඹ ජාතික කෞතුකාගාර ශ්‍රවණාගාරයේ දී මේ වැඩසටහන පැවැත්විණි.ශ්‍රී ලංකාව ශ්‍රේෂ්ඨ ඉතිහාසයක් ඇති රටක් බව පෙන්වා දුන් ඇමැතිවරයා, මෙහි ඇති පුරාවස්තු ප්‍රෞඪත්වයකින් යුක්ත බවද පැවසීය. එමෙන්ම අප සතු උරුමය රැකගනිමින් අනාගත දරු පරපුරට එය හිමි කර දීම වැඩිහිටියන්ගේ යුතුකම බවද හෙතෙම කීය.කොළඹ ප්‍රදේශයේ පාසල් දරුවන් හා ගුරු මහත්ම මහත්මීන් 250 කගේ සහභාගීත්වයෙන් පැවති මේ වැඩසටහනේදී අමාත්‍යාංශයේ ලේකම් කාන්ති විජේතුංග මහත්මියගේ මඟපෙන්වීම යටතේ සුරනි දුනුසිංහ රචිත ‘අපේ උරුමය’ ග්‍රන්ථය ඇමැතිවරයාට පිළිගැන්විණි.අධ්‍යාපන අමාත්‍යාංශයේ අධීක්ෂණ මන්ත්‍රී මොහාන් ලාල් ග්‍රේරු, මහාචාර්ය මුදියන්සේ දිසානායක, පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක යන මහත්වරුන් ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n1202188</link>
    <topic>උද්ඝෝෂකයන්ගේ ගල් මුල් ප්‍රහාරවලින්පොලිස් නිලධාරීහු පහළොවකට තුවාල</topic>
    <author>නිමල් රාජපක්ෂ, රක්ෂණ ශි‍්‍රයන්ත</author>
    <content>කොටුව දුම්රිය ස්ථානය ඉදිරිපිට ප්‍රචණ්ඩකාරි ලෙස හැසිරුණු එජාප උද්ඝෝෂකයෝ ගල්මුල්වලින් පහර දීමෙන් රාජකාරියේ යෙදී සිටි පොලිස් නිලධාරීන් 15 දෙනකුට තුවාල සිදුවී ඇත.තුවාල ලැබූවන් අතර ජ්‍යෙෂ්ඨ පොලිස් නිලධාරීහු තිදෙනෙක් සිටිති.බරපතළ තුවාල ලැබු පොලිස් නිලධාරීන් දෙදෙනකු ප්‍රතිකාර සඳහා කොළඹ ජාතික රෝහලට ඇතුළු කොට ඇතැයි පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.ඕල්කොට් මාවත අවහිර කරමින් උද්ඝෝෂකයින්ගේ හැසිරීම නිසා රාජකාරි නිමවී නිවෙස් බලා ගමන් ගන්නා මගීන්ගේ ගමන් පහසුව සැලසීමටත්, උද්ඝෝෂකයින් පලවා හැරීමටත් පොලිස් නිලධාරීහු දැඩි උත්සාහයක නිරත වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n12021810</link>
    <topic>ශ්‍රීපාද වන්දනා ගමනටසති අග සහ නිවාඩු දිනවලහැටන් දක්වා විශේෂ දුම්රියක්</topic>
    <author>ශීලා උඩුවර</author>
    <content>ශ්‍රී පාද වන්දනාවේ යන බැතිමතුන්ගේ ගමන් පහසුව සඳහා සෙනසුරාදා ඉරිදා හා ප්‍රසිද්ධ නිවාඩු දිනයන්හි කොළඹ සිට හැටන් දක්වා විශේෂ දුම්රියක් ධාවනය කෙරෙයි. මැයි මස 6 වැනිදා දක්වා මෙම විශේෂ සේවාව පවත්වනු ලැබේ.සෙනසුරාදා ඉරිදා දිනයන්හි පෙරවරු 9.15 ට කොළඹ කොටුවෙන් මෙම දුම්රිය පිටත්වන අතර පස්වරු 2 ට හැටන් වලට ළඟා වේ.ආපසු රාත්‍රි 10 ට හැටන් වලින් පිටත්වන මෙම දුම්රිය පසුදා අලුයම 3.10 ට කොළඹ කොටුවට පැමිණේ. පෙබරවාරි 18, 19, 20, 25, 26 මාර්තු 3, 4, 10, 11, 17, 18, 24, 25, 31 අප්‍රේල් 1, 6, 7, 8, 21, 22, 28, 29 හා මැයි 4, 5, 6 යන දිනවල මෙම විශේෂ දුම්රිය තෙවන හා දෙවන පන්තියේ මැදිරි සහිතව ධාවනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=n12021811</link>
    <topic>කුස පබා වාරණය නිෂ්ප්‍රභා කරන්න</topic>
    <author>රෝෂන් තුෂාර</author>
    <content>රුපියල් කෝටි නවයක් ආයෝජනය කර නිෂ්පාදනය කළ ‘කුස පබා’ චිත්‍රපටයෙහි අපේක්ෂිත ආදායම් ඉලක්ක සපුරා ගැනීම සඳහා එකම නගරයක සිනමාහල් දෙකක ප්‍රදර්ශනය කිරීම නීති විරෝධී නොවන බවත්, චිත්‍රපටය ප්‍රදර්ශනය කිරීම වළක්වමින් නිකුත් කළ වාරණය විසුරුවා හැර නඩුව නිෂ්ප්‍රභා කරන ලෙසත්, එම චිත්‍රපටයේ අධ්‍යක්ෂ මණ්ඩලය පෙරේදා (16) කොළඹ දිසා අධිකරණයෙන් ඉල්ලා සිටියේය.‘කුස පබා’ චිත්‍රපටය අනුරාධපුර විජේන්ද්‍ර සිනමා ශාලාවේ ප්‍රදර්ශනය කිරීම වළක්වමින් කොළඹ දිසා අධිකරණය නිකුත් කළ වාරණ නියෝගයට විරෝධතා ගොනු කළ ශ්‍රී ලංකා නිර්මාණ සංසදය එම ඉල්ලීම කළේය.අනුරාධපුර ‘සිනෙස්ටාර්’ සිනමා ශාලා අධිපති විපුල රාජ්පාල් සෙනරත් මහතා පැවරූ නඩුවක් සලකා බැලීමෙන් පසුව කොළඹ දිසා අධිකරණය ජනවාරි 25 දින මේ වාරණය නිකුත් කළේය.විත්තිකාර ජාතික චිත්‍රපට සංස්ථාවේ නීති රීති හා රෙගුලාසි අනුව ‘කුසපබා’ ඊ.ඒ.පී. ෆිල්ම්ස් ඇන්ඩ් තියටර්ස් සමාගමට අයත් සිනමා හල්වල පමණක් ප්‍රදර්ශනයට නියමිත බවත්, එම නීතිය උල්ලංඝනය කරමින් නිර්මාණ සංසදයේ අධ්‍යක්ෂිකාවකට හිතවත් විජේන්ද්‍රා සිනමාහලට චිත්‍රපටය ප්‍රදර්ශනය කිරීමට අවස්ථාව සැලසීම නීති විරෝධී බවත් සඳහන් කරමින් නඩුව පැවරීය.නීතිඥ අතුල ද සිල්වා මහතාගේ උපදෙස් පරිදි නීතිඥ එම්. යූ. එම්. අලිසබ්රි මහතා පැමිණිල්ල වෙනුවෙන් කරුණු ඉදිරිපත් කළේය.පෙරේදා (16) මේ නඩුව කොළඹ ප්‍රධාන දිසා විනිසුරු ධම්මික ගනේපොල මහතා ඉදිරියේ කැඳවීය.විත්තිකාර අධ්‍යක්ෂ මණ්ඩලය වෙනුවෙන් විරෝධතා ගොනු කරමින් “පැමිණිලිකාර සිනමාහල් හිමිකරු සමඟ චිත්‍රපට අධ්‍යක්ෂ මණ්ඩලයට ගිවිසුමක් නොමැති බවත්, මහින්දාගමනය චිත්‍රපටය ද එකම නගරයක සිනමාහල් දෙකක ප්‍රදර්ශනය කර ඇති බවත්” සඳහන් කර ඇත.විරෝධතා කරුණු සලකා බැලූ විනිසුරුවරයා පැමිණිල්ලේ කරුණු ලබන 01 දින අධිකරණයට ඉදිරිපත් කරන ලෙස දන්වමින් වාරණ නියෝගය එදින දක්වා දීර්ඝ කිරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202181</link>
    <topic>හිරෙන් පලා ගොස් සොරකමේ යෙදුණුසැකකරුවකු අලවතුගොඩ දී අත්අඩංගුවට</topic>
    <author>මහනුවර උතුර විශේෂ මහානාම ගලහිටියාව</author>
    <content>සිරෙන් පැන ගොස් සොරකම්වල යෙදී සිටි පුද්ගලයකු අත්අඩංගුවට ගැනීමට අලවතුගොඩ පොලිසිය සමත් වී ඇත.මේ සැකකරු පූඬලුඔය ප්‍රදේශයේ සැඟවී සිටින බවට ලද හෝඩුවාවක් අනුව ක්‍රියාත්මක වූ පොලිසිය එම ප්‍රදේශයේ පරීක්ෂණයක යෙදෙමින් පූඬලුඔය එක්තරා අවන්හලක කොත්තු රොටි සාදමින් සිටියදී මොහු අත්අඩංගුවට ගෙන ඇත. මෙසේ අත්අඩංගුවට ගෙන ඇත්තේ අලවතුගොඩ සයිස්ටන් පෙදෙසේ පදිංචිකරුවකු වන සෙල්ලයියා සිවනේෂ් නොහොත් කුට්ටියා නැමැති 30 හැවිරිදි පුද්ගලයෙකි.ජැන්ඩියට හැඳ පැළැඳගෙන මාධ්‍යවේදියකු ලෙස මොහු පෙනී සිටිමින් විවිධ උත්සව රැස්වීම්වලදී ඡායාරූප ගැනීම් ආදී කටයුතුවල යෙදී සිටින්නකු බවද, ව්‍යාජ හැඳුනුම්පත් ළඟ තබාගෙන ඒවා ඉදිරිපත් කර ඡායාරූප ශාලාවලින් කැමරා ආදී උපකරණ මොහු විසින් රැගෙන යන බවත් පොලිස් පරීක්ෂණවලින් අනාවරණය වී ඇත. පසුගිය දිනෙක අකුරණ ප්‍රදේශයේ ඡායාරූප ශාලාවකින් කැමරාවක් මෙසේ රැගෙන ගොස් ඇතැයි ද පොලිසිය පවසයි.අලවතුගොඩ පොලිසියේ ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතාගේ උපදෙස් මත උ.පො.ප. ඩබ්ලිව්. එම්. සෙනෙවිරත්න බණ්ඩා, පො.සැ. කරුණාවංශ, පො.සැ. කුලතිස්ස, පො.කො. වීරසිංහ මහත්වරු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202182</link>
    <topic>ඉංගිරිය හොරණ ප්‍රදේශයේ ගොවීන් 25කටකොම්පෝස්ට් සකස් කිරීමේ උපකරණ</topic>
    <author>ඉංගිරිය සමූහ</author>
    <content>ඉංගිරිය ගොවිජන සේවා බල ප්‍රදේශයට අයත් හොරණ ප්‍රදේශයේ තෝරාගත් ගොවීන් 25 දෙනකු සඳහා කොම්පෝස්ට් (කාබනික පොහොර) සකස් කිරීමේ උපකරණ කට්ටල බෙදාදීම පාර්ලිමේන්තු මන්ත්‍රී විදුර වික්‍රමනායක මහතාගේ ප්‍රධානත්වයෙන් සිදු කරනු ලැබීය. මේ සඳහා මුදල් ප්‍රතිපාදන ලබාදී ඇත්තේ බස්නාහිර පළාත් කෘෂිකර්ම දෙපාර්තමේන්තුව මඟිනි.පාර්ලිමේන්තු මන්ත්‍රී විදුර වික්‍රමනායක මහතා විසින් පෝරුවදණ්ඩ කලාපයේ ඩී. ඩී. සිරිපාල මහතාට උපකරණ කට්ටලයක් ලබා දෙනු ලැබූ අයුරු. හොරණ ප්‍රාදේශීය සභාවේ උප සභාපති අශෝක රණතුංග , ගොවිජන සංවර්ධන නිලධාරි ශානිකා නුගවෙල මහත්ම මහත්මීහු මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202183</link>
    <topic>හෝමාගම ග්‍රාම සේවා වසම් 91කසංවර්ධන වැඩසටහන්</topic>
    <author>හංවැල්ල සමුහ ධර්මසිරි විජේරත්න</author>
    <content>ඉකුත් කෙටි කාලය තුළදී හෝමාගම මැතිවරණ කොට්ඨාසයේ මාර්ග කිලෝමීටර් 26 ක් කාපට් යොදා සංවර්ධනය කිරීමට හැකි වු බවත් මෙම වසර ඇතුළත ගම්බද මාර්ග කි. මී. 35 ක් කාපට් යෙදීමට පියවර ගන්නා බවත් අධ්‍යාපන ඇමැති බන්දුල ගුණවර්ධන මහතා පවසයි.තවද හෝමාගම ප්‍රාදේශීය මහ ලේකම් කොට්ඨාසයේ ග්‍රාම නිලධාරී වසම් 91 ක විවිධ සංවර්ධන වැඩසටහන් ක්‍රියාත්මක කිරීමට රුපියල් මිලියන 9.1 ක් වෙන් කර තිබෙන බවද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202184</link>
    <topic>රත්මලාන දුම්රිය අංගනයේ ඩෙංගු බෝවීමට ඉඩහළනිලධාරියකුට දඩ සහ සිර දඬුවම්</topic>
    <author>කොළඹ දකුණ සමුහ ගාමිණී රූපානන්ද</author>
    <content>ඩෙංගු රෝගයෙන් ඉකුත් දින කිහිපය තුළ පුද්ගලයන් දෙදෙනකු මරුමුවට පත් කරවමින් අසාධ්‍ය ඩෙංගු රෝගීන් 21 දෙනකු හමුවූ ඩෙංගු ආසාදිත කලාපයක් වන රත්මලානේ දුම්රිය අංගනයේ ඩෙංගු මදුරු කීටයන් බෝවීමට අනුබල දුන් බවට චෝදනා ලැබූ රත්මලාන දුම්රිය දෙපාර්තමේන්තුවේ නිලධාරියකුට ගල්කිස්ස මහේස්ත්‍රාත් රුචිර වැලිවත්ත මහතා විසින් රුපියල් 17500 ක දඩයක් හා අත්හිටවු සිර දඬුවමක් නියම කරනු ලැබීය.දෙහිවල ගල්කිස්ස පුරපති ධනසිරි අමරතුංග මහතාගේ උපදෙස් මත රත්මලාන මහජන සෞඛ්‍ය පරීක්ෂණ නිලධාරී කොට්ඨාසයේ පිහිටි රත්මලාන දුම්රිය දෙපාර්තමේන්තු අංගනයේ කරන ලද නිරීක්ෂණ චාරිකාවේදී දුම්රිය නිලධාරියා අත්අඩංගුවට ගත් බව ප්‍රධාන මහජන සෞඛ්‍ය වෛද්‍ය නිලධාරිනී වෛද්‍ය සමන්තිකා මෙත්ටිච් මහත්මිය පැවසුවාය.මේ පරීක්ෂණයට ප්‍රධාන මහජන සෞඛ්‍ය පරීක්ෂක නිලධාරී වසන්ත පුෂ්පකුමාර ඒ. ඩබ්. ඇම්. විජේසිංහ, සෞඛ්‍ය අමාත්‍යාංශ රාජ්‍ය ආරක්ෂක අමාත්‍යාංශය හා දෙහිවල ගල්කිස්ස මහනගර සභාව මගින් මෙම වැටලීමට පෙරාතුව අදාළ ස්ථාන පිරිසුදු කර ගන්නා ලෙසට දැනුම් දී තිබේ. එම නිවේදන නොතකා කටයුතු කළ පුද්ගලයන් 200කට අධික පිරිසක්ද දෙහිවල රත්මලාන ප්‍රදේශයෙන් අත්අඩංගුවට ගැනුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202185</link>
    <topic>පරිවාසයෙන් ගෙදර පැමිණි තරුණිය මුලාකර පුංචි අම්මාගේ අනියම් සැමියාට විවාහ කර දීලා</topic>
    <author>අතුරුගිරිය විශේෂ වික්‍රම සමරසිංහ</author>
    <content>පිය සෙනෙහස අහිමි ඇය අතුරුගිරිය පරණ හන්දියේ දිළිඳු පවුලක කුඩා දියණියකි. එකල ඇයගේ දිළිඳුකම සහ දඟකාර සිද්ධීන් නිසා ඇයගේම වැඩි ආරක්ෂාවට පොලිසිය මැදිහත්වීමෙන් රජයේ ළමා පරිවාස නිවාස බාරයට පත්ව ඇත. තරමක් කලු වුවද කාගෙත් සිත් ආකර්ශනීය වන රූ සපුවකින් යුත් අහිංසක පෙනුමක් ඇය සතුය. වයස 18 සම්පූර්ණව ඇය පරිවාසයෙන් නිදහස්ව නැවතත් මව භාරයට පැමිණ යෞවනත්වයේ නව පැතුමන් මැද ගතවූයේ ටික දිනකි.ඇය විවාහ කරදීම සඳහා ඉතා යෝග්‍ය, අවුරුදු 27 ක හොඳ කාර්මිකයෙක් කොට්ටාවේ සිටිනවා යයි පවසමින් විවාහ යෝජනාවක් ඇයට ගෙනවිත් තිබුණේ ඇයගේම පුංචි අම්මා විසිනි. ටික දිනකින් හැමගේම ආශිර්වාදය මැද විවාහ වී ජීවිතයේ සුන්දරම දවස ඇය ඔහු සමග ගතකර ඇත්තේ මුළු ජීවිතය පුරාවටම ඔහුට දේවත්වයෙන් සලකමින් සතුටින් දිවි ගෙවීමේ පරම අධිෂ්ඨානයෙනි. එහෙත් එම සතුට ඇයට ඔහුගෙන් නොලැබුණි. විවාහ වී දින දෙකෙන් ඔහුගෙන් ඇයට එල්ල වී ඇති ගුටි බැට වද හිංසා අපමණය.අහිංසක ඇය ඇඬූ කඳුලින් යුක්තව යළිත් මව වෙත පැමිණීමෙන් පසු පොලිසියේ සහාය පැතීය.යම් ලේඛනයක් (විවාහ සහතිකය) අතැතිව පැමිණි ඇය අතුරුගිරිය පොලිසියේ සුළු පැමිණිලි අංශයේ ස්ථානාධිපති උප පොලිස් පරීක්ෂක ක්‍රිස්ටෝපර් මහතා ඉදිරියේ ඇය කරුණු දක්වමින් හඬා වැලපෙන්නට විය. ජීවිතය ගැන නිසි අවබෝධයක් සහ නීතිමය දැනුමක් නැති මේ තරුණිය පොලිසියෙන් ඉල්ලා සිටියේ සැමියා ළඟ සිටි දින දෙක තුන තුළදී ලද වධ හිංසා ඉවසා සිටිය නොහැකි නිසා තම කැමැත්ත පරිදි දික්කසාදයක් ලබාදෙන ලෙසය. පොලිස් නිලධාරි ක්‍රිස්ටෝපර් මහතා මෙම ඉල්ලීම ගැන සාවධානව වැඩිදුර සොයා බැලීමේදී සනාථ වූ සැඟවුණු කරුණු බොහෝය.ඔහුගේ වයස අවුරුදු 27 නොව තිස් හතකි. ඔහු ඇයගේ මවටත් වඩා වැඩිමල් ය. මෙම විවාහ යෝජනාව ගෙන ආ ඇයගේ පුංචි අම්මා විසින් කලක සිට කාටත් හොරා ඔහු සමග අනියම් සම්බන්ධයක් පවත්වාගෙන යන හෙයින් ඇයගේ එම කටයුතුවලට රුකුලක් කර ගැනීම සඳහා මෙම අහිංසකාවිය ඔහුට විවාහ කර දීමට පුංචි අම්මා මුල්වී ඇත.මේ තරුණිය කුඩා කලදී ඇයගේ ආරක්ෂාවට පරිවාසයට භාර දී ඇත්තේ ද මෙම සිද්ධිය විභාග කළ පොලිස් නිලධාරි ක්‍රිස්ටෝපර් මහතා විසින්ම ය.දැඩි අනුකම්පා සිතින් සිද්ධිය ගැන කරුණු විමසූ ඔහු ඇයට පවසා සිටියේ දික්කසාදයක් ලබාදීමේ බලය ඇත්තේ උසාවියට බවයි. එම පුද්ගලයා මීට පෙරද මෙවැනි වංචනික විවාහ කරගෙන තිබෙන්නට පුළුවන් හෙයින් ඔහු ගැන තවදුරටත් කරුණු සොයා බලා ඇය වෙනුවෙන් නීතිමය සහන සැලසීමට ක්‍රියා කරන බවද මෙවැනි සිද්ධි සමාජයේ හැමටම හොඳ පාඩමක් බවද ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202186</link>
    <topic>වාහන වංචාවකට නඩු පැවරූ පැමිණිලිකරුවකුට මරණීය තර්ජන කළ පුද්ගලයෙක් ඇප මත මුදාහරී</topic>
    <author>ගම්පහ සංචාරක – නිමල් ජයසිංහ</author>
    <content>වාහන වංචාවක් සම්බන්ධ නඩු පැවරුවේ යැයි මරණීය තර්ජන එල්ල කළ පුද්ගලයකු සපුගස්කන්ද පොලිසිය මගින් ගම්පහ අධිකරණයට ඉදිරිපත් කරනු ලදුව රුපියල් 5000/- ක මුදල් ඇපයක්ද, රුපියල් ලක්ෂ දෙක බැගින් වු පුද්ගල ඇප පහක් මත මුදාහැරීමට ගම්පහ ප්‍රධාන මහේස්ත්‍රාත් ඛේමා ස්වාර්ණාධිපති මහත්මිය නියෝග කළාය.පැමිණිල්ල වෙනුවෙන් පෙනී සිටි නීතිඥවරයා සැකකරු පැමිණිලිකරු සමඟ වාහන ගනුදෙනුවක් කර විශාල වංචාවක් කර ඇති බැවින් අධිකරණයේ නඩු පැවරීම මත මෙසේ මරණීය තර්ජන එල්ල කරන බවය.සාපරාධි බිය ගැන්වීම කර ඇති බවටද පැවැසීය.සැකකරු වෙනුවෙන් පෙනී සිටි නීතිඥවරිය පැවැසුවේ මරණීය තර්ජන චෝදනා ප්‍රතික්ෂේප කරන බවත් එම නිසා සැකකරුට ඇප ලබා දෙන ලෙසත් ඉල්ලා සිටියාය.මහේස්ත්‍රාත්වරිය පැමිණිල්ල වෙනුවෙන් ඉදිරිපත් කළ කරුණු කෙරෙහි අවධානය යොමුකොට පැවැසුවේ පොලිසියේ කටයුතු ප්‍රමාද නම් උසස් නිලධාරින්ට දැනුම් දිය හැකි බවයි. හැම උසාවි සටහනක්ම පොලිස් පොත්වල නඩු සම්බන්ධව ඒ ඒ නිලධාරින් සටහන් කරනවා. උසස් නිලධාරින් ලේඛන පොත් බලනවිට අඩුපාඩු දකීවි. යමෙකුට ඇප ලබා දුන්නද එයද රිමාන්ඩ් භාරයේ සිටිනවා වැනිය. නීතිය ක්‍රියාත්මක කරන්නේ අධිකරණ පොතේ පිළිවෙළටයි.අදාළ සැකකරුට ඇප නියම කළ අතර, ඇප ලබා ගැනීමෙන් පසු සෑම මසම පොලිසියේ වාර්තා කරන ලෙසටද සැකකරුට නියෝග කළාය. වැඩි දුර විභාගය මැයි 15 දිනට කල් තැබුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202187</link>
    <topic>වැහැර බණ්ඩාරනායක විදුහලටඅලුතෙන් ගොඩනැඟිල්ලක්</topic>
    <author>ඡායාරූපය – කුරුණෑගල සමූහ – එම්. මහරු</author>
    <content>කුරුණෑගල වැහැර බණ්ඩාරනායක විද්‍යාලයේ අලුතින් ඉදිකරන ලද ගොඩනැගිල්ල වයඹ ප්‍රධාන ඇමැති අතුල විජේසිංහ මහතා පසුගියදා සිසු අයිතියට පත්කළ අයුරු.වයඹ පළාත් සභා ප්‍රතිපාදන යටතේ රුපියල් ලක්ෂ හතළිහක මුදලක් මේ සඳහා වැයකර ඇත. නියෝජ්‍ය ඇමැති ජයරත්න හේරත්, විදුහල්පති එච්. ඩබ්. ධර්මසේන මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202188</link>
    <topic>මහඔය හරහා ඇතිඕළුස්සාව පාලම ගිලා බැහැලා</topic>
    <author>අලව්ව විශේෂ ඒ. කීර්තිසිහ</author>
    <content>අලව්ව මීරිගම බස් මාර්ගයේ ඕළුස්සාවේ මහඔය හරහා ඇති කොන්ක්‍රීට් පාලම අඩි දෙකක් පමණ ගිලා බැස ඇත.ලංගම, පුද්ගලික බස් රථ මෙන්ම ගල්, ගඩොල්, වැලි පැටවු ටිපර් රථ විසිපහක් පමණ දිනපතා මේ පාලම උඩින් ධාවනය කෙරේ.අබලන් තත්ත්වයක පවතින මේ පාලම අනතුරකට අතවනන්නකැයි මගීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r1202189</link>
    <topic>රඹුක්කන ප්‍රදේශයේ ගොයමටමී උවදුරු හා කීඩෑවන්ගෙන් හානි</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයේ දැලිවල හා පින්නවල ගොවිජන සේවා බල ප්‍රදේශවල කුඹුරු යායවල් රැසකට මී උවදුරු හා කීඩෑවන් හානි කර ඇතැයි ගොවීහු පවසති.ගොයම් ගස් පීදෙන්න ආසන්නවත්ම මේ කීඩෑ උවදුරු පැතිර තිබෙන අතර ඇතැම් කුඹුරු යායවලට මීයන්ගෙන්ද හානි සිදුව තිබේ. වැරැල්ලපත, කිරිවල්ලාවෙල, හකුරුලියද්ද ප්‍රදේශවල ගොයමට මේ රෝගය බහුලව දක්නට ඇත.එස්. එච්. සිරිමල් මහතා,කීඩෑ උවදුරුවලට කෘෂිකර්ම දෙපාර්තමේන්තුවෙන් උපදෙස් මෙන්ම හානි වලට ලක්වෙන ඒවාට ආධාර දෙන වැඩපිළිවෙළක් සකස් කරනවා නම් ගොවිතැන් වගා කිරීමට පහසුයි.මී උවදුරෙන් ගොයම ආරක්ෂා කර ගන්න නොකළ දෙයක් නෑ. කෘමිනාශක ගෙනත් ගහනවා ඉවරයක් නෑ. බැරිම තැන මොකුත් නොකර අතහැර දැම්මා. මීයෝ කාල ඉතිරිවන දෙයක් ගෙට ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=r12021810</link>
    <topic>මෝටර් බයිසිකලයක් සොරාගෙන කොටස් අලෙවි කළ පුද්ගලයෙක් රක්ෂිතයට</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>තුරුපැදියක් ප්‍රසිද්ධ ස්ථානයකදී සොරාගෙන එහි කොටස් ගලවා අලෙවි කිරීමේ චෝදනාවට අධිකරණය හමුවට පමුණුවන ලද සැකකරුවකු මේ මස 22 තෙක් රක්ෂිත බන්ධනාගාර ගතකිරීමට හොරණ මහේස්ත්‍රාත් මහින්ද රණසිංහ මහතා නියම කෙළේය.විත්තිකරු එල්ස්මෝර්, ඉංගිරිය ප්‍රදේශයේ පදිංචිකරුවෙක් වන අතර රුපියල් 1,50,650 ක් වටිනා සොරාගත් යතුරුපැදියේ වෙන්කරන ලද කොටස් ද ඉංගිරිය අවට ස්ථාන කිහිපයක තිබී පොලිසිය සොයාගෙන තිබේ. මීට වසරකට පමණ ඉහත දී අතුරුදන් වූ යතුරුපැදිය පරෙවිතොට දිය ඇල්ලේ දිය නෑමට පැමිණි අයෙකුට අයත් එකකි.ඉංගිරිය පොලිසිය විසින් මේ පුද්ගලයාව අත්අඩංගුවට ගෙන අධිකරණය හමුවට පමුණුවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202181</link>
    <topic>ඔස්ට්‍රේලියාව සිඩ්නි පිටියේ අසරණයි:ශ්‍රී ලංකාවට කඩුලු 8ක පහසු ජයක්</topic>
    <author/>
    <content>ශ්‍රී ලංකාව ඊයේ සිඩ්නි ක්‍රිකට් ක්‍රීඩංගණයේදී ඔස්ට්‍රේලියාව කඩුලු 8කින් පරදවමින් ‘කොමන්වෙල්ත් බැංකු කුසලාන’ ක්‍රිකට් තරගාවලියේ සිය ප්‍රථම ජයග්‍රහණය වාර්තා කළේ ය.වාර්ෂාවෙන් බාධා පැමිණීම හේතුවෙන් ඩක්වර්ත් ලුවිස් න්‍යායට අනුව ජයග්‍රහණය සඳහා පිරිනැමුණු ඕවර 41ක් ඇතුළත ලකුණු 152ක ඉලක්කය මහේල ජයවර්ධනගේ කණ්ඩායම ජය ගත්තේ තරගයේ තවත් පන්දු 101ක්ඉතිරිව තිබියදීය. අහිමි කර ගත්තේ කඩුලු 2ක් පමණි.තරගය පිලකට ඕවර 41 බැගින් සීමා කෙරුණු අතර පළමුව පන්දුවට පහර දුන් ඔස්ට්‍රේලියානුවෝ ඕවර 40.5කදී ලකුණු 158කට දැවී ගියහ.උපුල් තරංග ඊයේ තරගය සඳහා නම් කොට නොතිබූ අතර ඔහු වෙනුවට නායක මහේල ජයවර්ධන, තිලකරත්න ඩිල්ෂාන් සමඟ ඉනිම ඇරඹූහ. මේ දෙදෙන වේගවත් පිතිහරඹයක නියැලෙමින් ආරම්භක කඩුල්ල වෙනුවෙන් ලකුණු 74ක් රැස් කළහ.ඩිල්ෂාන් පන්දු 41කට මුහුණ දෙමින් හතරේ පහර 4ක් හා හයේ පහරක් සමඟ ලකුණු 45ක් ලබා ගත් අතර ඔහු ප්‍රතිවාදී වේග පන්දු යවන බ්‍රෙට්ලීට පිට පිට හතරේ පහර 3ක් එල්ල කළේය.දැවී ගිය අනෙක් පිතිකරුවා වූයේ කුමාර් සංගක්කාර ය. ඔහු පන්දු 29කින් ලකුණු 30ක් වාර්තා කළ අතර ඊටද හතරේ පහර 4ක් හා හයේ පහරක් ඇතුළත් විය. ඔහු සහ ජයවර්ධන දෙවැනි කඩුල්ල වෙනුවෙන් ලකුණු 59ක් එක් කළහ. සංගක්කාර ඊයේ ජාත්‍යන්තර එක්දින ලකුණු 10,000 සම්පූර්ණ කළේය.ජයවර්ධන නොදැවී ලකුණු 61ක් ද, දිනේෂ් චන්දිමාල් නොදැවී ලකුණු 6ක් ද ලබාගෙන සිටියදී ශ්‍රී ලංකාව ඕවර 24.1 කදී ජයග්‍රාහී ඉලක්කය වන ලකුණු 152 වාර්තා කළේය. පන්දු 67ක ජයවර්ධනගේ නොදැවුනු ඉනිමට හතරේ පහර 5ක් ඇතුළත්ව තිබිණි. වර්ෂාව හේතුවෙන් ඕවර සංඛ්‍යාව අඩු කෙරුණු තරගයේදී ඔස්ට්‍රේලියාව ඕවර 40.5 කදී මුළු ලකුණු 158 කට දවාලීමට ශ්‍රී ලංකාව සමත් විය. සන්ධ්‍යාවේ ඇද හැලුණු වර්ෂාව නිසා තරගය පිලකට ඕවර 41 බැගින් සීමා කෙරිණි. ඒ අනුව ජයග්‍රහණය සඳහා ශ්‍රී ලංකාව ඕවරයකට ලකුණු 3.85 ක් ලබා ගත යුතුව තිබිණ.පළමුව පන්දුවට පහරදීමට තීරණය කල ඔස්ට්‍රේලියාව ඕවර 26 ක් ඇතුළත කඩුලු 6 ක් ලකුණු 88 කට බිඳ වැටී සිටියදී වැසි පතිත විණි. යළි තරගය ආරම්භ වූ විට ඔස්ට්‍රේලියාවට ඉතිරිව තිබුණේ ඕවර 15 ක් පමණි.ඔස්ට්‍රේලියාව මෙවැනි මුළු ලකුණු ප්‍රමාණයක් කරා හෝ ගෙන ගියේ ඩේවිඩ් හසීය. ලකුණු 8 ක් හා 31 ක් ලබා ගෙන සිටියදී දැවී යාමෙන් බේරුණු හසී පන්දු 64 කින් ලකුණු 58 ක් රැස් කළ අතර ඊට හතරේ පහර 6 ක් ඇතුළත් විය.ඩේවිඩ් වෝනර්, ලසිත් මාලිංගගේ පන්දුවකට ‘මිඩ් ඕන්’ හි ෆාවිස් මහරූෆ් වෙත උඩ පන්දුවක් ලබා දෙමින් ලකුණු 13 කට දැවී ගියේය.පාදයේ ආබාධයක් නිසා තරග බිමෙන් ඉවත්ව සිටින නායක මයිකල් ක්ලාක් වෙනුවට ඊයේ ඔස්ට්‍රේලියාව මෙහෙය වූ පොන්ටිංට ලබා ගත හැකි වූයේ ලකුණු 2 ක් පමණි. මහරූෆ්ගේ පන්දුවකට පෙරලා දුන් උඩ පන්දුව ඔහු විසින්ම රැක ගැනීමෙන් පොන්ටිං දැවී ගියේය.ක්ලාක් වෙනුවට කැඳවා තිබූ මයිකල් හසී (13) ඇන්ජලෝ මැතිව්ස්ගේ පන්දුවකට දැවැන්ත හයේ පහරක් එල්ල කළද ඊළඟ පන්දුවේදී කඩුල්ල පිටුපසට උඩ පන්දුවක් ලබා දෙමින් දැවී ගියේය. ඊට ටික වේලාවකට පසුව පීටර් ෆොරස්ට් ලකුණු 16 කට දැවී ගිය අතර ඔස්ට්‍රේලියාවේ මුල් කඩුලු 5 මුළු ලකුණු 74 වන විට බිඳ වැටී තිබිණි.දඟ පන්දු යවන සචිත්‍ර සේනානායක වෙනුවට කැඳවා තිබු තුන් ඉරියව්වෙන්ම කැපී පෙනන ක්‍රීඩක මහරූෆ් ඕවර 8 කදී ලකුණු 18 ක් පමණක් ලබා දෙමින් කඩුලු 2 ක් ලබා ගැනීමට සමත් වූ අතර දුවද්දී දවාලීම් දෙකකටද දායක වූ තිසර පෙරේරා ඕවර 7 ක් ඇතුලත ලකුණු 29 කට කඩුලු 2 ක් ලබා ගත්තේය. තිසර පෙරේරාට තරගයේ වීරයා සම්මානය හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202186</link>
    <topic>හෙට තරගයටත් ක්ලාක් නෑ</topic>
    <author/>
    <content>පාදයේ ආබාධයක් හේතුවෙන් ඊයේ සිඩ්නි හි ශ්‍රී ලංකාවට එරෙහි ‘කොමන්වෙල්ත් බැංකු කුසලාන’ ක්‍රිකට් තරගයට සහභාගි නොවූ ඕස්ට්‍රේලියානු නායක මයිකල් ක්ලාක් ඉන්දියාව සමග හෙට බ්‍රිස්බේන්හි පැවැත්වෙන තරගයටද සහභාගි නොවනු ඇත. “මගේ පාදයේ ආබාධය තවමත් තියෙනවා.බ්‍රිස්බේන් තරගය සඳහා මාව තෝරා ගැනිම සැක සහිතයි” ක්ලාක් ඊයේ කියා සිටියේය. “පසුගිය දින කිහිපයේ මා පුහුණුවීම ගොඩක් කළා. කණ්ඩායමේ භෞතචිකිත්සක ඇලේක්ස් කොන්ටෝරිගේ මතය වී ඇත්තේ මා විවේක ගත යුතුයි කියලයි. නමුත් මම තරගාවලියෙන් සම්පූර්ණයෙන්ම ඉවත් වෙලා නැහැ” ක්ලාක් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202182</link>
    <topic>PGA ගොල්ෆ් සුරතාවලිය මහනුවරදී</topic>
    <author>සුභාෂිනී සේනානායක මහනුවර සිට</author>
    <content>ශ්‍රී ලංකාවේ ප්‍රථම වරට පැවැත්වෙන ජ්‍යෙෂ්ඨ ආසියා ශාන්තිකරPGA ගොල්ෆ් සූරතා තරගාවලිය ඊයේ (17) සහ අද (18) මහනුවර ගොල්ෆ් පිටියේදී පැවැත්වේ. ශ්‍රී ලංකාවේ වික්ටෝරියා ගොල්ෆ් පිටිය ඉන්දීය උප මහාද්වීපයේ පිහිටි අභියෝගාත්මක තරග පිටියක් බව ජාත්‍යන්තර ගොල්ෆ් සොලුයුෂන් ආයතනයේ ප්‍රධාන විධායක නිලධාරී මයික් වර්නේ මහතා ඊයේ පැවැති මාධ්‍ය හමුවකදී ප්‍රකාශ කළේය.ශ්‍රී ලංකාවට ආසන්න වූ දර්ශනීය මනරම් කඳු වැටිවලින් වටවූ මේ පිටිය සංචාරක ආකර්ශනය දිනාගැනීමට සමත් බවද හෙතෙම කීය. ජ්‍යෙෂ්ඨ ආසියා ශාන්තිකරPGA සූරතාවලියට ශ්‍රී ලන්කන් ගුවන් සේවය අනුග්‍රහය දක්වයි. මෙම තරගාවලිය සඳහා ඇමරිකාඑක්සත් ජනපදය, කැනඩාව, ඔස්ට්‍රේලියාව, නවසීලන්තය, සිංගප්පූරුව සහ එක්සත් රාජධානිය ඇතුළු රටවල් විශාල ප්‍රමාණයක් පැමිණ ඇති අතර ක්‍රීඩකයන් 53 දෙනෙකු තරග වදිති.මෙම තරගාවලියේ ඊයේ දිනයේ ඉදිරියෙන් ඔස්ට්‍රේලියානු මයික් හාවුඩ් මහතා සිටින අතර ශ්‍රී ලාංකීය ගොල්ෆ් ක්‍රීඩක නන්දසේන පෙරේරා මහතා ද තරග වදී..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202183</link>
    <topic>අසේල අනුස්මරණක්‍රිකට් අද-හෙට</topic>
    <author>ඉන්දික පොල්කොටුව</author>
    <content>මාධ්‍යවේදී සංජය අසේල මතුරට අනුස්මරණ දීප ව්‍යාප්ත සැහැල්ලු පන්දු සය සාමාජික ක්‍රිකට් තරගාවලිය අද (18) සහ හෙට (19) කඩුගන්නාව නගර සභා ක්‍රී‍්‍රඩාංගණයේදී පැවැත්වේ.සංජය අසේල මතුරට මහතා හදිසියේ අභාවප්‍රාප්ත වී ලබන 20 දාට වසරක් පිරීම නිමිත්තෙන් මෙම ක්‍රිකට් තරගාවලිය පැවැත්වීමට මධ්‍යම පළාත් ආණ්ඩුකාර කාර්යාලය පියවර ගෙන ඇත. මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ මෙහෙයවීමෙන් හා උපදෙස් මත කඩුගන්නාව “සදර්ලන්ඩ්” ක්‍රීඩා සමාජය මෙය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202184</link>
    <topic>ගිනස් වාර්තා පිහිටුවීම පිළිබඳ ශ්‍රී ලංකාව තුළ නියෝජිතයෙකු නෑ</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව තුළ ගිනස් වාර්තා පිහිටුවීම සම්බන්ධව කටයුතු කරන කිසිදු නියෝජිතයෙකු හෝ ආයතනයක් නොමැති බව ක්‍රීඩා වෛද්‍ය ආයතන ප්‍රධානී මහාචාර්ය අර්ජුන ද සිල්වා මහතා අවධාරණය කරයි.ගිනස් වාර්තා පිහිටුවීම සම්බන්ධව ශ්‍රී ලංකාව තුළ නියෝජිතයෙකු ලෙස පෙනීසිටින අයෙක් වෙතොත් එවැනි ජාවාරම් කරුවන්ගෙන් ප්‍රවේශම්වන ලෙස මහාචාර්යවරයා ඉල්ලා සිටියි.ගිනස් වාර්තා පිහිටුවීමට අවශ්‍ය නම් එංගලන්තයේ ගිනස් වාර්තා සම්මේලනය සමග සෘජුව සම්බන්ධවිය යුතු බව ඒ මහතා පැවැසීය. අන්තර්ජාලය ඔස්සේ වාර්තාව සම්බන්ධ තොරතුරු රුපියල් ලක්ෂ 6.5 ක මුදලක් සමග යැවීමෙන් ගිනස් වාර්තා පොතට එක්විය හැකිව තිබේ. මුදල් කෙලින්ම ගිනස් ආයතනයේ ගිණුමට බැර කළ යුතුවේ. ගිනස් වාර්තා සම්මේලනයේ ලියාපදිංචි වී එහි නීති – රීති අනුව කටයුතු කිරීම හැර ගිනස් වාර්තා පිහිටුවීමට ශ්‍රී ලංකාව තුළ වෙනත් කිසිදු මාර්ගයක් නොමැති බව මහාචාර්ය අර්ජුන ද සිල්වා මහතා පැහැදිලි කළේය.ක්‍රීඩා වෛද්‍ය ආයතනයේ ඊයේ පැවැති මාධ්‍ය හමුවකදී ඒ මහතා එසේ පැවසීය. මේ අවස්ථාවට අවසන් වරට ශ්‍රී ලංකාවේ දී ගිනස් වාර්තාවක් පිහිටුවූ සනත් බණ්ඩාර මහතාද එක්වූවේය. ගල්කිරියාගම පදිංචි ශ්‍රී ලංකා නාවික හමුදාවේ සේවය කරන සනත් බණ්ඩාර මහතා ටී. ෂර්ට් 257ක් ඇඳ ගිනස් වාර්තාවක් පිහිටුවිය.එය 2011 දෙසැම්බර් මාසයේදී කොළඹ හයිඩ් පිටියේ දී බණ්ඩාර මහතා පිහිටුවූ අතර පැරණි වාර්තාව තබා තිබුණේ 2006 දී ටී ෂර්ට් 247ක් ඇඳ ඇමරිකාවේ ටොම් රාවුන්ය. ශ්‍රී ලංකාවේදී ගිනස් වාර්තා පිහිටුවා ඇත්තේ 1998 දී තනිකකුලෙන් වැඩිම වේලාවක් සිටගෙන සුරේෂ් ගර්කිම් 2009 දී කොන්ක්‍රීට් ගල් 10ක් ඔලුවෙන් කඩා වසන්ත ද සොයිසා 2009 දී දීර්ඝතම වෛද්‍ය වැඩසටහන ඉදිරිපත් කළ වෛද්‍ය ජයලත් ජයවර්ධන හා 2011 දී ටී ෂර්ට් 257ක් ඇඳ සනත් බණ්ඩාර යන මහත්වරු විසිනි.ගිනස් වාර්තාවක් පිහිටුවද්දී වෛද්‍යවරයෙකු , පූජකවරයෙකු, ඇමැතිවරයෙකු, නගරාධිපතිවරයෙකු නීතිඥවරයෙක් හා නිලධාරීන් දෙදෙනකුගෙන් යුත් විනිශ්චය මණ්ඩලයක්ද සිටිය යුතුය. ගිනස් වාර්තාව පිහිටුවීම සංස්කරණය නොකළ වීඩියෝ පටයක් මගින් ඉදිරිපත් කළ යුතු අතර ඒ සඳහා මුද්‍රිත මාධ්‍යයෙන් ලැබුණු ප්‍රචාරය ද ඉදිරිපත් වීම අනිවාර්ය වේ.අවසන්වරට ගිනස් වාර්තාව පිහිටුවූ වසන්ත බණ්ඩාර මහතා පැවැසුවේ අවස්ථා 4කදීම ගිනස් වාර්තා පිහිටුවීමේ සිහිනය බොඳවී ගියද නියම ක්‍රමවේදයක් ඔස්සේ මෙවර කටයුතු කළ හෙයින් ගිනස් පොතට එක්වීමේ අවස්ථාව ලද බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202185</link>
    <topic>යෝෂිතගේ නායකත්වයෙන් 40ක ගේ රගර් සංචිතයක්</topic>
    <author>ෆවුස් මොහොමඩ්</author>
    <content>අප්‍රේල් මාසයේ පැවැත්වීමට නියමිත ආසියානු ‘ෆයිව් නේෂන්ස්’ පළමු කොටසේ රගර් තරගාවලිය සඳහා සහභාගි වන ශ්‍රී ලංකා කණ්ඩායමේ නායකත්වයට නාවික හමුදා පිලේ නායක යෝෂිත රාජපක්ෂ පත්කර ඇත.මේ සඳහා ක්‍රීඩකයන් 40 දෙනකුගෙන් යුත් සංචිතයක් නම් කර ඇති අතර එම සංචිතයට සහ තේරීම් කමිටුව විසින් නම් කරනු ලැබූ නව නායකත්වයට ක්‍රීඩා අමාත්‍යවරයාගේ පූර්ණ අනුමැතිය ලැබී තිබේ.ජාතික රගර් කණ්ඩායමේ නව පුහුණුකරු ෆිල් ග්‍රිනිත් යටතේ මේ සංචිතයේ පුහුණුවීම් මාර්තු පළමු සතියේදී ඇරැඹේ. ආසියානු ෆයිව් නේෂන්ස් පළමු කොටසේ තරගාවලිය සඳහා නම් කළ සංචිතයට මහනුවර ක්‍රීඩා සමාජයේ ක්‍රීඩකයන් 11 දෙනකුත්, නාවික හමුදා පිලේ ක්‍රීඩකයන් 10 දෙනකුත්, හැව්ලොක්ස් පිලේ ක්‍රීඩකයන් 6 දෙනකුත්, නාවලපිටිය අප්කන්ට්‍රි ලයන්ස් පිලේ ක්‍රීඩකයන් තිදෙනකුත්, යුද හමුදා පිලේ සහ සී.ආර්. ඇන්ඩ් එෆ්.සී. පිලේ ක්‍රීඩකයන් දෙදෙනෙකු බැගිනුත් පොලිස් කණ්ඩායමේ ක්‍රීඩකයකුත් ඇතුළත් වෙති.ඊට අමතරව ක්‍රීඩා සමාජයක් නොමැති තවත් ක්‍රීඩකයන් 5 දෙනෙකු ද මේ සංචිතයට ඇතුළත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=s1202187</link>
    <topic>කුලියාපිටිය විදුහල් නිවාස ක්‍රීඩා 23දා</topic>
    <author>කුලියාපිටිය සමුහ</author>
    <content>කුලියාපිටිය මධ්‍ය විද්‍යාලයීය නිවාසාන්තර ක්‍රීඩා උළෙල මෙම 23 දා උදේ 9.00 ට කුලියාපිටිය කලාප අධ්‍යාපන අධ්‍යක්‍ෂ ඇතුළු අලගියවන්න මහතාගේ ප්‍රධානත්වයෙන් විද්‍යාලයීය ක්‍රීඩාංගණයේදී පැවැත්වේ.මෙදින හය වසර සිසුන් ඉදිරිපත් කරන විශේෂ සරඹ සංදර්ශනයක්ද පැවැත්වෙන බව විදුහල්පති ඒ. ඒ. ඩබ්ලිව්. පතිරාජ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=f1202181</link>
    <topic>ජනතාව උසිගන්වන්නෝ ජීවිතවලට වගකිවයුතුයි</topic>
    <author>සාකච්ඡා කළේ නිවන්ති තිලකරත්න</author>
    <content>ඉන්ධන මිල සංශෝධනය හා ඒ සම්බන්ධයෙන් උද්ගත වී ඇති වාතාවරණය හා උගත් පාඩම් හා ප්‍රතිසංවිධාන කොමිසමේ යෝජනා ක්‍රියාත්මක කිරීම ඇතුළු වර්තමාන කතාබහට ලක් වී ඇති කරුණු සම්බන්ධයෙන් පරිසර ඇමැති අනුර පි‍්‍රයදර්ශන යාපා සමඟ කෙරුණු සාකච්ඡාවකි මේ.* තෙල් මිල ඉහළ දැමීම මේ දිනවල කතාබහට ලක් වී ඇති ප්‍රධානතම කාරණයයි. තෙල් මිල ඉහළ දැමීමට ආණ්ඩුව තීරණය කළේ ඇයි?තෙල් මිල ඉහළ දැමීමේ ප්‍රධාන හේතුවක් වෙන්නේ ඉරානය හා බටහිර රටවල් අතර ඉරාන න්‍යෂ්ඨික වැඩපිළිවෙළ සම්බන්ධයෙන් උද්ගත වී අර්බුදය. ඉරානය ලෝකයේ පස්වැනි විශාලතම තෙල් සපයන්නා. මේ වන විටත් යුරෝපා සංගමය ඉරානයට සම්බාධක පනවා තිබෙනවා. තවත් රටවල් ඉරානයට සම්බාධක පැනවීමට සූදානම් වෙනවා. හෝමුස් සමුද්‍ර සන්ධිය වහනවා කියලා ඉරානය තරජනය කරලා තියනවා. මේ වාතාවරණය ලෝක වෙළෙඳ පොළේ තෙල් මිල ඉහළ යාමට ප්‍රධාන හේතුවක් වී තිබෙනවා.මේ තත්ත්වයට මුහුණ දෙන්න අපටත් සිදු වුණා. අපි ඒ වන විටත් ඉන්ධනය සහනාධාරය ලබා දෙමින් සිටියේ. ඩීසල්වලට රුපියල් 26ක හා භූමි තෙල්වලට රුපියල් 38ක සහනාධාරයක් ලබා දුන්නා. ඒත් ලෝක වෙළෙඳ පොළේ ඉහළ යන තෙල් මිලට සාපේක්ෂව තවදුරටත් සහන ලබා දෙන්න අපට නොහැකි වුණා. කිසිදු ලාබයක් තබා නොගෙන අකමැත්තෙන් වුවත් ඉන්ධන මිල සංශෝධනය කරන්න අපට සිදු වුණා.* ඉන්ධන මිල ඉහළ නොදමා වෙනත් විකල්ප ක්‍රියාමාර්ගයක් ගැනීමේ හැකියාවක් ආණ්ඩුවට තිබුණේ නැද්ද?මීට පෙර සිටි රජයන් ද මෙවැනි මිල සංශෝධන කරලා තිබෙනවා. අපේ රජයත් කරලා තිබෙනවා. ඒ වගේ ම ලෝක වෙළෙඳ පොළේ ඉන්ධන මිල පහළ වැටුණු අවස්ථාවල අපිත් මිල පහළ දමලා තියනවා. රජය තෙල් මිල ඉහළ දැම්මේ කැමැත්තකින් නෙමෙයි. මේ සංශෝධනය තාවකාලික තීරණයක් විතරයි. ලෝක වෙළෙඳ පොළේ තෙල් මිල පහළ වැටුණු විගස අපිත් මිල පහළ දමනවා. රජය මේ වන විට ඉතා ඉහළ සුබ සාධන සේවාවක් පවත්වාගෙන යනවා. අධ්‍යාපනය හා සෞඛ්‍ය වැනි සේවාවන්ද සමෘද්ධි හා පොහොර සහනාධාර ද ඒ අතරින් ප්‍රධානයි. අපිට මේ සියල්ල කපාහරින්න බැරි නිසා ඉන්ධන මිල වැඩි කරන්න සිදු වුණා.* ලෝක වෙළෙඳ පොළේ තෙල් මිල වැඩි වීමක් සිදු වී නොමැති බව ඇතැමුන් ප්‍රකාශ කරනවා. මේ ගැන ඔබේ අදහස කුමක්ද?මංගල සමරවීර මන්ත්‍රීවරයා ප්‍රකාශ කරලා තිබුණා ලෝක වෙළෙඳ පොළේ තෙල් මිල පහළ බැහැලා කියලා. මම එතුමාට කියන්න කැමතියි අන්තර්ජාලයට ගිහන් තෙල් මිල පහළ බැහැල ද ඉහළ ගිහින් ද කියලා හොදින් පරීක්ෂා කරලා බලන්න කියලා.දේශපාලනඥයන් සමහර විට බොරු කියනවා මම දැකලා තියනවා. ඒත් මෙහෙම බොරු කීමක් මම ජීවිතෙට දැකලා නෑ. පසුගිය වසරේ දෙසැම්බර් වන විට ලෝක වෙළෙඳ පොළේ තෙල් බැරලයක මිල අමෙරිකානු ඩොලර් 90යි. පසුගිය ජනවාරි වන විට එය අමෙරිකානු ඩොලර් 107 දක්වා ඉහළ ගිහින් තිබුණා. පසුගිය 15 වැනිදා වන විට අමෙරිකානු ඩොලර් 119ක් වුණා.විපක්ෂ නායක රනිල් වික්‍රමසිංහ මහතා ප්‍රකාශ කරලා තිබුණා අපි ඉරානය බදාගෙන හිටියා වැඩියි කියලා. අපි ඉරානයෙන් තෙල් මිල දී ගන්නවා තමයි. මේක අද ඊයේ සිදු වුණු දෙයක් නෙමෙයි. ෂා රජතුමාගේ කාලෙත් අපි ඉරානයෙන් තෙල් මිල දී ගත්තා. අදත් එහෙමයි. අපි පිරිපහදු කරන්නේ ඉරානයෙන් මිල දී ගන්නා තෙල්. දැන් අපි පිරිපහදුවට ලක් කරන්නේ සියයට 35ක පමණ ප්‍රමාණයක්. අනෙක් තෙල් අපි මිලදී ගන්නේ ලෝක වෙළෙඳ පොළෙන්. තවත් පැත්තකින් අපේ බැංකුවලට පීඩනයක් එල්ල වෙලා තියනවා. මේක තමයි පවතින ආර්ථික යථාර්ථය. අපි එය ජනතාවට පැහැදිලි කරනවා. ජනතාව එය පිළිගන්නවා.* හලාවත ධීවර උද්ඝෝෂණයේ දී ධීවරයෙක් මිය ගොස් තිබෙනවා. මෙවන් තත්ත්වයක් උද්ගතවීමට බලපෑ හේතු මොනවද?මේ උද්ඝෝෂණය උසි ගැන්වීමක ප්‍රතිඵලයක්. අපි ධීවර බෝට්ටුවලට ඉන්ධන සහනාධාරය ලබා දෙන්න ධීවර සමිති සමඟ සාකච්ඡා කළා. සහනාධාරයේ ප්‍රමාණය සම්බන්ධයෙන් තීරණයකට එන්න අපට හැකි වුණා. ධීවර සමිති අපිත් සමඟ එකඟ වුණා. එසේ තිබියදීත් එක් ප්‍රදේශයකින් මෙවැනි උද්ඝෝෂණයක් පැන නැඟෙන්න හේතුව මෙහිදී කවරෙක් හෝ ධීවරයන් මෙහෙයවනවා. ඒකෙන් සිදු වුණේ අහිංසක ධීවරයෙක් මිය යාම විතරයි. රජය ඒ ගැන කනගාටු වෙනවා. මේ උද්ඝෝෂණය පසු පස සිටින, මිනිසුන් උසිගැන්වූ අය ඒ සඳහා වගකියන්න ඕන.* උගත් පාඩම් හා ප්‍රතිසංධාන කොමිසමේ යෝජනා ක්‍රියාත්මක කරන ලෙසට රජයට ඉල්ලීම් ඉදිරිපත් වී තිබෙනවා. ඒ සඳහා මානව හිමිකම් කමිටුවට වාර්තාවක් ඉදිරිපත් කිරීමේ සූදානමක් පවා තිබෙනවා. මේ සම්බන්ධයෙන් ඔබ ප්‍රකාශ කරන්නේ කුමක්ද?උගත් පාඩම් හා ප්‍රතිසංධාන කොමිසම පත් කළේ ආණ්ඩුව. ඒ වගේ ම මේ කොමිසමට ස්වාධීනව කටයුතු කරන්න අපි ඉඩ දුන්නා. කොමිසමේ වාර්තාවෙන් ම ඒ බව පැහැදිලි වෙනවා. මෙමගින් විවිධාකාර යෝජනා ඉදිරිපත් වී තිබෙනවා. ජනාධිපතිට ලැබෙන වාර්තාවක් ප්‍රසිද්ධ කිරීමේ අත්‍යාවශ්‍ය දෙයක් නෙමෙයි. ඒ වුණත් රජය මේ වාර්තාව ප්‍රසිද්ධ කළා. මේ වාර්තාවේ යෝජනා ක්‍රියාත්මක කරන්න අමාත්‍යංශ හා ඒ යටතේ ඇති විවිධ ආයතන මේ වන විට පියවර ගෙන තිබෙනවා. අපි මේ වන විට විශාල වැඩ කොටසක් කරලා තිබෙනවා. අවතැන් වූ ජනතාව පදිංචි කළා. ඒක දැවැන්ත කාර්යයක්. ඒ වගේ ම යටිතල පහසුකම් ලබා දී තිබෙනවා. පාසල්, සෞඛ්‍ය පහසුකම් ලබා දී තිබෙවා. වෙනත් කිසිම රටක් නොකළ විදිහට සාමාන්‍ය ජනතාව ප්‍රකෘති තත්ත්වයට පත් කරන්න අප කටයුතු කර තිබෙනවා. අපි මානව හිමිකම් කමිටුවට සහභාගි වෙනවා. එහිදී අපට හොඳීන් කරුණු ප්‍රකාශ කරන්න පුළුවන්.* ආර්ථිකය හා පරිසරය අතර ගැටුමක් පවතින වත්මන් තත්ත්වය තුළ ඒ සඳහා මුහුණදීමට ආණ්ඩුව කටයුතු කර තිබෙන්නේ කොහොමද?මුළු ලෝකයම ධනවාදී පාරිභොගිකවාදී ආර්ථික රටාවක ගමන් කරමින් සිටිනවා. ඒත් මේ රටාව කඩා වැටෙමින් තිබෙනවා. මොකද මුළු ලෝකයම ස්වාභාවික සම්පත් අධික ලෙස ගිල දමමින් සිටිනවා. තෙල් ආදී ස්වාභාවික සම්පත්වල මිල ඉහළ යන්න මෙය හේතුවක් වී තිබෙනවා. සෑම දෙයක් ම වානිජකරණය වීම තුළ විශාල පීඩනයක් ඇති වී තිබෙනවා. එහෙම වුණත් අපේ රටේ ප්‍රධාන මර්මස්ථාන රජය සතුව තිබෙනවා. අපි ගොවියන්ට සහන දෙනවා. ඒ වගේ ම නිෂ්පාදන මිලදී ගන්නවා. නිෂ්පාදනයටත් රැකියා උත්පාදනයටත් අපි උදවු කරලා තිබෙනවා. අද ලෝකයේ ධනපතිවාදී පාරිභෝගික ආර්ථික රටාවක් ක්‍රියාත්මක වුවත් අපට කළමනාකාරිත්වයකින් යුතුව එයට මුහුණ දිමට හැකි වී තිබෙනවා. ජනතාවගේ ජීවන මට්ටමේ විශාල දියුණුවක් ඇති කරන්න අපට හැකි වුණා. රට සංවර්ධනය කරන සුබවාදි වැඩපිළිවෙළක අපි නියැළී සිටිනවා.* ආණ්ඩුවේ කටයුතු සම්බන්ධයෙන් විවිධකාර මතවාද, අදහස් ඉදිරිපත් වෙමින් තිබෙනවා. මේ සම්බන්ධයෙන් ජනතාවට ඔබ ජනතාවට ප්‍රකාශ කරන්නේ කුමක්ද?රටේ අරාජික තත්ත්වයක් ඇති කරන්න ඇතැම් පිරිස් කටයුතු කරමින් සිටිනවා. ඔවුන ජනතාව කුපිත කිරීමේ ව්‍යාපාරයක යෙදී සිටිනවා. සාධාරණ ප්‍රශ්නයක් තිබෙනවා නම් අපි ඒක කතා කරන්න සූදානම්. ඒක ප්‍රජාතන්ත්‍රවාදී සමාජයක තිබිය යුතු දෙයක්. ප්‍රශ්න තිබෙනවා නම් ඒවා සාකච්ඡාවෙන් විසඳාගන්න අප සූදානම්. ආණ්ඩුව ජනතාවට විශාල සේවයක් සිදු කර තිබෙනවා. මේ තත්ත්වය තේරුම්ගෙන රජයට සහාය දීම ජනතාවගේ යුතුකමයි. සුළුතරයක් වන කඩාකප්පල්කාරී පිරිස්වලට අවනත නොවී රජයේ කටයුතු සඳහා සහාය දැක්වීමට සෑම පුරවැසියකුටම ආරාධනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=f1202182</link>
    <topic>මියෙම්වා...නැත්නම් රැකෙම්වා !</topic>
    <author>එරන්ද එදිරිමාන්න</author>
    <content>යුරෝපීයානු රටක් වන ඉතාලිය ශ්‍රමයට ඉහළම වටිනාකමක් ලබාදෙන රටක් ලෙස ප්‍රකටය. මේ නිසා අප රටේ බොහෝ තරුණයෝ ඉතාලියට ගොස් එහි රැකියා කිරීමට පි‍්‍රය කරති.ඉතාලියට යාමට අපේ රටේ තරුණ පිරිස දැක් වූ උනන්දුව රැල්ලක් ලෙස සමාජය පුරා පැතිර ගිය යුගයක්ද තිබුණි. ඉතාලි ගොස් පැමිණි පිරිස ළඟ වැඩිපුර මුදල් ගැවසීමත්, ඔවුන් සතුව ඇති සුඛෝපභෝගී නිවාස හා යාන වාහන නිසාත්, රත්තරන් හා අලංකාර ඇඳුම් පැළඳුම්වලින් සැරැසී ව්‍යාපාර කටයුතුවලදී නිරතව සිටින නිසාත් ඉතාලියට යාමට අවස්ථාව ලැබීම ලොතරැයියක් ඇඳුණා සේ සලකන්නට බොහෝ පිරිස් පෙළඹුණහ.මීට වසර කීපයකට පෙර නීත්‍යානුකූල ලෙස ඉතාලියට යාම බෙහෙවින් අසීරු විය. මේ නිසාම නීත්‍යානුකූල නොවන ලෙස තරුණයන් ඉතාලියට පැටවීමේ මිනිස් ජාවාරම් ශීඝ්‍රයෙන් වර්ධනය වුණු අතර එමගින් ජාවාරම්කරුවෝ කෝටි, ප්‍රකෝටි ගණනින් තම මඩි තර කර ගත්හ.මීගමුව, වෙන්නප්පුව, පුත්තලම, හලාවත වැනි ප්‍රදේශවල තවමත් මේ මිනිස් ජාවාරම් ක්‍රියාත්මක වන බවට තොරතුරු ඇත. කෙසේ වුවත් මීට කලක පෙර මෙම ප්‍රදේශවල නිවසකින් අවුරුදු 18 ට වැඩි තරුණයකු සොයා ගැනීමත් නොමළ මිනිසකු සිටින ගෙයකින් අබ සොයනවා වැනි දෙයක් විය.ඉතාලියට ගොස් වසර 11 ක් සේවය කර කෙටි නිවාඩුවකට මෙරටට පැමිණි අපූරු තරුණයෙකු පසුගියදා මට මුණ ගැසුණි. ඔහුද නීත්‍යානුකූල නොවන ලෙස මෙරටින් ඉතාලියට පැටවුණු තරුණයෙකි. 2002 වසරේ දී ත්‍රාසජනක මුහුදු ගමනක නිරත වී ඉතාලි වෙරළට අඩි තැබූ ඔහු ඉතා අධිෂ්ඨානශීලීව කටයුතු කිරීමේ ප්‍රතිඵලයක් ලෙස ජීවිතය දිනූ තරුණයෙකි.අපි ඔහු අර්ජුන ලෙස හඳුන්වමු. කළුතර, වාද්දුවේ පදිංචිව සිටි ඔහු ඉගෙනුම ලැබුවේ කළුතර නගරයේ පිහිටි ප්‍රධාන පෙළේ පාසලකය. උසස් පෙළ විභාගය වාණිජ විෂය ධාරාවෙන් හැදෑරු අර්ජුනට විශ්වවිද්‍යාලයට ඇතුළත් වීමේ වරම් නොලැබුණි. තවත් වරක් විභාගය කරනවාට වඩා රැකියාවක් කළයුතු යැයි කල්පනා කළ හෙතම තම ඉල්ලුම්පත රැගෙන ආයතන රැසක සම්මුඛ පරීක්ෂණ සඳහා ඉදිරිපත් වුවද අපේක්ෂා කළ ආකාරයේ සුදුසු රැකියාවක් ඔහුට නොලැබුණි.මේ අතර අර්ජුනට තම මිතුªරකු වන වසන්ත මාර්ගයෙන් රාමනායක නම් අයෙකු හඳුනා ගැනීමට අවස්ථාව ලැබුණි. රාමනායක ඉතාලියට ශ්‍රී ලාංකික තරුණයන් පැටවීමේ ජාවාරමක නිරතවුණු පුද්ගලයකු වූ අතර ඔහු තමන් සමඟ සම්බන්ධ වී ඉතාලියට යන්නට අර්ජුනටද ආරාධනා කළේය.අර්ජුන ඉතාලියට යැවීම සඳහා රාමනායක බලාපොරොත්තු වුණු මුදල රුපියල් ලක්ෂ තුනකි. එයින් රුපියල් ලක්ෂ එකහමාරක මුදලක් රාමනායක අත්තිකාරම් ලෙස ඉල්ලා සිටි අතර ඉතිරි මුදල වෙන්නප්පුවෙන් බෝට්ටුවට නඟින දින ගෙවීමට ගිවිස ගැණුනි.තමන් සතු යතුරු පැදියක් හා ඉඩමක් විකුණා ඒ මුදලින් රුපියල් ලක්ෂ තුනක මුදල හදා ගත් අර්ජුන ඉන් අත්තිකාරම් ලෙස රුපියල් ලක්ෂ එකහමාරක් රාමනායක අත තැබුවේ ඉතාමත් ඉක්මනින් තමාවත් ඉතාලියට යවන ලෙස ඉල්ලීම් කරමිණි.කාලය ඉක්මනින් ගෙවී ගියේය. 2002 නව වසර උදාවීමෙන් පසු ගත වී තිබුණේ දින තුනක කාලයකි. ඒ දින සන්ධ්‍යාවේ තම කුරුඳු ඉඩමේ සිටින අර්ජුනට මෙතෙක් ඔහු පුල පුලා බලා සිටි දුරකථන ඇමතුම ලැබුණි.”මල්ලි හෙට පාන්දර තුනට අපේ බෝට්ටුව පිටත් වෙනවා. ඔයා ඉතුරු සල්ලිත් අරගෙන කොහොම හරි පාන්දර එක වෙන කොට වෙන්නප්පුවට එන්න ඕනෑ...”තමන්ට පිටරට රැකියාවකට යාමට අවස්ථාවක් උදා වී ඇති බව අර්ජුන තම මවුපියන්ට කලින් කියා තිබුණි. එහෙත් ඒ යන්නේ ඉතාලියට කියාවත්, එම ගමන යන ආකාරය ගැනවත් ඔවුන්ට නොකියන්නට අර්ජුන ප්‍රවේශම් වී තිබුණි. කෙසේ වුවත් අර්ජුනගේ පෙම්වතිය නිමාලි පමණක් සියලු තොරතුරු නිවැරැදිව දැන සිටියාය.අර්ජුන ඉතා හැඟුම්බර ලෙස තම මවුපියන්ගෙන්, සොයුරියගෙන් හා පෙම්වතියගෙන් සමු ගත්තේය. අර්ජුනගේ මවුපියන් තම පුතුගේ පිටරට ගමනට ආශිර්වාදය ලබා දුන්නේ ඔහු මේ ගමන යන්නේ ත්‍රාසජනක මුහුදු ගමනකින් බව දැනගෙන නොවේ.උපදෙස් ලැබුණු වේලාවටත් කලින් වෙන්නප්පුවට යන්නට අර්ජුනට හැකි විය. රාමනායක විටින් විට ඔහු හා දුරකතනයෙන් සම්බන්ධ වූ අතර නියමිත වේලාවට පැමිණ අර්ජුනව ඩොල්ෆින් වෑන් රථයකට නංවා ගන්නටද රාමනායක කාරුණික විය. වෑන් රථයේ දී සියලු ගණුදෙනු හමාර වුණු අතර විදුලි වේගයකින් එම රථය වෙන්නප්පුව මුහුදු වෙරළේ ධීවර ජැටියක් වෙත ළඟා විය.එම ස්ථානයේ ඉතාලි යාමේ අපේක්ෂාවෙන් පසු වූ තවත් තරුණයින් රැසක්ම සිටිනු අර්ජුන දුටුවේය. සිංහල, දෙමළ, මුස්ලිම් සියලු ජන කොටස්වලට අයත් එම පිරිසට 102 කු ඇතුළත්ව සිටියහ.මෙතරම් පිරිසක් රැගෙන ඉතාලි බලා ගමන් ගන්නා යාත්‍රාව ධීවර කර්මාන්තය සඳහා යොදා ගන්නා කුඩා ප්‍රමාණයේ ට්‍රෝලර් යාත්‍රාවකි. එහි දිග අඩි 40 ක් පමණ වේ.”මියෙව්වා...හෝ රැකෙව්වා...” කෙතරම් අනාරක්ෂිත වුණද, කෙතරම් අනතුරුදායක වුවද මේ ගමන යා යුතුය. අකමැත්තෙන් වුවද තම ජීවිතය උඩ ඉන්නා දෙවියන්ට බාර කළ මේ පිරිස ගමනේ සංවිධායකයින්ගෙන් උපදෙස් ලැබුණු විගසම තමන් සතුව තිබුණු අඩුම කුඩුමද රැගෙන ට්‍රෝලර් යාත්‍රාවට නැග ගත්හ.ජීවිත 102 ක අවදානමද දරා ගනිමින් ට්‍රෝලර් යාත්‍රාව ටිකෙන් ටික වේගය වැඩි කරමින් සයුර තරණය කිරීම ඇරඹීය.අඩි 40 ක් පමණක් දිග මෙතරම් කුඩා ටෙ‍්‍රා්ලර් යාත්‍රාවක තරුණයින් 102 කුට ගමන් කළ හැකිද ? මෙය කියවන ඔබේ සිතේ ප්‍රශ්නාර්ථයක් මතුවනු නිසැකය. එහෙත් එය මුසාවක් වත්, අතිශයෝක්තියක් වත් නොවේ. ඉතාලි යාමේ සිහිනය නිතර දකිමින් සිටි මේ තරුණ පිරිසට අවශ්‍ය වූයේ කුමන අභියෝග කුමන අසීරුතා දුෂ්කරතා මධ්‍යයේ වුවද ඉතාලියට අඩිය තිබීම පමණි.යාත්‍රාවේ සිටි පිරිසට ප්‍රමාණවත් ආහාර නොතිබීම නිසා ඔවුන්ට දිනකට ලැබුණේ එක් ආහාර වේලක් පමණි.එයද ඉතා සුළු ආහාරයකි. මේ වන විට පිරිසෙන් වැඩි දෙනෙකු “සී සික්” නම් රෝගයට ගොදුරු වී තිබුණි. එම රෝගය වැළඳුණු අයට ශරීරයේ ලවණ ගතිය ඉහළ යාම නිසා ආහාරයක් ගත් සැනකින් වමනය කිරීමට සිදු වේ. මේ නිසා බොහෝ පිරිසක් ආහාර නොගෙන ජලය පමණක් පානය කිරීමටද පුරුදු වී සිටියහ.අර්ජුනගේ වාසනාවකට දෝ ඔහුට “සී සික් “ නොවැළඳුණි. එහෙත් යාත්‍රාවේ ආහාර හිඟකම ඔහුව පීඩාවට පත් කළේය. බඩගින්නේ ඉන්නට බැරිම අවස්ථාවලදී වැසිකිළියට රිංගා ගන්නා අර්ජුන අනෙක් පිරිසට නොපෙන්නට සමපෝෂ හා බිස්කට් ආහාරයට ගන්නට පුරුදු වුණි.මේ අතර එක්තරා ශෝකජනක දවසක්ද උදා විය. අසනීප තත්ත්වය උදාවීමෙන් ගිලන් වූ එක් තරුණයෙකු හදිසියේම මියයාම ඊට හේතුවයි.වෙන්නප්පුවෙන් පිටත් වී හරියටම දින 30 කට පසු එක්තරා රාත්‍රියක මේ යාත්‍රාව ඉතා ආරක්ෂාකාරී ලෙස ඊජිප්තුවේ කයිරෝ නුවර ආසන්න වෙරළ තීරයක් තව නැවතුමක් කර ගත්හ. අනතුරුව එම යත්‍රාව ආරක්ෂාකාරී ලෙස සඟවා තැබුණු අතර යාත්‍රාවේ සිටි පිරිස පිළිගත්තේ ජාත්‍යන්තර මාෆියා කල්ලියකට සම්බන්ධ සාමාජිකයින් පිරිසකි.අනතුරුව එම මාෆියා කල්ලියට අයත් නවාතැන් පොළකට මෙම යාත්‍රාවේ සිටි පිරිස ගෙන ගිය අතර එහිදී ඔවුන්ට කලකට පසු රසවත් ආහාරපාන භුක්ති විදීමේ අවස්ථාවද හිමි වුණි.මෙම නවාතැන් පොළේ සිටි පිරිසට මොනම හේතුවකටවත් එළියට ඒම තහනම් වුණු අතර ඔවුන්ට මාෆියා කල්ලි සාමාජිකයන් විසින් දන්වා තිබුණේ තවත් දින දෙක තුනකින් ඔවුන්ට සූවස්ඇළ හා මධ්‍යධරණී මුහුද ඔස්සේ ඉතාලියට යාමේ වාසනාව උදාවන බවයි.මාෆියා කල්ලි සාමාජිකයන් එසේ ප්‍රකාශ කර තිබුණද හිතූතරම් ලේසියෙන් කඳවුරෙන් එළියට එමේ අවස්ථාව අර්ජුන ඇතුළු පිරිසට උදාවූයේ නැත. මේ නිසා ඔවුන් සියලු දෙනා නොසන්සුන් වූ අතර තවත් කිසියම් රැවටීමකට ලක් කළාදෝ යන හැඟීමක් මේ වන විට ඔවුන්ගේ සිත්තුළ පැළපැදියම් වී තිබුණි.ඉතාලි ගමන ප්‍රමාදවීම හමුවේ නොසන්සුන් වූ පිරිසට මාෆියා කල්ලි සාමාජිකයින් ප්‍රකාශ කර තිබුණේ කයිරෝවලින් එහා යන ගමනට ශ්‍රී ලංකාවේ ජාවාරම්කරුවන් තවමත් මුදල් ගෙවා නැති නිසා ඉතාලි ගමන තවදුරටත් ප්‍රමාද වන බවයි.කෙසේ හෝ දින 25 කට පසු කයිරෝ නුවරින් සූවස් ඇළට ට්‍රෝලර් යාත්‍රාව ගෙන එන්නට හැකියාව ලැබුණේ ශ්‍රී ලාංකික හා ඊජිප්තු මාෆියා කල්ලි අතර සියලු ගණුදෙනු අවසන්වීමේ ප්‍රතිඵලයක් ලෙසයි.සූවස් ඇළට ට්‍රෝලර් යාත්‍රාව දියත් වුණු පළමු දින රාත්‍රියේම ශ්‍රී ලාංකික පිරිස මාරාන්තික අත්දැකීමකටද මුහුණ දුන්හ. ඒ එදින රාත්‍රි දරුණු චණ්ඩ මාරුතයකට හසුව අවස්ථා කීපයකදීම යාත්‍රාව පෙරළෙන්නට ගිය බැවිනි.මේ සෑම අවස්ථාවකදීම අර්ජුන ඇතුළු පිරිස තමන්ගේ ජීවිත බේරාදෙන ලෙස දෙවියන්ගෙන් ඉල්ලා සිටියහ. ඒත් අර්ජුනට නම් ඇතැම් විට හැඟුªණේ දෙවියන්ටත් තමන් ඇතුළු පිරිසව බේරා ගත නොහැකි බවයි. චණ්ඩ මාරුතය එතරම්ව කුරිරු ලෙස මේ යාත්‍රාව හා එම ගමන් ගත් පිරිසට සැලකීම ඊට බල පෑ හේතුවයි.අවසානයේදී ඉතාලි ගමන අත හැර තම ජීවිතාරක්ෂාව සඳහා යාත්‍රාව මිසරය දෙසට හරවන්නට තීරණය විය. මේ වන විට හැම කෙනෙකුටම ඉතාලි ගමනට වඩා තම ජීවිතයේ වටිනාකම තේරුම් ගොස් තිබුණි.ඒ අනුව සූවස් ඇළ දිගේ මධ්‍යධරණි මුහුද දෙසට ගමන් ගන්නා ටෙ‍්‍රීලර් යාත්‍රව ගමනේ දිසාව වෙනස් කර මිසරය දෙසට හැරවුණි. ඒ අනුව පැයට මුහුදු සැතපුම් හතක් වැනි අවම වේගයකින් මෙම යාත්‍රාව මිසරය බලා ගමන් කිරීම ආරම්භ කළේය.මිසරය බලා ගමන් ආරම්භ කර පැය කීපයක් යත්දී චණ්ඩ මාරුතය පහව යාම කාගේත් සැනසුමට හේතු විය. ඒ අනුව කාගේත් එකඟත්වයෙන් යාත්‍රාව ගමන් කළ දිසාව වෙනස් වුණු අතර එය මධ්‍යධරණී මුහුද දෙසට යළිත් තම ගමන ආරම්භ කළේය.දින තුනක කාලයක් සූවස් ඇළ දිගේ ගමන් කළ යාත්‍රාව අනතුරුව මධ්‍යධරණී මුහුදට වැටුණු අතර එතැන් සිට තවත් දින තුනකට පසු ඉතාලි වෙරළ තීරයට පය තැබීමේ ආසාවෙන් අර්ජුන ඇතුළු පිරිසගේ සිත් ඔද්දල් වී තිබුණි.කවුරුත් බලාපොරොත්තුව සිටි දිනය උදා විය. ඉතාලියේ මිලාන් නුවරට ආසන්න වෙරළ තීරයකට ට්‍රෝලර් යාත්‍රාව ළඟාවන විට ඉතාලියේ මිලාන් නුවරට මධ්‍යම රාත්‍රිය උදා වී තිබුණි.වෙරළ ආසන්නයේදී යාත්‍රාවේ සිටි පිරිසට උපදෙස් ලැබුණේ ඉතා ඉක්මනින් වෙරළට පැන ගන්නා ලෙසයි. අවසාන සාමාජිකයාද වෙරළට පැනගත් විගසම ට්‍රෝලර් යාත්‍රාව මුහුද යටට ගිල් වූ අතර එය සියලු දෙනාගේ ආරක්ෂාව වෙනුවෙන් ජාවාරම්කරුවන් අනුගමනය කරන උපක්‍රමයක් වේ. ට්‍රෝලර් යාත්‍රාවේ මිලට වඩා කීප ගුණයක ලාභයක් මේ මිනිස් ජාවාරම් හරහා ජාවාරම්කරුවන්ට හිමිවන නිසා ටෙ‍්‍රීලර් යාත්‍රාව ගිල්වා දැමීමෙන් ජාවාරම්කරුවන්ට පාඩුවක් සිදුව්නනේ ද නැත.ට්‍රෝලර් යාත්‍රාවෙන් පැමිණි පිරිසක් දුම්රිය මාර්ගයක් ඔස්සේත්, තවත් පිරිසක් මහා මාර්ගයක් ඔස්සේත් ඉතාලියේ තමන් අපේක්ෂා කරන ඉලක්ක වෙත ගමන් කරත්දී අර්ජුන සහ තවත් දෙදෙනකු ඝන කැලෑවක් ඔස්සේ ගමන් කරන්නට වූහ.ඝන කැළෑවේ කෙළවර ඉතා ඉක්මනින් හමුවුණු අතර ඒ අසළම දුම්රිය ස්ථානයක් පිහිටා තිබුණි. මිතුරෝ තිදෙනා දුම්රියට ගොඩවීමේ අපේක්ෂාවෙන් දුම්රිය පළ දෙසට ගමන් කළහ.එහෙත් ඔවුන් නොදන්නා එක් දෙයක් මේ වන විට සිදු වෙමින් තිබුණි. ආසන්නයේ තිබුණු විශේෂිත ආරක්ෂිත කැමරාවකින් ඉතාලි පොලිසිය නන්නාඳුන තරුණයින් තිදෙනෙකු දුම්රිය පළට පැමිණෙනවා දැක ගත්හ. වහා කි‍්‍රයාත්මක වූ පොලිස් නිලධාරීහු සයිරන් නළා හැඬවෙන පොලිස් වාහන කීපයකින් පැමිණ මේ තරුණයින් තිදෙනාම අත්අඩංගුවට ගත්හ.ඔවුන්ව වහා එම පොලිස් වාහන වලින්ම පොලිස් ස්ථානය වෙත රැගෙන යන ලදී. එහිදී මේ මිතුරන් තිදෙනා දුටු දෙයින් ඔවුහු වික්ෂිප්තව ගියහ. තමන් සමඟ ට්‍රෝලර් යාත්‍රාවේ නැගී ඉතාලියට පැමිණි අනෙකුත් සඟයන් සියලු දෙනාමද ඒ වන විට පොලිස් අත්අඩංගුවට පත්ව තිබුණු අතර තමන් තිදෙනා අත්අඩංගුවට පත් වූයේ අවසානයට බව ඔවුන්ට මෙම අවස්ථාවේදී දැන ගන්නට හැකි විය.මේ වෙත්දී අර්ජුන ඇතුළු පිරිසට තේරුම්ගොස් තිබුණේ දින කීපයකින් තමන් ඇතුළු සියළු දෙනාවම නැවත ශ්‍රී ලංකාවට එවීමට එරට බලධාරීන් කටයුතු කරමින් සිටින බවයි. දින 60ක පමණ පීඩාකාරී මුහුදු සංචාරයක් වෙනුවෙන් පැය 08ක තරම් කෙටි කාලයකින් ගුවනින් නැවතත් ලංකාවට ඒමට හැකියාව ලැබීම පමණක් ඔවුන්ගේ සැනසුමට හේතුවිය.අර්ජුන ඇතුළු සඟයින් ගෙන ගිය කඳවුරට ඔවුන් පිරිසත් එකතු වූ පසු එම කඳවුරේ සිටින ශ්‍රී ලාංකිකයින් ගණන වූයේ 765කි. අර්ජුන ඇතුළු අනෙක් සඟයන් පැමිණි ආකාරයටම ඔවුන් ඉතාලියට පැමිණ තිබුණේද ත්‍රාසජනක මුහුදු ගමනක් අවසානයෙදියි.මේ කඳවුරේදී ජාත්‍යන්තර රතුකුරුස සංවිධානයේ නිලධාරීන් හා ඉතාලි ආගමන විගමන නිලධාරීන් ශ්‍රී ලාංකික පිරිසට ප්‍රශ්න මාලාවක් ඉදිරිපත් කරන ලදී. පරිවර්තන සහය සඳහා නිලධාරීන්ද පත් කර තිබුණි.එහිදී කඳවුරේ සිටි සියලු දෙනාටම යොමුවුණු පොදු ප්‍රශ්නයක් වූයේ “ඔබ ඉතාලියට පැමිණියේ කවර හේතුවක් නිසාද?” කියායි.මේ ප්‍රශ්නය සඳහා අර්ජුන අපූරු පිළිතුරක් ලබා දී තිබුණි.පසුගිය මහ මැතිවරණයේදී තමන් සහය දුන් දේශපාලන පක්ෂය පරාජය වූ බවත්, ඉන් පසු ජයග්‍රාහී දේශපාලන පක්ෂයේ සාමාජිකයන් තමන්ගේ දේපළ විනාශ කර දැමූ බවත් තම මවුපියන්ට හා සහෝදර සහෝදරියන්ට සැලකීම සඳහා ආර්ථික ස්ථාවරත්වයක් ගොඩ නඟා ගැනීම පිණිස තමන් මෙසේ අවදානමක් ද දරාගෛන ඉතාලියට පැමිණි බවත් අර්ජුන ලබා දුන් පිළිතුරේ සඳහන් විය.කඳවුරට ගෙන විත් දින 07කට පසු අර්ජුන ඇතුළු ශ්‍රිලාංකික තරුණයින් 12 දෙනෙකුට ඉතාලි බලධාරීන්ගෙන් කැඳවීමක් ලැබුණි. මේ කැඳවීමත් සමඟ ඔවුන් අපේක්ෂා කළේ ගුවන් මගින් ශ්‍රී ලංකාවට එවීම සඳහා තමන්ට මෙසේ කැඳවීමක් ලැබුණු බවයි.එහෙත් ඒ මතය නිවැරදි නොවූ අතර ඔවුන් පුදුමයට පත් කරමින් අර්ජුන ඇතුළු එම තරුණයින් 12 දෙනාට ඉතාලියේ රැඳී සිටීම සඳහා තාවකාලික වීසා ලබා දීමට එරට ආගමන විගමන බලධාරීන් තීරණය කර තිබුණි.තාවකාලික වීසා හිමිවීමෙන් පසු අර්ජුනට එරට රජයෙන් විශේෂ මුදලක්ද ප්‍රදානයක් ලෙස හිමි විය. එයින් පසු අර්ජුන බොහෝ වෙහෙස මහන්සි වී ඉතාලියේ මිලාන් නුවර ප්‍රධාන ව්‍යාපාරික ආයතනයක රැකියාවක් සොයා ගත්තේය. එම රැකියාව සොයා ගැනීමටද ඔහුට වසරකට වැඩි කාලයක් ගත විය.රැකියාව ලැබීමෙන් පසු අර්ජුනගේ ජීවිතයේ අභාග්‍යසම්පන්න කාල පරිච්ඡේදය නිමාවට පත් විය.එතැන් සිට ශක්තිමත් ආර්ථික වටාපිටාවක් නිර්මාණය කර ගන්නට ඔහුට හැකියාව ලැබුණු අතර රැකියාව ලැබී වසර දෙකක් ගතවීමට ප්‍රථම හා තම විසි හත්වැනි උපන්දිනය සැමරීමට ප්‍රථම තමන් මව්පියන්ට එවූ මුදලින් අලංකාර, සුවපහසු දෙමහල් නිවසක් ඉදිකර ගන්නටත්, වාහන අමතර කොටස් අලෙවි කරන ස්ථානයක් ලංකාවේ තමන්ගේ එම නිවස ආසනන්යේම ඉදිකර ගන්නටත් ඔහුට හැකියාව ලැබුණි.මේ වන විට ඔහුට ඉතාලියේ පුරවැසි භාවයද හිමි වුණු අතර ඊට පසු ලංකාවේ සිටි තමන්ගේ පෙම්වතිය වන නිමාලිව ඉතාලියට ගෙන්වා ගැනීමටද ඔහුට අවකාශය හිමිවිය.මේ වන විට අර්ජුනට හා නිමාලිට තුන් හැවිරිදි කුඩා පුතකුද සිටී. එම පුතුටද ඉතාලියේ පුරවැසි බව හිමිය. එම කැඳැල්ලට තවත් මාස කීපයක ඇවෑමෙන් සුරතල් දියණියකද උපදින්නට සිටියි.(මෙහි සඳහන් පුද්ගල නාම පමණක් මනඞකල්පිත ඒවා බව සලකන්න).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>18</day>
    </date>
    <link>http://www.dinamina.lk/2012/02/18/_art.asp?fn=f1202183</link>
    <topic>මහර සංවර්ධන ව්‍යාපෘති ජනතා අයිතියට පැවරෙන වගයි</topic>
    <author>බන්ධුල අලහකෝන් ඉදිකිරීම්,ඉංජිනේරු සේවා,නිවාස හා පොදු පහසුකම් නියෝජ්‍ය අමාත්‍යතුමාගේමාධ්‍ය ලේකම් (වෙනුවට)</author>
    <content>කොළඹ නුවර මාර්ගයේ කඩවත නගරය ඉතා ජනාකීර්ණ නගරයක් වන අතර එදා මෙදාතුර මෙම නගරයේ මාර්ග තදබදය ඉතා වැඩි වශයෙන් පැවතීම පිළිබඳව අවධානය යොමු කළ ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය අමාත්‍යලසන්ත අලගියවන්න මහතා ජනාධිපති මහින්ද රාජපක්ෂ මහතාගේ පූර්ණ ආශිර්වාදය ලබා ගනිමින් ගම්පහ දිස්ත්‍රික්කයේ දේශපාලන නායක ආර්ථික සංවර්ධන අමාත්‍ය බැසිල් රාජපක්ෂ මහතාගේ මඟ පෙන්වීම යටතේ කඩවත නගරය වෙනුවෙන් පුළුල් සංවර්ධන වැඩපිළිවෙළක් ක්‍රියාත්මක කිරීම සඳහා කටයුතු ආරම්භ කළේය.මෙම කටයුතු අතර කඩවත නගරයේ වාහන තදබදය වෙනුවෙන් උමං මාර්ගයක් කඩවත නගරයේ ඉදිකිරීම මූලික වශයෙන් කළ අතර එම උමං මාර්ගය මේ මස 18 වන දින ජනාධිපති මහින්ද රාජපක්ෂ මහතාගේ සුරතින් විවෘත කිරීමට නියමිතය. මීටර් 300 ක් දිග මෙම උමං මාර්ගය මීටර් 3.5 ක් පමණ වූ මංතීරු දෙකකින් සමන්විත වේ. මහජනතාවට ද ගමන් කළ හැකි පදික වේදිකාවකින් ද නිර්මාණය වී ඇති මෙම උමං මාර්ගයේ පළල මීටර් 07 කි. රුපියල් මිලියන 200 ක් වැය කර නිම කර ඇති මෙම උමං මාර්ගය ශ්‍රී ලංකාවේ ඇති වාහන ගමන් කළ හැකි එකම උමං මාර්ගය වශයෙන් හැඳින් විය හැකි ය.මහර ජනතාවගේ වාණිජ කටයුතු නිසි අයුරින් ක්‍රමවත් ලෙස කිරීම වෙනුවෙන් විශේෂයෙන් කඩවත නගරයේ එක්තැනක සියලුම වාණිජ බැංකු පිහිටුවීම ලසන්ත අලගියවන්න මහතාගේ මූලික අරමුණ විය. අද එය මල්පල ගැන්වී තිබේ. සියලුම වාණිජ බැංකු එකම ස්ථානයක පිහිටුවා ඇති අතර ජනතාවටද වඩාත් පහසුවන අයුරින් කටයුතු කිරීමට මේ නිසා ඉඩ ප්‍රස්ථාව සැලසී තිබේ. නුවර කොළඹ ප්‍රධාන මාර්ගයේ ගමන් ගන්නා සියලුම දුර සේවා බස් රථ මෙන්ම මහර ජනතාව වෙනුවෙන්ද සේවය සලසන්නා වූ බස් රථ සේවා වෙනුවෙන් නව බස් නැවතුම් පොළක්, බැංකු ආශ්‍රිතව ගොඩ නැඟීමට ද ලසන්ත අලගියවන්න මහතාට හැකි විය.කඩවත නව බස් නැවතුම් පළ නාගරික සංවර්ධන අධිකාරියේ මෙහෙයවීමෙන් ඉදි වී ඇති අතර එම බස් නැවතුම්පොළ මෙම මස 18 වන දින ජනාධිපතිතුමාගේ අතින් විවෘත කිරීමට නියමිතය. ගම්පහ දිස්ත්‍රික්කයේ පිහිටි ඓතිහාසික පුරාවිද්‍යා වටිනාකම් ඇති පුරාවිද්‍යා ස්ථාන අතරින් මහර මැතිවරණ කොට්ඨාසයේ පිහිටි පිළිකුත්තුව රජමහා විහාරය, වළගම්බා රජමහා විහාරය, මාලිගාතැන්න සේනාසනය යන ස්ථාන කෙරෙහි දේශීය සහ විදේශීය සංචාරකයන්ගේ වැඩි අවධානයක් යොමු කරවීම වෙනුවෙන් පිළිකුත්තුව සංචාරක කලාපයක් කිරීමේ වැඩකටයුතු මූලිකව කෙරෙමින් පවතී.මහර මැතිවරණ කොට්ඨාසයේ පානීය ජල ප්‍රශ්නයට උග්‍රව මුහුණ දුන් ජනතාවට විසැඳුම් ලබා දෙන මහර නව ජල යෝජනා ක්‍රමයද මේ මස 18 වනදා විවෘත කිරීමට නියමිතය. රුපියල් කෝටි 700 ක වියදමකින් මැතිවරණ කොට්ඨාස 05 ක් ආවරණය කරන පරිදි මෙම ජල යෝජනා ක්‍රමය ක්‍රියාත්මක වේ. මහර ජනතාවගේ සෞඛ්‍ය තත්ත්වය නඟා සිටුවීම සඳහා විශේෂයෙන් ව්‍යායාම කිරීම වෙනුවෙන් මහර මැතිවරණ කොට්ඨාසය තුළ ඇවිදීමේ මං තීරුව සහිත උද්‍යානයක් නිමවා ඇති අතර ආර්ථික සංවර්ධන අමාත්‍ය බැසිල් රාජපක්ෂ මහතාගේ සංකල්පයක් වන “සුන්දර ගම්පහ” යටතේ එය ක්‍රියාත්මක කර තිබේ.මහර දළුපිටිය ප්‍රදේශයේ ඉදි කර ඇති මෙම ඇවිදීමේ මං තීරුව සහිත උද්‍යානය නිසා මහර ජනතාවට තම සෞඛ්‍ය රැක ගැනීම වෙනුවෙන් ව්‍යායාම කිරීම සඳහා ඉඩ ප්‍රස්ථා සැලසී තිබේ. කඩවත නගරයේ කොළඹ පිටත වටරවුම් මාර්ගය සඳහා මුල්ගල තැබීමද මෙදින සිදු කෙරේ. මේ සියලු කාර්යයන් සඳහා ආර්ථික සංවර්ධන අමාත්‍ය බැසිල් රාජපක්ෂ මහතාගේ ආශිර්වාදය ලසන්ත අලගියවන්න නියෝජ්‍ය අමාත්‍යවරයා වෙත ලැබී තිබීම සුවිශේෂි වූ සිද්ධියකි.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය අමාත්‍ය ලසන්ත අලගියවන්න මහතාගේ මඟ පෙන්වීම යටතේ ජාතික නිවාස සංවර්ධන අධිකාරිය විසින් “ජනසෙවණ” “බැංකු උපහාර” වැඩසටහන තුළින් මහර පවුල් 86 ක් සඳහා බැංකු ණය ලබාදී තිබේ.මෙම (2012) වසරේ මුල් කාර්තුව අවසන්වීමට පෙර ජනසෙවණ වැඩසටහන යටතේ මහර මැතිවරණ කොට්ඨාසයේ තවත් පවුල් 50 කට නිවාස සංවර්ධනය සඳහා ණය මුදල් ලබාදීමට සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202201</link>
    <topic>මහා ශිව රාත්‍රියේ ආශිර්වාදය ශ්‍රී ලාංකිකයනට ලැබේවා</topic>
    <author/>
    <content>රට පුරා පැතිර පවත්නා සාමය සමඟින් සහෝදරත්වයේ හා උදාරත්වයේ සැබෑ හරය සමඟ මහා ශිව රාත්‍රි දිනය සැමරීමට මෙරට හින්දු බැතිමතුන්ට අවස්ථාව ලැබී තිබෙන බව ජනාධිපති මහින්ද රාජපක්ෂ මහතා පෙන්වා දෙයි.ශ්‍රී ලංකාවේ හින්දු බැතිමතුන් වෙනත් ආගම් අදහන්නන් සමඟ ශතවර්ෂ ගණනාවක් සහෝදරත්වයෙන්, සමඟියෙන් හා සහජීවනයෙන් වාසය කරන තිබෙන බවද ප්‍රකාශ කරන ජනාධිපතිවරයා මහා ශිව රාත්‍රි දිනය නිමිත්තෙන් සුබපැතුම් පණිවුඩයක් නිකුත් කරමින් මෙසේද කියා සිටී.ශිව දෙවියන්ට බුහුමන් දක්වන මහා ශිව රාත්‍රි උත්සව දිනයේ දී ශ්‍රී ලාංකික හින්දු භක්තිකයින්ට මම උණුසුම් සුබ පැතුම් පිරිනමමි. බැති සිතින් උපවාස කරමින් හා පහන් දල්වමින්, ශිව දෙවියන්ට පූජා පවත්වමින්, දේව ස්තෝත්‍ර ගායනා කරමින් රාත්‍රිය පුරා දෙවොල්වල රැඳෙමින් ලොව පුරා හින්දු භක්තිකයෝ මේ ශුද්ධ වූ දිනය සමරති.විඥානයේ ආලෝකයෙන් අවිඥානය පලවා හැරීම මෙන්ම සමඟිය හා එකමුතුකම තම ජීවිතය හා සමාජය යන දෙකටම ළඟා කර ගැනීමට මිනිසුන් විසින් දරන නියත උත්සාහයන් මහා ශිව රාත්‍රිය මගින් සංකේතවත් වේ. මෙම මහා ශිව රාත්‍රියේ යාඥාකරුවන් ඔවුන්ගේ යහ පැවැත්ම මෙන්ම රටේ සියලුම ජන කොටස්වල එකමුතු බව උදාරත්වයෙන් ශක්තිමත් කරනු ඇත. මහා ශිව රාත්‍රියේ සතුට ආශිර්වාද සියලු ශ්‍රී ලාංකිකයන්ට ලැබේවා යි යන්නත්, වඩාත් හොඳ හෙට දිනක් සඳහා ඔවුන්ගේ අභිප්‍රායයන් සඵල වේවා යන්නත් මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202202</link>
    <topic>ශිව රාත්‍රී දිනය හැමෝටම අයිතියි</topic>
    <author/>
    <content>ජාති, ආගම් භේදයකින් තොරව සියලු ශ්‍රී ලාංකිකයන්ටම භක්ත්‍යාදරයෙන් පිළිගත හැකි දිනයක් ලෙස මහා ශිවරාත්‍රී දිනය හඳුන්වා දිය හැකි බව අගමැති දි. මු. ජයරත්න මහතා පැවසීය.එදින සියලු දෙනාගේ බලාපොරොත්තු මල්ඵල ගැන්වේවායි තමන් ප්‍රාර්ථනා කරන බව මහා ශිවරාත්‍රිය වෙනුවෙන් සුබ පැතුම් පණිවුඩයක් නිකුත් කරමින් ජයරත්න මහතා කීවේය. එම නිවේදනයේ මෙසේද සඳහන් වේ.මහා ශිවරාත්‍රී දින වතාවත් හා ශිවදේව භක්තිකයින් පිළිබඳව හින්දු ආගමික පුරාවෘත්ත හොඳින් අධ්‍යයනය කිරීමේ දී පෙනී යන සත්‍යය වන්නේ, ශිව දෙවියන්ගෙන් කිසිවක් ඉල්ලා සිටින්නාට, ඔහුගේ ජාතිය හෝ ආගම වැදගත් සාධකයක් ලෙස පිළිනොගැනෙන බවයි. එහිදී අතිශයින්ම වැදගත් කාරණය වනුයේ එම භක්තිමතා තුළ පවතින, ආත්ම විශ්වාසය හා චෛතසික සුපිරිසුදුභාවයයි.ජනාධිපති මහින්ද රාජපක්‍ෂ මැතිතුමාගේ නායකත්වය හා මඟපෙන්වීම මත රට තුළ එවන්, චෛතසික සුපිරිසුදු භාවයකින් යුත් ජන සමාජයක් නිර්මාණය වෙමින් පවතින, ස්වර්ණමය යුගයක, එළැඹෙන මෙම මහා ශිවරාත්‍රී දිනය, සියලු ශ්‍රී ලාංකිකයින්ගේ ප්‍රාර්ථනා මල්ඵල ගැන්වෙන දිනය ලෙස ද එක් අතකින් අර්ථ දැක්විය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202203</link>
    <topic>තවත් අලි බබෙකුට හක්ක පටස්</topic>
    <author>කන්තලේ සමූහ</author>
    <content>හක්ක පටස්වලට ගොදුරුවීමෙන් පෙරේදා (8) කන්තලේ සීනිපුර ප්‍රදේශයේ දී වයස අවුරුදු 4 ක පමණ උස අඩි 5 ක් පමණ වන කුඩා අලි පැටියෙකු මියගොස් ඇතැයි කන්තලේ වනජීවී අලි පාලන ඒකකය කියයි.2012 වසරේ පළමු හක්ක පටස් අලි මරණයයි මේ.2011 වර්ෂයේදී කන්තලේ අලි පාලන ඒකකය තුළ වන අලින් 6 දෙනකු හක්ක පටස්වලට ගොදුරුවී මියගොස් තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202204</link>
    <topic>ටෝගෝ සිට පැමිණි ශ්‍රී ලාංකිකයන්ට කහ උණ මැලේරියා නෑ</topic>
    <author>සන්ධ්‍යා කරුණාරත්න</author>
    <content>අප්‍රිකාවේ ටෝගෝ රාජ්‍යයේ සිට මෙරටට පැමිණි කිසිදු ශ්‍රී ලාංකිකයකුට එරට ව්‍යාප්ත වෙමින් පවතින කහ උණ හා මැලේරියාව රෝගය වැළඳී නැති බව සෞඛ්‍ය අමාත්‍යාංශය ප්‍රකාශ කරයි.අප්‍රිකාවේ ටෝගෝ රාජ්‍යයේ සිර වී සිටි ශ්‍රී ලංකිකයන් 220 දෙනකුගෙන් 33 දෙනකු මෙරටට ගෙන්වා ගැනීමට ශ්‍රී ලංකා රජය කටයුතු කිරීමත් සමඟ ඔවුන්ගේ රෝග නිරීක්ෂණය කර රට තුළට ඇතුළු කිරීම ගුවන්තොටුපොළේ සෞඛ්‍ය අංශය මඟින් සිදුකෙරිණි.ඒ අනුව පසුගියදා (17) මෙරටට පැමිණි පුද්ගලයන් 33 දෙනාගේ රුධිර සාම්පල් ලබාගෙන ඒවා පරීක්ෂණය කර අවසන් ප්‍රතිඵල ලබා ගැනීමෙන් පසුව ඔවුන්ට කිසිදු රෝගයක් නොමැති බවට ඔප්පු වීමෙන් අනතුරුව පෙරේදා (18) රට අභ්‍යන්තරයට යාම සඳහා ඔවුන් ගුවන්තොටුපළෙන් පිටත් කෙරිණ.සෞඛ්‍ය අමාත්‍යාංශයේ, විදේශ අමාත්‍යාංශයේ, ගුවන් තොටුපළේ කාර්ය මණ්ඩලයේ සහාය ඇතිව මේ පුද්ගලන්ගේ රෝග නිරීක්ෂණය කිරීම සිදුකෙරිණි.අප්‍රිකාවේ සිර වී සිටින මේ ශ්‍රී ලාංකිකයන් 220 දෙනාගෙන් නව දෙනකු හා විසිඅට දෙනකු මීට පෙර මෙරටට ගෙන්වා ගත් අතර විසිඅට දෙනාගෙන් යුත් කණ්ඩායමේ පුද්ගලයන්ගේ රෝග නිරීක්ෂණය විධිමත් පරිදි සිදු නොකර රට තුළට මුදා හැරීමට කටයුතු කර තිබිණ. මේ විසිඅටදෙනා පදිංචිව සිටින ස්ථාන සොයා ඒ බව සෞඛ්‍ය වෛද්‍ය නිලධාරි කොට්ඨාසවලට දැනුම් දී ඔවුන්ගේ රෝග නිරීක්ෂණය කිරීම් මේ වන විට සිදුකෙරේ.මේ පුද්ගලයන් කණ්ඩායම් වශයෙන් මෙරටට ගෙන්වා ගැනීමෙන් පසුව සියලුදෙනාගේම රෝග නිරීක්ෂණය කර රට තුළට මුදා හැරීමට අදාළ බලධාරින් කටයුතු කරන බව ද සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202205</link>
    <topic>ජලයේ කිවුල අවුලට ජල පිරිපහදු ඒකකයක්</topic>
    <author>උපාලි කරුණාරත්න</author>
    <content>ජලයේ අධික ෆ්ලෝරයිඩ් සාන්ද්‍රණය හා කිවුල අවම කරමින් ජලයේ ගුණාත්මක භාවය සුරක්‍ෂිත කිරීම සඳහා වූ ජල පිරිපහදු ඒකකයක් ඉතා සාර්ථකව නිෂ්පාදනය කරන බව මහනුවර මූලික අධ්‍යයන ආයතනය පවසයි.වියළි කලාපයේ ජලයෙහි පවතින ෆ්ලෝරයිඩ් ගැටලුවට මෙය සාර්ථක පිළිතුරක් වන බව එහි විද්‍යාඥ ජේ. පී. පද්මසිරි මහතා පැවසීය. තාක්ෂණ හා පර්යේෂණ ඇමැතිනී පවිත්‍රා වන්නිආරච්චි මහත්මියගේ උපදෙස් පරිදි මේ ජල පිරිපහදු ඒකක ජලයේ ෆ්ලෝරයිඩ් ඇති ප්‍රදේශවල ස්ථාපිත කිරීම සඳහා රුපියල් මිලියන දොළහක් වෙන්කර ඇති බව ද ජේ. පී. පද්මසිරි මහතා ප්‍රකාශ කළේය. දැනට වියළි කලාපයේ ස්ථාපිත කර ඇති මෙම ජල පිරිපහදු ඒකක ජලයේ ෆ්ලෝරයිඩ් ගැටලුවට සාර්ථක විසඳුමක් බව ද මහනුවර මූලික අධ්‍යයන ආයතනය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202206</link>
    <topic>දිනමිණ වෙසක් කලාපයට නිර්මාණ එවන්න</topic>
    <author/>
    <content>2600 සම්බුද්ධත්ව ජයන්ති වසර සම්පූර්ණ වෙන්නේ ලබන වෙසක් මාසයෙනි. මේ වසරේ ද නිකුත් කෙරෙන “දිනමිණ වෙසක් කලාපය” සඳහා පාඨක ඔබගේ ද නිර්මාණ අපි බලාපොරොත්තු වෙමු.ඔබේ බෞද්ධ ලිපි, කෙටිකතා, නිසඳැස්, කවි මාර්තු 31 වැනිදාට පෙර සංස්කාරක, දිනමිණ වෙසක් කලාපය, දිනමිණ කර්තෘ මණ්ඩලය” ඩී. ආර්. විජයවර්ධන මාවත, ලේක්හවුස්, කොළඹ 10 යන ලිපිනයට එවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202207</link>
    <topic>අම්මේ බූම් එකක් කියා පුතා පාරට දිව්වා</topic>
    <author>ඌව සමූහ – ඒ. එම්. ගුණපාල</author>
    <content>‘ගේ ඉස්තෝප්පුවේ පඩියේ වාඩිවෙලා හිටපු චූටි පුතා, “අම්මේ, බූම් එකක් එනවා” කියාගෙන පාරට දිව්වා. මම පස්සෙන් දිව්වත් පුතාව අල්ල ගන්න බැරි වුණා. ඒ තත්පරේට මගේ පුතා අවසන් ගමන් ගියා’ යැයි කියමින් පසුගිය 14 දා වැලි පටවාගත් ට්‍රැක්ටරයකට යටවී මියගිය දරුවාගේ මව හඬා වැළපුණාය.මෙසේ මියගොස් ඇත්තේ බිබිල රදලියද්ද ඉඟිනියංගොඩ පදිංචිව සිටි ඩී. එම්. අශාන් ඉමේෂ් ඒෂාන් දිසානායක (2 1/2) පුංචි පුතාය.අශාන් පුංචි පුතු අවසන් ගමන් ගියේ මව්පිය යුවළකට හුරතල් දඟකාරයකු පමණක් නොව තවත් පුංචි පුතෙකුට ආදරණීය සොහොයුරෙකු අහිමි කරමිනි.අහිමි වූ දරු සෙනෙහස දරාගත නොහැකිව වැළපෙන අශාන් පුතුගේ මව ඩී. එම්. සුමනාවතී (35) මහත්මිය,”මගේ පුතා වාහනවලට හරිම ආසයි. වාහනයක් දැක්කම හිනාවෙවී බලාගෙන ඉන්නවා. කවදාවත් පාරට දුවන්නේ නෑ. එදා එයා එයාගෙම කරුමෙටද දන්නෑ බල බල හිටපු පින්තූර පොතත් දාලා හිනාවෙවී පාරට දුවගෙන ගියේ.පුතාගෙ අයියා එක්ක කවුරු හරි කතා කළත් කතා කරන්න ලැජ්ජයි. ඒත් චූටි පුතා මුළු ගමේම හුරතලෙක්. හැමෝම එක්ක කතා කරනවා. ගමේ අයත් පුතාට හරි ආදරෙයි. පුතා පාරෙ යන ආච්චිලව ගෙදරට එක්කගෙන ඇවිත් එයාලට කියලා තේ හදවගෙන බොනවා. සීනිවලට හරිම කැමතියි. කුඹුරුවලට තේ ගෙනියන අයගේ බෑග් බලලා සීනි තියෙනවා නම් අරගෙන කනවා.මං නිතරම බයෙන් හිටියෙ පුතාගෙ දඟකාරකම් දැකලා කවුරු හරි පුතාව අරගෙන යයි කියලා. අනේ එහෙමවත් උනා නම් කොහේ හරි තැනක මගේ පුතා ජීවත් වෙනවා. ඒත් නොහිතපු වෙලාවක පුතාව ගෙනියන්න ආවේ මාරයා. ආයෙත් කිසිම දවසක ඒ හුරතල් කතා ඇහෙන්නේ නෑ. අද මුළු ගමම පාළුයි. මට මේ දුක දරාගන්න බෑ දෙයියනේ”පුතු නැති සොවින් ඉකිබිඳින පියා ඩී. එම්. චමින්ද දිසානායක (37) මහතා,”මට ඉන්නේ පුතාලා දෙන්නයි. මේ දෙවෙනි පුතා. ලොකු පුතා ඉස්කෝලේ 04 ශ්‍රේණියේ ඉගෙන ගන්නේ. අපි ජීවත් වෙන්නේ රබර් කිරි කපලා. හැමදාම වගේ එදත් මං වැඩට යද්දී පුතා හුරතල් කතා කියවලා පින්තූර පොතක් බලබල හිටියා. ඒ පුතාගේ ජීවිතේ අන්තිම මොහොත කියලා අපි දැනගෙන හිටියේ නෑ. ගෙදරින් ගිහින් පැයක් යන්නත් කලින් මට ඒ පව්කාර කතාව අහන්න සිද්ධ වුණා.මං අසනීපකාරයෙක්. මගේ පුතා සදහටම අපිව දාලා ගිහින් කියලා මං කොහොමද දෙයියනේ විශ්වාස කරන්නේ. මේක මට තාමත් හීනයක් වගේ”ඉඟිනියංගොඩ පදිංචි ඩී. එම්. සුදුමැණිකා මහත්මිය,”ගමටම හුරතලෙක් වෙලා හිටපු පුතා නැතිවුණ එක අපට දරාගන්න බෑ. මං පාරෙ යද්දී කතා කරල ගෙදරට එක්කගෙන එන හැටි මට මැවි මැවි පේනවා. ඒ ආවම මට කියලා තේ හදවගෙන බොනවා.මේ දේ වෙන්න කලින් දවසෙත් මට කියලා තේ හදවාගෙන බිව්වා. ඇයි දෙයියනේ මේ වගේ හුරතලකුට මෙහෙම ජීවිතෙන් වන්දි ගෙවන්න උනේ”බිබිල දිසා වෛද්‍ය නිලධාරි කේ. එම්. කේ. බී. කෝණාර මහතා සිදුකළ පශ්චාත් මරණ පරීක්‍ෂණයෙන් අනාවරණය වූයේ හිසට සහ ශරීර අභ්‍යන්තරයට සිදුවූ බරපතළ තුවාල නිසා මෙම මරණය සිදු වී ඇති බවයි.බිබිල වැඩබලන මහේස්ත්‍රාත් තක්‍ෂිලා සූරියආරච්චි මහත්මිය විසින් මහේස්ත්‍රාත් පරීක්‍ෂණ සිදුකළ අතර සාක්‍ෂි මෙහෙයවීම සිදුකරන ලද්දේ බිබිල පොලිසියේ වැඩබලන පොලිස් ස්ථානාධිපති පො. ප. එල්. පී. ගුණරත්න මහතාගේ උපදෙස් පරිදි පො. කො. (10776) සුදත් මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202208</link>
    <topic>වේගයෙන් ආ වෑන් රිය නවතා තිබූ ටිපරයේ හැපිලා දෙදෙනෙක් මරුට: අටකට තුවාල</topic>
    <author>කන්තලේ සමූහ ත්‍රිකුණාමලය විශේෂ</author>
    <content>කන්තලේ හබරණ මාර්ගයේ කිතුල්උතුව පාලමට මීටර් 500 ක් පමණ කන්තලේ දෙසට වන්නට පෙරේදා (18) අලුයම 3 ට පමණ මාර්ගය මඳක් අවහිර කරමින් නවතා තිබූ ටිපර් රථයක පිටුපස වේගයෙන් පැමිණි වෑන් රථයක් ගැටීමෙන් එහි ගමන් කළ දෙදෙනෙකු මියගොස් තවත් අයෙකු බරපතළ තුවාල ලබා ඇති අතර, තුවාල ලැබූ තවත් පුද්ගලයින් 7 දෙනෙකු කන්තලේ මූලික රෝහලට ඇතුළත් කළ බැව් කන්තලේ මූලස්ථාන පොලිසිය සඳහන් කරයි.සිද්ධියෙන් මියගොස් ඇත්තේ මතුගම වැලිපන්නපොළ පදිංචි එච්. ඩී. අමල් සිරිවර්ධන (25) හා කේ. ඒ. නිරූප දර්ශන සිරිවර්ධන (30) යන අයයි. බරපතළ තුවාල ලබා කන්තලේ මූලික රෝහලට ඇතුළත් කිරිමෙන් පසු මහනුවර මහ රෝහලට ප්‍රතිකාර සඳහා යවා ඇත්තේ කේ. ඒ. බී. නිශාන්ත සිරිවර්ධන (31) යන අයයි.ඉකුත් 17 දා ත්‍රිකුණාමලය සාම්පූර් නාවුක හමුදා කඳවුරේ පැවැත්වීමට නියමිතව තිබූ ආධුනික සෙබළුන්ගේ විසිරයාමේ උත්සවයකට සහභාගි වීම සඳහා පැමිණ ඇති මෙම පිරිස වෑන් රථ දෙකකින් පැමිණ ඇත. එක් වෑන් රථයක පවුලේ ඥාති පිරිස ගමන් කොට ඇති අතර අනෙක් වෑන් රථයේ ගමන් කොට ඇත්තේ විසිර යෑමේ උත්සවයට සම්බන්ධ නාවුක සෙබළාගේ යහළුවන් පිරිසකි.ඥාතීන් රැගත් වාහනය පළමුව ගමන් කොට ඇති අතර යහළුවන් රැගත් ඩොල්පින් වර්ගයේ 250 – 2626 දරන වෑන් රථය ගමන්කොට ඇත්තේ ඊට නොපෙනන තරමේ ඈතකිනි. වේලාව අලුයම 3 ට ඉතාම ආසන්නව තිබූ හෙයින් සියලු දෙනාම පාහේ තද නිදිමත ගතියකින් සිට ඇත. රියදුරු තැන වූ විමල්ක සිරිවර්ධන නැමැත්තා ද මාර්ග නීති නොසලකමින් අධික වේගයෙන් හා තද නිදිමත ගතියකින් වාහනය පදවා ඇති අතර, කිතුල්උතුව පාලම අසල වම්පස මාර්ගය තරමක් අවහිර කරමින් නවතා තිබූ ටිපර් රථයේ දකුණුපස ගැටී ඇත. වෑන් රථය කොපමණ වේගයකින් පැමිණ ඇද්ද යනු ටිපර් රථය මීටර් 25 ක් පමණ ඈතට කැලය දෙසට වන්නට විසිවී තිබීමෙන් පෙනෙන බව පරීක්‍ෂණ පවත්වන නිලධාරීහු ප්‍රකාශ කර සිටිති.තුවාල ලබා කන්තලේ මූලික රෝහලේ ප්‍රතිකාර ලබන පුද්ගලයින් මෙසේය. එච්. ඩී. පී. සමන් සිරිවර්ධන, එච්. ඩී. මාධව සිරිවර්ධන (20), එච්. ඩී. එම්. ජයන්ත සිරිවර්ධන (22), කේ. ඒ. ඩී. චතුරංග (20), කේ. පී. එච්. සඳමාල් සිරිවර්ධන (23), එච්. ජී. එම්. ඉෂාර සිරිවර්ධන (20) යන තරුණයන් වන අතර මොවුන් සියල්ලෝම එකම ගමේ ඥාතීහු වෙති.සිද්ධිය සම්බන්ධයෙන් හදිසි මරණ පරීක්‍ෂණය කන්තලේ හදිසි මරණ පරීක්‍ෂක නාමල් උදයකුමාර මහතා විසින් පැවැත්වූ අතර, කන්තලේ මූලික රෝහලේ අධිකරණ වෛද්‍ය නිලධාරි පී. අතාවුද මහතා විසින් පශ්චාත් මරණ පරීක්‍ෂණය සිදුකරන ලදී. හිස්කබලට හා මොළයට තදබල ලෙස තුවාල වීමෙන් මොළය අභ්‍යන්තරයට ලේ වහනය වීමෙන් මෙම මරණ සිදුවී ඇති බවට අධිකරණ වෛද්‍යවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n1202209</link>
    <topic>ඉබ්බන්කටුවේ වගා ළිඳට වැටුණු දෙදෙනකුගේ සිරුරු සොයා ගනී</topic>
    <author>රක්ෂණ ශි‍්‍රයන්ත පණ්ඩුක සමරසේකර ආනන්ද දසනායක</author>
    <content>දඹුල්ල ඉබ්බන්කටුව ප්‍රදේශයේ වගා ළිඳකට වැටුණු දෙදෙනකුගේ මළ සිරුරු ඊයේ (19) සොයාගෙන ඇති බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි. මේ මළ සිරුරු දෙක දඹුල්ල කොහොලන්වැව පදිංචි පතිරණගේ රත්නපාල (56) හා ලංකා කඩුල්ලගේ ඉන්දික (26) ගේ බව හඳුනාගෙන ඇත.මේ පුද්ගලයන් දෙදෙනා අතුරුදන් වී ඇති බවට පෙරේදා (18) අපරභාගයේ දඹුල්ල පොලිසියට පැමිණිල්ලක් ද ලැබී තිබේ. රත්නපාල නැමැත්තා තම ගවයන් ට බීමට වතුර දෙන්නට වගා ළිඳක් අසලට ගවයන් දක්කා ගෙන ඇවිත් තිබේ.ළිඳට නැවී බාල්දියෙන් වතුර බාද්දී එතැන සිටි එළදෙනෙකු රත්නපාල නැමැත්තාගෙ පිටුපසට ඇනීම හේතුවෙන් රත්නපාල නැමැත්තා ළිඳට වැටී තිබේ. එම සිද්ධිය දුටු නාමල් නැමැත්තා වහා දුව ගෙන විත් ළිෙඳ් සිටි රත්නපාල නැමැත්තා බේරා ගැනීමට ළිඳට පැන තිබේ. දෙදෙනාම ළිදේ ගිලී මිය ගොස් ඇත. රත්නපාල නැමැත්තා සොයා යද්දී 19 දින පෙරවරුවේ මළ සිරුරු 2 ළිඳේ තිබී සොයා ගන්නා ලද්දේ ගම්වාසීන්ගේ සහාය ඇතිවය.සිද්ධිය පිළිබඳ මහේස්ත්‍රාත් පරීක්ෂණය ඊයේ (19) පෙරවරුවේ පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=n12022010</link>
    <topic>මාධ්‍ය ක්ෂේත්‍රයේ දිග ගමනක් යන්නට නම් භාෂාව ගැන දැනුම අත්‍යවශ්‍යයි</topic>
    <author>ජයසිරි පේදුරුආරච්චිගේගන්දර සමූහධම්මිකා වෙලේගොඩ</author>
    <content>මාධ්‍ය ක්ෂේත්‍රයේ දිගු ගමනක් යන්නට නම් භාෂාව හදා ගැනීම අත්‍යාවශ්‍ය බවත්, භාෂාව හදා නොගැනීම අද මාධ්‍ය ක්ෂේත්‍රයට ප්‍රබල ගැටලුවක වී ඇති බවත් දිනමිණ කර්තෘ ප්‍රවීණ මාධ්‍යවේදී මහින්ද අබේසුන්දර මහතා පැවසීය.කෙතරම් වැඩමුළු, සම්මන්ත්‍රණ පවත්වමින් කටයුතු කළත් ඇතැමුන් පුරුදු වැරැද්දම දිගින් දිගටම සිදුකිරීම තුළ අද මේ තත්ත්වය ඇතිවී ඇතැයි ද අබේසුන්දර මහතා කීවේය.මහින්ද අබේසුන්දර මහතා මේ අදහස් ඉදිරිපත් කළේ ලංකා වෘත්තීය ජනමාධ්‍යවේදී ආයතනය විසින් “සම්පූර්ණ ජනමාධ්‍යවේදියෙකු බිහිකිරීම උදෙසා පෙරේදා (18) මාතර රාහුල විද්‍යාලයීය ශ්‍රවණාගාරයේදී පැවැත්වූ සම්මන්ත්‍රණයේදීය.මාතර දිස්ත්‍රික් පාර්ලිමේන්තු මන්ත්‍රී හේමාල් ගුණසේකර මහතාගේ ප්‍රධානත්වයෙන් ඇරඹි සම්මන්ත්‍රණයේදී වැඩිදුරටත් කතා කළ මහින්ද අබේසුන්දර මහතා මෙසේ ද කීවේය.”මාධ්‍ය ක්ෂේත්‍රයට පිවිසෙන අයට හොඳ උණක්, ඕනෑකමක් තිබිය යුතුයි. එසේම හොඳ කැපකිරීමක් තියෙන්නත් ඕනෑ. සිංහල පිළිබඳ දුර්වලතාව අද මාධ්‍යයේ ලොකු ප්‍රශ්නයක් වී තිබෙනවා. අද පාසල් දරුවන් තුළත් භාෂාව පිළිබඳ හොඳ හැකියාවක් නැහැ. මාධ්‍යවේදියා උපක්‍රමශීලී අයෙකු සේම තැනට ඔබින විදිහට වැඩ කරන්නට ද දක්‍ෂයකු විය යුතුයි.මම පාසල් යන වියේ කූපන් පොත ගැන පිටු පහක රචනාවක් ලීවා. එය බැලූ මගේ සිංහල ගුරුතුමා රතු පෑන ගෙන ඉරි දෙකක් දෙපස ගසා තාප්පයෙන් එළියට පොත විසිකර “මේක උඹේ අප්පොච්චිට ගිහින් පෙන්නපන්” කීවා.පසු කලෙක මම “දවස” පත්තරේ වැඩ කරන කාලයේ මගේ ලිපි නිතර පත්තරේ පළවනු දැකපු මගේ සිංහල ගුරුතුමා දිනක් පාරේදී මුණගැසී “අබේසුන්දර මට සමාවෙයන්” කීවා. එසේ කීවේ එදා මගේ නිර්මාණාත්මක කුසලතාව ඔහුට හඳුනාගන්න නොහැකි වූ බව පවසමිනුයි. එමනිසා තමා සතු නිර්මාණ කුසලතාව මාධ්‍යයේදී ඉතා වටිනා බව මතක තබා ගත යුතුයි. නවකයින් වෙනුවෙන් පවත්වන පුහුණු වැඩමුළු දේශනවලට පමණක් සීමා නොකර ප්‍රායෝගික ක්‍රියාකාරකම් ද එක්කරන ලෙස ඉල්ලා සිටින්නේ යැයි ද අබේසුන්දර මහතා කීය.ලංකාදීප පුවත්පතේ විශේෂාංග කර්තෘ ප්‍රසන්න සංජීව තෙන්නකෝන් මහතා,”අද අප රටේ කෙතරම් විද්‍යුත් මාධ්‍ය තිබුණත් පත්තරයට තිබෙන තැන මකන්න බැහැ. පුවත්පත් මාධ්‍යය නැතුවම බැරි මාධ්‍යයක් බවට පත්කළ හැක්කේ අලුත් පරම්පරාවටයි. ඒ සඳහා ඔවුන් අලුත් බවත් දැනුමත් ලබාගත යුතුයි.ප්‍රාදේශීය මාධ්‍යවේදීන්, තරුණ තරුණියන්, පාසල් සිසුන් විශාල ප්‍රමාණයක් එක්ව සිටි මේ සම්මන්ත්‍රණය අමතා සුදේව හෙට්ටිආරච්චි, රවීන්ද්‍ර ගුරුගේ, ප්‍රේමතිලක පේරුකන්ද, අසංක සායක්කාර, ධනංජය හේවගේ මාධ්‍යවේදීහු ද දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202201</link>
    <topic>ලුණුගල ජල ව්‍යාපෘතියේ ඉදිකිරීම් ක්‍රමවත් නෑ</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල ප්‍රජා ජල ව්‍යාපෘතියේ සිදුවී තිබෙන බව කියන අක්‍රමිකතා රැසක් නිසා ජලය නොමැතිව ප්‍රදේශවාසීන් දැඩි අර්බුදයකට ලක්වී සිටින බව ප්‍රාදේශීය සභාවේ සභාපති ආනන්ද සිල්වා මහතා කියයි.ලුණුගල රිලාඋළු කන්දේ ජල උල්පතකින් ජලය ලබා ගනිමින් පවුල් 500 කට පමණක් දැනට ජලය ලබාදී තිබේ.2006 වසරේදී ආරම්භ කළ ප්‍රජා ජල ව්‍යාපෘතිය සඳහා රුපියල් ලක්ෂ 200 ක් පමණ රජයේ මුදල් දැනට වැය වී තිබෙන අතර ව්‍යාපෘතියේ වැඩ නිමවී නැත.ජල උල්පතේ සිට අගල් හතරක යකඩ බට මගින් කිලෝමීටර් දෙකහමාරක දුරක් ජලය ගෙනැවිත් ලීටර් 84000 ක් ජලය ගබඩා කළ හැකි ටැංකි දෙකක ජලය ගබඩා කිරීමට තිබුණත් එක් ටැංකියකින් ජලය කාන්දුවීම නිසා ජලය පිරවීමට අපහසු වී තිබේ.ජල උල්පතේ සිට ටැංකියට ජලය රැගෙන එන යකඩ බට වලට අමතරව ප්ලාස්ටික් බටද යොදා අක්‍රමිකතා සිදු කර තිබේ.ජල උල්පත අපිරිසුදු වී අනාරක්ෂිතව තිබේ. ජල නළ මැදින් ගල් වැලි ටැංකියට එන බවද ප්‍රදේශවාසීහු පවසති.ජල උල්පතේ සිට කිලෝමීටර් දෙකහමාරක් ජලය රැගෙන එන යකඩ බට තැනින් තැන ගස්වල එල්ලා තිබේ. ලී දඩු උපයෝගී කරගෙන ආධාර සවි කර තිබේ. යකඩ බට නිසියාකාරව සම්බන්ධ නොකිරීම නිසා තැන් කිහිපයකින් ජලය නිතර කාන්දු වෙමින් පවතී.ප්‍රාදේශීය සභාව මගින් ලබා දෙන ජලය දිනපතාම නොලැබෙන බවත් ඇතැම් විට දින තුන හතරක් ජලය නොලැබෙන බවත් ප්‍රදේශවාසීහු පවසති.ප්‍රජා ජල ව්‍යාපෘතියෙන් ප්‍රදේශයේ නිවාස 500 කට පමණක් දිනපතාම ජලය ලැබෙන බවත් සමිතියේ නිලධාරීන්ගේ වගා බිම් වලටද නිතර ජලය ලබා ගෙන තිබෙන බවට ප්‍රදේශයේ ජල පාරිභෝගිකයන් චෝදනා කරන අතර ප්‍රදේශයේ උග්‍ර ජල ප්‍රශ්නයට පවුල් 2000 ක් පමණ දිනපතාම මුහුණ දී සිටිති.ලුණුගල ප්‍රජා ජල ව්‍යාපෘතියේ සභාපති ආර්. පී. ටී. ප්‍රේමචන්ද්‍ර මහතා ගෙන් ව්‍යාපෘතිය පිළිබඳව විමසූ විට මෙසේ පැවසීය. මාධ්‍යය කිසිම තොරතුරක් ලබා නොදෙන බවත්ඔහුට අවශ්‍ය විදියට ජල ව්‍යාපෘතිය පවත්වාගෙන යන බවත් පැවසීය.ලුණුගල ප්‍රාදේශිය සභාවේ සභාපති ආනන්ද සිල්වා මහතාලුණුගල ප්‍රදේශයේ ජනතාව දැඩි ජල අර්බුදයකට මුහුණ දී සිටිනවා. ප්‍රාදේශීය සභාව මගින් අතීතයේ සිට සෝලන්ස් කඳු ප්‍රදේශයෙන් ජලය ලීටර් 50000 ක ටැංකියක ගබඩා කර පවුල් 900 කට ලබා දෙනවා. දිනක් හැර දිනක් දෙන්න තමයි ජලය තියෙන්නේ. නියං කාලයට ජලය නෑ.නමුත් ප්‍රදේශයේම ජනතාවට ප්‍රජා ජල ව්‍යාපෘතියෙන් ජලය පැය 24 පුරාම දෙන්න පුළුවන්. ජල ලීටර් 84000 ක් ගබඩා කරන්න පුළුවන් විශාල ටැංකි දෙකක් තියෙනවා.සමිතියේ නිලධාරීන්ට අවශ්‍ය විදියට මුදල් එකතු කරගෙන හිතුමතේට ජලය බෙදනවා. ඇතැම් නිවෙස්වලට අගලු 1, 2, 2 1 / 2, බට වලිනුත් ජලය ලබාදී තිබෙනවා. ඇතැම් නිලධාරීන් වගා බිම්වලට නිතරම ජලය ලබා ගන්නවා. ජලයට ක්ලෝරීන් දාන්නේ නෑ. ජල උල්පත තියෙන ප්‍රදේශය ඉතාම අපිරිසුදුයි. ජල බට නිතර පුපුරා ජලය අපතේ යනවා.ජනතාවගේ බදු මුදල්වලින් කෝටි දෙකක් වැය කරලා ලුණුගල ජනතාවට ලබා දුන්න ජල යෝජනා ක්‍රමය නිලධාරීන් කිහිප දෙනෙකුගේබූදලයක් බවට පත් කරගෙන.අක්‍රමිකතා රැසක් සිදුවී තිබෙන ප්‍රජා ජල යෝජනා ක්‍රමය ප්‍රාදේශීය සභාවට පවරා දුන්නොත් පානීය ජලය නොමැතිව දුක් විදින ලුණුගල ජනතාවට පැය 24 පුරාම ජලය ලබා දෙන්න මට පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202202</link>
    <topic>ලෙල්ගොඩපිටිය සිරි සීවලී විදුහල යළි විවෘත කරයි</topic>
    <author>හබරාදූව විශේෂ මැටිවල පියදාස</author>
    <content>වසර ගණනාවක් තිස්සේ අගාදයට යමින් වසා දමා තිබූ ගාල්ල මලල්ගොඩපිටිය සිරි සීවලී විද්‍යාලයට නව ජීවයක් ලබා දෙමින් හබරාදූව ශ්‍රී ලංකා නිදහස් පක්ෂයේ ප්‍රධාන සංවිධායක පා. ම. නියෝජ්‍ය කථානායක චන්දිම වීරක්කොඩි හා ඉමදුව ප්‍රාදේශීය සභාවේ සභාපති ඒ. වී. සරත් කුමාර හා මන්ත්‍රීවරුන්ගේ මැදිහත්වීමෙන් එහි ආදි සිසුන් හා ප්‍රදේශවාසීන්ගේ දායකත්වයෙන් සිසුන්15 දෙනකුගෙන් ආරම්භ කර දැනට පවත්වා ගෙන යනු ලැබේ.1956 ජනවාරි මස 4 දින එවකට මලල්ගොඩ පිටියේ විසූ දානපතියකු මෙන්ම පළපුරුදු ගුරුවරයකු වන පී. ඩී. ජයවීර මහතාගේ ධන පරිත්‍යාගයෙන් මේ පාසල ආරම්භ කරන ලදී. සිසුන් 400 කින් ඇරැඹි සිරිසීවලී විද්‍යාලය ප්‍රදේශය පුරා ජනප්‍රිය මෙන්ම දියුණු තත්ත්වයකට පත්වී තිබිණි. මෙහි සිසු දරුවන් සමස්ථ ලංකා ජාතික මට්ටමේ තරගවලින් ප්‍රමුඛස්ථාන ලබා ගෙන ඇත. ආරම්භක විදුහල්පතිවරයාගේ විශ්‍රාම ගැනීමත් සමග මේ විදුහල වරින් වර පත්ව ආ ඇතැම් විදුහල්පතිවරුන්ගේ අත්තනෝමතික පාලනය නිසා වසර 55 පවත්වා ගෙන ආ සිරි සීවලී විද්‍යාලයට කණ කොකා හඬන්නට විය. එකට සිටි විදුහලප්ති සහ ගම්මුන් අතර ඇතිවූ මත ගැටුම් නිසා සිය දරුවන් අස්කර ගෙන නෙත් පාසල්වලට යැවීමට ගත්හ. අන්තිමට සිසුන් 4 දක්වා පහල බැසීම නිසා අධ්‍යාපන බලධාරීන් විසින් පාසල වසා දමා ඇත. එහි තිබුණු සියලුම සම්පත් දික්කුඹුර නවෝද්‍යා විද්‍යාලයට බාරදී ඇත.විද්‍යාලයේ මෙම තත්ත්වය පිළිබඳ අදහස් දැක්වූ විදුහල්පති චන්දන විජේවික්‍රම මහතාආදි සිසුන්ගේ හා ගම්වාසීන්ගේ කැපවීම මත මේ පාසල ගුරුවරු 3 දෙනකුගෙන් හා පළමු වසරේ සිසුන් 15 දෙනකුගේ සහභාගීත්වයෙන් ආරම්භ කිරීමට ලැබිම ප්‍රදේශයේ පාසල් සිසුන්ගේ වාසනාවකි. වසා දමා තිබුණ කාලයේ මුළු පාසල් වත්ත කැලෑවෙන් වැසී තිබුණා. ප්‍රදේශයේ ජනතා සහභාගීත්වයෙන් හා ඔවුන්ගේධනය මෙන්ම ශ්‍රම දායකත්වය මත දරුවනට ඉංග්‍රීසි (ප්‍රාථමික) ශිරෝමනී දීපාල් මහත්මිය හා විලේගොඩ යන ගුරු භවතුන්ගේකැපවීම මත අධ්‍යාපනය ලබා දෙනවා. පාසලට විදුලිය නැති නිසා පරිගණක ක්‍රියා කරවීම සඳහා අල්ලපු ගෙදරින් විදුලිය ලබා ගන්නවා. ගුරුවරු 3 දෙනාට වාඩි වීමට පුටුවක් වත් පොත්පත් ආරක්ෂිතව තබා ගැනීමට අල්මාරියක් වත් නෑ.ජාතික අධ්‍යාපන ආයතනයේ ප්‍රමිතින්ට අනුකූලව පෙළ පොත් මාලාව මෘදුකාංග ගත කර ඇති අතර 1 සහ 5 වසර දක්වා ලෝකයේ පිළිගත් ප්‍රමිතින්ට අනුව සකස් කර ඇති පාඩම් මාලාව පරිගණක ගත කර ඒ මගින් සිසුනට අධ්‍යාපනය ලබා දෙනවා.දැනට පන්ති පවත්වා ගෙන යන ගොඩනැගිල්ල අලුත් වැඩියාවට හා චිත්‍ර ඇදීමට හා වයරින් කිරීමට මෙන්ම ගෙවත්ත එලි පෙහෙලි කිරීමට ගම්වාසීන් රුපියල් එක් ලක්ෂ පනස් දාහකට වැඩි මුදලක් වැය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202203</link>
    <topic>හෙරොයින් ළඟ තබාගත් බවට බොරු චෝදනා කරමින් රක්ෂිත බන්ධනාගාර ගත කළ පුද්ගලයෙක් නිදහස් කරයි</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්ද්‍රව්‍ය ළඟ තබා ගත්තා යැයි බොරු චෝදනාවක් මත දින කිහිපයක් රක්ෂිත බන්ධනාගාර ගත කර සිටි පාණදුරේ අරුක්ගොඩ පුද්ගලයකු පාණදුර මහේස්ත්‍රාත් ආර්. එස්. ඒ. දිසානායක මහතා විසින් නිදොස් කොට නිදහස් කරනු ලැබුවේය.එසේ මේ පුද්ගලයා මුදා හැරුණේ ඔහු සම්බන්ධයෙන් පරීක්ෂණයක් පැවැත් වූ පාණදුර ජ්‍යෙෂ්ඨ පොලිස් අධිකාරි එච්. ඇම්. ධර්මසේන මහතා අධිකරණයට ඉදිරිපත් කළ පරීක්ෂණ වාර්තාවක් මහේස්ත්‍රාත්වරයා විසින් සලකා බැලීමෙන් පසුවය.මේ පුද්ගලයා අත්අඩංගුවට ගන්නා විට ඔහු සන්තකයේ හෙරොයින් මත්ද්‍රව්‍ය ග්‍රෑම් දෙකකට වැඩි ප්‍රමාණයක් නොතිබුණ බවත් එම හෙරොයින් ප්‍රමාණය තිබී ඇත්තේ ඔහු පදිංචි නිවාස පිහිටි ඉඩමේ මායිමේ ස්ථානයක බවත් පොලිස් අධිකාරිවරයාගේ වාර්තාවේ සඳහන් විය.සැකකරු වෙනුවෙන් පෙනී සිටි නීතිඥවරු අධිකරණයට කියා සිටියේ නිවසේ සිටි මේ පුද්ගලයා පොලිසිය අත්අඩංගුවට ගෙන හෙරොයින් මත්ද්‍රව්‍ය හඳුන්වාදී බොරු නඩුවකට පටලවා ඇති බවය. හෙරොයින් තිබී ඇත්තේ ඔහුගේ ඉඩමක මායිමේ බව පොලිසිය පිළිගෙන ඇත. ප්‍රබල සැකයක් මතු වූ හෙයින් මේ සැකකරු අත්අඩංගුවට ගැනීම සම්බන්ධයෙන් පූර්ණ පරීක්ෂණයක් පවත්වා වාර්තාවක් ඉදිරිපත් කරන ලෙස මහේස්ත්‍රාත්වරයා පාණදුර පොලිස් කොට්ඨාස භාර ජ්‍යෙෂ්ඨ පොලිස් අධිකාරි එච්. ඇම්. ධර්මසේන මහතා වෙත නියෝග කළේය.එහෙත් මේ සැකකරු මත්ද්‍රව්‍ය ජාවාරමට සම්බන්ධ පුද්ගලයෙක් දැයි සොයා ගැනීමට පරීක්ෂණ පවත්වන බව එම ජ්‍යෙෂ්ඨ පොලිස් අධිකාරිවරයා අධිකරණයට දන්වා සිටියේය.හෙරොයින් මත්කුඩු ග්‍රෑම් දෙකකට වැඩියෙන් තබා ගැනීමේ චෝදනාවකට අධිකරණය හමුවේ යම් අයකු වරදකරු වුවහොත් නියම වන්නේ මරණ දඬුවමය.බොරු චෝදනා නඟා මිනිසුන්ට මරණ දඬුවම් ලබාදීමට උගුල් අටවන පොලිස් නිලධාරීන්ට පොලිස්පතිවරයා ලබාදෙන්නේ කුමන දඬුවමක්දැයි අදාළ සැකකරු වෙනුවෙන් අධිකරණයට කරුණු ඉදිරිපත් කළ නීතිඥවරු පොලිස්පතිවරයාගෙන් විමසා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202204</link>
    <topic>ඇතිමලේ ජනපදවාසීන් වෙනුවෙන් ඇරැඹූ පානීය ජල ව්‍යාපෘතියේ විදුලිය කපලා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>ඇතිමලේ ජනපදයේ 70 කොට්ඨාසයේ ජනපදවාසීන් 300 දෙනකුට පානීය ජලය සැපයීමට රුපියල් ලක්ෂ 42 වැය කර ඇරැඹූ ජල ව්‍යාපෘතිය අක්‍රියවීමෙන් ගැටලු රැසක් මතුවී ඇත. මේ සඳහා ජල ටැංකියක්ද විශාල මුදලක් වැය කර ඉදිකර තිබේ.ජලය බීමට නුසුදුසු වුවද ජලබිල අය කිරීමද සිදු විය. අක්‍රිය වන විට විදුලිබිල රුපියල් 160000 ක් වී තිබුණි. විදුලි බිල නොගෙවීම නිසා බීමට නුසුදුසු වුණද ඒ ජලය සැපයීම නැවතුනි.මේ පිළිබඳ අදහස් දැක්වූ චන්ද්‍රසේන රත්නායක මහතාඇතිමලේ ජනපද ජල යෝජනා ක්‍රමයේ ජලය බීමට නුසුදුසු නිසා ජල මූලාශ්‍රය වෙනස් කර වෙනත් ස්ථානයක ජල මූලාශ්‍රයකින් ජලය ලබා ගැනීමට කටයුතු කර දෙන ලෙස ජනතාවගේ ඉල්ලීම අනුව ආර්ථික සංවර්ධන අමාත්‍යාංශය ගම නැගුම යටතේ රුපියල් ලක්ෂ 40 වැය කර ඇතිමලේ කුඩා වැවක් අසල ළිඳ ඉදිකිරීමට යෝජනා වුණා.එහෙත් ඒ සඳහා ද කටයුතු කිරීමට පෙර මෙතෙක් විදුලිබල මණ්ඩලයට ගෙවිය යුතු හිඟ මුදල් ගෙවිය යුතුව ඇතත් ප්‍රජා ජල ව්‍යාපෘතියේ නිලධාරීන් ඒ සඳහා ජනතාවගෙන් රුපියල් 1000 බැගින් අය කළද ගෙවීම් නොකළ නිසා විදුලිය විසන්ධි කර තිබෙනවා.නිලධාරීන් මහ සභා නොපැවැත්වීම අය වැය ඉදිරිපත් නොකිරීම නිසා හිග විදුලිය නොගෙවීම නිසා පවතින අර්බුදය විසදා ගත නොහැකිව සිටිනවා.ආර්ථික සංවර්ධන අමාත්‍යාංශය ජනතාවගේ යටිතල පහසුකම් සපුරා දීමට දරන උත්සාහය සේම මුදල් වෙන් කර දුන්නද ඉන් ජනතාවට ලැබිය යුතු සේවය නොලැබීම ගැන සිය නොසතුට පල කරනවා. මේ පවුල් 300 ක් අසීරුතාවයට පත්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202205</link>
    <topic>මනාලිය බුලත් හෙප්පුව පිරිනමද්දී ඇය ඉදිරියේ මනාලයා දණින් වැටිලා</topic>
    <author>කුරුවිට සමුහ රූපිකා කේ. බණ්ඩාර</author>
    <content>ගොවිතැනින් ජීවනෝපාය සලසාගත්මේ යුවළට සිටියේ එක දරුවකු පමණි. මොහු නමින් රත්නපාල වූ අතර තරමක් මෝඩපහේ අයකු වීම ගැන මේ යුවළ පසුවූයේ දැඩි කනස්සල්ලෙනි. කොතෙකුත් උත්සාහ කළද මෙම අනුවන ක්‍රියා අත්හැරවීමට කිසිවකුටත් නොහැකිය. මොහුගේ මෝඩකම් නිසා සිදුුවූ පාඩුද බොහෝය. මිනිසුන් ඉදිරියේ සිදු වූ අපහසුතා ද එමටය.කාලය මෙසේ ගෙවී යද්දී ගොවි යුවළ කල්පනා කලේ මොහුගේ අනාගතය ගැනයි. තමන් මිය ගිය පසු මොහු අසරණ වන බව ඔවුන් හොඳින් දන්නා නිසා දෙන්නා කෙසේ හෝ ඔහුට ගැලපෙන තැනකින් විවාහයක් කරදීමට මව්පියෝ ඉටා ගත්හ.මෙසේ ඔවුන් විවාහයක් සෙවීමට කපුවෙකුට පැවැරුවේ නියමිත ගණන් හිලව් ද තීන්දු කර ගනිමිනි. නොගැලපෙන ඕනෑම දෙයක් ගැලපීමේ දස්කමක් තිබෙන කපු උන්නැහේද දෙවරක් නොසිතා වැඩේට බැස්සේය.කල්නොයවාම මගුලක් හරිගස්සාගත් කපුරාල ගොවි ගෙදරට වැදී පුරසාරම් දොඩමින් මනාලිය බැලීමට යාමට දිනයක්ද වෙන් කරවා ගත්තේය.නියමිත දිනයේ කපුරාලද පෙරටුගත් පිරිස මනාලියගේ නිවසට ගොඩවැදුණහ.දෙපාර්ශ්වයම සතුටු සාමීචියේ යෙදී ටික වේලාවකින් සම්ප්‍රදායානුකූලව තරුණිය හෙප්පුවක්ද රැගෙන ඔවුන් අබියසට පැමිණියාය.කුලෑටි ගතියෙන් යුක්තව වූ ඇය රත්නපාල වෙත හෙප්පුව දෙනවාත් සමගම ඔහු බිම වැටී ඇයට දණ ගසා මනාලියට වැන්දේය.කිසිවකුටත් කරකියා ගත හැකි දෙයක් නොවුණු තැන තරුණිය ගෙට වැදුණේ ඇතිවූ අපහසුතාව නිසාය.කපුරාල පසෙකට කැඳවූ ගෙහිමියන් ඔහුට දොස් නගන ආකාරය දුටු රත්නපාලගේ ඥාතින් පිරිස කිසිවකුටත් නොකියා එතැනින් පිටවූයේ කපුරාල එම නිවෙස්ම සිටින අතෙර්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202206</link>
    <topic>මාතලේ දිසාවේ ගම්මාන හතක් කුඩා නගරලෙස සංවර්ධනයට</topic>
    <author>රත්තොට විශේෂ ආරියරත්න ලියනගේ</author>
    <content>“පුරනැගුම” යටතේ මාතලේ දිස්ත්‍රික්කයේ ගම්මාන 07ක් මේ වසරේ කුඩා නගර ලෙස සංවර්ධනය කිරීමට ආර්ථික සංවර්ධන අමාත්‍යාංශය විසින් තෝරාගෙන ඇත.ඒ යටතේ රත්තොට නගරය, යටවත්ත සේලක්කර5, අඹන්ගඟ කෝරලේ පුස්සැල්ල, හෙට්ටිපොල ලග්ගල කළුගඟ - කළුගඟ නුවර හා දඹුල්ලේ කිඹිස්ස යන ප්‍රදේශ මේ අනුව සංවර්ධනය වේ.රත්තොට නගරය සංවර්ධනය සඳහා කෝටි පහක මුදලක් ලැබෙන බැවින් නගරය සම්පූර්ණයෙන්ම සංවර්ධනය කෙරෙන බව රත්තොට ප්‍රාදේශීය සභාවේ සභාපති ටී.ඩී. ජයතිස්ස මහතා පැවසීය.රත්තොට බස්නැවතුම්පල - පොදු වෙළෙඳපළ - ක්‍රීඩාංගණය, කාණු පදධති – පුස්තකාලය නව ශ්‍රවණාගාරය, වැසිකිළි කැසිකිළි ආදී සියල්ලම මේ මගින් ඉදිකර සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202207</link>
    <topic>දුරකථනයෙන් මිත්‍රවී තරුණියකට අතවර කළ දෙදෙනෙක් රක්ෂිතයට</topic>
    <author>මුලටියන සමූහ උදය සමරසිංහ</author>
    <content>ජංගම දුරකථනයෙන් හාදවී දහහතර වියැති දැරියක් දූෂණය කළ සැකකරු 2012-02-19 දක්වා රක්ෂිත බන්ධනාගාර ගත කිරීමට දෙයියන්දර මහේස්ත්‍රාත් හා අතිරේක දිසා විනිසුරු එන්.ජී. ප්‍රියදර්ශනී මෙනෙවිය නියෝග කළාය.දෙනගම ප්‍රදේශයේ තරුණියකගේ ජංගම දුරකථනයේ එස්.එම්.එස්. කෙටි පණිවුඩයක් සටහන්වීය.එම පණිවුඩය එවා තිබුණේ යක්කලමුල්ලේ තරුණයෙකි. ඔහුගේ වයස අවුරුදු 28කි. කෙසේ වුවත් තරුණිය හා තරුණයා දුරකථනවලින්ම යහළු වූහ. මිත්‍රත්ත්වයට මාසයක් ගතවීය.තරුණයා දිනයක පැමිණ ගැහැනු ළමයා රැගෙන ගියේය.තමන්ගේ ආශාවන් ඉටු කරගෙන දැරිය ආපසු ගෙනැවිත් දමා තරුණයා පිටවී ගියේය.මේ සිද්ධිය පිළිබඳව දැරියගේ මව හක්මන පොලිසියට පැමිණිල්ලක් කළාය.හක්මන පොලිස් ස්ථානාධිපති එන්.පී. සූරිය ආරච්චි මහතාගේ උපදෙස් මත ළමා හා කාන්තා කාර්යාංශයේ උප පොලිස් පරීක්ෂක තිසනී මහත්මිය සැරයන් වසන්තා (55810) කොස්තාපල් නෙවිල් (15043) යාපා (52605) රත්නායක (75637) යන මහත්වරුද එක්ව යක්කලමුල්ලේ පදිංචි ගුණරත්න ඒකනායකගේ ළහිරු සම්පත් (28) සහ වලවෙ මහදුරගේ දුලිප් සමන් කුමාර යන අය සැකපිට අත්අඩංගුවට ගැනිණ.අනතුරුව සැකකරුවන් දෙයියන්දර අධිකරණයට ඉදිරිපත් කළේ නිසි ආරක්ෂක තත්ත්වයෙන් පැහැරගෙනගොස් දූෂණය කිරීමේ චෝදනාව යටතේය.දූෂණයට ලක්වූ බව පැවසෙන දැරිය පරීක්ෂාව පිණිස මාතර මහරෝහලට ඇතුළත් කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=r1202208</link>
    <topic>ඕස්ට්‍රේලියාවේදී අධ්‍යාපන අවස්ථා ලබා දෙන බව කියා මුදල් වංචා කළැයි කළමනාකරුවකු අල්ලන්න වරෙන්තු</topic>
    <author>පාණදුර සමුහ – කපිල සෝමරත්න</author>
    <content>උසස් අධ්‍යාපනය ලබාදීම සඳහා ශිෂ්‍ය ශිෂ්‍යාවන් ඕස්ට්‍රේලියාවට යවන බව පවසමින් පාණදුරේ අධ්‍යාපන ආයතනයක් රුපියල් ලක්ෂ පනහකට ආසන්න මුදලක් ශිෂ්‍ය ශිෂ්‍යාවන්ගේ මවුපියන්ගෙන් සපරාධී ලෙස වංචා කළේ යැයි අධිකරණය හමුවේ චෝදනා ලබා ඇත.එම අධ්‍යාපන ආයතනයේ කළමනාකාර අධ්‍යක්ෂ අත්අඩංගුවට ගන්නා ලෙසට පානදුර මහේස්ත්‍රාත් ආර්. එස්. ඒ. දිසානායක මහතා වරෙන්තු හතරක් නිකුත් කර ඇත.ඔහුට එරෙහිව පාණදුර විශේෂ අපරාධ සහ වංචා විමර්ශන අංශය නඩු අටක් පවරා ඇත. සැකකරු විසින් වංචා කරන ලද මුදල් ආපසු ශිෂ්‍ය ශිෂ්‍යාවන්ගේ මවුපියන්ට ගෙවන බවට පාණදුර අධිකරණය හමුවේ පොරොන්දු වීමෙන් පසු අධිකරණයෙන් ඇප නියම කර ඔහුව මුදාහැර ඇත්තේ මාස 6කට පමණ පෙරය.එදා සිට අද දක්වා ඔහු අධිකරණය මඟහරිමින් සිටින බව පාණදුර විශේෂ අපරාධ සහ වංචා විමර්ශන අංශයේ නිලධාරිහූ අධිකරණයට දන්වා සිටියහ. ඔහුව අත්අඩංගුවට ගැනීම සඳහා මහේස්ත්‍රාත්වරයා වරෙන්තු නිකුත් කළ අතර ඔහුගේ ඇපකරුවන්ට අධිකරණය හමුවේ පෙනී සිටීමට සිතාසි නිකුත් කළේය.සැකකරු සමඟ එක්වී මෙම මුදල් වංචා කළ බවට සැකකරන එම ආයතනයේ තවත් අධ්‍යක්ෂවරයකුද මහේස්ත්‍රාත්වරයා විසින් රක්ෂිත බන්ධනාගාරගත කර ඇත.ඔහුට එරෙහිවද නඩු පහක් පාණදුර විශේෂ අපරාධ සහ වංචා විමර්ශන අංශයෙන් පවරා ඇත. නඩු සියල්ලම අපේ‍්‍රල් 10 වැනිදා කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202201</link>
    <topic>අත්හැර දමා තිබූ ශ්‍රී ලංකා පි‍්‍රමියර් විස්සයි -20 ක්‍රිකට් නැවත කරළියට</topic>
    <author>පි‍්‍රන්ස් ගුණසේකර</author>
    <content>පසුගිය වසරේදී අතහැර දැමූ ශ්‍රී ලංකා පි‍්‍රමියර් ලීග් විස්සයි – 20 ක්‍රිකට් තරගාවලිය නැවත මේ වසරේ සිට පැවැත්වීමට ශ්‍රී ලංකා ක්‍රිකට් පරිපාලනය තීරණය කර ඇත.ක්‍රිකට් හිටපු අතුරු කමිටු නිලධාරීන් විසින් සිංගප්පූරුවේ සමර්සෙට් සමාගම සමඟ ගිවිසුම් අස්සන් කොට විස්සයි – 20 තරගාවලිය පැවැත්වීමට තීරණය කර තිබූ හෙයින් එම ගිවිසුමෙන් බැහැර වීමට ක්‍රිකට් ආයතනයට නොහැකි වී තිබේ.සමර්සෙට් ගිවිසුම යම් හෙයකින් අක්‍රිය කළහොත් එම ආයතනයට වන්දි මුදලක් ගෙවීමට සිදුවන බව ශ්‍රී ලංකා ක්‍රිකට් ආයතනයේ ප්‍රකාශකයෙක් “දිනමිණ” ට පැවැසීය.ශ්‍රී ලංකාවට අවාසිදායක කොන්දේසි එම ගිවිසුමේ ඇත්නම් ඒවා ඉවත් කිරීමට සමර්සෙට් ආයතනය සමඟ ඉදිරි දින කිහිපයේ සාකච්ඡා කරන බව ද එම ප්‍රකාශකයා වැඩිදුරටත් පැවැසීය.පසුගියදා රැස්වූ ශ්‍රී ලංකා ක්‍රිකට් විධායක කමිටු රැස්වීමේදී පි‍්‍රමියර් ලීග් විස්සයි – 20 ක්‍රිකට් තරග පිළිබඳ දීර්ඝ ලෙස සාකච්ඡා පවත්වා ඇති අතර ගිවිසුම සම්බන්ධ නීති උපදෙස් ද ලබාගෙන තිබේ.මේ දිනවල පැවැත්වෙන අන්තර් ක්‍රීඩා සමාජ තෙදින ක්‍රිකට් තරගාවලිය නිමාවීමෙන් පසුව විස්සයි – 20 තරගාවලිය පැවැත්වීමේ තීරණයට එළැඹ ඇත.ශ්‍රී ලංකා පි‍්‍රමියර් ලීග් ක්‍රිකට් තරගාවලිය රුහුණු, බස්නාහිර, ඌව, වයඹ, කඳුරට, උතුර හා නැඟෙනහිර ආදී ලෙස කණ්ඩායම් 7 කින් සැදුම්ලත් වන අතර විදෙස් ක්‍රීඩකයන් 30 ක් සහභාගි වීමට කැමැත්ත පළකර තිබුණි. තරගාවලිය පසුගිය වසරේ ජූලි මාසයේ පැවැත්වීමට දින නියම කර තිබුණි.තරගාවලිය දින 18 කදී තරග 24 ක් ලෙස කාණ්ඩ දෙකකින් පැවැත්වීමට කටයුතු යොදා තිබූ අතර ඉදිරියෙන්ම සිටින කණ්ඩායම් 4ක් අවසන් පූර්ව වටයට එක්කිරීම සැලසුම විය.රුහුණු කණ්ඩායමේ නායකත්වය සනත් ජයසූරියට, බස්නාහිර ටී. එම්. ඩිල්ෂාන්ට, ඌව පළාත් පිල චමින්ද වාස්ට, වයඹ මහේල ජයවර්ධනට, කඳුරට කුමාර් සංගක්කාරට, නැඟෙනහිර ෂහිඩ් අෆ්රිඩිට හා උතුරු පළාත් පිල ඩැනියෙල් විටෝරිට භාර දී තිබුණි. එක් කණ්ඩායමකට විදෙස් ක්‍රීඩකයන් 5 ක් උපරිමව සම්බන්ධ කර ගත හැකි බව ගිවිසුමේ සඳහන් වේ.පසුගිය වසරේ ජූලි මාසයේ පැවැත්වීමට නියමිතව තිබූ තරගාවලියට බටහිර ඉන්දීය කොදෙව් පිලේ ක්‍රිස් ගේල්, කිරාන් පොලාර්ඩ්, ඩැරන් බ්‍රාවෝ, දකුණු අපි‍්‍රකාවේ හර්ෂල් ගිබ්ස්, මකායා නිට්නි, ඇල්බි මෝකල්, පාකිස්තානයේ ෂහිඩ් අෆ්රිඩි, උමාර් ගුල්, ෂොහිබ් තන්වීර්, උමාර් අක්මාල්, අබ්දුල් රසාක්, ඉම්රාන් නසීර්, මොහොමඩ් සමි, වහාබ් රියාස්, ඔස්ට්‍රේලියාවේ ෂෝන් ටේට්, ඩේවිඩ් වෝනර්, ඩැනියෙල් ක්‍රිස්ටීන්. බංග්ලාදේශයේ මොහොමඩ් අෂ්රාෆුල්, තමීම් ඉක්බාල්, ෂකිබ් අල් හසන්, ෂාෆුල් ඉස්ලාම් හා ඉන්දියාවේ රවින්ද්‍ර ජඩේජා, රවිචන්ද්‍ර අශ්වින්. යුෂුප් පතාන්, යුවරාජ් සිං, පෝල් වැල්ති, මනෝජ් තිවාරි, උමේෂ් යාදෙව්, විනේ කුමාර්, මුනාෆ් පටෙල් සහභාගි වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202202</link>
    <topic>ශ්‍රී ලංකා ක්‍රීඩාංගණවලට වේග ක්‍රිකට් තණ තීරු</topic>
    <author/>
    <content>වේගපන්දු යවන්නන්ට වැඩිපුර ඕවර ප්‍රමාණයක් පන්දු යැවීමට දිරිමත් කිරීමත්, ඔවුන් ආබාධවලට ගොදුරුවීමේ අවකාශ අවම කිරීමත් අරමුණු කරගෙන තණකොළ සහිත පන්දුව ඉහළට ඉපිලෙන තණ තීරු සකස් කරන ලෙස මෙවර අන්තර් සමාජ පි‍්‍රමියර් ලීග් තරගාවලියට ක්‍රීඩා කරන ක්‍රීඩා සමාජවලින් ශ්‍රී ලංකා ක්‍රිකට් ආයතනය ඉල්ලා සිටියි.මෑත කාලයේ ශ්‍රී ලංකා ජාතික කණ්ඩායම විදේශ සංචාරවලදී සිය වේග පන්දු යවන්නකු හෝ දෙදෙනකු ආබාධවලට ලක්වීමේ හේතුවෙන් ආපසු හරවා යැවු අවස්්ථා එමට ය. මේ හේතුව නිසා ප්‍රතිවාදීන්ට වාසිදායක වූ අවස්ථා ද ඇතිවිය. මේ හේතුව නිසා ඉක්මනින්ම විසඳුමක් සෙවීමට ශ්‍රී ලංකා ක්‍රිකට් ආයතනයට සිදුවී තිබිණි.“වේග පන්දු යවන්නන් නිරතුරුවම ආබාධවලට ගොදුරුවීම වලක්වා ගැනීමට අපිට විසදුමක් සොයා ගැනීමට සිදු වුණා. අපගේ පුහුණුකරුවන්ගේ අංශය මේ පිළිබඳව අධ්‍යයනය කිරීමෙන් පසුව අපේ දේශීය තරග බිමේ තණ තීරු සැකැස්ම මීට හේතුවක් බව හොයා ගත්තා” ශ්‍රී ලංකා ක්‍රිකට් උප සභාපති කේ. මතිවානන් මහතා පැවැසීය.“අප ගේ ක්‍රීඩා සමාජ තණකොළ රහිත තණතීරු නිරතුරුවම සකස් කරනවා. එය වේග පන්දු යවන්නන් අධෛර්යමත් කරන්නක්. මේ නිසා නායකයා ඔවුන් වැඩිපුර කාලයක් පන්දු යැවීමේ යොදවන්නේ නැහැ. මේ නිසා ඔවුන් ජාත්‍යන්තර පිටියේ දී අඩු ගානේ ඕවර 20 ක් වත් යවන්න කලින් ශාරීරික යෝග්‍යතාවය පහළ වැටෙනවා” ඔහු පැවැසීය.ඒ අනුව දැනටමත් බොහෝ ක්‍රීඩා සමාජ වේග පන්දුවලට උචිත තණ තීරු සකස් කිරීම ආරම්භ කොට ඇති බවත් එය සතුටට කරුණක් බවත් මදිවානන් මහතා පැවැසීය.“අප මේ තීරණය ගත්තේ විශේෂයෙන් 2015 ලෝක කුසලාන තරගාවලිය ගැන සිතලයි. ඒ වන විට වේග පන්දු යවන්නන් ආබාධ වලින් ඈත් කොට තැබිම අපේ අරමුණ යි. මන්ද 2015 ලෝක කුසලාන තරගාවලිය ඔස්ට්‍රේලියා හා නවසීලන්ත වේගපන්දු යවන්නන්ට උචිත තණ තීරුවල පැවැත්වෙන බැවිනුයි” ඔහු කීවේය.පසුගිය ලෝක කුසලාන තරගාවලියෙන් පසුව නුවන් කුලසේකර, ධම්මික ප්‍රසාද්, නුවන් ප්‍රදීප්, සුරංග ලක්මාල්, දිල්හාර ප්‍රනාන්දු, චානක වෙලගෙදර සහ ෂාමින්ද එරංග මෙසේ වරින්වර විවිධ ආබාධවලට ගොදුරු වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202203</link>
    <topic>ඔස්ට්‍රේලියාවට ලකුණු 110ක ජයක්</topic>
    <author/>
    <content>බෙන් හිල්ෆෙන්හෝස් සහ බ්‍රෙට් ලී ගේ විශිෂ්ට පන්දු යැවීම හේතුවෙන් කොමන්වෙල්ත් බැංකු කුසලාන තුන්කොන් තරගවලිය යටතේ ඉන්දියාවට එරෙහිව බ්‍රිස්බේන් නුවර ඊයේ පැවැති දිවා රාත්‍රි එක්දින තරගයෙන් ලකුණු 110ක ජයක් අත් කර ගැනීමට ඔස්ට්‍රේලියාව සමත් විය.ඔස්ට්‍රේලියාව ලබාදුන් ලකුණු 289ක ඉලක්කය හඹා ගිය ඉන්දියාව ඕවර 43.3 කදී ලකුණු 178 කට දැවී ගියේ අතිරේක ප්‍රසාද ලකුණක් ද ඔස්ට්‍රේලියාවට හිමි කර දෙමිනි.මේ අනුව තරගාවලියේ ප්‍රසාද ලකුණු සටහනේ පෙරමුණ ගැනීමට ඔස්ට්‍රේලියාව සමත් විය.වසර 2 කට පසුව එක්දින තරගයකට සහභාගි වූ හිල්ෆෙන්හෝස් ඉන්දීය ඉනිමේ කඩුලු 5 ක් දවාලමින් තරගයේ වීරයා සම්මානය දිනා ගත්තේය. ඔහුට අනගි සහායක් ලබා දුන් බ්‍රෙට් ලී කඩුලු 3ක් දවාලීය. කඩුලු රකින මැතිව් වේඩ් උඩ පන්දු 5ක් රැකගැනීමට සමත් විය.ඉන්දීය ඉනිමේ වැඩිම ලකුණු ලාභියා වූ නායක මහේන්ද්‍ර සිං දෝනි ලකුණු 56 ක් රැස් කළ අතර සුරේෂ් රයිනා ලකුණු 28 ක් ලබා ගත්තේය.පළමුව පන්දුවට පහර දුන් ඕස්ට්‍රේලියානු පිලේ ආරම්භක පිතිකරුවන් වන මැතිව් වේඩ් සහ ඩේවිඩ් වෝනර් පළමු කඩුල්ලට ලකුණු 70 ක සම්බන්ධතාවයක් ගොඩනැඟීමට සමත් වූහ. වේඩ් ලකුණු 45 ක් රැස්කළ අතර වෝනර් ලකුණු 43 ක් ලබා ගත්තේය. නායක රිකී පොන්ටින් රැස්කළේ ලකුණු 7 ක් පමණි.ඕස්ට්‍රේලියානු ඉනිමේ හොඳම සම්බන්ධතාව පිහිටුවනු ලැබුවේ මැදපෙළ පිතිකරුවන් වූ පීටර් ෆොරස්ට් සහ මයිකල් හසීය. දෙදෙනා අතර 4 වැනි කඩුල්ලට ලකුණු 100 ක සම්බන්ධතාවයක් ගොඩනැඟිණි. ෆෝරස්ට් ලකුණු 52 ක් රැස්කළ අතර හසී ලකුණු 59 ක් ලබා ගත්තේය.6 වැනි කඩුල්ල සඳහා ඩේවිඩ් හසී සහ ඩැනියෙල් ක්‍රිස්ටියන් අතර ලකුණු 65 ක නොබිඳුණු සම්බන්ධතාවයක් ගොඩනැඟිණි. ක්‍රිස්ටියන් නොදැවී ලකුණු 30 ක් ද, ඩේවිඩ් හසී නොදැවී ලකුණු 26 ක් ද රැස් කළහ.පන්දු යැවීමේදී සාර්ථක ඵල නෙලාගත් ඉර්ෆාන් පතාන් ලකුණු 61 කට කඩුලු 3 ක් දවාලීය.ඕස්ට්‍රේලියාව 288/5 (ඕවර 50) - මයිකල් හසී 59, පීටර් ෆෝරස්ට් 52, මැතිව් වේඩ් 45, ඩේවිඩ් වෝනර් 43 (ඉර්ෆාන් පතාන් 61/3)ඉන්දියාව - 178 (ඕවර 43.3) මහේන්ද්‍ර සිං දෝනි 56, සුරේෂ් රයිනා 28 (බෙන් හිල්ෆෙන්හෝස් 33/5, බ්‍රෙට් ලී 49/3).</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202204</link>
    <topic>හෙවිවේට් සූරයා ක්ලිච්කෝ</topic>
    <author/>
    <content>බ්‍රිතාන්‍ය බොක්සිං සූර ඩෙරික් චිසෝරා, තරග තීරකවරුන්ගේ ඒකමතික විනිශ්චය අනුව පරාජයට පත්කළ යුක්රේනයේ විටාලි ක්ලිච්කෝ 10 වැනි වරටත් ලෝක බොක්සිං කවුන්සිලයේ හෙවිවේට් කිරුළ අත්කර ගැනීමට සමත්විය.වට 12 කින් සමන්විත වූ මේ තරගයේදී 40 හැවිරිදි විටාලිට පක්‍ෂපාතීව තරග විනිසුරුවන් ලකුණු 118 – 110, 118 – 110 ක් සහ 119 – 111 ක් වශයෙන් ලබා දී තිබිණි. අඩි 6 කුත් අඟල් 7 ක් උසැති විටාලි හමුවේ ශක්තිමත් යොවුන් ක්‍රීඩකයන් ගණනාවක්ම පරාජයට පත් වී තිබූ අතර අඩි 6 කුත් අඟලක් උසැති චිසෝරා පමණක් විටාලි හමුවේ පළමු වටයේ සිට ප්‍රබල සටනක නිරත වීමට සමත් විය. මේ ජයග්‍රහණයත් සමඟ විටාලි සිය වෘත්තීය තරග දිවියේ ජයග්‍රහණයන් 49 කට හිමිකම් කීමට සමත් වූ අතර 28 හැවිරිදි චිසෝරා සිය වෘත්තීය තරග 18 තුළ පරාජයට පත්වූයේ 3 වැනි වතාවටය.කෙසේ වෙතත් තරගය වට 12 ක් ම පැවැත්ම පිළිබඳව විටාලි නොසතුටට පත්ව සිටියේය.”ඔහු ඉතා හොඳින් ක්‍රීඩා කළා. ඔහු පරාජය කිරීම පහසු වුණේ නැහැ” විටාලි තරගයෙන් පසුව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>02</month>
      <day>20</day>
    </date>
    <link>http://www.dinamina.lk/2012/02/20/_art.asp?fn=s1202205</link>
    <topic> ද්‍රවිඩ සංගම්පිල කඩුලු 7කින් ජයගනී</topic>
    <author>ෆවුස් මොහොමඩ්</author>
    <content>ද්‍රවිඩ සංගම් පිලේ නායක සචිත්‍ර සේරසිංහගේ තුන්ඉරියව් දස්කම් හා චතුර රන්දුනු, උපුල් ඉන්ද්‍රසිරිගේ සුපිරි පන්දු යැවීමත්, කිත්රුවන් විතානගේ, අශාන් පි‍්‍රයන්ජන්ගේ විශිෂ්ට පිතිහරඹයත් හේතුවෙන් අන්තර් සමාජ පි‍්‍රමියර් ලීග් තුන්දින තරගාවලියේ ‘ඒ’ කොටස යටතේ බ්ලූම්ෆිල්ඩ් කණ්ඩායම සමඟ බ්ලූම්ෆීල්ඩ් පිටියේ ඊයේ නිමාවට පත් වූ තරගයෙන් කඩුලු 7 ක ජයක් අත්කර ගැනීමට ද්‍රවිඩ සංගම් පිල සමත් විය.බ්ලූම්ෆිල්ඩ් කණ්ඩායම් පළමු ඉනිමේදී කඩුලු 4 ක් සහ දෙවැනි ඉනිමේ දී කඩුලු 3 ක් දවාලමින් පන්දුවෙන් දස්කම් දැක් වූ සචිත්‍ර ද්‍රවිඩ සංගම් පළමු ඉනිමේදී ලකුණු 68 ක්ද, දෙවැනි ඉනිමේ දී නොදැවී ලකුණු 51 ක්ද, ලබා ගැනීමට සමත් විය.ද්‍රවිඩ සංගම් පළමු ඉනිමේදී කිත්රුවන් විතානගේ ලකුණු 121 ක් රැස් කළ අතර අශාන් පි‍්‍රයන්ජන් ලකුණු 66 ක් ලබා ගත්තේය. දෙවැනි ඉනිමේදී නොදැවී ලකුණු 50 ක් වාර්තා කිරීමට ද පි‍්‍රයන්ජන් සමත් විය.බ්ලුම්ෆිල්ඩ් පළමු ඉනිම – 178 (සියලු දෙනා දැවී) තරංග ලක්ෂිත 69, නදීර නාවෙල 52 (සුරංග ලක්මාල් 22/4, සචිත්‍ර සේරසිංහ 72/4) සහ දෙවැනි ඉනිම 276 (සියලු දෙනා දැවී) චාමර සිල්වා 98, තරංග ලක්ෂිත 49, චතුර රන්දුනු 141/5, සචිත්‍ර සේරසිංහ 26/3)ද්‍රවිඩ සංගම් පළමු ඉනිම - 332 (සියලු දෙනා දැවි) - කිත්රුවන් විතානගේ 121, සචිත්‍ර සේරසිංහ 68, අශාන් පි‍්‍රයන්ජන 66 (උපුල් ඉන්ද්‍රසිරි 143/5, විශ්ව ප්‍රනාන්දු 104/4) සහ දෙවැනි ඉනිම 123/3 සචිත්‍ර සේරසිංහ නොදැවී 51, අශාන් ප්‍රියන්ජන නොදැවී 50යුද හමුදාවට ඉනිමක ජයක්නාවික හමුදාවට එරෙහිව පනාගොඩ යුද හමුදා පිටියේ පැවැති ‘බී’ කොටසේ තරගයෙන් ඉනිමක හා ලකුණු 25ක ජයක් අත්කර ගැනීමට යුද හමුදාව ඊයේ සමත් විය. විශිෂ්ට පන්දු යැවීමක නිරත වූ සීකුගේ ප්‍රසන්න නාවික හමුදා පිලේ පළමු ඉනිමේ දී කඩුලු 7 ක් ද, දෙවැනි ඉනිමේ දී කඩුලු 3 ක් ද දවාලීය.යුද හමුදාව පළමු ඉනිම – 352/7 (ඉනිම අත්හිටුවන ලදී) මංජුල ද සොයිසා 72, අසේල ගුණරත්න 65, මොහම්මඩ් ෆෙෂාල් 57 (බුද්ධික ද අල්විස් 96/4)නාවික හමුදාව පළමු ඉනිම – 119 (සියලුදෙනා දැවී) චානක රුවන්සිරි 49 (සීකුගේ ප්‍රසන්න 57/7, රොෂාන් ජයතිස්ස 20/3) සහ දෙවැනි ඉනිම – 208 (සියලුදෙනා දැවී) චානක රුවන්සිරි 86, මලිත් කුරේ 42 (සීකුගේ ප්‍රසන්න 91/3).</content>
  </post></root>