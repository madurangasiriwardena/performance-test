<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av0906217</link>
    <topic>“ප‍්‍රභාගෙ ප‍්‍රවෘත්ති සාකච්ඡාව වෙලාවේ</topic>
    <author> </author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්රාමවික‍්‍රම සටන් බිමේ තොරතුරු හෙළිකරයිශ‍්‍රී ලංකා යුද ඉතිහාසයේ සිව්වැනි ඊළාම් යුද්ධයේදී සජීවී යුද පුවත් වාර්තා කරණයෙහි යෙදුණු ප‍්‍රථම මාධ්‍යවේදියා වෙමින් ඉතිහාසයට එක්වන රාමා යුද බිමේදී ලැබූ අත්දැකීම් පිළිබඳව තවමත් බොහෝ මාධ්‍ය මඟින් කතා බහ කෙරෙනවා.රාමා අප සමඟ එක්වුණේ මෙතෙක් මුද්‍රිත මාධ්‍යයකින් පළ නොවූ යුද පුවත් වාර්තාකරණයට යොමුවූ ඒ දෛවෝපගත සිදුවීම් පිළිබඳව අතීතාවර්ජනයක යෙදෙන ගමන්.”මගේ මාධ්‍ය ජීවිතය ආරම්භ වන්නේ පාසල් වියේදීමයි. මගේ ගම මාතර තිහගොඩ. මේ නිසා මම 5 වසර දක්වා හීනටියන රාහුල විද්‍යාලයට අකුරු කරන්නට ගියා.ඉන්පසු අම්බලන්ගොඩ දේවානන්ද මහා විද්‍යාලයෙන් ජීව විද්‍යා අංශයෙන් උසස් පෙළ සමත්වන තෙක් අධ්‍යාපනය ලැබුවා. ඉන් පස්සෙ කොළඹ විශ්වවිද්‍යාලයේ මානව අභිවර්ධන ආයතනයෙන් BLE උපාධිය ලබාගත්තා.”මම මුලින්ම මාධ්‍යයට සම්බන්ධ වුණේ 1982 දී. ඒ ගුවන් විදුලියේ ළමා ශිල්පී පරීක්ෂණයෙන් සමත්වුණු ළමා ශිල්පියකු ලෙස. ඒ කාලෙම රුහුණු සේවයේ ළමා ශිල්පියකු ලෙසත් වැඩ කරන්නට හැකිවුණා. ඉන්පසු රුහුණු සේවයේ සහන නිවේදකයකු ලෙසත් කටයුතු කරන්න අවස්ථාව ලැබුණා.””මේ කාලයේ මම සිංහල භාෂා දින සහ දහම් පාසල් කථික තරගවලින් සමස්ත ලංකා ජයග‍්‍රහණ ලබාගත්තා.” ”ඒ සමඟම 1989 වසරේ අම්බලන්ගොඩ ප‍්‍රතිභා යෞවන සමාජයේ වසරේ හොඳම යොවුන් නිවේදකයා ලෙස යෞවන සම්මාන දිනාගත්තා. එම වසරේම යොවුන් පුර හොඳම කථිකයා ලෙසත් තේරුණා.”නිවේදක කලාවට තිබුණු මගේ ආසාව මල් ඵල ගැන්වුණේත් 1989 වසරෙදිමයි. ඒ දිනවල පැවැති දේශපාලන වාතාවරණය හේතුවෙන් ශ‍්‍රී ලංකා රූපවාහිනී සංස්ථාවේ කටයුතු අඩාල වෙලා තිබුණේ.මේ නිසා එහි සියලුම කටයුතු සිදුකිරීමේ වගකීම ගුවන් හමුදාවට බාරදීලා තිබුණා. එහි නිසි බලධාරියා ලෙස කටයුතු කළේ ගුවන් කොමදෝරු ආනන්ද සමරකෝන් මහතා.”රූපවාහිනියේ ප‍්‍රවෘත්ති නිවේදකයින්ගේ හිඟයක් තිබුණු නිසා, ජාතික තරුණ සේවා සභාවට කළ ඉල්ලීමක් අනුව සෑම වසරකම හොඳම යොවුන් නිවේදකයින් කැඳවා සම්මුඛ පරීක්ෂණයක් පැවැත්වූවා.එතැනින් මමත්, නිහාල් වික‍්‍රම එදිරිසූරියත්, මයුරී අබේසිංහත් තුන්දෙනා තේරුණා.”ඉන්පස්සෙ අපි තාවකාලික ප‍්‍රවෘත්ති නිවේදකයින් හැටියට කටයුතු කළා. මට තාම මතකයි ඒ වෙනකොට මම ඉස්කෝලෙ ඇරිලා කෙලින්ම රූපවාහිනියට එනවා.එතකොට මම අඳින්නෙ කොට කලිසම. රෑ නිව්ස් කියල ඉවරවෙලා නැවතුණේ පදනම් ආයතනයේ. කොහොම හරි අපි තුන්දෙනා කිසිම අඩුපාඩුවක් නැතිව ප‍්‍රවෘත්ති ඉදිරිපත් කළා.”ක‍්‍රමයෙන් රටේ තත්ත්වය යහපත් වෙලා රූපවාහිනියේ කටයුතු හමුදාවෙන් ඉවත්වීමත් සමඟ අපි තුන්දෙනාට හිටපු හැටියේ රස්සාව නැතිවුණා.අපි චරිත රත්වත්තේ මහතා හමුවුණා. ඔහු පාර්ලිමේන්තු උපදේශක කාරක සභාව දක්වා මේ ප‍්‍රශ්නය ගෙන ගොස් අවසානයේ අපිට තවදුරටත් ප‍්‍රවෘත්ති කීමේ අවස්ථාව ලැබුණා.”මේ අතර ලක්හඬ ගුවන්විදුලිය ආරම්භවීමත් සමඟ එහි ආරම්භක නිවේදකයකු ලෙස කටයුතු කිරීමේ අවස්ථාව ලැබුණත් මේ තනතුරු දෙකම ස්ථිර තනතුරු වුණේ නෑ. කෙසේ හෝ අවසානයේ ජාතික රූපවාහිනියේ සහකාර වැඩසටහන් නිෂ්පාදකවරයකු ලෙස නිෂ්පාදන අංශයේ ස්ථිර පත්වීමක් ලැබුණා.රාමා යුද පුවත් වාර්තාකරුවකු වීමත් හරි අපූරු සිදුවීමක් නිසා වන්නක්.”මම අලුත් තනතුරේ වැඩ බාර අරගෙන මාසයක් විතර ඇති. ලේක්හවුස් මාධ්‍යවේදී කිරම පියසෝම ඇතුළු මාධ්‍යවේදීන් රැගෙන ගිය ගුවන් යානාව ඇතුළු ගුවන් යානා කීපයක්ම එල්.ටී.ටී.ඊ. එකෙන් බිම දාපු කාලය. සංස්ථාවට පණිවුඩයක් එනවා එල්.ටී.ටී.ඊ. ළමා සොල්දාදුවන් 30ක් විතර පණපිටින් අල්ලලා මාන්කුලම්වල ඉන්නවා රූපවාහිනී කණ්ඩායමක් එවන්න කියලා.සංස්ථාවෙන් මට යන්න කියල නියෝගයක් ආවා. යන්න ඕන රත්මලානට ගිහින් ප්ලේන් එකෙන්. ඒ වෙනකොට යානා 3ක් බිමදාල මට යන්න තිබුණෙ 4 වැනි එකෙන්.”ඒක අහපු වෙලාවෙ ඉඳල හිතට කියන්න බැරි බයක් දැනුණා. ඒත් රස්සාව ස්ථිර වෙලා මාසයයි. ගමන භයානකයි. නොගියොත් රැකියාව අහිමිවෙනවා.මේ පටිගත කරන්නේ අල්ලාගත් යුද අගලක්කොහොමහරි හිත හදාගෙන රත්මලානට ගියා. එතකොට තමයි දන්නෙ ප්ලේන් අනුරධපුරයට විතරක් යවන්න තීරණය කරලා.ඉතින් අපි අනුරාධපුරයට ගිහින් එතැනින් අදාළ ස්ථානයට ගියා. පටිගත කරලා ගෙනැවිත් රාජකාරිය අවසන් කළා. එදා සිට මට මෙවැනි පුවත් වාර්තා කිරීමට ආසාවක් ඇතිවුණා.”ඊට පස්සෙ අපේ රටේ සිදුවුණු ප‍්‍රධාන පෙළේ බෝම්බ පිපිරවීමේ සිදුවීම් හැම එකක්ම පාහේ වාර්තා කිරීමට මට අවස්ථාව ලැබුණා.මෙසේ ඇරැඹි යුද පුවත් වාර්තාකරණයේදී චන්ද්‍රිකා ජනපතිනියට එල්ල කළ බෝම්බ ප‍්‍රහාරය, ෆේරියල් අෂ්රොෆ් ඝාතන තැත, අග‍්‍රාමාත්‍ය කාර්යාලයේ බෝම්බ පිපිරීම මෙන්ම අග්නිඛීල සහ කිණිහිර යන මෙහෙයුම් පිළිබඳව කළ වාර්තාවන් කැපී පෙනෙනවා.”මට තවම මතකයි කොටි අපේ හමුදාවට ප‍්‍රහාර එල්ල කරන්න ‘නොනවතින රැල්ල’ නමින් මෙහෙයුමක් කළා.එය මැඩ පවත්වන්න වත්මන් යුද හමුදාපති තුමා සහ ජානක පෙරේරා යන මහත්වරු දෙදෙනාට බාර දීලා තිබුණා. ඔවුන්ගේ මූලිකත්වයෙන් අපේ හමුදාව කොටින්ට ප‍්‍රහාර එල්ල කරමින් ඉදිරියට ගියා.කොටි කඳවුරු බිමක සිංහ ධජය ලෙළදෙයිඅපේ හමුදාව චාවකච්චේරි මුදාගන්නා මොහොතේ අලුත්ම දර්ශන පටිගත කරල ගේන්න මට බාරවුණා. අපි ඒ ගත්තුª දර්ශන පලාලිවලින් ගුවන් මඟින් එව්වෙ.ඒ වනවිට කොටි නිතරම පලාලි ගුවන් තොටුපලට කාලතුවක්කු ප‍්‍රහාර එල්ල කරමින් තිබුණේ. ඉතින් මම ගුවන් තොට්දී ජානක පෙරේරා මහතාගෙන් ඇසුවා මේ ගැන.ඔහු කිව්වා මෙච්චර දවසක් නොනවතින රැල්ලක් තිබුණේ මේ පැත්තට. ඒත් දැන් ඒ රැල්ල තියෙන්නේ අනිත් පැත්තට කියලා.”මේ වගේ අත්දැකීම් එක්ක රාමාට විශේෂ අවස්ථාවක් ලැබුණා කොටි පාලන ප‍්‍රදේශවලට යන්න.”ඔව්! මෙවැනි අභියෝගාත්මක තැන්වලට ගිහින් සිදුකළ වාර්තාවන් නිසා මට විශේෂ වරප‍්‍රසාදයකුත් ලැබුණා. ඒ 2000 වසරේ එදිරිවාදිකම් අත්හැරීමේ ගිවිසුම සමඟ උතුරට යන්න.මන්නාරම රදගුරු මැල්කම් රන්ජිත් පියතුමා සමඟ මඩු පල්ලියට යාම හා රතු කුරුසිය සමඟ නීලගම්බේස්වලට යන්න අවස්ථාව ලැබීම ඒ අතරින් ප‍්‍රධානයි.කොටි බංකරයක් තුළඉන් පස්සෙ 2002 වසරේ සාම ගිවිසුම ආරම්භවීමත් සමඟ ඒ 9 පාරේ යෑම සහ ප‍්‍රභාකරන්ගේ ප‍්‍රවෘත්ති සාකච්ඡාව, අජිත් බෝයගොඩ රණවිරුවා නිදහස් කිරීම වැනි සුවිශේෂී අවස්ථාවන් වාර්තා කිරීමට මට අවස්ථාව ලැබුණා.””මට එක් විශේෂ සිදුවීමක් මතකයි. ප‍්‍රභාගේ ප‍්‍රවෘත්ති සාකච්ඡාවට ගිය වෙලාවේ අපේ ප‍්‍රවෘත්ති අංශයේ ශර්ලි අනිල් ද සිල්වාගෙන් දයා මාස්ටර් ඇහැව්වා රාමා ඇර දෙමළ එක්කෙනෙක් නැද්ද එවන්න කියලා. ඒ තරමටම මම එදාත් යුද පුවත් වාර්තාකරණයේදී පෙරමුණේ හිටියා.හැබැයි ඒ දවස්වල මට දෙමළ පොඩ්ඩක්වත් කතා කරන්න බෑ.”දෙමළ ප‍්‍රශ්න කටපාඩම් කරගෙන ප‍්‍රවෘත්ති සාකච්ඡාවලට ගිය අයුරු ලබන සතියේ කියවමු.          ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av0906218</link>
    <topic>සුපිරි නළුවා තුන්වැනි වතාවටත් පිය පදවියට</topic>
    <author>සුජීව තේවහෙට්ටිගේ</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්යෞවන සිනමා රසික රසිකාවියන්ගේ සිත් තුළ සදා නොමැකෙන මිහිරි මතකයන් සනිටුහන් කරන්නට සමත්වූ ඔහු, අමීර් ඛාන්. මේ සුපිරි තලයේ රංගන ශිල්පියා ගේ සිනමා ජීවිතය දැන් බොහෝ දුරට වෙනස් වෙලා. සිනමාවට එක්වූ මුල්ම කාලයේ සිටි අමීර් ඛාන් ම නොවෙයි දැන් ඔබ හමුවට පැමිණෙන්නේ.ඔහු ගේ පෞද්ගලික ජීවිතයත් ඊට දෙවැනි නැහැ. දැන් වැඩි දෙනෙක් අමීර් ගේ පෞද්ගලික ජීවිතය දෙස විමසිලිමත් වෙන්නට උනන්දු වෙනවා.මේ අයගෙන් වැඩි දෙනෙක් අමීර් ගේ සැබෑ ජීවිතය අනුමත කරාවිද? කවුරු අනුමත කළත් නොකළත් ඔහු තම මුල් විවාහය කඩා බිඳ දමා ගත්තේ බිරිඳ සහ දරු දෙදෙනෙකුත් අමතක කර දමලයි. අමීර් ගේ දෙවැනි විවාහය සිදුවුණේ මීට අවුරුදු හතරකට කලින්. ඔහු විවාහ කර ගත්තේ චිත‍්‍රපට තිර රචිකාවියක වන කිරන් රාඕ වයි.අමීර් - කිරන් විවාහය දෙස මුළු ලොව නෙත් යොමා බලා සිටියේ පුදුමයකින්. දරු දෙදෙනෙකුගේ පියෙක්, සුපිරි නළුවෙක් තම පළමු බිරිඳ අතහැර වෙනත් යුවතියක විවාහ කර ගනිද්දී පුදුම නොවී සිටිය හැක්කේ කාටද? දසතින් විවේචන එල්ලවෙද්දී අමීර්, කිරන්ගේ ලෝකයේ රජ වුණා. කාලය ගෙවී ගියා.පසුගිය සතියේ දී බොලිවුඩ් පුරයෙන් දැනගන්නට ලැබුණේ අමීර් ගේ බිරිඳ, කිරන් පිළිබඳ උණුසුම් පුවතක්. එයින් කියැවුණේ කිරන් රාඕ මව් පදවිය ලබන්නට සූදානමින් සිටිනවාය කියලයි. කිරන් සහ අමීර්ට මෙය රහසක් නොවුණත්, ඒ කාරණය ලොවටම හෙළි වුණේ පසුගිය සතියේදීයි.කිරන්ට සෙම්ප‍්‍රතිශ්‍යාව සහ උණ රෝගය වැළඳී මුම්බායිහි පිහිටි ‘බී‍්‍රච් කැන්ඩි’ රෝහලට ඇතුලත් කිරීමෙන් පසුව තමයි මේ ආරංචියට පියාපත් ලැබිලා තියෙන්නේ. රෝහලට ඇතුළත් කළ පසුව ඇයව පරීක්ෂා කළ වෛද්‍යවරුන් අමීර්ට පවසා ඇත්තේ ඇයට දරු සම්පතක් ලැබෙන්නට තිබෙන බවයි.අමීර් තුන් වැනි වතාවටත් පිය පදවිය ලබන්නට යන බව මේ වනවිට උණුසුම් පුවතක් වූවත්, ජූනි මාසයේ මුල් සතියේදී එහි වගතුග තමන්ට දැන ගන්නට ලැබුණා ය කියලයි, ඔහුගේ හිත මිතුරන් පවසන්නේ කිරන්ව රෝහලට ඇතුළත් කළේ මැයි 31 වැනි සෙනසුරාදායි. ඒ සතියේ දී ම තමයි මේ විස්තර කවුරු කවුරුත් දැනගත්තේ.“අමීර්ගෙ බිරිඳ බී‍්‍රච් කැන්ඩි රෝහලට ඇතුළත් කළේ එයාට උණ තිබුණු නිසයි. මේ රෝහලේ පැරණි ගොඩනැඟල්ලේ හතර වැනි තට්ටුවේ තියෙන වාට්ටුවකයි කිරන්ව නතර කළේ.එතනදී තමයි කිරන් අම්මා කෙනෙක් වෙන්න යනවාය කියල හෙළිවුණේ. කිරන් සතියක් විතර යනතුරු නැවතිලා හිටියා” මෙහෙම කිව්වේ තමන්ගේ නම හෙළි කරන්නට අකමැති වූ එම රෝහලේ සේවකයෙක්. ඔහු තවත් කරුණු හෙළි කළා...“කිරන්ව රෝහලට ඇතුල් කළාට පස්සෙ අමීර් හැමදාම එයාව බලන්න ආවා. හැබැයි දවල් කාලෙදි නම් නෙවෙයි. රෑ නවයෙන් පස්සෙයි. දවල්ට ආවොත් වටපිට ඉන්න කාගෙත් අවධානය තමන්ට යොමුවෙන නිසා තමයි, එයා රෑ නවයෙන් පස්සෙ ආවේ.කිරන්ට ප‍්‍රතිකාර කෙරුණේ, එයාගෙ උණ රෝගයටයි. වෙන ප‍්‍රතිකාර අවශ්‍ය වුණේ නැහැ. උණ සනීප වුණායින් පස්සෙ කිරන්ට ගෙදර යන්න පුළුවන් වුණා. වෙන කිසිම ප‍්‍රශ්නයක් ඇති වුණේ නැහැ” රෝහල් සේවකයා කියාගෙන ගියා.මේ නිසා මාධ්‍යවේදීන්ට වුවමනා වුණා, අමීර්ගේ අදහස් දැනගන්න. නමුත්, කිරන්ගේ වැඩි විස්තර කියන්න අමීර් උත්සුක වුණේ නැහැ. ඔහු දුරකථනයෙන් හෝ සම්බන්ධකර ගන්නට කිසිවෙකුටවත් හැකි වුණේ නෑ.අමීර් මුලින් ම විවාහ කර ගත්තේ රිනා දත්තාවයි. ඒ විවාහයෙන් ඔහුට පුතෙකුත් දුවෙකුත් ලැබුණා. පුත‍්‍රයාගේ නම ජුනයිඩ්. දියණිය, අයිරා. අමීර් මේ තිදෙනාගෙන් ම වෙන්වුණේ 2002 දෙසැම්බර් මාසයේදීයි.2005 දෙසැම්බර් මාසයේදී ඔහු කිරන් රාඕ ව විවාහ කර ගත්තා. එතැන් සිට කිහිපවතාවක් ම පැතිරී ගිය ආරංචිවලින් පැවසුණේ කිරන්ට මව් පදවිය ලැබෙන්නට යන බවයි. නමුත් ඒ ආරංචිවල ඇත්තක් තිබුණේ නැහැ. මේ වතාවේදී තමයි එය ඇත්තක් බවට පත් වුණේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av0906219</link>
    <topic>සුසෑන් - රිතික් රැකගනියි</topic>
    <author>සුජීව තේවහෙට්ටිගේ</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්ලෝක ප‍්‍රකට කෑන්ස් චිත‍්‍රපට උලෙළ පසුගියදා නිමාවට පත්වුණා.මේ උලෙළට බොලිවුඩ්පුරයෙන් සුපිරි නළු නිළියන් කිහිප දෙනෙක් ම සහභාගි වුණා. ඒ විතරක් ද? අලුත් ම බොලිවුඩ් චිත‍්‍රපටයක දර්ශන කිහිපයකුත් මෙහිදී ප‍්‍රදර්ශනය කෙරුණා.සුපිරි චිත‍්‍රපට අධ්‍යක්ෂ රාකේෂ් රෝෂන් නිර්මාණය කළ ‘කයිට්ස්’ චිත‍්‍රපටයේ දර්ශන කිහිපයක් තමයි, එලෙස තිරගත කෙරුණේ.‘කයිට්ස්’ නිසා එක්තරා කට කතාවකට අත්තටු ලැබිලා හතර අතේ පියාඹන්නත් පටන් ගත්තා. කට කතාවට මුල් වුණේ බාබරා මෝරියි.‘කයිට්ස්’ චිත‍්‍රපටයේ ප‍්‍රධාන නිළිය ඇයයි. ඇය මෙක්සිකානු යුවතියක්. ඒ රටේ චිත‍්‍රපට නිළියක්.ඇය මේ චිත‍්‍රපටයේ ප‍්‍රධාන නළුවා සමඟ හාදකමක් පවත්වනවාය කියලයි ආරංචි පැතිරී ගියේ. බාබරා ළං වුණේ කා වෙතට ද? වෙනින් කවුරුවත් වෙත නොවෙයි. රිතික් රෝෂන් වෙතටලු ඇය ළං වුණේ. ආරංචිය බොහොම වේගයෙන් පැතිරී ගියා.රිතික් ගෙන් බොහෝ දෙනෙක් මේ ගැන විමසුවා. ඔහු ගත් කටටම කියා සිටියේ බාබරා සහ තමන් අතර එවැනි සම්බන්ධයක් නැතිය කියලයි.කට කතාව කොයිතරම් ප‍්‍රබල වුණා ද කිව්වොත් රිතික් ගේ බිරිඳ සුසෑන්ටත් මීට මැදහත් වෙන්නට සිද්ධ වුණා.ඇය කියා සිටියේ පැතිරී ගිය ඒ ආරංචියෙහි කිසිම ඇත්තක් නැතිය කියලයි. බාබරා සහ තම පවුලේ සියලු දෙනා ඉතාම හිතවත්ව ඇසුරු කරන බවත් සුසෑන් කියා සිටියා.සමහරු ඔය අතරේදී තවත් ‘පදයක්’ හදා තිබුණා. රිතික් සමඟ අමනාප වුණු සුසෑන් දරු දෙදෙනාත් එක්ක තමන්ගේ මහ ගෙදරට ගියාය කියලයි ඒ කතාවෙන් කියවුණේ.දැන් පෙනෙන්න තියෙන හැටියට නම් මේ ආරංචිවල කිසිම ඇත්තක් නැහැ. මෑතකදී පැවැත්වුණු ප‍්‍රිය සම්භාෂණ කිහිපයකටම රිතික්, බිරිඳ සුසෑන් එක්ක ඉතාම සතුටින් සහභාගි වුණාය කියලයි, බොහෝ දෙනා කියා තිබුණේ.‘කයිට්ස්’ චිත‍්‍රපටය නිසා නොයෙකුත් ‘ප‍්‍රබන්ධ’ ගෙතී යද්දී රිතික්ව ජාත්‍යන්තර මට්ටමේ චිත‍්‍රපට අධ්‍යක්ෂවරුන්ගේත් අවධානයට ලක්වෙලා.කෑන්ස් උලෙළේදී තිරගත වූ ‘කයිට්ස්’ චිත‍්‍රපටයේ කොටස් නිසා තමයි, මේ සැළකිල්ල රිතික් වෙතට යොමුවෙලා තියෙන්නෙ.විදේශීය චිත‍්‍රපට අධ්‍යක්ෂවරුන් කිහිප දෙනෙක්ම රිතික් ගේ පියා (රාකේෂ් රෝෂන්) හමුවී පවසා තිබෙන්නේ රිතික් වඩාත් ම සුදුසු බටහිර චිත‍්‍රපටවලට කියලයි. ඒ අතර ඔවුන් තවත් අදහසක් පළ කරන්නත් පසුබට වෙලා නැහැ.“රිතික් ගෙ ස්වරූපය වැඩියෙන් ම ගැලපෙන්නෙ කි‍්‍රස්තුස් වහන්සේ ගේ චරිතය නිරූපණය කරන්නයි!” විදේශීය චිත‍්‍රපට අධ්‍යක්ෂවරයෙක් තමයි රිතික්ගේ පියාට එලෙස පවසා ඇත්තේ. රිතික් නම් මීට ප‍්‍රතිචාර දක්වා නැහැ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062110</link>
    <topic>කොහොමද තොරතුරු</topic>
    <author>හේමාලිගෙන්</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්සමන්ත පෙරේරා ගැන පසුගිය දිනවල වැඩිපුරම කතා බහට ලක්වුණේ ඔහුගේ මියුරු සංගීතයෙන් හා තනු නිර්මාණයෙන් ඔපවත් වුණු නිතර දෙවේලේම ඇසුණු ගීතයක් නිසාවෙනි.ඒ සහේලි රෝචනා ගායනා කළ ආයුබෝවේවා මහරජාණෙනි ගීතයයි. මේ ගීතයෙන් පසු සමන්තට මෙවැනි දේශාභිමානී ගීත 18ක් නිර්මාණය කිරීමට අවස්ථාවක් ලැබිලා.සුභානි හර්ෂණී, නදිනි පෙ‍්‍ර්මදාස, මීනා කුමාරි, රුවනි වාසනා, මාලිකා සිරිවර්ධන වැනි ගායක ගායිකාවන් සඳහාත්, ස්වාධීන රූපවාහිනිය සඳහාත් ඔහු මෙම ගීත නිර්මාණයට අත ගසා තිබෙනවා. ඒ සමඟම ඔහු මේ දිනවල ‘සාමය’ පිළිබඳව ගීතයකුත් නිර්මාණය කරනවා.මීට අමතරව ඔහු ‘යසෝදරා වත’ සංගීතමය ආකාරයෙන් ගෙන ඒමට මේ දිනවල කටයුතු සූදානම් කරමින් සිටියි. මේ දැවැන්ත කටයුත්තට දැනට ඔහුට තිබෙන එකම බාධකය අනුග‍්‍රාහකයකු නොමැතිවීම. එහෙම වුණත් ඔහු සිය වියදමින් මෙහි මූලික කටයුතු සම්පාදනය කරමින් සිටිනවා.උමයංගනා වික‍්‍රමසිංහට ලොකු අසාධාරණයක් වෙලා කියලා පසුගිය දිනවල අපට ආරංචි වුණා. ඒ හින්දම අපි ඇයට කතා කළා මොකක්ද මේ අසාධාරණය කියලා දැන ගන්න.“මට ආරංචි වුණා මගේ නම සහ මම රඟපාපු චරිතවල නම් යොදාගෙන අසභ්‍ය වීඩියෝ දර්ශනයක් තිබෙනවයි කියලා. මේ ගැන මගේ සැමියා සහ පවුලේ හිතවතුන් සොයා බැලුවා.මගේ නම පාවිච්චි කරලා වෙනත් කාන්තාවක් පෙනී සිටින දර්ශනයක් ඇති බව අපට ඔප්පු වුණා.මම පසුගියදා පොලිස්පති තුමාට ලිඛිතව දැනුම් දීමක් කරලා පැමිණිල්ලක් දැම්මා මට සිද්ධවුණ අපහාසයට සහ මේ වැරදි කි‍්‍රයාවට නීතිමය කි‍්‍රයාමාර්ග ගන්න කියලා.”නිලන්ති ඩයස් පසුගියදාක අපට මුණගැසුණේ සුදෝ සුදු ඇඳුමකින්. සැරසීගෙන අනුරාධපුර රාජධානියේ රුවන්වැලි සෑය ඉදිරිපිටදීයි.ඇය මේ ස්ථානයට පැමිණ සිටියේ ඇගේ රංගන ජීවිතයේ සුවිශේෂී මොහොතක් වෙනුවෙනුයි.ඒ ඇයට සිනමාවේ ලැබුණු අලුත්ම චරිතය වෙනුවෙනි. ජයන්ත චන්ද්‍රසිරිගේ ‘දුටුගැමුණු’ චිත‍්‍රපටය නිලන්ති ගේ රංගන ගමන අලුත් මඟකට යොමු කරාවි කියලා ඇය විශ්වාස කරනවා.”මට මේ ලැබිච්ච අවස්ථාව ගැන කියන්න බැරි තරම් සතුටුයි. මට හිතෙනවා මේක මගේ රංගන ජීවිතය වෙනසකට ලක්වන අවස්ථාවක් කියලා. දුටුගැමුණු චිත‍්‍රපටයේ මට ලැබී තියෙන්නේ එළාර රජතුමාගේ දියණිය ‘සාරදා’ ගේ චරිතය.සැප්තැම්බර් මාසයේ තමයි ෂූටිං පටන් ගන්න බලාපොරොත්තු වෙන්නේ. මෙවැනි දැවැන්ත නිර්මාණයකට මං වගේ කෙනෙකුට සම්බන්ධ වෙන්න ලැබුණු එක ගැන මට ලොකු සතුටක් තිබෙනවා.ඒ වගේම උපරිම කැපවීමෙන් මේ කටයුත්ත සඳහා දායක වෙන්නත් බලාපොරාත්තු වෙනවා.සුරේන්ද්‍ර පෙරේරා මේ දවස්වල ඉන්නේ සිය අලුත්ම ගීත එකතුව වෙනුවෙන් රසිකයන්ගෙන් ලැබෙන ප‍්‍රතිචාර විඳිමිනුයි.ඔහු සිය සංගීත ශ‍්‍රාවකයන් වෙත අලුතින්ම තිළිණ කරපු ගීත එකතුව ‘මුතු පබළු’. ආචාර්ය අජන්තා රණසිංහ, උපුල් ශාන්ත සන්නස්ගල, කැලුම් ශ‍්‍රීමාල් ඇතුළු ගීත රචකයින් විසින් රචනා කරන ලද නවතම ගීත 12ක් මෙම සංයුක්ත තැටියට ඇතුළත් වෙනවා.සරත් ද අල්විස් වැනි ප‍්‍රවීණ සංගීත ශිල්පීන් මෙන්ම නලින් පෙරේරා රොෂාන් ප‍්‍රනාන්දු වැනි නව යොවුන් පෙළේ සංගීත ශිල්පීනුත් මේ සඳහා ඔහුට ගී තනු නිර්මාණය කර තිබෙනවා.මෙම සංයුක්ත තැටියේ සුවිශේෂීම දේ වන්නේ මීට වසර ගණනාවකට පෙර අප අතරින් වියෝ වූ ප‍්‍රවීණ ගීත රචක කරුණාරත්න අබේසේකරයන් රචනා කළ ගීතයකුත් ඇතුළත් වීමයි.සුරේන්ද්‍රගේ ගායන හැකියාව ගැන විශ්වාසයක් ඇතිවූ කරුණාරත්න අබේසේකරගේ පුතු දිලීප අබේසේකර තමයි සුරේන්ද්‍රට මෙම ගීතය දීලා තිබෙන්නේ. සංයුක්ත තැටියනිශ්පාදනය කරල තියෙන්නෙ සිරස.හේමාලිගෙන්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062111</link>
    <topic>හිනා විජිතයේ සෙන්පතියෙක් සමුගනී</topic>
    <author>සුසන්ත</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්ඔහු සොඳුරු මිනිසෙකි. රටම ආදරය කළ මිනිසෙකි. රටක් හිනැස්සු මිනිසෙකි. ‘හාමු මහත්තයා’ ලෙස සමාජය ඔහු හැඳින්වූයේ ඔහු නිරූපණය කළ ජනපි‍්‍රය චරිතයක් නිසාය.වේදිකාව, සිනමාව, ගුවන්විදුලිය, රූපවාහිනිය යන සෑම ක්ෂේත‍්‍රයකම තම රංගනයන් ඉදිරිපත් කරමින් මිනිසුන් පිනවූ ඇනස්ලි ඩයස් නම් වූ මේ සොඳුරු කලාකරුවා පසුගිය දා ජීවිත වේදිකාවෙන් සමුගත්තේය.ඒ; ඔහු විසින් හිනැස්සු ලක්ෂ සංඛ්‍යාත හදවත් තුළ ශෝකයක් ඉතිරි කරමිනි. තම නිර්මාණ තුළින් රටක් හිනැස්සුව ද, ඇනස්ලි ඩයස් තම ජීවිතය විහිළුවක් කර නොගත්තේය.මුතුකුඩ ආරච්චිගේ ෆ‍්‍රැන්සිස් ඇනස්ලි ඩයස් 1927 වසරේදී උපත ලද්දේ කැලණියේ දළුගම තම ගම් පියස කරගෙනය. ඔහු දළුගම රජයේ පාසලෙන් මූලික අධ්‍යාපනය ලබා පසුව වරාගොඩ ශාන්ත පාවුළු විදුහලෙන් සහ දෙහිවල ශාන්ත ජෝශප් විදුහලෙන් අධ්‍යාපනය ලද අයෙකි. උපතින් කතෝලිකයකු වූවද භික්ෂුන් වහන්සේලා සහ පන්සල් නිතර ඇසුරු කළ අයෙකි.පෑලියගොඩ විද්‍යාලංකාර පිරිවෙනේදී වල්පොල රාහුල, බඹරැන්දේ සීවලි හිමිවරුන් ඇසුරින් තම දැනුම දියුණු කරගත් ඔහු පාලි භාෂාව පිළිබඳව හසල දැනුමක් සතුවූ අයෙකි.ඇනස්ලි හට සැමුවෙල් රුද්‍රිගු, බර්ටි ගුණතිලක සහ එච්.ඩී. විජේදාස වැන්නවුන් මුණ ගැසුණේ විද්‍යාලංකාර පිරිවෙණේදීය. මෙම පිරිස එක්ව පිරිවෙණේ විවිධ උත්සව වලදී විකට වැඩසටහන් ඉදිරිපත් කිරීමට පටන්ගත්හ.ඒවා ඉතාම ජනපි‍්‍රය විය. ඇනස්ලි කලාවට පිවිසියේ එලෙසිනි. එච්.ඩී. විජේදාසට ශී‍්‍ර ලංකා ගුවන් විදුලියේ රැකියාවක් ලැබුණේ මේ අතරතුරේදීය. එච්.ඩී. විජේදාසගේ ආරාධනයෙන් ඇනස්ලි ඩයස් 1954 දී ගුවන්විදුලියේ විහිළු තහළු වැඩසටහනට සහභාගි විය.ඉන් පසුව ඇල්ෆ‍්‍රඩ් පෙරේරා ගේ ගුවන් විදුලි නිර්මාණයක් වූ ‘විනෝද සමය’ වැඩසටහනට ඇනස්ලි, බර්ටි, සැමුවෙල් තිදෙනා සහභාගි වූහ. ‘විනෝද සමය’ රටේ සෑම දෙනා අතර ම ජනපි‍්‍රය වැඩසටහනක් වූයේ කවුරුත් නොසිතූ විරූ අයුරිනි.ඇනස්ලි ඩයස් ගේ මුල්ම රැකියාව වූයේ මොරටුව නගර සභාවේ ලිපිකරු තනතුරකි. ඔහු කොළඹ මහ නගර සභාවේ සේවයට බැඳුණේ ඉන් අනතුරුවය.කොළඹ මහ නගර සභාවේ භාෂා පරිවර්තකවරයකු ලෙස ද සේවය කළ ඇනස්ලි ඩයස් රැකියාව කරන අතරතුර කලා කටයුතුවල ද දිගටම නිරත විය. ඔහු වසර කීපයක් නාගරික සංවර්ධන අධිකාරියේ මහජන සම්බන්ධතා නිලධාරිවරයා ලෙස ද කටයුතු කළේය.විනෝද සමය වැඩ සටහනේ පිටපත් රචනය වැඩි වශයෙන් සිදුවූයේ ඇනස්ලි ඩයස් අතිනි. අනස්ලි ඩයස් දරු දැරියන් සය දෙනෙකුගේ පියකු වූ අතර මුනුපුරු මිනිපිරියන් රැසකගේ ම සීයා කෙනෙකු ද විය.වසර කීපයක් රෝගාතුරව සිට පසුගිය දිනෙක ජීවිත වේදිකාවෙන් සමුගත්ත ද ඔහුගේ වැඩසටහන් ඇසීමෙන්, නැරැඹීමෙන් ශී‍්‍ර ලාංකික රසිකයින් ගේ හදවත්වල ඉතිරි වූ ඔහු පිළිබඳ සුන්දර මතකය තවත් බොහෝ කාලයක් රැඳී පවතිනු නොඅනුමානය.සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062113</link>
    <topic>ගොවිතැනට මුල්තැන දෙන පරපුරක්</topic>
    <author>ඉනෝකා පෙරේරා බණ්ඩාර ඡායාරූප – ගීත් ද මැල්</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්පිගේරා ගොවි පවුලේ කතාව...වී ගොවිතැන අපේ අනන්‍යතාව.ඒත්, නාගරික වෙච්චි, සුඛ විහරණ ජීවන රටාවත් එක්ක අපෙන් ගිලිහිලා ගිය ගොවිතැන රැකුණෙ ඈත ගම් දනව්වල.හැබැයි කොළඹට අයිති, කටුබැද්ද, රත්මලාන, පිළියන්දල වගේ පළාත්වල කුඹුරු අක්කර ගණන් පැහුණු කාලෙකුත් මේ රටේ තිබුණා.අදත් ඉඳහිට තැනෙක දකින, පුරන්ව ගිය කුඹුරු කෑල්ලක වුණත් හැංගිලා තියෙන්නෙ සශ‍්‍රීක ගොවිතැනක ඒ අතීත කතාව.අපි, ‘පෙරදිග ලෝකයේ ධාන්‍යාගාරය...’ වුණෙත්, මහ පොළොවත් එක්ක ඔට්ටුවුණු ගොවි රජුන් අඩු නැති ඒ යුගයෙ.එදා තරමට නැතත්, වී-කුඹුරු -හේන් ගොවිතැනේ යෙදෙන ගොවි පවුල් අදත් ගම් දනව්වල ඕනෙ තරම්.වැඩි ඈතක නොගිහින් කොළඹටම අයිති හංවැල්ල – නිරිපොළට අපි මේ යන්නෙ, කොළඹට නුදුරේ තවමත් පවුල් පිටින් ගොවිතැනේ යෙදෙනවාය කියන සතුටත් එක්ක.මේ, කැලණි ගං මිටියාවත. පසෙකින් ලබුගම ජලාශය.අවුරුද්දට කිහිපවරක් පිටාර ගලන වක් ඔය, නිරිපොළගම වතුරෙන් යට කරනව. ඒත් ගමේ වැඩි දෙනකුගෙ ජීවන වෘත්තිය ගොවිතැන. කොළඹට කිලෝමීටර 42ක් දුරින් පිහිටි මේ ගම, පවුල් 386ක් ජීවත්වන කතෝලික ගම්මානයක් කිව්වොත් තමා වඩා හරි.වී ගොවිතැන – එළවළු වගාව - කුකුළු - ඌරු ගොවිපළවල් අඩුනැති මේ ගමේ, පාරම්පරිකව ගොවිතැනේ යෙදෙන ‘පිගේරා’ පවුල අද ‘එක ඉත්තක’ දිග හැරෙන්නෙ ආදර්ශමත් ගොවි පවුලක් හින්ද.ෆ‍්‍රැන්සිස් බෙනඩික්ට් පිගේරා, මේ ගොවි පවුලෙ තාත්තා. ජසින්තා ඇනට් වෑවිට, මේ පවුලෙ අම්මා.මාපියන්ගෙ මඟ යමින්, ගොවිතැනට මුලින්ම හිත ගියේ පවුලෙ ලොකු පුතු සුරේෂ් ප‍්‍රියංගට. සේවා මුර රැකියාවක් කරන ගමන් හේ අදත් වැඩිපුර කාලෙ යොදන්නෙ එළවළු වගාවට.අම්මල - තාත්තල - පුතාල මේ නෙළන්නෙ වම්බටු ඵලදාවනුවන් චාමර දෙවැනි පුතු. තවමත් 21 හැවිරිදි වියේ. ගොවිතැන වෘත්තිය කරගත් මේ ගමේ තරුණ සහ ළාබාලම ගොවි මහත්තය කිව්වත් වැරදි නැහැ.මහ කන්නයෙ විතරක් වී ගොවිතැනේ යෙදෙන ඔවුන්, අවුරුද්දෙ වැඩි හරියක් වගා කරන්නෙ එළවළු සහ කීර කොටු.පතෝල, වැටකොලු, වම්බටු, මිරිස්, මෑ කරල්, පිපිඤ්ඤ, මඤ්ඤොක්කා මේ පළාතේ බොහොම සරුවට වැවෙන එළවළු. එහෙම වෙන්නත් හේතුවක් තියෙනව.”නිරන්තර ගංවතුර හින්ද ගහගෙන එන පොහොර පස මේ එළවළු වලට හොඳට ගැලපෙනව. අනික ගංවතුර ප‍්‍රශ්නෙ හින්ද අපි හැම වෙලාවෙම තෝරගන්නෙ මේ වගේ අඩු කාලයකදී ඵල දරන බෝග වර්ග. ඊළඟ ගංවතුර එනකොට අපි ඵලදාව නෙළල ඉවරයි.අනික මේ පළාතෙ සත්ව ගොවිපළවලින් බැහැර කරන අපද්‍රව්‍ය හොඳ පොහොරක්. ඒව ලැබෙන්නෙ අඩු මුදලට. වතුරෙන් යටවෙන එක ප‍්‍රශ්නයක් තමයි. ඒත් ඔය තියෙන සම්පත් ටිකෙන් අපි උපරිම ප‍්‍රයෝජන ගන්නව..”මොන බාධකේ තිබුණත්, පරපුරෙන් පරපුරට ආ ගොවිතැන ඉදිරියට ගෙනයන්න නුවන් ඇප කැප වෙලා.අද ‘මොබයිල් ෆෝන්’ නැත්තෙ කා ළඟද.. ඒත් නුවන් ළඟ නැහැ එහෙම එකක්.එළවළු වගාවෙන් මොන තරම් අතමිට සරු වුණත්, නුවන් නෙවෙයි ඔය පුහු ආටෝප මත්තෙ හඹා යන්නෙ.මඤ්ඤොක්කා ඵලදාවත් සූදානම්අක්කර ගාණක එළවළු කොටු අතරෙ එහෙ මෙහෙ යමින්, ඒවට සාත්තු සප්පායම් කරන එක සුළු පටු කටයුත්තකුත් නෙවෙයි.විඩා දැනෙන එහෙම වෙලාවට, පැලේ වාඩිවෙලා හපන බුලත් විට තරම් දෙයක් කොයි..තාත්තා වගේම මහ පොළොව එක්ක ඔට්ටු අල්ලන පුතාලට දලු-රිකිලි පූදින ගහ කොළ දිහා බලා හිටියත් විඩා නිවෙනව කියලයි අම්ම කියන්නෙ.ඈත් උපන්නෙ හැදුණෙ වැඩුණෙ නිරිපොළ ගමේ. මීහරක් රංචුවක්ම අයිතිවෙලා උන්නු ඇගේ බාප්පා, මී කිරි වෙළෙඳ්‍රම ජයටම කළ කෙනෙක්.බාප්පා ළඟ හැදුණු වැඩුණු ඈ, ඒ කාලේ අම්ම එක්ක එකතු වෙලා දවසකට ලොකු මී කිරි මුට්ටි දහ පහළොවක් මිදෙව්වා. ඒව අද වගේ කිරි හට්ටි නම් සීයක් විතර හැදෙන ලොකුª කිරි මුට්ටි කියලයි ඈ කියන්නෙ.”මුදවපු කිරි හදන එක හරිම ආසා හිතෙන දෙයක්. මහත්තය එක්ක ආවට පස්සෙ ඒ වැඩේ අත හැරුණට ගොවිතැන් වැඩවලට දවසම ගෙවුණා. පන්දලම ගහනකොට - ගෙඩි- කරල් කඩනකොට ගොයං කයියක් තියෙන කොට මහ සෙනඟකට කෑම දෙන්න ඕනෙ. ඒව ඉතින් අපිට ලොකු වැඩ නෙවෙයි. පුරුදුවෙලා..”තාත්තගෙත් පුතාලගෙත් හැම වැඩකටම අත් උදව් දෙන එක ඇගේ සතුට. ගොවිතැන් බත් සරුවට කෙරුණු කාලවලත්, බිත්තර දමන කිකිළියන් 500 දෙනෙක් විතර ඔවුන් ඇති කළා.පතෝල පන්දලමෙත් වැඩ එමටයි”අපේ තාත්තා හෙන්දිරික් පිගේරා. පාරම්පරික ගොවිතැන් කළේ. අපි දැන් එළවළු කොටු කළාට, තාත්තල කළේ වී ගොවිතැන විතරමයි. රාජාංගනයෙ ගොවි ඉඩම් ලැබිල අයිය එහෙ ගොවිතැන් කරනව.තරුණ කාලෙ මං අවුරුදු 10ක්ම සී.අයි.සී. එකේ වැඩ කළා. වගතුවක් නැහැ. අන්තිමේ විවාහ වුණාට පස්සෙ මං තාත්තගෙ ගොවිතැනට බැස්සා.ඒ කාලෙ ගොවිතැනින් දියුණු වෙද්දි, මං අක්කර 4ක් ගත්තෙ රුපියල් 25,000කට. අද වගේ මඩ ඉඩං වලට වටිනාකමක් නැහැ.අනික හැම වෙලාවෙම ගංවතුරට යටවෙන හින්ද වගාව පරිස්සම් කරගන්න හරියට වෙහෙසුණා.ඒ කාලෙ අපේ බව බෝග ගත්තෙ වෙළෙන්දො ගමට ඇවිත්. නැතිනම් කරත්ත – ට‍්‍රැක්ටර්වල තියාගෙන පොළට ගෙනිච්චා.අද හරි ලේසියි. මීගොඩ ආර්ථික මධ්‍යස්ථානෙට තමයි හැමදේම ගෙනියන්නෙ...”මහන්සියෙ ප‍්‍රතිඵල ඔවුන්ගෙ දෑත්වල66 හැවිරිදි වියේ උන්නත් ලෙඩක් දුකක් නැති රහස මහ පොළොව එක්ක හැපෙන මේ ගොවිතැන කියලයි ෆ‍්‍රැන්සිස් ගොවි මහත්තය තව දුරටත් කියන්නෙ.අදත් කුකුළා හඬලන කොට නැගිටින ඔහු, වැස්සිගෙන් කිරි දොවනව. කිරි මුට්ටිය බිරිඳ අතට දීල එළවළු කොටු පැත්තෙ යනව.සුරේෂ් - නුවන් අයිය මලෝ දෙන්නත් පවුලෙ එළවළු කොටු වගේම තම තමන් දමාපු එළවළු කොටු වෙනුවෙනුත් කැප වෙන්නෙ එක වගේ.සමහර ඉඩම් ඔවුන් වවන්නෙ බදු අරන්. සමහර ඉඩම් නම් ගම්මු නිකම්ම දෙන්නේ හිත හොඳින්. පොළොවට ආදරෙන් ඔවුන් වගා කරන බව දන්න හින්ද.එහෙම පොළවකින් ලබන ඵලදාවෙන් ඒ අයගෙ උවමනාවකදි කොටසක් දෙන එක නුවන්ලගෙ සිරිත.“සමහර අයට ඉඩම් තිබුණට වවන්න අය නැහැ. දූල- පුතාල රස්සාවලට පිට ගිහින්. කාට හරි දුන්නම ඒ අයගෙ ඉඩම වල් වදින්නෙත් නැහැ. අපිත් යමක් හම්බ කරගන්නව. ඒ අතින් අපේ ගමේ මිනිස්සු හරි හොඳයි...”නුවන්, තාත්තා - අම්මා සහ සුරේෂ්සල්ලි මත්තෙ හඹා යන මිනිස්සු අතරෙ, මේ නිරිපොළ ගම්මු මොන තරම් සත්පුරුෂද....කියන්න යමක් අමතක වුණා... රෝහණ කි‍්‍රෂාන්ත මේ පවුලෙ බාල පුතු. තාත්තත් අයියලත් වගේම හිත ගොවිතැනට.ඉස්කෝලෙ ඇරිල ආ සැනින් කොටුවට යන්නෙ ගහ-කොළ වගාවට තියෙන ඒ ආසාව හින්දම වෙන්න ඇති.”පිපිඤ්ඤ වගාව දවස් 45න් පීදෙනව. පතෝල මාස දෙකක් තුළ ඵලදාව ලැබෙනව. වැටකොලුත් දවස් 45යි. මේ එක පන්දලමකින් එළවළු කිලෝ 200ක් වත් කැඩෙනව. හැබැයි සමහර කාලවල එළවළු කිලෝ 1000 කැඩුණු අවස්ථාත් තිබුණ.වැඩ කරන අයට, පෝරවලට අයින් කළත් හරියට කළොත් හොඳ ලාබයක් ලබන්න පුළුවන් එළවළු වගාවෙන්...මහන්සිය නිවාගන්න පැලට විත්නුවන්ගෙ වයසෙ අනෙක් යාලුවො මේ වෙනකොට නා නා ප‍්‍රකාර පාඨමාලා කරන අය.ඔය මොන පාඨමාලා පස්සෙවත් හඹා නොයා, මහ පොළොවෙන් ජීවිතය ජයගන්න නුවන දරන වෙහෙස යාලුවන්ටත් වෙලාවකට පුදුමයක්.ඒත් නිදහස් සරල ජීවිතේ හරි සැහැල්ලුවක් කියන එක, අපේ රටේ ඇතැම් තරුණයන්ට වඩා නුවන් හොඳ හැටි තේරුම් ගෙන.ගොවි පවුලක දරුවෙක් වෙන්න ලැබුණු එකත් වෘත්තිය ගොවියෙක් කියන එකත් තමන්ට ආඩම්බරයක් කියලයි නුවන් අපිටත් කියන්නෙ.මොන දේ කළත් හැම ඉරිදාවකම දේව මෙහෙයට පල්ලි යන එක මේ ගොවි පවුලෙ සිරිත.මහ පොළොවේත්, ආගම දහමේත් ඇසුර ජීවිතේ සම්පූර්ණ කරනව කියලයි, ඔවුන් පවුලක් හැටියට අදහන සත්‍යය.ඉනෝකා පෙරේරා බණ්ඩාර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062114</link>
    <topic>රට සිට ඇවිත් කුළුඳුල් ගීත ඇල්බමය එළි දක්වයි</topic>
    <author/>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්ඔහු නමින් ‘ඔගස්ටින් ජෝසප්’. පසුගිය දිනෙක සිය කුළුඳුල් ගීත ඇල්බමය නිකුත් කළා ‘සිතේ මල් පිපිලා’ ඒ ඔහුගේ මංගල ගීත එකතුවයි.. ඔගස්ටින් සංගීත දිවිය ආරම්භ කළේ මීගමුව සාන්ත මරියා විද්‍යාලයෙන්.”කුඩා කාලයේ පටන්ම සංගීතයට මා තුළ තිබුණේ පුදුමාකාර ඇල්මක්. මුලින්ම මා කුඩා කාලයේ පටන්ම අපට සමීප නෝබට් මියුසික් මාස්ටර් ගේ හඬටයි මගේ සිත ඇදුණේ. ඔහු අපූරුවට ගායනය වාදනය දෙකම ප‍්‍රගුණ කළ කෙනෙක්.ඒ ආසාව නිසාම මටත් හැකියාව ලැබුණා පල්ලියේ ගීතිකා කණ්ඩායමට එකතු වෙන්න. මගේ සංගීත දිවියට අලුත් ජවයක් ලැබෙන්නේ ඇත්තටම පල්ලියේ ගීතිකා කණ්ඩායමෙන්. එක්තරා කාලයකදී මට ක්ලැරන්ස් විජේවර්ධනයන් මුණගැහෙනවා. නමුත් ඒ කාලයේදී මට නිර්මාණයක් කරගැනීමට අවස්ථාවක් ලැබුණේ නැහැ. හේතුව වුණේ මගේ කාර්ය බහුලකම.නමුත් සංගීතය පිළිබඳ මගේ ඇල්ම අඩුවුනේ නෑ. ඒ අතරෙදියි හේමසිරි හල්පිට ගේ ගීත රචනයක් සෝඩියැක් සංගීත කණ්ඩායමේ සුදත් මාන්නප්පෙරුම මගේ පළමු ගීතය ලෙස සංගීතවත් කරන්නේ. ඇත්තටම එයට ලැබුණ ප‍්‍රතිචාර බොහෝම ඉහළයි.ඔය අතරෙදියි ප‍්‍රවීණ සංගීතවේදී මර්වින් පෙරේරාව මට මුණගැහෙන්නේ. ඔහු ගේ දායකත්වය සමඟ ‘සිතේ මල් පිපිලා’ ගීත සංගීතවත් වුණා. මේ මොහොතෙදි මම වජිර බී. රත්නායකව සිහිපත් කළ යුතුයි. ඔහුගේ උපකාරය ඇතිවයි මම මේ ‘සිතේ මල් පිපිලා’ ගීත ඇල්බමය නිකුත් කළේ.මෙහි සියලුම ගීත හැත්තෑව දශකයේ ගීත කලාවට නෑකම් කියනවා කියලයි මට හිතෙන්නේ. වචන පවා ඉතාම සරලයි. සංගීතයත් එහෙමයි. ප‍්‍රවීණ ගී පද රචකයින් වගේම සංගීත වේදීන් මේ සඳහා මට උපරිම දායකත්වය ලබාදුන්නා.පසුගිය වකවානුවේ මම විදේශ ගතවෙලා හිටියේ. ස්වීඩන්වල ඉන්න කාලේ අපේ රටේ සංගීත සංදර්ශන මම සංවිධානය කළා. පසුව ලංකාවට ආ මොහොතෙදියි මේ ගීත ඇල්බමය මම නිකුත් කළේ.අන්තර්ජාලය ඔස්සේ වුණත් මේ ගීත දැන් අහන්න පුළුවන්. ඉදිරියේදී මෙහි ගීත කිහිපයක් වීඩියෝ කරන්නයි මගේ බලාපොරොත්තුව. මේ මොහොතේදි මට මේ සඳහා දිරිය දුන් මහින්ද බණ්ඩාර, අර්නස්ට් සොයිසා, වජිර බී.රත්නායක වගේම පිලිෂියා ප‍්‍රනාන්දුවත් ආදරෙන් සිහිපත් කරන්න ඕන.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062115</link>
    <topic>මාර වධකාර ලෙඩකාර ඩෙංගුවෙක් එක්ක ඩිංගක්</topic>
    <author>ඩෙංගු ආවරණය කළ ඩිංග සහරූප අඩංගුව තිස්ස කරුණාසේකර tissabuwa@yahoo.com</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්රාතී‍්‍ර කෑමෙන් පසු පුවත්පතක් රැගෙන කාමරයට ගොස් මඳක් හාංසිවී කියවන්නට සැරසුණා පමණි පාර දෙසින් බෙර හඬක් ඇසුණි.”ඩෙංගු ඩෙංගු ටක ඩෙංගු ඩෙංගු ටක ඩෙඩෙං ඩෙංගු...බුවාගම පෙරහර අද බව මට මතක් වුණේ එවිටය. බුවාගම පමණක් නොව බුවාලන්තයේ හතරදිග්බාගයේම මේ දවස්වල ඇසෙන්නේ මේ බෙර පදයම ය.බෙර හඩින් මිදී පුවත්පත දෙසට අවධානය යොමු කළෙමි.”ඩෙංගුª මරණ ඉහළ යයි”. “ඩෙංගු මර්දන වැඩසටහන් රටපුරා”, “ඩෙංගු ම¾ඩින්න කඩිනම් පියවර” හැම තැනම ඇත්තේ ඩෙංගු උණ ගැනය.නිස්කාංසුවේ පත්තරය විනාඩි දෙකක්වත් කියවා ගන්නට ලැබුණේ නැත.කීං...කී..කී..ඤ...ඊ..ඊං..කීං...රවි කිඤ්ඤයත් හඬවාගෙන උතුරු මෙහෙයුම් අවසන් කර එන කපීර් යානාවක් පරිද්දෙන් ආවේ තඩි මදුරුවෙකි. ජනෙල් කවුලුව පැත්තෙන් පැමිණ ඇඳ වටා ප්ලයි කර ඇවිත් මූ කෙලින්ම ලෑන්ඩ් කළේ මගේ උරහිස මතය.හිස හරවා බැලූ මගේ මවිල් ඉස්මවිල් විය. ඌ ඔරිජිනල් ඩෙංගු මදුරුවෙකි. මට ඉබේටම අත එසැවිණි.”හෝව්..! හෝව්! පොඩ්ඩක්..”සිහින් හඬක් ඇසුනෙන් තලා දමන්නට ගත් අත එහෙම්ම තබා ගෙන වටපිට බැලුවෙමි.”මේ හලෝ.. මේ..මේ..මම..”මළකෙළියකි. අගේට කතා කරන්නේ මදුරු තඩියායි.”තමුසෙලටත් ඉතිං පුලුවන් පොඩ්ඩ බැරිවෙන කොට ‘චටස් පටස්’ ගාලා අල්ල පුපුරු ගහන තැලිල්ල විතරයි. මදුරුවෙකුට තරං මොළේ කළඳක් නෑ..”මදුරුවාගේ නෝණ්ඩි කතාවට මට ඇතිවුණේ තද කේන්තියකි.”අම්මප මූ.. නසරානි ඩෙංගුවා.. මුළු බුවාලන්ත ජනජීවිතේම බලාස් කරලා.. බුවාලොව නන්නස්තාර කරලා.. රටට ම ලෙඩේ ඇදලා මදිවට .. මූ.. එනවා මෙතන පඩි ටෝක් දෙන්න.. දෙන්නං..වන් ෂොට්.. ඔන්ද ස්පොට් වෙන්ඩ..””ඕකනේ කියන්නේ.. පොඩ්ඩක්.. ඉවසලා අහනවකෝ විරුද්ධ මතවාදත් ඉවසන්ඩ පුරුදුවෙනවා..”පුහ්.. ලබ්බ.. අනේ ඩෙංගුවෝ.. උඹටයි මටයි මොන මතවාද ද හෙහ්.. හෙහ්..””සියල්ල දත් කියලා හිතාගෙන එහෙම .. කොර්චොක් එක දාන්ඩ එපා බොස්.. හරි.. එහෙමනං කියන්ඩ බලන්ඩ අඩුගානේ මගේ නමවත් හරියට..””නම ද.. නම තමයි ඩෙංගු.. නිකං නෙමෙයි මාරාන්තික රක්තපාතගේ ඩෙංගු.. හරිද?””ඔය ඉතින් දැං ඉන්න බුවාලා හදාගත්තු නමක් නේ..”ඔන්න එහෙනං අහගන්නවා.. මාවත් දාල තියෙන්නෙ තමුසෙලා නොම්මර එකේ අයිආර්සී පාතාල ගනයටනේ.. ඔය පාතාල පොරවල්වලටත් නං දෙක තුනක් තියෙනවනේ.. ඒ වගේ තමයි මටත් නංවලින් අඩුවක් නෑ.ඩෙංගු මදුරුවා කියනවා. තවත් කට්ටිය ‘ඩෙංගි’ කියලා කියනවා.. මාරාන්තික ඩෙංගු කියනවා. නමුත් මගේ උප්පැන්නෙ සයන්ටිස්ලා දීලා තියෙන ඔරිජිනල් නේම් එක ඊඩ්ස් ඇල්බොපික්ටස්.”කරන විනාසෙ හැටියට ඔය නම හොඳ වැඩියි...””මං ඔය කියන තරං විනාසයක් කරන්නෙ නෑ ඕයි..” ඩෙංගුවා ගේ කමකට නැති කතාවට මගේ කේන්තිය ඇවිලෙයි.”එහෙනං.. ඩෙංගු කියන නසරානි ලෙඩේ හදන්නෙ කළු කූඹිද?””මේ අහනවා.. ඔය ඩෙංගු හදන්නේ.. මම වත් අපේ සනුහරේ අයවත් නෙමෙයි. ඕක හදන්නේ ‘ආබෝ’ වෛරස් පවුලේ ‘ෆ්ලේවි’ කියලා පොරක්. ඌ මාත් එක්ක සෙට්වෙලා එනවා.මං ඔය තිබහට පොඩි බ්ලඩ් ඩිංක් එකක් දාන්න හදනකොට ස්ටෙ‍්‍ර¤ එක දිගේ ඌ තමුසෙලාගේ මනුස්ස සරීරෙට එන්ටර් ද ඩ‍්‍රැගන්. ඊට පස්සෙ ඉතිං කසිලි බිසිලි පෝරියල් ගොඩයි. ඉතිං ඒකට මං මක් කරන්නද?ඔය ලොකු ලොකු කුඩු මුදලාලිලා කුඩු බොනවද? නෑ.. එයාල කරන්නේ ප‍්‍රවාහනය කරන එක විතරයි. මාත් ඒ වගේ තමයි.. හරිද?”ඒක තමයි.. ඩෙංගුවෝ .. උඹලයි.. උඹලගේ ගෙවල් දොරවල් ගං නියං ගං පිටින් බ්ලාස් කරාම උඹලත් ඉවරයි.. ප්ලේවිද ප්ලේන්ටි ද මොකාද අර වෛරසයත් ඉවරයි..”දවල්ද?””ඇයි.. උඹල අමරණීයද?””හුහ්.. හුහ්.. කී..කී..කිං..කුක්..කුක්..කුක් කූ..ඌ..” මගේ පැනයට මදුරුවා දුන්නේ මාරාන්තික හිනාවකි. කේන්තිය ඉහවහා ගිය මම අත දිග හැර වෙර යොදා උරහිසට අත්ලෙන් ප‍්‍රහාරයක් එල්ල කළෙමි.’චටාස්’සැනෙකින් ඉවතට පැනගත් මදුරුවා පියඹා ගොස් ඇඳුම් රාක්කයේ වැසුවේය. පහරේ සැරකමට මගේ උරහිස ඇදුම්කයි.”ඒ මදිවට මූ දැන් ජානත් වෙනස් කරගෙන..””ජාන වෙනස් වෙන්නැද්ද ඕයි තමුසෙලා කන බොන කෑමවල හැටියට. කලරිං, එසෙන්ස්, කෘතීම ජාති රටිං ගේන ඕන ජරාවක් කාලා ඕන ගොසරෑවක් බොනවා.. ඕවා ඇඟට ගියාම ඒ ලේ නෙ ඕයි අපිත් ගහලා අරින්නෙ.. ඉතිං .. ජාන ඔක්කොම අංජබජල්..””ඉඳපන් දෙන්න කොයිල් ගෑස් පාරක් එඩ‍්‍රස් නැතිවෙන්න..”මම වහා පසෙක තිබූ මදුරු දඟයක් ගෙන දල්වා ඇඳුම් රාක්කය පාමුලින් තැබුවෙමි. ඩෙංගුවා කෙලින්ම පියඹා ඇවිත් වැසුවේ දඟයේය.“තෑන්ක්ස්.. බොස්..” මට වහන්ඩ තැනක් සෙට්කළාට” මදුරුවා කොයිල් දුම් උගුරක් ඇද කනෙන් දුම් පිට කළේය. ”ඈ යකෝ.. විස නැද්ද?””කීං.. කිහ්.. කී.. කිහ්.. කිහ්.. අපිට නෙමේ බොස් මේවා ඔහෙලටයි විස. දුම වැදුනාම නිදිමත හැදිලා ඔහෙලා සැපට සැතපෙනවා.ඒ වෙලාවට ඉතිං අපේ මදුරු කට්ටක් නෙමෙයි ඉලෙක්ටි‍්‍රක් ඩි‍්‍රල් එකකිං විද්දත් ඇහැරෙනවා බොරු. අපිට ඉතිං ඒ වෙලාවට .. පුල් ටැංක් ගහගන්න චාංස්””අම්මපා.. තිබුණ නං මැලතියන් ටිකක් ගහනවා.. පවුල් පිටිං හැඳිගෑවිලා යන්න..””මේ බොසා විහිලු කරන්ඩ එපා.. ඔහේලගේම කස්ටිය.. මැලතියංවලට වතුර සැන්ඩි කරලා ගහලා අපිට පදං.. ඕවයිං අපිව නහනවා බොරු... අනිත් එක ඔය දඟලන දැඟලිල්ල .. මේ වැහිකාලෙ ඉවර වුණාම වැහිවතුර බැහැලා යනවා වගේ නිකම්ම ඔහෙලට මතක නැතුව යනවා. එතකං ෂේප් වෙලා හිටිය නං හරි.. අපි දන් නැද්ද ඔහෙලගේ හැටි.. ඔහෙලගේ අපේ ඇඟේ දුවන්නේ එකම ලේනේ..”මම පසෙක තිබූ තුවාය ගෙන දෙකට නමා වේගයෙන් වැනුවෙමි. මදුරුවා එතැනින් ඉගිල ගොස් අල්මාරිය උඩ වැහුවේය.ඔය රෙදි වැනුවටවත්, පොල්කෝම්බ, ටින්, විනාස කළාටවත් අපිට එච්චර ගාණක් නෑ. අත්ඇරලා දාපු වැඩබිම්වල හිස් බැරල්, කර්මාන්තශාලා, නගරෙ පුරා තියෙන කාණු, කුණු කඳු තියෙනකං අපිට අවුලක් නෑ.. ඒත් මේ තමුසෙලා කරගෙන යන ජල දූෂණය නිසා නං අපිට කෙළවෙනවා දවසක. මොකද අපේ එව්වොන්ට හැදෙන්න පිරිසිදු වතුර පොදක් හොයා ගන්න බැරිවෙනවා මේ විදියට ගියොත්.””මේ ඩෙංගුවා උඹ ඔය කෝචොක් එක දාගෙන කියන්නෙ මේ දෙන ගේමෙන් කොන්ටෙ‍්‍ර¤ල් කෙරුවට සහමුලින්ම බොලාව ඉවර කරන්ඩ බෑ කියලද.. ගේනවා කියුබාවෙන් කීටයෙක් මදුරු සනුහරේම සකබලාස්. නැත්තං කොරියාවෙං බැක්ටිරියාවෙක්. එතකොට ඔය පරිසර කචල් දඩ ගැහිලි කඩාපැනිලි මුකුත් නෑ. වන් ෂොට් ඔක්කොම දවසෙං දෙකෙං සෙට්ටා පෝච්චි”මගේ කීම ඇසුවා විතරයි ඩෙංගුවා බඩඅල්ලාගෙන සිනාසෙන්නට වූ අතර හිනාව වැඩිවී හුස්ම හිරවී කරකැවී බිමට වැටුණේය.”අන්න හරි.. ඒ පාර නං ඉවරයි.. ඉවරෙටම ඉවරයි..”කී මම වහා මදුරුවා ළඟට ගියෙමි. ඌට යන්තම් පණය.”මේ.. මේ.. හ..හලෝ.. කොච්චර වතුපිටි සුද්ද කරලා.. බේත් දුං.. ගැහුවත් කමක් නෑ.. ඔය කතාව නං .. ප‍්‍රසිද්ධ කරන්න එපා..”මොකක්ද සහමුලිං වඳ කරන එකද?”ඔ..ඔව්..වොව්.. ඒක ඇහුවොත් අපේ උං ඔක්කොම හිනාවෙලා හුස්ම හිරවෙලා මැරිලා යයි.”මොකෝ ඩෙංගු එහෙම කිව්වේ””මෙහ්.. මේක..බුවාලන්තෙනෙ.. හෙහ්.. හේ.. සහමුලිං වඳ.. හෙහ්.. හෙහ්.. හේ.. හී..කී.. පූ.. පුස්..” මදුරුවා නැවතත් හිනාවෙන්ඩ ගොස් හුස්ම ටික හිර කරගත්තෙන් උගේ වැඩ හමාර විය. ප‍්‍රීතිය වැඩිකමට මට හයියෙන් කෑ ගැසුණි.”ඌ ඉවරයි.. හරේ.. බේත් පොදක් නැතුව.. මුං.. ඉවර කරන හැටි මං හොයා ගත්තා.. හුරේ.. හුරේ..”මට ඇත්තටම කෑගැසුණි.”ඇ.. ඇයි මල්ලි.. මොකෝ කෑ ගැහුවේ.. සුවිප් දිනුමක් වත් පත්තරෙන් බැලුවද? ආ.. මේ.. ලයිට් එකත් දාලා පත්තරෙත් බිම වැටිලා.. මල්ලිට නිංද ගියාද?”බුවා අයියාගේ සෙලවුමෙන් මම පියවි ලොවට ආවෙමි.ඩෙංගු ආවරණය කළ ඩිංග සහරූප අඩංගුව තිස්ස කරුණාසේකර tissabuwa@yahoo.com</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062116</link>
    <topic> පෙ‍්‍ර්මය විරහව අලුත් ඇසකින්</topic>
    <author>ජයමිණි අත්තනායක සේයාරූ - ටෙනිසන් එදිරිසිංහ</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්අමරසිරි පීරිස්ආනන්දනීය, ස්වර දැහැනක සමාධි ගතවෙන්නට ඔහු නැවතත් අපට ඇරියුම් කරයි. සප්ත ස්වරයේ වර්ණ මධුර, මනෝහර ගීත ස්වරයේ බලමහිමය ශ‍්‍රාවකයන්ගේ හදවතට මෙන්ම මනසට ද ස්පර්ශ කරවන්නේ මෙවන් ගීත ගණනාවක් ඇතුළත් නවතම සංයුක්ත පටයක් ඔස්සේයි.ප‍්‍රවීණ සංගීතවේදී අමරසිරි පීරිස්ගේ නවතම ගී නිර්මාණ ඇතුළත් “සඳකැන් ඇවිදින්” සංයුක්ත පටය පසුගියදා ජෝන් ද සිල්වා සමරු රඟහලේදී එළි දැක්විණි.මේ ඒ පිළිබඳ තොරතුරු කතාබහ කරන්නට, ඔහු ‘රසඳුන’ට කැඳවා ගෙන ආ නිමේෂයයි .මේ ඔබ එළිදැක්වූ හතරවන ගීත එකතුව. එළිදැක්වූ අනෙක් සංයුක්ත පටත්, මේ සංයුක්ත පටයත් අතර ඔබ දකින වෙනස?”අද බොහෝ දෙනෙක් කියන දෙයක් තමයි සුභාවිත ගීතය බුද්ධිමතුන්ගෙන් ඈත්වෙලා යනවා කියන එක.මේ ගැටලුවලට, පුංචි හෝ පිළියමක් හැටියට තමා මම මේ අලුත්ඛ්ච් පටය, රසිකයන්ට තිළිණ කරන්නේ.“මේ ගීත එකතුව සඳහා මට නිෂ්පාදන අනුග‍්‍රාහකත්වය ලබා දෙන්නේ උපාලි මල්දෙණිය නම් වූ අපේ, සංගීත, රසවතෙක්.ඔහු 70, 80 දශකවල බිහිවූ ගීත බෙහෙවින්ම අගයන්නෙක්. මේ සංයුක්ත පටයේ සියලුම ගීත රචනා කළේ ඔහුයි.මේ සංයුක්ත පටයට තේමාවී ඇත්තේත් පේ‍්‍රමය. ‘පේ‍්‍රමය’ තේමා කොටගෙන වෙනස්, විවිධ ආකෘතින්ට අනුව පද රචනය කළත් මෙහි විරහ ගීත කීපයක්ම ඇතුළත්.ඒ වෙනස ගී තනු සංගීත නිර්මාණවලින් පවා දැකිය හැකියි. ඒ නිසා ඒකාකාරිත්වයෙන් තොරව මේ ගීත ඕනෑම අයෙකුට රස විඳින්ට හැකි වේවි.රචකයා දෙන ගීත ඒ විදිහටම භාරගෙන ගායනා කරනව ද?“නැහැ, ගීතයක් ගායනා කිරීමේදී මා විශේෂයෙන් සලකා බලනවා. ගීතයේ ඇති කලාත්මක භාවය පිළිබඳව. අඬවන්න, රිදවන්න, හිනස්සවන්න, කම්පනයට පත් කරන්න පුළුවන්කම තමා ගීතයේ තියෙන සංවේදී බව.”මා ගැයූ බොහෝ ගීත, ඒ වගේ මට අවශ්‍ය පරිදි රචනා කරගත් ඒවා. මේ සංයුක්ත පටයේම එන අමරණීය මිනිසා හා ‘සප්ත ස්වරයට මහා විශ්මිත නිමැවුම්’ කියන මේ ගීත දෙකක් මගේ හිතේ ඇතිවුණු සංකල්පනාවන්ට අනුව ලියැවුණු ඒවා.”සිංහල ගීතයේ ආකෘතිය වෙනස් කළ යුතු කාලය ඇවිත් කියා ඔබ හිතනවා ද?ඒ ඒ යුගයට අනුව මේ වෙනස එදා ඉඳලා අද වෙනතුරු සිදුවෙමින් පවතිනවා කියලායි මට හිතෙන්නේ. හැබැයි අපේ හෙළ ගීතයට ආවේණික වූ යම් රසයක් තියෙනවා.ඒක නොනසා ගීතයක, පද රචනයෙන්, සංගීතයෙන්, අලුත් කළාට කමක් නෑ. ඔතැනදි කියන්නේ විකෘති කිරීම නොවේ. සංගීතය, පදරචනය, ගායනය ඇතුළේ විවිධ ඉසවු සොයා යන්න ඕනෑ. කාලානුරූපව යම් යම් නිර්මාණ අත්හදා බලමින් ශ‍්‍රාවකයාට ඉදිරිපත් කිරීම වරදක් නොවේ.“බලන්න මම ගායනා කරපු ‘ඔබ ඇපල් මලක් වාගේ’, ‘මලක් වුණේ ඇයි නුඹ මට’, ‘මට ගමට එන්න පිහාටුවක් දෙන්න’, ‘මගේ පුංචි රෝස මලේ’ වගේ ගීත දිහා. ගායනයෙන් මෙන්ම සංගීතයෙන්, පදරචනයෙන් පවා මේ වෙනස සොයා යන්න දැරූ උත්සාහය තමා ඒ නිර්මාණවල තිබෙන්නේ.”ඔබ අද ඉන්න තරුණ පරපුර පිළිබඳව කතාකරන්නේ ?කලකිරීමක් නැහැ. ලොකු හැඟීමක් තියෙනවා. ඒත් අද ඔවුන් අධ්‍යාත්මික වශයෙන් ඉහළ තලයකට රැගෙන ඒමේ මඟ වැළකිලා.සංගීතය පැත්තෙන් වුණත් බලන්න. කුමන්ත‍්‍රණකාරී ලෙස මේ තරුණ පරපුර, අයාලේ යවනවා. ඔවුන් තුළ ඇති, වින්දනය, මහා සෝදාපාළුවකට ලක්වෙලා.අපේ රට, අපේ අවට ලෝකය, පිළිබඳව ඔවුන්ට කිසිම හැඟීමක් චින්තනයක් නෑ. අප ගයන දේ ඇඟවෙන්න ඕනෑ මේ රටේ අනාගතය භාරගන්න ඉන්න, අපේ තරුණ තරුණියන්ට. ඒක විශාල වගකීමක්.කලාව සංගීතය, තුළින් තමා මේ සියලු සංවේදිතා රස, මනසට ඇතුළු කරගත යුත්තේ. අපි ඉන්න පරිසරය, අවට ලෝකය පිළිබඳව, මනුස්සකමෙන්, කරුණාවෙන් බලන්න පුළුවන් වෙන්නේ එතකොට.”පසුගිය කාලයේ ඔබ ‘සල නිසල’ නම් සංගීතමය වැඩ සටහනටත් දායක වුණා. මෙහි අරමුණ කුමක් ද?ගීතය හරහා අප ජන සමාජයේ මිනිසුන්ට, වඩාත් පුළුල් මෙහෙවරක් කිරීමේ සද්කාර්යකට තමා මා එහිදී දායක වුණේ. මේක සම්ප‍්‍රදායික ගී ප‍්‍රසංගයක් නොවේ.සංවේදී මනසක් ඇති කිරීමට අප එහිදී බලාපොරොත්තු වූයේ ‘සංගීතමය චිකිත්සාවක්’ (Music Therapy)  අපේ පැරණි ජන සමාජයේ සිතුම් පැතුම් ආකල්ප අද පරපුරට ආවර්ජනය කිරීම. මේ ප‍්‍රසංගයේ සියලුම ගීත රචනා කළේ වෛද්‍ය කපිල කි‍්‍රශාන්ත සූරියාරච්චි. මමත් කෝලිත භානු දිසානායකත් තමා මෙහි ගීත ගයන්නේ.ඉදිරියටත් ඒ ප‍්‍රසංග ඇරියුම් ලැබෙන තැනකට ගොස් කරන්න බලාපොරොත්තු වෙනවා.”ඔබ දක්ෂ වයලින් වාදකයෙක්. ඒ භූමිකාව දැන් කෝ?රජයේ සංගීත විද්‍යාලයේ අධ්‍යාපනය ලබන අවධියේ ඉඳන් ම, මම වයලීන් වාදකයෙක්. නොයෙක් සංගීතඥයන්ගේ ගීත පටිගත කිරීම්වලට එක්වුණා. විශේෂයෙන් පේ‍්‍රමසිරි කේමදාසයන්ගේ චිත‍්‍රපට සංගීත නිර්මාණ කටයුතුවලදී. අවුරුදු හතරක පමණ කාලයක් වයලීනය ඇසුරේ බටහිර ශිල්ප ක‍්‍රම හැදෑරුවා.ඇරියුම් කළොත් අදටත් මම වයලීන හා චෙලෝ වාදනයට සහාය වෙනවා.ඔබේ බිරිඳත් සංගීතයට සම්බන්ධයි. දූවා දරුවන්, ඔබලාගේ සංගීතය ආභාෂය ඉදිරියට ගෙන යාවි ද?මගේ බිරිඳ නන්දා කෝරළගේ, මට මුණ ගැහුනේ 1968 වසරේ. රජයේ සංගීත විද්‍යාලයේදී. මා වගේ ම ඇයත් සංගීතය හදාරන්න ආ ශිෂ්‍යාවක්. ඒ දැන හැඳින ගැනීමෙන් අනතුරුව, අප 1971 විවාහ වුණා. මට පුතෙකුත් දියණියන් හතර දෙනෙකුත් ඉන්නවා. පුතා මාධව .ඔහු විවාහ වී ඉතාලියේයි පදිංචි වී ඉන්නේ. ලොකු දුව ජනනි ඇය සෞන්දර්ය විශ්ව විද්‍යාලයේ උපාධිධාරිනියක්.දෙවෙනි දුව විවාහ වෙලා ඕස්ටේ‍්‍රලියාවේ පදිංචි වෙලා. ඊළඟ දුව නදීරා ලංකා බැංකුවේ සේවය කරනවා.බාලයා සුභාෂි පාසල් අධ්‍යාපනය හමාර කරලා ඉන්නවා.මං අද දරු මුණුබුරු, මිනිපිරියන් ඉන්න සීයා කෙනෙක්. මගේ දරුවෝ හැම දෙනාටම, සංගීතය කලාව විඳීමේ ශක්තිය උපරීමව තියෙනවා. ගායනය, වාදනය වුණත් ඒ හැමෝටම හොඳට පිහිටලා තියෙනවා.ඒ අය වෘත්තියෙන් සංගීතයට යොමුවී නෑ.ඒත් ඒ හැකියාවෙන් සෑහීමකට පත්වෙන්න පුළුවන්. මොකද සෞන්දර්ය රසය හරි හැටි විඳගන්නට හුරු වෙනවා කියන්නේ ජීවිතය ගෙන යාමට අවශ්‍ය විනය හික්මීම ඉවසීම නොඅඩුවම ලැබෙනවා කියන එක. ජීවිතයක් පවත්වාගෙන යන්න වඩා අවශ්‍ය ඔය ටිකනේ.”ජයමිණි අත්තනායක සේයාරූ - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=av09062117</link>
    <topic>ඩිල්ෂාන් ස්පෙෂල්</topic>
    <author>අතුලතේජ</author>
    <content>කවරයේ කතාවකුංෆු වීරයා ජීවිතයෙන් නික්ම යයිබොරු දත් කුට්ටම නිසා හරිම දුකක් වින්දාපුංචි තිරයෙන් ඔබ දකින මේ යොවුන් නිළිය හඳුනනවා ද?පුස්සැල්ල වැල්වල එල්ලිලා ටාසන් පාට් කළේ ලේ පෙරාගෙනපුංවි කාලේ අපි අතින් ඕන තරම් වැරැදි සිද්ධ වෙනවා (රසදුන නව කථාව)“බාල බොළඳ දේවල් අපි ‘මාකට්’ කරන්නෙ නෑ”“ප‍්‍රභාගෙ ප‍්‍රවෘත්ති සාකච්ඡාව වෙලාවේ දයා මාස්ටර් කී කතාව තාම මතකයි”සුපිරි නළුවා තුන්වැනි වතාවටත් පිය පදවියටසුසෑන් - රිතික් රැකගනියිකොහොමද තොරතුරුහිනා විජිතයේ සෙන්පතියෙක් සමුගනීගොවිතැනට මුල්තැන දෙන පරපුරක්රට සිට ඇවිත් කුළුඳුල් ගීත ඇල්බමය එළි දක්වයිමාර වධකාර ලෙඩකාර ඩෙංගුවෙක් එක්ක ඩිංගක්පෙ‍්‍ර්මය විරහව අලුත් ඇසකින්ඩිල්ෂාන් ස්පෙෂල්එදා සනා - කළු වනපු වැනිල්ලට පන්දු පිටියම අන්දමන්ද විය. අර්ජුන ගේ රිවර්ස් පාර, අරවින්ද ගේ හුක් පාර, මුරලි ගේ දූස්රාව කලින් කලට කි‍්‍රකට් පිටිය සලිත කළේය.මෙවර ලෝක කුසලාන 20 යි 20 පිටියේ වඩාත්ම කතාබහට ලක්ව ඇත්තේ ඩිල්ෂාන් විකැට්ටුවෙන් පිටිපස්සට හරවා ගහන පාරයි.එය බටහිර විස්තර විචාරකයන්ට ‘ඩිල්ෂාන් ස්පෙෂල්’ ය. (Dilshan Special) එහෙත් නැත්නම් ‘ඩිල්ෂාන් ස්කූප්’ ය. අපේ කටවහරින් එය ඩිල්ෂාන් ගේ හැන්ද දැමිල්ල කිව්වත් වරදක් නැත.මේ පිති පහර එල්ල කරන්නට අනික් අයත් උත්සාහ දැරුව ද එය ලේසි - පාසු පුතයකුට කළ හැකි දෙයක් නොවේ.පන්දුව හරවා කඩුලු රකින්නාගේ ඔළුව උඩින් හතරේ සීමාවට ම යැවිල්ලයි වටිනාකම. දිල්ෂාන්ට ලකුණු යන්තරේ කරකවන්නට මේ පහර හුඟක් අවස්ථාවලදී ප‍්‍රයෝජනවත් විය. අවසන් පූර්ව වටයට යාමට තිබු තීරණාත්මක තරගය ද (සිකුරාදා තරගය ද මේ වන විට අවසන්) පැන ගතිමු.නවසීලන්තයට එරෙහිව ලබාගත් ලකුණු 48 ත් සමඟ ලකුණු 227 ක් ලබාගෙන ඩිල්ෂාන් පිතිකරු ලැයිස්තුවේ අංක 1 හොබවයි. ඊළඟට ඉන්නේ ද. අපි‍්‍රකාවේ ජැක් කාලිස් ය.මහේල ද ‘මල් පහට’ දැන් ලකුණු අතර ඇත. එය අපට හයියකි. කඩුලු 11 ක් දවාගත් ලසිත් මාලිංග පන්දු යවන්නන්ගේ ලැයිස්තුවේ දෙවැනි තැන පසු වේ.දැන් දැන් බලන විට 20 යි 20 පිතිකරුවන්ගේ තරගයක් කීව ද පන්දු යවන්නන් ගේ තරගයක් බවට ද පෙරැළි තිබේ.නවසීලන්ත තරගයේදී වුව අප කළේ හිතු තරම් ලකුණු කරා නොගියත් පන්දු යැවිල්ලෙන් පිතිකරුවන් ‘ඇඹරවීම’යි.අපේ කොල්ලන්ට පොඩි පොඩි ‘නක්කල්’ දාන බටහිර විස්තර විචාරකයන් ද ඇඹරෙන්නට ගන්නේ මෙතැන් සිට ය.අජන්ත මෙන්ඩිස් ගේ දඟ කැවිල්ලක දී පන්දුව විකට්ටුව බිඳ දමන්නේ පිතිකරුවා පමණක් නොව බලා ඉන්න අපත් විස්මයට පත් කරවමිනි.පන්දු බළ ඇණියට එක් වූ ඉසුරු උදාන ගේ මඳ වේග බවුන්සරය ද හොඳ තුරුම්පුවකි. මාලිංගට මුරලිට මේ දෙන්නාත් එක්වූ විට පන්දු බළ ඇණියේ හයි හත්තිය හොඳින්ම පෙනේ. ලෝක කුසලාන ජය මාවතේ තීරණාත්මක දිනය අදයි.  අතුලතේජ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=ay0906212</link>
    <topic>ගඟ ගලනවා කියලා හැමදාම සමූපෙ ඡන්ද කල්දාපු සභාපතිට හොඳ පාඩමක් ඉගැන්නුවා</topic>
    <author>උපාලි සමරසිංහ ඡායාරූපයවිමල් කරුණාතිලක</author>
    <content>ගඟ ගලනවා කියලා හැමදාම සමූපෙ ඡන්ද කල්දාපු සභාපතිට හොඳ පාඩමක් ඉගැන්නුවාඅපේ හිතේ මල් පිපිලාප‍්‍රවීණ නාට්‍යකරු පේ‍්‍රම රංජිත් තිලකරත්න වෘත්තියෙන් පරිපාලන නිලධරයකුව සිටි බව දන්නේ ඉතා ටික දෙනෙකි. වසර 25කට නොඅඩු පරිපාලන දිවියක් ගත කළ පෙ‍්‍ර්ම රංජිත් තම ආන්දෝලනාත්මක නාට්‍ය නිර්මාණ කළේ ද මිනිසුන් අතර ජීවත්වී ඔවුනගේ ප‍්‍රශ්න මැනැවින් තේරුම් ගැනීමෙනි.සමූපකාර දෙපාර්ත මේන්තුවේ සහකාර කොමසාරිස්වරයකු ලෙස තම රාජකාරි දිවිය ඇරඹූ හෙතෙම අම්පාර, කළුතර හා වෙනත් බොහෝ දුෂ්කර ප‍්‍රදේශවල ජනතාව වෙනුවෙන් විසල් මෙහෙවරක් කළේය. ”යුක්තියට වැඩ” සටන් පාඨයෙන් හැමදා වැඩ කළ ඔහු ජනතා වගේ දුක කඳුළ හදගැස්ම තමන්ගේ ද දුකක් කඳුළක් හදගැස්මක් කරගත්තේය.මේ නිසා ම තැනිත් තැන කැපී විසිවී යන්නට ද රංජිත්ට සිදුවිය. දේශපාලකයන්ට එරෙහිව ජනතා සුබසෙත සැලසීමට ඔහු ගත් පියවර සාර්ථක වුවද එහි කටුක විපාකයට ඔහු හැමදා මුහුණ දුන්නේය. ඔහුගේ එම අප‍්‍රකට පරිපාලන දිවියේ ප‍්‍රායෝගික රසමුසුවෙන් බිඳක් හෙළිකරන්නට අපි උත්සුක වන්නෙමු.රත්නපුර බටුගෙදර අපේ ගම. පවුලේ දරුවන් අටදෙනයි. වැඩිමලා මම. මගේ පියාත් මවත් ගුරුවරුන් නිසා අධ්‍යාපනයේදී විවිධ තැන්වලට යන්න වුණා. ගෝනකුඹුර මගේ මුල්ම තක්සලාව. ඊට පස්සෙ 1945 දී මදුරාවල විදුහලට ආවා.1950 දී ශ‍්‍රීපාලියට ඇතුළු වී ඉංග‍්‍රීසි මාධ්‍යයෙන් අධ්‍යාපනය හදාරන්නට ලැබීම තමයි මගේ දිවිය එකලු කළේ. අපේ පියාත් සුදු අධිරාජ්‍යය විරෝධියෙක්. ඒ නිසා එතුමා නිතරම අපට ගාන්ධි, සුභාෂ් චන්ද්‍රබෝස් වැනි චරිත ගැන කියාදුන්නා. ඔවුන් ගැන ලියැවුණු වීර අපදාන කියවන්නට දුන්නා. හිට්ලර් පවා ඔහුට මහා වීරයෙක්. හේතුව හිට්ලර් සුදු අධිරාජ්‍ය විරෝධියෙක් ලෙස පමණයි එයා දකින්නේ.හිට්ලර්ගේ “මේන් කෑම්ප්’ නම් කෘතිය මා කියැවූවේ ඒ දවස්වලමයි. එය ඩේවිඩ් කරුණාරත්නයන් ‘මගේ හටන’ නමින් සිංහලයට පෙරළුවා. මගේ සම වයස් කණ්ඩායමේ තමයි පියසිරි ගුණරත්න පසුකාලීනව ආචාර්යවරයකු වූ උපාලි ඇම්.සේනානායක වගෙ අය.සාමාන්‍යයෙන් පංතියෙ කුලෑටි ළමයෙක් වුණාට අපි යාළුවො කට්ටිය බයිසිකල්වලින් සමහර සෙනසුරාදා දවස්වලට කොළඹට ඇවිත් රීගල්, මැජෙස්ටික් හෝල්වලින් චිත‍්‍රපටි බලනවා. මා හිතන්නෙ මා තුළ කලා රසිකත්වය වැඩුණෙ මගේ පියා නිසයි.එතුමා මා කුඩා දවස්වල සිට නාට්‍ය බලන්න එක්කාසු කරගෙන යනවා. මට මතකයි සිරිසේන විමලවීරයන් සමඟ එතුමා එවැනි තැනකදි කතාකරනවා. ශ‍්‍රීපාලි ජීවිතය හරිම රසවත්. අපි වැඩියෙන්ම කියවන්නෙ චීන පොත්, රුසියන් පොත්, විශේෂයෙන් කොමියුනිස්ට් පොත්.ඒ කාලෙ ශ‍්‍රීපාලියෙ විදුහල්පති ජී.පී.ආරියරත්න. එතුමාගෙ මහත් උත්සාහයෙන් විදුහල දියුණු වුණා. සීනියර් විභාගයට ඉදිරිපත් වූ, ළමයින්ගෙන් වැඩිම ලකුණු තිබුණෙ මට. පියාට අවශ්‍ය වුණා මාව පන්නිපිටියෙ ධර්මපාලයට ඇතුළු කරන්න.ඒ නිසා ශ‍්‍රීපාලි මිත‍්‍ර කණ්ඩායම මට අහිමිවුණා. මට මතකයි ඒ අයත් එක්ක ‘පරාශක්ති’ සිවාජිගේ ෆිල්ම් එකක් බලන්න හැතැප්ම 4ක් පයින් නෑබඩටත් ගියා. පන්නිපිටියෙ ධර්මපාලෙදි මගේ මිතුරන් වුණේ තිස්ස අබේසේකර හා වික‍්‍රම බෝගොඩයි. මේ අයත් එක්ක වැඩි කාලයක් ගතකළේ එහි පොත්ගුලේ.”ච්ඪඵජධමඥපර ධට ධ්දඤඪච” වැනි පොත් කියෙව්වෙ එහිදී.පවුලේ බර සැහැල්ලු කිරීමට හා පවුලේ වැඩිමලා ලෙස යුතුකම් ඉටු කිරීමට මේ අතර මා රජයේ පොදු ලිපිකරු සේවා විභාගයටත් ලීවා. 1958 දෙසැම්බර් 08 දා මට පළමු පත්වීම ලැබී තිබුණත් සරසවි පිවිසුම් පෙළ විභාගයේ මා පෙනී සිටින ‘යුරෝපීය ඉතිහාසය’ ප‍්‍රශ්න පත‍්‍රය යෙදී තිබුණෙත් එදාමයි. මා අදාළ අංශයට ගිහින් මේ ගැන දැනුම් දුන්නා. ඒ අය කාරුණිකව කීවා විභාගයට ලියලා හෙට ඇවිත් පත්වීම බාරගන්න කියලා.මේ අනුව මා ලිපිකාරයෙක් වුණාට මගේ හිත දුවන්නෙ ලෝක සාහිත්‍යයට. නාට්‍යයට. ටෙනසි විලියම්, ආතර් මිලර්, ඉයුජින් ඕනිල් වැනි අමෙරිකුනා නාට්‍ය රචකයන්ගේ නාට්‍ය පිටපත් මා කියෙව්වේ මේ කාලයේ. ටෙනසි විලියම් ගේ කාව්‍යමය සංවාද සහිත නාට්‍ය කෘතිවලින් වශීකෘතව සිටියත් මා ලිපිකාරයෙක් විදියට වැඩ කළ යුතුයි.මම ඔහුට තරමක බාධාවක් එල්ල කරමි. මට අවශ්‍ය ඔබගේ පරිපාලන දිවිය ගැන තොරතුරුයි. නාට්‍ය ජීවිතය හා සාහිත්‍යමය ජීවිතය විමසීම මේ ලිපියේ අරමුණ නොවේ.” මම කීමි.1958 –59 කාලෙ මා හිටියෙ කෘෂිකර්ම හා පරිසර අමාත්‍යාංශයේ ලිපිකරුවෙක් හැටියට. ඇමැතිව හිටියේ පිලිප් ගුණවර්ධන මහතා. 1959 – 62 කාලෙදි කෘෂිකර්ම හා ඉඩම් අමාත්‍යාංශයේ ලේකම් ආර්.ඩබ්ලිව්.වික‍්‍රමනායක මහතාගේ කෙටිකතා කිහිපයක් සිංහලයට පරිවර්තනය කරලා රසවාහිනී සඟාවේ පළකලා. එතුමා කීවේ එම ලිපි මගේ නමින් පළකරගන්න කියලා වුණත් මා එතුමාගේ නමින් ම ඒවා ලියා යැව්වා. හැබැයි! චෙක්පත් නම් මටමයි එතුමා දුන්නේ.1962 දි ඉඩම් සංවර්ධන දෙපාර්තමේන්තුවට මාරුවක් ලැබුණ. ‘වගුරු බිම’ ‘වහලක් නැති ගෙයක්’ නාට්‍ය හැදුණෙ මේ කාලයෙදි.1972 ශ‍්‍රී ලංකා පරිපාලන සේවා (සීමිත) තරග විභාගයට පෙනී සිට ලිඛිත විභාගයෙන් 6 වැනියා ලෙස සමත්වීම මගෙ ජීවිතයේ මට ලැබුණු භාග්‍යයක්. එයින් මිනිසුන් ගැන වඩ වඩාත් අත්දැකීම් ගොනුකරගන්න මට අවස්ථාව ලැබුණැයි සිතනවා. සම්මුඛ පරීක්ෂණයේදී ජ්‍යෙෂ්ඨත්වය අඩු නිසාත්, උසස් නිලධාරීන්ගෙන් ලබාගත් ප‍්‍රශංසා සටහන් නැති නිසාත් මට සිදුවුණේ 11 වැනියා බවට පත්වන්නයි. මුළු විභාගයට තුන්දහසක් පමණ පෙනී සිටියත් ශ‍්‍රී ලංකා පරිපාලන සේවයට සමත් වුණේ 47 දෙනකු පමණයි.පොල්ගොල්ලෙ සමූපකාර විද්‍යාලයයේ පුහුණුව තිබුණේ. අම්පාර සමුපකාර උප කොමසාරිස් මගේ පළමු පරිපාලන පත්වීම. මට හොඳ කාර්ය මණ්ඩලයක් ලැබුණා. එහෙත් දූෂිත සමූපකාර සේවයකට අලගු තියන මන්තී‍්‍රන් සමඟ ගැටුම් ඇතිවුණා. මේ කරදර අස්සෙ ‘වහලක් නැති ගෙයක්’ නාට්‍යය අම්පාරේ වේදිකාගත කරලා සමූපකාර මණ්ඩලයේ අම්පාර ශාඛාවට පොත් අල්මාරියක් ලබාදෙන්න හැකිවුණා.මැතිනියගේ වගා සංග‍්‍රාමයට අනුව අම්පාර දිසාපති ධර්මසේන විජයසිංහ අප සියලු දෙනා රැස් කරලා මෙහෙම කීවා. “අම්පාරේ හාල් මෝල්වල හාල් හංගලා. ඉන්දියාවට වැඩි මිලට විකුණනවා.මේ නිසා අපට හාල් හිඟවෙන්න පුළුවන්. මේ එක් එක් නිලධාරියාට මා එක් මෝල බැගින් බාර කරනවා පරීක්ෂණ අරඹන්න. වහාම හාල් මෝල්වල නිෂ්පාදනය බෙදාහැරීම ගැන කටයුතු බලන්න ඕනෑ”.එතුමාගේ ප‍්‍රකාශය අනුව මට පරීක්ෂණය කරන්න ලැබුණු හාල්මෝලත් පොලිසියත් අරන් ගිහින් වටලලා බලනකොට ඒකෙත් හාල් හංගලා. මේ මෙහෙයුමෙන් සමහර සැඟැවූ හාල් තොග සොයාගත්තා.සමූපකාර මැනේජර්ලා බොහෝ දෙනෙකුගේ වැඩත් තහනම් කළා. ජනතාවට ලැබෙන දේ පිටපාරෙන් කළුකඩේට ගියා. එක්තරා සමූපකාර මැනේජර් කෙනෙකුගේ දූෂිත කි‍්‍රයා කලාපය අනුව එයාගෙ වැඩ තහනම් කරලා අලුත් කෙනෙක් පත්කළා. මේකට එදා පළාතේ හිටි මන්තී‍්‍රතුමා මාත් එක්ක සටනට ආවා.එයා බලහත්කාරයෙන් සමූපකාර ප‍්‍රාදේශිකය වසා දැම්මා. මිනිස්සු ඇවිත් මගෙ කාර්යාලෙ ඉදිරිපිට උද්ඝෝෂණය කළා.කොහොම හරි දූෂිත මැනේජර්ලා විතරක් නොව සභාපතිගෙත් වැඩ නැවැත්වීම ගැන මන්තී‍්‍ර කෝප වෙලා කොළඹ සිටින අපේ සමූපකාර කොමසාරිස්ට දන්වලා මාව මාරු කළා. මන්තී‍්‍ර මට දුරකතනයෙන් හොඳටම බැනලා මාරු කිරීම කරලා තියෙන්නෙ කළුතරට. ඒක මගෙ ගම්පළාතටත් කිට්ටුයි.කළුතර කුල බේද වැඩි පළාතක්. කළුතර සමූපකාර උප කොමසාරිස් ධූරය ඊටත් වඩා අභියෝගාත්මක පත්වීමක්. මේ කුල බේද ප‍්‍රශ්න පළාතේ සමූපකාර ප‍්‍රවර්ධනයට මහත් බාධාවක්. පයාගල සමූපකාර සමිතියට අධ්‍යක්ෂවරයකු පත්කිරීම ගැන ඒ වතාවෙ ඒ සමූප සභාපතිගෙන් විරෝධයක් ආවා. මා එහෙම පත්වීමක් කළේ රෙදි කරෝල වැනි දේ අයථා ලෙස පරිහරණය වීම වළක්වන්න. මේ පළාතේ හිටි මන්තී‍්‍ර චම්ලි ගුණවර්ධන. එතුමා අපේ වැඩට ඇඟිලි ගැහුවේ නෑ.මා අලුතින් අධ්‍යක්ෂවරයෙක් පත්කරලා ගෙදර ආවම මෙන්න! ලොරියක් පුරවලා උද්ඝෝෂකයො අරන් මිනිහා එනවා. මා ඔහුගේ වැරදි පෙන්වා දුන්නා. ඒ වතාවෙ මිනිහා මට විරුද්ධව පෙත්සමක් ලීවා. මා රාජකාරි වෙලාවෙ හොඳටම බීලා හිටියා. හරියට නාලාගිරියා බීලා හිටියා වගේ. ඒ වෙලාවෙ සභාපති වෙච්ච ඔහුට මා ගැහුවා කියලත් ඒ පෙත්සමේ තිබුණා.එතකොට සමූප ඇමැති ටී.බී.ඉලංගරත්න. තමරා කුමාරි ඉලංගරත්න නෝනාට තමයි පෙත්සම ලැබුණේ. නියෝජ්‍ය කොමසාරිස් එල්.යූ.ඩී.කුරුප්පු පැමිණිල්ල ගැන පරීක්ෂණ පැවැත්වූවා.”මා කීවා මා එහෙම බීලා හිටියෙ නෑ. එයා මට නාලාගිරියා වගෙ බීලා හිටියා කියනවා නම් ආවේ බුදුන්වහන්සේද? කියලා.විභාගය අවසන් වෙලා එළියට ආපු ගමන් ප‍්‍රදේශවාසීන් මිනිහට හොඳටම ගැහුවා ‘දූෂිතයා’ ‘බොරුකාරයා’ කියලා. මිනිහා බේරුණේ පැමිණිල්ල විභාග කළ නියෝජ්‍ය කොමසාරිස්ගේ කාරයේ හැංගිලයි. ඒ අතර ටික කලකදි ඔහු පාණදුර සමූප සභාපතිට විරුද්ධව විශ්වාස භංග යෝජනාවක් ගෙන ඒමට සමූපකාර සාමාජිකත්වය තීරණය කරලා තිබුණා. ඒ මනුස්සයා මහා සභාවකදි අවමන් කැර පිටමං කරන්ඩ. එයා ඇමැති පත් කළ නිර්දේශ කළ කෙනෙක්. දූෂිතයෙක් නොවේ. අවංකයි.මා මිනිහා වෙනුවෙන් ඉදිරිපත් වෙලා ඒක ව්‍යවස්ථා විරෝධී තීන්දුවක් කියලා එයාව බේරාගත්තා. සමූපකාර පරීක්‍ෂකවරුන් රාජකාරි ස්ථානවල බීමත්ව හැසිරීම පිළිබඳ මගේ කාලයේ නියම විනයානුකූල දඬුවම් දුන්නා. ඊට පස්සෙ රාජකාරි වේලාවෙ සමූප පරික්‍ෂකවරුන් ළඟ සුරා ගඳ තිබුණෙ නෑ. මා ඒ පිළිබඳව චක‍්‍ර ලේඛයක් පවා නිකුත් කළා.මේ අතර මුංවත්තබාගේ (යාල) සමූපකාර සමිතියේ නිලවරණ නොපැවැත්වීමේ කූට කි‍්‍රයා මාර්ගයක් වාර්තා වුණා. ඒ සභාපති හැමදාම නිලවරණ කාලයට නිලවරණය නොපවත්වා කියන්නේ “කළු ගඟ ගලලා ඡන්ද පවත්වන්න විදියක් නෑ කියන එකයි” ඔහු පිළිබඳ නොයෙකුත් දූෂණ චෝදනාත් තිබුණා. සමිතිය ලාභ ලබන්නෙත් නෑ. කරුණු සොයා බලා මා ඔහු ගෙන්වාගෙන මෙහෙම කීවා.”ඔයාගේ සමිතියේ නිලවරණය දාට හැමදාම ගඟ ගලනවා. ඒ නිසා මේ වතාවේ නම් ඔරු පාරු තියාගෙන හරි නිලවරණය පවත්වනවා. ඒකට සූදානම් වන්න.” මා කීවේ එපමණයි. නියමිත දිනයට ගඟ ගැලුවෙත් නෑ. ඡන්දෙත් පැවැත්වුණා. මිනිහා පරාදයි. සභාපතිගේ කූට කි‍්‍රයාමාර්ගය දිය කරලා අවංක තරුණ නීතිඥවරයකු සභාපති ලෙස එදා පත් වුණා. සමිතිය ටිකින් ටික ලාභ ලබන තත්ත්වයටත් ආවා.මේ විදියට මා ගෙන ගිය ජනහිතකාමී ඍජු ප‍්‍රතිපත්තියට එරෙහි වූ සුළු කොටසකගේ වුවමනාව මත මට හදිසියේම පොලොන්නරුවටත් මාරුවක් ආවා. එතකොට අමර හේවා මද්දුම මහතා අපේ ජ්‍යෙෂ්ඨ සහකාර ලේකම්. එතුමා මගින් මා ඇමැති සූරියආරච්චි හමුවුණා. ඇමැතිතුමා මගේ ප‍්‍රතිපත්තිවලට ගරු කළ කෙනෙක්. එතුමා මට දිගටම සමූපකාර දෙපාර්තමේන්තුවෙ ඉන්නට කීවත් එවකට ඒකාබද්ධ සේවා අධ්‍යක්‍ෂව සිටි සරත් අමුණුගම මහතාගේ පිහිටෙන් මා පළාත් පාලන සේවා දෙපාර්තමේන්තුවට කළකිරීම නිසාම මාරුවක් ගත්තා.1977 දි මා ඉඩම් නිරවුල් කිරීමේ නිලධාරි වශයෙන් පත්වීමක් ලැබුවා. මේක හරිම රසවත් අත්දැකීම් ඇති රැකියාවක්. අනවසරයෙන් රජයේ ඉඩම් භªක්ති විඳින ජනතාවට රජයේ ඉඩම් පැවැරීමේ රාජකාරියයි මේකෙ තිබුණෙ. රට පුරා දුරබැහැර ප‍්‍රදේශවල කූඩාරම්වල වෙසෙමින් ඔවුන්ගේ ආයාචනා විභාග කරමින් රජයේ ඉඩම් පැවැරීම මා කළා. ඒ වතු දිහා බැලුවාම පෙනෙනවා පදිංචිය ගැන.සමහර වතුවල තිබෙන්නෙ පැළපොල්. ඒ කියන්නෙ ළඟදි අල්ලා ගත් ඉඩමක්. එක්තරා අහිංසක මිනිහෙක් මට ඇවිත් කීවා සර්, මං ඉඩම් අල්ලගත්තෙ ළඟකදි තමයි. ඒකෙ පොල් හිටවන්න මා පුදුම දුකක් වින්දා පහුගිය අවුරුදු එකහමාරෙ කියලා. මට මේක නිරවුල් කැර දෙන්න කියලා මිනිහා තමන්ගෙ දරු පැටවුන් කීප දෙනෙක් පෙන්නලා ඉල්ලීමක් කළා.රාජකාරියටත් වඩා හදවතේ කැක්කුම ඉස්මතු වුණා. මා ඒ ප‍්‍රදේශයට ගංවතුර ගලපු කාලයක් අල්ලලා ඒ පොළවෙහි හිටවපු පොල් පැල ගංවතුර හා සුළිසුළඟින් කැඩුණා. ඊට පස්සෙ මේ පැලපොල් වගා කළේ කියලා පෙන්වලා මිනිහට ඉඩම දුන්නා. ඒත් කෘතවේදිත්වයට ඒ මනුස්සයා කොළඹ එනවිට මට මී පැණි බෝතලයක් ගෙනාවා.මගේ නාට්‍ය ජීවිතයත් පරිපාලන ජීවිතයට තරමක් හෝ සම්බන්ධයි. මා ‘ජුලි’ නාට්‍යය හැදුවෙ ඒ කාලයේදි. ඒ අතර ටවර් හෝල් රඟහල පදනම වෙනුවෙන් ‘ශී‍්‍ර වික‍්‍රම’ නාට්‍යය ද හැදුවා. 80 වර්ජනයට මුහුණ දුන් ආකාරය පිළිබඳ කම්පාවෙන් බලධාරින් උපහාසයට ලක් කළ “සැරදේ සීතා” නිපදවුවා.මේ ‘සැරදේ සීතා’ නාට්‍යය රාජ්‍ය විරෝධී කෘතියක්ය යන පැමිණිල්ලක් නිසා එවක සිටි සංස්කෘතික ඇමැති ගුරුල්ලේ මහතාගේ නියෝගයෙන් මා ඊළඟට පරිපාලන සංචිතයට මාරු කළා. ඊළඟට සෞම්‍යමූර්ති තොන්ඩමන් ඇමැති යටතේ ග‍්‍රාමීය කර්මාන්ත අමාත්‍යාංශයටත් ගියා. 1987 දි ජ්‍යෙෂ්ඨ සහකාර කොමසාරිස් (ප‍්‍රචාරක) 1987 – 88 නියෝජ්‍ය ප‍්‍රකාශන කොමසාරිස් සංස්කෘතික අමාත්‍යාංශයේ. ඊට අමතරව සංස්කෘතික ති‍්‍රකොණ කාර්යාලයෙත් නියෝජ්‍ය අධ්‍යක්‍ෂවරයකු ලෙසත් සේවය කළා.එහිදි ප‍්‍රචාරක ලේකම්වරියක සමග ගැටීම නිසා නැවතත් සංචිතයට මාරු කළා. 1989 දි මෝටර් ප‍්‍රවාහන කොමසාරිස් දෙපාර්තමේන්තුවේ පරිපාලන කටයුතු භාර නියෝජ්‍ය කොමසාරිස් ලෙසත් වැඩ කළා. 1989 – 94 කාලේ ප‍්‍රවාහන හා මහාමාර්ග අමාත්‍යංශයේ ජ්‍යෙෂ්ඨ සහකාර ලේකම් ඇමැති විජයපාල මෙන්ඩිස්. ශී‍්‍රමත් ඇතුලත්මුදලි මහත්මිය කාලෙත් මා එහි සිටියා.දුම්රිය සාමාන්‍යාධිකාරිවරයෙක් වරක් ‘කැටපිලර්’ දුම්රිය එන්ජින් ගෙන්වන්නට තිබියදී ‘හිටාචි’ නමින් වෙනත් දුම්රිය එන්ජින් කිහිපයක් ගෙන්වන්ට කටයුතු යොදමින් සිටියා. ‘කැටපිලර්’ කියන්නේ අමෙරිකා එන්ජින් විශේෂයක්. ඒක කාලයක් පාවිච්චි කරන්න පුළුවන්. අමතර කොටස් තියෙනවා. ‘හිටාචි’ එන්ජින් ජපන් නිෂ්පාදනයක් වුණත් දුම්රිය එන්ජින්වලට තවමත් ඉස්තරම් රට අමෙරිකාවයි.‘හිටාචි’ ගෙන්වන්න හැදුවෙ විශාල ලාබයක් රහසේ ලබා ගන්න. මේක හෙළිදරව් කරගෙන කැටපිලර් එන්ජින්ම ගෙන්වන්නට කටයුතු කරන්න අපට හැකිවුණා. ඔහු චිත‍්‍රපට සංස්ථාවේද හිටපු සාමාන්‍යාධිකාරිවරයෙකි.ආරක්‍ෂක අමාත්‍යංශයේ හිටපු ජ්‍යෙෂ්ඨ සහකාර ලේකම්වරයෙකි. නිවාස හා මහජන උපයෝගිතා අමාත්‍යංශයේ හිටපු ජ්‍යෙෂ්ඨ සහකාර ලේකම්වරයෙකි. පෙ‍්‍ර්මරංජිත් විශ‍්‍රාම ගත්තේ 1997 නොවැම්බර 2 දාය. දැන් එතුමා ටවර්හෝල් රඟහල පදනමේ ජාත්‍යන්තර සබඳතා උපදේශකවරයාය.ඔහුගේ රාජකාරි දිවිය, නාට්‍ය දිවිය, පෞද්ගලික දිවිය ගැන ඉතා දිගු රචනාවක් කළ හැකිය. එහෙත් මෙහි සංගෘහිත වන්නේ ඒ ජීවිතයේ පරිපාලන රාජකාරියේ සම්බඳු අංශු මාත‍්‍රයකි.දැන් ඔහුට වයස 71 කි. දරුවන් තිදෙනෙකි. බාල පුතා තවමත් කොළඹ ආනන්දයේ ඉගෙනුම ලබයි.බිරිය ලීලා රත්නවීර උපාධිධාරි ගුරුවරිය මෙලොව හැර ගොසිනි. එදා සමූපකාර ක්‍ෂෙත‍්‍රයේ දියුණුව සඳහා සටන් වැදී සිටි පෙ‍්‍ර්ම රංජිත්ට බෙලිඅත්ත සමූපකාර සමිතියේ සභාපතිවරයා මතකය. ඒ අන් කවුරුවත් නොව ජනාධිපති මහින්ද රාජපක්‍ෂ මැතිතුමාය. ඔහුගේ වියෝ වූ බිරිය ලීලා ඒ සමිතියේ එදා ලේකම්වරියයි.උපාලි සමරසිංහ ඡායාරූපයවිමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=ay0906211</link>
    <topic>කුංෆු වීරයා ජීවිතයෙන් නික්ම යයි</topic>
    <author>මන්නාරමේ සංචාරයකින් පසු ලිව්වේ නිහාල් පී.අබේසිංහ සේයාරූ - කේ. අශෝක් කුමාර්</author>
    <content>ගඟ ගලනවා කියලා හැමදාම සමූපෙ ඡන්ද කල්දාපු සභාපතිට හොඳ පාඩමක් ඉගැන්නුවාඅපේ හිතේ මල් පිපිලාඅපට හෙටක් ගැන සිතන්නට ඉඩක් තිබුණේ නැහැ. බිම් බෝම්බ, මෝටාර් මැද්දේ අපි ජීවත් වුණේ. ඊට පස්සේ කඳවුරුවල සිටියා. මාස 20 කට පස්සේ අද අපි කලින් හිටපු මුල් ඉඩම්වලම පදිංචියට යනවා. වියළි ආහාර මුළුතැන්ගෙයි උපකරණ දැල් ආම්පන්න බෝට්ටු ආදියත් අපට දෙනවා. අපිටත් දරුවන්ටත් දැන් හෙටක් තිබෙනවා. ‘මුසලි’ නගරයත් අලුතින් හදනවා. හරියට කියනවා නම් අද අපි දෙවැනි වතාවටත් ඉපදුණා වගේ.”මතු බලාපොරොත්තු දල්වන මේ හඬ අපට ඇසුණේ මන්නාරමේ මුසලි ප‍්‍රාදේශීය ලේකම් බල ප‍්‍රදේශයේ පවුල් 561 ක සාමාජිකයන් 2139 ක් උතුරු වසන්තය උදා කරමින් යළි මුල් ගම්වලම පදිංචි කිරීම සඳහා පැවැති උත්සවයේදීය. මන්නාරම දිසාපති ඒ. නිකලස් පිල්ලෙයිඔවුන් මීට මාස 20 කට පෙර මේ භූමිය හැරදා ගියේ මර බියෙනි. දුක් ගින්දර හා ජීවිත බිය ඔවුන් වෙලා ගෙන තිබිණි. ඒත් අද ඔවුන් මුසලි එන්නේ හිසේ මල් පිපුණු ලෙසටය. ඒ මුහුණුවල ඇඳී ඇත්තේ අනාගත සුන්දර ජීවිතයක අපේක්ෂාවන්ය. ලස්සන හෙට දිනක බලාපොරොත්තුවකි.“අපි යුද්දෙ නිසා පුදුම දුකක් වින්දේ. ප‍්‍රභාකරන් අපිව ආරක්ෂා කරන්න කියලා වෙනම රාජ්‍යයක් ඉල්ලුවා. ඒත් යුද්ධය නිසා දෙමළ අය තමයි වැඩිය දුක් වින්දේ. අපි පසුගිය මාස 20 ම අනාථ කඳවුරු වල හිටියේ. අපිට දැන් මුලින් අපි හිටපු නිවාසවලම පදිංචි වෙන්න අවස්ථාව ලැබුණා. ඒ ජනාධිපතිතුමාටයි බැසිල් මහත්තයාටයි පින්සිදු වන්න දැන් අපිටත් අපේ ළමයින්ටත් හොඳ කලක් උදා වේවි.”එලෙස අප සමඟ සතුටු කඳුළු වගුරවමින් කතා කළේ උතුරු වසන්තය යටතේ පසුගියදා මන්නාරමේ මුසලි ප‍්‍රාදේශීය ලේකම් කොට්ඨාසයේ අරිප්පු බටහිර ග‍්‍රාම නිලධාරී වසමේ පදිංචි වූ මරියදාසන් කෘස් ය.දැන් මන්නාරම පුත්තලම පාර හැදීම අවසන් වෙලා තිබෙනවා. ඊට පස්සේ පැය 5 න් කොළඹට යන්න පුළුවන්. අනික් පැත්තෙන් ඒ 32 හැදුණාම යාපනයටත් ඉක්මනට යන්න පුළුවන් බව ද යළි පදිංචිකරුවෝ කීහ.උතුරට වසන්තය උදා කරමින් උතුරේ අවතැන්වූ ජනතාවට හිටියාට වඩා හොඳ හෙටක් උදා කරමින් උතුරු වසන්තය වැඩ සටහන දැන් කි‍්‍රයාත්මක වෙයි. යුද්ධය නිසා අවතැන් වූවන්ට සියලු යටිතල පහසුකම් ලබාදී යළි ඔවුන් සිටි ස්ථානවලට පදිංචි කරවීම ආරම්භක කි‍්‍රයාවලිය පසුගිය දිනවල මන්නාරමේ මුසලි ප‍්‍රාදේශීය ලේකම් බල ප‍්‍රදේශයේදී ආරම්භ විය.මුසලි ප‍්‍රාදේශීය ලේකම් එස්. කේදිස්වරන්එහි මුල් අදියර ලෙස පවුල් 122 ක පුද්ගලයන් 409 ක් නැවත පදිංචි කරන ලදී. දෙවැනි අදියර යටතේ පවුල් 561 ක 2139 ක් පමණ පිරිසක් පදිංචි කර තිබේ. මේ අනුව මුළු ගණන් පවුල් 683 කි. පුද්ගලයන් ගණන 2548 කි. ග‍්‍රාම නිලධාරී වසම් 15 මේ පිරිස පදිංචි කරවා ඇත.මුසලි ප‍්‍රාදේශීය ලේකම් බල ප‍්‍රදේශයේ අරිප්පු බටහිර ග‍්‍රාම නිලධාරී වසමේ පදිංචි ජනතාව මීට මාස 20 කට පෙර අවතැන් වූයේ එකම ප‍්‍රදේශයක අහල පහළ එකට ජීවත්වූ ජනතාව සිසීකඩ යමිනි.අරිප්පු බටහිර ගමේ පදිංචිව සිටි පිරිස පසුගිය 9 දා යළිත් ඒ ගමේම පදිංචියට ආහ. මාස 20 වෙන් වී සිටි අසල්වැසියෝ එකිනෙකා බදාගෙන සිප ගත්හ. ළමයි, දරු දැරියෝ යළි එක් වී සෙල්ලම් කළහ. මේ අප කාගේත් දෙනෙතට සතුටු කඳුළු ගලා එන දසුනක් විය.“මෙච්චර ඉක්මනට එන්න ලැබෙයි කියලා අපි හිතුවේ නැහැ. අපට ඉස්සරට වඩා පහසුකම් ලැබිලා තිබෙනවා. බෝට්ටු ලැබුණා විදුලිය දීලා තිබෙනවා. බිම් බෝම්බ, වෙඩි උණ්ඩ නැතිව නිදහසේ වැටිලා නිදාගන්න හරි පුළුවන් තත්ත්වයක් දැන් අපට උදා වී තිබෙනවා.”මරියදාසන් කෘස් පවුලේ සාමාජිකයෝඔවුන් එසේ පවසන්නේ ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාටත්, නැවත පදිංචි කිරීම් පිළිබඳ ඇමැති රිෂාඩ් බදියුදින් මහතාටත් ස්තුතිවන්ත වෙමිනි.උතුරු වසන්තය පිළිබඳ කාර්ය සාධක බළකායේ සභාපති බැසිල් රාජපක්ෂ මහතා නැවත පදිංචි කරවීමේ අවස්ථාවට සහභාගි වෙමින් පැවසුවේ ජනාධිපතිතුමාගේ උපදෙස් පරිදි මන්නාරමේ මුසලි ප‍්‍රාදේශීය ලේකම් කොට්ඨාසයට පමණක් එහි සියලු සංවර්ධන කටයුතු සඳහා රුපියල් කෝටි 80 ක් ලබා දී තිබෙන බවය.මුසලි හා නානාටන් ප‍්‍රාදේශීය ලේකම් කොට්ඨාස එක්කරමින් මල්වතු ඔය හරහා (අරවි ආරු) නව පාලම ඉදිරි සති දෙක ඇතුළත ඉදිකිරීමට කටයුතු කරන බවත් බැසිල් රාජපක්ෂ මහතා පැවැසීය.දැනට පුත්තලම එළුවන්කුලම හරහා මන්නාරම ප‍්‍රධාන මාර්ගය නාවික හමුදාවේ ආධාරයෙන් ඉදිකර අවසන් වෙමින් පවතින බවත් කෙටි කාලයක් තුළ මේ ප‍්‍රදේශයේ ජනතාවට ඒ හරහා පුත්තලමට යාමට හැකිවනු ඇති බවත් බැසිල් රාජපක්ෂ මහතා එහිදී පැවැසීය.මන්නාරම අධ්‍යාපන අධ්‍යක්ෂ ඒ.ඒ. රෙවන්ඒ අනුව උතුරත් දකුණත් සම්බන්ධ කරන උතුරේ පළමු වැනි නගරය නැත්නම් පළවෙනි මංසන්ධිය වන්නේ මුසලි නගරයයි.අපි අද ඒ 32 මාර්ගයේ ඉදිකිරීම් ආරම්භ කිරීම පරීක්ෂා කරනවා. එය ඉදිකිරීම අපි සමාගම් 12 කට බාරදීලා තිබෙනවා. ඉදිරි මාස 3 ඇතුළත එක සමාගමක් එක කිලෝමීටරය බැගින් සැදිය යුතු බවට අපි උපදෙස් දෙනවා. කිලෝ මීටර් 48 ක් ඒ අය හදන්න ඕනෑ. සංගුපිටිය පාලමත් හදනවා.ජනතාව උතුරේ සිටියත් දකුණේ සිටියත් නැඟෙනහිර සිටියත් බස්නාහිර සිටියත් සියලු දෙනා එක පවුලේ සහෝදරයෝ වගේ මුස්ලිම් හෝ දෙමළ හෝ සිංහල හෝ ඕනෑම ජාතියක් එක ජාතියක් ලෙස සහෝදරත්වයෙන් ජීවත්වෙන්නයි අවශ්‍ය. අද අපට සාමය උදාවෙලා. ඒ අනුව ඉදිරියේදී ඔබ සැමට ඉක්මනින් ම සංවර්ධනයත් සමෘද්ධියත් ලැබෙවි යැයි මා ප‍්‍රාර්ථනා කරනවා යැයි ද බැසිල් රාජපක්ෂ මහතා එහිදී පැවසීය.මෙහිදී අපට අදහස් දැක්වූ යටිතල පහසුකම් සංවර්ධනය පිළිබඳ ජනාධිපති උපදේශක හිටපු පොලිස්පති චන්ද්‍රා ප‍්‍රනාන්දු මහතා පැවසුවේ මේ සියලු නැවත පදිංචිකරුවන් පදිංචි කරන්නේ බිම් බෝම්බ මර උගුල් සියල්ල ඉවත් කිරීමෙන් පසුව ඒ ප‍්‍රදේශවල ආරක්ෂාව ස්ථිර කිරීමෙන් පසුව බවයි.මේ සියලු දෙනාටම අවශ්‍ය ප‍්‍රාදේශීය ලේකම් කාර්යාල, සමුපකාර උප තැපැල් කාර්යාල, මහාමාර්ග, විදුලිය අධ්‍යාපන ජීවනෝපාය වැනි සියලු යටිතල පහසුකම් ලබාදී තිබෙනවා.උතුරු වසන්තය යටතේ මන්නාරමේ මුසලි ප‍්‍රාදේශීය ලේකම් බල ප‍්‍රදේශයේ යළි පදිංචි වූ ධීවරයන්ට ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා ලබා දුන් බෝට්ටු දියත් කරනු ලැබූ අවස්ථාව.. රිෂාඩ් බදියුදීන්, ඩග්ලස් දේවානන්ද, විනයාගමූර්ති මුරලිදරන්, පී.චන්ද්‍රසේකරන් යන අමාත්‍යවරු ද මෙම අවස්ථාවට එක්වූහ.අපිට සාම්පූර්වල ජනතාව පදිංචි කරවන්න ද මාස 3 යි ගියේ මුතූර් හි 40000 ක් දෙනා දින 44 ඇතුළත පදිංචි කළා යැයි චන්ද්‍රා ප‍්‍රනාන්දු මහතා කීය.නැවත පදිංචි කිරීමේ සහ ආපදා සහන සේවා ඇමැති රිෂාඩ් බදියුදින් මහතා නැවත පදිංචි කරවීමේ වැඩපිළිවෙළ මෙහෙයවයි.ත‍්‍රස්තවාදී තර්ජන තිබුණු කාලයේදී පවා බදියුදීන් මහතාගේ ප‍්‍රධානත්වයෙන් මුසලි ප‍්‍රදේශයේ විදුලිය යෝජනා ක‍්‍රමයක් පවා විවෘත කර ඇත. “මම මෙහෙ එන සෑම අවස්ථාවකදීම මේ අය ඇහුවේ කවදාද අපිව ගෙවල්වලට එක්ක යන්නේ කියලයි.”ඒ ප‍්‍රදේශවල පාසල් පවා අපි සකස් කරලා තිබෙනවා. ගෙවල් කැඩුණු අයට ගෙවල් සදලා දුන්නා මේ සියලු නැවත පදිංචි කිරීම් ජාත්‍යන්තර ප‍්‍රමිතියට අනුවයි සිදු කෙරෙන්නේ. උතුරු වසන්තය යටතේ ඉදිරියේදිත් තවත් විශාල පිරිසක් මෙලෙස නැවත තම මුල් ඉඩම්වලට පදිංචි කරනවා.”ඉදිරියේදී මේ ප‍්‍රදේශය හොඳ නගරයක් කරන්න අපිට පුළුවන් වෙයි. අපි ඔබට ඉදිරියටත් උපරිම පහසුකම් ලබාදෙනවා” යැයි ද රිෂාඩ් බදියුදීන් මහතා කීය.මෙහිදී කරුණු දැක්වූ ඇමැති විනයාගමුර්ති මුදලිදරන් මහතා පැවැසුවේ, එක් එක් පක්ෂවල සිට සංවර්ධනය පිළිබඳ කථා කරනවාට වඩා එකට එක්වී ඒ පිළිබඳව කථා කොට රට සංවර්ධනය කිරීමට පෙරමුණ ගත යුතු බවයි. මුසලි ප‍්‍රාදේශීය ලේකම් එස්. කේදිස්වරන්අධ්‍යාපන නියෝජ්‍ය අමාත්‍ය එම්. සච්චිදානන්දන් මහතා මෙහිදී පැවසුවේ වහාම ක‍්‍රියාත්මක වන පරිදි මුසලි ප‍්‍රදේශයේ පාසල් 8 ක් පූර්ණ ලෙස සංවර්ධනය කරන බවයි. ඊට අවශ්‍ය භෞතික සම්පත් හැකි ඉක්මනින් ලබාදෙන බවත් නියෝජ්‍ය ඇමැතිවරයා කීය.අමාත්‍ය පී. චන්ද්‍රසේකරන්, අමාත්‍ය ඩග්ලස් දේවානන්ද යන මහත්වරු ද මෙම අවස්ථාවට එක්වූහ.රටේ සියලුම දෙමළ හා මුස්ලිම් පක්ෂ නායකයෝ මෙන්ම මහාමාර්ග නියෝජ්‍ය ඇමැති ඩබ්ලිව්.ඒ. ඒකනායක මහතාත් නැවත පදිංචි කරවීමේ අවස්ථාවට එක්වී සිටියහ.නැවත පදිංචි කරවීමේ කටයුතුවලට පූර්ණ සහාය දක්වන මන්නාරම දිසාපති ඒ නිකලස් පිල්ලෙයි මහතා මෙසේ පැවැසීය.“මේ ප‍්‍රදේශයේ ජනතාවගේත්, නිලධාරීන්ගේත්, ප‍්‍රාදේශීය ලේකම්ගේත්, ඉල්ලීම් අනුව මේ ප‍්‍රදේශයට සංවර්ධිත සැලැස්මක් හැදුවා. එය සඳහා අවශ්‍ය මුදල කෝටි 80 ක් වෙන බව අද බැසිල් රාජපක්ෂ මහතා පැවැසුවා. විශේෂයෙන් මා මේ පිළිබඳව සතුටු වෙන්නේ මා ඉදිරිපත් කළ සියලු යෝජනා අද මට මේ ජනතාව වෙනුවෙන් කි‍්‍රයාවට නැංවීමේ අවස්ථාව ලැබීම පිළිබඳවයි.ජනාධිපති උපදේශක චන්ද්‍රා ප‍්‍රනාන්දුමුසලි හා නානාටම් ප‍්‍රාදේශීය ලේකම් කොට්ඨාසය එක්කරන මල්වතු ඔය (අරවි ආරු) පාලමේ වැඩ කටයුතු අද හෙටම ආරම්භ කරනවා. නව සැලැසුම් අනුව ‘මුසලි’ නව නගරයක් වෙනවා. සුපිරි වෙළෙඳ සංකීර්ණයක් ඔරලෝසු කණුවක් මේ ප‍්‍රදේශයේ ඉදිවෙනවා. ඒ සමගම නගරයකට අවශ්‍ය සියලු පොදු පහසුකම් අපි ලබා දෙනවා” යැයි මන්නාරම දිස්ති‍්‍රක් ලේකම් වරයා කීය.මුසලි ප‍්‍රාදේශීය ලේකම් බල ප‍්‍රදේශයේ පාසල් 6 ක් විවෘත කර පවත්වාගෙන යයි. ඉන් සියලු අඩුපාඩු සම්පූර්ණ කර ඇතැයි මන්නාරමේ අධ්‍යාපන අධ්‍යක්ෂ ඒ. ඒ. රෙවන් මහතා කීය. මාස 20 කට පසුව තමයි මේ පාසල් ආරම්භ වුණේ. පාසල් 2 ක උසස් පෙළ පන්ති තිබෙනවා.අනෙක් පාසල් හතරේ සාමාන්‍ය පෙළ දක්වා විතරයි තියෙන්නේ. දැනට ළමයි 1200 ක් විතර ඉන්නවා. ගුරුවරුන් දැන් සේවයට එනවා. මේ ප‍්‍රදේශයේ ඇති අරිප්පු රෝමානු කතෝලික විද්‍යාලය නැවත ප‍්‍රතිසංස්කරණය කරලා අධ්‍යාපන කටයුතු ආරම්භ කළේ. එහි දරුවන් 628 ක් අධ්‍යාපනය ලබනවා” යැයි ද අධ්‍යාපන අධ්‍යක්ෂවරයා කීය.උතුරු වසන්තය යටතේ මුලින්ම නැවත පදිංචි කරවීම් කරන්නේ මුසලි ප‍්‍රාදේශීය ලේකම් කොට්ඨාසයේයි. ඒ අනුව මුසලි ප‍්‍රාදේශිය ලේකම් බල ප‍්‍රදේශයේ ග‍්‍රාම නිලධාරී වසම් 15 ක පදිංචි කිරීම් අවසන් කර ඇතැයි මුසලි ප‍්‍රාදේශීය ලේකම් එස්. කේදිස්වරන් මහතා කීය.අපේ බල ප‍්‍රදේශයට ග‍්‍රාම නිලධාරී වසම් 20 ක් තිබෙනවා. ඉන් 15 කම නැවත පදිංචි කිරීම් අවසානයි. ‘මුසලි’ ප‍්‍රාදේශීය ලේකම් කොට්ඨාසයේ කොළඹ වගේ යටිතල පහසුකම් ඇති කරලා නගරයක් කරනවා.”පුත්තලම - මන්නාරම පාර, මන්නාරම පුනරින් යාපනය ඒ 32 පාර මුසලි නගරය හරහා ඉදිවුණාම උතුර දකුණ යා කරන නගරය වෙන්නෙත්, උතුරේ මුලින්ම සංවර්ධනය වෙන්නෙත් මේ නගරයයි. මේ ප‍්‍රදේශයයි. ‘මුසලි’ ප‍්‍රාදේශීය ලේකම්වරයා අප සමග පැවසුවේය. උත්සවය අවසානයේදී නැවත පදිංචි කරවු ජනතාවට ධීවර ආම්පන්න, සති දෙකකට වියළි ආහාර ධීවර බෝට්ටු පිරිනැමීම බැසිල් රාජපක්ෂ මහතා අතින් සිදු කෙරිණි.මන්නාරමේ සංචාරයකින් පසු ලිව්වේ නිහාල් පී.අබේසිංහ සේයාරූ - කේ. අශෝක් කුමාර්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906211</link>
    <topic>ෆුඩ් ඇන්ඩ් නේචර් සමාගමෙන් කරවිල තේ</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරදියවැඩියා පාලනයට සුදුසු යැයි පාරම්පරික වෙද්‍යවරුන් කියන කරවිල අනුසාරයෙන් ෆුඩ් ඇන්ඩ් නේචර් සමාගම නිපදවන FADNA DIABE TEA කරවිල තේ පානය වෙළෙඳ පොළට හඳුන්වා දෙයි.කෘති‍්‍රම රසායනික ද්‍රව්‍ය භාවිතා නොකරන නිසා කරවිලවල අඩංගු ස්වභාවික ගුණය එලෙසම මේ කරවිල පානය තුළ අඩංගු වන බව සමාගම කියයි.මේ පානය වෙද්‍ය උපදෙස් නැතිව පාරිභෝජනයට ගත හැකි බව ආයුර්වේද දෙපාර්තමේන්තුව තහවුරු කොට ඇති බව කියන සමාගම, ජාත්‍යන්තර ප‍්‍රමිතීන්ට අනුව නිෂ්පාදනය කොට ඇති අතර අයිඑස්ඕ – 900/200 තත්ත්ව සහතිකය ලබා ඇති බවද කියයි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906212</link>
    <topic>ලංකාපුත‍්‍ර සංවර්ධන බැංකුවෙන් ලක්සවිය ලීසිං</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරසියයට සියයක රාජ්‍ය ආරක්ෂාවක් සහිත ලංකාපුත‍්‍ර සංවර්ධන බැංකුව නම්‍යශීලි ලීසිං ක‍්‍රමයක් හඳුන්වා දෙයි. “ලක්සවිය” ලීසිං ලෙස නම් වූ මෙම පහසුකම ලංකාපුත‍්‍ර සංවර්ධන බැංකු ඉතිහාසයේ නව පිටුවක් සනිටුහන් කරයි.හම්බන්තොට ලංකාපුත‍්‍ර සංවර්ධන බැංකු ශාඛාවේදී සංකේතාත්මක ලෙස පළමු ලීසිං පහසුකම වරාය හා සිවිල් ගුවන් සේවා සහ වාරිමාර්ග හා ජල කළමනාකරණ අමාත්‍ය චමල් රාජපක්ෂ මහතා අතින් පිරිනැමිණි.ලක්සවිය ලීසිං ක‍්‍රමය මගින් දීප ව්‍යාප්තව සිටින සුළු හා මධ්‍ය පරිමාණ ව්‍යවසායකයින්ට සෘජු ලෙස සේවා සම්පාදනය කරගත හැකිය. කෘෂිකාර්මික උපකරණ, යන්ත්‍රෝපකරණ, ව්‍යාපෘති වාහන ලක්සවිය ලීසිං ක‍්‍රමය යටතේ ලබාගත හැකිය.බොහොමයක් බැංකු මගින් ලීසිං පහසුකම ලබා දෙන්නේ වාණිජමය පදනමක් මත පිහිටා වාහන සඳහාය. නමුත් ලක්සවිය ලීසිං පහසුකම මගින් ව්‍යාපෘති වලට අදාළ උපකරණ මිලදී ගැනීමට පහසුකම සැලැසේ. ආකර්ෂණීය ලෙස සකස් කළ නම්‍යශීලි වාරික ක‍්‍රමයක් ඔස්සේ මෙහි ගෙවීම කළ හැකිය.ලක්සවිය ලීසිං ක‍්‍රමය ගැන අදහස් දැක්වූ බැංකුවේ සභාපති ඒ. සරත් ද සිල්වා මහතා, ඉතාමත් කඩිනමින් ලීසිං පහසුකම් අවශ්‍ය ව්‍යවසායකයින්ට ලබාදීමට කටයුතු යෙදීම මෙම ක‍්‍රමයේ ඇති විශේෂත්වයක්. ලක්සවිය ලීසිං ක‍්‍රමය මගින් ග‍්‍රාමීය ව්‍යවසායකයින් ජාතික සංවර්ධනය සඳහා දායක කරගැනීමට මනා පිටුබලයක් යැයි පැවැසීය.අමාත්‍ය චමල් රාජපක්ෂ මහතා පළමු ලීසිං පහසුකම ලබාදුන් අවස්ථාව. </content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906213</link>
    <topic>ජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාර2009 Intel ජාත්‍යන්තර විද්‍යා හා ඉංජිනේරු ප‍්‍රදර්ශනයේදී ශී‍්‍ර ලංකාව ජාත්‍යන්තර ඇගැයුමට ලක් කරමින්, ඊ. චන්දුල පද්මසිරි සිසුවා විශිෂ්ට සම්මානයක් දිනා ගත්තේය.ලොව විශාලතම පූර්ණ විද්‍යාලයීය විද්‍යා ප‍්‍රදර්ශනය වන මෙහිදී, චන්දුල ඔහු නිර්මාණය කරන ලද කුඩා අන්වීක්ෂය වෙනුවෙන් විද්‍යුත් හා යාන්ති‍්‍රක ඉංජිනේරු අංශයෙන් තෙවන ස්ථානය සමගින් ත්‍යාග මුදල වශයෙන් ඇමරිකානු ඩොලර් 1000 ක් හිමිකර ගත්තේය. එය එම ප‍්‍රදර්ශනයේදී ප‍්‍රථම වරට ශී‍්‍ර ලාංකික සිසුවකු ලැබු විශිෂ්ට සම්මානයයි.Intel EM සමාගමෙහි ශී‍්‍ර ලංකා සම්බන්ධීකරණ කාර්යාලයෙහි දේශීය ව්‍යාපාර කළමනාකරු ඉන්දික ද සොයිසා මහතා මෙම ජයග‍්‍රහණය පිළිබඳව මෙසේ සිය අදහස් දැක්වීය. “Intel ජාත්‍යන්තර විදපා හා ඉංජිනේරු ප‍්‍රදර්ශනය මගින් ශී‍්‍ර ලංකාව ඇතුළු ලොව පුරා විසිරී සිටින සිසුනට සිය අදහස් හුවාමරු කර ගනිමින් නවීන තාක්ෂණය ආශි‍්‍රතව ඔවුනගේ කුසලතා තරගකාරී ලෙස එළිදැක්වීමේ අවස්ථාව හිමි වෙනවා.මෙහිදී නව නිර්මාණාත්මක චින්තනය සම්බන්ධව සිසුන් දිරි ගැන්වෙන අතර, එය ගැඹුරු විද්‍යාත්මක දැනුම හා අවබෝධය ලබාගැනීම සඳහා ඉවහල් වෙනවා. මෙහිදී දැනුම කේන්ද්‍ර කොටගත් ආර්ථිකයක් තුළ සිසුන්ගේ දැනුම් පරාසය පුළුල් කිරීම සඳහා රජයයන් සහ අධ්‍යාපනවේදීන් සමඟ එක්වIntel විසින් ඉටුකරනු ලබන කාර්යභාරය තවදුරටත් විදහා දැක්වෙනවා.”චන්දුල මෙම සම්මානය සඳහා තෝරා ගැනුනේ රටවල් හා කලාපයන් 56 ක් නියෝජනය කරමින් සිය නව්‍ය විද්‍යාත්මක නිර්මාණයන් ඉදිරිපත් කරන ලද තරුණ විද්‍යාඥයින් 1563 දෙනෙකු අතුරිනි.කොළඹ ආනන්ද විද්‍යාලයේ ඉගෙනුම ලබන චන්දුලගේ නිර්මාණය වූයේ පර්යේෂකයිනට සිය ජංගම දුරකථනයට සම්බන්ධ කර සාම්පලයන් අදාළ පරිශ‍්‍රයේදීම පරීක්ෂා කළ හැකි ආකාරයේ කුඩා අන්වීක්ෂයකි.මෙම මෙවලම භාවිත කරමින් යමෙකුට ජංගම දුරකථනයෙහි පවතින කැමරාව ඔස්සේ අදාළ සාම්පලයන්හි විශාලනය කරන ලද රූපයක් දැක ගත හැකි වේ.එසේ සටහන් කරගත් රූප හා වීඩියෝ දර්ශන ජංගම දුරකථනයෙහි ගබඩා කොට එම්එම්එස් හෝ ඊ මේල් මාර්ගයෙන් සෙසු පුද්ගලයින් සමග හුවමාරු කරගැනීමට ද මෙහිදී හැකි වේ.600 වරකට වැඩි විශාලන හැකියාවකින් යුතු මෙම මෙවලම ඉතා කුඩා හා ලාභදායි වන අතර, එමගින් දර්ශනය වන සාම්පලයෙහි ඡායාරූප හා වීඩියෝ දර්ශන ලබාගත හැකි වීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906214</link>
    <topic>ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරලංකා ඔරික්ස් සෙකියුරිට්ස් (ප‍්‍රයිවෙට්) ලිමිටඩ් ආයතනයට ළඟදීම පත්වීම ලැබ එන අධ්‍යක්ෂවරු සහ කොටස් හිමි කරුවෝ කොළඹ කොටස් වෙළෙඳ පොළෙහි උපාය මාර්ගික ගනුදෙනු වලින් බහුතරය සාමූහිකව කි‍්‍රයාත්මක කරවූ අයගෙන් සමන්විත වෙති. නව අධ්‍යක්ෂකවරුන් සහ කොටස් හිමිකරුවන් පිරිස ප‍්‍රාග්ධන වෙළෙඳ පොළ සහ ජාලය පිළිබඳව ශක්තියක් සමාගම වෙත ගෙන එනු ඇත.සමාගමේ යෝජිත සභාපති වන්නේ මොක්සේව් පෙ‍්‍රලිස් ය. පෙ‍්‍ර්ලිස් මහතා DFCC බැංකුවේ සහ නේෂන් ට‍්‍රස්ට් බැංකුවේ ප‍්‍රධාන විධායක නිලධාරි/ අධ්‍යක්ෂක වශයෙන් වසර 21 ක් අත්දැකීම් ලැබූවෙකි. ලංකා විදුලි බල මණ්ඩලයේ සහ සුළු සහ මධ්‍යම ව්‍යවසාය බැංකුවේ සභාපති මෙන් ම මැනිලාවේ ආසියා පැසිපික් කලාපීය සංවර්ධන මූල්‍ය ආයතනය සංගමයේ ද සභාපති වූ ඔහු දැනට ඩයලොග් ටෙලිකොම් පී.එල්.සී. සමාගමේ අධ්‍යක්ෂවරයකු ලෙස කටයුතු කරයි.නිව්යෝර්ක් ගැලියන් ගෘප්හි ආරම්භක සහ සභාපති රාජ් රාජරත්නම් විසින් සමාගමේ කොටස් 20% ක් මිලට ගැනෙනු ඇත. කොටස් වලින් 20% ක් මිලට ගන්නා රූසි සෝලි කැප්ටන් ප‍්‍රාග්ධන වෙළෙඳපොළ පිළිබඳ වසර 20 කට වැඩි කලක දැනුම් සම්භාරයක් රැගෙන එනු ඇත. ඔහු ඒශියා ස්ටොක් බ්‍රෝකර්ස් ඒසියා කැපිටල් සහ ඒෂියන් ඵලයන්ස් ඉන්ෂුවරන්ස් ආයතනයන්හි සම ආරම්භක සහ අධ්‍යක්ෂවරයෙක් ද විය. ඔරික්ස් සෙකියුරිට්ස් හී කළමනාකාර අධ්‍යක්ෂ/ ප‍්‍රධාන විධායක නිලධාරි තුෂාන් වික‍්‍රමසිංහ ඔහුගේ කොටස් ප‍්‍රමාණය 30% සිට 50% දක්වා වැඩි කරනු ඇත. කොළඹ කොටස් වෙළෙඳපොලෙහි උපාය මාර්ගික ගනුදෙනු ;බාහොමයක් පිළිවෙළ කිරීමෙහිලා සැලකිලිමත් වූයේ වික‍්‍රමසිංහ මහතා ය.ඒශියා කැපිටල් පී.එල්.සී සමාගමේ හිටපු අධ්‍යක්ෂවරියක සහ ඒශියා සෙකියුරිට්ස් හි අධ්‍යක්ෂ/ ප‍්‍රධාන විධායක නිලධාරිනියක වූ එමෙන් ම හොංකොං හි WI කාර් ඉන්ඩුසුවස් වෙතින් ලැබූ ව්‍යාපාර වස්තු තැරැව්කාරිත්වයෙහි පළපුරුද්ද සහිත ප‍්‍රියානි රත්නගෝපාල් සමාගමේ විධායක අධ්‍යක්ෂවරියක් සහ 10% ක කොටස් හිමිකාරියක් ද වනු ඇත.තාක්ෂණික විශ්ලේෂණ විශේෂඥයකු වන සරත් රාජපක්ෂ ද අධ්‍යක්ෂ මණ්ඩලයට එක් වනු ඇත. ප‍්‍රාග්ධන වෙළෙඳපොළ පිළිබඳව වසර 30 කට අධික පළපුරුද්ද රැගෙන එන රාජපක්ෂ මහතා හොංකොං හී GMI ෆිනැන්ස් සහ ඉන්වෙස්ට්මන්ට් කම්පනි ලිමිටඩ් හි සභාපති ලෙස මෙන් ම ස්කිල්ස් ලංකා ලිමිටඩ් හි ප‍්‍රධාන විධායක නිලධාරි/ අධ්‍යක්ෂක ලෙස ද කටයුතු කර ඇත.මහජන බැංකු වේල්ල වීදිය ශාඛාවට සම්මාන 10 ක්කොළඹ ගලදාරී හෝටලයේ පසුගිය දා පැවැති මහජන බැංකුවේ 2008 කාර්ය සාධන ප‍්‍රණාම උලෙළේදී, බටහිර 01 කලාපයේ කොළඹ උතුර ප‍්‍රාදේශිකයේ ශාඛා අතරින් සමස්ත කාර්ය සාධන ප‍්‍රශස්ත මට්ටමකින් ළඟා කර ගනිමින් ප‍්‍රථම ස්ථානය ද, අක‍්‍රමික ණය අය කිරීමෙන් ප‍්‍රථම ස්ථානය ද, දොරින් දොර තැන්පත් ප‍්‍රවර්ධන ව්‍යාපෘති වෙනුවෙන් ප‍්‍රථම ස්ථානය ද, ඉල්ලුම් තැන්පතු ප‍්‍රවර්ධනයෙන් ප‍්‍රථම ස්ථානය ද, අනේවාසික විදේශීය ඉතුරුම් තැන්පතු ප‍්‍රවර්ධනයෙන් ප‍්‍රථම ස්ථානය ද සමගින් සම්මාන 10 ක් දිනා ගැනීමට මහජන බැංකුවේ වේල්ල වීදිය ශාඛාවට හැකි විය.මහජන බැංකුවේ සභාපති ඩබ්ලිව්. කරුණාජීව මහතා අතින් වේල්ල වීදිය ශාඛා කළමනාකාර කේ.කේ.එන්. පි‍්‍රයන්ත මහතා සමරු තිළිණයක් ලබා ගන්නා අවස්ථාව.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906215</link>
    <topic>අඩු වියදමින් සංචාරයට වරම්</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරසම්මානනීය සිංගප්පූර් එයාර්ලයින්ස් විසින් ඔබේ මුදලට ඉහළම වටිනාකමක් දෙන අන්දමින් සිංගප්පූරුව සහ අනෙකුත් රටවල් කීපයකට සංචාරය කිරීම පිණිස ආකර්ෂණීය මිල ගණන් හඳුන්වා දී ඇත.මෙහි විශේෂත්වය වන්නේ සියලුම අධිබාරයන් හා බදු ගෙවීම් ද ඇතුළුව මේ නව මිල ගණන් දක්වා තිබීමයි. මේ අනුව සිංගප්පූරුව බලා යන ඔබ වැය කළ යුතුව ඇත්තේ රු. 29,800 ක් පමණි.ඉකොනොම් ක්ලාස් හෙවත් සාමාන්‍ය පන්තියේ යාම් – ඊම් සඳහා බලපැවැත්වෙන මේ මිල ගණන් අනුව මැලේසියාව, තායිලන්තය, පිලිපීනය, වියට්නාමය යන රටවල් කරා සංචාරය කරන්නට ද දැන් ඔබට මහඟු අවස්ථාවක් උදාවී ඇත.ක්වාලාලම්පූරය පෙනැන්ග්වලට දැන් රු. 41,100 කි. බැංකොක්වලට රු. 41,700 කි. මැනිලා බලා යෑමට රු. 53,300 කි. වියට්නාමයේ හැනෝයි / හෝ - චි – මින් කරා යෑමට රු. 55,100 කි.මෙම මිල ගණන් යටතේ ටිකට්පත් මිලදී ගැත හැකිවන්නේ 2009 ජූලි 31 වැනිදා දක්වා පමණි. එසේ ටිකට් පත් මිලදී ගන්නා මගීන් අගෝස්තු 31 වැනිදාට පෙර කටුනායකින් පිටත්විය යුතුය. සංචාරය සඳහා පිටත්ව යන දින සිට මාසයක කාලයක් දක්වා ටිකට්පත වලංගු වේ. ටිකට්පත් මිලදී ගැනීමට හෝ වැඩි විස්තර සඳහා දුරකථන අංක 2499699 න් සිංගප්පූර් එයාර්ලයින්ස් අමතන්න. නැත්නම් singaporeair.com.lk වෙබ් අඩවියට පිවිසෙන්න. </content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906216</link>
    <topic>මහජන බැංකු වේල්ල වීදිය ශාඛාවට සම්මාන 10 ක්</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරකොළඹ ගලදාරී හෝටලයේ පසුගිය දා පැවැති මහජන බැංකුවේ 2008 කාර්ය සාධන ප‍්‍රණාම උලෙළේදී, බටහිර 01 කලාපයේ කොළඹ උතුර ප‍්‍රාදේශිකයේ ශාඛා අතරින් සමස්ත කාර්ය සාධන ප‍්‍රශස්ත මට්ටමකින් ළඟා කර ගනිමින් ප‍්‍රථම ස්ථානය ද, අක‍්‍රමික ණය අය කිරීමෙන් ප‍්‍රථම ස්ථානය ද, දොරින් දොර තැන්පත් ප‍්‍රවර්ධන ව්‍යාපෘති වෙනුවෙන් ප‍්‍රථම ස්ථානය ද, ඉල්ලුම් තැන්පතු ප‍්‍රවර්ධනයෙන් ප‍්‍රථම ස්ථානය ද, අනේවාසික විදේශීය ඉතුරුම් තැන්පතු ප‍්‍රවර්ධනයෙන් ප‍්‍රථම ස්ථානය ද සමගින් සම්මාන 10 ක් දිනා ගැනීමට මහජන බැංකුවේ වේල්ල වීදිය ශාඛාවට හැකි විය.මහජන බැංකුවේ සභාපති ඩබ්ලිව්. කරුණාජීව මහතා අතින් වේල්ල වීදිය ශාඛා කළමනාකාර කේ.කේ.එන්. පි‍්‍රයන්ත මහතා සමරු තිළිණයක් ලබා ගන්නා අවස්ථාව.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906217</link>
    <topic>පරිසර හිතකාමි කර්මාන්තවලට SWITCH-ASIA   ආධාර</topic>
    <author>රූපාන්ති බුලත්සිංහල</author>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරරූපාන්ති බුලත්සිංහලඅපනයන කර්මාන්ත ක්ෂේත‍්‍රය පරිසර හිතකාමී ලෙස කි‍්‍රයාත්මක කිරීමට යුරෝපා කොමිසමේ ආධාර මත SWITCH-ASIA ව්‍යාපෘතිය මගින් ආධාර සැපයේ. මේ ව්‍යාපෘතිය මාස 42 පුරා කි‍්‍රයාත්මක වනු ඇත.දළ ජාතික නිෂ්පාදනය සියයට 59 ක්ම අපනයන ක්ෂේත‍්‍රයෙන් ලැබෙන අතර මිලියන 1.6 කට රැකියා අවස්ථා හිමිවී තිබේ.මූලික වශයෙන් කර්මාන්ත ක්ෂේත‍්‍ර 720 ක් අතර සිදු කරනු ලබන සමීක්ෂණයකින් පසු මේ ව්‍යාපෘතිය ආරම්භ කෙරෙන අතර ඉන් කර්මාන්ත 250 ක්SWITCH-ASIA වැඩසටහනට තෝරා ගනු ලැබේ.තෝරාගත් කර්මාන්ත සඳහා පරිසර හිතකාමී පැකේජයක් හඳුන්වා දීමට තීරණය කර තිබේ.අපිරිසුදු ජලය බැහැර කිරීම, ගන අපද්‍රව්‍ය බැහැර කිරීම, ප‍්‍රතික්ෂේප නිෂ්පාදන ප‍්‍රතිචකී‍්‍රකරණය කිරීම, දුහුවිලි පිටවීම පාලනය, වායු දූෂණය පාලනය, දුගඳ පාලනය, ශබ්ද දූෂණය අවම කිරීම, බලශක්ති කාර්යක්ෂමතාව සහ ජල සංරක්ෂණ යන පාරිසරික අවශ්‍යතා සඳහා මේ ව්‍යාපෘතියේදී අවධානය යොමු කෙරේ.SWITCH-ASIA ව්‍යාපෘතිය හඳුන්වා දීමේ මාධ්‍ය සාකච්ඡාවට විද්‍යා හා තාක්ෂණ අමාත්‍ය තිස්ස විතාරණ, ශී‍්‍ර ලංකා කාර්මික තාක්ෂණ ආයතනයේ සභාපති මහාචාර්ය වී කුමාර, SWITCH-ASIA ව්‍යාපෘතියේ අධ්‍යක්ෂක ආචාර්ය ඒ.එම්. මුභාරක්, ශී‍්‍ර ලංකා වාණිජ මණ්ඩලයේ ජෙරී සුරවීර කාර්මික තාක්ෂණ ආයතනයේ සංවර්ධන පර්යේෂණ අංශයේ සහකාර අධ්‍යක්ෂක ආචාර්ය අනුර සෙනරත්න මහත්වරුන් සහභාගි වී සිටි අයුරු. ඡායාරූපය - සුදම් ගුණසිංහSWITCH-ASIA ව්‍යාපෘතියට එක්වන පරිසර හිතකාමී කර්මාන්ත සඳහා ණය ලබා ගැනීමට අවශ්‍ය දායකත්වය ද ලබා දෙයි.පරිසර හිතකාමී ව්‍යාපෘතීන්හි යෙදීමට බැංකුවලින් ණය ඉල්ලුම් කිරීමේදීSWITCH-ASIA ව්‍යාපෘතියට සහභාගි වන කුඩා පරිමාණ කර්මාන්ත කරුවන්ට මූලිකත්වය ලැබෙනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906218</link>
    <topic>එයාර් ඒෂියා කොළඹටත්</topic>
    <author>සාගරිකා දිසානායක</author>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරසාගරිකා දිසානායකලොව මිල අඩුම මගී ගුවන් සේවය ලෙස සැලකෙන එයාර් ඒෂියා ගුවන් සේවය ජුනි මස 15 වැනිදා සිට ශී‍්‍ර ලංකාවේ සිය සේවා අරඹයි. මැලේසියාව කේන්ද්‍ර කොටගත් එයාර් ඒෂියා ගුවන් සේවා දිනපතා කොළඹ සිට මැලේසියාවේ ක්වාලාලම්පූර් දක්වා ගමන් කරනු ඇත.සියලුම බදු ඇතුළුව රුපියල් 8500 ක් වැනි අවම මුදලක් එක් ගුවන් වාරයක් සඳහා අය කිරීම විශේෂත්වයයි.එයාර් ඒෂියා ගුවන් සේවය කොළඹ සිනමන් ග‍්‍රෑන්ඩ් හෝටලයේදී පසුගියදා නිල වශයෙන් විවෘත කැරිණි.ශී‍්‍ර ලංකාවේ මැලේසියානු තානාපති රෝස්ලි ඉස්මයිල් ශී‍්‍ර ලංකා සංචාරක අධිකාරියේ සභාපති බර්නාඩ් ගුණතිලක සහ එයාර් ඒෂියා කලාප කළමනාකාරිනී කැත්ලින් ටෑන් යන මහත්ම මහත්මීන් ගේ ප‍්‍රධානත්වයෙන්පැවති නිල උත්සවය ඇමතූ කලාප කළමනාකාරිණිය, දිගුකලක් පීඩා විඳි යුද්ධය නිමාවී සාමය උදාවීමත් සමග එයාර් ඒෂියා සමාගම සිය නවතම ගමනාන්තය ලෙස කොළඹ තෝරාගත් බව කීවාය.අනාදිමත් කාලයක පටන් ශී‍්‍ර ලංකාව හා මැලේසියාව අතර පවත්නා මිත‍්‍රත්වය නව ගුවන් සේවාවේ ආරම්භයත් සමගම තවදුරටත් සවිමත් වනු ඇතැයි ද කීවාය.එයාර් ඒෂියා ගුවන් සේවා කාර්ය මණ්ඩලය කලාප කළමනාකාරිණී කැත්ලින් ටැන්, මැලේසියානු තානාපති රොල්ස් ඉස්මයිල්, ශී‍්‍ර ලංකා සංචාරක අධිකාරියේ සභාපති බර්නාඩ් ගුණතිලක යන මහත්ම මහත්මීන් සමඟ.ඡායාරූපය – විමල් කරුණාතිලකශී‍්‍ර ලංකා සංචාරක අධිකාරියේ සභාපති බර්නාඩ් ගුණතිලක මහතා කතා කරමින් යුද ගිනි දැල් නිවී යාමත් සමග මෙරට ආයෝජන දියත් කළ මුල්ම සමාගමක් ලෙස එයාර් ඒෂියා ගුවන් සමාගම හැඳින්විය හැකි බව කීය.යුද බිය හේතුකොටගෙන ශී‍්‍ර ලංකාවට පැමිණි සංචාරකයන්ගේ සංඛ්‍යාවෙහි අඩුවක් දැකිය හැකි වූ අතර මෙවැනි අඩු මිල ගුවන් සේවාවක් ඇරැඹීමෙන් නැවතත් ශී‍්‍ර ලංකාව කරා ඇදී එන සංචාරකයන්ගේ සංඛ්‍යාව වර්ධනය වනු ඇතැයි ද කීය.එයාර් ඒෂියා සමාගම වසර 2001 දී ඇරැඹිණි. සමාගම සතු ගුවන් යානා සංඛ්‍යාව 72 කි. ගුවන් ප‍්‍රවේශපත‍්‍ර වෙන්කරවා ගැනීම www.airasia.com යන වෙබ් අඩවියට පිවිසීමෙන් සිදු කළ හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj0906219</link>
    <topic>එයාර් ඒෂියා කොළඹටත්</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරපුරවැසියන්ගේ නිරෝගිමත්භාවය රටක සමෘද්ධියේත්, සමාජ සංවර්ධනයේත්, ආර්ථික සංවර්ධනයේත්, සංස්කෘතික සංවර්ධනයේ මෙන්ම රටේ අනාගත පැවැත්ම පිළිබඳ වූ තීරණාත්මක මෙන්ම ගුණාත්මක සාධකයකි. නිරෝගිමත්භාවය ඇති කර ගැනීමටත් එය අඛණ්ඩව පවත්වා ගැනීමටත් හොඳ සෞඛ්‍ය පුරුදු මනා පිටුවහලක් වෙයි.ශී‍්‍ර ලාංකික ප‍්‍රජාවගේ සෞඛ්‍ය හුරුපුරුදු කාලාන්තරයක් තිස්සේ පාරම්පරිකව පැවත එමින් කාලයෙන් කාලයට උචිත ලෙස පරිණාමයට පත් වෙමින් නවීන විද්‍යාත්මක සහ සෞඛ්‍යාරක්‍ෂණ සොයා ගැනීම්වලට අලුත්වීම් සමඟ ඉදිරියට ගමන් කර තිබේ.නිරෝගිමත් පරපුරක් බිහි කිරීමේදී සෞඛ්‍ය පුරුදුවලට ප‍්‍රමුඛ ස්ථානයක් හිමි වේ. රජයේ හෝ පෞද්ගලික අංශවල මඟ පෙන්වීම යටතේ ප‍්‍රශස්ත මට්ටමේ සෞඛ්‍ය සේවාවක් මඟින් මේ තත්ත්වය අත් කර ගත හැකි වේ.අනාගතයේදී සෞභාග්‍යමත් රටක් නිර්මාණය කර ගැනීමට නම් නිරෝගිමත් පරපුරක් අත්‍යවශ්‍ය ය. මෙහිදී තරුණ පරපුර අතර ඉහළ සෞඛ්‍ය මට්ටමක් වර්ධනය කර ගත යුතුය. ඒ සඳහා නිවැරදි හොඳ සෞඛ්‍ය පුරුදු ඇති කර ගැනීම ඉතා වැදගත් කාරණයකි.ශී‍්‍ර ලාංකික සමාජයේ මුල් බැස ගෙන ඇති විවිධ සමාජ පුරුදු නිසා ප‍්‍රශස්ත මට්ටමේ සෞඛ්‍ය පිළිවෙත් ජන සමාජයේ පවත්වා ගෙන යාමට බාධා පැමිණ තිබේ. මෙවැනි සමාජ පුරුදු විශේෂයෙන්ම හමුවන්නේ ග‍්‍රාමීය ජන සමාජයෙනි.ඔවුන්ගේ දැනඋගත්කම උසස් මට්ටමක නැති නිසා අයහපත් සෞඛ්‍ය පුරුදු ඉස්මතුව තිබේ. මේ ජන කොට්ඨාස අතර වතුර උණු කර නිවා බීම, වැසිකිළි යාමෙන් පසු සබන් ගා දෑත් පිරිසුදු කිරීම, ආහාර ගැනීමට පෙර සබන් ගා දෑත් සේදීම, දිනපතා දෙවරක් දත් මැදීම, රෝහලකට ගොස් පැමිණි පසු ස්නානය කිරීම, අවමංගල්‍ය කටයුතු වැනි වැඩි පිරිසක් ඒකාරාශී වන ස්ථානවල රැඳී සිටිමෙන් පසු ස්නානය කර හොඳින් පිරිසුදු වීම ආදී හොඳ ආරක්‍ෂාකාරී සෞඛ්‍ය පුරුදු මඟ හැරෙමින් තිබේ.එසේම ළදරු සෞඛ්‍ය, ළමා සෞඛ්‍ය වැනි අංශවලද අයහපත් සෞඛ්‍ය පුරුදු භාවිත වෙමින් තිබේ. මෙවැනි අයහපත් සෞඛ්‍ය පුරුදු නිසා ශී‍්‍ර ලංකාවේ අනාගත පරම්පරාව අතර ප‍්‍රශස්ත මට්ටමේ සෞඛ්‍ය මට්ටමක සහ අන්තර්ජාතිකව පිළිගත් සෞඛ්‍ය රටා සහ සම්මුතීන් ගොඩ නගා ගැනීම අපහසු වේ. මේ හේතුව නිසා රටේ අනාගත ශ‍්‍රම බළකාය දුර්වල සෞඛ්‍ය මට්ටමකින් හෙබි අකාර්යක්‍ෂම පිරිසක් වනවාට කිසිදු සැකයක් නැත.ග‍්‍රාමීය ප‍්‍රජාව සාම්ප‍්‍රදායික අදහස්, මෙම අවදානම් තත්වවල වාහකයෝ වෙති. විශේෂයෙන් ආහාරපාන සැකසීම, ආහාර ගැනීම සහ බහිස‍්‍රාවී අවශ්‍යතාහිදී ගැටලු පැන නගී. ශී‍්‍ර ලංකාව තුන්වැනි ලෝකයේ සංවර්ධනය වන රටක් නිසාත් ගම සහ නාගරීකරණය අතර පවතින සමාජයක් නිසාත් මහජන සෞඛ්‍ය තත්ත්වය ඉහළ මට්ටමක තිබිය යුතුය.ඒ සඳහා අලුත උපන් බිළිඳ්‍රගේ සිට ළදරු සෞඛ්‍යය, ළමා සෞඛ්‍යය, තරුණ සෞඛ්‍යය සහ වැඩිහිටි සෞඛ්‍යය ආදී ලෙස ක‍්‍රමික පිළිවෙළක් යටතේ යහපත් සෞඛ්‍ය පුරුදු ප‍්‍රවර්ධනය කළ යුතුය.වෙද්‍යවරු පෙන්වා දෙන්නේ ග‍්‍රාමීය මෙන්ම නාගරික ප‍්‍රජාව අතර ද නොසැලකිලිමත්කම නිසා සහ නිසි ලෙස දැනුවත් නොවීම යන කාරණා මත අයහපත් සෞඛ්‍ය පුරුදු පැන නැගී ඇති බවයි.කාර්ය බහුල ජීවිතයක් ගත කරන බැවින් ළදරුවන්, ළමයින් මෙන්ම තරුණ වැඩිහිටි ප‍්‍රජාවට දෙනික සෞඛ්‍ය පුරුදු පවා අතපසු වන තරමින් වැඩ කටයුතු සිදු වන බව ඔවුහු පෙන්වා දෙති.මේ තත්ත්වය පාලනය කර හොඳ සෞඛ්‍ය පුරුදු හුරු නොකළහොත් ඉදිරියේදී බරපතළ සෞඛ්‍ය හා සමාජ ගැටලුවලට ශී‍්‍ර ලාංකික ජනතාවට මුහුණ දීමට සිදු විය හැකි බව වෙද්‍යවරු අනතුරු හඟවති.නිරෝගිමත් පරපුරක් සඳහා යහපත් සෞඛ්‍ය පුරුදු හුරු කිරීමේදී මවුපියන් සහ පාසලට විශාල වගකීමක් පැවරේ. පවුල මඟින් පළමුව අධ්‍යාපනය ලබන දරුවා සමාජයට අනුකූල වන ලෙස හැඩගැසෙනුයේ පාසලෙනි.එබැවින් අනාගත පරපුරේ සෞඛ්‍ය සුරක්‍ෂිතතාව තහවුරු කිරීමට මෙම දෙපිරිස අතට වගකීම් රැසක් පත්ව තිබේ. දරුවා කුඩා කල සිටම දත් මැදීම, පිරිසුදු ආහාර ගැනීම, ස්නානය, දූවිලිවලින් ආරක්‍ෂා වීම, බෝවන රෝග පිළිබඳ දැනුම ආදිය මාපියන් විසින් අවබෝධ කර දිය යුතුය.පාසලේදි දරුවාගේ සෞඛ්‍ය අධ්‍යාපනය වර්ධනය කිරීම මඟින් මනා පෞරුෂයක් හැඩ ගැස්විය යුතුය. ශාරීරික අධ්‍යාපනය සහ ඒ සමඟ බැඳුණු සෞඛ්‍ය පුරුදු ආදිය පිළිබඳව නිවැරැදි විද්‍යාත්මක දැනුමක් පාසලෙන් ලබා දිය යුතුය.අනාගත ප‍්‍රජාව නිරෝගිමත් පරපුරක් ලෙස පෝෂණය කිරීමට රාජ්‍ය සහ පෞද්ගලික අංශයේ නොමසුරු දායකත්වය ලබා දිය යුතුය. සෞඛ්‍ය අමාත්‍යංශය, සෞඛ්‍ය විද්‍යායතනය, වෙද්‍ය විද්‍යාල, සෞඛ්‍ය සංවිධාන, අන්තරාදායක ඖෂධ පිළිබඳ අධිකාරිය, ලෝක සෞඛ්‍ය සංවිධානයේ ශී‍්‍ර ලංකා නියෝජිත ආයතනය වැනි රාජ්‍ය ආයතන මෙන්ම රාජ්‍ය නොවන සංවිධාන, ස්වේච්ඡා සංවිධාන ඇතුළු පෞද්ගලික අංශයේ දායකත්වය මෙන්ම ව්‍යවසායකත්ව සහ ව්‍යාපාරික ප‍්‍රජාව විසින් සමාජ සුබසාධන වැඩසටහන් කි‍්‍රයාත්මක කිරීම මඟින් යහපත් සෞඛ්‍ය පුරුදු හුරු කොට නිරෝගිමත් පරපුරක් බිහි කළ යුතුය.එසේම මෙහිදී ජනමාධ්‍ය වෙත ද විශාල වගකීමක් පැවරේ. පුවත්පත්, රූපවාහිනිය, ගුවන්විදුලිය, චිත‍්‍රපට ආදී සියලුම මාධ්‍ය මගින් සිදු කරන නිරන්තර දැනුවත් කිරීම් මගින් යහපත් සෞඛ්‍ය පුරුදු වෙත ප‍්‍රජාව යොමු කළ හැකිය.එසේම ප‍්‍රසිද්ධ ස්ථාන, නවාතැන් පොළවල්, ආගමික ස්ථාන වැනි ජනතාව ගැවසෙන ස්ථානවල දැනුවත් කිරීමේ වැඩසටහන් පැවැත්වීම මගින් ද මෙම වැඩ පිළිවෙළ සමඟ කි‍්‍රයාකාරීව සම්බන්ධ වීමට රාජ්‍ය, පෞද්ගලික අංශයට මෙන්ම මහජනතාවට ද හැකියාව තිබේ.මෙවැනි කි‍්‍රයාකාරකම් ඔස්සේ සමාජයේ මුල් බැස ගත් අයහපත් සෞඛ්‍ය පුරුදු ඉවතලමින් නිවැරැදි යහපත් සෞඛ්‍ය පුරුදු හුරු කරවීමෙන් නිරෝගිමත් පරපුරක් බිහි කළ හැකි වේ. ඒ මඟින් ලෝකයේම නිරෝගිමත් රට ලෙස ශී‍්‍ර ලංකාව පත් කර වීමට කටයුතු කළ හැකි වනු ඒකාන්තය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aj09062110</link>
    <topic>ලංකා බැංකුවෙන් රණවිරුවනට උපහාර</topic>
    <author/>
    <content>ෆුඩ් ඇන්ඩ් නේචර් සමාගමෙන් කරවිල තේලංකාපුත‍්‍ර සංවර්ධන බැංකුවෙන් ලක්සවිය ලීසිංජගත් ඉන්ටෙල් ප‍්‍රදර්ශනයේදී චන්දුලට විශිෂ්ට සම්මානයක්ලංකා ඔරික්ස් සෙකියුරිටිස් නව අධ්‍යක්ෂ මණ්ඩලයක්අඩු වියදමින් සංචාරයට වරම්මහජන බැංකු වේල්ල වීදිය ශාඛාවට සම්මාන 10 ක්පරිසර හිතකාමි කර්මාන්තවලට SWITCH-ASIA ආධාරඑයාර් ඒෂියා කොළඹටත්නිරෝගි පරපුරක් සඳහා යහපත් සෞඛ්‍ය පුරුදු හුරු කරමුලංකා බැංකුවෙන් රණවිරුවනට උපහාරරණවිරුවන්ට සහ යුද බිම සිට පුවත් වාර්තා කළ මාධ්‍යවේදීන්ට උපහාර පිදීමේ උළෙලක් ලංකා බැංකු නගර කාර්යාල ශ‍්‍රවණාගාරයේ දී පසුගියදා පැවැත්විණි. ති‍්‍රවිධ හමුදාවේ හා පොලීසියේ හා සිවිල් ආරක්ෂක බළකායේ රණවිරුවෝ විසිපස් දෙනෙක් ද, ජාතික රූපවාහිනියෙ සමන් කුමාර රාමවික‍්‍රම හා ස්වාධීන රූපවාහිනියේ සුදර්මන් රදලියගොඩ මාධ්‍යවේදීහු ද සම්මානයෙන් පිදුම් ලැබූහ. ලංකා බැංකුවේ සභාපති ආචාර්ය ගාමිණී වික‍්‍රමසිංහ මහතා නාවික හමුදා නිලධාරියකුට සමරු තිළිණයක් පිරිනැමූ අයුරු. ලංකා බැංකුවේ මහා කළමනාකාර බී.ඒ.සී.ප‍්‍රනාන්දු මහතා ද ලංකා බැංකු නගර කාර්යාලයේ ප‍්‍රධාන කළමනාකාරිනී මංගලිකා සමරවීර මහත්මිය ද ඡායාරූපයේ වෙති. ග‍්‍රීන් අයිලන්ඩ් මාකටින් සර්විසස් පෞද්ගලික සමාගම රිචිෆුල් කී‍්‍රම් කිරිපිටි හා රිචි තේ වෙළෙඳපොළට හඳුන්වාදීමේ මාධ්‍ය හමුවක් පසුගියදා ගල්කිස්ස හෝටලයේදී පැවැත්විණි. එහිදී සමාගමේ කළමනාකාර අධ්‍යක්ෂ විරන්ත හෙට්ටිආරච්චි මහතා මුල්ම තේ පැකැට්ටුව අලෙවි කළ අවස්ථාව. ඡායාරූපය - ගීත් ද මැල්ඇමරිකානු මොන්ටිසෝරි අධ්‍යාපන ආයතනයේ සහාය ඇතිව ගුරුවරුන් පුහුණු කිරීම සඳහා පුෂ්පා අලුත්ගමගේ මහත්මිය ඉදිරිපත්ව සිටී.ඇය ඇමරිකානු මොන්ටිසෝරි අධ්‍යාපන ආයතනයේ අධ්‍යක්ෂ මණ්ඩල සාමාජිකාවකි.මොන්ටිසෝරි ගුරු පුහුණුව යටතේ පාඨමාලා දෙකක් සැලැසුම් කර ඇති අතර පාඨමාලා කාලය මාස හයකි. 077 3575145 දුරකථන අංකයෙන් වැඩි විස්තර ලබාගත හැකි ය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>21</day>
    </date>
    <link>http://www.silumina.lk/2009/06/21/_art.asp?fn=aw0906211</link>
    <topic>කළගුණ අමතක වී සියල්ල අහිමි කරගත් සිල්වා නෝනා</topic>
    <author>මතුගම මහින්ද විජේතිලක</author>
    <content>කළගුණ අමතක වී සියල්ල අහිමි කරගත් සිල්වා නෝනාවක් කළ අතක් දික් කිරීම එක ම කි‍්‍රයාවකැයි සාමාන්‍ය සිතට හැඟෙයි. එහෙත් එය ඉතා වේගවත් කි‍්‍රයාවලියකි. වක් කළ අතක් දිගු කිරීම චිත‍්‍රපටයක දී නම් රූප රාමු 18 - 20 ක් පමණ වේ. එවැනි රූප 18 - 20 ක් වේගයෙන් කි‍්‍රයාත්මක වන විට අතක් දික් කරන්නා සේ බලන්නාට පෙනේ. ගිනි බෝලයක් කවයක් වටා ක‍්‍රමයෙන් වේගයෙන් කරකවන විට බලන්නාට පෙනෙන්නේ ගිනිවළල්ලක් මෙනි. අපේ සිත කි‍්‍රයාත්මක වන්නේ ද එසේ ම ය. චිත්තක්ෂණය යනු ඉතා ම කෙටි සියුම් කාලයකි. තත්පරයකට සිත් දහස් ගණනක් පහළ වෙයි. “මම දැන් පැයක් තිස්සේ ම කල්පනා කළේ අර සිද්ධිය ගැන ම යි” කියා තමන් විසින් එක ම දෙයක් ගැන සිතූ බව කෙනෙක් පවසන්නට පුළුවන.එහෙත් ඔහුට ඒ පැය තුළ සිත් ලක්ෂ ගණනක් පහළ වී නිරුද්ධ වී ගිය බව ඔහු දන්නේ නැත. ඒ වාගේ ම කෙනෙකුට තමන් ගේ සිතට වංචා කරන්නට ද නොහැකි ය. ඔහු කරන වංචාව ඔහු ගේ සිත දනී. එය කොයි මොහොතක හෝ ඔහුට ප‍්‍රතිකි‍්‍රයා දක්වනු ඇත. සිතේ කි‍්‍රයාකාරිත්වයේ සියුම් බව ඒ තරම් ම තියුණු ය. ඒ ප‍්‍රතිකි‍්‍රයා දැක්වීම ඒ මොහොතේ ම සිදුවීමටත් පුළුවන. සතියකින් මාසයකින් අවුරුද්දකින් හෝ අවුරුදු ගණනාවකින් හෝ ඊළඟ භාවයක දී සිදුවන්නටත් පුළුවන. කුසලයට කුසල විපාක ලැබෙනවා කියන්නේත් අකුසලයට අකුසල විපාක ලැබෙනවා කියන්නේත් එයයි. හැබැයි එසේ ලැබෙන විට ලැබෙන්නේ පොළියත් සමඟ ය. දස දහස් ගුණයකිනි.සිල්වා මහත්මිය ගම්බද සාමාන්‍ය පවුලක ඉපිද හොඳින් ඉගෙනුම ලබා උපාධිධාරිනියක්ව රජයේ ඉහළ තනතුරක් දරන කාන්තාවකි. ඇගේ සැමියා ද එවැනි උසස් යැයි සම්මත තත්ත්වයක සිටියේ ය. සිල්වා මහත්මියට කුඩා කල සිට ම අධ්‍යාපනය ලබා දීමට විය පැහැදම් කළේ ඇගේ අවිවාහක නැන්දා කෙනෙකි. සිල්වා මහත්මිය ගේ පියා සාමාන්‍ය රැකියාවක් කළ ද රේස් දැමීමට හා මත්පැන් පානයට ඇබ්බැහි වූ කෙනකු නිසා දියණියගේ දියුණුව පිළිබඳ අවධානය යොමු කළේ නැත. එහෙත් ඇගේ කුසලතා දුටු නැන්දා ඇය තමන් ගේ භාරයට ගෙන විය පැහැදම් කොට ඇයට හොඳින් ඉගැන්නුවා ය.ඉහළින් විභාග සමත් වූ ඈ තමන් ට ම ගැලපෙන සහකරුවෙකු සොයා ගෙන අගනුවර පදිංචි වූවා ය. ඉහළ පැළැන්තියේ ජීවන රටාවට ඇතුළත් වූ ඕ මම උගත් ය, මම වැදගත් ය, මම ධනවත් යැයි ඉහළින් ම සිතා ගත්තා ය.මේ අතර වයස්ගත වූ නැන්දා රෝගීව ගමේ රෝහලට ඇතුළත් කෙරිණි. දින ගණනාවක් නේවාසික ව ප‍්‍රතිකාර ලැබූව ද රෝගය සුව අතට හැරුණේ ම නැත. තමන් වියදම් කොට මහත් බලාපොරොත්තු තබා ගෙන ඉගැන් වූ ඥාති දියණිය තමන් බලන්නට ඒවි යැයි සිතුව ද ඇය පැමිණියේ නැත. අවසානයේ ඇයට පණිවුඩ කීපයක් ද යැව්වා ය. නැන්දාගේ අසනීපය සුළු කොට තැකූ ඥාති දියණිය ඇය බැලීමට පැමිණියේ නැත. නැන්දා රෝහලේ ම මිය ගියා ය. ඇගේ අවසන් කටයුතු කළේ ද රෝහලේ වියදමෙන් කම්කරුවන් විසිනි. නැන්දා පිළිබඳ මතක සටහන් යටපත් කැර දමන්නට සිල්වා මහත්මිය ගේ උඩුසිත කි‍්‍රයා කළේ ය.කාලය ගත වෙද්දී සිල්වා යුවල ගේ එක ම දියණිය දිස්නා වැඩි විය පත්ව උස් මහත් වූවාය. විලාසිතාවනට තරම් අධ්‍යාපනයට උනන්දු නොවූ දිස්නා මවගේත් පියාගේත් සියලු සම්පත්වල තනි අයිතිකාරිය බව සිතට ගත්තා ය. මේ අතර මවටත් පියාටත් නොදැනෙන්නට අසල වෙළඳසලක සුළු සේවකයකු සමඟ දිස්නා ඇයි හොඳැයියක් ඇති කැර ගත්තා ය. මෙය සිල්වා නෝනා ගේ කණට රිංගන්නට වැඩි කලක් ගත වූයේ නැත. තම දියණිය ගේ නොගැලපෙන සම්බන්ධය කඩා බිඳ දමන්නට ඇය උපායක් සෙවුවා ය. හිතවත් කෙනෙකු ගේ උපදෙසක් පරිදි දේවාලයකට ගොස් කපු මහතෙකු හමු වී දියණියගේ සම්බන්ධය නතර කරන්නට දෙවියන්ගේ පිහිට පැතුවා ය.කපු උන්නැහේ ද සිල්වා නෝනාගේ වැදගත්කම පිළිබඳ පුරාජේරුව ද අසා සිට දියණිය මේ නොමනා සම්බන්ධයෙන් බේරා ගන්නට නම් දේවාලයේ දී බාරයක් වෙන්නැයි උපදෙස් දුන්නේ ය. ඒ සඳහා මේ දේවාලයට දොළොස් මහේ පහනක් හා ඊට අවශ්‍ය පහන් ගෙයක් සාදා දෙන්නේ නම් මේ ස්ථානයේ අඩුපාඩුත් සම්පූර්ණ වන බව ද මතක් කැර දුන්නේ ය. මේ ප‍්‍රශ්නය විසඳ්‍ර දෙන්නේ නම් එය තමන් විසින් ඉටු කැර දෙන්නට සූදානම් බවට සිල්වා නෝනා පොරොන්දු වූවා ය. එසේ ම නිතර දේවාලයට ගොස් මල් පහන් පුදා දෙවියන්ට කන්නලව් කළාය.කෙසේ වෙතත් දිස්නා ගේ පෙම්වතා සේවය කළ වෙළෙඳ සලේ සොරකමක් සිදු වී ඒ පිළිබඳ ඔහු ගැන සැක මතුවීය. ඒ බව තේරුම් ගත් තරුණයා බියපත්ව කිසිවකුට නොදන්වා ගම රට අතහැර පලා ගියේ ය. මෙය සිල්වා නෝනා ගේ ඉහේ මලක් පිපුණා වැනි කාරණයක් වීය.සති මාස බවට පත්වෙමින් කාලය පියඹා ගියේ ය. ඉඳ හිට සිල්වා නෝනා දේවාලය පාරේ ගමනක් බිමනක් යන විට අතීත පොරොන්දුව සිහිපත් වුව ද එය උඩු සිතෙන් යටපත් කැර දැමුවාය. මේ අතර මිය ගිය නැන්දාට අයිතිව තිබු නිවස හා ඉඩම ද සිල්වා නෝනා නමට ලියා තිබුණු බව දැන ගෙන ගමට ගොස් එය ගමේ ව්‍යාපාරිකයකුට විකුණා මුදල් රැගෙන ආවාය. මුදල් අල්මාරියට දමා එහි දොර වැසුවාය. එහෙත් යතුරු දොරෙහි ම තිබුණි.එදින රාති‍්‍ර ආහාර මේසයට මව් පිය දෙදෙනා පැමිණිය ද දිස්නා පැමිණියේ නැත. මව් පිය දෙදෙනා ආහාර ගනිද්දි ඔවුන්ගේ නිදන කාමරය දෙසින් ශබ්දයක් මතු වුව ද ඔවුන් ඒ ගැන වැඩි තැකීමක් කළේ නැත. පසුව ඒ කාමරයෙන් දුමක් පැමිණෙන විට එහි ගොස් බලද්දී විය යුතු දේ සිදුවෙමින් පැවතුණි.දිස්නා වියරුවෙන් මෙන් සිනා සෙමින් සිටියා ය. ඇය අල්මාරියේ දොරවල් විවෘත කොට භූමිතෙල් ගසා ගිනි තබා තිබුණි. සිල්වා නෝනා හිස අත් තබා ගෙන විලාප දෙද්දී සිල්වා මහත්මයා වතුර ගෙනැවිත් ගිනි නිවන්නට උත්සාහ ගත්තේය. ඒ උත්සාහයෙන් ප‍්‍රයෝජනයක් නොවිණි.“හීº... හීº... හීº... උඹට හරි ම හිතට අමාරුයි නේද? ලස්ස ගාණක් ගිනි ගත්තා. කමක් නෑ බං. ඕවා උඹේ ඒවා නෙමෙයිනේ. අමතක කරපං අමත කරපං. උඹට අමතක කරන එක බොහෝ ම ලේසියිනෙ. හරියට කන්න අඳින්න නැතුව ඉන්දැද්දි මං උඹ මගේ ගෙදරට අරගෙන ගිහින් කන්න අඳින්න දීලා වියදම් කරලා ඉගැන්නුවා. උඹ ලොකු ලොකු විභාග පාස් කරලා ලොකු රස්සාවල් කරන කොට මුල අමතක කළා.අනේ... අනේ... ගෑනියෙ උඹට අමතක වුණා නේද? අන්තිමේ පණිවුඩ එවලත් බැරි වුණා ඉස්පිරිතාලෙට ඇවිත් මාව බලන්න. මේ ගෑනි නේද? මට කන්න අඳින්න දීලා ඉගැන්නුවේ කියලා මගේ හුස්ම ටික තියෙද්දි උඹට එන්න බැරි වුණා. හීº... හීº... හීº... දැන් අඬපං... දැන් අඬපං... උඹට ඔය තව වුණා නොවෙයි. උඹ කළගුණ නොදන්නා දුෂ්ට ගෑනියක්. තෝ දෙය්යන්වත් රැවටුවා. දොළොස් මහේ පහන් ගෙවල් හදනවැයි කියලා. දෙය්යෝ රැවටෙන්නේ නැහැ බොල. උඹම රැවටෙනවා මිසක්. උඹ බලන්නේ කොහොම හරි උඹේ වැඩේ කර ගන්න විතරයි. උඹට දෙය්යන් රවටන්න බැහැ.හීº... හීº... හීº... දැන් ඉතින් අඬපං... අඬපං... ඕවා හැම දෙයක් ම උඹේ තණ්හාව නිසා මයි... උඹ කරපු දේවල් උඹ ම විඳවන්න ඕනෑ.” දිස්නා කියවා ගෙන කියවා ගෙන ගියා ය. දිස්නා ගේ පියකරු මුහුණ අඳුරු වී නපුරු වී ඇත. දෑස් කෝපයෙන් ගිනි ගෙන ඇත. වරෙක දත් සපයි. මේ නම් දිස්නා නොවේ යැයි සිල්වා මහත්තයාටත් බිරියටත් වැටහී හමාරය. “දූට ඔයා ගෙ නැන්දා වැහිලා” යි සිල්වා මහතා කීවේ ය.“හීº... හීº... හීº...” යැයි නැවතත් වියරුවෙන් සිනාසුණු දිස්නා සිහි සුන්ව වැටුණාය. සිල්වා මහතා වහා ඉදිරියට පැන ඇය වැටෙන්නට නොදී අල්වා ගෙන එතැන තිබු යහනේ දිගා කළේය. වතුර ටිකක් මුහුණට ඉස්සේ ය. ඇය ක‍්‍රමයෙන් සිහිය ලැබුවා ය.“අනේ... අම්මේ... කවුද මේ අල්මාරිය ගිනි තිබ්බේ...” යි ඇය ඇසුවා ය. සිල්වා නෝනා නිහඬව හිස අත් ගසා ගෙන සිටී.“ඔයා දෙය්යන්ටත් පොරොන්දුවක් වුණා ද? දොළොස් මහේ පහන් ගෙයක් හදා දෙනවැයි කියලා” යි සිල්වා මහත්මයා ප‍්‍රශ්න කළේ ය. සිල්වා නෝනා හිස උස්සා බයාදු බැල්මක් හෙළා හිස වනා එය පිළිගත් බවක් ඇඟ වූවා ය.“කොයි දේක වුණත් සීමාවක් තියෙන්න ඕනෑ. තණ්හාව වුණත් එහෙම තමයි.” කියමින් ගිනි ගත් අල්මාරියේ අළු අඟුරු ඉවත් කරන්නට පටන් ගත්තේ ය.එදින ම හැන්දෑවේ සිල්වා නෝනා සැමියාත් දියණියත් සමඟ දේවාලයට ගියා ය. පහන් දල්වන විට ම දිස්නා ප‍්‍රලය වූවා ය. “ගැත්තා... ගැත්තා... ගැත්තාට මතක ද මේ ගෑනි මීට ඉස්සර දවසක් මෙතැනට ඇවිත් බාරයක් වුණා... මතකදැ” යි කපු මහත්තයා ගෙන් ඇසුවා ය.“නැහැ. මට මතක නෑ. මේ වගේ අය මෙතනට දහස් ගණනක් එනවා නෙ. මට හරියට මතකයක් නෑ” යි ඔහු කීවේ ය.“ඇයි දරුවා උඹට මතක නැද්ද? මේ ගෑනි මෙතන දොළොස් මහේ පහන් ගෙයක් හදනවායි පොරොන්දු වෙලා ගියා” යි අතීත සිද්ධිය මතක් කළා ය.“එහෙමයි... එහෙමයි දැන් මට මතකයි” ඔහු කීවේ ය.අවට සිටි අය බලා සිටිද්දී සිල්වා නෝනාත් මහත්තයාත් ලජ්ජාවෙන් පීඩිතව බිම බලා ගෙන සිටියහ.“කපු මහත්තයා... අපි හෙට ම ඒ වැඩේ පටන් ගනිමු. කපු මහත්තයා හොඳ බාස් කෙනෙක් ගෙන්නලා උවමනා දේවල් ලැහැස්ති කරන්න මම හෙට උදේ වැඩට යන ගමන් ම එන්නම්. මම සම්පූර්ණ වියදම දෙනවා. කපු මහත්තයා සුදුසු විධිහට ඒක කරවන්නැ” යි සිල්වා නෝනා කීවා ය.“කොරපං... කොරපං... පොරොන්දු වුණා නම් කොරපං... හැබැයි උඹ මට කරපුවාට උඹට තවත් විඳවන්න වෙනවා” යි දිස්නා අසිහියෙන් මෙන් කියවා ගෙන ගියා ය. කපු මහත්තයා දේවාලයේ පැන් කෙණ්ඩියෙන් පැන් ටිකක් ඇගේ මුහුණට ඉස්සාට පසු ඇය පියවි තත්ත්වයට පත් වූවා ය.“දෙය්යන් රවටන්න හොඳ නෑ නෝනා. දෙවියෝ පලි ගන්නේ නෑ. ඒත් දෙවියන්ගේ පාර්ශවයේ අමනුස්සයෝ ඉන්නවා. ඒ නැතත් තමන්ගෙ හිත දන්නවානෙ තමන් වෙච්ච පොරොන්දු. මේ අපේ හිත් විශ්ව ශක්තියට සම්බන්ධයි. අපි කරන කියන දේවල් හැම දෙයක් ම විශ්ව ශක්තියට පේනවා. ඉතින් වංචා කරන්න බැහැ. අපල කාලය ආපු හැටියෙ පරණ පව් ගෙවන්න ;වනවා” යි කපු මහත්මයා කාරණය පැහැදිලි කළේ ය.කර්ම නියාමයට අනුව අප විසින් මේ මොහොත දක්වා ඈත අතීතයේ සංසාර ගමනේ සිට කරන ලද අකුසල පාප කර්මයන්හි විපාක ඊට අවස්ථාව එළැඹි හැටියේ ගෙවන්නට සිදු වේ. කුසල් හා පුණ්‍ය කි‍්‍රයාවන්හි විපාක - ආනිසංස ද එසේ ම ය. පාපයන්හි ආදීනව විපාක ගෙවීමට සිදුවන කාලය අපල කාලයක් ලෙස ග‍්‍රහචාරයනට අනුව ඡ්‍යොතීර් විද්‍යානුකූලව අනාවරණය කරනු ලබයි.බුදු දහමට අනුව ආනන්තරිය පාප කර්ම වැනි බරපතළ පාප කර්ම හැරෙන්නට අනිකුත් පාප විපාකයන් ගෙන් මිදීමට හෝ අවම කැර ගැනීම කුසල්හි යෙදිය යුතු ආකාරයත් දක්වා ඇත. කුසල් හි යෙදෙන පුද්ගලයා ගේ අකුසල විපාක දුර්වල කරමින් අතීත කුසල විපාකයන් ද මතු වෙයි. කෙසේ නමුත් සිල්වා නෝනා දැන් හොඳට ම බිය පත්ව ඇත. ඇය කළ වැරදි නිතර ම ඇගේ මනසෙහි හොල්මන් කරති. ඇය කරන්නට තිබු යුතුකම් නොකළ වරදට ඇගේ මිය ගිය නැන්දනිය රවා ගෙන තමා දෙස බලා සිටින අයුරු නිතර මැවී පෙනෙන්නට වීය.දැන් කොයි වේලේත් සිල්වා නෝනා සිත යකා ගේ කම්මල වැනි ය. ඇගේ යටි හිත වියරු දත් විළිස්සා ගෙන ඇය දෙස බලා සිටින්නාක් වැනි ය. දේවාලයේ සිද්ධියෙන් දින කීපයකට පසු තමන්ගේ රාජකාරි ස්ථානයේ උඩ මහලක සිට පිය ගැට පෙළෙන් පහත මහලට බසිද්දී සිල්වා නෝනා ගේ පය ලිස්සා පහළට වැටුණාය. දැන් ඇය කොඳු ඇට පෙළ බිඳී පෞද්ගලික රෝහලක නේවාසිකව ප‍්‍රතිකාර ලබයි. දිස්නා ඇය ළඟට වී සාත්තු සප්පායම් කරයි. සිල්වා මහතා උදේ හවස ඇය බලන්නට රෝහලට යයි. වැඩ වැඩි දාට යැවෙන්නේ දවසට එක් වරකි. එදාට ඇගේ මුහුණ හොඳ නැත.කොඳු ඇට පෙළ බිඳීම නිසා ඇයට සදහට ම ඇඳට ම වී ජීවිතය ගෙවන්නට සිදු වේ දැ යි බියක් ද ඇය තුළ පවතී. ඇගේ සිත දැන් යුතු අයුතුකම් ගැන තුලනාත්මකව කිරා බලන්නට පුරුදුව සිටී. දුවගේ ප‍්‍රශ්නයෙන් මිදෙන්නට දේවාලයේ පහන් ගෙය හදන්න සල්ලි නම් දුන්නා. ඒත් නැන්දාට යුතුකම් ඉටු නොකළ ප‍්‍රශ්නය?රාජකාරි බහුලවීම නිසා සිල්වා මහතාට සමහර දාට ඇය බලන්න පැමිණීමට නොහැකි අවස්ථා ද එළැඹී ඇත. දිනක් සිල්වා මහතා ගේ කාර්යාලයේ නිලධාරිනියන් දෙදෙනෙක් ඇය බැලීමට පැමිණියහ.“අනේ දැන් මගේ මහත්තයාට දවල් කෑම ටිකත් කඩෙන් කන්න වෙලා ඇති”යි සිල්වා නෝනා ඔවුන් සමඟ කීවා ය.“නෑ නෑ දැන් සර්ට එයා ගෙ සෙකටි‍්‍ර ගර්ල් දවල් කෑම එක ගේනවා” යි එයින් කාන්තාවක් කීවා ය.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906281</link>
    <topic>රවි ට එරෙහිව ඩොලර් මිලියන තුනක වංචා නඩුවක්</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්අමෙරිකන් ඩොලර් මිලියන තුනක විනිමය වංචාවක් සිදු කොට ඇති බවට එ.ජා.ප පාර්ලිමේන්තු මන්තී‍්‍ර රවි කරුණානායක මහතාට එරෙහිව චෝදනා එල්ල වී තිබේ.ශී‍්‍ර ලංකා මහ බැංකුවේ අවසරයක් නැතිව ඩොලර් මිලියන තුනක මුදලක් පෞද්ගලික බැංකුවක තැන්පත් කැර ඇති බවත්, විනිමය පාලන ආඥා පනත උල්ලංඝනය කරමින් එසේ කි‍්‍රයා කිරීමට රවි කරුණානායක මහතා විසින් සීමාසහිත නෙත්සියා කෝපරේට් කන්සල්ටන් නැමැති සමාගමට ආධාර අනුබල දී ඇති බව සඳහන් කරමින් නීතිපතිවරයා, රවි කරුණානායක මහතාට එරෙහිව කොළඹ මහාධිකරණය හමුවේ නඩු පවරා තිබේ.චෝදනාවේ දැක්වෙන අන්දමට ඩොලර් මිලියන තුනක මුදලක් මහ බැංකුවේ අවසරයක් නැතිව තැන්පත් කොට ඇත්තේ ස්ටෑන්ඩර්ඩ් චාර්ටඩ් බැංකුවේ කිරුළපන ශාඛාවේය.2006 වසරේ දෙසැම්බර් 22 දා ගැලියන් ඉන්ටර්නැෂනල් මාස්ටර් ෆන්ඩ් ආයතනය විසින් මෙරටට එවන ලද අමෙරිකන් ඩොලර් මිලියන 1 ක් සහ 2007 වසරේ ජනවාරි 03 දා අනේවාසික පදිංචිකරුවකු වන රාජ් රාජරත්නම් නැමැති පුද්ගලයකු විසින් මෙරටට එවන ලද ඩොලර් මිලියන 2 ක් අදාළ පෞද්ගලික බැංකුවේ තැන්පත් කිරීම සඳහා ආධාර අනුබල දුන් බවට රවි කරුණානායක සහ ලින්කන් පියසේන යන අයවළුන්ට එරෙහිව අධි චෝදනා ගොනු වී ඇත.මීට අමතරව; රවි කරුණානායක මහතාට එරෙහිව තවත් අධි චෝදනාවක් ගොනුකොට ඇත.අනේවාසික පදිංචිකරුවකු වන රාජ් රාජරත්නම් නැමැත්තා විසින් මෙරටට එවන ලද ඩොලර් මිලියනයක් වටිනා මුදලක් කොටස් ආයෝජන ගිණුමක් නොවන වෙනත් ගිණුමක් විවෘත කැර එම මුදල බැර කිරීමෙන් විනිමය පාලන ආඥා පනතේ සඳහන් වරදක් කිරීමට රවී කරුණානායක මහතා ආධාර අනුබල දී ඇති බවට ද නීතිපතිවරයා විසින් අධිචෝදනාවක් ඉදිරිපත් කොට තිබේ.මේ සම්බන්ධව ජූලි මස 13 දා අධිකරණයේ පෙනී සිටින ලෙස කොළඹ මහාධිකරණ විනිසුරු දීපාලී විජේසුන්දර මහත්මිය විසින් රවි කරුණානායක මහතාට නොතිසි නිකුත් කරන ලදී.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906282</link>
    <topic>විනිමය වංචා වළක්වන්න නව වැඩ පිළිවෙළක්</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්විනිමය වංචා මැඬලීම සඳහා පුළුල් අවධානය යොමු කිරීමට රජය තීරණය කැර ඇතැයි රාජ්‍ය ආදායම් ඇමැති රංජිත් සියඹලාපිටිය මහතා සිළුමිණට කීය. විනිමය ආශ‍්‍රිතව සිදු කැරෙන විවිධාකාර වංචා හේතුකොට ගෙන රජයට ලැබිය යුතු ආදායම් අහිමි වීම ඒ මඟින් ආර්ථිකය කෙරෙහි බරපතළ ප‍්‍රතිවිපාක මතු කරන බවත් හෙතෙම පෙන්වා දුන්නේය.ඕනෑම රටක ජාතික ආර්ථිකය දුර්වල කිරීමට මෙවැනි විනිමය වංචා හේතුවන බැව් කී හෙතෙම ශ‍්‍රී ලංකාව වැනි රටකට ඉන් ඇති කරන බලපෑම දැඩි වන බවත් සඳහන් කෙළේය.ඒ අනුව තරාතිරම නොබලා විනිමය වංචාවල යෙදෙන පුද්ගලයන්ට එරෙහිව නීතිය කි‍්‍රයාත්මක කිරීමටත් එවැනි වංචා සිදුකිරීමට ඇති ඉඩකඩ වසා දැමීමටත් සුදුසු පියවර ගන්නා බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa09062812</link>
    <topic>වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමු</topic>
    <author>ධනුෂ්ක ගොඩකුඹුර සහ සුනිල් දයා අල්විස්</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්ජනාධිපතිතුමා හම්බන්තොටදී කියයිධනුෂ්ක ගොඩකුඹුර සහ සුනිල් දයා අල්විස්මනාප දෙස බලාගෙන මෙතෙක් මේ රටේ දේශපාලනය කෙරුණු නමුත් ත‍්‍රස්තවාදයෙන් මුදා ගත් මවුබිම ගොඩනැඟීමට තිබෙන මේ මොහොතේ මනාප දෙස බලාගෙන දේශපාලනය කළ නොහැකි බව මහින්ද රාජපක්ෂ ජනාධිපතිතුමා පවසයි.මාතෘ භූමිය ගොඩනැඟීමේ වගකීම තමා වෙත පැවරී තිබෙන බව පැවසූ ජනාධිපතිතුමා, ත‍්‍රස්තවාදය පැරද වූ සංග‍්‍රාමය ජයගත් අයුරින් ම මවු බිම ගොඩ නැඟීමේ සංග‍්‍රාමයත් ජයගත යුතු යැයි පැවසීය.ජනාධිපතිතුමා මේ අදහස් පළ කෙළේ වලස්මුල්ල, හඳුගල තේ කර්මාන්ත ශාලාව විවෘත කිරීමේ අවස්ථාවට ඊයේ සහභාගි වෙමිනි.ත‍්‍රස්තවාදයෙන් මුදා ගත් රට සංවර්ධනය කිරීම ජයග‍්‍රහණයක් බව සැබෑ නමුත් තමාට එයින් පමණක් සෑහීමකට පත් විය නොහැකි යැයි අවධාරණය කළ ජනාධිපතිතුමා දරු තිදෙනකුගේ පියකු වශයෙන් පෞද්ගලිකවම වගේම මුළු මහත් රටේම දූ දරුවන්ගේ ද පියා වශයෙන් දරුවන්ට වඩා යහපත් හෙට දිනක් උදා කරදීමේ වගකීම තමා සතුව ඇති බවත් සඳහන් කෙළේ ය. මේ රටේ දූෂණය වංචාව සහ මත්ද්‍රව්‍ය අවසන් කිරීමට සූදානම් බව කී ජනාධිපතිතුමා, පාතාල ලෝකය මර්දනය කිරීමට ද කටයුතු ආරම්භ කරන බවත් පැවැසීය. අනාගත පරපුර වෙනුවෙන් මෙබඳු පියවර ගන්නා විට හතුරන් වැඩි විය හැකි නමුත් එවැනි දේට බිය වී රටක් කරවිය නොහැකි බවත් එතුමා අවධාරණය කෙළේ ය.මේ උත්සවය අමතමින් ජනාධිපතිතුමා මෙසේ ද පැවැසීය.අපේ දරුවන් හරි මඟ යවන්න නම් අපි ඒ රට ගොඩනැඟිය යුතු කාලය ඇවිල්ලා තියෙනවා. මේ රට සාරධර්මවලින් පිරුණු රටක් වෙන්න ඕන. වැඩිහිටියන්ට ගරු කරන රටක් වෙන්න ඕන. අම්මට, තාත්තට දණ නමලා වඳින වැඩිහිටියන්ට වඳින සමාජ සංස්කෘතියක් එක්ක දරු පරපුරක් බිහි කරන්න අපේ දෙමාපියන් සූදානම් විය යුතුව තිබෙනවා.දරුවා පිළිබඳ සොයා බැලීම අම්මාට සහ තාත්තාට අයිති වැඩක්. තමන්ගේ දරුවා පාසලට එක්ක යන අම්මලා තාත්තලා එදා බයේ හිටියා මරාගෙන මැරෙන කොටියා කොයි වෙලාවේ එයිද කියලා. ඒ යුගය අපි නැති කරලා තියෙනවා. දෙමාපියන් අද තමන්ගේ දරුවන් ගැන සිතිය යුතු කාලය ඇවිල්ලා තියෙනවා. දේශපාලනය කථා කරනවාට වඩා මම හිතුවා මගේ ආදරණීය දෙමාපියන්ට ඥාතීන්ට හිතවතුන් සමඟ මේ සමාජය ගොඩනඟන හැටි කථා කරන්න. සාරධර්මවලින් පිරුණු සමාජයක් ගොඩනඟන්න ඔබට මට අප සියලු දෙනාට වගකීමක් තියෙනවා.මතට තිත වැඩසටහන අපි ඉදිරියට ගෙන යනවා. කාලය නාස්ති කරන්න අපට පුළුවන් කමක් නැහැ. පසුගිය අවුරුදු 2 1/2 තුළ යුද්ධය අවසන් කළ විදිහට අපි මේ සටන කරන්න ඕන. මෙම කටයුතුවලදී දේශපාලන නායකයින්ගේ කැපවීම අපට වඩ වඩාත් අවශ්‍යයි. තමන් ගැන හිතලා නෙවෙයි සියලු දෙනා රට ගැන හිතලා කටයුතු කරන්න ඕන. පාර හදන කොට තමන්ට ඒ පාරෙන් තියෙන වාසිය නෙවේ රටට ඒ වාසිය, ගමට ඒ වාසිය ලබාදෙන්න කටයුතු කරන්න කාලය ඇවිල්ලා තියෙනවා.මැතිවරණ නියමිත වෙලාවට තියනවා. අපි කිසිම මැතිවරණයකට බය නැහැ කියන එක පැහැදිලිව කියනවා. මොකද මේ රටේ ජනතාවගේ විශ්වාසය අපි ළඟ තියෙන නිසා. ජාතික කොඩිය වටා මේ රටේ සියලු ජනතාව අද පෙළ ගැහිලා ඉන්නවා. ජාතික කොඩිය වටා මේ රට අද එක්සේසත් වෙලා තියෙනවා. ජාති බේද කුල බේදවලින් තොරව රටට ආදරය කරන පිරිසක් සහ රටට ආදරය නොකරන කියන පිරිස තමයි මේ රටේ සිටින එකම ජාතීන් කියා මතක් කරන්නට තමා කැමැති බව ජනාධිපතිතුමා පෙන්වා දුන්නේ ය.වැවිලි කර්මාන්ත ඇමැති දි.මු. ජයරත්න, වාරිමාර්ග හා ජල කළමනාකරණ ඇමැති චමල් රාජපක්ෂ මහත්වරු ද මෙහිදී කථා කළහ. මහින්ද අමරවීර, ගුණරත්න වීරකෝන් අමාත්‍යවරු ද පාර්ලිමේන්තු මන්ත‍්‍රී නිරූපමා රාජපක්ෂ, දක්ෂිණ සංවර්ධන අධිකාරියේ සභාපති රංජිත් ගුණසේකර යන මහත්ම මහත්මීහුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa09062813</link>
    <topic>රනිල්-මංගල සන්ධානය අහෝසියි</topic>
    <author>නිරුෂි විමලවීර</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්එජාප දේශපාලන මණ්ඩලයේ දැඩි විරෝධය මැදනිරුෂි විමලවීරරනිල් වික‍්‍රමසිංහ මහතා සහ මංගල සමරවීර මහතා අතර ගොඩනැඟීමට යෝජනා කළ දේශපාලන සන්ධානය එ.ජා.ප දේශපාලන මණ්ඩලය විසින් එකහෙළාම ප‍්‍රතික්ෂේප කොට තිබේ.එම සන්ධාන යෝජනාව දැඩි විවේචනයට ලක් කරමින් බහුතර සාමාජිකයන් අදහස් පළ කැර ඇති අතර මේ සම්බන්ධයෙන් උණුසුම් තත්ත්වයක් ද හට ගෙන ඇත.බහුතර නියෝජිතයින් විසින් රනිල් - මංගල සන්ධානයට එරෙහිව අදහස් ප‍්‍රකාශ කිරීමත් සමඟම එ.ජා.ප නියෝජ්‍ය නායක කරු ජයසූරිය, එ.ජා.ප මහලේකම් තිස්ස අත්තනායක මහතා ඇතුළු පිරිසක් පෙන්වා දී ඇත්තේ බහුතර නියෝජිතයින් දැඩි ලෙස විරෝධය පළ කරන මේ සන්ධාන යෝජනාව සම්මත කැර ගත නොහැකි බවයි.මෙහිදී එ.ජා.ප නියෝජිතයින් මංගල සමරවීර මහතාට එරෙහිව දැඩි වාග් ප‍්‍රහාර එල්ල කැර ඇති අතර ශ‍්‍රී ලනිපයෙන් එජාපයට ගෙන එන බව කී මන්තී‍්‍රවරුන් 18 දෙනා ගැන ද ප‍්‍රශ්න කොට පෙන්වා දී ඇත්තේ මංගල සමරවීර මහතා වැනි පුද්ගලයකුට අගමැති ධූරය දෙන බව කියමින් දේශපාලන සන්ධාන පිහිටුවා ගැනීම පවා විහිළුවක් වන බවයි.ඇතැම් කැරළිකාර මන්තී‍්‍රවරුන් මංගල සමරවීර මහතාට එරෙහිව අදහස් පළ කිරීමෙන් නො නැවතී පක්ෂ නායක රනිල් වික‍්‍රමසිංහ මහතා ගේ මුහුණටම කියා ඇත්තේ පක්ෂයට තවත් හානි නොකර නායකත්වයෙන් ඉවත් වෙන ලෙසයි.අනතුරුව සාමාජිකයන් හත් දෙනෙකු ගෙන් යුත් කමිටුවක් පත් කොට ඒ මඟින් නව යෝජනාවලියක් සම්පාදනය කැර ගැනීමට ද තීරණය වී ඇත. එස්.බී., සජිත්, තිස්ස අත්තනායක ඇතුළු පිරිසක් ඒ සඳහා තෝරාගෙන ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906283</link>
    <topic>මතට තිත නීති තවත් තද වෙයි</topic>
    <author>කීර්ති මෙන්ඩිස්</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්කීර්ති මෙන්ඩිස්දැනට මත්ද්‍රව්‍ය සම්බන්ධව පවතින නීති වඩාත් ඵලදායි ලෙස සංශෝධනය කොට පාර්ලිමේන්තුවට ඉදිරිපත් කිරීම සඳහා කටයුතු සූදානම් කැර ඇතැයි අන්තරායකර ඖෂධ පාලක ජාතික මණ්ඩලය කියයි.මෙම සංශෝධිත පනත අද හෙටම මහින්ද රාජපක්‍ෂ ජනාධිපතිතුමා වෙත භාර දීමට නියමිතව ඇති බවත් එය සම්මත කැර ගැනීම සඳහා වූ මූලික පියවර දැනටමත් අවසන් කැර ඇති බවත් අන්තරායකර ඖෂධ පාලක ජාතික මණ්ඩලයේ විධායක අධ්‍යක්‍ෂ කේ. ගමගේ මහතා “සිළුමිණට” කීවේය.වස - විෂ අබිං හා අන්තරායකර ඖෂධ පාලනය කිරීමේ පනතේ මුල් නීතිය අදට ගැලපෙන ආකාරයට මෙලෙස සංශෝධනය කෙරේ.අලුත් මත්ද්‍රව්‍ය වර්ග මෙන්ම දියයුතු දඬුවම් ද මෙසේ නව සංශෝධනයට ඇතුළත් වේ. අනාගතයේ මෙරටට ඒමට බලාපොරොත්තු විය හැකි මත්ද්‍රව්‍ය කිහිපයක් ද නව සංශෝධනයේ සඳහන් වන අතර මේ පිළිබඳ සාකච්ඡාවක් පසුගියදා අගමැතිතුමාගේ ප‍්‍රධානත්වයෙන් පැවැත්විණි. එහිදි මත්ද්‍රව්‍ය නාශක අංශයේ නියෝජ්‍ය පොලිස්පති කියා සිටියේ මත්ද්‍රව්‍ය වැටලීම් සඳහා ඉදිරියේ දිගටම මෙහෙයුම් සිදුකරන බවත්ය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906284</link>
    <topic>අලිමංකඩ දුම්රියපළ හදන්න පාසල් සිසුන්ගෙන් රු. කෝටියක්</topic>
    <author>සුභාෂිණී ජයරත්න</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්සුභාෂිණී ජයරත්නයාල්දේවී දුම්රිය කන්කසන්තුරේ දක්වා ධාවනය කිරීමේ වැඩසටහන යටතේ අලිමංකඩ දුම්රිය ස්ථානය ඉදිකිරීම සඳහා පාසල් සිසුන් ගේ හා ගුරුවරුන් ගේ මුල්‍ය දායකත්වය ලබාදීමේ වැඩසටහනක් කි‍්‍රයාත්මක කෙරේ. පාසල් ළමයින් මේ මුදල් පරිත්‍යාගය කරනු ලබන්නේ සිය දිවා ආහාරය සඳහා නිවසෙන් ලැබෙන මුදලින් කොටසකිනි.”නැඟෙන රටක සිසු දිරිය” යනුවෙන් හඳුන්වන මේ වැඩසටහන ජූලි මස 07 දා සිට 19 දක්වා දෙසතියක කාලයේදී කි‍්‍රයාත්මක කරන බව අධ්‍යාපන අමාත්‍යාංශය සඳහන් කරයි. මෙහිදී සියලුම පාසල්වල සෑම ළමයෙකුගෙන් ම රුපියල් 2 ක මුදලක් ද, ගුරුවරයකුගෙන් රු 10 ක අවම මුදලක් ද එකතු කිරීම අපේක්ෂා කෙරෙයි. මේ අනුව රුපියල් කෝටියක පමණ මුදලක් රැස්කැර ගත හැකි වෙතැයි ද අධ්‍යාපන අමාත්‍යාංශයේ විශ්වාසය වී තිබේ.මෙවැනි කටයුතු මඟින් ළමයින් තුළ ජාතික හැඟීම් වර්ධනය කිරීම හා රටේ සංවර්ධන කටයුතු සඳහා යම් දායකත්වයක් පාසල් ළමයින්ගෙන් ලබා ගැනීමත් අරමුණු කොට ඇතැයි අධ්‍යාපන අමාත්‍යංශයේ සමාජ ඒකාග‍්‍රතා හා සාම අධ්‍යාපන ඒකකයේ සහකාර අධ්‍යක්ෂ බී.ඒ.ඩබ්ලිව්.ආර්. පද්මශාන්ත මහතා සිළුමිණට පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906285</link>
    <topic>මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තා</topic>
    <author>සුනිල් දයා අල්විස්</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්ඌව ශ්‍යාම වංශික මහ නිකායේ මහ නාහිමිසුනිල් දයා අල්විස්අන් කිසිම නායකයෙකුට කළ නොහැකිවූ දේ කිරීමේ ශක්තිය මහින්ද රාජපක්ෂ ජනාධිපතුමාට ලැබුණේ එතුමා ජනතාවගේ හදවත් තුළ ජීවත්වූ නායකයකු නිසා යැයි ද ඒ අනුව සියලු අභියෝගයන් ජය ගැනීමට හැකියාව ලැබුණු බවද ඌව ශ්‍යාම වංශික මහ නිකායේ මහානායක පදවියෙන් පිදුම් ලැබු අඹේවෙල පඤ්ඤාසාර මහ නාහිමියෝ පැවැසූහ.උන්වහන්සේ මේ බව පැවැසුවේ අරලියගහ මන්දිරයේදී පැවැති පඤ්ඤාසාර හිමියන්ට උපහාර පිදීමේ උත්සවයේදීය. මෙහිදී මහින්ද රාජපක්ෂ ජනාධිපතිතුමා විසින් අඹේවෙල පඤ්ඤාසාර මහ නා හිමියන්ට ප‍්‍රසාද පූජා පැවැත්වීම සහ සමරු තිළිණයක් ද පිළිගැන්වීය.හැමි සමාජයක් ඇති කිරීමේ ව්‍යාපාරයට මුල් වූ ජනාධිපතිතුමා වචනයේ පරිසමාප්තයෙන්ම ධර්මිෂ්ඨ සමාජයක් බිහිකළ බවත් එබැවින් එතුමා ‘දීප චක‍්‍රවර්තී’ වූ බවත් සඳහන් කළ අඹේවෙල පඤ්ඤාසාර මහ නාහිමියෝ රට එක්සේසත් කොට මතට තිත තබා ධර්ම යාත‍්‍රාව ආරම්භ කළ එතුමා ‘ජනරංජන විශ්වකීර්ති’, ‘තී‍්‍ර සිංහලාධිශ්වර’ නම් ගෞරව නාමවලින් ද පිදුම් ලැබු බවත්, ඒ නිසා ම ජනාධිපතිතුමාට ඌව සංඝ සභාවෙන් ‘ශී‍්‍ර ලංකාදීප චක‍්‍රවර්තී’ යන ගෞරව නාම සම්මුතිය ප‍්‍රදානය කිරීම අතිශයින් උචිත බව ද මේ ගෞරව නාමය ජනාධිපතිතුමාට ප‍්‍රදානය කිරීමට කැමැති බව ද පැවැසූහ.මෙහිදී අඹේවෙල පඤ්ඤාසාර නා හිමියන් විසින් උතුර සංවර්ධනයට රුපියල් ලක්ෂයක චෙක්පතක් ද ජනාධිපතිතුමා වෙත පිළි ගැන්වීය. මහාචාර්ය බෙල්ලන්විල විමලරතන හිමිපාණන් ද මෙහිදී අනුශාසනාවක් පැවැත්වූ අතර මේ අවස්ථාවට මහාචාර්ය කුඹුරුගමුවේ වජිර, මහාචාර්ය දේවාලේගම මේධානන්ද, උතුරු ඇමෙරිකාවේ ප‍්‍රධාන සංඝ නායක කටුගස්තොට උපරතන යන හිමිවරු ද කතානායක වි.ජ.මු. ලොකු බණ්ඩාර ඇතුළු මැති ඇමැතිවරු රැසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906286</link>
    <topic>වීරප‍්‍රසාද මෞලි මංගල්‍යය අද</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්රණවිරුවන්ගේ චිත්ත ධෛර්යය නංවමින් යුදබිමට ගොස් පුවත් වාර්තා කළ මාධ්‍යවේදීන් හා මාධ්‍ය නියමුවන් ගෞරව නාමයෙන් හා ගෞරව සම්මානයෙන් ඇගයීමට ලක් කෙරෙන “වීරප‍්‍රසාද මෞලි මංගල්‍යය” අගමැති රත්නසිරි වික‍්‍රමනායක මහතාගේ ප‍්‍රධානත්වයෙන් අද (28) බණ්ඩාරනායක සම්මන්ත‍්‍රණ ශාලා පරිශ‍්‍රයේ දී පැවැත්වෙනු ඇත.ජනමාධ්‍ය අමාත්‍ය ලක්ෂ්මන් යාපා අබේවර්ධන මහතාගේ සහභාගිත්වයෙන් ද පැවැත්වෙන මේ මෞලි මංගල්‍යය සංවිධානය කරනු ලබන්නේ තුන් හෙළ ජාතික ව්‍යාපාරයෙනි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906287</link>
    <topic>සන්ධානයට ඌවෙන් 3/4 ක් ලැබෙනවා</topic>
    <author>නිහාල් පී. අබේසිංහ බදුල්ලේ සිට</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්- බදුල්ල කණ්ඩායම් නායක ඒ.එම්. බුද්ධදාසනිහාල් පී. අබේසිංහ බදුල්ලේ සිටඌව පළාතට රජය පසුගිය සමයේ ලබාදුන් යටිතල පහසුකම් මෙන් ම පසුගියදා රජය ලබාගත් යුද ජයග‍්‍රහණය නිසා මෙවර ඌව පළාත් සභාවේ 3/4 කට වැඩි බලයක් එක්සත් ජනතා නිදහස් සන්ධානයට ලැබෙන බව බදුල්ල දිස්ති‍්‍රක් සන්ධාන කණ්ඩායම් නායක හිටපු පළාත් සභා ඇමැති ඒ.එම්. බුද්ධදාස මහතා ‘සිළුමිණ’ ට කීය.විශේෂයෙන් මෙවර මොනරාගල දිස්ති‍්‍රක්කයේ සන්ධාන නායකත්වයට ශෂේන්ද්‍ර රාජපක්ෂ මහතා පත් කිරීම අගය කරන බවත් එය ඌවේ විශිෂ්ට ජය තවත් තහවුරු කරන්නක් බවත් බුද්ධදාස මහතා පවසයි.යුද ජයග‍්‍රහණයෙන් පසු පවත්වන මුල්ම මැතිවරණය මෙය බැවින් ජනාධිපතිතුමා ප‍්‍රමුඛ රජය ආරක්ෂක බලධාරීහු රට බේරා ගැනීම මගින් කළ මෙහෙයට කෘත ගුණ සැලකීමට ඌවේ ජනතාව සැදී පැහැදී සිටින බවත් ඔහු කීය.ඒ අනුව එජාප ප‍්‍රාදේශීය සභා මන්තී‍්‍රවරු 6 ක් සමඟ එජාප පාක්ෂිකයන් 6000 ක් සන්ධානයට එක්වූ බවත් පළාතේ සිංහල දෙමළ මුස්ලිම් හා සියලු පක්ෂවල ජනතාව සන්ධානයේ ජය තහවුරු කිරීමට එක්ව සිටින බවත් ඔහු කීය.දිවයිනේ අලුත්ම විශ්ව විද්‍යාලය ඌව වෙල්ලස්සට ලැබී ඇති බවත් රුපියල් කෝටි 320 ක් වටිනා එහි ගොඩනැඟිලි හා පාඨමාලා හා කටයුතු මගින් ඌවට විශාල සෙතක් ලැබෙන බවත් බදුල්ල මහ රෝහල නවීකරණය කිරීම මගින් පළාතේ හා අවට ලක්ෂ 15 කට සෙත සැලසෙන බවත් අප දිස්ති‍්‍රක් ලේකම් කාර්යාලය ඉදිවෙමින් පවතින බවත් බුද්ධදාස මහතා කීය.බදුල්ල - කොළඹ, බදුල්ල - නුවරඑළිය, බදුල්ල - පස්සර, ඇල්ල - වැල්ලවාය, බදුල්ල - වැලිමඩ පාර ආදිය අද කාපට් යොදා වහාම සකස් කර ඇති බවත් අතීතයේ කොළඹ සිට බදුල්ලට ඒමට පැය 8 - 9 ක් ගත වුවත් අද පැය 5 න් කොළඹ සිට බදුල්ලට ඒමට හැකි බවත් බුද්ධදාස මහතා කීය.ජනතා විමුක්ති පෙරමුණටවත්, ද්‍රවිඩ, මුස්ලිම් ජාතිවාදී පක්ෂවලටවත් මෙවර එක ආසනයක් ඌවෙන් ලැබීමට ඉඩ නැති බවද මුළු ඌවේ ජනතාව අද එන්න එන්නම සන්ධානය වටා එක්වන බවත් ඔහු පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906288</link>
    <topic>ජල වංචා දඩය දෙගුණයකින් ඉහළ යයි?</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්ජල සම්පත දූෂණය කිරීමෙහි යෙදෙන පුද්ගලයන් හා ජලාපවාහන මණ්ඩලයට අයත් ජලය නීති විරෝධී ලෙස ලබා ගන්නා අයට එරෙහිව මෙතෙක් පැවැති දඩ මුදල් ඉහළ නැංවීමට ජල සම්පාදන අමාත්‍යාංශයේ අවධානය යොමු වී තිබේ.දිනෙන් දින ඉහළ යන ජල නාස්තිය හා වංචාවන් අවම කැරගැනීම සඳහා මේ පියවර ගත යුතු ව තිබෙන බවත් ජල සම්පාදන අමාත්‍යාංශයේ ප‍්‍රකාශකයකු සිළුමිණට කීය. ජල දූෂණය සම්බන්ධයෙන් අය කරන දඩ මුදල දෙගුණයකින් වැඩි කළ යුතු බවත් ජල සම්පාදන අමාත්‍යාංශයේ අදහස වී තිබේ.1974 දී සම්මත කැරගත් ජලසම්පාදන පනත 1992 දී සංශෝධනය වූ නමුත් මේ වනවිට එහි ප‍්‍රතිපාදන ප‍්‍රමාණවත් නොවීමේ හේතුවෙන් නව සංශෝධන පනතක් මඟින් මේ නව දඩ මුදල් කි‍්‍රයාත්මක කිරීමට ද සැලසුම් කොට ඇත.නිදසුනක් වශයෙන් නීති විරෝධී ලෙස ජල සබඳතා ලබා ගන්නා අවස්ථාවකදී මෙතෙක් අය කළ රුපියල් 5000 – 10,000ත් අතර පැවති දඩ මුදල රුපියල් 20,000ත් 50,000ත් අතර ප‍්‍රමාණයකට වැඩි කිරීමට අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa0906289</link>
    <topic>දුම්රියෙන් එන මගීන්ට අගනුවර විශේෂ බස් සේවාවක්</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්කොළඹ නගරයට දුම්රියෙන් කාර්යාල සේවාවන් සඳහා පැමිණෙන ජනතාව ගේ පහසුව පිණිස දුම්රියෙන් බස්රියට මැයෙන් බස් රථ සේවාවක් දැන් කි‍්‍රයාත්මක වන බව ශී‍්‍ර ලංකා ගමනාගමන මණ්ඩලයේ ප‍්‍රධාන මෙහෙයුම් අධිකාරී එන්.කේ.ඩබ්ලිව්. ගුණවර්ධන මහතා පවසයි.මේ යටතේ බම්බලපිටිය සහ දෙමටගොඩ දුම්රිය ස්ථාන කේන්ද්‍ර කර ගනිමින් ඒකාබද්ධ කාර්යාලීය ප‍්‍රවාහන සේවයක් කි‍්‍රයාත්මක වේ. උදය කාලයේ පාසල් ළමුන් ප‍්‍රවාහනය කෙරෙන බස්රථ පෙ.ව. 7.30 න් පසුව මේ සඳහා යොදා ගැනේ. මේ යටතේ ධාවනය කෙරෙන බස්රථ සහ අදාළ වේලාවන් මෙසේ ය.මාර්ග අංක 154 බස්රිය පෙ.ව. 7.30, 7.35, 7.40, 7.55, 8.00, 8.05 සහ 8.10 යන වේලාවන්හිදී බම්බලපිටිය දුම්රිය ස්ථානයේ සිට ටොරින්ටන් හරහා දෙමටගොඩ දක්වාත්, මාර්ග අංක 198 බස්රිය පෙ.ව. 7.45 ට බම්බලපිටිය දුම්රිය ස්ථානයේ සිට ඩික්මන් පාර, ෆයිප් පාර, කිරුළ පාර, නාවල, රාජගිරිය හරහා බත්තරමුල්ල දක්වාත්, මාර්ග අංක 138, 154 බස් රථ පෙ.ව. 7.45, 7.50 බම්බලපිටිය දුම්රිය ස්ථානයේ සිට ටොරින්ටන් හරහා හෝමාගම දක්වාත්, මාර්ග අංක 104 බස්රිය පෙ.ව. 8.30 සහ 8.40 ට බම්බලපිටිය දුම්රිය ස්ථානයේ සිට ටොරින්ටන් හරහා දෙමටගොඩ දක්වාත්, මාර්ග අංක 104 සහ 103 බස් රථ පෙ.ව. 8.35 ට බම්බලපිටිය දුම්රිය ස්ථානයේ සිට බොරැල්ල හරහා දෙමටගොඩ දක්වාත් ධාවනය වේ.මාර්ග අංක 154 බස්රිය පෙ.ව. 7.30, 8.08, 8.12, 8.17 සහ 8.30 යන වේලාවන්හි දී දෙමටගොඩ දුම්රිය ස්ථානයේ සිට ටොරින්ටන්, බම්බලපිටිය හරහා ගල්කිස්ස දක්වාත්, මාර්ග අංක 178, 138, බස් රථ පෙ.ව. 7.35, 7.55 ට දෙමටගොඩ දුම්රිය ස්ථානයේ සිට නාරාහේන්පිට, නාවල හරහා හෝමාගම දක්වාත්, මාර්ග අංක 104 බස් රථ පෙ.ව. 7.40, 7.45 ට දෙමටගොඩ දුම්රිය ස්ථානයේ සිට බොරැල්ල හරහා ටොරින්ටන් දක්වාත්, එම බස් රථ පෙ.ව. 8.05, 8.15, 8.20, 8.35 සහ 8.40 යන වෙලාවන් හි දී දෙමටගොඩ දුම්රිය ස්ථානයේ සිට ටොරින්ටන් හරහා බම්බලපිටිය දක්වාත්, මාර්ග අංක 135, 120 බස්රථ පෙ.ව. 7.50, 8.00, 8.10, 8.25 සහ 8.27 ට දෙමටගොඩ දුම්රිය ස්ථානයේ සිට තිඹිරිගස්යාය හරහා පිළියන්දල දක්වාත්, මාර්ග අංක 104, 174 බස්රථ පෙ.ව. 8.05 ට ;දමටගොඩ දුම්රිය ස්ථානයේ සිට බොරැල්ල රාජගිරිය හරහා ගල්කිස්ස දක්වාත් ධාවනය වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa09062810</link>
    <topic>ගල් අඟුරු බලාගාරයේ අවසන් අදියරේ වැඩ ඇරැඹෙයි</topic>
    <author/>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්මහින්ද චින්තන වැඩ පිළිවෙළ යටතේ වැඩ ආරම්භ කළ දැවැන්ත ව්‍යාපෘතියක් වූ නොරච්චෝලේ ගල් අඟුරු බලාගාරයේ දෙවැනි හා තුන්වැනි අදියරේ වැඩ ආරම්භ කිරීමට කටයුතු යොදා තිබේ.මේ බලාගාරයෙන් මෙගාවොට් 900 ක විදුලිබල ධාරිතාවක් අපේක්ෂා කරන අතර එහි පළමු අදියර මේ වන විට නිම වෙමින් පවතී. ඒ තත්ත්වය මත බලාගාරයේ දෙවැනි හා තෙවැනි අදියරේ කටයුතු ආරම්භ කිරීම සඳහා මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් ලබන 29 දා පැවැත්වෙන උත්සවයේදී ගිවිසුම් අස්සන් කිරීමට නියමිතය.මේ ව්‍යාපෘතිය මහින්ද රාජපක්‍ෂ ජනාධිපතිතුමා විසින් 2006 වසරේදී ආරම්භ කළ අතර එහි මෙගාවොට් 300 ක ධාරිතාවකින් යුත් පළමු අදියරේ කටයුතු 2010 වසරේදී නිම කෙරේ. මේ වන විට එම ඉදිකිරීම් කටයුතුවලින් 60% කට අධික වැඩ ප‍්‍රමාණයක් නිමාවට පත්ව ඇත.නොරච්චෝලේ විදුලි බලාගාරය ඉදිකිරීමෙන් අනතුරුව මෙරට බලශක්ති ක්‍ෂේත‍්‍රයේ ශීඝ‍්‍ර දියුණුවක් අත්වන අතරම මෙතෙක් ඛනිජ තෙල් සඳහා වැය කළ අති විශාල ධනස්කන්ධයක් ඉතිරි කැර ගත හැකි බවත් ප‍්‍රකාශ වී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aa09062811</link>
    <topic>ඌවේ මහ රෝහලේ දියුණුවට රුපියල් කෝටි 85 ක්</topic>
    <author>නිහාල් පී. අබේසිංහ බදුල්ලේ සිට</author>
    <content>රවි ට එරෙහිව ඩොලර් මිලියන තුනක වංචා නඩුවක්විනිමය වංචා වළක්වන්න නව වැඩ පිළිවෙළක්වංචාව දූෂණය හා මත්ද්‍රව්‍ය පිටු දකිමින් මාතෘ භූමිය ගොඩනඟන සංග‍්‍රාමය ජය ගනිමුරනිල්-මංගල සන්ධානය අහෝසියිමතට තිත නීති තවත් තද වෙයිඅලිමංකඩ දුම්රියපළ හදන්න පාසල් සිසුන්ගෙන් රු. කෝටියක්මහජන හදවත් වල ජීවත් වන නායකයකු නිසා ජනපතිතුමා සියලු අභියෝග ජයගත්තාවීරප‍්‍රසාද මෞලි මංගල්‍යය අදසන්ධානයට ඌවෙන් 3/4 ක් ලැබෙනවාජල වංචා දඩය දෙගුණයකින් ඉහළ යයි?දුම්රියෙන් එන මගීන්ට අගනුවර විශේෂ බස් සේවාවක්ගල් අඟුරු බලාගාරයේ අවසන් අදියරේ වැඩ ඇරැඹෙයිඌවේ මහ රෝහලේ දියුණුවට රුපියල් කෝටි 85 ක්නිහාල් පී. අබේසිංහ බදුල්ලේ සිටඌව පළාතේ ප‍්‍රධානම රෝහල වන බදුල්ල මහ රෝහලේ දියුණුව සඳහා පසුගිය අවුරුදු 2 ක කාලය ඇතුළත රුපියල් කෝටි 85 ක අධික මුදලක් වැය කර පළාතේ ජනතාවට නවීනතම සෞඛ්‍ය පහසුකම් රැසක් ලබාදී ඇතැයි බදුල්ල මහ රෝහලේ වැඩ බලන අධ්‍යක්ෂිකා වෛද්‍ය මධුභාෂිණි කරුණාරත්න සිළුමිණට පැවැසීය.මේ රෝරල ඌව පළාතේ හා අසල ප‍්‍රදේශවල ලක්ෂ 15 පමණ ජනතාවට සෙත සලසයි.බාහිර රෝගි ප‍්‍රතිකාර ඒකකය, දැඩි සත්කාර ඒකකය ශල්‍යාගාර හා සායන සංකීර්ණයමේ යටතේ රෝහලේ දැනට ඉදිකරමින් පවතින විශාලතම ගොඩනැගිල්ල බාහිර රෝගි ප‍්‍රතිකාර ඒකකය, දැඩි සත්කාර ඒකකය ශල්‍යාගාර හා සායන සංකීර්ණය එය මහල් 4 කි. ඒ සඳහා රතු කුරුස සමාජය ආධාර කරයි. වියදම රුපියල් කෝටි 31 කි.මීට අමතරව මේ ගොඩනැගිල්ල සඳහා අවශ්‍ය සියලු වෛද්‍ය උපකරණවලට රුපියල් කෝටි 10 ක් වැය කෙරේ. ඇමැති නිමල් සිරිපාල සිල්වා මහතාගේ මෙහෙයවීමෙන් මෙම වැඩ කටයුතු සිදු කෙරේ.සෞඛ්‍ය අමාත්‍යාංශයේ ප‍්‍රතිපාදන මත මානසික ඒකකයක් ළය චිකිත්සක ඒකකයක්, වාට්ටු, වෛද්‍ය නිලධාරී ඇමතුම් කාමර විශේෂ ශ්‍රේණි හෙද නිලධාරී නිල නිවාස ඇතුළත් තවත් තට්ටු 4 ක ගොඩනැගිල්ලක් ද රෝහල භූමියේ ඉදිවෙමින් පවතී.පිළිකා ඒකකයමීට පෙර පසුගිය සමයේදී රෝහලට නව ගොඩනැගිලි 4 ක් ලැබී ඇත. ඉන් ප‍්‍රධානම ඒකකය පිළිකා ඒකකයයි. ඒ සඳහා වියදම රුපියල් දසලක්ෂ 63 කි. ඒ සමඟම නව ඖෂධ ගබඩා සංකීර්ණයක් ද ඉදිකර තිබේ.තට්ටු 3 කින් යුත් එය ඉදිකිරීමට වැයවී ඇති මුදල දසලක්ෂ 48 කි. ලේ බැංකු ගොඩනැගිල්ලක් විශේෂඥ වෛද්‍ය නිල නිවාස සංකීර්ණයක් ද ඉදිකර ඇති අතර ඒ සඳහා රුපියල් දස ලක්ෂ 50 කට අධික මුදලක් වැය කර ඇතැයි රෝහල් බලධාරීහු පවසති.ඒ සමඟම නව ඖෂධ ගබඩා සංකීර්ණයක් ද ළමා වාට්ටු දෙකක් සහිතව ඉදිවෙමින් පවතී. වියදම රුපියල් දස ලක්ෂ 38 ක් බව ද වෛද්‍ය මධුභාෂිණි මහත්මිය පවසන්නීය.මීට වසර 5 කට පෙර මේ රෝහල ඉතා දුර්වල තත්ත්වයක පැවතුණු බවත් දැනට වසරකට රෝගීන් 360000 ක් පමණ බාහිර රෝගි අංශයෙන් ප‍්‍රතිකාර ගන්නා බවත් රෝහලේ ප‍්‍රධාන සෞඛ්‍ය කළමනාකාර නිහාල් ගුරුගේ මහතා සිළුමිණට කීය.මීට අමතරව මෙම රෝරල මගින් වසරකට වෛද්‍ය පරීක්ෂණ 642784 ක් එක්ස් කිරණ පරීක්ෂණ 67890 ක් සිදු කෙරේ.ඡායාරූෑප-ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=ab0906281</link>
    <topic>“මේ රට තවදුරටත් පුංචි රටක් නෙමෙයි”</topic>
    <author>චන්දන බණ්ඩාර</author>
    <content>“මේ රට තවදුරටත් පුංචි රටක් නෙමෙයි”මංගල සමරවීර සහ අවමංගල මරවීරජනපති නිලධාරීන්ට කියයිපසුගිය සතියේ ඉරිදා පලවන ඉංගි‍්‍රසි පුවත්පතක පළවූ ප‍්‍රවෘත්තියක් ජනාධිපතිතුමාට දැක ගැනීමට ලැබිණි. එහි සඳහන් වූයේ ජනාධිපතිවරණය නොතබා ජනමත විචාරණයක් මගින් ජනාධිපතිතුමාගේ කාලය දීර්ඝ කැර ගැනීමේ සූදානමක් පවතින බවය.මේ ප‍්‍රවෘත්තිය දුටු විගසම ජනාධිපතිතුමා ඇමැති බන්දුල ගුණවර්ධනට කථා කළේය. “බලන්න බන්දුල ඉරිදා පත්තරයක තියෙනවා මම ජනාධිපතිවරණය නොපවත්වා මගේ නිල කාලය ජනමත විචාරණයකින් දීර්ඝකර ගැනීමට සූදානම් වෙනවා කියලා.මම ජනතාවගේ මනාපය නැතිව මේ තනතුරේ එක දවසක්වත් ඉන්නේ නැහැ. එක එක ප‍්‍රවෘත්ති ජනමාධ්‍යවල පළවෙනවා. මේ ගැන රටට පැහැදිලි කරන්න සුදුසුම කෙනා ඔයා තමයි. මම අනුර යාපාටත් මේ ගැන කිව්වා” ජනාධිපතිතුමා ඇමැති බන්දුල ගුණවර්ධන අමතා කීවේය.”ඒක විතරක් නෙවෙයි මම ජනාධිපතිවරණයට ඉදිරිපත් වෙනකොටත් මාධ්‍ය විවිධ කථා කිව්වා. ජනාධිපතිවරණයේදී චන්ද්‍රිකා මගේ කකුලෙන් ඇදලා දානකොට මටත් වෙන්නේ කොබ්බෑකඩුවට වූ දේම තමයි කියලා මාධ්‍ය කිව්වා.මම ඒ වෙලාවේ කිව්වේ චන්ද්‍රිකා මට සහයෝගය නොදී කකුලෙන් අදීවි ඒත් මම කොබ්බෑකඩුව නෙවෙයි කියලා. ඊළඟට මාධ්‍ය මට කිව්වා මම පෙ‍්‍ර්මදාස කෙනෙක් වේවි කියලා. ඊටත් පස්සේ කිව්වා මම ජේ.ආර්. කෙනෙක් වේවි කියලා. මම අවුරුදු තිහක් පාර්ලිමේන්තුවේ හිටියා.ඒ නිසා මම දන්නවා ඒකාධිපති පාලනයකට හරි ආඥාදායකයකුගේ පාලනයක් හරි ඇති කළොත් අත්වෙන ප‍්‍රතිඵලය මොකක්ද කියලා” ජනාධිපතිතුමා ඇමැති බන්දුල සමඟ දීර්ඝ ලෙස කථා බහ කෙළේය.”සර් මේකයි කාරණය දැන් එ.ජා.ප යට සටන් පාඨ නැහැ. සතියෙන් සතියට රජයට ගහන්න මොනවා හරි අලුත් දේ හොයනවා. බඩු මිල වැඩිවීම සියයට 3.3 කින් ආපස්සට ඇවිත් තියෙනවා. හැබැයි ලීක්ස් කිලෝවක මිල එක සතියකදී වැඩි වුණොත් එ.ජා.ප ය කෑගහනවා බඩු මිල වැඩියි කියලා. රඹුටන් නැති කාලයක රඹුටන් මිලත් වැඩියි කියලා එ.ජා.ප ය කෑ ගහවි” ඇමැති බන්දුල විස්තර කළේ එ.ජා.ප යේ බංකොලොත් බව ගැනයි.”සූකර උණ මෙක්සිකෝවෙන් පටන් ගත්තේ ඊට පස්සේ ඇමෙරිකාව හරහා අපේ රටට ආවා. අපේ රටේ සූකර උණ රෝගියෙක් දෙන්නෙක් හමුවුණාම ඇමැතිට අස්වෙන්න කියනවා. රටේ ඇතිවෙන හැම වසංගතයක්ම ආණ්ඩුවේ ගිණුමට දාන්න එ.ජා.ප ය උත්සාහ කරන්නේ. ඒකයි දැන්වෙලා තියෙන ලොකුම විහිළුව“ ඇමැති බන්දුල ජනාධිපතිතුමා සමඟ කීවේය.මොකද්ද මේ දාගෙන තියෙන නඩුව”අපේ මහා නායක හිමිවරු කිව්වානේ මම තව අවුරුදු 25 ක්වත් බලයේ ඉන්න ඕනැ කියලා. ඒකටයි එ.ජා.ප ය බය වෙලා තියෙන්නේ. මහානායක හිමිවරුන්ගේ ප‍්‍රකාශ ප‍්‍රජාතන්ත‍්‍ර විරෝධීයි කියලා ඊළඟට උන්වහන්සේලාටත් චෝදනා කරන්න පටන් ගනීද දන්නේ නැහැ. කොහොමටත් මම ඡන්දයක් නැතිව ජනාධිපති පුටුවේ ඉන්න බලාපොරොත්තු වෙන්නේ නැහැ” ජනාධිපතිතුමා ඇමැති බන්දුල සමඟ කීවේය.ත‍්‍රස්තවාදය අවසන් කොට මවුබිමට නිදහස ලබා දුන් සේනාධිනායක මහින්ද රාජපක්ෂ ජනාධිපතිතුමාට ශී‍්‍ර ලංකා අමරපුර මහා නිකාය සහ ශී‍්‍ර ලංකා රාමඤ්ඤ නිකාය එක්ව ගිය සතියේ ගෞරව සම්මානයක් පුද කළේය.“ශී‍්‍ර ලංකා රාජවංශ විභූෂණ ධර්මද්වීප චක‍්‍රවර්ති” නම් වූ එම ගෞරව නාමය පුද කිරීමේ උත්සවය පැවැතියේ නිදහස් චතුරශ‍්‍ර භූමියේදීය. එම උත්සවය පැවැති අවස්ථාවට ශී‍්‍ර ලංකා රාමඤ්ඤ මහා නිකායේ දායක සභාවේ සභාපති එ.ජා.ප නියෝජ්‍ය නායක කරූ ජයසූරිය ද එක්ව සිටියේය. ඒ මොහොතේ එ.ජා.ප නියෝජ්‍ය නායකයා ජනාධිපතිතුමාට සුබ පැතුවේය. ඒ ජනාධිපතිතුමා රටට ලබා දුන් ජයග‍්‍රහණය ගැන කියමිනි.”මම දන්නවා කරූ ඔයා ඇතුළේ හිටියත් කොටි ත‍්‍රස්තවාදයට එරෙහි සටන ආරක්ෂා කරන්න සහාය දුන්නා. ඒ සහයෝගයත් රටේ ජයග‍්‍රහණයට ඉවහල් වුණා” ජනාධිපතිතුමා එ.ජා.ප නියෝජ්‍ය නායක කරූ ජයසූරියට කීවේය.එම උත්සවයට එ.ජා.ප මන්තී‍්‍ර ජයලත් ජයවර්ධන ද පැමිණ සිටියේය. ජනාධිපතිතුමා ජයලත් ජයවර්ධනගෙන් විමසා සිටියේ “ආ මොකද්ද ජයලත් මේ දාගෙන තියෙන නඩුව“ කියාය.ගිය සතියේ පැවැති කැබිනට් රැස්වීමට පසුව ඇමැතිවරු කථා කළේ ජයලත් ජයවර්ධන ශ්‍රේෂ්ඨාධිකරණයේ පැවැරූ නඩුව ගැනය.උතුරේ සහන ගම්මානවල සංචාරය කිරීමට ඉඩ නොදෙන බව කියමින් එ.ජා.ප මන්තී‍්‍ර ජයලත් ජයවර්ධන එම නඩුව පවරා තිබිණි. “විපක්ෂයේ මන්ති‍්‍රවරුන්ටත් උතුරේ සහන ගම්මානවල සංචාරය කරන්න ඉඩ දිය යුතුයි කියලා ඒ නඩුව විභාගයේදී ප‍්‍රකාශ වෙලා තියෙනවා. ඒත් එ.ජා.ප මන්තී‍්‍රවරු ඒ ගැන රටට කියන්නේ වෙනත් දෙයක්” ඇමැති නිමල් සිරිපාල ද සිල්වා ඇමැතිවරුන්ට කීවේය.ගිය සතියට පෙර සතියේ සංචාරක අමාත්‍යංශය සංචාරය ප‍්‍රවර්ධන වැඩසටහනක් ආරම්භ කිරීමට නියමිතව තිබිණි. එම වැඩසටහනට ජනාධිපතිතුමාගේ සුබ පැතුමක් පටිගත කිරීමට අරලියගහ මැදුරට සංචාරක අමාත්‍යාංශයේ නිලධාරිහු පිරිසක් පැමිණියහ.සංචාරක අමාත්‍යාංශයේ නිලධාරීහු ජනාධිපතිතුමාගේ පණිවිඩය පටිගත කිරීමට සූදානම් වෙද්දී විදේශ ඇමැති රෝහිත බෝගොල්ලාගමද ජනාධිපතිතුමා හමුවට ආවේය.සංචාරක අමාත්‍යාංශය එම වැඩසටහන නම් කැර තිබුණේ “පුංචි කොදෙව්වක අසිරිය විඳින්න එන්න” කියාය. එම තේමාව දැනගත් විගසම ජනාධිපතිතුමා එම නිලධාරින්ගෙන් විමසා සිටියේ “පුංචි කොදෙව්ව“ කියා නම යෙදුවේ කුමක් නිසාද කියාය.”මොන පුංචි කොදෙව්වක් ගැනද මේ කියන්නේ. කොහෙද මේ පුංචි කොදෙව්ව තියෙන්නේ. අපේ රටට එහෙම කියන්න එපා. මේ රට තවදුරටත් පුංචි රටක් නෙවෙයි. මේ රටේ ඓතිහාසික උරුමයක් තියෙනවා. මේ රට අභිමානවත් ජාතියක් ඉන්න රටක්. ඒ නිසා මේ රට තවදුරටත් පුංචි රටක් කියලා හිතලා වැඩ කරන්න සූදානම් වෙන්න එපා” ජනාධිපතිතුමා සංචාරක අමාත්‍යාංශයේ නිලධාරින්ට උපදෙස් දුන්නේය.මේ අතරතුර එම අවස්ථාවට හදිසියේ පැමිණි විදේශ ඇමැති රෝහිත බෝගොල්ලාගම ජනාධිපතිතුමාගේ කථාවට තවත් යමක් එකතු කිරීමට උත්සාහ කළේය.”නැහැ සර් පුංචි රටක් කිව්වාම සංචාරකයෝ හරි කැමැතියිනේ. සංචාරකයෝ ගෙන්වා ගන්න ඕන නිසායි අපි පුංචි රටක් කියන්නේ. පුංචි රටවල්වල තමයි සංචාරකයෝ දැන් සංචාරය කරන්නේ.” විදේශ ඇමැති බෝගොල්ලාගම කියා සිටියේය.”ඔය කියන පුංචි රටේ කථාව ගැන බැලුවොත් ඒක සාපේක්ෂව කියන දෙයක් විතරයි. චීනයේ ජනගහනය දිහා බලලා ඇමෙරිකාව පුංචි රටක් ද? කොරියාව සහ සිංගප්පූරුව පුංචි රටක් කියලා කියනවාද? ඒ නිසා පුංචි රටක් කියන කාරණය ඉවත් කරලා අපි දැන් වැඩ කරන්න පටන් ගමු” ජනාධිපතිතුමා විදේශ ඇමැති බෝගොල්ලාගමට කියා සිටියේය.සාමය ලබාදුන්නාටසදා ණය ගැතියිජාතික නිදහස් පෙරමුණේ දේශපාලන මණ්ඩලය පසුගිය සඳුදා පෙරවරුවේ පක්ෂ ප‍්‍රධාන කාර්යාලයේදී විමල් වීරවංශ හා නන්දන ගුණතිලක යන ජා.නි.පෙ නායකයන්ගේ ප‍්‍රධානත්වයෙන් රැස්විය.එහිදී විශේෂ අවධානය යොමු වූයේ ඌව පළාත් සභා මැතිවරණ මෙහෙයුම පිළිබඳවය. එහිදී බදුල්ල දිස්ති‍්‍රක් ජාතික නිදහස් පෙරමුණු අපේක්ෂක කපිතාන් මිහිමල් මුණසිංහ රණවිරුවාගේ ප‍්‍රචාරක ව්‍යාපාරයත්, මොනරාගල දිස්ති‍්‍රක් අපේක්ෂක, හිටපු ඌව පළාත් සභා මන්තී‍්‍ර ඩබ්.ඒ. උදයකුමාරගේ ප‍්‍රචාරක ව්‍යාපාරයත් සැලසුම් කළ යුත්තේ කෙසේ දැයි දේශපාලන මණ්ඩලය අවසන් තීරණයකට එළැඹුණේ ය.ඒ අනුව බදුල්ල දිස්ති‍්‍රක්කය සඳහා පාර්ලිමේන්තු මන්ත‍්‍රී මොහොමඩ් මුසම්මිල් ගේ ප‍්‍රධානත්වයෙන් මැතිවරණ මෙහෙයුම් කමිටුවක් ද මොනරාගල දිස්ති‍්‍රක්කය සඳහා පාර්ලිමේන්තු මන්තී‍්‍ර පද්ම උදයශාන්ත ගුණසේකරගේ ප‍්‍රධානත්වයෙන් මැතිවරණ මෙහෙයුම් කමිටුවක් ද පත් කිරීමට තීරණය විය.“රාජ්‍ය පරිපාලන සේවයේ ඇතැම් පත්වීම් පිළිබඳව ගැටලු මතු වී තිබෙනවා. බොහෝ දෙනකු ඇතැම් පත්වීම් පිළිබඳව ප‍්‍රශ්න කරනවා” පුත්තලම් දිස්ති‍්‍රක් නායක, පාර්ලිමේන්තු මන්තී‍්‍ර සමන්සිරි හේරත් මෙහිදී දේශපාලන මණ්ඩලයේ අවධානය වෙනත් ප‍්‍රශ්නයකට යොමු කළේය.“අපි මේ පිළිබඳව ජනාධිපතිතුමා සමඟ සාකච්ඡා කළොත් හොඳයි. අයථා පත්වීම් හේතුවෙන් අපහසුතාවට පත්වන්නේ ආණ්ඩුවයි.” රත්නපුර දිස්ති‍්‍රක් නායක, පාර්ලිමේන්තු මන්තී‍්‍ර දීපාල් ගුණසේකර පෙන්වා දුන්නේ ය.“විදුලි බල මණ්ඩලයේ කොන්ත‍්‍රාත් පදනමින් සේවය කරන සේවකයන් ඉවත් කරන්න සූදානමක් තිබෙනවා. අපි එය වහා නැවැත්වීමට කටයුතු කළ යුතුයි” කොළඹ දිස්ති‍්‍රක් නායක, පාර්ලිමේන්තු මන්තී‍්‍ර අචල සුරංග ජාගොඩ දේශපාලන මණ්ඩලයට කීවේය.“ඒ පිළිබඳව අදාළ බලධාරීන් සමඟ සාකච්ඡා කළ යුතුයි” වෘත්තීය කටයුතු පිළිබඳ ලේකම් පාර්ලිමේන්තු මන්තී‍්‍ර පියසිරි විජේනායක අවධාරණය කෙළේය.ජාතික නිදහස් පෙරමුණේ සභාපති, පාර්ලිමේන්තු මන්තී‍්‍ර විමල් වීරවංශට විශේෂ ඇරැයුමක් ලැබිණි. ඒ ජනාධිපති ජ්‍යෙෂ්ඨ උපදේශක, පාර්ලිමේන්තු මන්තී‍්‍ර බැසිල් රාජපක්ෂ මහතාගෙනි.ජනාධිපති ජ්‍යෙෂ්ඨ උපදේශක, පාර්ලිමේන්තු මන්තී‍්‍ර බැසිල් රාජපක්ෂ“යාපනය ජනතාවගේ ගැටලු පිළිබඳව සොයා බැලීමට නිරීක්ෂණ චාරිකාවක් සූදානම් කර තිබෙනවා. ඔබතුමන් එයට සහභාගි වෙනවා නම් හොඳයි” බැසිල් රාජපක්ෂ මහතාගේ එම ඇරැයුම ඉතා සතුටින් භාරගත් විමල් එම නිරීක්ෂණ චාරිකාවට එක් විය. ඒ අනුව යාපන සංචාරය සිදු වූයේ පසුගිය 19 වැනිදා ය. බැසිල් හා විමල් ඇතුළු පිරිස එහිදී පිළිගනු ලැබුවේ ඩග්ලස් දේවානන්ද ඇමැතිවරයා විසිනි. ඔවුහු කයිට්ස්හි දී ධීවරයන් විසින් සංවිධානය කළ රැස්වීමකට ද සහභාගි වූහ.“අපට පැය 24 ම මුහුදු යන්න දෙන්න!”“අපට ඒ - 9 මාර්ගය විවෘත කර දෙන්න.”“අපේ මාළුවලට හොඳ මිලක් ගන්න නම් අපට කොළඹට මාළු අරන් යන්න පුළුවන් වෙන්න ඕනෑ.”“අපේ බෝට්ටුවල එන්ජින් ධාරිතාව වැඩිකර දෙන්න.”“අපට ශීතාගාර පහසුකම් ලබාදෙන්න” ධීවර පිරිස් එහිදී ඉල්ලා සිටියහ. මේ ප‍්‍රශ්න කෙරෙහි නාවික හමුදාපතිවරයා ඇතුළු අදාළ බලධාරීන්ගේ අවධානය යොමු වූ අතර ගැටලුවලට ඉදිරියේදී විසඳුම් ලබාදීමට ද ඔවුහු එකඟ වූහ.“අපට සාමය ලබා දුන්නාට ඔබතුමාලාට අපි සදා ණය ගැතියි.” කෝවිලක් අසලදී හමු වූ මවක් පැවසුවේ විමල්, බැසිල් ඇතුළු පිරිසගේ දෑස් සිප ගනිමිනි. මේ සංවේදී දසුන රැස්ව සිටි ඇතැම් තරුණ පිරිස් සිය ජංගම දුරකථන මගින් ඡායාරූප ගත කළේ ඉමහත් ප‍්‍රීතියෙනි.“උතුරේ දෙමළ ජනතාව අපෙන් ඉල්ලා සිටියේ ඔවුන්ගේ සැබෑ ජීවන ප‍්‍රශ්න විසඳලා දෙන්න කියලයි. ඔවුන් කවුරුවත් අපට බලය බෙදන්න; අපට ෆෙඩරල් ක‍්‍රමයක් දෙන්න කියලා ඉල්ලුවේ නැහැ.” විමල් වාහනයට ගොඩ වෙමින් බැසිල් රාජපක්ෂ මහතාට පැවසුවේ ඉතාමත් හැඟීම්බරවය.අපි අභියෝග ජයගන්න උපන් හපන්නුගාල්ල දිස්ති‍්‍රක්කයේ එ.ජා.ප ආසන බල මණ්ඩල ප‍්‍රතිසංවිධානය කිරීමේ වැඩසටහනක් පසුගියදා ආරම්භ කෙරිණි. ගාලු දිසා දිස්ති‍්‍රක් බල මණ්ඩල සභාපති ගාලු දිසා එ.ජා.ප නායක මන්තී‍්‍ර වජිර අබේවර්ධන සහ ගාලු දිස්ති‍්‍රක් බල මණ්ඩල ලේකම් මන්ති‍්‍ර ගයන්ත කරුණාතිලක ඒ සඳහා මූලිකත්වය ගෙන තිබේ.ඒ අනුව ගිය සතියේ රත්ගම එ.ජා.ප ආසන බල මණ්ඩල රැස්වීම හික්කඩුව කොරල් රීෆ් හෝටලයේදී පැවැත්විණි. එය සංවිධානය කැර තිබුණේ රත්ගම එ.ජා.ප සංවිධායක අශෝක ධනවංශ විසිනි. “එ.ජා.ප ය ඡන්දය ඉල්ලන්න බය වෙලා කියලා දැන් සමහරු ප‍්‍රචාරය කරනවා.ඒක අමූලික බොරුවක්. එ.ජා.ප යට හැමදාම ස්ථිර ඡන්ද තිබෙනවා. ඒවා නැති කරන්න කාටවත් බැහැ. ඕනෑම මැතිවරණයකට එ.ජා.ප ය සූදානම්” රත්ගම එ.ජා.ප බල මණ්ඩලය අමතමින් එ.ජා.ප ගාලු දිසා නායක මන්ති‍්‍ර වජිර අබේවර්ධන කීවේය. ගාලු දිසා දිස්ති‍්‍රක් බල මණ්ඩල ලේකම් එ.ජා.ප මාධ්‍ය ප‍්‍රකාශක ගයන්ත කරුණාතිලක ද රත්ගම එ.ජා.ප බල මණ්ඩල රැස්වීම ඇමැතුවේය.“සමහරු හිතාගෙන ඉන්නේ එ.ජා.ප ය තීරණ ගන්න ඕනැ රාජ්‍ය මාධ්‍ය දිහා බලාගෙන කියලා. එ.ජා.ප යට එහෙම පිස්සුවක් නැහැ. මේ වෙනකොට රාජ්‍ය මාධ්‍ය අපිටත් ගහනවා. මමයි වජිර මන්තී‍්‍රතුමයි කවදාවත් ආණ්ඩුවට ගන්න බැරි බඩු දෙකක් කියලා ආණ්ඩුව දන්නවා.” මන්තී‍්‍ර ගයන්ත කරුණාතිලක රාජ්‍ය මාධ්‍යවලට එරෙහිව වාග් ප‍්‍රහාරයක් එල්ල කෙළේය.”ඕනෑම මැතිවරණයකට මුහුණ දෙන්න රත්ගම එ.ජා.ප පාක්ෂිකයෝ සූදානම්. රත්ගම මිනිස්සු කවදාවත් පස්සට යන්නේ නැහැ. අපේ මිනිස්සු අභියෝග ජයගන්න උපන් හපන්නු.” රත්ගම එ.ජා.ප සංවිධායක අශෝක ධනවංශ බල මණ්ඩලය අමතමින් අවධාරණය කළේය. බලපිටිය එ.ජා.ප සංවිධායක නීතිඥ සසංක ජයසේකර, මංගල ලියනගේ, නිමල් චන්දන, දකුණු පළාත් හිටපු මන්තී‍්‍ර රංජිත් පොන්නම්පෙරුම යන ගාලු දිසා එ.ජා.ප ප‍්‍රබලයෝ ද බල මණ්ඩලය ඇමැතූහ.බස්නාහිර පළාත් එ.ජා.ප නවක මන්තී‍්‍ර රුවන් විජේවර්ධන පසුගියදා එ.ජා.ප මන්ති‍්‍රවරු සහ ව්‍යාපාරිකයන් කීප දෙනෙකු වෙනුවෙන් රාතී‍්‍ර භෝජන සංග‍්‍රහයක් පැවැත්වීය. එ.ජා.ප පාර්ලිමේන්තු මන්ති‍්‍රවරු සහ බස්නාහිර පළාත් මන්ති‍්‍රවරුන්ට අමතරව ශී‍්‍ර.ල.නි.ප බොරැල්ල ආසන සංවිධායක බස්නාහිර පළාත් මන්තී‍්‍ර තිලංග සුමතිපාල ද එම භෝජන සංග‍්‍රහයට එක්ව සිටීම විශේෂත්වයක් වීය.බස්නාහිර පළාත් විපක්ෂ නායිකා රෝසි සේනානායක, එ.ජා.ප මන්ති‍්‍රවරුන් වන ගයන්ත කරුණාතිලක, දයාසිරි ජයසේකර, රේණුකා හේරත් ඇතුළු එ.ජා.ප මන්ති‍්‍රවරු රැසක් එම අවස්ථාවට එක්ව සිටියහ.බෙදුම් වාදය ගැන අවධානයහෙළ උරුමයේ නායක පූජ්‍ය එල්ලාවල මේධානන්ද හිමිගිය සතියේ එ.ජා.ප මහ ලේකම් තිස්ස අත්තනායක සති අන්ත පුවත්පත් කීපයක මාධ්‍යවේදින් පිරිසක් හමුවුණේය. තිඹිරිගස්යාය චීන අවන්හලකදී පැවැති හමුවේදී මාධ්‍යවේදින් ප‍්‍රශ්න කළේ එ.ජා.ප යේ නව සන්ධානය ගැනයි.“ඒ ගැන තවම සාකච්ඡා කරනවා.” එ.ජා.ප මහලේකම්වරයා කීවේය. දේශපාලන තොරතුරු සාකච්ඡා නොකර එ.ජා.ප මහලේකම්වරයා සුහදව මාධ්‍යවේදීන් සමඟ පිළිසඳරේ යෙදී සිටි බව වාර්තා විය.ජාතික හෙළ උරුමයේ දේශපාලන උපදේශක ඇමැති චම්පික රණවක මේ දිනවල විශේෂ කාර්යයකට අත ගසා තිබේ. ඇමැතිවරයා මේ දිනවල ආර්ථික විද්‍යාව හා සංවර්ධන උපාය මාර්ග පිළිබඳ පොත පත හැදෑරීමට පටන් ගෙන තිබේ.ඊට අමතරව ඇමැතිවරයා ආර්ථික විද්‍යාව පිළිබඳ ප‍්‍රමාණික දැනුමැති විද්වතුන් කිහිප දෙනෙක් සමඟ ද පසුගිය දා රැස්වීම් කීපයක් ද පැවැත්වීය.මේ අතර ගිය සතියේ ඇමැති චම්පික ජාතික හෙළ උරුමයේ උත්තරීතර මණ්ඩලයට සහ මධ්‍යම කාරක සභාවට විශේෂ ලියවිල්ලක් ඉදිරිපත් කෙළේය. “ජාතික ආර්ථිකයට නව ප‍්‍රවේශයක්” එම ලියවිල්ලේ මාතෘකාව විය.“ඇමැතිතුමා යුද්ධය ඉවර වෙලා හුස්මක් ගන්නත් කලින් අනිත් වැඩේට අත ගහලා. විජයග‍්‍රහණයේ උද්දාමයත් එක්කම රටේ ආර්ථික සංවර්ධනය උදෙසා සංග‍්‍රාමය පටන් ගැනීමට රටම පෙළ ගස්වන්න ඕනෑ” එම ලියවිල්ල සභාගත කළ මොහොතේ ඕමල්පේ සෝභිත හිමියෝ කියා සිටියහ.ඉන් අනතුරුව හෙළ උරුමයේ මධ්‍යම කාරක සභාවට අදහස් දැක්වූයේ මධ්‍යම කාරක සභික හැඩිගල්ලේ විමලසාර හිමියෝය. “කොටින්ගේ යුද පෙරමුණ පරාජය කළාට තවමත් රට අභ්‍යන්තරයේ අන්තර්ජාතිකවත් බෙදුම්වාදයේ අවතාර හොල්මන් කරනවා.” උන් වහන්සේ කියා සිටියහ.“විනාශ වෙලා ගිය එල්ටීටීඊය ගොඩ නැංවීමට බටහිර රටවල් උත්සාහ කරාවි. නිව්යෝර්ක් නුවර ඊලාම් විද්වතුන්ගේ සාකච්ඡාව එහි ප‍්‍රතිඵලයක්.” හෙළ උරුමයේ මධ්‍යම කාරක සභික කථිකාචාර්ය අනුරුද්ධ ප‍්‍රදීප් කියා සිටියේය.උතුරු වසන්තයටදකුණෙන් ලක්ෂ 200ක්ඉන් අනතුරුව හෙළ උරුමයේ නායක පූජ්‍ය එල්ලාවල මේධානන්ද හිමියෝ මධයම කාරක සභාවට අදහස් දැක්වූහ. “බෙදුම් වාදය ගැන අපගේ අවධානය කිසිම අවස්ථාවක ලිහිල් කරන්න හොඳ නැහැ. පසුගිය කාලේ බටහිර රටවල්වලට සිදුවූ දේවල් නිසා අපේ ්රටට යම් යම් විදියට බලපෑම් එල්ල වෙන්න පුළුවන්. ඒ නිසා රටේ ආර්ථික සමෘද්ධිය ඇති කර ගැනීම ඉතාම වැදගත්.” මේධානන්ද හිමියෝ අවධාරණය කළහ.“චම්පික ඇමැතිතුමාගේ හරිත ආර්ථිකය නම් ලියවිල්ල රටට වැදගත් වේවි. ඒ වගේම “අපි වවමු රට නගමු” වැඩසටහනට අපේ රටේ ජනතාව තව තවත් පොලඹවන්න ඕන. ඒ වගේ ම යුද ජයග‍්‍රහණ මතවාදය හැදුවා වගේ ම රටේ ජාතික ආර්ථිකය වෙනුවෙන් මතවාදයක් හදන්න ඕන” පූජ්‍ය එල්ලාවල ;ම්ධානන්ද හිමියෝ පෙන්වා දුන්හ.යුද්ධය නිමා වීමෙන් පසුව උතුර සංවර්ධනය කිරීමේ ‘උතුරු වසන්තය’ වැඩසටහනට ගිය සතියේ දකුණු පළාත් සභාවේ රාජ්‍ය සේවකයෝ රුපියල් ලක්ෂ 200 ක් ලබා දුන්හ. එම මුදල ජනාධිපතිතුමාට බාර දෙනු ලැබූයේ දකුණු පළාත් ආණ්ඩුකාර කුමාරි බාලසූරිය සහ දකුණේ මහ ඇමැති ශාන් විජයලාල් ද සිල්වා විසිනි.මුදල් පරිත්‍යාගයෙන් පසුව ජනාධිපතිතුමා ආණ්ඩුකාර බාලසූරිය සහ මහ ඇමැති ශාන් විජයලාල් සමග සුහද කථා බහක නිරතව සිටියේය. ඒ අතරතුර ජනාධිපතිතුමා දකුණු පළාතේ සංවර්ධන කටයුතු ගැන විමසා සිටියේය. “සුනාමි ප‍්‍රතිසංස්කරණ කටයුතු බොහෝ දුරට අවසන් වෙලා තියෙනවා. මහමෝදර රෝහල වෙනුවෙන් කරාපිටියේ ඉදිවෙන රෝහලේ කටයුතු අඩාල වෙලා. ඊට විසඳුමක් දුන්නොත් වටිනවා සර්” ආණ්ඩුකාර කුමාරි බාලසූරිය කියා සිටියාය.ජනාධිපතිතුමා ඒ මොහොතේම සෞඛ්‍ය අමාත්‍යංශ ලේකම්වරයාට දුරකථනයෙන් ඇමැතුවේය. “කරාපිටිය නව රෝහලේ කටයුතු වහාම ආරම්භ කරන්න.” ජනාධිපතිතුමා උපදෙස් දුන්නේය.දෙහිඕවිට සුගිලෝදය පිරිවෙනේ වාර්ෂික පොසොන් පෙරහැර ගිය සෙනසුරාදා පැවැත්විණි. පෙරහැරේ සමාරම්භක අවස්ථාවට ඇමැති මහාචාර්ය තිස්ස විතාරණ, ඇමැති ගීතාංජන ගුණවර්ධන, ඇමැති රංජිත් සියඹලාපිටිය සහ සබරගමුව මහ ඇමැති මහීපාල හේරත් එක්ව සිටියහ.ආණ්ඩුවේ කඩවුණු පොරොන්දු නැහැගිය සතියේ එජාප නායක රනිල් වික‍්‍රමසිංහ මාවනැල්ල අළුත්නුවර මහා දේවාලයට පැමිණියේය. ඒ ටීඑන්එල් රූපවාහිනියේ සංවත්සර උත්සවයක් වෙනුවෙනි. එම උත්සව අවස්ථාවට මහ ඇමැති මහීපාල හේරත් සහ ඇමැති රංජිත් සියඹලාපිටිය ද සහභාගි වී සිටියහ. එහිදී එජාප නායකයා සහ සබරගමුව මහ ඇමැතිවරයා සහ ඇමැති සියඹලාපිටිය සුහද ලෙස කථාබහ කරමින් සිටියහ.කාලයක් තිස්සේ මතභේදයට තුඩු දුන් කෑගල්ල විකල්ප මාර්ගයේ ඉදිකිරීම් ගිය සතියේ සඳුදා ඇමැති ටී.බී. ඒකනායක ගේ ප‍්‍රධානත්වයෙන් ඇරැඹිනි. සමාරම්භක උත්සවය පැවැතියේ කෑගල්ල නගර ශාලාවේදීය. මේ විකල්ප මාර්ගය ඉදිකිරීම කල් ගියේ දේශපාලන ප‍්‍රශ්නයක් නිසා නෙවෙයි. මහ ඇමැති මහීපාල හේරත් කීවේ ය. “අපේ ආණ්ඩුවේ කඩවුණු පොරොන්දු නැහැ” රාජ්‍ය ආදායම් සහ මුදල් නියෝජ්‍ය ඇමැති රංජිත් සියඹලාපිටිය කීවේය.රනිල්වගකීම් පවරයිගිය සතියේ එජාප නායකයා විසින් එජාපයේ නිලධාරී මණ්ඩලයට වගකීම් පැවැරීම ලිඛිතව සිදු කළේය. එජාප නියෝජ්‍ය නායක, එජාප උප නායක, මහ ලේකම්, සභාපති, නියෝජ්‍ය මහ ලේකම්, මාධ්‍ය ප‍්‍රකාශක ඇතුළු එජාප තනතුරු සඳහා වගකීම් පැවැරීම එහිදී සිදුවිය.එජාප නියෝජ්‍ය මහ ලේකම් ලක්ෂ්මන් සෙනෙවිරත්නට එජාප නායකයා වගකීම් පැවැරීමේ ලිපිය බාර දෙන විට එජාප මන්තී‍්‍රවරු බොහෝ දෙනා කීවේ, “ලකී නායකයා වෙනුවෙන් ඉන්නවානේ කියාය” එජාප නියෝජ්‍ය මහ ලේකම්වරයා ද ඊට සිනහවෙමින් පිළිතුරු දුන්නේය.ගිය සතියේ ඌව පළාත් සභාව සඳහා නාම යෝජනා බාර දීම සිදු විය. මෙවර මොණරාගල දිස්ති‍්‍රක් එක්සත් ජනතා නිදහස් සන්ධාන කණ්ඩායම් නායකයා ලෙස කටයුතු කරනුයේ කතරගම දේවාලයේ බස්නායක නිලමේ ශෂින්ද්‍ර රාජපක්ෂ මහතාය.ඌව පළාතේ ජනතාවගේ බලාපොරොත්තුව ශෂින්ද්‍ර රාජපක්ෂ මහතා ඌව පළාතේ මහ ඇමැතිවරයා වෙනු දැකීම බව ඌව පළාතේ දේශපාලන ආරංචි මාර්ග සඳහන් කෙළේය. ගිය සතියේ ශෂින්ද්‍ර රාජපක්ෂ මහතා නාම යෝජනා බාර දුන් අවස්ථාවට අතිවිශාල ජනතාවක් එක්ව සිටියහ.මට එරෙහි වෙන්න එපා අනේ...එ.ජා.ප. නායකයාට එරෙහි මන්තී‍්‍රවරු පිරිස ගිය බ‍්‍රහස්පතින්දා හමුවීමට නියමිතව සිටියහ. නමුත් එදින එ.ජා.ප නායකයාට එරෙහි මන්තී‍්‍රවරුන්ගෙන් වැඩි පිරිසගේ ඉල්ලීම මත එම විශේෂ හමුවීම ඊළඟ සතියේ දිනයෙක යොදා ගැනීමට තීරණය කෙරිණි. එම රැස්වීම පාර්ලිමේන්තුවේ යළිත් නොපැවැත්වීමට ද රනිල්ට එරෙහි මන්තී‍්‍රවරු තීරණයකට එළඹ සිටිති.“කෙසේ වෙතත් ගිය බ‍්‍රහස්පතින්දා රනිල්ට එරෙහි මන්තී‍්‍ර පිරිසෙන් කොටසක් පාර්ලිමේන්තු ලොබියේ දී හමුවී විනාඩි කිහිපයක් සාකච්ඡා කළහ. රංජිත් මද්දුම බණ්ඩාර, ජොන්ස්ටන් ප‍්‍රනාන්දු, තලතා අතුකෝරාල, එඩ්වඩ් ගුණසේකර, රංජිත් අලුවිහාරේ, දිලිප් වෙදආරච්චි, ජයලත් ජයවර්ධන සහ කේ.එන්. චොක්සි යන මහත්වරු එම සාකච්ඡාවට එක්වූහ.මේ අතරතුර එ.ජා.ප නායකයා පෞද්ගලිකව එ.ජා.ප මන්තී‍්‍රවරු කිහිප දෙනකුට ගිය සතියේ කථා කැර තිබිණි. “මට විරුද්ධව ඔයාලා වැඩ කරන්න එපා. කරුණාකරලා ඕක නවත්තලා දාන්න” එ.ජා.ප. නායකයා එ.ජා.ප. මන්තී‍්‍රවරුන්ට කියා තිබිණි.ගිය සතියේ මීගමුව නගරයේ පැවැති නිදහස් වේදිකාව නම් වූ රැස්වීමේදී මංගල සමරවීර මන්තී‍්‍රවරයා කළ ප‍්‍රකාශයක් ගිය සතියේ විවාදයට ලක් විය. “බෞද්ධයකු ලෙස ජය පැන් බීමට තමන්ට නොහැකි බව“ මංගල කියා තිබිණි. ඒ ගැන එ.ජා.ප මන්තී‍්‍රවරුන් අතර ගිය සතියේ කථා බහට ලක් විය.“මේ වගේ වෙලාවක ජය පැන් බිව්වාම මොකද වෙන්නේ. මේ ජයග‍්‍රහණයේදී ජය පැන් බොන්න බැරි නම් ඒ මිනිහා රටට ආදරේ නැති මිනිහෙක් වෙන්න ඕනේ. ජනාධිපතිතුමාට රජතුමා කිව්වාම මොකද්ද තියෙන වැරැද්ද? රටේ ජනතාව මුළු හදවතින් ම එහෙම කරන්නේ” එ.ජා.ප මන්තී‍්‍ර ජොන්ස්ටන් ප‍්‍රනාන්දු එ.ජා.ප මන්තී‍්‍රවරුන්ට කීවේය.එ.ජා.ප මන්තී‍්‍ර ජොන්ස්ටන් ප‍්‍රනාන්දු“මංගල එ.ජා.පයට ආ නිසා ආණ්ඩුව යුද්ධය දිනුවා. දැන් මංගලගේ ශාපය එ.ජා.ප. යට වැදිලා. එ.ජා.ප යට මේ කපේට ගොඩ එන්න ලැබෙන්නේ නෑ.” මන්තී‍්‍ර ජොන්ස්ටන් කියද්දී අනෙක් එ.ජා.ප. මන්තී‍්‍රවරු ද එය අනුමත කළහ.මේ අතරතුර ගිය සිකුරාදා සවස එ.ජා.ප. දේශපාලන මණ්ඩලය රැස්වීමට නියමිතව තිබිණි. මංගලගේ ප‍්‍රධානත්වයෙන් ආරම්භ කැර ඇති නිදහසේ වේදිකාව නැමැති වැඩසටහනට එරෙහිව දැඩි තීන්දුවක් ගැනීමට එ.ජා.ප මන්තී‍්‍රවරු පිරිසක් සූදානමින් සිටින බව ගිය සතියේ වාර්තා විය.මේ අතරතුර එ.ජා.ප. යේ මූලිකත්වයෙන් පිහිටුවීමට නියමිත පොදු සන්ධානයට එරෙහිව පියවර ගැනීමට නායකත්වය ලබාදීමට රනිල් ට එරෙහි මන්තී‍්‍රවරු පිරිසක් පත් කැර තිබේ. ඒ අනුව එ.ජා.ප. උපනායක රුක්මන් සේනානායක, කබීර් හෂීම්, දයාසිරි ජයසේකර සහ ජොන්ස්ටන් ප‍්‍රනාන්දු යන මන්ත‍්‍රීවරු සන්ධානයට එරෙහිව කටයුතු කිරීමට නායකත්වය දී සිටිති.ඉදිරි සතියේදී පැවැත්වෙන එ.ජා.ප කෘත්‍යාධිකාරි මණ්ඩල රැස්වීමේදී පොදු සන්ධානය සඳහා අනුමැතිය ලබාගැනීමට එ.ජා.ප. නායක රනිල් සූදානමින් සිටින බව එ.ජා.ප නායකයාට හිතවත් ආරංචි මාර්ගයක් කියා සිටියේය. “පොදු සන්ධානය හැදුවොත් එ.ජා.ප. ය නැති වෙනවා. එ.ජා.ප. යේ වැඩ කාරයෝ වෙන්නේ වෙන කෙනෙක්. ඒක නවත්වන්න ඕන” එ.ජා.ප. උපනායක රුක්මන් සේනානායක ගිය සතියේ ප‍්‍රකාශ කැර තිබිණි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=ab0906282</link>
    <topic>මංගල සමරවීර සහ අවමංගල මරවීර</topic>
    <author/>
    <content>“මේ රට තවදුරටත් පුංචි රටක් නෙමෙයි”මංගල සමරවීර සහ අවමංගල මරවීරතමා විසින්ම නන්නත්තාර කරගත් දේශපාලන චරිත ශ‍්‍රී ලංකා දේශපාලන ලෝකයේ ඉඳහිට පහළවෙයි. නිතර නිතර කේන්දර බලන ඡ්‍යොතිෂවේදීන් හමුවෙන දේශපාලනඥයන් නන්නත්තාර වන බව කිසි දිනෙක ලග්න පලාපලවලට ඇතුළත් වන්නේ නැත.අද අප ඉතා අකමැත්තෙන් වුව කතාකරන්නට බලාපොරොත්තු වන්නේ තමන් විසින් ම දේශපාලන නන්නත්තාර භූමිකාවක් රඟ දක්වන්නට දැන් නිදහස් වේදිකාව වෙන්කර ගත් මංගල සමරවීර මහතා ගැනය.ශ‍්‍රීපතිට අනාවැකි කීවේ සාස්තර බණ්ඩාරය. අනාවැකිය හරිගියේ ඒ පෙරළිකාර මිනිසා අනුරාධපුර පාරේදී ගහක හැපිලාය. මංගලටත් බණ්ඩාර අනාවැකි කියන්නට ඇත. ඔහු නතරවූයේ පරාජිත රනිල් ළඟය. දැන් දෙන්නාම වළ ළඟය. එකෙක් ඇතුළේය. අනිකා පිටය.උඩට එන්නට දඟලන එකා වළටම ඇද දමන්නේ ගැට්ටේ සිටින එකාය. කවදාහරි දෙන්නාම වළට වැටෙනවා ෂුවර්ය. ඊට කළින් බණ්ඩාර නොව වෙනත් මාතර ඡ්‍යොතිෂඥයකු ලවා කේන්දරය බලවා ගැනීම මැනවි.මංගල සමරවීර යනු කඩිමුඩියේ හොඳ සහ නරක වැඩ කලවම් කරගෙන දේශපාලනය කළ අයෙකි. ඔහු විටෙක පදික වේදිකාවේ කඩ කැඩුවේ වළං කඩයට පැන්න හරකකු ලෙසය. කඩවල් ටික කඩා පොළොවට සමතලා කොට අමාත්‍යංශයට පැමිණියේ අමු තිත්ත කුණුහරුපයෙන් බැනුම් අහලාය.”ඇයි කොළඹ කඩ විතරක් කඩන්නේ මාතර ඒවාත් කඩන්නකෝ” කොළඹ පදික වෙළෙන්දෝ අභියෝග කළහ. මංගල නිකම් හිටියේ නැත. පසුව හදාගන්නැයි රහසින් මාතර වෙළෙඳුන්ට කියා සියලු කඩ කඩා දැමීය. අවසන් ප‍්‍රතිඵලය වූයේ කොළඹ කඩත් මාතර කඩත් සුපුරුදු පරිදි යළි ස්ථාපිත වීමය.ඔහු බේරේ වැව සුද්ද කළේය. එය හොඳ වැඩකි. ඊළඟට පාර අයිනේ ඇති බෝධි වටා ගොඩනැඟුණ තාප්ප පාර ඉඩගන්නට කඩා දැමුවේය. පුංචි බොරැල්ල පන්සල කඩා දැමුවේද ඔහුගේ උපදෙස් පරිදිය.එදා මංගල බුදු පිළිමය එල්ලාගෙන සිටියේ ඔලුවෙන්ය. සංඝරත්නයේ විරෝධ පළවූ නිසා බොරැල්ල පන්සල කැඩුවේ නැත. මංගල කළ වැඩවලින් ඉතිරිව ඇත්තේ මාතර බස් නැවතුම් පොළ සහ ගොල්ෆේස් තල්ගස් ටික පමණි.බණ්ඩාරගේ සාස්තර වලට අනුව රජ වෙන්නට පෙරුම් පිරූ මංගල ඇමැතිකමින් ඉවත් කළේ යටිකූට්ටු කුමන්ත‍්‍රණ හෙළිවූ නිසාය. මංගල දැන් කරන කතා ගැන බැලුවාම ත‍්‍රස්තවාදය මර්දනය කරන මොහොතේ විදේශ ඇමැති පදවියේ සිටියා නම් මොන වින්නැහියක් වේදැයි සිතා ගත හැකිය. දැයේ වාසනාවට ඔහු එම තනතුරේ සිටියේ නැත.රනිල් වික‍්‍රමසිංහට එකතුවී ඔලුව කෙළින් කරගන්නට බැලූ මංගලට හැම පැත්තෙන්ම එල්ල වූයේ පහරවල්ය. එජාපය තුළ ගොඩ නඟා ගන්නට ගිය ප‍්‍රතිරූපය කැරළිකරුවෝ විනාශ කළහ. ඊළඟට ඔහු රටටම එපාවූ සෙට් එකක් ළං කර ගත්තේය.මංගල ඇමැති කාලේ මේ සෙට් එක මංගලට නයාට අඳුකොළ මෙනි. මේ සියලු දෙනාම සාමය වෙනුවෙන් ප‍්‍රභාකරන්ට කඩේ ගිය ප‍්‍රභාකරන් ආරක්ෂා කරන්නට දෙස් විදෙස් සියලු කොන්ත‍්‍රාත්වලම නියැලුණ එලොවටත් නැති මෙලොවටත් නැති එන්.ජී.ඕ. කපුටන් රැළකි.එක් පැත්තකින් නිමල්කාය. ඒ ළඟින්ම පාක්‍යසෝතීය. ඊළඟට මංගලට එකතුවී සිටින්නේ “රාවය” මාධ්‍ය මාෆියාවක් ලෙස මංගලම හැඳින්වූ රාවය ජනරංජනය. සිරිතුංග ජයසූරියත් නිදහස් වේදිකාවේ කොනක එල්ලී සිටින විට එදා මංගල කළ කතා සිහිවනවා ඇත.මෙහිදී අපට මංගලට සිහිපත් කර දෙන්නට සිදුවී ඇත්තේ පොදුජනයා සිටින තැනින් ඈත්වී කරන දේශපාලනයෙන් කිසිවකුටත් වගතුවක් නැත. දශක තුනක ත‍්‍රස්තවාදය මහින්ද රාජපක්ෂ ජනාධිපතිතුමා නිමාවට පත්කළේය.ජනඝාතක ප‍්‍රභාකරන් වෙඩි කා මළේය. ප‍්‍රභාකරන් මරා දැමීම මංගලට ඉවසුම් නැතැයි ඔහු ප‍්‍රසිද්ධියේම කියා සිටී. රටට හිමිකම් ඇති ප‍්‍රභාකරන් මියගියදා ජාතික කොඩිය ඔසවා කිරිබත් කෑම මංගලට ඉවසුම් නොවේ.ප‍්‍රභාකරන් මේ රටට හිමිකම් ඇති ජීවිත කී දහසක් විනාශ කළේ දැයි තේරුම් ගැනීමට මංගල අත බබෙකු නොවේ. ශ‍්‍රී මහා බෝධියේ උවැසි උවැසියන් සිය ගණනක් වෙඩි තබා මරා දැමීමෙන් ප‍්‍රභාකරන් කී දෙනෙකු රටට අහිමි කළාද? භික්ෂූන් වහන්සේලා තිස් නමක් කපා කොටා දමා සංඝරත්නයට ශාසනය අහිමි කළ ප‍්‍රභාකරන් මැරුවාට පසු ප‍්‍රභාකරන්ගේ ඝාතන සංස්කෘතියෙන් වේදනා විඳින මිනිස්නු කිරිබත් කෑල්ලක් කෑවාම ඒකට සිත් තැවුලක් ඇතිකර ගන්නට තරම් මංගල මහා බෞද්ධ උපාසකයකු වූයේ සිංහල බෞද්ධ කොමිෂන් සභා වාර්තාව ඉතිහාසයේ කුණු බක්කියට දැමීමෙන් ලබා ගත් පින් මහිමයේ බලයෙන්ද? සිංහල බෞද්ධයකු ලෙස යුද්ධය කළ හැටි ගැන මංගල ප‍්‍රශ්න තිබෙන බවද කියා ඇත.මංගල කියන්නේ කොටියා මෝටාර් විදින විට රණවිරුවන් මෛතී‍්‍ර භාවනාව කළ යුතුª බවය. මරාගෙන මැරෙන කොටියා එනවිට රණවිරුවන් දීර්ඝායු ප‍්‍රාර්ථනා කළ යුතු බවයි.කාලතුවක්කු එල්ල කරන විට රණවිරුවන් සියලු සත්ත්වයෝ නිදුක් වෙත්වා සුවපත් වෙත්වායි කිව යුතු බවයි. රටේ අනාගතය භාරගන්නට සිටින ළමා පරපුර පෙති ගසා කපද්දී රණවිරුවන් කළ යුත්තේ නහි වේරේන වේරානි කියා භාවනා කිරීමය.රණවිරුවන් ජයග‍්‍රහණය කළ විට ජාතික කොඩිය එසැවීම ගැන මංගලට ඇත්තේ ප‍්‍රශ්නයකි. ඔය කතාව මාතර පොළට ගොස් කීවා නම් සිදුවිය හැකි දේ මංගලම දනී. එහෙත් පාක්‍යසෝති ළඟ තියාගෙන ඊට වඩා දෙයක් කියන්නට මංගලට ඉතිරිව නැත.සමහර හරක් රතුපාට දැක්කාම කුලප්පු වෙති. සමහර රතුපාට රෙද්දක් දැක්කාම උන් වළිගය ඔසොවා තප්පු දාති. මංගලට දැන් ජාතික කොඩිය දැක්කාම අමුතු කුලප්පුවක් හැදේ. බුදු පිළිමය ඔලුවෙන් එල්ලාගත්, සිංහල කොමිෂන් සභා වාර්තාව කුණු කූඩයට දමන්නට යෝජනා කළ මංගල සමරවීර නම් වූ බෞද්ධ උපාසක මහතා දේවදත්ත චරිතය රඟපාමින් ගල් පෙරළා ගැනීම තවදුරටත් නොකළ යුතුය.දේශපාලන වශයෙන් නන්නත්තාර වූ මංගලටත් දේශපාලන ගමන් මඟ කට නිසාම වරද්දා ගත් රනිල් වික‍්‍රමසිංහටත් දැන් ඉතින් රාජ්‍ය නොවන සංවිධාන පිහිටෙන් ජීවත් වන පාක්‍යසෝතිගේ පිහිට මිස වෙනත් සරණක් නැත.පක්ෂ පාට මාරු කරමින් ජන විඥානයට එරෙහිව කටයුතු කරන දේශපාලන අඳබාලයන් කෙරෙහි මහජනයා තුළ ඇතිවන්නේ වෛරයක් නොව වේදනාවකි.සාස්තර බණ්ඩාර හෙවත් අධ්‍යාත්මවේදී යයි කියා ගන්නා බණ්ඩාර කෙනකු දේශපාලඥයන් රැසක් බොරු අනාවැකි වලින් අනාථ කර තිබේ. ඔහුගේ කාල හෝරාවලට වැඩ කළ බොරු අනාවැකි වලින් රජ වූ ජානක පෙරේරා, ලසන්ත වික‍්‍රමතුංග, ශී‍්‍රපති සූරියආරච්චි, අනුර බණ්ඩාරනායක අද ජීවිතයෙන් සමුගෙන සිටිති.ජීවතුන් අතර සිටින මංගල සමරවීර, රනිල් වික‍්‍රමසිංහ, කරු ජයසූරිය, රන්ජන් රාමනායක යන අයද බණ්ඩාරගේ බොරු අනාවැකි ලණු ගිල තිබේ. කෝට්ටේ බණ්ඩාර මෙපමණ කාලයක් ජනතාව මුලා කර ජීවනෝපාය සොයා ගත්තේය. මොහුගේ බොරුව හෙළිදරව් වීම නිසා දෙරණ රූපවාහිනී නාලිකාවේ ලග්න පලාපල කියන වැඩ සටහනින් ද ඉවත් කර තිබේ.බොරලැස්ගමුවේ සමරකෝන් මහතා මාණික්‍යට පසුගියදා ලිපියක් එවා තිබුණි. ඔහු බණ්ඩාර මුණ ගැසෙන්නට ගිය විට “බොහොම අපලයි, යන්ත‍්‍රයක් දා ගන්න ඕන. රුපියල් 50,000 ක් යනවා” යි කියා ඇත.“මට හදන්න පොරොන්දු වෙච්ච යන්ත‍්‍රයත් නෑ. පනස්දාහත් නෑ. පොලීසියේ පැමිණිලි කොට මාස පහකින් තමයි මුදල ලබාගත්තේ” සමරකෝන් මහතා සිය ලිපියෙන් කියා සිටී.බණ්ඩාර සාස්තර කියන්නේ ඉතාමත් කරුවල ස්ථානයක සිට බව ද සමරකෝන් මහතා කියයි.ඔහු ළඟට කේන්ද්‍රයක් ගෙන යන හැමෝටම කියන්නේ “ඔබතුමාට අපලයි ඉක්මනට යන්ත‍්‍රයක් දමා ගන්න” කියලාය. එසේ කියා මුලින්ම කරන්නේ රුපියල් 50,000 ට යන්ත‍්‍රයක් දැමීමය. සාමාන්‍යයෙන් ශාස්ත‍්‍රය හැදැරූ ප‍්‍රවීණ ඡ්‍යොතීර්වේදීන් මුලින්ම කරන්නේ කේන්ද්‍රයට අනුව සුබ අසුබ කියාදීමය. එහෙත් බණ්ඩාර කරන්නේ සුබ අසුබ නොබලා එක්වරම යන්ත‍්‍රයක් දැමීමට පනස්දාහක් අවශ්‍ය බව ප‍්‍රකාශ කිරීමය.කෙසේ හෝ බණ්ඩාරගේ අරුම පුදුම ඡ්‍යොතිෂ ක‍්‍රමය ගැන මාණික්‍ය ප‍්‍රවීණ ඡ්‍යොතිෂඥයකුට දුරකථනයෙන් කතා කළේය. ඔහු කීවේ මේ ටිකයි.“ඡ්‍යොතිෂය යනු ඉතාම උතුම් වැදගත් වසර සිය ගණනක් පැරැණි භාවනානුකූල ව්‍යාපෘතියක්. එය ප‍්‍රගුණ කළ යුතු දෙයක්. එය ජන්මයෙන්ම උරුම වන විද්‍යාවක්. එදා රජ දවස රජවරුන් ළඟත් ඡ්‍යොතිෂවේදීන් සිටියා. ජනතාව මුලා කොට මුදල් ගැරීම ඡ්‍යොතිෂය නෙවෙයි. සුදු ඇඳ ගත් පළියට ඡ්‍යොතිෂවේදියෙක් වෙන්න බෑ.”පසුගියදා බණ්ඩාර නැමැත්තකු සිරිකොතදී එජාප දේශපාලන රැස්වීමකට සහභාගි වී ජනාධිපතිතුමාට ඉතා පහත් කැත භාෂාවෙන් බැන වැදී තිබේ. ත‍්‍රස්තවාදය මර්දනය කොට මවුබිම මුදාගත් රාජ්‍ය නායකයකුට ඒ අන්දමින් බැන වැදීම කළ හැක්කේ කසිකබල් අහිකුණ්ඨිකයකුට පමණි. ඡ්‍යොතිෂවේදින් කළ යුත්තේ පලාපල කීම මිස මිනිසුන්ට බැන වැදීම නොවේ.මෙම බණ්ඩාර නමැති පුද්ගලයා ජනාධිපතිතුමාට මඩ ගසන්නේ කුමන හේතුවක් නිසා දැයි මාණික්‍ය ඉහත කී ප‍්‍රවීණ ඡ්‍යොතිෂවේදියාගෙන් ඇසුවේය.“ඔය සාස්තර බණ්ඩාර රජයට මඩ ගසන්න පටන් ගත්තේ අද ඊයේ නෙවෙයි. 1994 දී ප‍්‍රසිද්ධ නක්ෂත‍්‍ර පුවත්පත වූ ඉරහඳ කීවේ චන්ද්‍රිකා ජයග‍්‍රහණය කරන බවයි. බණ්ඩාර කළේ ඉරහඳට සමාන හොර ඉරහඳක් මුද්‍රණය කළා. කිසිම රටක ඡ්‍යොතීර්වේදියකු නොකරන ඉතාමත් පහත් වැඩක්. බණ්ඩාර ගැන රාජිත සේනාරත්න මහතා හොඳින්ම දන්නවා.මාණික්‍ය - ඔබතුමා ළඟ බණ්ඩාරගෙ කේන්ද්‍රය තියෙනව ද?ප‍්‍රවීණ ඡ්‍යොතිෂඥයා - මම එයාගේ කේන්ද්‍රය බලා තියෙනවා. මේ දවස්වල එයාගේ ග‍්‍රහයන් අනුව සඳු ග‍්‍රහයා සහ රාහු නීච වෙලා එයා ඉතාමත් බලගතු මානසික ආබාධයකට ගොදුරු වන ලක්ෂණ පහළ වෙලා. ගෙදර මුල්ලකට තල්ලු වී නිහඬ ජීවිතයක් ගතකරන ලකුණු තියෙනවා.ඔහුගේ සඳු නීච වුණා සේම රාහු ග‍්‍රහයා ඔහුගේ ඔලුව අවුල් කරනවා. ඔහු ළඟට කේන්ද්‍ර බලන්න යන අයට පහර දීමට තරම් මනස අවුල් වේවි. දේශපාලන සගයන් ගෙන් ගුටි කන තැනට පත්වේවි.මං-ගල් කුමාරය මේ ළඟදී තවත් දේශපාලන පක්ෂයක් පිහිටුවීය. නායකයා මං-ගල්ය. මහ ලේකම් රුවන් ෆර්ඩිනැන්ඩස්ය. මෙම පක්ෂයේ න්‍යායාචාර්යවරයා පඩි උපුල්ය.උපුල්ට මේ දිනවල සාස්තර බණ්ඩාරට මෙන් 13 මතක් වී ඇත. සාස්තර බණ්ඩාර අමාරුවේ වැටුණේ 13 සොයන්නට ගොසිනි. 13 පඩි උපුල්ට ද අපලය. එදා ඉසිවරුන් නම් සඳහන් කළේ ආසියාතික රටවල බහුතරයක් වූ බෞද්ධයන්ට 13 අපල නොවන බවයි. එය අපල පල්ලියේ හැදුන වැඩුන අයට බව ඉසිවරු කියති.එම නිසා පල්ලියේ හැදුන වැඩුණ පල්ලියෙන් වැටුප් ගත් උපුල්ටත් 13 අපල බව පෙන්වා දීමට මාණික්‍ය කැමැතිය. ඒ නිසා දැන් උපුල් කළ යුත්තේ අපලය ගෙවා ගන්නට සාස්තර බණ්ඩාර හමුවී කාක නිල් මුද්දක් පැළඳ ගෙන විදේශගත වීමය.මේ අතර උපුල් මං-ගල් කුමාරයාගේ පක්ෂයේ බරටම වැඩලු. මෙම පක්ෂය පිහිටුවීමේ නැකැත ගැන මාණික්‍යට වාර්තා වෙයි. මං-ගල් ගේ අලුත් පක්ෂය පිහිටු වූයේ ගිනි නැකතෙන් බව ප‍්‍රවීණ ඡ්‍යොතිෂවේදීහු පවසති. එම නැකත හොඳ බව කියන්නේ බණ්ඩාර පමණි.මං-ගල් මීට කලින් ද පක්ෂයක් අටවා ගත්තේ ‘ම’ පාර්ශවය නමිනි. එයට “මාපිලා” යයි ද විහිළුවට කීහ. ‘මා’ පිල පටන් ගත් නැකත අසුබ බව බොහෝ දෙනා පෙන්වා දුන්නත් සාස්තර බණ්ඩාර එය පිළිගත්තේ නැත. බණ්ඩාර කීවේ එම පක්ෂය පිහිටුවූ නැකත අනුව ඉක්මණින් ඉහළ යන බවයි. ඉහළට යාම කෙසේ වෙතත් පක්ෂයේ ශී‍්‍රපති ඉතා අවාසනාවන්ත ලෙස යටියන්තොට ගියේය.මං-ගල් ගේ පක්ෂය ගැන ඉතා කල්පනාවෙන් කි‍්‍රයා කරන්නැයි කලවැදි චින්තක සහ සමන් අතාවුද රනිල් වික‍්‍රමසිංහට උපදෙස් දුන්නේය. පක්ෂය තුළ නන්නත්තාර වී සිටින කෘතහස්ත දැන් බලන්නේ මං-ගල් ගේ කරපිටින් හෝ ගොඩ ඒමටය.ඒ අනුව පසුගිය දා එජාප මන්තී‍්‍ර කණ්ඩායම් රැස්වීමට බණ්ඩාර ගෙන්වූයේය. මහින්ද රාජපක්ෂට ඡ්‍යොතිෂ මඩක් ගැසීමට බණ්ඩාර උත්සාහ කළේය. අන්තිමේදී ජොන්ස්ටන් සහ ලක්ෂ්මන් සෙනෙවිරත්න දෙපොලගෙන් ගුටි නොකා හූ හඬ මැද්දේ බණ්ඩාර පලා ගියේය.එක්සත් ජාතික පක්ෂයේ අර්බුද ඉවර නැත. කැරළිකාරයො රනිල් විපක්ෂ නායක ධුරයෙන් එළවා දැමීමට සාකච්ඡා කරති. මෙය දැනගත් රනිල් කෝට්ටේ දෙපැත්ත කන රවි කැරළිකාර මන්තී‍්‍රවරුන්ට ර්‍ථතචදබ කළේය.මේ බව දැනගත් චින්තක අකිල විරාජ්ට දුරකථනයෙන් කතා කළේය. කෝට්ටේ රවි සහ සජිත් කැරළි කරුවන්ට සම්බන්ධ නොකිරීමට කි‍්‍රයා කළේය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906284</link>
    <topic>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයි</topic>
    <author>පිංතූර - නිරෝෂ් පි‍්‍රයංකර හා එස්.ඒ.එල්. නිරෝෂණ(රත්නපුර දිසා විශේෂ)</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්එල්ලාවල පාසල් සිසුවියගේඝාතනයපිටකන්ද දුෂ්කර ගම්මානයකි. බොහෝ අය පිටකන්ද පාර හැඳින්වූයේ වැලිපාර ලෙසිනි. ඇහැලියගොඩ පොලිසියේ සිට පිටකන්ද පාරට කිලෝමීටර තුනකට ආසන්න දුරක් යා යුතුවේ. පොලිසියේ සිට එල්ලාවල හන්දියට කිලෝ මීටර් එකහමාරකි. එතැන සිට පිටකන්ද පාරට තවත් කිලෝ මීටරයක් පමණ ගමන් කළ යුතුය.පියුමි පාසල නිමවී නිවෙසට එන්නේ පිටකන්ද පාර දිගේය. ඊට හේතුව පිටකන්ද පාරේ කිසිදු බසයක් ධාවනය නොවීමයි. ඇය නිවෙසට යෑමට සෑහෙන දුරක් පයින් යා යුතු වේ. තරමක් පාළු පිටකන්ද පාර පියුමිට නුහුරු නුපුරුදු පාරක් ද නොවේ. ඇය පාසල් යන්නේත් එන්නේත් මේ පාරෙනි.පියුමි අකුරු කළ එල්ලාවල පිටකන්ද ජාතික පාසල පිහිටියේ ගම ආසන්නයේ ඇති මහා කන්ද ඔබ්බෙහිය ය.වෙනදා මෙන්ම එදාත් පාසල් ගිය පියුමි එනතුරු ගෙදර අය මඟ බලා සිටිය ද ඇය වෙනදා මෙන් නිවෙසට ආවේ නැත. මින් ඇගේ මව කලබලයට පත්වූයේ සිතේ තිබුණු ගින්දර ද සමඟින්ය.”තුනටත් කිට්ටුයිනේ පුතේ... අක්කා තවම ආවේ නැහැනේ...”ඇය ඒ වනවිට පාසලේ දහවැනි වසරේ ඉගෙනුම ලැබුවාය. පතල් කර්මාන්තයෙන් සිය ජීවිතය ගැටගසා ගන්නට උත්සාහ දරන ඇගේ පියා නැති බැරිකම පසෙකලා සිය දරුවන්ට උගන්වන්නට මහන්සි ගත්තේය. හතර දෙනෙකුගෙන් යුත් පවුලේ පියුමි තෙවැන්නාය. ඇයට බාල නිවුන් සහෝදරයෙක් ද වැඩිමහල් සහෝදරයෙක් සහ සහෝදරියෙක් ද වෙති.පියුමි පාසලේ අහිංසක ශිෂ්‍යාවකි. ඇය ඉගෙනීමට ද දස්කම් පෑවාය. ගුරුවරුන්ගේ ද හිත දිනා සිටි ඇය පාසල් වැඩ කටයුතු ද හොඳින් සිදු කළාය. ඒ නිසාදෝ මීට දින පහකට පෙර ඇය ශිෂ්‍ය නායිකාවක ලෙසින් ද පදක්කම් ලැබුවාය.”අම්මේ.. මොකද තාමත් අක්කා ආවේ නැත්තේ...” මල්ලි ද අක්කා ගැන විපරම් කළේ වෙනදාට ඒ වනවිට අක්කා නිවෙසට පැමිණෙන නිසාය. වේලාව ද සවස පහ පසුවී තිබිණි. පියුමිගේ නොපැමිණීම කාටත් ප‍්‍රශ්නයක් විය. ඒත් ඇය පාසල අවසන් වී ශිෂ්‍ය නායිකා රැස්වීමට ද සහභාගි වී නිවෙසට ඒමට පිටත්ව සිටියාය.මව හැඬු කඳුළෙන්”මං පොඩ්ඩක් බලලා එන්නම්....” පියුමිගේ මව ඥාණවතී පිටකන්ද පාර දිගේ ඉදිරියට ගියේ දියණිය ගැන තොරතුරක් දැනගන්නටය. ආත්තම්මාද ඥාණවතීට එක්වූවාය. ගොම්මන පහවෙමින් පරිසරය අඳුරු වන්නට විය. ඒත් පියුමි ගේ සලකුණක්වත් නැත.”මේ කෙල්ල ආවේ නැහැනේ... වෙනදාට තුනට කලින් ගෙදර එනවනේ.. අපි.. මේ පහළට යනවා.. පොඩ්ඩක් බලන්න”හදිසි ගමන ගැන විපරම් කරන දෙතුන් දෙනකුට ඥාණවතී කීවේ එකම කතාවකි. පාර දිගේ පියවර තැබූ ඔවුහු දෙපස ඇති ලඳු කැළෑ පීරමින් දියණිය සෙවූහ.ඒ අතර තුර ආත්තම්මාගේ දෙනෙත් දිව ගියේ වෙන තැනකටය.”මේ කෙල්ලගේ ලේන්සුව නේද? තැලී තිබුණු බෝවිටියා ගාලක් ළඟ වැටී තිබූ පියුමිගේ ලේන්සුව හඳුනාගන්නට ආත්තම්මාට මෙන්ම ඥාණවතීට ද හැකිවිය.”දෙවියනේ.. ඔව් කෙල්ලගේ තමයි..අනේ කෙල්ලට කරදරයක්වත්ද...”දෙදෙනාම කලබලයට පත්වූහ. ඥාණවතී මහහඩින් කෑගැසුවාය. දෙනෙත් ඒ මේ අත කරකවමින් හතර වටේම බැලුවේ පියුමි ගැනය. ඥාණවතීගේ කලබලයට ගමේ පිරිස් ද එකතු වන්නට වූහ. සියල්ලෝම ඒ මේ අත බලමින් පියුමි සෙවූහ.”දුවේ.. පොඩි දුවේ! දුවේ!”ඔවුන්ගේ හඩින් මුළු යායම දෝංකාර දුන්නේය.”දුවේ..” ඥාණවතීගේ මුවින් වචන පිට නොවිණි. පාර දෙපස ඇති බෑවුම දෙසට කාගේත් අවධානය යොමු විය.”පොඩ්ඩක් පහළට බැහැල බලමුද?”ගමේ තරුණයෙක් කීවේය. එයට කාගේත් කැමැත්ත පළවිය.”ඔව්.. කෙල්ල ඉන්නවා..”ඔහු හෙළ පහළ සිට උඩහට කීය. පාසල් නිල ඇඳුම ඔහුට ඈතට පෙනිණි. ඥාණවතීත් මැගිලින්නෝනාත් කෑගැසූහ. ළතෝනි දුන්හ. ගමේ පිරිස් මෙතැනට රැස්වූයේ කඩිගුලක් ඇවිස්සුණාක් මෙනි. ඇගේ පොත් බෑගයත් සපත්තු කුට්ටමත් ගමේ පිරිස් සොයාගත්හ.පොලිසියට තුෂානි පියුමි මධූෂිකා ජයසිංහ නමැති පහළොස් හැවිරිදි දැරියගේ ඝාතනය පිළිබඳ පැමිණිල්ල ලැබුණේ ඇගේ පියාගෙනි. ස්ථානාධිපතිවරයා කි‍්‍රයාත්මක විය.ඇය මරා දමා තිබුණේ මෙතැනදීයනිලධාරීන් ද කැටුව සිද්ධිය වූ තැනට ගියේය. පියුමිගේ අඩනිරුවත් අප‍්‍රාණික සිරුර හෙළ පහළ තිබිණි. ඇය හැඳ සිටි ගවුම ඉරී ගොසිනි. ඒ වනවිට වේලාව සවස හයයි තිහට පමණ ඇත. පොලිසියේ දැනුම් දීමෙන් මහෙස්ත‍්‍රාත්වරයාගේ පැමිණීම සිදුවිය. ඉන් අනතරුව ඇගේ ප‍්‍රාණය නිරුද්ධ සිරුර හෙළ පහළින් ඉවතට ගත් අතර පශ්චාත් මරණ පරීක්ෂණය අවිස්සාවේල්ල මහ රෝහලේ දී පැවැත්විණි.මූලික රෝහලේ අධිකරණ වෛද්‍ය නිලධාරි සඳුන් විජේවර්ධන මහතා මරණ පරීක්ෂණය පැවැත්වූයේය. ඇය මරා දමා ඇත්තේ ගෙල සිර කිරීමෙන් බව වෛද්‍ය මතය විය. ඒ වනවිටත් ඇය කිසියම් පාපතරයකුගේ අතවරයට ලක්වී තිබිණි.”මේ පාර හරිම පාළුයි.. මේ ළමයා ඔය පාර දිගේ තමයි ගෙදර එන්නේ.. ඔය එන අතරේ කවුරු හරි තිරිසන් මිනිහෙක් සිය ආශාවන් ඉටුකර ගන්නට තමයි මේ දේ කරලා තියෙන්නේ.. ළමයාත් ඒ පුද්ලයාත් සමඟ පොර බදලා තියෙනවා... අපරාධකරු මේ ළමයා දන්න කියන කෙනෙක් වෙන්න ඕන.. ඒ හඳුනාගැනීම නිසා ඇය මරා දමන්නට ඇතැයි කියලත් සැක කරන්න පුළුවන්..” ළමයාගේ සිරුර පහළට විසි කළත් කටු අකුලේ රැඳෙන්න ඇතැයි”සිද්ධිය සම්බන්ධයෙන් මූලික පරීක්ෂණ පැවැත්වූ පොලිස් ස්ථානාධිපති ප‍්‍රදීප් වීරසේකර මහතා කීවේය. සිද්ධිය වහා සහකාර පොලිස් අධිකාරි නන්දරත්න මහතාට දැනුම් දුන්නේය.ඔහු ද එතැනට පැමිණ අපරාධකරු කොටුකර ගත යුතු ආකාරය පිළිබඳව සෙසු නිලධාරීන්ට උපදෙස් දුන්නේය. පියුමිගේ ඝාතනයෙන් මුළු පිටකන්ද ප‍්‍රදේශයම භීතියට පත්ව තිබිණි.මෙහෙමත් තිරිසන්නු..””පුදුම විදිහට ළමයි මරලා දානවානේ..” තවත් සමහරු එලෙස කීහ. කාගේත් අවශ්‍යතාව වූයේ පියුමි ඝාතනය කළ අපරාධකරු හඳුනාගැනීමය.”ඕකා ගමේම එකෙක් වෙන්න ඕනෑ..”බොහෝදෙනාගේ අදහස වූයේ එයයි. පොලිසිය වහා සිද්ධිය වූ තැනට නිල සුනඛයන් ගෙනාවේය. සුනඛයන් ද ඒ අවට හැම තැනම ඉව කළද කිසිදු හෝඩුවාවක් නොලැබිණි. එතැන තිබු රබර් සෙරෙප්පුවක් ගැන කාගේත් අවධානයට ලක්වූයේ ඔය අතරතුරදීය. එය පටිය කැඩී ගිය සෙරෙප්පුවකි.“ඔය කෙල්ල මරපු එකාගේ වෙන්න ඇති...” කාගේත් සැකය එය විය. පොලිසියට එම සැකය නිවැරැදි කර ගන්නට අවශ්‍ය විය. “අපි ඒ සෙරෙප්පුවත් බල්ලන්ට ඉව කරන්නට දුන්නා... ඒත් වැඩක් වුණේ නැහැ... සෙරෙප්පුව හුඟාක් පරණ එකක්... ඒකේ වැලි තට්ටු දෙකක් තිබුණා... ඒ කියන්නේ සෙරෙප්පුව එතනට විසිකරලා දින ගණනාවක් වෙනවා... පටිය කැඩුණු නිසා ඒක විසි කරන්න ඇති... ඒක නිවැරැදි හෝඩුවාවක් වුණේ නැහැ... සමහර විට කිරි කපන්න ආ කෙනෙක්ගේ වෙන්න ඇති...”ස්ථානාධිපතිවරයා කීවේය. පොලිසියට අවශ්‍ය වූයේ දැරිය පාසල නිමවී නිවෙසට එන අයුරු දුටු අය සොයා ගැනීමය. ඒ අනුව ඇළ පහළ දෙදෙනෙකු ගෙන් පොලිසිය තොරතුරු විමසුවේය.“හරියට දෙකයි විසිපහට විතර ගෑනු ළමයා රෝස පාට පොත් බෑගය කරේ දාගෙන ලේන්සුවත් කරකවමින් උඩහට යනවා එක්කෙනෙක් දැකලා තියෙනවා... එතැනින් එහාට කිසිම කෙනෙක් ළමයා දැකලා නැහැ.”“සමහරවිට අපරාධකරු ළමයා එන පාරේ හැංගිලා ඉඳල එකපාරටම ළමයාගේ කට වහලා බය කරලා කැලේට ඇදගෙන යන්න ඇති කියලා හිතෙනවා...” ළමයා මරලා දාලා තිබුණු දිනයට හරියටම ඒ ළමයාට අවුරුදු පහළොව පිරිලා දින දෙකයි ගෙවිලා තිබුණේ... ශිෂ්‍ය නායිකාවක් වෙලා හරියටම දින පහයි...” පොලිස් ස්ථානාධිපතිවරයා මරා දමන ලද පියුමි ගැන සඳහන් කළේය. කෙසේ වෙතත් පරීක්ෂණ නිම නොවීය.මහේස්ත‍්‍රාත් පරීක්ෂණය සිදුවෙද්දීපශ්චාත් මරණ පරීක්ෂණයෙන් අනතුරුව ඇගේ සිරුර අවසන් කටයුතු සිදුකිරීම සඳහා මවුපියන් වෙත භාර දී තිබිණි. ඇගේ අකල් වියෝවෙන් මුළු පිටකන්ද ප‍්‍රදේශයම තවමත් හඬා වැළපෙයි.සෑම ගෙදරකම සුදු කොඩියක් එල්ලා ශෝකය පළ කරන්නට තරම් ගම්වාසීහු කාරුණික වී සිටියහ. එල්ලාවල විදුහලේ දරු දැරියන් මෙන්ම ගුරුවර ගුරුවරියන් පවා ඇගේ අවසන් කටයුතු සඳහා සහභාගි වූයේ දැඩි ශෝකයෙන් යුතුවය. පියුමිගේ මවට සිය දියණියට සිදුවූ දේ තවමත් අදහාගත නොහැකිය. ඇය වරින්වර සිහිසුන්ව ඇද වැටෙයි.“අනේ මගේ කෙල්ල... මගේ රත්තරන් දුවේ... ඔයාට මේ මොකද වුණේ අනේ... මගේ කෙල්ල හරි අහිංසකයි... ඇයි දෙවියනේ මෙහෙම කළේ...”ඇයට කතා කරන්නට තරම් ශක්තියක් නැත. හඬන්නට දෑසේ කඳුළු ද නැත. දෙඅත් පපුවට ගසමින් ඇය දෙවියන් ගෙන් ඉල්ලා සිටින්නේ තම දියණිය නැවත ඇයට ලබා දෙන ලෙසය.එය බලා සිටින කාටවත් දරාගත නොහැකිය. පොලිසිය ලැබුණු හෝඩුවාවන් දෙක තුනක් පසුපස හඹා යයි. අවසන් කටයුතු සිදුවන මොහොත වන තුරුම ගමේ තරුණයන් මෙන් සරමට කමිසයට බැසගත් පොලිස් නිලධාරීන් උත්සාහ ගත්තේ ඝාතකයා ගැන කිසියම් ඔත්තුවක් ලබාගන්නටය. සිවිල් ආරක්ෂක කමිටු සාමාජිකයන් ද ඊට අමතරව පොලිසියට සහාය දුන්හ.“ඔය ළමයා කිසිදු පිරිමි ළමයෙක් එක්ක සම්බන්ධයක් නැහැ... හරිම නිහඬ අහිංසක ළමයෙක්... කිසිම තරහකාරයෙක්වත් නැහැ... ළමයාගෙන් පළිගන්න කෙනෙක් නැහැ.ඇහැලියගොඩ පොලිසිය සිද්ධිය සම්බන්ධයෙන් පුද්ගලයන් සියයකට ආසන්න සංඛ්‍යාවක ගෙන් ප‍්‍රශ්න කර තිබුණේය. ඒ සියල්ල ගමේ පිරිස්ය. ඔවුන් බොහොමයක් කීවේ තමන් පියුමි නොදුටු බවක්ය. ඒත් පොලිසිය තදින් ප‍්‍රශ්න කළේය.මේ අතර තවත් තොරතුරක් පොලිසියට ලැබිණි. ඒ සැක කටයුතු ගමේම පුද්ගලයකු ගැනය. පොලිසිය ඔහු පසුපස විපරම් කළේය. ඔහු ගේ හැසිරීම් රටාව ගැන දැඩි අවධානයෙන් ද පසුවිය.“කෙසේ වෙතත් ඝාතකයා කවුදැයි අපි තවම දන්නේ නැහැ... සැක කටයුතු තොරතුරු රැසක්ම අප සතුව තිබෙනවා... අවශ්‍ය වුවහොත් සැකකරු හරියටම දැනගන්නට ඩීඑන්ඒ පරීක්ෂණයක් කරන්නත් පුළුවන්...”රත්නපුර ප‍්‍රදේශයේ ජ්‍යෙෂ්ඨ පොලිස් නිලධාරියෙක් කීවේය.ඇහැලියගොඩ පොලිස් ස්ථානාධිපති ප‍්‍රදීප් වීරසේකරඑහෙත් පත‍්‍රය මුද්‍රණයට යන මොහොත වන විට දැනගන්නට ලැබුණේ විමර්ශන කටයුතු දිගටම සිදු කෙරෙමින් පවතින බවය.රත්නපුර පොලිස් කොට්ඨාසයේ තවත් විශේෂ පොලිස් කණ්ඩායම් දෙකක් ද පරීක්ෂණ සඳහා ඇහැලියගොඩ පොලිසියට සහාය වෙති.මේ ආකාරයෙන් පාසල් දරුවන් ඝාතනය කෙරුණු සිද්ධීන් ගණනාවක් රටපුරා නොයෙක් ප‍්‍රදේශවලින් වාර්තා වුණු අතර ඉන් කීපයක් කප්පම් සඳහා දරුවන් පැහැර ගැනීම්ය. මේ වාගේ සිද්ධි ඉදිරියටත් ඇති නොවීම සඳහා නීතිය කි‍්‍රයාත්මක කරන බලධාරීන්ගේ දැඩි අවධානය යොමුවිය යුතුවාක් මෙන්ම සමාජ ප‍්‍රජාවගේ දැනුම්වත් භාවය ද වැදගත් වේ. දරුවන් යනු රටට සම්පතකි. ඒ සම්පත රැක ගැනීම කාගේත් වගකීමකි.දිසා බාර නියෝජ්‍ය පොලිස්පති උපාලි හේවගේ රත්නපුර කොට්ඨාස බාර ජ්‍යෙෂ්ඨ පොලිස් අධිකාරී කිත්සිරි ගනේගම, සහකාර පොලිස් අධිකාරි පී.ඒ. නන්දරත්න යන මහත්වරුන්ගේ උපදෙස් මත ඇහැලියගොඩ පොලිස් ස්ථානාධිපති ප‍්‍රදීප් වීරසේකර ප‍්‍රමුඛ අපරාධ විමර්ශන අංශයේ ස්ථානාධිපති බර්ටි පෙරේරා ඇතුළු නිලධාරීන් කණ්ඩායමක් මේ පිළිබඳ වැඩිදුර පරීක්ෂණ පවත්වනු ඇත.පිංතූර - නිරෝෂ් පි‍්‍රයංකර හා එස්.ඒ.එල්. නිරෝෂණ(රත්නපුර දිසා විශේෂ)</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906281</link>
    <topic>ජාතික ගැටලුවට ‘දේශීය විසඳුමක්’</topic>
    <author>කොළඹ විශ්වවිද්‍යාලය යේආචාර්ය ප්‍රේමකුමාර ද සිල්වා</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්ඓතිහාසික යුද ජයග‍්‍රහණයත් සමඟ මහින්ද රාජපක්ෂ ජනාධිපතිතුමා ජාතික උත්සව කිහිපයකදී ම ඉතා වැදගත් අදහසක් ‘ජාතික ගැටලුව‘ විසඳුම සම්බන්ධයෙන් පළ කළේ ය. එනම් පවතින ගැටලුව සම්බන්ධයෙන් ‘දේශීය විසඳුමක්’ ලබාදෙන බව ය. දේශීය විසඳුම කුමක්ද? යන්න ප‍්‍රශ්න කිරීමට වඩා එම ප‍්‍රකාශයේ න්‍යායික වැදගත්කම පිළිබඳ යම් විග‍්‍රහයක් කිරීම කාලෝචිත ය.පශ්චාත් යටත් විජිත ශ‍්‍රී ලාංකේය රාජ්‍ය සැකැසුම තුළ සිංහල නොවන ජන කොටස්වල අභිලාෂයන් නියෝජනය නොවීමේ හෝ ඒවා බැහැර කිරීමේ ප‍්‍රතිඵලයක් ලෙස වසර 30 කට ආසන්න විනාශකාරී ජනවාර්ගික යුද්ධයක් දක්වා මේ ‘ජාතික ගැටලුව‘ වර්ධනය වූවා පමණක් නොව දෙමළ හා සිංහල සමාජය අතර සැකය අවිශ්වාසය මෙන් ම එකිනෙකාට ගරු කිරීමේ හා සංස්කෘතික වෙනස්කම් නොඉවසීමේ තත්ත්වයක් හරහා මෙම ජන කොටස් අතර තිබූ සම්බන්ධතාවල දුරස්ථභාවය වඩ වඩා තීව‍්‍ර කළේ ය.මෙම පස මිතුරු සම්බන්ධය වඩා මිත‍්‍රශීලී මෙන් ම එකිනෙකා ඉවසන පොදු ශ‍්‍රී ලාංකීය අනන්‍යතාවක් ගොඩනැඟීමට අවශ්‍ය විසඳුම් ලෙස විවිධ දේශපාලන යෝජනා ඉදිරිපත් වූවා පමණක් නොව එම යෝජනා මගින් ඇත්තටම සිදුවූයේ ජන කොටස් අතර යම් සංහිඳියාවක් ඇති කිරීමට වඩා පැවති සම්බන්ධතාවන්ගෙන් වඩාත් ඈත් කිරීම ය.එනම් ‘විසඳුම්’ ගෙනා සෑම අවස්ථාවකදීම, එක්කෝ දෙමළ සමාජයේ දේශපාලන ප‍්‍රභූන් හා ඔවුන්ගේ අනුගාමිකයන් ඊට විරුද්ධ වූ අතර නැතිනම් සිංහල සමාජයේ දේශපාලන ප‍්‍රභූන් හා ඔවුන්ගේ අනුගාමිකයන්ගේ විරෝධතා මත ‘විසඳුම්’ හකුලා ගැනීමට සිදු වීමයි.මෙසේ සිදුවන සෑම අවස්ථාවකදීම මෙම ජන කොටස් අතර අන්‍යොන්‍ය සැකය හා අවිශ්වාසය කරළියට පැමිණි අතර ඒ හරහා එකිනෙකා අතර වර්ධනය වෙමින් පැවති සමාජ, සංස්කෘතික හා දේශපාලන දුරස්ථභාවය වඩ වඩා දියුණු තියුණු කළේ ය.බණ්ඩාරනායක - චෙල්වනායගම් ගිවිසුමේ සිට තිම්පු සාකච්ඡා හරහා ජිනීවා නුවර සාකච්ඡා දක්වා පැවති ‘විසඳුම්’ සෙවීමේ ගමන හරහා ඇත්තටම සිදු වූයේ මෙම දුරස්ථභාවය නැතිනම් ජන කොටස් අතර සම්බන්ධතාවක් ප‍්‍රතිවිරුද්ධ දිසාවන්ට තල්ලු කිරීමය.මේ අසමගිය වඩා දියුණු තියුණු කිරීමට යෝජිත දේශපාලන ‘විසඳුම්’ අසමත් වූයේ දෙමළ හෝ සිංහල ජනතාව අතර ඇති ප‍්‍රශ්නයක් නිසා නොව විශ්ව ව්‍යාපී බටහිර ලිබරල් ප‍්‍රජාතන්ත‍්‍රවාදයට ම ආවේණික වූ නැතිනම් ඉන් ජනනය වූ ප‍්‍රශ්නයක් නිසා බවයි.වෙනත් වචන වලින් කියන්නේ නම් ‘ජාතික ගැටලුව‘ විසඳීම සඳහා ඉදිරිපත් කළ අනේක විධ විසඳුම් සංකල්පගත වූයේත් බි‍්‍රතාන්‍ය යටත් විජිතවාදය විසින් මේ රටට උරුම කර දෙනු ලැබූ බටහිර ලිබරල් ප‍්‍රජාතන්ත‍්‍රවාදය තුළ නැතිනම් එම රාමුව තුළ බහා ‘විසඳුම්’ සෙවීමට දැරු උත්සාහය ඇතුළතය. 1931 දී ඩොනමෝර් කොමිසම හරහා මේ රටට එන්නත් කරන ලද ලිබරල් ප‍්‍රජාතන්ත‍්‍රවාදය හරහා ප‍්‍රථම වරට මේ රට ‘බහුතරයේ දේශපාලනය’ හෙවත් ‘බහුතරයේ කැමැත්ත’ මත කි‍්‍රයා කරන ‘ප‍්‍රජාතන්ත‍්‍රවාදී දේශපාලනයක්’ හඳුන්වා දුනි.බහුතරයේ කැමැත්ත ඇතුළත සුළුතරයේ කැමැත්ත. බැහැර වන්නේ යැයි යන ගැටලුව මෙම ලිබරල් ප‍්‍රජාතන්ත‍්‍රවාදී සංකල්පගත කිරීම හරහා ‘බහුතරයේ කැමැත්ත’ අධිනිශ්චය වන්නේ යැයි යන කාරණය වැදගත් වන්නේ නැත.ලිබරල් ප‍්‍රජාතන්ත‍්‍රවාදී රාමුවක් තුළ ‘ජාතික ගැටලුවට’ විසඳුම් සෙවීම අසාර්ථක වූයේ සිංහල හෝ දෙමළ ප‍්‍රජාවේ ප‍්‍රශ්නයන් නිසා නොව එම ප‍්‍රජාතන්ත‍්‍රවාදය තුළ ම මුල් බැස ගත් නැතිනම් ඊට ආවේණික වූ මෙම ගැටලුව නිසාය යන්න මාගේ හැඟීමයි.එසේ නම්, ජනාධිපතිතුමා විසින් යෝජනා කර සිටින දේශීය විසඳුම බටහිර ලිබරල් ප‍්‍රජාතන්ත‍්‍රවාදීන්ගේ සූත‍්‍රගත කිරීම වලින් බැහැරව ඉදිරිපත් කරනු ලබන විසඳුමක් නම් එය දේශීය විසඳුමක් වීමට ඇති විභවතාව වැඩි ය.එසේ ම එම දේශීය විසඳුම සිංහල බෞද්ධ ජාතිකවාදී රාමුවේ ආධිපත්‍යය තහවුරු වන මට්ටමේ ‘දේශීය විසඳුමක්’ නම් එම සංකල්පගත කිරීම මඟින් දැඩි සමානකම් පවතින සිංහල බෞද්ධ ජාතිකවාදය ද දේශීය සංසිද්ධියක් ලෙස කෙනකුට පෙනී ගියත් ඔවුන්ගේ ‘දේශීයත්වය’ සංකල්පගත කොට ඇත්තේ ද බටහිර විශ්වව්‍යාපී සංකල්ප රාමු තුළ බව වඩා දියුණු විමර්ශනයේ යෙදෙන්නකුට පෙනී යනු ඇත.එනම් සිංහල බෞද්ධ ජාතිකවාදය බටහිරට එරෙහි වන ‘දේශීයත්වය’ රැකගනු ලබන දේශපාලන ව්‍යාපාරයක් ලෙස බැලූ බැල්මට පෙනී යන නමුත් ඔවුන් ඉදිරිපත් කරනු ලබන ‘විසඳුම්’ වල පදනම වැටී ඇත්තේ මා කලින් සඳහන් කළ බටහිර ලිබරල් ප‍්‍රජාතන්ත‍්‍රවාදය විසින් ජනනය කරනු ලැබූ ‘බහුතරයේ කැමැත්ත’ යන සූත‍්‍රය දේවත්වයෙන් සළකා ය.ශ‍්‍රී ලාංකීය සමාජ දේශපාලන දේහය ඉතා තදබල ලෙස වෙලාගෙන ඇති ‘බහුතරයේ කැමැත්ත’ මත සූත‍්‍රගත වූ දේශපාලන මතවාද හා භාවිතය හරහා යම් දේශපාලන විසඳුමක් ලබා දිය හැක්කේ ය යන තදබල විශ්වාසය හෝ ඒ වැනි කිසිදු විසඳුමක් පශ්චාත් යුද තත්ත්වය තුළ අදාළ නැතැයි තර්ක කරනු ලබන දේශපාලන කණ්ඩායම් නිතැතින් ම ඒ වැනි නිගමනවලට යොමු වන්නේ බටහිර ලිබරල් ප‍්‍රජාතන්ත‍්‍රවාදී හරහා මේ රට මුල් බැස ගෙන ඇති ‘බහුතරය’ හා ‘සුළුතරය’ යන බෙදීම සැලකිල්ලට ගනිමිනි.නමුත් එසේ නොවන්නේ යැයි යම් කණ්ඩායමකට තර්ක කළ හැකි නමුත් ඒ වැනි දේශපාලන කණ්ඩායම්වල සංවාද භාෂාව තියුණු විමර්ශනයකට ලක් කිරීමේ දී ඔවුන් ඉදිරිපත් කරනු ලබන ‘විසඳුම්’ වල න්‍යායික හා සංකල්පමය පදනම යූරෝ කේන්ද්‍රීය ලිබරල් ප‍්‍රජාතන්ත‍්‍රවාදය මත වැටී ඇති බව පෙනේ.මේ දේශපාලන දෘෂ්ටියෙන් බැහැරව විසඳුම් ඉදිරිපත් කිරීමට තරම් දේශපාලන න්‍යායික පරිනත බවත් ශ‍්‍රී ලාංකීය දේශපාලන සංස්කෘතියට දැනට ඇතැයි යන්න විශ්වාස කළ නොහැක. ජාතික ගැටලු විසඳීමේදී මෙන් ම ශ‍්‍රී ලාංකික රාජ්‍ය ශක්තිමත් කිරීමේ ව්‍යාපෘතිය තුළ වුව ද පෙර කී දේශපාලන දෘෂ්ටියෙන් ඉඳුරා ම වෙනස් වූ නව සිතා බැලීමක් අවශ්‍ය වන්නේ ය.ජනාධිපතිතුමා ප‍්‍රකාශ කළ ආකාරයේ ‘දේශීය විසඳුම’ සන්දර්භගත කළ යුත්තේත් ඒ සඳහා කි‍්‍රයා කළ යුත්තේත් පෙර කී න්‍යායික හා සංකල්පමය ආස්ථානයන්ට ඉඳුරාම වෙනස් වූ අවකාශය තුළ ය.ඒ අනුව මා යෝජනා කරනු ලබන්නේ ජනාධිපතිතුමාගේ ‘දේශීය විසඳුම්’ ඉහත දක්වන ආස්ථානයන්ගෙන් ඉඳුරාම වෙනස් වූ යෝජනාවක් විය යුතු බවයි. ‘දේශීය විසඳුම’ වඩා අර්ථසම්පන්න වන්නේ බටහිර ලිබරල් ප‍්‍රජාතන්ත‍්‍රවාදී ලෝක දැක්මෙන් බැහැරව ගොඩනඟා ගන්නා නව න්‍යායික හා සංකල්පීය අවකාශයක් තුළ පමණකි.ජනාධිපතිතුමා අපේක්ෂා කරනු ලබන ආකාරයේ මානුෂිකත්වය රජයන සමෘද්ධිමත් ශ‍්‍රී ලංකාවක ශ‍්‍රී ලාංකික පුරවැසියන්ගෙන් යුත් පක්ෂයක් ගොඩනඟා ගත හැක්කේ එසේ කිරීමෙන් පමණකි. එතුමාගේ වචනවලින් ම කියන්නේ නම් “අපේ විසඳුම් තුළ ජාතිවාදයට බෙදුම්වාදයට ඉඩක් නැහැ” යන අදහස අර්ථ සම්පන්න කළ හැක්කේ එවිට ය.එවැන්නක් ඇති කිරීම යුද ජයග‍්‍රහණයටත් වඩා අසීරු කර්තව්‍යයකි. නමුත් මේ නව න්‍යායික හා සංකල්පීය අවකාශය ගොඩනඟා ගත හැකි නව සංවාද භාෂාවන් හා ඒ මත පදනම් වූ ස්ථිර විසඳුමක් හෙට දවස වෙනුවෙන් සෙවීම අද දවසේ ප‍්‍රමුඛතම කාර්යය ලෙස අප විසින් සැලකිල්ලට ගත යුතු ය.කොළඹ විශ්වවිද්‍යාලය යේආචාර්ය ප්‍රේමකුමාර ද සිල්වා</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906282</link>
    <topic>මයිකල් ජැක්සන්</topic>
    <author>ටිරෝනි වෑවලගේ</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්තමාට තමාමපාලනය කරගත නොහැකි වූපසුගිය සිකුරාදා දිනයට අරුණලු වැටෙත්ම ලැබුණු පුවතකින් සිත දුක්බර විය. ඉන් කියවුණේ මයිකල් ජැක්සන් මිය ගිය බවයි. සැබවින්ම එය බොහෝ දෙනාගේ සිත කළඹන්නට හේතු වී තිබිණි. මයිකල් ජැක්සන්ගේ ජනපි‍්‍රයත්වය එතරම්ය. මා මේ කථා කරන්නේ දකුණු ආසියාවේ කෙළවරේ පිහිටි අපේ පුංචි රට ඔහුගේ මරණය පිළිබඳ පුවතට ප‍්‍රතිචාර දැක්වූ අන්දමය.එසේ නම් ජැක්සන් ගේ ගීත රස විඳි ඔහුගේ සජීවි ප‍්‍රසංග පැවැත්වුණු, ඔහු ජීවත් වූ රටවල ජනතාවගෙන් මේ පුවතට ලැබුණු ප‍්‍රතිචාර ගැන කවර කථාද? මේ අරුම මිනිසාට මෙවන් ජන ප‍්‍රසාදයක් ලැබුණේ කෙසේද? ඒ සඳහා ලැබෙන සරලම පිළිතුර ඔහුගේ සංගීතයයි. එය නිවැරැදිය. සංගීතය විශ්ව භාෂාවකි.එම විශ්ව භාෂාවෙන් මානව වර්ගයා අමතන්නා පොදු මිනිසෙකි. ඔහුට ජාති, ආගම්, කුල, ගෝත‍්‍ර, වර්ණ බේද නැත. මයිකල් ජැක්සන් ද එවැන්නෙකි. එහෙත් ඔහුගේ චරිතය සුවිශේෂීය.අපට කථා කරන්නට දහසකුත් එකක් දේ ඉතිරි කර මියගිය මේ මිනිසා උපත ලැබුවේ 1958 අගෝස්තු 29 වැනිදාය. මිය යන විට ඔහුගේ වයස අවුරුදු 51 ක් විය. දරුවන් 9 දෙනෙක්ගෙන් යුත් පවුලක හත්වැනියා වූ ජැක්සන්ට ගෙවා දැමීමට සිදුවූයේ කටුක ළමා කාලයකි. ඒ කටුකත්වය ඔහුට උරුම කළ පුද්ගලයා අන් කවරෙක් හෝ නොව ඔහුගේ පියා ම විය.වරින්වර මාධ්‍ය වාර්තා කර තිබූ පරිදි මෙන්ම 1993 දී රූපවාහිනී සාකච්ඡාවකදී ජැක්සන් ම ප‍්‍රකාශ කළ අන්දමට ඔහුගේ පියා ජැක්සන්ව ශාරීරිකව හා මානසිකව අපහරණයට ලක් කර ඇත. කුඩා ජැක්සන්ව පාදයකින් අල්ලා හිස පහළට සිටින සේ ජනේලයෙන් ඉවතට විසි කිරීමට උත්සාහ දැරීම පියා ගේ විනෝදාංශය විය.රාති‍්‍රයේ නිදා සිටින විට භයංකර වෙස් මුහුණු පැළඳ විත් ජැක්සන් ව බියපත් කිරීම තවත් එක් කී‍්‍රඩාවක් විය. මෙවන් වූ පරිසරයක් සහිත නිවෙසක හැදී වැඩුණු ජැක්සන් අතින් පසුකාලීනව සිදුවූ දේ හොඳ වැඩි’ යැයි සිතෙන්නට ද බැරි නැත.මේ කිසිවකින් හෝ ජැක්සන් ගේ සිතේ සංගීතය කෙරෙහි තිබූ ඇල්ම මඟ හරවන්නට බැරි විය. තම සහෝදරයන් සමඟ ‘ජැක්සන් 5’ සංගීත කණ්ඩායමට මුල පුරන විට ඔහුගේ වයස අවුරුදු 11 කි. එතැන් සිට වසර කිහිපයක් ගතවන විට මේ කෙසඟ කොලුවා ලෝකයේ පොප් කිරුළ තම හිස මත රඳවා ගත්තේය. සෙමින් පැමිණි ගමනේ ස්වර්ණමය යුගය වාර්තා වූයේ 80 දශකයෙනි.මයිකල් ජැක්සන් ගැන මුළු ලොවම කථා කළේය. ඔහුගේ සංගීතය ආකර්ෂණීය විය. ඔහුගේ ගීත රට රටවල ගීත දර්ශකයන්හි ඉහළට නගින්නට විය. 1984 ග‍්‍රැමී සම්මාන උලෙළේ දී ඔහුගේ නමට සම්මාන 8 න් වෙන් කිරීමට සංවිධායකයෝ කටයුතු කළහ. ජනතා ප‍්‍රසාදය එතරම්ය.ඒ සමගම විය යුතු පරිදිම ඔහු වටා සල්ලි උල්පත් මැවිණි. දක්ෂතාව මිල කොට ලැබූ මුදල් ජැක්සන්ගේ දිවිය වෙනම මාවතකට යොමු කරවීය. එතැන් සිට වාර්තා වූයේ ජැක්සන්ගේ චරිතයේ සැඟවුණු පාර්ශවයයි. 1986 දී මාධ්‍ය අමුතුම පුවතක් වාර්තා කළේය. ඉන් කියැවුණේ මයිකල් ජැක්සන් රාති‍්‍රය ගත කරන්නේ හයිපර් බැරික් ඔක්සිජන් සහිත කුටියක බවයි.එසේ කිරීමට හේතුව වයස්ගත වීම පාලනය කිරීම බවද ජනාමාධ්‍යවල සඳහන් විය. මේ අතර ජැක්සන් ලෝලීන්ට ඔහුගේ ඡවි වර්ණයේ වෙනසක් පැහැදිලිවම දිස් වන්නට විය. උපතේ සිට ජැක්සන්ට පැවතියේ කළු පැහැයකි. ඔහු අපි‍්‍රකානු ඇමෙරිකානුවකු වීම ඊට හේතුවය. එහෙත් 80 දශකයේදී ක‍්‍රමක‍්‍රමයෙන් ඔහුගේ සමේ පැහැය වර්ධනය වන්නට විය.ටික කලකින් එය සුදු පැහැය ද ඉක්මවා අති සුදු පැහැයකට උරුමකම් කීය. මේ විපර්යාසයේ රහස ද හෙළිදරව් කර සිටියේ ද ජනමාධ්‍යයයි. ජැක්සන් තමාට උපතින් හිමිවූ ඡවි වර්ණය සුදු පැහැයට හරවා ගැනීමට විශාල ලෙස රසායනික ද්‍රව්‍ය භාවිතා කරමින් සිටියේය. ජීවිතයේ පසු කාලයේදී ඒ හේතුවෙන් ඔහුට මුහුණ දීමට සිදුවූ රෝග පීඩා බොහෝය.විශේෂයෙන් ම හිරු එළිය ඔහු පීඩාවට පත් කළේය. තමන්ගේ උපත ප‍්‍රකාශ කෙරෙන ඡවි වර්ණය වෙනස් කර ගනිමින් දෙවියන්ට ද වංචා කළ ද ජැක්සන් කෙරෙහි වන ජනතා ප‍්‍රසාදයේ කිසිඳු අඩුවක් වූයේ නැත.ඉන්පසුව ඔහු තමාට ඇවැසි පරිදි තම ශරීරය වෙනස් කිරීම ඇරැඹුවේය. නහය, නළල මෙන්ම කම්මුල්වල අස්ථීන් ද ශල්‍යකර්ම මගින් වඩාත් හැඩකර ගත් ඔහු දෙතොල ද මනාව සිහින් කර ගත්තේය. ඉන්පසු නර්තන ශිල්පියකුගේ සිරුරක් වෙනුවෙන් යයි කියමින් තම සිරුරේ බර විශාල ලෙස අඩු කර ගත්තේය.අවසානයේ මයිකල් ජැක්සන් යනුවෙන් අමුතුම මිනිසකුගේ රූපකායක් බිහිවී තිබිණි. මුදල් සහ ජනපි‍්‍රයත්වය ඔහු විපර්යාසයකට බඳුන් කර තිබිණි. මේ සියල්ල විශ්ලේෂණය කළ ඇතැම් මනෝ විශ්ලේෂකයන් පැවසුවේ මයිකල් ජැක්සන් දරුණු මානසික රෝගයකින් පෙළෙන බවයි.එහෙත් ජැක්සන් ඒ වන විට ද ජනපි‍්‍රයත්වයේ හිණි පෙත්තේය. ඔහුගේ සජීවී ප‍්‍රසංගවලදී තරුණ තරුණියෝ කෑ ගසමින් ප‍්‍රසාදය පළ කළහ. ආවේගය දරා ගත නොහැකි තරුණියෝ විසඥ වූහ. ඔහුගේ ගීත ඇල්බම් එක්සත් ජනපද නැව් පුරවමින් විදෙස් වරායන් බලා යාත‍්‍රා කරන්නට විය.මනෝ විශ්ලේශකයන්ට පිළිතුරු දෙමින් ජැක්සන් වරක් මෙසේ කීවේය. ඒ ජනමාධ්‍යවේදින් අමතමිනි.”ජනතාවට කියන්න මම පිටසක්වල ජීවියෙක් කියලා. මම පණපිටින් කුකුළන් කා දමලා රාති‍්‍රයේදී වනචාරී නැටුම් නටන බව කියන්න. ඔබ කියන හැම දෙයක්ම ජනතාව පිළිගනියි. ඒ ඔබ ජනමාධ්‍යවේදීන් නිසා. ඒත් මම මාධ්‍ය අමතලා කිව්වොත් මම, මයිකල් ජැක්සන් පිටසක්වල ජීවියෙක්. මම පණපිටින් කුකුළන් කාලා රෑට වනචාරී නැටුම් නටනවා කියලා... ජනතාව කියයි අපෝ.. මයිකල් ජැක්සන්ට පිස්සු කියලා...”තම තෙවැනි දරුවා බැල්කනියෙන් පහළට දැමීමට සැරසෙමින්ඔහු එලෙස මාධ්‍ය සහ ජනතාව අතරත් මාධ්‍ය සහ ඔහු අතරත්, ඔහු සහ ජනතාව අතරත් වන අවබෝධය ගැන විග‍්‍රහ කළේය. ජැක්සන් හෙවත් පොප් රජා මෙලෙස ලොව කළඹද්දී ඔහුගේ ගීත ඇතුළත් තැටි සංගීත ලොව කළඹමින් තිබිණි. ඔෆ් ද වෝල් (1979) ති‍්‍රලර් (1982) බෑඩ් (1987) ඩේන්ජරස් (1991) සංගීත වෙළෙඳ පොළ උඩු යටිකුරු කරන්නට විය.එහෙත් 90 දශකය ජැක්සන්ට එතරම් හිතකර වූයේ නැත. බෑඩ් (1987) ගී තැටිය ති‍්‍රලර් (1982) තරම් අලෙවි නොවුවද එහි අලෙවි වූ සමස්ත තැටි සංඛ්‍යාව මිලියන 30 ක් ලෙස ගණන් බලා තිබිණි. ඔහුගේ ගී තැටි අලෙවිය හේතුවෙන් ගිනස් වාර්තා ද මයිකල් ජැක්සන් නමින් ලියවෙන්නට විය.සෝවියට් රුසියාවේ රූපවාහිනී යන්ත‍්‍රවල දක්නට ලැබුණු ප‍්‍රථම ඇමෙරිකානු කලාකරුවා මයිකල් ජැක්සන් ම වූයේය. ඇමෙරිකානු ජනාධිපතිවරු රැසක්ම ඔහු ධවල මන්දිරයට කැඳවා උපහාර පුද කළෝය.ඉන්පසුව ඔහුගේ ළමා අපචාර කරළියට පැමිණෙන්නට විය. දහතුන් වියැති ජෝර්ඩ්න් චැන්ඩ්ලර් මයිකල් ජැක්සන් තමා අපයෝජනයට ලක් කළ බව උසාවියේදී කියා සිටියේය. ඔහුගේ මත්ද්‍රව්‍ය ඇබ්බැහිවීම් ගැන වාර්තාවල අඩුවක් වූයේ නැත.ඩොලර් මිලියන 20 කින් නඩුව සමථයකට පත් කර ගත් ජැක්සන් ඉක්මනින්ම ලීසා මාරි පෙ‍්‍රස්ලි සමඟ විවාහ වූයේය. ඇය එල්විස් පෙ‍්‍රස්ලිගේ දියණිය වූවාය. මෙම විවාහය ජැක්සන්ට වැදුණු මඩ ඉවත් කිරීම වෙනුවෙන් ම වූවක් බවට ගොඩනැඟුණු මතය සනාථ කරමින් වසර දෙකකට පසු ඔවුහු වෙන් වූහ. ඒත් ඔවුන්ගේ මිත‍්‍රත්වය දිගටම පැවතිණි.තවත් අලකලංචි රැසකට පසු ජැක්සන් ඩෙබෝරා ජේන් නම් වූ හෙදියක සමඟ විවාහ වූයේය. මෙවර ඔහුගේ අරමුණ දරුවන් ලැබීම විය. ඔහුගේ පුතා මයිකල් ජෝසෆ් ජැක්සන්ය.දියණිය පැරිස් මිචෙල් කැත්රීන් ජැක්සන්ය. ඩෙබෝරා සහ ජැක්සන් 1999 දී දික්කසාද වූහ. 2002 දී ඔහු තමා තවත් දරුවකු ගේ පියකු බව ප‍්‍රකාශ කළේය. ඒත් මේ අලුත උපන් දරුවාගේ මව කවරකු දැයි කිසිකලෙක ප‍්‍රකාශ වූයේ නැත. බිලිඳ්‍රට මාස කිහිපයක් ගත වෙද්දී ජර්මනියේ බර්ලින්හි හෝටලයක ජනේලයෙන් ඉවතට දරුවා විසි කිරීමට ජැක්සන් උත්සාහ දැරුවේය.ජැක්සන් 5. පසුපෙළ වමේ මයිකල් ස්වර්ණමය යුගයදෙනෝදාහක් දෙනා බලා සිටියදී කළ මෙම කි‍්‍රයාව ජැක්සන්ට විනෝදයක් ම විය. මෙම අවස්ථාව සැබවින්ම සමාන වූයේ ජැක්සන් කුඩා කල තම පියාගෙන් අත්විඳි හිරිහැරවලටය. එහෙත් එසේ වූ පළියට ඔහු අනුකම්පාවට උරුමකම් කීමට සුදුසු වූයේ නැත.ජැක්සන්ට අයත් මන්දිර හා ඉඩකඩම් විශාල ප‍්‍රමාණයකි. එහෙත් ඔහුගේ අවකල් පැවැත්ම මේ අතරින් බහුතරය ඔහුගෙන් ඉවත් කිරීමට සමත් විය. පසුගිය 25 වැනිදා කැලිෆෝනියාවේ ලොස් ඇන්ජලිස්හි නිවෙසක ඔහු ආශ්වාස ප‍්‍රශ්වාසයෙන් තොරව වැතිරී සිටින බවට හදිසි දුරකථන ඇමතුමක් ප‍්‍රදේශයේ ආරක්ෂක නිලධාරීන්ට ලැබිණි.වහා පැමිණි ගිනි නිවන හමුදාව ජැක්සන් වෛද්‍ය ප‍්‍රතිකාරවලට යොමු කරවීය. එහෙත් එදින ඇමෙරිකානු වේලාවෙන් දහවල් 2.26 ට මේ සුප‍්‍රසිද්ධ ගායකයා තම දෙනෙත් සදහටම පියා ගත්තේය. ඔහුගේ ගැටලු සහගත පෞද්ගලික ජීවිතය කෙසේ වුවද සුවිශේෂී සංගීත ජීවිතයට ආදරය කළ දහස් ගණන් ජනතාව හදවතින්ම දුක් වන්නට වූහ.ළමා කාලය ලබා දුන් කැළැල් සහිත ජැක්සන් ගේ දිවියේ සැඟවුණු පැතිකඩ කටුක වන්නාසේම ඔහු උපතින් ගෙනා දක්ෂතා ද නිමක් වූයේ නැත. ඔහු ගායකයෙක්, ගීත රචකයෙක්, කළමනාකරුවෙක්, නර්තන ශිල්පියෙක්, නළුවෙක්, ලේඛකයෙක් මෙන්ම අති සාර්ථක ව්‍යාපාරිකයෙක් ද වූයේය.අවසානයේ රෝගී වූ හෘදය ඔහුගේ ජීවිතය නවතා දැම්මේය. ඔහුගේ ජීවිතයේ සංගීතය පමණක් වූයේ නම් එය කොතරම් සුන්දර වනු ඇත්දැයි සිතිවිල්ලක් නැඟේ. එහෙත් ඔහුගේ ජීවිතයේ සංගීතය සමඟ පැමිණි ධනය ද විය. ඒ නිසාම මයිකල් ජැක්සන් තමාට තමාවම පාලනය නැති මිනිසෙක් බවට පත් වූයේ ය. ඔහු අද මෙලොවින් සමුගෙන ගොස්ය. එහෙත් ඔහු ලොවට තිළිණ කළ අසහාය සංගීතය ඔහුගේ මතකය සදා අමරණීය කරනු ඇත.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906283</link>
    <topic>“මේ නිදහස් රටේ ආයෙත් වැන්දඹුවන් බිහිවන එකක් නෑ”</topic>
    <author>සටහන – උපාලි සමරසිංහ ඡායා - විමල් කරුණාතිලක</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්මතුගම මීගහතැන්න පොලිස් වසමේ හේන්යාය කට්ටිය සොයා මම එගම පීරීමි. එහි පැරැණි පිස්සන් කොටුව තිබුණු යාබද ඉඩමක දරු තිදෙනකු සමඟ තනි වූ ඒ ගැහැනිය නන්දා මාලිනී ය. ඇය තම දෙකොපුල් තෙමා යන කඳුළු කැට අතරින් අපට කී කතාව අනුවේදනීයය. එය මේ රටේ තිස් වසරක ශාපලත් ත‍්‍රස්තවාදයේ ගිනිදල්ලෙන් පිලිස්සුණු සහසක් රණවිරු බිරිඳන්ගේ කතාව විය යුතුය.මියනකොළතැන්න හේවගේ නන්දා මාලිනිය දැන් මා අබිමුව හිඳී. මෙතෙක් දීප්තිමත්ව තිබුණු දවස අන්ධකාරයකට හරවමින් අහසේ කළු වලා පෙළක් සැරැහෙනු මම දුටිමි. ඒ මහවැස්සක පෙර නිමිත්තකි. එවැනි අඳුරුබර මුහුණින් ඈ කී වචන ඒ අධ්‍යාත්මයේ සිට මම ඔබට නොවළහා ම කියමි.”හෑගොඩ සෙන්දනායකගේ සෝමසිරි ඒ මගෙ මහත්මයගෙ නම. මේ ගමේ ගහ කොළ ඇළ දොළ පවා අපේ ආදරය දන්නවා. අපි දෙන්නම ගියේ මීගහතැන්න ඉස්කෝලෙට. එයා පංතියෙදිත් හරිම අහිංසකයි.රට ගැන ලෝකෙ ගැන මහා උනන්දුවක් තිබුණ. පාසල් ශිෂ්‍යයෙක් හැටියටත් කොටින්ගේ ම්ලේච්ඡ කි‍්‍රයාකාරකම් ගැන එයා කතා කළේ වේදනාවෙන්. පුංචි ගුරු පාර දිගේ වෙල් බඩවැටි දිගේ ඇවිදගෙන යද්දිත් එයාගෙ චරිතයෙන් ඉස්මතු වුණේ ජාතිකත්වය, ජාත්‍යාලය. මම උසස් පෙළ සමත් වන තුරු එයා ආදරය ගැන වචනයක් වත් මාත් එක්ක කතා කළේ නෑ. එයත් උසස් පෙළ සමත් වුණා. ඊට පස්සෙ තමයි මා ගැන බලාපොරොත්තුවක් තබාගන්නද කියලා ඇහුවෙ.හෙණ තලමින් මහවැස්ස ඇරැඹිණි. ඒ හදවතේ වේදනාව ද ශෝකාලාපය ද මහ වැස්සට මිදුලේ දෝර ගලා යන ජල දහරාව මෙන් අප හදවත් කම්පනය කරවමින් ගලා යයි.”මගේ මහත්මයා මාත් සමඟ විවාහ වුණේ 90 අවුරුද්දෙ. එයා පොලිස් දෙපාර්තමේන්තුවට ඉල්ලුම් පත‍්‍ර දාන්න කලින් පොලිසියට බැඳෙන්න හිතුවෙ මම. අපි දෙන්නටම රට ගැන පුදුම ආදරයක් කැක්කුමක් එදත් තිබුණා අදත් තිබෙනවා. මහත්මයා මාදම්පෙ පුහුණු කඳවුරට යන්න ඉස්සෙල්ලා මාව හම්බවුණා. ඇවිත් කී වචන මට අද වගේම මතකයි.”නන්දා ඔයා පොලිසියට යන්න එපා. මමයි පොලිසියට බැඳෙන්නෙ. මේ කොටි හැතිකරෙන් රට බේරගන්න මට පුළුවන් දේ මාත් කරනවා. 87 අවුරුද්දේ ජනවාරි 04 වැනිදා පත්වීම ලැබුණෙ. එතකොට අපි බැඳලා නෑ. පුහුණුවෙන් පස්සෙ එයා හුඟාක් සන්තෝසෙන් ගමට ආවා. ඇවිත් වෙනදා වගේම මාවත් හමුවුණා.මට යන්න වෙලා තියෙන්නෙ මඩකළපුවෙ වෙල්ලාවලි ප‍්‍රදේශයට. මගෙ බලාපොරොත්තුව තිබුණෙත් ඔපරේෂන් ඒරියා එකක ඉන්නම තමයි....මහත්මයා එහෙම කීවම මට මතක් වුණේ මගෙ අහිංසක මල්ලි. එයාත් යුද්දෙට ගියේ මේ විදියටම හිතලා තමයි. ‘බලවේගය’ ‘චණ්ඩ මාරුත’ ‘මුහුදුසුළං’ වගෙ ඔපරේෂන්වල එයා කරපු මෙහෙයුම උසස් නිලධාරීන් හරියට වර්ණනා කළා. ගජබා රෙජිමේන්තුවෙ හරිම ජනප‍්‍රිය පුද්ගලයෙකුව හිටියා. ඒත් ති‍්‍රකුණාමලයේ තිරියාය පෙදෙසේදී එයා කොටින්ගෙන් මැරුම් කෑවා.හරියටම 95 වසරේ පොසොන් මාසෙ 16 වැනිදා. කමක් නෑ, මයෙ රත්තරං මල්ලිට බැරිවුණ දේ මගෙ මහත්තයාවත් කරයි කියලා මා හිත සැහැල්ලු කරගත්තා. හැමදේම නොපිටට හිතන අසුබ විදියට හිතන එක වැරැදියි කියලා මා හිත තදකර ගත්තා.මහත්මයා මේ ගමන ගිහින් දවස් ගණනයි ගියේ. වෙල්ලාවලි පොලිසියට කොටි ගැහුවා. අනූනවයෙන් මහත්තයගෙ ජීවිතය බේරිලා තියෙන්නෙ. මිදුලෙ ටිකක් එහායින් නවතා තිබූ වතුර බවුසරය යට හැංගිලයි බේරුණේ. ඒ තරම් කොටි හමුදාවක් ප‍්‍රහාරයට ඇවිත් තිබෙනවා. ඒක තමයි මහත්මයගෙ පළමුවැනි බේරීම.ඊළඟට අනුරාධපුරයේදි දෙවැනි වතාවට ජීවිතේ බේරුණා. ඊට ඉස්සර මහත්මයා ති‍්‍රකුණාමලය, වවුනියාවෙත් වැඩ කළා. ඇලන් යුවළ හංගගෙන හිටිපු කැබින් එක හමුදාවෙන් බේරගත්තනේ. ඒ සමඟම එතැන විසිර යාමේ පෙළපාළියක් තිබුණු මොහොතේ කොටි එතැනට ගැහුවා. එදත් වැවට පැනලා පීනලා බේරුණා.මේ අතර 90 අවුරුද්දේ අපේ විවාහය සිද්ධවුණා. එතෙක් පෙම්වතුන් හැටියට හිටපු අපි සැමියා හා බිරිය බවට පත්වුණා. පොලිසියට ගිහින් රාජකාරියක් කරන්න හිතක් තිබුණු මට මහත්මයා උතුරේ කරන මේ හටන් ගැන තිබුණේ ආඩම්බරයක්. එදා අපේ ගම්වල මිනිස්සු හිටියෙ හරිම බයෙන්. ඒ වගේම දුකෙන්. තුන්වැනි වතාවෙ මහත්මයා මිහිඳුපුර කාලයක් හිටියා.ඒ කාලෙ ඉන්දියානු සාම හමුදාව තමයි එල්ටීටීඊ ය මර්දනය කරන්න කි‍්‍රයා කරනවාය කිව්වෙ. ඒත් ගම්වල මිනිස්සු ඉන්දියානු හමුදාව විශ්වාස කළේ නෑ. ඒ අය විශ්වාස කළේ අපේ පොලිසිය. ගමේ ආරක්ෂාවට ඒ මිනිස්සු අපේ පොලිසියෙ අයව ඒ ගම්වල බලහත්කාරයෙන් වගේ නවත්වා ගත්තා. මගෙ මහත්මයත් යුනිෆෝම් ගලවලා සරම් කමිස හැඳගෙන ඒ ගම් රැකගන්න තුවක්කු අරන් දවස් 3ක් ඉඳලා තියෙනවා. ඊළඟට 88 ඉඳන් 93 විතර වෙනකම් හම්බන්තොටත් සේවය කළා.කොච්චර දුරක හිටියත් එයාට අපිව අමතක වුණේ නෑ. ගෙදර ආවොත් කියන්නෙ දරුවන් බලාගන්න. ඉස්කෝලෙ අරින්න කියලමයි. පුතාලට අවශ්‍ය දේවල් කොහොම හරි ගෙනල්ලා දෙනවා. ලොකු දුව නිපුණි චතුරිකා. දෙවැන්නා තුසිත ප‍්‍රභාත්. තුන්වැන්නා චරිත නුවන්. මේ දරුවන්ටත් තාත්තා නැතිවම බෑ. ඒ තරම් මේ තාත්තා දරුවන්ටත්, දරුවන් තාත්තටත් ආදරය කළා.එයා මීගහතැන්න පොලිස් වසමට ආවා කීවම වැඩියෙන්ම සතුටු වුණේ මේ දරුවෝ. අදත් මීගහතැන්න පොලිසිය අපට සලකන්නෙ මහත්තයගෙ හොඳ කල්කිරියාව නිසයි. 93 සිට 97 දක්වා එයා අපේ ගමේම ඉඳීම අපට කොච්චර සතුටක් වුණාද? ඒත් එයා කවරදාවත් එයාගේ වගකීම පැහැර හැරියෙ නෑ. එයාට ආයිත් මාරුවක් ආවා මොරවැවට.එතකොට ලොකු දුවට අවුරුදු 7යි. ලොකු පුතාට අවුරුදු 4යි. පොඩි පුතා කිරි බොන වයසෙ. මාස 3ක් වත් නෑ. කිරිදෙන අම්මා කෙනෙක් හැටියට මට මේ පොඩි දරුවො හදාගන්න ස්වාමියගෙ ආරක්ෂාව ඕනෑම වෙලාවෙ මේ මාරුව ආවෙ. අවශ්‍ය නම් මහත්මයාට මේ කිරි බොන වයසේ දරුවා ගැන කියලා දරු පැටවු කුඩාය කියලා වෙනත් කවුරුත් උදව්වට නැතිය කියලා සානුකම්පිත හේතු මත ටික කලක් හෝ මෙහි ඉන්න හදාගන්න තිබුණා.ඒත් මහත්මයා වෙනදා වගේම “මේක මගේ රාජකාරිය. මං යන්න ඕනෑ. ඔයා මගෙ රත්තරං පැටවු ටික හදාගන්න” කියලා ගමනට සූදානම් වුණා. එහෙම කීවට මං දන්නවා මහත්මයා දරුවන් කෙරෙහි හරිම සංවේදියි. එයා පුංචි පුතාගෙ උණුසුම විඳගන්න හෝරා ගණනක් එයා ළඟ තුරුළු වෙලා හිටියා.ඊළඟට දෙවැනි පුතා වඩාගෙන ලොකු පුතාවත් එක අතකින් අල්ලාගෙන ගොඩක්වෙලා මිදුලෙ ඇවිද ඇවිද හිටියා. මට තේරුණා හිතේ තිබෙන තිගැස්ම. ඇයි? ඊට පහුවෙනිදටයි රාජකාරියට වාර්තා කරන්න තිබුණෙ.හුවෙනිදා උදෙන්ම යන්න ඉස්සරින් දරුවන් ඉඹලා මාවත් වැළඳගෙන මෙහෙම කීවා. නන්දා, මගෙ දරුවො ටික මේ සටනෙන් මා මියගියොත් ලොකු මහත් කරලා හොඳ පුරවැසියන් කරන්න ඕනෑ. හොඳට උගන්වන්ඩ ඕනෑ. එහෙම කියනකොට අසුබ කතා කියන්න එපා කියලා මා විරුද්ධ වුණා.එයා මොරවැව ගිහින් ගෙවී ගියේ දවස් 19යි. එවලා තිබුණෙත් එකම ලිපියයි. ඒ ලිපියෙන් හැමතැනම දරුවො ගැනමයි කියලා තියෙන්නෙ. ඒකෙ තිබුණු එකම වචන පේළියක් මගෙ හිත කම්පා කළා. ඒ තමයි මියගිය මගේ මල්ලි මැරුණු තැනම සැතපුම් 1/2ක් පමණ දුරින් තමයි එයා දැන් රාජකාරි කරන්නෙ කියන කියුම.එදා හරිම මූසල දවසක්. 97 අවුරුද්දේ මැයි මාසෙ 12 වැනිදා. මීගහතැන්න පොලිසියෙ ජීප් රථයක් වත්තට ආවා. මහත්මයෙක් ගෙය ඇතුළට ආවා. මං පොඩි එකාට කිරි ටික දීලා නිදිකරවලා බත් කටක් කකා අනෙක් පුතාට කවමින් හිටියෙ.ඒ එක්කම නෝනා කෙනෙකුත් ගේ ඇතුළට ආවා. ඒ මුහුණුවල තිබුණෙ අඳුරක්. හරියට මේ හෙණ හඬ තල තලා වහින වැස්ස වගේ කලබැගෑනියක් ඒ හිත්වල තිබෙන බව මට තේරුණා. ඇයි මොකද කියලා මං ඇහුවා. ‘සෝමසිරි මොරවැව දි තුවාල වෙලා’ ඒ අය කීවෙ එහෙමයි. කිරිදෙන අම්මා කෙනෙක් කියා ඒ අය අතර කසු කුසු ඇහුණා.මාවත් ජීප් රථයෙ එක්ක යන්න පුළුවන් කියලා ලෑස්තිවෙන්න කීවා. මටත් හිතාගන්ඩ දෙයක් නෑ. කිරිකැටියත් අරන් ජීප් රථයේ නැංගා. ඒ අතරෙ මගෙ සහෝදරයකුත් ආවා. තාත්තත් ඇවිත් හිටියා. අහළ පහළ කට්ටියත් පිරිලා. මං හිතේ තිගැස්මෙන් රථයට නැංගම රථය ගියේ මහත්තයගෙ මහගෙදර පුස්සැල්ල පැත්තට. මං ඇහුවා කොහෙද මේ මාව ගෙනියන්නෙ කියලා.දරු පැටියා කවුරුදෝ අතට ගත්තා. සෝමසිරිගෙ කටයුතු සියල්ල කරන්න දෙපාර්තමේන්තුව ලෑස්තියි. ඉදිරිපිට හිටපු නෝනා කීවා. මට මගේ දරුපැටවුන්ගේ මැළවුණු මුහුණු පෙනුණා. අඬන්න කඳුළු නෑ. මල්ලි මැරිලා අවුරුදු දෙකයි. මහත්තයත් අපිව දාලා ගියා.මේ කොටි හැතිකරේ නැතිකරපු දවසෙ අපේ ලොකු පුතා හරියට සතුටු වුණා. දුවන් ඇවිත් රතිඤ්ඤා පත්තු කළා. ඒත් කිරිබතක් නම් හදාගෙන කන්ඩ හිත් දුන්නේ නෑ. ගමේ එහෙම කිරිබත් උයපු තැන්වලට වුණත් මා ගියේ නෑ. මට මගේ රත්තරං මහත්මයාව මේ කිසි දෙයකින් ලැබෙන්නෙ නෑ.එදාත් මෙහෙම හරියට යුද්ධයක් වුණා නම්.. මගෙ මහත්මයත් තවමත් ගෙදර. මේ දරු පැටවුන්ටත් මටත් මගෙ මහත්මයා සෝමසිරි ආඩම්බරයක්. රට වෙනුවෙන් සැමියා පූජා කළ කාන්තාවක් වශයෙන් මට සමාජයෙන් ලැබෙන ගෞරවයක් තියෙනවා.සෝමසිරිගේ බලාපොරොත්තුව අනුව දරුවන් උගන්වා හොඳ පුරවැසියන් කිරීම මගේ එකම බලාපොරොත්තුවයි. එදා ශාපලත් යුද්ධය නිසා මගේ මහත්තයා බිලිවුණා. අද මේ නිදහස් රටේ ආයිත් මං වගේ වැන්දඹුවන් බිහිවන එකක් නෑ.මියගිය පොලිස් සැරයන් එච්.එස්.සෝමසිරිගේ එම දයාබර බිරිය නන්දා මාලිනී අවසානයේ කී කතාව මගේ හිතේ ඇති කළේ සැහැල්ලුවකි.සටහන – උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906285</link>
    <topic>එච් 1 එන් 1 වෛරස උණ</topic>
    <author>සෞඛ්‍ය අධ්‍යාපන කාර්යාංශයේ පැවති මාධ්‍ය වැඩමුළුව ඇසුරින් සකස් කළේ සාගරිකා දිසානායක ජයසිංහ</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්වෛරසය ඇතුළු වන්නේ ශ්වසන මාර්ගයෙන්  ඉන්ෆ්ලුඑන්සා එච් 1 එන් 1 වෛරස උණ’ හෙවත් කලින් සූකර උණ ලෙස හැඳින්වූ වෛරස් උණ අද ලෝකය පුරා වඩාත් ම පැතිරී යන වසංගත රෝගය බවට පත්ව තිබේ.ඉන්ෆ්ලුඑන්සා එච් 1 එන් 1 උණ රෝගය දැන් සූකර උණ ලෙස හඳුන්වන්නේ නැත. ආරම්භයේදී ඌරන් හා ඌරු ගොවිපොළ ආශි‍්‍රත කටයුතු කළ පුද්ගලයන්ට ඌරන් හරහා වැලැඳුණු රෝගය මේ වන විට ක‍්‍රමයෙන් මිනිසුන් වෙතින් මිනිසාට බෝවන රෝගයක් බවට විපර්යාසයකට පත්ව තිබේ.ඌරන්ගෙන් මිනිසා වෙතට සංක‍්‍රමණය වූ වෛරසය, මිනිස් සිරුර තුළදී කිසියම් ජානමය වෙනසකට බඳුන් වීමෙන් ඉන්ෆ්ලුඑන්සා එච් 1 එන් 1 වෛරසය බිහිවී ඇතැයි නවතම වෛද්‍ය පර්යේෂණ මගින් හඳුනාගෙන තිබේ.වෛරසයේ ජානමය සංයුතිය ගෙන බැලූ විට මිනිසුන්ගේ ජානමය සැලැස්මේ කොටස් හා පක්‍ෂීන් ගේ ඉන්ෆ්ලුඑන්සා වෛරසයේ ජානමය සැලැස්මේ කොටස් ද සම්මිශ‍්‍රණය වීමෙන් මෙම ඉන්ෆ්ලුඑන්සා එච් 1 එන් 1 වෛරසය බිහි වී ඇතැයි රසායනාගාර පර්යේෂණ මගින් සනාථ කර තිබේ.ඉන්ෆ්ලුඑන්සා එච් 1 එන් 1 රෝගය වසංගතයක් ලෙස ශීඝ‍්‍රයෙන් මහාද්වීපයෙන් මහාද්වීපයට ලොව පුරා පැතිර යමින් පැවතී.දේශයෙන් දේශයට කලින් කලට පැතිර යන වෙනත් සාමාන්‍ය ඉන්ෆ්ලුඑන්සා රෝග ප‍්‍රතිශ්‍යාව හා උණ රෝගයක් ලෙස ඇරැඹෙන මේ රෝගය නිසි පරිදි වෙදකම් නොලදහොත් නිව්මෝනියා තත්ත්වයට පත්වී මරණයට පත්වීමට ඇති ඉඩකඩ වැඩිය.     ගුවන් තොටුපලේදී පරික්ෂාවට ලක්වීමඑහෙත් නූතන වෛද්‍ය විශේෂඥයන් වගකීමෙන් යුතුව පවසන්නේ එය හැම විටම මාරාන්තික රෝගයක් නොවන බවයි. ඉන්ෆ්ලුඑන්සා එච් 1 එන් 1 රෝගය මින් පෙර ලොව නො පැවැති අලුත්ම රෝගයක් වන හෙයින් ඒ සඳහා ස්ථිර, නිශ්චිත ඖෂධයක් හෝ ප‍්‍රතිජීවකයක් දැනට සොයාගෙන නැත.එහෙත් රෝගය නිශ්චිතව හඳුනාගෙන සෙසු ඉන්ෆ්ලුඑන්සා රෝග සඳහා කරනු ලබන ප‍්‍රතිකාරවලට වඩා විශේෂිත ප‍්‍රතිකාර කිරීමෙන් රෝගය සුවපත් කළ හැකිය.පසුගිය මාර්තු සහ අපේ‍්‍රල් මාසයේදී මැක්සිකෝවෙන් පළමු රෝගියා වාර්තා වීමෙන් අනතුරුව ගත වූ මාස කීපය තුළ පමණක් රටවල් අසූවකින් හමුවූ වෛරසය ශරීරගත වූ පුද්ගලයන් සංඛ්‍යාව 35,000 ඉක්මවයි.එහෙත් රටවල් අසූවකින්ම රෝගයෙන් මිය ගිය සංඛ්‍යාව සිය ගණනක් වන හෙයින් රෝගයෙන් මරණයට පත්වීම පිළිබඳ ඇති අවධානම අඩු බව පෙනී යයි.එහෙත් මිනිසාගෙන් මිනිසාට ආශ්වාස ප‍්‍රශ්වාසය මඟින් රෝගය බෝවන හෙයින් රෝග කාරක වෛරසය ශරීර ගතවීමට ඇති හැකියාව ඉතා වැඩිය.මෙය ඩෙංගු රෝගයෙන් වෙනස් වන්නේ ඩෙංගු රෝගයේදී ප‍්‍රතිශ්‍යාවට සම්බන්‍ධ රෝග ලක්‍ෂණ පහළ නොවන හෙයිනි.ඉන්ෆ්ලුඑන්සා එච් 1 එන් 1 රෝගය ශරීරගත වුවත් මනා ප‍්‍රතිශක්තියෙන් යුතු පුද්ගලයන් බොහෝ දෙනෙකුට කිසිදු රෝග ලක්‍ෂණයක් පහළ නොවී තිබිය හැකිය. සාමාන්‍ය සෙම්ප‍්‍රතිශ්‍යාව උණ, කැස්ස, උගුර වණ වීම, සොටු දියර ගැලීම, ඇඟපත වේදනාව, වමනය මෙන්ම කුඩා දරුවන් හෝ දුර්වල රෝගීන් හට පාචනය වැනි රෝග ලක්‍ෂණ පහළ විය හැකිය.රෝග ලක්‍ෂණ පහළ වී පළමු දින සිට දින හතක් ඇතුළත රෝගියාගෙන් තවත් පුද්ගලයෙකුට රෝගය බෝවීමට ඉඩ ඇත. රෝගියකු කහින විටදී හෝ කිවිසීමේදී පිටවන කෙළ බිඳිති මගින් රෝගය බෝවේ.රෝගියකු ගේ සෙම් සොටු, නිරෝගී පුද්ගලයකුගේ නාසයෙහි හෝ මුවෙහි තැවරීමෙන් ද රෝග කාරක වෛරසය ශරීරගත විය හැකිය.රෝගයෙන් ආරක්‍ෂා වීම සඳහා රෝගීන් ගැවසෙන ස්ථානවලින් බැහැරවීම, රෝගියා භාවිතාකරන ලේන්සු හෝ තුවා වැනි දෑ භාවිතා නොකිරීම, නිතර නිතර දෑත් සබන් යොදා සේදීම, සෙනඟ වැඩිපුර ගැවසෙන ස්ථානවල වැඩි වේලා රැඳී නොසිටීම, හැමවිටම පිරිසුදු ලේන්සු හෝ මුඛවාඩමක් භාවිතා කිරීම පාවිච්චි කළ මුඛවාඩම් විනාශ කිරීම, රෝගියා ගේ සෙම් සොටු තැවරුණු ලේන්සු ආදිය වෙනත් අය ගේ රෙදි පිළි සමඟ සේදීමෙන් වැළැකීම වැදගත්ය.නිතරම නාසය මුහුණ හෝ දෑස් අතගෑමෙන් වැළකිය යුතු වන්නේ විෂබීජ ශරීර ගත වන්නේ මේ ක‍්‍රම මගින් වන නිසාය.රෝගී පුද්ගලයන් වෙන් කොට තැබිය යුතුය. රෝග ලක්‍ෂණ පහළ වුවහොත් දෛනික වැඩ කටයුතුවලින් ඉවත්ව විවේකීව සිටීම වැදගත්ය. රෝග ලක්‍ෂණ ඇතැයි සැක පහළ වුවහොත් වෛද්‍යවරයකු වෙත ගොස් ඖෂධ සහ පහසුකම් සහිත රෝහලකින් ප‍්‍රතිකාර ලබා ගත යුතුය.ලංකාවේ ඉන්ෆ්ලුඑන්සා එච් 1 එන් 1 රෝගය හඳුනා ගැනීම සඳහා කටුනායක ගුවන් තොටුපළ හා ප‍්‍රධාන රෝහල් රැසක වෛද්‍ය පරීක්‍ෂණ උපකරණ සූදානම් කොට වෛද්‍ය හා හෙද කාර්ය මණ්ඩල ද රෝගය පිළිබඳ දැනුවත් කොට තිබේ.අංගොඩ අයි ඩී එච් උණ රෝහලෙහි ඒ සඳහා අවශ්‍ය පහසුකම් විශේෂයෙන් සලසා ඇතැයි වසංගත රෝග පිළිබඳ අධ්‍යක්‍ෂිකා විශේෂඥ වෛද්‍ය පබා පළිහවඩන මහත්මිය පවසයි.ලොව පුරා පැතිර යන වසංගත රෝගයක් ලෙස නම් කොට තිබුණ ද ඉන්ෆ්ලුඑන්සා එච් 1 එන් 1 රෝගය ලෙස නම් කොට තිබුණ ද ඉන්ෆ්ලුඑන්සා එච් 1 එන් 1 රෝගය මෙරට ශීඝ‍්‍රයෙන් පැතිර යාමේ අවදානමක් තවමත් නැතැයි ද රෝගය මාරාන්තිකයැයි බියවීමට අවශ්‍යතාවක් නැතැයිද වසංගත රෝග පිළිබඳ විශේෂඥ වෛද්‍ය රිසින්ත පෙ‍්‍ර්මරත්න මහතා පවසයි.ඉන්ෆ්ලුඑන්සා එච් 1 එන් 1 රෝගයෙහි මූලාරම්භය ඌරන් ආශි‍්‍රතව සිදු වුවත් ඌරු මස් හෝ මස් ආශි‍්‍රත නිෂ්පාදන ආහාරයට ගැනීමෙන් රෝගය බෝ නොවන බව පර්යේෂකයෝ පෙන්වා දෙති.පිරිසුදුව සකස් කරන ලද එමෙන්ම හොඳින් පිසින ලද ඌරුමස් අනුභවයෙන් රෝගය හට ගැනීමේ අවදානම දුරු වෙයි.එම වෛරසය පැරන්හයිට් අංශක 160 හෝ සෙල්සියස් අංශක 70 උෂ්ණත්වයෙහි පිසින ලද විට විනාශයට පත්වන බවද කියැවේ’සෞඛ්‍ය අධ්‍යාපන කාර්යාංශයේ පැවති මාධ්‍ය වැඩමුළුව ඇසුරින් සකස් කළේ සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906286</link>
    <topic>රුවන්වැලි සෑයටත් පළිඟු කොතක් ලබා දුන්</topic>
    <author>මහාචාර්ය ටී.ඒ. කුලතුංග අභයගිරි පුරා විද්‍යා අධ්‍යක්ෂ</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්ජාතිවාදී බෙදුම්වාදය නිසා බෙදී තිබූ ශී‍්‍ර ලංකාව එක්සත් කිරීමේ විජයග‍්‍රහණය නිමිත්තෙන් පෙර රජවරුන් මෙන් ඉදිකිරීමට යන විජයග‍්‍රහණයේ ස්තූප සඳහා සිඛාථූප නම් පළිඟු කොත් අතිගරු ජනාධිපති තුමාට ලබා දීමට පුරාණ ස්වර්ණ භූමිය වූ බුරුමයේ ජන නායකයා පොරොන්දු වී ඇත.ශී‍්‍ර ලංකාවේ පිහිටි වඩාත් ම වැදගත් ස්තූපය වූ රුවන්වැලි සෑය ගරා වැටී තිබු කල්හි නාරංවිට සුමනසාර හිමියන්ගේ ප‍්‍රධානත්වයෙන් පිලිසකර කිරීමෙන් අනතුරුව 1940 දී ශී‍්‍රමත් ඩී.බී. ජයතිලක මැතිඳු ප‍්‍රධාන පිරිස විසින් පැළඳ වූ කොත ද ලබා දුන්නේ අමරපුර හෙවත් බුරුම නිකාය මැදිහත් වීමෙන් බුරුම රට විසිනි. බුරුමය හා පැවැති මෙම සබඳකම් ඉතා පුරාණයේ සිටම දක්නට ලැබේ.තුන්වැනි ධර්ම සංගායනාවෙන් පසු සංඝ සාසනය ස්ථාපිත කිරීම සඳහා මිහිඳු හිමියන් මෙරටට එවන කල්හි සෝණ හා උත්තර යන හිමිවරු යැව්වේ ස්වර්ණ භූමියටයි. ඉන්දියානු ඉතිහාසය පිළිබඳ ප‍්‍රාඥයකු වූ ආර්.සී. මජුම්දාර් ස්වර්ණභූමිය යනු බුරුමය බව පෙන්වා දී ඇත. බුරුමයේ ගොඩබිම් දේශ සීමාවන් යම් යම් අවස්ථාවල වෙනස් වී ඇති අතර පුරාණ රාමඤ්ඤ දේශය අරමණ රට යනුවෙන් හැඳින් වූයේ ද මේ රටය.මුල් කාලයේ දෙරට අතර සබඳතා පිළිබඳ විශේෂ වාර්තාවන් නොතිබුණ ද ථෙරවාදී බෞද්ධ රටවල් වශයෙන් දෙරට අතර සබඳතා තිබෙන්ට ඇත. පුරාණ ලාංකිකයන් රන් සොයා ගිය රටක් වශයෙන් සීහලවත්ථූපකරණයෙහි දෙවතාවක්ම ස්වර්ණභූමිය සඳහන්ය. ඒ කි‍්‍ර.පූ. පළමු සතකයේ සිට කි‍්‍ර.ව. පළමු සතකය අතර කාලයේදීය. දකුණු හා අග්නිදිග ආසියාවේ රන් නිධි පිහිටි ස්ථාන පෙන්වා දෙන කැලිෆොර්නියා විශ්ව විද්‍යාලයේ මහාචාර්ය සර් දේසායි බුරුමය ද එක් ස්ථානයක් ලෙස දක්වා තිබේ.අනුරාධපුර රාජධානියේ අවසානයේදී රජරට සොළී ආධිපත්‍යයට යටත් වී රටත් ජාතියත් නැතිවීමට ගිය අවස්ථාවේ මහ විජයබා රජතුමා රට නිදහස් කර ගැනීමේ සටනේදී බුරුම (අරමණ) රජතුමා ඒ සඳහා ආධාර ලබාදුන් ආකාරය මහාවංසයේ දැක්වේ. එපමණක් නො එකී සොලී පාලන සමයේදී මෙරටවැසි භික්ෂුන් වහන්සේලා ධර්ම ග‍්‍රන්ථ ද රැගෙන බුරුම දේශයට පලා ගිය අතර උන්වහන්සේලාට ආරක්ෂාව සලසා ඇත්තේ බුරුම රටින් බව නිකාය සංග‍්‍රහය ආදි ග‍්‍රන්ථවල සඳහන් ය.මහ විජයබාහු රජතුමා රට බේරා ගැනීමෙන් අනතුරුව බුදු සසුන නගා සිටුවීම සඳහා බුරුමයෙන් භික්ෂුන් හා ධර්ම ග‍්‍රන්ථ ද ගෙන්වා උප සම්පදාව ද නැවත පිහිටුවන්නේ මෙසේ එහි ආරක්ෂාව ලබාගෙන සිටි මෙරට භික්ෂුන් ගෙන් බව මහාචාර්ය සෙනරත් පරණවිතාන, මහාචාර්ය රණවීර ගුණවර්ධන, වේරගොඩ අමරමෝලි හිමි ආදින් නිකාය සංග‍්‍රහයේ පුස්කොළ පිටපත්වල ඇති සාක්ෂි අනුව පෙන්වා දෙයි. බුරුම රටින් භික්ෂුන් ගෙන්වා එතුමා සාසන ශුධියක් කළ බව පොලොන්නරුවේ වේෙලෙක්කාර ශිලා ලිපියේ ද සඳහන් ය.එකල විජයබා රජතුමාට මේ සඳහා ආධාර වී ඇත්තේ එරට සුධම්ම පුරයේ සිටි අනුරුද්ධ රජතුමාය. බුරුම වංසකතාවල සඳහන් පරිදි අනුරුද්ධ රජතුමා දළදා ඉල්ලා සිටියත් මෙරටින් දළදා අනුරුවක් ලබාදී ඇත. එතුමා මේ අනුව තවත් අනුරූ සාදා බුරුමයේ විහාර කීපයක තැන්පත් කොට තිබේ. එසේ ම එම මූලාශ‍්‍රයේ එම රජතුමා ති‍්‍රපිටක ග‍්‍රන්ථ ගෙන යාමට දූතයින් සතර දෙනකු එවූ බව ද සඳහන් ය. මෞං හ්ලා විසින් සකසා ඇති බුරුම රාජ පරම්පරාව අනුව විජයබාහු රජතුමාත් අනුරුද්ධ රජතුමාත් සමකාලීනයෝය. මේ අනුව සොලී උවදුරෙන් රට බේරා ගැනීමට පමණක් නොව නැවත මෙරට ථෙරවාදී බුදුදහම ස්ථාපිත කිරීමට ද ශී‍්‍ර ලංකාවට බුරුම රට උපකාර වී ඇත.බුරුම වංසකථාවල දැක්වෙන පරිදි ඉන් පසුව සිටි බුරුමයේ ක්‍යන්සිත්ථ රජතුමාට ධාතූන් වහන්සේලා නවයක් ද විජයබා රජතුමා විසින් යවා ඇත.සොලී උවදුර කාලයේ සිරිලක භික්ෂුන්ට බුරුම රටේ ආරක්ෂාව සැලසුණා සේම 1167 සිට 1170 දක්වා පාලනය කළ නරථු නම් පාලකයා බුරුම භික්ෂුන්ට සිවුරු හැරීමට බල කරමින් හිංසා කරන විට ආරක්ෂාව සඳහා උන්වහන්සේලා පැමිණ ඇත්තේ ලංකාවටය. ආගමික සම්බන්ධකම් මෙන්ම දෙරට අතර වෙළෙඳ සබඳතා ද පැවතුණු අතර එහිදී වූ බාධාවක් සම්බන්ධයෙන් 12 වැනි සියවසේදී මහ පැරකුම්බා රජතුමා බුරුමයේ කුසුම් නුවර ආක‍්‍රමණය කළ ද භික්ෂුන්ගේ මැදිහත් වීමෙන් නැවත සමාදානය ඇතිවීය.දෙරටෙහි දූතයින් වශයෙන් බොහෝවිට කටයුතු කර ඇත්තේ භික්ෂුන් වහන්සේලා බව පැහැදිලි වන්නේ අලෞංසිතු නම් බුරුම රජු වාචිස්සර නම් සිරිලක භික්ෂුවක් හා ධර්මකීර්ති නම් පඩිවරයකු අත මහ පැරකුම්බා රජුට හස්නක් එවීමෙන් හා බුරුමයෙන් ආ දූතයකු තපස්වීන් නමින් මහාවංශයේ සඳහන් කර තිබීමෙනි. තපස්වීන් යනු භික්ෂුවක් බව නිසැකය.මහ පැරකුම්බා රජතුමා නිකාය සමගිය කිරීමෙන් අනතුරුව බුරුමයේ නරපති සිථු රජතුමාගේ ආචාර්ය වරයා වූ උත්තරජීව හිමි සිය ශිෂ්‍ය ජප්පට සාමණේර හා තවත් භික්ෂුන් සමග චෛත්‍යාදීන් වැඳීම පිණිස ෙ;මරටට පැමිණ ඇති බව කළ්‍යාණි ශිලාලිපියේ සඳහන් ය. මෙම ජප්පට සාමණේර මෙහිදී උපසම්පදාව ලැබ තී‍්‍රපිටකය හා අට්ඨකථා ඉගෙන තවත් භික්ෂුන් සතර නමක් කැටුව බුරුමයට ගොස් එහි “සීහල සංඝ” නමින් නව නිකායක් ඇතිකර ඇත. මහ පැරකුම්බාට පසුව සිටි 2 වැනි විජයබාහු රජු ද පාලියෙන් සංදේශයක් ලියා බුරුම රජුට යවා මහා විජයබාහු ආදින් මෙන් දෙරට අතර යහපත් සම්බන්ධතා පවත්වා ඇත. බුරුමයේ ධම්මයශික විහාරයේ ඇති කි‍්‍ර.ව. 1197 අයත් ශිලා ලිපියක ලංකාවේ රජතුමා විසින් යැවූ ධාතු සතරක් එහි නිදන් කර ඇති බව සඳහන් කෙරෙන අතර එම වකවානුවේ මෙරට පාලනය කළේ කීර්ති ශී‍්‍ර නිශ්ශංකමල්ල රජතුමාය.අනතුරුව 15 වැනි සියවසේදී ශී‍්‍ර ජයවර්ධන කෝට්ටේ සවැනි පැරකුම්බා රජු කල බුරුමයෙන් පැමිණි භික්ෂුන් පිරිසක් කොළොම් තොට දී උපසම්පදාව ලබා තිබේ. කළ්‍යාණි ශිලාලිපියේ මෙම විස්තර සඳහන් කරන අතර එම රජතුමා ගෙන් පසු රජවූ සයවැනි බුවනෙක බා කාලයේදී 1476 දී චිත‍්‍ර දූත හා රාම දූත යන දූතයින් දෙනාත් සමග බුරුම රජුගේ හසුනක් හා තුටු පඬුරු ද රැගෙන නැව් දෙකකින් කණ්ඩායම් දෙකක උපසම්පදාව ලබාගැනීම සඳහා මෙරටට පැමිණ ඇත.මෙම පිරිස අනුරාධපුරයට ද ගොස් රුවන්වැලි ශී‍්‍ර මහා බෝධි, අභයගිරි, ජේතවන, මිරිසවැටි ශිලා චේතිය හා ලෝවාමහාපාය දැක බලා වැඳ පුදාගෙන ඇති බව එකී ලිපියේ සඳහන්ය. කැළණි ගඟේ සීමාවේදී උපසම්පදාව ලබා ගත් එම පිරිස බුරුමයේ කළ්‍යාණි නමින් සීමාවක් බැඳ එරට උපසම්පදාව පිහිටුවා ඇත. අනතුරුව 1802 දී අඹගහපිටියේ ඥානවිමලතිස්ස හිමි ප‍්‍රමුඛ පිරිසක් බුරුමයේ අමරපුරයට ගොස් උපසම්පදාව ලබාගෙන පැමිණ මෙරට අමරපුර නිකාය පිහිටුවූ අතර ඉන් පසු තවත් කණ්ඩායම් 4 ක් එහි ගොස් උපසම්පදාව රැගෙන විත් අමරපුර නිකා සංවර්ධනය කළෝය. බුරුමයේ මහාගණ්ඨි නිකායේ භික්ෂුන් සිරිපා වැඳීමට මෙරට පැමිණි කල්හි මෙර චූලගණ්ඨි නිකාය ඇති කළේය. එසේම පසුව ස්වේජීන් ෂයාඩෝ හිමිනම ගෙන් ස්වේජීන් නිකාය ඇතිවී මේ සියල්ලම අමරපුර නිකාය සංවර්ධනය කළහ.මේ ආකාරයෙන් ආරම්භයේ සිටම බුරුමය හා ශී‍්‍ර ලංකාව අතර ඉතා සුහද සම්බන්ධතාවක් පැවතුණ අතර ඊට ප‍්‍රධාන හේතු වන්නට ඇත්තේ දෙරටම ථෙරවාදී බුධාගම අනුගමනය කිරීම විය හැකිය.මහාචාර්ය ටී.ඒ. කුලතුංග අභයගිරි පුරා විද්‍යා අධ්‍යක්ෂ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906287</link>
    <topic>හොඳ ගුරුවරයකු වන්නේ කොහොමද ?</topic>
    <author>හිටපු විදුහල්පති ඩී.සී. ද සිල්වා</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්ළඟදී තවත් උපාධිධාරී ගුරුවරුන් දහසකට මහින්ද රාජපක්ෂ ජනාධිපතිතුමා ගුරු පත්වීම් ප‍්‍රදානය කළේ අරලිය ගහ මන්දිරයේ දී ය. ජනපති තුමන් මේ උතුම් ගුරු සේවය ඇගැයීමක් ලෙස එසේ පත්වීම් ප‍්‍රදානය කිරීම සඳහන් කළ හැක.මට මගේ පළමු ගුරු පත්වීම ලැබූ දා සිහි විය. 1968 වසරේ ඒ ගුරු පත්වීම් ලබා දුන්නේ අධ්‍යාපන අමාත්‍ය ඊරියගොල්ල මහතා ය. ‘අනාගත ලංකා පාසල් ගුරු කුලය’ යනුවෙන් ශිෂ්‍ය ගුරුවරු සඳහා වෙනම උපදෙස් මාලාවක් ලැබුණි.මා වැඩ බාර ගන්නට ගියේ පියා සහ සොහොයුරන් සමගිනි. මුල් ගුරු මහතාට බුලත් හුරුල්ලක් දී වැඳීමට පියා ගෙන් උපදෙස් ලැබුණි. මුල් ගුරුතුමා අපට වාඩි වන්නට පහසුකම් සලසා තේ පැන් සංග‍්‍රහයක් ද පැවැත් වීය.අලුත් රටහුණු කූරක් අතින් ගෙන මගේ දකුණත තබා වැඩ බාර දුන්නේය. ඉන්පසු ඔහු දෙ වැනි මහත්තයා කැඳවීය.‘මහත්තයා, මේ අපේ ශිෂ්‍ය ගුරුවරයා, වැඩ බාර ගැනීමේ ලිපියක් ලියා දෙන්න’වැඩ බාර ගැනීමේ ලිපිය ලියා, ලොග් සටහන් යොදා අලුත් ෆයිල් කවරයක මගේ නම ලියා පාසලට බඳවා ගත්තේ වැඩි ළෙන්ගතු කමකිනි.ඊළඟට එදාම ඔහු පාසලේ පුහුණු ගුරුවරයකුට මා බාර දුන්නේය.‘මේ අපේ ශිෂ්‍ය ගුරුවරයා, මෙයාට ගුරුවරයකු දැන ගත යුතු දේ කියා දෙන්න අඩු පාඩුකම් සොයා බලා මෙයා හොඳට බලා ගන්න.’ඔහු මා පාසලේ කාමරයකට කැඳවා ගෙන ගියේ ය. එදා ම මට ඔහු කරුණු රාශියක් කියා දුන්නේය.නාමලේඛණය ලකුණු කිරීම, පාඩම් සටහන් ලිවීම, පෙළ පොත් හඳුනා ගැනීම, පාඨමාලා ගුරු අත් පොත් බලන හැටි, ශිෂ්‍ය අභ්‍යාස පොත් ලකුණු කිරීම, වේ වැල පාවිච්චි කිරීම, කලු ලෑල්ල පරිහරණය කිරීම, ළමයින්ට කතා කරන ආකාරය ආදි දේ කියා දුන් අතර ඒවා සියල්ලම අසා සිටියෙමි.වැටි වැටී පිය නගන කුඩා දරුවකුගේ පසු පසින් දුව යන මවක මෙන් ඔහු මගේ අඩු පාඩු පෙන්වමින් මා පසු පසම පාසලේ දී ඉන්නට විය. ඔහු ගේ දිරි ගැන්වීම නිසා ම මා අවුරුද්දකින් ගුරු පුහුණුවට ගියේ ඉතා සතුටිනි.වැඩ බාර ගත් දා මම ගෙදර ගියේ ඉතා සතුටිනි. මට වඩා මා එන තුරු පාර බලා සිටියේ අපේ තාත්තා ය. විශ‍්‍රාම ලත් විදුහල්පතිවරයකු වූ ඔහුට ‘ගුරුකම’ රජකමටත් වඩා අගය කරන රැකියාවක් විය. එදා සවස මට තාත්තා දුන් අවවාද මට තවමත් මතකය.වෘත්තීය දැනුමතත් කාලීන විෂය මාලාව ගැන පුළුල් ලෙස දැනුවත් වීම අවශ්‍ය ම ය. පාසල් විෂය මාලාවේ අරමුණු, එය කි‍්‍රයාත්මක කරන අයුරු, පාසල් ළමයින්ගේ විෂය මාලාවෙන් ඇති කරන විනය පිළිබඳ හොඳින් හදාරන්නට සිතට ගත යුතු වේ.එයට අමතරව තමා උගන්වන විෂය ක්ෂේත‍්‍රයේ ප‍්‍රවීණයකු වීමට කටයුතු යොදා ගන්න. තම ප‍්‍රථම උපාධියට හදාරන ලද විෂය සහ විෂය ක්ෂේත‍්‍රයේ, පාසල් විෂයන්ට අදාළ අන්තර්ගතය ගැන විචාරශීලී ලෙස සොයා දැන ගැනීම ගුරුවරයාගේ වෘත්තිය නිපුණතාවකි.ඉගෙනුම් න්‍යාය, තක්සේරු කිරීමේ න්‍යායන් ගැන ද දැනුවත් වීම අත්‍යවශ්‍ය ය. මේ සඳහා පාසල් පුස්තකාලයේ ගුරු අධ්‍යාපනයට අදාළ පත පොත, අධ්‍යාපන අමාත්‍යංශයේ විවිධ උපදෙස් සංග‍්‍රහයන් මැනැවින් අධ්‍යයනය කළ යුතු වේ. ඒවා අධ්‍යයනයක් මිස, නිකම් ම කියවීමක් නොවේ. වර්තමාන පාසල් පද්ධතියට හඳුන්වා දී ඇති තක්සේරු කිරීමේ ඇගැයීම් සංස්කෘතිය වටහා ගැනීමට ‘පාසල පදනම් කරගත් ඇගැයීම’ ගැන හොඳින් හදාරන්නට සිදු වේ.විෂය මාලාවේ කාලීන තත්ත්වය, ගැටලු, අර්බුද, නවීකරණයන්, නොගැලපීම්, පිළිබඳ තුලනාත්මකව බලන්නට ගුරුවරයා දක්ෂ විය යුතුය.ඉගැන්වීමේ ක‍්‍රමවේදහොඳ සූදානමක් සෑම ගුරුවරයකුට ම අවශ්‍ය ය. පාඩම් සඳහා වැඩ සටහන් සැකැසීමට පෙර අවශ්‍ය මූලාශ‍්‍ර, පෙළපොත්, ගුරු අත්පොත් හොඳින් සපයා ගත යුතු ය. ඉන් පසු ශිෂ්‍ය කි‍්‍රයාකාරකම්, ඇගැයීම්, තක්සේරුකරණ රටා පිළිබඳව සටහනක් සැකැසීම කළ හැකි ය. හොඳ පාඩමක් කරන්නට නම් පෙර සූදානමක අවශ්‍යතාව යයි ගුරු වෘත්තියේ කලක් සිටින විට ඔබටම ප‍්‍රායෝගිකව සූදානම් නො වූ පාඩමක අසාර්ථක බවත්, සූදානම් ව මැනැවින් ඉදිරිපත් කළ පාඩමක සාර්ථක බවත් වැටහෙනු ඇත.අද ගුරුවරයාගේ සූදානම් වීමේ සංකල්පය ගුරු භූමිකාව වශයෙන් ද විනාශ වී ඇත. ‘භූමිකාව‘ යනු කිසියම් කාර්යයක අරමුණු ඉටු කර ගැනීම සඳහා පුද්ගලයකු සතු විභව ශක්තීන් උපරීම අයුරින් යොදා ගනිමින් යහපත් පුද්ගලාන්තර සබඳතා ගොඩ නැඟීමකි.මේ නිසා අද විෂය උගන්වන ගුරුවරයාගේ භූමිකාව තුන් ආකාරයකි.සම්පේ‍්‍රෂණ භූමිකාවගනුදෙනු / සංවාද / සාකච්ඡා / හුවමාරු ගුරු භූමිකාවපරිනාමනය / වෙනස්වීමේ ගුරු භූමිකාවමෙ බඳු භූමිකා රංගනයක නියැලෙන ගුරුවරයාගේ කාර්යය පහසු කර ගැනීම සඳහා අද පාඩම් සටහන් සැකැසීමේ ආකෘතිය පස් ආකාර වේ.සම්බන්ධවීම, ගවේෂණය, විස්තර කිරීම, විස්තාරණය, ඇගැයීමමේ පාඩම් සටහන් ලිවීම පිළිබඳ පාසලේ ගුරුවරුන් ජාතික අධ්‍යාපන ආයතනය මගින්ද, ගුරු උපදේශක භවතුන් මගින් ද දැනුවත් කර ඇත. සෑම ආධුනික ගුරුවරයකු ම ඒ ගැන අධ්‍යයනය කිරීම අවශ්‍ය වේ. සමහර විට කාලයෙන් කාලයට විවිධ සටහන් ලිවීමේ ක‍්‍රම වේද අත් දැකීමට සිදු වේ. මේ සෑම අධ්‍යාපනික කාර්යයක දීම අවබෝධයෙන්, අවධානයෙන් සහ උවමනාවෙන් කි‍්‍රයාත්මක කිරීම ගුරුවරයාගේ කාර්යයකි.සූදානම් කර ගත් පාඩම් සටහන එසේ නැතහොත් පාඩම් සැලැසුම එසේත් නැත්නම් පෙර සටහන පලදායි ලෙස දියත් කිරීම දක්ෂ ගුරුවරයාගේ කාර්යක්ෂමතාවකි. එම නිසා මනා පැහැදිලි කට හඬ, උචිත ඉගෙනුම් ආධාර, බහු මාධ්‍ය උපකරණ, විවිධ ඉගෙනුම් ශෛලින් අනුගමනය කිරීම අවශ්‍ය ය. එවිට තම ගුරුවරයා පාසලට අත්‍යවශ්‍ය අයකු බවට පත් වනු ඇත.තමන් ඉගැන් වූ දේ නිසියාකාර ප‍්‍රයෝජනයක් වූවා ද යන්නට සොයා බැලිය යුතුය. ඒ නිසා ඇගැයීම අවශ්‍ය ම දෙයකි. පාඩමක් උගන්වන අතර තුර ද පාඩම උගන්වා අවසන් වූ පසු ද පාඩමේ අරමුණු වලට සාපේක්ෂව ඇගැයීමක් කරන්නට පුහුණු කර ගත යුතු ය.ඉලක්ක කරා මෙහෙයවීමගුරුවරයකු විසින් ඉතා ම වැදගත් ලෙස සැලකිය යුතු වන්නේ අභිපේ‍්‍රරණයයි. අභිපේ‍්‍රරණ සංකල්පය තුළින් ගුරුවරයා අපේක්ෂා කරනුයේ ශිෂ්‍යයා සාධනය කර ගත යුතු ඉලක්ක කරා ඔහුගේ ශක්තීන් හඳුනා ගෙන දිශා ගත කිරීමකි. සරල විදියකට දක්වනවා නම් පාසල් දරුවන්ගේ හැකියාවන් දැන හැඳින, හොඳ මට්ටමකට ගෙන ඒමට දිරි ගැන්වීම සහ ඉලක්කයකට මෙහෙයවීම යි.ශිෂ්‍යයකුට වාසනාවන්ත අනාගතයක් උරුම කර දීමේ හැකියාවක් ගුරුවරයා සතු ය. එ මෙන් ම අවසනාවන්ත අනාගතයකට, අඳුරකට යොමු කිරීමට ද හැකි ය. ඒ නිසා ආධුනික ගුරුවරයකු හැටියට නිවැරැදි, ඉතා ම නවීන, අලුත් අදහස්, සංකල්ප, විෂය කරුණු, නැවුම් බවකින් ලබා දිය යුතුය. යල් පැන ගිය, පිලුනු වූ, ජීවිතයට සම්බන්ධයක් නැති ප‍්‍රතික්ෂේපිත චර්යා සිසුන්ගේ සිත්සතන්වල ජනිත කරවන ඉගැන්වීමක් නොකළ යුතු ය.ඉගෙනුම සඳහාත්, ඉහළ මට්ටමේ සාධනය සඳහාත් ශිෂ්‍ය පිරිස අභිපේ‍්‍රරණය කිරීම නිසා ඉගෙනුම් කි‍්‍රයාවලියට සහභාගි වන සංඛ්‍යාව ද වැඩි වෙනු ඇත. ශිෂ්‍යයාට පි‍්‍රයජනක පාසල් පරිසරයක් ද ගොඩ නැගෙයි. විචාර බුද්ධියෙන් යුතුව අධ්‍යයන කටයුතු කිරීමට ප‍්‍රවේශ වෙයි.පංති කාමර කළමනාකරණයපාසල් වල පන්ති කාමර අද බොහෝ දුරට එකිනෙකින් වෙන් කර ඇත. භෞතික පහසුකම් දියුණුව පවතී. එදාට වඩා අද ගුරුවරයා ඉගෙනුම් සම්පත් වලින් පොහොසත් බවක් දක්නට ඇත. විවිධ ක‍්‍රමෝපාය මගින් මුදල් ප‍්‍රතිපාදන ලැබි භාණ්ඩ පංති කාමරයට ලැබෙයි.පාසලක ආධුනික ගුරුවරයකුට පංති කාමරයේ ගුණාත්මක යෙදැවුම් ගැන හොඳ අවබෝධයක් අවශ්‍ය ය. ගුණාත්මක යෙදැවුම් යනු පංති ඉගෙනුම සඳහා විෂය නිර්දේශයන්ට අදාළව උපයෝගී කර ගනු ලබන සියලු භෞතික සහ ශාස්තී‍්‍රය සම්පත් ය. සමහර විට මෙය වරදවා වටහා ගෙන රජයෙන් ලැබෙන ප‍්‍රතිපාදන පමණක් ගුණාත්මක යෙදැවුම් ලෙස සිතයි.එමෙන් ම විවිධ නිරීක්ෂණ, අධීක්ෂණ, සහ උපදෙස් වලට පැමිණෙන පුද්ගලයන් විදුහල්පති තුමන්ට ගුණාත්මක යෙදැවුම් වලින් ඉටු කරන්න දහසක් දේ පවරන බව ද පෙනේ. එහෙත් ප‍්‍රතිපාදන දැන හැඳින ගෙන වෙන් කළ මුදලින් උපරීම ප‍්‍රයෝජන ගන්නට ගුරුවරුන් සූදානම් විය යුතු ය.පංති කාමර කළමනාකරණයේ දී පංතියේ සියලුම සිසුන් එක හා සමාන බව නො සිතන්න. වයස් ප‍්‍රමාණ වලින් සමාන වුවද විවිධාකාරයේ ශිෂ්‍යයන් ඇත. පංතියේ මට්ටමට ගැලපෙන සාමාන්‍ය ශිෂ්‍යයන්, ඊට ඉහළ පංතියේ වුවද වැඩ කළ හැකි දක්ෂ සිසුන් ද, ඊටත් ඉහළ පන්ති වල වැඩ කළ හැකි සිසුන් ද ඇත.එ මෙන් ම පහළ පංතියේ වැඩ ද කළ නො හැකි අදක්ෂ සිසුන් ද, ඊටත් පහළ පන්තියේ දක්ෂතා නොමැති පසුබට සිසුන් ද, සමහර විට හෙමින් ඉගෙන ගන්නවුන් ද, විශේෂිත සිසුන් ද ඇත. මේ නිසා සෑම ආධුනික ගුරුවරයකු ම මෙම ශිෂ්‍යයන් හඳුනා ගන්නා ආකාරයත් ඔවුන් හා එක්ව කටයුතු කරන ආකාරයත් ව්‍යවහාරයෙන් ම පුරුදු පුහුණු කර ගැනීම අවශ්‍ය වේ.සන්නිවේදන හැකියාවගුරුවරයා හොඳ සන්නිවේදකයෙකි. ඔහු ගේ් මනා පැහැදිලි කට හඬ, විමසුම් සහිත දෙ ඇස්, සියුම් ලෙස සංවේදී කන්, පමණක් නොව ශාරීරික හා මානසික වශයෙන් සමතුලිත වීම ඉගැන්වීමේ කාර්යයේ දී ප‍්‍රමුඛ වෙයි.කොපමණ උපාධි, පශ්චාත් උපාධි සමත් වුව ද තම අත්දැකීම්, දැනුම, ආකල්ප සහ කුසලතා වලින් පිරිපුන් නිපුණතා දරුවන් වෙතට සම්පේ‍්‍රෂණය කිරීමේ හැකියාව පන්ති ඉගැන්වීමේ දී බලපානු ඇත. මේ නිසා දැනුම මූලාශ‍්‍ර වලින් ග‍්‍රහණය කිරීමේ දී එසේ ග‍්‍රහණය කර ගත් දැනුම බෙදා හැරීමට ද ගුරු නිපුණතාවල දක්නට ලැබෙන ලක්ෂණයකි.පංති කාමරය දරුවන්ට, නිර්මාණශීලි ලෙස, නිවැරැදි ලෙස, තත් කාලයට ගැලපෙන, අනාගතයට ගැලපෙන්නට හැකි පරිදි සකස් කර ගැනීමට සන්නිවේදන උපාය මාර්ග බහුල විය යුතු බව පිළිගත යුතු කාරණයකි.ආධුනික ගුරුවරයකු වශයෙන් සංවර්ධනය වීම සඳහා අධ්‍යාපන තාක්ෂණය ගැන දක්ෂතා ලබා ගත යුතු වේ. තාක්ෂණය යනුවෙන් බොහෝ දෙනෙක් සිතන්නේ උපකරණ සහ මෙවලම් භාවිතය යි. එය එසේ ම නොවේ.අධ්‍යාපන තාක්ෂණයක දී, පාඩම් සැලැසුම් කිරීම සහ කළමනාකරණය, පංති කාමරයේ භෞතික සම්පත් සැලැසුම් කිරීම සහ උපයෝගීතාවය, නිතර නවීකරණය වීම, ඉගෙනුමට අදාළ පරිසරයක් නිර්මාණය කිරීම, විවිධ සාධන පරීක්ෂණ සහ ඇගැයීම් උපකරණ සැලැසුම් කිරීම අලුතින් සැකැසීම, ඒවා උපයෝගී කර ගැනීම වැනි පුළුල් ක්ෂේත‍්‍රයක් ඇතුළත් වේ.වර්තමාන පාසල් පද්ධතිය දෙස බලන විට ගුරුවරයකුට මේ අධ්‍යාපන තාක්ෂණය නො මැති ව කටයුතු කිරීම අසීරු වනු ඇත. සම්ප‍්‍රදායි කලු ලෑල්ලේ සිට, විවිධ මුද්‍රිත ද්‍රව්‍ය, විද්‍යුත් අධ්‍යයන මූලාශ‍්‍ර, බහු මාධ්‍ය උපකරණ, පරිගණකය, රූපවාහිනී තිරය, සංයුක්ත තැටි, අන්තර් ජාලය, වැනි නවීන අධ්‍යයන සහ අධ්‍යාපන මෙවලම් ගැන හුරු පුරුදු වීම වැදගත් ය. එමෙන් ම මෙම සම්පත් නිවැරැදි ලෙස, පාඩම් වලට අදාළ ලෙස, ශිෂ්‍යයන්ට ප‍්‍රයෝජනවත් පරිදි උපයෝගී කර ගැනීම ගුරුවරුන් විසින් කළ යුතු කාර්යයකි. සමහර විටෙක කිසිම අදාළ බවක් නැතිව තිබුණු පළියටම මෙම උපකරණ භාවිත කරන්නට යාම සුදුසු නොවේ.පාසලක සහෝදර ගුරුවරුන් අතර ද හොඳ සන්නිවේදනයක් පැවැතීම අවශ්‍ය ය. අධ්‍යාපන ප‍්‍රතිපත්ති, ඉගෙනුම් ක‍්‍රමවේද, ගැටලු සහ පිළියම් ගැන අනෙක් ගුරුවරුන් සමග නිතර තොරතුරු හුවමාරු කර ගැනීමෙන් වෘත්තිය සාධනයක් ලැබේ. මෙම සංදේශනය නිසා තම අදහස් අනෙක් ගුරු භවතුන් වෙත ප‍්‍රකාශ වෙන අතර අනෙක් ගුරුවරුන්ගේ දැනුම තමාට ග‍්‍රහණය කර ගන්නට හැකි වේ.මේ සඳහා හොඳම දෙය ‘පාසල් පාදක ගුරු සංවර්ධන’ වැඩ සටහන් ය. අද සමහර පාසල් වල පාසල තුළින් ම සොයා ගත් විද්වත් ගුරුවරුන් මගින් අනෙක් ගුරුවරුන් පුහුණු කිරීමේ වැඩ සටහන් ඇත. විශේෂයෙන් ඉගෙනුම ලබන ගුරුවරයාට ප‍්‍රවීණ පශ්චාත් උපාධිධාරීන් ආධාර කළ යුතු වේ. මෙ විට සේවාස්ථ පුහුණු සඳහා පාසල් වලින් බැහැරට යන ගුරු සම්පත් කාලය පිරිමසා ගන්නට හැකි වේ.දෙ මා පියන් සඳහා නිවැරැදි තොරතුරු වාර්තා කරන්න. දරුවා ගේ යථා තත්ත්වය ප‍්‍රගමන චාර්යා, දක්වන නිපුණතාවය, ඉදිරියට අවශ්‍ය මට්ටම්, මවුපියන් අපේක්ෂා කරන තත්ත්වයන් ගැන දෙ පැත්ත ම කරුණු හුවමාරු කර ගත යුතු ය. නිතර නිතර පාසල් වලට දෙගුරුන් ගෙන්වීම ඒ තරම් සුදුසු නැත.ප‍්‍රතිපත්ති කණ්ඩායම සමග සබඳතාපාසලක විදුහල්පති, නියෝජ්‍ය විදුහල්පති, අංශ ප‍්‍රධානීන් ප‍්‍රතිපත්ති කණ්ඩායමට ඇතුළත් ය. පාසලේ බොහෝ වැඩ සංවිධාන කරනුයේ මොවුන් ය. දැන හැඳින ගෙන එම වැඩ සටහන්, ව්‍යාපෘති සහ කි‍්‍රයාකාරකම් වලට පූර්ණ සහාය දිය යුතුය.නිතර පාසලේ ප‍්‍රජා සංවර්ධන වැඩ සටහන්, බාහිර වැඩ, ශ‍්‍රමදාන යනාදියට මූලිකත්වය ගෙන ගුරුවරුන් සේවය කිරීම හොඳ දෙයකි.ආධුනික ගුරුවරයකු වශයෙන් ඔබට, බාලදක්ෂ කටයුතු, ශිෂ්‍ය භට කටයුතු, කී‍්‍රඩා, විෂය සමගාමී කාර්යය පිළිබඳ හුරුවක් දැනුමක් වේ නම් නො පැකිලව සහාය වන්න. ඒ ඒ අංශවලට එකතු වන්න. ඇතැම් විට නවක ගුරුවරයකු එලෙස සහාය වන විට විවිධ ප‍්‍රතික්ෂේප කිරීම්, බාධක ඇති විය හැකි ය. එහෙත් ඔබ පාසලේ ගුරුවරයකු බැවින් ඒ කටයුතු වලට ඉදිරිපත් වන්න.හොඳින් මතක තබා ගත යුතු දෙයක් ඇත. අධ්‍යාපන චාරිකා, කී‍්‍රඩා කටයුතු, ශ‍්‍රමදාන, විවිධ තරග, සම්මන්ත‍්‍රණ, ශිෂ්‍ය කඳවුරු වැනි දේකට ශිෂ්‍යයන් බාරව යන්නේ නම් පාසල් දරුවන්ට, ආපදා සහිත තැන් වලට, අනතුරු දායක කටයුතු වලට, විශේෂයෙන් ජලාශ වලට නොගොස් ආරක්ෂාව උපරීම අයුරින් ලබා දීම අවශ්‍ය ය. නේවාසික වන්නට සිදු වුව හොත් එම නේවාසික ස්ථානය නුසුදුසු නම්, සිසුන්ට අහිතකර නම් වහාම විදුහල්පතිට දන්වා සුදුසු ආරක්ෂිත තැනකට කැඳවා ගන්න, පාසල් සිසුන් බැහැරට ගෙන යන හැම දිනක ම වරින් වර දුරකතනය මගින් විදුහල්පතිට තොරතුරු දැන්විය යුතුය.ලේඛන නඩත්තු කිරීමගුරුවරයකුට විවිධ තරා තිරම් වල දී ලේඛන පවත්වා ගෙන යාමට සිදු වේ. පංති නාම ලේඛනයට පංති වාර්තා පොත, පාඩම් සටහන්, ගුරු අත්පොත්, විවිධ මූල්‍ය ලේඛන නඩත්තු කළ යුතු ය. ඒවා ඉතා සැලකිලිමත් ලෙස කලට වෙලාවට කරන්න. ගුරුවරයකු කළ යුතු ලේඛන කාර්යයන් පාසල් සිසුවකු මගින් කළ යුතු නොවේ. මෙය ඉතා වැදගත් දෙයකි. පහසුවට, එසේ කිරීමෙන් විවිධ අපහසුතාවලට ගුරුවරයා ලක් වනු ඇත.පංති වල ශිෂ්‍ය අභ්‍යාස, පැවරුම්, විභාග ලේඛන, ප‍්‍රගති වාර්තා යනාදිය නිවැරැදි ලෙස තබා ගන්න.ආධුනික ගුරුවරයකු පෞද්ගලිකව ගොනුවක් නඩත්තු කළ යුතු ය. පත්වීම් ලිපි, මාරුවීම, වැඩ බාර ගැනීම්, වැටුප් පරිවර්තන, උසස් වීම්, ආදි පෞද්ගලිකව තමාට අදාළ දෙපාර්තමේන්තු ලිපි ද ඒවාට පිළිතුරු ලියු ලිපි පිටපත් ද ගොනු කර තබා ගන්න. එහි වටිනාකම විශ‍්‍රාම යන විට දැනෙනු ඇත.ගුරු වෘත්තියේ තිස් අට අවුරුද්දක්, ගුරු උපදේශකයකු, විදුහල්පතිවරයකු, ගුරු අධ්‍යාපන කථිකාචාර්ය වරයකු, විදුහල්පති පුහුණුකරුවකු වශයෙන් ලත් අත් දැකීම් වලට අනුව සෑම විටකම අදාළ විභාග සමත් කරමින්, පුහුණු අවස්ථා ලබා ගනිමින්, ළමයින්ට හොඳින් ඉගැන් වූ ෂට උසස්වීම්, පිළිගැනීම්, ලැබෙන බවත් එවිට ගුරුවරයාගේ වෘත්තිය සමාජයේ ඉහළ මට්ටමකින් පිළිගැනෙන බවත් සඳහන් කළ හැක.හිටපු විදුහල්පති ඩී.සී. ද සිල්වා</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906288</link>
    <topic>ජනමත පිටුව</topic>
    <author>ආරියවංශ ඩබ්ලිව්.එස්.පී. යාපාදන්කොටුව  </author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්ගතවූ දශක තුනක පමණ කාලයක් මුළුල්ලේ දෑත්, දෙපා අහිමි වූ, දිවි පිදූ රණවිරුවන්ගේ ගණන කී දාහක්දැයි ගණන් බැලීම අසීරුය. ඔවුන් ඒ තත්ත්වයට පත්වූයේ රට ජාතිය රැකගැනීමේ උදාර පරමාර්ථය පෙරදැරි කරගෙනය. මේ ප‍්‍රස්තුතයට ප‍්‍රවිෂ්ට වීමක් වශයෙන් ඔවුන්ගේ එතෙක් මෙතෙක් ජීවිතවල සත්‍ය ස්වභාවය, මඳක් විමසා බලමු.ඔවුන්ට ආහාර පාන ගැනීමට තරම් අස්වැසිල්ලක්, නින්දක් හෝ විවේකයක් නැත. කුණු දහඩියෙන් පිරුණු දුගඳ හමන තෙත බරිත ඇඳුම් මාරු කර ගැනීමටත් ඇඟපත පිරිසිදු කරගැනීමටවත් ඉඩක් ලැබෙන්නේ කලාතුරකිනි.අවි අමෝරාගෙන, නෙත නොපියා රෑ දහවල නොමැතිව අව්ව, වැස්ස හෝ දෑත දෙපයේ වේදනා නොතකා, තම නෑසියන් හෝ තම ජීවිතය ගැනවත් නොසිතා, දිවිය ගෙවන්නේ යුද බිමේ බෝම්බ, වෙඩි හඬ මැදය.වැසිකිළි කැසිකිළි අවශ්‍යතාවයක් ඇති වුවත් ඊට ඉඩක් නැති වීම කෙතරම් අවාසනාවන්ත හා පීඩාකාරී තත්ත්වයකට පත්වීමක් ද? පා තබන, තබන තැන බිම් බෝම්බය.තද වැස්සේ වතුර පිරුණු මඩ වගුරුවල මඩ වතුර පිරුණු බූට් සහිතව ගමන් කරන අයුරු රූපවාහිනී දර්ශන මඟින් දකින විට සෑම කෙනකුගේම හදවත්හි ඇතිවන්නේ කරුණාවකි. වේදනාවකි. ඔවුන්ට අතිකාල දීමනා නැත.කොටින්ගේ මාරාන්තික හිංසා කිරීම් මැද දිවි ගලවාගෙන එන උතුරු නැඟෙනහිර අවතැන් වූ අහිංසක ජනතාවට පිහිට වන උදාර මනුෂ්‍යත්වයේදී ජාති භේද නැත. මේ හැම කෙනකුම සංකර නොවූ ගම්බද දරුවන් වන අතර බොහෝ දෙනකු දිවි ගෙවන්නේ අඩු පහසුකම් යටතේ කුඩා නිවෙස්වල බව ද අපි දනිමු.රණවිරු ජීවිත එසේ ගෙවෙද්දී අප රටේ විවිධ රැකියා කරන අන් කිසිවකු මෙතරම් අසීරු හා අනතුරුදායක තත්ත්වයකට පත්ව නැත. එබැවින් විදුලි පංකා යට සුවපහසුවට අසුන්ගෙන ඉතා විවේකීව හා රිසි සේ ආහාර පාන ගනිමින් විනෝදජනක ලෙසින් දවසේ පැය 8 ගත කරන සෑම කෙනකුම රණවිරුවන්ගේ ජීවිත ආදර්ශයට ගැනීම අතිශයින්ම වැදගත්ය.ඔවුනට කෙතරම් සුවපහසු ජීවිත ගත කිරිමට අවස්ථා ලබාදී තිබුණත් ඉතාම සුළු සිද්ධියකදී පවා වැඩ වර්ජන, පිකටිං, අකුරට වැඩ, උපවාස, පෙළපාළි, වෘත්තීය සංගම් කි‍්‍රයාමාර්ග ආදි කොතෙකුත් පොදු ජන සමාජයට අහිතකර දෑ කෙරෙහි යොමුවනු දැකීම කෙතරම් අභාග්‍යයක් ද?අප කාගේත් ඥාතීන් වන මේ දෙකොට්ඨාසයේ හැඟීම්වල වෙනස්කම් තේරුම් ;ගන දැන්වත් අපි සහෝදර ජනතාවගේ හා මතු පරම්පරාවල උන්නතිය තකා මානව දයාවෙන් තම කි‍්‍රයා කටයුතු ඉටු කිරීමට අදිටන් කර ගනිමු. උදාර රණවිරු ආදර්ශවත් ප‍්‍රතිපත්ති අනුගමනය කිරීමට සමස්ත සමාජයේම දැඩි අවධානය යොමු කිරීම හා යොමු කරවීම සුන්දර අනාගතයක් කෙරෙහි දැඩි විශ්වාසයක් පවතින අද දිනයේ කාලීන හා ප‍්‍රමුඛත්වය දිය යුතු අවශ්‍යතාවයකි.“මේ කෙරෙහි පොදු ජන සමාජයේ දෑස් විවර වේවා.”ආරියවංශ ඩබ්ලිව්.එස්.පී. යාපාදන්කොටුව  මෙගා ටෙලිනාට්‍ය ශිෂ්‍යයන්ට විනයක්විවිධ රූපවාහිනී නාලිකා මගින් විකාශය වන මෙගා ටෙලිනාට්‍ය අද හිසරදයක් බවට පත්වී තිබේ. ප‍්‍රවෘත්ති හැරෙන්නට වැදගත් වැඩසටහන් රූපවාහිනී නාලිකාවලින් විකාශනය වන්නේ ඉතාමත් කලාතුරකිනි. රාති‍්‍ර නවයට පෙර බොහෝ සෙයින් දක්නට ලැබෙන්නේ ඒකාකාරි හරසුන් ටෙලිනාට්‍ය පමණෙකි.බහුතරයක් පාසල් ශිෂ්‍ය ශිෂ්‍යාවන් මේවා නැරඹීමට පුරුදු වී ඇති බව පෙනේ. පාසල් වැඩ අතපසු කර මේවා නැරඹීමට සලස්වා තිබීම ඔවුන්ගේ අනාගතය අඳුරු අගාධයකට ඇද දැමීමකි. මේ තත්ත්වය මැඩ පැවැත්වීමට යම් පියවරක් වහාම ගත යුතුය.අපේ සදාචාරයට සංස්කෘතියට නො ගැළපෙන මේ ටෙලි නාට්‍ය වලින් ගුරු හරුකම් ලබා ගන්නා දූ දරුවන් අද මවුපියන්ට කීකරු නැත. ඒ අතර ඇතැම් රූපවාහිනී නාලිකා හිරිකිත උපදවන ඇඳුම් මෝස්තර ද සමාජයට දායාද කරණු පෙනේ.මෙයට දශක තුන හතරකට ඉහත හැම රූපවාහිනී වැඩසටහනක්ම ඉතා ජනපි‍්‍රයව තිබූ නමුත් අද එය ක්‍ෂෙම භූමියක් නැති කාන්තාර බවට පත්වී තිබේ. එයට හේතුව තරුණ වැඩිහිටි හැම දෙනටම එක සේ රස විඳිය හැකි වැඩසටහන් සැකසීමට ඇති අදක්‍ෂතාවයි. ප‍්‍රවෘත්ති හා වැඩසටහනක් එකක් දෙකක් හැර අනෙකුත් ඉදිරිපත් කිරීම් කිසිඳු වැදගැම්මක් නැත.ප‍්‍රවෘත්ති හැරෙන්නට අධ්‍යාපනික හා ශාස්තී‍්‍රය අන්දමින් වටිනාකමක් නැති ටෙලිනාට්‍ය හා සංගීත ප‍්‍රසංග වැඩසටහන් රාති‍්‍ර 9 හෝ 9.30 ට පසුව විකාශනය කරන්නේ නම් එය ඉතා වැදගත්ය. එය පාසල් සිසුන්ට කරන මහඟු සේවයකි.පසුගිය වසරවල විභාග ප‍්‍රතිඵල දෙස බලනවිට මෙය මනාව ප‍්‍රත්‍යක්‍ෂ වනු ඇත. විකාශනය කෙරෙන ටෙලිනාට්‍ය නොබලන ලෙස තම දූ දරුවන්ට අද උපදෙස් දීමට මවුපියන්ට නුපුළුවන. මන්ද? මවුපියන්ට ඉහලින් අත්තනෝමතිකව කටයුතු කිරීමට ටෙලිනාට්‍ය වලින්ම ආදර්ශ දී ඇති බැවිනි. එමනිසා රාති‍්‍ර 9.30 න් පසු ටෙලි නාට්‍ය විකාශනය කෙරෙන්නේ නම් සුදුසුයයි සිතමු.හර්බට් ඩී. ලියනආරච්චිවටරැක, මීගොඩ  දොම්පේ මැතිවරණ කොට්ඨාසයේ පිහිටි කෑරගල වඩාත් ප‍්‍රසිද්ධ වූයේ එවකට මේ රටේ පැවැති ප‍්‍රධාන විද්‍යස්ථානයක් වූ “පද්මාවතී” පිරිවෙන මුල්කර ගෙනය. එදා එහි ප‍්‍රධානත්වය දැරූයේ “වනරතන” නම් නා හිමි නමකි. ඒ නිසාම “වනරතන කෑරගල” නමින් ද මේ ග‍්‍රාමය ප‍්‍රසිද්ධ විය.අවට දුර බැහැර ප‍්‍රදේශවලින් මේ ස්ථානයට ළඟාවිය හැකි මාර්ග ගණනාවක් “කෑරගල මාවත්” නමින් එදා සිට ව්‍යවහාරයේ පැවතිණ. එයින් පැහැදිලි වනුයේ පද්මාවතී පිරිවෙනෙහි ශාස්ත‍්‍රග‍්‍රහණයට අවට හැම ප‍්‍රදේශයකින්ම ශාස්ත‍්‍රලාභීන් පැමිණි බවකි. එදා කෑරගල පැවැති සමෘද්ධිමත් භාවය “හංස සන්දේශ” කාව්‍යයෙන් මනාව අනාවරණය වේ.මෙවන් ඓතිහාසික පසුබිමක් ඇති ප‍්‍රදේශයක වර්තමාන තත්ත්වය අතිශයින් ම ශෝක ජනකය.මෙහි ආයෝජන කලාපයක් පිහිටුවීම සඳහා කෑරගල පිහිටි “පද්මාවතී” වත්ත නම් අක්කර 161 ක ඉඩම 2003 වර්ෂයේදී රජයට පවරා ගත් අතර බියගම ආයෝජන මණ්ඩලය මගින් අද එය පාලනය කෙරේ.යෝජිත ආයෝජන කලාපය සඳහා “කාර්මික තාක්ෂණ ආයතනය” මගින් ශක්‍යතා අධ්‍යයනයක් කර මූලික වාර්තාව සපයා දැනට අවුරුදු ගණනාවක් ගත වී ඇත. මේ ව්‍යාපෘතිය කි‍්‍රයාත්මක නොවීම ප‍්‍රදේශයේ සංවර්ධනයට විශාල බාධාවකි.කරුණු මෙසේ වුවත් වර්තමානයේ කෑරගල ග‍්‍රාමයට ළඟා විය හැකි සියලුම මාර්ග දැඩිලෙස අබලන් වී ඇත. එහෙයින් කෑරගල ප‍්‍රදේශවාසි ජනතාවට සාධාරණය ඉටු කිරීමෙහිලා බලධාරීන්ගේ අවධානය නොපමාව යොමුවිය යුතුය.ලුණුගම පෙරේරාමණ්ඩාවල  මාතලේ දොඹවෙලසිට කුරුණෑගල තල්ගොඩපිටිය දක්වා දිවෙන මහා මාර්‍ගය දිනපතා සිය දහස් ගණනක් රථවාහන ගමනාගමනය කරන, දහස් ගණනක් මගී ජනතාව භාවිතයට ගන්නා මාර්‍ගයකි. මාතලේ අවට පිහිටි නාලන්ද අක්කර පණහක භූමි භාගයකින් යුත් විශාල කර්මාන්ත පුරයකි. එහි විවිධ කර්මාන්තශාලා රාශියක් ද කි‍්‍රයාත්මකව පවතී. ඊට ආසන්නයේ ඇති නාවුලද මාර්‍ග රාශියකින් සම්බන්ධ වන නිසා ඉතා සීඝ‍්‍රයෙන් දියුණුවන නගරයකි.මාතලේ අවට ඇඟලුම් කර්මාන්ත ශාලා සහ නිෂ්පාදන ආයතන රාශියක් කි‍්‍රයාත්මකව පවතී. මාතලේ නාලන්ද, යටවත්ත, පල්ලේපොල යන ප‍්‍රදේශවල ආරෝග්‍යශාලා ගණනාවක් ද පිහිටුවා ඇත.අලුවිහාරය, නාලන්ද තොටගමුව, නාවුල ආදී ප‍්‍රදේශවල උපදින හුණුගල්, හුණු නිෂ්පාදන සඳහා ගෙනයන්නේ්ද මේ මාර්‍ගය ඔස්සේය. මේ අවට ප‍්‍රදේශවල කර්මාන්තශාලා සඳහා අවශ්‍ය අමුද්‍රව්‍ය ප‍්‍රවාහනය කරන්නට ද ඇති ඉතා කිට්ටු හා පහසු මාර්‍ගය ද මෙයයි. මාතලේ හා මේ මාර්‍ගය අවට ප‍්‍රදේශවල නිපදවන දහසක් ද්‍රව්‍ය කොළඹට හා වෙනත් ප‍්‍රදේශවලට ගෙන යාමට ඇති එකම මහා මාර්‍ගය ද මෙයයි.මාර්‍ගයේ බොහෝ තැන්වල පාර ඉතා පටුය. වාහන දෙකක් එකිනෙක මාරුවෙන්නේ අසීරුවෙනි. බොහෝ තැන්වල පාරේ වලවල් හෑරී අබලන් වී ඇත.අවුරුදු ගණනාවක සිට මේ මාර්‍ගය පුළුල් කර කාපට් යොදා සකස් කර දෙන ලෙස රජයෙන් ඉල්ලා සිටිති.වයි.එස්.එම්. විජයරත්න බණ්ඩාරයටවත්ත  උපාධිධාරීන්ට ගුරු පත්වීම් දීමේදීවසර ගණනක සිට උපාධි ලබා ගුරු පත්වීම් අපේක්‍ෂාවෙන් සිටින විශාල පිරිසක් අද ජීවත් වන්නේ ඉමහත් සිත් පීඩාවකිනි. දහසක් දුක්විඳ විශ්ව විද්‍යාල උපාධියක් ලබා ගන්නේ අනාගතය හරවත් කර ගැනීමටය.ගුරු පත්වීම් අපේක්‍ෂක අපේක්‍ෂිකාවන් හැම දෙනම ජීවත් වන්නේ තරුණ වයසේය. රැකියාවට මුල් තැන දිය යුතු නිසා විවාහයක් කරගැනීමටත් නුපුළුවන.මේ පිළිබඳ වග කිවයුතු අංශවල අවධානය යොමු නොවීම ද කනගාටුවට කරුණකි.කලකට පෙර ගුරුපත්වීම් ලබාදීම සඳහා උපාධිධාරීනට විභාගයක් ද පවත්වන ලදී. එබඳු කරුණක් සඳහා යම් පරීක්‍ෂණයක් කළ විට විභාගයෙන් උසස් ලෙස ලකුණු ලබාගත් ආකාරය අනුව පිළිවෙළින් හැමටම අසාධාරණයක් නොවන ලෙස පත්වීම් ලබා දීමේ වැඩ පිළිවෙළක් යෙදිය යුතුය.මේ ප‍්‍රශ්නය සර්ව සාධාරණව නිරාකරණය කර එම ගුරු පදවි අපේක්‍ෂිත උපාධි අපේක්‍ෂක අපේක්‍ෂිකාවන්ගේ බලාපොරොත්තුව ඉටුකර දීමට අධ්‍යාපන බලධාරීන්ගේ අවධානය යොමු විය යුතුය.නිමල් සරත් කුමාර  පොළොන්නරුවේ ඉඩම් සහ දිස්ති‍්‍රක් රෙජිස්ට‍්‍රාර් කාර්යාලයට රාජකාරි කරවා ගැනීමට පැමිණෙන අය වෙනුවෙන් එම කාර්යාලයේ නිලධාරින් කටයුතු කරන ආකාරය ප‍්‍රශංසනීයය.ඉඩම් සඳහා පත්ඉරු සටහන් ලබා ගැනීමට ගිය අවස්ථාවල විනාඩි 10 ක් වැනි සුළු කාලයකදී සුහදව එම කටයුතු නිම කර දීමට එම කාර්ය මණ්ඩලය යුහුසුළු විය. එය අගය කළ යුතු කාර්යයකි.ඇතැම් රජයේ සේවකයන් රාජකාරිය තමාගේ බැබලීමට පමණක් ආභරණයක් වශයෙන් සලකන මෙම යුගයේ, ඉහත සඳහන් කාර්යාලයේ සේවක මණ්ඩලය නිහඬව කරන මෙම කාර්යය ඇගයුමට ලක් කළ යුතුය.මහීපාල හේවාබටගේහිඟුරක්ගොඩ  පිටබැද්දර කුඩගලහේන මාර්ගයටපිටබැද්දර ප‍්‍රාදේශීය ලේකම් කොට්ඨාශයට අයත් කුඩගලහේන වගච්චිකන්ද, මිල්ලගහහේන හරහා වැටී ඇති මාර්ගය අබලන්ව පවතී. දැනට වසර 10 කට පෙර කොටපොල ප‍්‍රාදේශීය සභාවෙන් කිලෝ මීටරයක් පමණ ගල් අතුරා තාර දමා තිබූ අතර පසුව තාර ගැලවී යාමෙන් විශාල වලවල් සෑදී ඇත.කොටපොල ප‍්‍රාදේශීය සභාවට අයත් මේ මාර්ගය දැනට පිටබැද්දර ප‍්‍රාදේශීය සභාවට අයත්ය. මේ වනතුරු පිටබැද්දර ප‍්‍රාදේශීය සභාවෙන් ද, මේ මාර්ගය ගැන කිසිම සැලකිල්ලක් දක්වා නැත. රටේ ධන උල්පත වන තේ ආර්ථිකයෙන් රටක් කරවන මාතර දිස්ති‍්‍රක්කයේ දෙනියාය මැතිවරණ කොට්ඨාශයේ සංවර්ධනය නොවූ මාර්ග එමටය. ඔවුන්ගේ දහඩියෙන් ජාතික ධනයට එක්කරන මුදලින් 1% ක් වත් ඔවුන් ජීවත්වන ගම් ප‍්‍රදේශවල මාර්ග සඳහා වැය නොවේ.මේ දුෂ්කර මාර්ගය දෑරංගල, කිරිවැල්කැලේ සුමන කනිටු විදුහල අසලින් ඇති දෑරංගල 48 මාර්ගයේ සිට මිල්ලගහහේන, වගච්චිකන්ද, ගම්මාන හරහා කුඩගලහේන කනිටු විදුහල අසලින් දෙනියාය ප‍්‍රධාන මාර්ගයට සම්බන්ධ වේ.මේ මාර්ගය ඔස්සේ රැකියා සඳහාත් වෙනත් අවශ්‍යතා සඳහාත් ගමන් ගන්නා බොහෝ දෙනකු සිටින අතර ප‍්‍රදේශයේ කුඩා තේවතු හිමියන් විශාල ප‍්‍රමාණයක් සිටින බැවින් මේ මාර්ගයේ ට‍්‍රැක්ටර්, ට‍්‍රක්රථ ඇතුළු වාහන නිතරම ගමන් ගනී.එමෙන්ම මේ මාර්ගය ඔස්සේ ඈත පාසල්වලට යන පාසල් සිසුන්ට හා පයින් ගමන් කරන්නන්ට දුෂ්කරතාවලට මුහුණ දීමට සිදුවෙයි. වර්ෂා කාලයට විශාල මඩවලවල් සෑදී තිබීමෙන් ඔවුහු ඉතා පීඩාවට පත්වෙති.එස්.එල්. කරුණාදාසවරකගහතැන්න - පිටබැද්දර  බදුල්ල නගරය ඉතා ආසන්නයේ පිහිටි සිරිමල්ගොඩ පාර අද වාහනයක් ධාවනය කල නොහැකි තරමට කැඩී බිඳී වලවල් හෑරී තිබේ. මේ නිසා සිරිමල්ගොඩ දක්වා ධාවනය වූ බසය නැවතී ඇත. බදුල්ල නගරයේ පාසල් කරා යන එන දරු දැරියන්ට ද සිදුවී ඇත්තේ ද දුෂ්කරතාවකි.මේ පිළිබඳව ඌවේ මහා මාර්ග බලධාරීන්ගේ අවධානය වහා යොමුවිය යුතුය.පරගම්මන - නන්දයක්විල  මේ දිනවල පැතිර යන ඩෙංගු රෝගයත් සමග මහජන සෞඛ්‍ය පරීක්ෂකවරයාගේ කාර්යභාරය පිළිබඳ විවිධ අදහස් මතු වෙමින් පවතී. විවිධ තනතුරුවල ක්ෂේත‍්‍ර නිලධාරීන් රාශියක් සිටින රටක මේ නිලය පිළිබඳ කතාබහට ලක්වීම සතුටට කරුණකි. මේ නිලධාරියාගේ රාජකාරිය පිළිබඳ නිවැරැදි සටහනක් තැබීම සුදුසුය.ඩෙංගු පැතිර යාමත් සමඟ මහජන සෞඛ්‍ය පරීක්ෂකවරයා නිවෙසින් නිවෙසට ගොස් පරීක්ෂා කිරීම් නොකරන බවත් ඔහු දැකගැනීමට පවා නොමැති බවත් බොහෝ දෙනා පවසති. එකිනෙකාට චෝදනා එල්ල නොකර තමාගේ නිවෙස හා අවට පිරිසිදුව තබා ගැනීමෙන් වටිනා ජීවිත ආරක්ෂා කරගැනීමට කටයුතු කිරීම අප සැමගේ වගකීමකි.කෙසේ වෙතත් ගමේ ග‍්‍රාම නිලධාරීවරයා තරමටම මේ නිලධාරියා ගම තුළ දැකිය නොහැකි බව සත්‍යයකි. ඒ නගර සභා බල ප‍්‍රදේශවල හැරෙන්නට බොහෝ ප‍්‍රදේශවල ග‍්‍රාම නිලධාරී වසම් 18 - 20 කට පමණ සිටින්නේ එක් මහජන සෞඛ්‍ය පරීක්ෂකවරයකු බව සමහරවිට මොවුන් නොදන්නවා විය හැකිය. එවැනි තත්ත්වයක් තුළ ජනගහනය 15,000 - 20,000 ක ගේ පමණ නිරන්තර නෙත ගැටෙන ලෙස සැරිසැරීම ඔහුට අපහසුය.වසංගත තත්ත්වයේ පැවතුණු මැලේරියාව, බරවා, වැනි රෝග මේ වන විට ඉතා අවම මට්ටමක පවතින්නේ මහජන සෞඛ්‍ය පරීක්ෂකවරුන් ඇතුළු සෞඛ්‍ය කාර්ය මණ්ඩලවල කැපවීම නිසා බව නොරහසකි.සුනාමි ව්‍යසනයෙන් පසුව විවිධ රටවල බෝවන රෝග වසංගත තත්ත්වයන් පැතිර ගියත් ලංකාවේ ඒවා අවම මට්ටමක පැවතුණේ මොවුන්ගේ කැපවීම නිසාය. රෝග නිවාරණ සේවාවේ ප‍්‍රතිඵල ලැබෙන්නේ දීර්ඝ කාලීනව නිසා ජනතාවට මේ සියල්ල අමතක වී මහජන සෞඛ්‍ය පරීක්ෂකවරයා කිසිම දෙයක් නොකරන පුද්ගලයකු ලෙස චෝදනා එල්ල කිරීම කනගාටුදායකය.බෝවන රෝග පාලනය මහජන සෞඛ්‍ය පරීක්ෂකවරයාගේ ප‍්‍රධාන රාජකාරියක් වුවද ඊට අමතරව, ආහාර පරිහරණ, ආයතන පරීක්ෂාව, ආහාර සාම්පල් ගැනීම හා නීතිමය කටයුතු, පාසල් ළමයින්ගේ සෞඛ්‍ය ගැටලු හඳුනා ගැනීම, එන්නත් කිරීමේ කටයුතු හා පෝෂණ වැඩසටහන් පරීක්ෂාව, ජල ව්‍යාපෘති පරීක්ෂාව, ජල භීතිකා මර්දන කටයුතු, විවිධ සායන පැවැත්වීම, ගොඩනැගිලි අයදුම්පත් පරීක්ෂාව, මහජන පැමිණිලි පරීක්ෂාව, පරිසර ගැටලු පරීක්ෂාව, සෞඛ්‍ය අධ්‍යාපන කටයුතු ඇතුළු මෙකී නොකී රාජකාරි රැසක් ද මේ නිලධාරියා අතින් සිදුවන බව බොහෝ දෙනා නොදන්නවා විය හැකිය.මේ සියල්ල සිදුකරන්නේ වෘත්තීයමය ගැටලු සියල්ලක්ම විසඳ්‍රගෙන නොවන බව ද කිව යුතුය. ඇතැම් නිලධාරීන්ට යතුරුපැදියක් හෝ මේ වන තුරු ලැබී නැත.මොවුන් සේවය කරන්නේ ද කාර්යාල දීමනාව, ඉන්ධන දීමනාව, ලෙස ලැබෙන ප‍්‍රමාණවත් නොවු සුළු මුදලට තම වැටුපෙන් කොටසක් ද වැය කරමිනි.අසේල සංජය වීරක්කොඩිමහජන සෞඛ්‍ය පරීක්ෂක  මාලිගාවත්ත නිවාස යෝජනා ක‍්‍රමයේ ජයන්ත වීරසේකර මාවත කෙළවරෙහි හා මාලිගාවත්ත පාර ආරම්භයෙහි පිහිටි විහාරස්ථානයට පිටුපසින් පංචිකාවත්ත දෙසට ගලා බසින ඇළවල් දෙකකි. මෙම ඇළවල්වලට නිවාස යෝජනා ක‍්‍රමයේ නිවෙස්වල අප ද්‍රව්‍ය හා ජලය එකතු වන බවත් අනිත් පැත්තේ ඇති නිවාස හා ව්‍යාපාරික ස්ථානවල අපවිත‍්‍ර ජලය එකතු වන බවත් පෙනේ.එම ස්ථානවල අපිරිසිදු ජලනල මෙම ඇළ මාර්ගයට යොමු කොට ඇති අතර කොළ රොඩු හා වෙනත් අපද්‍රව්‍ය එකතුවීම හේතුවෙන් ජලය බැස යාම ද ඉතා හෙමින් සිදුවේ. ඇතැම් ස්ථානවල අපවිත‍්‍ර දෑ එකතු වී පල්වෙමින් පවතිනු දැකිය හැකිය. මාලිගාවත්ත දුම්රිය බෝක්කුව යටින් ගලායන කානුව ද අපවිත‍්‍රය.මේ තත්ත්වය යටතේ ප‍්‍රදේශයේ දැඩි දුර්ගන්ධයක් පවතින අතර නොයෙකුත් රෝග කාරකයන් ව්‍යාප්තිය සඳහා ද අනුබල ලැබී ඇත. විශේෂයෙන් ම මේ දිනවල ශිඝ‍්‍රයෙන් පැතිර යන ඩෙංගු මදුරුවන් බෝ වීමට මෙහි ඇති වාතාවරණය බෙහෙවින් උපකාරී වී ඇතැයි කිවහොත් නිවැරැදිය.මේ ආකාරයේ ගැටලු පිළිබඳව අදාළ බලධාරීන්ගේ අවධානය යොමු විය යුතුය.මීගස්ආරේ ගුණපාල වික‍්‍රමආරච්චි  කෝටි සංඛ්‍යාත මුදලක් වැය කර පාසල් ශිෂ්‍යයන්ට නොමිලේ දෙනු ලබන පෙළ පොත් බර වැඩි යැයි මැසිවිලි නැඟේ.විෂයයන් හත අටකටම අදාළ පොත් දිනපතාම පාසලට ගෙන යා යුතුව ඇත. සමහර විට මෙම පොත්වල බර වැඩිවීම නිසා සිසුනට කොන්දේ අමාරු පවා ඇති වීමට ඉඩ තිබේ.එම නිසා මෙම පෙළ පොත්වල බර දැනට තිබෙන බරින් තුනෙන් දෙකක් ම අඩු කළ හැකි මාර්ගයක් පෙන්වා දෙනු කැමැත්තෙමු.එය නම් එක් පාසල් වාරයකට අදාළ විෂයයන්හි පාඩම් මාලා පමණක් එක් පොතකට ඇතුළත් කර, එකම විෂය කාණ්ඩ තුනකට බෙදා වෙන් වශයෙන් පොත් තුනක් වශයෙන් මුද්‍රණය කිරීමයි.එවිට පාසලට රැගෙන යා යුත්තේ එම වාරයට නියම කර ඇති පොත් කාණ්ඩය පමණි. මෙම යෝජනාව කෙරෙහි අධ්‍යාපන ඇමැතිතුමාගේ අවධානය යොමුවෙතැයි අපේක්ෂා කරමු.කරුණාසේන දේවප‍්‍රියවිශ‍්‍රාමික පරිපාලන නිලධාරිපිටිපන දකුණ  බේරුවල ප‍්‍රාදේශීය සභාවට අයත් පයාගල ගොරකදෙනිය ප‍්‍රදේශයේ වීදි ලාම්පු කීපයක් දැනට වසරක පමණ කාලයක සිට කි‍්‍රයා විරහිතව පවතී.මේ නිසා රාතී‍්‍ර කාලයට පවතින ගන අඳුර නිසා පාරේ ගමන් කරන අයට විවිධ අපහසු තාවන්ට මුහුණ පෑමට සිදුවී ඇත. වැසි දිනවලට පාර මඩ වගුරක්ව පවතී.විශේෂ කාර්ය බලකායේ පුහුණු පාසැල ද මේ ආසන්නයේම පිහිටා තිබීම ගැන වඩාත්ම අවධානය යොමුකල යුතුය. මේ ගැන වගකිව යුත්තන්ගේ අවධානය යොමුවේවා.ඇන්.කේ. පි. පෙ‍්‍ර්මදාස ප‍්‍රනාන්දුගොරකදෙනියපයාගල  පිටකොටුවේ සිට මල්වාන දෙකටන දක්වා බස් සේවය ඉතා දුර්වල බව කිව යුතුය. සමහරවිට බියගම හන්දියේ සිට මල්වාන බසයක් පැමිණෙන තුරු පැය ගාණක් බලා සිටීමට සිදුව ඇත. එයට හේතුව පිටකොටුවේ සිට පැමිණෙන බස් රථ නුවර පාර කැළණිය පෑලියගොඩ ප‍්‍රදේශයේදී මාර්ග තදබදයට හසුවීමයි.විශේෂයෙන් උදේ කාලයේ මල්වාන දෙසට ගමන් කරන මගීන් අතර රජයේ කාර්යාලවල සේවක සේවිකාවන්, පාසල් ශිෂ්‍ය ශිෂ්‍යාවන්, ගුරුවර ගුරුවරියන් විශාල පිරිසක් සිටිති. ඒ අතර කඩුවෙල හා ගම්පහ දෙසින් පැමිණ බියගම හන්දියේ රැඳී සිටින පිරිස විශාලය. මේ නිසා මල්වාන හා කඩුවෙල අතර දුර ප‍්‍රමාණයට බස් සේවාවක් සපයන්නේ නම් මේ ගැටලුව විසඳ්‍රගැනීමට ඉතා පහසු මගක් වනු ඇත.උදේ 7 සිට පැයකට වරක්වත් කඩුවෙල සිට දෙකටන මල්වාන දක්වා බස් සේවයක් යොදවන්නේ නම් එය මේ මාර්ගයේ ගමන් කරන මගීන්ට විශාල පහසුවක් වනු ඇත.එස්. එදිරිසිංහයබරලුව. මල්වාන  අලව්ව ඩිපෝවට අයත් අලව්වේ සිට අලව්වත්ත රංවල මාස්පොත, කටුකුරුන්ද ආදි ගම් හරහා ධාවනය වූ ලංගම බස් රථය මේ වන විට ධාවනය නොවීම පිළිබඳව ප‍්‍රදේශවාසීහු නොසතුට පල කරති.මේ ගම්වලින් දිනපතා විවිධ රැකියාවලට යන අය හා පාසල් ශිෂ්‍යයන් බස් රථය ධාවනය නොවීම නිසා අපහසුවට පත්ව සිටිති. උදය කාලයේ සහ සවස් කාලවලදී බස් රථය ධාවනයට යොදවන ලෙස ඉල්ලා සිටිති.අලව්ව ඩිපෝව මගින් ධාවනය කැරුණු අලව්ව - කුඹල්ගම ලංගම බස් රථය නැවත ධාවනයට යෙදවීමට කටයුතු කර දෙන ලෙස ඉල්ලමු.මනහර මහින්ද වෑකඩබෙලිගල</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af0906289</link>
    <topic>දේශපාලනීකරණය වූ එළවුළු මිල වෙළෙඳ අලෙවි සංවර්ධන</topic>
    <author>සැකැසුම - සුභද්‍රා දේශප‍්‍රිය</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්සමූපකාර හා පාරිභෝගික සේවා අමාත්‍ය බන්දුල ගුණවර්ධනමේ දිනවල විපක්ෂයේ දේශපාලන පක්ෂ සහ ඇතැම් මාධ්‍ය රටේ දැවෙන ප‍්‍රශ්නයක් ලෙස ඔසවා තැබීමට උත්සාහ දරන්නේ එළවුළු මිලයි. මින් පෙර කිසි කලෙකත් එළවුළු මිල දේශපාලනීකරණයට ලක් වූයේ නැත.මක් නිසා ද යත් එළවුළු ගොවියා මෙන් ම පාරිභෝගිකයාත් දැන සිටි පරණ තත්ත්වය වන්නේ වෙළෙඳ පොළෙහි ඉල්ලුම් සැපයුම් බලවේග අනුව තීරණය වන්නක් වශයෙනි.ආවෘත ආර්ථිකයක් පැවැති 70 සහ 77 කාල පරිච්ඡේදයේ ඉන් පෙර හෝ ඊට පසුව එළවුළු වලට පාලන මිලක් නියම කළ රජයක් ද නැත.ඒ නිසා පුරා වසර තිහක් පැවැති කුරිරු ත‍්‍රස්තවාදය පරාජය කොට මහින්ද රාජපක්ෂ රජය ලැබූ විජයග‍්‍රහණය හමුවෙ නන්නත්තාර වූ ඇතැම් විපක්ෂ දේශපාලන පක්ෂ හා ඔවුන්ගේ හිතවතුන් මේ දිනවල බෝංචි කරලක, කැරට් අලයක, එල්ලීමට දරණ උත්සාහය හාස්‍ය ජනකය.අප රටේ එළවුළු යැයි කී කළ භාණ්ඩය නිර්වචනය කර ඇති ආකාරය පුළුල් ය. මක් නිසා ද යත් එයට සියලුම එළවුළු වර්ග ඇතුළත් වන නිසා ය. වට්ටක්කා, පිපිඤ්ඤා, වම්බොටු, තළන බටු, රාබු, පතෝල, වැටකොළු, අලු කෙසෙල්, ගෝවා, බෝංචි, කැරට්, බීට්රූට්, ලීක්ස්, නෝකෝල්, තක්කාලි, මාළු මිරිස්, පලාවර්ග වැනි මෙකී නොකී එළවුළු වර්ග රැසක් එළවුළු යන පදයට අන්තර්ගතය. මේ දිනවල සාමාන්‍යයෙන් පවත්නා මිල මිස අසාමාන්‍ය මිල ඉහළ යාමක් වෙළෙඳ පොළේ දක්නට නොලැබේ.නමුත් මේ දිනවල බෝංචි, කැරට්, මාළු මිරිස් වැනි එළවුළු වර්ග තුන හතරක මිල විශාල ලෙස ඉහළ ගොස් ඇති බව සැබෑය. මෙම එළවුළු සීතල දේශගුණයක් සහිත ප‍්‍රදේශ වල වැවෙන උඩරට එළවුළු ලෙස හැඳින්වේ. නුවරඑළිය, බදුල්ල දිස්ති‍්‍රක්කවල නිපදවන බෝංචි, කැරට්, බීට්, ලීක්ස් වැනි එළවුළු වර්ගවල දැන් ගෙවී යන්නේ අවාරයයි.සම්ප‍්‍රදායික ගොවි හුරු පුරුදු කම් අනුව සිංහල දෙමළ අලුත් අවුරුද්ද ඉලක්ක කැරගෙන මෙම එළවුළු අස්වැන්න වෙළෙඳ පොළට නිකුත් කරනු ලබයි. එවිට අවුරුදු සමයේදී මෙකී එළවුළු වර්ග කිහිපයේ විශාල සැපැයුමක් වෙළෙඳ පොළේ ඇති වේ. ඒ නිසා පසුගිය අවුරුදු සමයේදී මෙකී එළවුළු මිල ඉතා පහළ මට්ටමක පැවැතිණි.නමුත් අවුරුදු සමය අවසන් වීමත් සමඟ කඳුකරයට දැඩි සුළං සහිත වැසි ඇතිවීම අප රටෙහි ස්වභාවික කාලගුණික රටාවයි. ඒ අනුව මේ වර්ෂයේ අප‍්‍රියෙල් මැයි මාසවල නුවර, නුවරඑළිය, බදුල්ල දිස්ති‍්‍රක්කවලට තද වර්ෂාවක් නාය යෑමක් ඇති විය. වගාබිම් බොහොමයක් විනාශ වී එකී එළවුළු වර්ග වල නිෂ්පාදනය සුවිශාල ලෙස පහත වැටිණි.ඒ නිසා කැරට්, බීට්, ලීක්ස්, බෝංචි වැනි එළවුළු වල මැයි ජූනි මාසවල මිල ඉහළයාමක් සිදුවීම සෑම වර්ෂයකම සිදුවන්නකි. මේ පිළිබඳ කෘෂි, විද්‍යාඥයන් මෙන් ම, හෙක්ටර් කොබ්බෑකඩුව ගොවි පර්යේෂණ ආයතනවල මෙන් ම කුඩා දරුවන් පවා දන්නා කරුණකි. එහෙත් ලංකාවේ ඇතැම් දේශපාලනඥයින් නොදන්නා කරුණකි.ඉදිරි සති දෙක තුනකින් ජූනි අගෝස්තු මාස වනවිට නැවත මේ එළවුළු වර්ග වෙළෙඳ පොළට සැපැයීම ඇරැඹෙන විට එකී එළවුළුවල මිල අවශ්‍යයෙන් ම පහත වැටෙනු ඇත.නමුත් ඉහත දැන්වූ එළවුළු වර්ග කිහිපය හැරුණු කොට වෙළෙඳ පොළෙහි ගම් එළවුළු මෙන් ම අනෙකුත් එළවුළු වර්ග රාශියක් ඇත. ඒවායේ මිල ගණන් කිලෝවක් රුපියල් 15 - 60 අතර මිල පවතී. එදිනෙදා වෙළෙඳ පොළේ පවතින මිල ගණන් හා වෙළෙඳ පොළේ එළවුළු තොග හුවමාරුව සිදුවන දඹුල්ල, මීගොඩ ආර්ථික මධ්‍යස්ථානවල එළවුළු මිල ජාතික පුවත්පත්වල දිනපතාම පළවේ.ඕනෑම වෙළෙඳ පොළක පාරිභෝගිකයන් වෙළෙඳ පොළ පිළිබඳ ලබාගන්නා දැනුම ජීවන වියදම අඩුකර ගැනීමට ඉවහල් වන සාධකයකි. වෙළෙඳ පොළේ එළවුළු වර්ග කිහිපයක පමණක් මිල ඉහළ යන විට එසේ ඉහළ යන එළවුළු වෙනුවට ආදේශක රාශියක් වෙළෙඳ පොළේ ඇත.ඒ නිසා තාර්කික පාරිභෝගිකයෝ තමන්ට දැරිය නොහැකි ඉහළ මිලක් පවතින එළවුළු මාර්ග අතැර දමා සාපේක්ෂ මිල අඩු එළවුළුවල එල්ලීමට පටන් ගනිති. මෙය මූලික ඉල්ලුම් නීතියෙහි ‘ආදේශන ප‍්‍රතිවිපාකය’ ලෙස හඳුන්වයි. නමුත් සෑම භාණ්ඩයකටම මෙවැනි ආදේශන ප‍්‍රතිවිපාකයන් නොවන බව ආර්ථික විද්‍යා විෂය පිළිබඳ දැනුමක් නොමැති දේශපාලනඥයින් කාගෙන් හෝ අසා දැන ගත යුතු ය.උදාහරණ ලෙස එළවුළු වර්ගයන්ට ආදේශනයන් ඇතත් පැට‍්‍රල් ඩීසල් වැනි දෑ සඳහා ඇත්තේ ආදේශන ස්වල්පයකි. වෙනත් ලෙසකින් දැන් වුවහොත් පැට‍්‍රල් සඳහා ඇත්තේ අනවශ්‍ය ඉල්ලුමකි.ඛනිජ තෙල් මිල ඉහළ ගියත් ඊට සාපේක්ෂව ඉල්ලුම අඩුවන්නේ නැත. මක්නිසාද යත් ඉහළ ගිය ඛනිජ තෙල් වෙනුවට එය අතැර දමා පරිභෝජනය කළ හැකි වෙනත් ආදේශන භාණ්ඩ නොමැති නිසා ය. කතුරක තල දෙක මෙන් වෙළෙඳ පොළක භාණ්ඩ, සේවා මිල තීරණය වන්නේ ඉල්ලුම සහ සැපයුම යන ද්විත්ව බලවේගයන්ගේ කි‍්‍රයාකාරි ප‍්‍රතිඵලයක් ලෙසිනි.මේ මූලික ඉල්ලුම් න්‍යාය ස්වභාව ධර්මයේ නීතිය ලෙස ද ඇතැමුන් හඳුන්වනු ලබන්නේ ලෝකයේ සියලු රටවල සාමාන්‍ය ස්වභාවය එය වන නිසා ය. උදාහරණ ලෙස වී අස්වනු කපනු ලබන කාලයට සහල් මිලත්, අඹ, රඹුටන් වැනි පළතුරු වාර වල දී එහි මිලත් අඩුවන අතර, දෙහි වාරයට දෙහි මිල පහත වැටෙන අතර තත්කාලි වාරයේදී කිලෝවක් රුපියල් පනහටවත් අලෙවි කරගත නොහැකි තත්ත්වයක් උද්ගත වීමත් ප‍්‍රායෝගික යථාර්ථවාදී සැබෑවකි.මාර්තු මාසයේදී අඹ ගෙඩියක් රුපියල් 150 වූයේ අඹ අවාරය වූ නිසාත් මේ වනවිට අඹ ගෙඩියක් 10 - 15 අතර වන්නේ අඹ වාරය නිසා ය. කෘෂිකාර්මික භාණ්ඩ වල සෘතුන් අනුව මිල උච්චාවචනය වීම ස්වභාවිකය. මෙකී මිල අස්ථායිකරණය වළක්වාලීම සඳහා විවිධ ආර්ථික විද්‍යාඥයින් විවිධ මත පළ කොට ඇතත් ප‍්‍රායෝගික ලෝකයෙහිදී කෘෂි ද්‍රව්‍යවල මිල ස්ථායිකරණය බෙහෙවින් අසීරු කරුණකි.විශේෂයෙන් අවුරුදු තිහකට පසුව ඇති වූ ලෝක ආහාර අර්බුදය කරණකොට ගෙන 2006 සාපේක්ෂව 2009 දී කෘෂි භාණ්ඩවල වියදම සියයට 24 ඉහළ ගොස් ඇති බව එක්සත් ජාතීන්ගේ ආහාර සහ කෘෂිකර්ම සංවිධානය ප‍්‍රකාශ කොට තිබේ.ආණ්ඩුවට විරුද්ධ අලුත් සටන් පාඨ සොයමින් උද්ඝෝෂණ සටන් පාඨ සොයමින් උද්ඝෝෂණ සටන් පාඨ හිඟයකින් පෙළෙන විපක්ෂයට එළවුළු මිල ඉහළ යාම සටන් පාඨය භාවිතා කළ හැකි වන්නේ ඉතා කෙටි කාලයක් තුළ පමණි.නොබෝ කලකින් බෝංචි කැරට්, ලික්ස්, අස්වනු වෙළෙඳ පොළට තොග වශයෙන් පිවිසෙන විට නැවතත් මෙකී එළවුළු මිල පහත වැටෙන විට අද දිනයේ මොරදෙන ඇතැම් දේශපාලනඥයන් අනෙක් සටන්පාඨ මෙන්ම හෙට දිනයේදී එළවුළු සටන් පාඨය ද හකුලා ගනු ඇත..සැකැසුම - සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=af09062810</link>
    <topic>වචනයක් දෙකක්</topic>
    <author>නිවුස් මෑන්</author>
    <content>පියුමිගේ ඝාතනයේ ශෝකාලාපය පිටකන්ද ගම සිසාරා රැව් දෙයිජාතික ගැටලුවට ‘දේශීය විසඳුමක්’මයිකල් ජැක්සන්“මේ නිදහස් රටේ ආයෙත් වැන්දඹුවන් බිහිවන එකක් නෑ”එච් 1 එන් 1 වෛරස උණ ඩෙංගු තරම් මාරාන්තික නෑරුවන්වැලි සෑයටත් පළිඟු කොතක් ලබා දුන් බුරුම ශී‍්‍ර ලංකා සම්බන්ධයහොඳ ගුරුවරයකු වන්නේ කොහොමද ?ජනමත පිටුවදේශපාලනීකරණය වූ එළවුළු මිල වෙළෙඳ අලෙවි සංවර්ධනවචනයක් දෙකක්ශ‍්‍රීලංකාවේ පුවත්පත්වලට ද ප‍්‍රභාකරන්ගේ වියෝව හොඳටම දැනී තිබෙන බව පසුගිය සති දෙක තුන තුළ නිකුත් වුණ පුවත්පත්වල හෙඩ් ලයින් දුටුවිට පෙනීයයි. ඒ එම පුවත්පත්වලට මුල් පුවත හැටියට උණුසුම් පුවතක් නැතුව දියාරු ශීර්ෂ පාඨ දැමීමට සිදුවීමෙනි.එවැනි දියාරු කතාවලට පොල්ගෙඩි සයිස් හෙඩින් දැමීමට ද පුළුවන්කමක් නැත. ලොකු ශීර්ෂ පාඨයක් නැතිව කවන්ධයක් මෙන් පුවතක් ද එළියට දමන්නට ද පුළුවන් කමක් නැත. වසර 30ක් ම පත්තර ලොක්කන් ලොකු හෙඩින් දැම්මේ තමන්ගේ දක්ෂකම්වලට නොව ප‍්‍රභාකරන්ගේ පිහිටෙන්ය. පත්තරවලට හෙඩින් ලබාදුන් ජගතා ප‍්‍රභාකරන්ම විය.සිංහයින්ගේ ගොදුරු මෙන් අමු අමුවේ ලේ වැකුණ කොටින්ගේ පුවත් මේ කාලය පුරාවටම පත්තරවලට ගෙනාවේ මේ මිනිස් වෙස් ගත් රකුසාය. ඒ නිසාම ලංකාවේ පත්තරත් ප‍්‍රභාකරනුත් ගහට පොත්ත මෙන් විය. පොත්තට ගහ මෙන් විය.ගෙවීගිය සතියේ දී මේ පත්තරලොක්කන්ට යාන්තම් ජාම බේරාගැනීමට ලැබුණේ සූකර රෝගියෙක් සොයාගැනීමෙනි. ඕස්ටේ‍්‍රලියාවෙන් හෝ මේ සූකර උණ වැළඳුණ රෝගියා ශ‍්‍රී ලංකාවට නොපැමිණියේ නම් පත්තර කාරයන්ට වැලේ වැල් නැත. සූකර උණත් බලාගෙන ගියාම ප‍්‍රභාකරන්ටම දෙවැනි නැත. එතරම් දරුණුය. කුරිරුය. ලෝක වසංගතයකි. පොඩි ලෙඩක් නොවේ.ප‍්‍රභාකරනුත් ලෝකයේ අංක එකේ ත‍්‍රස්තවාදීයෙකු වුණාක් මෙනි. ලංකාවට එන්නේ පොඩි ලෙඩ නම් නොවේ. ලෝක වසංගතය. දැන් අපේ පත්තර කර්තෘලාට පත්තරවලට නිවුස් ලියන ළමයින්ට අලුතෙන්ම ඉගැන්වීමට සිදුවී තිබේ.ළමයි නිවුස් කියන ඒව තියෙන්නේ උතුරු නැඟෙනහිර විතරමත් ආමි එක නැතිනම් ප‍්‍රභාකරන් ළඟ විතරකුත් නෙවෙයි. හොඳට හොයනවල ආණ්ඩුවේ, විපක්ෂයේ, වරායේ, ගුවන් තොටුපොළේ රේගුවේ, රේල්ලුවේ වුණත් හොඳ නිවුස් තියෙන්න පුළුවන්. හොඳට චෙක් කරන්න අපට සතුන් වත්තෙන් වුණත් හොඳ නිවුස් එකක් හොයාගන්න බැරි වෙන එකක් නැහැ.හොඳ සෝදිසියෙන් ඉන්න මේ දවස්වල අපේ විපක්ෂ නායකතුමා කියන දේවල් ගැනත්. එයා දැන් අවුරුදු තිහකට පස්සේ කතාකරන්න පටන් අරන් තියනවා. එතුමා මුල්වරට ප‍්‍රභාකරන් ගැන කියල තියනවා එයාගේ පක්ෂයේ නායකයෝ තමයි ප‍්‍රභාකරන් අතින් ඝාතනය වුණේ කියලා. මේක අලුත් සොයා ගැනීමක් වෙන්න ඕන.නැතිනම් ප‍්‍රභාකරන්ට තියන ගෞරවයට විපක්ෂ නායකතුමා මේ වෙනකම් මේ රහස හෙළිනොකර හිටියා වෙන්න පුළුවන්. මොකද ඔය ඝාතනය වුණාය කියන එජාප නායකයෝ හිටිය නම් විපක්ෂ නායකතුමාට ඔය තනතුරත් පක්ෂ නායකකමවත් නැහැනේ. ප‍්‍රභාකරන් ගැන දැන් මතක් වෙලා තියන නිසා එතුමා සටන් විරාමය ගැනත් දැන් වමාරන්න හොඳටම ඉඩ තියනවා.දැලිපිහියෙන් කිරිකෑම, ගින්දර සමඟ සෙල්ලම් කිරීම නැතිනම් ප‍්‍රභාකරන් මගේ මිතුරෙක්, ප‍්‍රභාකරන්ට මං ආදරෙයි. මේ ඕනම දෙයක් විපක්ෂ නායකතුමා කියන කතාත් එක්ක හෙඩිමට දාන්න පුළුවන්කම තියෙන්න ඉඩ තියෙනවා. ඒ නිසා ගෙපිලක හරි එතුමා කියන දේ ගැන විමසිලිමත් වන්න.මේ මොකක් දැම්මත් ප‍්‍රභාකරන් ගැන අන්තිමට කතා කළ මිනිහා ලෙස විපක්ෂ නායකතුමා ඉතිහාස ගතවෙනවා සිකුරුයි. මැරිලවත් ප‍්‍රභාකරන් ගැන එතුමා කතාකරපු එක ඇති. මොකද ඒ තරම්ම භීතියක්නෙ ප‍්‍රභාකරන් ඇතිකරලා තිබුණේ. ප‍්‍රභාකරන් ‘මරණය’ කියල යම් කෙනෙකුට ලකුණු කළා නම් කතා දෙකක් නැති බව විපක්ෂ නායකතුමා හොඳටම දැනගෙන හිටින්න ඇති.ඒ නිසා ප‍්‍රභාකරන් මැරිලා ඉවරයි කියල හොඳටම ෂුවර් කරගෙනයි මෙතුමා මේ කතා කරන්නේ. හිතේ කිසිම දෙගිඩියාවකින් නෙමෙයි මේ කතා කියන්නේ. හිතට එකඟවමයි මේ කතා කරන්නේ.තව හොඳ නිවුස් එකක් අපිට ලබාගන්න තියනවා එජාප පැත්තෙන්. මොකද ඔය මොන කතා කිව්වත් ජනාධිපතිවරණයකට නම් ලකුණු කිරීම අප බලාපොරොත්තු විය යුතු දෙයක්. ආණ්ඩුව පැත්තෙන් නම් වත්මන් මහින්ද රාජපක්ෂ ජනාධිපතිතුමාම තරග කරාවි. එජාපය පැත්තෙන් කවුද තරග කරන්නේ කියල අපි විමසිල්ලෙන් ඉන්න ඕන.එජාපයෙන් මෙවැනි ලංකාවේ ඉහළම තනතුරට තරග කරන්න ඉන්න එකම සුදුස්සා තමයි එදත් විපක්ෂ නායක අදත් විපක්ෂ නායක රනිල් වික‍්‍රමසිංහ මහත්තයා. එතන වෙන කෙනෙක් නැහැ. මේ තරගයට තරග කරල වැඩිම සුදුසුකම් තියෙන්නෙත් එතුමාටමනේ.දැන් මේ තුන්වැනි පාර. ඇරත් දැන් මම ජනතාව ජයග‍්‍රාහකයා තෝරාගෙන ඉවරනේ. ඒ නිසා හොඳම හා වැඩිම පාරක් පරාජිතයා ලෙසත් වාර්තාව තියන්නත් වැඩිම සුදුසුකම තියෙන්නෙත් රනිල් මහත්තයටම තමයි. ඒ නිසා අපි ඒ පැත්ත ගැනත් විමසිල්ලෙන් ඉඳිමු.නිවුස් මෑන්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906281</link>
    <topic>ගමට රටට පැළෑටි දෙන්න ඔසු උයනක් වවන පිස්කල් මහත්තයා</topic>
    <author>සටහන හා සේයාරූ -මිල්ටන් ධර්මසිංහ බුලත්සිංහල විශේෂ</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිගමගේ මහතා ඔසු පැළ පිරික්සමින්ගහ කොළ තුරුලතා ඇසට කවදත් ප‍්‍රියජනකය. ගහකොළ අතර ගැවසීම ද සිතට සැනසුමකි. එසේ වුවද ඒ සහනය විඳ ගැනීමට අද වාසනාව ඇත්තේ කීයෙන් කීදෙනාට ද? ස්වභාවධර්මයා වෙතින් අපට දායාද වූ තුරුලතා වනසමින් කොන්කී‍්‍රට් ලෝක ඉදිවෙන මෙවන් වකවානුවක කිසිම ලාබ ප‍්‍රයෝජනයක් නොතකා දහදිය ශ‍්‍රමය වැය කරමින් ඔසු උයනක් වවන මිනිසුන් වේ නම් ඒ සැබැවින්ම රටට සම්පතකි. වාසනාවකි.පෙරුංකායම්, ප‍්‍රාණජීව, එළවරා,නාරිලතා (ළියතඹරා),මදාරා, රත් නිවිතිඅප රට ස්වභාවික වෘක්ෂලතාදියෙන් පිරිපුන් රටකි. මෙහි විවිධ දේශගුණික කලාප යටතේ විවිධ ප‍්‍රදේශවලට ආවේණික නොයෙකුත් ශාක ඉතා සරුවට වැවෙන අතර ඉන් බොහොමයක් ඖෂධ ගනයට වැටේ.ශාක සහ මිනිසා අතර ඈත අතීතයේ වූ බැඳීම වත්මනෙහි මඳින් මඳ ලිහිල් ව ගියද තවමත් අතරින් පතර හෝ පරිසරයට ගහකොළට ඇලුම්කරන පුද්ගලයන් සිටීම රටේ වාසනාවකි.ඈත ඉතිහාසයේ සිටම අප රට ආයුර්වේද වෛද්‍ය විද්‍යාව පිළිබඳ ඉමහත් ප‍්‍රසිද්ධියක් උසුලයි. එම වෛද්‍ය ක‍්‍රමය මුළුමනින්ම ශාක හා බැඳී පවතී. බටහිර වෛද්‍ය විද්‍යාවට මූලික ස්ථානයක් ලැබී ඇති මේ යුගයේ ආයුර්වේදයට එසේත් නැත්නම් සිංහල වෙදකමට හිමිව ඇත්තේ දෙවැනි තැනකි. එසේ වුවත් බටහිර වෛද්‍ය විද්‍යාවට සුවකළ නොහැකි විවිධ රෝග කැඩුම් බිඳුම් සහ සර්ප දෂ්ට කිරීම් ආයුර්වේද ප‍්‍රතිකාර මඟින් සුවකළ හැකි බව ඔප්පු කළ දේශීය වෛද්‍යවරු අප රටේ වෙති.ආයුර්වේද වෛද්‍ය ක‍්‍රමය, වෙද මහතා සහ රෝගියා පැවතෙන්නේ ඖෂධීය ශාක මතය. දේශීය වෛද්‍ය ක‍්‍රමය අනුව රෝගීන්ට ප‍්‍රතිකාර කිරීම සඳහා විවිධ ශාකයන්හි විවිධ කොටස් පස් පංගුව හෝ සම්පූර්ණ ශාක ලෙස ප‍්‍රයෝජනයට ගැනේ.සර්වාංග වෙදකමට, පිස්සු බලු විෂට, සර්ප විෂ, කැඩුම් බිඳුම්, සමේ රෝග, අක්ෂි රෝග, උමතු රෝග, වාතරෝග, ගෙඩි, තුවාල, අනවින, කොඩිවින, හදි හූනියම් කිරීම, වශී ගුරුකම් ආදිය සඳහා විවිධ වර්ගයේ ශාක ප‍්‍රයෝජනයට ගැනේ.මෙම ඖෂධ පැළෑටිවල අගය වටහා ගත් ගහකොළට ආදරය කරන පුද්ගලයකු පිළිබඳව අපට දැනගන්නට ලැබුණේ විශ‍්‍රාමලත් විදුහල්පති වරයකු සහ සර්ප විෂ වෛද්‍යවරයකු වන ගෝවින්න, කොබවක පදිංචි පියසේන කළුබෝවිල මහතාගෙනි.විනෝදයට තම ඉඩමේ ඖෂධ උයනක් පවත්වාගෙන යන මේ අපූරු පුද්ගලයා නමින් පෙ‍්‍ර්මසිරි ගමගේය. ඔහු පදිංචිව සිටින්නේ ගෝවින්න, රැටියල මාර්ගයේ, අක්.10 නමැති ගම්මානයේය. වෘත්තියෙන් පිස්කල් වරයකු වූ හෙතෙම දැන් විශ‍්‍රාම සුවයෙන් පසුවෙයි. ඔහු වෙදකම දන්නා අයෙකු නොවේ. එහෙත් විවිධ ඖෂධ පැළෑටි හා ඒවායේ ගුණ පිළිබඳව සිංහල වෛද්‍යවරයකුටත් වඩා හොඳින් දනී.කළුතර බුලත්සිංහල සහ හොරණ වැනි ප‍්‍රදේශවල පදිංචි අයකුට සොයා ගැනීමට අපහසු ඖෂධ සොයාගැනීම සඳහා පැමිණෙන්නේ පෙ‍්‍ර්මසිරි ගමගේ මහතා වෙතටය.ඔහුගේ අවශ්‍යතාව ගමගේ මහතාගේ ඖෂධ උයනින් නිසැකවම ඉටුකර ගත හැකිය. දිනකට බෙහෙත් වර්ග සොයා ඔහු හමුවට පැමිණෙන පිරිස 30කට වඩා අධිකය. කිසියම් ඖෂධ පැළෑටියක් සොයන විට, සොයන්නේ කුමන අවශ්‍යතාවයකටදැයි ඇසීමට ඔහුට හොඳ දැනීමක් ඇත්තේය.අක්කරයක් පමණ වූ ඔහුගේ ඉඩම පුරා වවා ඇත්තේ විවිධ ඖෂධ පැළෑටිය. ගේ අවට හා වත්ත පුරා හොඳින් වැවී ඇති ගස් කොළන් දෙස නෙත් හෙළන විට එක වරම හැඟී යන්නේ පුංචි කැලයක සිටින බවකි. එහෙත් එහි ඇත්තේ කුමන ශාකදැයි බොහෝ දෙනෙක් නොදනිති. විමසිලිමත් වූවොත් මිස එම ගෙවත්ත බෙහෙත් උයනක් යැයි කිසිවකුත් නොසිතනු නොඅනුමානය. මෙහි ඖෂධ පැළෑටි වර්ග 500කටත් අධිකව වවා ඇත්තේය.”මම මේ ඖෂධ උයන පවත්වාගෙන යන්නේ අවු.35 ක පමණ කාලයක සිටයි. කුඩා අවධියේ සිට මම බෙහෙත් පැළ ගැන උනන්දුවක් දක්වනවා. මම නොදන්නා පැළෑටියක් දැක්කොත් එය පෙන්නා කාගෙන් හෝ විමසා බලනවා. එම පැළෑටිය ඖෂධ වර්ගයක් යැයි දැනගන්නට ලැබුණහොත්, ඒ පැළෑටිය සොයාගෙන මගේ වත්තේ සිටුවනවා.ගමගේ මහතා සමඟ වෛද්‍යාචාර්ය  පියසේන කළුබෝවිල මහතාමේ වනවිට මේ උයනේ විවිධ වර්ගයේ ඖෂධ පැළෑටි 500කට වඩා වැඩි සංඛ්‍යාවක් තිබෙනවා. ඕනෑම දේශගුණයකට ඔරොත්තු දෙන පැළෑටියක් මගේ ඉඩමේ වැවෙනවා.ලංකාවේ සෑම ප‍්‍රදේශයකම වැවෙන ඖෂධ පැළෑටි මෙහි තියනවා. සොයා ගැනීමට අපහසු දුර්ලභ වර්ගයේ ඖෂධ පැළෑටි මම වගාකර තිබෙනවා. මේ ඖෂධ උයනින් මම ලොකුª සතුටක් ලබනවා. මෙය පවත්වාගෙන යෑමට මම සෑහෙන කැප කිරීමක් කරනවා. අවශ්‍ය පෝර, ඉඩෝර සමයේ ජලය සැපයීම, පැළ සාත්තු කිරීමට වෙහෙසක් ගන්නවා.මෙම ඖෂධ උයනින් කොතරම් ආදායමක් ලැබෙනවා දැයි මම ඔහු විමසුවෙමි. “මේ උයනෙන් මම කිසිම ආදායමක් ලබන්නේ නැහැ. බෙහෙත් වර්ගයක් සොයාගෙන කවුරු හෝ මා සොයා පැමිණියහොත් ඔහුට අවශ්‍ය දේ ;නාමිලයේ ලබා දෙනවා. මා ළඟ විකිණීම සඳහා පැළ නැහැ. මගෙන් බෙහෙත් පැළ සොයාගෙන ගොස් කවුරු හෝ රෝගියකු සුවය ලබන්නේ නම් ඒ තමා මා ලබන සතුට. වින්දනය. දහස් ගණනකට මම බෙහෙත් වර්ග දී තියෙනවා. ඇතැම් අය රු.500 රු.1000 දෙනවා. ඒ සියල්ල මා ප‍්‍රතික්ෂේප කරනවා. මගේ සේවය රෝගීන්ගේ සුවයට ආධාර දීම හා නිරෝගී ජීවිතයකට උපකාර කිරීමයි.”ගමගේ මහතාට මෙම උයන පවත්වාගෙන යෑමට ඔහුගේ බිරිය, ආරියවතී හපුආරච්චි සහ නුවන්, ගයාන් සහ අමිල යන පුත්තු උදව් කරති.මහා විශාල ධන සම්පත් හා ආදායම් මාර්ග නොතිබුණත් ගමගේ මහතා මේ ඔසු උයන ක‍්‍රමවත්ව පවත්වාගෙන යයි.”මට එතරම් ආදායම් මාර්ග නෑ. කුඩා කුඹුරක් තියනවා. මට ලැබෙන විශ‍්‍රාම වැටුපෙන් සාමාන්‍ය ජීවිතයක් ගත කරනවා.මම හිතනවා මගෙන් ජනතාවට කුමක් හෝ සේවයක් ඉටුවිය යුතුය කියලා. ඖෂධ පැළෑටි නොමිලයේ ලබාදීමෙන් පිනට දීමෙන් මම මානසික තෘප්තියක් ලැබෙනවා. මගේ වයස අවු. 60යි. මම තවමත් නිරෝගියි. කිසිම අසනීපයක් මට මෙතෙක් හැදී නෑ. මා හිතන්නේ මා කරන සේවයෙන් මට නිරෝගී සම්පත ලැබී තිබෙන බවයි.”මුඛ රාක්ෂ මලක්මේ උයනේ වගාකර ඇති සියලුම පැළෑටි ගැන පැවසීම අසීරු බව කී ගමගේ මහතා එම පැළෑටි තොරතුරු පොතක සටහන් කර ඇති බව පැවසීය.”මා ළඟ තිබෙන ඉතා වටිනා දුර්ලභ වර්ගයේ පැළෑටිවල නම් මං කියන්නම්. දොඩම් පනා, එලවරා, නවහන්දි, පෙරුංකායම්, වැල් තිබ්බොටු, මදාරා, රතු නිවිති, දුටු සතුට, නාරිලතා, පුරුක් පතොක්, ඉර රාජ, සඳරාජ, කස්තුරි දෙහි, ඔඩ්ඩු දෙහි, පඹුරු, නගා මැරූ අල, බාඳුරා බොකු, රදලිය, කොතල හිඹුටු, පුෂ්පරාජ, වැල් බැවිල, කිරිවැල්, ලෝල්ලු, ගම්මාළු, අරළු, බුලු, නෙල්ලි, හන්දිපෝටා, අත්තන (වර්ග කීපයක්) පිටිදා හැම, ප‍්‍රාණජීව, අති විඩයම්, මස් මෝර, පුරුක් පෝටා, හන්දි පෝටා, වැල් කැප්පෙටියා, වෙනිවැල්ගැට, ඇද්දෙමට, ආපසු මදු නොහොත් ප‍්‍රශාරණී, දෝතළු, වෙල්ලන්ගිරිය, කළු වෙල්ලන්ගිරිය, බාල කදුරු, මහ මදුරුතලා, දිය බදු කටුවැල්, බටකිරිල්ල, සාමාදාන වැල්, මල්කෑල, ලුනුවරණ, පිනිබරු, බළුනගුට, කටු කුරුඳු, මූනමල්, සංකර ජටාමතුට, නාගවරා, බෙරලිය, කනේරු, සූරිය, සස්සඳ, බෝමිය, රත්ගොකටු, ගොකටු, වැල් බැවිල, සිරිමැදි බැවිල, කතුරු පිල, යක්වනස්ස, යක්බේරිය, අඬනහිරියා, බිං කතුරුපිල, රත් නෙටොල්, බිං කොහොඹ, ගුරු රාජ, කළුකම්බේරිය, අහු, තුන් බෝ, අත්තන, කටු අල, ඇට්ටබුරා, තෙබු, දිමිබිජු, නික, කළුනික, සුදුහඳුන්, රත් හඳුන්, කළුවර, කිරිඅගුණ, ඇත් අඟුණ, මහකෑර, සුදු කෑර, කටු කරඬු, ජාපාල, රන්වන් කටු කරඬු, කප්පරවල්ලිය, ;කාල්ලන්, තිප්පිලි, ගජ තිප්පිලි, කපු කිනිස්ස, අරූද, වේවැල්, කිරිවැල්, ඔළිඳ වැල්, ගැටකිඳ වැල්, සිවිය වැල්, තිත්ත වැල්, කුකුළු වැල් ඇතුළු තවත් විශාල සංඛ්‍යාවක්, බුලත්විටට ගන්නා ඉඟුරු පියලි, කරදමුංගු, වසාවාසි, සාදික්කා, එනසාල් වර්ග ද තියනවා.මේ ඖෂධ පැළෑටි විවිධ රෝග සුව කිරීම සඳහා ගන්නවා. ආයුර්වේද වෛද්‍ය ක‍්‍රමය අනුව, අරිෂ්ඨ සෑදීමට, තෙල් හිඳීමට, කසායට, පත්තු බැඳීමට, ගුලි කල්ක චූර්ණ, තලප සෑදීමට, තැවීමට, නස්න කිරීමට, කැඳ වර්ගවලට ශාක කොටස් ගන්නවා.”වෛද්‍යාචාර්ය, පියසේන කළුබෝවිල මහතා ද ඖෂධ උයන නැරඹීමට මා සමඟ එක් වූ නිසා විවිධ ඖෂධ ශාක හඳුනාගැනීමට මෙන්ම ඒවායේ ප‍්‍රයෝජන පිළිබඳව වැදගත් කරුණු දැනගැනීමට ඔහුගෙන් ලද සහාය සුළුපටු නොවේ. ඖෂධ උයන පිළිබඳ පියසේන කළුබොවිල මහතා මෙසේ පැවසීය.ගමගේ මහතා පවුලේ අය සමඟ”ගමගේ මහතාගේ මෙම කාර්ය උතුම් සත් කි‍්‍රයාවක්. අද අපේ තරුණ, වැඩිහිටි හා බාල පරපුරෙන් බහුතරයකට දේශීය ඖෂධ පැළෑටි ගැන දැනීමක් නෑ. ඒවා හඳුනාගන්න බෑ. ඒ නිසා දේශීය ඖෂධ ශාක පිළිබඳව උනන්දුවක් දක්වන අයට අධ්‍යයනය කිරීමට මෙය හොඳ ඔසු උයනක්.මගේ ජීවිත කාලයේ දී රටේ නොයෙකුත් තැන්වල පිහිටි ඖෂධ උයන් දැකබලා ගැනීමට ගිහින් තියනවා. නාවින්න ප‍්‍රදේශයේ ඇති ප‍්‍රසිද්ධ ඖෂධ උයනටත් ගිහින් තියනවා.නමුත් එවැනි එකම ස්ථානයකවත් නොමැති ඉතා දුර්ලභ ගණයේ ඖෂධ පැළෑටි විශාල සංඛ්‍යාවක් මෙහි තියෙනවා. මෙහි වටිනාකම මුදලින් මිල කළ නොහැකියි. මෙම ඔසු උයන රැක බලාගෙන ඉදිරියටත් පවත්වාගෙන යාම අපේ සිංහල වෙදකමට ලබාදෙන මහඟු පිටුවහලක් වෙනවා.ඖෂධ ශාකවලට පමණක් මුල්තැන දී කටයුතුª කරන අයකු සොයාගැනීම ඉතා අපහසුයි. ගමේ නිහඬව ජීවත්වෙමින් නිහඬව ජනතා සේවයක් කරන මෙවැනි ශ්‍රේෂ්ඨයින් රටට හඳුන්වාදීම අපේ යුතුකමක්. රටේ විවිධ ආයතනවලින් රජය මඟින් විවිධ අංශ මඟින් දක්ෂතා දක්වන වීරත්වය පෙන්වන, රට ජාතිය, ආගම, සමාජය වෙනුවෙන් විශිෂ්ට සේවයක් කරන වීරයින්ට, පුද්ගලයින්ට තිළිණ හා සම්මාන ප‍්‍රදානය කරනවා.සිංහල වෙදකම, (ආයුර්වේද වෙදකම) වෙනුවෙන් ඖෂධ උයනක් මෙතරම් කාලයක් තිස්සේ පවත්වාගෙන යෑම වෙනුවෙන් සම්මාන ලැබිය යුතු, පිදිය යුතු ශ්‍රේෂ්ඨ උතුම් පුද්ගලයෙක් ලෙස ගමගේ මහතා සලකන්න පුළුවන්”වර්තමානයේ සිංහල වෙදකමේ නියුතු ඇතැම් වෛද්‍යවරු බෙහෙත් වර්ග නියම කළද, ඖෂධ පැළෑටි ගැන නොදනිත්. කෙසේ වුවත් වෙද මහතුන්ට මෙන්ම සාමාන්‍ය ජනතාවට ද දේශීය ඖෂධ පැළෑටි පිළිබඳව අවබෝධයක් ලබා තිබීම ඉතා ප‍්‍රයෝජනවත්ය. එසේම ඖෂධ ශාක වර්ග පිළිබඳව පාසල් සිසුන්ට දැනුමක් ලබාදීම වැඩදායී වන බැවින්, ඒ පිළිබඳව අවබෝධයක් ලබාගැනීමට ගෝවින්න ඔසු උයන මහඟු තැනකි.සටහන හා සේයාරූ -මිල්ටන් ධර්මසිංහ බුලත්සිංහල විශේෂ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906282</link>
    <topic>මීහරකාට බයවෙලා අලියා පසු නොබලා දිව්වා</topic>
    <author>සඳමල් රශ්මී ශී‍්‍ර බුද්ධික</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිලුණුගම්වෙහෙර ජාතික වනෝද්‍යානයේ බටහිර මායිම වන කිරිඳි ඔය, වන ජීවීන්ටත්, ගම්වාසීන්ටත් ඉටු කරන්නේ මහඟු මෙහෙවරකි. එහි වටිනාකම වඩ වඩාත් ඉස්මතු වන්නේ ඉඩෝර සමයේ දී ය. රාති‍්‍රයට පළමුව ගෙවී යන සවස්කරේ කිරිඳි ඔය කරා පැමිණ සාපිපාසාව සංසිඳවා ගෙන යළිඳු වනාතට ඇදී යෑම වනජීවීන්ගේ පොදු චර්යා රටාවකි. දවස මුළුල්ලේ ම හේනට, කුඹුරට ඩා බිඳු මුහුකර දිනයේ අවසන කිරිඳි ඔයට පල්ලම් බැස ගතෙහි වෙහෙස සෝදා හැර, රාති‍්‍රයට නිවෙස් බලා යෑම ගම්වාසීන් ගේ පොදු චර්යා රටාවකි. ඉඳින් ඔවු-නොවුන් සම්මුඛ නොවී ජීවත් වීමට වෙර දරනා මෙකී දෙපාර්ශවය අනපේක්ෂිතව සම්මුඛ වූ කල කුමක් සිදු වනු ඇත් ද?ඒ සඳහා වන කදිම අත්දැකීමකට මම ප‍්‍රායෝගිකවම මුහුණ දී ඇත්තෙමී. වනජීවී සංරක්ෂණ නිලධාරියකු වශයෙන් වෘත්තීය ඇරැඹුමත් හා සමඟම මා මුහුණ දුන් එකී සිදු වීම මාගේ වනසර මතකයෙන් කෙදිනක හෝ මැකී නොයනු ඇත. මන්ද යත් මෙකී සිදුවීමට මුහුණ දුන්නේ වෘත්තීය ජීවිතයේ ‘අ’ යනු - ‘ආ’ යනු උගන්නා සමයේ වීම නිසාය. වනයට ආගන්තුක වූ මම, එම සිද්ධියකට හුදෙක් සිහිනයකමැ’යි යනුවෙන් සිත හා තර්ක කළෙමි. එය සැබෑව සිදුවීමකැ’යි යන්නට සාක්ෂි දරනුයේ ඉන් සිරුරෙහි ඉතිරි වූ සලකුණුය.මොනර රාවය රාතී‍්‍ර නිහඬතාවය සුනු විසිනු කරමින් දසත රැව් දේ. ඒ හා සමඟම ඊට පිළිවදන් දෙන සෙසු මොනර ප‍්‍රජාව ද නිසා වට පිිටාවේ නිර්මාණය වී ඇත්තේ මහත් කාල ගෝට්ටියකි. හොරණෑ, හේවිසි, උඩැක්කි බෙර සහ කයිතාලන් එක්ව වයනා මැඩි - ගෙඩි සංගීතයට පසුබිම් ගායනය රැහැයි ප‍්‍රජාවගෙනි. වනාතේ සිට තනි වූ ගෝනෙක් ‘ටං’ ගායි. ඉඳින් වනාතට ආගන්තුක මා හට මේ හැමෙකක්ම ගෙන එන්නේ නවමු වූ අපූර්වත්වයකි.“මහත්තයෝ හනික එන්ටෝ... මයේ ගේ අලියා බිඳිනෝ... හනික එන්ටෝ.”රාතී‍්‍ර ඝනාන්ධකාරය තුළින් නැග එන නිශාචර හඬ පරයමින් මිනිස් හඬක් රැව් දේ.“ඒ හඬ එන්නේ සිරිල් ගේ ගේ දිහාවෙන් නේද?” වන සත්ව අඩවි සහකාර තිස්ස මහතා හඬ නැඟෙනා දෙස විපරම් කරමින් අසයි.හඬ නැඟෙනා දිසාවේ ඔබ - මොබ දිවෙනා විදුලි පන්දම් එළිය. ඒ අතැර ඉඳ හිට ‘ඩෝං’, ‘ඩෝං’ හඩින් රතිඤ්ඤා කරලක්, දෙකක් පුපුරයි. “හේº අලියා හ් දහ්º අලියා” ඒ අතැර වරින් වර වර නැගෙයි.“බලා ඉඳලා හරි යන්නෑ. අලි වෙඩි ටිකකුත් අරගෙන යමු ඒ පැත්තට නොවරදවාම තනියා තමයි ඇවිත් ඉන්නේ... විගහට සූදානම් වෙන්න. විදුලි පන්දම් එළි ගන්න.”උද්ගතව ඇති තත්ත්වය මට ආගන්තුකය. නුහුරු - නුපුරුදු පරිසරයක කෙලෙසක නම් වල් අලියෙක් හා සමඟ තරග වදින්න ද? ඇරත් මේ රාතී‍්‍රයක කුඩා සන්දියේ දී අලි ඇතුන් දුටුයේ පෙරහරකදීය. ඒ ද බොහෝ දුර ඈතක සිට ය.වන සත්ත්ව අඩවි සහකාරවරයාගේ විදානය ලද විගස සූදානම් වූ මා සහ ස්ථිර කම්කරු දිමුතු මංජුල, අලි වෙඩි පැකට් කිහිපයක් එක් අතකට ගෙන, අනෙක් අතින් විදුලි පන්දම් දල්වා ගෙන, තිස්ස මහතා පසුපසින් ගමන් ගත්තෙමු.අප කාර්යාලයේ සිට කලබලය සහිත ස්ථානයට යෑමට ඇත්තේ පටු අඩි පාරකි. අඩි පාර දෙපසට වන්නට පිහිටි වන ගොමු මතට සඳ රැස් වැටී ඇත. මම ඔබ - මොබ බලමින් පසු පසින් ම ගමන් ගත්තෙමි. අදාළ ප‍්‍රදේශයට අප සමීපවත්ම විදුලි පන්දම් නිවා ගන්නා ලෙසට තිස්ස මහතා අපට නියෝග කළේය.“ළමයිනේ... විදුලි පන්දම් නිවා ගන්න. හොර අලියා කොහේ ඉන්නව ද කව්ද දන්නේ. විදුලි පන්දම් එළියට අලියට අපව ඇහැ ගැහෙයි.”එතැන් සිට ගමන පටන් ගත්තේ සඳ එළියෙනි. තත්ත්වය කවරේදැ’යි යන්න මට පසක් වූයේ එවිට ය. සඳ එළියට මඟ සොයමින් යන අතර මම අවට විපරම් කර බැලූයෙමි. පෙනෙනා සෑම ගලක් ම, පඳුරු ගොමුවක් ම මට දිස් වනුයේ අලියකු හා සමව ය. සිත ගැස්සෙයි. මහා කතරක තනි වූවා සේ හැඟේ. නමුදු යටි සිතෙහි මතුවී එහිම සැඟවුණු බිය මුසු පී‍්‍රතියක් වරින්වර මතු වේ. පෙර දිනෙක වනකතා සාහිත්‍යයෙහි එන චරිත හා සමඟ මෙවැනි වූ වන සංචාරයන්හි මම ද මනැසින් ගියෙමි.කණාපල්ලම් ගසමින් අදාළ ස්ථානයට අප පැමිණෙත්ම නිවසෙහි හුන් තලතුනා ගැමියෙක්, “මහත්තයෝ බලාගෙන, අලියා ගේ පිටිපැත්තේ ඉන්නවා...” යි හඬ නගා පැවැසී ය.අප විපරමින් අවට බැලුව ද නෙතට හසුවන විශේෂිත යමක් නැත. ඇත්තේ ගුප්ත වූ නිහඬ බවකි. එබැවින් අපි, “කෝ... අලියා කොහේද?”යි එකී ගැමියා ගෙන් විමසුවෙමු.අඳුරට නුහුරු දෙනෙත හාත්පස විමසයි. කට්ට කළුවර විනා අන් යමක් නො පෙනේ. නමුදු එක් වනම අඳුර විනිවිඳිමින් නැගී ආයේ මහා ට‍්‍රම්පට් (කුංචනාද) හඬකි.“බලාගෙන... බලාගෙන ඔන්න අලියා”නිහඬතාව සුනු - විසිනු විය. ඒ හා සමඟම ඇදී ආයේ පොළොව මත බරට අඩි තබමින් අප වෙත දිව එන ශබ්දයකි.සිදු වූ දෙය කුමක්දැ’යි තෝරා බේරා අවැසි දෑ කිරීමට කාලය කොයින් ද? මම හඬ ආ දෙස බැලූයෙමි. අන්ධකාරය පරයා පෙනෙනුයේ මහා කළු සෙවණැල්ලක චලනයකි. එය තවත් සෙලවීමකින්, දෙකකින් නවතිනුයේ අප අභිමුවෙහි ය. දිව ආ පිම්මට හසු නොවනු පිණිස මම හිස හැරුණු අත දිව ගියෙමි. සෙස්සෝ ද කෑ කෝ ගසමින් ඒ මේ අතට දිව ගියෝ ය.යළිඳු මහා ට‍්‍රම්පට් නාදයකි. ඒ හා සමඟම පොළොව මත බර අඩි තැබෙන හඬකි. එයම දිවීමකටත්, අනතුරුව මා පසු පස ලුහු බැඳීමකටත් හැරී ඇත. මම උන් හිටි ස්ථානය පිළිබඳව හෝ නිසි අවබෝධයක් නැත. නිවස වටා දිව ගිය මම, එකී දිවීම මහත් අයාසකර වූයෙන්, නිවස්න ඉදිරියෙන් වූ එළිමහන් තීරයට පැන දිව ගියෙමි.අවාසනාවක මහත, යළිඳු ට‍්‍රම්පට් හඬකි. ඒ හා සමඟම දෙමෝලකින් පිිටි කොටන්නා හා සමැව මා පසුපස දිව එන හඬකි. පොළව පෙරළෙන්නා හා සමානය. ඒ හඹා එන්නේ මා ය.සිතෙහි රජයන්නේ බියකි. ගතෙහි රජයන්නේ විඩාව ය. මා හට තවත් දිව යා හැකි වේවි ද? සිත ‘බැහැ’ යි පවසයි. ඉහින් - කනින් දහදිය වැගිරේ. සුසුම් ගැනීමත්, සුසුම් හෙළීමත් අති ධාවනකාරීව සිදුවේ. පපුව හිර වේ. දෙපය පැකිළේ. නමුදු වැටි, වැටී හෝ දිව යා යුතුව ඇත. මට එසැණින් සිහි වූයේ දුර බැහැර කොළඹ රටේ පිහිටි නිවස්නය ය. එහි ගත කළ විවේකී කාල වකවානුව ය.“බැහැ..., මට තවත් නම් බැහැ දිව යන්න”මම මටම කොඳුරා ගතිමි. සැබැවින්ම සිදු වූයේ එයම ය. පය පැකිළුණු මා මහා මඩ වළක් මතට ඇද වැටිණි. විපතක මහත. එහි ලැග හුන් මී වස්සෙක් මගේ ඇඟේ හැපෙමින් නැගිට්ටේ ඈඟිරී පාමිනි. ඌ බිය විය. “උම්... බෑ” යි මර හඬ තලමින් දිව ගියේ ය. ඉඳින් මාගේ කෙරුම් අහවර ය. තවත් නම් මට අවස්ථාවක් නොලැබෙනු නියත ය. මම මඩ වළෙහිම මුහුණ ඔබා ගෙන එහිම වැතිරුනෙමි.මඳ වේලාවක් ගත විය. හීන් කුංචනාදයක් මතු විය. අහෝ විපතක මහත. තනියා යළිත් මා දෙසට දිව එනවා වත් ද? එසේ නම් මා ඌට පහසු පාපන්දුවක් වනු ඇත.නැත, එකී පා හඬ මගෙන් කෙමෙන්, කෙමෙන් ඈත් වේ. සැබෑවකි. ඒ මවෙතින් දුරස් වී දිව යන පා හඬ කි. මම වහාම මඩ වළින් නැගිට ඒ අසලම වූ පඳුරු ගොමුවට රිංගා ගත්තෙමි.අනතුරුව රැව් - පිළිරැව් දුන්නේ හිස් අවකාශයෙහි නින්නාද වූ අලිවෙඩි වල ‘ඩෝං’ හඬ ය. ඒවා එක පිට එක, ඒක නින්නාද විය.හුන් පඳුරු ගොමුවෙන් මෑත් වූ මම ඒ අසළ හේනක පිහිටි පැලකට ගියෙමි. පැල්පතේ උන් ගැමියෙක් මා දැක ඉදිරියට ආයේ ය.“මහත්තයෝ, තනියා නේද?”මම පැලෙහි දල්වා තිබු ගිනි මැලයට සමීප වීමි. දුටු දසුනින් මම ත‍්‍රස්ත වීමි. ඇඟ ලෙයින් නැහැවී ඇත. නමුදු වේදනාවක් නො දැනේ. මුවින් වදනක් නොනැඟේ. නමුදු තතන තතනා මම වතුර ටිකක් ඉල්ලුවෙමි. ගැමියා හා සමඟ තනියා සිටි ගේ දෙසට යද්දී තිස්ස මහතා මා ගැන විපරම් කරමින් සිටියේය.“ඕන්න කැලෑ ජීවිතේ හැටි. ඕවා ඔහොම තමයි. බය වෙලා බෑ. අපි අලියව එළෙව්වා. කමක් නෑ. තවම අලුත් නේ. පහු වෙන කොට ඉගෙන ගනිවි... අලිත් එළවන හැටි” හෙතෙම හිනැහෙමින් ම පවසයි.හා හා පුරා කියා වන ජීවී සංරක්ෂණ ක්ෂේත‍්‍රයට පිවිසි අලුතම මා මුහුණ දුන් මෙකී සිද්ධියම, එහි අනාගතය පිළිබඳව දෙවරක් නොව, තෙවරක්ම සිතීමට මා පෙළඹවීය.“මහත්තයලා, ගේ ළඟට එනවා අලියා දැක්කා. දුටු ගමන්ම නිශ්ශබ්දවයි උන්නේ. මහත්තයට කියන්ට මූ කන් දෙකවත් හොලවන් නැතිව ගල් පිළිමයක් වගේ නෙව උන්නේ. ඔහොම ඉඳපු මූ මහත්තුරු ළං වුණා විතරයි, හොඩේ ගත්තා කටට, මහා ගෝරනාඩුවක් කරාන පැන්නා නෙව. කොහොමින් හරි අනෙක් ඈයෝ නම් පැන ගත්තා ගෙට. නමුත් මහත්තයට බැරි වුණා. පිටිය පුරා දුවන්ට ගත්තමයි අලියා මහත්තයව දැක්කේ. ඒ ගමන අඹන්ට තිබා ගත්තා නෙව. කොහොමින් හරි මඩ වළේ නොවැටෙන්ට තව පිමි දෙකකින් ඌ මහත්තයා ළඟ.කතරගම දෙවි හාමුදුරුවනේ එහෙමත් දෙයක්. ඔය කලබලය අස්සේ මඩ වළේ ලැගලා උන්න මී හරකා නැගිට්ටා නෙව මර හඬ දී ගෙන. ඒ පිම්මට අලියා බය වුණා. ඌ ආපු පිම්ම නතර කළා. හොඬය අකුළා ගත්තා. වලිගය උස්ස ගත්තා. හීන් හඬයක් නැගුවා. ආයෙමත් ගේ දිහාවට දිව්වා. හරියට උගේ අතින් වරදක් සිදුවුණා වගේ ලැජ්ජාවකින්... ඒ ගමන අනෙක් මහත්තුරුත් එක්ක අපි එක්කාසු වීලා, අලි ඩෝං පුච්චලා, අලියව කැලයට එළෙව්වා.” මගේ සිතුවිලි දාමය බිඳලමින් ගැමියෙක් පැවැසීය.සඳමල් රශ්මී ශී‍්‍ර බුද්ධිකවනජීවී නියාමකලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906283</link>
    <topic>නෙළුම් විල</topic>
    <author/>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිගුණසිංහ හෙට්ටිආරච්චිහැව්ලොක් ටවුන් පෙදෙසෙහි පෞද්ගලික ආයතනයක සේවය කරන මම රාති‍්‍ර අහර ගන්නේ ඒ අවට ආපන ශාලාවලිනි.එදින රැයේ මා ගියේ සයිවර් හෝටලයකට ය. මා අහර ගනිමින් සිටිය දී මැදිවියේ පොලිස් නිලධරයෙක් එහි ආවේ ය. ඔහු කළු පටියක් දරා සිටියේ ය.‘මට බොන්ඩ වතුර වීදුරුවක් ගේනව!’ ඔහු සේවකයකු ගෙන් ඉල්ලී ය. වයසක පහේ ද්‍රවිඩ සේවකයකු විසින් ඔහු ගේ ඉල්ලීම වහා ඉටු කරන ලදි.වතුර වීදුරුව අඩක් බිවූ ඔහු සිගරැට්ටුවක් දල්වා ගත්තේ ය.කැෂියර් කූඩුවේ හිඳ සිටි හෝටල් හිමිකරු යැයි සිතිය හැකි තැනැත්තා වහා නැගිට පොලිස් නිලධාරියා ඉදිරියට ආවේ ය.“සර්, කරුණාකරල සිගරැට් එක නිවාගන්ඩ! හෝටලේ ඇතුළෙ සිගරැට් බොන එක නීතියෙන් තහනම්!”ඒ ආචාරශීලි උපදේශය හමුවේ ලජ්ජාවට පත් පොලිස් නිලධාරියා වහා පිටව ගියේ ය.මා මේ ලිපිය ලීවේ පොලිස් නිලධාරියකුට එඩිතර ව නීතිය ගැන කියා දුන් ඒ ද්‍රවිඩ ජාතිකයාට තුති පුදනු පිණිස ය.  නාවින්නේ, එම්. සුනිල් ශාන්ත මහතා විසින් යොමු කරන ලද ලිපියක් ඇසුරිනි.  ගොරකවෙලට අඳුර වැටුණා පමණි.මහනුවරට වැහිපොද ද වැටෙමින් තිබිණි.’දඩාස්!’ හඬක් නැඟිණි.පාපැදිකරුවෙක් හදිසි අනතුරකට ලක්විය.පාරේ යමින් තිබූ රියක් මේ අනතුර දැක එතැන නැවැත්විණි.තුවාලකරු වහා රෝහල් ගත කළ යුතු විය. එහෙත් ඒ සඳහා ඉදිරිපත් වන කිසිවෙක් නොවීය.රියෙහි සිටියේ සිය පවුලේ සාමාජිකයන් සමඟ පෞද්ගලික ගමනක් යමින් සිටි පොලිස් නිලධාරියෙකි. සිය ගමන පසෙක තැබූ හෙතෙමේ තුවාලකරු වහාම රෝහලට ගෙන ගියේය.පිටබැද්දර, පොලිස් ස්ථානයේ සහකාර පොලිස් පරීක්ෂක බන්දුසේන මහතාණනි, ඔබේ ආදර්ශවත් කි‍්‍රයාව පසසනු පිණිස මේ ලිපිය ලිවීමි.  මාර/ඩඩ්ලි සේනානායක මහා විද්‍යාලයයේ ඉගෙනුම ලබන, ගොරකවෙල පදිංචි අනූජා වින්දිකා සිසුවිය විසින් යොමුකරන ලද ලිපියක් ඇසුරිනි.  සවස හොඳටෝ ම වැස්සේ ය.උපකාරක පන්ති ගොස් හැන්දෑවේ ගෙදර ආ දැරියෝ කලින් කතිකා කර ගෙන සිටි පරිදි මල් නෙළීමට පිටත් ව ගියහ. රෑ අට - නවය පමණ වන විට මල් රැසක් නෙළා ගැනීමට ඔවුනට හැකි විය.නෙළන ලද මල් ගොඩ දැක දැරියෝ සතුටු වූහ. දැන් ඉතින් බොහෝ හිත් සතුටින් හෙට උදේ වෙසක් දිනයේ මල් දන්සැල පැවැත්විය හැකි ය.මේ දැරියන් ගේ ගමට වෙසක් පෝය උදා වූයේ වැස්සේ ය.පසු දා හිමිදිරියේ වැස්ස නොතකා ම කිරි කොකුන් සේ සැරසුණු දැරියෝ විසි දෙනා වහ වහා පන්සලට ආහ. ඒ වන විට ඔවුන් ගේ ගුරුවරයා ද එහි පැමිණ සිටියේ ය.මල් දන්සල පවත්වන ස්ථානය පන්සලෙන් ම සූදානම් කර දී තිබිණ.මල් දන්සල ඇරඹිණි.පන්සල් ආ සැදැහැවත්තු මල් දන්සලෙන් මල් රැගෙන ගියේ පින් දෙමිනි.කෙමෙන් මල් අඩුවෙද්දී ඇතැම් දැරියෝ ළඟ පාත තැන්වලට දුව ගොස් මල් නෙළා ගෙනැවිත් අඩුව පුරවන්නට ද වෙහෙසුණ හ.වැහි අඳුරේ ම හිරු මැදියම් වන විට මල් දන්සල නිම විණි.දැරියන්ට බඩගින්නක් දැනිණි.ගමේ බත් දන්සල ද පටන් ගැනීමට නියමිත ව තිබුණේ මේ වෙලාවට ය.‘යමුද බත් දන්සැලට ?’ දැරියක් යෝජනා කළේ වැඩි දුර හිතා නො වේ. එහෙත් ඒ සැහැල්ලු යෝජනාවේ ගැඹුර දකින්නට වැඩි වේලාවක් ගත නොවිණි.‘අනේ සර් දන්සලකින් කන්න නං හරි ආසයි. අපිව ගෙවල්වලිනුත් ඉතිං දන්සැල්වලට එක්ක යන්නෙ නෑනෙ. සර් අපිව එක්කගෙන යන්නකො දන්සැලට.’ දැරියෝ අවිටිලි කළහ.මේ දැරියන්ට ඒ සමාජ අත්දැකීම විඳ ගැනීමට අවස්ථාව සැලසීම තමා ගේ යුතුකම බව ගුරුවරයාට හැඟිණ.‘හොඳයි යමු.’ ඔහු එකඟතාව පළ කළේ ය. එහෙත් අවසානයේ දී අත්දැකීම විඳ ගැනීමට ඉදිරිපත් වූයේ දැරියන් ගෙන් දුසිම් බාගයක් පමණි. ගුරුවරයා දැරියන් හය දෙනා ද කැටුව බත් දන්සල වෙත ගොස් අසුන් ගත්තේ ය.යම් කාරණා නිසා දන්සල ඇරැඹීම පමා වී තිබිණි. එහෙයින් දැරියනට ද එහි රැඳී සිටීමට සිදු විය.හිටි හැටියේ ම දන්සලෙහි අසුන් සෙනඟින් පිරී ගියේ ය. ඔවුන් අත අහර පිඟන් තිබිණ. දැරියෝ වහා අසුන්වලින් නැගිට සෙනඟට ඉඩ දුන්හ.ගුරුවරයා හිතා හිටියේ උදේ සිට ගමේ පන්සලේ මල් දන්සල දී හෙම්බත් ව සිටින මේ දැරියන් පෝලිමේ නොසිටුවා අහර වේලක් ලබා දෙන්නට ය. දරුවන් කෙරේ මාපියන් සේ ම ගුරුවරුන් ද සංවේදී වන බැවිනි. එහෙත් සමාජය එසේ නොවේ. එය කටයුතු කරන්නේ අදාළ අවස්ථාවට සාපේක්ෂ ව පමණි.පෝලිමේ එන්නැයි දැරියනට ද දැනුම් දෙන ලදි. අවසානයේ ලජ්ජාව පසෙක තබා පෝලිමේ සිටින්නට ගුරු ගෝල පිරිසට සිදු විණි.ඔවුන් අහර වැළදුවේ බිඳුණු සිතිනි. එහෙයින් බුක්ති විඳීමේ සතුටක් නැතිවම ඔවුන් ගේ පළමු දන්සල් අත්දැකීම නිම විණි.ගුරුවරයා සිතුවේ පාසල් නිල ඇඳුමින් සැරහී උදේ සිට මල් දන්සලෙහි වෙහෙසී වැඩ කළ මේ දැරියන් පෙරටු කොට දන්සල විවෘත කිරීමට හෝ ඔවුන් පෝලිම් නොගස්සවා වෙන ම අහර පිඟන් හයක් ලබා දීමට වැඩිහිටියන් කාරුණික වනු ඇති බව ය.මේ සටහන ලියැවුණේ එසේ නොවීම ගැන දොසක් කීමට නොවේ. සිදුවූ දේ කීමට ය. කෙසේ වුව ද දන්සල දුන් හා ඊට සහයෝගය දුන් සැමට පින් දෙමි.  වලස්ගල ලක්ෂ්මන් කුමාරසිංහ මහතා විසින් යොමු කරන ලද ලිපියක් ඇසුරිනි.  බොරලුවැව ගම්මානය මට කිසි දිනෙක අමතක නොවේ. එය සුන්දර ය. එසේ ම එය කුරුණෑගල දිස්ති‍්‍රක්කයේ පිහිටි ඉතා දුෂ්කර ගම්මානයකි.එහි ගැමියෝ කාරුණික හදවත් ඇත්තෝ ය; ආගන්තුක සත්කාරයට ලැදි උතුම් මිනිස්සු ය.අද වන තුරුත් මේ ගම්මානයට විදුලිය ළඟා වී නැත. ශී‍්‍ර ලංකා දේශපාලනයේ කැපී පෙනෙන චරිතයක් වූ තෙන්නකෝනුන් නියෝජනය කළ නිකවැරටිය ආසනයේ ගම්මානයකට මෙසේ සැලකීම මා සසල කරන්නකි.බොරලුවැව ලීකොළවැව කනිටු විදුහල පසුගිය කාලයේ වැසී යෑමට ආසන්න පාසලක් ලෙස නම් කර තිබිණි. එහෙත් දැන් එය ගම්වැසියන් ගේත්, පළාත් අධ්‍යාපන අධ්‍යක්‍ෂවරයා ගේත්, විදුහල්පතිවරයා ගේත් ඇප කැපවීම මත ප‍්‍රගතිය කරා ගමන් කරමින් තිබේ. ඉගෙනීමට දක්‍ෂ මේ ගමේ අහිංසක පාසල් දරුවන් වෙනුවෙන් මේ විදුහලට උදවු උපකාර කිරීම සත්ජනයා ගේ යුතුකමක් බව කියමි.  මාතර, කැකනදුර, වැවඉහළගොඩ ඩබ්ලිව්. කුමාරසේන මහතා විසින් යොමු කරන ලද ලිපියක් ඇසුරිනි. නික/ලීකොළවැව කනිටු විදුහල, ලීකොළවැව, බොරලුවැව මේ පාසලේ ලිපිනය යි. 0776538299 විදුහල්පති ගේ (ඩී.එම්.එච්. දිසානායක මහතා) දුර ඇමතුමයි.  වැහිපීල්ලේ එකකු වී තිබූ වතුර ටිකෙන් නා ගත් කොණ්ඩකිරිල්ලී ලයිට් කම්බියට නැඟ ගීයක් ගයන්නට වූවා ය.කොණ්ඩකුරුල්ලෙක් ඉගිළ විත් ඇය පසෙක වසා මොනවා දෝ දොඩන්නට වූයේ ය.කිරිල්ලිය ඉගිළ ගොස් වෙනත් තැනක වැසුවා ය. කුරුල්ලා ද ඉගිළ එහි ගියේ ය.මේ ඇසුරෙන් ඇගේ සිතෙහි මිහිරියාවක් උපදින්නට ඇත.එහෙත් කූඩුවක් තනා නොගෙන කිරිල්ලියක් කිසි දිනෙක දීග නොයයි.බොහෝ තැන් සොයා බලා අවසානයේ ඇය අප ගෙමිදුලෙහි ඉද්ද පඳුර තෝරා ගත්තා ය.පසු දා හිමිදිරියේ සිට කූඩුව තැනීම ඇරඹිණ. දින කිහිපයක මහන්සියෙන් පසු කූඩුව නිම විය.ඇය කූඩුවේ ලැග හැඩ බැලුවා ය. වැල් හා මුල් කැබලි කිහිපයක් එහා - මෙහා වී තිබිණ. ඉගිළ ගිය ඇය මකුළුදැල් රැගෙන විත් ඒවා ඇද බැඳ තැබුවා ය.එදින සැඳෑවේ ඇය සුපුරුදු ලයිට් කම්බියට නැග ගීය ගයන්නට වූවා ය. අසල අත්තක ඔත්තු බලමින් රැකවල් ලා සිටි කුරුල්ලා ඈ වෙත ආවේ ය.ගී ගැයුම් නැටුම් ඉවරයක් නොවී ය.පසුදා පහන් විය. කිරිල්ලිය කෑ ගාන්ඩ වූවා ය. එය එක ම අෙ¼ඳ¤නාවකි.ඇයට සිදු වූ විපත කුමක් දැයි මම සොයා බැලුවෙමි.අහෝ දෙවියනි, ඉද්ද පඳුරේ තනන ලද කූඩුව නැත. මගේ හද දැවිණි. ඒ දුකින් ම මම කූඩුවට කුමක් විණි දැයි සොයන්නට වීමි.මා ඇය වෙනුවෙන් උපන් දුකින් ඇගේ කූඩුව සොයන බව නොදත් කිරිල්ලිය නොනවත්වා ම මට බණින්නට වූවා ය.මම ශෝකයෙන් ඉවත් වීමි.දින කිහිපයකට පසු මට කරුණු අවබෝධ විය.කුරුලු කූඩු සොයා ගෙන එන්නැයි පාසල් දරුවනට දැනුම් දී තිබිණි. දරුවන් ද මාපියන් ද කුරුලු කූඩු සොයමින් තැන තැන සැරිසරා තිබේ.කොණ්ඩ කුරුලු කූඩුව ඒ කිසිවකු සමඟ පාසල් ගොස් ඇත.දරුවෝ කුරුලු කූඩු ගැන ඉගෙන ගත්හ. මහන්සියෙන් තනන ලද කූඩුව අහිමි වූ කිරිල්ල කූඩු බදින්නට තැනක් නොමැති ව දුකට පත් වූවා ය.කිරිල්ලියට තවත් කූඩුවක් තනා ගන්නට කාලයක් තිබේ ද? මෙබඳු අසංවේදී සංකල්පයන් පාසල් විෂයය මාලාවට රිංගවූයේ කවුරුන් ද? කුරුලු කූඩුවකට මිනිස් නිවහනකට තරම් ගරු කළ සමාජයක නූතන සාමාජිකයන් මේ සා රළු පරළු වී ඇත්තේ ඇයි? මෙබඳු ප‍්‍රශ්නාවලියක මම අතරමං ව සිටිමි.අප දරුවන් කුරුලු කූඩුවේ අරුම ඉගෙන ගන්නා මතු යම් දවසක කුරුල්ලන් වඳ වී ගොස් තිබෙන්නට පුළුවනැ’යි මට සිතේ.  ලෙල්ලොපිටියේ, වැලිමළුවේ, එච්.වී. චන්ද්‍රසිරි මහතා විසින් යොමු කරන ලද ලිපියක් ඇසුරිනි.  සිරිලක් දෙරණ නිදහස් කරදීම වෙනුවෙන් අතිගරු ජනාධිපතිතුමන් ගේ ගම වූ මැදමුලනට පා ගමනින් ගොස් උපහාර දැක්විය යුතුª යැයි තීන්දු කළ අපි තිදෙනා ඒ ඓතිහාසික පා ගමනෙහි යෙදුණෙමු.අප ගම වන කරවිටින් ගමන ඇරඹූ අපි ඇඹිලිපිටිය, මිද්දෙණිය හරහා වීරකැටියට ගොස් එතැනින් මැදමුලනට පිවිසියෙමු. කි.මී.140ක් පමණ දුර වූ මේ ගමනට දින දෙකහමාරක් ගත විය.අපට නොයෙක් තන්හි දී ජනතාව සංග‍්‍රහ පැවැත්වූහ. සංඝරත්නය පිරිත් නූල් බැඳ අපට ආශිර්වාද කළහ.මැදමුලනට ගිය අපි රට නිදහස් කරදීමට සමත් ජනපතිවරයකු අපට බිහිකර දුන් අතිගරු ජනාධිපතිතුමන්ගේ දිවංගත මාපිය දෙපළ ගේ සොහොන් ඉදිරියේ නෙළුම්මල් පුදා ගෞරව දැක්වීමු.මැදමුලන වලව්වේ දී අප තිදෙනා පිළිගත් අමාත්‍ය චමල් රාජපක්ෂ මැතිඳුන් අපට දක්වන ලද සැලකිලි අපි ගෞරව පූර්වකව සිහිපත් කරමු.අප පිළිගත් මැදමුලන ජනතාවට ද ආපසු එන ගමනේ දී අපට අත් ට‍්‍රැක්ටරයක් සපයා සහාය දැක්වූ ජිනදාස මහතාට ද, ගමන හමාර කළ අවස්ථාවේදී අප පිළිගත් කරවිට ජනතාවට ද සහයෝගය දැක්වූ මැති ඇමැතිවරුන්ට ද මේ තුති පුදමු.  උඩකරවිට, පල්ලේගම, නවරත්න මදුරප්පෙරුම මහතා විසින් යොමුකරන ලද ලිපියක් ඇසුරිනි.  පැල්මඩුල්ලේ සිට මිල්ලෙකඩේ බලා පිටත්වන දහවල බසය ඒ වනතුරුත් පැමිණ නොතිබිණ. මම බසය එනතුරු බස් නැවතුමෙහි හිඳ ගතිමි.මා හිඳ සිටි බංකුවේ පන්මල්ලක් අතින් ගත් වියපත් මවක් ද, පුංචි දැරියක් ද වූහ.දැරිය සිටියේ මහ හඩින් හඬමිනි. ඇය වියපත් කත ඇෙඟ් එල්ලෙමින් ද, ඇගේ සාරියෙන් අදිමින් ද හඬ තළන්නට වූවා ය.මේ නිසා කාගේත් අවධානය යොමුවූයේ හඬන දැරිය වෙත ය.’ඇයි මේ දුව අඬන්නෙ? අසනීපයක්ද? මා අසල සිටි මහත්මියක් වියපත් කතගෙන් විමසුවාය.’අසනීපයක් නෑ. අර කඩේ තියන පොඩි වෙසක් කූඩුව අරන්දෙන්න කියලයි මේ අඬන්නෙ. මට ඒකට සල්ලි නෑ’ වියපත් කත පිළිතුරු දුන්නාය.’ඔයාල කොහෙද? කොහෙද මේ යන්නෙ?’’මේ මගෙ දුවගෙ දුව. මෙයාගෙ අම්ම ලෙඩ වෙලා රත්නපුරේ ඉස්පිරිතාලෙ. එයා බලන්න ගිහින් මේ ගෙදර යන ගමන්. බලංගොඩට ගිහින් තව බස් එකක යන්න ඕනෑ.!’ඉතිං! ඉතිං!’’අර වෙසක් කූඩුව අරන් දෙන්න කියල අඬනවා. කූඩුව රුපියල් හැත්තෑවක්ලු. මං සන්තකේට තියෙන්නෙ රුපියල් සීයයි. කූඩුව ගත්තොත් ගෙදර යන්න සල්ලි මදි. ඒක කිව්වට මේ දැරිවිට තේරෙන්නෙ නෑ නෝන!’එතකොට මෙයාගෙ තාත්ත?’’තාත්ත දැනට මාස අටක විතර ඉඳලා ආ ගිය අතක් නෑ. දුව හේන්වල කුලී වැඩ කරල තමයි ජීවත් වෙන්නෙ’මේ දෙබස ඇසුණේ ද දැරිය ගේ හැඬුම් හඬ මැද ය.මහත්මිය සිය අත්බෑගයට අත දැම්මාය.’ආ රුපියල් හැත්තෑව‘. කූඩුව අරන් දෙන්ඩ.’’නෝනට බුදුබව අත්වෙයි’ මහත්මිය දුන් නෝට්ටු ටික අතට ගත් වියපත් කත හැඬීම අඩු කළ දැරිය ද කැටුව බස් නැවතුම ඉදිරියේ වූ වෙළඳසලට ගොස් කූඩුව මිලදී ගෙන දැරියට දුන්නාය. කූඩුව අතින් ගත් දැරිය යළි බලංගොඩ වේදිකාවට ආවේ සිනාසෙමිනි.’දැන් ඉතිං හරිනෙ. වෙසක් එකට පත්තුකරන්ඩ!’ මහත්මිය දැරියගේ හිස පිරිමැද්දාය. දැරිය සතුටින් සිනාපාද්දී මහත්මිය එළිය වූ වතින් යුතුව රක්වාන බසයට නැඟුණාය.නන්නාඳුනන දැරියකගේ සිත පහන් කළ නන්නාඳුනන මහත්මියනි, අපි ඔබ හැඳින්නෙමු.  ඕපනායක උතුරු හුණුවල, තමාලි නානායක්කාර මෙනෙවිය විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906284</link>
    <topic>කිරි හා පැණි කෑ ගුරුවරු</topic>
    <author>විශ‍්‍රාමලත් ආචාර්ය,ඩී.එන්. දිසානායක, කොස්වත්ත - බිංගිරිය</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිගාලු දිස්ත‍්‍රික්කයේ අමුගොඩ රජයේ මිශ‍්‍ර පාසල පිටිසර බද දුෂ්කර පාසලකි. එක් දහස් නවසිය පනස් හයේ වර්ෂයේ මෙම පාසලේ සේවය කළ ගුණවර්ධන මුල් ගුරුන්නාන්සේ තම ගුරු බිරිය හා දරුවන් සමඟින් පාසලට යාබද ගුරු නිවාසයේ පදිංචිව සිටියේ ය.මේ අතර මුල් ගුරුන්නාන්සේගේ වැඩිමහල් දියණිය වැඩිවියට පත්වීම නිමිති කොටගෙන දිනක් ගුරු නිවාසයේ උත්සවයක් පැවැත්විණි. ඊට පාසලේ ආචාර්ය මණ්ඩලය හා ඉහළ පන්තිවල ශිෂ්‍ය ශිෂ්‍යාවෝ ද සහභාගි වූහ. මුල් ගුරුන්නාන්සේට හිතවත් පළාතේ ප‍්‍රභූ පිරිසක් ද ඊට එක්වූහ. උත්සවයේ වැඩ කටයුතු නිතැතින් ම පාසලේ ශිෂ්‍ය ශිෂ්‍යාවන් අතින් ම සිදු කෙරිණි.උත්සවයට සහභාගි වූ හැම කෙනෙක් ම පාහේ නොයෙකුත් තෑගි බෝග රැගෙන ආ අතර ඒ සියල්ලම ගුරු කාමරයේ මේසයක් මත තබා තිබිණි. මුල් ගුරුන්නාන්සේ කිරි හා පැණි කෑමට දැඩි කැමැත්තක් දැක්වූ බැව් දැන සිටි උපගුරු ජයපාල ගුරුන්නාන්සේ ඒ සඳහා විශේෂයෙන් ම සාදවා ගත් කිරි හැළියක් හා පැණි මුලක් තම ගම් පළාත වන අම්බලන්තොටින් ගෙනැවිත් තිබිණි. එය ද ගුරු කාමරයේ මේසයක් මත තබා තිබුණේ දිවා ආහාරයෙන් පසු කෑමට ගැනීමේ බලාපොරොත්තු වෙනි.මේ අතර උත්සවයේ වැඩට උදව්වීමට පැමිණ සිටි සෝමපාල හා ජයසේන යන සිසුන් දෙදෙනා කාහටත් හොරා පැණි මුල ගෙන බෝතල්වලට පිරවූයේ කිසිවකුට නොපෙනෙන අයුරින් තම නිවෙස් කරා රැගෙන යාමේ අරමුණිනි. ඉන්පසු පැණි වෙනුවට තේ කහට බෝතල් දෙකක් හිස් පැණි මුලට දැමූ සිසුන් දෙදෙනා කිසිත් නොදන්නා සේ තම තමන්ගේ වැඩ කටයුතුවල නිරත වූහ.දහවල් ආහාරයෙන් පසු ජයපාල ගුරුතුමා ගෙන ආ කිරි හැළිය හා පැණි මුල ගෙනැවිත් කෑම මේසය මත තැබූ මුල් ගුරුන්නාන්සේ කිරි හැළිය හා පැණි මුල ලිහා බඳුන්වලට කිරි හා පැණි වත්කොට කාහටත් පිළිගැන්වීය. මේ වනවිට උපගුරු ජයපාල ගුරුන්නාන්සේ තමා ගමින් ගෙන ආ කිරි හා පැණිවල ඉස්තරම් බව අනෙක් අය හමුවේ ආඩම්බරයෙන් කියා පාමින් ඒවා වර්ණනා කරන්නට ද විය.පළමුව කිරි හා පැණි බෙදාගත් මුල් ගුරුන්නාන්සේ අන්‍යයන් සමඟ එහි රස විඳීමට පටන් ගත්තේ ජයපාල ගුරුන්නාන්සේගේ කිරි හා පැණිවල අතිශයෝක්ති වර්ණනාවට සවන් දෙමිනි. මුදවපු කිරි හා පැණි සහිත කෝප්ප අතට ගෙන හැන්දෙන් ඒවා කළවම් කරන අතරතුර ඒවායේ ලොකු වෙනසක් මුල් ගුරුන්නාන්සේට දැනුණ ද ජයපාල ගුරුන්නාන්සේගේ ඉස්තරම් පැණි නිසා එම වෙනස ඇති වන්නට ඇතැයි සිතුවේ ය.මේ අතර කිරි හා පැණි කළවම් කර කෑමට ගත් හැම කෙනෙකුගේ ම මුහුණවල් එකම විදියටම වෙනස් වූ අතර ජයපාල ගුරුතුමා ද කිරි හා පැණි පුරවාගත් බඳුන අතට ගෙන හැන්දෙන් එය කළවම් කර කෑමට පටන් ගත්තේ ය. නමුත් එය කෑමට නුපුළුවන් වූ අතර කාගෙ කාගෙත් කතාව වූයේ “ජයපාල ගුරුන්නාන්සේගේ පැණි හරියට තේ කහට වගේ ය” යන්නය.මේ අතර පාසලේ ගුරුවරියක් පැණි ටික හොඳ්‍රකාරව පරීක්ෂා කර බැලූවිට පෙනුණේ ඒවා පැණි නොව තේ කහට බව ය. එය සියල්ලන්ටම මනාව පැහැදිලි විය. මුල් ගුරුන්නාන්සේ කලින් ගෙනැවිත් තිබූ පැණි බෝතලයක් ගුරු කාමරයෙන් ගෙනැවිත් පෙර කිරි හා පැණි ඉවත් කර අලුතින් බඳුන්වලට කිරි හා පැණි දමා සියල්ලන්ටම සංග‍්‍රහ කළේ ය.මේ අතර උපගුරු ජයපාල ගුරුන්නාන්සේ සෙමින් සීරුවේ එතැනින් මාරුවී ගියේ කාහටත් හොරා ය. පසුදින පාසලේ සියල්ලෝම පාහේ ජයපාල ගුරුන්නාන්සේගේ ‘ඉස්තරම් පැණි’ කතාව අසා සමච්චලයට සිනහසුණ අතර සතියක් පමණ නිවාඩු දැමූ ජයපාල ගුරුන්නාන්සේගේ මෙම පැණි කතාව අකා මකා ගිය ද ඔහු පාසලේ සිටින තාක් කල් මෙම වැඩය කළ කිසිවෙකු සොයා ගැන්මට නුපුළුවන් විය.මෙහි නම් ගම් මනºකල්පිතය. මෙය සත්‍ය සිද්ධියකි.විශ‍්‍රාමලත් ආචාර්ය,ඩී.එන්. දිසානායක, කොස්වත්ත - බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906285</link>
    <topic>ඌ පිස්සානේ</topic>
    <author>පෙ‍්‍ර්මදාස රොඩ්රිගෝ කළුතර</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිඑදා පිස්සන් කොටුවේ මහා කලබලයකි. නිලධාරීන් මෙන්ම සේවකයෝ ද භීතියට මෙන් මහත් අසීරුවට පත්ව සිටියහ. සිරා නමැති මානසික රෝගියා පිස්සන් කොටුවේ අඩි හැටක් පමණ උස වතුර ටැංකිය උඩට නැඟ මහා හ¾ඩින් කෑ ගසා කීවේ ඉර බැස යත්ම තමා එයින් පැන දිවි නසා ගන්නා බවයි.සිරා බිමට ගැනීමට එහි සිටි සියලු දෙනා නොගත් උත්සහයක් නැත. ඒ සියලු ප‍්‍රයත්න නොසලකා හැරි සිරා වතුර ටැංකිය උඩට වී නොසැලී වාඩිවී අහස දෙස බලා සිටියේය. අනතුරුව පොලිසිය කැඳවීමට පාලක මණ්ඩලය තීරණය කළේ ඔහු බියවද්දා පහළට ගැනීමටය. විනාඩි කීපයක් ඇතුළත පොලිසිය ආයුධ සන්නද්ධව පැමිණියේය.පොලිස් පරීක්ෂකතුමා ඔහුට බොහෝ කරුණාවෙන් බිමට බහින ලෙස ඉල්ලා සිටියේය. සිරා කිසිදු කතාවක් හෝ ප‍්‍රතිචාරයක් නැත. ඔහු නැවත නැවත කීවේය. අනිත් පොලිස් නිලධාරීහු ද බිමට එන ලෙස කීහ. සිරා වාඩිවී අහස දෙස බලා සිටී. අනතුරුව පොලිස් පරීක්ෂකතුමා තුවක්කුව මානා තර්ජනය කළේය.”ඒයි බිමට බැහැපන් නැත්නම් වෙඩි තියනවා”සිරා කිසිදු සැලීමක් නැත.”තව එක පාරයි කියන්නේ බිමට බැහැපන්” ඔහු සිරා දෙසට කුරුමානම් අල්ලයි. සිරා නිහඬය.මෙය බලා සිටි වෙනත් පිස්සෙක් මෙසේ කීය.”කෝ දෙන්න සර් තුවක්කුව මං මිනිහා බිමට ගන්නම්””ඒ කොහොමද?””දෙන්නකෝ ආයුදේ මං බිමට ගන්නම්” ඔහුට තුවක්කුව ලැබිණි.ඔහු තුවක්කුව සිරා දෙසට එල්ල කොට”ඒයි සිරා බැහැපන්. නැත්නම් මං උඹගේ ඔලුව කුඩුවෙන්න වෙඩි තියනවා. බැහැපන් ඉක්මන් කරපන්” ඔහු කෑගසා කීය.සිරා වට පිට බැලීයහැකි ඉක්මනින් පහළට බැස්සේ විදුලි වේගයෙනි.සියලු දෙනාම සිරා වට කරගත්හ. පිස්සන් කොටුවේ ප‍්‍රධාන නිලධාරියා ඔහුට ළං විය.”අපි මෙච්චර කියලත්, පොලිසිය තුවක්කුව එල්ල කරලත් තමුසේ බැස්සේ නෑ. ඒත් අර මිනිහා කී ගමන් බැස්සේ මොකද?””සර් ඌ පිස්සනේ”පෙ‍්‍ර්මදාස රොඩ්රිගෝ කළුතර</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906286</link>
    <topic>සමගි සම්පන්න පවුල සමාජයට වාසනාවකි</topic>
    <author>සාකච්ඡා කළේ රමණී සුබසිංහ</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිසමගි සම්පන්න මවුපියන් දරුවන්ට සැනසීමකි. සමගියෙන් යුතු පවුල සමාජයට වාසනාවකි. සමගියෙන් වෙළුණ සමාජය රටට සම්පතකි. සමගි සම්පන්න රට ලෝකයටම ආදර්ශයකි. එවන් පවුලක්, සමාජයක්, රටක් නිර්මාණය කිරීම සඳහා වූ ප‍්‍රතිපත්ති මාලාවක් සම්බුද්ධ දේශනාවෙහි අන්තර්ගතය.ලිච්ඡවි රජ දරුවන් වෙනුවෙන් දේශිත සප්ත අපරිහානීය ධර්මයන්ට එහි දී ප‍්‍රධාන තැනක් හිමි වේ. සමගියෙන් රැස්ව සමගියෙන් කටයුතු කොට විසිර යන්නා සේම නොපැනවූ නීති නොපැන වීමත්, පැනවූ නීති කඩ නොකොට ආරක්ෂා කිරීමත් සමාජයක් විනාශය කරා යාමෙන් වැළකීමට සමත් ය.තම පවුල් ජීවිතයේ ඇතිවන්නා වූ බොහෝ ගැටලු විසඳ්‍ර ගත නොහී, සැනසීම පතා අප හමුවට එන ගිහියන් සුලබය. කෙනෙක් ජීවිතයම කළකිරීමෙනි. ජීවත් වෙම්දෝ, නොවෙම්දෝ යි තවත් කෙනෙක් අපේක්ෂා භංගත්වයෙනි. මේ ගැටලුවලට දුප්පත් පොහොසත් භේදයක් නැත. උගත් නූගත් වෙනසක් ද නැත. බොහෝ ප‍්‍රශ්න එකකට එකක් සමාන වීම ද සුවිශේෂී ය.“අනේ හාමුදුරුවනේ, මගේ බිරිය දැන් හොඳටම වෙනස් වෙලා. විවාහයට පෙර අපි අතර ගැටුමක් තිබුණේ නෑ. අනාගතය සැලැසුම් කළේ අපි දෙදෙනාම අපහසුවට පත් නොවෙන විදිහටයි. ඒත් දැන් එක එක නීති දමමින් මා අපහසුවට පත් කරනවා. විවාහයට පෙර විහිළුවටවත් නොකියූ දේ පවසමින් මා පාලනය කරන්නට උත්සාහ කරනවා. මේ නීතිවලින් දැන් මා සිරවෙලා. අම්මට, තාත්තට, සහෝදරයන් සලකන්න විදිහක් නෑ. මගේ ජීවිතයම අපායක් වෙලා.”කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිබොහෝ සැමියන් මෙන්ම බිරින්දෑවරුන් ගේ ද ගැටලු මෙලෙසින්ය. විවාහයට පෙර නොපැනවූ නීති පැනවීමට යාමෙන් මෙවන් අසහනකාරී තත්ත්වයන් උදාවන බව පැහැදිලිය. විවාහයට පෙර මේ මේ දෙය මෙලෙස කළ යුතු යැයි, මුහුණ දෙන ගැටලු දෙදෙනාම සහයෝගයෙන් විසඳ්‍ර ගත යුතු යැයි ගිවිසුමකට එළැඹියේ නම් විවාහයෙන් පසු ඔහු හෝ ඇය කිසි කලෙක ඒ ගිවිසුම් කඩ නොකරන්නට ද වග බලාගත යුතුය. කැපවිය යුතු ය. ඇඳුම් පැළඳුම්, කතා බහ, හැසිරීම්, මිල මුදල් පාලනය ආදි වූ මේ සෑම ක්ෂේත‍්‍රයක දී ම දෙදෙනා ගේම එකඟතාවක් පැවැතීම වැදගත් ය. සාර්ථක ගෘහ ජීවිතයක් ගත කළ හැකි වන්නේ එවිට ය.බොහෝ කාන්තාවන් විවාහයට පෙර තම පෙම්වතුන් ගේ මවුපියන් දෙවිවරුන් හා සලකති. පුරුෂයන් ද එලෙස ය. කෑමෙන් බීමෙන්, ඇඳුම් පැළඳුම්වලින් පමණක් නොව මිල මුදලින් ද ඔවුනට උපකාර කරති. විවාහාපේක්ෂිත පුද්ගලයන් ද ඒ සඳහා උනන්දු කරවති.මෙලෙසින් වැඩිහිටියන් කෙරේ ගරු බුහුමන් දක්වන ඒ කාන්තාවම, නැතහොත් ඒ පිරිමියාම විවාහයෙන් මාස දෙක තුන ගත වෙත්ම මවුපියන් දුරස් කරන්නට පෙළඹීම දැකිය හැකිය. ඉඳුම් හිටුම් කෑම බීම පසෙක තබා ලෙඩකට දුකකට හෝ නොබලන්නට තරම් ඔවුන් ගුණමකුය. මේ සමාජයේ බොහෝ දූ දරුවන් ගේ සැබෑ තත්ත්වය මෙලෙසය.මෙවැනි අවස්ථාවක දී සැමියා සහ බිරිය අතර ගැටුම් ඇතිවීම, මවුපියන් සහ දරුවන් අතර විරසකකම් ඇතිවීම ස්වාභාවිකය. ගෘහ ජීවිතයේ සාර්ථකත්වය බලාපොරොත්තු වන කාන්තා පිරිමි දෙපාර්ශ්වයම මේ කරුණ සිහියේ තබා ගැනීම වැදගත්ය. ජීවිතයේ මුහුණ දෙන්නා වූ විවිධ අවස්ථා පිළිබඳව විවාහයට පෙර යම් ප‍්‍රතිපත්ති වූයේ නම් ඒ ප‍්‍රතිපත්ති සමූහය පටු සිතිවිලි මත පදනම් වී වෙනස් නොකළ යුතුය.යම් එකඟතාවයක් වෙනසකට ලක් කරන්නේ නම් දෙදෙනා කෙරෙහිම ඒ වෙනස පිළිබඳව ද එකඟතාවක් පැවැතීම අනිවාර්යය. පවුලක මව සහ පියා යන දෙදෙනාම, එක් අයකු ගේ උවමනාව මත නව නීති හඳුන්වා දීම හෝ පවතින නීති කඩ කරන්නේ නම් නිසැකවම ඒ පවුලෙහි අසමගිය වර්ධනය වේ. රණ්ඩු සරුවල් ඇති වේ. එකිනෙකා නීතියෙන් වෙන්වීම දක්වා මේ අඬ දබර දුර දිග යාමට පුළුවන.නොපැනවූ නීති නොපනවන්නා සේම පැනවූ නීති කඩ නොකර ආරක්ෂා කිරීම ද මවුපියන් ගේ වගකීමකි. පවුලක සතුට, සමගිය ඇතිවන්නේ අඹු සැමියන් එකිනෙකාට විශ්වසනීය වූ කල්හිය. විශ්වාසය, බිඳී ගිය තැන සතුට රඳ්‍ර පවතින්නේ නැත. නිවෙසක මවුපියන් නීති ගරුක නම්, විනය ගරුක නම් දරුවන් ද ඒ මග යති. තම දරුවාට නොබියව, නොපැකිළිව ගුරුහරුකම්, හොඳ නොහදත් කියා දිය හැකි වන්නේ මව සහ පියා නිසි මග යන්නේ නම් පමණි.යම් යම් අවස්ථාවන් හිදී නව නීති රීති හඳුන්වා දීමට සිදුවීම පවුලකට පමණක් සීමා වන්නේ නැත. ආයතනයකට, රටකට, සමාජයකට අලුත් නීති ගෙන ඒමට සිදුවීම ස්වභාවිකය. එහි දී ගෙනෙන යෝජනා, නීති රීති, ප‍්‍රතිපත්ති නිසා එකී සමාජයේ එකිනෙකා අතර විශ්වාසය පළුදු නොවීමට වග බලා ගත යුතුය. තම දරු පවුල ගැන හෝ වේවා, සේවය කරන ආයතනය හෝ වේවා, සමස්ත සමාජය පිළිබඳව හෝ වේවා මෙතෙක් පැවැති ක‍්‍රමය වෙනස් කොට අලුත් යෝජනා හඳුන්වා දෙන පුද්ගලයා සිය කාර්ය ඉතා සැලකිල්ලෙන් හා වගකීමෙන් ඉටු කිරීම වැදගත් ය.තමා ගේ යෝජනා සමාජය කිසිවකු තලා පෙළා නොදැමිය යුතුය. කිසිවෙක් අපහසුතාවයට පත් නොකරන්නා සේම පොදුවේ සියලු දෙනාටම සර්ව සාධාරණ විය යුතුය. එවැනි පසුබිමක ගැටලු නිර්මාණය වන්නේ නැත.ආයතනයක නම් සිය සේවකයන්ට තෘප්තිමත් මනසකින් වැඩ කිරීමට ඉඩ සැලසීම එහි දියුණුවට හේතු වේ. සමහර ආයතනයන්හි සේවක සේවිකාවන් වැඩ කරන්නේ කවර මොහොතක තම රැකියාව අහිමි වේ දැයි බියෙනි. ප‍්‍රධානීන් නව නීති හඳුන්වා දෙමින් හිතුමතේ ඒවා කි‍්‍රයාවට නැඟීම තම රාජකාරියට බාධා වී ඇතැයි සේවකයින් ගේ මතයයි.මෙහි දී සිදුවන්නේ කුමක් ද? වැඩ බිමක කාර්යක්ෂමතාව බිඳ වැටීමය. එකිනෙකා අතර මානසික අසහනය වර්ධනය වී, සාමුහික එකඟතාව නැති වී යාමය. අතිශය ද්වේශ සහගත ලෙස කටයුතු කිරීම නිසා ආයතනය පරිහානියට ගමන් කිරීමය. අප ජීවත්වන සමාජයේ මෙවැනි අවස්ථා සඳහා කොතෙකුත් නිදසුන් ඇත.ඔබ ගේ ආයතනය මූල්‍යමය පාඩු විඳිනවා විය හැකිය. කළ යුතු වන්නේ ඒ අර්බුදයෙන් ගොඩ ඒමට කටයුතු කිරීම මිස තව තවත් ප‍්‍රශ්න ඇතිකර ගැනීම නොවේ. නව නීති පනවා සේවකයින් පීඩාවට පත් කරමින් ඔවුන් ගේ ශ‍්‍රමය සූරා කෑමට උත්සාහ කිරීම ද නොවේ. සත්‍ය වටහා දී සාමූහිකව ආයතනය ගොඩ ගැනීමට උත්සාහ කිරීමය.රාජ්‍යයක් ගොඩනැගීමේ දී ඒ සඳහා වූ ව්‍යවස්ථා, නීති රීති හඳුන්වා දීම සුවිශේෂි ලක්ෂණයකි. එහි නීති රීති හඳුන්වා දී ම බහුතර ජනතාව ගේ කැමැත්තෙන් පවරා ගනු ලැබු මන්තී‍්‍රවරුන් ගෙන් සැදුම් ලත් පාර්ලිමේන්තුවේ දී සිදු කෙරේ. එම නීති ආණ්ඩුක‍්‍රම ව්‍යවස්ථාවට උචිත දැයි සොයා බැලීම සඳහා අධිකරණය නම් වූ ආයතනයක් හඳුන්වා දී තිබේ. මේ අනුව ඕනෑම රාජ්‍යයක නීති රීති සමූහයක්, එකඟතා සමූහයක් පවතින බව අපට පැහැදිලිය.එය බුද්ධ කාලීන භාරතයේ ලිච්ඡවීන් විසින් පාලනය කළ රාජ්‍යයෙ හි ද දැකගත හැකි වුණි. සිය රාජ්‍යයේ පරිහානිය වැළැක්වීම සඳහා, රාජ්‍ය සමගිය බිඳ වැටීම වැළැක්වීම සඳහා ගෙන ගිය ප‍්‍රධානතම ප‍්‍රතිපත්තිය වූයේ නොපැනවූ නීති නොපැනවීමය. පැන වූ නීතියක් වේ නම් ඊට ගරු කරමින් ආරක්ෂා කිරීම ය. මෙය ඉතා උසස් ප‍්‍රතිපත්තියක් බව මහා පරිනිබ්බාණ සූත‍්‍රයෙහි ‘සප්ත අපරිහානීය ධර්ම පිළිබඳව කළ විවරණයේ සඳහන් වේ.සම්බුද්ධ ශාසනයේ ඇති වීමට ගිය බරපතළ ව්‍යසනකාරී තත්ත්වයන් වළකාගන්නට ද මේ ප‍්‍රතිපත්තිය මත පිහිටා කටයුතු කළ බව බෞද්ධ ඉතිහාසය විමසීමේ දී පැහැදිලි වේ. බුදු සසුනේ පැවැත්ම රඳ්‍ර තිබෙන්නේ විනය මත බව බුදුරජාණන් වහන්සේ දේශනා කොට ඇත.‘විනයෝ නාම සාසනස්ස ආයු’ යනුවෙන් පෙන්වා දුන්නේ ඒ කරුණයි. බුදු සසුනේ චිරාත් කාලීන දියුණුව, රඳ්‍ර පැවැත්ම, ආරක්ෂාව යන මේ සියල්ල තීරණය වන්නේ භික්ෂු, භික්ෂුනී, උපාසක, උපාසිකා යන සිව්වනක් පිරිසෙහි විනයානුකූල බව මත ය. එනම් බුදුරජාණන් වහන්සේ විසින් ප‍්‍රාතිමෝක්ෂයේදී මේ සිව්වනක් පිරිස උදෙසා පනවන ලද විනය ශික්ෂා පද මත පිහිටා සිටින තාක් බුදු සසුන පරිහානියට පත් නොවන බව උන්වහන්සේ දේශනා කොට වදාළහ. මෙය අනාගතයෙහි සිදුවිය හැකි යථාර්ථය මනාව අවබෝධ කරගත් උතුම් ගුරුවරයකු ගේ මඟ පෙන්වීමකි.බුදුරජාණන් වහන්සේ ගේ පරිනිර්වාණයෙන් පසු ඇති වූ ශාසනික ගැටලු විසඳීම සඳහා මහා සංගායනාවක් පැවැත්වීමට සිදු විය.ඛුද්දානු ඛුද්දක ශික්ෂා පද එනම් කුඩා අනුකුඩා ශික්ෂා පද කවරේ ද යන්න එහිදී ප‍්‍රධාන ගැටලුවක් විය. පරිනිර්වාණ මොහොතේ බුදුරජාණන් වහන්සේ ආනන්ද හිමියන් අමතා භික්ෂුන්ට අවශ්‍ය නම්, අවශ්‍ය අවස්ථාවක මෙම ශික්ෂා පද වෙනස් කරගැනීමට අවසරය තිබේයැයි දේශනා කළ බව වංශ කතාවන් හි සඳහන් ය. එහෙත් ඒ ඛුද්දානු ඛුද්දක ශික්ෂා පද කවරේදැයි අසා දැනගන්නට ආනන්ද හිමියන් සමත් වූයේ නැත. බුදුරජාණන් වහන්සේ පරිනිර්වාණ අවස්ථාවේ උන්වහන්සේ සමීපව සිටි කෙලෙස්වලින් යුත් මෙම ශ‍්‍රාවකයා මානසික ව්‍යාකූලත්වයට පත් වී සිටි බැවිනි.ඒ නිසාම මෙම ශික්ෂා පද කවරේ දැයි අසා දැන ගැනීම ආනන්ද හිමියන් වෙතින් මග හැරුණේය. පළමුවන ධර්ම සංගායනාවේ දී එම ගැටලුව ඉදිරියට පැමිණුනි. ඛුද්දානු ඛුද්දක කවරේදැයි එකිනෙකා විවිධ අදහස් පළ කළහ. මේ සංවාදයන් දුර දිග ගියහොත් බුද්ධ ශාසනයේ විනාශය සිදුවන බව තේරුම් ගත් මහා කාශ්‍යප තෙරුන් වහන්සේ ඇතුළු යතිවරුන් එකඟතාවයකට පැමිණියහ. එනම් බුදුරජාණන් වහන්සේ විසින් පනවනු ලැබු ශික්ෂා පද මින් ඉදිරියට කඩ නොකොට ආරක්ෂා කිරීමත්, උන්වහන්සේ නොපැනවූ නීති නොපනවා සිටීමටත් කැපවන බවට ය. මෙම තීරණය ලිච්ඡවීන් වෙනුවෙන් දේශනා කොට වදාළ සප්ත අපරිහානීය ධර්මවල එකක් වූ නොපැනවූ නීති නොපැනවීම, පැන වූ නීති කඩ නොකොට ආරක්ෂා කිරීම යන සිද්ධාන්තය උපකාරී වන්නට ඇත.මම ඔබට මෙසේ සිහිපත් කරමි. රටක දුරාතීතයේ සිට ගොඩ නඟා ගත් නීති රීති පද්ධතියක් ඇත.එය ආරක්ෂා කිරිමට රාජ්‍ය නායකයින් ඇතුළු පොදු මහජනතාව කැපවිය යුතුය. එවිට රටවැසියන් අතර අලුතෙන් භේද භින්නතා ඇතිවන්නේ නැත. මෙහි දී ඔබට ගැටලුවක් පැන නැගීමට පුළුවන. එනම් නූතනයේ ඇතිවන ගැටලු මඟ හරවා ගැනීම සඳහා ඉතා පැරැණි ව්‍යවස්ථා මත පදනම් වී, පැරැණි නීති ග‍්‍රන්ථවලට අනුව කටයුතු කිරීමෙන් හැකිවේ ද යන්න ය.එහෙත් පවතින නීති වෙනස් කිරීමට යාමේදී, සංශෝධනය කිරීමට යාමේ දී ඒ ඒ ආයතනවල ගැටුම් ඇතිවීම වැළැක්විය නොහැකි ය. මේ නිසා නව නීති සම්පාදකයින් ඉතාම වගකීමෙන් එම කාර්යය ඉටු කිරීමට කැපවිය යුතු ය. රටක, සමාජයක යහ පැවැත්ම රඳ්‍ර පවතින්නේ එවිට ය.යම් රාජ්‍යයක් ගොඩ නැඟීමේ දී යම් නීති රීති සමූහයක් නිර්මාණය කර තිබෙන්නේ ඒ රාජ්‍යයේ ඓතිහාසික මූලයන් පිළිබඳව සලකා බැලීමෙන් අනතුරුවය. එම මූලයන් මත ගොඩනැඟුණු දියුණු වුණු ජනතාව ගේ, සංස්කෘතියක, මූලික සම්මුතීන් වෙනස් කරන්නට යාම ව්‍යසනකාරී තත්ත්වයන් උද්ගත කිරීමට හේතු වනු ඇත. මේ කරුණු කෙරෙහි නීති සකසන අය ගේ අවධානය යොමුවීම වැදගත් ය. එවිට අනාගත අභියෝග අවම වනු ඇත. රාජ්‍ය සමගිය පවත්වාගෙන යාමට, රාජ්‍ය නායකයන් අතර සාමූහික බව පවත්වාගෙන යාමට එය උපකාරී වනු ඇත.සාකච්ඡා කළේ රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=as0906287</link>
    <topic>ගමේ පුරන් කුඹුරු යළි අස්වැද්දීමට</topic>
    <author>කීර්ති පිංතූර - දුෂ්මන්ත මායාදුන්න</author>
    <content>ගමට රටට පැළෑටි දෙන්න ඔසු උයනක් වවන පිස්කල් මහත්තයාමීහරකාට බයවෙලා අලියා පසු නොබලා දිව්වානෙළුම් විලගුරු සේවයේ රස කතාමිනිත්තුවක කතාවක්සමගි සම්පන්න පවුල සමාජයට වාසනාවකිගමේ පුරන් කුඹුරු යළි අස්වැද්දීමට සඟරුවන පෙරමුණ ගනිතිපෙරදිග ධාන්‍යාගාරය යැයි විරුදාවලි ලැබ තිබු අප රට අතීත රජ සමයේ සහල් පිටරට යැවූ බවට ඉතිහාසය සාක්ෂි දරයි. වැවයි පන්සලයි ගමයි දාගබයි යන සංකල්පය යටතේ රට සහලින් පෝෂණය කිරීමට එදා සිටම හෙළ වැසියෝ දහදිය හෙළුෑහ.කාලයා ගේ ඇවෑමෙන් විවිධ හේතු නිසා අපගේ කෙත්වතු පුරන් ව ගිය ද යළිත් රට සහලින් ස්වයංපෝෂණය කිරීමේ කර්තව්‍යයට ප‍්‍රමුඛත්වය දෙමින් ජාතික ආහාර සතියක් දැන් කි‍්‍රයාත්මක වේ. ගමක් ගානේ පුරන් ව ගිය කුඹුරු යළි අස්වැද්දීමට මෙනිසා කා අතරත් දැඩි උනන්දුවක් ඇතිවී තිබේ.රටේ කාලීන අවශ්‍යතාව අනුව යමින් ගම්පහ දිස්ති‍්‍රක්කයේ බියගම පට්ටිවිල ප‍්‍රදේශයේ මහා සංඝරත්නය පට්ටිවිල ගමේ පුරන් ව ගිය කුඹුරු යාය යළි අස්වැද්දීමේ කර්තව්‍යය සඳහා පෙරමුණ ගෙන ඇත්තාහ.මීට වසර තිහකට පමණ පෙර ඉතා සශී‍්‍රකව තිබු බියගම මාබිම පට්ටිවිල කුඹුරු යාය යළි අස්වැද්දීමට ගමත් පන්සලත් මූලික කරගනිමින් ගම්මු එක්ව සිටිති.මාබිම වලහේන ශී‍්‍ර ශෛලතලාරාම විහාරස්ථානයේ විහාරාධිපති ශාස්ත‍්‍රපති ඕමාරේ කස්සප හිමි මෙම කර්තව්‍යයේ පුරෝගාමියායි.“මේ කුඹුරු යාය හොඳ අස්වැන්නක් දුන් කුඹුරු යායක්. ගමේ උදවියට ඒ කාලෙ සහලින් අඩුවක් වුණේ නැහැ. ගම වටේ අලුතින් කර්මාන්ත ශාලා ඉදිවීමත් සමග පරිසරයට නොයෙකුත් බලපෑම් ආවා... ප‍්‍රධාන ඇළ මාර්ගය ගොඩවුණා... වල් බිහිවුණා... මිනිස්සු කුඹුරු කිරීම අත්හැරියා... අක්කර පන්සියයකටත් වැඩිය පුරන් වුණා. තාමත් වතුර පිරිලා වතුර ගලාගෙන ගඟට යන්න ක‍්‍රමයක් නැහැ. අඩි හතර පහ උසට තැන් තැන්වල වතුර රැඳිලා... ජල ධාරාම ජඹුරට තියෙනවා. රජයට බරක් නොවී මේක අපිම කරන්න හිතාගත්තා” යැයි මේ පිළිබඳ අදහස් දක්වමින් කස්සප හිමි පැවැසීය.උන්වහන්සේ ගේ නායකත්වයෙන් ගමේ මහලු තරුණ පිරිස එකට එක්වී එක්රැස්වූ ජලය කැලණි ගඟට වැටෙන පරිද්දෙන් වැසී තිබූ ඇළ මාර්ගය යළි කැපීම ඉකුත් දා ඇරැඹූහ.“ජනාධිපතිතුමාගේ ‘අපි වවමු රට නගමු’ උදාර සංකල්පය අපිට මෙනෙහි වුණා. කොහොමද අපි මේකට දායක වන්නේ කියලා හිතාගත්තා.ගමේ තරුණ කොටස් පෞද්ගලිකව ශ‍්‍රමයෙන් මෙන්ම මුදලෙන් ද දායක වුණා. මෙය හරිම අසීරු දෙයක්. ඒත් අප පසුබෑවේ නැහැ. මේ වන විට කිලෝමීටර එකහමාරක් විතර කපලා තියෙනවා. තවත් ඒ හා සමාන කොටසක් තියෙනවා. අඩුපාඩු රැසක් මැද්දේ තමයි මේක කරන්නේ.”විවිධ දේශපාලනඥයන් මේ කුඹුරු යාය දිගේ ගොස් නොයෙකුත් පොරොන්දු දුන්නා. ඒත් තවමත් අදාළ බලධාරීන්ගේ අවධානය මේ ගැන යොමුවෙලා නැහැ. කොටින්ම කියනවානම් අවුරුදු තිහක් තිස්සේ එක උදලු තලයක්වත් පොළොවට ගහලා නැහැ...” යැයි උන්වහන්සේ පැවසූහ.පවුල් දෙදහසකට ආසන්න පිරිසක් කුඹුරු යායෙන් ලැබෙන අස්වැන්නෙන් වසර ගණනාවක් පුරා ජීවිතය රැකගත්ත ද අද ඔවුහු පුරන් වූ කුඹුරු යාය දෙස බලමින් සුසුම් හෙළති. කොළඹට වතුර බෙදා හැරීම සඳහා අඹතලේ සිට යොදා ඇති ජල නළ පද්ධතිය නිසා කුඹුරු යාය බෙදී ඇති අතර දෙපැත්ත ජලයෙන් යටවී තිබේ.ඕමාරේ කස්සප හිමි“ලබන අගෝස්තු මාසේ වෙන කොට අක්කර 600 ක් අස්වද්දන්න ගමේ ජනතාව දෑස් දල්වා බලාගෙන ඉන්නවා... නව ඇළ මාර්ගයේ ඉතිරි කොටස කොහොමහරි ඉවර කරගන්නයි අපේ බලාපොරොත්තුව.”වැසී ඇති ඇළ මාර්ගයේ දිග කිලෝමීටර තුනක් පමණ වේ. තවත් කිලෝමිටර දෙකකට ආසන්න ප‍්‍රමාණයක් මෙසේ පිළිසකර කර යුතු වේ. යල මහ දෙකේ හොඳ අස්වැන්නක් ලබාගත් මෙම කුඹුරු යාය යළි අස්වැද්දීම සඳහා විහාරස්ථානයට අමතරව ගමේ තරුණයන් දෙදෙනක් ද මූලික වී සිටිති.“අපි කව්රුත් කරනකම් බලා හිටියේ නැහැ... අපට තේරුණා මේක පුරන් වෙන්න යන එක ජාතික අපරාදයක් බව. අපේ මුතුන්මිත්තෝ සල්ලිවලට හාල් ගත්තේ නැහැ... බත් කෑවේ මේ කුඹුරුවල අස්වැන්නෙන්... නායක හාමුදුරුවෝ මූලික වෙලා කරන නිසා අපිත් දායක වුණා හැම අතින්ම... දැඩි මහන්සියක් අරගෙන තමයි ඔය ටික හරි ඇළ මාර්ගය පිළිසකර වුණේ... අපට බත්තලක් තියෙනවානම් ඉතිරි වැඩ ටික ඉක්මනට කරගන්න පුළුවන්...” සමන් හපුආරච්චි මහතා කියයි.පෞද්ගලික ව්‍යාපාරයක යෙදෙන ඔහු සිය පෞද්ගලික ධනය යොදමින් කරන මෙම කර්තව්‍යය සාර්ථක කරදීමට ඔහුගේ මිතුරෙකු වූ ශාලික සුමේන්ද්‍ර කහඳ මහතා ද දැඩි සහයෝගයක් දෙයි. “අපේ තාත්තලා දන්නවා මේ කුඹුරුවල වටිනාකම. අවුරුදු තිහක්ම මේකට අතක් තියලා නැහැ... වතුර එක තැන රැඳිලා වසර ගණනක්.ශාලිකසමන්මී උණ ඩෙංගු පැතිරීමටත් මෙම කුඹුරු යාය හේතු වෙන්න පුළුවන්. ඒ නිසාම මේ වැඩේට ගමේ තරුණයන් මෙන්ම වැඩිහිටියන්ගේ ද දායකත්වය ලැබුණා.ඒක හරිම සතුටක්... ගම පන්සල අමතක කරපු බොහෝ පිරිස් දවස් දහයක් තිස්සේ ඇළ මාර්ගය කපන්නට සූදානම් කළ ශ‍්‍රමදානයට ආවා... යන්ත‍්‍ර සූත‍්‍ර ;ගනාවා... තව පොඩි කොටසක් තියෙනවා... ඒකත් ලබන මාසේ ඉවර කරන්න තමයි අපි බලාපොරොත්තු වෙන්නේ” ැයයි කහඳ මහතා කීවේය.වලහේන ශෛලතලාරාම විහාරස්ථානය මුල්කොට ගෙන බිහිවූ ජනතා පාමුල රාජ්‍ය සේවා සංගමය මගින් මේ වන විටත් තවත් නොයෙකුත් සහන කි‍්‍රයාදාම රැසක් සිදුකර තිබේ.මුලින්ම අපි කළේ ප‍්‍රවාහන කටයුතු මහාමාර්ග පද්ධතිය සකස් කිරීමට අවශ්‍ය කටයුතු සම්පාදනය කිරීම... දැනටමත් ඒ වෙනුවෙන් පළාත් දිස්ති‍්‍රක් හා ප‍්‍රාදේශීය වශයෙන් මහාමාර්ග නියෝජිතයන් හා මැති ඇමැති සමඟ සාකච්ඡා කරලා අවශ්‍ය ප‍්‍රතිපාදන වෙන් කෙරෙමින් පවතිනවා... මහාමාර්ග අතුරු පාර බෝක්කු ලබාදීම සිදු කරනවා.ඊළඟ අදියර වුණේ ගමේ විහාරස්ථානය කේන්ද්‍ර කොට ගෙන අපේ ජනතාවගේ අධ්‍යාත්මික ගුණ වගාව දියුණු කිරීමයි. ඒ සඳහා නොයෙකුත් කැපවීම් කළා” යැයි විහාරාධිපති පූජ්‍ය ඕමාරේ කස්සප හිමියෝ පැවසූහ.කීර්ති පිංතූර - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062812</link>
    <topic>කවරයේ කතාව</topic>
    <author>ජයමිණි</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුසිංහල සිනමාවට සපැමිණි මේ නවක තාරකාවිය උදාරි චාමිකා වර්ණසූරියයි.මේ දිනවල දිවයින පුරා පිහිටි සිනමා හල්වල තිරගත වන උදයකාන්ත වර්ණසූරිය අධ්‍යක්ෂණය කළ නවතම සිනමා සිතුවම වූ “පායා එන්න හිරු සේ” හි ඩිනාල් ටීචර් ගේ චරිතය නිරූපණය කරමින් ඇය අතිශයින්ම පේ‍්‍රක්ෂක අවධානය යොමු කරගෙන සිටී. උදාරි විවාහකයි. ඒ සිංගප්පූරු හි වෛද්‍යවරයකු ලෙස සේවය කරන සුජිත් ඉංදීවර විජේරත්නත් සමඟ.උදාරි සිනමාවට සම්බන්ධ වුවද, ඇය කලා පවුලක කෙනෙක් නොවේ. ඇගේ පියා ග්‍රේෂන් ප‍්‍රනාන්දු. වෘත්තියෙන් ගුවන් හමුදා උපදේශකවරයෙක්. මව, චිත‍්‍රා පුෂ්පකාන්ති වෘත්තියෙන් ගුරුවරියක්.ජයමිණි</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906281</link>
    <topic>මයිකල් ජැක්සන්ලෙඩ දුකෙන් ණයබරින් මිරිකෙයි</topic>
    <author>ආතර් උස්මියගේ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුසුපිරි පොප් ගායක මයිකල් ජැක්සන් ගේ බහින කලාව (කාලය) උදා වී තිබෙන බවක් හැම පැත්තෙන් ම ඇහෙන්නට ලැබෙයි. ඔහු පනස් වියට පා තැබුවේ මේ නොබෝදාය. මේ වන විට ඔහු පවුම් මිලියන සියයකට වැඩියෙන් ණයවී තිබෙන බව ඔහු ගැන ලැබෙන අලුත් ම ආරංචියයි.මයිකල් ජැක්සන්ට අයිති කෝටි ගණනක් වටිනා මහා මන්දිරය නොහොත් ‘නෙවර් ලෑන්ඩ්’ ගොවිපොළ (Neverland Ranch) පිහිටා ඇත්තේ ලොස් ඇන්ජලිස් වලය. පසුගිය අවුරුද්දේ ඔහු මෙම මහා මන්දිරය විකුණා දමන ලද්දේ ලබා ගත් ණය මුදල් ගෙවා දැමීම සඳහා බව ද පැවැසේ.ණය බරින් මිදී යළිත් වරක් ජීවිතය ගොඩ ගැනීම සඳහා අලුත් ම වැඩ පිළිවෙළක් දියත් කිරීමට ජැක්සන් විධි විධාන යොදා තිබේ.මෙම වැඩ පිළිවෙළ අනුව අවුරුදු තුනක ලෝක සවාරියක යෙදී යළිත් සංගීත සංදර්ශන කීපයක්ම පැවැත්වීමටත් අලුත් ගීත ඇල්බමයක් නිකුත් කිරීමටත් චිත‍්‍රපට ගීත කීපයක් නිර්මාණය කිරීමටත්, ‘Thriller’  (ති‍්‍රලර්) නමින් කැසිනෝ සමාජ ශාලාවක් පටන් ගැනීමටත් සියල්ල සූදානම් කර ඇත.නැතිවී ගිය තමන්ගේ වස්තුව ලබා ගැනීම සඳහා ඔහු ඕනෑම දෙයක් කිරීමට ලෑස්තිය.ඔහු එමගින් පවුම් මිලියන 100 ක ආදායමක් උපයා ගැනීමට බලාපොරොත්තු වෙයි. එහෙත් දියත් කිරීමට බලාපොරොත්තු වූ ලෝක චාරිකාව ටික දිනකට කල් දැමීමට ද ඔහුට සිදුවී තිබේ. හේතුව ඔහු චර්ම පිළිකාවකින් පෙළෙන නිසා යැයි ආරංචි මාර්ග සඳහන් කරයි.මේ අතර පසුගිය දා ඔහු සැත්කමකට මුහුණ දුන් බව ද මෙමගින් ඔහුගේ නාසයේ සහ එක් අතක වැඩී තිබූ අමතර මස් වැදැල්ලක් ඉවත් කළ බව ද කියැවෙයි. ඉන් පසු මයිකල්ට විකිරණ චිකිත්සාවකට (Radiotheropy) දිගට ම මුහුණ දීමට සිදුවී ඇති බව ද දැන ගන්නට ලැබෙයි. මෙම ප‍්‍රතිකර්ම නිසා ඔහුට ටික කලක් යන තෙක් කොහේවත් යෑමටවත්, ගායනයේ යෙදීමටවත් හැකියාවක් නොලැබෙනු ඇත.කෙසේ වෙතත් මයිකල් ජැක්සන් ගේ සම්බන්ධිකරණ ලේකම්වරයකු කියා සිටින්නේ ඔහු ඉතා හොඳ සෞඛ්‍ය තත්ත්වයකින් පසුවන බවයි.එසේ වුවද ඔහුගේ පපුව මත සමේ හටගෙන ඇති පිළිකා රෝග ලක්ෂණ ගැන වෛද්‍යවරුන් තරමක කනස්සල්ලකින් පසුවෙන බව ද දැනගන්නට ලැබෙයි.කෝටිපති පොප් ගායකයෙකු හිටිහැටියේ ණයකාරයකු වූයේ කෙසේ දැයි බොහෝ දෙනෙකුට තවමත් ප‍්‍රශ්නයකි.විවාහ දෙකක් කරගෙන සිටින මයිකල් ළමා අපචාර සිද්ධින් කීපයකටම පැටලී හිරේ ද ගියේය. පසුව මුදල් බලෙන් ඔහු එම නඩුවලින් බේරුණේය. රැවටීමේ සිද්ධින් කීපයකට ද ඔහුට උසාවි යෑමට සිදුවිය. කලක් ඔහුගේ මහ වතු යායේ සේවකයින්ට හිඟ වැටුප් නොගෙවීම නිසා ද ඔහු වරදකරුවකු විය. මේ අතර මයිකල් ජැක්සන් මීට අවුරුදු කීපයකට ඉහත දී ජෝන් ලින්ඩිස් නමැති චිත‍්‍රපට අධ්‍යක්ෂවරයා හවුල් කරගෙන‘Thriller’ නමින් සංගීතමය වීඩියෝ පටයක් නිෂ්පාදනය කළේය.මෙය ග‍්‍රැමි සම්මාන උලෙළේදී සම්මානයක් ද දිනාගත්තේය. මෙම වීඩියෝ පටය නිෂ්පාදන කරද්දි එය මෙහෙය වූ ජෝන් ලෑන්ඩ්ඩිස්ට ලාභයෙන් සියයට පනහක් ගෙවීමට මයිකල් පොරොන්දු විය. ඒ සඳහා ගිවිසුමකට ද ඔහු අස්සන් කළේය. එහෙත් පොරොන්දු වූ පරිදි මයිකල් තමන්ට එම මුදල නොගෙවූ බව ජෝන් කියයි. ඔහු දැන් තමන්ට ලැබිය යුතු කොටස ලබා ගැනීම සඳහා මයිකල්ට විරුද්ධව නඩුවක් පවරා තිබේ.මයිකල් ජැක්සන් වනාහී වංචනික, ද්වේශ සහගත, කෘර පුද්ගලයකු බව ද ජෝන් ලැන්ඩිස් සඳහන් කරයි.මේ අතර පසුගිය අවුරුද්දේ ඔහුගේ නීති උපදේශකයන් වන ”Ayscough and Marar” නමැති නීති සමාගම ද මයිකල්ට විරුද්ධව ඇමෙරිකාවේ උසාවියක නඩුවක් පැවරුවේය. මෙම නඩුවෙන් කියැවුණේ මයිකල් ජැක්සන්ගේ නඩුවලට තමන් පෙනී සිටිය බවත් ඒ සඳහා නීති ගාස්තුව වශයෙන් තමන්ට ලැබිය යයුතු පවුම් 86,000 මෙතෙක් ගෙවා නැති බැවින් එය ලබා දෙන ලෙසත්ය.නීති ගාස්තු හා අනිත් උපදේශ සඳහා මයිකල් ජැක්සන් ගෙන් තමන්ට පවුම් 2,21,000 ක් ලබා දෙන ලෙස ද ඉහත සඳහන් නීති සමාගම උසාවියෙන් ඉල්ලා ඇත. මෙම මුදල සම්පූර්ණයෙන්ම වගඋත්තරකරුවන්ට ගෙවන ලෙස මෙම නඩුව ඇසු ජේම්ස් කල්ෆන්ට් නඩුකාරතුමා සිය තීන්දුව දෙමින් නියෝග කළේය.මයිකල් ජැක්සන් නමැති කෝටිපති සුපිරි ගායකයා කලක් ජීවත් වූයේ මහා බලගතු රජකු ලෙසිනි. අතට පයට වැඩ කාරයින් ද, ආරක්ෂකයන් ද, ලේකම් වරුන් ද, ලිපිකරුවන් ද, කළමනාකරුවන් ද තබාගෙන ජීවත්වූ මේ මහා යුග පුරුෂයා අද ඉතාමත් අසරණ තත්ත්වයකට පත්වෙමින් සිටින බව මේ අනුව පෙනී යයි.මිනිසුන් බලවතුන් කිරීමට ද, අසරණයන් කිරීමට ද මුදල්වලට මහා බලයක් තිබෙන බව ඔහුගේ කතාවෙන් ඔප්පු වෙයි. එසේම ලෙඩ රෝග වැළඳුණු විට ඕනෑම ජගතෙකුගේ බලය බිඳී හීනවී අසරණ වෙන බව ද අමුතුවෙන් කිව යුතු නොවේ.ආතර් උස්මියගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906282</link>
    <topic>රඟපෑමෙන් සතුටු වෙනවා ටෙලි නාට්‍ය හදලා දුක් වෙනවා</topic>
    <author>වසන්ත ජයසිංහ ආරච්චිගේ ඡායාරූප - ටෙනිසන් එදිරිසිංහ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරු - රොෂාන් රවීන්ද්‍ර  අද පරපුරේ රංගන ශිල්පීන් අතරින් රොෂාන් තරමක් වෙනස් විදිහට හිතන පතන කෙනෙක්.ඒ වෙනස් බව ඔහුගේ රංගන කාර්යයෙන් ද පසක් වෙනවා. ‘ආදරණීය වස්සානයේ’ සැබෑ ආදරයක් සොයාචාපා පිටුපස යන සුන්දර පේ‍්‍රමවන්තයා කසුන්;තවත් විටක දේශපේ‍්‍රමිත්වයෙන් පරගැති සුදු මහත්වරුන්ගේ පාලනයට අභියෝග කළ සරදියෙල්. රොෂාන් රවින්ද්‍රගේ රංගන ගිණුමට බැරවන්නේ එවන් විවිධ පැතිකඩ පෙන්වන චරිත.මේ දිනවල රොෂාන් නැවතත් පේ‍්‍රක්ෂක අවධානය දිනාගෙන ඒ ප‍්‍රතිභාපූර්ණ රංගන ශිල්පී සනත් ගුණතිලක ගේ කුළුඳුල් සිනමා අධ්‍යක්ෂණය ‘එකමත් එක රටෙක’ සිනමා පටය තුළින්.කොහොමද ඔබ මේ චරිතයට එකතු වෙන්නෙ.ඇත්තටම මේ සඳහා මට ආරාධනාව සනත් අයියාගෙන් ලැබෙන්නේ මම ‘රස්තියාදුකාරයා’ ටෙලිනාට්‍යය කරන අතරෙදියි. ඔහු මට මේ කතාව කිව්වා. කොහොමත් මම විවිධත්වය සොයා යන්න කැමැති කෙනෙක්.මේ සඳහා මට සම්පූර්ණ පිටපතක් ලැබුණේ නැහැ දර්ශන තලයට යනකම්ම. කෙසේ නමුත් සනත් ගුණතිලක කියන ප‍්‍රවීණ රංගන ශිල්පියාගේ පළමු සිනමා අධ්‍යක්ෂණයට මට කතා කිරීම ගැන මම ඔහුට කෘතඥ වෙනවා. ඔහු මා ගැන ලොකු විශ්වාසයක් තබාගෙන හිටියා. මම දන්නෑ කොතරම් දුරට ඒ විශ්වාසය මා ආරක්ෂා කළා ද කියලා.“මේ චිත‍්‍රපටයෙ මගේ චරිතයට විශේෂ නමක් නැහැ. පොදුවේ අනෙක් චරිත සඳහාත් එලෙස කැපී පෙනෙන නම් නැහැ. කොහොම වුණත් සුවිසල් මන්දිරයක වැඩ කරන කාන්තාවකගේ පුතකු විදිහටයි මගේ චරිතය ගොඩනැඟෙන්නෙ. හොඳින් ඉගෙන ගෙන බලය, තරාතිරම ගොඩනඟාගන්න ඔහු උත්සාහ කරන්නේ මේ සුවිසල් මැඳුරේ දියණිය හරහායි.”හොඳයි දැන් ඔබට ලැබෙන ප‍්‍රතිචාර කොයි වගේ ද?බොරුවට ප‍්‍රතිචාර හොඳයි කියන්න මට බැහැ. හේතුව පසුගිය දින ටිකේ ම මම හිටියේ මීගමුව ප‍්‍රදේශයේ ෂූට් එකක. ඒ නිසා ප‍්‍රතිචාර කොහොමද කියා දැන ගන්න විදිහක් තිබුණේ නැහැ. නමුත් මම විශ්වාස කරනවා හොඳ ප‍්‍රතිඵල ලැබේවි කියලා.දැන් මේ සිනමාපටය තිරගත වෙන්නේ වැඩිහිටියන්ට පමණයි යන ලේබලය යටතේ. රංගන ශිල්පියෙක් විදිහට ඔබ තුළ ගොඩනඟාගත් යම් සීමා මායිම් ප‍්‍රතිපත්ති නැද් ද?මූලිකම දේ මම වෘත්තීය රංගන ශිල්පියෙක්. එහෙමමයි කියලා අනවශ්‍ය දේවල් එළියට දාන්න බැහැ. නිර්මාණයට යම් සාධාරණයක් ඉන් ඉටුවෙනවා නම් මම ඒ පිළිබඳ සිතා බලනවා. එය මගේ බිරිඳට පවා තේරුම් කර දෙන්න මම මැලිවෙන්නේ නැහැ.නිර්මාණ කාර්යයේදී මගේ බිරිඳ පවා එය තේරුම් අරගෙන ඉන්නේ. මා තුළ ගොඩනඟා ගත් යම් සීමා මායිම් තියෙනවා. විශේෂයෙන් මගේ චරිත ස්වභාවය, මොන වගේ ද? සම්පූර්ණ පිටපතක් මම බලාපොරොත්තු වෙනවා. ඇත්තටම ලංකාවේ බොහෝම ප‍්‍රසිද්ධ අධ්‍යක්ෂවරු මට කතා කළා. නමුත් තිර පිටපතක් නැතුව මම ගිහින් නැහැ. ඒ වගේ ම මගේ ශ‍්‍රමයට සරිලන මුදලක් ලැබිය යුතුයි කියන තැනත් මම ඉන්නවා.ඒ නිසාම චරිත තෝරා බේරා ගෙන රඟපාන කුලයට ඔබ වැටෙනවා කියල ද කියන්නේ.ඔව්. ඇත්තටම එයට මම එකඟයි. බොහෝ වෙලාවට චරිත තෝරා බේරා ගැනීමක් මා තුළ තියෙනවා. ඒ නිසයි වැඩිපුරම මාව දකින්න නොලැබෙන්නෙත්. නමුත් පසුගිය අවුරුද්දේ නම් නිර්මාණ කිහිපයකම මම එක දිගට වැඩ කළා. ඒත් මම බලාපොරොත්තු වෙන්නේ අවුරුද්දට වැඩ දෙක තුනක් කළොත් ඒ ඇති කියලයි. ඔය අතර චිත‍්‍රපට පහ හයකටත් මට කතා කළ අවස්ථා තිබුණා. නමුත් ඒවා මට සුදුසු නැති නිසා අත්හරින්න සිදුවුණා. මම හිතනවා එය මගේ ගමනටත් හොඳයි පේ‍්‍රක්ෂකයන්ගේ පැත්තෙනුත් හොඳයි කියලා.මෑතකදී ඔබ තවත් ටෙලිනාට්‍යයක් නිෂ්පාදනය කළ බව ආරංචියි. ඒ ගැන කතා කළොත්.ඔව් මගේ දෙවැනි නිෂ්පාදනය ‘අවපෑලවිය’. ඉතාම හොඳ කතාවක්. එය පෙන්වන්න රූපවාහිනී නාළිකාවක් සොයාගන්නයි මේ දිනවල උත්සාහ කරන්නේ. 1915 මාෂල් ලෝ යුද නීතිය නිසා ඇතිවූ සිංහල, මුස්ලිම් කෝලාහලය පසුබිම් කරගෙනයි මෙහි කතාව ගොඩනැගුණේ. දින 75 ක් අපි රූගත කිරීම් කළා. එයින් දින 45 ක් පමණ ගත කළේ කැලේ. ඒ දින ටිකේ සිරිපා කන්ද අඩවිය ආසන්නයේ කිලෝමීටර් 9 ක් විතර පයින් ගිහින් අපි රූගත කිරීම් කළේ. මම හිතනවා ඉතාම සාර්ථක නිෂ්පාදනයක් අපට කරන්නට පුළුවන් වුණා කියලා.ඔබේ මුල් නිෂ්පාදනය ‘රස්තියාදුකාරයා’ සාර්ථක ප‍්‍රයත්නයක් කියා ඔබ හිතනව ද?ඔව්. නමුත් ආර්ථික අතින් පසුබෑමකට මම ලක්වුණා. අපි වියදම් කරන මුදල චැනල් වලින් සොයා ගන්න බැහැ. ඒ දේවල් වෙන්නේ හිතවත්කම්, දැනහැඳුනුම්කම්, දේශපාලන බලපෑම් මත. අද සමහර නිර්මාණ වෙනුවෙන් එක කොටසකට ලක්ෂ හතර හමාර පවා ගෙවන අවස්ථා තියෙනවා. නමුත් අපි නිර්මාණ කරමින් පාඩු විඳිනවා.දැන් මගේ ‘අවපෑලවිය’ පෙන්වාගන්නත් මම පුදුම සටනක යෙදිලා ඉන්නේ. මෙවැනි සිදුවීම් නිසා අද සමහර දක්ෂ කලාකරුවන් රට හැර ගිහින්. මෙවැනි අසාධාරණ සිදුවන වෙලාවට ඇත්තටම මටත් හිතෙනවා වෙනත් රටකට ගියානම් හොඳයි කියලා.වසන්ත ජයසිංහ ආරච්චිගේ ඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906283</link>
    <topic>දෛවය වෙනස් කරන්න බෑ</topic>
    <author>හේමාලි විජේරත්න ඡායාරූප -ටෙනිසන් එදිරිසිංහ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරු නිල්මිණි තෙන්නකෝන්මෙවර රයිගම් ටෙලි සම්මාන උළෙලේ හොඳම නිළිය වශයෙන් සම්මානයට පාත‍්‍ර වූයේ නිල්මිණි තෙන්නකෝන්. ඇය මෙසේ සම්මානයට පාත‍්‍ර වූයේ 2007 වසරේ විකාශය වූ ‘හැන්දෑව‘ ටෙලි නාට්‍යයේ නිරූපණය කළ ‘රම්මැණිකාගේ’ චරිතය වෙනුවෙන්.අලුත් වූ ඇගේ ජීවිතයේ බොහෝ අලුත් දෑ ඇති. ඇය සොයා යන්නට අප අදහස් කළේ ඒ නිසයි.නුගේගොඩ ඇඹුල්දෙණිය හන්දියෙන් විජේසේකර මාවතට හැරී මඳ දුරක් ගියවිට ‘කෙල්සි’ නිවාස සංකීර්ණය හමුවේ. මෙම නිවාස සංකීර්ණයේ නිවෙසක තමයි නිල්මිණිත් ඇගේ ආදරණීය සැමියා නලිනුත්, දියණිය ස්වේතාත් ජීවත් වන්නේ.නිල්මිණිගේ නිවෙසට ඇතුළුවත්ම දැනුණු පිළිවෙළ පිරිසිදු බව හා අලංකාරය අපට කියා පෑවේ ඇය කොයිතරම් උවමනාවෙන්, ආදරයෙන් මේ නිවෙස තබාගෙන ඇද්ද යන්නයි. අප නිවෙසට ගොඩවැදී ස්වල්ප මොහොතකින් ම සුපුරුදු ළෙන්ගතු සිනාව ද සමඟ ඇය පහත මාලයට බැස්සා. නිල්මිණි දකින කොට මට තාමත් මතක් වෙන්නේ ‘දූ දරුවෝ’ ටෙලිනාට්‍යයේ ‘දීප්ති’. ඒ තරමට ම ඇය අපේ හදවත්වල ‘දීප්ති’ ජීවමාන කළා.අපේ කතාබහ ආරම්භ වුණේ පසුගියදා ඇයට හිමි වුණු සම්මානයේ තොරතුරු සමඟ.“හැන්දෑව ටෙලිනාට්‍යයේ රම්මැණිකාගේ චරිතයට මම හරියට මහන්සි වුණා. මේ චරිතය තරුණ කාලේ ඉඳල වියපත් වෙනකම් ම දිව යනවා. මේක කරන දවස්වල බොහෝ දෙනෙක් මට කිව්වා ඔයා හරියට මේකට මහන්සි වෙනවා. මේ සැරේ හොඳම නිළිය වෙයි කියලා. මගේ හිතෙත් පුංචි බලාපොරොත්තුවක් තිබුණා. කිසියම් හෝ ඇගයීමක් ලැබෙයි කියලා. ඒ කොහොම වුණත් මම කොයි චරිතය බාර ගත්තත් ඉතාම උවමනාවෙන්. උනන්දුවෙන් මහන්සිවෙලා කරනවා.”නිළියකගේ ජීවිතේට ලැබෙන ඉහළම සතුට තමයි නිල්මිණි මේ භුක්ති විඳින්නේ. ඒ බව ඇගේ මුහුණෙන් ම පෙනෙනවා. අනික් විශේෂ කාරණය තමයි ‘හැන්දෑව‘ ටෙලිනාට්‍යයේ නිල්මිණි රඟපෑවේ රිය අනතුර සිදුවීමට ප‍්‍රථමයි. නමුත් මේ ටෙලිනාට්‍යය විකාශය වෙත්දි නිල්මිණි හිටියේ ලෙඩ ඇඳේ.“ඇත්තටම මම මේ මොහොතේ විශේෂයෙන් ම මතක් කරන්න ඕන හේම නලින් කරුණාරත්න මහතාව. ඒ මොකද මේ ටෙලිනාට්‍යයේ නිෂ්පාදකතුමා මට දවසක් කෝල් කරල කිව්වා මේ ටෙලිනාට්‍යය රූපවාහිනි නාළිකා කිහිපයක් ම බාර ගත්තේ නෑ කියලා. නමුත් හේම නලින් කරුණාරත්න මහත්මයා ස්වර්ණවාහිනියේ දී මේ ටෙලිනාට්‍යය බලලා ‘මොන හේතුවක් හින්ද මේ ටෙලිනාට්‍යය රිජෙක්ට් කරාද දන්නෙ නෑ කියලා ඒක විකාශය කරන්න බාර අරන් තිබුණා.අනෙක් විශේෂ කාරණාව තමයි මම රිය අනතුරට මුහුණ දීලා ගෙදර ඇවිත් ඇඳේ ඉන්න කොට දවසක් මට හේම නලින් මහත්මයා කතා කළා. එතකොට මට ඇඳෙන් බහින්නවත් බෑ. ඔහු කිව්වා ‘නිල්මිණි ඔයා අසනීපවෙලා ඇඳේ ඉන්න වෙලාවේ අපි ඔයාගේ හිත සතුටුවෙන්න තෑග්ගක් දෙන්නයි හදන්නෙ කියලා. ඒ තමයි හැන්දෑව ටෙලිනාට්‍යය ස්වර්ණවාහිනියෙන් විකාශය කරපු දවස. ඇත්තටම ඒක ඒ මොහොතේ මට තෑග්ගක් ම තමයි.”අලුත් කැදැල්ලේ සොඳුරු දිවියනිල්මිණි රිය අනතුරින් පසු ටෙලිනාට්‍ය කිහිපයකටම රංගනයෙන් එක් වුණා. පසුගියදා ඇය ‘හිතුවක්කාරි’ ටෙලිනාට්‍යයේ රූගත කිරීම්වලට එක් වුණා. ඉදිරි දින කිහිපය ඇතුළත ඇය ඩග්ලස් රණසිංහගේ අලුත්ම ටෙලිනාට්‍යයේ රංගන කටයුතු සඳහා එක්වෙන්නයි සූදානම් වෙන්නේ. නිල්මිණි මේ වෙනකොට නිළියක් ලෙසට වගේ ම නිවේදිකාවක් ලෙසත් පෙ‍්‍ර්ක්ෂකයින් හමුවට එනවා. ඒ දෙරණ රූපවාහිනියේ විකාශය වන ‘සිත් ගිමන් හල’ වැඩසටහනින්.‘සිත් ගිමන් හල’ වැඩසටහනට මම සම්බන්ධ වුණේ කලාකාරිනියක් වශයෙන් මගේ රසික රසිකාවන්ටත්, ජනතාවටත් කිසියම් සේවයක් ඉටු කිරීමේ බලාපොරොත්තුවෙනුයි. ලංකාවේ ඉන්න ඉහළම ගණයේ වෛද්‍යවරු රැසක් මට මේ වැඩසටහනින් මුණ ගැසෙනවා. එක පැත්තකින් ඒ නිසා මට ඉගෙන ගන්න බොහෝ දේවලුත් තිබෙනවා. අනුන්ට සේවයකුත් වෙනවා.මේ වැඩසටහන වෛද්‍ය උපදෙස් පමණක් ලබාදෙන එකකුත් නෙවේ. එක්තරා ආකාරයකට මේක මානසික උපදේශන සේවාවක්. මේ ගැන හිතනකොට අද මට කල්පනා වෙනවා මේ වගේ උපදේශන සේවාවන් ගැන එදා අපි දැනගෙන හිටියා නම් මගේ ජීවිතේ පැන නැගුණු බොහෝ ප‍්‍රශ්න හමුවේ මම ඒ තරම් අඬන්නේ නෑ නේද කියලා.”නිල්මිණිගේ ජීවිතේ දිහා බලද්දි එක්තරා විදියකට අද ඇය විඳින ජීවිතේ පුදුමයක් කියලත් කෙනෙකුට හිතන්න පුළුවන්. ඒ මොකද ඇය රිය අනතුර නිසා මරණය අභියසටම ගොස් යළි පැමිණි කෙනෙකු නිසා. ඒ කොහොම වුණත් නිල්මිණි කියන්නේ රිය අනතුර නිසා ඇගේ ජීවිතේ සම්පූර්ණයෙන් ම වෙනස් වුණා කියලයි. දෙවියන් ගේ ආශිර්වාදයෙන් අද ඇය ආදරණීය මවක්, යහපත් බිරිඳක් විදියට ප‍්‍රීතිමත් පවුල් ජීවිතයකට හිමිකම් කියනවා.“අද වගේ ඒ කාලෙත් ජීවිතේ ගැන දැනුවත් වෙලා හිටියා නම් මගේ ජීවිතේ හැල හැප්පීම් මේ තරමටවත් වෙන්නෙ නෑ. මම ආදරේට මැරෙන්න හැදුවා. මටයි කියන දේ මටම අයිති කරගන්න හැදුවා. ඒ හින්දයි මම එච්චර කෑ ගැහුවෙ.මට ලැබුණ දේවල් නැති කරගන්න කැමති නැති හින්දයි මම ඒ තරම් සසල වුණේ. මම දැඟලුවේ මගේ හිතේ තියන දුකටයි. නමුත් දැන් මම ජීවිතේ ගැන දන්නවා. ඒ හින්දා දැන් මගේ එකම බලාපොරොත්තුව ස්වේතාට හොඳට උගන්වගෙන නලින් එක්ක යහපත් පවුල් ජීවිතයක් ගත කරන එක.”නිල්මිණිගේ දියණිය ස්වේතාට දැන් වයස අවුරුදු 07 ක්. ඇය ලයිසියම් ජාත්‍යන්තර පාසලේ ඉගෙනුම ලබනවා.ඉස්කෝලෙදි කලා කටයුතුවලට සම්බන්ධ වුණාට බාහිර කලා කටයුතුවලට සම්බන්ධ වෙන්න ස්වේතා වැඩි කැමැත්තක් නැහැ. මේ ළඟදි උදයකාන්තගේ අලුත් චිත‍්‍රපටයටත් කතා කරලා ඇය අකමැති වෙලා. නිල්මිණිටත් අවශ්‍ය ස්වේතාට හොඳ අධ්‍යාපනයක් ලබාදෙන්න.“නලින් කාර්ය බහුල කෙනෙක් නිසා අපට නිතරම එකට කාලය ගත කරන්න ලැබෙන්නෙ නෑ. නලින්ගෙයි මගෙයි රැකියා දෙක හාත්පසින් ම වෙනස්. ඒ වුණාට අපි දෙන්නට දෙන්න හොඳින් අවබෝධ කරගෙන ජීවත් වෙන්නෙ. මගේ කලා කටයුතුවලටත් නලින්ගෙන් ලොකු සහයෝගයක් ලැබෙනවා. නලිනුයි, මමයි, ස්වේතායි තුන්දෙනාම එකට එකතුවෙන්නේ ඉරිදා දවසට තමයි.හැමදාම උදේට නලින් ඔෆිස් යද්දි ස්වේතාව ඉස්කෝලෙට දාගෙන යනවා. නිවාඩු දවසට අපි වැඩි හරියක්ම කරන්නේ ස්වේතාව සතුටු කරන එක. එයා හරි ආසයි ඇවිදින්න. අපි කරන්නේ එයා සතුටු තැනකට එක්කරගෙන යන එකයි. මම හිතනව මව්පියෝ හැටියට අපි ඒක කළ යුතුයි කියලා. පුංචි කාලේ ඉඳන් ම දරුවන්ව සතුටින් තියලා හොඳට ඉගැන්නුවොත් කවදාවත් වැරදි දෙයකට යොමු වෙන්නෙ නෑ කියලා මම දන්නවා.”“මගේ ජීවිතේ දිහා ආපස්සට හැරිලා බලද්දි ජීවිතේ යම් යම් තැන්වලට මම ගොඩාක් ආදරේ කරනවා. කිසිම දේකට මම වෛර කරන්නෙ නෑ. සමහර දේවල් තියනවා අපරාදේ මට දෙසැරයක් හිතන්න තිබුණා කියලත් හිතෙනවා. නමුත් මම විශ්වාස කරන හැටියට දෛවය කියන එක වෙනස් කරන්න බෑ. ඒ දෛවයට අනුව තමයි හැම දෙයක් ම සිද්ධ වෙලා තියෙන්නේ.”හේමාලි විජේරත්න ඡායාරූප -ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906284</link>
    <topic>සුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියා</topic>
    <author>ජයමිණි අත්තනායක</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුසෙලෝලයිඩ් ලෝකය තරුණියන්ට අකැපවූ යුගයක අනේක විධ දුක්ඛ දෝමනස්සයන් උහුලමින් නිළියක ලෙස ඇය සිය අනාගත පෙරමඟ බැලුවාය.සිය ව්‍යායාමය මල්පල ගන්වමින් පසුකළෙක, රිදී තිරය නියෝජනය කළ ජනපි‍්‍රය නිළියක වීමට තරම් භාග්‍යමත් වූවාය. ඇය ස්වර්ණා කහවිට. මේ ඇගේ සිනමා සම්ප‍්‍රාප්තියේ “මුල්ම දවස” පිළිබඳ අතීතාවර්ජනයයි.සුදු බණ්ඩේ අයියා ගැන මගේ හිතේ තියෙන ආදර කැක්කුම දන්නේ මමයි මේ උඩ ඉන්න දෙයියොයි විතරයි, දවසින් දවස කන්දක් වගේ ඉහළට ඒ ආදරය වැඩිවෙනවා මිසක් අඩුවක් නෑ.”ඒත් අවාසනාවකටදෝ බිනරිටයි, සුදු බණ්ඩේටයි, කවදාවත් එක වහලක් යට ජීවත් වෙන්න ඉඩක් ලැබුණේ නෑ. ඒ හීනය හිරු දුටු පිණි බිඳුවක් මෙන් වියැකී යනකොට “බිනරිට” සිදුවුණේ නොහිතපු විදියට සිඤ්ඤොත් එක්ක දීග කන්ට.”බිනරමලී” කියන්නේ චීත්තයයි, හැට්ටයයි ඇඳගත් හද්දා පිටිසර වන්නිකරයක ජීවත්වුණු, සුන්දර ගැමි යුවතියක්. එදා තිරේ ජනපි‍්‍රය වූ “බිනරමලී” චිත‍්‍රපටය නැරඹුවා නම් ඔබට මේ අතීත මතක සුවඳ දැනුදු දැනේවි. මුදලිනායක සෝමරත්නගේ “මුවන්පැලැස්ස” ගුවන් විදුලි නාට්‍ය ඇසුරෙන් නිෂ්පාදනය කළ නිසා, එය එදා අතිශයින් ම පෙ‍්‍ර්ක්ෂකයින් අතර ජනපි‍්‍රය වුණා.කාලය ඉක්ම ගොස් රංගනයෙන් දුර ඈතට ගියද, ඈ තුළ ඒ අතීතය පිළිබඳව තවමත් ඇත්තේ සංවේදී මතකයක්.”මම රඟපෑව පළමු චිත‍්‍රපටය බිනරමලී. ඒක හරිම දෛවෝපගතයි. ඒ චිත‍්‍රපටයේ ප‍්‍රධාන චරිතය කරන්න ලැබුණාම මට අදහා ගන්නත් බැරි වුණා.”මම එතකොට පාසල් යුවතියක්. ඒ චිත‍්‍රපට රංගනයේ රූපගත කිරීම් සිදු කෙරුණේ, දඹුල්ල “එකයිකාලවත්ත” කියන මහා ඝන වනාන්තරේ. එතැනට එන්න ඉස්සරින්, අම්මයි තාත්තයි ඉදිරිපිට එදා මට පොරොන්දු වෙලා එන්න වුණා, මේ චිත‍්‍රපටයේ විතරයි රඟපාන්නේ කියලා. ඒ තරමටම රංගනයට විරෝධය ගලා ආවා.මේ චිත‍්‍රපටයේ වෙඩික්කාරයා විදිහට ඇක්ට් කළේ පියදාස ගුණසේකර. බිනරිගේ මව ශාන්ති ලේඛා. එතකොට පියා ධර්ම ශී‍්‍ර මුණසිංහ. අද මේ කිසිවෙක් ජීවතුන් අතර නෑ.බිනරි ආදරය කරපු ‘සුදු බණ්ඩේ’ විදිහට ඇක්ට් කළේ දොස්තර සෝමරත්න. ඔහු මේ චිත‍්‍රපටයේ අධ්‍යක්‍ෂකවරයා. හා හා පුරා කියලා මුල්මවරට කැමරාවට මුහුණ දීමට සැරසෙන මේ අහිංසක යුවතිය දෙස කොයි කාගේත් එදා අවධානය යොමු වුණා.”හැමෝම ඉදිරියේ එදා කැමරාව ඉස්සරහට එනකොට මට දැනුණේ කියාගන්න බැරි තරම් ලැජ්ජාවක්. හිතේ කොනක සතුටක්. මට මතකයි. සුදු බණ්ඩේ බිනරිගේ පැල්කොටේට ඇතුළු වෙලා වතුර කෝප්පයක් බොන්නට සැරසෙන දර්ශනයක් තමයි මුල්වරට ගත්තෙ. බිනරිගේ චරිතය කළ ඒ දවසේම තමා මම මුලින්ම කැමරාවට මුහුණ දුන්නේ.”බිනරි, සුදු බණ්ඩේ ඇවිත් ඉන්නවා. ඔය වතුර කෝප්පයක් ගෙනෙන් එයාට බොන්ඩ”බිනරිගේ අම්මා එහෙම කියපුවාම බිනරි අත්දෙකෙන් ම අල්ලගෙන වතුර වීදුරුවක් අරන් එනවා සුදු බණ්ඩේට දෙන්න.ඒත් බිනරමලීට ජීවය දුන් ස්වර්ණාට, ඒ පළමු සීන්එක හරි හැටියට කරන්න ඉඩ ලැබී නැහැ.”කියන්නත් ලැජ්ජයි, වතුර වීදුරුව අරගෙන සුදු බණ්ඩේ ඉදිරියට එද්දී මගේ කකුල් දෙකම දඩ දඩ ගාලා ගැහෙන්න ගත්තා. එකපාරටම අතේ තිබුණ වීදුරුව බිමට අතෑරිලා වීදුරු කෑලි සී සී කඩ විසිරෙනවා.මම කලබල වෙලා බිමට නැඹුරුවෙලා ඔන්න වීදුරු කෑලි ඇහිදින්න පටන් ගන්නවා. කට්! කට්! කියලා ඇහෙද්දී, හැම පැත්තෙන්ම මට ඇහුණේ හැමෝම හඬ නඟලා හිනාවෙන හඬ. ”ඔයාට වීදුරු කෑලි ඇහිඳින්න තිබුණේ පස්සේ. මේක රූපගත කිරීමක් කියලා අමතක වුණාද?” එහෙම කවුදෝ කියද්දී, මම දැක්කා මගේ ඇඟිල්ලක් හීනිවට කැපිලා ලේ විදගෙන එනවා. කිසි කෙනෙකුට ඒ බවවත් කියන්නැතුව මම ඒ දර්ශනයට නැවත වරක් මුහුණ දුන්නා. ඒ අකරතැබ්බෙ නම් මගේ ජීවිතේට අමතක වෙන්නේ නෑ.”ඒත් ඒ හැමෝම සතුටට පත් කරපු දර්ශනයකුත් මම වඩාත් ලස්සනට කළා. ඒ තමා, බිනරමලී විවාහ කර ගන්නා සිඤ්ඤෙ¤ මහ කැලේදී නයෙක් ගහලා මැරුණාම බිනරි, විලාප තියලා අඬන සීන් එක. එදා කැලේ දෙවනත් වෙන්න මම ඇඬුවා. අවසානයේ බොහෝ දෙනෙක් මට කියපු දෙයක් තමයි මේ චරිතය කළාට ඔයාට සම්මානයක් ලැබෙයි කියන අනාවැකිය. ඇත්තටම ඒ වගේ ප‍්‍රවීණයන් එක්ක මුල්වරට රඟපාන්න ලැබීම ගැන මම අදටත් සතුටු වෙනවා. හරිම මිතුරුයි, ළෙන්ගතුයි.ඒ වගේම බිනරමලී රූගත කරන කොට විවිධ බිහිසුණු අත්දැකීම්වලටත් මම මුහුණ දුන්නා.”ඒ චිත‍්‍රපටයේ එක් අවස්ථාවක දරුවෙකුත් වඩාගෙන කන්දක් උඩ ඉඳලා බැහැගෙන එන්න තිබුණා. එදා මට අඳින්න තිබුණේ දිරච්ච, ඉරී ගිය රෙද්දකුයි හැට්ටෙකුයි. මට බැහැගෙන එන්න තිබුණේ බොරලු පාරක් දිගේ.මෙතැනදි දරුවවත් වඩාගෙන ටික දුරක් දුවගෙන එනකොට මාව ලිස්සුවා. පාර දෙපැත්තේම තියෙන්නේ කටුගස්. මගේ අතේ දරුවෙක් ඉන්න නිසා එයාව හයියෙන් අල්ලගත්තා වැටෙයි කියලා බයට. කොහොම හරි අපි දෙන්නගේම වාසනාවට ලිස්සුවත් මමයි දරුවයි කටු පඳුරක පැටළුණා. ඒ වෙනකොට මගේ අතේ ඉන්න දරුවා මහා හයියෙන් අඬන්නත් පටන් අරගෙන. එදා අර කටු පඳුර නොතිබෙන්න මහා ලොකු විනාශයක් වෙන්නත් තිබුණා.”එදා ආදායම් වාර්තා තබමින් තිරගත වුණු “බිනරමලී” චිත‍්‍රපටය ඇයට වාසනාව ගෙනාවා. ඇය සරසවි සිනමා උලෙළේදී (1970) හොඳම නිළිය වීමේ අහඹු වරමද හිමි කර ගන්නවා. රඟපෑ මුල්ම චිත‍්‍රපටයට සම්මානයක් ලැබීමේ භාග්‍යලත් අතළොස්ස අතරට ඇගේ නාමයත් එක් වෙනවා.පෙම්වතියක්, මවක්, කනවැන්දුම් ස්ති‍්‍රයක්, අනාථ ගැහැනියක් වශයෙන් සංකීර්ණ චරිත රැසකින්ම එදා තිරයේදී ඔබ හමුවූ ඇය අද චිත‍්‍රපටවලින් දක්නට නොලැබුණත් ඈ කළ රංගනයන් අදටත් අමතක නොවන සුළුයි.හරියන කොට ඔහොම තමයි, රන් ඔන්චිල්ලා, ලස්සන දවසක්, පූජිතයෝ, පරසතු මල්, සිරිල් මල්ලි, අභිරහස, සසර වැනි චිත‍්‍රපට ඊට හොඳම සාක්කි.1992 දී කඳපොළ කුමාරතුංගගේ “දයාබර නිලූ” චිත‍්‍රපට රංගනයෙන් අනතුරුව ඇය “සකුරා” මල් පිපෙන ජපන් දේශය බලා ගොස් වසර කීපයක්ම රංගනයට විරාමය තබනවා.එතැනින් ඇරඹෙන්නේ ඇගේ රංගන ජීවිතයේ නිහඬ යුගයක්. විවාහය හමුවේත් එහෙමයි. එය දෛවයට භාරදීලා ඇති බවයි ඈ කියන්නේ.දෙමාපිය දෙදෙනගේ අභාවයෙන් අනතුරුව සහෝදර සහෝදරියන්ගේ හා ඔවුන්ගේ දරු මුනුබුරන්ගේ ලෝකවල සැරිසරණා ඈ දැන් පදිංචිව සිටින්නේ මාළිගාවත්ත සුපිරි නිවාස සංකීර්ණයේයි. චිත‍්‍රපට දෙබස් රචකයෙකු හා සිනමා පුවත්පත් කලාවේ ආරම්භකයකු වූ දිවංගත ආරියරත්න කහවිට ඇගේ එක් සොහොයුරෙක්. අද ඇය රංගනයෙන් ඈත්ව සිටියද, ආරාධනාවක් ලදහොත් ගැළපෙන චරිතයක් තුළින් නැවත නිර්මාණයකට දායක වීමට ඈ කැමැත්තෙන් හිඳියි.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906285</link>
    <topic>ඔයා අතින් ලොකු අසාධාරණයක් වෙලා තියෙනවා</topic>
    <author/>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.වඩා කෝප සහගත වූ විට සැමියා හැසිරෙන විලාසය ගැන කුසුමලතාට හොඳින් පළපුරුදු නිසා ම ඇය බෙහෙවින් තැති ගත්තා ය. පිය පුතු ආරවුලට අර්මිලා ද යන්තමින් හෝ සම්බන්ධ වුවහොත් එය අර්මිලා ගේ දෙමාපියන් වෙත ද කොටසක් බැර වීමට බොහෝ සෙයින් ඉඩකඩ ඇති බව ද තේරුම් ගැනීම මේ තැති ගැනීමට ප‍්‍රධාන හේතුවක් විය.“දැන් ඔය ගැන මහේෂ් ගෙන් අහන්න එපා...” ඇගේ ස්වරය වඩා බැගෑපත් විය. හපන්ගම මහතා සන්සුන් වූවේ තත්ත්වයේ ඇති බැරෑරුම් බව ඔහුට ද අවබෝධ වී තිබු හෙයිනි.“මේ බූරුවා කරන වැඩ හින්ද අපිට රටට ලෝකෙට මූණ දෙන්ඩ බැරුව යනවා...”සෙමින් කීවද අවාසනාවට එය කාමරයේ සිටි මහේෂ්ට ශ‍්‍රවණය විය.“ඔව්... මං බූරුවා තමයි... මට එහෙම කියලත් මදි. කීකරු පුතණ්ඩිය වෙන්ඩ ගිහින් තමයි මේ හැමදේම සිද්ධ වුණේ.”“මොකද්ද මිනිහො උඹට වුණේ? හැමදේම කරගත්තේ උඹම නේද? අපි උඹව එංගලන්තෙට ඇරියා... වියදම් කරල ඉගැන්නුවා... මගෙ එකම නංගිගෙ දුව කසාද බැඳගන්ඩ අපි උඹට බල කළා ද? ඒ ඔක්කොම සිද්ධ වුණේ කාගේ වුවමනාවට ද?”මහේෂ් යහන මත වාඩිවී මිට මොළවා ගත් දෙඅත් තව තවත් කිටි කිටියේ තද කරගත්තේය. සියල්ල සිදුවී ඇත්තේ අප්පච්චී හෝ තවත් කිසිවකු අතින් නොවේ. තමාගේම වරදින්ය. යළි ඒ වරදම සිදුවෙන්නට ඉඩ හැරීමෙන් විනාශ වන්නේ තමාගේ ජීවිතය පමණක් නොවේ. මව කියන්නාක් මෙන් අතීතයේ වැරැදි තුළින් යළි අනාගතය සකස් කරගැනීමට හැකියාවක් ලැබී ඇති හෙයින් කළ යුතුව ඇත්තේ එය නොවේ ද?“අනේ අර්මි මට සමාවෙන්න...”ඔහු අර්මිලාගේ දෙපා වැළඳ ගත්තේය. එය කළා නොව ඉබේටම සිදුවූවකි. අර්මිලා වහා නැගිට ඔහු වළක්වා ගන්නට උත්සාහ දැරුවාය. මොහු තේරුම් ගත නොහැකි යැයි මුලින් සිතුවද මහේෂ්ගේ වහා සැලෙන හදවත ගැන අර්මිලාට පුදුමයක් මෙන්ම අනුකම්පාවක් ද ඇතිවීගෙන ආවේය. මොනවා වුවත් ඔහු තමාගේ නිත්‍යානුකූල ස්වාමියාය.“නැගිටින්න මහේෂ්... ඔයා ඕනවටත් වඩා කලබල වෙලා... ප‍්‍රශ්න විසඳගන්න ඔහොම බැහැනෙ මහේෂ්...”“මට ඔයා ගැන ප‍්‍රශ්නයක් නැහැ අර්මි... ඉතින් ඇයි ඔයා මාව ප‍්‍රශ්නයක් කරගන්නේ?”“මට ඔයාට වගේ ප‍්‍රශ්න තිබුණේ නෑ... මගේ ආදරය බලාපොරොත්තුවෙන් කවුරුත් නෑ... විශේෂයෙන්ම මට... මට... බබෙක් නෑ...”මහේෂ් දෙනෙත් වසා ගත්තේ ඉන් එහාට කළ හැකි දෙයක් නොමැති නිසාය. අර්මිලා ඉතා මුදු ලෙසින් ඔහුගේ හිසකෙස් අතර සිය ඇඟිලි තුඩු යැව්වාය. ඇත්ත වශයෙන් ම ඇයගේ හදවත පුරා පැතිර ගියේ සංවේදී හැඟීම් රාශියකි. ඔහු කිසිදා නොසිතු හා නොපැතු ලෙස සියල්ල වෙනස් වී ඇත. ප‍්‍රශ්න රැසකට එකවර මුහුණ දීමෙන් හා විසඳ්‍රගත නොහැකි ගැටලුවකට මැදිවීමෙන් මහේෂ් පරාජිත ස්වභාවයකට හා අසරණ බවට පත්වී ඇත.“මේ හැමදේම අමතක කරල දාන්න බැරිද අර්මි?”අර්මිලා ඉතා සැහැල්ලුවෙන් සිනාසුණා පමණි. ඉතා අමිහිරි අප‍්‍රසන්න තීරණයක් ඇය විසින් රැගෙන ඇති බව කියන්නට මේ හොඳම වේලාව බව ඇය සැක හැර ගත්තාය. තමාගෙන් පිළිතුරු අපේක්ෂාවෙන් මෙන් බැගෑපත් දෑසින් තමා දෙස බලා සිටි මහේෂ් යහනෙන් නැගිට ජනේලය සමීපයට ගොස් එහි හිස තබා ගත්තේ ය.වේගයෙන් ඇසපිය සලා කඳුළු බිඳු දෙනෙතින් ගසා දමා ඔහු කල්පනා කළේ මේ ගැහැනිය මේ සියල්ල හදවතේ කොතැනක කොහොම සිරකරගෙන සිටියා ද කියාය. තමාට හෝ තම මාපියන්ට හෝ අබමල් රේණුවක තරම් වරදක් කර නැති ගැහැනියක් හට තමා හා තම මව්පියන් සිදුකර ඇත්තේ මේ අත්බවය තුළ ගෙවා නිම කළ නොහැකි අසාධාරණයකි.එහෙත් ඇය සියල්ල මහා රුක්ෂයක් සේ දරා සිටින්නීය. ඇය වෙනුවෙන් නොඑසේ නම් අර්මිලා හා තමා වෙනුවෙන් දැන් ගත යුතු ඊ ළඟ පියවර ඉතා වගකීම් සහිතව හා කල්පනාකාරීව ගත යුතුව ඇත.“මම කිව්ව දේ ඇහුණ ද... මේ බලන්න අර්මි... මම ඔයාට දවසකුත් පොරොන්දු වුණා. මම ඒ පොරොන්දුව කැඩුවේ නෑ... කරුණාකර... කරුණාකර මට උත්තර දෙන්න අර්මි...”“මහේෂ්... ඔයා අතින් ලොකු අසාධාරණයක් වෙලා තියෙනවා... ඔව්... ලොකුම අසාධාරණයක්. ඔයා ඒක ගැන මීට වඩා හිතන්න ඕන.”“හැම දෙයක්ම විසඳිලා ඉවර වුණාට පස්සෙ මට කරන්න දෙයක් ඉතිරි වෙලා නැහැ අර්මි...”“ඔයාට වැරැදිලා මහේෂ්... ඔයා එහෙම හිතුවට ඔයාගෙ අම්ම තාත්ත එහෙම හිතුවට ප‍්‍රශ්නය විසඳිලා නැහැ. ඒක එහෙම තියෙනවා...”අර්මිලා තරමක ජයග‍්‍රාහී ලෙසින් කීවේ මහේෂ් ගේ සැහැල්ලු බවට අනුබල නොදෙන්නටය.“ඔයා මේවා ගැන දන්නෑ අර්මිලා. මගේ අතින් වැරැද්දක් වුණා. නමුත් දැන් ඒක හැමදෙනාටම අමතක වෙන තරමට පරණ කතාවක්.”“ඒ ඔයාට මහේෂ්... මුතූට නම් කවදාවත් ම ඒක පරණ කතාවක් වෙන්නැහැ...” මහේෂ්ගේ සිත කෝපයෙන් පිරී ගිය ද ඔහු කරබාගෙන කාමරයෙන් පිටවූයේ තවත් සිටියහොත් ප‍්‍රශ්නය දුරදිග යාවි යැයි සිතුණ හෙයින්ය.ඔහු කල්පනාබරිතව සෙමින් සෙමින් වත්ත පාමුලට ගමන් කර සෙවණ ඇති විශාල වල් දෙල් ගස යට හිඳගෙන ගුරු පාර දෙස නෙත් යොමා බලා සිටියේ ය. තිතක් සේ ඈතින් දිස්වී කෙමෙන් සමීපයට ආ පසු ඒ රුව අරුණ ගේ බව මහේෂ් හඳුනා ගත්තේ ය.“අරුණ...”ඔහුගේ හඬට වට පිට බැලු අරුණ කැඩ පට ගැසු සරම ලිහා පහළට දමා, වැට අද්දරට ආවේ කට පුරවා ගත් සිනහවකින් ද යුතුවය.“බේබි මහත්තයා... ආරංචි වුණා ආපු බව... ඒත් අපි ආවේ නෑ හම්බවෙලා කතා කරන්න...”මහේෂ් ගසට කකුලක් ගසා පහසුවෙන් පහළට බර වූයේය.“අරුණ දැන් කසාද බැඳල ද?”ඔව් ළමයි දෙන්නෙක් ඉන්නවා... බේබි මහත්තයා සුදු නෝනා කෙනෙක් එක්ක ආවයි කියල ආරංචි වුණා.”“නෑ...”මහේෂ් බර සුසුමක් පිට කළේය.“මම බැන්දේ අපේ මාමගේ දුව අරුණ... මගේ වුවමනාවට ම නෙවෙයි...”නිදොස් වෙන්නට එසේ කීව ද ඒ මොහොතේම ඒ පිළිබඳව ඔහු පසුතැවිලි වූවේය. අර්මිලාගේ අවංක කරුණාබර දෙනෙත මහේෂ්ට මැවී පෙනුණේය.“අරුණ දැන් මොකද කරන්නේ?”“මං අර සිමෙන්ති වැඩ පොළේ බර වැඩ කරනවා... පුෂ්පලතාත් ඒකේ ගල් අදිනවා...”“සා! අරුණ එහෙනම් කොහොම හරි පුෂ්පව කසාද බැඳගත්ත ඈ...”“අපිට ඉතින් වෙන කවුරුත් හිටියේ නෑනේ අපි දෙන්න ගේ අටෝගත්තු ගමන් එකතු වුණා...”“හොඳයි හොඳයි...”කතාව කෙළවර වූයේ සිතුවාටත් වඩා ඉක්මන් වේගයකින්ය. අරුණ හිස සොලවා මහේෂ් ගෙන් සමුගත්තේ වැරැදීමක් සිදුවූ ලෙසය. මහේෂ්ට අතීතය බලෙන් සිහිපත් කිරීමට අවශ්‍ය නැත. ඔහු අරුණ යන දෙස මඳක් බලා සිට ආපසු හැරුණේය.බේබි මහත්තයා කරබාගෙන ගේ පැත්තට යන අයුරු සුපරීක්ෂාවෙන් බලා සිටි ඇලිස්ට ඊයේ සැන්දෑවේ ගුණපාල කියු වැදගත් කාරණාවක් සිහියට නැගුණේය.“ඇලිස් අක්කේ...” යි කියාගෙන ගුණපාල කුස්සියට රිංගා තමා සමීපයට ආවේ හොර බළලෙක් වාගේය. එහෙත් පුදුමය හා බිය රැඳුණ ඔහුගේ දෑස් කුමක් හෝ වසන් කිරීමට තැත් දරන බව ඇයට හැඟී ගියේය.“ගුණපාල මොකද මේ... හොල්මනකට බය වුණා ද?” ඇය ඇසුවේ එහෙයිනි.“මේක හොල්මනක් නෙවෙයි... අනේ ඇලිස් අක්කෙ... මට මේක හිතේ හංගන් ඉන්න බෑ...”ගුණපාල ඇලිස්ගේ මුහුණ බලා සිටියේ ආයාචනාත්මක ස්වරූපයකිනි.ලබන සතියේ තවත් කොටසක්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906286</link>
    <topic>එක් සුවිශේෂ සැඳෑවක්</topic>
    <author>තුෂාරි නේරංජා වික‍්‍රමසිංහ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුඩග්ලස් සිරිවර්ධන මහතා පහන් දල්වමින්. අතුරලියේ රතන හිමියෝ ද වෙතිඑය සැබැවින් ම අපූරු සැඳෑවක් විය. සැමදාකම පාහේ කලාකරුවන්ගේ ඇසුරින් ප‍්‍රබෝධමත් වන එල්ෆින්ස්ටන් රඟමඬල ඉකුත් 14 වැනිදා නැවුම් මලින් හා මල් සුවඳින් දසතම සුවඳවත් කරමින් අසිරිය පෑවේ විශේෂ කටයුත්තකටයි. ඒ දේශයේ ශක්තිය වූ මුරදේවතාවුන් හරසරින් පිළිගෙන ඔවුන් කළ මෙහෙවරට ප‍්‍රණාමය පුදනු වස් ඔවුන් වෙනුවෙන් ප‍්‍රසංගයක් පැවැත්වීමයි.මේ සද්කාර්යයේ නියමුවා රිදී තිරයේ ආදරණීය පෙම්වතා අර්ජුන් කමලනාත්. ඔහු මේ කටයුත්තට උරදුන්නේ මහත් අභිමානයකින් යුතුවයි.”රට ජාතිය බේරාගන්නට ගොස් අත් පා අහිමි වුණු ආදරණීය රණවිරුවන් දහස් සංඛ්‍යාවක් අප අතර සිටිනවා. ඔවුන් වෙනුවෙන් අවශ්‍යම මොහොතක සංවිධානය කරපු අවශ්‍යම සද්කාර්යයක් ලෙසයි මේ ප‍්‍රසංගය මා දකින්නේ.”යුද සෙබළකු සතුව පවත්නා අත්දැකීම් සමුදාය සිය ජීවිත කාලය අවසන් වන තුරුම හදවතේ රැඳී පවතින්නේ ගලක ඇඳි රේඛාවක් පරිදිය. යුද්ධයේ දී ආබාධිත වුවද රණබිමේදී දැරූ අභිමානය, පෞරුෂත්වය කිසිදිනෙක ඔහු වෙතින් ගිලිහී නොයයි.මෙලෙස කුරිරු යුද්ධයේ නියැලී සිටිද්දී ආබාධිත වූ වීරෝධාර රණවිරුවන් 750ක පමණ පිරිසකගේ සිත් සතන් ශක්තිමත් කරමින් පැවැත්වූ මෙම ප‍්‍රසංගය පිළිබඳව අප කාහටත් සතුටක් දැනෙන්නේ නිතැතින් ම ය.”මේ රණවිරුවන් ගේ සිත්සතන් පුබුදා ඔවුනුත් සමාජයේ සාමාන්‍ය මිනිසුන් ලෙසම කිසිම අඩුවක් නැතිව ජීවත් වෙන බව අප පෙන්වා දිය යුතුයි.ඔවුන්ට අපි පුෂ්පෝපහාර පවත්වලා ඊට පස්සේ සිත සමාධිගත වෙන අයුරින් භාවනා වැඩ මුළුවකුත් පැවැත්වූවා. අතුරලියේ රතන හිමියන් විසිනුයි භාවනා වැඩ සටහන මෙහයවූවේ””සිනහව, සැහැල්ලුව ජීවිතයට අවශ්‍යම දේවල්. ඒ නිසා තමයි අපි ටෙනිසන් කුරේ ගේ ‘ටාසන් ද බබා’ නාට්‍යය පෙන්නුවේ. ඔවුන් ඒ නාට්‍යය බලලා හුඟක් සතුටු වුණා.”’චිරං ජයතු’ නම් වූ මේ ප‍්‍රසංගය සඳහා රාජ්‍ය ඖෂධ නීතිගත සංස්ථාවේ සභාපති රංජිත් මලිගස්පේ, සිලෝන් බිස්කට් ආයතනයේ නන්දන වික‍්‍රමගේ මහතා, එළිෆන්ට් හවුස් ආයතනයේ රංජිත් එදිරිසිංහ, ශ‍්‍රී කාන්ත් චිත‍්‍රපට නිෂ්පාදක හා ව්‍යාපාරික සිසිර හේවාහැන්න, චිත‍්‍රපට නිෂ්පාදක නන්දපාල ගොඩකන්ද යන මහත්වරු ද මල් සපයා දීමෙන් ගැම්ර¤ස් ෆ්ලෝරා ආයතනය ද ඉතා අඩු මුදලකට තම වේදිකා නාට්‍යය ලබා දීමෙන් ටෙනිසන් කුරේ මහතා ඇතුළු නාට්‍ය කණ්ඩායම ද රංගන ශිල්පී රජිත හිරාන් චාමිකර (පිංපොං) අමීශා කාවින්දි රංගන ශිල්පිනිය, අග‍්‍රා ෆිල්ම්ස් වෙනුවෙන් අමිරි අදිබ් ඇතුළු පිරිස මේ සඳහා සහයෝගය ලබා දුන්හ.වීරෝධාර රණවිරුවන් වෙනුවෙන් ද කලාකරුවන් හට කළ හැකි මෙහෙවර අප‍්‍රමාණය. ඒ සඳහා අවශ්‍ය අධිෂ්ඨානය, උත්සාහය හා කැපවීම පමණයි.” අර්ජුන් හැඟීම්බරව පවසයි.තව තවත් මෙවන් සත්කාරක සේවාවන්හි නියැලීමට හැකිවේවායි අපි ඔවුනට සුභාශිංසනය කරමු.තුෂාරි නේරංජා වික‍්‍රමසිංහසහභාගි වූ නළු නිළි කැළටෙනිසන් කුරේ ගෙන් විහිළුවක්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906287</link>
    <topic>මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑ</topic>
    <author>ඉඳුනිල් වීරරත්න</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුයුදබිමක අත්දැකීම් මාධ්‍යවේදියකුගේ ඇසින්යුදබිමේ බිහිසුණු ගැටුම් මෙන් ම විජයග‍්‍රාහී අවස්ථා පිළිබඳ සජීවී දසුන් ජනතාව දැක බලා ගත්තේ පුංචි තිරයෙනි. රූපවාහිනී නාළිකා එකක් දෙකක් හැරෙන්නට සෙසු නාළිකා සියල්ලම දවසේ හොඳම පුවත ලෙස යුද බිමේ තතු ගෙනාවේ ය. සිව්වැනි ඊලාම් යුද්ධයේ සැබෑ තතු ලොවට හෙළි කරන්නට රූපවාහිනිය ඇතුළු විද්‍යුත් සහ මුද්‍රිත මාධ්‍ය මගින් සුවිශාල මෙහෙවරක් ඉටු කැරිණි.මේ සියලු නාලිකා අතරින් යුද බිමේ තොරතුරු ගෙන ඒමට පුරෝගාමී වූයේ ජාතික රූපවාහිනියයි. සමන් කුමාර රාමවික‍්‍රම එම අභියෝගය බාර ගත් එඩිතර මාධ්‍යවේදියායි.අප මේ කතා බහ කරන්නේ බලපිටිය හීනටිය ගමේ ඉපිද මාධ්‍ය ක්ෂේත‍්‍රයට පිවිසි රාමවික‍්‍රම සිව්වැනි ඊලාම් යුද්ධය වාර්තා කිරීමට යොමු වූ අයුරු සහ එහිදී ලැබුණු සුවිශේෂි අත්දැකීම් පිළිබඳවයි.1999 - 2000 වසරවල කි‍්‍රයාත්මක වුණු එදිරිවාදිකම් අත්හැරීමේ ගිවිසුම සමයේ මන්නාරම් රදගුරු මැල්කම් රන්ජිත් පියතුමා සමඟ මඩු පල්ලියට යාමත්, රතුකුරුස සංවිධානය සමඟ නීලගම්බේස් ප‍්‍රදේශයට යාමත් රාමාට පසුකාලයේ එම ප‍්‍රදේශ හමුදාවෙන් අත්පත් කර ගැනීමේ මෙහෙයුම් වලදී සුවිශේෂී මතක සටහන් රැසක්ම ලබාදී තිබේ.“2002 වසරේ සටන් විරාම ගිවිසුම අත්සන් කිරීමෙන් පසු මාධ්‍යවේදීන් පිරිසක් ඒ 9 පාරේ එහා පැත්තට රැගෙන යන්නට සංවිධානය කරලා තිබුණා. මේ වෙනකොට මම වාර ගණනාවක් මෙවැනි මාධ්‍ය සාකච්ඡා වාර්තා කරන්න ගිහින් තිබුණා. එවැනි අවස්ථාවලදී මට හමුවූ ගොඩක් අයගෙන් තොරතුරු දැනගන්න බැරිවීම ගැන මම හිටියේ කනස්සල්ලෙන්. මට දෙමළ කතා කරන්න බෑ. දෙමළ අයට සිංහල කතා කරන්න බෑ. දෙමළ භාෂාවෙන් කියන කිසිම දෙයක් තේරෙන්නේ නැති වුණාම මට හිතුණා අනේ අපි ඔක්කොම එකම භාෂාවක් කතා කළා නම් කියලා.”“ඉතින් ඒ වෙලාවෙම ආයෙ මට හිතුණා ඒ සේරටම වැඩිය හොඳයි මම දෙමළ ඉගෙන ගත්තාම කියලා.”“කොහොම හරි ඒ 9 පාරේ ගමනට පෙර මම රූපවාහිනියේ එකට වැඩ කරන යාළුවො දෙන්නෙක් ළඟට ගියා. ඒ මොහාන් රාජ් සහ දුෂ්‍යන්ති.”“එයාලට හොඳට සිංහල කතා කරන්න පුළුවන්. ඉතින් මට දෙමළෙන් අහගන්න ඕන ප‍්‍රශ්න සිංහල වචනවලින් ලියා ගන්නවා. ඊට පස්සෙ ඒවා කටපාඩම් කරගත්තා.”“දැන් ඔන්න අපි ඒ 9 පාරේ ඕමන්තේ මුරපොළට ආවා. එතැනට බෞද්ධ ස්වාමීන් වහන්සේලා, හින්දු පූජකතුමන්ලා වැඩලා හිටියා අපට ආශිර්වාද කරන්න. හාමුදුරුවරු පිරිත් කිව්වා. සාමිවරු ස්තෝත‍්‍ර කියලා නළලේ තිලක තිබ්බා.”“ඊට පස්සෙ අපිට කතා කරන්න අවස්ථාව ලැබුණා. මම සාමි කෙනෙක් ළඟට ගියා ඉන්ටවීව් කරන්න.”“සාමි පෙයර් එන්නා” (නම මොකක්ද?)ඉතින් සාමි නම කියනවා.“එංග එරන්ද වංදි ඉංග“ (කොහේ ඉඳලද ආවෙ)ගමේ නම කියනවා.සාමදාන පේච්චුවර්තෙ පට්ටෙයි උංගල් කරෙත්තු එන්න”(සාම වැඩපිළිවෙළ ගැන මොකද කියන්නෙ.)“සොල්ලුංග සොල්ලුංග“ කියල උත්තර දෙනවා.“නන්රි” (බොහොම ස්තුතියි) කියල මම කතාව නතර කරනවා.“මට ටිකක් එහායින් සිරසේ ප‍්‍රියන්ත විජේසිංහ හිටියා. ප‍්‍රියන්ත හිතුව මට නියමෙට දෙමළ පුළුවන් කියලා. පස්සෙ එයා රාමා මේ ප‍්‍රශ්නෙත් අර විදිහට අහන්න කිය කියා මට බරපතළ ප‍්‍රශ්න ටිකක් දානවා.”මාත් ඉතින් දන්න වචන ටිකම එහෙට මෙහෙට අහනවා. දෙමළ අයට දැනෙනවනෙ මම මේ නිකම් වචන ටිකක් එහෙට මෙහෙට දාල කියනවා කියලා. ඉතින් ඒ අයට හිනා. මොනවා හරි කියනවා. ඒව ප‍්‍රියන්තටවත්, මටවත් තේරෙන්නෙ නෑනෙ.”“අදටත් ප‍්‍රියන්ත දන්නෙ නෑ මම එදා ඇහුවෙ ප‍්‍රශ්න කීපයක් කට පාඩම් කරගෙන ගිහිං කියලා.“හැබැයි එදායින් පස්සෙ මට තේරුණා අපි අතරේ මේ ප‍්‍රශ්න වැඩි වෙන්න ප‍්‍රධාන හේතුවක් තමයි මේ භාෂාව නොදන්නා කම කියලා. ඊට පස්සෙ මම සෑහෙන මහන්සි වෙලා දෙමළ භාෂාව ඉගෙන ගත්තා. දැන් මට යම් මට්ටමකට දෙමළ භාෂාව කතා කරන්න පුළුවන්. ඒ දැනුමින් මම අවතැන් කඳවුරුවල ඉන්න අය එක්ක. අල්ලා ගන්නා එල්ටීටීඊ සාමාජිකයින් එක්ක කතා කරලා තියෙනවා. ඔවුන් සෑම කෙනෙකුටම ඉතාමත් දුක්බර කතාවක් තියෙනවා. සමහරකුගේ කතාවල් ඇහුවම මේවා අපේ රටේ සිදුවුණා ද කියලත් හිතෙනවා.”සිව්වැනි ඊලාම් යුද්ධයේ ආරම්භය සිදුවන්නේ මාවිල් ආරු සොරොව්ව වසා දැමීමත් සමගින්. එය ආවරණය කිරීමේ අවස්ථාවත් ලැබෙන්නේ රාමාට.“මාවිල් ආරු පමණක් නොවෙයි. වාකරේ මුදා ගැනීමේ මෙහෙයුම් මට ආවරණය කරන්න සිදුවුණා. අපි කළේ අපේ කණ්ඩායමේ පිරිස එතැනට යවලා ඒවායේ දර්ශන අරගෙන ආපසු සංස්ථාවට එන එක.”“ඉක්මනින් කොළඹ එවන්න ඕන නම් ගුවන් මගින් රත්මලානට එවනවා. කවුරු හරි වගකිව යුත්තෙක් එතැනට ගිහින් තමයි ඒක අරගෙන ආවෙ.”“මෙහෙයුම් ආවරණය කරන්න ගියාම සැබෑ ලෙසම ගැටුම පවතින තැනට අපට යන්න අවසර නෑ. ඒකට හේතුව තමයි හමුදාවේ බියක් තිබුණා. එහෙම වෙලාවක අපට මොනවා හරි කරදරයක් වෙයි කියලා. හමුදාවේ සෙබළෙකුගේ ජීවිතය නැතිවෙනවා හරි තුවාල වෙනවා හරි කියන්නේ යුද පිටියකදී සාමාන්‍ය දෙයක්. ඒත්, මාධ්‍යවේදියකුට යුද පිටියකදී මෙනවා හරි වුණොත් එය විශාල ප‍්‍රසිද්ධියක් ලැබෙන දෙයක්. ඒ වගේ ම ඒ තුළින් හමුදාව අනාරක්ෂිතයි. දුර්වලයි කියලා මතයක් ඇති වෙන්නත් පුළුවන්.”“මේ නිසා මුලින් අපි කරන්නෙ ගැටුම ඉවරවෙලා දවස් 2 ක් 3 ක් විතර ගියාට පස්සෙ ඒ ප‍්‍රදේශයට යාමයි. මෙය ඇත්තටම පිළුණු වුණු ප‍්‍රවෘත්ති කලාවක් කියල මට තේරුණා. මෙය මට හරිම හිසරදයක් වුණා.”එහෙත් රාමාට සැබැවින්ම යුද බිමේ කි‍්‍රයාන්විත සිදුවන මොහොතේ අවස්ථාවන් රූගත කිරීමට අවස්ථාව ලැබෙනවා.“හමුදාව වාකරේ අල්ලගත්තට පස්සෙ තිබුණේ තොප්පිගල මුදාගැනීමේ මෙහෙයුම. මෙය ආවරණය කරන්න ගිහින් අපි හිටියේ ඉලුප්පඩවේන මංසන්ධියේ කඳවුරක. මෙතැනට ආවා අල් ජසීරා රූපවාහිනී සේවාවේ කැමරාමන් කෙනෙක් සහ නිෂ්පාදකවරයෙක්.”“ඒ වෙලාවේ නැඟෙනහිර කි‍්‍රයාන්විතයේ ගොඩබිම් හමුදා නායකයා ලෙස කටයුතු කළේ බි‍්‍රගේඩියර් චාගි ගාල්ලගේ. ඔහු හමුවුණු අල් ජසීරා එකේ දෙන්නා කියනවා ඔවුන්ට යුද්ධය සිදුවන වෙලාවේ සජීවීව එය පටිගත කරන්න ඕනෑ කියලා.”“බි‍්‍රගේඩියර්වරයා එයට දැඩි ලෙස විරුද්ධ වුණා. ඒ වෙලාවෙ ජසීරා නිෂ්පාදකවරයා කමිසය ගැලෙව්වා. බි‍්‍රගේඩියර් වරයාට ඔහුගේ පපුව, පිට පෙන්නුවා. ඒවා හැමතැනම කැළැල්. මෝටාර් කැබැලි උණ්ඩ, බෝම්බ කෑලි වැදිලා තුවාල වුණු තැන්. ඒවා මැද පෙරදිග යුද්ධයේදී වාර්තා කරන්නට ගිහින් සිද්ධ වුණු ඒවා.”“මේවා දැක්කාම බි‍්‍රගේඩියර් වරයාට කටඋත්තර නෑ. ඔහුට සිදුවුණා අවසර දෙන්න. මම ඇතුළු අපේ මාධ්‍ය කණ්ඩායමේ ආරක්ෂාව බාරව සිටියේ 8 වැනි ගැමුණු හේවා බළ ඇණියේ 2 වැනි අණ දෙන නිලධාරියාව සිටි මේජර් ඛ්ැමිඩෝන්.”“බි‍්‍රගේඩියර්වරයා හැමිඩෝන්ට කිව්වා ඔවුන් දෙදෙනා අරගෙන යන්න කියලා. හැමිඩෝන් මේ දෙන්නා මෝට(ර්) බයික් එකේ තියාගෙන ෆ‍්‍රන්ට් එකට ගියා. මම දැන් බලාන ඉන්නවා. විනාඩි 10 කින් විතර පස්සෙ සද්දෙ ඇහුණා. හමුදාව ටෙරාලට ගහනවා.”ලබන සතියේ රාමා පළමුවරට සජීවීව යුද්ධය පටිගත කළ හැටි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906288</link>
    <topic>සල්මන්, කට්රිනා මඟහරී!</topic>
    <author>- සුජීව තේවහෙට්ටිගේ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුබොලිවුඩ්පුරය සුවඳවත් කළ පෙම් යුවළක් තමයි, සල්මන් ඛාන් සහ කට්රිනා කායිෆ්. මේ දෙදෙනාගේ පෙම් ලොව ඉදිවුණේ මීට අවුරුදු කිහිපයකට කළින්. කොයිතරම් බාධක කරදර මතු වුණත් මේ පෙම් ලොව කැඩී බිඳී ගියේ නැහැ. තව තවත් ශක්තිමත් වුණා. කට්රිනා සල්මන්ට දැක්වූ අසීමිත ආදරය නිසයි, ඒ පෙම් ලොව වඩාත් ශක්තිමත් වුණේ. විශේෂයෙන් ම සල්මන් වැනි දඩබ්බර ගති පැවතුම් ඇති, ඒ නිසා ම නීතියෙන් පවා දඬුවම් විඳි පෙම්වතෙකුගේ කි‍්‍රයා කලාපයන් පුදුමාකාර ලෙස ඉවසන්නට කට්රිනාට හැකි වුණ නිසා තමයි, ඇය ඔහුගෙන් වෙන් නොවුණේ.නමුත්, කවුරුත් නොසිතූ ලෙස මේ ආදර අන්දරය අද දෙදරුම් කන්නට පටන් ගෙන තිබෙනවා. එහි වැරදි කරුවා හෝ වැරදි කාරිය කවුරුන්ද? දැන ගන්නට තියෙන හැටියට නම් එහි වැරැද්ද දෙපාර්ශවයටම හිමි වෙන්න ඕනෙලු. කට්රිනාට වගේ ම සල්මන්ට මෙහි වරද පැටවිලා. මොකක්ද සල්මන් කරපු වරද? මොකක්ද කට්රිනා කරපු වරද?සල්මන්, විදේශීය චිත‍්‍රපට නිළියක සමඟ හාදකමකට මුල පුරලාලු. කට්රිනා බොලිවුඩ්පුරයේ ම ජනප‍්‍රිය තරුවක් සමඟ හාදකමකට මුල පුරලාලු. සල්මන්ට සමීප වූ යුවතිය කවුද? ඇය ජර්මන් ජාතික නිළියක වන ක්ලෝඩියා සීස්ලා කියලයි ආරංචි. විසි දෙහැවිරිදි මැය ඉන්දියාවට කිහිප වතාවක් ම පැමිණ තිබෙනවා. එවැනි අවස්ථාවකදී අහම්බෙන් මෙන් සල්මන්ව හමුවන්නට අවස්ථාව පාදා ගත් ක්ලෝඩියා ඔහු සමඟ බෙහෙවින් කුලුපඟ වී තිබෙනවා.සල්මන් විතරක් නොවෙයි, ඔහුගේ මව්පියන් සමඟත් ඇය බෙහෙවින් සමීප වෙලා. ඒ විතරක් ද? සල්මන් ගේ හද දිනූ කට්රිනා සමඟ ද හිතවත්කම් පවත්වන්න අමතක කරලා නැහැ. මේ සම්බන්ධකම් පටන් ගෙන තිබෙන්නේ මීට අවුරුදු කිහිපයකට කලින්. ඒ වෙනවිට නම් මේ හිතවත්කම කට්රිනාට ප‍්‍රශ්නයක් වුණේ නැහැ.නමුත්, ක්ලෝඩියා මේ මෑතකදී ඉන්දියාවට පැමිණියාට පසුව තමයි කට්රිනා, සල්මන්ව නුරුස්සන තත්ත්වයකට පත්වී ඇත්තේ. කරුණු කාරණා දන්නා උදවිය ප‍්‍රකාශ කර තිබෙන්නේ සමහර උත්සව අවස්ථාවලට සල්මන් සහ කට්රිනා එකට සහභාගි වුණත් ඔවුන් දෙදෙනා අතර පෙරදා මෙන් ඇඟලුම්කමක් දකින්නට තිබුණේ නැතිය කියලයි. මේ බව මෑතකදී පැවති ‘කෑන්ස්’ චිත‍්‍රපට උළෙලේදීත් දැක ගන්නට ලැබී තිබෙනවා. ඔවුන් දෙදෙනා දෙස උකුසු ඇස් යොමා ගෙන සිටි කැමරා ශිල්පියෙකු පවසා තිබුණේ කට්රිනා, සල්මන් සමඟ එකට පැමිණ සිටියද ඔවුන් දෙදෙනා යම් කිසි නුරුස්සන ස්වභාවයකින් සිටිය බවයි.මේ උලෙළට ජෝන් ඒබ‍්‍රහම් සහ බිපාෂා බාසු යුවළ ද පැමිණ සිටියා. චිත‍්‍රපට උලෙළ නිමාවට පත්වීමෙන් පසුව පැතිරී ගිය ආරංචියකින් කියැවුණේ කට්රිනා සහ ජෝන් අතර පුංචි හාදකමක් ගොඩ නැඟෙමින් තිබෙනවාය කියලයි. මේ ආරංචිය සල්මන්ට දැනගන්නට ලැබුණාට පසුව ඔහු කට්රිනාව මුණ ගැසීම උවමනාවෙන් ම මඟ හරින බවත් පැවසෙනවා. කට්රිනා කළ වරද හැටියට දැනට පෙනෙන්නට තියෙන්නේ ඔය සිද්ධිය තමයි.මේ අතර, කට්රිනා ගේ තවත් උපන් දිනය කුත් ළං වෙමින් තිබෙනවා.ලබන ජුලි 19 වැනි දා තමයි මේ උපන් දින සැමරුම යෙදී තිබෙන්නේ. පසුගිය වසරේ පැවති උපන් දින සාදයේ දී නම් ලොකු ආරවුලක් ඇති වූ හැටි කාටත් මතකයි. එදා සල්මන් සහ ශාරුක් අතර සිදුවූ වාග් සංග‍්‍රාමය ගුටිබැට හුවමාරුවකට නොගියේ අනූ නවයෙන් මෙදා නම් කට්රිනාගේ උපන් දිනය සමරන්න බොලිවුඩ් තරු එකතුවෙන එකක් නැති හැඩයි. කට්රිනා දැනටමත් තීරණය කරල තියෙන්නෙ උපන්දින සාදය තම පවුලේ උදවිය සමඟ ලන්ඩන් නගරයේ අවන්හලක පවත්වන්නටලු.කට්රිනාගේ මව්පියන්, සහෝදරයා සහ සහෝදරියන් හත්දෙනා දැනට පදිංචිව සිටින්නේ එංගලන්තයේ ලන්ඩන් නගරයේයි. කට්රිනා විතරක් මුම්බායි නගරයේ රැඳී සිටින්නේ, චිත‍්‍රපටවල රඟපෑමේ කටයුතුවල පහසුව සඳහායි. දැන් කට්රිනාට අවශ්‍ය වී තිබෙන්නේ පවුලේ සියලුම දෙනා සමඟ උපන්දිනය සාදයකුත් පවත්වා නිවාඩුවකුත් ගත කරන්නයි.කට්රිනා පවසන්නේ මව්පියන්, එකම සහෝදරයා සහ සහෝදරියන් හත් දෙනා සමඟ තමන් මෙලෙස එකට එක්වන්නේ වසර නවයකට පසුව බවයි. මීට පෙර ඇය ලන්ඩන් නගරයට ගියත් බොහෝ විට ඇයට හමුවුණේ පවුලේ සාමාජිකයන් කිහිප දෙනෙකු විතරලු. කට්රිනා, තම උපන් දින සැමරුම පවත්වන ස්ථානය ගැන තොරතුරු හෙළි කලේ පසුගිය සතියේදීයි.බොහෝ දෙනෙකු විමසිල්ලෙන් පසුවුණේ ඇය සල්මන්වත් උපන් දින සාදයට කැඳවාගෙන යාවිද කියලයි. සල්මන් ගැන නම් කිසිම සඳහනක් කට්රිනාගේ මුවෙන් නිකුත් වුණේ නැහැ!- සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av0906289</link>
    <topic>‘නිව්යෝක්’ නිසා අල්කුරානයත් කියවලා</topic>
    <author/>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුමේ දිනවල ශ‍්‍රී ලංකාවේ තිරගත කෙරෙන ‘නිව්යෝක්’ චිත‍්‍රපටයේ ජෝන් ඒබ‍්‍රහම් රඟපාන්නේ ඇමරිකානු විශ්වවිද්‍යාලයක ඉගෙනුම ලබන ඉන්දියානු මුස්ලිම් තරුණයකු ගේ චරිතයක්.ජෝන්, පාර්සි ජාතිකයෙක්. ඔහු ඉස්ලාම් ධර්මය ගැන වැඩියමක් දන්නේ නැහැ. ශුද්ධ වූ අල් කුරානය ද කියවා නැහැ. නමුත් ‘නිව්යෝක්’ චිත‍්‍රපටයේ තමන්ට ලැබුණු චරිතය හොඳින් නිරූපණය කරන්න අවශ්‍ය නිසා ඔහු අල් කුරානයේ පරිවර්තනයක් සොයාගෙන එය අධ්‍යක්ෂණය කර තිබෙනවා. “මම නිතරම මට ලැබෙන චරිතයට හොඳින් ලෑස්ති වෙනවා.එහෙම නැතිව නිකම්ම රඟපෑවොත් පෙ‍්‍ර්ක්ෂකයො දන්නවා මම කරන්නෙ බොරුවක් ය කියලා. අද සිටින පෙ‍්‍ර්ක්ෂකයන්ට බොරු කරන්න බැහැ. ඔවුන් බුද්ධිමත්. නළුවෙක් වුණාම ඒකාකාරී රංගන ශෛලියකට කොටුවෙන්න හොඳ නෑ. එයා නිතරම උත්සාහ කරන්න ඕනෑ, තමන්ගේ ප‍්‍රතිරූපය වෙනස් කරන්න” ‘නිව්යෝක්’ චිත‍්‍රපටය පිළිබඳව කෙරුණු පිළිසඳරක දී ජෝන් එලෙස කියා සිටියා.“ජෝන් ‘නිව්යෝක්’ චිත‍්‍රපටයේ ‘සමීර්’ ගේ චරිතය රඟපාන්න කලින් ඉන්ටර්නෙට් එකත් බලලා කුරානයේ වචන උච්චාරණය කරන හැටිත් ඉගෙන ගත්තා. ඒ විතරක් නෙමෙයි, එයා ගොඩක් මහන්සිවෙලා ඉස්ලාම් ධර්මයේ විවිධාකාර පැති ගැන සෑහෙන තරම් කරුණු හොයා බැලුවා. හරියට පර්යේෂණයක් කරනවා වගේ. ජෝන් නිරූපණය කළ ‘සමීර්’ නම් වූ චරිතය එක් අවස්ථාවකදී ත‍්‍රස්තවාදී කටයුතුවලට සම්බන්ධයි කියල ඇමරිකා එක්සත් ජනපදයේ දී අත්අඩංගුවට පත්වෙනවා.‘සමීර්’ ගේ චරිතය නිර්මාණය වෙලා තියෙන්නෙ එකිනෙකට වෙනස් ගතිගුණ මිශ‍්‍ර වෙලා. රූපගත කරන දවස්වල ජෝන් සාමාන්‍යයෙන් හැසිරුණේත් ජෝන් ඒබ‍්‍රහම් විදිහට නෙමෙයි. ‘නිව්යෝක්’ චිත‍්‍රපටයේ ‘සමීර්’ විදිහටයි.” මේ විස්තරය කියා තිබුණේ ජෝන් ගේ සමීප මිත‍්‍රයෙක්.ජෝන්, මීට කලින් ‘වෝටර්’ සහ ‘කාබුල් එක්ස්ප‍්‍රස්’ වැනි චිත‍්‍රපටවල චරිත නිරූපණය කිරීමට කලිනුත් මේ විදිහට ‘ගෙදර වැඩ’ කරලා ලක ලෑස්ති වී තිබෙනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062810</link>
    <topic>කොහොමද තොරතුරු</topic>
    <author/>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුඅනූෂා දමයන්ති අපේ තරුණ නළු නිළියන් රැසක් එකතු කරගෙන මේ දවස්වල ලොකු වැඩකට අත ගහලයි ඉන්නේ. ඒ ගැන අහන්න අනූෂාට කතා කළාම අනූෂා කිව්වේ මේ වගේ කතාවක්.‘අපේ නිළි රැජින මාලිනි ෆොන්සේකා මහත්මිය ගේ අදහසකට අනුව යාපනයේ ඉදිවෙන කලා කේන්ද්‍රය නිර්මාණය කිරීම පිණිසත්, අපේ රණවිරුවන්ට ආධාර කිරීම පිණිසත් ‘සිනමා වසන්ත සැණකෙළිය නමින් දැවැන්ත ප‍්‍රසංගයක් පවත්වන්නට යනවා.එම ප‍්‍රසංගයේ තාරුණ්‍යයේ නර්තන අංශයට නායකත්වය ලබා දීමට මා තෝරා ගෙන තිබෙනවා.ඉතින් මේ දිනවල ඒ සඳහා නළු නිළියන් 75 දෙනකුට ආසන්න ප‍්‍රමාණයක් සමඟ නර්තන නිර්මාණය කිරීම්, පුහුණු කිරීම් ආදි කටයුතුවල යෙදිලා තමයි ඉන්නේ. මට පැවරුණ වගකීම උපරීමයෙන් ඉෂ්ට කරන්න මම කැපවෙනවා.ඒ වගේ ම මේ ප‍්‍රසංගයෙන් ලැබෙන මුදල් සියල්ල රණවිරු සුබ සාධනයටත්, යාපනය කලා කේන්ද්‍රය පිහිටුවීමටත් යොදවන යහපත් කාර්යයක් බැවින් අනිත් සෑම කලා කරුවෙකුටම, කලා කාරියකටමත් මම ආදරයෙන් ආරාධනා කරනවා අපිත් එක්ක එකතු වෙන්න කියලා. මේ වැඩත් එක්කම ඉදිරියේදී මට ‘god father’  චිත‍්‍රපටයේ රංගනය සඳහා එක්වෙන්නත් තිබෙනවා.  ’දුටුගැමුණු’ වීර කාව්‍යය චිත‍්‍රපටයට නැඟෙනවත් එක්කම අපේ පෙ‍්‍රෟඪ ඉතිහාසයේ විවිධ වීර චරිත නිරූපණය කිරීමේ අවස්ථාව අපේ රංගන ශිල්පීන් බොහොමයක් දෙනාට හිමිවීම ඔවුන් ලබන විශේෂ වරප‍්‍රසාදයක්.මේ ආකාරයට දස මහා යෝධයින් අතරින් ගෝඨයිම්බර ගේ චරිතය නිරූපණය කිරීමේ අවස්ථාව හිමි වී ඇත්තේ අපේ මාධ්‍ය සගයෙක් මෙන්ම ටෙලිනාට්‍ය හා චිත‍්‍රපට නළුවෙක් වන ගාමිණී ජයලත්ට.ඇත්තටම ජයන්ත චන්ද්‍රසිරි මට මේ චරිතය නිරූපණය කිරීම සඳහා ආරාධනා කරත්දි මට ලොකු සතුටක් හිතට දැනුණා. අපේ අතීතයේ හිටපු කාගෙත් කතාබහට ලක්වුණු දසමහ යෝධයින් අතරින් ගෝඨයිම්බර ගේ චරිතය තමයි මට ලැබිලා තියෙන්නේ. මේ දවස්වල ඒ සඳහා සිරුර හැඩගසා ගන්න මහන්සි වෙනවා. ඊට අමතරව චිත‍්‍රපටයේ අසුන් පිට යාමේ දර්ශන ඇතුළත් නිසා මේ දිනවල අසුන් පිට යාම පුරුදු වෙනවා.:  “මම ක්ෂේත‍්‍රයට ඇවිදින් තවම ගත වුණේ අවුරුද්දයි මාස අටක් වැනි ඉතාම කෙටි කාලයක්. මේ කාලය ඇතුළත මට ලැබුණු පේ‍්‍රක්ෂක ප‍්‍රතිචාර ගැන හිතනකොට ඇත්තටම මට පුදුමත් හිතෙනවා.මම හිතුවෙ නෑ ලංකාවේ පේ‍්‍රක්ෂකයෝ මේ තරම් ආදරයෙන් මාව වැළද ගනී කියලා.” මෙහෙම කීවේ පසුගියදා රයිගම් ටෙලි සම්මාන උළෙලෙදී ජනපි‍්‍රයම නිළිය වශයෙන් සම්මාන දිනා ගත් නෙහාරා පීරිස්.නෙහාරා කියන විදියට ඇය කවමදාවත් මේ සම්මානය ඇයට හිමිවෙයි කියලා හිතුවෙ නෑලු.සම්මාන උළෙල මොහොතේ ඇගේ නම කියවෙන විට පුදුමයකින් වගේ තමයි සම්මානය ගන්නත් ගිහින් තිබෙන්නේ.මේ සම්මානයත් එක්කම නෙහාරාට ටෙලි නාට්‍ය 03 ට ආරාධනා ලැබිලා තිබෙනවා. ඒ අතරින් ‘ආදර රිද්ම’ මේ මස අග සිට රූගත කිරීම් සිදු කරනවා.  පබෝදාට අපි කතා කරන කොට ඇය හිටියේ ඇයට ලැබුණු නවතම ටෙලිනාට්‍යයේ රූගත කිරීම් සඳහා යන්නට සූදානම් වෙමිනුයි. ඒ ඩග්ලස් රණසිංහගේ අලුත්ම ටෙලිනාට්‍යයක මාධ්‍යවේදිනියකගේ චරිතය සඳහා . කොහොමද තොරතුරු අහන්න කතාකළාම පසුගියදා රංගන ජීවිතයේම මුහුණ දෙන්න සිදුවුණු අත්දැකීමක් ගැනත් ඇය සඳහන් කළා.’පසුගිය දිනවල මම සම්බන්ධ වෙලා හිටියේ සුරාජ් මාපා සහ දයාරත්න වික‍්‍රමගේ නිෂ්පාදනය කරන ෂර්ලි පී.දෙලංකාවල අධ්‍යක්ෂණය කළ ‘දෙගම්මැදියාව‘ ටෙලි නාට්‍යයටය.අපි මාස දෙකක් විතරම බලංගොඩ අවට තමයි හිටියේ. මේ ටෙලි නාට්‍ය මගේ රංගන ජීවිතේ සුවිශේෂි අත්දැකීමක් වෙන්නේ අපේ අයියා බිමල් ජයකොඩිත් එක්ක ඉස් ඉස්සරලම මට රඟපාන්න ලැබුණ නිසයි.අපි දෙන්න වෙන වෙනම කොච්චර ටෙලි නාට්‍යවල රඟපාලා තිබුණත් දෙන්නටම එකට රඟපාන්න ලැබුණු මුල්ම අවස්ථාව මේක. අනිත් එක මගේ ඡධර ටපඪඥදඤ හැටියට තමයි බිමල් අයියා මේ නාට්‍යයේ රඟපාන්නේ.  සනත් අබේසේකර ටෙලි නාට්‍ය අධ්‍යක්ෂණය කර වාර්තාවක් පිහිටුවන්න යනව ද කියලත් සමහරකුට හිතන්න පුළුවන්. ඒ තරමට මේ වන විට ඔහු අධ්‍යක්ෂණය කළ ටෙලි නාට්‍ය ප‍්‍රමාණයෙන් වැඩිය. ඉතින් මේ ටෙලි නාට්‍ය ගණන තවත් වැඩි කර ගන්න අවස්ථාවක් සනත්ට පසුගිය දවසක නැවතත් උදාවුණා. ඒ තමයි ඔහුගේ අලුත්ම ටෙලි නාට්‍යය වන ‘ආදර රිද්ම’ ආරම්භ වීම.මෙහි විශේෂ සිදුවීමක් වුණේ පසුගියදා පැවැති සනත්ගේ උපන් දිනය දවසේ තමයි ‘ආදර රිද්ම’ ටෙලි නාට්‍යයේ රූපගත කිරීම් ආරම්භ වුණේ. මේ ඔහුගේ 29 වෙනි ටෙලි නාට්‍යයයි.මේ කතාවේ කතා සංකල්පය, සහ නිෂ්පාදනය ගයානි අනෝජා අතපත්තු ගෝමස් ගෙනි. සනත් කිව්ව විදියට මෙය තරුණ ආදරය ගැන පසුබිම් වුණු කතා වස්තුවක්. තාරුණ්‍යය සංකේතවත් වන්නට මෙවර සනත් මේ ටෙලි නාට්‍යයේ සංගීත අධ්‍යක්ෂණය බාර දී ඇත්තේ ජිප්සීස් නායක සුනිල් පෙරේරා ගේ පුතු වූ ගයාන් පෙරේරා ප‍්‍රමුඛ ‘ඩැඩී’ බෑන්ඩ් එකටයි.ඔවුන් මේ ටෙලි නාට්‍යය වෙනුවෙන් ගීත තුනක් ද නිර්මාණය කර තිබෙන බව සනත් රසඳුනට පැවසුවා.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062811</link>
    <topic>තාරුණ්‍යයේ නර්තන ප‍්‍රාතිහාර්ය</topic>
    <author>හේමාලි ඡායාරූප – ගීත් ද මෙල්</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුසතියේ සෑම ඉරිදා සහ සෙනසුරාදා දිනකම රාති‍්‍ර 9.30 ට දෙරණ රූපවාහිනිය ඔස්සේ විකාශය වන දෙරණ city of dance නර්තන තරගාවලිය අලුත් ආරක නර්තන වැඩසටහනකි.ලංකාව පුරා විසිරී සිටින නර්තන හැකියාව ඇති තරුණ තරුණියන් අතරින් තෝරා ගත් කණ්ඩායම් එකිනෙකා පරයමින් මේ තරග බිමට පිවිස සිටියි. මෙම වැඩසටහන ඔස්සේ ඔබට දැකිය හැකි වන්නේ සාම්ප‍්‍රදායික නර්තන රටා හෝ ඒ ඇසුරින් කෙරුණු නිර්මාණාත්මක නර්තන රටාවන් නම් නොවේ.අද වන විට මේ තරග බිමේ තරග වදිනුයේ හිපොප් ශෛලියේ නර්තන අංග රැසක් එක්කරන තරුණ පිරිසකි.දෙරණ city of dance  තරගාවලිය දෙරණ රූපවාහිනියේ සභාපති ලක්සිරි වික‍්‍රමගේ මහතාගේ අදහසකට අනුව කි‍්‍රයාවට නැගුණකි. මෙවැනි තරගයක් පැවැත්වීමේ අරමුණ වී ඇත්තේ ප‍්‍රසංග වේදිකාව ඉදිරිපස නටන අපේ බොහෝ තරුණ තරුණියන්ගේ දක්ෂතාවයන් අගය කිරීමේ අරමුණින්.ඒ අනුව කොළඹ, ගාල්ල, අනුරාධපුරය, දඹුල්ල ඇතුළු ප‍්‍රදේශ රැසකට විනිශ්චය මණ්ඩලය සමඟ ගොස් දක්ෂතා ඇති තරුණ තරුණියන් රැසක් ඔවුන් තෝරා ගත්තේය. ලංකාවේ හතර දිග් භාගයෙන් තෝරාගත් මේ නර්තන ශිල්පීන් අතරින් අද වෙන විට තරග බිමේ ඉතිරිව සිටින්නේ තරගකරුවන්, තරගකාරියන් 60 දෙනෙක් පමණි.  නිෂ්පාදන කණ්ඩායමදෙරණ city of dance  තරගාවලිය ආකාර දෙකකින් පැවැත්වීමට ඔවුන් කටයුතු සූදානම් කර ඇත. තෝරා ගත් නර්තන ශිල්පීන් ශිල්පිනියන් එකතු කර ඔවුන් නර්තන කණ්ඩායම් 12 ක් නිර්මාණය කර ඇත. මේ ලිපිය ලියන මොහොත වන විට තරග බිමේ සිටියේ නර්තන කණ්ඩායම් 11 කි. sms මනාප අනුව මෙම නර්තන කණ්ඩායම් ද එකින් එක තරග බිමෙන් ඉවත්වේ.අවසානයේ ඉතිරිවන නර්තන කණ්ඩායමට Best dancing group සම්මානය සමඟ තිළිණ හිමිවෙයි. මෙසේ හොඳම නර්තන කණ්ඩායම තේරීම එක් අදියරකින් සිදුවන අතර අනෙක් පසින් හොඳම නර්තන ශිල්පිනිය (Best dancer) තේරීමේ තරගාවලියක් ද කි‍්‍රයාත්මක වේ. මේ වෙනවිට තරග බිමේ සිටින නර්තන ශිල්පිනි ශිල්පිනියන් 60 දෙනා අතරින් විනිශ්චය මණ්ඩලය මඟින් 20 දෙනෙකු තෝරා ගැනේ. එම විසිදෙනා අතරින් city of dance තෝරාගනු ලැබේ.මෙම නර්තන ප‍්‍රසංගයේ විනිශ්චය මණ්ඩලය වශයෙන් ප‍්‍රවීණ නර්ථන ශිල්පී චන්දන වික‍්‍රමසිහං, ටෙලි නාට්‍ය නිළි උපේක්ෂා ස්වර්ණමාලි, නර්තන ශිල්පී මොහාන් සුබසිංහ කටයුතු කරති. මෙම නර්තන ප‍්‍රසංගය පිළිබඳව සිය අදහස් දැක්වූ චන්දන වික‍්‍රමසිංහ.”දෙරණ city of dance නර්තන ප‍්‍රසංගය ඇත්තටම ආන්දෝලනයකට ලක්වුණු ප‍්‍රසංගයක්. මෙම ප‍්‍රසංගයේ සාම්ප‍්‍රදායික නර්තන හෝ නිර්මාණාත්මක නර්තන නැහැ. හිපොප් ශෛලියේ නර්තනාංග තමයි මෙහි අඩංගු වෙන්නේ.මේ නර්තන ප‍්‍රසංගය ඇත්ත වශයෙන්ම කිව්වොත් මටත් අභියෝගයක් වුණා. ඇයි මම මේ වගේ නර්තන ප‍්‍රසංගයක විනිශ්චයකරුවෙක් ලෙසට කටයුතු කරන්නේ කියන ප‍්‍රශ්නය බොහෝ දෙනෙක් මගෙන් අහන්න ගත්තා.මෙතනදි මම හිතුවේ මෙතන ඉන්නෙත් අපේ රටේම දක්ෂතා සපිරි තරුණ තරුණියන් පිරිසක්. මෙතන ඉන්න සමහරුන්ගේ දක්ෂතා දැක්කම මට පුදුම හිතෙනවා.මේ අයගේ උපන් හැකියාව, දක්ෂතාවය අගය කරන්න ඕන කියලා මම හිතුවා. දෙරණ වගේ රූපවාහිනි ආයතනයක් ඒ කාර්යයට අත දීම අගය කළ යුතුයි.”සාම්ප‍්‍රදායික නර්තන ශිල්පියකු වශයෙන් නමක් දිනාගෙන සිටින මොහාන් සුබසිංහ පැවසුවේ ද මේ තරුණ තරුණියන් සතු දක්ෂතාවලින් ප‍්‍රයෝජන ගන්නට මෙය හොඳම අවස්ථාවක් වන බවයි.ටෙලි නාට්‍ය නිළි උපේක්ෂා ස්වර්ණමාලි පැවසුවේ නර්තනයට හැමදාමත් ආදරය කරන කෙනෙකු විදියට මෙවැනි තරග විනිශ්චයකට සම්බන්ධ වීමට ලැබීමත් වාසනාවක් ලෙසට සලකන බවයි.හේමාලි ඡායාරූප – ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062814</link>
    <topic>පෙට්ටි කැමරාවෙන් පටන් ගෙන රජ ගෙදර තෙක් ආ ගමන</topic>
    <author>ඉනෝකා පෙරේරා බණ්ඩාර</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුහතර අතට රැකවල්ලු. ඒත් ඔහුට නෑ බාධාවක්. රටේ පළමු පුරවැසියා වෙත එල්ලවන ඔහුගෙ කැමරාව, නිදහසේ කි‍්‍රයාත්මක වෙනව.ජනාධිපතිවරයකුගෙ අභිමානය, තේජාන්විත බව, සියුම් ඉරියව් ඒ කැමරා කාචයෙ සටහන් වෙන්නෙ බොහොම සීරුවට.අපූරු රාජකාරියක්. රටේ නායකයා යන යන තැන ඔහුත් එතැන.එක අතකට, ලෝකෙ පුරා එහෙම කරක් ගහන්න ලැබෙන්නෙ මොන ජගතටද...සුදත් සිල්වා, ඒ වාසනාව නිබඳ අත්විඳින කෙනෙක්. ඔහු ජනාධිපති නිල ඡායාරූප ශිල්පියා නිසා.අපේ රටේ එහෙම තනතුරක් ඇරැඹෙන්නෙ ඔහුගෙන්. අදත් එම තනතුරේම රැඳෙන කාර්ය බහුලම ඡායාරූප ශිල්පියත් ඔහු.ඒ විතරක් නෙවෙයි, ජනාධිපති මාධ්‍ය අංශයේ ඡායාරූප හා වීඩියෝ ඒකකයේ අධ්‍යක්ෂවරයා ලෙසත්, ප‍්‍රවෘත්ති දෙපාර්තමේන්තුවේ ඡායාරූප අංශයේ උපදේශක ලෙසත් ඔහු මත්තෙ විසල් වගකීමක්.ජනාධිපතිවරු හතර දෙනෙක් සහ අගමැතිවරු තිදෙනකුගේ නිල ඡායාරූප ශිල්පී ලෙස ගත කළ ඒ ජීවිතයට දැන් විසිපස් වසරක්.ඔය කාරණාවලටම, සුදත් අපට සුවිශේෂි වන තවත් හේතුවක් එකතු වෙනව.ඔහු එක ඉත්තක සුපිපි මලක්.ඡායාරූප ශිල්පී පවුලක සාමාජිකයෙක්. ඔහුගෙ සීයා - තාත්තා සහ සොහොයුරාත් ඡායාරූප ශිල්පීන්.සීයා, සොයිසා රාජපක්ෂ. තාත්තා, ගුණසිරි සිල්වා. මල්ලි විජිත් සිල්වා.ඡායාරූප කලාවෙ දැවැන්තයන් ව ගුණසිරි - සුදත් – විජිත් නම් කියැවුණත්, ඒ අතීතය පටන් ගැනෙන්නෙ සීයාගෙන්.අපේ රටේ ඡායාරූප කලාවෙ අනාදිමත් කාලෙක, සුද්දගෙ යුගයෙ ‘ප්ලාටේ’ කොම්පැණිය තිබුණෙ කොළඹ වරායට පේන දුරින්.සුදත්ගෙ සීයා, ‘ප්ලාටේ’ කොම්පැණියෙ ඡායාරූප ශිල්පියෙක්. පොටෝ ගන්න විතරක් නෙවෙයි, ඊට අදාළ සියලුම රසායනාගාර කටයුතුවල නියැළුණේ සුද්දො එක්ක. හරි හරියට.සුදත්ල සීය කිව්වෙ ආච්චිගෙ මල්ලිට. ගුණසිරිගෙ නම් මාමා. සුදත්ලගෙ ඔය සීයා, තමන්ගෙ අක්කගෙ පුතු ගුණසිරි කෑම පැයේදි සාප්පුවට ගෙන්ව ගන්නව.ගුණසිරි - සුදත් - විජිත් පවුලේ අය සමඟ.කෑම පැය, සුද්දො එහාට මෙහාට වෙන වෙලාව. කැමරාවක් අල්ලන හැටි, පොටෝ ගන්න හැටි, ඒවා සුද්ද කරන හැටි, මුද්‍රණය කරන හැටි, ටච් කරන හැටි ඔය වගේ ඡායාරූප කලාවට අයිති හුඟක් දේ සොයිසා, ගුණසිරි පුතුට කියල දුන්නෙ කෑම පැයේදි.කිතුල්වත්ත ගෙදර ඉඳන් ගුණසිරිත් එනව වෙලාව අල්ලල.ඒත් හැමදාම කරන්න පුළුවනැයි, මේ සෙල්ලම...මාමා කියා දෙන මූලික දේ ඇසුරෙ ගුණසිරි හැම දේම අල්ලාගන්නව. බොහොම ඉක්මනින්.ඩොනල්ඩ්ස්, හෙලන්ස්, ජීවනී, ලංකා පොටෝ වගේ ප‍්‍රධාන පෙළේ ඡායාරූපශාලා කිහිපයකම වැඩ කරපු ගුණසිරි, ඉස්සරෝම තමන්ගෙ කියල සාප්පුවක් පටන් ගත්තෙ රාජගිරියෙ. ඒ 1972 දි. ඒත් දවසක තමන්ගෙම ඉඩමක ඔහු පොටෝ සාප්පුවක් අරිනව. ඒ, 1982 වසරෙ පිටකොටුවෙ.”තාත්තා කාලයක් ඇත්ත පත්තරේ ඡායාරූප ශිල්පියා. වමේ දේශපාලකයන් ඇසුර තමයි තාත්තා පි‍්‍රය කළේ. ඒත් වැඩිකල් පත්තර රස්සාව කළේ නෑ. ‘බොක්ස්’ කැමරාවෙන් තමයි ඔය ඔක්කොම විස්මකර්ම වැඩ කළේ.අපි පුංචි කාලෙ තාත්තා අපිට කැමරා හුරු කළා. ගෙදරදිත් සාප්පුවෙදිත් හැම වෙලාවෙම අපි දැක්කෙ කැමරා ආම්පන්න එක්ක ඔට්ටුවෙන තාත්තා. විජිත් මල්ලියි මායි උනන්දුයි කියල දැනගත්තම ඒ ශිල්පයට අදාළ හැම දේටම අපිව හුරු කළා. අත්දැකීම් දුන්නා.එක කාලයක් තිබුණ, ෆිල්ම් රෝල් නෑ. පේපර්ස් නෑ. කෝටා එකක් ලැබෙන්නෙ.තාත්තා මාව යවනව, කොල්ලුපිටියෙ තිබුණු වෘත්තීය ඡායාරූප ශිල්පින්ගෙ සමූපකාර සමිතියට. පැය ගාණක් පෝළිමේ ඉඳලයි මං කෝටා එක ගෙනියන්නෙ...”ඒ ලබපු අත්දැකීම් ඡායාරූප කලාවෙ යහ මගකට පාර කිව්ව මිස කවදාවත් වැරදුණේ නෑ කියලයි සුදත් කියන්නෙ.ගුණසිරිට දරුවො හය දෙනෙක්.ගුණසිරි සිල්වා එදාදයා හේමලතා වැඩුමල් දූ. සරත් සිල්වා ලොකු පුතු. සුදත් උපන්නෙ පවුලෙ තුන්වැනිය විදියට. විජිත් ඊළඟට. රංජනි සහ චිත‍්‍රානි ඊළඟ දූල. මේ දරු හය දෙනාම ඡායාරූප කලාව දැන උගත්තට ඒ, තම වෘත්තීය කරගත්තෙ සුදත් සහ විජිත්.”ඒ කාලෙ ෆ්ලෑෂර් නෑ. ෆ්ලෑෂ් බල්බ් එකක් දාපුවම පොටෝ 4 යි ගන්න පුළුවන්. 120 කියන රෝල් වර්ගය දාපුවම පොටෝ 12 යි ගන්න පුළුවන්.මගුල් ගෙදරක උපරිම ගන්නෙ පොටෝ 24 යි. ඒත් කළු සුදු. කළුවර කාමරේක තියාගෙන තමයි ඔක්කොම කළේ. ඡායාරූපයෙ අඩුපාඩු හැදුවෙත් පින්සලෙන් නැති නම් පැන්සලෙන්, අතින්. මඟුල් ගෙදරක වුණත්, විශේෂ උත්සවයක් වුණත් තාත්තගෙ කැමරා බෑග් එකත් එල්ලගෙන අපි දෙන්න තමයි උදව් කාරයො දෙන්න හැටියට යන්නෙ.හැම උත්සවයකටම ඊට අදාළ ආවේණික බවකුත් එක්කයි ඡායාරූප ගන්නෙ. ඒ ගමන්වලදි අපි හුඟක් දේ තාත්තගෙන් ඉගෙන ගත්තා. එතැනින් නවතින්නෑ. ඒ පිංතූර ටික මුද්‍රණය කරන කල්ම තාත්තා අපිව සහභාගි කරව ගන්නව.බොක්ස් කැමරාවෙන් පටන් ගත්තම, මිලි මීටර 35, මිෂිටා, යෂිකා.. ඔය කොයි කැමරාවෙනුත් අපි වැඩ කළා...”සුදත් අයියට වගේම ඒ ලබපු අත්දැකීම් මහා අත්වැලක් වුණා කියලයි විජිත් කියන්නෙ.ඒ අපේ රටේ ප‍්‍රවීණ ඡායාරූප ශිල්පි ලැයිස්තුවේ, ගුණසිරි සිල්වා ඉදිරියෙන්ම හිටි යුගයක්.ගම් උදාවෙන් රට පිබිදෙමින් තිබුණෙත් ඔය කාලෙ. ගම් උදාවෙ ඡායාරූප ගැනීමේ කොන්තරාත්තුවක් ගුණසිරි සිල්වට ලැබෙනවා.ගම්මානෙක පෙර සොබාව, එහි ගෙවල් හැදෙන හැටි, නිවාස ඉදිවූ පසු... පියවරක් ගානෙ ඡායාරූප ගතකොට, රණසිංහ පෙ‍්‍ර්මදාස අගමැතිවරයාට ලැබෙන්න සැලැස්වීමයි, ගුණසිරිට පැවරුණු රාජකාරිය.ඡායාරූප කලාවේ - තාත්තල - පුතාල- ගුණසිරි - සුදත් සහ විජිත්තාත්තා මේ වැඩේට යනකොට උදව්වට ගියේ සුදත්, ලොකු පුතු.ඉඳිහිට තාත්තා එක්ක ගියත්, බොහෝ වෙලාවට සාප්පුව බලාගත්තෙ විජිත් පොඩි පුතු.රට පුරා ඇවිදින මේ වැඩේ ගැන සමහර දවස්වල සුදත්ට දැනුණෙ මහ කම්මැලිකමක්.“දවස් කීපයක් එහෙම නොගිහින් ඉන්න කොට පෙ‍්‍ර්මදාස අගමැති තුමා තාත්තාගෙන් මං ගැන අහල.‘මොකද ගුණසිරි, පුතා දැන් පේන්න නැත්තෙ...’ කියල. තාත්ත ඕක ඇවිත් කිව්වම මට පොඩි ගැම්මක් ආවා.ගණන් ගන්නෑ වගේ හිටියට මං ගැන අගමැතිතුමාට මතකනෙ කියල. ඊට පස්සෙ මං ආයෙමත් තාත්ත එක්ක දිගටම වැඩවලට ගියා.මං ගන්න පිංතූර එතුමට පෙන්වන්න ඇල්බම් හදල බාර දුන්නත් ඒව කවදාවත් එතුමගෙ අතට ගිහින් තිබුණෙ නැහැ. ඔය ගැන මං කියවන කොට තාත්ත කිව්වා,“පොඩි ඇල්බම් එකක් හදාගෙන පාන්දර 4 ට සුචරිතයට යන්න. එතන මිනිස්සු පෝලිමේ ඉන්නව, අගමැතිතුමා හමුවෙන්න. ඔයත් පෝලිමේ ගිහිං ඕක අතටම බාරදෙන්න...” කියල.මං එහෙම කළා. හැබැයි එදයින් පස්සෙ එතුමට මගේ ඡායාරූප ගැනිල්ල ගැන අවබෝධයක් ඇති වුණා.එතකොටත් අගමැති නිල ඡායාරූප ශිල්පී කියල තනතුරක් අපේ රටේ තිබුණෙ නැහැ. එතුමට නිල ඡායාරූප ශිල්පියෙක් අවශ්‍ය වුණු වෙලාවෙ, මාව මතක් වෙලා. ‘ගුණසිරිගෙ පුතෙක් ඉන්නව මේ වැඩේට සුදුසු. හොයල බලල පත්කරන්න...’ කියල ප‍්‍රවෘත්ති ලේකම්ට කියල තිබුණ...”1984 අපෙ‍්‍ර්ල් 01 වැනිදා, සුදත් අපේ රටේ පළමු අගමැති නිල ඡායාරූප ශිල්පියා විදියට පත් වුණේ ඔය විදියට.එහෙම පටන් ගත් වෘත්තිය ජීවිතේ, රණසිංහ පෙ‍්‍ර්මදාස, රනිල් වික‍්‍රමසිංහ, මහින්ද රාජපක්ෂ අගමැතිවරු තිදෙනාගේත්, රණසිංහ පෙ‍්‍ර්මදාස, ඩී.බී. විජේතුංග, චන්ද්‍රිකා බණ්ඩාරනායක සහ මහින්ද රාජපක්ෂ ජනාධිපතිවරු හතර දෙනාගේත් නිල ඡායාරූප ශිල්පී ලෙස ආ ගමන, වෙලාවකට ඔහුටත් පුදුමයි.ජනාධිපතිවරයෙකුගෙ ඡායාරූප ශිල්පියා වීමේ බැරෑරුම් කම, සුදත් පළමු වරට අත්වින්දේ රණසිංහ පෙ‍්‍ර්මදාස හිටපු ජනාධිපතිවරයාගෙන්.පෙ‍්‍ර්මදාස ජනාධිපතිවරයා දවසක් ඔහු වේදිකාවක දණ ගැස්සුව.“ඒ මුල්කිරිගල අතුරුමැතිවරණයෙදි. එතුමා වේදිකාවෙ ඉඳගෙන. මහා සෙනඟක් ඉස්සරහින්. මම හිටියෙ වෙන තැනක.මට පණිවුඩයක් ආවා, ජනාධිපතිතුමා මාව හොයනව කියල. මං ගියා ළඟට. “කොහෙද අයිසෙ පිස්සු බල්ල වගෙ දුවන්නෙ... දණ ගහනව ඔතනින්...” මාත් පුටුව ළඟ දණ ගැහුව. ඊට පස්සෙ එතුම මට කනට කරල කියනව, ‘ගන්නව හොඳ පිංතූරයක්, ඔය මහ සෙනඟ සේරම අල්ලල...’ කියල.ඇත්තටම ඒක හොඳ කෝණයක්. පිංතූර ගැනිල්ල ගැන එතුමට තිබුණෙ හොඳ අවබෝධයක්...” ඔය කියන ඡායාරූප කලාවේ ඉව, මහින්ද රාජපක්ෂ ජනාධිපතිවරයාටත් තියෙනව කියලයි සුදත් කියන්නෙ.සුදත්“ඇත්තටම එතුමා මට ඡායාරූප මවල දෙනව. කියන්න හසුරුවන්න වෙන්නෙම නැති තරම්.ජනතාව අතර හැසිරෙද්දී හිතාගන්න බැරි මානුෂීය - කලාත්මක ඡායාරූපවලට එතුම ප‍්‍රස්තුත හදල දෙනව. ඡායාරූප ශිල්පියෙකුට ඒක හරි පහසුවක්...”කොයි පාට නායකත්වයට ආවාත්, සුදත් ගැන තිබුණෙ පැහැදීමක්.ඒ පැහැදීම සහ විශ්වාසයමයි, ඔහු ගොඩ නඟා ගත් ධනයත්.“රාජ්‍ය නායකයන් ළඟ වැඩ කරද්දී පළමු දේ විනය. විශ්වාසය. රාජකාරියෙ රහස් ගෙදරදිවත් නොකියන එක මගෙ ප‍්‍රතිපත්තිය. අනෙක හාම්පුතා විවේචනය නොකරන එක.මහින්ද රාජපක්ෂ ජනාධිපතිතුමා, මාව පත්කර ගනිද්දී මගෙන් ඇහුවෙ එක දෙයයි.“ඔයා රනිල් වික‍්‍රමසිංහගෙ පිංතූර ලස්සනට ගත්තට, මගේ පිංතූර කැතට ගන්නෑ නේද...” කියල. එතුමා අගමැතිවරයා කාලෙ ගොඩ නැඟුණු විශ්වාසය මතයි, මං අදත් රැඳීල ඉන්නෙ...”විශ්වාසය සහ විනය දැඩි ලෙස සැලකූ පෙ‍්‍ර්මදාස ජනාධිපතිවරයා, මිය ගිය මොහොතේ සුදත් හිටියෙ එතුමා ළඟ. පේන දුරින්.මහා දුම් වළාව... කම්පනය මැද තත්පර කීපයක් ගත වෙන්න ඇති.“‘ඔය පිංතූර ටිකක් ගහන්න විගහට...’ කව්දෝ කියනව ඇහුණ. මං අඩ සිහියෙන් වගේ හතර අතේ පිංතූර ගත්ත. සුද්ද කරල බලද්දියි දන්නෙ, අනේ මං අරන් තියෙන්නෙ මියගිය ජනාධිපතිතුමාගෙ පිංතූර බව.මං එතුමගෙන් හුඟක් දේ ඉගෙන ගත්ත. අනෙක් ජනාධිපතිවරු ළඟ වැඩ කරද්දි, මගේ අඩුපාඩු අවම කරගන්න, ඒව මට අත්වැලක් වුණා...”ඒ අත්දැකීම්වලට තවත් වටිනාකමක් එකතු වුණේ ජපානයේ නිකෝන් ආයතනයට ලැබුණු දෑවුරුදු ශිෂ්‍යත්වය නිසා.1996 දී සුදත් ජපානය ගියේ මුල්ලේරියාව ජාතික ළමා අධ්‍යාපන පදනමෙන් පිරිනමපු ඒ ශිෂ්‍යත්වයෙන්.ඔහු පළමුවරට පිටරටකට ගියේ 1986 වසරෙ. ඒ, පෙ‍්‍ර්මදාස ජනාධිපතිවරයා සමඟ රුමේනියාවට.“යන්න කලින් කිව්වා, හවස ගන්න පිංතූර පහුවදා පාන්දර හතර වෙනකොට ජනාධිපතිවරයාට පෙන්වන්න ඕන කියල. අද වගේ ඊමේල්, පරිගණක පහසුකම් මුකුත් නැති කාලයක්. මං ටිකක් කල්පනා කළා. තාත්ත කිව්වා,“කිසිදේකට බය වෙන්න එපා. කළු කොළ ටිකක් අරගෙන යන්න. ඔයා නවතින හෝටල් කාමරයේ බාත්රූම් එකේ අලවල, ඩාක් රූම් එකක් හදාගන්න කියල. මට පොඩි ‘රෂියන් එන්ලාජර්’ එකකුත් ගෙනැත් දුන්නා.අවශ්‍ය කෙමිකල්, දළ සේයාපට සියල්ල අරගෙන ගිහින් තාත්ත කියපු විදිහටම කළා. පහුවෙනිදා පාන්දර පිංතූර පෙන්වන්න මුළු රෑම වැඩ කළා...”සුදත්ගෙ ඒ කැපවීම අපතේ නොගිය බව කියන්න තවත් මොන සාක්ෂිද...මේ වෙනකොට රාජ්‍ය නායකයන් සමඟ ඔහු සංචාරය කළ රටවල් ගණන සියයකටත් එහා. මේ ඔහුගෙ නම වැනි විදෙස් ගමන් බලපත‍්‍රය.සුදත් තම කාර්යාලයෙ හැදුව අපූරු ලයිබ‍්‍රරියක්.මහින්ද රාජපක්ෂ ජනාධිපතිතුමාගේ දේශපාලන ජීවිතේ සහ අගමැතිවරයාව සිටි කාලයේ පටන් අද දක්වා හැම සිදුවීමකටම අදාළ ඡායාරූප එකතුවකින් මේ ලයිබ‍්‍රරිය පොහොසත්.ලංකාවෙ සියලුම පුවත්පත්වලට සහ ලොව ඕනෑම වෙබ් අඩවියකට මේ පිංතූර අවශ්‍ය මොහොතක යවන්න ගත වෙන්නෙ විනාඩි ගණනක් කියලයි සුදත් කියන්නෙ.“සමහර විට මේ මං වැඩකරන අන්තිම රාජ්‍ය නායකයා වෙන්න පුළුවන්. විශ‍්‍රාම ගිය දවසක කරන්න ලොකු වැඩක් මට තියෙනව.මගේ තාත්තා හරි ආසාවෙන් හිටියා, අංගසම්පූර්ණ ඡායාරූප පාඨශාලාවක් අපේ රටේ පටන් ගන්න. ඒත් තාත්තට ඒක කරන්න බැරි වුණා. අතීතයේ පටන් අද දක්වා අපි දැන උගත් දේ ඇසුරින් තව දක්ෂ ඡායාරූප ශිල්පීන් පරපුරක් බිහි කිරීමයි මගෙත් ආසාව. විශ‍්‍රාම ගිය දවසක මං ඒ දේ කරනව...”සුදත්ගෙ හීනෙට අපිත් සුබ පතනව.මේ වෙනකොට මඟුල් ගෙවල් 25000 කට එහා ඡායාරුවට නඟා ඇති විජිත්, අදත් අවශ්‍ය මොහොතක අයියගෙ උදව්වට එන්න දෙවරක් හිතන්නෑ.ජනාධිපති ඡායාරූප ශිල්පී තනතුරේ උන්නත්, ඉඳහිට හෝ මංගල ඡායාරූප ගන්නයි සුදත්ගෙ ආසාව.“ඒ සොඳුරු ඡායාරූප කලාවට මං තවමත් ආසයි...”සුදත් ගෙ බිරිඳ, මල්කාන්ති ප‍්‍රියදර්ශනී. ඔහුගෙ ඡායාරූප ශාලාවෙ බොහෝ කටයුතු කෙරෙන්නෙ ඈ අතින්.චාමිකා, සුදත්ගෙ වැඩිමල් දූ. උසස් පෙළ පන්තියේ. ගිත්මි දෙවැනි දූ. සාමාන්‍ය පෙළ පන්තියේ. මේ දෙන්නත්, විජිත් ගෙ දූ ඉරූෂිත් තුන් දෙනාම කොළඹ සිරිමාවෝ බණ්ඩාරනායක විදුහලේ.උසස් පෙළ පන්තියේ ඉගෙනුම ලබන රනූෂ සහ සාමාන්‍ය පෙළ හදාරණ සචින්, විජිත් ගෙ පුතුන් දෙදෙනා. ඔවුන් කොළඹ ඩී.එස්. සේනානායක විදුහලේ.සද්නා නිල්මිණි, විජිත් ගෙ බිරිය.මේ හැමෝම තමන්ගෙ ඡායාරූප කලාවේ කාර්ය බහුලකම හොඳින් තේරුම් අරගෙන කියලයි, සුදත් - විජිත් දෙන්නම කියන්නෙ.ඉනෝකා පෙරේරා බණ්ඩාරඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062815</link>
    <topic>සරීර අපහ - සුවතාවට බුවී අක්කාගේ ඇවි දිවිල්ල</topic>
    <author>සුවතා මාධ්‍ය වියායාමය සහ රූප හරඹය තිස්ස කරුණාසේකර</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුඋදේ පොළට ගිය අක්කාත් අයියාත් දහවල් වන විට ආවේ එළවළු වලට අමතරව විශාල කොළ ගොන්නක් ද කර ගසා ගෙනය.”ආ.. අක්කා.. ආයෙත් මල් හිටවන්ඩ වගේ..”අක්කාගෙන් පිළිතුරක් නැත. මම අයියා දෙස බැලුවෙමි.”ම.. මල් නෙමේ මල්ලි.. මේ.. කරපිංචා..”අයියා පැවසුවේ බිඳුණු හඩිනි.”ක.. කරපිංචා.. මගෙ අම්මෝ.. මේ තරං.. ආ... ලාබෙට අහුවුණ හිංදා අහළ පහළටත් බෙදන්න ගේන්න ඇති.”මේ තරං වටින අවුසදයක් නිකං දෙනවනං මොනා කරන්ඩ බැරිද.. කොහෙද මේගොල්ලන්ට කීවට.. පැළයක් දෙකක් හිටවගම්මු කියල කෝ.. ලෙඩක් දුකක් ආවම තමයි... මේවයේ රඟ තේරෙන්නෙ.. කෝ දෙන්ඩ මෙහාට ඕක.. ඔය බිමත් ගෑවෙනවා..”කී අක්කා කොළ ගොන්න උදුරාගෙන වේගයෙන් ගෙතුලට ගියාය.කොළ පිළිබඳ සීඩී එක දාගැනීමට මම අයියාට කිට්ටු වුණෙමි.”මේකයි මල්ලි සීං කෝන් එක.. අක්කා ඔය ටීවී එකේ යන වධකාර හැන්දෑව ද පලු සෙවණ ද මොකක්ද අහලා කොලොස්ටරෝල් වලට බය වෙලා..අවසාන බාගය කියන විටම ඉතිරි බඩු මල්ල ගෙනයාමට පැමිණි අක්කාට මාට්ටු විය.”ඔය කිව්වේ.. හරියටම... බය නෙමේ.. මනුස්සයෝ. ඒකට කියන්නෙ පෙර පරිස්සම.. බලන්ඩ මල්ලී..මෙයාට කිසි ගාණක් නෑ.. අහුවෙන දෙයක් ඔහේ ගිලිනවා.. කිඹුලා බලුපැටව් ගිලිනවා වගේ.. පේන් නැද්ද බඩ දනිහේ ගෑවෙනවා..””අක්කා කියන එකෙත් ඇත්තක් තියෙනවා..””ඒකනෙ මල්ලි කියන්නෙ.. බලන්ඩ මල්ලි මගෙ බොඩි ඔක්කොම අවුටොප් ෂේප් වේගන යනවා..””පෙරේදා රෙදි සාප්පු ගිය වෙලාවේ ලොකු ගාණක් දීලා එකක් ගත්ත නේද?””එහෙම එකක් නෙමේ.. මගේ ඇඟේ හැඩ ගැනයි.. මනුස්සයො මේ කියන්නෙ.. ඉස්සර මගෙ ඇඟ කොහොමද නිකං කෝලා බෝතලේ වගේ.. පාරේ තොටේ පිරිමි ඇස් දෙකෙං ගිලින්න හදන්නෙ..””බ්.හු..හූ..ප්..” අයියා ආයාසයෙන් නවත්වා ගෙන සිටි සිනාව පුපුරා ගියේය.”මල්ලිටත් හොඳයි.. ඇඟ නිවෙන්න.. කොලෙස්ටෝල් නිකංම බලාස් කරපිංචා දෙවේලෙන්..””අපි කාලා හමාරයි මල්ලි...” අයියා ගේ සිහින් කෙඳුරුමෙහි තේරුම මට දැණුනේ පසුවය.එතැන් සිට හැම වේලකටම කරපිංචා පැමිණියේය. අහළින් පහලින් ටීවී රේඩියෝ වලින් පොත් පත් වලින් උගෙන පෙරා ගත් දැනුමින් අපට නොයෙක් ලෙස කරපිංචා රස විඳීමට සිදුවිය. උදේට කරපිංචා කැඳය. දහවලට මැල්ලුම සමඟ සම්බෝලය. හවසට තේ බොන්න කරපිංචා රෝල්ස් හෝ කට්ටලට් ය. රෑට ඇඹුල හෝ පිංචා ඩෙවල් නැත්තං පිංචා චොප්සුයිය.”මල්ලි ටික දවසක් කා ගෙන ඉන්ඩ” කියා අයියා හිත සනසා ගන්නට උත්සහ කළද වැඩේ වෙන පැත්තකින් පත්තු විය.”මේ කරපිංචා ගිල ගිල ඉඳලා හරියන්නෑ... එක්සයිස් කරන්න ඕනැලු.. බොඩි ෂේප් වෙලා ඇඟ කූල් වෙන්න.”එහෙනං ඔය පි‍්‍රජ් එකට වෙලා පැයක් දෙකක් ඉන්න.. මං.. ඇතුලෙ රාක්ක ටික අස්කරලා දෙන්නං..””මේ.. විහිළු නෙමේ. හෙට ඉඳන් පාන්දර ඔන්න මං ඇහැරවනවා.. දෙන්නම ලෑස්ති වෙන්න ඇවිදින්න යන්න...””හෙට ඇවිදින්න.. හෙට.. ඔපිස් දවසක් නේ.. වීක් එන්ඩ් එකේ යමු සිරා ප්ලේස් එකකට පොඩ්ඩක් ඇවිදලා සෙට්වෙලා කාරිය එන්ඩ..””එහෙම ඇවිදිල්ලක් නෙමේ.. ඇඟ අඩුවෙන්ඩ.. වියායාමෙට.. උදේට... හවහට... ඇවිදින එක මං කිව්වේ.. මේග්... ඔය පඩි තර්ක එපා.. හෙට උදේන් ලෑස්තිවෙන්ඩ.. අක්කා සමුළුව හමාර කරමින් නැගී සිටියාය.”උදේ සුට්ටක් වැඩිපුර දාන ඇලට් එකටත් ඩෙංකුටු ගැහෙන්ඩයි මල්ලි යන්නෙ...” අයියා පැවසුවේ සෝබරවය.*********** ******* **********පසුදාට පහන් වූයේ අක්කාගේ විධාන හඬත් සමඟය. “ඉක්මනට ලෑස්තිවෙලා එන්ඩ..” අක්කා අත් දිගට හා කකුල් දිගට ට‍්‍රැක් සූට් එකක් ඇඳ සැහැල්ලු පාවහන් පැළඳ සිටියාය.අයියාත් මමත් පෙර සූදානමක් නො වූයෙන් බැනියම් හැඳ සරොම් දෙකට නවා කැටි කොට ඇඳ ගතිමු.”මේ.. මේ.. සරං ඇඳං.. නෝ වෝකිං.. හයියෝ ලැජ්ජාවේ බෑ.. ඔහොම ගියොත් වෝකිං නෙමේ ගෙඩි කඩන්ඩයි ගස්වල අතු කපන්ඩයි කතා කරාවි..””නෑ.. මේ.. අපි හිතුවේ මේ ළඟට ගිහින් එනවා හංදා මොකොටද කියලා..””ළඟට..? ළඟට.. නෙමේ කිලෝමීටරදෙකක් වත් අඩුම ගාණේ ඇවිදින්න ඕනෑ..””මො.. මො.. මොනා.. කිලෝමීටර දෙකක්..” කී අයියා ගේ ඇස් දෙක කිලෝ පහේ පඩියක් මෙන් විය.අවසන අපි දු පරණ කලිසම් දෙකකට බැස කකුල් නවාගෙන අක්කා සමඟ වෝකිං චාරිකාවට එක්වුණෙමු.”ඈ මල්ලි.. උතුරෙයි.. දකුණෙයි චංදෙට මොකක් වෙයි ද?””අයියා ගමං කතාවකට මා ඈඳ්‍ර ගන්නට මුල පිරුවා පමණි.”මේ උතුර – දකුණ නෙවෙයි.. වම දකුණ කියලා ඉක්මනට ඇවිදින්න ඕනැ.. මේ නිකං.. ඕල්ඩෝග්ස් පෙටා යනවා වගේ ගිහිං හරියන්නෙ නෑ.””ඇඟට දැනෙන්ඩ වේගෙන් ඇවිදින්න ඕනැ.. හ්ම්.. හරි.. අප්.. ගෝ.. ගෝ... ගෝ..”එහෙත් අප හට වේගයෙන් යන්නට ලැබුණේ මීටර පහ හයකි. අල්ලපු ගෙදර බුවි ඇන්ටි ගේට්ටුව අසළ කුණු බෑග් එල්ලයි.”හෝව්.. හෝව්.. ගුඩ් මෝනිං.. මො.. මොකෝ මේ තුන්දෙනාම.. කළබලෙන්.. දුවන්නේ.. මිසිස් බුවාරත්නගේ ආච්චි අසනීපෙන් හිටියා කිව්වා නේද.. මේ.. මොකවත්..””නෑ.. නෑ.. මේ..මේ.. එහෙම එකකට නෙමේ.. අර..අර.. හන්දිය පැත්තට මල්පෝච්චි කරත්තෙ ඇවිල්ල කියල කිව්වා.. පෝච්චි දෙක තුනක් ගන්න කියලා.. තියෙන ඒවා ඩැමේජ් වෙලා අනේ..” අක්කා දැමූ රෝල කැරකැවුණේ අනික් පැත්තටය.”හනේ.. ඇත්තද.. අනේ.. පොඩ්ඩක් ඉන්න... එහෙනං මාත් එන්නං.. මටත් ගන්න ඕනෑ.. හොඳ වෙලාවට ඔයාලව හම්බ වුණේ. මං තනියම ගියානං ගේන්න වෙන්නේ දෙකයි.. දැං මේ.. මිස්ට බුවාරත්නයි සේකර මහත්තයයි දෙන්නම ඉන්නවනේ..”වියායාමයටත් පෙර අක්කා ගේ මුහුණේ හීන් දාඩිය දමාගෙන එයි.”අනේ.. ආන්ටි.. අපිට.. ලේට් වෙනවා.. ඇවිත් ආපහු ඔපිස් යන්නත් ලේස්ති වෙන්න එපායැ.. ජග්ස් කාට් එක ඇවිල්,ද ෂුවරුත් නෑනේ. අපි ගිහින් එන්නං.. බායි..””පොඩ්ඩක් ඉන්න.. එහෙනං.. මං සල්ලි දෙන්නං තිබුණොත් මටත් රවුං දාර ඩිසයින් එකෙන් දෙකක්...””සල්ලි එපා.. තිබුණොත් ගේන්නං.. සල්ලි පස්සෙ ගමු.. බායි.. ආන්ටි..”නැවතත් අපි සුවතා වෝකින් එක ඇරඹුවෙමු.”හාපෝ ඔය මහගෙං ඔයිං බේරුණා ඇති.. හරියට කතාවට අහුවුණා නං වෝකිං නෙමෙයි මෙතන ස්ලීපිං කරන්න වෙන්නෙ රෑ වෙලා.. යං යං.. ලේට්.. වෝම් එක බහිනවා.. හරි අප්.. ගෝ.. ගෝ.. ගෝ..”අක්කා ගේ විධානයෙන් අපි නැවතත් ඇවිදිවීමට පටන් ගතිමු.”තොප්.. තොප්.. තොප්..”අප්පුඩි ගසන හඬක් ඇසුණි. ඊළඟ ගෙදර බුවිය දොර ඇර ගෙන බෑගයකුත් ගෙන මිදුල දිගේ ගේට්ටුව දෙසට දුවගෙන එයි.”අනේ.. පොඩ්ඩක්.. ඉන්න.. මිස්ට බුවාරත්න.. කඩේ පැත්තෙ නේද යන්නේ.. එන ගමං පාං දෙකක් අරං එනවාද?”අයියා අක්කා දෙස බැලුවේ දයාබරවයි.”අ අපි.. මේ.. පොඩි.. හදිසියකට යන්නේ.. හන්දිය පැත්..””අනේ.. ප්ලීස්.. මෙයා.. මට අද යන්න විදියක් නැ. සැමියට අමාරුයි..””ඈ.. මහත්තයට මොකෝ.. ඊයෙ හැන්දෑවෙත් මාත් එක්ක නෙ බස් එකේ ආවේ..” බුවා අයියා කලබලවිය.”හි..හි..හි..හී... මහත්තයා නෙමෙයි අනේ සැමී කියන්නේ.. අපේ ඩෝගී.. ඊයෙ රෑ ඉව්වෙ නෑ.. කඩෙන් කොත්තුවක් ගෙනැත් දුන්නා.. ඒක කාලද කොහෙද.. නන්ස්ටොප් ගේ ඇතුළෙයි මිදුලෙයි හැම තැනම ටොයිලට් යනවා..””ඔය කොත්තු අපිට ඔරොත්තු දුන්නට.. බල්ලොන්ට පත්තියං නෑ.. මං කියන්නද වැඩක්..” අයියා ගේ ඉදිරිපත් වීමට පෙර අක්කා ගේ විධානය ඇහුණි.”පාං තිබ්බොත් අරං එන්නං.. අපි.. මේ හදිසියකට යන්නෙ.. සොරි අනේ.. පස්සෙ එන්නං කෝ.. කී අක්කා අප දෙස හැරී.. යං යං.. ඉක්මනට වෝම් එක බහින්න හොඳ නෑ.. හරි අප්.. හරි අප්...”අපි වේගයෙන් අඩි තබා ගමන ඇරැඹුවෙමු. එහෙත් අඩි තුනකින් නැවතත් පසු පසින් හඬ ඇසුණි. ”මේ..මේ.. අනේ.. මේ.. තිබ්බොත්.. ඉඳි ආප්ප මුලකුත් ගේන් නෝඕ..””මේ.. මේ.. මේ විදියට ගියොත්.. වෝකිං.. කෙසේ වෙතත් ගමටම සොපිං යන්නයි වෙන්නේ.. කරන වෑයමක් ගේ හතර සීමාවේ කරන් නැතුව.””මේ.. මේ.. ස්ලෝ වෙන්ඩ එපා.. කතාව නවත්තන්ඩ කෝ.. අනේ.. කතාවට ගියාම බී‍්‍රතිං වෙනස් වෙනවා.. හොඳට හුස්ම අරං වේගෙන්.. යං හරි අප්.. හරි.. අප්.. ගෝ.. ගෝ..”නැවතත් අපේ වෝකිං ඉක්මං විය. අක්කා ගේ හති හලන හඬ නිසා අපේ හතියේ හඬ නැසේ. මද දුරක් ගිය අපේ සරීර උණුහුම් වී දාඩිය වැටීගෙන ආවා පමණි.”දුවන්න.. දුවන්න.. හයියෙන් දුවන්න..” හඬක් ඇසුණි. ඒත් ඒ හඬ අක්කා ගේ තියුණු හඬ නොවේ. අපි තිදෙන වහාම හඬ ඇසුණු පැත්තට හැරුණෙමු.ඉතිං ඊට පස්සෙ.....ඇඟ පාඩු කර ගන්න කැමති අයට අලුත් ම සිස්ටම්ස් එකක් සමඟ සුවතා වෝකින් එකේ ඉතුරු හරිය ලබන සතියේ.සුවතා මාධ්‍ය වියායාමය සහ රූප හරඹය තිස්ස කරුණාසේකරtissabuwa@yahoo.com</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062816</link>
    <topic>මෝස්තර නිරූපණයට හපන් දිල්රුක්</topic>
    <author/>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුවේශ නිරූපණ ශිල්පියකු මෙන්ම කොණ්ඩා මෝස්තර නිර්මාණ ශිල්පියකු ද වන දිල්රුක් විජේසේකර කලා කුසලතා රැසකින් පිරි තරුණයෙකි.දෙමටගොඩ වේළුවන මහා විද්‍යාලයෙන් සිප්සතර හැදැරු දිල්රුක් පාසල තුළදීම නර්තනය ප‍්‍රගුණ කළේය.නර්තනාචාරිනි රැජිනි සෙල්වනායගම් යටතේ නර්තනය ප‍්‍රගුණ කර වෙස් බැඳීම සිදුකළ අතර වාසුකී සම්මුගම්පිල්ලේ මහත්මිය යටතේ භරත නර්තනය ද ප‍්‍රගුණ කිරීමට ඔහු සමත් විය.‘පිස්සු ඩබල්, දරු උපත, මාත් ගැහැනියක්, අසනි වර්ෂා, ගිනි සිළුව, වැනි චිත‍්‍රපට සඳහා උප වේශ නිරූපණ ශිල්පියකු හා කොණ්ඩ මෝස්තර නිර්මාණ ශිල්පියකු ලෙස දායක වී ඇති දිල්රුක් කීර කොටුවේ ගෙදර, රංගන විජිතය, ගිනි වෙළුම, ගිනි කුරුළු කූඩුව, වැනි ටෙලි නාට්‍ය හරහා වේශ නිරූපණ ශිල්පියකු මෙන්ම කොණ්ඩ මෝස්තර නිර්මාණ ශිල්පියකු ලෙසින් කලා ක්ෂේත‍්‍රයට සම්බන්ධ විය.පුවත්පත් හා වෙළෙඳ දැන්වීම් සඳහා නිරූපණ ශිල්පීන් හැඩගැන්වීම් කරන දිල්රුක් ‘සැලුන් දිල්රූ’ නමින් ව්‍යාපාරයක් ද පවත්වාගෙන යයි.නර්තනයට, හැඩගැන්වීමට, මෙන්ම කී‍්‍රඩාවට ද සහජයෙන්ම උරුමකම් කියන දිල්රුක් වොලිබෝල් කී‍්‍රඩාවෙන් විශිෂ්ට දක්ෂතා පෙන්වා බොරැල්ල ආසනයේ හොඳම වොලිබෝල් ප‍්‍රහාරකයාට හිමි සම්මාන පවා දිනාගෙන ඇත.මෙතෙක් ආ ගමන්මගේ තමන්ට උදවු කළ සියලු දෙනා කෘතවේදීව සිහිපත් කරන දිල්රුක් තම දැනුම මෝස්තර නිරූපණයෙන් පමණක් නොව නර්තනයෙන් ද ඕනෑම අයෙකුට ලබාදීමට සූදානමින් සිටී.ඔහුගේ ලිපිනය 57/ඒ, මීතොටමුල්ල, කොලොන්නාව.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062817</link>
    <topic>රෝග සමනයට ජල ප‍්‍රතිකාර</topic>
    <author>සාකච්ඡාවකින් සකස් කළේ ගාමිණී සුසන්ත</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුජල චිකිත්සාව (water therapy)ලෙස හැඳින්වෙන්නේ කුමක්ද?ලංකා ඉතිහාසයේ අනුරාධපුර යුගය දක්වා තොරතුරු සොයා බලනවිට ජලය යොදාගෙන රෝග සුව කළ ආකාරය, නිරෝගී ජීවිතයක් පවත්වාගෙන යාමට ජලය භාවිතා කළ ආකාරය පිළිබඳව හොඳින් අවබෝධ වෙනවා. බෙහෙත් දියර පිරුණු බෙහෙත් ඔරු යොදාගෙන ප‍්‍රතිකාර කළ ආකාරය පිළිබඳවත් එම තොරතුරුවල දැක්වෙනවා.අනුරාධපුර යුගයටත් එපිට චීනයේ තොරතුරු සොයා බැලීමේදී පෙනී යන්නේ චීන ජාතිකයින් විවිධ ආකාරයෙන් ජලය උපයෝගී කර ගනිමින් රෝග සුව කිරීමත් රෝගවලින් වැළකීමත් සිදු කළ බවයි. ජලය පමණක් උපයෝගී කරගෙන කරනු ලබන ප‍්‍රතිකාර මෙන්ම මඩ දියරවල ගිල්වා තැබීම, බෙහෙත් දියරවල ගිල්වා තැබීම අදත් චීන වෛද්‍ය ක‍්‍රමවලදී භාවිතා වෙනවා. වර්තමානයේදී බහුලව භාවිතා වන ජල චිකිත්සාව ඉහත සඳහන් ක‍්‍රම වලට වඩා තරමක් වෙනස්. මෙහිදී භාවිතා කරන්නේ ජලය තුළ සිට කරනු ලබන යම් යම් ව්‍යායාමයි.කිසියම් අයකුට හදිසි අනතුරක් වී අස්ථියක් බිඳුණා යැයි සිතන්න. එසේ නැතිනම්, හදිසියේම අංශභාග රෝගයට ගොදුරුවී අතක් හෝ පාදයක් පණ නැතිවූවා යැයි සිතන්න; එසේත් නැතිනම්, අංශභාග රෝගයට ගොදුරුවීම නිසා මුඛයේ මාංශපේශීන් සහ ස්නායු අකර්මණ්‍ය වී මුඛය ඇද වූවා යැයි සිතන්න; මෙවැනි අවස්ථාවන්වලදී මූලිකවම වෛද්‍ය උපදෙස් මත ඖෂධ ප‍්‍රතිකාර කළ යුතුයි.ඖෂධීය ප‍්‍රතිකාරවලින් බෙහෝවිට සුව කළ හැකි වන්නේ රෝගයෙන් 75% ක් පමණක් විය හැකියි. එවිට වෛද්‍යවරයාගේ අවසරය සහ උපදෙස් මත ජල චිකිත්සක ප‍්‍රතිකාර කළ හැකියි. ජලය තුළ සිට කරනු ලබන ව්‍යායාම ප‍්‍රධාන වශයෙන්ම ජල චිකිත්සාවට අයත් වෙනවා.ඉහත දැක්වුණු අකාරයේ කිසියම් රෝගයකට ගොදුරුවුණු අයකුට ව්‍යායාම කිරීමට උපදෙස් ලැබුණු විට සාමාන්‍ය ගොඩබිම් පරිසරයේදී එම ව්‍යායාම කිරීම අපහසු විය හැකියි. එහෙත් ජලය තුළ සිට එම ව්‍යායාම කිරීම ඉතා පහසුයි. ජලය තුළ සිටියදී ශරීරයට බලපාන පීඩනය නිසා එසේ සිදුවෙයි. ඒ නිසා ජලය තුළ සිට ව්‍යායාම කිරීම මගින් රෝග ගණනාවකටම සාර්ථක ප‍්‍රතිඵල ලබාගත හැකියි. එසේම ජලය තුළ සිට ව්‍යායාම කිරීමෙන් ලැබෙන ප‍්‍රතිඵලය ගොඩබිම සිට ව්‍යායාම කිරීමෙන් ලැබෙන ප‍්‍රතිඵලයට වඩා 50% කින් පමණ වැඩි බව පෙනීගොස් තිබෙනවා.කිසියම් හදිසි අනතුරක් සිදුවූ විට හෝ අංශභාගය වැනි රෝග වැළඳී අත්පා පණ නැති වූ විට මූලික ඖෂධීය ප‍්‍රතිකාරවලින් අනතුරුව වෛද්‍යවරුන් උපදෙස් දෙන්නේ ව්‍යායාම්වල යෙදෙන ලෙසයි.එසේ උපදෙස් ලබන බොහෝ රෝගීන් නියම ආකාරයට ව්‍යායාම්වල යෙදෙන්නේ නෑ. ඒ ව්‍යායාම කිරීමට ඇති අපහසුතාවය නිසයි. එසේ වුවත් ඉහතින් සඳහන් කළාක් මෙන් ජලය තුළදී පහසුවෙන් ව්‍යායාම කළ හැකියි. ගොඩබිම සිට ව්‍යායාම කරනවිට දණහිස තම හිසේ ගෑවීමට උත්සාහ දැරුවත් ඇතැම්විට එය කළ නොහැකි වෙයි. එහෙත් ජලය තුළදී එම ව්‍යායාමය කළහොත් හිස, දණහිසේ ගෑවීමට නොහැකි වුවත් ගොඩබිමේදීට වඩා හිස, දණහිස වෙතට ළංකළ හැකියි. මේ නිසා අංශභාගය, ස්නායු ආබාධ, ඇදුම වැනි රෝගා බාධයන් ගණනාවක් සුවකර ගැනීමට ජල චිකිත්සා ව්‍යායාම යොදාගත හැකියි.ඇදුම රෝගයේදී සිදුවන්නේ ශ්වසන මාර්ගය පටු වී අවහිර වීමක්. ජල චිකිත්සාවේ එන හුස්ම ගැනීමේ ව්‍යායාම (Breathing exercise) මගින් ඇදුම රෝගය සුව කරගත හැකියි. තදින් හුස්ම ගෙන ජලය යට ස්වල්ප වේලාවක් ගත කර මතුපිටට පැමිණීම මෙහිදී සිදුවෙනවා. කාලයක් මෙම ව්‍යායාමයේ නියැලෙනවිට ශ්වසන මාර්ගයේ අවහිරතායන් මග හැරී ඇදුම රෝග තත්ත්වය පහව යනවා. මෙම ව්‍යායාම කිරීම ආරම්භ කළ පළමු දින දෙක තුන තුළදී සෙම තත්ත්වය වැඩිවී යළිත් ඇදුම රෝග ලක්ෂණ පෙන්නුම් කළත්, වෛද්‍ය උපදෙස් මත ඖෂධ මගින් රෝගය පාලනය කර ගනිමින් දිගටම ජලය මත ශ්වසන ව්‍යායාම කිරීම මගින් ඇදුම රෝගය සම්පූර්ණයෙන්ම සුව කරගත හැකියි.පිහිනීමෙන් මිනිසාට ලැබෙන ප‍්‍රයෝජන මොනවාද?පිහිනුම් උපදේශක සහශී‍්‍ර ලංකා පිහිනුම්ගුරු පුහුණු සංගමයේඋප සභාපතිජනක පෙරියප්පෙරුමපෘථිවියෙන් 75% ක් පමණ ඇත්තේ ජලය. එමෙන්ම අපේ ශරීරයේ වැඩි ප‍්‍රමාණයක් තිබෙන්නේත් ජලය. ඒ නිසා ජලය අපට ඉතාම සමීපයි; සම්බන්ධයි. මූලික වශයෙන්ම අප පිහිනීමේ හැකියාව ලබාගත යුත්තේ එය ජීවිත ආරක්ෂක ක‍්‍රමයක් වන නිසයි. පිහිනුම් කී‍්‍රඩාව තුළ ප‍්‍රධාන පිහිනුම් ක‍්‍රම 4 ක් තිබෙනවා. ඒ; නිදහස් ආර, ළය ආර, පසුපස ආර සහ සමනල ආර වශයෙන්. කී‍්‍රඩකයකු නොවන අයෙක් මෙම ක‍්‍රම 4 ම දැන ගැනීම අවශ්‍ය වන්නේ නෑ. එහෙත් ජලය මත ස්වල්ප වේලාවක් පාවී සිටින ආකාරයක් සෑම දෙනා විසින්ම උගත යුතුයි.රෝග ගණනාවකටම පිහිනීම ඉතාම හොඳ ප‍්‍රතිකාර ක‍්‍රමයක්. විශේෂයෙන්ම නිතර ඇතිවන හිසේ කැක්කුම, කාර්යාලයේ වැඩ අධික වීම මෙන්ම දුරකථනයට වැඩියෙන් පිළිතුරු දීම නිසා ඇතිවන මානසික පීඩනය වැනි තත්ත්වයන් සමනය කර ගැනීමට පිහිනීම හොඳ පිළිතුරක්. මෙහිදී ජලයේ බැස හිස ජලය මතුපිට තබාගෙන ජලය මත පාවන අයුරින් විනාඩි 10 ක් පමණ සිටීමෙන් ඉතා හොඳ සහනදායී තත්ත්වයක් උදාකරගත හැකියි. මෙය, නැවුම් බවකින් නැවත සුපුරුදු රාජකාරිවල යෙදීමට කදිම ක‍්‍රමයක්. තරබාරු කමෙන් මිදීමට පිහිනීම හොඳ ව්‍යායාමයක්. අපගේ ශරීරයේ තැන්පත් වී ඇති අනවශ්‍ය මේදය ඉවත්වීමට පිහිනීම උපකාරී වෙනවා.ජලය නිසා ඇතිවන පීඩනය යටතේ ජලය මත දිනපතා පැය කීපයක් ගත කළ හැකි නම්, රෝග ගණනාවකින්ම මිදීමේ හැකියාව ලැබෙන බව නවීන පර්යේෂණ මගින් ඔප්පු වී තිබෙනවා. තරුණබව ආරක්ෂා වීමට පිහිනීමෙන් විශාල දායකත්වයක් ලැබෙනවා. එසේම පිහිනීම නිසා ශරීරය නම්‍යශීලී වෙනවා. සම නිරෝගී වෙනවා; පැහැපත් වෙනවා. මනස නිරවුල් වීම පිහිනීමෙන් ලැබෙන තවත් වාසියක්.අප දවසේ බොහෝ වේලාවක් ගත කරන්නේ හිටගෙන හෝ හිඳගෙන. මේ අවස්ථා දෙකේදීම ශරීරයේ ඉණෙන් ඉහළ කොටස තිබෙන්නේ පොළොවට ලම්භකව; සිරස්ව. මෙහිදී ශරීරය පුරා රුධිරය පොම්ප කිරීමට විශේෂ බලයක් හෘදය විසින් යෙදිය යුතු වෙනවා. අප නිදා සිටින විට සිටින්නේ පොළවට සමාන්තරව; තිරස්ව. එවිට හෘදය විසින් ශරීරය පුරා රුධිරය පොම්ප කිරීමට යෙදිය යුත්තේ අඩු බලයක්. එවිට හෘදයට අපහසුවක් දැනෙන්නේ නෑ. දිනකට පැයක් පමණ පිහිනන විට එම කාලය තුළ සිරුර තිබෙන්නේ තිරස්ව. මෙවිට සිදුවන්නේත් නිදාගෙන සිටින විට සිදුවන කි‍්‍රයාවලියමයි. හෘදය වෙහෙසට පත් නොවීම නිරෝගීව සිටීමට විශාල පිටිවහලක්.ජලය පානයෙන් ලැබෙන්නේ කිනම් ප‍්‍රයෝජනද?ජලය නොමැතිව එක් දිනක්වත් අපට ජීවත් විය නොහැකියි. අපේ ජීවිතය පවත්වාගෙන යාමට ජල පානය කිරීම ඉතා අවශ්‍යයි. පිහිනන පුද්ගලයින්, වෙහෙසවී වැඩ කරන පුද්ගලයින් ශරීරයේ සෛලවලින් වැඩියෙන් ජලය පිට කරන නිසා වැඩියෙන් ජලය පානය කළ යුතුයි. කෙසේ වෙතත් නිරෝගී පුද්ගලයකුට දිනකට ජලය බෝතල් 5 – 6 අතර ප‍්‍රමාණයක් පානය කිරීම සුදුසුයි.වකුගඩු, පෙනහලු හොඳින් කි‍්‍රයා කිරීමට ජලය පානය ඉතාම අවශ්‍යයයි. එමෙන්ම රෝග විශාල සංඛ්‍යාවකින් වැළකී සිටීමට ජලය පානය උපකාරී වෙනවා. මුත‍්‍රාශයේ ඇතිවන ආබාධ ඉන් ප‍්‍රධානයි. රැයක් නිදාගත් විට උදෑසන අප අවදි වන්නේ ඉතා ප‍්‍රාණවත්ව නැවුම් ගතියකින්. ඒ නැවුම් බවත් සමඟම හිස්බඩ පිරිසුදු ජලය වීදුරුවක් පානය කිරීම ඉතා අගනා කි‍්‍රයාවක්. කිරි වීදුරුවක් පානය කිරීමට ප‍්‍රථම අප පානය කළ යුත්තේ පිරිසුදු ජලය වීදුරුවක්. ශරීරයේ සෑම ඉන්ද්‍රියයක්ම ප‍්‍රබෝධමත් වීමට එය උපකාරී වෙනවා. කිසිම පානයකින් ජලයෙන් මෙන් ප‍්‍රාණවත් බවක් ලැබෙන්නේ නෑ. උදෑසනම ලබන එම ප‍්‍රාණවත් බව දවසේ වැඩකටයුතු හොඳින් කර ගැනීමට උපකාරී වෙනවා.පිහිනීම සුදුසු නොවන්නේ කාටද?හෘදයාබාධ, ඇදුම වැනි රෝගයන්ගෙන් පෙළෙන පුද්ගලයින් පිහිනීම ව්‍යායාමයක් ලෙස කිරීමට පෙර වෛද්‍ය උපදෙස් ගත යුතුයි. ගොඩබිමේදී හෘදය ගැහෙන වේගයට වඩා ජලය තුළදී හෘදය ගැහෙන වේගය වෙනස්. එම නිසා හෘද රෝගීන්, හෘදය ආශි‍්‍රතව ශල්‍යකර්මවලට භාජනය වී ඇති පුද්ගලයින් පිහිනීමට ප‍්‍රථම සුදුසු වෛද්‍යවරයකුගේ උපදෙස් ලබාගත යුතුයි. එමෙන්ම කන් බෙරයේ සිදුරු වැනි, කන ආශි‍්‍රතව ඇති ආබාධයන්ගෙන් පෙළෙන්නවුන් පිහිනිය යුත්තේ වෛද්‍ය උපදෙස් මතයි.බොහෝවිට තරුණ වයසේ පසුවන්නන් විනෝද ගමන් ගොස් මත්පැන් පානය කර තෙල් කෑම ගනිමින් ගඟක, මුහුදක හෝ ජල තටාකයක නෑමට පෙළඹෙනවා. මෙය ඉතා අනතුරුදායී කි‍්‍රයාවක්. කී‍්‍රඩා කිරීමට හෝ විනෝද වීමට අප ජලයට බැසිය යුත්තේ ශරීරය හොඳින් කි‍්‍රයාකරන විට පමණයි. මත්පැන් පානය කළ විට රුධිරය හෘදයෙන් පොම්ප කරන වේගය වැඩි වෙනවා.මත්පැන් පානය කර ජලයේ සිටින විට ඉහත වේගය තවත් වැඩි වෙනවා. එවිට හෘදයාබාධයක් වුවත් ඇති විය හැකියි. එය පැය 24 ක් ගතවීමට පෙර හෝ පැය 48 ගත වීමට පෙර වුවත් සිදු විය හැකියි. පිහිනීමට ජලයට බැසිය යුත්තේ ආහාර ගෙන අඩු තරමින් පැය එකහමාරකට පමණ පසුවයි. කෑම ගත් විගස ජල කී‍්‍රඩා කළ හොත් ජලයේ පීඩනය නිසා එම ආහාර ඉහළට පැමිණ උගුරේ සිරවී ශ්වසන මාර්ගය වුවත් අවහිර විය හැකියි.ඇදුම රෝගීන් වැස්ස අවස්ථාවලදී මෙන්ම තටාකයේ ජලය සීතල අවස්ථාවේදි පිහිනීම සුදුසු නෑ. එමෙන්ම අලුයම් කාලයේ මෙන්ම සවස 6 න් පසුව පිහිනීම සුදුසු වන්නේ නෑ. ඔවුන්ට වඩාත්ම සුදුසු වන්නේ දහවල් 11 සිට සවස 2.00 අතර කාලයේදී. හෘදයාබාධ, ඇදුම වැනි රෝගවලින් පීඩා විඳින්නන් හැර නිරෝගී ඕනෑම අයකුට පිහිනීම සුදුසුයි.සාකච්ඡාවකින් සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=av09062818</link>
    <topic>රූ විසිතුරු</topic>
    <author>සටහන - රෝහණ</author>
    <content>කවරයේ කතාවමයිකල් ජැක්සන් ලෙඩ දුකෙන් ණයබරින් මිරිකෙයිරඟපෑමෙන් සතුටු වෙනවා ටෙලි නාට්‍ය හදලා දුක් වෙනවාදෛවය වෙනස් කරන්න බෑසුදු බණ්ඩෙට වතුර දෙන්න යද්දී කෝප්පෙ අතෑරිලා සී සීකඩ ගියාඔයා අතින් ලොකු අසාධාරණයක් වෙලා තියෙනවා (රසදුන නව කථාව)එක් සුවිශේෂ සැඳෑවක්මුල් කාලේ ගැටුම් පවතින තැන්වලට යන්න අපට අවසර ලැබුණෙ නෑසල්මන්, කට්රිනා මඟහරී!‘නිව්යෝක්’ නිසා අල්කුරානයත් කියවලාකොහොමද තොරතුරුතාරුණ්‍යයේ නර්තන ප‍්‍රාතිහාර්ය “දෙරණ city of dance”පෙට්ටි කැමරාවෙන් පටන් ගෙන රජ ගෙදර තෙක් ආ ගමනසරීර අපහ - සුවතාවට බුවී අක්කාගේ ඇවි දිවිල්ලමෝස්තර නිරූපණයට හපන් දිල්රුක්රෝග සමනයට ජල ප‍්‍රතිකාරරූ විසිතුරුවැහි වනාන්තර ඉවක් බවක් නැතිව එළිකිරීම නිසා ඔරන්උටන්ලට යන එන මං නැතිවෙලා. උන් දැන් වඳවී ගෙන යන සත්ත්ව කොට්ඨාසයක් විදියටයි ගණන් ගැනෙන්නෙ. සිංගප්පූරු සතුන්වත්ත මේ අතින් බලන කොට හොඳ ‘රෙකෝඩ්’ එකක් තියලා.ඒ සත්තු වත්තේ මේ වෙනකොට ඔරන්උටන්ලා 33 දෙනකුට ම ‘වින්නඹු’ කම් කරලා තියෙනවා. මැලේසියාව හා ඉන්දුනීසියාව නිජබිම කැරගත් මේ සතුන් වානර පවුලේ ලොකුම ලොකු අයියා කිව්වැහෑකි.චිත‍්‍රයක් සාමාන්‍යයෙන් එල්ලන්නේ බිත්තියක. නැත්නම් ලෑලි පුවරුවක. ඒත් මේක ටිකක් අමුතු වැඩක්. මේ චිත‍්‍රය සවි කරලා තිබෙන්නේ විලක් මතුපිට. ජූනි 03 සිට 10 දා දක්වා සතියක් පුරාම මේ චිත‍්‍රය මේ විදියට ප‍්‍රදර්ශනය වුණා. බල්ගේරියානු චිත‍්‍ර ශිල්පියකු වන පවෙල් කොයිචෙව් විසින් ඇඳි මේ චිත‍්‍රය නම් කරලා තිබුණේ ‘පාස්චර් ඔන් ද වෝටර්’ කියලා.  වැස්ස වළාහක දෙවියන් විරසක වුණාම දෝරෙ ගලන්නම වහිනවා. ගංවතුර නිසා බංග්ලාදේශයේ ගම්මාන රැසක වැසියන්ට උන්හිටි තැන් නැතිවුණා. කොච්චර වතුර ගැලුවත් ඒවා බොන්න බෑනේ. ඒ නිසා පිරිසිදු පානීය ජලය ලැබෙන කල් පෝලිමේ බලා ඉන්නට වෙනවා. මේ මණ්ඩියට ඩැකාවල ඉඳලා කි.මි. 400 ක් පමණ දුරයි.  චීස් කන්නත් පොරකන මිනිස්සු මේ ලෝකෙ ඉන්නවා. මේක සිද්ධ වෙන්නේ එංගලන්තේ කූපර්ස් හිල් කියන ප‍්‍රදේශයේ. මේක ඇත්ත වශයෙන් ම අස්වනු කාලෙට සිදුවෙන ඈතින් ඈතට යන චාරිත‍්‍රයක්. 1826 දක්වාම කතන්දරේ දිව යනවා. රවුම් චීස් රෝදෙ පෙරළෙන්න ඇරලා පස්සෙන් දුවන්න ඕනෑ. මුලින්ම අල්ලාගන්න කෙනා තමයි දිනුම්. මේ චීස් රවුම් රාත්තල් 7 ක් 8 ක් බරයි. යුද්ද කාලෙදි කෑම කප්පාදුව නිසා මේ චීස් රෝදෙ හැදුවෙ ලී වලින්.  පාවෙන මංගල්ලයක්. උඩු ගුවනේ පාවෙමින් මඟුල් කෑ දර්ශනයකුයි මේ. මනාලයා නොආ ෆුල්මර්. මනාලිය එරින් ෆිනෙගන්. දෙන්නම නිව්යෝර්ක් වැසියෝ ලෙස මුල්ම පාවෙන මඟුල් කෑම විදියටයි මෙය සැලකෙන්නේ. ඔවුන්ගේ මංගල ශාලාව තමයි බොයිං 727 ගුවන් යානය. එය අයිති සීරෝ ග‍්‍රැවිටි කෝපරේෂන් වලට. ෆ්ලොරිඩාවෙන් ඇරැඹි ගුවන් ගමන මෙක්සිකෝ කඳුවැටි උඩින් යද්දි මංගල චාරිත‍්‍ර සිදු කෙරුණා.මෙක්සිකෝවෙ කඳුවැටිවලට අඩි දහස් ගණනක් උඩින් යද්දි ගුරුත්වාකර්ෂණය බිංදුවට බැහැලා තිබුණේ. අජටාකාශයට නොගියත් ඇතුළත පාවිය හැකි අයුරින් යානය තුළ තාක්ෂණික වෙනස්කම් සිදුකැර තිබුණා. උඩු ගුවනේ මේ අපූරු මංගල්ලයේ කටයුතුවලට මුළුමනින්ම ගියේ පැයයි.  ගස් නඟින්නත් වළල්ලක් ඕනෑ. ඒත් මේ අරුම පුදුම පුද්ගලයා ඒ මොනම දෙයක්වත් නැතිව අහස උසට දිවෙන ගොඩනැඟිලි තරණය කරන්නේ ‘කජු කන්නා’ වගේ. ඒ වුණාට එහෙම හිතෙන හිතෙන විදියට ගොඩනැඟිලිවලට බඩගාන්න බෑනේ.රටේ - ලෝකෙ නීතියකුත් තියෙනවනෙ. ‘ස්පයිඩර් මෑන්’ නමින් ප‍්‍රසිද්ධව සිටි ප‍්‍රංශ ජාතික ඇලේන් රොබට් අත්අඩංගුවට ගැනුණේ ඒ නිසා. ඕස්ටේ‍්‍රලියාවෙ බැංකු ගොඩනැඟිල්ලකට නඟින්න ගිය ඇලේන් විඩා නිවන මොහොතකුයි ඔබ මේ දකින්නෙ. තට්ටු 41 කින් 20 ක් ඔහු මේ වන විටත් නැඟලා.සටහන - රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=ay0906283</link>
    <topic>මාව කැම්පස් එක්ක ගිය අයියයි</topic>
    <author>සාගරිකා දිසානායක ජයසිංහ ඡායාරූපය - විමල් කරුණාතිලක</author>
    <content>මාව කැම්පස් එක්ක ගිය අයියයි අන්තිමේදී නවක වදයට අහුවුණේඋතුරේ මාළු ළඟදීම දකුණටයුද්ධය නිම වී පැය 48ක් යන්නත් පෙර මහාමාර්ග අමාත්‍යාංශය වැඩ පටන් ගත්තාතලාව මහ විදුහල හොරණ ශී‍්‍රපාලි හිටපු විදුහල්පති ජයසේන පුලසිංහහඳහනේ ලියැවුණු ඉරණම උත්සාහයෙන් වෙනස් කරගෙන දිරියෙන් ජීවිතේ ජයගත් පුද්ගලයකු පසුගිය දා අපට හමු වුණා. ඔහු ජයසේන පුලසිංහ.අනුරාධපුර තලාව, රාජාංගනය යාය පහ සහ හොරණ ශී‍්‍රපාලි විදුහල්්වල විදුහල්පතිවරයා වශයෙන් සේවය කොට ඔහු අද විශ‍්‍රාම සුවයෙන් පසුවෙනවා. එකෝමත් එක කාලෙක ඔහු කියපු කරපු දේ ගැන කතා බහ කරන්න ඔහු අපිත් එක්ක එකතු වුණේ බොහොම කැමැත්තෙන්.ජයසේන පුලසිංහ දරුවා මෙලොව එළිය දුටුවේ 1942 අගෝස්තු මාසෙ පස් වැනිදා හොරණ විද්‍යාරත්න පිරිවෙණට යාබදව පිහිටි ඔවුන්ගේ නිවසේදීමයි. හොරණ එදා බොහොම සශී‍්‍රක ගම්මානයක්.මේ ගමේ ගොඩමඩ ඉඩම කඩම හරකාබාන තිබුණු දක්ෂ ගොවි මහත්තයෙක් වුණ තෝමස් ගුණසේකර ජයසේනගේ තාත්තා. අම්මා මාවත්තගේ බැච්චෝ හාමි. අකුරු සාස්තරේ හරිහැටි බැරි වුණත් ඈ බුද්ධිමත් ගැහැනියක්. ජයසේන ගේ පවුලෙ වැඩිමලී අක්කා. ඊළඟට අයියලම හතර දෙනෙක්. ජයසේන පවුලේ බඩ පිස්සා.ජයසේන උපන් වේලාව බලාපු ඡ්‍යොතිෂ ශාස්ත‍්‍රඥයා කියාපු විදිහට ඔහු ඉගෙනීමට ඒ හැටි දක්ෂ නෑ. ඒ නිසා මවුපියො ඔහුට ඉගෙන ගන්න කියලා බල කළෙත් නෑ. ඔවුන්ට ඔහු උපන් වේලාවත් හරියට මතක නෑ. ඒත් දවස ලොකු අයියට හොඳට මතක තිබුණා.ඔහුගේ උප්පැන්නෙ හදන්නවත් උනන්දු වෙලා නෑ. උප්පැන්නෙ නැති අඩුව ඔහුට දැනුණේ පසු කාලෙක විශ්ව විද්‍යාලෙට ඇතුළත් වෙන වේලාවෙ. ලොකු අයියාට දිනේ හරියට මතක තිබුණු නිසා ජයසේනට අනුමාන උප්පැන්න සහතිකයක් ලබා ගන්නට හැකි වුණා.ජයසේනට උගන්වන්න වැඩියෙන්ම උනන්දු වුණේ ලොකු අයියා. ජයසේන පළමුවැනි පන්තියට ඇතුළත් කළෙත් ලොකු අයියා. 1947 දී ඔහු හොරණ බෞද්ධ මිශ‍්‍ර පාඨශාලාවට ඇතුළත් වුණා. හැමදාම උදේට අම්මා බෙදා දෙන හීල් බත් පිඟානෙන් බඩ පුරෝගෙන ඔවුන් පාසලට ගියෙ ගමේ ගෙවල්වලට පොරොන්දු කිරි බෝතල් ටිකත් බෙදා දීලයි.ජයසේනලාට ගොඩමඩ ඉඩකඩම් වගේ ම හොඳ හරක් පට්ටියකුත් තිබුණා. පවුලේ හැමෝම එකතු වෙලා ගොවිතැන් බත් කළා. හරක් පට්ටියේ වැඩ කළා. පවුලේ හැම දරුවකුටම තාත්තා එළදෙනකුයි පැටියෙකුයි බාර දීලා තිබුණා. තමන්ට අයිති එළදෙනත් පැටියත් රැකබලා ගැනීම, තණකොළ කපා දැමීම, නෑවීම, මඩුව සේදීම වගේ ම කිරි දොවාගෙන ගෙන් ගෙට ගොස් විකිනීමත් ඒ සතාගේ අයිතිකාරයා කළ යුතුයි. ජයසේනත් පුංචි වුණාට ඒ හැම දේම කළේ සතුටින්.ගොයම් කපන කාලෙට ජයසේනලාටත් වැඩ තිබුණා. ඒත් පුංචි ළමයි ගන්නෙ හරක් දක්කන්න. කමතට ගොවියො බොහොම ගරු කළා. කමතෙදි හිතූමතේට කතා කළේ නෑ. කමතට ආවේණික කමත් බසක් තිබුණා.පුංචි වුණත් ගොයමට මී හරකුන්ට, වැඩි හිටියන්ට කතා කළ යුතු පිළිවෙතක්, ඇවැතුම් පැවතුම් තිබුණා. කමත අයිනෙ තනි කකුලෙන් හිටගෙන ඉන්න සිරිතක් නෑ. දවසක් ජයසේනට අමතක වෙලා කමතෙදි තනි කකුලෙන් හිටගෙන ඉඳලා තාත්ත ගෙන් ගුටි කාපු හැටි අදටත් ඔහුට මතකයි.වෙල ඉස්මත්තෙන් ගලා ගිය ඇල්ලකන්ද දොළ පාර වැහි කාලෙට උතුරා පිටාර ගලනවා. හොරණ පැත්තට කොහොමත් වැස්සෙන් අඩුවක් නැති නිසා දොළේ වතුර පාර හැමදාමත් හොඳ සැරයි. හරිම පිරිසුදුයි. ඉස්කෝලෙ ඇරිලා ආ වේලාවෙ ඉඳල සෑහෙන වෙලාවක් ජයසේනල ගත කරන්නෙ මේ දොළට පැනලා වතුරේ නටමින්.පොත පතේම ඇලිලා නොහිටියට ජයසේනට ඉගෙනීම පිහිටලා තිබුණා. හඳහනේ කුමක් කියැවුණත් ඔහු උත්සාහයෙන් ඉගෙන ගත්තා. කී‍්‍රඩාවලට දිවීම් පැනීම්වලට හපනෙකු වූ ජයසේන අවුරුදු පහක්ම පාසලේ සරඹ කණ්ඩායමේ නායකයා. අන්තර් පාසල් තරගවලදී යාර 220 දුවලා පළමුවැනියා වුණා. බෞද්ධ පාඨශාලාවේ එකොළොස්වැනි ශ්‍රේණිය දක්වා උගත් ජයසේන ඉන් පස්සේ හොරණ විද්‍යාරත්න පිරිවෙනට ඇතුළත් වුණා.විද්‍යාරත්න පිරිවෙනේ නැටුම් උගන්නපු සතිශ්චන්ද්‍ර අතුකෝරල ගුරුතුමා ජයසේන තුළ සැඟවිලා තිබුණු කලා කුසලතා හඳුනා ගත්තා. ඔහු යටතේ කතකලි සහ උඩරට නැටුම් හැදැරූ ජයසේන පිරිවෙනෙහි රඟ දැක්වූ සෑම නාට්‍යයකටම රංගනයෙන් දායක වුණා. 1957, 58, 59, 60 යන වසරවල හැම වසරකම එක බැගින් විද්‍යාරත්නයෙන් මුද්‍රා නාට්‍යයක් බිහි වුණා.ජයසේනට බොහෝ විට ඒවායේ ප‍්‍රධාන චරිතයක් හිමි වුණා. ‘රස ධාරා’, පංච හීලය, රන් වළල්ල, කන්දලී වැනි නාට්‍ය රැසක ඔහු ප‍්‍රධාන චරිත රඟ දැක්වූවා. 1957 දී මුලින්ම රඟපාපු චරිතය ගෑනු චරිතයක්. කතකලි නැටුම් පුහුණුවෙන් අභිනය තුළින් අදහස් ප‍්‍රකාශ කිරීමේ හැකියාව හොඳින් ඔපමට්ටම් වුණා.උසස් පෙළ විභාගෙට ජයසේන තෝරා ගත්තේ සිංහල, ඉතිහාසය සහ පාලි. විද්‍යාරත්න පිරිවෙනේ හිටපු පරිවෙණාධිපති මහනුවර ධම්මරතන ඛ්ාමුදුරුවෝ. ජයසේනලගේ පංතිය භාරව හිටියේ හොරණ වජිරඥාන හාමුදුරුවෝ. ඒ වගේම ඔවුන්ට සිංහල ඉගැන්නුවෙත් වජිරඥාන හාමුදුරුවො. ජීවිතේ වැදගත් තීන්දු තීරණ ගන්න බොහෝ අවස්ථාවල ජයසේන කටයුතු කළේ වජිරඥාන හාමුදුරුවන්ගේ උපදෙස් අනුශාසනා අනුවයි.1960 දී විශ්ව විද්‍යාල ප‍්‍රවේශ විභාගෙට ලියූ ජයසේන ඉන් සමත් වෙලා 1961 දී කැලණිය විද්‍යාලංකාර විශ්ව විද්‍යාලෙට ඇතුළත් වුණා.කැලණිය විශ්ව විද්‍යාලෙ බණ්ඩාරනායක ශිෂ්‍ය නිවාසේ පළමුවැනි නේවාසික ශිෂ්‍ය කණ්ඩායමට ජයසේනත් ඇතුළත් වුණා. ශිෂ්‍ය නේවාසිකාගාරේ ශිෂ්‍ය නේවාසිකාගාරාධිපති ධූරයට ඡන්දෙන් පත්වෙන්නට ජයසේන සමත් වුණා.ඒ කාලෙ හිටපු කුලපති කිරිවත්තුඩුවේ පඤ්ඤාසාර මහ නායක හාමුදුරුවෝ.විශ්ව විද්‍යාලෙට ඇතුළත් වෙන්න ජයසේන ගියෙ ලොකු අයියත් එක්ක. ඒ දවස්වල ජයසේන බොහොම හීන්දෑරි පුංචි ඉලන්දාරියෙක්. ජයසේනත් එක්ක ගිය ලොකු අයියා ගුරුවරයෙක්. නවක වදේට අහුවුණේ ජයසේනගේ ලොකු අයියා. ජයසේන පුංචි නිසා ජ්‍යෙෂ්ඨයො හිතුවේ ලොකු අයියා විශ්ව විද්‍යාලෙට ඇතුළු වෙන්න ඇවිත් කියලයි.1962 සිංහල සංගමයේ සඟා සංස්කාරක ධුරය දැරුවේ ජයසේන. ඒ කාලෙ ඔවුන් අනුගමනය කළේ දේශීය චින්තනය වැපිරූ පිලිප් ගුණවර්ධන වැනි නායකයෝ. ජාතික ඇඳුම ඇඳලා රතු සාටකයක් කරේ දමාගෙන ඒ කාලේ ඔහු විශ්ව විද්‍යාලෙට ගියේ. මහජන එක්සත් පෙරමුණ නියෝජනය කරමින්. ඒත් ඒ කාලෙ වැඩිය බලවත් කොමියුනිස්ට් පක්ෂය.ජයසේනලා ජ්‍යෙෂ්ඨයෝ වෙනකොට නවකවදේ වෙනුවට නවක ශිෂ්‍යයන් ගේ කලා කුසලතා හඳුනාගන්න විශේෂ වැඩසටහනක් දියත් කළා. ආචාර්ය බෙල්ලන්විල විමලරතන හාමුදුරුවෝ, මහාචාර්ය චන්ද්‍රසිරි පල්ලියගුරු, මහාචාර්ය සෝමරත්න බාලසූරිය, මහාචාර්ය මංගල ඉලංගසිංහ, මහාචාර්ය සුනන්ද මහේන්ද්‍ර, ජයසුමන දිසානායක වැනි වියතුන් ඔහුගේ විශ්ව විද්‍යාලයීය සමකාලිකයන්.1964 දී ජයසේනට විශ්ව විද්‍යාලෙන් පිට වෙලා මුල්ම පත්වීම ලැබුණෙ හපුතලේ කදුරුගමුව මහා විද්‍යාලෙට. ඒක වත්මන් කතානායක වි.ජ.මු. ලොකුබණ්ඩාර මහතා අකුරු කළ පාසල. ඒ කාලෙ බොහොම දුෂ්කර පාසලක්. පාසලේ ගුරු නිවාසෙ නතර වෙලා උසස් පෙළ පන්තිවලට සිංහල ඉතිහාසය හා දේශපාලන විද්‍යාව ඉගැන්නුවා. හපුතලේ මීදුමෙන් වැහුණු සීතල පරිසරයක්. ඔහුගේ පළමුවැනි ගෝල කණ්ඩායමෙන් ඇතැමෙක් අද ඉගෙනුමෙන් ඉහළ තැන්වල වැජඹෙනවා.අවුරුදු තුනකට පස්සෙ රත්නපුරේ තෙප්පනාව විද්‍යාලෙට මාරුවක් ලැබුණා. අවුරුද්දෙ වැඩි කාලයක් ගංවතුර. වැඩ බාරගන්න ගියෙත් ඔරුවෙන්. ගංවතුර කාලෙට පාසලේ ශාලාවෙ ඩෙස් බංකු එකට ගැටගහල ඒව උඩ තමයි ඔවුන් නිදා ගත්තේ. හපුතලේදී වගේම තෙප්පනාවෙදිත් ඉස්කෝලවලට යන්න බස් එකෙන් බැහැල හැතැප්ම ගණන් පයින් ගියා.දුර බැහැර, දුෂ්කර කියලා ගමට මාරුවක් ඉල්ලුවේ නෑ. ගිය හැම පාසලේදීම ළමයින්ගේ සුබ සිද්ධිය ගැන හිතලා අවංකවම සතුටින් ඉගැන්නුවා. තෙප්පනාවේදි ගංවතුර කාලෙ ගුරු ගඟේ ඔරු පදින්න ගිහින් ඔරුව පෙරළුණා. පීනන්න දැන ගෙන හිටියත් සැඩ පහරට අසු වෙලා ජයසේන දියේ ගිලෙන්න ගියා. යංතං ගම්වාසීන් එක්වෙලා ඔහුගේ ජීවිතේ බේරලා දුන්නා.තෙප්පනාවෙ අවුරුදු තුනක් ඉඳල හොරණ තක්ෂිලා මහ විද්‍යාලෙට ආවා. යටගිය කලා කුසලතා යළිත් මතු වුණා. උසස් පෙළට උගන්වන අතරෙම නාට්‍ය රචනා කළා. සිසුන්ට පුහුණු කළා. නාට්‍ය පෙන්නුවා. විනී වෙත්තසිංහ, සරත් කුලාංග අද විශේෂඥ වෛද්‍ය නිහාල් අබේසිංහ, වෛද්‍ය සුනිල් සේනානායක වගේ කුසලතා පූර්ණ කලාකාරී ශිෂ්‍ය ශිෂ්‍යාවන් රැසක්ම හොරණ තක්ෂිලාවෙ ඒ කාලෙ ඉගෙන ගත්තා.ජයසේන සර්ගේ හැම නාට්‍යයකම හැම කලා වැඩකටම ඔවුන් ගෙන් ලැබුණේ ඉහළම දායකත්වයක්. ඒ කාලේ තක්ෂිලාවේ සංගීත ගුරුතුමී ;ස¤මා ගුණතිලක. නැටුම් ගුරුතුමා රෝහණ බැද්දගේ. ජයසේන ගුරුතුමා එක්ක එකතු වෙලා මේ ගුරු තුන් කට්ටුව පාපු වික‍්‍රමය එදා හොරණත් අවට පාසල්වලත් මහත් කලා විප්ලවයක් වුණා.1969 දී ජයසේන විවාහ දිවියට ඇතුළත් වුණා. ඔහුගේ අතගත්තේ කුඩා කළ සිට දැන හැඳින සිටි සුන්දර යුවතියක්. ඈ තිලක සිිරිලතා වික‍්‍රමාරච්චි. සැබැවින්ම ඔවුන් අසල්වාසීන් වුවත් යෝජනාවකුත් ඉදිරිපත් වුණා.ඔවුන්ගේ ලොකු පුතා ඉන්දු උපන්නේ 1970 දී. ඔහු අද හොරණ තක්ෂිලා විද්‍යාලේ පරිගණක ගුරුතුමා. 1972 දී උපන් කුසල් ව්‍යාපාරිකයෙක්. 1975 දී උපන් දීප්ති වගේ ම 1977 දී උපන් ගීත් පුතුන් දෙදෙනාම වතු අධිකාරීවරුන්. ඔවුන්ගෙ දරුවන් ගෙන් අද ජයසේනලාගේ ලෝකය පිරිලා.1975 දී ජයසේන කොළඹ විශ්ව විද්‍යාලෙට ඇතුල් වෙලා අධ්‍යාපන පශ්චාද් උපාධි ඩිප්ලෝමාව ලබා ගත්තා. වත්මන් අගමැති රත්නසිරි වික‍්‍රමනායක මහත්තයා ජයසේනලගේ සමීපතම අසල්වැසියා. පුංචි කාලෙ ඉඳන් දන්න අඳුනන වික‍්‍රමනායක මහත්තයගේ ඡන්ද වැඩවලදී ජයසේනත් බැහැල වැඩ කළා.හැත්තෑ හතේ දී ජයසේනව මාරු කළා අනුරාධපුරේ. තලාව මහ විද්‍යාලෙට. ජයසේන දරු පවුලත් අරන්ම අනුරාධපුරේ ගියා. සතුටින් වැඩ කළා. විදුහල්පති තනතුරක් සඳහා ඉල්ලුවා. සම්මුඛ පරීක්ෂණෙන් පළවැනියා. 1982 පෙබරවාරි 01 දා රාජාංගන යාය 5 විද්‍යාලෙ විදුහල්පති ලෙස වැඩ බාර ගත්තා. ඒ මහවැලි ව්‍යාපාරේ යටතේ ජනාවාස අරඹලා අලුතින්ම අරඹාපු පාසල්.ගුරු නිවාසයක් ඇතුළු ගොඩනැගිලි කිහිපයක් සහිත හිස් ඉඩමක් යාය පහ විද්‍යාලෙ විදිහට ඔහුට බාර වුණා. ගම්මු හමුවෙලා ළමයි හොයාගෙන, තන්තෝරුවට කෙඳිරි ගාල ගුරුවරු හොයාගෙන වැඩ පටන්ගත්තා. 1983 දී ආයෙත් තලාවට විද්‍යාලාධිපති ලෙස පත්ව ගියා. මහවැලියට දුක කියලා ගුරුවරුත් එක්ක එකතු වෙලා පාසලේ අඩු පාඩු හදාගත්තා. පාසල් භූමිය ඉතාම සුන්දර පරිසරයක් බවට පත් කළා. කොහොඹ ගස් වැටියක්, තැඹිලි පොල්, අඹ දිවුල්, බෙලි පේර වගේ ගස්වැල් හිටවලා වතුර දදා බලා කියා ගත්ත.පළාතේ හැටියට තලාව ලොකු පාසලක්. ළමයි 1700 ක් විතර හිටියා. ගුරු මණ්ඩලේ 38 යි. ඒ වන විට ළමයි ශිෂ්‍යත්වෙන් සමත් වෙන්නෙ නෑ. සාමාන්‍ය පෙළ ගණිතය අසමත්. හොඳ ගුරුවරියක් තෝරලා පහේ ශිෂ්‍යත්ව පන්තිය බාර දුන්න. පළමු වතාවේ තුන් දෙනෙක් ශිෂ්‍යත්වෙ සමත්. ගණන් ඇතුව සාමාන්‍ය පෙළ සමත් වූ ශිෂ්‍ය සංඛ්‍යාවත් වැඩි වුණා. ගුරු මණ්ඩලේ උපරීම සහය ලැබුණා. තම ළමයින්ට වගේ ම, ඇතැම් විට ඊටත් වඩා පාසලේ ළමයින්ගෙ අධ්‍යාපනේ ගැන විදුහල්පතිතුමා වෙහෙසුණා.ප‍්‍රතිඵල ඉහළ ගියා. උසස් පෙළ සමත් වෙලා කලා අංශයෙන් ළමයි විශ්ව විද්‍යාලෙට තේරුණා. ඒ වන විට පාසලේ කලා හා වාණිජ්‍ය අංශ තිබුණා. කී‍්‍රඩාව, කලාව වගේ ම විනය අතිනුත් තලාවෙ ළමයි කැපී පෙනෙන දස්කම් දැක්වූවා. මහවැලි අධිකාරියේ ආධාරෙන් පාසලට ප‍්‍රධාන ශාලාවක් තනවා ගත්තා.පාසල් ගීයක් ලියල පුහුණු කරවලා ගායනා කෙරෙව්වා. අදටත් තලාව මහ විද්‍යාලෙ පාසල් ගීතය එයයි ජනපි‍්‍රය නාට්‍ය කොළඹින් ගෙන්නුවා. ජනක් පේ‍්‍රමලාල්ගෙ රාජකපුරු නාට්‍යය පෙන්නපුදා වටේ පිටේ ගම්වලින් සෙනඟ ආවෙ ට‍්‍රැක්ටර් පුරෝගෙන.තලාවේ ගුරු නිවාසෙ ඉඳලා විදුහල්පතිතුමා උදෙන්ම පාසලට යනවා. ඔහුගේ දරුවො ඇවිත් දණගහල වැඳලා පාසලට ගියා. ටික ටික පුතාලගේ යාළුවොත් ඇවිත් වැඳලා ගියා. පස්සෙ කාලෙක පාසලේ හැම ළමයෙක්ම පාසල පටන් ගන්න කලින් ඇවිත් විදුහල්පතිතුමාට වැඳල යාම පුරුද්දක් කර ගත්ත.1989 කලබල කාලේ ගුරුවරු වගේ ම ළමයිනුත් බයට පාසලට එන්නේ නෑ. ජයසේන තනියම කාර්යාලයේ වැඩ කළා. පාසලේ කාර්යාල කාර්ය සහායකයා අධ්‍යාපන කන්තෝරුවෙන් දුන්න කියල තුංඩු කෑල්ලක් ගෙනත් දුන්නා. “වහාම වැඩ නතර කිරීමට අණක්.” ඔහු වැඩ නතර කොට ගුරු නිවාසෙට ගියා.පසුව පොලිසියෙන් සැකකරුවන් ඇල්ලුවා. ප‍්‍රාදේශීය නායකයාත් හසු වුණා. බලනකොට ඒ ප‍්‍රාදේශීය නායකයා විදුහලේ හිටපු කාර්යාල කාර්ය සහායකයා.තලාව පාසල් ඉඩමේ තිබු කුඹුර දෙපාර්තමේන්තුවේ අවසර ඇතුව වැපිරුවා. පාසල් වේලාවෙ ඔහු කවදාවත් කුඹුරට ගියේ නෑ. වගා කිරීම බොහොම අසීරුයි. වතුර කිවුල්. විදුහල්පතිතුමාට මී උණ හැදුනා. බීමට ජලය ගේන්න සෑහෙන දුරක් පයින් යන්නට පවුලෙ හැමෝටම සිද්ධ වුණා. ජලය, විදුලිය, ප‍්‍රවාහන, බේත් හේත් සැප සම්පත් නැතුවට තලාවෙ හිටපු කාලෙ ඔවුන් ජීවිතේ බොහෝම සතුටින් ගත කළා. පසු කාලෙක තලාව මහා විද්‍යාලෙ විද්‍යා අංශය ඇරැඹුණා. වෛද්‍ය විද්‍යාලෙටත් ළමයි තේරුණා. වසර දාහතක් තලාව මහා විද්‍යාලෙටත්, ගමටත්, ජනතාවටත් ජයසේන විදුහල්පතිතුමා ඉටු කළ මෙහෙවර අදටත් තලාවෙ ජනතාවට වගේ ම ආදි ශිෂ්‍ය ශිෂ්‍යාවන්ටත් මතකයි.තලාවෙ ශිෂ්‍යයන් බාල දක්ෂ ව්‍යාපාරෙට සම්බන්ධ කරගෙන හුරුළු වැව, රාජංගනේ, අනුරාධපුරේ පළාත්වල වනාන්තර බලන්න කඳු නගින්න කඳවුරු බැඳගන්න විදුහල්පතිතුමාත් ළමයි එක්ක ගියා. තමන්ගේ දරුවන්ට තරම්ම පාසලේ දරුවන්ටත් ඔහු ආදරේ කළා. 1994 චන්ද්‍රිකා රජය බලයට පත් වුණාම ජයසේන විදුහල්පතිතුමාට ගම් පළාතට එන්න ලැබුණා.1994 හොරණ ශී‍්‍ර පාලි මහ විද්‍යාලෙ විදුහල්පති ලෙස පත්ව ආවා. 1934 මැයි මාසෙ හොරණ ශී‍්‍ර පාලි විද්‍යාලෙ ඇරැඹුණේ සෞන්දර්ය විද්‍යා පීඨයක් ලෙසින්.පසු කලෙක ඉංගී‍්‍රසි මාධ්‍ය පාසලක් බවට පත් වූ හොරණ ශී‍්‍ර පාලිය නවසිය හතළිහ දශකයේදී මෙරට සාර්ථකත්වයට පත් උසස් පාසලක් බවට පත් වූයේ එහි විද්‍යාලාධිපති ධුරය දැරූ ජී.පී. ආර්යරත්න මහතාගේ පාලන සමයේදී.කලින් කලට වරින් වර විවිධ විදුහල්පතිවරුන් යටතේ පැවැති ශී‍්‍ර පාලිය ජයසේන විදුහල්පතිතුමා බාර ගත්තා. පාසලේ ළමයින් සංඛ්‍යාවෙ තරමට ඉඩකඩ මදි විනය, අධ්‍යාපනය, නංවන්න වගේම පාසලට භෞතික සම්පත් ලබා ගන්නත් විදුහල්පතිතුමා කටයුතු කළා. රත්නසිරි වික‍්‍රමනායක මහත්මයාගේ උපකාර ඇතුව පාසලට අලුතින් දෙමහල් ගොඩනැගිලි තුනකුත් තුන් මහල් ගොඩනැගිල්ලකුත් ලබා ගන්නට ඔහු සමත් වුණා.පාසලේ බලවත් ආදි ශිෂ්‍ය සංගමයක් තිබෙනවා. ආදි ශිෂ්‍යයන්ගේ කී‍්‍රඩා සංගමයේ සභාපති රෝහණ ආර්යරත්න, වෛද්‍ය එස්.එස්. ජයරත්න වැනි සාමාජිකයන්ගේ සහය ඇතුව පාසල් කී‍්‍රඩාංගනය වැඩි දියුණු කරලා පහසුකම් සහිත කී‍්‍රඩාගාරයක් පාසලට ලබා දුන්නා.ශී‍්‍ර පාලිය ශිෂ්‍ය ශිෂ්‍යාවො විශාල සංඛ්‍යාවක් වෛද්‍ය විද්‍යාලෙට ඉන්ජිනේරු පීඨයට වගේ ම වාණිජ්‍ය හා කලා පීඨවලටත් තේරුණා. කී‍්‍රඩා සහ සෞන්දර්ය අංශවලින් සමස්ත ලංකා ජයග‍්‍රහණ අත්කර ගත්තා. මේ ජයග‍්‍රහණවලදී විදුහල්පතිතුමාට ආචාර්ය මණ්ඩලය, දෙගුරුන් වගේ ම ආදි ශිෂ්‍යයන් ගෙ සහයත් උපරීමයෙන් ලැබුණා. නගරයේ ජනපි‍්‍රය පාසලක් නිසා ළමයින් ඇතුළු කරන්නට ඉහළ ඉල්ලුමක් තිබුණා.ළමයි ඇතුළු කළත් ඔවුන් ගෙන් පාසලට ප‍්‍රයෝජනවත් යමක් හැර සතයක්වත් ඔහු ලබා ගත්තේ නෑ. විදුහලට පුස්තකාලයට පොත් පත් නැතැයි කී අවස්ථාවල ඔහු සියතින් වියදම් කොට ඒ පොත් පත් ලබා දුන්නා. ගුරුවරුන් නැත්නම් ගුරුවරුන් හොයා දුන්නා. ඔහුගේ කැපවීමෙහි ප‍්‍රතිඵල ලෙස අද ඔහු දකින්නේ සාර්ථක ප‍්‍රතිඵල ලබා ජීවිතය ජයගත් සිය ගෝලබාලයන්ගේ ජයග‍්‍රහණයි.2001 ජූනි 30 වැනිදා ඔහු රජයේ සේවයෙන් විශ‍්‍රාම ලැබුවා. එදින උදෑසන අටේ සිට පස්වරු එක දක්වාම පාසල් රැස්වීම පැවැත්වුණා. මහා වැසි ඇද හැලෙද්දීත් ඔහුගේ කතාව අසන්නට ගුරුවරුත් සියලුම ශිෂ්‍ය ශිෂ්‍යාවොත් රැඳී සිටියේ ඉහින් කනින් දිය බේරෙද්දි. මුළු මහත් සේවා කාලෙදිම තමා ලද විශිෂ්ටතම උපහාරය එදා ඔවුන් පිදූ ඒ උපහාරය ලෙසටයි අද ඔහු දකින්නේ.විශ‍්‍රාම සුවය සැබෑවටම විඳින්නට ජයසේන විදුහල්පතිතුමා කැමැතියි. ඒ නිසා ඔහු අමතර වැඩ රාජකාරි හුඟාක් බාර ගන්නෙ නෑ. ගෙවත්ත පුරා ගොවිතැන් බත් කරන ඔහුගේ ගෙදරට අවශ්‍ය එළවළු පලතුරු බත බුලතින් අඩුපාඩුවක් නෑ. දරුවො විවාපත් වෙලා රටට බරක් නොවී ජීවත් වීමට වඩා සතුටක් ඔහුට තවත් නෑ. බිරිඳත් සමඟ බොහොම සාමෙන් විවේකයෙන් ගත වුණු ඔහුගෙ ජීවිතේ ආයෙමත් කාර්යබහුල වෙලා තියෙන්නේ පොඩි පුතාගෙ පුංචි දූ සිඟිත්ත ළදරු පාසලට යන්නට ඔවුන් වෙත පැමිණි හින්දයි.සාගරිකා දිසානායක ජයසිංහ ඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=ay0906281</link>
    <topic>උතුරේ මාළු ළඟදීම දකුණට</topic>
    <author>නිහාල් පී. අබේසිංහ සේයාරූ - චමින්ද හිත්තැටිය</author>
    <content>මාව කැම්පස් එක්ක ගිය අයියයි අන්තිමේදී නවක වදයට අහුවුණේඋතුරේ මාළු ළඟදීම දකුණටයුද්ධය නිම වී පැය 48ක් යන්නත් පෙර මහාමාර්ග අමාත්‍යාංශය වැඩ පටන් ගත්තාඋතුරු වසන්තය, උතුරේ ජනතාවට සැබෑ වසන්තය ගෙන එනවා පමණක් නොව මුළු රටටම නව යුගයක් උදා කරන වැඩසටහනක් බවට පත්ව තිබේ. ඒ අතරින් ප‍්‍රධානම තැනක් ගන්නේ උතුරු හා නැඟෙනහිර ධීවරයන්ට පැය 24 පුරා ම මාළු ඇල්ලීමේ ඉඩ කඩ සලසා දීමයි.උතුරු වසන්තය පිළිබඳ කාර්ය සාධක බලකායේ සභාපති බැසිල් රාජපක්ෂ මහතා ඒ පිළිබඳව පසුගියදා නැඟෙනහිර හා උතුරේ ධීවර ජනතාවට දැනුම් දුන්නේ ය.ඒ අනුව මුළු රටේම මාළු මිල අඩුවීමක් සිදුවනු ඇත. ඒ අනුව උතුරු නැඟෙනහිර ධීවරයන් ලක්ෂ ගණනකට ද ධීවර ව්‍යාපාරිකයන් දහස් ගණනකට ද මින් සැලසෙන සෙත අප‍්‍රමාණය.බැසිල් රාජපක්ෂ මහතා පසුගිය දින 10 ක කාලය පුරා නැඟෙනහිර සහ උතුරු ප‍්‍රදේශවල කෙරෙන සංවර්ධනය සොයා බලන නිරීක්ෂණ චාරිකාවලටත් උතුරු වසන්තය වැඩසටහනේ ප‍්‍රගති සමාලෝචන රැස්වීම් වලටත් සහභාගි විය.ති‍්‍රකුණාමලය, වවුනියාව, යාපනය හා මන්නාරම යන ප‍්‍රදේශවල පැවැති ඒ රැස්වීම්වලට ඇමැතිවරු ද උතුරු - නැඟෙනහිර යටිතල පහසුකම් සංවර්ධනය පිළිබඳ ජනාධිපති උපදේශක හිටපු පොලිස්පති චන්ද්‍රා ප‍්‍රනාන්දු මහතා ද එක්වූහ.දෙමළ ජාතික සන්ධානයේ වන්නි දිස්ති‍්‍රක් පාර්ලිමේන්තු මන්තී‍්‍ර ශිවනේෂන් කිෂෝර් මහතා උතුරු වසන්තය වැඩසටහනට පූර්ණ සහාය ලබාදෙන බව පවසයි. ත‍්‍රස්තවාදය අවසන් කිරීම පිළිබඳව රජයට ප‍්‍රශංසා කළ මන්තී‍්‍රවරයා, රජයේ සහන වැඩපිළිවෙළට තමා පූර්ණ සහාය දක්වන බව අවධාරණය කළේ ය.ඒ 9 පාර ඔස්සේ පසුගියදා උතුරේ පදිංචිකරුවන්ට අත්‍යවශ්‍ය ආහාර භාණ්ඩ හා ඖෂධ රැගෙන ලොරි 34 කොළඹ සිට යාපනයට ගියේ ය. රජයේ පාලනය හා හමුදා ආරක්ෂාව යටතේ එසේ ලොරි ගියේ වසර 20 කට පසුව ය. මේ අතර ඉදිරි දිනයන්හි ඒ 9 පාර ඔස්සේ ඒ ලොරිවලින් ම දකුණට රතුලූනු, මිදි හා දුම්කොළ ගෙන ඒමට කටයුතු යොදා තිබේ.ත‍්‍රස්තවාදීන් සම්පූර්ණයෙන් වනසා මාසයක් ගත වූ දිනයේ එනම් ජූනි 18 වැනිදා ලොව ලොකුම දාගැබ ජේතවන දාගැබ ජනපති අතින් පුද පූජා සඳහා ජනතාවට පිරිනැමුණු අතර එදිනට කොටස් වෙළෙඳ පොළ හිනිපෙත්තටම නැඟීම ද රටේ සෞභාග්‍යයේ පෙරමඟ ලකුණු ලොවටම පෙන්වන අවස්ථාවකි.ජනාධිපති උපදේශක බැසිල් රාජපක්ෂ මහතා වවුනියාවේ ඉදිකළ තරුණ මධ්‍යස්ථානය විවෘත කිරීමෙන් පසු එහි පරිගණක පාඨමාලාව ආරම්භ කළ අවස්ථාව. ඇමැති රිෂාඩ් බදියුදින්, දෙමළ සන්ධානයේ පාර්ලිමේන්තු මන්තී‍්‍ර සිවනේෂන් කිෂෝර් හා වවුනියාව දිසාපති පී.එස්.එම්. චාර්ල්ස් මහතා ද මෙම අවස්ථාවට එක්වූහ.උතුරු වසන්තය පිළිබඳ ප‍්‍රගති සමාලෝචන මුල් රැස්වීම වවුනියාවේදී පසුගියදා පැවැත්විණි.දිස්ති‍්‍රක්කයේ සියලු ඉහළ පරිපාලන නිලධාරින්ගේ සහභාගිත්වයෙන් පැවති එම රැස්වීමේදී ප‍්‍රමුඛතාව හිමි වූයේ විදුලිබලය ප‍්‍රශ්නයට ය.ඒ අනුව ඉදිරි දින 180 ඇතුළත වවුනියාවේ ගම් සියල්ලටම විදුලිය ලබාදීමට කටයුතු යොදන ලෙස බැසිල් රාජපක්ෂ මහතා උපදෙස් දුන්නේ ය.යාපනය ප‍්‍රගති සමාලෝචන රැස්වීමේදී සාකච්ඡාවට බඳුන් වූ ප‍්‍රධාන කරුණ වූයේ යාපනය දක්වා නිම කිරීමට යෝජිත උතුරු යාල්දේවි දුම්රිය මාර්ගය, පැරැණි තිබූ අයුරින් ම කන්කසන්තුරේටම දීර්ඝ කිරීමට ය.දින 180 කාලය තුළදී යාපනය දිස්ති‍්‍රක්කය ඇතුළත නව විදුලි ව්‍යාපෘති 69 ක් රුපියල් කෝටි 15 ක වියදමින් ඉදි කිරීමට විදුලිබල මණ්ඩලයට උපදෙස් සහ ප‍්‍රතිපාදන ලබාදී ඇත.උතුරු වසන්තය යටතේ යාපනය දිස්ති‍්‍රක්කයේ සී සහ ඩී ශ්‍රේණිවල මාර්ග ව්‍යාපෘති 70 ක් දින 180 තුළ කි‍්‍රයාත්මක කිරීමට ද එම ප‍්‍රගති සමාලෝචන රැස්වීමේදී තීරණය කෙරිණි. ඒ සමඟම ඒ හා බී ශ්‍රේණිවල මාර්ග සංවර්ධන ව්‍යාපෘති 46 ක් ද ඊට අමතරව මධ්‍ය කාලීන මාර්ග ව්‍යාපෘති 9 ක් ද කි‍්‍රයාත්මක වේ. මුළු වියදම රුපියල් කෝටි 40 කට ආසන්නය.යාපනය දිස්ති‍්‍රක්කයේ මගී අවශ්‍යතා සපුරා ලීමට ලංගම බස් රථ 70 ක් අලුත්වැඩියා කිරීමට රුපියල් ලක්ෂ 310 ක් ලබාදීමටද තීරණය විය. යාපනය ආඥාපති මේජර් ජනරාල් පී.ඒ. චන්ද්‍රසිරි මහතා ද මේ අවස්ථාවට එක් වී සිටියේ ය.යාපනයේ නිවාස ප‍්‍රශ්නය විසඳීමට නව නිවාස 8352 ක් ඉදි කෙරෙනු ඇත. දින 180 ඇතුළත සම්පූර්ණයෙන් ම විනාශ වූ නිවාස 2000 ක් ඉදිකිරීමට යෝජිතය.යාපනය කරෙයිනගර් හි පැවැති ධීවර සමුළුවේදී යාපනය ධීවර සමිති නායකයන් බැසිල් රාජපක්ෂ මහතාගේ කථාවට සවන් දෙමින්. උතුරේ ධීවරයන්ට පැය 24 ම ධීවර කර්මාන්තයට අවසර දෙන බව පැවැසුවේ මෙහිදීය.ඒ 32 මාර්ගයේ සංගුපිටිය පාලම ඉදිකිරීමට රුපියල් ලක්ෂ 1350 ක් වෙන් කර තිබේ. ඒ සමඟම ඩෙල්ෆ්ට් දූපතේ ජනතාවගේ ගමන් බිමන් සඳහා අලුතින් බෝට්ටුවක් යෙදවීමට ද එහිදී තීරණය කෙරේ. ඒ සඳහා වෙන්කර ඇති මුදල ලක්ෂ 150 කි.අබලන්වූ තොණ්ඩමනාරු සොරොව්ව හා පාලම පිළිබඳව නිරීක්ෂණ චාරිකාවකට ද බැසිල් රාජපක්ෂ මහතා එක්විය. ඒවා ළඟදීම පිළිසකර කිරීමට අවශ්‍ය උපදෙස් දුන්නේ ය.උතුරු වසන්තය යටතේ විවිධ අමාත්‍යංශ යටතේ තවත් සංවර්ධන වැඩකටයුතු රැසක් සිදුවෙමින් පවතී.ඒ අතරින් පශු සම්පත් අමාත්‍යංශය මගින් කි‍්‍රයාත්මක කරන වැඩපිළිවෙළ විශේෂත්වයක් ගනී. ඒ යටතේ කිරි ගම්මාන 60 ක් උතුරු පළාත ඇතුළත ඇති කිරීමට කටයුතු කර ඇතැයි පශු සම්පත් ඇමැති සී.බී. රත්නායක මහතා පවසයි.මේ යටතේ යාපනය දිස්ති‍්‍රක්කයේ කිරි ගම්මාන 15 ක් ද, මන්නාරමේ කිරි ගම්මාන 15 ක් ද, වවුනියාවේ කිරි ගම්මාන 15 ක් ද කිලිනොච්චිවල කිරි ගම්මාන 15 ක් ද විවෘත කෙරේ. දින 180 ඇතුළත මේ ගම්මාන පිහිටුවන බව ද සී.බී. රත්නායක මහතා පැවසීය. මේ වැඩසටහන් කි‍්‍රයාත්මක කිරීම සඳහා පශු සම්පත් සංවර්ධන අමාත්‍යාංශයේ ලේකම් සුනිමල් සේනාරත්න මහතාගේ ප‍්‍රධානත්වයෙන් විශේෂ කාර්ය සාධන බළකායක් පත් කර තිබේ.මෙහි පළමු පියවර යටතේ අවතැන්වූ ගවයන් ගාල් කිරීම බොහෝ දුරට අවසන් කර ඇති බව අමාත්‍යවරයා වැඩිදුරටත් පැවසීය. මීට අමතරව යුද්ධයෙන් විනාශ වූ කිරි එකතු කිරීමේ මධ්‍යස්ථාන නැවත ඉදිකිරීම ආරම්භ කර ඇති අතර කිරි එකතු කිරීමේ වැඩපිළිවෙළ ප‍්‍රතිසංවිධානය කිරීමට ද කටයුතු යොදා ඇත.මේ වනවිට යාපනය, වවුනියාව හා මන්නාරම යන ප‍්‍රදේශවල ගොවීන්ට සත්ව පාලනය පිළිබඳව පුහුණුවීම් ලබාදීමට කටයුතු යොදා ඇති අතර කුකුල් පාලනය සඳහා පවුල් 5000 ක් හා එළුවන් පාලනය සඳහා පවුල් 200 ක් ද සම්බන්ධ කරගෙන ඇත.උතුරු ප‍්‍රදේශයේ පශු වෛද්‍ය කාර්යාල ප‍්‍රතිසංස්කරණය කිරීමට හා අලුතින් ඉදිකිරීම ආරම්භ කර ඇති අතරම කිරි ගොවි සමිති හා ස්වයං පාලිත කිරි ගොවි සමිති නැවත ස්ථාපිත කිරීමට ද කටයුතු යොදා තිබේ.උතුරු පළාතේ යුද්ධයට සම්බන්ධ වී සිටි සටන්කරුවන් පුනරුත්ථාපනය කර සත්ව පාලනයට යොමු කර ඔවුනට අවශ්‍ය පුහුණුව ලබාදී ආදායම් මාර්ගයක් උපයා ගැනීමට අවස්ථාව සලසාදීමට කටයුතු සැලසුම් කර ඇත.එම වැඩසටහන් සඳහා ගොවියන් සිය කැමැත්තෙන් ම සම්බන්ධවී කටයුතු කිරීමට පෙළඹීමක් සිදුව ඇති බව අමාත්‍යවරයා ප‍්‍රකාශ කළේ ය. කිලිනොච්චි හා මුලතිව් යන ප‍්‍රදේශවල ජනතාව නැවත පදිංචි කිරීමෙන් පසු මෙම වැඩසටහන් එම ප‍්‍රදේශවල කි‍්‍රයාත්මක කිරීමට ද සැලසුම් කර තිබේ.මධ්‍යකාලීන වැඩසටහන් යටතේ නව පශු වෛද්‍ය කාර්යාල හා නිවාස 19 ක් පිහිටුවීම, පශු විමර්ශන මධ්‍යස්ථාන 03 ක් පිහිටුවීම, වවුනියා ප‍්‍රදේශයේ පුහුණු මධ්‍යස්ථානය ශක්තිමත් කිරීම, වැඩි ධාරිතාවයෙන් යුතු කිරි එක් රැස් කිරීමේ හා ශීත කිරීමේ මධ්‍යස්ථාන 06 ක් හා අඩු ධාරිතාවයෙන් යුත් 20 ක් පිහිටුවීමට කටයුතු යොදා ඇත.තවද පශු අභිජනන ගොවිපළවල් ඉදිකිරීම යටතේ මී ගව අභිජනන ගොවිපළවල් 50 ක් හා එළු අභිජනන ගොවිපළවල් 20 ක් ද පශු වෛද්‍ය කාර්යාල සඳහා වාහන 10 ක් ද ලබාදීමට නියමිත ය.ඇමැති ඩලස් අලහප්පෙරුම මහතාගේ උපදෙස් අනුව වවුනියාවේ සිට තාණ්ඩිකුලම් දක්වා ඉදිකළ උතුරු දුම්රිය මාර්ගය ඉදිරි මාස තුන ඇතුළත ඕමන්ත දක්වා දිගු කිරීමට කටයුතු කෙරේ. ඒ දුර කිලෝමීටර් 8 කි.රුපියල් කෝටි 194.2 ක් වැය කර ධීවර ව්‍යාපෘති රැසක් කි‍්‍රයාවට නැංවීමට කටයුතු යොදා ඇත. දින 180 ක් ඇතුළත අවතැන්වූ ධීවර ප‍්‍රජාව අතරින් පනස් දහසකටවත් තම ජීවන වෘත්තිය ඇරැඹීමට පහසුකම් ලබාදීමට පියවර ගන්නා බව ධීවර ඇමැති ෆිලික්ස් පෙරේරා මහතා පවසයි.ශීතාගාර පහසුකම් ස්ථාපිත කිරීම, වෙරළබඩ, මිරිදිය සහ කිවුල් දිය ධීවර කර්මාන්තය සඳහා අවශ්‍ය දැල් සහ සෙසු ආම්පන්න ලබාදීම ධීවර සමුපකාර සමිති යළි ස්ථාපිත කිරීම ධීවර තොටුපළ හා නැංගුරම්පොළ සංවර්ධනය, මත්ස්‍ය අභිජනනාගාර පිහිටුවීම ධීවර වරායන් ස්ථාපිත කිරීම සිදුකිරීමට සැලසුම් කර ඇත.නිහාල් පී. අබේසිංහ සේයාරූ - චමින්ද හිත්තැටිය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=ay0906282</link>
    <topic>යුද්ධය නිම වී පැය 48ක් යන්නත් පෙර</topic>
    <author>සාකච්ඡා කෙළේ සුභද්‍රා දේශපි‍්‍රය</author>
    <content>මාව කැම්පස් එක්ක ගිය අයියයි අන්තිමේදී නවක වදයට අහුවුණේඋතුරේ මාළු ළඟදීම දකුණටයුද්ධය නිම වී පැය 48ක් යන්නත් පෙර මහාමාර්ග අමාත්‍යාංශය වැඩ පටන් ගත්තාමහාමාර්ග සහ මාර්ග සංවර්ධන අමාත්‍ය ටී.බී. ඒකනායකඋතුරු වසන්තය සංවර්ධන ව්‍යාපෘතිය යටතේ මහාමාර්ග අමාත්‍යංශයට පැවැරී ඇති කාර්ය භාරය කුමක්ද?ජනාධිපති මහින්ද රාජපක්ෂ මැතිතුමාගේ මැදිහත් වීමෙන් උතුරු වසන්තය කි‍්‍රයාත්මක කෙරුණා. උතුරේ දිස්ති‍්‍රක්ක සියල්ල එක් භුමි සැලැස්මකට රැගෙන උතුරු වසන්තය කි‍්‍රයාත්මක කිරීමට ජනාධිපතිතුමා විසින් කාර්ය සාධක බළකායක් පත් කළා. එහි සභාපතිවරයා ලෙස පාර්ලිමේන්තු මන්තී‍්‍ර බැසිල් රාජපක්ෂ මහතා පත් කළා. ඒ අනුව ප‍්‍රධාන අමාත්‍යංශ කිහිපයක් ඒකාබද්ධ කරගනිමින් ‘උතුරු වසන්තය’ කි‍්‍රයාත්මක කිරීමට අවශ්‍ය විධිවිධාන සකස් කරමින් යනවා.තිස් වසරක් පුරා පැවැති කුරිරු ත‍්‍රස්තවාදය නිමා කරමින් එහි යුද්ධයේ දුමාරය පහව යන්නටත් පෙර, පැය හතළිස් අටක් ඇතුළත මහාමාර්ග අමාත්‍යංශය මැදිහත් වී, මාර්ග ඉදිකිරීමේ පළමු කාර්යය ආරම්භ කළා.හමුදා ඉජිනේරු බළකායන්, මාර්ග සංවර්ධන අධිකාරියත් ඒ 9 ප‍්‍රතිසංස්කරණ කටයුතු කඩිනමින් අවසන් කිරීමේ දී ඍජු දායකත්වයක් ලබාදී තිබෙනවා.ඊට අමතරව මන්නාරම තල්අඩි ප‍්‍රදේශයෙන් ආරම්භ කෙරෙන ඒ 32 මාර්ගය වෙඩිතලතිව්, ඉලප්පකඩව, වෙලන්කුලම්, තමුලමුනෙයි, තල්ලවරායන් කඩු, සෙම්පත්තුණ්ඩු ආලන්තේති, පුනරින් තාවන්තුලම් හරහා යාපනය දන්වා කි.මී. 114.26 ක දුර ප‍්‍රමාණයක් ඇති අතර, එම මාර්ගයේ ප‍්‍රතිසංස්කරණ ආරම්භ කිරීම සඳහා බිම් බෝම්බ සහ ගස් බෝම්බ ඉවත් කිරීමේ සහතිකය කඩිනමින් ලබාදෙන ලෙස අපි ති‍්‍රවිධ හමුදාවෙන් ඉල්ලීමක් කළා.මහනුවර සිට යාපනය දක්වා කිලෝමීටර් 320 ක් දුර දිවෙන ඒ 9 මාර්ගය ප‍්‍රතිසංස්කරණ වැඩ ශීඝ‍්‍රයෙන් සිදු කෙරෙන අතර, එම මාර්ගය ඉතා කඩිනමින් ජනතා අයිතියට ලබාදීමට මූලික පියවර මේ වනවිටත් ගෙන ඇති අතරම එයට සමගාමීව මන්නාරම, තලෙයි මන්නාරම, පුනරීන් හරහා යාපනය දක්වා කි.මී. 114.26 දුරකින් යුත් ඒ - 32 මාර්ගය ප‍්‍රතිසංස්කරණයට අදාළ මූලික පියවර මේ දිනවල ආරම්භ කිරීමට කටයුතු කෙරෙනවා.මෙහි පළමු අදියරෙහිදී දේශීය කොන්ත‍්‍රාත්කරුවන් දොළොස් ;දනෙකුගෙන් යුත් කණ්ඩායමක් විසින් කි.මී. 83 කටයුතු මේ වනවිට ආරම්භ කැර තිබෙනවා.ප‍්‍රභාකරන් ඝාතනය හෙළිදරව් වීමත් සමඟ චීන තානාපති කාර්යාලය මඟින් ඒ 32 මාර්ගය සම්පූර්ණයෙන් ඉදි කිරීමට මුදල් ලබාදෙන බව දැනුම් දී තිබෙනවා.ඒ 32 මාර්ගය මීටර් 6.2 ක් පුළුල් කිරීමට කටයුතු කරන අතර මහාමාර්ග අමාත්‍යංශයේ සහ මාර්ග සංවර්ධන අධිකාරියේ පූර්ණ අධීක්ෂණය යටතේ සියලු ඉදිකිරීම් සිදු කරනවා. මේ සඳහා රුපියල් ඩොලර් මිලියන 4800 මුදලක් වැය වෙනවා.මන්නාරම්, තලෙයි මන්නාරම් මාර්ගය නාවික හමුදාවත් ඒකාබද්ධ වෙමින් කාපට් කිරීමේ කටයුතු සිදු කෙරෙනවා. එම මාර්ග ප‍්‍රතිසංස්කරණය සිදු කෙරෙන්නේ සංචාරක ව්‍යාපාරයට ගැළපෙන ආකාරයට.සීලවතුර මුරුංගන් මාර්ගයේ කටයුතු ද මේ වනවිට ආරම්භ කැර තිබෙනවා. මුරුංගන් පාලමෙහිද වැඩ කටයුතු ද ආරම්භ කර තිබෙනවා. මංතීරු දෙකකින් ඉදි කෙරෙන මෙම මාර්ගය මන්නාරම හරහා දිවෙන ප‍්‍රධාන මාර්ගයක් ලෙස හැඳින්විය හැකියි.එමෙන් ම මඩු මාර්ගයේ වැඩ ද අවසන් වෙමින් පවතිනවා. ඒ අනුව උතුරු වසන්තයට අදාළ ප‍්‍රධාන මාර්ග හතරක වැඩකටයුතු පසුගිය සති දෙකක කාලය තුළ දී ආරම්භ කිරීමට මහාමාර්ග අමාත්‍යාංශයට හැකි වී තිබෙනවා.පසුගියදා වවුනියාවෙන් උතුරට තාණ්ඩිකුලම් දක්වා යාල්දේවි දුම්රිය වසර 30 කට පසු ගමන් ඇරැඹුවා. මෙය ඉතිහාසයේ බොඳ වී ගිය සිහිනයක් නැවත මල්පල දැරීමක් ලෙසයි මා හඳුන්වන්නේ. ඒ 9 මාර්ගය ද දුම්රිය මාර්ගයට සමාන්තරව ප‍්‍රතිසංස්කරණ කටයුතු සිදු කරනවා. ඊට අමතරව පාලම් විශාල ප‍්‍රමාණයක් ඉදිකිරීම් වැඩ ආරම්භ කර තිබෙනවා.ප‍්‍රධාන මාර්ගවලට අමතර ග‍්‍රාමීය මාර්ග ඉදිකිරීම් සහ ප‍්‍රතිසංස්කරණය කිරීම් මහාමාර්ග අමාත්‍යංශය යටතේ සිදු කෙරෙනවා ද?මඟ නැගුම යටතේ ග‍්‍රාමීය මාර්ග ප‍්‍රතිසංස්කරණය කිරීමට කටයුතු කර තිබෙනවා. අප ඒ සඳහා අවශ්‍ය ප‍්‍රතිපාදන ලබාදී තිබෙනවා. ඒ සහ බී පන්තියේ මාර්ගවලට අමතරව ග‍්‍රාමීය අතුරු මාර්ග විශේෂයෙන් 167 ක් කි‍්‍රයාත්මක කිරීමට ජනාධිපතිතුමා උපදෙස් ලබාදී තිබෙනවා. මහාමාර්ග අමාත්‍යාංශයෙන් ද ඒ සඳහා ප‍්‍රතිපාදන ලබාදී තිබෙනවා.උතුරු වසන්තය සංවර්ධන ව්‍යාපෘතිය සඳහා වැඩිම දායකත්වයක් ලබාදෙන්නේ මහාමාර්ග අමාත්‍යංශයයි. මාර්ග සකස් කොට එළි පෙහෙළි කොට නව අතුරු මාර්ග ඉදිකිරීමත් ඉදිරියේදී සිදු කෙරෙනවා.උතුරු වසන්තය යටතේ ඒ සහ බී පන්තියේ මාර්ග කොතරම් ප‍්‍රමාණයක් මේ ප‍්‍රදේශවල ඉදි කිරීමට නියමිතද?තවම මෙම ප‍්‍රදේශවල ඒ සහ බී මාර්ග වර්ගීකරණය කර නැහැ. මේ වනවිට එම ප‍්‍රදේශවල පළාත් පාලන ආයතනයක්වත් නැහැ. ඉදිරියේදී ඒ හා බී වර්ගයේ මාර්ග ලෙස මාර්ග සැලසුම් සකස් කළ යුතුයි. නමුත් තවම එවැනි වර්ගීකරණයක් කර නැහැ. මේ වනවිටත් බොහෝ රටවල් එම ප‍්‍රදේශ දියුණු කිරීම සඳහා ප‍්‍රතිපාදන ලබාදීමට ඉදිරිපත් වී තිබෙනවා.පළාත් පාලන ආයතන එම ප‍්‍රදේශවල ඇති කිරීමත් සමඟ, එම ප‍්‍රදේශවල මාර්ග ඉදිකිරීම් පළාත් පාලන ආයතනවලට පැවැරීමට කටයුතු කරනවා.උතුරු වසන්තය සංවර්ධන ව්‍යාපෘතිය සඳහා මහාමාර්ග අමාත්‍යාංශය බිලියන තුන්දහසක මුදලක් ලබා දෙනවා.පසුගිය අය වැය ඉදිරිපත් කෙරෙන අවස්ථාවේදී අපට මේ වැඩ කටයුතු සිහිනයක් වෙලයි තිබුණේ. නමුත් ජනාධිපතිතුමා අපට මාර්ග සංවර්ධනය සඳහාත් ගම නැඟුම වෙනුවෙනුත් වැඩි මුදල් ප‍්‍රමාණයක් වෙන්කරන ලෙස උපදෙස් ලබාදුන්නා. ඊට අමතරව මහාමාර්ග, මාර්ග සංවර්ධන අමාත්‍යංශයේ ප‍්‍රතිපාදනවලින් මිලියන හැත්තෑ දහසක ප‍්‍රතිපාදන මුදලක් උතුරු වසන්තයට ලබා දෙන ලෙස උපදෙස් ලබා දී තිබෙනවා.උතුරු ප‍්‍රදේශය ස්වභාවික සම්පත් බහුල ප‍්‍රදේශයක් ලෙස හැඳින්විය හැකියි. එම ස්වභාවික පරිසරය සහ ස්වභාවික සම්පත් කේන්ද්‍ර කොටගනිමින් රජයේ සංවර්ධන සැලැසුම් කි‍්‍රයාත්මක කෙරෙනවාද?පැහැදිලිවම වාණිජමය වටිනාකම් ඇති ස්වභාවික සම්පත් කේන්ද්‍ර කැර ගනිමින් සංවර්ධන සැලැසුම් කි‍්‍රයාත්මක කිරීමට අපි බලාපොරොත්තු වෙනවා. විශේෂයෙන් මන්නාරම – තලෙයිමන්නාරම, මාර්ගය නාවික හමුදාව හා ඒකාබද්ධ වෙමින් කාපට් කිරීමේ කටයුතු සිදු කෙරෙනවා.එම මාර්ග ප‍්‍රතිසංස්කරණය සිදුකෙරෙන්නේ සංචාරක ව්‍යාපාරයට ගැළැපෙන ආකාරයටයි. විශේෂයෙන් මෙම ප‍්‍රදේශවල ස්වභාවික පරිසරය සුන්දරත්වය දැක බලාගත හැකිවන ආකාරයට මාර්ග ඉදිකිරීමට අපි කටයුතු කරනවා. යුද්ධයෙන් හානියට පත් පුල්මුඩෙයි, නිලාවේලි, එළිෆන්ට්පාස්, ආරුගම්බේ, පානම, විල්පත්තුව ආදී සංචාරක කලාප නැවත ස්ථාපිත ඛ්ලමත් සිදුකෙරෙනවා.කිලිනොච්චිය, මන්නාරම, වවුනියාව, වී වගාව යළි ස්ථාපිත කිරීමත් කුරක්කං, බඩඉරිඟු, මුං, පලතුරු, කව්පි, එළවළු, මිරිස් රතුලූනු වගා කිරීමත් මඟින් ආර්ථික වර්ධනයක් ඇතිකිරීමට අවශ්‍ය මූලික පියවර කඩිනමින් ගැනීමට අපි බලාපොරොත්තු වෙනවා.සාකච්ඡා කෙළේ සුභද්‍රා දේශපි‍්‍රය</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906281</link>
    <topic>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවට</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයශී‍්‍ර ලංකා ටෙලිකොම් මොබිටෙල් සිය ග‍්‍රාහක සබඳතා ලියාපදිංචි කිරීමේ ප‍්‍රවර්ධන වැඩසටහනින් තෝරාගත් 26 කට සිය ළඟම සබැඳියෙකු සමග සිංගප්පූරුවේ චාරිකාවක් යාමට අවස්ථාව උදාකර දෙයි.ජාතික ආරක්ෂාව අරමුණු කරගනිමින් ශී‍්‍ර ලංකා ටෙලිකොම් මොබිටෙල් සිය ග‍්‍රාහකයන් ලියාපදිංචි කිරීමේ වැඩසටහන 2008 වසරේ අගෝස්තු මාසයේ දී ආරම්භ කරන ලදී. ප‍්‍රවර්ධන වැඩසටහනින් ජයග‍්‍රහණය කරනු ලැබූ වාසනාවන්ත මොබිටෙල් පාරිභෝගිකයන්ට රාති‍්‍ර 3 ක් සිංගප්පූරුවේ ගතකර එරට ආකර්ෂණීය ස්ථාන නැරැඹීමට ද අවස්ථාව උදාවේ.ජයග‍්‍රාහකයන්ට ගුවන් ටිකට් පත් පිරිනැමීමේ උත්සවයේ ප‍්‍රධාන ආරාධිතයා ලෙස සහභාගි වූ ශී‍්‍ර ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජෙනරාල් පි‍්‍රයන්ත කාරියප්පෙරුම මහතා සඳහන් කළේ ජාතික ආරක්ෂාව උදෙසා, ජංගම දුරකථන ග‍්‍රාහක සබඳතා ලියාපදිංචි කිරීම වැදගත් වූ අවධියක මොබිටෙල් සිය ග‍්‍රාහකයන්ට ආකර්ෂණීය ප‍්‍රවර්ධන වැඩසටහනක් ද දියත් කරමින් මෙම භාරදූර කටයුත්තට සාර්ථකව මුහුණ දුන් බවයි.මෙහිදී අදහස් දැක්වූ ශී‍්‍ර ලංකා ටෙලිකොම් මොබිටෙල්හි සභාපතිනි ලේෂා ද සිල්වා චන්ද්‍රසේන මහත්මිය මෙසේ සඳහන් කළාය.“මොබිටෙල් සබඳතා ලියාපදිංචි කිරීමට හැකිවීම ජාතික ආරක්ෂාව උදෙසා ලබාදිය හැකි විශේෂ සහයෝගයක් නිසා අපට මෙම ප‍්‍රවර්ධන වැඩසටහන සුවිශේෂි වුණා.සරල ක‍්‍රමවේදයක් යටතේ සිය සබඳතාව ලියාපදිංචි කිරීමට අපි අපේ ග‍්‍රාහකයන් උනන්දු කළ අතරම, ඔවුන්ට සිංගප්පූරුවේ චාරිකාවක් දිනාගැනීමට ද අවස්ථාවක් ලබා දුන්නා.”තංගල්ලේ පදිංචි ජයග‍්‍රාහකයෙකු වූ මොහොමඩ් ෂමිල් ප‍්‍රකාශ කළේ මෙය පුද්ගලයකුට ජීවිතයේ එක් වතාවක් පමණක් ලැබෙන අවස්ථාවක් බවයි. කිසි දිනක පිටරටක සංචාරය නොකළ සිය පියාණන් සමග මෙම සංචාරයට සහභාගිවීමට හැකිවීම ඔහු ලද භාග්‍යයක් බව ද ෂමිල් කීය.දකොළඹ හිල්ටන් හෝටලයේ දී පසුගියදා පැවැති ත්‍යාග ප‍්‍රදානෝත්සවයේ දී ජයග‍්‍රාහකයන්ට හිමි ගුවන් ටිකට්පත් හා සංචාරය පිළිබඳව හැඳින්වීමක් ලබා දෙන ලදී.මෙම උත්සවයට දිවයිනේ නන්දෙසින් සියලු ජයග‍්‍රාහකයෝ පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906282</link>
    <topic>සෞඛ්‍ය සේවා අංශයේ හොඳම සන්නාමය නවලෝක</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයශ‍්‍රී ලංකාවේ පෞද්ගලික සෞඛ්‍ය සේවා අංශයේ ඉදිරියෙන්ම සිටින නවලෝක රෝහල් සමූහය එල්.එම්.ඩී.සඟාවේ සන්නාම මූල්‍ය අංශය විසින් විශිෂ්ටතම සමාගම් සියය අතරට තෝරාගෙන ඇත. සන්නාම වටිනාකම රුපියල් මිලියන 547 වන අතර ආයතන වටිනාකම මිලියන 2924 කි.නවලෝක රෝහල් සමූහයේ උප සභාපති ජයන්ත ධර්මදාසඒ පිළිබඳ අදහස් දැක්වූ නවලෝක රෝහල් සමූහයේ නියෝජ්‍ය සභාපති ජයන්ත ධර්මදාස මහතා කියා සිටියේ පසුගිය වසර නවලෝක රෝහලට ඉතාමත් අගනා වසරක් බවය.මෙම කාලය තුළ නව සංකීර්ණයක් රෝහලට ඇතුළත් කර ඇති අතර නව සේවා සහ පහසුකම් රැසක් සලසා දී ඇති බව ඔහු තවදුරටත් පැවසීය.මෙම සංකීර්ණයෙන් වර්ග අඩි 80,000 ක බිම් ප‍්‍රමාණයක් අලුතින් එකතු වූ අතර මුළු වර්ග අඩි ප‍්‍රමාණය තුන් ලක්ෂය දක්වා වැඩි වී ඇත.මේ අනුව නවලෝක රෝහල පුද්ගලික සෞඛ්‍ය සේවා අංශයේ විශාලතම ආයතනය බවට පත්වී ඇති අතර ඇඳන් ප‍්‍රමාණය 400 දක්වා වැඩි වී ඇති බවත් ඒ මහතා තවදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906283</link>
    <topic>නෙස්ලේ ප‍්‍රජා සත්කාරක සේවාවට පැසසුම්</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයනෙස්ලේ ලංකා සමාගමේ කළමනාකාර අධ්‍යක්ෂ ඩේවිඩ් සවුඩාන් හා බාහිර කටයුතු කළමනාකාර බන්දුල එගොඩගේ මහත්වරුන් අරලියගහ මන්දිරයේදී ජනාධිපති මහින්ද රාජපක්ෂ මැතිතුමා හමුවූ අවස්ථාවේ එම සමාගමේ දීර්ඝ කාලීන ප‍්‍රජා සත්කාරක සේවා පිළිබඳව ජනාධිපතිතුමා සිය ප‍්‍රශංසාව පළ කළ අයුරු.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906284</link>
    <topic>රෝහණ වීරසිංහට නිහාල්සිංහට ඊගල් විශිෂ්ටත්ව සම්මාන</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයඊගල් රක්ෂණ සමාගම සිය ක්ෂේත‍්‍රයන්හි සුවිශේෂී මෙහෙවරක් සිදුකරන ලද ගෞරවනීය පුද්ගලයින් දෙදෙනකු වෙත වසරක් පාසා ඊගල් විශිෂ්ටත්ව සම්මාන ප‍්‍රදානය කරයි.මේ වසරේ සම්මානයන් සිනමා ක්‍ෂේත‍්‍රය වෙනුවෙන් සිදුකරන ලද මහඟු මෙහෙවර උදෙසා ආචාර්ය ඩී.බී.නිහාල්සිංහයන් වෙතද, ප‍්‍රවීණ සංගීතවේදී රෝහණ වීරසිංහ වෙතද පිරිනැමුණු අතර, ඔවුහු ඊගල්හි කළමනාකාර අධ්‍යක්ෂ දීපාල් සූරියආරච්චි මහතා අතින් තමනට හිමි සම්මාන ලබාගත්හඊගල් රක්ෂණ සමාගම මඟින් විශිෂ්ටත්ව සම්මාන පිරිනැමීම අරඹන ලද්දේ වසර කිහිපයකට පෙරාතුව ආචාර්ය ලෙස්ටර් ජේම්ස් පීරිස් සහ පණ්ඩිත් ඩබ්ලිව්.ඩී.අමරදේවයන් වෙත ගෞරව දැක්වීමෙනි.ඉන් අනතුරුව එළඹි වසර වලදී චිත‍්‍රසේන සහ වජිරා, ආචාර්ය පෙ‍්‍ර්මසිරි කේමදාස, හෙන්රි ජයසේන, සිබිල් වෙත්තසිංහ, නන්දා මාලිනී, ජෝ අබේවික‍්‍රම, මාලනී ෆොන්සේකා, වික්ටර් රත්නායක හා මහාචාර්ය සුනිල් ආරියරත්න මෙම සම්මානයෙන් පිදුම් ලැබූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906285</link>
    <topic>මදුරුවන් පළවා හරින රේන්කෝ මදුරු දැල්</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයරෝගකාරක පරපෝෂිතයන් මර්දනය කිරීම සඳහා භාණ්ඩ නිෂ්පාදනය කරන ස්විට්සර්ලන්ත සමාගමක් වන වෙස්ටර්ගාඩ් ෆ‍්‍රැන්ඩිසෙන් ආයතනය, ශී‍්‍ර ලංකාවේ කුඩ සහ මදුරුදැල් නිෂ්පාදනයේ ප‍්‍රමුඛ සමාගමක් වන රෙන්කෝ ඉන්ඩස්ටි‍්‍රස් සමඟ පර්මා නෙට් නමින් මදුරු දැල් වර්ගයක් පසුගියදා වෙළෙඳ පොළට හඳුන්වා දුන්නේය.කෘමි නාශක බෙහෙත් වර්ග ආරක්ෂා සහිතව ගල්වා ඇති එම මදුරු දැල් හා දොර ජනෙල් රෙදි සහ ලයින් ස්ටෙ‍්‍ර¤ලර් නම් වූ වතුර ෆිල්ටර් වෙළෙඳ පොළට හඳුන්වා දීමේ උත්සවයක් පසුගිය දා කොළඹ හිල්ටන් හෝටලයේදී පැවැත්විණි.වෙස්ටගාඩ් ෆ‍්‍රැක්ඩිසෙන් ඉන්දියා (පුද්ගලික) සමාගමේ කලාපීය සිල්ලර වෙළෙඳ අංශයේ ප‍්‍රධානි තී රාජ් ජයින් සහ රෙන්කෝ ඉන්ඩස්ටි‍්‍රස් හි කළමනාකාර අධ්‍යක්ෂ ෆසාල් එම්. ෆවුස් මෙම උත්සවයට සහභාගි වූහ.“අපගේ නිෂ්පාදන ශී‍්‍ර ලංකාවේ බෙදාහැරීම සඳහා රෙන්කෝ සමාගම සමග සම්බන්ධ වීමට අපට අවස්ථාව ලැබීම මහත් සතුටට කරුණක්. එමෙන්ම මෙම සබඳතාවය හරහා රෝග වළක්වා ජීවිත ආරක්ෂා කර ගැනීමට ඉඩකඩ සැලසෙනවා.” යැයි රාජ් ජයින් මහතා කීය.ශී‍්‍ර ලංකාව තුළ මදුරුවන් නිසා බෝවෙන රෝග බෙහෙවින් වැඩි වෙමින් පවතින නිසා එවැනි නිෂ්පාදන අප රටට හඳුන්වා දීමට රෙන්කෝ සමාගම තීරණය කළ බව රෙන්කෝ ඉන්ඩස්ටි‍්‍රස් හි කළමනාකාර අධ්‍යක්ෂ ෆසාල් ෆවුස් මහතා සඳහන් කළේය.“මේ වන තෙක් මෙම මදුරු දැල් රජය විසින් ගෙන්වා අඩු ආදායම් ලබන්නවුන් අතරේ නොමිලේ බෙදා දෙනු ලැබුවාය. දැන් පළමු වරට මෙම මදුරු දැල් විවෘත වෙළෙඳ පොළෙන් කාට වුවද මිලදී ගත හැකි යි” ඔහු තව දුරටත් සඳහන් කළේය.පර්මා නෙට්, රසායනික වර්ග ගල්වා ඇති අතර පළමු මදුරුවන් පළවා හැර අවසානයේදී උන් මැරී යනවා.මම මදුරු දැල් නිෂ්පාදනයට යොදා ගන්නා නූල් ලෝක සෞඛ්‍ය සංවිධානය විසින් අනුමත කර ඇති කෘමි නාශක ගල්වා තිබෙනවා.මෙම මදුරු දැල්, රෝස, සුදු හා නිල් යන වර්ණ වලින් ලබා ගත හැකිය. එමෙන්ම මෙම රෙදි වලින් නිෂ්පාදනය කරනු ලබන ජනෙල් තිර යොදා ගැනීමෙන් තම නිවසේ ජනෙල් රාති‍්‍රය වන තුරු විවෘතව තබා ගත හැකිය. නිවස තුළට මදුරුවන් පැමිණීම මෙම තීර නිසා වැළකෙනවා යැයි ද ෆවුස් මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906286</link>
    <topic>මයින්ඩ් ෆෝ අන්තර්ජාතික තලයට</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයශ‍්‍රී ලාංකීය ප‍්‍රචාරක ක්‍ෂේත‍්‍රයෙහි මුල් පෙළේ ප‍්‍රචාරක ආයතනයක් වන මයින්ඩ් ෆෝ ඉන්ටිග්‍රේටඩ් සොලූෂන් ආයතනය ඉන්දියාව තුළ ප‍්‍රචාරක මෙහෙයුම් අරඹයි. ඉන්දියාව තුළ ප‍්‍රචාරක මෙහෙයුම් කළ පළමු ශ‍්‍රී ලාංකීය සමාගම වන්නේ මයින්ඩ් ෆෝ ආයතනයයි.මයින්ඩ් ෆෝ ආයතනයට සමස්ත ඉන්දියාවටම, සියලු ප‍්‍රාන්තවල, සියලු මුද්‍රිත හා විද්‍යුත් මාධ්‍යයන්හි මීඩියා ඇක්‍රෙඩියේෂන් තිබෙන අතර ඉන් ඉන්දියානු සේවාදායකයන්ට මෙන්ම ඉන්දියානු වෙළෙඳපළට යන ලාංකීය නිෂ්පාදන සහ වෙළෙඳ නාමයන්ට ද පහසුවකි.ඉන්දියාව තුළ ටාටා ඉන්ඩිකොම් මොබයිල් සහ හයි හුන්ඩායි කාර්ය සඳහා ප‍්‍රචාරක ව්‍යාපෘති මෙහෙයවන්නේ මයින්ඩ් ෆෝ ආයතනය.ලංකාව තුළ රථවාහන, කෘෂි සහ කෘෂි රසායන, ශීඝ‍්‍රයෙන් අලෙවි වන පාරිභෝගික භාණ්ඩ (එෆ්.එම්.සී.ජී.) බැංකු සහ මූල්‍ය මෙන්ම ලයිෆ් ස්ටයිල් ආදී සෑම ක්‍ෂේත‍්‍රයක්ම මයින්ඩ් ෆෝ ආයතනය විසින් ආවරණය කරනු ලැබ තිබේ.”වෙළඳ නාම නිර්මාණය (බ‍්‍රෑන්ඩ් බිල්ඩිං) සහ නිර්මාණකරණයේ ද ක්‍ෂේත‍්‍රයේ පළපුරුදු කාර්යමණ්ඩල ඉන්දියාවේ මෙන්ම ලංකාවේ ද මයින්ඩ් ෆෝ ආයතනය සතුයි. ඉන්දියාවෙහි මුම්බායි, බැංගලෝර් සහ චෙන්නායි ශාඛා සඳහා වෙන වෙනම කාර්ය මණ්ඩල තුනක් සිටිනවා. ප‍්‍රතිපත්තියක් ලෙස මයින්ඩ් ෆෝ ආයතනය ලංකාවෙහි සිංහල, දෙමළ, මුස්ලිම්, බර්ගර් අය පමණක් සේවයට අනුයුක්ත කර ගන්නවා.ඒ ලෙසම ඉන්දියාව තුළත් මුම්බායි සහ බැංගලෝර්වල හින්දි සහ ඉංග‍්‍රීසි කතා කරන අයත් චෙන්නායිවල දෙමළ සහ ඉංග‍්‍රීසි කතා කරන අයත් පමණක් සේවයට අනුයුක්තයි. මන්ද රටක හෘද ස්පන්දනය, මව්බස හඳුනන අයට මිස නිර්මාණ කාර්යයන් කළ නොහැකියි. මයින්ඩ් ෆෝ ආයතනය ක්‍ෂේත‍්‍රයේ ඉදිරියට ඒමේදී 100% ශ‍්‍රී ලාංකික ආයතනයක් ලෙස කටයුතු කොට තිබෙනවා” යැයි ආයතනයේ ප‍්‍රකාශිකාවක් කීවාය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906287</link>
    <topic>ද ෆිනෑන්ස් සමාගම නැවතත් ඉදිරියට</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයලංකා බැංකුවේ අනුබද්ධිත සමාගමක් වන මර්චන්ට් බෑන්ක් ඔෆ් ශ‍්‍රී ලංකා (MBSL) හි කළමනාකාරිත්වය යටතට පත්වෙමින්, ද ෆිනෑන්ස් සමාගම මේ වනවිට සිය කි‍්‍රයාකාරිත්වය වඩාත් සවිමත් කර ගැනීම සඳහා ස්ථිරසාර සහ සුබවාදී පියවර ගෙන ඇත.නව කළමනාකාරිත්වය විසින් මුලින්ම පියවර ගනු ලැබුවේ ස්ථාවර තැන්පතු සඳහා ගෙවීමට නියමිත පොලී ප‍්‍රමාණයන් සහ ගෙවීමට නියමිත වෙනත් පොලී ප‍්‍රමාණයන් පියවීම සඳහාය.මෙම ගෙවීම් සියල්ල පියවීමෙන් පසුව, නව ආරම්භයක් සහිතව ඉදිරියට යෑමට සූදානම්ව සිටින ද ෆිනෑන්ස් සමාගම, නව කළමනාකාරිත්වය සමඟින් පාරිභෝගික අවශ්‍යතා ඉහළින්ම සපුරාලීමටත්, පාරිභෝගිකයින්ට ඉහළම සේවය සැලසීමටත් දැඩි විශ්වාසයෙන් යුතුව කටයුතු කරයි.මේ සඳහා දේපොළ සංවර්ධන කටයුතු, ස්ථාවර තැන්පතු, ඉතුරුම් තැන්පතු සහ වෙනත් සේවා යනාදිය වෙනස් වෙමින් පවතින වටාපිටාව තුළ පාරිභෝගික අවශ්‍යතාවන්ට වඩාත් ගැළපෙන අයුරින් යළි සැකසීමට ද ෆිනෑන්ස් සමාගම මේ වන විටත් පියවර ගෙන ඇත.සිය පාරිභෝගිකයින් සඳහා වඩාත් වැඩිදියුණු කළ සේවාවන් සැපයීම සඳහා ශාඛා 41ක් සහ සේවා මධ්‍යස්ථාන 21ක් සහිත, දිවයින පුරා ව්‍යාප්ත සුවිශාලතම ශාඛා ජාලය ද ෆිනෑන්ස් සමාගම සතුය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906288</link>
    <topic>ඔරේන්ජ් විදුලි උපාංග හොංකොං වෙළෙඳපොළට</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයඔරේන්ජ් විදුලි උපාංග හොංකොං රටට ආපනයනය කිරීම පසුගියදා ආරම්භ කෙරිණ.පිටිපන පිහිටි ඔරේන්ජ් ඉලෙක්ටි‍්‍රක් ගබඩා සංකීර්ණයේ දී ප‍්‍රථම විදුලි උපාංග තොගය උත්සවාකාරයෙන් හොංකොං රටට පිටත් කරන ලදී. මෙම උත්සවය සඳහා කළමනාකාර අධ්‍යක්ෂ කුෂාන් කොඩිතුවක්කු මහතා ද, ප‍්‍රධාන විධායක නිලධාරි කමිල් හුසේන් මහතා ද, ප‍්‍රධාන පරිපාලන නිලධාරි – අලෙවි ශ‍්‍රීධරන් සෝමනාදන් මහතා ද ප‍්‍රධාන පරිපාලන නිලධාරි නිෂ්පාදන පියල් අපොන්සු මහතා ද, අපනයන කළමනාකරු ශඛීන් ශකූර් මහතා ද සහභාගි වූහ.කළමනාකාර අධ්‍යක්ෂ කුෂාන් කොඩිතුවක්කු මහතා අදහස් දක්වමින් “ලෝක වෙළෙඳපොළ කිසිදු දිනක ලංකාව වැනි රටක් මෙවැනි උසස් තත්ත්වයෙන් විදුලි උපාංග නිපදවයි කියා සිතුවේ නැහැ.නමුත් අපි ලෝකයාගේ සිත් මවිත කමින් තත්ත්වයෙන් උසස් නිෂ්පාදන වෙළෙඳපොළට හඳුන්වා දී තිබේ. හොංකොං වැනි අති දියුණු වෙළෙඳපොළකට අපට යාමට හැකිවන්නේ අපගේ නිෂ්පාදනවල උසස් තත්ත්වය නිසාය.එම රටවල පාරිභෝගිකයා තත්ත්වයෙන් හා තාක්ෂණයෙන් උසස් නිෂ්පාදන සඳහා පමණයි යොමුවන්නේ. එසේම හොංකොං රටට විදුලි උපාංග නිෂ්පාදනයේ ප‍්‍රමුඛතම රට වන චීනයෙන් නිෂ්පාදන ගලා ආවත් අප නිෂ්පාදන සඳහා එම රටේ ඉල්ලුම ඇතිවීම මුලු ශ‍්‍රීී ලංකාවටම ආඩම්බරයක්”සුපර් බ‍්‍රෑන්ඩ් සම්මානය, සූර්යසිංහ සම්මානය, ජනාධිපති අපනයන සම්මානය සහ ජාතික තත්ත්ව සම්මානයෙන් ඔරේන්ජ් ඉලෙක්ටි‍්‍රක් ආයතනය පිදුම් ලබා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj0906289</link>
    <topic>ධීවරයන්ට සහන සැලසුවාට ප‍්‍රසාදය</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයසුනාමි ව්‍යසනය හේතුවෙන් දකුණු සහ නැඟෙනහිර ප‍්‍රදේශවල විනාශයට ලක්වූ භෞතික සම්පත් හා ධීවර ප‍්‍රජාවට අවශ්‍ය යටිතල පහසුකම් සැලැසීමේ වැඩසටහන පිළිබඳ ජාත්‍යන්තර කෘෂිකාර්මික අරමුදලේ ආසියානු පැසිපික් කලාපයේ වැඩසටහන් කළමනාකරු සනාකේ එෆ්. ජටා මහතා ධීවර අමාත්‍ය ෆීලික්ස් පෙරේරා මහතාට ප‍්‍රසාදය පළ කළ අවස්ථාව.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj09062810</link>
    <topic>අවතැන්වූවන්ට සිංහ සිමෙන්ති ආධාර</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයලෝකයේ සිමෙන්ති නිෂ්පාදනයේ පස්වැනි ස්ථානය හිමිකරගෙන සිටින ඉතාල් සිමෙන්ති සමූහ ව්‍යාපාරය, අවතැන්වූ ජනතාව සඳහා මූල්‍ය සහ වෙනත් ආධාර විශාල ප‍්‍රමාණයක් ලබාදී ඇත.කොලින් නෙල්සන් මහතා රොටරි ආයතනයේ සභාපති සුපෙම් ද සිල්වා සහ ලපියසර ලුතිනන් සුරේෂ් ද සිල්වා සමඟ ආධාර පරිත්‍යාග කිරීමේ අවස්ථාවට එක්වෙමින්.මේ සමාගම ශ‍්‍රී ලංකාවේ ව්‍යාපාරික කටයුතු ආරම්භ කළේ 1998 වසරේදීය. ඉතාල් සිමෙන්ති සමාගමේ කළමනාකාර අධ්‍යක්ෂ කොලින් නෙල්සන්  මහතා පැවසුවේ මෙම පරිත්‍යාග කිරීමට කාර්ය මණ්ඩලය මෙන්ම වෙළෙඳ මහත්වරු ද සහයෝගය දැක්වූ බවය.කාර්ය මණ්ඩලය හා අනෙක් සියලුම දෙනා දැක්වූ සහාය පිළිබඳව තමා ආඩම්බර වන බව ඒ මහතා කීය.ශ‍්‍රී ලංකාව තුළ ඉන්ටර්නැෂනල් සිමෙන්ට් ටේ‍්‍රඩර්ස් (ප‍්‍රයිවට්) ලිමිටඩ් ලෙස හඳුන්වනු ලබන මෙම ආයතනය කිලෝ 50 සිමෙන්ති කොට්ට සිංහ හා ඉතාල් සිමෙන්ති නමින් වෙළෙඳපොළට හඳුන්වාදී ඇත. මේවා ජාත්‍යන්තර ප‍්‍රමිතියෙන් සමන්විතය.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aj09062811</link>
    <topic>බෙන්ස් බුරුසු ප‍්‍රදානය</topic>
    <author/>
    <content>මොබිටෙල් ජයග‍්‍රාහකයෝ 26ක් ඉඳුම් හිටුම් ‘පොකට් මනි’ සමඟ සිංගප්පූරුවටසෞඛ්‍ය සේවා අංශයේ හොඳම සන්නාමය නවලෝකනෙස්ලේ ප‍්‍රජා සත්කාරක සේවාවට පැසසුම්රෝහණ වීරසිංහට නිහාල්සිංහට ඊගල් විශිෂ්ටත්ව සම්මානමදුරුවන් පළවා හරින රේන්කෝ මදුරු දැල්මයින්ඩ් ෆෝ අන්තර්ජාතික තලයටද ෆිනෑන්ස් සමාගම නැවතත් ඉදිරියටඔරේන්ජ් විදුලි උපාංග හොංකොං වෙළෙඳපොළටධීවරයන්ට සහන සැලසුවාට ප‍්‍රසාදයඅවතැන්වූවන්ට සිංහ සිමෙන්ති ආධාරබෙන්ස් බුරුසු ප‍්‍රදානයබුද්ධික මාර්කටිං පෞද්ගලික සමාගමේ අධ්‍යක්ෂ බුද්ධික බටගොඩ සහ අලෙවි උපදේශක මැක්ෂි අලස් මහත්වරුන් විසින් බෙන්ස් බුරුසු තොගයක් මහනුවර ලක්ෂිත එන්ටර්ප‍්‍රයිසස් හි අධ්‍යක්ෂ සරත් රණවීර මහතාට පිළිගන්වනු ලැබූ අයුරු. ලක්ෂිත එන්ටර්ප‍්‍රයිසස් කළමනාකරු ලොයිඩ් ප‍්‍රනාන්දු මහතා ද මෙහි වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>06</month>
      <day>28</day>
    </date>
    <link>http://www.silumina.lk/2009/06/28/_art.asp?fn=aw0906281</link>
    <topic>අඳුරන්න බැරි ද? මං කර්ලිනාහාමි උපාසකම්මා</topic>
    <author>මතුගම මහින්ද විජේතිලක</author>
    <content>අඳුරන්න බැරි ද? මං කර්ලිනාහාමි උපාසකම්මාබුදු දහමේ විමුක්ති මාර්ගය දේශනා කොට ඇත්තේ දාන, ශීල, භාවනා යන ති‍්‍රවිධ කුසල කි‍්‍රයා අනු පිළිවෙළට ය. කෙනෙක් තමන් ගේ ශක්තිය අනුව දන් පැන් දෙමින් පෝයට සිල් සමාදන් වෙති.තවත් කෙනෙක් තමන් සතු දෙයින් බිඳක් සොලවන්නට අකමැතිව අනුන්ගේ යහපත පිණිස කිසිවක් නොදී පෝ දිනට පමණක් පන්සලට ගොස් සිල් සමාදන් වී නිවන් දකින්නට මාන බලති.තවත් කෙනෙක් තමන් ගේ ජීවිත කාලය ම කට්ට කපටි කෛරාටික කමින් රැකියාවේ දී පවා වැටුපට සරිලන සේවයක් නොකොට විශ‍්‍රාම ගිය පසු දාන ශීලයෙන් තොරව කෙළින් ම විපස්සනා භාවනාව සොයා යති.මෙයින් කීයෙන් කී දෙනෙක් නිවැරදිදැයි ඔවුන්ගේ ම හදවත්වලින් ම විමසා දත යුතුය. දානයෙන් තණ්හාව අඩු කරමින් සීලයෙන් කය වචන සංවර කැර ගනිමින් භාවනාවෙන් සිත කෙලෙස් තුනී කරමින් යා යුතු මඟට වන් අය පවා අතර මඟ මිය ඇදුණ ද තමන් හුරු පුරුදු කළ දේ සසර ගමන සඳහා පාරමිතා වෙයි.කෙසේ වෙතත් භාවනාවෙන් සිත පිරිසුදු කැර ගැනීමෙන් තොරව ක‍්‍රමයෙන් ශාන්ත වූ සුවය උදා කැර ගත නොහැක්කේ ම ය. අසූ හාර දහසක් වෙහෙර විහාර ඉදිකොට මහා සාසනික සේවයක් කළ ධර්මාශෝක අධිරාජයාට පවා අපාගත වන්නට සිදු වූ බව කව්රුත් දන්නා සිද්ධියකි. එසේ නම් අප ගැන කවර කතා ද?තමන්ට හැකි අයුරින් දන් පැන් දෙමින් සතර පෝයට සිල් සමාදන් වෙමින් කල් ගෙවූ උපාසිකාවක ගේ කතාවකි මේ.අද අතුරුගිරියේ විපස්සනා භාවනා මධ්‍යස්ථානාධිපතිව වැඩ සිටින ගස්නාවේ ඤාණානන්ද හිමියෝ එවකට වැඩ වාසය කළේ හඟුරන්කෙත ප‍්‍රදේශයේ ආරණ්‍යයකය. ඒ ආරණ්‍ය සේනාසනය ද ගල්දූව ආරණ්‍ය සේනාසන සංස්ථාවට ම අයත් වූවකි.හඟුරන්කෙත ආරණ්‍ය සේනාසනය ආසන්නයේ නිවසක පදිංචි වැඩිහිටි උපාසිකාවක් වූවා ය. ඇය මේ ආරණයේ වැඩ වසන යෝගාවචරයන් වහන්සේට මහත් ශ‍්‍රද්ධාවෙන් හා භක්තියෙන් යුතුව සිව්පසයෙන් සංග‍්‍රහ කළා ය. ඇය ග‍්‍රාමවාසී විහාරස්ථ ස්වාමීන් වහන්සේ පි‍්‍රය කළේ නැත.මේ උපාසිකාව වයස්ගතව ඔත්පල වූවාය. එහෙත් යහනේ සිට පවා දරුවන් ලවා ආරන්්‍යවාසී භික්ෂුන් වහන්සේට දාන මානයෙන් පූජා කැර වූවාය.මේ අතර ගල්දූව ආරණ්‍ය සේනාසනාධිපති කඩවැද්දුවේ ශී‍්‍ර ජිනවංශ නාහිමියන්ගේ උපන් දින පිංකම සඳහා හඟුරන්කෙත ආරණ්‍යයේ ස්වාමීන් වහන්සේ ගල්දූව බලා පිටත් වූහ. එදින ම රාතී‍්‍ර උපාසිකාව මිය ගියා ය.උපාසිකාවගේ මරණයේ අවසන් කටයුතුවල ආගමික වතාවත් සඳහා ආරණ්‍යවාසි භික්ෂුන් නොසිටි බැවින් ගමේ පන්සලේ ස්වාමීන් වහන්සේ වැඩමවා පාංශුකූල චාරිත‍්‍ර සිදු කැරිණි.ගල්දූවේ පිංකම අවසන් වී ඤාණානන්ද හිමියන් ඇතුළු පිරිස ආපසු ආරණ්‍ය බලා වැඩම කරවද්දී ආරණ්‍යයට නුදුරෙහි ඉඩමක අලුත් මිනී වළක් මත සුදු රෙදි වියනක් රඳවා ඇති අයුරු දැක ඤාණානන්ද හිමියෝ එම පාංශුකූල රෙදි කඩ ද රැගෙන ආරණ්‍යයට වැඩම කළහ.එදින හැන්දෑවේ මිය ගිය උපාසිකාවගේ දහ අට හැවිරිදි මුණුපුරෙකු ප‍්‍රලය වී නිවසේ වැඩිහිටියනට බැන වදින්නට වීය. ගෙදර අය ඇදුරෙකු ගෙන්වන්නට කතා බහ වෙද්දී මුණුපුරා මිදුලට පැන ආරණ්‍ය සේනාසනය කරා දුවන්නට වීය. නිවැසියෝ ද ඔහු පසු පසින් දුව ගෙන ආහ.ඤාණානන්ද හිමියන් වෙත පැමිණි මුණුපුරා කේන්තියෙන් වෙව්ල වෙව්ලා තම මවුපියන්ටත් අනිකුත් වැඩිහිටියන්ටත් දෝෂාරෝපණයෙන් බැන වදින්නට වීය.“බලන්න ස්වාමීන් වහන්ස! මුං මගේ මරණයේ කටයුතු කළේ මම බලා පොරොත්තු වුණ හැටියට නෙවෙයි. මගේ පාංශුකූලය දුන්නේ ගමේ පන්සලට. මං ඒකට කැමති නෑ මං මුංගෙන් පළිගන්නවා. පළිගන්නවාමයි” කියන්නට වීය.මේ තරුණයාට ආවේශ වී සිටින්නේ කවුදැයි ඤාණානන්ද හිමියන්ට වැටහී ගියත් ඒ බව නොඅඟවා ප‍්‍රශ්න කරන්නට වූහ.“මේ කව්ද? කතා කරන්නෙ?”“ඇයි හාමුදුරුවනේ! මා අඳුනන්නේ නැද්ද? මං කර්ලිනා උපාසකම්මා.”“ඇයි? උපාසකම්මේ මේ ළමයාට කරදර කරන්නේ?”“හාමුදුරුවනේ! මට මෙයාගෙ ඇඟට විතරයි ඇතුළු වෙන්න පුළුවන්. ඒකයි මේ දරුවගෙ ඇඟට ආවෙ. මං අනිත් උංගෙන් පළිගන්නවා.”“අනේ! අනේ! උපාසකම්මා සිල් සමාදන් වෙලා දන් පැන් දීලා බණ දහම් ඉගෙන ගත්තේ වෛර කරන්න ද? පළිගන්න ද?”“ඉතින් හාමුදුරුවනේ! මුං මගේ පාංශුකූලය දුන්නේ පංසලටනෙ.”“හරි හරි උපාසකම්මගෙ පාංශුකූලය අපිටත් ලැබුණනෙ.”“ඔව් ඔව් මං දන්නවා. මං දැක්කා ඔබ වහන්සේ වළ උඩ තිබුණු රෙදි හතර රියන අරගෙන එනවා. ඒ වුණාට මට මේගොල්ලන්ගෙ වැඩ ගැන කේන්තියි හාමුදුරුවනේ.”“ඔන්න ඔය තරහ මරහ හිතින් අයින්කර දාන්න. නැත්නම් තමුන්ටමයි ඒක නරක.”“එහෙම නම් හය මාසෙන් දෙන දානය මේ ආරණ්‍ය සේනාසනයට දෙන්න ඕනෑ” යි කීවාය.ඒ හය මාසයේ දානය ආරණ්‍ය සේනාසනයට දෙන බවට එතැන සිටි ඥාතිහු පොරොන්දු වූහ.“හැබැයි ඒ දානයේ දී අට පිරිකර දෙකක්, ගොටු අතු දෙකක්, සෙරෙප්පු දෙකක් පූජා කරන්න ඕනෑ”යි උපාසක අම්මාගේ ආත්මය නියමයක් ද කළාය.“ඇයි? උපාසක අම්මේ මේ දෙක දෙක පූජා කරන්න නියම කළේ” යි ඤාණානන්ද හිමියෝ ප‍්‍රශ්න කළහ.“හාමුදුරුවනේ ඒ වැඩිපුර එක දඬුවම් වශයෙන් මං නියම කළේ”“හොඳයි දැන් මේ ඇත්ති ඉන්නේ කොහේද?”“අර මගේ මිනිය භූමදාන කළ තැනට ටිකක් එහායින් තියෙන ගල උඩ තමයි මම ඉන්නේ.”“හොඳයි! දැන් හය මාසෙ පින්කමේ දී අපි මොනවාද කරන්න ඕනෑ.” හාමුදුරුවෝ නැවතත් ප‍්‍රශ්න කළහ.“මම කන්න කැමති දේවලින් හොඳට දානෙ දීලා අර කලින් කියාපු විදිහට පිරිකර දෙක දෙක පූජා කරන්න ඕනෑ. දානෙ දවසට කලින් දවසෙ රෑ මම ඉන්න ගල උඩට ඇවිත් පේ‍්‍රත තටුව තියන්න ඕනෑ. ඒක කරන්න ඕනැ මගේ බාල දුව.”“හා හොඳයි. හය මාසෙ පින්කමට තව වැඩි කාලයකුත් නැහැනෙ. මේ ඇත්ති දැන් මේ ළමයාගෙ ශරීරයෙන් ඉවත් වෙලා යන්නැ” යි ඤාණානන්ද හිමියෝ පැවසූහ.ඒ සමඟ ම තරුණයා ප‍්‍රකෘතිභාවයට පත්වීය. දෑස් පිස දමමින් සිදු වූයේ කුමක් දැයි නොදැන විමතියෙන් වට පිට බලන්නට වූයේ ය. පැමිණ සිටි පිරිස ඔහු කැඳවා ගෙන ගෙදර ගියහ. එයින් පසු කාලයක් ම මේ තරුණයාට ආච්චි අම්මා ආවේශ වූයේ නැත.හය මාසයේ පින්කම් දිනය උදා වීය. මිය ගිය අම්මා ගේ නියමය පරිදි බාල දියණිය පේ‍්‍රත තටුව ලෙස ආහාර පිඟානක් සකසා කලින් කී ගල මතට ගෙන ගොස් තැබුවා ය.පසු දා උදේ ආරණ්‍ය සේනාසනයේ වැඩ වසන ස්වාමීන් වහන්සේ උදෙසා දානය පිළියෙල කැර ගොස් පූජා කළහ. දන් ශාලාවට වැඩම කළ ස්වාමීන් වහන්සේ දානය ලබා ගෙන තම තමන් වැඩ සිටින කුටිවලට වැඩම කළ අතර ඤාණානන්ද හිමියෝ අනූමෙවෙනි ධර්ම දේශනය සඳහා දන් ශාලාවේ නතර වූහ.පිරිස පන්සිල්හි පිහිටුවා මියගිය මෑණියන්ට පුණ්‍යානුමෝදනය කිරීම සඳහා දුන් දානයත්, මවු ගුණත්, මේ පින්කම්හි ආනිසංසත් දේශනා කොට අවසාන වන විට ම අර තරුණයා වහාම නැගිට ළඟ සිටි තවත් යහළු තරුණ ළමයකුගේ අතින් ඇද ගෙන කැලේ කඩා ගෙන දුවන්නට වීය.ඉතා ම වේගයෙන් දුව ගෙන ගිය තරුණයා ගොස් ඇත්තේ පේ‍්‍රත තටුව තැබු ගල උඩට ය. “මේ බලපං මුන් මට කෑම බෙදලා තියෙන හැටි. හොඳට බලා ගනිං මේ පිඟානෙ තියෙන දේවල්” යැයි එකින් එක පෙන්වා ආපසු දන් ශාලාවට දෙදෙනා ම දුව ගෙන ආවෝ ය. ඔවුන් සොයා ගෙන යන්නට පිටත් වූ පිරිස ද ආපසු හැරී පැමිණියහ. ස්වාමීන් වහන්සේ ද සිදු වූයේ කුමක්දැයි දැන ගැනීම සඳහා නතරව සිටියහ.තරුණ මුණුපුරා යහළුවා සමඟ ඤාණානන්ද හිමියන් ඉදිරිපිට හිඳ ගත්හ. පවුලේ පිරිස ද එතැනට රැස්වූහ.“හාමුදුරුවනේ! අපේ බාල දූගෙ වැඩත් හරිම බාලයි. මම මේ ළමයා ගල උඩට එක්කර ගෙන ගිහින් පෙන්නුවා. පේ‍්‍රත තටුව බෙදලා තිබුණෙත් පෙරේතකමෙන්. ඇපෙන් බේරෙන්න වගෙයි.හාමුදුරුවනේ මම අඹවලට හරිම ආසයි. මේකි අඹ කෑල්ලක් බෙදලා තිබුණා මෙන්න මේ තරම් පුංචි කෑල්ලක්. (එසේ කීවේ අතේ සුළැඟිල්ල පෙන්වමිනි) ගෙදර වත්ත පුරාම තියෙන්නේ මම හිටවපු කොස් ගස්.ඒ ගස්වල හොඳට කොස් හැදිලා තියෙනවා. මේකි මට එක ම එක වරකා මදුල යි බෙදලා තිබුණේ. ගස්ලබු කෑල්ලත් ඒ වගේ ම යි. හාමුදුරුවනේ! මට ඒ කෑම කන්න බෑ. අපි කරන්නේ ඒවා අත ගාලා සතුටු වෙන එක යි. ඒකවත් සතුටු වෙන්න පුළුවන් විදිහට තියලා නැහැ.”“හා හොඳයි. හොඳයි. දැන් අපේ උපාසකම්මාට ඒ පෙරේත තටුවලින් වැඩක් නෑ. මේ දානයෙන් අපි සතුටු වෙලා පින් අනුමෝදන් කළානෙ. දැන් ඒ පින් ලැබුණානෙ” යි හාමුදුරුවෝ පැවසූහ.“එහෙමයි හාමුදුරුවනේ! මට පින් ලැබුණා. මම ආයෙත් මේ දරුවාට කරදර කරන්නේ නැහැ. මම දැන් හොඳ තැනකට යනවා. එහෙනම් මට අවසරයි හාමුදුරුවනේ” යි කියා ස්වාමීන් වහන්සේට වැඳ අවට සිටි පිරිස දෙස බලා බාල දියණිය දෙස මඳක් අමනාපයෙන් මෙන් බලා “මං යනවා, මං යනවා” යැයි කී තරුණයා වෙව්ලා යළිත් ප‍්‍රකෘතිතාවයට පත් වූයේ ය.ඒ පින් ලබා ගිය උපාසකම්මා ගේ ආත්මය වෘක්ෂ දේවතාවියක් වූ බව ද ගස්නාවේ ඤාණානන්ද හිමියෝ අප සමඟ පැවසූහ.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907051</link>
    <topic>ශ‍්‍රී ලංකාව විශ්මිතයි!</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීයෂුෂි අකාෂි කියයිදශක තුනකට වැඩි කාලයක් ත‍්‍රස්තවාදයෙන් හා වෙනත් අභියෝගයන් ගෙන් පීඩා විඳි ශ‍්‍රී ලංකාව මෑතදී ඉතා කෙටි කාලයක දී ලබා ඇති මහා පරිමාණ සංවර්ධනය පිළිබඳව තමා පුදුමයට පත් වන්නේ යැයි ජපානයේ විශේෂ නියෝජිත යෂුෂි අකාෂි මහතා පවසයි.දහසකුත් ප‍්‍රශ්න මැද උතුරේ සහන ගම්මානවල ජීවත්වන ලක්ෂ සංඛ්‍යාත ජනතාවට අවශ්‍ය නවාතැන්, ජලය, ආහාර යනාදිය ලබා දෙමින් ඔවුන්ගේ ජීවිත නැවත ගොඩ නැඟීමට ජනාධිපතිතුමා ප‍්‍රමුඛ රජය ගෙන යන වැඩපිළිවෙළ සියැසින් දැක බලාගත් බවත්, තමා ඒ පිළිබඳව බෙහෙවින් සතුටට පත්වන බවත් හෙතෙම සඳහන් කෙළේ ය.අකාෂි මහතා මේ අදහස් පළ කෙළේ ශ‍්‍රී ලංකා වානිජ මණ්ඩලය විසින් ඉකුත් දා පවත්වන ලද 2009 ආර්ථික සමුළුවට සහභාගි වෙමිනි. මේ අවස්ථාවට අගමැති රත්නසිරි වික‍්‍රමනායක, ඇමැති ජී.එල්. පීරිස් යන මහත්වරු ද ආර්ථික විශේෂඥයින් ද, ප‍්‍රමුඛ පෙළේ ව්‍යාපාරිකයන් ද එක්ව සිටියහ.රටේ සෑම දිසාවකට ම පාහේ පැතිර යන පරිදි ආරම්භ කැර ඇති යෝධ සංවර්ධන ව්‍යාපෘති හේතු කොටගෙන ශ‍්‍රී ලංකාව කඩිනම් ආර්ථික සංවර්ධනයක් අත් කැර ගනු ඇතැයි විශ්වාසය පළ කළ අකාෂි මහතා, උතුරු හා නැගෙනහිර දෙපළාතේ සංවර්ධන කටයුතු වෙනුවෙන් ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා විසින් ඉටුකැර ඇති වැඩ කොටස ඇගයීමට ද ලක් කෙළේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907052</link>
    <topic>අප හමුවේ තිබෙන්නේ අමාරු දේ මිස කරන්න බැරි දේ නෙවෙයි</topic>
    <author>සුනිල් දයා අල්විස්</author>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකී- ජනපතිසුනිල් දයා අල්විස්අප හමුවේ තිබෙන්නේ අමාරු දේ මිස කරන්න බැරි දේ නොවේ යැයි මහින්ද රාජපක්ෂ ජනාධිපතිතුමා පෙන්වා දෙයි. යමක් කිරීම අමාරු වූ පමණින් එය අතහැර දැමීම හොඳ නායකයකු ගේ සිරිත නොවන බවත් එහෙයින් අමාරු වූ පළියට හොඳ අරමුණු අත නොහැරිය යුතු බවත් එතුමා සඳහන් කරයි.ජනාධිපතිතුමා මේ අදහස් පළ කෙළේ; කොළඹ ආනන්ද විද්‍යාලයේදී ඉකුත් සිකුරාදා පැවැති රණවිරු උපහාර උළෙල අමතමිනි.හොඳ සැලසුම්වලින් දුෂ්කරතා ජයගැනීම පමණක් නොව දුෂ්කරතා වාසියට හරවා ගැනීමට හැකි බවත් සැලසුමක් තනිව කි‍්‍රයාත්මක කළ නොහැකි වන අතරම ඒ සඳහා කණ්ඩායමක් සිටිය යුතු බව ජනාධිපතිතුමා පෙන්වා දුන්නේය.කණ්ඩායමක් නැතිව නායකයෙක් බිහි නොවන බව සඳහන් කළ ජනාධිපතිතුමා නායකයෙක් කණ්ඩායමක් තෝරාගැනීමේදී සැලකිල්ලට ගත යුතු කරුණු රැසක් තිබෙන බවත් නායකයා නිර්මාණය කරන්නේ කණ්ඩායම වන නිසා ශ්‍රේෂ්ඨ කණ්ඩායමක් තෝරා ගැනීමේදී තමා විශිෂ්ටත්වයට පත් කළ හැකි අය තෝරා ගැනීම වැදගත් බවත් වයස, හිතෛෂි බව සලකා තනතුරු පිරිනැමුවහොත් නායකයාගේ පැවැත්මක් නොවන බවත් සඳහන් කළ ජනාධිපතිතුමා මේ අසමසම විජයග‍්‍රහණය ලැබුවේ දෙයක් වේ නම් යම් සුදුස්සාටම අයිති විය යුතුය කියන ප‍්‍රතිපත්තියේ පිහිටි නිසා බව පෙන්වා දුන්නේය.කණ්ඩායමක් තෝරාගැනීම ගැන තවදුරටත් අදහස් දැක්වූ ජනාධිපතිතුමා යම් කණ්ඩායමක් තෝරා ගැනීමේදී ඒ කාර්යයට ගැළපෙන අංග සම්පූර්ණ අය හමු නොවන බවත් නායකත්වය අවශ්‍ය පුහුණුව දී තම අරමුණට ගැලපෙන අය නිර්මාණය කැර ගත යුතු බවත් කීය.නායකයෙක් කිසි ලෙසකින් හෝ සුපිරි මිනිසුන් නොසොයන අතර සාමාන්‍ය මිනිසුන් අතරින් සුපිරි මිනිසුන් බිහිකැර ගැනීමේ දක්ෂතාව නායකයකු සතු විය යුතුª බවත් ගම්බද තරුණයන් අතරින් ලෝකයේ ඕනෑම හමුදාවක සේවය කළ හැකි රණශූරයන් බිහිකර ඇතැයි පැවැසීය.ජනාධිපතිතුමා වැඩිදුරටත් මෙසේ ද සඳහන් කෙළේය.මුළු ලෝකයම පුදුමයට පත් කළ යුද මෙහෙයුමක යෙදී විජයග‍්‍රහණය ලබපු විරුවන්ට අද අපි උපහාර පුද කරනවා. මේ වීරවරයින් යෙදුණ මෙහෙයුම ජාතියේ දෙවන නිදහස් සටන කියලයි ජනතාව හඳුන්වන්නේ. මේ මෙහෙයුමට ගිය විරුවන් බිහි කළ අපේ රටේ සියලු පාසල්වලට ඒ කීර්තිය අත්පත් වෙනවා වාගේම කොළඹ ආනන්ද විද්‍යාලයට සුවිශේෂී කීර්තියක් අත්පත් වෙන බව අපට පෙනෙනවා.අගමැති වාගේම නියෝජ්‍ය ආරක්ෂක ඇමති රත්නසිරි වික‍්‍රමනායක, ආරක්ෂක ලේකම් ගෝඨාභය රාජපක්ෂ, යුද හමුදාපති ජනරාල් සරත් ෆොන්සේකා, නාවික හමුදාපති අද්මිරාල් වසන්ත කරන්නාගොඩ, සිවිල් ආරක්ෂක බළකායේ අධ්‍යක්ෂ ජනරාල් සරත් වීරසේකර කියන මේ මෙහෙයුමේ නායකයෝ ආනන්ද විද්‍යාලයෙන් බිහිවෙලා තියෙනවා.ඒ වාගේම මේජර් ජනරාල් ජගත් ඩයස්, මේජර් ජනරාල් කමල් ගුණරත්න, බි‍්‍රගේඩියර් ප‍්‍රසන්න සිල්වා, බි‍්‍රගේඩියර් චාගි ගාල්ලගේ කියන දෙවන පෙළ නායකයෝ ඇතුළු නායකයෝ විශාල පිරිසක් බිහිවෙලා තියෙන්නේ ආනන්ද විද්‍යාලයෙන්. අපේ මානුෂික මෙහෙයුමෙන් ලෝකයම පුදුමයට පත්වුණා වගේම ඒ සඳහා ඉදිරිපත් වුන සෙනෙවිවරු අතරින් වැඩිම පිරිසක් ආනන්දයෙන් බිහිවීම විස්මයට හේතුවක්.83 දී ත‍්‍රස්තවාදීන් බිලිගත් අපේ පළමු හමුදා කණ්ඩායමේ නායකත්වය දැරුවෙත් ආනන්දයේ ආදි ශිෂ්‍යයෙක්. ත‍්‍රස්තවාදය පරාජය කිරීමේ විජයග‍්‍රාහී පුදුමාතලන් අවසන් සටනට නායකත්වය දුන්නේත් ආනන්දයේ ආදි ශිෂ්‍යයෝ. ආනන්ද විද්‍යාලයේ ඉතිහාසය බැලුවොත් එය එසේ විය යුතුයි, කියලා මම හිතනවා.1886 දී කොළඹ මැලිබන් වීදියේ අංක 61 දරන බෞද්ධ ශාලාවේ තමයි මුලින්ම ආනන්දය පිහිටෙව්වේ. අද එතැන පෞද්ගලික වෙළෙඳ සලක් තියෙන බවයි මට ආරංචි. ඒ ගැන ජාතියේ අවධානය යොමු වෙන්න ඕනෑ.එදා ඉංග‍්‍රීසි බෞද්ධ ශාස්ත‍්‍ර ශාලාවක් හැටියටයි ආනන්දය ආරම්භ වුණේ. හික්කඩුවේ ශ‍්‍රී සුමංගල හාමුදුරුවන්ගෙත්, මොහොට්ටිවත්තේ ගුණානන්ද හාමුදුරුවන්ගෙත් උපදෙස් පරිදි සී.ඩබ්.ලෙඩිබිටර් කියන විදුහල්පතිවරයා ආනන්දයේ පළමු විදුහල්පතිවරයා හැටියට පත්වුණ බව අපි දන්නවා. 1895 දී මුදලිඳු ටියුඩර් රාජපක්ෂ මහත්තයාට අයිති මරදානේ මේ ස්ථානයට ආනන්දය අරගෙන ආවා.ජාතියක් ගොඩනඟන්න පවුම්වලින්, ඩොලර්වලින්, රුපියල්වලින් විතරක් බෑ නැතිවුණ නිදහස සොයාගන්න බලයෙන්, දේශපාලන කි‍්‍රයාමාර්ගවලින් විතරක් බෑ. ඊට වඩා දුර දක්නා දැක්මකින් අපි වැඩ කරන්න ඕනෑ. හික්කඩුවේ සුමංගල හාමුදුරුවෝ එදා බෞද්ධ පාසලක් ආරම්භ කරලා එදා කළේ ඒ දූරදර්ශී කි‍්‍රයාවයි.සටන් පාඨ කියමින් අධිරාජ්‍ය විරෝධය වපුරනවා වෙනුවට උන්වහන්සේලා පාසලක් පිහිටෙව්වා. සටන් පාඨ උද්ඝෝෂණ කෝටි ප‍්‍රකෝටි සංඛ්‍යාවකට වඩා අද එය ජාතියට ජීවය සපයා තියෙනවා. එදා ආනන්දයත් එක්කම තවත් බෞද්ධ පාසල් රාශියක් ඒ මඟ යමින් මේ රටේ ගොඩනැඟුණා. මස්, ලේවලට චින්තනය එකතු වුණා. ආනන්දය බිහිවීම මේ රටේ ඓතිහාසික සංධිස්ථානයක්.ආනන්දය එදා ඉඳන්ම මේ රටේ නායකත්වය සඳහා විශිෂ්ටයින් බිහිකලා. දොස්තර ඇස්.ඒ.වික‍්‍රමසිංහ, පිලිප් ගුණවර්ධන, ආචාර්ය ඇන්.ඇම්.පෙරේරා, බලංගොඩ ආනන්ද මෛත්‍රෙය හිමි වාගේ විවිධ අය.මේ අය විවිධ ධාරාවල විවිධ දේශපාලන පක්ෂවල හිටියත් මේ අය අතරේ එක්තරා පොදු බවක් තිබුණා. ඒ තමයි මාතෘ භූමියට තියෙන ආදරය. රටට තියෙන ආදරය. ඒ නිසා අද ආනන්දයෙන් මේ වාගේ රට වෙනුවෙන් ජීවිතය කැප කරන්න නායකයෝ බිහිවෙන එක පුදුමයක් නොවෙයි.ලෝකයේ දරුණුම ත‍්‍රස්තවාදීන් පරාද කරන්න අපිට තිබුණ හොඳම අවියක් වුණේ නායකත්වය. මේ මෙහෙයුම නායකත්වයේ ඉනිමක් වුණා. ඒ නිසා මේ හමුදා විරුවන්ගෙන් ආනන්දයට ආඩම්බරයක් වෙනවා වගේම ඔවුන් මේ ජයග‍්‍රහණය ලබා ගත් ආකාරය මුළු රටේම පාසල් දරුවන්ට හොඳ නායකයෙක් වෙන්නේ කොහොමද කියන පාඩමත් කියා දෙනවා. නායකයෙක් වෙන්න අරමුණක් තියෙන්න ඕනෑ.සැලසුම් සකස් කරන කොට අනාගතයේ එන්න ඉඩ තියෙන අභියෝග ගැනත්, දුෂ්කරතා ගැනත් හිතන්න ඕනෑ. ගෑස් ප‍්‍රහාරවලින් අපේ හමුදාවට ආපසු හැරෙන්න සිද්ධ වෙන බව සමහරු කිව්වා. මෝසම් වැහි සමයේදී වන්නියේදී අපේ හමුදා අමාරුවේ වැටෙන බව සමහරු අනාවැකි කිව්වා.නමුත් අපි මේ දුෂ්කරතා ගැන දැනගෙන වේලාසන සැලසුම් කළ නිසා මේ දුෂ්කරතාත් අපේ වාසියට හරවා ගන්න පුළුවන් වුණා. මෝසම් වැස්සට බයේ ආපහු හැරෙනවා වෙනුවට මෝසම් වැස්ස සමයේත් ඉදිරියට ගිය නිසා ත‍්‍රස්තවාදීන් අසරණ වුණා.මේ රණවිරුවන් භූමියේ සැලසුම් හදන කොට අපිට දේශපාලන ලෝකයේත් මහජන විශ්වාසය අවධානය ගැනත් සැළසුම් හදන්න සිද්ධ වුණා. ත‍්‍රස්තවාදීන් ලෝකය පුරා දැවැන්ත ප‍්‍රචාරක ජාලයක් ගොඩනඟා ගෙන තිබුණා.අපි පෙරට යන හැම පියවරකදීම මානව හිමිකම් ගැන අසත්‍ය චෝදනා අපිට එල්ල කරන්න ත‍්‍රස්තවාදීන් සූදානම් බව අපි දැනගෙන හිටියා. ගුවන් ප‍්‍රහාර කොයි තරම් එල්ල කලත් දුර අවිවලින් පහර දුන්නත් කිසිම සිවිල් වැසියෙක්ට හානි නොවෙන විදිහට ඒවා කරන්න අපි සැළසුම් කළා. ඒ නිසා මේ මෙහෙයුම හැඳින්වූවේ ම මානුෂික මෙහෙයුමක් කියලයි.ඔබට මතක ඇති එදා තිබුණේ ග‍්‍රාම ආරක්ෂක සේවය. නමුත් ග‍්‍රාමාරක්ෂක සේවය සංවිධානාත්මක බවක් ව්‍යූහයක් තිබුණේ නෑ. අපි එයට අධ්‍යක්ෂ ජනරාල් වරයෙක් පත්කළා. එය ව්‍යූහගත කරලා හොඳින් සංවිධානය කළා. විධිමත් පුහුණුවක් ලබා දී ඔවුන්ව වෙනම විශේෂ කණ්ඩායමක් බවට පත් කළා. සිවිල් ආරක්ෂක බළකාය මේ සටනේදී කළ සේවය අති විශිෂ්ටයි.අනෙක් අතට නායකයා අරමුණ වෙනුවෙන් අවංකව කැප වීමත් කණ්ඩායමේ ධෛර්යය වැඩිවෙන්න හේතුවක්. අපි අපේ දරුවෝ යුද හමුදාවට බැන්දෙව්වා. ආරක්ෂක ලේකම්තුමා මරාගෙන මැරෙන ප‍්‍රහාරයකට මුහුණ දීලත් රාජකාරිය අමතක කළේ නෑ. හමුදාපතිතුමා මරාගෙන මැරෙන ප‍්‍රහාරයකින් බරපතළ තුවාල ලබලත් තුන් මාසයක් යන්න කලින් සේවයට ආවා.වසන්ත කරන්නාගොඩ, සරත් වීරසේකර හැම තත්පරයකම හිටියේ යුද බිමේ, හමුදාවේ ශතයක් වංචා කරන්න ඉඩ දුන්නේ නෑ. ඒ අවංකකම නායකයෙකුට තමන්ගේ කණ්ඩායමේ ධෛර්යය වඩවන්න තියන එක ක‍්‍රමයක්.ඒ වගේම තමන්ගේ කණ්ඩායමේ අනුගාමිකයෝ වෙනුවෙන් නායකයා පෙනී සිටින්න ඕනෑ. මගහරින්න බෑ. ඒ අයව ආරක්ෂා කරන්න ඕනෑ. ඒ නිසා අපි කිව්වා මාව විවේචනය කරන්න. මට ගහන්න හැබැයි හමුදාව උතුරේ ඉන්න නිලධාරීන්ව සෙබළුන්ව විවේචනය කරන්න එපා කියලා.තමන් වෙනුවෙන් නායකයා පෙනී සිටින කොට අනුගාමිකයන්ට අරමුණ වෙනුවෙන් ජීවිතය දෙන්න වුණත් පෙලඹවීමක් ඇති වෙනවා. ජයග‍්‍රහණය නිතරම කණ්ඩායමට බාර දෙන්න, පරාජය අඩුපාඩු නායකයා බාර ගන්න ඕනෑ. ඒ නිසා නායකයාට පුළුවන් වෙන්න ඕනෑ කණ්ඩායමක් කණ්ඩායම් හැඟීමෙන් තියාගන්න. එහෙම කරන්න නම් නායකයා වෛර කරන්න බෑ.වැරදිවලට ද්‍රෝහිවීම්වලට පළිගන්නවා නම් කණ්ඩායම් හැඟීම තියාගන්න බෑ. ලෝකයේ කරන්න බැරි දෙයක් නෑ. අපිට වැරදිලා තියෙන්නේ බැරි දේවල් කියලා හොඳ අරමුණු අතහැර දමලා තිබීම නිසායි. අප හමුවේ තියෙන්නේ අමාරු දේවල් මිස කරන්න බැරි දේවල් නොවෙයි. නමුත් අමාරු වූ පළියට යමක් අතහැර දමන එක හොඳ නායකයෙකුගේ සිරිත නොවෙයි. ඒ නිසා අමාරු වූ පලියට හොඳ අරමුණු අතඅරින්න එපා.ඕනෑම වෘත්තියකින් රටට සේවය කරන්න කැප වෙන්න ඕනෑ. නායකයෙක් වෙන්න කලින් වෘත්තිකයෙක් වෙන්න කළින් හොඳ පුරවැසියෙක් වෙන්න ඕනෑ. මේ ආනන්ද විද්‍යාලයේ උගන්වපු ලංකාවේ ශ්‍රේෂ්ඨතම කවියකු වන නිදහස් අරගලයේ මහා කවියා වුණ ටිබෙට් ජාතික එස්.මහින්ද හාමුදුරුවෝ කියපු කවියක් අපි අපගේ හදවතේ රඳවාගත යුතුයි.ඔබගේ ජීවිතෙන් කොටසක් රටට අයිතියි. මුළු ජීවිතයම රට වෙනුවෙන් කැප කරන්න සූදානම් වුණ මේ විරුවන්ට ගරු කරන්න නම් ඔබගේ ජීවිතයෙන් කොටසක් රටට පූජා කරන්නැයි මා ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907053</link>
    <topic>ඊළමක් එපා!</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකී- තමිල්නාඩු මහ ඇමැති එම්. කරුණානිධි- “හින්දු” කර්තෘ එන්. රාම්ශ‍්‍රී ලංකාවේ වෙනම දෙමළ රාජ්‍යයක් පිහිටුවීම යථාර්ථයක් නොවන්නේ යැයි තමිල්නාඩු මහ ඇමැති එම්. කරුණානිධි මහතා පවසයි. ඉකුත් බදාදා ඔහු චෙන්නායි හිදී එසේ පැවසූ බැව් ඉන්දීය පී.ටී.අයි. පුවත් සේවය විසින් වාර්තා කරන ලදී.ශ‍්‍රී ලංකා රජය සහ තමිල්නාඩුව අතර විරසකයක් පැවතිය යුතු නැති බැව් අවධාරණය කරන කරුණානිධි මහතා වැඩිදුරටත් පවසා ඇත්තේ සිංහල ජනතාව කුපිත නො කරන ආකාරයේ සහජීවනයක් සිංහල හා දෙමළ ජනතාව අතර ගොඩනැඟිය යුතු බවයි.මේ අතර ශ‍්‍රී ලංකාවේ සංචාරයක යෙදෙමින් උතුරේ සහන ගම්මාන නිරීක්ෂණය කිරීමට ගිය සුප‍්‍රකට ‘ද හින්දු’ පුවත්පතේ ප‍්‍රධාන කර්තෘ එන්. රාම් මහතා ප‍්‍රකාශ කැර තිබුණේ එම සහන ගම්මානවල ජනතාව වෙනුවෙන් ශ‍්‍රී ලංකා රජය ගෙන ඇති පියවර තමා විසින් ඉතා ඉහළින් පැසසුමව පිළිබඳව ඇතැම් අන්තර්ජාතික මාධ්‍ය ආයතන විසින් මීට පෙර ගෙන ගිය ප‍්‍රචාරයන් අසත්‍ය ඒවා බැව් දැන් ඔප්පු වී ඇතැයි ද හෙතෙම සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907054</link>
    <topic>Z ස්කෝර් ඉහළ ලකණු</topic>
    <author>සුභාෂිණී ජයරත්න</author>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීඉංජිනේරුකොළඹ,වෛද්‍යගාල්ලසුභාෂිණී ජයරත්නවිශ්ව විද්‍යාල ප‍්‍රතිපාදන කොමිසම මඟින් පසුගියදා නිකුත් කළ 2008/2009 විශ්ව විද්‍යාල ප‍්‍රවේශ කඩඉම් ලකුණු වලට අනුව ඉංජිනේරු, කළමනාකරණ හා වාණිජ විද්‍යා යන ප‍්‍රධාන පාඨමාලා සඳහා ඉහළම ‘ඛ ස්කෝර්’ අගය සඳහන් වනුයේ කොළඹ දිස්ති‍්‍රක්කය සඳහා ය.ඉංජිනේරු විද්‍යා පාඨමාලාව සඳහා කොළඹ 2.0198 ක්ද, යාපනය 1.9859 ක්ද, මාතර 1.9840 ක්ද, අඩුම නුවරඑළිය 1.0225 ක්ද, මුලතිව් 0.4005 ක්ද වෙයි.කළමනාකරණ පාඨමාලාව සඳහා ඉහළම ඛ ස්කෝර් අගයන් කොළඹ 1.6091 ක්ද, මාතර 1.5846 ක්ද, ගාල්ල 1.5408 ක්ද, අඩුම මුලතිව් 0.0481 ක්ද, කිලිනොච්චි 0.7959 ක්ද වෙයි.වාණිජ විද්‍යා පාඨමාලාව සඳහා කොළඹ 1.5925 ක්ද, මාතර 1.5770 ක්ද, ගම්පහ 1.5010 ක්ද යන ඉහළ ‘ඛ ස්කෝර්’ අගයන් පෙන්වා දී ඇති අතර අඩුම ඛ ස්කෝර් අගයන් මුලතිව් - 0.0248, කිලිනොච්චි 0.7868 හා මන්නාරම 0.8360 ක්ද වෙයි.වෛද්‍ය විද්‍යා අංශයෙන් වැඩිම ඛ ස්කෝර් අගයක් පෙන්වා දී ඇත්තේ ගාල්ල දිස්ති‍්‍රක්කයෙනි. ඒ 1.9470 කි. කොළඹ 1.9455 ක්ද, කුරුණෑගල 1.8892 ක්ද, මහනුවර 1.8858 ක්ද වන අතර යාපනය 1.8118 වන අතර කිලිනොච්චි හා මුලතිව් යන දිස්ති‍්‍රක්ක වලින් වෛද්‍ය විද්‍යා පාඨමාලාව සඳහා අඩුම අගයක් ලබා දී ඇත.මීට අමතරව කලා පාඨමාලාව සඳහා වැඩිම ඛ ස්කෝර් අගය වන 1.3379 ගම්පහ, කළුතර, මාතලේ, මහනුවර, ගාල්ල, හම්බන්තොට, යාපනය, වවුනියාව, ති‍්‍රකුණාමලය, කුරුණෑගල, අනුරාධපුර, කෑගල්ල, රත්නපුර, පුත්තලම, පොළොන්නරුව, බදුල්ල හා මොනරාගල යන දිස්ති‍්‍රක්කයන් සඳහා ලබා දී ඇති අතර කොළඹ දිස්ති‍්‍රක්කයෙන් කලා පාඨමාලාව සඳහා 1.2134 ක ඛ ස්කෝර් අගයක් ලබා දී ඇත.නීති පාඨමාලාව සඳහා ඉහළම ඛ ස්කෝර් අගය ඇත්තේ ගාල්ල 1.8385, මාතර 1.8299 හා හම්බන්තොට 1.7846 යන දිස්ති‍්‍රක්ක තුනෙනි. කොළඹ 1.7423 ක අගයක් ද මහනුවර 1.7792 කඛ ස්කෝර් අගයක් ද ලබා දී ඇති අතර නීති පාඨමාලාව සඳහා අඩුම ඛ ස්කෝර්අගයක් ඇති දිස්ති‍්‍රක්ක වන්නේ කිලිනොච්චි හා මුලතිව් ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907055</link>
    <topic>හම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීකෝටි 728 ක සහන ණයක්ආහාර ගබඩා කිරීම සඳහා නවීන පහසුකම්වලින් සමන්විත ගබඩා සංකීර්ණ තුනක් ඉදිකිරීමට තීරණය වී තිබේ. හම්බන්තොට, දඹුල්ල සහ ගලේවෙල යන ප‍්‍රදේශයන්හි මේ ගබඩා සංකීර්ණ ඉදිකෙරෙනුයේ ස්පාඤ්ඤ රජයෙන් මෙරටට ලැබෙන රුපියල් කෝටි 728.5 ක සහන ණය මුදලකිනි.ඉකුත් දා ඇමැති දිනේශ් ගුණවර්ධන මහතා ස්පාඤ්ඤයේ BBVA බැංකුව සමඟ කරන ලද සාකච්ඡාවක ප‍්‍රතිඵලයක් වශයෙන් මේ මුදල ලැබී තිබේ. හම්බන්තොට ඉදි කැරෙන ගබඩා සංකීර්ණයේ ප‍්‍රධාන වශයෙන් මාළු ගබඩා කිරීමට නියමිත අතර මාළු ඇසිරීම සඳහා යොදාගන්නා අයිස් පතුරු නිපදවීමට විශේෂ යන්ත‍්‍රාගාරයක් ඉදිකැරෙන අතර එහිදී දිනකට අයිස් ටොන් 1200ක් නිෂ්පාදනය කිරීම අපේක්ෂා කොට ඇත.මේ නිසා ධීවර කර්මාන්තයේ නිරත වන අයට මෙතෙක් නොලැබුණු පහසුකම් රැසක් ලැබෙන බවට ද විශ්වාස කෙරේ. මීට අමතරව ගලේවෙල හා දඹුල්ල යන ප‍්‍රදේශවල ඉදිකැරෙන නවීන ගබඩා සංකීර්ණ එළවළු, පලතුරු, හා ධාන්‍ය ගබඩා කිරීමට සරිලන ලෙස ගොඩනැංවේ.මේ ගබඩා සංකීර්ණයෙහි එළවළු හා පලතුරුවල තිබෙන ජලය ඉවත් කොට වියළීමේ යන්ත‍්‍රාගාරයක් ඉදිකැරෙන අතර එමඟින් එළවළු, පලතුරු විනාශවීම අවම කෙරේ. ඊටත් අමතරව මේ නව පහසුකම නිසා වියළි ආහාර අපනයන කිරීමේ අවස්ථා ඇති වන බවත් ඇමැතිවරයා පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907056</link>
    <topic>කප්පම්ද...? 2 421111, 2 685151 අමතන්න</topic>
    <author>කීර්ති මෙන්ඩිස්</author>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීකීර්ති මෙන්ඩිස්මරණීය තර්ජන කරමින් හෝ නොයෙකුත් හේතුන් කියමින් කප්පම් ඉල්ලන පුද්ගලයන් වෙතොත් වහා පොලිස් මූලස්ථානයට හෝ කොළඹ අපරාධ කොට්ඨාශයට දැනුම් දෙන ලෙස පොලිසිය මහජනතාවගෙන් ඉල්ලීමක් කරයි.කප්පම් දීම වරදක් බවත් කප්පම් කරුවන් බොහොමයක් මරණයට පත්වී හෝ සිරගෙවල්වලට කොටුවී ඇති බවත් එවැනි පැමිණිලි ලබාදීමෙන් පසු කිසිදු පැමිණිලිකරුවෙකුට ජීවිත හානියක් සිදු නොවී ඇති බවත් පවසන අපරාධ හා සංවිධානාත්මක අපරාධ දිසා බාර නියෝජ්‍ය පොලිස්පති අනුර සේනානායක මහතා, මෙලෙස කප්පම් ඉල්ලනවුන් පිළිබඳව වහා දන්වන ලෙස ද මහජනතාවගෙන් ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907057</link>
    <topic>උද්ධමනය එකටත් අඩුයි</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීවසර පහකට අධික කාලයකට පසුව උද්ධමනය එහි අවම අගය දක්වා පහත වැටී ඇත. ඉකුත් ජූනි මාසයේදී උද්ධමනය 0.9 දක්වා පහත වැටුණු අතර 2008 වසරේ නොවැම්බර් මාසයේ දී පැවති සියයට 14.7 ක් වූ උද්ධමනය 2009 ජූනි මාසය වන විට 12.5 දක්වා පහත වැටී ඇතැයි ජන හා සංඛ්‍යාලේඛන දෙපාර්තමේන්තුව සඳහන් කරයි.මූලික උද්ධමනය, ලක්ෂ්‍යමය පදනම මත 2009 මැයි මස පැවැති සියයට 13.5 සිට 2009 ජූනි මාසයේ දී සියයට 7.7ක් දක්වා තියුණු පහත වැටීමක් පෙන්වීය. කෙසේ වුව ද, පසුගිය මාස දෙක තුළ මාසික මූලික දර්ශක අගය නොවෙනස් ව පැවැති අතර, වාර්ෂික සාමාන්‍ය උද්ධමන අනුපාතය සියයට 15.8 හි සිට සියයට 15.2 දක්වා සුළු වශයෙන් අඩු විය.ශ‍්‍රී ලංකා මහ බැංකුව විසින් අනුගමනය කරන ලද දැඩි මුදල් ප‍්‍රතිපත්ති මඟින් කාල පමාවකින් පසුව ඇති කෙරෙන බලපෑමත් ජාත්‍යන්තර වෙළෙඳපොළේ මිල ගණන් පහත බැසීමත් උද්ධමනය මෙම අගයන්හි පවත්වා ගැනීමට ප‍්‍රධාන වශයෙන් හේතු වී ඇත. කෙසේ නමුත්, වසරේ ඉදිරි මාසවල දී උද්ධමන අනුපාතය යම් පමණකට ඉහළ යා හැකි වුව ද එය තනි අංකයක පවතිනු ඇතැයි විශ්වාස කෙරේ.මෙසේ උද්ධමනය පහත මට්ටමක පැවැතීම ආර්ථිකයේ අනාගත වර්ධනය සඳහා ඉවහල් වන බවත් පසුගිය කාර්තු දෙකෙහි අත්විඳි ගෝලීය ආර්ථික අවපාතය නිසා ඇතිවූ අයහපත් තත්ත්වයන් දිගටම පැවතියේ නම්, 2009 වසරේ ආර්ථික වර්ධනය සියයට 25ක් වනු ඇතැයි ඇස්තමේන්තු කැරිණි.රටෙහි පැවැති අභ්‍යන්තර අරගලය නිමා වීමත් සමඟින් උතුරු හා නැඟෙනහිර පළාත ආර්ථික කටයුතු සඳහා විවර වීමත් වසරේ ඉතිරි කාලය තුළ ගෝලීය ආර්ථිකය ක‍්‍රමයෙන් යථා තත්ත්වයට පත් වනු ඇතැයි අපේක්ෂිත නිසාත් ආර්ථික වර්ධනයට යම් පිටුබලයක් ලැබෙනු ඇති අතර, එමඟින් ලද හැකි වර්ධනය සියයට 3.5 – 4.5 අතර පරාසයක පවතිනු ඇතැයි ගණන් බලා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907058</link>
    <topic>වෙහෙරගල මංගල දියවර 11 දා</topic>
    <author>නිහාල් පී. අබේසිංහ</author>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීනිහාල් පී. අබේසිංහමොනරාගල දිස්ති‍්‍රක්කයේ ඉදිකළ අපේම ඉංජිනේරුවරුන් මෑතකදී කළ විශාලතම වාරිමාර්ග හා ජල සම්පාදන ව්‍යාපෘතිය වන මැණික් ගඟ වෙහෙරගල ව්‍යාපෘතිය 11 වැනිදා මහින්ද රාජපක්ෂ ජනාධිපතිතුමා අතින් ඌවේ හා දකුණේ ජනතා අයිතියට පැවරෙයි.ඌවේ රුහුණේ වැව් 25 ක් පුරවා යලට වියළෙන ලුණුගම්වෙහෙර පුරවා කෙත්වතු අක්කර 30000 ක් අස්වද්දන පවුල් 25000 කට සෙත සදන මේ මැණික්ගඟ වෙහෙරගල ව්‍යාපෘතිය දේශීය ඉංජිනේරුවන් අපේ මුදලින් කළ දේශීය වාරිමාර්ග විද්‍යාඥයන්ගේ දස්කම් පෙන්වන ව්‍යාපෘතියකි. වාරිමාර්ග දෙපාර්තමේන්තුවේ ඉංජිනේරුවන් ඉදිකළ මේ ව්‍යාපෘතියේ ඇස්තමේන්තු වියදම කෝටි 250 කි.මහින්ද චින්තනය යටතේ වාරිමාර්ග හා ජල කළමනාකරණ ඇමැති චමල් රාජපක්ෂ මහතාගේ පූර්ණ මෙහෙයවීම මත ඉදිකළ මේ වෙහෙරගල ජලාශ යෝජනා ක‍්‍රමය මගින් මැණික් ගඟේ ජලය වේල්ලක් බැද ජලාශයක ගබඩා කර ලුණුගම්වෙහෙරට එවා ලුණුගම්වෙහෙර හා ආශ‍්‍රිත වැව් පෝෂණය කරවනු ලබන බව වාරිමාර්ග ජල කළමනාකරණ අමාත්‍යාංශයේ ලේකම් අයිවන්ද සිල්වා මහතා පවසයි.වෙහෙරගල ජලාශයේ සිට ලුණුගම්වෙහෙර ජලාශයට කිලෝමීටර් 23 ක් දිග අඩි 30 ක් පමණ පළල විශාල ඇළක් ඉදිකර ඇත. ඉන් තත්පරයකට ඝන මීටර් 8 ක් වසරේ දින 365 තුළම ලුණුගම්වෙහෙරට යෑමේ වසරකට යන ජල ප‍්‍රමාණය අක්කර අඩි 60000 කි.මේ ජලාශය ඉදිකිරීමේ සම්පූර්ණ ඇස්තමේන්තුව රුපියල් කෝටි 250 ක් වුවත් අපේ ඉංජිනේරුවන් මේ ව්‍යාපෘතිය ඉදිකිරීමට වැය කර ඇත්තේ රුපියල් කෝටි 200 ක් පමණි. මේ අනුව අපේ ඉංජිනේරුවන් හා සේවකයන්ගේ කැපවීම් නිසා රටට රුපියල් කෝටි 50 ක ඉතුරුවක් සිදුවී තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa0907059</link>
    <topic>රාජ්‍ය ආයතන ලාභ ලබන ආයතන බවට පෙරළීම</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීමහින්ද චින්තනයේ අරමුණයි -දිනේෂ් ගුණවර්ධනරාජ්‍ය ආයතන කාර්යක්ෂමව පවත්වාගෙන යමින් ඒවා ලාභ ලබන ආයතන බවට පත් කොට රටට හා ජනතාවට ඒවා බරක් නොවී කි‍්‍රයාත්මක කරවීම මහින්ද චින්තනයේ ප‍්‍රමුඛ පරමාර්ථයක් බවත්, එජාප පාලන යුගයේ මෙන් ලාභ ලබන රාජ්‍ය ආයතන තුට්ටු දෙකට තම හිතවතුන්ට විකුණමින් කරගෙන ගිය කිසිදු කි‍්‍රයාදාමයක් අපේ රජය යටතේ කිසිසේත්ම නොවන බවත් මහජන එක්සත් පෙරමුණේ නායක, ආණ්ඩු පක්ෂයේ ප‍්‍රධාන සංවිධායක, අමාත්‍ය දිනේෂ් ගුණවර්ධන මහතා කියයි. ඒ මහතා ඒ බව ප‍්‍රකාශ කළේ පසුගිය දින වෘත්තීය සමිති නියෝජිත පිරිසක් තම කාර්යාලයේදී හමු වූ අවස්ථාවේදීය.තවදුරටත් අදහස් දැක්වූ දිනේෂ් ගුණවර්ධන මහතා මෙසේද කීය.ජනාධිපතිතුමා ප‍්‍රමුඛ ආණ්ඩුවේ පරම කි‍්‍රයාදාමය වී තිබෙන්නේ සේවක අයිතීන් සුරක්ෂිත කරමින්, එම රාජ්‍ය ආයතන ලාභ ලබන ආයතන බවට පෙරළමින්, රටට හා ජනතාවට උපරිම මෙහෙයක් වන ලෙස පවත්වාගෙන යාමයි. නිදසුනක් ලෙස ගතහොත් පාඩු ලැබීම නිසා වසා දමා තිබූ කහටගහ මිනිරන් පතල මහින්ද චින්තනය යටතේ නැවත අරඹා පූර්ණ ලාභ ලබන රාජ්‍ය ආයතනයක් බවට පත්කර ඇත.මේ සඳහා රජය නියම ආකාරයට, නීතියට හා සාධාරණත්වයට අනුගත වෙමින් කටයුතු කරයි. රජය රටේ සම්පත්වලින් නිසි ප‍්‍රයෝජනයක් ගනිමින් සිටී. රටක් ඉදිරියට ගෙන යා හැක්කේ දේශපාලකයන්, රාජ්‍ය සේවකයන් සහ පොදු ජනතාව අන්‍යොන්‍ය බැඳීමෙන් හා විශ්වාසයෙන් කටයුතු කිරීමෙනි.එබඳු විශ්වාසයක් ජනිත වන්නේ අවංකව, කැපවීමෙන්, කාර්යක්ෂමව ස්වකීය වගකීම් යුතුකම් නිත්‍යානුකූලව ඉටු කිරීමෙනි. එසේ නැතිව තමන්ගේ පෞද්ගලික බූදලයක් ලෙස සලකමින් තමන්ගේ තනතුරේ බලය අයුතු ලෙස භාවිතා කිරීම බලගතු අපරාධයකි.ලංකාව අනුගමනය කරන නිසි ආර්ථික කළමනාකරණය, මූල්‍ය පරිපාලනය හා නිසි සැලැස්ම නිසා සේවකයන් ඉවත් කරන්නේ නොමැතිව රාජ්‍ය සමාගම් වසන්නේ නැතිව ජීවන වියදම පාලනය කරමින්, වැටුප් කපා නොහැරමින්, සංවර්ධන ව්‍යාපෘති අතරමඟ නොනවතමින්, නව සංවර්ධන ව්‍යාපෘති ද අරඹමින්, ගම කේන්ද්‍ර කරගත් විධිමත් සංවර්ධනාත්මක කි‍්‍රයාවලියන් ද කි‍්‍රයාත්මක කරමින් ඇත.තවද කොටි ත‍්‍රස්තවාදීන් වැනසූ උතුරු නැගෙනහිරට විශාල සංවර්ධන ව්‍යාපෘති අරඹමින් එම දමිළ ජනයා නගාසිටුවීමට කි‍්‍රයා කරමින් ඇත. මේ අයුරින් බලන කළ ලෝක ආර්ථික අවපාතය හමුවේ ආසියාවේ කුඩා රටක් වන ලංකාව දෙපයින් නැගිටිමින් සිටී. මේ ගැන ඉරිසියාවෙන් පෙළෙන දෙස් විදෙස් සුළු පිරිසක් ලංකාවට එරෙහිව කටයුතු කරන බවද අප අමතක නොකළ යුතුය.කවුරු කෙසේ කුමන්ත‍්‍රණවල යෙදුණත් අපි අපේ රට උදෙසා කරන මෙහෙවර නතර නොකරන බව කිව යුතුය. දෑ හිතකාමී ජනතාවගේ එකම අරමුණ වන්නේ තමා ඉපදුණ, තමා හැදූ වැඩූ මේ මව්බිම කිසිවෙකුටත්, කිසිම රටකටත් නොදෙවැනි අයුරින් නඟාසිටුවීමයි.ඒ සඳහා අපිට අවශ්‍ය වන්නේ අල්ලසින් දූෂණයෙන් තොරව කැපවීමෙන් නිසි දිගුකාලීන, මධ්‍යකාලීන, සමාජාර්ථික වැඩ පිළිවෙළක් හරි පිළිවෙළකට කි‍්‍රයාවට නැඟීමයි. රජය සහ ජනාධිපතිතුමා වෙහෙසෙන්නේ කි‍්‍රයාත්මක කරන්නේ එබඳු කි‍්‍රයාදාමයකි. ඒ නිසා අපි සැවොම ජාති, ආගම්, පක්ෂ, කුල යනාදී වශයෙන් භේද නොවී සමඟියෙන් ඉදිරියට යාමට වෙන කවරදාටත් වඩා අද අවකාශ මතුව තිබෙන බව කිව යුතු යැයි ද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa09070510</link>
    <topic>’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ</topic>
    <author>නිහාල් පී.අබේසිංහ</author>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීනිහාල් පී.අබේසිංහ’පුබුදමු වෙල්ලස්ස’ වැඩසටහන යටතේ ඌව පළාතේ සංවර්ධනයට අදාළ ව්‍යාපෘති කි‍්‍රයාත්මක කිරීමට 2006 – 2009 වසර හතර සඳහා රුපියල් කෝටි 2098 ක මුදලක් වැය කරනු ලබන බවත් ඉන් පුද්ගලයන් ලක්ෂ 8කට සෙත සැලසෙන බවත් ඌව පළාත් සභාව පවසයි.මේ යටතේ මැණික් ගඟ, වේලි ඔය හා උමා ඔය යන මහා පරිමාණ බහුකාර්ය ව්‍යාපෘති ද කි‍්‍රයාවට නැංවේ.ඊට අමතරව ජාතික සවිය, ගම නැඟුම, මඟ නැඟුම, විමධ්‍යගත අය-වැය යන වැඩසටහන්වලට අයත් ව්‍යාපෘති 1500ක් පමණ පසුගිය වසර තුන ඇතුළත කි‍්‍රයාවට නංවා තිබේ.ඒ සමඟම ජාතිය ගොඩනැඟීමේ අමාත්‍යංශය විසින් මොනරාගල දිස්ති‍්‍රක්කයේ ග‍්‍රාම සේවා වසම් 319ක් හා බදුල්ල දිස්ති‍්‍රක්කයේ ග‍්‍රාම සේවා වසම් 567 ඇතුළත නව ව්‍යාපෘති රැසක් ආරම්භ කිරීමට කටයුතු යොදා ඇත.මේ සඳහා බදුල්ල දිස්ති‍්‍රක්කයට රුපියල් කෝටි 50ක් ද, මොනරාගලට රුපියල් කෝටි 28ක් ද වෙන්කර තිබේ.සියලු ජාතිය ගොඩනැඟීමේ කටයුතු මඟින් මේ වසර අවසන් වනවිට ඌව පළාත ඇතුළත ග‍්‍රාමීය මාර්ග ව්‍යාපෘති කොන්කී‍්‍රට් 1600ක් හා විදුලිය හා වාරි ව්‍යාපෘති 111ක් වැඩ අවසන් වීමට නියමිතව ඇත. ජල පහසුකම් හා සනීපාරක්ෂක පහසුකම් සංවර්ධන ව්‍යාපෘති 97 හා සමාජ සංවර්ධන ව්‍යාපෘති 40ක් ද, මේ වසරේදී ජනතා අයිතියට පැවරේ.මීට අමතරව ඌව පළාතේ ගම්මාන 20ක් උදාකළ ගම්මාන ලෙස සංවර්ධනය කිරීමට ද ජාතිය ගොඩනැඟීමේ අමාත්‍යංශය කටයුතු කරයි.මොනරාගල දිස්ති‍්‍රක්කයේ රත්තනපිටිය, මඩමගම, රුහුණු දනව්ව, යල්කුඹුර, කළුගහවාඩිය, ඉහාව, ගල්ටැම්මණ්ඩිය, සිරිපුර, කොටවෙහෙර මංකඩ, කිරිඉබ්බන් වැව, කරවිලේ යන ගම්මාන කඩිනමින් සංවර්ධනය කෙරේ. බදුල්ලේ මලන්ගමුව, මාලිගාතැන්න, ගලඋඩ, දඹාන, අබේගොඩ, වෙලන්හින්න, නාවෙල ජනතාපුර, බෙරළියපොළ යන ගම්මාන ද මීට ඇතුළත්ය. එක් ගම්මානයක් සංවර්ධනයට අඩු ගණනේ රුපියල් ලක්ෂ 100ක් වැය කෙරේ. සියලු යටිතල පහසුකම් ලබාදීමට කටයුතු කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=aa09070511</link>
    <topic>‘හරිත ලංකා’ එළි දකී</topic>
    <author/>
    <content>ශ‍්‍රී ලංකාව විශ්මිතයි!අප හමුවේ තිබෙන්නේ අමාරු දේ මිස කරන්න බැරි දේ නෙවෙයිඊළමක් එපා!Z ස්කෝර් ඉහළ ලකණුහම්බන්තොට – දඹුල්ල හා ගලේවෙලට නවීන ආහාර ගබඩා සංකීර්ණ තුනක්කප්පම්ද...? 2 421111, 2 685151 අමතන්නඋද්ධමනය එකටත් අඩුයිවෙහෙරගල මංගල දියවර 11 දාරාජ්‍ය ආයතන ලාභ ලබන ආයතන බවට පෙරළීම’පුබුදමු වෙල්ලස්ස’ වැඩසටහනින් ඌවට කෝටි 2098ක වැඩ‘හරිත ලංකා’ එළි දකීපරිසර හිතකාමී තිරසාර සංවර්ධනයක් සඳහා වූ ‘හරිත ලංකා වැඩසටහන’ ඉකුත් සිකුරාදා ප‍්‍රකාශයට පත් කෙරිණි. ‘හරිත ලංකා වැඩසටහන’ යනුවෙන් නම් කෙරුණු ඒකාබද්ධ ජාතික සංවර්ධන කි‍්‍රයාකාරී සැලැස්ම ඇමැති චම්පික රණවක මහතා විසින් මහින්ද රාජපක්ෂ ජනාධිපතිතුමා වෙත පිළිගන්වන ලදී.මේ වැඩපිළිවෙළ කි‍්‍රයාත්මක කිරීම සඳහා, අමාත්‍යාංශ 22 ක් ඒකාබද්ධ වන තිරසාර සංවර්ධනය සඳහා වූ ජාතික සභාවක් ද පත්කොට ඇත.මේ අවස්ථාවේ අදහස් පළ කළ මහින්ද රාජපක්ෂ ජනාධිපතිතුමා ත‍්‍රස්තවාදී ග‍්‍රහණයෙන් රට මුදාගත් මේ මොහොතේ, ශක්ති සම්පන්න දේශීය ආර්ථික හා පාරිසරික තිරසාරභාවය තහවුරු කිරීම වර්තමාන මෙන් ම අනාගත පරම්පරාවේද සුරක්ෂිතභාවයට පිටිවහලක් වන බව පැවසීය.‘හරිත ලංකා’ වැඩසටහන ජනාධිපතිතුමා වෙත පිළිගැන්වූ අවස්ථාවට තොරතුරු හා ජනමාධ්‍ය ඇමැති අනුර ප‍්‍රියදර්ශන යාපා, මහාචාර්ය තිස්ස විතාරණ, ඒ.එල්.එම්. අතාවුල්ලා, අතාවුද සෙනෙවිරත්න, කුමාර වෙල්ගම, නන්දන ගුණතිලක යන ඇමැතිවරු ද ජනාධිපති ලේකම් ලලිත් වීරතුංග මහතා ද සහභාගි වූහ.  පරිසර හිතකාමී සංවර්ධනය, යම් ආර්ථික කාර්යයක දිගුකාලීන පැවැත්ම සහතික කරන ප‍්‍රධාන සාධකය ලෙස ලොවම පිළිගනී. රටක තිරසර සංවර්ධන අරමුණු ඉටුකර ගැනීම සඳහා සංවර්ධන වැඩසටහන්වල පාරිසරික තිරසාර බව සහතික කිරීම අතිශයින් ම වැදගත් වේ.මෙහිදී නිරන්තරව හා අනපේක්ෂිතව වෙනස් වන ඉන්ධන මිල හා දේශගුණික විපර්යාස රටක තිරසර සංවර්ධන අරමුණු ඉටුකර ගැනීමට බාධාවක් වන ප‍්‍රධාන බාහිර සාධක ලෙස හඳුනාගෙන ඇත. මෙම සාධක ආර්ථික, සාමාජික හා පාරිසරික අංශ කෙරේ ඍජුවම බලපෑම් ඇති කරයි.මේ තත්ත්වය අද පවතින විවිධ අර්බුදවලට හේතු සාධක වී ඇති අතර එය මූල්‍ය අර්බුදය, ඉන්ධන අර්බුදය, ආහාර අර්බුදය, පානීය ජල අර්බුදය වැනි ආර්ථික, පාරිසරික හා සාමාජීය බහුවිධ අර්බුද ගණනාවක මූලාරම්භය වී ඇත.කෙසේ වුව ද එම අර්බුද සියලු රටවලට එකසේ බල නොපාන අතර එය රටක සැබෑ ආර්ථික වර්ධන ධාරිතාවය, විදේශීය සංචිත හා ඉපයීම්, ස්වාභාවික සම්පත් සංයුතිය හා භාවිතය, දේශීය නිෂ්පාදන රටාව වැනි කරුණු මත කෙටිකාලීන වශයෙන් යම්තාක් දුරකට ආරක්ෂා වී සිටිය හැකි ය.ලෝක ආර්ථික අර්බුදය විවිධ රටවල්වලට විවිධ අයුරින් බලපෑම් ඇති කරන බැවින් ඒ ඒ රටවල් සඳහා එම රටවලටම ආවේණික දේශීය ආර්ථික සංවර්ධන ක‍්‍රමෝපාය සකස් කර ගනිමින් සිටී. ශ‍්‍රී ලංකාව වැනි කෘෂිකාර්මික රටකට ආහාර සුරක්ෂිතතාවය, බලශක්ති සුරක්ෂිතතාවය, කෘමි වසංගත මැඩලා ජනතාවගේ ශරීර සෞඛ්‍යසම්පන්න බව තහවුරු කිරීම, ස්වභාවික සම්පත් හා පරිසර පද්ධතින් සංරක්ෂණය කිරීම වැනි කරුණු කෙරෙහි විශේෂ අවධානයක් යොමු කිරීම වැදගත් වේ.ත‍්‍රස්තවාදී ග‍්‍රහණයෙන් රට මුදාගත් මේ මොහොතෙහි, ශක්ති සම්පන්න දේශීය ආර්ථිකයක් ගොඩනගා සාමාජීය, ආර්ථික හා පාරිසරික තිරසාරභාවය තහවුරු කිරීම වර්තමාන මෙන් ම අනාගත පරම්පරාවේ ද සුරක්ෂිතතාවයට පිටිවහලක් වේ.දිනෙන් දින වර්ධනය වන ඉන්ධන අර්බුදය හා දේශගුණික විපර්යාසයන්හි අභියෝග වල බලපෑමට මුහුණදීම සඳහා බොහෝ රේඛීය අමාත්‍යංශ විසින් ආංශික වශයෙන් විවිධ කි‍්‍රයාකාරකම් හඳුන්වාදී ඇත.දේශගුණික විපර්යාස වල බලපෑමට මුහුණ දෙමින් තිරසර සංවර්ධන ඉලක්ක ළගාකර ගැනීම සඳහා පුළුල් හා ඒකාබද්ධ ජාතික ප‍්‍රතිපත්තියක අවශ්‍යතාවන්, තිරසර සංවර්ධනයෙහි මූලික ත‍්‍රිත්වය (ආර්ථික, සමාජීය හා පාරිසරික) සැලකිල්ලට ගෙන සංවර්ධන සැලසුම්වල තීරණ ගැනීම පහසු කිරීම පිණිස ජාතික තලයේ ආයතනයක අවශ්‍යතාවක් චඋව දැනේ.තිරසර සංවර්ධන උපාය මාර්ග සමූහයක් සැකසීමේලා මූලිකත්වය ගෙන කටයුතු කිරීමටත්, තිරසර සංවර්ධන වැඩසටහන් කි‍්‍රයාත්මක කිරීම හා නියාමනය සඳහාත්, ආයතනික යාන්ත‍්‍රණයක් ස්ථාපිත කොට ඒ සඳහා ඉහළම තලයේ දේශපාලන නායකත්වය හා මගපෙන්වීම අවශ්‍ය වූ බැවින් ජනාධිපතිතුමාගේ නායකත්වයෙන් තිරසර සංවර්ධනය සඳහා වූ ජාතික සභාවක් ස්ථාපිත කිරීමට 2008.07.23 දින පැවති කැබිනට් මණ්ඩලයේදී තීරණය විය. මෙම ආයතනයේ සංයුතිය ප‍්‍රධාන ආර්ථික සංවර්ධන කි‍්‍රයාකාරකම් වලට ඍජුව ම සම්බන්ධ කැබිනට් අමාත්‍යවරුන් ඇතුළත් වන පරිදි පුළුල් කෙරිණි.මේ ජාතික සභාවේ ප‍්‍රධාන කාර්යභාරය වන්නේ මේවායි.1. තිරසර සංවර්ධනය උදෙසා තීරණ ගැනීම් ප‍්‍රවාහයේදී අදාළ විෂයානුබද්ධ ආයතනවල අන්තර් සහයෝගය සහ සම්බන්ධීකරණය වැඩි දියුණු කිරීම, ඒකරාශි වීම හා ආර්ථික, සාමාජීය හා පාරිසරික සංවර්ධන ක්ෂේත‍්‍රවල පැන නඟින ගැටලු හඳුනා ගැනීම.2. දිගුකාලීන තිරසාරත්වය සනාථ කිරීමට ඒ ඒ ක්ෂේත‍්‍රවල වැඩසටහන් හා ප‍්‍රතිපත්ති ඒකාබද්ධ කිරීමේ දී පැන නැඟෙන කරුණු හඳුනා ගැනීම හා ඒවාට නිසි පිළියම් යෙදීම.3. හරිත ලංකා වැඩසටහනෙහි ප‍්‍රගතිය මෙහෙයවීම හා එයට මඟ පෙන්වීම.එම අමාත්‍ය මණ්ඩලය සංදේශයේ සඳහන් යෝජනා කි‍්‍රයාත්මක කිරීම සම්බන්ධව රැස්වීමක් ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාගේ ආරාධනයෙන් පරිසර හා ස්වභාවික සම්පත් ඇමැති පාඨලි චම්පික රණවක, ජනාධිපති ලේකම් ලලිත් වීරතුංග සහ අදාළ රේඛීය අමාත්‍යංශවල ලේකම්වරුන්ගේ සහභාගිත්වයෙන් ජනාධිපති ලේකම් කාර්යාලයේදී පැවැත්විණි.එහිදී සංවර්ධන වැඩසටහන්වල පාරිසරික තිරසරභාවය සහතික කරනු වස් විෂයානුබද්ධ රේඛීය අමාත්‍යංශවල කාර්යභාරයන්, දිගුකාලීන පාරිසරික කාර්ය සාධන දර්ශක සහිතව බලශක්ති හා දේශගුණික විපර්යාස ගැටලු ඇතුළු අනෙකුත් පාරිසරික කරුණු කෙරෙහි වැඩි අවධානයක් යොමු කොට නැවත සකස් කර පෙළ ගැස්වීම වඩා යෝග්‍ය බවට හඳුනා ගැනිණි.ඒකාබද්ධ කරන ලද එම කි‍්‍රයාකාරකම් සමූහය, දිගුකාලීන පාරිසරික දර්ශක සහිත ජාතික වැඩසටහනකට පදනම විය. එලෙස සැකසූ ඒකාබද්ධ ජාතික සංවර්ධන කි‍්‍රයාකාරී සැලැස්ම ‘හරිත ලංකා වැඩසටහන’ ලෙස නම් කෙරිණි.එම වැඩසටහන සැමට පිවිතුරු වාතය, ශාක, සත්ත්ව හා පරිසර පද්ධති ආරක්ෂා කිරීම, දේශගුණික විපර්යාස අභියෝගයන් ජයගැනීම, වෙරළ තීරය හා සාගර සම්පත නිසි පරිහරණය, නිසි ඉඩම් පරිහරණය, නිසි කසල අපහරණය, සැමට ජලය සැමවිටම, සමෘද්ධිය හා සෞඛ්‍ය උදෙසා හරිත නගර, කර්මාන්ත හරිතකරණය සහ නිවැරදි තෝරාගැනීමට දැනුම යන ක්ෂේත‍්‍ර 10 යටතේ කි‍්‍රයාත්මක වේ.දේශගුණික විපර්යාස අභියෝග ජයගැනීම අද මිනිසා මුහුණදෙන බරපතළම පාරිසරික ගැටලුවයි.දේශගුණ විපර්යාස නිසා සිදුවී ඇති අහිතකර බලපෑම්වලට වැඩිපුරම ලක් වී ඇත්තේ ලෝකයේ දිලිදු රටවල් වන අතර ජනතාවට දේශගුණ විපර්යාස වලට අනුවර්තනය වීමට එම තාක්ෂණික සහ මූල්‍ය පහසුකම් ප‍්‍රමාණවත් තරම් නැත.ලොව ජීවත්වන මුළු ජනගහනයෙන් සුළු කොටසක් තමන්ගේ අසීමිත අවශ්‍යතා සපුරා ගැනීම සඳහා ස්වභාවික සම්පත් අධික ලෙස පරිභෝජනය කරයි. එය ලෝකයේ තිරසර පැවැත්මට බලවත් තර්ජනයක් වී ඇත. සංවර්ධිත රටවල් විසින් තමන්ගේ බලශක්ති අධි පරිභෝජන රටාව සඳහා සංවර්ධනය වෙමින් පවතින රටවල් වල සහ අනාගත පරපුරට අයිති ස්වභාවික සම්පත් ද ඔවුන්ගේ පරිභෝජන අවශ්‍යතා සඳහා භාවිතා කර ඇත.මෙලෙස අනුදැනුමෙන් තොරව සංවර්ධිත රටවල් විසින් දියුණුවෙමින් පවතින සහ අනාගත පරපුරෙන් ලබාගන්නා ලද ස්වභාවික සම්පත් සඳහා මූල්‍යමය වටිනාකමක් ලබාදිය යුතුය. මෙය පාරිසරික ණයක් ලෙස හඳුන්වා දිය හැකි ය.දේශගුණික විපර්යාස පිළිබඳ අන්තර් රාජ්‍ය මණ්ඩලයේ නිර්ණාකයන්ට අනුව 21 වන සියවස සඳහා ලෝකයේ කාබන් පිරිවැය ගෙගා ටොන් 1456 බව ඇස්තමේන්තු කර ඇත. එනම් වර්ෂයකට ලෝක ප‍්‍රජාව විසින් පරිසරයට හානිකර නොවන මට්ටමින් මුදා හැරිය හැකි උපරිම කාබන් සීමාව ගෙගා ටොන් 14.56 ක් වේ. සංවර්ධිත රටවල් විසින් තමන්ගේ පරිභෝජන රටාව මෙලෙසින් ඉදිරියටත් පවත්වාගෙන ගියහොත් 21 වන ශතවර්ෂය සඳහා වූ කාබන් පිරිවැය වසර 2030 දී අවසන් වන බව දේශගුණ විපර්යාස පිළිබඳ අන්තර් රාජ්‍ය මණ්ඩලය මගින් පෙන්වා දී ඇත.දේශගුණ විපර්යාස ජීවයේ පැවැත්මට තර්ජනයක් බව හඳුනාගත් ලෝක ප‍්‍රජාව විසින් දේශගුණ විපර්යාස වලට පිළියම් සෙවීම සඳහා එක්සත් ජාතීන්ගේ දේශගුණ විපර්යාස පිළිබඳ රාමුගත සම්මුතිය හා කියතෝ සන්ධානය ඇතිකර ගන්නා ලදී.එහෙත් කියතෝ සන්ධානය මගින් ප‍්‍රකාශ කර ඇති සංවර්ධිත රටවල් සඳහා වූ විමෝචන අඩු කිරීමේ ප‍්‍රතිශත සීමාවන් ප‍්‍රමාණවත් නොවන බව අද සියල්ලන්ටම පසක් වී ඇත. එබැවින් අපගේ මිහිතලයේ පැවැත්ම ස්ථාපිත කිරීම සඳහා කාර්යක්ෂම සහ ඵලදායි නිර්නාකයන් ඉදිරියේ දී පැවැත්වෙන කියතෝ සන්ධානයේ 5 වන සමුළුවේදී හඳුන්වා දිය යුතු ය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=ab0907051</link>
    <topic>සාත්තර වෙනස් කළ සූත්තර කාරයෝ</topic>
    <author/>
    <content>සාත්තර වෙනස් කළ සූත්තර කාරයෝ“අනේ දරුවනේ තෙමෙන්න එපා අම්මල මටත් බනීවි”උපුල් ජෝසප් ගේ එදා වේල හෙවත් ගුරුදා විග‍්‍රහය ගැන අපට ගැටලු නැත. එය බොහෝවිට පාඨකයෝ කියවති. මේ සැරේ එක නම් කියවන විට ලිවීමක්මය. රනිල් කීවාය. උපුල් ලීවේය. මෙදා රනිල් කියවා ඇත්තේ එක්සත් ජාතික පක්ෂයේ සිටින දේවදත්තලා සහ ජුදාස්ලා ගැනය.එක්සත් ජාතික පක්ෂයට ඇති එකම බාධාව සංශෝධනකාරයන් බව රනිල් කීවේය. උපුල් ලීවේය.එජාපය ගොඩ ගත හැක්කේ මං-ගල් කුමාරය සහ සන්ධාන ගත වීමෙන් බව රනිල් කීවේය. උපුල් ලීවේය. එක්සත් ජාතික පක්ෂයේ සැබෑ පාක්ෂිකයන් මාණික්‍යට කීවේ එජාපයට ඡන්ද දිනන්නට බැරි අවාසනාවන්ත නායකත්වය නිසා බවය.කෙසේ හෝ මෙදා උපුල් ගේ එදා වේල විග‍්‍රහය කියවන අපට අමාරිස් අයියා සහ හාමු මහත්තයාගේ කතා සිහිපත් වෙයි.”විශ්වාස කරන්ඩ හාමු මහත්මයා ඌ මට ගහනවා - මට ඌ ගහනවා - ඌ මට ගහනවා - මට ඌ ගහනවා” අමාරිස් කියා ගෙන කියා ගෙන ගියේය.පොඩ්ඩක් පොඩ්ඩක් ඉන්නවා - ඌ මට ගහනවා - මට ඌ ගහනවා - ඈ යකෝ උඹටම නේ ගහල තියෙන්නේ” හාමු මහත්තයා කී විට අමාරිස්ට සත්‍යය අවබෝධ විය. එහෙත් කොච්චර ගැහැව්වත් රනිල්ට සත්‍යය අවබෝධ වන්නේ නැත.රනිල්ගේ මොළේ පෑදෙන්නට හෝ ඍජු තීන්දුවක් දෙන්නට ඔහුගේ මාධ්‍ය නඩය ඉඩ දෙන්නේ නැත. මාධ්‍යයත් දේශපාලනයත් දෙකම නොදන්න මාධ්‍ය නඩය රනිල්ට ඇතුවත් බැරිය – නැතුවත් බැරිය. රනිල්ට කෙළවුණේ ද ඒ නඩය නිසාය. කෙසේ වෙතත් අප කියන්නටත් කලින් පැරණි හා ජ්‍යෙෂ්ඨ එක්සත් ජාතික පාක්ෂිකයන් කියන්නේ විනාශයට මාධ්‍ය නඩයේ සමන් අතාවුද, කලවැදි චින්තක, පඩි උපුල් ඇතුළු මාධ්‍ය නඩය වගකිව යුතු බවයි.මෙහිදී ලංකාදීප පත‍්‍රයේ බහුතර පාඨකයන් කියන්නේ එජාපයේ මාධ්‍ය නඩයට අවශ්‍ය පරිදි විවිධ ප‍්‍රවෘත්ති පළකොට පුවත්පතේ කීර්ති නාමයට හානි කර නොගන්නා ලෙස ලංකාදීප කර්තෘ සිරි රණසිංහ සහ අයිතිකරු රංජිත් විජේවර්ධන වග බලා ගත යුතු බවයි.රනිල් ගේ අධීක්ෂණය යටතේ සමන් අතාවුද කලවැදි චින්තකගේ උපදෙස් පරිදි ඉරුදින පත‍්‍රයට සාස්තර බණ්ඩාර 13 වැනි ග‍්‍රහහයා සොයන්නට ගොස් දැන් රහස් පොලීසියේ ප‍්‍රශ්න කිරීමට ලක්වී සිටී.ඔහු රහස් පොලීසියට කළ හෙළිදරව්ව කලවැදි චින්තක සහ සමන් අතාවුද දන්නේ නම් තරු පේනවා ඒකාන්තය. බණ්ඩාරගේ අනාවැකි මැදට දේශපාලන කෑලි එකතු කළ සමන්ගේ දේශ ද්‍රෝහී ජාති ද්‍රෝහී ලිපි පෙළ දැන් මාණික්‍යට ලැබී තිබේ.මේ අතර චන්ද්‍රසිරි බණ්ඩාර ගේ බිරිඳ ධම්මිකා ඉහළ තැනකට ලිපියක් ලියා ඇත. ජනාධිපතිවරයට එරෙහිව කට කැඩිච්ච කතා කියන්නට ගොස් ඔහුගෙන් රහස් පොලීසිය ප‍්‍රශ්න කරන බවයි.ඉරුදිනට ලියූ ලිපිය, සිරි කොතේදී කළ කතාව ගැනත් රහස් පොලීසිය තම සැමියාගෙන් ප‍්‍රශ්න කරන බව ධම්මිකා කියයි. රහස් පොලීසියෙන් පැමිණි විගස ප‍්‍රසිද්ධ ප‍්‍රකාශයක් කිරීමට බණ්ඩාර සූදානමින් සිටින බව ඔහු ගේ බිරිඳ කියයි. ඇය මෙසේ ද කියා සිටී.”ඔහු ඉරුදිනට ලිපි ලිව්වේ වෙනත් පුවත්පතක් ඔහුට ලියන්නට ඉඩක් නොදුන් නිසාය. එම ලිපිවල ඇතුළත් ඇතැම් දෑ කර්තෘ මණ්ඩලයේ අදහස් වන අතර මාගේ ස්වාමි පුරුෂයා ලීවේ ඡ්‍යොතිෂය පමණි. මේ ලිපි වලින් ජනාධිපතිතුමාට හානියක් හෝ සිත් තැවුලක් සිදුවූයේ නම් මම සමාව අයදිමි. එයට අදාළ ප‍්‍රකාශයක් කිරීමට ස්වාමි පුරුෂයා සූදාමින් සිටී. එක්සත් ජාතික පක්ෂයේ කි‍්‍රයා ගැන මගේ ස්වාමි පුරුෂයාට වගකීමක් නැත.හෙට අනිද්දාට බණ්ඩාරගේ ලිපි විකෘති කළ හැටිත් ඉරුදින උප්පරවැට්ටිත් හෙළි වනු ඇත. මේ හුටපට මැද උපුල් ජෝසප් රටින් පැන්නේය. ඉන්දුනීසියාවට ගියේය. එදා වේල ලියන්නට සිදුවන්නේ එහි සිටය. චින්තක සහ සමන් රටින් පැන ගන්න උත්සාහ කරමින් සිටිති.චින්තක සිතා ගෙන සිටින්නේ රනිල් අද නැතිනම් හෙට බලයට එනු ඇත කියායි. එදාට ඔහු යන්නේ බිමින් නොව උඩින්ය. ඔහු ජනතාවට මඩ ගැසූ හැටි රත්රන් ගෙම්බන් රට පැටවූ හැටි සියලු තොරතුරුවලට අදාළ ලිපි ගොනුව එජාප ජ්‍යෙෂ්ඨයකු ළඟ තිබෙන බව හෙළිවෙයි.කෝට්ටේ සිහින කුමාරයට නඩුය. ඒ විදේශ මුදල් ගනුදෙනුවක් ගැනය. එම නඩුව පැවරූ දින සිට ඔහු ඇටි කෙහෙල් කා හිරවුණු උගුඩු තාලෙන් හැසිරෙන්නේය. කෙඳිරි ගාන්නේය. මොහුගේ වෑයම වූයේ එජාපයේ බහුතරයක් කුණු කූඩයට දැමීමය. එහෙත් දැන් ඔහු කුණු කූඩයට ළං වෙමින් සිටී.විනිමය නඩුව ගොනු කළ දා සිට ඔහු හතර අතේ පින්සෙන්ඩු වන බව කියති. හැම ගහටම කොටන්නට ගිය කොට්ටෝරුවාට වෙච්ච දේ ඔහුටද සිදුවී තිබෙන බව පෙනේ.සිහින මනමාලයා වරෙක එස්.බී. සමඟ එක්වී එක්සත් ජාතික පක්ෂයේ අනාගත අගමැතිකම ගන්නට සැලසුම් කළේය. රනිල්ටත් කෙළින්නට ගිය බුරුත කෝට්කාරයාගේ සැලසුම රනිල්ගේ අතටම අසු විය.අනුන්ට ගිනි දෙන්නට යන අයට හරියන්නේ නැත. කළ පව් පල දෙන්නේමය. බලය ලබා ගැනීමට රට ජාතිය පමණක් නොව තමාගේ සනුහරේ ද පාවා දෙන රවිලා, චින්තකලා, මංගලලා, රුවන්ලා අද පරණ පව් ගෙවති. රවිගේ සමාගම ද අද බංකොලොත්ය. දැන් දිට්ඨධම්මවේදනීය කර්මය ගෙවමින් සිටී.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=ab0907052</link>
    <topic>“අනේ දරුවනේ තෙමෙන්න එපා අම්මල මටත් බනීවි”</topic>
    <author>චන්දන බණ්ඩාර</author>
    <content>සාත්තර වෙනස් කළ සූත්තර කාරයෝ“අනේ දරුවනේ තෙමෙන්න එපා අම්මල මටත් බනීවි”ජනපති පාසල් දරුවන්ට කියයිරට ගොඩනැඟීම සඳහා වූ සර්ව පාක්ෂික කමිටුව ගිය සතියේ බ‍්‍රහස්පතින්දා ජනාධිපතිතුමාගේ ප‍්‍රධානත්වයෙන් අරලියගහ මැදුරේදී පැවැත්විණි. එක්සත් ජාතික පක්ෂය, ජනතා විමුක්ති පෙරමුණ, දෙමළ ජාතික සන්ධානය, ජාතික නිදහස් පෙරමුණ, ජාතික හෙළ උරුමය ඇතුළු පක්ෂ 23 ක නියෝජිතයෝ ප‍්‍රතිසංවර්ධනය පිළිබඳ සර්ව පාක්ෂික කමිටුවට සහභාගි වූහ.“ජාතීන් අතර ගැටුම් සහ අමනාපකම් ඇතිවෙන වෙනස්කම් පිළිබඳව අපි දැන් සොයා බැලිය යුතු නැහැ. මේ රටට ආදරය කරන කණ්ඩායමක් ලෙස වැඩ කරන්න පුළුවන් වාතාවරණයක් ගොඩ නඟන්න අපි කැපවිය යුතුයි. අපි එකිනෙකා අතර ඇති වෙනස්කම්වලට වඩා අපි අතර පවතින සමානකම් ගැන අපි සොයා බලන්න ඕන” ප‍්‍රති සංවර්ධනය සඳහා වූ සර්ව පාක්ෂික කමිටු රැස්වීම ආරම්භයේදී ජනාධිපතිතුමා අවධාරණය කළේය.මේ සර්ව පාක්ෂික කමිටු රැස්වීමට දෙමළ ජාතික සන්ධානයේ මන්තී‍්‍රවරු හත් දෙනෙක් සහභාගි වූහ. ජනතා විමුක්ති පෙරමුණ මේ කමිටුවට කරුණු 06 ක් ගෙන හැර දැක්වූයේය.“උතුරේ සහන කඳවුරුවල ජීවත්වෙන ජනතාව නැවත පදිංචි කිරීම මානුෂිය ගැටලුවක්. ඒ ප‍්‍රශ්නය රජය හොඳින් විසඳනු ඇතැයි අපි බලාපොරොත්තු වෙනවා. ඒ දෙමළ ජාතික සන්ධානයේ මන්තී‍්‍රවරු ප‍්‍රති සංවර්ධනය සඳහා වූ සර්ව පාක්ෂික කමිටුවට කියා සිටියහ.එක්සත් ජාතික පක්ෂය නියෝජනය කරමින් සර්ව පාක්ෂික නියෝජිත කමිටුවට සහභාගි වූ කණ්ඩායමේ නායකත්වය ඉසිලුයේ මන්තී‍්‍ර කබිර් හෂීම්ය. “අපි ප‍්‍රධාන විපක්ෂයේ කාර්යභාරය ඉටු කරනවා. මතවාද කුමක් වුවත් අපි එජාප කෘත්‍යාධිකාරී මණ්ඩලයට මෙහි සාකච්ඡා වන තොරතුරු ලබාදී අවශ්‍ය ආකාරයට රට ගොඩනැගීමට දායකත්වය ලබා දෙනවා.” මන්තී‍්‍ර කබිර් හෂීම් කියා සිටියේය.ශී‍්‍රලනිපයට නව සංවිධායකවරුන් 23 දෙනකු ජනාධිපතිතුමා ගිය සතියේ පත් කැර තිබිණි. එජාපයේ සිට රජයට එක්වූ වත්මන් රජයේ ඇමැතිධුර දරන පිරිසට ද ශී‍්‍රලනිප ආසන සංවිධායක ධුර මෙහිදී හිමි විය.ශී‍්‍රලනිපයේ ආසන සංවිධායක ධුර හිමිව තිබු සමහරුන්ට දිස්ති‍්‍රක් සංවිධායක ධුර මෙවර පිරිනමා තිබේ. ඒ අනුව කෑගල්ල දිස්ති‍්‍රක් සංවිධායක ලෙස ආනන්ද මිල්ලන්ගොඩ, ගම්පහ දිස්ති‍්‍රක් සංවිධායක ලෙස කෝකිලා හර්ෂනි ගුණවර්ධන, අම්පාර දිස්ති‍්‍රක් සංවිධායක ලෙස ශාන්ත පේ‍්‍රමරත්න, කොළඹ දිස්ති‍්‍රක් සංවිධායක ලෙස චන්දන කති‍්‍රආරච්චි, ගම්පහ දිස්ති‍්‍රක් සංවිධායක ලෙස ශාලිත විජේසුන්දර පත්වීම් ලබා සිටිති. එම සංවිධායකවරු මීට පෙර ආසන සංවිධායකවරු ලෙස කටයුතු කළ අය වූහ.මේ අතරතුර කෑගල්ල ශී‍්‍රලනිප ආසන සංවිධායක ජනාධිපති උපදේශක ආචාර්ය ජගත් බාලසූරිය ආසන සංවිධායක ධුරයෙන් ඉවත් වී ගිය බවට පැතිර ගිය ප‍්‍රවෘත්තියකින් කෑගල්ල ආසනයේ ශී‍්‍රලනිප පාක්ෂිකයෝ කලබලයට පත්ව සංවිධායක ආචාර්ය බාලසූරියගෙන් ඒ ගැන විමසන්නට වූහ.කෑගල්ල දිස්ති‍්‍රක් සංවිධායක ලෙස පත්වූ ආනන්ද මිල්ලන්ගොඩ ගේ පත්වීම කෑගල්ල ආසනය සඳහා වූ පත්වීමක් බවට වැරැදියට තේරුම් ගෙන ශී‍්‍රලනිප පාක්ෂිකයෝ කලබලයට පත්ව සිටියහ. ආචාර්ය බාලසූරිය තවදුරටත් කෑගල්ල ශී‍්‍රලනිප සංවිධායක ලෙස කටයුතු කරන බව ශී‍්‍රලනිප පාක්ෂිකයෝ පසුව දැන ගත්හ.ගිය බ‍්‍රහස්පතින්දා පැවැති ප‍්‍රති සංවර්ධනය සඳහා වූ සර්ව පාක්ෂික කමිටුවට දෙමළ ජාතික සන්ධානයේ මන්තී‍්‍රවරුන්ගේ පැමිණීම ගැන කා තුළත් කුතුහලයක් පැවැතිණි. මේ නිසා දෙමළ සන්ධාන මන්තී‍්‍රවරුන්ට සමුළුවට ආරාධනා කිරීමට ජනාධිපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ බ‍්‍රහස්පතින්දා උදෑසනම මාදිවෙල මන්තී‍්‍ර නිවාස සංකීර්ණයට ගියේය.ලේකම්වරයා එහි යන විට ශිවනාදන් කි‍්‍රෂෝර් මන්තී‍්‍රවරයා මන්තී‍්‍ර නිල නිවාස ඉදිරිපිට පාරේ ඇවිදිමින් සිටියේය. ලේකම්වරයා මන්තී‍්‍රවරයාට ප‍්‍රතිසංවිධාන කමිටුවට පැමිණෙන ලෙස ආරාධනය කළේය.දැන්වත් රජයට සහාය දෙන්නඉන් අනතුරුව මන්තී‍්‍රවරයා සහ ලේකම්වරයා ගියේ පත්මිණි සිදම්බරනාදන් මන්තී‍්‍රවරියගේ නිවෙසටය. එහිදී මන්තී‍්‍රවරිය ලේකම්වරයාට සහ කි‍්‍රෂෝර් මන්තී‍්‍රවරයාට තේ පැන් සංග‍්‍රහයක් පිරි නැමුවාය.“දැන්වත් ඔබතුමාලා රට ගොඩනගන්න ජනාධිපතිතුමා ඇතුළු රජයට සහාය ලබා දෙන්න” හෙට්ටිගේ ලේකම්වරයා ඉල්ලා සිටියේය. අවසානයේ දෙමළ ජාතික සන්ධානයේ මන්තී‍්‍රවරු ප‍්‍රතිසංවිධානය සඳහා වූ කමිටුවට පැමිණෙන බව ස්ථිර කළහ. ඉන් අනතුරුව හෙට්ටිගේ ලේකම්වරයා ජනාධිපතිතුමාට කථා කැර කීවේ දෙමළ ජාතික සන්ධානයේ මන්තී‍්‍රවරු සමුළුවට සහභාගි වෙන බව ස්ථිර කළ බවය.ගිය සතියේ ජනාධිපතිතුමා කටුවන හදුගල තේ කර්මාන්තශාලාවක් විවෘත කිරීමේ උත්සවයකට සහභාගි වුණේය. ජනාධිපතිතුමා ඇතුළු පිරිස තංගල්ල බලා යාමට පිටත් වූයේ හෙලිකොප්ටරයෙනි. එහෙත් අයහපත් කාලගුණ තත්ත්වය නිසා හෙලිකොප්ටරය හුංගම මින්සභා ජාතික පාසල් කී‍්‍රඩාංගණයට ගොඩ බස්සවන්නට නියමුවෝ තීරණය කළහ.ජාතික පාසල් කී‍්‍රඩාංගණයට හෙලිකොප්ටර් දෙකක් ගොඩ බැස්සවීම ගැන සැක සිතූ තැපැල් ස්ථානාධිපතිවරයකු වූ ඩබ්ලිව් වසන්ත කී‍්‍රඩාංගණයට දිව ගියේ ජනාධිපතිවරයා පැමිණියාදෝ යන සැකයෙනි. මොහොතකින් ආරක්ෂක නිලධාරින් කීපදෙනෙකු සමඟ ජනාධිපතිතුමා හෙලිකොප්ටරයෙන් එළියට පැමිණියේය.ජනාධිපතිතුමා එක්වරම විමසුයේ “කොහොමද තැපැල් මහත්තයා” කියමිනි. අවුරුදු ගණනකින් තැපැල් මහත්තයාට ජනාධිපතිතුමා මුණ ගැසී තිබුණේ නැත. ඉන්පසුව අසල නිවෙසකට ගොඩවැදුණු ජනාධිපතිතුමා එම නිවසෙන් තේ පානය කළේය.හදිසියේ ගොඩබැස්ස ජනාධිපතිතුමා දැක බලා ගන්නට අවට පංතියක සිටි දරුවෝ පිරිසක් ද වැස්සේ තෙමි තෙමී ආහ. “දරුවනේ තෙමෙන්න එපා අම්මලාගෙන් මටත් බැණුම් අහන්න වේවි” ජනාධිපතිතුමා දරු පිරිසට කීවේ සිනා සෙමිනි.එ.ජ.නි.ස. මොණරාගල දිස්ත‍්‍රික් කණ්ඩායම් නායක ශෂීන්ද්‍ර රාජපක්ෂඌව පළාතේ ඡන්ද සටන මේ වන විට ඉතාම උද්යෝගිමත් ලෙස සිදුවෙමින් තිබේ. ඌව පළාත් සභාවේ මහ ඇමැතිවරයා ලෙස කතරගම මහ දේවාලයේ බස්නායක නිලමේ ශෂින්ද්‍ර රාජපක්ෂ මහතා පත් කර ගැනීමට ඌව පළාත් ජනතාව මේ දිනවල දැඩි උනන්දුවකින් කටයුතු කරති. මොනරාගල දිස්ති‍්‍රක්කයේ පක්ෂ පාට නොබලා ජනතාව මේ දිනවල ශෂින්ද්‍ර රාජපක්ෂ මහතා වටා පෙළ ගැසී සිටිති.ජ.වි.පෙ සහ එ.ජා.ප පාක්ෂිකයෝ අති විශාල පිරිසක් ගිය සතියේ ශෂින්ද්‍ර රාජපක්ෂ මහතාට සහයෝගය ලබා දීමට ඉදිරිපත් වූහ. “මම ඌව පළාත් මහ ඇමැති වුණාම මම මහ ඇමැතිකම විතරක් අරගෙන වැඩ කරනවා. මහින්ද චින්තනයේ ඌව වෙල්ලස්ස පුබුදන අභියෝගය ජනාධිපතිතුමා දැන් මට පවරලා තියෙනවා. මම ඒ අභියෝගය ජය ගන්න වැඩ කරනවා” ගිය සතියේ මොනරාගල දිස්ති‍්‍රක්කයේ පැවැති ජනහමුවලදි ශෂින්ද්‍ර රාජපක්ෂ මහතා අවධාරණය කළේය.ගිය සඳුදා සවස අරලිය ගහ මැදුරේදී ජනාධිපතිතුමා සහ ශී‍්‍ර ලංකා රක්ෂණ සංස්ථාවේ නව සභාපතිවරයා ඇතුළු අධ්‍යක්ෂ මණ්ඩලය අතර හමුවක් පැවැත්විණි. මේ අවස්ථාවට රාජ්‍ය ආදායම් ඇමැති සහ මුදල් නියෝජ්‍ය ඇමැති රංජිත් සියඹලාපිටිය සහ මුදල් අමාත්‍යාංශ ලේකම් සුමිත් අබේසිංහ ඇතුළු පිරිසක් සහභාගී වූහ.”මේ රටේ ජීවත් වෙන හැම පුරවැසියකුටම රක්ෂණයක් දෙන්න පුළුවන් විදියට රක්ෂණ සංස්ථාව දියුණු කරන්න රක්ෂණ සංස්ථාවට රක්ෂණ ක්ෂේත‍්‍රයේ පළපුරුදු නිලධාරින් පත්වීම ගැන මම සතුටු වෙනවා. සභාපතිතුමා ඇතුළු සියලු දෙනා රක්ෂණ ක්ෂේත‍්‍රයේ වෘත්තිකයින් නිසා රටට හොඳ සේවයක් ලබා දෙන්න” ජනාධිපතිතුමා රක්ෂණ සංස්ථාවේ නව සභාපතිවරයා ඇතුළු අධ්‍යක්ෂ මණ්ඩලයට උපදෙස් දුන්නේය.”රක්ෂණ සංස්ථාවේ සභාපතිතුමා සහ අධ්‍යක්ෂ මණ්ඩලය සේවකයන් සමඟ නිරන්තර සාකච්ඡාවක සිටීම වැදගත් වෙනවා.” ඇමැති සියඹලාපිටිය එහිදී කියා සිටියේය.මංගල උත්සවවලදේශපාලන පත්වීම්ගිය සෙනසුරාදා එ.ජා.ප නායක රනිල් වික‍්‍රමසිංහ කේම්බි‍්‍රජ් ටෙරස්හි විවේක සුවයෙන් සිටියේය. එදින එ.ජා.ප නායකයා තම හිතවතුන් පිරිසත් සමඟ වැඩි වේලාවක් ගත කළේය. එම පිරිස අතර සිටි විදේශීය රටවල පදිංචි ශී‍්‍ර ලාංකික පිරිසක් එ.ජා.ප නායකයාට පෙන්වූයේ යුරෝපා රටවල විහාරස්ථාන කීපයකට සිදුව තිබූ අලාභ හානි පිළිබඳ වූ ඡායාරූප එකතුවකි. කොටි හිතවාදිහු එම විහාරස්ථානවලට කැර තිබූ හානි එම ඡායාරූපවල සටහන්ව තිබිණි.ගිය සෙනසුරාදා එ.ජා.ප නියෝජ්‍ය නායක කරූ ජයසූරිය ගම්පහ එ.ජා.ප කාර්යාලයේ මහජන හමුවීම් කිහිපයකට එක්විය. එ.ජා.ප මහ ලේකම් තිස්ස අත්තනායක එදින අක්මීමන බලා පිටත්ව ගියේය. ඒ, එ.ජා.ප අක්මීමන සංවිධායක දකුණු පළාත් මන්තී‍්‍ර විජයපාල හෙට්ටිආරච්චිගේ පක්ෂ කාර්යාලය විවෘත කිරීමටය.ඉන්පසුව අක්මීමන එ.ජා.ප බල මණ්ඩල රැස්වීම ද පැවැත්විණි. එ.ජා.ප ගාලු දිසා නායක වජිර අබේවර්ධන, එ.ජා.ප මාධ්‍ය ප‍්‍රකාශක ගයන්ත කරුණාතිලක සහ දයාසිරි ජයසේකර ඊට සහභාගී වූහ.ඉන් අනතුරුව එ.ජා.ප නායකයෝ පිරිස බද්දේගම බලා පිටත්ව ගියහ. ඒ බද්දේගම එ.ජා.ප බල මණ්ඩල රැස්වීමට සහභාගී වීමටයි. එය බද්දේගම නව එ.ජා.ප සංවිධායක ආනන්ද ලැනරෝල් සංවිධානය කැර තිබිණි.ගිය ඉරිදා රාති‍්‍රයේ බේරුවල එ.ජා.ප කළමනාකරු ඉස්තිකාර්ගේ දියණියගේ විවාහ මංගල උත්සවය පැවැත්විණි. ඊට එ.ජා.ප නායක රනිල්, නියෝජ්‍ය නායක කරූ, මහ ලේකම් තිස්ස, ඉමිටියාස් බාකිර් ඇතුළු එ.ජා.ප මන්ති‍්‍රවරු රැසක් සහභාගී වූහ. එ.ජා.ප නායක රනිල් තම මන්ති‍්‍රවරුන් සමග වත්මන් දේශපාලන තත්ත්වය ගැන සාකච්ඡා කිරීමට ද අමතක නොකළේය.ගිය ඉරිදා අනුරාධපුර එ.ජා.ප ආසන බල මණ්ඩල රැස්වීම පැවැත්විණි. ඒ එ.ජා.ප මහ ලේකම් තිස්ස ගේ ප‍්‍රධානත්වයෙනි. එ.ජා.ප මන්ති‍්‍රනී චන්ද්‍රාණි බණ්ඩාර එය සංවිධානය කැර තිබිණි.එ. ජා. ප. නියෝජ්‍ය නායක කරු ජයසූරියගිය ඉරිදාවේ රාති‍්‍රයේ මහනුවරදී පි‍්‍රය සම්භාෂණයක් පැවැත්විණි. ඒ එ.ජා.ප මන්ති‍්‍ර අබ්දුල් කාදර් ගේ මිණිබිරියගේ විවාහ මංගල උත්සවය නිමිත්තෙනි. එම උත්සවයට ද එ.ජා.ප නායක රනිල්, කරූ, තිස්ස, රවි කරුණානායක, ජෝශප් මයිකල් පෙරේරා ඇතුළු එ.ජා.ප මන්ති‍්‍රවරු එක්ව සිටියහ. එහිදී එ.ජා.ප නායකයා අබ්දුල් කාදර් වෙත එ.ජා.ප උප සභාපති ලෙස පත් කළ ලිපිය සහ වගකීම් පැවැරීමේ ලිපිය බාර දුන්නේය.”දැන් මංගල උත්සවවලදී දේශපාලන පත්වීම් දෙන එක සිරිතක් වෙලා” එ.ජා.ප මන්තී‍්‍ර ජෝශප් මයිකල් පෙරේරා කීවේය. “ඔව් ඉතින් මේ සම්ප‍්‍රදාය මම නෙවෙයි පටන් ගත්තේ. ඒත් දැන් මමත් ඒකට හුරු වෙලා” එ.ජා.ප නායකයා සිනහ වෙමින් කීවේය.ගිය සඳුදා මීරිගම බෝතලේ අඹේපුස්ස විහාරස්ථායේදී පැවැති උත්සවයකට අගමැති රත්නසිරි වික‍්‍රමනායක සහ එ.ජා.ප නායක රනිල් වික‍්‍රමසිංහ සහභාගී වූහ. එ.ජා.ප නායකයා සහ අගමැතිතුමා දීර්ඝ වෙලාවක් කථා බහ කරමින් සිටියේ සැහැල්ලුවෙනි.එදින එ.ජා.ප නියෝජ්‍ය නායක කරූ ජයසූරිය මොනරාගල සහ බදුල්ල යන දිස්ති‍්‍රක් එ.ජා.ප පළාත් සභා අපේක්ෂකයන් පිරිසක් හමු වී සාකච්ඡා කීපයක් පැවැත්වීය. මොනරාගල දිස්ති‍්‍රක් එ.ජා.ප අපේක්ෂකයන්ගේ හමුව පැවැතියේ බුත්තල නගරයේදීය. එය හිටපු නියෝජ්‍ය ඇමැති පළාත් සභා අපේක්ෂක විජයසුන්දර වීරකෝන් සංවිධානය කැර තිබිණි.ගිය අඟහරුවාදා එ.ජා.ප මහ ලේකම් තිස්ස අත්තනායක සිරිකොත එ.ජා.ප මූලස්ථානයේ රැඳී සිටියේය. එදින යාපනය, වවුනියාව සහ ඌව පළාතේ එ.ජා.ප ප‍්‍රචාරක කටයුතු සඳහා එ.ජා.ප මන්තී‍්‍රවරුන් වෙන් කිරීම සහ ලේඛන ගත කිරීම සිදු කෙරිණි. ඒ අතරතුර එ.ජා.ප නායක රනිල් එ.ජා.ප මහලේකම්වරයාට කථා කළේය. “මට යාපනයේ සහ වවුනියාවේ ජනහමු වලට සහභාගී වෙන්න ඕන. ඒ සඳහා අවශ්‍ය දින සහ වෙලාව වෙන් කර ගන්න” එ.ජා.ප නායකයා මහ ලේකම් තිස්සට උපදෙස් දුන්නේය.විපක්ෂයේ මිත‍්‍ර පක්ෂ නායකයන් ගේ හමුවක් ගිය බදාදා කේම්බි‍්‍රජ් ටෙරස්හිදී පැවැත්විණි. එ.ජා.ප නායක රනිල්, මංගල සමරවීර, කරූ ජයසූරිය, තිස්ස, රාවුෆ් හකීම්, මනෝ ගනේෂන්, සිරිතුංග ජයසූරිය ඊට එක්වූහ. පොදු ජාතික එකඟතාවයකට පැමිණීමට එහිදී විපක්ෂයේ පක්ෂ තීරණය කළහ.පසුගිය දා ජාතික හෙළ උරුමයේ නායක පූජ්‍ය එල්ලාවල මේධානන්ද හිමියන් වවුනියාව මඩුකන්ද ශ‍්‍රී දළදා විහාරස්ථානයට වැඩම කළේ විශේෂ වැඩපිළිවෙළකට මුල පිරීම සඳහායි.ඒ කොටි ත‍්‍රස්තවාදය පරාජය කිරීමෙන් පසු උතුරු පළාතේ බෞද්ධ සිද්ධස්ථාන වෙහෙර විහාර නඟා සිටුවීමේ හා ඒවා ප‍්‍රතිසංස්කරණය කිරීමත් එමෙන්ම එම ප‍්‍රදේශයේ ඇති ඉපැරැණි බෞද්ධ වෙහෙර විහාරස්ථාන හා පුරාවිද්‍යාත්මක වැදගත් ස්ථාන පිළිබඳ ප‍්‍රදේශයේ භික්ෂූන් වහන්සේ දැනුම්වත් කිරීම සඳහාය.මෙහිදී එම ප‍්‍රදේශයේ භික්ෂූන් වහන්සේ දැනුම්වත් කරමින් උතුරු පළාතේ බෞද්ධ සිද්ධස්ථාන නඟා සිටුවීමේ වැදගත්කමත් ඒ සඳහා ජාතික හෙළ උරුමය දියත් කිරීමට බලාපොරොත්තුවන වැඩ පිළිවෙළ පිළිබඳවත් කරුණු පැහැදිලි කෙරිණි.තව දුරටත් අදහස් දැක්වූ එල්ලාවල මේධානන්ද නායක හිමියන් ප‍්‍රකාශ කර සිටියේ “මාගේ විමධ්‍යගත අරමුදල් සම්පූර්ණයෙන්ම වාගේ මම යොදවලා තියෙන්නේ උතුරු හා නැඟෙනහිර බෞද්ධ වෙහෙර විහාරස්ථාන නඟා සිටුවන්නටත් ඒ වගේම එම ස්ථානයන්හී දුෂ්කර තත්ත්වයන් යටතේ වැඩවසන භික්ෂූන් වහන්සේගේ පහසුකම් වැඩි දියුණු කිරීමටයි” කියාය.කොටි ත‍්‍රස්තවාදය පරාජය කිරීමේ ආරම්භක වෙඩි මුරය තබන්න මාවිල්ආරුවලට ගිහිල්ලා අපි කටයුතු කළා වගේම යුද බිමේදී අපේ සෙබළුන්ට පිරිත් නූල් බැඳීමේ සිට මල්ටි බැරලයට උණ්ඩ පිරවීම දක්වා වූ ගමනට ජාතික හෙළ උරුමය දායක වූවා. දැන් ත‍්‍රස්තවාදය පරාජය කරලා තියෙනවා. ඒ විතරක් මදි උතුරු නැඟෙනහිර අපේ බෞද්ධ උරුමය හා අයිතියත් තහවුරු වෙන්න ඕනෑ.ඒ වගේම උතුරෙන් පලවා හැරි සිංහල ජනතාවත් නැවත පදිංචි කරන්න ඕනෑ. හුඟ දෙනෙකුට ඒක අමතක වෙලා යැයි පැවසූ එල්ලාවල මේධානන්ද නායක හිමියන් අද එක රටක්, එක නීතියක් කිව්වට රට ඇතුළෙම තවත් නීති කි‍්‍රයාත්මක වෙනවා. තේසවලාමේ නීතිය එවැන්නක්. එවැනි ප‍්‍රාදේශීය වාදී පළාත්බද නීති අහෝසි කිරීමෙන් තමයි සැබෑ ලෙසටම එක රටක්, එක නීතියක් බවට පත්වන්නේ යැයි පැවසූ එල්ලාවල මේධානන්ද නායක හිමියෝ උතුරු හා නැඟෙනහිර බෞද්ධ විහාරස්ථාන නඟා සිටුවීමට බෞද්ධයින්ගේ අරමුදලක් පිහිටුවීමේ වැදගත්කම අවධාරණය කළහ.මේ අවස්ථාවට උතුරු නැඟෙනහිර ප‍්‍රධාන සංඝ නායක සියඹලාගස්වැවේ විමලසාර හිමියන් ද මුවාඇටගම මඩුකන්ද ශ‍්‍රී දළදා විහාරවාසී ආනන්ද හිමියන්ද ඇතුළු ප‍්‍රදේශයේ භික්ෂූන් වහන්සේ විශාල පිරිසක් වැඩම කර සිටියහ.මේ අතර පසුගිය ජූනි 30 වැනිදා මාවිල්ආරු සොරොව්ව නිදහස් කර ගැනීමේ මානුෂික මෙහෙයුමට වසර 3 ක් පිරීම නිමිත්තෙන් විශේෂ උත්සවයක් සේරු නුවර කල්ලාර් හමුදා කඳවුර අභියස දී ප‍්‍රදේශවාසී ගොවි ජනතාව විසින් සංවිධානය කර තිබුණි.එම අවස්ථාවට ජාතික හෙළ උරුමයේ පාර්ලිමේන්තු කණ්ඩායම් නායක පූජ්‍ය අතුරලියේ රතන හිමියන්ට ද විශේෂ ආරාධනාවක් කර තිබුණ අතර, මෙහිදී උන් වහන්සේට උපහාර පිදීමක් ද සිදුවිය. රතන හිමියන් එම උත්සව අවස්ථාවට වැඩම කළ අවස්ථාවේ දී ප‍්‍රදේශයේ ගොවි ජනතාව රතන හිමියන්ව බැතිබරව පිළිගනිමින් කියා සිටියේ “ඔබ වහන්සේ තමයි එදා අපේ පිහිටට වැඩියේ.මාස තුනක් ඔබ වහන්සේ කල්ලාර් සේරු නුවර පන්සලේ නැවතිලා අපේ දුක සැප සොයා බැලුවා. එදා සේරු නුවර ජනතාවට නිදහස හා ජලය දෙන්න ඔබ වහන්සේ කළ කැප කිරීම නිසා අද මුළු රටේම නිදහස උදාවෙලා තියෙනවා” රතන හිමියන්ට උපහාර සම්මානයක් පුද කළ ගොවි ජනතාව ප‍්‍රදේශයේ පවතින ගැටලු පිළිබඳ කරුණු ඉදිරිපත් කරමින් ඒවාට විසඳුම් සොයා දෙන ලෙස ඉල්ලා සිටියහ.ජවිපෙ නායකයන්ටතේරුම් ගන්න බැහැඑක්සත් ජනතා නිදහස් සන්ධාන පක්ෂ නායකයන්ගේ රැස්වීමක් පසුගිය 30 වැනිදා අරලියගහ මන්දිරයේදී ජනාධිපති මහින්ද රාජපක්ෂ මහතාගේ ප‍්‍රධානත්වයෙන් පැවැත්විණි. මෛතී‍්‍රපාල සිරිසේන, සුසිල් පේ‍්‍රමජයන්ත, දිනේෂ් ගුණවර්ධන, ෆේරියල් අෂ්රොෆ්, එම්.එච්. මොහොමඩ්, ඩිව් ගුණසේකර, මිලින්ද මොරගොඩ යන ඇමැතිවරු සහ විමල් වීරවංශ, නන්දන ගුණතිලක ඇතුළු සන්ධාන පක්ෂ නායක පිරිස මේ රැස්වීමට එක්ව සිටියහ.“දැන් රටට අවශ්‍ය සංවර්ධනය පිළිබඳව, ජාතික සමගිය පිළිබඳව කතා කරන සර්ව පාක්ෂික කමිටුවක්, විමල් වීරවංශ යෝජනා කළේය.“ඔව්! ඔව්! දැන් රටට අවශ්‍ය රටේ සංවර්ධනය හා ප‍්‍රතිසන්ධාන කටයුතු පිළිබඳ කතා කරන සර්ව පාක්ෂික සමුළුවක්” ජනාධිපතිතුමා කියා සිටියේය.එහිදී ‘සංවර්ධන හා ප‍්‍රතිසන්ධාන කටයුතු පිළිබඳ සර්ව පාක්ෂික රැස්වීමක්’ කැඳවීමට තීරණය විය.දිවා ආහාරය ගන්නා අවස්ථාවේදී ද ජනාධිපතිතුමා අවධානය යොමු කළේ දේශපාලන කරුණු සම්බන්ධයෙනි. “මට එක කනගාටුවක් තියෙනවා, ඒ තමයි ජනාධිපතිවරණයේදී මම දිනවන්න කැපවුණු ජවිපෙ පහළ සාමාජිකයාට සැලකීමක් කරන්න අවස්ථාවක් නැතිවීම.මට හමුදාපතිතුමා කතා කරලා කොටි ත‍්‍රස්තවාදීන් සම්පූර්ණයෙන්ම පරාජය කළා කියලා කිව්ව අවස්ථාවේ මම ඒ ගැන මුලින්ම සෝමවංශට කීවේ ඒ මා වෙනුවෙන් කැපවුණු ජවිපෙ පහළ සාමාජිකයා කළ කැප කිරීම ගැන හිතලයි” ජනාධිපතිතුමා තම සිතේ සිර වී තිබු අදහසක් මෙහිදී පවසා සිටියේ විමල්, නන්දන, කෙහෙලිය, ගම්මන්පිල යන මැති ඇමැතිවරුන් ඉදිරියේය.පසුගිය 30 වැනිදා සවස ජනාධිපතිතුමා සහ ජානිපෙ නායකයන් අතර විශේෂ සාකච්ඡාවක් සිදුවිය. එයට විමල්, නන්දන, පියසිරි විජේනායක සහ අචල ජාගොඩ යන පාර්ලිමේන්තු මන්තී‍්‍රවරු සහභාගි වූහ.“ඊළඟ ජනාධිපතිවරණයෙන් පසුව ගොඩනඟන ආණ්ඩුව මගින් රටේ සියලු ප‍්‍රශ්න විසඳන්න අවශ්‍ය පියවර ගත යුතුයි. තමුන්නාන්සේලා ඊළඟ මැතිවරණයෙන් ජයග‍්‍රහණය කළ යුතුයි. ඒ සඳහා අපේ උපරීම සහයෝගය ලැබෙනවා. විමල්ට හා නන්දනට පමණයි ජවිපෙ නායකයන් අතුරින් මාව තේරුම් ගත හැකි වුණේ. මම යුද්දෙ හරියට කරයි කියලා ඒ ගොල්ලො විශ්වාස කළේ නැහැ.” ජනාධිපතිතුමා කීවේය.“ජවිපෙ නායකයන්ට මිනිස්සු හරියට තේරුම් ගන්න බැහැ. ඔවුන් කවුරු දිහාත් බලන්නෙ සැකයෙන්.” පියසිරි විජේනායක මහතා පැවැසීය.“සංචාරක අමාත්‍යාංශය මම ජානිපෙට භාර දෙන්නෙ ඉතාමත් සතුටින්. මේ විෂය ව්‍යාපාරිකයන් දිනාගෙන කරන්න ඕන විෂයක්.” ජනාධිපතිවරයා පැවැසීය.“අපි මේ රටේ සංචාරක ව්‍යාපාරය නඟා සිටුවීම පිළිබඳව දැනටමත් විශේෂ සැලැස්මක් සකස් කර තිබෙනවා.” නන්දන ගුණතිලක මන්තී‍්‍රවරයා මෙහිදී පැවැසීය.සංචාරක ඇමැති නන්දන ගුණතිලකඑම සාකච්ඡාවේදී තීරණය වූ පරිදි නන්දන ගුණතිලක මන්තී‍්‍රවරයා සංචාරක කැබිනට් ඇමැති ධුරයේ ද, පියසිරි විජේනායක සංස්කෘතික හා ජාතික උරුමයන් කැබිනට් නොවන ඇමැති ධුරයේ ද දිවුරුම් දුන්නේ පසුගිය 02 වැනිදා සවස 5.01 ට එළඹි සුබ මොහොතින් අරලියගහ මන්දිරයේදීය.ගම්වල ජනතාව රනිල්ට දිනන්න බැහැ කියයිගිය සතියේ යළිත් වරක් මංගල සමරවීර එ.ජා.ප මන්තී‍්‍රවරුන් වෙනුවෙන් මාධ්‍ය වැඩමුළුවක් සංවිධානය කැර තිබිණි. මෙවර එම වැඩමුළුවට එ.ජා.ප පාර්ලිමේන්තු සහ පළාත් මන්තී‍්‍රවරුන් 38 දෙනකුට ඇරියුම් කැර තිබිණි. එහෙත් මෙවර වැඩමුළුවට පැමිණ සිටියේ එ.ජා.ප මන්තී‍්‍රවරුන් 15 දෙනකු පමණි.මංගල වැඩමුළුව ආරම්භ කළේ එ.ජා.ප. මන්ත‍්‍රීවරුන්ට දොස් පවරමිනි. මගේ මාධ්‍ය වැඩමුළු රෙකෝඩ් කරලා රාජ්‍ය මාධ්‍යවලට දෙන මන්තී‍්‍රවරුන් මෙතන ඉන්නවා වෙන්න පුළුවන්. මටත් අන්තිමට කොහේ යන්න වෙයිද දන්නැහැ. මම රාජ්‍ය මාධ්‍යවල දැන් හොයාගෙන යනවා එ.ජා.ප යෙන් තොරතුරු දෙන්නේ කවුද කියලා” මංගල වැඩමුළුව ආරම්භයේදීම කීවේය.“එ.ජා.ප ය දැන් 13 වැනි ව්‍යවස්ථා සංශෝධනය අල්ලාගෙන කෑගහනවා. අපේ පක්ෂය ෆෙඩරල් දෙන්න ඕන කියලා කෑගහලා අන්තිමට පක්ෂය නැත්තටම නැති වුණා. ඒ නිසා ඔය 13 වැනි සංශෝධනය ගැන ආණ්ඩුවට ගහන්න ගහන්න ආණ්ඩුව ජනප‍්‍රිය වෙනවා. එ.ජා.ප. පළාත් මන්තී‍්‍ර සුජීව සේනසිංහ මාධ්‍ය වැඩමුළුව අතරතුර මංගලට දොස් පවරමින් කීවේය.“ඔයාලා දන්න දේශපාලනය මොකද්ද මේ වෙලාවේ බොරුවට හරි ආණ්ඩුවට ගහන්න ඕන. නැති චෝදනා දාලා හරි ආණ්ඩුවට ගහන්න ඕන.ඊළඟට අපේ සන්ධානය හදලා අලිය ලකුණ නැතිව පොදු ලකුණකින් තරග කරමු” මංගල මාධ්‍ය වැඩමුළුවේ දී කීවේය.“මේක බෞද්ධ රටක් මොකටද ආණ්ඩුවට බොරුවට මඩ ගහන්නේ. අනික අලියා නැතිව තරග කරන්න අපි කැමැති නැහැ. එ.ජා.ප. පළාත් සභා මන්තී‍්‍ර නිරෝෂන් පාදුක්ක කීවේය.“එදා එ.ජා.ප නායකයාට දිනන්න බැහැ කියලා හැදුණ මතය අද ඇත්ත වෙලා තියෙනවා. අපේ ගම්වල ජනතාව කියන්නෙත් රනිල්ට දිනන්න බැහැ කියලා.” එ.ජා.ප මන්තී‍්‍ර එඩ්වඩ් ගුණසේකර කියා සිටියේ ය.එ.ජා.ප මන්තී‍්‍රවරු වන ලක්ෂ්මන් සෙනෙවිරත්න, ජොන්ස්ටන් ප‍්‍රනාන්දු සහ දයාසිරි ජයසේකර මංගල සමඟ මාධ්‍ය වැඩමුළුවේදී උණුසුම් වචන හුවමාරුවක පැටළිණි.“ඔබතුමා රටේ ජනතාව සිංහ කොඩිය එසෙව්වාටත් ජනතාවට දොස් නැගුවා. යුද ජයග‍්‍රහණය වෙලාවේ ඒක සැමැරුවේ නැහැ කීවා. එ.ජා.ප යේ පාර්ලිමේන්තු පළාත් මන්තී‍්‍රවරුන් බොහෝ දෙනෙක්ගේ නිවෙස්වල පවා සිංහ කොඩිය ලෙළ දුන්නා.” ඔබතුමා පුදුම මනුස්සයෙක්. ඔබතුමාට ඇත්තටම රට ගැන ආදරයක් නැද්ද?” එ.ජා.ප පාර්ලිමේන්තු මන්තී‍්‍රවරයෙක් මන්තී‍්‍ර මංගල ගෙන් විමසා සිටියේය.“මම හදපු නිදහස් වේදිකාවේ මට ඕන දෙයක් කියන්න පුළුවන්. ඒක කාටවත් නවත්වන්න බැහැ.” මන්තී‍්‍ර මංගල තදින් ම කියා සිටියේය.මේ අතරතුර මෙවර මංගලගේ මාධ්‍ය වැඩමුළුවේදී ඩෙංගු උවදුර ගැන ද දේශනයක් පැවැත්විණි. එම දේශනය සඳහා වෛද්‍යවරයකු ගෙන්වා තිබුණේ එ.ජා.ප නායකයා ගේ ලේකම්වරයා වන සුදත් චන්ද්‍රසේකර ය.බහුතර මතයට හිස නමන්න වෙනවාගිය සතියට පෙර සතියේ පැවැති එ.ජා.ප දේශපාලන මණ්ඩල රැස්වීමේ දී එ.ජා.ප පොදු සන්ධානය ඇති කිරීම සඳහා ඉදිරිපත් වූ යෝජනාව පරාජයට පත්විය. පොදු සන්ධානය ස්ථාපිත කිරීම සඳහා දේශපාලන මණ්ඩලයේ අනුමැතිය ලබා ගැනීමට නොහැකිවීම නිසා ගිය සතියේ එ.ජා.ප නායකයා සිටියේ කනස්සල්ලෙනි.මේ නිසාවෙන් එ.ජා.ප නායකයා ගිය සතියේ එ.ජා.ප නියෝජ්‍ය නායක කරු ජයසූරිය, කේම්බි‍්‍රජ් ටෙරස් වෙත කැදවූයේ ය. “ඔයාලට දේශපාලන මණ්ඩලයේ යෝජනාවක් සම්මත කරගන්න බලයක් නැහැ. මොනවද ඔය දෙන්නා කරන්නේ” එ.ජා.ප නායකයා කරු ජයසූරියගෙන් සහ මහ ලේකම් තිස්ස අත්තනායකගෙන් විමසා සිටියේය.“නායකතුමනි බහුතරයේ මතයට හිස නමන්න අපිට සිදු වෙනවා.” එ.ජා.ප. නියෝජ්‍ය නායක කරු ජයසූරිය කීවේය. මේ අතරතුර එ.ජා.ප හිටපු සභාපති මලික් සමරවික‍්‍රම ගිය සතියේ එ.ජා.ප මහලේකම් තිස්ස අත්තනායකට දොස් නගා තිබුණි. ඒ පොදු සන්ධානය දේශපාලන මණ්ඩලයේදී අනුමත නොකර ගැනීම නිසා ය.අනඳවිරු හරසර නමින් උපහාර උත්සවයක් ගිය සිකුරාදා කොළඹ ආනන්ද විද්‍යාලයේ සංවි්ධානය කර තිබිණි. එම උත්සවය පැවතියේ ජනාධිපතිතුමාගේ ප‍්‍රධානත්වයෙනි. ජනාධිපතිතුමා එම උත්සවය අවසන් කර ආපසු එන අතරමගදී ශී‍්‍ර ලංකා රක්ෂණ සංස්ථාවට ගොඩවූයේ කාටත් නොකියාමය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907051</link>
    <topic>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”</topic>
    <author>සංවාදය චන්දන ජයවීර</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝමහාචාර්ය රොහාන් ගුණරත්නඑල්ටීටීඊ ත‍්‍රස්තවාදය, ජවිපෙ කැරලිකාරීත්වය, ඉන්දියාවේ ලංකාව පිළිබඳ මැදිහත්වීම යනාදී විෂයයන් පිළිබඳ අන්තර්ජාතික අවධානයක් දිනාගත් ලිපි හා ග‍්‍රන්ථ ගණනාවක කතුවරයකු වන මහාචාර්ය රොහාන් ගුණරත්න, එක්සත් රාජධානියේ පිහිටි ශාන්ත ඇන්ඩෘ විශ්ව විද්‍යාලයට අනුබද්ධ ත‍්‍රස්තවාදී පර්යේෂණ හා දේශපාලන ප‍්‍රචණ්ඩත්වය පිළිබඳ අධ්‍යයන ආයතනයේ ප‍්‍රධානියාය. ඔහු සිංගප්පූරුවේ තාං යෑං තාක්ෂණ විශ්ව විද්‍යාලයේ ආරක්ෂක අධ්‍යයන අංශයේ මහාචාර්යවරයා වන අතර ත‍්‍රස්තවාදයට එරෙහි ක‍්‍රමෝපාය පිළිබඳ ඊශ‍්‍රායලයේ අන්තර්ජාතික ප‍්‍රතිපත්ති ආයතනය ඇතුළු අන්තර්ජාතික ආයතන ගණනාවක සාමාජිකයෙකි.එල්ටීටීඊය තම පැවැත්මේ අවසාන අදියරේදී දේශපාලනික වශයෙන් යොදාගත් විදෙස්ගත දෙමළ ප‍්‍රජාවට එහි ගනිතය අනාගතය සඳහාත් පවත්වාගත හැකි වේද?එල්ටීටීඊයේ අන්තර්ජාතික ජාලය තවත් කෙටි කලක් පැවැතිය හැකියි. ආරක්ෂක අංශ මේ මෙහෙයුම් වලදී විදෙස්ගත එල්ටීටීඊයේ ජාල පිළිබඳ තොරතුරු හෙළිදරව් කර ගැනීමට සමත් වෙනවා. ඒ අනුව කටයුතු කරමින් විදේශීය රාජ්‍යයන්ගේ සහයෝගය සහිතව එල්ටීටීඊයේ ආධාරකරුවන් පිළිබඳ විමර්ශන පවත්වා ඔවුන්ට විරුද්ධව නෛතික කි‍්‍රයාමාර්ග ගැනීම කාලීන අවශ්‍යතාවයක්.ප‍්‍රභාකරන් සමස්ත දෙමළ ජනයා මත කිව නොහැකි වේදනාවක් සහ දුක් කන්දරාවක් පටවා ඇති බව ප‍්‍රමාද වී නමුත් ඉන්දියාවේ සහ ලංකාවේ දෙමළ ජනතාව වටහා ගෙන තිබෙනවා. ප‍්‍රභාකරන්ට කිසි දිනක ස්වාධීන දෙමළ රාජ්‍යයක් නිර්මාණය කළ නොහැකි බව ඔවුන් දැන සිටිනවා. පෙර කලෙක එල්ටීටීඊයට අනුබල දුන් දෙමළ ප‍්‍රජාවේ කොටසක් අද වන විට එය අතහැර ගොස් තිබෙනවා.එය මත කරන ආයෝජනය අඥාන කි‍්‍රයාවක් ලෙස අද ඔවුන් දකිනවා. කෙසේ වෙතත් එල්ටීටීඊය හා දෙමළ ඊළම පිළිබඳ රෝමාන්තික මතයක් සහිත ව්‍යාජ සහ අඩ සත්‍යයන් ත‍්‍රස්තවාදීන්ගේ ප‍්‍රචාරණයක් සඳහා යොදා ගැනීමට හවුල් වන සැලකිය යුතු දෙමළ ජන සමූහයක් විදේශයන්හි ජීවත් වෙනවා.එල්ටීටීඊය නැවත පණ ගැන්වීමෙහිලා සමත් අන්තර්ජාතික ජාලයක් තිබේ ද?ශී‍්‍ර ලංකාවට අනාගතයේදී බොහෝ අභියෝගවලට මුහුණ දෙන්නට සිදුවනු ඇති. එසේ වුවත් පසුගිය තිස් වසරක සිදුවීම් පෙන්වා දෙන්නේ අප ඒවාට ඔරොත්තු දිය හැකි ජාතියක් ය යන්නයි. එල්ටීටීඊය වැනි සංවිධාන දහයක් පැන නැඟුණත් එම තර්ජනය නිෂ්කී‍්‍රය කරන්නට ආණ්ඩුව සමත් වෙනවා.එල්ටීටීඊය මෙරට තුළ මිය ගියත් එහි ප‍්‍රචණ්ඩ උරුමය විදේශයන්හි නැවත පණ ගන්වන්නට ඔවුන් උත්සාහ කරනු ඇති. කලිස්ථාන් ව්‍යාපාරය බි‍්‍රන්දාවාල් ගෙන් පසු පණ ගන්වන්නට කැනඩාවේ බාබර්චල්සා අන්තර්ජාතිකව උත්සාහ කළ ආකාරයටම ප‍්‍රභාකරන්ගේ අඳුරු උරුමය වෙනුවෙන් පෙනී සිටින්නට යුරෝපයේ, ඔස්ටේ‍්‍රලියාවේ සහ කැනඩාවේ ජීවත් වන එල්ටීටීඊ සාමාජිකත්වය උත්සාහ දරනු ඇති.පන්ජාබයේ ජනයා ප‍්‍රචණ්ඩත්වය නිසා වෙහෙසට පත්ව සිටියාක් මෙන් විශේෂයෙන්ම වඩාත්ම දුක් පීඩා විඳි දෙමළ ජනයා සටන් කිරීමෙන් වෙහෙසට පත්ව සිටිනවා.විදේශයන්හි එල්ටීටීඊයට පවතින අනුබලය ලංකාවට තර්ජනයක්. මේ අනාගත තර්ජනයට මුහුණ දීම සඳහා විදේශයන්හි ආරක්ෂක හා බුද්ධි තොරතුරු සේවා ශක්තිමත් ලෙස ගොඩනැගිය යුතුව තිබෙනවා.විදේශ අමාත්‍යංශය ලංකාවේ විදේශ ප‍්‍රතිපත්තිය කි‍්‍රයාත්මක කිරීමෙහි ලා වගකිව යුතු අංශය වන හෙයින් එයට ඇස් සහ කන් අවශ්‍ය වෙනවා. එල්ටීටීඊයේ ගුරුත්ව කේන්ද්‍රය විදේශයන්ට මාරු වී ඇති හෙයින් එහි කි‍්‍රයාකාරකම් පිළිබඳ අවධානයෙන් සිට ඒවා බිඳ දැමීමට විදේශ රාජ්‍යයන් සමඟ විදේශ අමාත්‍යාංශය සහයෝගයෙන් කටයුතු කළ යුතුය.එල්ටීටීඊය ශී‍්‍ර ලංකා රජයට එරෙහිව තම සම්බන්ධතා ජාල කි‍්‍රයාත්මක කළේ කෙසේ ද?විදේශගත දෙමළ ජනයා යොදා ගනිමින් එල්ටීටීඊය අතිශය පරිණත ප‍්‍රචාරක යාන්ත‍්‍රණයක් ගොඩනැංවුවා. දෙමළ ප‍්‍රජා සංවිධානවලට රිංගා ගත් ආධාරකරුවන් මඟින් බටහිර ජාතින් මෙරටට ආයුධ විකිණීමට බාධා කළා.ඔවුන් විදේශයන්හි සිටිමින් සංචාරක ව්‍යාපාරයට, අන්තර්ජාතික ආයෝජන හා ආධාරවලට එරෙහිව උද්ඝෝෂණය කළා. ශී‍්‍ර ලංකා ආණ්ඩුවට එරෙහිව යුද අපරාධ චෝදනා ගෙන එන්නට එක්සත් ජාතීන්ගේ මානව අයිතිවාසිකම් කොමිසම පෙලඹ වූවා.දෙමළ විදෙස්ගත ප‍්‍රජාව සහ සංක‍්‍රමණික ඡන්ද දායකයින්ට මැතිවරණ බලපෑම් කළ හැකි තමිල්නාඩුවේ සහ යුරෝපයේ දේශපාලනඥයින් ස්වල්ප දෙනෙක් මෙරට යුද්ධයේ ඉදිරි ගමනට බලපෑම් කර එය නවත්වාලීමට තම රජයන් පෙලඹවීමට සමත් වනු ඇතැයි එල්ටීටීඊය පරාජයේ අභිමුව වැටී සිටියදී බලාපොරොත්තු වුණා.මෙහිලා ඔවුන් බලපෑම් කිරීමේ තමන්ගේ බලය සහ ගෝලීය දේශපාලනය තුළ පිරිහෙමින් පවතින බටහිර බලපෑම අධිතක්සේරුවට ලක් කළ අතර එකී තත්ත්වයන්ට නොසැලි මුහුණ දීමට ශී‍්‍ර ලංකා ආණ්ඩුව සතු හැකියාව නිසි ආකාරයෙන් වටහා ගෙන සිටියේ නැහැ.ත‍්‍රස්ත කණ්ඩායම් ප‍්‍රධාන ධාරාවේ දේශපාලනයට ගෙන ඒමේ අන්තර්ජාතික සන්දර්භයක එල්ටීටීඊයේ ඉහළ පෙළේ සාමාජිකයින් නීතිය හමුවට පමුණුවාලීමටත් එහි පහළ සාමාජිකයින් පුනරුත්ථාපනය කිරීමටත් රජය ගත් තීරණයෙහි ඔබ දකින වැදගත්කම කුමක්ද?පුනරුත්ථාපනය යනු අධ්‍යාපනය, පුහුණුව සහ චිකිත්සාව සපයා දීමෙන් යමකුට සාමාන්‍ය ජීවිතයට යළි පිවිසීමට උදව් කිරීමයි. ත‍්‍රස්තවාදී මතවාදයට අනාවරණය වූ සහ එයින් ඒත්තු ගන්වනු ලැබූවන්ට සාමාන්‍ය ජීවිතයක් ගත කළ නොහැකියි. ඔවුන් වෛරය පතුරුවාලන මතධාරීන්ගේ ලේඛන හා දේශනා අනුව යමින් තමන්ව විපර්යාස කොට ගෙන තිබෙනවා.ඔවුන් කි‍්‍රයාත්මක ත‍්‍රස්තවාදීන් හෝ වේවා අන්තගාමී අනුගාමිකයන් හෝ වේවා දේශපාලන විපර්යාසය සඳහා ප‍්‍රචණ්ඩත්වය සහ අනෙකුත් අන්තගාමී කි‍්‍රයා පිළිගත හැකි කි‍්‍රයාමාර්ග යැයි විශ්වාස කරනවා. ත‍්‍රස්තවාදීන් සහ ඔවුන්ගේ අනුගාමිකයන් ප‍්‍රධාන ධාරාවේ නොව අන්තයේ සිටින්නක්.අත් අඩංගුවෙ සිටින ත‍්‍රස්තවාදීන්ට තම අදහස් වැමෑරීමට, පසුතැවිලි වීමට, නව සිතුවිලි සහ ප‍්‍රචණ්ඩත්ව කි‍්‍රයාකාරකම් පිළිබඳ වරදකාරී හැඟිම් ප‍්‍රකාශ කරන්නට යොමු කිරීම පුනරුත්ථාපනයේ වැදගත් පියවරයක්.ත‍්‍රස්තවාදියකු අත්අඩංගුවෙන් නිදහස් කිරීමට පෙර පුනරුත්ථාපනය නොකෙරුණේ නම් එය රජයට ආරක්‍ෂාව පිළිබද තර්ජනයක් ද අවශේෂ ප‍්‍රජාවට සමාජීය තර්ජනයක් ද ඇති කිරීමට ඉඩ තිබෙනවා. ඔවුන් නැවත ප‍්‍රධාන ධාරාවට ඇතුළුවීමට නම් පුනරුත්ථාපනය විය යුතුමය. ඔවුන්ගේ විශ්වාස පද්ධතිය වෙනසකට ලක් නොවුවහොත් ඔහු තම අදහස් අන්‍යයන්ට බෝකොට ඔවුන් තම අරමුණු වලට බඳවා ගැනීමට ඉඩ තිබෙනවා.නව බල සංතුලනය තුළ ශී‍්‍ර ලංකාවේ දෙමළ ජනයාගේ ගැටලුව සම්බන්ධයෙන් කවර මැදිහත් වීමක් කරනු ඇතිද?ජනාධිපති තුමා හා ආරක්‍ෂක ලේකම්තුමා ඉන්දියාව සමඟ ඉතාම දක්‍ෂ ලෙස කටයුතු කිරීමට සමත්ව තිබෙනවා. ලාංකේය ගැටලුව බිහි කිරීමෙහි හා පවත්වාගෙන යාමෙහිලා හවුලේ බෙදා ගන්නට වගකීමක් ඉන්දියාවට ද තිබෙනවා. ත‍්‍රස්තවාදයට උදව් කිරීම පිළිබඳව ඉන්දියාව, පකිස්ථානයට චෝදනා කළත් ශී‍්‍ර ලංකාවේ ත‍්‍රස්තවාදයට රාජ්‍යය අනුග‍්‍රහය ලබාදීම සම්බන්ධයෙන් ඉන්දියාව වරදකරුවෙක්.දෙමළ කොටින්ගේ පළමු කණ්ඩායම පුහුණු කළේ උත්තර ප‍්‍රදේශයේ මූලික යුද පුහුණු මධ්‍යස්ථානය වන අතර රජිව් ගාන්ධි ඝාතනය කළ තෙන්මුලි රාජරත්නම් නොහොත් ධනුද ඇතුළු ඉතිරි කණ්ඩායම් හතම පුහුණු කළේ තමිල් නාඩුවේ. ඉන්දියාවට ලජ්ජාව පිළිබඳ හෝ වරදකාරී බව පිළිබඳ කිසියම් හැඟීමක් තිබේ නම් නවදිල්ලිය තම අභ්‍යන්තර ගැටලු විසඳ්‍රගත යුතුවා මිස යළිත් වරක් ලංකාව මත මැදිහත් නොවිය යුතුයි.ශී‍්‍ර ලංකාව ඉන්දියාවේ ආරක්‍ෂක අවශ්‍යතා පිළිබඳ සැලකිලිමත් විය යුතු නමුත් එය ඉන්දියාවට තම ලජ්ජා සහගත අතීතය මතක් කිරීමට කිසි විටෙකත් බිය විය යුතු නොවේ.ත‍්‍රස්තවාදය මර්දනය කළ හැකි සුවිශේෂ කි‍්‍රයා පිළිවෙතක් තිබේද?ත‍්‍රස්තවාදයට හොඳම බෙහෙත යහ පාලනය, ආර්ථික සංවර්ධනය සහ නීතියේ පාලනයයි. ශී‍්‍ර ලංකාව ද සිංගප්පූරුව මෙන්ම දූෂණය සහ අකාර්යක්‍ෂමතාවයට එරෙහිව කිසිසේත් නොඉවසන ප‍්‍රතිපත්තියක් අනුගමනය කළ යුතුයි.දැඩි විනයක් සහිත වෘත්තීය වාදයක් ආපසු ගෙන ආ යුතුයි. බුද්ධි මණ්ඩල හා බුද්ධිමතුන්ගේ සහයෝගයෙන් තොරව අත්හදා බැලීම් කිරීමෙන් කාලය නාස්ති කර දැමෙනු ඇති. විනය, සංවර්ධනය සහ අවසානයේදී ප‍්‍රජාතන්ත‍්‍රවාදය යන තෙවදෑරුම් සංකල්පය හඳුන්වා දිය යුතුයි. ප‍්‍රජාතන්ත‍්‍රවාදයට ප‍්‍රමුඛතා දුන් පෙර නායකයන් මෙන් නොව පිරිහී ඇති නීතිය සහ පාලනය පිහිටුවීමට ප‍්‍රමුඛතාව දිය යුතුයි.විනයකාමී සමාජයක් හැඩගස්වන්නට සියලු අනවසර ආයුධ භාරදීමට අවසාන දිනයක් ආණ්ඩුව ප‍්‍රකාශයට පත් කළ යුතුයි. අනවසර ආයුධ සමඟින් හසුවන කවරෙකුට හෝ මරණ දඬුවම දිය යුතුයි. ආසියාවේ පිබිදීමේ වාසි ලබන්නට ලංකාව සූදානම් වී, ආසියාවේ ඇති වන්නට අපේක්‍ෂිත ආර්ථික උත්ප‍්‍රාසය සඳහා යොමු විය යුතුයි.ශී‍්‍ර ලාංකිකයන් බෙහෙවින් අගය කරන ප‍්‍රජාතන්ත‍්‍රවාදයට ප‍්‍රමුඛතාව දෙන අතරම නීතිය හා පාලනය පවත්වාගෙන යා නොහැක්කේ මන්ද?ජේවීපීය සහ එල්ටීටීඊ ය යන දෙකම පරාජය කෙරුණේ ලාංකිකයන් ප‍්‍රජාතන්ත‍්‍රවාදය මිස ප‍්‍රභාකරන්ගේ හෝ විජේවීරගේ ත‍්‍රස්තවාදී ආකෘතීන්ට කැපවී නැති නිසයි. විනය හා සංවර්ධනය අභිබවා කවර විටෙකවත් ප‍්‍රජාතන්ත‍්‍රවාදයට ප‍්‍රමුඛතාව නොදිය යුතුයි.අග්නිදිග ආසියාව සංවර්ධනය වූයෙත්, දකුණු ආසියාව පසුපසට වැටුණෙත් ලාංකේය නායකයන් සංවර්ධනය සහ විනය පරයා ප‍්‍රජාතන්ත‍්‍රවාදය අගය කළ නිසයි. අප කවර විටෙකත් ජනපි‍්‍රය කැමැත්තෙන් මෙහෙය විය යුතු නැහැ.සංවාදය චන්දන ජයවීර</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907052</link>
    <topic>එකගොඩේ ඔක්කොම දාල පට පට ගාල වෙඩි තියන්න පටන්ගත්තා</topic>
    <author>ඡායාරූප හා විස්තර ගුණපාල ලියනගේසියඹලාණ්ඩුව විශේෂ</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝ”පෙ‍්‍ර්මශාන්ත නොහිටින්න එදා මාවත් කොටි මරල දානව. වාසනාවට කොටි තියපු වෙඩි මට වැදුනෙ නැහැ. පළමු වටයේ වෙඩි තැබීමේදී නොමැරුණ තුන් දෙනෙකුට වෙඩි තියලා මැරුවා.කොහොම හරි මමත් ශාන්තත් එදා මරණෙන් බේරුණේ කැලේ බඩගාල දහදුක් විඳලයි. 1990 වසරේ ජූනි මාසයේ කල්මුණේ පොලිසියට අනුයුක්ත වූ පොලිස් කොස්තාපල් මොහොමඩ් මුස්තාපාගේ හද සසල කරන කථාවයි.පෙ‍්‍ර්මශාන්ත1990ජූනි මස 11 වැනි දින කොටි සංවිධානය සමඟ පෙ‍්‍ර්මදාස ආණ්ඩුවේ සාකච්ඡා නිමා කරමින් නැඟෙනහිර පළාතේ පොලිස් ස්ථානවල පොලිස් නිලධාරීන් යටත් කරගෙන දෙඅත්, දෙඇස් බැඳ කැලෑවට ගෙන ගොස් කළ සමූලඝාතනයේ දී දිවි ගලවා ගත හැකිවූයේ පොලිස් නිලධාරීන් දෙදෙනකුට පමණි. ඒ පොතුවිල් පොලිසියට අනුයුක්තව සේවය කළ මානවඩු පෙ‍්‍ර්මශාන්ත හා කල්මුනේ පොලිසියේ සේවය කළ පොලිස් කොස්තාපල් මොහොමඩ් මුස්තාපාය.එදා නැඟෙනහිර පොලිස් ස්ථානවල සේවය කළ පොලිස් නිලධාරීන් 200කට ආසන්න පිරිසකගේ ජීවිත විනාශ වූවත් තවදුරටත් පණ රැකගැනීමට මේ දෙදෙනා සමත්වූහ. කලකිරීම නිසා පොලීසියෙන් ඉවත් වූ මේ දෙදෙනා අදත් ජීවත්වෙති.මානවඩු පෙ‍්‍ර්මශාන්ත මේ වනවිට ලාහුගල ප‍්‍රදේශයේ ජීවත්වෙයි. දෙදරු පියකු වූ ඔහු තම දරු පවුල ජීවත් කරවන්නේ අඳ ගොවියකු ලෙස අනුන්ගේ කුඹුරක් කරමිනි. මුස්තාපා සමන්තුරේ රජයේ කාර්යාලයක සුළු සේවකයෙකි.බටහිර චිත‍්‍රපටයක එන ත‍්‍රාසජනක අවස්ථා පෙළක් මෙන් තවමත් සිතට නැඟෙන ඒ භයානක සිදුවීම පෙ‍්‍ර්මශාන්ත විස්තර කළේ මෙසේය.සිද්ධිය වූ දවසේ උදේ අපේ පොතුවිල් පොලිසියට කල්මුනේ පොලිසියෙන් පණිවිඩයක් ආවා. හමුදා ට‍්‍රක් එකකට කල්මුනේ ටවුමෙදි කොටි ගහල හමුදාවේ නවදෙනෙක් මරල දාල ඉන්නවා කියල.ඒ පනිවිඩයෙන් පස්සෙ කොටි කණ්ඩායමක් අපේ පොලිසිය වටේ ඉන්නව දැක්ක. ටික වෙලාවක් යද්දී පණිවිඩ ආවා කල්මුනේ, සමන්තුරේ, අක්කරපත්තු පොලිසි වටේම කොටි ඉන්නව කියල. අපේ පොලිසියේ ස්ථානාධිපති ලෙස කටයුතු කළේ පොලිස් පරීක්ෂක ඒ.කේ.ඩබ්ලිව්.සී.කොහාන මහත්තයා. මේ වනවිට නැඟෙනහිර හැම පොලිසියකටම එක් එක් වෙලාවක් දීල යටත් වෙන්න නැත්නම් ගහනවා කියලා. තර්ජනය කරමින් හිටියත් ඔවුන් ගැහුවෙ නැහැ.කල්මුනේ ජ්‍යෙෂ්ඨ පොලිස් අධිකාරිතුමාගෙන් ඇහුවා අපි කළ යුත්තේ කුමක්ද කියලා. ඒ මහත්තය අපිට කිව්වේ ඉවසීමෙන් ඉන්න ගැහුවොත් ගහන්න කියලයි. මුස්තාපා මහතා, මේ අතර හඬ අවදි කරමින් කල්මුනේ වටකොට සිටි කොටි ත‍්‍රස්තයෝ යටත්වීමට දී තිබුණ පෙරවරු 10.30 අවසන් බව ශබ්දවිකාශන යන්ත‍්‍ර මඟින් ප‍්‍රකාශ කරමින් මැරුම් නොකා යටත් වන ලෙස නිවේදන කළා.මේ වනවිට කල්මුනේ පොලිසියේ ස්ථානාධිපති වූයේ පොලිස් පරීක්ෂක නියාස් මහතායි. ඔහු උසස් නිලධාරීන්ගෙන් අසා තත්ත්වය දැනුම් දෙමින් ඊළඟට ගත යුතු පියවර කුමක්දැයි ඇසුවද නියමිත උපදෙස් නොලැබුණි. කල්මුනේ සහකාර පොලිස් අධිකාරිවරයා කීවේ ගැහුවොත් ගහන්න යනුවෙනි.හරියටම උදේ 10.30 කොටි 300ක් පමණ ගහන්න පටන්ගත්තා. අපට ගහන ගමන් කිව්වා යටත් වෙයල්ලා කියලා. අපිත් යටත් නොවී කොටි සමඟ ගහගත්තා. බාහිර උදව් ඉල්ලා සිටිය ද කාගෙන්වත් උදව් ලැබුණේ නැහැ.හවස 5 පමණ වනතුරු වෙඩි හුවමාරු කරගත්තා. අපේ ගොඩනැඟිලි බංකර් ගොඩක් විනාශවුණා. කීපදෙනෙක් මැරිලා තවත් පිරිසක් තුවාල ලබා තිබුණා. 5.30ට නියෝජ්‍ය පොලිස්පතිතුමා ගේ පණිවිඩයෙන් යටත් වෙන්න කියා දැන්වූවා. අපි ආයුධ භාරදී යටත් වුණා.පොතුවිල් පොලිසියේ ද පොලිස් නිලධාරීන් ගැහුවොත් ගහන්න බලා සිටියද පස්වරු 5 වනතුරුත් පොලිසියට නොගහා අප පොළඹවා ගන්න උත්සාහ කළා. නියෝග නැති නිසා අපිත් නිහඬව සිටියා.5.30ට පොතුවිල් පොලිසියේ අයට ද ත‍්‍රස්තයන්ට යටත් වෙන්න ඉහළින් නියෝගය ආවා. කොටි සංවිධානයේ පොතුවිල් නායක “ඩේවිඩ්” නමැත්තා හමුවූ පොතුවිල් පොලිසියේ දෙමළ නිලධාරියකු පොතුවිල් පොලිසියේ අය යටත්වීමට කැමැත්ත දැක්වූවා. මේ වනවිට හවස 6යි. සමන්තුරේ, අක්කරපත්තු, පොලිසි මේ වනවිට කොටින්ට ආයුධ භාරදී යටත් වී තිබුණා.පොතුවිල් පොලිසියේ පොලිස් නිලධාරීන්ගේ ආයුධ හා ආයුධ ගබඩාවට ඉබියතුරු දමා තමන්ට භාර දෙන ලෙස දැන්වීම අනුව අපි කටයුතු කළා. ආයුධ භාරදුන්නට පස්සේ නිදහස් කරයි කියලා අපි කව්රුත් හිතා හිටියා. ඔවුන් කීවේ අපිට යන්න දෙන්න බැහැ. අම්පාරට ගෙනියන්න ඕන බවයි. බස් කීපයක් ගෙනැල්ල අපි බස්වලට නංවා ගත්තා. ස්ථානාධිපතිතුමා ගේ නෝනට බබෙක් හම්බවෙන්න තිබුණ නිසා එයාට නෝනත් සමඟ කාර් එකේ එන්න කීවා. කොටි අපි විනයාගපුරම් කියන ප‍්‍රදේශයට අරගෙන ගියා.ඒ වනවිට අක්කරපත්තුව, කල්මුණේ, පොලීසිවල අයත් බස්වලින් එතනට ගෙනැවිත් තිබුණා. අපිව පෝලිමේ තියලා ඇඳුම් ගලවන්න කීවා. මම හිටපු බස් එකේ 48ක් හිටියා. කල්මුනේ ඒ.එස්.පී. මහත්තයත් බස් එකක හිටියා.ඉන්පස්සේ ඔවුන් අපේ දෙඅත් දෙඇස් බැන්දා. ඇස් බැඳ තිබූ අපිව බස්වලට පටවාගෙන අරගෙන ගියා. ඇස් බැඳ තිබුණත් මා සෝදිසියෙන් හිටියේ. මේ වනවිට රෑ නමය පහුවෙලා. අපිව අරගෙන යනවා. කඳවුරකට ගෙනයනවා යයි සිතුවා. පැය භාගයක් විතර ගිහින් බස් එක නවත්තලා අපිට බහින්න කීවා. අපිට පේන්නෙ නැති නිසා අපහසු වුණා.අපිව බස් එකෙන් එක එකා ඇදලා අරගෙන කොන්දට පයින් පහරක් ගහල බිමට දැම්මා. එකගොඩේ ඔක්කොම දාල පට පට ගාල වෙඩි තියන්න පටන්ගත්තා. මට වෙඩි වැදුණේ නැති වුණත් මාවත් වැටුණා. මගේ ඇඟ උඩ මැරුණ අයගේ සිරුරු තිබුණා. මමත් මැරුණා සේ සිටියා. ඔවුන් ටෝච් ගහලා නොමැරී හිටි අයට නැවත වෙඩි තිබ්බා. ටික වේලාවකින් මගේ කකුල් දෙකෙන් ඇදගෙන යනවා මට දැනුනා.පෙ‍්‍ර්මශාන්තගේ බිරිඳ හා දුවමා එහෙම ගෙන ගිහින් වලකට දැම්මා. ඒ ඇදගෙන යනවිට නිදිකුම්බා කැලයක් උඩ නිසා මගේ පපුව හොඳටම හීරුණා. මගේ ඇඟ උඩට මැරුණ කීපදෙනකු ගෙනැවිත් දැම්මා. ටික වේලාවක් යනකොට දෙමළෙන් උන් කථා කළා පැට්රල් කෑන් එක ගැන. ඒක ගේන්න අමතක වෙලා. තවත් එකෙක් කීවා අනික් අය අරගෙන එනකොට කෑන් එක ගේමු කියලා.තව කට්ටියක් අරගෙන එන්න ඔවුන් පිටත්ව ගියා. මළසිරුරු අතරින් මම ඔලුව උස්සලා බැලුවා. ඇදගෙන එනකොට මගේ අත් දෙකේ බැමි බුරුල්වෙලා තිබුණ. ඒවා කඩා ගත්තා.ඇස් දෙක වසා තිබූ රෙදි කෑල්ල අයින් කළා. ඒ වෙනකොටත් මගේ පපුව සීරිලා ලේ ගලනවා. මේ වෙනකොට හඳත් හොඳට පායලා තිබුණේ. මම කැලේට දුවන්න හදන කොට තවත් කෙනෙක් කෙඳිරි ගානව වගේ පණ තිබුණ තවත් කෙනෙක් මට හමුවුණා. එයාගෙ අත්දෙක ලිහල උදව් කරල එයත් එක්ක කැලේට බඩගෑවා. එසේ පෙ‍්‍ර්මශාන්ත සමඟ කැලේට පැන තිබුණේ මොහොමඩ් මුස්තාපාය. ඒ වනවිට එකිනෙකා හඳුනාගෙන නොතිබුණ ද මුස්තාපා අදත් ශාන්ත ගැන කතා කරන්නේ ගෞරවයෙනි.පෙ‍්‍ර්මශාන්ත නොහිටින්න එදා කොටි මරල දානවා. වාසනාවට පෙ‍්‍ර්මශාන්තට වගේ මටත් වෙඩි වැදිලා තිබුණේ නැහැ.ශාන්තයි, මමයි පැන්නා. පස්බැම්මක් හමුවුණා. ඒ වෙනකොට වෙඩි ශබ්දයක් ආවා. අපි හිතුවා කොටි අපිව දැකලා වෙඩි තියනවා කියලයි. මුවා වෙමින් බඩගාමින් කැලෑවට ගියා. අපි යන ඉසව්ව නිච්චියක් තිබුණේ නැහැ.තැනින් තැන පහන් පත්තු වෙනවා දැක්කා. එහි ගිහින් බලනවිට කුඹුරු යායක්. කුඹුරු යායෙ දෙමළ අය සිටින බව දැනුනා. එතැන මඟඇරලා වෙනත් පැත්තකට ගියා. මිනිස් වාසයක් හොයාගන්න බැරිවුණා. එදා දවසමත් අපි ඇවිද්දා නැවත රෑ වුණා. කැලේට හොඳට හඳ පායලා.එලිවෙන ජාමේ කරත්ත වගයක් හමුවුණා. එල්ටීටීඊ පිරිසක් බව තේරුණා. ඔවුන්ට අපි කීවා ලී කපන්න ඇවිත් අලියෙක් එලෙව්වා අතරමං වුනා කියලා. ඔවුන්වත් මඟහැරලා තවත් කැලේ තුළට ගියා. 14දාත් වුණා. අපිට නැවත වෙල්යායක් හමුවුනා. එහි දෙමළ ගොවියෙක් කිව්ව මේ හරිය වෙල්ලිඅඩිකුලම් කියල. බක්මිටියාවට මෙහෙන් ළඟ බවත් කීවා.පේ‍්‍රමශාන්තගේ නිවෙසඔවුන් පෙන්වූ අඩිපාරේ නැවත ගමන් ඇරඹුවා. දැන් ඇවිදින්න පණත් නැහැ. ආහාරයකුත් නැහැ. තවත් කැලේ යනකොට දැක්ක ලී කපන කට්ටියක් ඉන්නවා. දැකල විපරම් කළා. සිංහලෙන් කථා කරනවා ඇහුනා.අපි එතනට අමාරුවෙන් ගියා. ඔවුන්ට අපේ කථාව කිව්වා. ඒ වෙනකොට ඇවිදගන්නවත් බැරිව සිටියේ. ඔවුන් උදව් කළා මාංතොට්ටම හන්දියට අරගෙන ආවා. අපිට හන්දියේදී කඩේකින් තේ අරං දුන්නා. දින ගණනාවක් නිරාහාරව සිටි අපිට දිව්‍ය භෝජනයක් වගේ.අපි බස් එකකින් අම්පාර පැත්තට එනවිට දමන පොලිසියේ ට‍්‍රක් එකක් ඇවිල්ල මඟින් අපිව අරගෙන රෝහලට අරන් ගියා. අපිම කිව්වම තමයි පොලිසිය දන්නේ කොටි පැහැරගෙන ගිය අය මරා දැමුව බව. එතෙක් ඔවුන් සිතා සිටියේ පැහැරගත් අය ප‍්‍රාණ ඇපකරුවන් විදියට තියාගෙන ඉන්නව කියලයි.මේ බිහිසුණු අත්දැකීමට මුහුණ දුන් පෙ‍්‍ර්මශාන්ත හා මුස්තාපා යන දෙදෙනා රෝහලේ සිට සතියකින් පසු සේවයට වාර්තා කර තිබුණි. ප්‍රේමශාන්ත පොතුවිල් පොලිසියට ද මුස්තාපා කල්මුනේ පොලිසියට ද සේවයට වාර්තා කළහ. ඔවුන් දෙදෙනාට තෑගි මුදල් ලෙස රුපියල් 50,000/- බැගින් ලැබුණ ද මෙවන් බිහිසුණු තත්ත්වයකට මුහුණ දුන් අප ගැන කිසි අනුකම්පාවක් නැතිව තැනින් තැනට මාරු කරන්න ගත්තා.අපේ තත්ත්වය ලොකු නිලධාරීන්ට තේරුම් කළත් ඔවුන් තේරුම් ගත්තේ නැහැ. අපි දෙන්නම කථාකරගෙන පොලිස් සේවයෙන් ඉවත්වුණා. පෙ‍්‍ර්මශාන්ත දරු දෙදෙනකුගේ පියෙකි. ඔහුගේ ලොකු පුතා ලාහුගල මහ විදුහලේ 2007 වසරේ ශිෂ්‍යත්ව විභාගයෙන් සමත් නමුත් ශිෂ්‍යාධාර ලැබෙන්නේ නැත. ඔහු අඳ ගොවියකු ලෙස කුඹුරක් කරයි.’මගේය කියල ඉඩමක් නැහැ. දැන් ඉන්න ගේ හදාගත්තෙත් බිරිඳගේ ඉඩමක. කුලියක් මලියක් කරගෙන ජීවිතේ ප‍්‍රශ්න ගොඩක් මැද කල්ගෙවනවා. මොහොමඩ් මුස්තාපා කල්මුනේ රජයේ කාර්යාලයක සුළු සේවකයෙකු ලෙස සේවය කරනවා. දෙවියෝ මගේ ජීවිතය බේරලා දුන්නා.සාමාන්‍ය පෙළ සිංහල විෂයටත් සමඟ සම්මාන සාමාර්ථ හතක් සමඟ විභාගය සමත් වුණත් කම්කරු රැකියාවක් කරනවා. ඔහු කීවේ දිග සුසුමක් පිට කරමිනි.ඡායාරූප හා විස්තර ගුණපාල ලියනගේසියඹලාණ්ඩුව විශේෂ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907053</link>
    <topic>මෙරට ඩෙංගුවාට එරෙහිව කියුබානු බැක්ටීරියාවක්</topic>
    <author>සාකච්ඡා කළේ</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝදිනෙන් දින උග‍්‍ර වන ඩෙංගු වසංගතය මර්දනය කිරීම සඳහා ඩෙංගු කාරක වෛරසය සහිත කීටයන් විනාශ කර දමන බී.ටී.අයි බැක්ටීරියාව (Bacillus Thuringenesls Subspecies Israelenisis) මෙරටට ගෙන්වීමට සෞඛ්‍ය හා පෝෂණ අමාත්‍යංශය පියවර ගෙන තිබේ. ඉදිරි සති දෙක ඇතුළත බී.ටී.අයි. බැක්ටීරියාව කියුබාවෙන් ආනයනය කොට ඩෙංගු කීට මර්දන කටයුතු අරඹන බව සෞඛ්‍ය හා පෝෂණ අමාත්‍යංශයේ මහජන සෞඛ්‍ය සේවා අධ්‍යක්ෂ වෛද්‍ය පාලිත මහීපාල මහතා පවසයි.බී.ටී.අයි. බැක්ටීරියාව 1976 දී ඊශ‍්‍රායලයේදී හඳුනා ගත් ස්වභාවික බැක්ටීරියාවකි. සම්පූර්ණයෙන් ම ජෛව පාලන බැක්ටීරියාවක් වන මෙමගින් මදුරු කීටයන් විනාශ කරනු හැර වෙනත් පාරිසරික හෝ මිනිසාට හානියක් සිදු නොවේ. කුඩා කැට, දියර හෝ ජලය මත පාවෙන වළලු ආකාරයෙන් යුතු බී.ටී.අයි. බැක්ටීරියාව ක‍්‍රම කිහිපයකට භාවිතා කළ හැකි ය.මෙම බැක්ටීරියාව මගින් ඕනෑම වර්ගයක මදුරු කීටයන් විනාශ කළ හැකි ය. ඩෙංගු මර්දනය සඳහා කළ යුතු ප‍්‍රධාන පිළියම මදුරුවන් බෝවීම වැළැක්වීම වන හෙයින් බී.ටී.අයි. බැක්ටීරියාව මදුරුවන් බෝවන ස්ථානවලට යෙදීමෙන් මදුරු කීටයන් විනාශ කළ හැකි ය. එහෙත් සුහුඹුල් (වැඩුණු) මදුරුවන් විනාශ කිරීමට හැකියාවක් ඊට නැත. සුහුඹුල් මදුරුවාගේ ආයු කාලය සති හතරේ සිට සති හය දක්වා වන හෙයින් මදුරු ගහනය අවම කිරීම සඳහා දුම් ගැසීම වැනි වෙනත් මර්දන කි‍්‍රයාවලියක් කි‍්‍රයාත්මක කළ යුතු ය.ජනතාවගේ වැඩි අවධානය යොමු විය යුත්තේ මදුරුවන් බෝවන ස්ථාන විනාශ කිරීම කෙරෙහිය. මදුරුවන් බෝවීමේ රටාව රටින් රටට වෙනස් වේ. ශ‍්‍රී ලංකාවේ මදුරුවන් බෝ වන ස්ථාන හා රටාව වෙනත් රටවලින් වෙනස් ය. මෙරට වැඩි වශයෙන් මදුරුවන් බෝවන ස්ථාන ගෘහාශ‍්‍රිතව පවතී.සෞඛ්‍ය හා පෝෂණ අමාත්‍යාංශයේ මහජන සෞඛ්‍ය සේවා අධ්‍යක්ෂවෛද්‍ය පාලිත මහීපාලදින දහයකට වැඩි කාලයක් පැහැදිලි ජලය රඳවා ගත හැකි ඕනෑම භාණ්ඩයක් හෝ ද්‍රව්‍යයක් මදුරුවන් බෝවිය හැකි ස්ථානයක් වේ. ටයර්, යෝගට් කෝප්ප පොල් කටු පොල් කෝම්බ, ටින් බෙලෙක්ක බෝතල් මූඩි වැනි කුඩා ඉඩ ප‍්‍රමාණයක මදුරුවන් බිත්තර දැමීම මෙරට සුලභය. එවැනි කුඩා පරිසරයක් සඳහා බී.ටී.අයි බැක්ටීරියාව යෙදීමට එකවරම හැකියාවක් නැත. රජය මගින් කියුබානු රජයෙන් ආනයනය කරනු ලබන මෙම බැක්ටීරියාව ආරම්භයේදී රාජ්‍ය අංශය මගින් ඩෙංගු මදුරු ගහණය වැඩි වශයෙන් පවත්නා සෞඛ්‍ය වෛද්‍ය නිලධාරි කොට්ඨාස සඳහා යෙදැවීමට පියවර ගනු ඇත.ජනාධිපතිවරයාගේ අනුමැතිය මත මහජනතාවගේ ඉල්ලීම පරිදි ආනයනය කරනු ලබන මෙම බැක්ටීරියාව භාවිතා කරනුයේ මෙතෙක් ඩෙංගු මර්දනය සඳහා කි‍්‍රයාත්මක කරන ලද වැඩසටහන් සඳහා සහායක ව්‍යාපෘතියක් වශයෙන් බව වෛද්‍ය මහීපාල පවසයි. බී.ටී.අයි. බැක්ටීරියාව මෙරටට ගෙන්වා අදාළ ස්ථාන වෙත යෙදූ පමණින් ක්ෂණිකව ඩෙංගු රෝගය විශාල වශයෙන් පාලනය වේ යැයි අපේක්ෂා කළ නොහැකිය.එයින් සාර්ථක ප‍්‍රතිඵල ලැබීමට කලක් ගතවන අතර ඒ සඳහා ඩෙංගු මර්දනයට මෙතෙක් මහ ජනතාවගෙන් ලද සහය අඛණ්ඩව ලැබිය යුතු බව ද වෛද්‍ය මහීපාල පවසයි.ස්වභාවික ජෛව පාලන බැක්ටීරියාවක් වන හෙයින් බී.ටී.අයි. බැක්ටීරියාව පිළිබඳ අනියත බියක් ඇතිකර ගත යුතු නොවේ. එමගින් වෙනත් කෘමීන්ට පරිසරයට හෝ මිනිහාට හානියක් සිදු වන්නේ නැත. බීමට ගන්නා ජලය සහිත ටැංකියකට වුවත් බී.ටී.අයි. බැක්ටීරියාව එක් කළ හැකි ය.එය භාවිතා කිරීමේදී මතුවන ප‍්‍රායෝගික ගැටලුව වන්නේ එය වතුර එකතු වන ජල ටැංකි, වගුරු බිම්, පාර දෙපස ඇති ජලය රැදෙන කානු, මහා පරිමාණයේ මදුරුවන් බෝවන ස්ථානවලට හැර කුඩා බඳුන් වැනි වැඩි වශයෙන් මදුරුවන් බෝවන ස්ථානවලට යෙදීමේ හැකියාවක් නොමැති වීමයි.එමෙන් ම මදුරු කීටයාගේ ආයු කාලය දින 5 - 7 දක්වා වන හෙයින් බැක්ටීරියාව මගින් එය විනාශ කළ හැකි කාලය දින හතකට සීමා වේ. කීටයන් විනාශ කිරීම සඳහා දින හතෙන් හතට නැවත නැවතත් බැක්ටීරියාව යෙදීමට සිදුවීම ද හඳුනා ගත් තවත් එක් ප‍්‍රායෝගික ගැටලුවකි.ජනාධිපතිතුමාගේ යෝජනාව අනුව මහජන ඉල්ලීම් ද සළකා බලා බී.ටී.අයි. බැක්ටීරියාව මෙරටට ගෙන්වීමට කටයුතු යෙදූ බව වෛද්‍ය මහීපාල පැවැසීය.බැක්ටීරියාව හරහා ද කීටයන් විනාශ කිරීමට හැකි වුවත් මෙතෙක් මහජනතාව ඩෙංගු මර්දනය සඳහා කි‍්‍රයාත්මක කළ වැඩසටහන් ඒ ආකාරයෙන් ම හෝ ඊටත් වැඩි අවධානයකින් යුතුව ඉටු නොකළ හොත් ඉන් උපරිම ප‍්‍රතිඵල ලබා ගන්නට නොහැකි වනු ඇතැයි ද ඒ මහතා පවසයි.මෑත සිට පැතිර යමින් පවතින ඉන්ෆ්ලුඑන්සා එච් 1 එන් 1 රෝගයට වඩා දැඩි මරණ තර්ජනයක් ඇත්තේ ඩෙංගු රෝගය සඳහාය. කියුබාව ඩෙංගු වසංගතය පිටු දැක්කේ හුදු බැක්ටීරියාව යෙදවීමෙන් පමණක් නොවේ.ඒ සඳහා විශේෂයෙන් ඇප කැප වී කටයුතු කළ විශේෂඥ දැනුමෙන් යුතු වෛද්‍ය කාර්ය මණ්ඩලයක් ද මහජනතාව ඇතුළු ස්වේච්ඡා සෞඛ්‍ය කාර්ය සාධක බළකායක් ද එකට එක්වී අත්වැල් බැඳගෙන අනලස්ව ගෙන් ගෙට යමින් කි‍්‍රයාත්මක කරන ලද විශේෂ වැඩපිළිවෙළ හේතුවෙනි.කියුබාවෙන් බී.ටී.අයි බැක්ටීරියාව ගෙන්වීම පමණකින් නොසෑහී එරට ඩෙංගු පිටු දැකීමේ සමස්ථ ව්‍යාපෘතියම ශ‍්‍රී ලංකාව ආදර්ශයට ගත යුතු ය.ඩෙංගු මදුරුවන් ගලා යන ජලයෙහි හෝ වැව් පොකුණු වැනි විශාල ජලාශවල බිත්තර දමන්නේ නැත. බෝතල් මූඩියක් වැනි කුඩා ඉඩක් වුව ද ඒ සඳහා සෑහේ.දින හතෙන් හතට බිත්තර මගින් සුහුඹුල් මදුරුවන් බෝවන හෙයින් අනිවාර්යයෙන් ම සතියකට වරක් මදුරුවන් බෝවිය හැකි ස්ථාන ඇත්නම් ඒවා විනාශ කොට පරිසරය පවිත‍්‍රව තබා ගත යුතු ය.ඩෙංගු මදුරුවකු වරකට බිත්තර 100 ක් 200 ක් පමණ දමයි. මාස 6 සිට 12 දක්වා කාලයක් මෙම බිත්තර විනාශ නොවී තිබිය හැකිය. එහෙයින් ජල බඳුන් ටයර් ටියුබ්, ජල ටැංකි කුහුඹු ගුල්, ශීතකරණයේ ජලය එකතු කරන තැටි, බෝතල් මූඩ්, යෝගට් කෝප්ප, පොල් කෝම්බ පොල් කටු හෝ වැහිපිහිලි වැනි ජලය රැස්වී තිබී වියැලී ගිය ස්ථානවල ද මදුරුවන් බිත්තර දමා තිබිණි නම්, වර්ෂා කාලයකදී හෝ වතුර ලැබෙන, අවස්ථාවකදී එම බිත්තර මගින් මදුරුවන් යළිත් බෝවීමට ඉඩ තිබේ. එහෙයින් එවැනි ස්ථාන විනාශ කිරීම හෝ දින හතෙන් හතට හොඳින් අතුල්ලා බිත්තර විනාශ කිරීම අත්‍යවශ්‍යවේ.ඊඩීස් ඊජිප්ටයි සහ ඊඩීස් ඇල්බොපික්ටස් යන මදුරු වර්ග දෙක මගින් ඩෙංගු වෛරසය ශරීර ගත වේ. ඩෙංගු වෛරසය ඩෙංගු 1,2,3,4 යනුවෙන් කාණ්ඩ හතරකට බෙදේ.වෛරසය ශරීර ගත වන්නන් අතුරෙන් 75% කටම කිසිදු රෝග ලක්ෂණයක් පහළ වන්නේ නැත. ඉතිරි සියයට 25 ට රෝග ලක්ෂණ පහළ වේ. එයින් 96% කටම ඩෙංගු උණ වැළැඳේ. ඩෙංගු උණ වැළදෙන්නන් ගෙන් 4% කට ඩෙංගු රක්තපාතය හෝ ඩෙංගු කම්පන තත්ත්වය ඇතිවේ. එයින් සියයට දශම පහේ සිට සියයට 5 දක්වා ප‍්‍රමාණයක් මරණයට පත් වෙති.වෛරසය ශරීරගත වූ බොහෝ දෙනකු අයත් වන්නේ රෝග ලක්ෂණ පෙන්නුම් නොකරන හෝ සාමාන්‍ය වෛරස් උණක රෝග ලක්ෂණ පෙන්නුම් කරන කාණ්ඩයටය. ඇතැමෙකු ඩෙංගු උණ, ඩෙංගු රක්තපාත හෝ කම්පන තත්ත්වයට පත් වෙති. තද උණ, හිසරදය, ඇස් යට වේදනාව, මාංශ පේශි හා සන්ධි වේදනාව, ආහාර අරුචිය සමඟ වමනය සම යට රතු පැහැ ලප හෝ සම මතුපිට කුෂ්ඨයක් මතු වීම ඩෙංගු රෝග ලක්ෂණ වේ. රෝගය බෝවන්නේ මදුරුවා දෂ්ඨ කිරීමෙන් පමණි.ඩෙංගු රෝගියකු සමඟ ගැවසීමෙන් රෝගය අනෙකාට බෝ නොවේ. එහෙත් රෝගියා ගැවසෙන පරිසරයෙහි මදුරුවන් වේ නම් රෝගයට ගොදුරු වීමේ අවධානය වැඩි ය.ඩෙංගු රෝගය එක වර හඳුනා නොගැනීමත්, නොදැනුවත්කමත් හේතු කොට ගෙන ඩෙංගු රක්තපාතය හෝ කම්පන තත්ත්වයට පත් වීමෙන් මරණයට පත් විය හැකිය. ඩෙංගු රෝගයට මෙතෙක් එන්නතක් හෝ නිශ්චිත ප‍්‍රතිකාරයක් සොයා ගෙන නැත. ඩෙංගු උණ මතු වූ අවස්ථාවේ සිට මතුවන රෝග ලක්ෂණ අනුව ඒවාට සුදුසු වෛද්‍ය ප‍්‍රතිකාර කරනු ලැබේ.වසංගතයක් ලෙස ඩෙංගු පැතිර යන මෙකල සාමාන්‍ය උණක් වුව ද දින දෙකකට වඩා එක ලෙස පවතී නම් රුධිර පරීක්ෂාවක් කර ගැනීම කාලෝචිත බව වෛද්‍ය මහීපාල පවසයි. ප‍්‍රථම වතාවේදී ඩෙංගු වැළඳී සුව වූ පසුව නැවත නැවතත් ඩෙංගු වැළඳීමෙන් රෝගය වඩාත් උග‍්‍රවේ. ඩෙංගු හඳුනාගත් වහාම රජයේ හෝ පිළිගත් රෝහලකට ඇතුළත් වී ප‍්‍රතිකාර ලබාගත යුතු ය. හැකිතාක් දියර වර්ග පානය කිරීම, පෝෂ්‍යදායි ආහාර මෙන් ම දැඩි විවේකය ද ඉක්මන් සුවය සඳහා වැදගත් වේ.සාකච්ඡා කළේසාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907054</link>
    <topic>බොන්ඩ හිතෙන්නෙ ඇයි?</topic>
    <author>විශේෂඥ මනෝ වෛද්‍ය</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝමත්පැන් අප සමාජයේ ඉතාමත් ප‍්‍රචලිත වී ඇති දෙයකි. අතීතයේ සිටම මත්පැන් නිසා මිනිස් සමාජයට සිදුවී ඇති විපාක බොහෝය. මත්පැන් මඟින් මානසික, ආධ්‍යාත්මික, සමාජයීය, ශාරීරික හා නීතිමය වියවුල් රාශියක් ඇතිකර සමාජයේ ප‍්‍රගමනයට ඉතා අහිතකර ලෙස බලපෑමක් සිදුකර ඇත. මෙය පැහැදිලි ලෙසට හඳුනාගත් ජනාධිපති තුමා ‘මතට තිත’ නම් වූ රට පුරාම ව්‍යාප්ත වූ මත්පැන් නිවාරණය කිරීමේ වැඩසටහනක් ආරම්භ කර ඇත.ඉහත සදහන් කළ පරිදි මත්පැන් මඟින් ඇතිවන ශාරීරික, මානසික, සමාජයීය, ආධ්‍යාත්මික හා නීතිමය වියවුල් පිළිබඳ නිතර - නිතර සාකච්ඡාවට බඳුන් වී ඇත. එබැවින් මේ ලිපියෙන් පළමුවෙන් මත්පැන් මඟින් සිදුවන කායික හා මානසික ගැටලු පිළිබඳ සංක්ෂිප්ත විස්තරයක් පමණක් කර ඊට පසුව විශේෂ යෝජනාවක් කිරීමට බලාපොරොත්තු වෙමි.මත්පැන් පාවිච්චිය නිසා කායික රෝග විශාල සංඛ්‍යාවක් සෑදේ. එය සංඛ්‍යාත්මක වශයෙන් හතළිහක් පමණ වේ. එහෙත් බොහෝ දෙනකු සිතාගෙන සිටින්නේ ‘සිරොසිස්’ නම් වූ රෝගය පමණක් සෑදෙන බවය. මා ඉහත සඳහන් කළ අනෙකුත් කායික රෝග තිස් නවයම බරපතළ ගණයට අයිතිය.එපමණක් නොව මත්පැන් නිසා සිදුවන මරණ සංඛ්‍යාව ද ඉතා අධිකය. අපේ රටේ ‘සුනාමියෙන්’ සිදුවූ මරණ ගණනට වඩා මරණ ප‍්‍රමාණයක් අවුරුද්දකදී මත්පැන්වලින් සිදුවේ. උතුරු - නැගෙනහිර යුද්ධයේදී වූ මරණවලට වඩා මරණ ප‍්‍රමාණයක් මත්පැන් නිසා මේ රටේ සිදුවී ඇත.මත්පැන් නිසා රෝගී වී මරණය ඇති වීමට පෙර යම් කාලයක් එම රෝගියා කායික හා මානසික වශයෙන් බෙලහීන තත්ත්වයෙන් පසුවේ. ඒ අනුව එමඟින් තමාට, පවුලට හා රටට වන පාඩුව අධිකය.කායික රෝග පමණක් නොව මත්පැන් නිසා මානසික රෝග රාශියක් ද ඇතිවේ. මෙයින් ප‍්‍රධාන වශයෙන් දක්නට ලැබෙන්නේ ’DEPENDANCY SYNDROME’ හෙවත් ‘ඇබ්බැහිවීම’ නම් වූ රෝග තත්ත්වයයි. මත්පැන්වලට ඇබ්බැහි වූවකු මගින් ප‍්‍රකට වන රෝග ලක්ෂණ සඳහන් කිරීම වැදගත් යයි සිතමි.1. මත්පැන් ගැනීමට ඇති තදබල ආශාව.2. මත්පැන් ගැනීම නැවැත්වූ විට වෙව්ලීම, නින්ද නොයාම, ඩාදිය දැමීම, කෑම අරුචිය, හා වලිප්පුව වැනි රෝග ලක්ෂණ ඇතිවීම.3. තම ජීවිතයේ අනෙකුත් සතුට දෙන සියලු දෙයින් ඈත් වීම.4. මත්පැන් නිසා හානියක් තමන්ට වී ඇති බව දැන - දැනත් මත්පැන් පාවිච්චිය.5. තමන් ගන්නා මත්පැන් ප‍්‍රමාණය ක‍්‍රම - ක‍්‍රමයෙන් වැඩි කිරීමට අවශ්‍ය වීම.6. මත්පැන් ගැනීම ආරම්භය, පැවැත්වීම හා නතර කිරීම පාලනය කළ නොහැකි වීම.ඉහත සඳහන් කළ ආකාරයේ ඇබ්බැහි වීමට අමතරව ඊට වඩා ප‍්‍රබල වූ මානසික රෝග රාශියක් මත්පැන් නිසා ඇති වේ.මත්පැන් නිසා ඇතිවන්නේ කායික හා මානසික රෝග පමණක් ම නොවේ. ඒ මඟින් රිය අනතුරු, නඩු, ආර්ථික ගැටලු, පවුලේ හා සමාජයේ ගැටලු හා ගෘහස්ථ ප‍්‍රචණ්ඩත්වය ආදි කරදර රාශියකට මඟ පෑදේ.මෙහි ඇති බරපතළකම පෙන්වීම සඳහා උදාහරණ දෙකක් ගෙනහැර දැක්වීමට කැමැත්තෙමි.උදා - 1, අවුරුදු 8 ක් පමණ වයසැති දරුවෙක් උදරයේ වේදනාව හා අධික වාර ගණනක් මුත‍්‍රා යෑම නිසා රෝහළට ඇතුළු කෙරිණි. එම දරුවාගේ ශරීරයේ හෝ මුත‍්‍රා මාර්ගයේ හෝ මුත‍්‍රාවල කිසිම රෝගී තත්ත්වයක් නොතිබිණි. පසුව කරන ලද පරීක්ෂණවලින් හා විමසුම්වලින් අනාවරණය වූයේ ඒ දරුවාගේ පියා අධික ලෙස මත්පැන්වලට ඇබ්බැහි වී ඇති බවත් හැම දිනකම හවසට බීමත් ව පැමිණ, අධික ලෙස කරදර කරන බවය. ඒ නිසා මේ දරුවාට ‘කාංසාව‘ හා ‘විශාදය’ වැනි මානසික රෝගී තත්ත්ව වැළඳී තිබුණි.උදා - 2, දිනක් මවක් තම උසස් පෙළ විභාගයට සූදානම් වෙන දියණියත් සමඟ රෝහලේ සායනයට පැමිණ, තම ස්වාමි පුරුෂයා බීමත් කමින් මුදවා දෙන ලෙසට විලාප නගන්නට වූවාය. ඇය පැවැසූ ආකාරයට සමහර දිනවලදී බීමත් සැමියාගේ කරදර නිසා මව හා දුව රාති‍්‍රය ගත කරන්නේ වැසිකිළියේය.මේ මා ගෙන දැක්වූයේ උදාහරණ දෙකක් පමණය. මත්පැන් නිසා මෙලසට අසරණ භාවයට පත් වූ පවුල් ලක්ෂ ගණනක් අප රටේ සිටිති. මත්පැන් නිසා පමණක් නොව මත්ද්‍රව්‍ය නිසා ද බොහෝ අය විනාශයට පත්වෙති.බොහෝ කාලයකට පසුව ශී‍්‍ර ලංකාවට සාමය පැමිණ ඇත. රට එක්සේසත් වී ඇත. දුටුගැමුණු රජතුමා රට එක්සේසත් කිරීමෙන් පසුව ද රටේ ආධ්‍යාත්මික හා සංස්කෘතික නවෝදයක් ඇතිවිය. ජනාධිපතිතුමාට පින් සිදුවෙන්නට නැවතත් අප රට එවැනි යුගයකට යා යුතුය. ඒ සඳහා පළමු පියවරක් වශයෙන් අප රට විදේශිකයන් ගෙන් දායාද කර ගත් මත්පැන් හා මත්ද්‍රව්‍ය නම් රකුසන් ගෙන් තුරන් විය යුතුමය.අප රටේ මේ සඳහා භික්ෂුන් වහන්සේලා, රජය, වෘත්තිකයන් හා වෙනත් නොයෙක් පුද්ගලයන් හා සංවිධාන මඟින් විශාල මෙහෙවරක් කර ඇත. එසේ නමුත් මත්පැන් හා මත්ද්‍රව්‍යවල අහිතකර බලපෑම් තවදුරටත් තදබල ලෙසට ම පවතී.මා මෙම ලිපිය ලිවීමෙන් බලාපොරොත්තු වන්නේ අප රටේ මත්පැන් හා මත්ද්‍රව්‍ය තවදුරටත් පාලනය කිරීමට උපයෝගී කරගත හැකි කරුණු කිහිපයක් ගැන සාකච්ඡා කිරීමට ය. මෙයින් සමහරක් දැනටමත් රටේ විවිධ ප‍්‍රදේශවල කි‍්‍රයාත්මක වන අතර ඒවා ජාතික මට්ටමකට ගෙන කි‍්‍රයාත්මක කරන්නේ නම් රටේ මත්පැන් හා මත්ද්‍රව්‍ය පාලනය කිරීමට බෙහෙවින් හේතු වනු ඇත.1) මරණාධාර සමිති මඟින් මරණ ගෙවල්වල මත්පැන් පාවිච්චිය නැති කිරීම.මරණාධාර සමිති ගම් මට්ටමින් සෑම ප‍්‍රදේශයකම ශක්තිමත්ව විහිදී පවතී. ඒ නිසාම මේ සමිතිවලට ගමේ වැදගත් කාර්යයක් කිරීමට හැකියාවක් ඇත. එසේ නමුත් කනගාටුවට හේතුවක් වන්නේ සමහර ප‍්‍රදේශවල මරණ ගෙවල් මත්පැන් සඳහා තෝතැන්නක් වී පැවතීමයි. මරණ ගෙවල්වල මත්පැන් නිදහසේ ලබාදෙයි.සමහර තරුණයින් ජීවිතයේ පළමු මත්පැන් බීම කරන්නේ ද මරණ ගෙදරකදීය. වෛද්‍ය උපදෙස් මත හෝ වෙනත් ක‍්‍රමයකින් මත්පැන් බීම නැවැත් වූ බොහෝ දෙනකු නැවත මත්පැන් බීම ආරම්භ කරන්නේ ද මරණ ගෙදරකදීය. මේ කරුණු නිසා මරණාධාර සමිති තම තමන්ගේ ප‍්‍රදේශවල මරණ ගෙවල් මත්පැන්වලින් තුරන් කිරීමට කටයුතු කරන්නේ නම් රටට විශාල සේවයක් වනු ඇත. ‘මෙම මරණ ගෙදර මත්පැන් පාවිච්චි කරන්නේ නැත’ වැනි පෝස්ටරයක් ප‍්‍රදර්ශනය කරන්නේ නම් එමඟින් තම ගමෙහි ජීවත්වන දරුවනට ද අනාගතයට වැදගත් වන පණිවිඩයක් තම හිතෙහි රඳවා ගැනීමට උදව් වනු ඇත. මෙවැනි කාර්යයන් දැනටමත් සමහර පළාත්වල සිදුවේ. මීට අමතරව අප රටට සමාන සංස්කෘතික පසුබිමක් ඇති තායිලන්තයේ ද මරණ ගෙවල් මත්පැන් වලින් තොර කිරීමට කටයුතු කර ඇත.2) මත්පැන් හා මත්ද්‍රව්‍යවලට එරහි කාන්තා සංවිධාන.මත්පැන් හා මත්ද්‍රව්‍ය නිසා දුකට පත් වන්නේ ප‍්‍රධාන වශයෙන්ම කාන්තාවන් හා දරුවන්ය. එහෙත් මත්පැන් හා මත්ද්‍රව්‍යවලට විරුද්ධව නැඟී සිටින කාන්තා සංවිධාන ඇති බවක් පෙනෙන්නට නැත. ජනගහනයෙන් ප‍්‍රමාණාත්මකව සියයට පනහක් පමණ සිටින කාන්තාවන්ට අපරට මත්පැන් හා මත්ද්‍රව්‍යවලින් බේරාගැනීම සඳහා වැදගත් කාර්යයක් කළ හැකිය. මත්පැන් ගන්නා හා නොගන්නා සියලුම අයගේ භාර්යාවන්ට හා අනෙකුත් සියලුම කාන්තාවන්ට මේ සඳහා වගකීමක් හා යුතුකමක් ඇත.3) අනාගත පරම්පරාව මත්පැන් හා මත්ද්‍රව්‍යවලින් බේරාගැනීම.දැනට මත්ද්‍රව්‍ය හා මත්පැන්වලට පුරුදුව සිටින අය එයින් මුදවා ගන්න උත්සාහ කරන අතරම ඊළඟ පරම්පරාව ද මුදවා ගැනීමට කටයුතු කළ යුතුය. අපගේ තරුණයින් අතර දුම්පානය ඉතාමත් අඩු වී ඇත්තේ ඒ හා සම්බන්ධ දැනුම්වත් කිරීම නිසාය.එහෙත් මත්පැන් – මත්ද්‍රව්‍ය මඟින් සිදුවන කායික, මානසික හා සමාජයීය විපත් ගැන විද්‍යාත්මක දැනුමක් දරුවන්ට හා තරුණයින්ට ලැබී ඇති බවක් පෙනෙන්නට නොමැත. අපගේ දරුවන් අධ්‍යාපන විෂය ධාරාවන්ට එය ඇතුළත් කිරීම මඟින් ඔවුනට නිසි දැනුමක් ලබාදීමට ඛ්ැකි වනු ඇත. එය යහපත් අනාගතයකට හේතු වනු නිසැකය.4) මත්පැන්වලට ඇබ්බැහිවූ අයට ප‍්‍රතිකාර කිරීම.මීට පෙර විස්තර වූ ආකාරයට මත්පැන් හෝ මත්ද්‍රව්‍යවලට ඇබ්බැහි වීම යනු රෝගයකි. එවැනි තත්ත්වයට පත් වූ අයට එයින් මිදීම සඳහා ඖෂධීය හා මනෝ ප‍්‍රතිකාර අවශ්‍ය වේ. මෙයින් කොටසක් නේවාසිකව DETOXIFICATION ප‍්‍රතිකාරයට යොමු කළ යුතුය. දැනට සමහර ස්ථානවල පිහිටි රෝහල්වල මේ ප‍්‍රතිකාර විධි කරනු ලබයි. එහෙත් මේ සේවය අප රටේ තවත් විධිමත් විය යුතුය. සෑම ප‍්‍රධාන නගරයකම මෙවැනිDETOXIFICATION මධ්‍යස්ථාන තිබිය යුතු අතර අවශ්‍ය අයකුට පහසුවෙන් ප‍්‍රතිකාර ලබාගැනීමට පහසුකම් තිබිය යුතුය. ඊට අමතරව උපදේශන සේවා හා GROUP THERAPY ආදී ප‍්‍රතිකාර සඳහා ද පහසුකම් සැපයිය යුතුය.5) මත්පැන් හා මත්ද්‍රව්‍යවලින් සිදුවන හානිය ගැන කතිකාවක් සමාජයේ ඇතිවිය යුතුය. එය එතරම් කාවැදෙන අන්දමින් තවමත් ඇතිවී ඇති බවක් පෙනෙන්නට නැත.6) මීට පෙර දැක්වූ පරිදි මත්පැන් නිසා අති භයානක ප‍්‍රතිඵල රාශියක් ඇතිවිය හැකිය. එහෙත් එහි අඩංගු මද්‍යසාර නම් වූ රසායනිකය මඟින් වෙනත් ප‍්‍රයෝජන ලබාගත හැකිය. උදාහරණයක් ලෙසට මද්‍යසාර ඉන්ධනයක් වශයෙන් පාවිච්චි කිරීමේ හැකියාව දැක්විය හැකිය.සමහර රටවල්වල පෙට‍්‍රල්වලට මද්‍යසාර යම් ප‍්‍රතිශතයක් නිරතුරුවම මිශ‍්‍ර කිරීම සිදුවේ. අප රටෙහි ද මද්‍යසාර ඉන්ධනයක් වශයෙන් භාවිතා කිරීමේ හැකියාව ගැන සොයන පර්යේෂකයන් සිටින බව දැනගන්නට ඇත. නිෂ්පාදනය කරන මද්‍යසාර වෙනත් දෙයකට යොමු කිරීමේ හැකියාවක් ඇත්නම් එයද සමාජයේ යහපතට හේතුවේ.7) මත්පැන් හෝ මත්ද්‍රව්‍ය පාවිච්චි කර තම පවුලට හෝ සමාජයට කරදරකාරී ලෙසට හැසිරෙන අය පාලනය කිරීමට තද නීති තිබිය යුතුය. ළමා හිංසනය හා කාන්තා හිංසනය පාලනය කිරීමට නීති පනවා ඇත.එලෙසටම මත්පැන් හෝ මත්ද්‍රව්‍ය පාවිච්චි කර තම පවුලට හෝ සමාජයට කරදරකාරී ලෙසට ජීවත් වන අය පාලනය කිරීමට හා මුදවා ගැනීමට නීති පැනවීම ඉතා සුදුසුය.විශේෂඥ මනෝ වෛද්‍යඩී.පී.ඩී.විජේසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907055</link>
    <topic>අංශ භාග රෝග ලක්ෂණ දැනගෙන හිටියොත් හොඳයි</topic>
    <author>දයා ඩී. ෆොන්සේකා</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝඅංශභාග රෝගය පිළිබඳව දැන සිටීම හදිසියේ එවන් රෝගයකට ඔබ හෝ ඔබේ හිතවතකු ගොදුරු වන අවස්ථාවකදී කි‍්‍රයාත්මක වීමට ඉතා වැදගත් වෙයි.අංශභාගය හෙවත් අගාතය වැළඳීමේදී ඔබට කි‍්‍රයාත්මක වීමට ඇත්තේ පැය තුනකටත් වඩා අඩු සුළු කාලයකි.එමනිසා ආඝාතයේ පෙර රෝග ලක්‍ෂණ හොඳින් හඳුනාගෙන සිටීම ඔබේ මෙන්ම ඔබ අවට සිටින හිතවතකුගේ නෑදෑයකුගේ ජීවිතයත් බේරා ගැනීමට ඉතා වැදගත්ය.චිකාගෝ හී නෝර්ත්වෙස්ට් ෆ්රින්බර්ග් වෛද්‍ය විද්‍යාලයේ ස්නායු ශල්‍ය විද්‍යාව පිළිබඳ මහාචාර්ය මෙන්ම නෝර්ත් වෙස්ට් අනුස්මරණ රෝහලේ ආඝාතය පිළිබඳ වැඩසටහන් අධ්‍යක්‍ෂ ආචාර්ය මාර්ක් ඇල්බට් හඳුන්වා දෙන පරිදි අංශභාග රෝගයේ මූලික ලක්‍ෂණ කීපයක් ඇත.කතා කිරීමේ අපහසුතාවය – වචන පැටලීම, ගොත ගැසීම එහි මූලික ලක්‍ෂණයකි. බොහෝවිට එහිදී රෝගියාට කතා කිරීමට අවශ්‍ය වචන සොයා ගැනීමට අපහසු වෙයි. එමෙන්ම රෝගය වැළඳුණු අයකුට ඔහු වටා සිටින අයෙකු කියන දෙය ද හරිහැටි වටහා ගැනීමට අපහසුය. එලෙසින්ම ශරීරය දුර්වල වන අතර එහි පාලනය මොළයෙන් ගිලිහී යයි.ශරීරයේ පැත්තක් පණ නැතිව යන අයුරු රෝගියාට දැනේ. විශේෂයෙන්ම මුහුණ හරවන්නට නොහැකි වෙයි. කට පැත්තකට යයි. එක් පයෙක පාදයක් හා අතක් පණ නැතිවයයි. මොලයේ පාලනයෙන් මිදෙන ශරීරයේ ඒ පැත්තේ ශරීරාංග කි‍්‍රයා කරවීමට නොහැක. ඇස් පෙනීම ද දුර්වල වෙයි. රෝගියා ඉදිරියේ ඇති වස්තූන් හා පුද්ගලයන් දෙස පැහැදිලිව දෑස එක්තැන් කරගත නොහැකි වෙයි. මේ අංශභාග රෝගයේ සහ ලක්‍ෂණයන්ය.අංශභාග රෝගය වැළඳීමට පෙර ඇතිවන රෝග ලක්‍ෂණ වලින් ප‍්‍රධාන එකක් වන්නේ තදබල හිසේ කැක්කුමයි. ඒ හිසේ කැක්කුම හිසේ කොතැනින් එනවා දැයි ඔබට නොදැනේ. හිසේ කැක්කුම අංශභාග රෝගයේ පෙර ලක්‍ෂණයක් ලෙස බොහෝ දෙනා නොසලකති. එහෙත් එය අංශභාග රෝගය පිළිබඳව බරපතල ලෙස කෙරෙන අවවාදාත්මක පෙර සංඥාවකි. බෙහෝ දෙනා එය සාමාන්‍ය හිසරදයක් ලෙස සලකා නොසලකා හරිති.එහෙත් අංශභාග රෝගයේ පෙර ලකුණක් ලෙස එන දරුණු හිසරදයට පැහැදිලි හේතුවක් නැතත් එය ඉතා තදින්ම ඔබට දැනේ. දැඩි පීඩාවක් ගෙන දෙයි.එමෙන්ම ඉරුවාරදයට දැනෙන හිසරුදාව ද බොහෝවිට අංශභාග රෝගයේ අවදානමට හේතුවක් විය හැක. එහෙත් එය ඔබට නිතර වැළදෙන ඉරුවාරදයට වඩා වෙනස්ය.මහාචාර්ය ඇල්බට්ස් විස්තර කරන පරිදි එවන් අවස්ථාවකදී දැනෙන ඉරුවාරදය එක්වරම ඉතා තද හිසේ රුදාවකට පෙරළෙයි. එය ජීවිතයේ ඔබට මතක ඇති දරුණුම හිසේ රුදාව විය හැක.ඔබ එවැනි අවස්ථාවකදී කළ යුතු එකම දෙය වන්නේ කාලය අපතේ නොහැර ඉතා ඉක්මනින් ළඟම ඇති රෝහලට ඇතුළුවීම බව මහාචාර්ය ඇල්බට්ස් තවදුරටත් අවධාරණය කරයි.නිකරුනේ වෙනත් දොස්තරවරුන් සොයා කාලය නාස්ති කිරීමෙන් ඔබගේ ජීවිතය අනතුරට ලක්වන බවද ඔහු පවසයි.බෝස්ටන් හී ලිලී බර්න්ස්ට අංශභාගය රෝගය හදිසියේ ම වැළඳුනේ මීට වසර 2 1/2කට පමණ පෙරය. එවිට ඇගේ වයස අවුරුදු 33 කි. ඇයට රෝගය වැළඳෙන අවස්ථාවේ දි ඇගේ පෙම්වතා ද ඇය සමඟ සිටියේය. ඇය තොල් මතුරන අයුරුත් ඇගේ කට පැත්තකට යන අයුරුත් දුටු ඔහුට ඇය අපැහැදිලි ලෙස යමක් කියනු ඇසිණි. මේ රෝග ලක්‍ෂණ දුටු විගස ඔහු කළේ ඇය ළඟම ඇති රෝහලට රැගෙන යාමයි. ඒ ඇගේ රෝග ලක්‍ෂණ අනුව ඇයට අංශභාග රෝගය වැළඳගෙන එන බව ඔහු වටහාගත් බැවිනි.එහෙත් අංශභාග රෝගය වැළඳී තිබෙන රෝගියාට දැනෙන අත්දැකීම හා ඒ දෙස බලා සිටින පුද්ගලයාට දැනෙන අත්දැකීම එකිනෙකට වෙනස්ය.’බර්න්ස්’ මහත්මියට දැනුණු අත්දැකීම අනුව ඇයට මුලින්ම දැනුණේ වමනයට එන ගතියක් හා වචන පටලැවීමයි. ඇය කතා කරන්නට ගියත් එය කියාගත නොහැකි විය. තමාට සිදුවීගෙන එන දෙය දැනුණත් ඇය එහිදී අසරණ වූවාය. ඇයට ඒ ගැන කළ හැකි කිසිවක් නොවීය. ඊළඟට ඇයගේ මතකය ඇගෙන් ගිලිහී ගොස් තිබිණි. ඇයට දොස්තරට හෝ යමක් කිව නොහැකි වූවාය. ඇගේ පෙම්වතා තමා දුටු දෙය විස්තර කරත්ම වෛද්‍යවරු වහා ඇයට ප‍්‍රතිකාර කරන්නට පටන් ගත්තේය. ඇගේ මොළය අකි‍්‍රයකාරීවීම නිසා ඇගේ මුව කි‍්‍රයාත්මක නොවීය. ඇයගේ මුව ඇයට කීකරු නැත.පසුව ඇය සිය අත්දැකීම විස්තර කළාය.”මට සියයට සියයක් ම තේරුණා වෙන්න යන දේ. ඒත් මට කිසිම දෙයක් කියා ගන්න හැකි වුණේ නැහැ. මට කිසිම දේකට උත්තරයක් දෙන්න බැරිවුණා. මගේ ඔළුව ඇතුළෙන් අගුළු දාලා වගේ දැනුණා. හරියට මට කාටවත් කතා කරන්න බැරිවෙන්න ස්වීචයක් හයිකරල වගේ. මගේ ඔළුවෙ තිබුණෙ මගේ පෙම්වතා ගෙ නමේ මුල් අකුරු දෙක විතරයි.”ඇගේ වචන පැටළුණු අයුරුත් හිතේ තියෙන දේ කියා ගත නොහුණු අයුරුත් එමෙන්ම සියලු දෙයම මොහොතින් අමතකව ගිය අයුරුත් ඇය පසුව කීවාය. ඇගේ මේ රෝග ලක්‍ෂණ පැවතුණේ පැය කීපයක් පමණි. රාති‍්‍රයේ දි ඇයට කතා කරන්නට හැකි විය. ඒ ඇගේ පෙම්වතා ක්‍ෂණිකව සිතා ගත් නුවණැති කි‍්‍රයාමාර්ගය නිසාය. ඔහු වහා ඇය රෝහලට යොමු කිරීමෙන් නිසි ප‍්‍රතිකාර ක්‍ෂණිකව ඇයට ලැබිණ.ඇයට හදිසියේම රෝගය වැළඳීමට පෙරත් පසුවත් ඇය හොඳ සනීපයෙන් හා ශක්තිමත්ව සිටියාය. ඇයට අංශභාග රෝගයක් පිළිබඳව කිසිදු අවදානමක් තිබුණේ නැත. එහෙත් ඇයට හදිසියේ වැළදුණු අංශභාගය රෝගී තත්වය නිසා ඇගේ සෞඛ්‍ය පිළිබඳ කරුණක් නිරාවරණය විය.නම් ඇගේ හෘදය වස්තුවේ උපතින් ම පිහිටා ඇති රෝගී තත්වයක්. ඒ ඇගේ හෘද කර්ණිකා අතර ඇති සිදුරකි. (Arial septal defedt) එය කෙටියෙන් ASD නමින් හඳුන්වයි.ඇගේ අංශභාග රෝගී තත්ත්වය මතු වන්නට පෙර ඇය නිතර නිතර ඉරුවාරදයෙන් පෙළුණාය. සොයා නොගත් ඒ හෘද රෝගය හැරුණු විට ඇය ඉතා හොඳ සෞඛ්‍ය තත්වයෙන් පසුවූවාය.ඕනෑම කෙනෙකුට මෙවැනි අංශභාග රෝගීතාවයක් මතුවිය හැකි බව “බර්න්ස්” ගේ කතාවෙන් පෙනී යයි.ඔබට එවැනි අවදානමක් ඇතත් නැතත් අංශභාග රෝගය පිළිබඳවත් එහි රෝගී ලක්‍ෂණ පිළිබඳවත් දැනගෙන සිටීම ඔබේ ජීවිතය අවදානමට ලක්කර නොගැනීම සඳහා වැදගත්ය. සමහරවිට ඔබට එවන් රෝගී තත්වයක් ඇති වුවහොත් උදව් පතා කිසිවෙකුට කතා කිරීමට හෝ ඔබට නොහැකිවනු ඇත.එම නිසා මේ ගැන ඔබ මෙන්ම ඔබේ ආදරණීය නෑදෑයින්, මිතුරන් පවා දැනගෙන සිටීම එකසේ වැදගත්ය. අංශභාග රෝගය පිළිබඳව ඔබ දැනුවත් වෙනවා මෙන්ම ඔබේ නෑ මිතුරන් ද දැනුවත් කිරීම ඔබ විසින් අනිවාර්යයෙන්ම කළ යුත්තකි.(ප‍්‍රංශ පුවත් ඇසුරිනි)දයා ඩී. ෆොන්සේකා</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907056</link>
    <topic>ජනමත පිටුව</topic>
    <author>කපිතන් ඊ.ඩී.දසනායක ඇරැව්වල – පන්නිපිටිය  </author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝජාතික හා ආගමික උත්සව අවස්ථාවලදී ජාතික කොඩිය නංවා තැබීම සිදු කැරේ. මෙවැනි උත්සව පැවැත්වෙන බොහෝ අවස්ථාවලදී මඟ දෙපස සහ උත්සව පැවැත්වෙන ස්ථාන සැරසීම සඳහා නංවා තබන ජාතික කොඩි එයට හිමි ගෞරවනීයත්වය ලැබෙන පරිදි නංවා නොතබන අවස්ථා බහුලය.ජාතික කොඩියේ ඇති සිංහ ලාංඡනයේ පසුපස පහළට සිටින සේ ජාතික කොඩිය නංවා තැබීම අපට නිතර දක්නට ලැබෙන දර්ශනයකි. මෙවැනි අවස්ථාවල සිංහයා පසුපසින් සිටුවීමක් සේ දර්ශනය වීම අපගේ ජාතික කොඩියට කෙරෙන අගෞරවයක් ලෙස මම දකිමි.දෙපයින් නැගී සිටීමට වෙර දරන අප, අපගේ ජාතික කොඩිය නිසි පරිදි නංවා තැබීම යුතුකමකි. විශේෂයෙන් ජයග‍්‍රාහී නිදහස සමරන මෙවන් සාඩම්බර අවස්ථාවක ජාතික කොඩියේ සිංහ ලාංඡනය පාදය පහළට සිටින සේ අසිපත සිංහ ලීලාවෙන් පෙරට ඔසොවාගෙන සිටින ආකාරයට නංවා තැබීමට වග බලා ගත යුතුය.ජාතික කොඩිය ඒ ආකාරයට ළෙලදෙන්නේ නම් එහි ඇති තේජාන්විත බව නිසි ලෙස ප‍්‍රදර්ශනය වනු ඇත.සංස්කෘතික වශයෙන් ද වැදගත් ජාතික කොඩියේ සිංහ ලාංඡනය පා සතරෙන් සිටින ආකාරයට ආඩම්බර ලීලාවෙන් අසිපත අතැතිව ඉදිරිය බලා සිටින ලෙස නංවා තැබීමට අපේ ජාතියට කියා දිය හැකි ක‍්‍රමවේදයක් සකස්කර කි‍්‍රයාවට නැංවීමට අදාළ අංශවල අවධානය යොමුවිය යුතුය.කපිතන් ඊ.ඩී.දසනායක ඇරැව්වල – පන්නිපිටිය  මිනිස් මොළය විකෘති කරන ධන විනාශය, ජීවිත විනාශය සිදුකරන අහිංසක දරුවන්ගේ, බිරින්දැවරුන්ගේ මවුපියන්ගේ ජීවිත වලට දුක උරුම කරන මත් උවදුර සමාජයෙන් සදහටම දුරුකළ යුතුය. මත්පැන්, දුම්වැටි, මත්ද්‍රව්‍ය මර්දනය කිරීමෙන් ත‍්‍රස්තවාදී විනාශයට වැඩි විනාශයක් වලක්වා ගත හැකිය.මතට ලොල්වූවන්ගේ අභිලාෂය එය කෙසේ හෝ ලබාගැනීමය. ඒ සඳහා මුදල් සෙවීමට සොරකම්, වංචා, කොල්ලකෑම් පවා සිදු කරයි. අද බොහෝ කාම අපරාධ, සිදුවන්නේ ද එබැවිනි.සැමියන්ගේ මත්ලෝලී බව නිසා කායික, මානසික මෙන්ම ආර්ථික වශයෙන් ද බිරියන් අධික ලෙස පීඩා විඳිති. මවුපියෝ තරුණ දරුවන් මතින් ගලවා ගත නොහැකිව තැවෙති.මතට ඇබ්බැහි වූවෝ අලස වෙති. ජීවන වෘත්තියක නියැලීමට අකමැතිය. ආර්ථික ශක්තිය හීනවීම නිසා ගැටලු වලට මුහුණ දෙයි. පවුල් ජීවිත කඩාකප්පල් වීම, අඩදබර, අඹුදරුවන් අනාථ වීම, දිළිඳු වීම ආදි ප‍්‍රශ්න රැසකට හේතු වේ.ලජ්ජා බය නොමැති වීම මිනිසා නොමිනිසකු නොවන්නේ ද? මොවුන් එක්තරා මානසික රෝගීන් කොටසක් පමණක් නොව දුර්වල කායික රෝගීන් බවට ද පත් වෙති. මත්ද්‍රව්‍ය වලට යොමුවන්නේ ද දුර්වල සිත් ඇත්තන් බැවින් ඔවුන් එයින් මුදාගත්තත් එයට නැවත යොමුවීමට ඇති ඉඩ ප‍්‍රස්ථා වැඩිය. මත්පැන් දුම්වැටි ආදියේ මිල වැඩි කිරීම මීට විසඳුම නොවේ.හේතුව මතට ඇබ්බැහි වූවන් මිල වැඩි වුවත් මත්ද්‍රව්‍ය වලට යොමු වන නිසාය. කළ යුතු වන්නේ යහපත් ලෙස ජීවත්වීමට යොමුකිරීමය.මෙහිදී වැඩිහිටියන් තරුණ පරපුරට ආදර්ශමත් විය යුතුය. ජනපතිතුමන්ගේ මතට තිත සංකල්පය නිසි අයුරින් කි‍්‍රයාත්මක වී විනයගරුක ශිෂ්ට සම්පන්න ජන සමාජයක් බිහිවනු දැකීම කාගේත් ප‍්‍රාර්ථනයයි.කැලණියේ චම්පා කෝදාගොඩ  මේ ඉංග‍්‍රීසි හා තොරතුරු තාක්ෂණ වසරයි. මේ සඳහා නොයෙකුත් යෝජනා කි‍්‍රයාත්මකව ඇත. එය ප‍්‍රසංශනීයයි. එහෙත් අවධානය යොමු නොවූ තවත් පැති ද බොහෝය. අද ඉංග‍්‍රීසි භාෂාව හා පරිවර්තන ක‍්‍රම යන විෂයයන් දෙකින් ම උපාධිය සමත් උගතුන් ඇත. මේ අයගේ සේවය රජයට ලැබිය යුතුයි. එයින් ජනතාවට යහපතක් විය යුතුයි. බොහෝ දෙපාර්තමේන්තුවල භාෂා පරිවර්තක පුරප්පාඩු ඇත.තෙවසරක අභ්‍යාසවලින් පසු විශ්වවිද්‍යාලවලින් පිටවන ඉංග‍්‍රීසි දැනුමැති උපාධිධාරීන්ට භාෂා පරිවර්තක තනතුරු සම්මුඛ පරීක්ෂණයකින් පසුව ලබාදිය හැකිය.උසස් පෙළ සමතුන්ට සම්මුඛ පරීක්ෂණයකින් පසුව ඉංග‍්‍රීසි විද්‍යාපීඨ පුහුණුවට යා හැකියි.උපාධිධාරීන්ට එබඳු අවස්ථාවක් නොමැත. අධ්‍යාපන ඇමැතිතුමාගේ අවධානය යොමු වී මොවුනට සහනය ලැබෙන අන්දමේ වැඩපිළිවෙළක් කි‍්‍රයාත්මක වනු ඇතැයි අපේක්ෂා කරමු.ඩබ්ලිව්.පී.වික‍්‍රමසිංහ වේයන්ගොඩ.  බටපොළ යන නාමයට දකුණු පළාතේ ප‍්‍රසිද්ධිය ලැබී ඇත්තේ අපනයන බෝගයක් වන කුරුඳු නිසාම නොවේ.මෑතකදී නගරය නවීකරණය වූ අතර ගොඩනැගිලි මං මාවත් අලුත් විය. මේ නගරය කේන්ද්‍ර කොටගෙන. ඇල්පිටියට - ගාල්ල - බද්දේගම - අම්බලන්ගොඩ ආදී ප‍්‍රදේශ කරා ඇදී යන වාහන නගරය මැද පිහිටි තුන් මංසලින් හැරවීම සිදුවේ.මේ ස්ථානයට වටරවුමක් යෙදීමෙන් රථ වාහනවලට ආරක්ෂිතව මේ ස්ථානය පසු කොට යා හැකි ය. ප‍්‍රදේශය නොදන්නා අයෙක් වාහනයකින් පැමිණිය හොත් ඔහු යා යුතු මාර්ගය නො දැන තුංමං හන්දියේ අතර මං වේ. පාසල් නිමවූ හෝරාවට ළමයින්ට හෝ මගීන්ට මාරුවීමට කහ ඉරක් හෝ පොලිස් නිලධාරියෙක් හෝ නොසිටීම ද අඩු පාඩුවකි. වගකිව යුත්තන්ගේ අවධානය මේ ගැන යොමු වෙත්වා.ආරියදාස කාලවිල විතාන, පාත‍්‍රාකැටියවත්ත - බටපොළ.  කළුතර දිස්ති‍්‍රක්කයේ සෑම මැතිවරණ ආසනයකම එක් ප‍්‍රධාන මාර්ගයක් හෝ කාපට් යොදා නවීකරණය කර තිබුණ ද බුලත්සිංහල මැතිවරණ කොට්ඨාසයේ ඇති එකම ප‍්‍රධාන මාර්ගය වන හොරණ – බුලත්සිංහල මාර්ගය මේවන තෙක් නවීකරණයට පියවර ගෙන නොමැත.මේ හේතුවෙන් වසර ගණනාවක සිට මේ මාර්ගය අබලන් තත්වයට පත්ව ඇත. ඕ 304මේ මාර්ගය බස්නාහිර පළාත්බද මාර්ග සංවර්ධන අධිකාරියට අයත් මාර්ගයක් වුවද එම ආයතනයෙන් නඩත්තු කටයුතු ඉටුවන්නේ නැත. දෛනිකව විශාල වාහන ප‍්‍රමාණයක් ගමන් ගන්නා මෙහි අදවන විට යතුරු පැදියක් ගමන් කිරීම ද අපහසුවී ඇත. දෛනිකව ගමන් ගන්නා වාහන අබලන් තත්වයට පත්වීමද නිරන්තර ආපදා තත්වයන්ට පත්වීමද වැළැක්විය නොහැකි බව රියදුරෝ ප‍්‍රකාශ කරති.මේ තත්ත්වය උද්ගතවන්නට ප‍්‍රධාන කරුණු දෙකක් බලපාන බව මගීහු පවසති. අධිවේගී මාර්ගය සඳහා කොබවක සහ ඈගල්ඔය යන ප‍්‍රදේශවලින් විශාල වශයෙන් රතුපස් කපා ප‍්‍රවාහනය කිරීම නිසා දෛනිකව විශාල ටිපර් රථ ගමන් කිරීම සහ නිසි පරිදි නඩත්තු නොකිරීමය. මේ වන විට පවතින වර්ෂාව හේතුකොට ගෙන පාර මඩවී විශාල අගල් හැරී ඇත.දශක කිහිපයකට පෙර ඉදිකළ මේ මාර්ගය වර්තමාන ප‍්‍රවාහන අවශ්‍යතා සපුරාලන්නට කිසිසේත්ම ප‍්‍රමාණවත් නොවේ. වාහන වැඩි සංඛ්‍යාවක් ගමන් කරන නිසා පටු ස්ථාන, පටු බෝක්කු විශාල බාධාවක්ව පවතී. එසේම දෙපස කාණු පද්ධතිය සම්පූර්ණයෙන්ම නඩත්තු නොකිරීම නිසා පාර හරහා ජලය ගලා යාමෙන් තාර කොටස් ගැලවී ඇත.මේ සම්බන්ධයෙන් අවධානය යොමුකර හොරණ – බුලත්සිංහල මාර්ගය කාපට් කර නවීකරණය කරදෙන මෙන් ඉල්ලන අතර ප‍්‍රථම පාරේ වළවල් පිළිසකර කර වාහනයක් ගමන් කිරීමට හැකි තත්ත්වයට පත්කර දෙන මෙන් මගීහු ඉල්ලති.ඉන්දික සංජීව විතාන බුලත්සිංහල  ඉකුත් ජුනි 28 දින ‘සිළුමිණ’ ජනමත පිටුවේ පළ වූ “පෙළ පොත් බර අඩු කළ හැකි මඟක්” නම් ලිපිය කියවා මෙය ලිවීමට සිත් විය.විවිධ විෂයයන්ට අනුව ලියැවුණු පෙළ පොත් බරක් සමඟ නැමුණු කොන්දකින් යුතු ව පාසල් යන දරුවන් දැකීම ඇත්තෙන් ම කනගාටුදායක ය. එමගින් අනාගතයේ දරුවන්ට ඇති විය හැකි විවිධ ආබාධ පිළිබඳව ද විටින් විට මාධ්‍ය වාර්තා කර ඇත.ඒ ලිපිය ලියූ කරුණාසේන දේවපි‍්‍රය මහතා යෝජනා කරන්නේ වාර තුනට පොත් වෙන් කර කාණ්ඩ වශයෙන් ඒවා මුද්‍රණය කර දිය යුතු බව ය. මගේ අදහස නම් එය හිසරදේට කොට්ටය මාරු කිරීමක් බවයි. පෙළ පොත් මුද්‍රණය සඳහා රජය විශාල මුදලක් වැය කරයි’ ටෙන්ඩර් කැඳවිය යුතු ය. අනෙක් අතට ගත වන කාලය ද සැලකිල්ලට ගත යුතු ය.වර්ෂයකට වරක් මුද්‍රණය කරන පොත් පවා පාලනය කළ නොහැකි හේතු නිසා කලට වේලාවට බෙදා දීමට නොහැකි වුණු අවස්ථා ද අපට මතක ය. වාර තුනට කාණ්ඩ කර පොත් මුද්‍රණය කළහොත් දැනට වැය කරන මුදල් ප‍්‍රමාණයට වඩා වැඩි මුදලක් වැය කළ යුතු වෙයි’එබැවින් මගේ යෝජනාව වන්නේ දරුවන්ට පාසල්වලින් නම් කරන අභ්‍යාස පොත්වල පිටු ප‍්‍රමාණය සීමා කිරීම සුදුසු බව ය. අද භාවිත අභ්‍යාස පොත් පිටු 40, 80, 120, 160, 200, 240, 320, 400 ප‍්‍රමාණවලින් යුක්ත ය. දරුවකුගේ පොත් බෑගයක පිටු 40, 80, 120 පොත් නැත. ඒවා භාවිතය මදිකමක් සේ සිතනවා ඇත. ඒ වෙනුවට ඇත්තේ පිටු 200, 320, 400 පොත් ය.ඇතැම් පොතක පිට කවරයේ බර පිටු 40 පොත් දෙකක බර මෙනි. එක් දිනක වැඩ කරන්නේ පිටු තුනක පමණක් නම් ඒ දරුවා භාවිත කරන පිටු හාරසියයේ පොතින් පිටු තුන්සිය අනූ හතක් නිස්කාරණේ ආපසු ගෙන යයි.එබැවින් අවම පිටු ප‍්‍රමාණයක් ඇති පොත් භාවිතයට පාසල් ප‍්‍රධානීන් උපදෙස් දෙන්නේ නම් එය දරුවන්ට පමණක් නො ව තව පැත්තකින් මවුපියන්ගේ ආර්ථිකයටත් සහනයක් වනු ඇත. එබැවින් පාසල් ප‍්‍රධානීන් හා මවුපියන්ගේ අවධානය මේ කෙරෙහි යොමු වේවා.මහනුවර උසස් බාලිකා විදුහලේ ආචාර්ය ඇන්ටන් විජේරත්න  ඌරුබොක්ක නගරය කෘෂිකාර්මික කලාපයක කේන්ද්‍රස්ථානයකි. මාතර - කොටපොළ මහා මාර්ගය නිසි ලෙස සංවර්ධනය වී නැත. මෙහි නගරය ආශි‍්‍රත කොටස අබලන් වී ඇත. මඟ ආවරණය වන සේ අවිධිමත් ලෙස ව්‍යාපාර ස්ථාන, රථගාල් පිහිටුවා තිබේ.ඇඹිලිපිටිය සිට එන මාර්ගයේ ගින්නලිය කොටස අබලන්ය. ඌරුබොක්ක හා ආශි‍්‍රත කලාපයේ සංවර්ධනය සම්බන්ධ ගැටලු නිරාකරණය කිරීම හා මාර්ග සංවර්ධනය ගැන අදාළ අංශවල අවධානය යොමු විය යුතුය.සම්පත් තෙන්නකොන්ආරච්චි ඌරුබොක්ක  අතීතයේ බස්රියක හෝ දුම්රිය ගමනක නිරත වෙද්දී බහුතරයක් කාලය වෙන් කෙළේ පොත්පත් කියවීම සඳහාය. එහෙත් අද පවත්නා තත්ත්වය අනුව පොදු ප‍්‍රවාහන සේවාවල පොත්පත් පරිශීලනය කිරීමට ඉඩක් නැති තරම්ය.ඒ තමාගේ මෙන්ම අන්‍යයනගේ ආරක්ෂාව උදෙසා අවදියෙන් හා සිහි කල්පනාවෙන් සිටිය යුතු බැවිනි. එහෙත් අද සිදු වී ඇත්තේ වැඩි දෙනා ජංගම දුරකථන පරිහරණය කරමින් සිය ගමන් බිමන්වල යෙදීමය.වෙනස් වන සංකීර්ණ ලොවක වෙසෙන මිනිසුන්ගේ සිතුම් පැතුම් රුචිකත්වය අනුව පොත පත පරිශීලනයට හෝ ජංගම දුරකථන නිසි ලෙස පරිහරණය කිරීමට බාධාවක් නැත. කලින් කලට නව නිමැවුම් ආදේශ කර ගැනීම අරුමයක් නොවේ.එහෙත් විලාසිතාවක් මෙන් ජංගම දුරකතන කනේ ගසා ගෙන තමන්ගේ ම ලෝකවල අතරමංව සිටින අය ගෙන් එබඳු ආරක්ෂාවක් බලාපොරොත්තු විය හැකි ද?අ.ද. සුනිල් හැඳල - වත්තල  මාරු කාසි හිඟය නිසා වෙළෙඳපොළට යන පාරිභෝගික ජනතාව බලවත් දුෂ්කරතාවකට මුහුණ දෙති. එමෙන්ම බස්රථවල ගමන් කරන මගීන්ට මාරු කාසි හිඟය මහත් හිරිහැරයක් වී ඇත. මාරු කාසි හිඟයට කිසියම් පිළියමක් යෙදිය යුතුය.කළුවච්චිමුල්ලේ ධම්මරක්ඛිත හිමි ශිලා පොක්ඛරණි පුරාණ විහාරය - උඩුබද්දාව  මාතලේ දිස්ති‍්‍රක්කයේ ගම්මඩුව සිට මාතලේ දක්වා බස් රථ ධාවනය ක‍්‍රමවත් නොවීම නිසා විශේෂයෙන් මාතලේ පාසල් කරා පැමිණෙන ශිෂ්‍ය ශිෂ්‍යාවෝ දුෂ්කරතාවන්ට මුහුණ පාති. පෞද්ගලික බස් රථ හිමියන් පාසල් බෑග ඔසොවා ගත් ශිෂ්‍ය ශිෂ්‍යාවන් එකී බස් රථ වලට නංවා ගැනීමට මැලිකමක් දක්වති.මේ නිසා ගම්මඩුවේ සිට මාතලේ දක්වා උදේ සවස ලංගම පාසල් බස් රථයක් ධාවනයට යොදවන්නේ නම් අපහසුවකින් තොරව අධ්‍යාපන කටයුතු කර ගැනීමට ශිෂ්‍ය ශිෂ්‍යාවන්ට ඉඩ සැලසෙනු ඇත.මාතලේ ලංගම ඩිපෝවේ කළමනාකාර මහතාගේ අවධානය මේ කෙරෙහි යොමුවී ගම්මඩුව සිට මාතලේ දක්වා පාසල් බස් රථයක් ලබා දෙන මෙන් ඉල්ලමි.කේ.ඩී. ද සිල්වා - ගම්මඩුව දෙල්ගමුව  රත්නපුර දිස්ති‍්‍රක්කයේ කුරුවිට ආදායම් පාලක කොට්ඨාසයේ දෙල්ගමුව රජ මහ වෙහෙර පිහිටා ඇත.1505 සිදු වූ පෘතුගීසි ආක‍්‍රමණ අවස්ථාවේදී කෝට්ටේ දළදා මාළිගයේ තැන්පත් කොට තිබු ශී‍්‍ර දන්ත ධාතුන් වහන්සේ ආරක්ෂා කර ගැනීම එකල ලක්දිව ගිහි පැවිදි ප‍්‍රභූ පිරිස් තම යුතුකමක් හා වගකීමක් වශයෙන් සැලකූහ.මේ අවදියේ පෘතුගීසින් ගෙන් දළදා වහන්සේට අනතුරක් හෝ පැහැර ගැනීමක් සිදුවේ ය යන සැකයෙන් දන්ත ධාතුන් වහන්සේ ගෙනවිත් තැන්පත් කරන ලද්දේ ඉහත දෙල්ගමුව රජමහ විහාරස්ථානයේයි.කුරක්කන් ගලක පතුලේ සඟවා තබා, භික්ෂුන් වහන්සේලා එදා එය රැකගත් ආකාරය ඉතිහාසයේ දැක්වේ’ එම කුරක්කන් ගල අදත් එම විහාරස්ථානයේ වීදුරු කුටියක සුරක්ෂිතව තබා මහජනතාවට දැක බලා ගැනීමට සලස්වා තිබේ.අනාගත පරපුරට මේ ස්ථානයේ වටිනාකම පිළිබඳ අවබෝධයක් ඇති කළ යුතුය. එමෙන්ම මේ ස්ථානයට යාමට ඇති මාර්ගය ප‍්‍රතිසංස්කරණය කළ යුතුය. සංස්කෘතික හා ආගමික කටයුතු අමාත්‍යංශයේ අවධානය යොමු කොට, ඉහත විහාරස්ථානයේ ප‍්‍රතිසංස්කරණ කටයුතු කර දෙන්නේ නම් එය බොදු ජනතාවගේ සතුටට හේතු වනු නිසැකය.විශ‍්‍රාමලත් පාඨශාලාචාර්ය ඩබ්ලිව්.පී. සුනන්ද හිමිදිරි බොරලැස්ගමුව - රත්තනපිටිය  පලහෙලුව මංසන්ධිය සිට මාම්පිට රජමහා විහාරස්ථානය දක්වා මාර්ගයේ කිලෝ මීටර දෙකක ප‍්‍රමාණය අබලන්ව පවතී.මේ නිසා වන්දනා කිරීමට යන බැතිමත්හු මහත් අපහසුවට පත්ව සිටිති. මේ මාර්ගය ඔබ්බෙන් පිහිටි පලහෙලුව කනිෂ්ඨ විද්‍යාලයට විශාල සිසු පිරිසක් දිනපතා යති. ඔවුහු ද මේ නිසා මහත් අපහසුවට පත්ව සිටිති. එම නිසා පලහෙලුව - මාම්පිටිය මාවත ප‍්‍රතිසංස්කරණය කර දීමට වගකිවයුත්තන්ගේ අවධානය යොමු විය යුතුය.මනහර මහින්ද බෙලිගල  වර්තමාන ලෝකයේ සංවර්ධනය වෙමින් පවතින බොහෝ රටවලට අභියෝගයක් වී ඇත්තේ ඒ ඒ රටවල සෞඛ්‍ය පහසුකම් සංවර්ධනය කිරීමයි. මේ නිසා බොහෝ රටවල් සෞඛ්‍ය යටිතල පහසුකම් නංවාලීමට විශාල වශයෙන් ප‍්‍රතිපාදන වෙන් කරයි. ඒ අතර එක්සත් ජාතීන් ගේ සංවිධානය හරහාද මේ සඳහා විශාල වශයෙන් ව්‍යාපෘති දියත් කරයි.මේ රටවල රෝග හා වසංගත තත්ත්වයන් ඉතා සීඝ‍්‍රව සමාජ ගතවීමේ හේතුව ඒ පිළිබඳව නිසි දැනුවත්වීමක්, අවබෝධයක් හෝ එහි අත්‍යවශ්‍යතාව පිළිබඳ නිසි පරිදි හැඳින්වීමක් නොකෙරන නිසාය. මේ නිසා ලෝකයේ ළදරුවන් හා වැඩිහිටියන් විවිධ රෝගාබාධයන්ට ගොදුරුවීමත්, මරණයට ගොදුරුවීමත් දක්නට ලැබේ. සෞඛ්‍ය පුරුදු පිළිබඳව දක්වන සැලකීම ඉතා සීඝ‍්‍ර ලෙස පහල අගයකට වැටී තිබෙන බව දක්නට ලැබේ.පවුල් සංස්ථා වශයෙන් ගත් කළ යහපත් සුව පුරුදු ව්‍යාප්ත කිරීමේ ප‍්‍රවණතාවය සතුටුදායක මට්ටමක නැත. මීට ප‍්‍රධානතම හේතුව වී ඇත්තේ දෛනික සුව පුරුදු හුරු කිරීම පිළිබඳ එතරම් උනන්දුවක් වැඩිහිටියන් නොදක්වන නිසාද නැතිනම් ඒ පිළිබඳ ගුරුහරුකම් දීමේ වගකීම පාසලට පමණක් සීමා වූ කාර්යයක් ලෙස සිතන නිසාදැයි විමසා බැලීම කාලෝචිතය.මේ දිනවල ලංකාවේ ප‍්‍රධානතම සෞඛ්‍ය ගැටළුව වන ඩෙංගු හා සෙසු මදුරු වසංගත රෝගයන්ට ද මෙම යහපත් සුව පුරුදු හුරු නොවීමේ හේතු වක‍්‍රාකාරව බලපා තිබේ.බොහෝවිට නිවෙස්වල හා ගෙවත්තේ පිරිසිදු කිරීමේ කටයුතු නිසි පරිදි නොකෙරෙන්නේ ඒ අවස්ථා වලදී විෂබීජ ශරීරයේ තැවරේ යැයි දක්වන බිය මුල් කොටගෙනය. නමුත් නිසි පරිදි විෂබීජ නාශක යොදා ගනිමින් එම කටයුතු සිදු කිරීමෙන් අනතුරුව පිරිසිදු වන්නේ නම් කිසිදු අයුරකින් එවන් බියක් ඇති කර ගත යුතු නැත. නමුත් ශී‍්‍ර ලංකාවේ බොහෝ දෙනා විෂබීජ වලට අපමණ බියක් දැක්වූවත්, ඒවා ශරීරගත වීම වළක්වා ගත හැකි සුව පුරුදු හුරු කිරීමට මැලිකමක් දක්වති.ශී‍්‍ර ලංකාවේ ව්‍යාප්ත වී යන නොයෙකුත් ක්‍ෂුද්‍රජීවීන් මූලික කරගත් රෝගාබාධයන් ගෙන් ගැලවිය හැකි ක‍්‍රම සොයා බැලීමේදී බහුතර වෛද්‍ය මතය වන්නේ සබන් යොදා ශරීරය පිරිසිදු කරගැනීමට යොමුවීමෙනුත්, ආහාර ගැනීමට පෙර, වැසිකිළි, කැසිකිළි කටයුතු වලට පසු හා යම් කිසි විෂබීජ රැඳි දෙයක් ඇල්ලීමෙන් පසු විෂබීජ නාශක සබන් වර්ගයක් භාවිතා කිරීමෙනුත් ඉතාමත් පහසුවෙන්තම ජීවිත නිරෝගීමත්ව පවත්වාගෙන යාමට හැකියාව ලැබෙන බවයි.අන්තර්ජාලයට නිකුත් කර ඇති යුනිසෙෆ් වාර්තාවන්ට අනුව සබන් යොදා අත සේදීම මගින් රෝග බෝවීම සහ පැතිරීම 50% කින් අඩු කළ හැකි බව පෙන්වා දී ඇත්තේ සමීක්‍ෂණ ගණනාවක ප‍්‍රතිඵල පාදක කර ගනිමිනි.නවතම වෛද්‍ය සොයා ගැනීම්වලට අනුව සබන් යොදා අත සේදීම මගින් සෙම්ප‍්‍රතිශ්‍යාව වැළඳීමේ සහ බෝවීමේ අවදානම 70% අඩු කරන බව සනාථ කර ඇත. මේ අනුව සබන් යොදා අත සේදීම විටමින් සී භාවිතයට ගැනීමට වඩා සාධනීය බව පෙනී යයි.සෞඛ්‍ය අමාත්‍යංශයෙන් හෝ රජයෙන් පමණක් මේ පිළිබඳව කි‍්‍රයාත්මක වීම ප‍්‍රමාණවත් නොවන අතර සියළුම පුරවැසියන් විසින් නැවතත් මේ යහපත් සුව පුරුදු තම නිවෙස් තුළින් ආරම්භ කර ඒවා අනාගත පරපුරට හුරුකරමින් සමාජ ගත කිරීම අනිවාර්යයෙන්ම සිදුවිය යුතු කාර්යයකි.කාංචන කොඩිතුවක්කු  බණ්ඩාරවෙල - ඇටම්පිටිය මහා මාර්ගයේ පිහිටි ශ‍්‍රී ලංකා ගමනා ගමන මණ්ඩලයේ නව මධ්‍යම බස් නැවතුම් පොළට දකුණු පසින් වැටී ඇති ‘විශාඛා මාවත’ අබලන් තත්වයක පවතී. දිනපතා එහි ගමන් කරන ප‍්‍රදේශ වාසීන්ට හා පාසල් සිසු දරුවන්ට හා රථවාහනාදියට මහත් අසීරුතාවකට මුහුණපාන්නට සිදුව ඇත.මේ මාවතට ප‍්‍රවේශ වන ස්ථානයේ එළවුළු තොග වෙළෙඳ පොළක් සති පතා පවත්වා ගෙන යන බැවින් සෑම සතියකම දින 5 - 6 ක් කාලයක් පිට පළාත්වලින් එළවුළු එකතු කිරීමට පැමිණෙන ව්‍යාපාරිකයින්ගෙන් හා එළවළු ප‍්‍රවාහනය කිරීම සඳහා රැගෙන එන ලොරි ආදියෙන් මේ මාවත ඉතාමත් කාර්ය බහුල හා ජනාකීර්ණ ප‍්‍රදේශයක් ලෙසට දැකිය හැකි ය.එළවුළු පැටවීම සඳහා මාර්ගය දෙපස ගාල් කරන මේ ලොරි හා වෙනත් රථ වාහන හේතු කොට ගෙන මෙහි තදබදය තවදුරටත් වැඩි වී මාර්ගයේ ගමන් කිරීමට පවා අපහසු තත්වයකට පත්වෙන අවස්ථා ද නැත්තේ නොවේ. කානු පද්ධතිය කොන්කී‍්‍රට්වලින් එදා නිමකර ඇතත් එහි නඩත්තු කිරීමේ කටයුතු නිසි ලෙස ඉටු නොවේ.කුණු කසළ, රොන් මඩ හා කුණු වී ගිය එළවුළු හා පලතුරු ආදියෙන් පිරි ජලය පිටාර ගලා යෑමෙන් මාර්ගයේ තාර දමා ඇති ස්ථාන කීපයක් සේදී ගොස් වලවල් සෑදී ඇත. වර්ෂා ජලය එහි රැදීමෙන් මදුරු රජදහන් බිම් බවට පත්ව ඇත.මෙය බණ්ඩාරවෙල නගර සභා බලධාරීන්ගේ අවධානයට යොමු විය යුතු ය.දොන් සරත් අබයසේකර, කැබිල්ලවෙල - බණ්ඩාරවෙල. </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907057</link>
    <topic>බත් පත අතට ගත්තා විතරයි කොටි පහරින් මහත්මයා වැටුණා</topic>
    <author>සටහන – උපාලි සමරසිංහ ඡායා - විමල් කරුණාතිලක</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝහිරු අහසේ ගිනි ගනිමින් සිටී. කොළොම්තොට සිට පාණදුර නගරය සොයා හැල්මේ දිව ආ රථය පාණදුර මූලික රෝහල හන්දියෙන් හැරී හිරණ දෙසට විහිදි මාර්ගයේ දුවයි. මේ ගිනි ගහන අව්වේ සරතැසින් පීඩිත සිරුරින් යුතු අප මේ යන්නේ ත‍්‍රස්තයන්ගේ කුරිරු ගිනි දල්ලෙන් පිච්චුණු තවත් කුලගෙයක් සොයමිනි.ඇත්තටම එය කුලගෙයක් නොව ගිනිගෙයක් වූයේ කලකට පෙරය. ඒ ගිනි ගෙදර කල්ගෙවන අහිංසක මුවැත්තියන් තිදෙනකි. ඔවුන්ගේ කතාව අනුවේදනීයය. දූ පැටික්කියන් දෙදෙනකු හා ලොව තනිවූ ඒ ගැහැනිය ශාපලත් කුරිරු යුද්ධයට තම සැමියා දන් දුන්නා ය.ලංකේශ්වරගේ විමලසිරි ආරෝහ පරිණාහ දේහයෙන් යුතු කී‍්‍රඩාශිලි පෞරුෂයකින් හෙබි තරුණයෙකි. ලංකාවට නායකයෙක් යන පෙළපත් නාමය සහිත හෙතෙම දිවි පිදුවේ 1998 මාර්තු 07 දින කල්මුණේ පොලිස් අධිකාරි කාර්යාලයට කොටි බෝම්බ ගැසු වෙලාවෙහිය.“මගේ මල්ලි, පාසල් කාලයේදීත් හරිම දක්ෂයි. මහත්තයො පිළිගන්න, මේ ගෙදර උළුවස්සෙන් ඇතුළු වෙන්න බැරි තරම් උසයි. ඒ වගේ ම මහතයි. මල්ලි පොලිසියට බැඳෙන්ඩ යන කොට මට මතකයි ගෙදර අය විරුද්ධ වුණා.ඒත් එයා කීවේ රට වෙනුවෙන් මොනවා හරි කරලා මැරුණොත් ඒ පුද්ගලයා අමරණීය වෙනවා කියලයි. ඒ වගේම එයාට ලොකුම ආසාවක් තිබුණෙ වෛද්‍යවරයෙක් වෙන්න. පාර වැරැදිලා තමයි පොලිසියට බැඳුණෙ කියලා කීවා. අහිංසක දුප්පත් මිනිස්සු වෙනුවෙන් කම්පා වෙන හදවතක් මල්ලිට තිබුණෙ. ඒ නිසා එයා පොලිසියට ගැළපෙන්නෙ නෑ කියලයි අපි කීවෙ.සැරයන් විමලසිරිඒත් එතැන ඉඳගෙන හරි මිනිසුන් සුවපත් කරන අදහස එයාට තිබුණා. මේ රටේ මිනිසුන්ගෙ ලෙඩ සුව කරන්න ඕනෑතරම් මිනිස්සු ඉන්නවා. ඒත් මිනිසුන්ට සුවපහසු ලෝකයක් තනන්න, ඔවුන් සුවපත් කරන්න කැපවන මිනිස්සු අඩුයි. මගේ මල්ලි අපට විතරක් නෙවේ මේ ගමටත් ආඩම්බරයක්... විමලසිරිගේ බිරිය හමුවීමට ගිය ගමනේදී ඔහුගේ සොයුරිය සැම්පිකා ලංකේශ්වර කීවාය.තම මල්ලි මිය පරලොව ගොස් වසර 11 ක් ගතවී තිබුණත් ඇගේ දෑසින් ගලා ගිය කඳුළු කැට තවමත් උණුසුම්ය. මම ඔහුගේ බිරිය ඩබ්ලිව්.එම්. නාලිනි දෙස බලමි.“මගේ ජීවිතය පාළු කළේ ඒ රත්තරං මහත්තයා මට නැතිවූ දවස. අපි කසාද බැන්දේ 92 අවුරුද්දෙ. විවාහයෙන් මට දියණියන්ම දෙන්නෙක් ඉන්නවා. මහත්තයා මැරෙන කොට ලොකු දුවට යම්තම් අවුරුදු 3 1/2 ක් විතර ඇති. පොඩි දුවට අවුරුදු 2 ක්වත් නෑ. අවිස්සාවේල්ල මගෙ ගම. මගෙ මල්ලිත් පොලිසියෙ. එයාගෙ යාළුකමට අපේ ගෙදර ඇවිත් මා ගැන ඇහුවා.මහත්තයා නිවාඩුවට ගෙදර ආවම අපට විවිධ රසවත් කෑම බීම පවා හදලත් දෙනවා. අපි කොච්චර එයාට සැලකුවත් එයාට අවශ්‍ය මටයි දරුවන්ටයි සලකන්න. ගෙදර ආවොත් ඉතින්! ගෙදර දරුවන්ටයි මටයි වෙනත් කිසිම දෙයක් ඕනෙ නෑ.පොඩි එවුවොත් තාත්තා වටේමයි. ඒත් මේ කාලකණ්ණි හැතිකරේ මගේ රත්තරං මනුස්සයා මරලා දැම්මා. එයා මුලදි වැඩ කළේ පාර්ලිමේන්තු පොලිසියෙ. එහෙදි අපට සලකන්න තරම් පඩි මදි නිසා එයා කැමැත්තෙන්ම එතැනින් ගියා. පාර්ලිමේන්තු පරිශ‍්‍රයේදී හඳුනාගත් ඇමැති කෙනෙක් තමයි මාරුව දීලා තියෙන්නෙ. ලැබුණෙ මොරගහහේන පොලිසීය. ගමට කිට්ටු නිසා මිනිහටත් සතුටුයි.ටික දවසක් ඉන්න කොට මෙන්න! දුෂ්කර සේවාවට මාරුව ලැබුණා. මුරුන්කන්, හලාවත, යාපනය, වවුනියාව ප‍්‍රදේශවලත් එයා සේවය කළා. යාපනේදි එයා නිදා ඉන්න ඇඳ ළඟට ටිකක් එහායින් නිදාගෙන හිටපු යාළුවෙක්ටත් ප‍්‍රහාරයක් එල්ල වෙලා විදුලි පංකාවක් ඇඟට කඩාගෙන වැටිලා මැරුණා. මහත්තයා කොටින් ගෙන් බේරුණු පළමුවැනි වතාව තමයි ඒ.ඇය කඳුළු කැට වගුරවමින් කියාගෙන යන ඒ කතාව මෙතැන් සිට මට මෙසේ ඔබට කිව හැකිය.විමලසිරි නිතරම ගෙදර හිටියේ කල්පනා කරමිනි. බිරිය නාලිනි බිය වෙතැයි සිතුණෙන් තමන්ගේ යහළුවන් යුද්ධයෙන් මිය යන සිද්ධි පවා ඔහු ඇයට කීවේ නැත. මරුවා පැමිණ තමාට ද ඈත සිට අත වනනු ඔහුට පෙනිණ. ඒ තමා අලුතින් සේවය කරන කල්මුණේ පොලිස් අධිකාරි කාර්යාලය හා පොලිසිය කොටින්ගේ දැඩි ඉලක්කයක්ව තිබුණු නිසාය. හේ අත ඇඳි මුද්ද හා කර මාලය ගලවා බිරියට බාර දී මෙසේ කීවේය.“නාලි, මේවා මගේ දරුවන්ට තියන්න. එන්න එන්න ම රට ගම හරි නෑ. මට මොනවා හරි වුණොත් මගෙ දරු පැටියන්ට හොඳට උගන්වන්න. මැරෙන්ට කලියෙන් මේ ගේ පොඩ්ඩ ඉවර කරගත්තොත් හොඳයි. මට කරදරයක් වුණොත් ඔයාගෙ පොලිසියෙ මල්ලිට කියලා අවශ්‍ය කටයුතු පිළියෙල කරගන්න. ඔහු එසේ කීවේ මන්දැයි නාලිට අදත් සිතාගත නොහැකිය. ඒ තරමටම ඔහුට මරුවා ළං ළංවනු ඇතැයි පෙනිණි ද?කල්මුණේ පොලිස් කොට්ඨාසයේ ඒ වන විට කොටින් රවුම් ගසමින් සිටියේ ඒ ඔවුන්ගේ ගම්බිමක් ලෙස සලකමිනි. මේ එන්නේ සාමාන්‍ය සෙබළෙක් ද? කොටියෙක් ද? යන්න හඳුනා ගත නොහැකි තරමට ප‍්‍රශ්නය සාමාන්‍යකාරී විය. කොටින්ගේ කෙළිබිමක් ලෙස කල්මුණේ තිබිණි.1998 අවුරුද්දේ මාර්තු මස 07 වැනිදා ඒ අඳුරු මූසල දවස විය. විමලසිරි ඉන්නා තැනට සාජන්ට් මුණසිංහ පැමිණ රාජකාරිය මාරු කැර ගැනීමට අවශ්‍ය දැයි ඇසීය. ඒ විමලසිරි වෙනුවට සාජන්ට් මුණසිංහ රාජකාරිය බාරගන්නට සිතැතිවය. තමාගේ රාජකාරිය පැහැර හැරීම විමලසිරිට කිසිවිට කළ නොහැක්කකි. ඔහු එම ඉල්ලීම කාරුණිකව ප‍්‍රතික්ෂේප කළේය.රාති‍්‍ර 8 පසුවී විනාඩි පහළොවක් ගතවී තිබිණි. විමලසිරි රාති‍්‍ර ආහාරය සඳහා බත් පත අතට ගෙන වාඩි වූවා පමණි. හෙණ හඬ නඟමින් කොටි බෝම්බ පිට බෝම්බ ගසමින් කල්මුණේ පොලිසියට ප‍්‍රහාරයක් එල්ල කළහ.බත්පත අතින් විසි වී තැන තැන බත් ඇට විසිරිණි. පාදයක් හා ඇගේ මස් වැදලි එල්ලෙමින් මරණාසන්නව විමලසිරි ඇදි ඇදී ඉදිරියට ම ගියේය. විමලසිරිට රාජ්‍ය පොලිස් උත්තමාචාර ගෞරව දක්වන්නට පැමිණි මොහොතේ සාජන්ට් මුණසිංහ නාලිනිට කීවේ මෙහෙමය.“ඇඟේ කොටස් කැඩි බිඳී තිබෙද්දිත් විමලසිරි සටන් කළා. එදා මැරෙන්නෙ විමලසිරි නොවෙයි. මමයි. රාජකාරිය එයා මාත් සමඟ මාරු කළානම්. ඒත් එයා හරිම අභීතයි.”විමලසිරි බලවත් තුවාල සහිතව කල්මුණේ රෝහලට ඇතුළු කිරීමට පියවර ගැනිණි. එතැන් සිට කොළඹට එවීමට හෙලිකොප්ටරයක් සොයා වෙහෙසුණත් එය සොයා ගත නොහැකි විය. කොහොම නමුත් විමලසිරි කොළඹ එවන විට මාරාන්තික තුවාල තවත් බලවත් විය.කොළඹ මහ රෝහලේ විමලසිරි ප‍්‍රතිකාර ලැබු කාලය නාලිනිට මෙන්ම ඔහුගේ පවුලේ අයට ද කිසිදු අස්වැසිල්ලක් නොලද කාලයක් ම විය. ඇතැමෙක් බෝධි පූජා තබති. කෙනෙක් ශාස්ත‍්‍ර අසති. සමහරෙක් රෝගියාගේ සුවදුක් විමසා සිටිති.ඩබ්ලිව්.එම්. නාලිනිනාලිනිගේ ඇතුළු හද තවත් කම්පනය කළේ විමලසිරිගේ පාදය දණහිසෙන් පහළට කපා දමන්නට දොස්තර අත්සන් ඉල්ලා සිටි වෙලාවේය. කරන්නට දෙයක් නැත. පාදය කපා හෝ මහත්මයා බේරා ගත යුතුය. ඇය අවසර දුන්නාය. තවත් දින දෙකකට පසු වෛද්‍යවරු නැවත ඇගේ අස්සනක් බලාපොරොත්තු වූහ. ඒ පාදය මුලින්ම කපා දැමීමටය. ඇය දැඩි වෙහෙසට පත්ව කම්පනයට පත්ව නැවතත් අස්සන් කළාය.“අනේ, මගේ මහත්මයා දුප්පත් අහිංසක ළමයින්ට පොත්පත් පෑන් පැන්සල් පවා අරන් දුන්නු කෙනෙක්. අහිංසක අම්මා කෙනෙක් මොනවා හරි ඉල්ලගෙන ආවොත් පුළුවන් දෙයක් කරනවා. ඒ අම්මා පසුපස පැටියෙක් ආවොත් එයා ඒ දරුවට සුදුසු ඇඳුමක් අරන් ඊළඟ වතාවේ ඇවිත් ඒක ගිහින් දෙන්න කියනවා. එයාට ද මේ වගේ දෙයක් වුණේ...” ඕ විපිළිසරව තමන්ගෙන්ම ඇසුවාය.ප‍්‍රහාරයෙන් හරියට ම දින 7 කට පසු විමලසිරි නාලිනි හා දරුවන් අතැර පරලොව ගියේය. සාජන්ට් මුණසිංහ මැදිහත් වී ඔහුගේ දරුවන් පාණදුර සුමංගල බාලිකාවට නිසි වයසේදි ඇතුළු කරදීමට කටයුතු කළේ පෙරදි විමලසිරි හා තිබු යාළුකමට ගෞරවයක් දෙමිනි.“අපට දැන් ඉන්නෙ මේ සහෝදරියො හා සහෝදරයො විතරයි. මහත්තයාගෙ මිනිය තියන්න එදා මේ ගෙදර හදලා තිබුණේ නෑ. ගෙදර තිබුණෙ කොටස් දෙකයි. ඒ නිසා මිනිය තැබුවෙ මහගෙදර.” නාලිනි කීවාය.විමලසිරි මිය ගියාට පසු දෙපාර්තමේන්තුව නාලිනිට රුපියල් පනස්දාහක් හා දරුවන් දෙදෙනාට ද පනස්දාහ බැගින් වන්දියක් ප‍්‍රදානය කළේය. කොටි සහමුලින්ම අතු ගා දැමු දවස ඔවුනට මහත් පී‍්‍රතියක් ගෙනාවේය.මට කිරිබත් කන්ට, රතිඤ්ඤා පත්තු කරන්ට හිතුණෙ නෑ. මේ කිසිම තැනකින් මට මහත්මයා ආයිත් ලැබෙන්නේ නෑ නේද කියලයි හිතුණේ. ඒත් අපේ රට මේ කොටින්ගෙන් ගලවා ගත් එකනම් ජනාධිපතිතුමාට මහා පිනක්. මං අද පාණදුර රණවිරු සංසදයේ ලේකම්.රට වෙනුවෙන් අභීතව කැපවුණු මගෙ මහත්තයා වගේ තවත් වීරයන්ගෙ දරුවන් වෙනුවෙන් මෙහෙවරක් කරනවා. මහත්මයා වෙනුවෙන් මාත් මගේ දූවරුත් හෙළපු කඳුළු අද අපට අභිමානයක් වෙලා.” නාලිනි සමුගනිමින් අපට කී කතාව ඇත්තකි. ඒත් ඇය තවත් විස්මිත කරුණක් රහසින් මෙන් කීවාය.මහත්තයා, මළාට එක කකුලක් නැතිව ඇවිත් ගෙදර ඉන්නවා වගේ මට පෙනුණා... රාති‍්‍රයට මා ළඟින් නිදා ගන්නවා වගේ දැනුණා. අවුරුදු 8 ක් මේ සිද්ධිය තිබුණා. දැන් පෙනෙන්නෙ නෑ. එයා දැන් හොඳ තැනක ඉපදිලා ඇති.සටහන – උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907058</link>
    <topic>කළු ගං පතුලෙන් අවසන් වූ බුද්ධික ගේ පේ‍්‍රම පුරාණය</topic>
    <author>කීර්ති මෙන්ඩිස්</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝවිසිනව හැවිරිදි බුද්ධික යොවුන් වියේ පේ‍්‍රමවන්තයෙකි. කුඩලිගම ගමේ හැදුණු වැඩුණු ඔහු පාසලට ආයුබෝවන් කීමෙන් පසු සිය දෙපයින් නැගී සිටින්නට උත්සාහ කළේය. ඔහුගේ මවුපියන් ජීවතුන් අතර නොසිටීම මීට එක් හේතුවක් විය. දුකට සැපට ඔහුට සිටියේ වැඩිමල් සොයුරියන් දෙන්නෙක් පමණි.බුද්ධික කොණ්ඩා කපන සැලුන් එකක් පටන් ගත්තේ ඔය අතරේ ය. කඩයේ හිමිකරු ගමේ ධනවතෙකි. ගොවිතැන් කටයුතුවලට අමතරව තේ දළු මිලයට ගැනීමෙන් ද ඔහු අතමිට සරු කරගත්තේය.සිය නිවෙසට යාබදව තමාට හිමි කඩ සාප්පු දෙකෙන් එකක් බුද්ධිකට දෙන්නට ඔහු තීරණය කළේ ගමේ අහිංසක මෙන්ම තමා ද දන්නා කියන තරුණයකු ද වූ නිසා ය. එදා පටන් බුද්ධික සිය කරණවෑමි රස්සාව පටන්ගත්තේය.මරා දමන ලද බුද්ධිකමුදලාලිට දරුවෝ සිවුදෙනෙක් වූහ. දෙදෙනකු ගැහැනු දරුවන් වූ අතර අනෙක් දෙදෙනා පිරිමි දරුවන්ය. ටික කලක් යද්දී බුද්ධික මේ කාගේත් සිත දිනා ගත්තේය. මේ නිසා ගෙදර වැඩිහිටියන් අතර ද බුද්ධික ගැන ඇතිවූයේ පැහැදීමකි.කාලය මෙසේ වසර තුනක් පමණ ගෙවී ගියේය. ඔය අතරතුර මුදලාලිගේ පුතෙක් විදේශ ගත විය. ටික දවසකින් ඔහුගෙන් පියාට පණිවිඩයක් ලැබුණේය. තමාට ගෙයක් හදා ගැනීමට අවශ්‍ය බව ඉන් කියවිණි.ඒ අනුව බුද්ධික මුණගැසුණු මුදලාලි තම පුතාට ගෙයක් හදා ගැනීමට අවශ්‍ය බවත් ඒ නිසා ‘සැලුන්’ එක අයින් කරගෙන වෙනත් තැනකට යන ලෙසත් පවසා ඇත්තේ ය. කිසිදු කතාබහක් නොකළ බුද්ධික සැලුන් එක ඉවත් කරගත්තේ මුදලාලිගේ නිවෙස පෙනෙන මානයේ තවත් කඩයක් කුලියට ගනිමිනි. ඊට එක් හේතුවක් විය.බුද්ධිකගේ සිරුර කළු ගඟෙන් ගොඩට ගනිද්දිමුදලාලිත් දරුවනුත් නොදන්නා දෙයක් ඒ වන විට සිදුවෙමින් පැවතිණි. මුදලාලිගේ දියණියක් හා බුද්ධික අතර පේ‍්‍රම සබඳතාවක් ඇතිවී තිබීම ඒ හේතුව විය.මේ ආදර අන්දරය කාලයක් තිස්සේ කාටත් හොරා දිග හැරිණි. කවුරුත් බුද්ධික ගැන සැක සිතුවේ ද නැත. ඊට හේතුව වූයේ බුද්ධික කාගේත් සිත් දිනාගෙන සිටීමය.මුදලාලිගේ නිවෙසට යාබද ව කඩය පටන් ගත්ත ද බුද්ධිකගේ සිත තිබුණේ මුදලාලිගේ දියණිය ළඟය. කාලය මෙසේ ගෙවී යද්දී මුදලාලිගේ දියණිය හදිසියේ අසනීප වූවාය. මෙය ගෙදර වැඩිමහල්ලන්ට මහත් ප‍්‍රශ්නයක් විය.මුදලාලිගේ බිරිය සිය දියණිය වෛද්‍යවරයකු වෙත කැටිව ගියා ය. ඇය වෛද්‍යවරයා කී දෙයින් කලබලයටත් පුදුමයටත් පත්වූවාය. ඇය මේ ගැන සිය සැමියාට කීවේය.“දුවට බබෙක් හම්බවෙන්න ඉන්නවලු...”කෝපයෙන් වෙව්ලමින් සිය දියණියට කඩා පැන්න ඔහු “කව්ද උඹට මේ කරදරේ කළේ...” යැයි ඇසුවේය. හඬමින් වැළපෙමින් මුලදී කිසිවක් නොකී ඇය පසුව සියල්ල හෙළි කළාය.“බුද්ධිකයා... මේ අපේ ගෙදර කඩේ දාගෙන හිටපු එකා...”මුදලාලිගේ කෝපය ඉහවහා ගියේය. ඒත් මේ කිසිවක් මුදලාලි බුද්ධික ගෙන් විමසුවේ නැත.තව දින දෙක තුනක් ගෙවී ගියේය. බුද්ධික තම දියණිය සමඟ පැවැති පේ‍්‍රම සබඳකම ගමේ දෙතුන් දෙනෙකුට ද කියා තිබූ නිසා මුදලාලි මේවා දැනගත්තේය. මින් මුදලාලි තවත් කිපුණේය. ගම පුරා පැතිරී යන කටකතාවෙන් ද ඔහු ලජ්ජාවට පත්විය.තම දියණියට සිදුවූ දේ ගැන මුදලාලි දස අතේ කල්පනා කළේය. බිරිය සමඟ ඊට පිළිතුරක් සෙව්වේය. ඔහු හිස ගිනිගත්තෙක් මෙන් විය. අවසානයේ ඔහු තීරණයකට එළඹිණි. දියණිය කැටුව කොළඹ පැමිණි ඔවුහු ඇය ගැලවීමේ හමුදා මධ්‍යස්ථානයට බාර කළහ.ඒත් මුදලාලිගේ යටි සිතේ බුද්ධික කෙරෙහි තිබූ වෛරයේ කිසිදු අඩුවක් නොවිණි. කොයි මොහොතේ හෝ බුද්ධික ගෙන් පළිගත යුතු යැයි ඔහුගේ යටි සිත වද දෙන්නට විය.ඒ පසුගිය විසිඑක් වැනිදාය. වේලාව සවස හතයි තිහට පමණ ය. බුද්ධික සිය නිවෙසින් පිටව ගොස් සිටියේය. එහෙත් එදා මහ රෑ වනතුරුත් බුද්ධික යළි නිවෙසට නොපැමිණිම ගැන ඇගේ සොහොයුරියෝ කලබලයට පත්ව සිටියහ.“මල්ලිට ති‍්‍රවිලර් එකක් තිබුණා... ඒක විකුණලා සල්ලි පොතේ දාගෙනයි හිටියේ... ඒවත් අරගෙන තිබුණා... එදා ඉඳන් මල්ලි ගැන තොරතුරක් තිබුණේ නැහැ...”බුද්ධික මල්ලි ගේ නොපැමිණිමත් ඔහු හිටි හැටියේ අතුරුදන්වීම ගැනත් ඇගේ සොහොයුරිය මතුගම පොලිසියට පැමිණිලි කළාය.“බයවෙන්න එපා... කොහේ හරි යන්න ඇති... තව ටිකක් බලන්න...” පොලිසිය කීවේය.තවත් දින දෙකක් ගතවිය. පොලිසිය ද බුද්ධිකගේ අතුරුදන් වීම ගැන කිසියම් සැකයක් ඇති කරගත්තේය. ඒ අනුව රහසිගතව පරීක්ෂණ ඇරැඹිණි. මතුගම මූලස්ථාන පොලිස් පරීක්ෂක ප‍්‍රගති ලක්මිණි අබේසිංහ මහතා මේ බව මතුගම බාර නව පොලිස් අධිකාරි සරත් සී. පෙරේරා මහතාට දැනුම් දුන්නේය. අපරාධ විමර්ශන අංශය බාර ස්ථානාධිපති රුද්‍රිගු ඇතුළු කණ්ඩායමක් ද බුද්ධිකගේ අතුරුදන්වීම ගැන සොයන්නට විය.බුද්ධිකට කිසියම් කරදරයක් වී ඇති බව පොලිසියේ සැකය විය. ඔහු අත මුදල් විශාල ගණනාවක් තිබීම සැකයට තවත් හේතුවක්ය. ඒ අතරතුර පොලිසියට හෝඩුවා දෙකක් ලැබිණි. අතුරුදන් වූ බුද්ධික ගමේ ධනවත් මුදලාලි කෙනෙකුගේ දියණියක් සමඟ පේ‍්‍රම සබඳතාවක් පැවැත්වූ බව ඉන් එකකින් කියැවිණි.ඒ පසුපස ගිය පොලිසියට ඒ සම්බන්ධව තවත් කරුණු කාරණා සොයාගත හැකිවිය. අනෙක් හෝඩුවාවෙන් කියවුණේ බුද්ධික විසි එක්වැනිදා ගලක්කල හංදියේ තවත් පුද්ගලයකු ද සමඟ සිටි බවකි. ඒ අතරතුර තවත් මුස්ලිම් ජාතිකයකු කීවේ බුද්ධික තවත් කෙනකු සමඟ මෝටර් සයිකලයකින් ගමන් කරන අයුරු තමා දුටු බවකි.පොලිසියට කිසියම් සැකයක් ඇතිවිය. පොලිසිය මුදලාලි පසුපස විය. ඔහු ඒ වන විටත් නිවසේ නොසිටියේය.“අපිට අපේ පෞද්ගලික ඔත්තුකරුවන් ගෙන් තොරතුරු ලැබුණා. මේ සම්බන්ධව... සිද්ධියට සැක කරන මුදලාලිගේ හැසිරීමේ වෙනසක් සිදුවී ඇති බව පෙනෙන බවත්... ඔහු බියකින් පසුවන බවත්...”ඒ අනුව පොලිස් කණ්ඩායමක් වෙයන්ගල්ල ප‍්‍රදේශයට ගියේය. බියපත් මුහුණකින් යුතුව කල්පනා කරමින් කඩිසර ගමනින් මුදලාලි යළි කුඩලිගම දෙසට යද්දී පොලිස් නිලධාරීහු ඔහු අල්ලා ගත්හ. ඒ වන විටත් ඔහු බියට පත් ව සිටියේය.කෝ බුද්ධික...” පොලිස් නිලධාරීන්ගේ ප‍්‍රශ්න කිරීම හමුවේ මුදලාලි නිරුත්තර විය. අවසානයේ බුද්ධිකට වූ දේ ඔහු එකින් එක කියන්නට වූයේ ඇඟ ලොමු ගන්වන තොරතුරු ද සමඟිනි.ඔහු සිය දියණිය ගැන තොරතුරු ද සමඟින් සියලු කතාව මිතුරකුට පවසා තිබිණි.“මට උඹගෙන් උදව්වක් ඕනැ... මම බුද්ධික ආයේත් දකින්න කැමැති නැහැ...”“හොඳයි මුදලාලි යන්න... මම හෙට අනිද්දා පණිවිඩයක් එවන්නම්...”තවත් දවසක් ගෙවී ගියේය. ඊට පසුවදා ම දහවල් මුදලාලි හමුවීමට නාඳුනන තැනැත්තෙක් පැමිණියේය.“එදා හම්බවුණ තැනටම එන්න කියලා යාළුවා අත පණිවිඩයක් එවලා තිබුණා සර්...”ඒ අනුව මුදලාලි එතැනට ගියේය.දෙදෙනා අතර කතාබහක් ඇතිවිණි.“මම වැඩපිළිවෙළක් යොදාගත්තා... ඒ විදියටම වැඩේ කරමු...” මිතුරා මුදලාලිට කීවේය. මුදලාලිට මේ කිසිත් නොතේරුණේය.“ඒ කියන්නේ... කොහොමද කරන්නේ...”“හෙට හැන්දෑවේ හයට විතර... තබ්බෝවල තොටුපළ ළඟ තියෙන ඇහැල ගහ ළඟට පොහොර බෑග් දෙකකුයි කේබල් එකකුයි අරගෙන ඇවිත්... මම එනකම් එතන ඉන්න. මම බුද්ධික අරගෙන එන්නම්...”මුදලාලි මිතුරාගේ කතාව විශ්වාස කළේය.“බුද්ධික ආවාම... කේබල් එක දාල බුද්ධිකගේ බෙල්ල හිර කරන්න...”පසුදාට පහන් විය. පොහොර බෑග් දෙකක් හා කේබල් එකක් ද රැගෙන මුදලාලි හවස හයට තොටුපළ අසළ ඇහැළ ගහ අසල විය.එතැන තිබු කැඩුණු බෝට්ටුවට ඔහු වාරු විය.“මං නයිලොන් ලනුවකුත් අරගෙනයි ආවේ... ඒ වන විට අවට කළුවර වැටිලා... කව්රුත් තොටුපොළ පැත්තට ආවේ ගියේ නැහැ... හතට විතර ඇති... ලයිට් එළියක් මගේ පැත්තට ආවා. මෝටර් සයිකලයක් ඇවිත් ඇහැළ ගහ ළඟ නතර කරනවා මම දැක්කා... මගේ යාළුවා. ඉස්සරහ හිටියා... බුද්ධික පස්සේ හිටියා... බුද්ධික හෙල්මට් දාගෙන හිටියේ නැහැ...”හතර වටින් පැවැති අඳුරු හා නිහඬතාව සෑම දෙයටම ගෙන දුන්නේ කදිම සහායකි. මෝටර් සයිකලයේ පිටුපස පැමිණි බුද්ධික තමා මේ පැමිණ සිටින්නේ තම මාරයා ළඟට බව සිහිනෙකින්වත් සිතන්නට නැත.සියල්ල සිදුවීමට ගතවූයේ නිමේෂයකි.“ඊට පස්සේ බුද්ධිකගේ සිරුර උස්සගෙන ගිහින් තොටුපළේ ඔරුව උඩ තිබ්බා...”ඉන්පසුව ගෙනෙන ලද පොහොර උර දෙකට වැලි පිරවූහ. වැලි උර දෙකේ කටවල් නයිලෝන් ලනුවෙන් බැඳ එම වැලි කොට්ට බුද්ධිකගේ සිරුරේ ගැට ගැසිණි. ඔවුහු ගඟ දෙස බැලූහ. කළු ගඟ වේගයෙන් පහළට ගලා ගියේ බියකරු හඬක් ද නඟමින්ය.“දැන් මොකද කරන්නේ...”“වතුර පාර සැරයිනේ... මෙතනින්ම ගඟට දාමු...”“සාක්කුවේ මොනවද තියෙනව නේද... ඒවත් ගඟට දාමු...”ඒ සමඟම බුද්ධිකගේ සිරුර ‘ජබොක්’ හඩින් කළු ගඟට වැටුණේය. කළු ගඟින් ම අත් සෝදා හැඳ සිටි ඇඳුම්වලින් දෙඅත් පිසදා ඔවුහු පසුදා යළි හමුවන අදහසින් නිවෙස්වලට පැමිණියහ. සැකකරුගේ ප‍්‍රකාශය අනුව පොලිසිය කළු ගඟ පිරූහ.පොලිස් අධිකාරි සරත් සී. පෙරේරාදින හතරක් ගතවුවද ගඟේ දැමුණු බුද්ධිකගේ සිරුර සොයාගත නොහැකි විය. ඇද හැළෙන අධික වරුසාව නිසා වැටුණු සිරුර පහළට ගසාගෙන යන්නට ඇතැයි පොලිසිය සැක කළේය. ඒ අනුව දෙදිනක් පුරා ගම්වැසියෝ ද නාවික හමුදා කිමිදුම්කරුවෝ ද කළු ගඟ පතුල පීරමින් බුද්ධිකගේ සිරුර සෙවූහ.ගම්වාසීහු කළු ගඟ වටා එක්රොක්ව සිටියහ. අවසානයේදී 29 වැනිදා බුද්ධික අතුරුදන්ව දින 8 කට පසුව මළහිරු බැස යන මොහොතකදී ගල්පාත දිඩගම තොටුපළින් දිය මතු පිටට පැමිණි බුද්ධිකගේ සිරුර පොලිසිය හා කිමිදුම්කරුවන්ගේ සහායෙන් ගොඩගනු ලැබිණි. ඒ සමඟ සැකකරුගේ නිවෙස ද කිසියම් පිරිසක් විසින් විනාශ කර තිබිණි.යොවුන් වියේ පහස ලබන්නට ගිය පෙම්වතකුගේ ඉරණම එසේ විසඳී යද්දී පෙම්වතියගේ පියාගේ දෑතට යකඩ මාංචු වැටිණි. ඒත් පරීක්ෂණ සියල්ල තවමත් නිමවී නැත. ඊට හේතුවක් විය.මේ කතාවේ හරි වැරැදි දැන ගැනීමට පොලිසියට තව කෙනෙකු අවශ්‍යව ඇත. ඒ බුද්ධිකගේ අවසන් මොහොතට එක්වූ සැකකාර මුදලාලිගේ මිතුරා ය. පත‍්‍රය මුද්‍රණයට යන මොහොත වන විට දැනගන්නට ලැබුණේ එම සැකකරු ද පොලිසියට කොටුවී ඇති බවය. පොලිසිය ඔහුගෙන් ඒ වන විටත් ප‍්‍රශ්න කරමින් සිටියේය.කළුතර කොට්ඨාස බාර පොලිස් අධිකාරි ලලිත් පතිනායක මහතාගේ අධීක්ෂණය මත කළුතර නව පොලිස් අධිකාරි සරත් සී. පෙරේරා මහතාගේ මෙහෙයවීමෙන් මතුගම මූලස්ථාන පොලිස් පරීක්ෂක ප‍්‍රගති ලක්මිණි අබේසිංහ ප‍්‍රමුඛ අපරාධ විමර්ශන අංශය බාර ස්ථානාධිපති පී.ඩී.කේ. රුද්‍රිගු යන මහත්වරුන්ගේ උපදෙස් මත උප පොලිස් පරීක්ෂක ආනන්දසිරි ඇතුළු කණ්ඩායමක් සැකකරු අල්ලාගත් අතර ඔහුගේ ප‍්‍රකාශ ද සටහන් කර ගත්හ.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af0907059</link>
    <topic>බතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයි</topic>
    <author>බුද්ධිකා බ‍්‍රාහ්මණගේ</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝවාරිමාර්ග හා ජල කළමනාකරණ සහ වරාය සහ ගුවන් සේවා ඇමැති චමල් රාජපක්ෂනොවැම්බර්, දෙසැම්බර් මාසවල මහ කන්නයේ උතුරා පිටාර යන මැණික් ගඟ යල් කන්නයේ ජුලි අගෝස්තු මාසවල සිඳී වියළි යයි. කතරගම පුදබිමට එන බැතිමතුන් මැණික් ගඟෙන් නා පිරිසිදුවීමේ සිරිතක් ඇත. එහෙත් ගඟ සිඳෙන මාසවල එහි යන බැතිමතුන්ට බීමට සිදුවන්නේ ‘බවුසර්’ වලින් බෙදා හරින වතුරයි.මේ සියල්ල අද අතීතයක් බවට පත්වී අවසන්ය. මැණික් ගඟ හරස් කර වෙහෙරගල ඉදිකර ඇති මහා ජලාශය හේතුවෙන් ගඟ පිටාර ගැලීම නැවතී ඇති අතර ම අවුරුද්ද පුරාම ගඟට ජලාශයෙන් එක්වන ජලය හේතුවෙන් ගඟ සිඳී යාම ද නතර වී ඇත. අපේ කාලයේ ඉදිවූ මේ මහා දියවර පිළිබඳව වාරිමාර්ග හා ජල කළමනාකරණ සහ වරාය හා ගුවන් සේවා ඇමැති චමල් රාජපක්ෂ මහතා මෙසේ අදහස් දක්වයි.එල්ටීටීඊය පරදවා රටට සාමය ගෙන ඒමට මූලික වූයේ ඔබගේ බාල සොහොයුරන්. රාජපක්ෂ පවුලේ වැඩි මහල් සහෝදරයා ලෙස ඒ අවස්ථාවේ ඔබට දැනුණු සතුට කෙබඳු ද?වචනවලින් විස්තර කිරීමට අපහසු තරමේ සතුටක් වගේ ම ආඩම්බරයක් ඇති වුණා. දෙමාපියන් සිටියා නම් එය කෙසේ භුක්ති විඳිනු ඇත්දැයි ඒ අවස්ථාවේ මට සිහිපත් වුණා.මගේ ආශිර්වාදය නිරතුරුව සොහොයුරන්ට ලැබුණා. පුංචි කාලේ සිට ම අපි අතර ලොකු විශ්වාසයක්, එකිනෙකා කෙරෙහි ගෞරවයක්, සමඟියක් පැවතුණා. ඒ ශක්තිය නිසා රටේ ම සමඟිය, සාමය ගොඩනැගීමට අපට හැකිවුණා. වසර 75 ක කාලයක් පුරා ගිරුවාපත්තුවේ ජනතාව මෙන් ම රටේ ජනතාව අප කෙරෙහි තැබු විශ්වාසය රැකීමට හැකිවීම අප අත්කරගත් විශාල ම ජයග‍්‍රහණයයි.රජය යටතේ ඇති සාම්ප‍්‍රදායික ආර්ථිකය ගොඩනඟන ආයතන (වාරිමාර්ග හා ජල කළමනාකරණ) මෙන් ම ගෝලීය ආර්ථිකයට බද්ධ වීමට පසුබිම සකසන ආයතන (වරාය හා ගුවන් සේවා) රැසක් ම පාලනය වන්නේ ඔබ යටතේයි.අපේ රටේ භූගෝලීය පිහිටීම මෙන් කාලගුණික, දේශගුණික තත්ත්වයන්ට අනුව ආර්ථිකය ගොඩනැගීමේ මහා සංග‍්‍රාමයකට උර දී තිබෙනවා. ඒ සඳහා මා යටතේ ඇති අමාත්‍යාංශවලින් විශාල කාර්යභාරයක් කළ හැකියි මා විශ්වාස කරනවා. ආර්ථිකය දැවැන්ත ලෙස වෙනසකට භාජනය කිරීමේ අරමුණින් සුවිසල් කාර්යය භාරයක් සැලැසුම් කර කි‍්‍රයාවට නංවමින් තිබෙනවා.වාරිමාර්ග ප‍්‍රතිසංස්කරණය මෙන් ම නව වාරිමාර්ග ගොඩ නගමින් අපගේ පැරැණි වාරි ශිෂ්ඨාචාරයට නව පණක් දීම එහි මූලික අරමුණයි. දේශීය අරමුදල් මෙන්ම විදේශීය ආධාර මඟින් දැදුරු ඔය, උමා ඔය වැනි මහා වාරිමාර්ග ගොඩනැඟීම අප ඇරැඹූයේ ඒ අදහස් පෙරදැරි කරගෙනයි. අහස් දිය මුහුදට යා නොදී පොළොවේම රැස්කර තබාගෙන බතින් බුලතින් සශී‍්‍රක දේශයක් ගොඩ නැගීම අපගේ තේමා පාඨයයි.එලෙස සංවර්ධනය වන ජන ජීවිතය ගොඩනැගීමට අවශ්‍ය විදෙස් විනිමය වගේ ම ආයෝජන අලුතින් ඉදිවන හම්බන්තොට, ඔලුවිල්, ති‍්‍රකුණාමලය කොළඹ දකුණ ආදි වරාය වෙතින් ගලා එනු ඇතැයි අපගේ විශ්වාසයයි.වෙහෙරගල සියයට සියයක් ම දේශීය ජලාශයක් ලෙසයි හඳුන්වන්නේ.අපිට උරුම වී තිබෙන්නේ ලෝකය මවිත කරන අන්දමේ වාරි තාක්ෂණයක්. ඒ නිසාම වැව් තැනීමට විදෙස් තාක්ෂණය අත්‍යවශ්‍ය වන්නේ නෑ. වෙහෙරගල තැනූයේ අපේ වාරි ඉංජිනේරුවරුන්. ඊට වියදම් කළ මිලියන 2000 ක මුදල් සියල්ල සොයාගත්තේ දේශීය අරමුදල්වලින්.‘ලුණුගම්වෙහෙර’ ජලාශයේ වතුරින් ගොවිතැන් කළ දකුණේ මෙන් ම ඌව පළාතේ ජනතාවට එහි ජලය කිසිසේත් ප‍්‍රමාණවත් වූයේ නෑ. ඒ නිසා කාලයක් තිස්සේ ගොවීන් යෝජනා කළ, මැණික් ගඟ හරස් කර ජලාශයක් තනා වතුර ලබා දෙන ලෙස ඒ අනුව 2004 දී වත්මන් ජනාධිපතිතුමා අගමැතිව සිටියදී වෙහෙරගල ජලාශය තැනීමේ මුල්ගල් තැබුවා. වසර හතරක් වැනි කෙටි කාලයකදී මේ ජලාශයේ කටයුතු මුළුමනින් ම නිම කිරීමට අපි සමත් වුණා.මේ සඳහා මූලිකත්වය ගෙන කටයුතු කළේ වාරිමාර්ග දෙපාර්තමේන්තුවයි. ‘මව් ආර’ ඉදිකිරීමේදී දෙපාර්තමේන්තුව අත්දැකීම් සම්භාරයක් ලැබුවා. එම අත්දැකීම් වෙහෙරගල තැනීමට උපකාරි වූ බව මගේ විශ්වාසයයි.මේ සඳහා රජයේ යන්ත්‍රෝපකරණ දෙපාර්තමේන්තුවෙන් ද විශාල සහයෝගයක් ලැබුණා. වතුර බෙදා හරින සොරොව් (ගේට්ටු) තනා දුන්නේ යන්ත්‍රෝපකරණ දෙපාර්තමේන්තුවයි.වෙහෙරගල ජල ධාරිතාව කියුබික් මීටර් මිලියන 75 ක්. මැණික් ගඟ හරස් කර තැනීම නිසා ම කිසි දිනක මැණික් ගඟ නැවතත් පිටාර ගැලීමකට බඳුන් වන්නේ ද නැහැ. ඒ වගේ ම ගෙඟ් ජලය සිඳී යන කාලයේදී ජලාශයෙන් නැවතත් ගඟට ජලය ලබාදීම කෙරෙනවා. මේ හේතුවෙන් මැණික් ගඟ මින් මතු කිසිදාක සිඳී නොයනු ඇති.ජලාශයෙන් කතරගම අවට අලුතින් තනන ලද කුඹුරු හෙක්ටයාර් 500 කට පමණ ජලය ගෙන යන අතරම කතරගම තිස්සමහාරාමය අවට ප‍්‍රදේශයට පානීය ජල අවශ්‍යතා ද මෙයින් සම්පූර්ණ වනවා.මීට අමතරව ජලාශයේ වතුර ප‍්‍රදේශයේ ඇති වැව්වලට ලබාදෙනවා. කරිවිලවැව, මයිලගමුව, දෙටුගමුව, ජේත්තුකාරවැව, අක්කරවිස්ස, ගොනාගල වැව, ගෙරිකටුව වැව, කොහොඹන් දිගන, ආදී වැව් මෙන් ම තවත් කුඩා වැව් සිය ගණනක් වෙහෙරගල දියෙන් පෝෂණය කෙරෙනවා.අතීතයේ ලුණුගම්වෙහෙර ජලාශයෙන් පෝෂණය වූ හෙක්ටයාර් 4000 ක කුඹුරු පෝෂණය වන්නේත් වෙහෙරගල ජලාශයෙන්. මීට අමතරව තිස්සමහාරාම ප‍්‍රදේශයේ ඇති යෝධවැව, තිස්සවැව, උත්තරවැව, පන්නිගමුව, වීරවිල ආදී වැව් පෝෂණය කරන්නේත් වෙහෙරගල වතුරෙන්ම.ජලාශය තැනීම හේතුවෙන් යල, මහ කන්න දෙකට ගොවිතැන් කිරීමේ පහසුකම් සැලසෙයි. මේ හේතුවෙන් ඉදිරියේදී ප‍්‍රදේශයෙන් හොඳ අස්වැන්නක් අපේක්ෂා කළ හැකියි. ප‍්‍රදේශය වියළි බව නැතිවීම හේතුවෙන් පරිසරයට ඇතිවන බලපෑම වඩාත් හිතකරයි. භූගත ජල සම්පත පෝෂණ්‍ය වීම වැනි ප‍්‍රතිලාභ රැසක් මේ හේතුවෙන් වර්ධනය වන සම්පත්.වෙහෙරගල ජලාශයෙන් ආවරණය නොවන ඌව පළාතේ අනෙකුත් ප‍්‍රදේශ සංවර්ධනය කිරීමට නම් ‘උමා ඔය’ වඩා වැදගත් වනවා නේද?ඌව පළාතේ සංවර්ධනය වෙනුවෙන් වාරි කර්මාන්ත කීපයක්ම සංවර්ධනය ;කරෙනවා. ඒ අතර “උමා ඔය” ප‍්‍රධානයි. උමා ඔයෙන් වැල්ලවාය, තණමල්විල සියලු ප‍්‍රදේශ ආවරණය කළ හැකියි.මොනරාගල ප‍්‍රදේශය ආවරණය වන පරිදි යක්නෙල ජලාශය සංවර්ධනය කිරීමේ කටයුතු දැනටමත් අරඹා අවසන්. මේ වැව් සංවර්ධනය කිරීමේ කටයුතු ඉලක්කගත කාලයට අනුවම ඉතාමත් හොඳින් සිදු වෙනවා. තව අවුරුදු පහක් ගෙවී යන්නට මත්තෙන් මේ සංවර්ධනයේ නියම ප‍්‍රතිඵල ජනතාවට වෙතින් දැකගත හැකියි මා විශ්වාස කරනවා.බුද්ධිකා බ‍්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=af09070510</link>
    <topic>ආසියානු ශූරතාව දිනූ අපේ නෙට්බෝල් ශූරියෝ</topic>
    <author>සේමාලි කැල්ලපත සේයාරූ -දුෂ්මන්ත මායාදුන්න</author>
    <content>“මේ ආණ්ඩුවට, එල්ටීටීඊය වැනි සංවිධාන 10 ක් වුණත් මර්දනය කළ හැකියි”එකගොඩේ ඔක්කොම දාල පට පට ගාල වෙඩි තියන්න පටන්ගත්තාමෙරට ඩෙංගුවාට එරෙහිව කියුබානු බැක්ටීරියාවක්බොන්ඩ හිතෙන්නෙ ඇයි?අංශ භාග රෝග ලක්ෂණ දැනගෙන හිටියොත් හොඳයිජනමත පිටුවබත් පත අතට ගත්තා විතරයි කොටි පහරින් මහත්මයා වැටුණාකළු ගං පතුලෙන් අවසන් වූ බුද්ධික ගේ පේ‍්‍රම පුරාණයබතින් බුලතින් සශී‍්‍රක දේශයක් ගොඩ නැඟීම අපේ තේමා පාඨයයිආසියානු ශූරතාව දිනූ අපේ නෙට්බෝල් ශූරියෝහත්වැනි ආසියානු නෙට්බෝල් ශූරතා තරගාවලියේ දී මුළුමහත් ආසියාව ම දිනාගත් ජයග‍්‍රාහී ශ‍්‍රී ලංකා නෙට්බෝල් කී‍්‍රඩිකාවෝ පසුගියදා මවුබිමට පැමිණියහ. ශ‍්‍රී ලංකාව, පකිස්ථානය, මැලේසියාව, ඉන්දියාව, මාලදිවයින, සිංගප්පූරුව, හොංකොං, තායිලන්තය සහ චීන තායිපේ යන රටවල් නවයක සහභාගිත්වයෙන් පසුගිය ජූනි මස 19 – 28 අතර දිනවලදී මැලේසියාවේ ක්වාලාලාම්පූර් නගරයේ දී මේ තරගාවලිය පැවැත්විණි.ජාතික නෙට්බෝල් කණ්ඩායමේ පුහුණුකාරිණී තිලකා ජිනදාසසිවු වසරකට වරක් පැවැත්වෙන මේ තරගාවලියේ දී මෙවර ශ‍්‍රී ලංකාව ආසියානු නෙට්බෝල් ශූරතාව දිනාගනු ලැබූයේ සත් වසරකට පසුව ය. 1991, 1997 සහ 2001 යන වසරවලදී ශූරතාව දිනාගනු ලැබීමෙන් පසු 2008 වසරේදී ශ‍්‍රී ලංකා කණ්ඩායමට තෙවැනි ස්ථානය හිමිවිය.ජයග‍්‍රාහී ශ‍්‍රී ලංකා කණ්ඩායමේ පුහුණුකාරිණිය වන්නේ තිලකා ජිනදාසය. කණ්ඩායම් නායිකාව සසිකා සමරසිංහ ය. ජාතික පුහුණුකාරිණිය ලෙස තිලකා ජිනදාස පත්වීම් ලද්දේ පසුගිය වසරේ දෙසැම්බර් 30 වැනිදාය. ඒ මෙම ආසියානු ශූරතා තරගාවලිය ඉලක්ක කරගෙනය.සසිකා කණ්ඩායමේ නායකත්වයට පත්වූයේ ද පසුගිය වසෙර්ය. ඔවුන් දෙදෙනාගේ ජයග‍්‍රාහක මඟපෙන්වීම ඔස්සේ ශ‍්‍රී ලංකා නෙට්බෝල් කණ්ඩායම ආසියානු ශූරතාව දිනාගනු ලැබීය. ඒ පිළිබඳව ඔවුහු ‘සිළුමිණ’ට මෙසේ අදහස් දැක්වූහ.මුලින්ම අප හා කතාබහට එක්වූයේ ජාතික පුහුණුකාරිණී තිලකා ජිනදාසය. මෙරට දක්ෂතම මලල කී‍්‍රඩිකාවක වන ඇය 1991 වසරේදී මලල කී‍්‍රඩාව අතහැර නෙට්බෝල් කී‍්‍රඩාවට ප‍්‍රවිෂ්ඨ වූවාය.1993 – 1997 අතර කාලයේ ශ‍්‍රී ලංකා නෙට්බෝල් කණ්ඩායමේ කී‍්‍රඩා කළ ඇය 1997 වසරේ සිවුවැනි ආසියානු ශූරතාව දිනාගත් කණ්ඩායමේ උප නායිකාව ද වූවාය. 1998 දී මාලදිවයිනේ ජාතික නෙට්බෝල් කණ්ඩායමේ පුහුණුකාරිණිය ලෙස පත්වූ තිලකා 2006 වසරේ දී ශ‍්‍රී ලංකාවේ තරුණ නෙට්බෝල් කණ්ඩායම බාර ගත්තාය.ජාතික නෙට්බෝල් කණ්ඩායමේ පුහුණුකාරිණිය ලෙස පත්වීම් ලැබ ආසියානු ශූරතා තරගාවලිය ඉලක්ක කරගෙන කණ්ඩායම මෙහෙය වූ ආකාරය තිලකා අප හා විස්තර කළාය.”මං කණ්ඩායම බාර අරගෙන මුලින් ම පුහුණුවීම් පටන්ගත්තේ ශාරීරික යෝග්‍යතා ව්‍යායාමවලිනුයි. මට මේ සඳහා කාලය තිබුණේ හරියට ම හය මාසයයි. මට ලැබී තිබුණේ අත්දැකීම් බහුල සහ අත්දැකීම් අඩු වශයෙන් සමබර වූ කණ්ඩායමක්. ඒ නිසා ප‍්‍රථම මාස තුන ශාරීරික යෝග්‍යතා ව්‍යායාමවලින් පසුව තමයි කී‍්‍රඩා පුහුණුවට ගියේ.මෙහිදී අප ලද විශේෂ පිටුවහලක් වුණේ මැයි 15 – 30 අතර කාලයේ දී මාලාවි රටේ ආරාධනාවකට අනුව එරට තරග සංචාරයකට එක්වන්න ලැබීමයි. ඕනෑම රටක් ජාත්‍යන්තර තරගාවලියකට සහභාගිවීමට පෙර ජාත්‍යන්තර තරගාවලි කීපයකට සහභාගිවීම විශේෂයි. මාලාවි කියන්නේ ලෝකයේ නෙට්බෝල් ශ්‍රේණිගත කිරීම්වල පස්වැනි තැන ඉන්නා රටයි. නෙට්බෝල් කණ්ඩායමේ නායිකා සසිකා සමරසිංහඑම තරග සංචාරයේ ලද අත්දැකීම්වල ප‍්‍රතිඵලය මෙම ජයග‍්‍රහණයයි. අත්දැකීම් ලබාගැනීම සඳහා ගිය එම මාලාවි සංචාරය මෙම ජයග‍්‍රහණය හොඳින් ජයගැනිම සඳහා ඉවහල් වුණා. ආසියානු සංඛ්‍යා ලේඛන බැලූවිට කිසිම කණ්ඩායමක් අවසාන තරගයකදී ලකුණු 70කට එහා අරන් නැහැ. අපට මෙතරම් විශාල ලකුණු පරතරයක් ඇතිව ජයග‍්‍රහණය කරන්න ලැබුණේ මාලාවි තරග සංචාරයෙන් ලද අත්දැකීම් නිසා යැයි මාත් කී‍්‍රඩිකාවනුත් විශ්වාස කරනවා.කී‍්‍රඩා පුහුණු න්‍යාය අනුව ඕනෑම දෙයක් ඉහළම තත්ත්වයට පත්වූ පසු ඒ අයට කි‍්‍රයාකාරී විවේක කාලයක් (active rest) ලබා දෙනවා. එහි අදහස භාරය අඩුවෙන් (Training load) පුහුණු කිරීම් කරවීමයි.එම කි‍්‍රයාකාරී විවේක කාලයෙන් පසු ක‍්‍රමවත් පුහුණු න්‍යායක් යටතේ නැවතත් ආසියානු ශූරතා තරගාවලිය ඉලක්ක කරගෙන කි‍්‍රයාකාරී පුහුණුවක් ලබා දුන්නා. එය ද මේ ජයග‍්‍රහණයට හේතුවක් ලෙස මා හිතනවා.මෙහිදී වැදගත් ම දෙය වන්නේ කී‍්‍රඩිකාවන්ගේ කැපවීම, විනය සහ අභිමතාර්ථය යි. අප කණ්ඩායමේ ඒ දෙය හොඳින් ම තිබුණා. එසේම මේ කණ්ඩායමේ කී‍්‍රඩිකාවන් අතර වූ කණ්ඩායම් හැඟීම ඉතා ඉහළයි. ජ්‍යෙෂ්ඨ කනිෂ්ඨ කියා බේද තිබුණේ නැහැ. සැමවිටම කනිෂ්ඨයන් ජ්‍යෙෂ්ඨයන් කියූ දේ පිළිගත්තා.එසේම කී‍්‍රඩා අමාත්‍යංශයෙන් ලද සහයෝගය සහ නෙට්බෝල් අතුරු පාලක කමිටුව දැක්වූ කැපවීමත් උනන්දුවත් ජයග‍්‍රහණයට හේතුවක් වුණා. මහරගම තරුණ සේවා සභාව අපට උදව් කළා. සුගතදාස ගෘහස්ථ කී‍්‍රඩාගාරය ඉල්ලූ පමණින් පුහුණුවීම් සඳහා ලැබුණා. අපේ කී‍්‍රඩිකාවන් මාස හය පුරාම ශාරීරික යෝග්‍යතා ව්‍යායාම කළේ සෙලින්කෝ ශාරීරික පුහුණු මධ්‍යස්ථානයේ. එය අපට නොමිලයේ ලැබුණා. මේ සියල්ල අපගේ ජයග‍්‍රහණයට හේතුවුණා.”අපට ඉතා හොඳ තරුණ කණ්ඩායමක් ජාතික කණ්ඩායම ලෙස ලැබී ඇතැයි පැවසූ ජාතික පුහුණුකාරිණිය කණ්ඩායමේ ඉදිරි තරගාවලි පිළිබඳව ද සඳහන් කළාය.”2011 වසරේ පැවැත්වෙන ලෝක ශූරතා තරගාවලියට සහභාගිවීමට අප දැන් සුදුසුකම් ලබා තියෙනවා. අපට මේ සඳහා සූදානම්වීමට තිබෙන වසර දෙකක කාලයේ දී ක‍්‍රමවත් පුහුණුවක් දිගටම කරගෙන ගියොත් ලෝක ශ්‍රේණිගත කිරීම්වල ඉහළ තැනකට එන්න අපට පුළුවන් වේවි. අපේ කී‍්‍රඩිකාවෝ දැන් ඉහළම තලයට ඇවිත් ඉන්නේ. කි‍්‍රකට් හා මලල කී‍්‍රඩාවලදී කළාක් මෙන් රජයේ විශේෂ අනුග‍්‍රහයෙන් දීර්ඝ කාලීන පුහුණු කිරීම් කළොත් අපට ලෝකයේ හොඳ තැනකට එන්න පුළුවන් වේවි.”මෙවර තරගාවලියට සහභාගි වූ සිංගප්පූරුව, මැලේසියාව වැනි රටවල කණ්ඩායම් ඉතා ඉහළ තාක්ෂණයකින් සහ භෞතික සම්පත්වලින් සමන්විත වූ බව පැවසූ තිලකා ජිනදාස ඒ සියල්ල අපේ කී‍්‍රඩිකාවන්ගේ කැපවීම සහ දක්ෂතාවට යටවූ බවත් පැවසුවාය.”මා කී‍්‍රඩා කළ කාලයට වඩා දැන් කණ්ඩායමට තාක්ෂණික සම්පත් තියෙනවා. එහෙත් ඊටත් වඩා ඉහළ උසස් තාක්ෂණයක් සහිත සියලු සම්පත්වලින් යුතු සිංගප්පූරු කණ්ඩායම අපේ අතින් පැරදුණේ 48 සහ 78 ක් ලෙසයි. එහි ලකුණු පරතරය 30ක් වුණා. අපේ කණ්ඩායම සතු හොඳ ජවයට ඒ සියල්ල යටවුණා. හිතුවොත් අපට කරන්න බැරි දෙයක් නැහැ” යැයි ද ඇය කීවාය.ජාතික නෙට්බෝල් කණ්ඩායමේ නායිකා සසිකා සමරසිංහ දක්ෂ වොලිබෝල් කී‍්‍රඩිකාවකි. 1999 වසරේ සාෆ් ක‍්‍රීඩා තරගාවලියේ රිදී පදක්කම දිනාගත් වොලිබෝල් කණ්ඩායමේ ද ඇය කී‍්‍රඩා කළාය. පාසල් අවදියේ සිටම වොලිබෝල් කී‍්‍රඩා කළ සසිකා වොලිබෝලය අතහැර නෙට්බෝලයට අතගැසුවේ 2000 වසරේදීය.ඒ ජාතික කනිෂ්ඨ නෙට්බෝල් කණ්ඩායමට එක්වීමෙනි. ගම්පහ දීප්ති කී‍්‍රඩා කණ්ඩායමේ දීප්තිමත් කී‍්‍රඩිකාවක වූ ඇය 2008 වසරේ සිංගප්පූරුවේ පැවැති ආසියානු සය සාමාජික ශූරතා තරගාවලියේ දී මෙරට කණ්ඩායමේ නායිකාව බවට පත්වූවාය. එය ඇයගේ නායකත්ව ගමනේ ඇරැඹුමය.ඇය අප හා මෙලෙස කතාබහට එක්වූවාය.”මගේ ඇඟ හැදිලා තිබුණේ වොලිබෝල් කී‍්‍රඩාවටයි. වොලිබෝල් කී‍්‍රඩාවේ උඩ පැනීම වැනි දේ නෙට්බෝල් කී‍්‍රඩාව සඳහා හොඳින් උපකාරී වුණා.කණ්ඩායම් නායිකාව ලෙස මං හැමවිටම කණ්ඩායම එකමුතුව තබාගෙන කණ්ඩායම් හැඟීමෙන් යුතුව දැඩි අධිෂ්ඨානයෙන් කණ්ඩායම මෙහෙයවීම කළා. අපේ ජයග‍්‍රහණයට කණ්ඩායමේ සෑම කී‍්‍රඩිකාවක් වෙතම වූ ඒ අධිෂ්ඨානය සහ කැපවීම හේතුවක් වුණා.තරගාවලියකට පෙර අපට ක‍්‍රමානුකූල පුහුණුවීමක් ලැබුණා. ඉන් හය මාසයක් එක දිගට ලැබුණු ශක්තිවර්ධන ව්‍යායාමය ඉතා වැදගත් වුණා. මේ තරගාවලියට මුහුණදීම සඳහා හොඳ ජවයක් හා අඩිතාලමක් අපට ලැබුණේ එම ව්‍යායාමවලිනුයි.මුලදී එක දිගට ශාරීරික යෝග්‍යතා ව්‍යායාමවල නිරත වෙද්්දී එක දිගට ඒවායේ යෙදෙන්නේ මේවා මොකටද කියා හිතුණා. ඒත් පසුව ඒවායේ අවශ්‍යතාව දැනෙද්දී ඉතාමත් උද්යෝගයෙන් හා උනන්දුවෙන් සැවොම ශාරීරික ව්‍යායාමවලට මුහුණ දුන්නා.ජාතික නෙට්බෝල් කණ්ඩායමේ ජයග‍්‍රහණයෙන් උදම් අනද්දීඅපට මුලින්ම තරග වදින්න වුණේ හොංකොං කණ්ඩායම සමඟයි. එම කණ්ඩායම ඉතා ඉහළ තාක්ෂණයකින් යුක්තයි. එසේම විවිධ ජාතීන්ට අයත් කී‍්‍රඩිකාවන් එහි කී‍්‍රඩා කළා. ඔවුන් හරිම දක්ෂයි. අප ඒ කණ්ඩායම සමඟ කී‍්‍රඩා කළ පසු අප සිටින ස්ථානය කුමක්ද කියා අපට තේරුණා. ඉන්පසු එකදිගට ගහපු සෑම තරගයකින්ම පාහේ අපි ලොකු පරතරයක් ඇතිව ජයග‍්‍රහණය කළා.මීළඟට ඉන්දියානු කණ්ඩායම හොඳ උස මහත කී‍්‍රඩාකාවන්ගෙන් යුක්තයි. පකිස්ථාන කණ්ඩායමත් දක්ෂ කණ්ඩායමක්. අප මේ තරග දෙකේදීම පිළිවෙළින් 103 හා 102 ලෙස ලබාගෙන ජයගත්තා. ඉන්දියාවට ලබාගත හැකිවූයේ ලකුණු 27යි. පකිස්ථානය 12යි. මැලේසියානු කණ්ඩායමත් මුල් වටවලදී හොඳ තරගයක් දුන්නා. ඒවාත් අප හොඳ ලකුණු පරතරයකින් ජයග‍්‍රහණය කළා.අපේ අවසන් තරගය තිබුණේ සිංගප්පූරුව සමඟයි. 2005 වසරේ ශූරතා තරගාවලියේ දී අප රට පරාජය වූයේ මැලේසියාවටයි. එසේම 2006 හා 2008 වසරවල යොවුන් තරගාවලියේදීත් අවසන් තරගයේදී අපේ කණ්ඩායම් මැලේසියාවට පරාජය වුණා. ඔවුන් හොඳ ජ්‍යෙෂ්ඨ පළපුරුදු කී‍්‍රඩිකාවන්ගෙන් සමන්විතයි. 2005 වසරේ කී‍්‍රඩාකළ කණ්ඩායමේ වැඩි දෙනෙක් මෙවරත් කී‍්‍රඩා කළා.මේ නිසා මුලදී අපට පොඩි චකිතයක් ඇතිවුණා මැලේසියාව අපට හොඳ තරගයක් දෙයි කියා. සිංගප්පූරුව ලකුණු 15කින් මැලේසියාව ද පරාජය කළා. ඒ නිසා අප හිතුවා ඒ අය අපට කරට කර තරගයක් දෙයි කියා. ඒත් පළමු කාර්තුවේ ඉඳන්ම ඉස්සරහින් ඉන්න අපට පුළුවන් වුණා. තරගය පටන් ගත්විට අපේ ලකුණු පරතරය එන්න එන්නම වැඩිවුණා. අන්තිමේදී අප අවසන් තරගය ලකුණු 77-48 ක් ලෙස සිංගප්පූරුව පරදවා වැඩි ලකුණු 29කින් ජයගත්තා” යැයි සසිකා කීවාය.ඉදිරියේ එළඹෙන පොදු රාජ්‍ය මණ්ඩල තරගාවලිය සඳහා සුදුසුකම් ලැබීමේ ශ්‍රේණිගත කිරීමේ තරගාවලියට මුහුණ දීම සිය කණ්ඩායමේ මීළඟ ඉලක්කය බව කී සසිකා ඒ සඳහා ඉදිරි මාස තුන ඇතුළත හැකිතරම් ජාත්‍යන්තර තරගාවලිවලට මුහුණ දිය යුතු යැයි ද පැවසුවාය.”නෙට්බෝල් අතුරු පාලක මණ්ඩලය සහ අමාත්‍යංශය එවන් තරගාවලිවලට සහභාගිවීමට සහ විදේශ කණ්ඩායම්වලට මෙරටට ආරාධනා කර අපිට තරගාවලිවලට සහභාගි වීමට අවස්ථාව ලබාදෙනවා නම් හොඳයි. 2011 ආසියානු ශූරතා තරගාවලියට අප දැන් සුදුසුකම් ලබා තියෙනවා. එයට මුහුණදීම සඳහා දිගුකාලීන ක‍්‍රමවත් පුහුණුවක් ලැබිය යුතුයි. එසේම හොඳ භෞතික සම්පත් ලැබිය යුතුයි. එවිට අපට ඒ ඉලක්කය සපුරාගත හැකිවේවි.අපේ ඇතැම් කී‍්‍රඩිකාවන් ඉතා දුෂ්කර ප‍්‍රදේශවල සිට පාන්දර පුහුණුවීම් සඳහා එනවා. ඒ අයට පහසුකම් දීම වගේම රැකියාවන්හි නියුතු කී‍්‍රඩිකාවන්ට ද මීට වඩා හොඳ පහසුකම් ලබා දෙනවා නම් හොඳයි” ය.ැයි ද සසිකා කීවාය.සේමාලි කැල්ලපත සේයාරූ -දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907051</link>
    <topic>තිස් වසරක් තිස්සේ කවියෙන් ජනයා පිනවන කවි චන්දරේ</topic>
    <author>ඉනෝකා සමරවික‍්‍රම ඡායාරූප - සුදම් ගුණසිංහ</author>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකසහජයෙන් තිබූ කවි ලිවීමේ කීමේ හැකියාව වඩාත් ඔප මට්ටම් වූයේ අච්චු කන්තෝරුවල කටයුතු කරද්දී ය.යම් ශෝචනීය පුවතක් ලැබුණු විට ඔහු එය කවියට නඟන්නේ ය.කවි කොළය මුද්‍රණය කරගන්නේ ය. ඔහු මුලින් ම යන්නේ දියපැරැල්ල හංදියට ය. ඔහු හඬ ගා කවි කියන්නේ ය. එක්කෙනා දෙන්නා ඔහු වටා එක් වන්නෝ ය. එතැනින් ඇරැඹෙන ඔහුගේ කවි කොළ වෙළෙඳ්‍රම පිට පළාත්වල පොළ හා කඩපිල්වලට ද පැතිර යන්නේ ය.ආදායම සරු වූ දාට ඔහු ගෙදර එන්නේ එළවළු, මාළු ආදී ගෙදරට අවශ්‍ය කනබොන දෑ මලුවල පුරවා ගෙන ය. මේ වසර තිහකට වැඩි කාලයක් කවි චන්දරේ ජීවත් වූ විදිහයි. ඔහු සුර සැප නො සොයයි.ජීවිතය සැහැල්ලුවෙන් ගත කිරීම ඔහුගේ පැතුම ය.දැන් ඔහුගේ වයස අවුරුදු හැට අටකි.බුලත්සිංහල ආසනයට අයත් ගොවින්නේ දේවමුල්ල රතුගෙ වත්තේ පදිංචි චන්ද්‍රසේන වික‍්‍රමාරච්චි පිළිබඳව ඔබ ද දන්නවා විය හැකි ය. ඔහු කවියෙකි. කවි චන්දරේ නම් වන මේ කවි කොළකාරයා පිළිබඳව අපට දැනගන්නට ලැබුණේ අහම්බෙනි. මීට වසර තිහකට තිස් දෙකකට පමණ පෙර කවි කොළයක් රැගෙන රට වටා ගමින් ගමට යන්නට හුරු වූ ඔහු අද ද එම කාර්යයේ නියැළෙන්නේ ය.සහෝදර සහෝදරියන් පස් දෙනෙකුගෙන් යුතු පවුලේ හතර වැනියා වූ චන්ද්‍රසේන දේවමුල්ල මිශ‍්‍ර පාසලේ හත් වැනි ශ්‍රේණිය දක්වා ඉගෙනුම ලැබුවේ ය.“මං ඉගෙන ගත්තේ හතේ පංතිය දක්වා පමණයි. අපේ තාත්තා තැපැල් කන්තෝරුවක පියන් රස්සාවක් කරලා තියෙනවා. ඒ ඇරෙන්න මඟුල් කපුකම් කළා. අෂ්ටකත් කිව්වා. කොහොම හරි මම ඉස්කෝලෙන් අයින් වුණාට පස්සේ තාත්තා මාව අතුරේ ‘නිව්සිටි මුද්‍රණාලයේ’ මුදලාලිට ගිහින් බාර දුන්නා. වැඩ උගන්නන්න කියලා. එතකොට මට වයස අවුරුදු දාහතරක් විතර ඇති.එතැනින් වැඩ ඉගෙන ගත්තා. ඊට පස්සේ අච්චු කන්තෝරු කිහිපයකම වැඩ කළා. එක දිගට එකම තැන වැඩ කරන්න බැරි දුර්වලකම් මට තියනවා. මම කාලයක් දවස කන්තෝරුවේ අකුරු ඇමිනුවා. ඒකාලේ මට කවියෝ ලේඛකයෝ හඳුනා ගන්න ලැබුණා. ඊට කාලෙකට පස්සේ මම පී. මලල්ගොඩ මහත්තයගෙ ‘කවිය’ පත්තරේ වැඩ කළා. පී. මලල්ගොඩ මහත්මයා මට කටයුතු ටික පවරලා යනවා. සමහර දවස්වලට මම නොගැලපෙන කවි පද ගැලපෙන්න හදනවා. මලල්ගොඩ මහත්මයා කියනවා හදලා පෙන්වන්න කියලා. ඒ කාලේ හරිම සුන්දරයි කාලයක් ඇත්ත කන්තෝරුවෙත් වැඩ කළා.එක දිගට එක තැනක රස්සාවක් කළ නොහැකි වූ චන්දරේ අච්චු කන්තෝරුවක කටයුතු කරන අතරේම කවි කොළයක් ලිව්වේ ය. ඒ ‘මරු සිරා’ ‘එල්ලා මරා දැමූ කාලයයි. මරු සිරාගේ කතාව පිළිබඳව සිතේ හටගත් හැඟීම් ඔහු කවි කොළයට නැඟුවේය. ඉන් පසු ඔහු බස් නැවතුම් වල, පොළවල කියවා විකිණීමට පටන්ගත්තේ ය. ඔහුගේ කටයුත්ත සාර්ථක විය. මිනිස්සු ඔහුගේ කවි කොළය මිලට ගත්තෝ ය.“ඒ කාලේ කවි කොළයක් ශත තිස් පහයි. පසුව සත පනහ වුණා. ඊට පස්සේ රුපියල දෙක වැඩි වුණා. දැන් නම් කවි කොළයක් රුපියල් දහයයි. මම කවි කොළේ අරගෙන ගමින් ගම යනවා. මිනීමැරුම්, ගැන තමයි කවි කොළයේ තියෙන්නේ. ඒ සිද්ධිය වෙච්ච ගම හා අවට ගම්වල කවි කොළයත් අරගෙන යනවා. සිද්ධිය වෙච්ච අලුත කවි කොළයට හොඳ ඉල්ලුමක් තියෙනවා.ඔහු මේ වනවිට කවි කොළ 185 ක් පමණ ලියා පළකර ඇත්තේ ය. ඒ අතර මරු සිරාගේ මරු කතාව, ලංගමට ගිය කල දවස, කැලෑ රූමතිය. කවි කොළය කර්තෘ හිරගෙදර සිට ලියූ කවි, පරගොඩ මෝල්කාවේ තුන් මිනීමැරුම, අරක්කු බෝතලය කළ හදිය, හල්ලල අයියගේ අභිරහස් මරණය, මේ අතර වේ.යම් සිදුවීමක් පිළිබඳව තොරතුරු දැනගත් පසුව ඔහුට එය ලියා පළකර ගන්නට ගතවන්නේ පැය 4 ක් වැනි සුළු කාලයකි. මුල් කාලයේදී කවි ලිවීම, අකුරු ඇමිණීම, සෝදුපත් කියවීම හා මුද්‍රණය කර ගැනීම යන සියල්ල සිදුවුණේ ඔහුගේ ම දෑතිනි. අද ඔහු කටයුතු කරන්නේ ඊට මදක් වෙනස් ආකාරයෙනි.කඩපිළ ගාව කවි කියමින්ඒ කාලේ ඉඳලම මගෙ පුංචි බලාපොරොත්තුවක් තිබුණා පුංචියට හරි අච්චු කන්තෝරුවක් පටන් ගන්න. ඒත් මට ඒක කරගන්න බැරි වුණා. මම හැමදාම පත්තර බලනවා. ඒවායේ තිබෙන මිනීමැරුම්, ශෝචනීය සිදුවීමක් ගැන තමයි කවි කොළයට ගන්නේ. මුලින් ම කවි ටික ලියලා බලන්න දෙන්නේ මගෙ බිරියට. හරි වැරැදි හදාගෙන ඊට පස්සේ අච්චු කන්තෝරුවට ගිහිල්ලා කොළ දාහක් විතර මුද්‍රණය කරගන්නවා. ගමෙන් පිට ගියොත් දවස් දෙක තුනක් ඉන්නවා. මෙහෙම ගිහින් හම්බකර ගත්ත මුදලින් මම දරුවෝ හතර දෙනාට ඉගැන්නුවා. කන්න බොන්න දුන්නා. ඒ ඇරෙන්න ගෙවල් දොරවල් නම් හදාගන්න බැරි වුණා.ගරා වැටුණ ගෙය දැනට චන්ද්‍රසේන, බිරිය පියවතී හා බාල දරුවා ජීවත් වෙති. ඔහුගේ බාල පුතු හමුදා සේවයේ යෙදී සිටී.ඔහු අහිංසක ගැමියෙකි. සුදු ජාතික ඇඳුමෙන් සැරසී සිටින ඔහු ජීවිතයේ සියලු දුක් තැවුල් විඳ දරා ගන්නේ කවි කොළය විකිණීමෙනි. කවි කොළය නිසා ඔහු ලැබූ පැසසුම් මෙන් ම ඒ නිසා ම විඳින්නට වූ යම් යම් දුෂ්කරතා ද බොහෝ ය. ඇතැම් සිදුවීම් සිහි කරන ඔහු අද හිනැහෙන්නේ ය.“දවසක් මම අඟුලානේ මොරටුව පැතිවල කවි කොළෙත් අරගෙන ගිහිල්ලා ගෙදර එනකොට රෑ වුණා. දියපැරැල්ල හන්දියෙන් බස් එකෙන් බහිනකොට නවය හමාරට විතර ඇති. ඔලුවත් ටිකක් කැක්කුමයි. කරන්න දෙයකුත් නෑ. ඇඳගෙන හිටපු ඇඳුම් ටික ගලවලා බෝක්කුව උඩින් තියලා ඇළට පැනලා නෑවා. ඒ නාන ගමන් මෙහෙම කිව්වා.මොරටු පුරයේ ඇවිද ඇවිදලා විකුණ විකුණා කවි කොළේදියපරැල්ලෙ දි බස් එකෙන් බැස තාම ගෙදරට යන වෙලේඔලුව කැක්කුම හින්දම මා හට ඉවස ගන්නට බැහැ බොලේමෙන්න කවි කොළ කාරයා නිරිවස්තරෙන් නානවා ඇළේඔහුගේ කවි හඬ මනරම් ය. ඇතැමුන් රුපියල් දහයක් දී කවි කොළය මිලට ගන්නා අතර තවත් කීයක් හෝ ඔහු අත මිට මොළවයි. ඒ ඔහුගේ කවි ගායනය වෙනුවෙනි. එමෙන් ම ඇතැමෙක් ඔහු කැඳවා ගෙන ගොස් දිවා ආහාරය ලබාදෙති. නැතිනම් තේ එකක් රැගෙන දෙයි.“මේ සියලු සැලකිලි ලැබෙන්නේ මම කවි කොළ කාරයෙක් නිසා. සමහරු හරි ආසයි කවි කොළ අහන්න. දවසක් මට මාර වැඩක් වුණා. ගාල්ල පැත්තේ එක්තරා රෝහලක බිළිඳෙක්ව මැරුණයි කියලා මිනී කාමරේට දාලා තිබුණා කියලා පත්තරේක ප‍්‍රවෘත්තියක් තිබුණා.මම ඒ ගැන කවි ලිව්වා. ලියලා කවි කොළයත් අරගෙන ගිහිල්ලා ඒ රෝහල අසල කවි කිය කියා කවි කොළේ විකුණුවා. මිනිස්සු එනවා කවි කොළේ ගන්නවා ඉස්පිරිතාලෙට යනවා ලෙඩ්ඩුන්ව ටිකට් කපාගෙන ගෙදර අරගෙන යනවා. අන්තිමට රෝහලේ ලොකු දොස්තරයි පොලිසියේ ලොකු මහත්තයයි මාව කැඳෙව්වා. තොරතුරු ඇහුවා. මම කිව්වා අහවල් පත්තරේ තමයි විස්තරේ තිබුණේ කියලා.සිය බිරිය සමඟසතියක් ගාල්ලේ හිරගෙදර රිමාන්ඩ් එකේ හිටියා. උසාවි දැම්මා. රුපියල් 500 ක ඇප මත මුදා හැරියා. ඔහුට තවත් වරක් මහ උළුගෙදරට ළගින්නට විය. ඒ පළාතේ දේශපාලනඥයෙකුට කී කවියක් නිසාවෙනි.ඔහු කවියෙන් අදාළ දේශපාලනඥයාට ඉල්ලා අස්වන්න යැයි ආරාධනය කළේ ය. මේ පිළිබඳව කෝපවූ දේශපාලනඥයා ඔහුට නඩු පැවැරුවේ ය. අවසන කවි චන්දරේට මාස පහකුත් දවස් පහක් මහඋළුගෙදර ළඟින්නට සිදු විය. එහිදී ඔහුට කලට වේලාවට නාන්නට ලැබුණේ නැත. බන්ධනාගාර අධිකාරිවරයා උදෑසන සිරමැදිරි පිරික්සමින් යනවිට ඔහු හඬ නඟා කවියක් කීවේ ය.  ඇස් පී මැතිතුමනි ඇවිදින හතරවටපොඩියක් නවතින් මේ බෝ සෙවණ යටසිදුවී ඇති විපත කියනෙමි කවියකුටඅනුකම්පාව හිමිවිය යුතුය මටබන්ධනාගාර අධිකාරිවරයා මොහොතකට නැවතුණේ ය. ඔහු දෙවැනි තෙවැනි කවි ද කීවේය.  දින එකොළහකි මා මෙහි විත් ගතවූවේහරියට දින තුනයි මගෙ අම්මපා නෑවේමහිමෙන් ඔබතුමාගේ ඇති කරුණාවේමට නාගන්න අද දින ඉඩ ලැබුණාවේ(ඔහුට ඊළඟ කවි පද දෙක මතක නැත) අවසානයේ ඔහු මෙසේ කීවේය.  “පරිස්සම්කර තියා ගන්නෙමි ගෙදර යනකොට දීලා යන්නට දෙන්න කිව්වොත් හොඳයි මැතිඳුනි මටත් පැදුරක් නිදාගන්නට”බන්ධනාගාර අධිකාරිවරයා ඔහුගේ කන්නලව්වට ප‍්‍රතිචාර දැක්වූයේය. එතැන් පටන් සිරගෙදර සිටින තුරුම ඔහුට දිනපතා නාන්නට ලැබුණු අතර නිදියන්නට පැදුරක් පමණක් නොව කොට්ටයක් ද ලැබුණේ ය.කවි චන්දරේ බුලත්සිංහල ප‍්‍රාදේශීය සභාවට වාමාංශික පෙරමුණෙන් ඡන්දය ද ඉල්ලුවේ ය. ඔහුට ඡන්ද 487 ක් ලැබිණි.ඔහුට කවිය පිළිබඳව සහජ හැකියාවක් ඇත්තේ ය. කවි කොළයට අමතරව ඔහු වෙසක්, පොසොන් පොහොයවලට පහන් කූඩුවල, තොරන්වල කවි කියන්නට ද යන්නේ ය. අච්චු කන්තෝරු දෙසීයක පමණ සේවය කර ඇති කවි චන්දරේ අද නොව හෙට ද කවි කොළය රැගෙන ගමින් ගම යනු ඇත.“ඉස්සර අච්චු කන්තෝරුවල වැඩ කරද්දී රුපියල් එකසිය දෙකක් විතර ලැබුණා. දැන් වුණත් කවි කොළ වෙළෙඳ්‍රම නරක නැහැ. මම මැරෙන තුරුම මේ කාර්යය කරනවා.(විශේෂ ස්තුතිය සනත් පියසේන මහතාට)ඉනෝකා සමරවික‍්‍රම ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907052</link>
    <topic>සමහර භූමදානවලදී කනත්තේ ස්වරූපය වෙනස් වෙනවා</topic>
    <author>කීර්ති මෙන්ඩිස්</author>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරක“ටජ් මහලක් තනවන්න බැහැ මට ඔබේ සෙනෙහසට හිමි... හිස් අහසේ ගෑවෙන්න තරමට ගී සෑයක් බඳිමි...”කරුණාරත්න අබේසේකර විසින් රචිත මේ ගීතය අද කා අතරත් ජනපි‍්‍රය ගීතයකි. ජනපි‍්‍රය ගායකයකු වූ එච්.ආර්. ජෝතිපාලයන් විසින් ගායනා කරනු ලබන මෙම ගීතය තේමා කොටගෙන සැකසු ‘ගී කුළුණ’ තවමත් බොරැල්ල කනත්තේ සැරිසරන කාගේත් දෙනෙතට හසුවනු නියතය.මේ එවන් දහසකුත් එකක් සිහිවටනයන් ගෙන් පිරුණු බොරැල්ල කනත්තේ කතාවයි.මෙලොව ජීවත්වන සෑම කෙනකුම කවදා හෝ යා යුතු තැනක් ඇත. මෙම භූමිය සිත්පිත් නැති පිරිසක ගේ වාස භූමියක් වුවද අප ද කවදා හෝ මේ සිත්පිත් නැති භූමිය කරා යා යුතුව ඇත. මරණය කාටත් පොදු දෙයකි. මරණය කවදා කොතැන කෙලෙස සිදුවේදැයි කාටත් කිව නොහැකිය. එහෙත් කවදා හෝ අපි මරණයට මුහුණදිය යුතු වෙමු. සමහරුන් මෙලොව ජීවත්වන්නේ මරණය තඹ සතේකටවත් මායිම් නොකරමිනි.පොහොසතාට, කෝටිපතියාට මෙන් ම දුප්පතාට හා හිඟන්නාට පවා මරණය පොදුය. ඔවුන් මෙලොව ජීවත්වන්නේ එක එක ආකාරයට වුවද නැති බැරි ඇති හැකි හැමදෙනාම ජීවිතයෙන් සමුගත් දා යන්නේ එකම එක තැනකටය. ඒ සොහොන් පිටියකටය. නැතහොත් කනත්තකටය.සේනානායක පරම්පරාවට අයත් කලාත්මක සොහොන් ගැබජීවත්ව සිටිනා කාලයේදී මිනිසාගේ වටිනාකම නොදත් සමහරු මියගිය පසු සමාජයට ලෝකයට පෙනෙන්නට ප‍්‍රාණය නිරුද්ධ දේහයට ගරුබුහුමන් දක්වති. විශාල මුදලක් වියහියදම් කරමින් ‘ලෝකයාට පේන්නට’ අවමඟුල පවත්වති. අශ්වාරෝහකයන් පිරිවරාගෙන පෙරහරකින් දේහය කනත්තට රැගෙන එති. මිනිය වළ දමන්නට කනත්තේ හොඳ තැනක් සොයති. ඉන්පසු මිල කළ නොහැකි තරමේ වටිනා කිරිගරුඬ දේව දූතයන් ගෙන් යුතු සොහොන් කොත් තනති.කලක් පාළුවට ගොස් හුදකලා මූසල ස්වභාවයක් ගත් කනත්ත අද ඊට හාත්පසින්ම වෙනස් තැනකි. අද එය ලස්සනට වවන ලද මල් ගසින් පිරුණු උද්‍යානයක සිරිය උසුලයි.කලක් කනත්ත දෙස කව්රුත් බැලුවේ චකිතයකිනි. නැතහොත් තිගැස්සීමකිනි. කනත්තේ හොල්මන් ඇතැයි බොහෝ අය කියති. වේගයෙන් ඉගිලෙන ලොකු වව්ලන්ගේ ශබ්දය මෙම හොල්මන් කතා දෙගුණ තෙගුණ කරයි. සුළඟට ගස් සෙලවෙන විට අතු ඉති වදින විට නැගෙන හඬ සිත් බියපත් කරයි. එහෙත් අද බොරැල්ල කනත්ත ඒ භයංකර මුස්පේත්තු ගතියෙන් මිදී ඇත්තේය.“ඒ කාලේ කනත්ත පෙනුණේ විවෘතව... තාප්පයකින් කනත්ත වටවෙලා තිබුණේ... ඒ නිසා හුඟ දෙනෙකු කනත්ත ළඟින් යද්දි බියක් සැකයක් තිබුණා. ඒ බය නැතිකරන්න තමයි 1987 ගම් උදාවට සෙල්ල කතරගම හදපු වැට ගලවලා කනත්තේ තාප්පය වෙනුවට ඒත හිටෙව්වේ... දැන් මිනිස්සුන්ට කනත්ත දැකලා දැකලා බය තුනීවෙලා... ප‍්‍රධාන සුසාන භාරකරු චානක කේ. පෙරේරා මහතා කියයි.බොරැල්ල කනත්ත අක්කර 48 ත් 50 ක භූමි ප‍්‍රමාණයක පිහිටා තිබේ. දිනකට බොරැල්ල කනත්තට ගෙනෙන මළසිරුරු සංඛ්‍යාව පහළොවකට ආසන්නය. 1850 ඔක්තෝම්බර් මස 28 වැනිදා කාන්තාවක් මිහිදන් කිරීමෙන් ඇරැඹි කනත්ත තුළ මේ වන විට ලක්ෂ විස්සකට ආසන්න පිරිසක් ආදාහන හා භූමිදාන කර ඇතැයි ප‍්‍රධාන සුසාන භාරකරු කියයි. ලේඛනවල එසේ සඳහන් වුවද මීට කලින් සිට ම කනත්ත උපයෝගී කරගෙන ඇතැයි පැවැසේ.19 වැනි ශතවර්ෂයේ සුසාන භූමි හා භූමිදාන ආඥාපනත යටතේ මෙහි පාලනය කොළඹ නගර සභාවේ ජන සෞඛ්‍ය දෙපාර්තමේන්තුව යටතේ සිදුවෙයි. කොළඹ බොරැල්ලට අමතරව ටොරින්ටන් (ජාවත්ත) කිරුලපන හා මාදම්පිටිය සුසාන භූමිය ද එම දෙපාර්තමේන්තුව යටතේ පාලනය වෙයි. එම සුසාන භූමිවල සනීපාරක්ෂක කටයුතු සඳහා වසරකට මිලියන 54 ක් වැයවෙන බව ජන සෞඛ්‍ය දෙපාර්තමේන්තුවේ ප‍්‍රධාන සෞඛ්‍ය නිලධාරී දොස්තර ප‍්‍රදීප් කාරියවසම් මහතා කියයි. සේවකයන්ගේ වැටුප්, නඩත්තු කටයුතු මෙන්ම ආදාහනාගාරවල ගෑස් ඇතුළු වෙනත් කටයුතු සඳහා මෙම මුදල් වෙන් කෙරේ.“කොළඹ නගරයේ ජීවත්වෙන සෑම පුරවැසියෙකුගේම සිරුර මිහිදන් කිරීමට හෝ ආදාහනය කිරීමට කනත්ත ඉඩකඩ සලසා දී තිබේ. කොළඹ විතරක් නෙමේ පිටස්තරයන්ටත් පුළුවන්... කොළඹ කෙනෙකු භූමිදානය කරන්න ගත්තේ රුපියල් තුන්සියයයි. ආදාහනයට රුපියල් දාහයි... පිටස්තරයෙකුට භූමිදානයට එක්දහස් පන්සියයයි... ආදාහනයට රුපියල් පන්දාහයි... ඒත් මෙතන එකක් තියෙනවා... ඉස්සර වගේ... දැන් වළවල් විකුණන්නේ නැහැ... පිටස්තර අයට කොහොමටත් ගන්න බැහැ... ඒත් කොළඹ පදිංචිකරුවන්ට පමණක් භෂ්මාවශේෂ තැන්පත් කරන්න ස්මාරකය හදන්න විතරක් 2 x 2 වළක් ලබා ගන්න පුළුවන්...” කාරියවසම් මහතා කියයි.ගායක එච්.ආර්. ජෝතිපාලයන්ගේ සොහොන් කොතහිටපු අගමැතිවරයකු වූ ඩී.ඇස්. සේනානායක මහතාගේ පරපුරට අයත් කලාත්මක සොහොන් ගැඹක් තවමත් කනත්තේ එලෙසම පවතී.වර්ග අක්කර හතළිස් අටකට සාපේක්ෂිත වූ කොළඹ කනත්ත ආගම් අනුව ප‍්‍රමුඛස්ථානය දී ඇති බව පෙනෙන්නට තිබේ. බෞද්ධ හෝ හින්දු රෝමානු කතෝලික, මෙන්ම දෙවෙනි ලෝක යුද්ධයෙන් මියගිය පොදු රාජ්‍ය මණ්ඩලීය සෙන්පතියන්, ජපන්, ජර්මානු ලෙසින් ද කනත්ත වෙන්ව තිබේ.කොළඹ කනත්තේ මේ වන විට හතළිස් පස්දෙනකු සේවය කරන බව හිටපු ප‍්‍රධාන සුසාන භාරකරු කියයි. ගුණරත්න එහි පැරැණිම සේවකයා වේ. ඔහු දැන් විශ‍්‍රාමිකය. ඔහුගේ සේවා කාලය වසර තිස්හතකි. උද්‍යාන නඩත්තු කිරීමට අමතරව ආදාහනාගාර බාරවද ඔහු කටයුතු කළේය. උද්‍යාන විද්‍යාව පිළිබඳ ඔහුට මනා පළපුරුද්දක් වෙයි.“මමත් අවුරුදු තිස්හතක් කනත්තේ වැඩ කළා. අපේ ගොඩාක් අය කියනවා හොල්මන් කතා. ඒ ඔක්කොම මම නම් විශ්වාස කරන්නේ නැහැ. මම නම් මේ ජීවිතේට කිසිම හොල්මනක් දැකලා නැහැ... මෙහි දවසකට මිනී අටක්වත් පිච්චෙනවා. පහක් හයක් වළ දානවා. අනගාරික ධර්මපාල මහත්මයාගේ පරම්පරාවේ සොහොන් පවා මෙහි තියෙනවා. කලාකාරයෝ ඕනෑතරම් ඉන්නවා. කරුණාරත්න අබේසේකරට ළඟින් ජෝතිපාල මහත්තයා ඉන්නවා. කනත්ත කාටත් පොදුයි.“සමහර අය කියනවා උස මිනිහෙක් රෑ දොළහට කනත්තේ තාප්පයෙන් පැනලා එනවා කියලා. මම පත්තරවලත් දැක්කා. ඕවා බොරු. එහෙම ඒවා මම නම් දැකලා නැහැ. ඔය ඔක්කොම මිනිසුන්ගේ සිත්...”ගුණරත්න කියන දේට වඩා හාත්පසින්ම වෙනස් දෙයක් ප‍්‍රධාන භාරකරු චානක පවසයි. “කනත්ත භාරකරු කියන්නේ අමුතුම රස්සාවක්... කනත්තේ හොල්මන් තියෙනවා කියනවා... හැබැයි මෙහෙම දෙයක් තියෙනවා. ජීවිතේ නොහිතපු විදියට අකාලයේ මියගිය අය භූමිදාන හෝ අදාහන කරන දවස්වල කනත්තේ ස්වරූපය වෙනස් වෙන අවස්ථා මම දැකලා තියෙනවා. තදින් හුළං හමනවා... අහස අඳුරු වෙනවා. ස්වභාවිකව නොයෙකුත් දෑ අපට පේනවා...” සියදිවි හානිකර ගැනීම්වලදී කනත්ත කැළඹුණු අවස්ථා අද්භූත අවස්ථා තියෙනවා.කනත්ත තුළ ඇති භූමි භාගය සටහන් සිතියමක් ද ප‍්‍රධාන භාරකරු සන්තකයේ පවතී. එය වසර එකසිය පනහකටත් වඩා පැරැණි බව ඔහු කියයි.“මේකේ තියෙන විදියට කාටද තැනක් හොයාගන්න පුළුවන්. දැන් ඉන්න අය මේක ඉගෙන ගන්නවත් උත්සාහයක් නැහැ. මේ සිතියමට අනුව මිනි වළක් තියෙන තැන සොයාගන්න පුළුවන්. දැන් මේක පේන්නෙත් නැහැ. දැන් අලුත් සිතියමක් හදමින් පවතින්නේ...” චානක පෙරේරා මහතා කියයි.බොරැල්ල කනත්තේ මිහිදන් වූවන් මෙන්ම භෂ්මාවශේෂ තැන්පත් කර තිබෙන්නවුන් අතර රාජරාජ වංශවල අය ද වෙති. “මහත්තයෝ එකක් කියන්නම්. මේ අය ජීවත්වෙන කාලයේදී හොඳට ගරු ගාම්භීරව සැප සම්පත් ලබන්නට ඇති... ඒත් කනත්තට වැඩිම සෙනඟක් ආවේ ජෝතිපාල මහත්තයාගේ මරණයට... ජෝතිපාල කියන්නේ සාමාන්‍ය මනුස්සයත් එක්ක ජීවත් වුණ මිනිහෙක්. කාටවත් තාම ඒ රෙකෝඩ් එක කඩන්න බැරි වුණා.”නම සඳහන් කරන්නට අකමැති හේ ..... කීවේය.“ඔය ජෝතිපාලගේ සොහොන ළඟ ඉඳගෙන මත්පැන් පානය කරන්න ආපු අය ඕනැතරම් ඉන්නවා... මහ රෑට එතනට එන්න ද අහනවා... අපට ජෝති අයියාගේ සොහොන ළඟට වෙලා ඉන්න ඉඩ දෙන්න කියනවා...”මළසිරුරක් බොරැල්ල කනත්තෙහි ආදාහනය කිරීම සඳහා නීතිරීති පැනවී තිබේ. දේහය නියමිත වෙලාවට ආදාහනාගාරයට ඇතුළත් කළ යුතු වේ. ඇතුළු කිරීමෙන් අනතුරුව එය විවෘත කර පෙන්වීම සම්පූර්ණයෙන් තහනම්ය. ඒ සඳහා සේවකයන් පෙළඹවීම ද බරපතළ වරදකි.ඊට අමතරව දේහය සහිත පෙට්ටියට පුපුරන සුළු ද්‍රව්‍ය බෝතල් ටින්, ආදිය දැමීමෙන් වැළකිය යුතු අතර භෂ්මාවශේෂ ඊට පසුදාම ගෙන යා යුතු වේ. එහෙත් ආදාහනාගාරය තුළ දැල්වෙන සිරුර යළි දැක බලා ගැනීමට බොහෝ ඥාතිහු කැමැත්තක් දක්වති.“සමහර අය කියනවා... මිනිය නැගිටිනවා කියලා... අන්න දැන් තමයි පෙට්ටියට ගිනි ඇවිලුනේ කියනවා... අන්න සද්දයක් ආවා. ඒ තමයි හිස් කබල ඇවිලිලා කියනවා. ඒ සේරම බොරු. සද්දේ එන්නේ පෙට්ටිය ඇතුළට දාන සෙන්ට් බෝතල් පිපිරීමෙන්.” කොහොමද මැරිච්ච මිනියක් නැගිටින්නේ. ගැස් සැරයට ඕන දෙයක් එහාට මෙහාට ඇඹරෙනවා. ඒක දැක්කම කියනවා මිනිය නැගිට්ටා කියලා. පණ තියෙන කාලේත් නැගිටපු නැති අය කොහොමද මැරුණම නැගිටින්නේ...” ඔහු අවධාරණය කළේ සිනහ වෙමිනි.“ඔය මිනී ගාවින් සුවඳ හමනවා කියනවා... ඒවා එන්නේ අලුත් මිනී වළවල් වලින්... ඥාතියෝ මිනියට සෙන්ට් කුප්පි ගණන් ඉහළා ඉතිරිවා පෙට්ටිය ඇතුළට නැත්නම් වළටත් ඉහිනවා. ඒ සුවඳ සුළඟත් එක්ක එනවා... සමහරු ඕවටත් බය වෙනවා...”මරණය කාටත් පොදුය. ඒත් තමන් කිසිදා මිය යනු ඇතැයි සමහරු නොසිතති. ඒත් තවත් සමහරු මැරෙන්නට කලියෙන් තමන්ගේ අවසන් කටයුතු සිදුකර තබති. පිටකොටුවේ ප‍්‍රසිද්ධ ව්‍යාපාරිකයකු මිය යන්නට කලියෙන් ම තම සොහොන් ගැබ සාදා නිම කර තිබු බව කියයි. මිනි පෙට්ටියක් තම ගෙදරට ගෙනවිත් කවදා හෝ තමා මියගිය දාට එම පෙට්ටියේ බහා වළ දමන ලෙස කී පුද්ගලයකු ගැන ද අසන්නට තිබේ.කනත්තට දහස් ගණන් කැඳවන මළවුන්ගේ මාසයක් ද වේ. නොවැම්බර් පළවනදා සිට ඇරැඹෙන මළවුන්ගේ මාසය තුළදී කතෝලිකයන් ඒ සඳහා කනත්තට පැමිණීම සුලබ දසුනකි.“ඒ හැම වළකටම ඔප්පුවක් තියෙනවා... ඒවා පරම්පරා ගණනාවක ඒවා... කව්රුහරි එයාලගේ ඥාතියෙකු මියගිය හොත් ඒ කාලේ රුපියල් හතළිස් එකට පනස් එකට ගත්ත ඒ පරණ ඔප්පුවත් අරගෙන තමයි ඒ අය එන්නේ...පොහොසත් පවුලක මිය ගිය කෙනෙකු භූමදාන කළ දින රාති‍්‍රයට එම වළවල් හාරා වටිනා පෙට්ටි සොරා ගන්නවා කියන කතාව ගැන චානක පවසන්නේ මෙවන් අදහසකි.“ඉස්සර කාලේ මිය ගියාම ඒ අයට ගෙදර තියෙන වටිනාම වස්ත‍්‍රය ඇන්දුවා. කාන්තාවක් මියගියාම එයා මියයන විට තිබු රත්තරන් අභරණ පවා පෙට්ටියට දානවා... ඒ අභරණ ගන්න සමහර අය උත්සාහ කරන්න ඇති. ඒත් දැන් එහෙම නැහැ.දැන් සේරම පෙට්ටි රට අඹ ලෑලි වලින් හදපුවා... කැටයම් දාලා උඩින් පෙන්නුවාට යට අඹ ලෑලි... උඩ තේක්ක යට අඹ... වළවල් හාරල පෙට්ටිය අරන් යන්න ලේසියෙන් බැහැ... එක පෙට්ටියක් ගොඩගන්න වටේ ම තියෙන වළවල් සේරමත් හාරන්න ඕන. එහෙම ලේසියෙන් පෙට්ටියක් ගන්න බැහැ... ඕවා බොරු කතා...” යැයි හෙතෙම පැවසීය.කීර්ති මෙන්ඩිස්පිංතූර - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907053</link>
    <topic>නෙළුම් විල</topic>
    <author>නෙළුම් විල, සිළුමිණ,</author>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකඅප යමින් සිටියේ මඟුල් ගෙදරක ය.මනාලයා මනාලිය කැන්දා ගෙන ඒමට මොහොතකට පෙර අප ගමන් කළ රිය මඟුල් ගෙදරට හැරෙන මන්සන්ධියට ළඟා විය.ගුණසිංහ හෙට්ටිආරච්චිමනාල යුවළ අපේක්ෂාවෙන් තවත් රථ කිහිපයක් එතැන නවත්වා තිබෙනු දුටු අපිදු එහි නැවතුණෙමු.මන්සන්ධියේ ති‍්‍රරෝද රථ තරුණ පිරිස ද තම මිතුරා අපේක්ෂාවෙන් එහි රැඳී සිටියහ.මනාල යුවළ පැමිණීමට නියමිත ව සිටියේ අප සිටි ස්ථානයට කිලෝ මීටර තිහක තරම් දුර වූ සම්භාෂණ ශාලාවක සිට ය. මඟුල් ගෙදරට ද අප සිටි මන්සන්ධියේ සිට කිලෝ මීටර දෙකක පමණ දුරක් තිබිණ.මඟුල් රිය තරමක් පමා වීම කෙරෙහි කලබල වී සිටියේ ති‍්‍රරෝද රථ තරුණ ජනයා ය. එහෙයින් ඔවුහු ප‍්‍රධාන පාරේ ඈත කෙළවරට රැඳවූ නෙත් ඇති ව ම සිටියහ. ඉන් ඇතැමකු සිය අත් ඔරලෝසු දෙස බලමින් කලබලයෙන් ඔබ - මොබ යනු පෙනිණ.“එනවා! එනවා!”ප‍්‍රධාන පාරේ ඈත කෙළවරින් මතු වූ රතු පැහැ මඟුල් රිය මුලින් ම දුටු අයෙක් කෑගැසී ය. ඒ හඩින් අවදි වූ අපිදු රියෙන් බැස පාරට ආවෙමු.“නවත්තපං! නවත්තපං!” මඟුල් රිය ඉදිරියට පැන ගත් සමහරු කෑගාන්නට වූහ. මඟුල් රිය නවත්වනවාත් සමඟ ම ඒ පිටුපසින් ආ දෙපස ආවරණය කරන ලද ති‍්‍රරෝද රියක් වේගයෙන් ඇදී ගියේ ය. (ඒ කෙරෙහි කිසිවකු ගේ අවධානය යොමු නොවූයේ ළඟ පාත විසූ මුස්ලිම් කාන්තාවන් ගමන් ගන්නා ති‍්‍රරෝද රථ එසේ ආවරණය සහිත ව යෑම සාමාන්‍ය දර්ශනයක් වූ නිසා ය.) එසේ හෙයින් මඟුල් රිය කෙරෙහි අවධානයෙන් සිටි කිසිවකු එය ගණන් නොගත් ගාණ ය.මඟුල් රිය නතර කරනවාත් සමඟ ඒ පිටුපසින් ආ වෑන් රිය ද නැවතිණ.ඒ සමඟ ම රතිඤ්ඤා හඬ ගිගුම් දෙන්නට වූයේ ය.‘අරක ගේන්න!’ කිසිවකු නියෝග කරනු ඇසිණ. ඒ සමඟ ම පාරට ආයේ යාබද ගසක් අයිනේ සඟවා තිබූ විල්බැරෝවකි. එය කොන්කී‍්‍රට් වැඩපොළකින් සපයා ගත්තක් බව පෙනිණ. විල්බැරෝවේ හිස් ටින් ද, පොල්කටු ද එල්ලා තිබුණු බැවින් ‘ටක ටක’ හඬ නැංවිණ. එහි කොළ අතු ද එල්ලා තිබිණ.ඊළඟ මොහොතේ කුමක් සිදු වේ දැයි ඥාතීන් තුෂ්ණිම්භූත ව බලා සිටිය දී ති‍්‍රරෝද රථ මිතුරු ජනයා සන්තෝෂයෙන් ඉපිල යමින් සිටියහ.විල්බැරෝව වහා ම මඟුල් රියේ පිටුපස දොර අසලට ළං කරන ලදි.“බැ-හැ-ප-ං ම-ල්-ලි! බ-හි-න්-න ර-ත්-ත-ර-ං!”ඔවුහු මඟුල් රියේ පිටුපස දොර හැරියහ.පුදුමයකි! මනාල යුවළ වෙනුවට සිටියේ වියපත් යුවළකි.ති‍්‍රරෝද රථ මිතුරන් ගේ දෑස් උඩ ගියේ ය.“කෝ ජෝඩුව?” ඔවුහු කෑගැසූහ.“අපි තමයි ජෝඩුව!” වැඩිහිටි යුවළ සිනාසුණහ.“විහිළු නෙමේ, කෝ ජෝඩුව?”“බැඳපු ජෝඩුව අර කලින් ගිය තී‍්‍රවිලර් එකේ ගියා දැක්කේ නැද්ද?”පිරිස ගේ දෑස් තවත් උඩ ගියේ ය.සිනා හඬ මන්සන්ධිය පුරා දෝංකාර දුන්නේ ය.ති‍්‍රරෝද රථ මිතුරන් ගේ පරාජිත සිනා හඬ ද, නෑසියන් ගේ ජයග‍්‍රාහී සිනා හඬ ද ඊට මුහු වී තිබිණ.විල්බැරෝව පසෙක දැමු ති‍්‍රරෝද රථ ජනයා සිය ති‍්‍රරෝද රථවලට නැග ඒ වන විටත් නොපෙනී ගොස් තිබුණු පසමිතුරු ති‍්‍රරෝද රිය අඹා යන්නට වූහ. සිනාවෙන් මත් ව යමින් සිටි මඟුල් රිය ද, වෑන් රිය ද ඒ පසුපස ඇදෙන්නට විය. අපි දු ඔවුන් පසුපස ගියෙමු.අප මඟුල් ගෙදරට යන විට එතැන සිනා සාගරයක් විය.දිවා භෝජනයෙන් පසු මම මනාල සොයුරාට ළං වීමි.“මොක්ක අයියෙ වුණේ?”“නංගි මට කෙනෙක් ඔත්තු ව දුන්න. එතකොට අපි මග එනව. මං ‘ටග්’ ගාල කාරෙකෙන් බැහැල මෙයාවත් (මනාලිය) බස්ස ගෙන අර මාමවයි, නැන්දවයි කාරෙකට නග්ගල එව්ව. අපි දෙන්න තී‍්‍රවිලර් එකක නැගල ඒ පස්සෙන් ම ඇවිත් හන්දියෙදි හෙමින් ම මාරුවෙලා ආව. එහෙම ආවෙ නැත්තං අද මට වෙන්නෙ මෙයාව පටෝගන විල්බැරෝ එක තල්ලු කරන්න තමයි!”“කවුද යාළුව?”“යාළුව ගැන නං අහන්න එපා! එයා විතරයි මාව බේරගන්න හිටිය එක ම යාළුව.”මනාලයකු මනාලිය කැන්දා ගෙන සිය නිවෙසට එන අවස්ථාව ඔවුන් ගේ ජීවිතවලට සදානුස්මරණීය වෙයි. ඒ මාපියන්ට ද, නෑසියන්ට ද එය එසේ ම වෙයි. එබඳු උතුම් අවස්ථාවක් සුන්කර දැමීම පාපයකි.අනාගතයේ මෙබඳු අත්දැකීමකට මුහුණ දීමට සිදුවන හැම මනාලයකුට ම මේ වර්ගයේ කලණ මිතුරකු සිටිය යුතු යැයි මට සිතේ.මම ඔහුට දිගාසිරි පතමි.  ඕපනායක උතුරු හුණුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.  තැපැල් ස්ථානාධිපති සේවාවෙන් නොබෝ දා ඉසිඹු ලද ඔහු මගේ හොඳ ම මිතුරා විය. සාහිත කලාව කෙරෙහි බැඳී ගත් සිත් ඇති හේ තෙත් හදවතක් ඇත්තෙක් වූයේ ය.හරියට ම දශක පහකට වසර තුනක් අඩු අතීත යුගයක නොමැකෙන මතක සටහනක් මම ඔබ ඉදිරියේ දිග හරිමි.ඒ වන විට පාසල් සමය අවසන් කොට සිටි අපි විදුහල්පතිවරයා විශ‍්‍රාම ලබන උත්සව අවස්ථාවට සහභාගි වෙමින් සිටියෙමු.ඔහු ඇය මුල්වරට දැක්කේ එදා ය.“කවුද සෝමෙ අර කෙල්ල?” ඔහු මගෙන් ඇසුවේ ය.“ඒ තමයි සෙනෙහෙලතා! අර ඇලිස්හාමි ආච්චිගෙ මිනිබිරියක්නෙ. ඉස්කෝලෙ යන්න එහෙ නැවතිලා ඉන්නවා”“හරියට ‘ෂර්ලි බ්ලයිත්’ වගේනෙ” ඔහු කීවේ සිනාසෙමිනි.සෙනෙහෙලතා සුදු ය; හැඩකාර ය; ශාන්ත ය.ඒ වසරේ පාසල් අධ්‍යාපන චාරිකාවට අපිදු සහභාගි වීමු. මගේ මිතුරා ඇය හඳුනා ගත්තේ එහි දී ය. ඔහුට ඇගේ සම්බන්ධය රස ආකරයක් සේ ම වේදනා ආකරයක් ද විය.ඇය පාසල ඇරී එන ඇතැම් දිනයක ඇය දැක ගැනීමට යෑම ඔහු ගේ සිරිතක් වූයේ ය.සොබා සොඳුරු සිරියාව පසුතලය කොට ගෙන මග දිග එන ඇය දකින ඔහු සිත කවි සිතුවිලි උපදී.දිනක් යෙහෙළියන් රංචුවකට මැදි ව ඇය ආයේ සුදු අරලියා මල් පොකුරක් අතැ’තිව ය.එදින ඔහු මෙබඳු කවක් ලීවේ ය.“මනාලියක් වී මංගල දිනයෙ ළඟමනාපයෙන් ගන්නා මල් පොකුරෙ රඟඅනේ! මටත් පෙන්වන ලෙස සිතිණි දඟගෙන ආවෙහි ද අද මේ මල් පොකුර දිග“කාලය ගෙවී ගියේ ය. ඇගේ අහංකාර වදන් ද ඔහුට රිදවීම් කළේ ය. ඇය කෙරෙහි ආදරණීය ව සිටිය ද ඔහු ද නොනැමෙනසුලු පුද්ගලයෙක් විය.“මිය යන්නට පළමු දවසක කොහොම හරීදැක ගනු රිසිමි ඔබෙ පියවත අසිරි සිරීමෙතුවක් වින්ද සැප දුක ලොව දෙසට හැරීමට දැනගන්න ඔබ දුටු විට මොකද බැරී?”ඒ ළඟ දී ඔහු ලියා තිබු කවියකි.විශ‍්‍රාම යෑමෙන් පසු මගේ මිතුරා මේ නොබෝ දා පෙර අප ඇසුරු කළ පාරේ යමින් සිටියේ ය. කාල්පනික ව ඔහු පිය ඔසවමින් සිටියේ අතීත මිහිර යළි සමරමිනි.පාසල පිටුපස වංගුව ළඟ බැනරයක් එල්ලා තිබිණි.ඈත නිවෙසක සිට සුදු වතක් හැඳි කතක් මගට බසිනු ද ඔහුට පෙනිණි.ඉලව් ගෙය කාගේ දැයි කියා ඇගෙන් ඇසිය යුතු යැයි ඔහුට සිතිණි.සුදු වත හැඳි කත ටිකින් ටික ළං විණි. ඇගේ නෙත් හී සර මෙන් ඔහු වෙත ම එල්ල ව තිබිණි.ඔහු ඇය හැඳින්නේ ය. ඒ එදා සෙනෙහෙලතා ම ය. මෙදා ඇගේ ඇස්වටා යාන්තම් කළුතලා වී ඇත.‘මේ ලතා නේද? කොහෙද යන්නෙ?’ ඔහු ඇසුවේ ය.විස්මය දල්වා ගත් දෙනෙතින් ඇය පෑවේ සුපුරුදු හිනා ව ම ය.“මාමගෙ ඉලව් ගෙදර ආව. ඔයා කොහෙද යන්නෙ?”“කෝ මහත්තය ආවෙ නැද්ද?”“එයාට ටිකක් සනීප මදි. පුතාල දෙන්න ආව.”බර වූ හදවතින් යුතුව ඔහු ඇගෙන් සමුගත්තේ සවස මළ ගෙදර එන බවට පොරොන්දු දෙමිනි.“සෝමෙ, වියපත් අපේ හදවත්වලට ‘පේ‍්‍රමය’ දිව ඔසුවක් වගේ නේද? ඒ වුණාට අද ඉන්නෙ පෙම්වතුන් ද?” ඔහු මා හමු වූ නොබෝදා මගෙන් විමසී ය.මම නිහඬ වීමි.නිහඬතාව කලාතුරකින් බොහෝ දොඩමලු වෙයි.  මාදම්පේ, එගොඩවත්ත පාරේ, ඊබට් ෂෙල්ටන් මහතා විසින් යොමු කරන ලද ලිපියක් ඇසුරිනි.  වෙසක් පෝය නිමිත්තෙන් වැල්ලවාය ඇතිලිවැව හන්දියේ කිරිපැණි දන්සලක් හා රසකැවිලි දන්සල් දෙකක් පැවැත්විණි. ඒවා සංවිධානය කර තිබුණේ වෙළෙඳ සංගමය, ති‍්‍රරෝද රථ සංගමය, ගම්වැසියන් බඳු වැඩිහිටියන් විසිනි. මේ ලියන්නේ පුංචි උන් පිරිසක් විසින් ඇතිලිවැව චන්ද්‍රබිම්බාරාමය ඉදිරිපිට පවත්වන ලද රසකැවිලි බීම දන්සල හා අනුබද්ධ කථාවකි.මෙහි කථානායකයන් වන්නේ ඇතිලිවැව විදුහලේ නව වැනි ශ්‍රේණියේ ඉගෙනුම් ලබන නාමල් සිසුවා ඇතුළු සිසු දරු දැරියන් පිරිසකි.දන්සල පැවැත්වෙන අවස්ථාවේ ඒ ඉදිරිපිට ගවයෙක් ද තණ බුදිමින් සිටියේ ය.’මරණෙන් බේරා ගත් ගවයා’ නමැති දැන්වීමක් ද ඌ අසල විය.ඌ මරණින් මිදුණේ නාමල්ලා ගේ අප‍්‍රතිහත ධෛර්යයෙනි.එළ හරකකු මස් කඩයට විකිණීමට යන බව නාමල්ට ද ආරංචි වී තිබිණ.නාමල් ගේ ළපටි සිතට එය ඔරොත්තු නොදෙන කතාවක් විය. මිතුරු සිසුන් කිහිපදෙනකු සමඟ නාමල් ගව හිමියා සොයා ගියේය.”කතාව ඇත්ත. මං මේකව හෙට විකුණනව. මොනව කරන්ඩද? ආර්ථික ප‍්‍රශ්නවලින් ගොඩ එන්ඩත් එපැ’යි” ගව හිමියා කීවේ ය.”මාමෙ, අනිද්ද වෙනකං ඌ විකුණන් නැතුව ඉන්ඩ පුළුවන්ද? අපි ඌව අනිද්දට කොහොම හරි සල්ලි හොයාගෙන ගන්නං.”නාමල් ආයාචනා කළේ ය.”හොඳයි ඔය ළමයි ඔච්චර ම කියන හින්ද මං අනිද්ද වෙනකං ඉවසන්නං” ගව හිමියා වචනය දුන්නේ ය.නාමල්ලා සමුගෙන ආවේ සතුටිනි. එහෙත් ගවයා මුදා ගැනීමට මුදල් සොයා ගැනීම ලොකු වගකීමක් බවට පත් ව තිබුණේ ඒ වන විටත් දන්සල සඳහා ඔවුන් බාහිර අයගේ උදවු ලබාගෙන සිටි හෙයිනි.එසේ වුව ද ගවයා ගේ ජීවිතය බේරා ගත යුතුම ය. නාමල්ලා කාලය මොහොතකිනුදු අපතේ නොයොදා ඒ අවස්ථාවේ සිට ම සහෝදර සිසුන් දැනුම්වත් කරන්නට වූහ.පසු දා උදෙන්ම නාමල්ලා විදුහල්පතිවරයා හමුවේ පෙනී සිටියහ.”ඇයි ළමයිනේ?”ඔවුහු විදුහල්පතිවරයාට කාරණාව පැහැදිලි කළහ.”බොහොම හොඳ වැඩක්. අපි වෙසක් පෝය නිමිති කරගෙන ඒ ගවයට අභයදානය දෙමු.” දරු පිරිසට සිය ප‍්‍රසාදය පළකළ හෙතෙමේ ගුරු මණ්ඩලයේ සහයෝගය ලැබීමට අවශ්‍ය ලිපියක් ද ඔවුනට සකසා දුන්නේ ය.නාමල්ලා ලිපිය ද රැගෙන ගුරු භවතුන් සොයා පන්තියෙන් පන්තියට යද්දී සිද්ධිය සම්බන්ධයෙන් ඊට පෙර දැනුම්වත්ව සිටි ළමයි ද නාමල්ලා වටකර ගත්හ.’අයියෙ, මෙන්න හරක බේරගන්න අපේ සල්ලි’ පුංචි උන් දුන් නෝට්ටු ටික නාමල්ලා එකතු කර ගත්තේ සතුටු කඳුළු පිස දමමිනි.”අනේ නාමල් අද සල්ලි හොයාගන්ඩ බැරුව ගියා. හෙට නං කොහොම හරි හොයාගෙන එනව“ සමහරු ප‍්‍රතිඥා දුන්හ.එදින සවස නාමල්ලාට විවේකයක් නොතිබුණු ගාණය. ඔවුහු විදුහල්පතිවරයා විසින් නිකුත් කරන ලද ලිපිය ද රැගෙන ප‍්‍රදේශයේ ව්‍යාපාරිකයන් හමුවෙමින් සිටියහ.අවසානයේ මහන්සියේ ඵල ලැබිණ. රුපියල් හත්දාස් පන්සියය සොයා ගත හැකි විය.හිතමිතුරන් ද, වැඩිහිටියකු වශයෙන් තම පියා ද කැටුව ගව හිමියා සොයා ගිය නාමල් මුදල ගෙවා ගවයා නිදහස් කර ගත්තේ ය.දන්සල ඉදිරිපිට ප‍්‍රදර්ශනය කැරුණේ එසේ මුදාගන්නා ලද ගවයා ය.දන්සල නිමා විය.දින කිහිපයක්ම ගවයා පසුවූයේ නාමල්ලා ගේ වත්තේය.එදින නාමල් පාසල ඇරී එන විට ගවයා කඹය කඩාගෙන ගොස් තිබිණ. කිසිවකු පැමිණ ගවයා කුලප්පු කළ බවද අනතුරුව ඌ කඹය කඩාගෙන ගිය බවද ආරංචි විය.නාමල්ලා ගවයා සොයන්නට වූහ. රෑ වනතුරු සෙව්ව ද සොයාගත නොහැකි විය. ඊට පසු දින කිහිපය ද ගෙවුණේ ගවයා සොයා ගැනීමට ය. එහෙත් නාමල්ලා ආපසු ආවේ හිස් අතිනි.මේ උදාර දරු පිරිසට උදවු දෙන වැඩිහිටියෝ බොහොමයක් ගමේ සිටිති. එහෙත් එක වැඩිහිටියෙක් ‘කිරිකළයට ගොම මුසු කළේය’.බොහෝ ඇපකැපවී උපයා ගන්නා ලද සම්මාදම් මුදලින් අභය දානය ලද ගවයා යහතින් සිටී ද යන්න සැක සහිතය. නාමල්ලා තැවෙන්නේ එහෙයිනි.කොතෙක් බාධා පැමිණිය ද වසර කිහිපයක සිට අඛණ්ඩ ව පවත්වාගෙන එනු ලබන පුංචි නාමල්ලා ගේ ‘යහපත් කටයුතු’ සමාජය විචිත‍්‍ර කරමින් ඉදිරියට ද පවතිනු ඇත. එහි ප‍්‍රතිඵල සමාජයට තදින් දැනෙනු ඇත්තේ පුංචි නාමල්ලා ලොකු නාමල්ලා වූ දිනක ය.ඒ සමාජ මෙහෙවරට උරදෙන ඇතිලිවැව විදුහලේ බලධාරීනට ද ප‍්‍රදේශයේ සද්ජනයාට ද ප‍්‍රණාමය පුදමු.  ඇතිලිවැව, අලුත් පාරේ කේ.ජී.ඒ.නිමල් මහතා විසින් යොමුකරන ලද ලිපියක් ඇසුරිනි.  මොරටු පාලමේ පසෙක අයෙක් සුරතල් මසුන් අලෙවි කරමින් සිටියේ ය.දිය පුරවන ලද ප්ලාස්ටික් බඳුන්වල මසුහු පිහිනමින් සිටියහ.මහත්මයෙක් ඒ දෙස විමසිල්ලෙන් බලාගෙන සිටියේ ය.ටිකකින් මහත්මයා වෙළෙන්දා අසලට ගියේය.’පණ තියන මාළු පැටවු සේරම ගඟට දාන්ඩ! මං අලාබෙ ගෙවන්නං’වෙළෙන්දා ද දෙවරක් නොසිතා එසේ කළේ ය.මහත්මයා බඳුන් සියල්ල පිරික්සුවේ ය. ඒවායේ ඉතිරි ව සිටියේ මියගිය මසුන් පමණි.අලාභය ගෙවිණි.සමුගන්නට පෙර මහත්මයා අපූරු උපදේශයක් දුන්නේ ය.”මේක ඔයගොල්ලන්නෙ රස්සාව තමයි. ඒත් මේ ලෝකෙ ඉපදුණු හැම සතෙකුට ම නිදහසේ ජීවත්වෙන්ඩ අයිතියක් තියනව. ඒක නැතිකරන්ඩ බෑ. නැති කරන්ඩත් එපා! පුළුවන් නං වෙන රස්සාවක් හොයාගන්ඩ! ඒක තමුන්ට ම කරගන්න යහපතක්.”මහත්මයා පාණදුර කම්කරු කාර්යාලයේ කම්කරු නිලධාරි සිල්වා මහතා බව පසුව දැනගතිමි.  හඳපාන්ගොඩ අමරපාල වැලිකන්න මහතා විසින් යොමුකරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907054</link>
    <topic>ගුරු සේවයේ රසකතා</topic>
    <author/>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකවසර පහකට ආසන්න කාලයක් තිස්සේ දිවයිනේ අති දුෂ්කර පළාතක සේවය කළ සල්ගාදු මහතා සිය ගම් ප‍්‍රදේශයට ස්ථාන මාරුවක් ලැබීය. අධ්‍යාපන කාර්යාලයේ හිතවතකු මාර්ගයෙන් තමාට පහසු පාසලකට පැන ගැනීමට ද ඔහු සමත් විය.නව පාසලේ සේවය කරන අතර රාජකාරි අවශ්‍යතාවක් සඳහා ඔහුට ඊට පෙර සේවය කළ ප‍්‍රදේශයේ අධ්‍යාපන කාර්යාලයෙන් සේවා විස්තරයක් ගෙන්වා ගැනීමට සිදු විය. මෙය ලබා ගැනීම සඳහා ලිපි කීපයක් එම කාර්යාලයට යොමු කරනු ලැබූවද අදාළ වාර්තාව ගෙන්වා ගැනීමට නොහැකි විය.අවසානයේ ඔහු එම ප‍්‍රදේශයේ ප‍්‍රධාන අධ්‍යාපන නිලධාරි වෙත අපූරු ලිපියක් ලීවේය. එම ලිපියේ කිසිම තැනක සිය සේවා විස්තරය ලබා දෙන ලෙස ඉල්ලීමක් නොකිරීමට ඔහු වග බලා ගත්තේය.ලිපියේ ශීර්ෂ පාඨය වූයේ “පැය දෙකක කාලයක් සඳහා ලිපිකරු තනතුරක් ඉල්ලීම” යන්නය. ලිපියේ කොටසක් මෙසේය.”ඔබ පළාතේ සේවය කරන ලද කාලයට අදාළව සේවා වාර්තාවක් ලබා ගැනීම පිණිස මීට පෙර ලිපි කීපයක් එවා ඇත. එහෙත් තවම එම වාර්තාව ලැබී නැත. මෙම සේවා විස්තරය සකස් කිරීමට උපරිම වශයෙන් ගත වන්නේ පැය දෙකක කාලයකි. ඔබ කාර්යාලයේ ලිපිකරු හිඟයක් ඇති බව පෙනී යයි. මට පෞද්ගලිකව එම කාර්යය ඉතා පහසුවෙන් කර ගත හැකිය. එම නිසා මගේ අවශ්‍යතාවය ඉටු කර ගැනීම පිණිස පැය දෙකක කාලයකට ඔබ කාර්යාලයේ ලිපිකරු තනතුරක් ලබා දෙන ලෙස කරුණාවෙන් ඉල්ලමි”සල්ගාදු මහතා සිය පාසල් මිතුරන්ට ද පෙන්වා මෙම ලිපිය ලියාපදිංචි තැපෑලෙන් අදාළ කාර්යාලයට යවන ලදී. ලිපිය යවා සතියක් ගත වන විටම මෙතෙක් කල් ලබාගැනීමට නොහැකිව තිබූ වාර්තාව අදාළ අධ්‍යාපන කාර්යාලයට යැවූ බව දන්වන ලිපියක් සල්ගාදු මහතාට ලැබිණි.’දැන් ඉතින් නම් මට ලිපිකරු තනතුරක් නැතත් කමක් නැහැ’යි ලිපිය ලැබුණු පසු සල්ගාදු මහතා මිතුරන් සමඟ පැවසීය.විශ‍්‍රාමලත් විදුහල්පතිබණ්ඩාරගම පුල්ලපෙරුමගෝනපල හන්දිය  හලාවත ප‍්‍රදේශයේ පිහිටි සුන්දර දැකුම්කළු ගම්මානයක් වන බත්තුළුඔය වයඹ පළාතේ පොල් ති‍්‍රකෝණයට ද අයත් වේ. එක්දහස් නවසිය හැත්තෑ එකේ වර්ෂයේ මෙම ප‍්‍රදේශයේ රජයේ පාසලක සේවය කළ උප ගුරු තෙලිසිංහ ගුරුතුමා ඉගැන්වීමට අති දක්ෂ ගුරුවරයෙක් විය. භීෂණ යුගයේ මෙම පාසල තාවකාලිකව මාස ගණනක් වසා දැමුණු අතර එය පාසලේ ශිෂ්‍ය ශිෂ්‍යාවනට අගනා නිවාඩු කාලයක් විය.මෙකල ගුරු භවතුන් පමණක් අනිවාර්යයෙන්ම පාසල් ආ යුතු විය. එසේ පැමිණෙන ගුරු භවතුන් අතුරින් වින්සන් ගුරුතුමා ඇතුළු තවත් ගුරු භවතුන් කිහිප දෙනෙක් පාසලේ නොයෙකුත් පොත්පත්වල රාජකාරි වැඩවල යෙදුණු අතර තෙලිසිංහ ගුරුතුමා ඇතුළු තවත් ගුරුවර ගුරුවරියෝ පිරිසක් පාසල් භූමිය ශුද්ධ පවිත‍්‍ර කිරීමාදී කටයුතුවල නිරත වූහ.මේ අතර දිනක් තම ජාතික ඇඳුමේ කමිසය ගැලවූ තෙලිසිංහ ගුරුතුමා කමිසය පසෙකින් තබා තම වේට්ටිය කැසපොට ගසා පාසල් වත්තෙහි වූ තරමක් උස තැඹිලි ගසකට බඩ ගෑවේ තැඹිලි ගෙඩි කඩා බිම හෙළීමේ අදහසිනි. මේ අතර කඩා බිම හෙළන තැඹිලි ගෙඩි අහුලා ගැනීමට ගුරුවර ගුරුවරියෝ තරගයකට මෙන් පොර කෑහ.අන්තිම තැඹිලි ගෙඩිය කැඩීමට සූදානම් වත්ම තෙලිසිංහ ගුරුතුමාගේ වේට්ටිය ගැලවී එතෙක් තැඹිලි අහුලා ගැනීමට පොර කමින් සිටි සුමනාවතී ගුරුතුමියගේ හිස මතට පතිත වූයේ වේට්ටියෙන් හිස ආවරණය වන පරිදිය. සුමනාවතී ගුරුතුමිය තම හිසෙන් වේට්ටිය ගලවා දැමීමට දඟලන අතරතුර අවසාන තැඹිලි ගෙඩිය කඩා අතට ගත් තෙලිසිංහ ගුරුතුමා තැඹිලි ගෙඩිය ද අතැතිව ගසෙන් බිමට පැන්නේ් වේට්ටිය නොමැතිව තම යට කලිසම පමණක් ඇතිවය. මේ සිද්ධිය දුටු අවට සිටි ගුරුවරියන් ඈතට දිව ගිය අතර සියල්ලෝම කොක් හඬලා සිනහසුණු අතර මෙම හාස්‍යජනක සිද්ධිය අදටත් එම ගුරු භවතුන් සිහිපත් කරනුයේ මහත් විනෝදාස්වාදයක් ලබමිනි.  විශ‍්‍රාමලත් ආචාර්ය,ඩී.එන්. දිසානායකකොස්වත්ත - බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907055</link>
    <topic>මිනිත්තුවක කතාවක්</topic>
    <author/>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකමහා ඇලෙක්සැන්ඩර් අධිරාජයා ඉන්දියාව ආක‍්‍රමණය කිරීමේ අදහසින් ඉන්දියාවේ කඳවුරු බැඳගෙන සිටි කාලයේ දී අවට වැසියන්ගේ සිරිත් විරිත් පිළිබඳ අවබෝධයක් ලබාගැනීම සඳහා වෙස් වලාගෙන ඇවිදීමට පුරුදු වී සිටියේය.දිනක් එක් මිනිසෙක් රන් කාසි මුට්ටියක් බාර ගන්නා ලෙසට තවත් මිනිසකුට ආයාචනා කරමින් සිටින අන්දමත්, අනිත් මිනිසා එය බාර ගැනීම ප‍්‍රතික්ෂේප කරන අන්දමත් ඔහු දුටුවේය.එම මිනිසාට මේ රන්කාසි මුට්ටිය තමා විසින් මිලදී ගත් ඉඩමේ පොළව යට තිබී හමු වී ඇති බවත්, එය බාර ගැනීමට ප‍්‍රතික්ෂේප කරන්නේ ඉඩම විකිණූ තැනැත්තා බවත් ඔහුට දැනගැනීමට ලැබිණි. ඉඩම මිල දී ගත් තැනැත්තා තර්ක කරමින් කියා සිටියේ තමා විසින් ඉඩම පමණක් මිලදී ගත් බවත්, එහි තිබූ රන්කාසි මුට්ටියට තමාට අයිතියක් නැති බවත්ය.ඉඩම විකුණූ පුද්ගලයා එයට පිළිතුරු වශයෙන් කියා සිටියේ තමා විසින් ඉඩම විකිණීමෙන් පසුව හමු වූ කිසිදු දෙයකට තමාට අයිතියක් නැති බවත්ය.ඇලෙක්සැන්ඩර් මේ සිද්ධිය දෙස සෑහෙන වේලාවක් බලාගෙන සිටියේය. එහෙත් ඒ දෙදෙනාගෙන් එක් අයෙකු හෝ අනිකාගේ අදහස පිළිගැනීමට එකඟ වූයේ නැත.අවසානයේදී කෙළවරක් නැතිව දිගින් දිගට යන මේ ප‍්‍රශ්නය විසඳීමට ගමේ වැඩිහිටියන් කැඳවනු ලැබීය.ඇලෙක්සැන්ඩර් අධිරාජයා බලා සිටියදීම ඔවුහු මේ ප‍්‍රශ්නයට අපූරු විසඳුමක් ඉදිරිපත් කළහ. එනම්, ඉඩම මිල දී ගත් තැනැත්තාගේ පුතාට ඉඩම විකුණූ තැනැත්තාගේ දියණිය විවාහ කර දිය යුතු බවත්, දායාදය වශයෙන් රන් කාසි මුට්ටිය දිය යුතු බවත්ය.මිනිසාගේ යහපත්කම කෙතරම් උසස් මට්ටමකට නැංවිය හැකිද යන්න දුටු ඇලෙක්සැන්ඩර් අධිරාජයා සතුටට පත්විය.එමෙන්ම තවත් කෙනෙකුගේ දේපළ යුද්ධ කොට අත්පත් කරගැනීමට තමා වෙත ඇති ආශාව පිළිබඳ ඔහු ලජ්ජාවට පත්විය.ඒ අනුව, ඉන්දියාවේ පැරැණි සංස්කෘතියෙන් පාඩමක් ඉගෙන ගැනීමට මහා ඇලෙක්සැන්ඩර් සමත් විය.  සීලානි කරුණාරත්නවිශ‍්‍රාමලත් මහාධිකරණ විනිසුරු</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907056</link>
    <topic>තුන් හෙළ මාධ්‍ය සම්මාන</topic>
    <author/>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකකොටි පරදවා රණවිරුවන් ලබාදුන් ජයග‍්‍රහණයේදී එහි සැබෑ තොරතුරු මුළුමහත් ජනතාවටත් ලෝකයටත් ඉදිරිපත් කරමින් විශිෂ්ට මාධ්‍ය මෙහෙවරක යෙදුණ මාධ්‍යවේදීන් ඉටු කළ සේවාව ඇගැයීමේ උත්සවයක් ඉකුත් දින බණ්ඩාරනායක සම්මන්ත‍්‍රණ ශාලාවේදී පැවැත්විණ.තුන් හෙළ ජාතික ව්‍යාපාරය මගින් සංවිධානය කොට පවත්වන ලද මේ අභිනන්දනීය උලෙළ නම්කර තිබුණේ වීර ප‍්‍රසාද මෞලි මංගල්‍යය ලෙසිනි.මෙහිදී සිළුමිණ කර්තෘ මණ්ඩලයේ දයා ඩී. ෆොන්සේකා ඇතුළු ලේක්හවුස් ආයතනයේ මාධ්‍යවේදීන් හා ඡායාරූප ශිල්පීන් ඇතුළුව දහතුන් දෙනෙකු විශ්වකීර්ති මාධ්‍යශූරී ජනප‍්‍රසාද ගෞරව නාමයෙන් සම්මාන ලබා ගත් මොහොත.මේ අවස්ථාවේදී සම්මාන ලබාගත් අපේ කණ්ඩායමට රනිල් විජේපාල (ඩේලිනිව්ස්) රෆීක් ප්ලාෂ්දීන් (ඩේලිනිව්ස්) දිනේෂී යටවර (සන්ඩේ ඔබ්සර්වර්) එන්.ඒ.එම්. සාදික් ෂිහාන් (තිනකරන්) මහින්ද කුලතුංග (දිනමිණ) භක්ති ධර්මප‍්‍රිය (දිනමිණ) විජයාණි එදිරිසිංහ (දිනමිණ) චන්ද්‍රිකා පෙරේරා (දිනමිණ) (තිලක් පෙරේරා) (දිනමිණ) රංජිත් ජයවීර (දිනමිණ) රුක්මාල් ගමගේ (ඩේලිනිව්ස්) ශානිකා ශ‍්‍රියානන්ද (සන්ඩේ ඔබ්සර්වර්) ඇතුළත් වූහ. දයා ඩී. ෆොන්සේකාරනිල් විජේපාල දිනේෂී යටවරසාදික් ෂිහාන්මහින්ද කුලතුංගභක්ති ධර්මප‍්‍රියවිජයාණි එදිරිසිංහචන්ද්‍රිකා පෙරේරාරුක්මාල් ගමගේතිලක් පෙරේරාරංජිත් ජයවීරශානිකා ශ‍්‍රියානන්ද</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=as0907057</link>
    <topic>රණවිරු උපහාරයක් ලෙස බුදු පිළිම තනන තාරක</topic>
    <author>රමණී සුබසිංහ</author>
    <content>තිස් වසරක් තිස්සේ කවියෙන් ජනයා පිනවන කවි චන්දරේසමහර භූමදානවලදී කනත්තේ ස්වරූපය වෙනස් වෙනවානෙළුම් විලගුරු සේවයේ රසකතාමිනිත්තුවක කතාවක්තුන් හෙළ මාධ්‍ය සම්මානරණවිරු උපහාරයක් ලෙස බුදු පිළිම තනන තාරකඋපන් බිම රකින්නට යුද බිමට යන තරුණ රණවිරුවන් නෙත ගැටෙන මොහොතක් පාසා ඔහු සිත තමාටම දොස් නැගුවේය. ඔවුන් හා සුහදව වචනයක් තෙපළන්ට, අඩුම තරමින් සිනහවකින් හෝ සංග‍්‍රහ කරන්නට හේ පසුබට වූයේය. තමන් මේ මව්බිමට බරක් නොවේදැයි වරෙක ඔහු පසුතැවිලි වූයේය. ඒ යුදබිමට ගොස් රණවිරුවන් හා එක්ව ත‍්‍රස්තවාදයෙන් රට බේරා ගන්නට තමන්ට අවකාශයක් නොලැබුණු බැවිනි.සිය බාල සොහොයුරු තාරක ගේ අදහස් තේරුම් ගන්නට සොයුරු අංජන රොඩ්රිගුට අපහසු වූයේ නැත.දක්ෂතා ප‍්‍රයෝජනයට ගනිමින් රට රකින රණවිරුවන් වෙනුවෙන් උපහාර පුදන්නට සිය සොයුරාට දැනමුතුකම් ලැබුණේ ඔහුගෙනි. බෞද්ධ සැදැහැතියනට වන්දනා කිරීම සඳහා බුදුපිළිම වහන්සේ නිර්මාණය කරන්නට ශිල්පීය ඥානය පරිත්‍යාග කිරීම ඇරැඹුණේ ඒ අනුවය. බුදු පිළිම වහන්සේ නොමැති පන්සල් බිම් සඳහා එහිදී වැඩි අවධානය යොමු කෙරිණි.තාරක රොඩ්රිගු නම් වූ මේ කලා ශිල්පියා චිත‍්‍ර, කැටයම්, හා මූර්ති ශිල්පයෙහි හසළ දැනුමක් ඇත්තෙකි.ගල්කටුව, කැටයම් නියන, වැලි හැන්ද, පින්සලය ඔහු ගේ අඹයහළුවන්ය. බරත ලියනගේ ආචාර්යවරයාගෙන් මූර්ති ශිල්පයත්, සේනක ඩී.සිල්වා ගුරුතුමාගෙන් සැලසුම් නිර්මාණ ශිල්පයත් ප‍්‍රගුණ කළ ඔහු දැන් කාලය ගෙවන්නේ ශෛලමය නිර්මාණ ශිල්පය ප‍්‍රගුණ කරවීම සඳහාය.ඒ කුරුණෑගල රම්බඩගල්ල මොනරාගල රජමහා විහාරයේ ඉදිවෙන ආසියාවේ විශාලතම ශෛලමය බුද්ධ ප‍්‍රතිමාවේ නිර්මාණ කාර්යයට දායක වෙමිනි.එහිදී ඔහුගේ ගුරුවරයා බවට පත්වන්නේ ඉන්දියානු ජාතික ශෛලමය ප‍්‍රතිමා ශිල්පී එම්.මුත්තයියා ආචාර්යවරයාය.අංජනතමන් ගේ ශිල්පීය ඥානයෙන් නිර්මාණය කරන බුද්ධ ප‍්‍රතිමා වහන්සේ ගම් නියම් ගම්වල ස්ථාපිත කෙරෙන්නේ ද මෙසේ ඉගෙනීමේ කටයුතු කෙරෙන අතරතුරදීම ය. මෙහිදී තාරක අතින් පළමුව නිමැවෙන්නේ බුද්ධ ප‍්‍රතිමා වහන්සේ ගේ හැඩරුවින් යුතු අච්චුවකි.ඒ සඳහා මුදලින් රුපියල් ලක්ෂ දෙකහමාරක පමණ වියදමක් දැරීමට සිදුවන බව ඔහුගේ අදහසයි. ඒ සඳහා නොමසුරු මූල්‍යමය දායකත්වය ලැබෙන්නේ සොයුරු අංජනගෙනි.මෙම අච්චුවකින් බුදුපිළිම වහන්සේ දහනමක් පමණ නිර්මාණය කළ හැකි බව ඔවුන්ගේ අදහසයි. දෙසොහොයුරන් ගේ ශ‍්‍රමයෙන් හා ධනයෙන් නිමැවෙන ප‍්‍රතිමා සැලැස්ම අමුද්‍රව්‍ය එක්වී බුදු පිළිමයක් බවට පත්වන්නේ අදාළ ගම් පියසේ බොදු ජනතාව ගේ ශ‍්‍රමයෙන් හා ධනයෙනි.”තම ගමේ පන්සලේ බුද්ධ ප‍්‍රතිමාවක් නිර්මාණය කරනවා කිව්වම ඒ ගමේ පමණක් නොවෙයි. අසල්වැසි ගම් දනව්වලින් පවා එයට ආධාර උපකාර ලැබෙනවා. අවශ්‍ය අමුද්‍රව්‍ය ගෙනෙන්නේ ගමේ උදවියමයි.ඒ සඳහා මුදල් නැති අය ශ‍්‍රමයෙන් උදව් කරනවා. ඔවුන් ඒ සියල්ල කරන්නේ ඉතාම ශ‍්‍රද්ධාවෙන්. වැලිටික, ගල්ටික පවා සේදීමෙන් පසුවයි ප‍්‍රතිමාව තැනෙන්නේ.”තම සද් කි‍්‍රයාවට ජනතාව ගේ ඉහළ දායකත්වයක් ලැබෙන බව තාරක ගේ අදහසයි. සියලු දෙනාගේම ශ‍්‍රමයෙන් හා ධනයෙන් නිමැවෙන බුද්ධ ප‍්‍රතිමා වහන්සේ නිරාවරණය කෙරෙන්නේ රට රකින්නට කැපවුණු රණවිරුවන්ට උපහාර වශයෙනි.තමන්ගේ ම මහන්සියෙන්, දුක් මහන්සියෙන් හරි හම්බ කළ මුදලින් ප‍්‍රතිමා වහන්සේ නිර්මාණය කිරීම පිළිබඳව ගැමි ජනතාව කෙරෙහි ද පවතින්නේ සියුම් ආඩම්බරයකි. ශ‍්‍රද්ධාව මුසුවූ ගෞරවාදරයකි.මේ කලා ශිල්පියා ගේ බලාපොරොත්තුව මෙවන් බුදු පිළිම වහන්සේ සියයක් නමක් නිමවා පූජා කිරීමය.ඒ සඳහා ලැබුණු ඇරැයුම් හා ලැබෙමින් පවතින ඇරැයුම් ද බොහෝය. ඔබ ජීවත්වෙන ගම් පියසට ද බුදු පිළිම වහන්සේ නමක ගේ අවශ්‍යතාවය තිබේ නම් ඒ සඳහා, 136/ඒ, විශ්වවිද්‍යාල පාර, රත්තනපිටිය, බොරලැස්ගමුව යන ලිපිනයෙන් තොරතුරු ලබාගත හැකිය.රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070511</link>
    <topic>කවරයේ කතාව</topic>
    <author>ජයමිණි</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමඅද රසඳුන කවරය සරසන්නට එක්ව ඉන්නේ කටකාර දඟකාර සුරූපිනියක වූ නිරෝෂා පෙරේරාය. විටෙක රූපවාහිනී වැඩසටහන් ඉදිරිපත් කරන්නියක ලෙසත්, නිළියක ලෙසත් ඇය පෙ‍්‍ර්ක්ෂක අවධානය දිනා සිටියි.මේ දිනවල දිවයින පුරා සිනමාහල්වල තිරගත කෙරෙන සනත් ගුණතිලක අධ්‍යක්ෂණය කරන ‘එකමත් එක රටක’ චිත‍්‍රපටයේ ප‍්‍රධාන භූමිකාවක් රඟන ඇය අද කාගේත් කතාබහට ලක්ව සිටින්නීය.’දේදුණු වැස්ස’ චිත‍්‍රපටය තුළින් සිනමා සම්ප‍්‍රාප්තිය ලද නිරෝෂා නිළියක ලෙස ටෙලි නාට්‍ය කීපයකටම රංගනයෙන් දායකව සිටියි.ජයමිණි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907051</link>
    <topic>කෝටිපතිනියන් බිලීබාන අනංගයෙක්</topic>
    <author>ආතර් උස්මීයගේ</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමආදරයක රඟ සුසානේ - හෙල්ග්සමහර පෙම්වතුන් පෙම්වතියන් සමග ආදර සම්බන්ධකම් ඇති කර ගන්නේ මුළු හදවතින් ම පෙම් කරන බව පවසමිනි. එහෙත් සමහරුන්, මුළු හදින්ම ආදරය කරන බව පවසන්නේ අවංකවම නොවේ බොරුවට ය. සමහරු මුළු හදින්ම ආදරය කරන්නේ ඇයට නොව ඇයගේ ධනයට ය. මෙවැනි ආදර සම්බන්ධකම් අන්තිමට කෙළවර වන්නේ ඉතාමත් ශෝචනීය අන්දමිනි. ඉතාලියෙන් අපට අසන්නට ලැබුණු මේ කතාවද එවැන්නකි.සුසානේ ක්ලෙටන් (Susanne Klatten)බී.ඇම්.ඩබ්ලිව් මෝටර් රථ සමාගමේ අයිතිකාරියකි.හතළිස් පස්වන වියේ පසුවන ඇය දැනට යුරෝපයේ සිටින තුන්වන ධනවත් කාන්තාව බව ෆෝබ්ස් සඟාරාව සඳහන් කරයි. දරුවන් තිදෙනෙකු ගේ මවක වන සුසානේට සුවිස් - ඉතාලි ජාතික හෙල්ග් ස්ගාබි (Helg Sgarbi) හදිසියේම මුණ ගැසුණේ 2006 වසරේදීය.මෙම හදිසි මුණ ගැසීමත් සමඟ ඇතිවූ මිත‍්‍රත්වය වැඩි කලක් යෑමට මත්තෙන් ආදරයකට පෙරළිණ.නොබෝ කලකින්ම සුසානේ සහ හෙල්ග් පෙම්වතුන් බවට පත්වූහ. තමා මුළු හදින්ම මෙම කෝටිපති කාන්තාවට පෙම් කරන බව හෙල්ග්, සුසානේට කියා සිටියේ ඇගේ සිත ගැනීම සඳහා ය. හෙල්ග් තෙපලූ වදන්වලට රැවටුණු මේ තිදරු මව මුළු හදින්ම අවංකවම ඔහුට ආදරය කිරීමට පටන් ගත්තාය. එහි ප‍්‍රතිඵලයක් වශයෙන්, ඔවුහු නිතර නිතර නොයෙක් හෝටල්වලදී රහසේ මුණ ගැසීමට පටන් ගත්හ.හෙල්ග්ට පණ මෙන් ආදරය කළ සුසානේ ඔහු කවු ද? කෙබඳු, කෙනෙක් දැයි නොදැන සිටියාය. ඇයට ඔහුට වැඩියෙන්ම පි‍්‍රය කළේ ඔහුගේ සෙල්ලක්කාර, ගති පැවතුම්වලට ය. ධනවත් කාන්තාවන් පමණක් ඇසුරු කිරීම හෙල්ගේ විනෝදාංශයක් බවට පත්වී තිබිණ. ඔහු එසේ කළේ ඔවුනගේ මුදල් කඩා ගැනීමේ පරමාර්ථයෙන් මිස ඔවුන්ට ආදරය කිරීමේ අදහසින් නොවේ. ඔහු සුසානේ වසඟයට ගත්තේ ද ඇය කෝටිපතිනියක බව දැනගෙනමය.ධනවත් තරුණියක සමඟ ටික කලක් ආදරයෙන් වෙලී සිටින ඔහු ටික කලකට පසු බොරුවක් කියා ඇගෙන් මුදල් ලබා ගනී. එතනින් නොනවතින ඔහු ඇය බිය ගන්වා කප්පමක් ඉල්ලා සිටියි.මෙම කප්පම් මුදල් ලබා ගැනීමේදි ඔහුට අර්නානෝ බැරෙට්ටා (Ernano Barretta) නමැති මිතුරා ද සහාය වෙයි. ඔහු හෝටල් හිමියෙකි.ධනවත් කාන්තාවන්ට ආදරය කරන මුවාවෙන් ඔවුන් සමඟ දැඩි මිත‍්‍රත්වයක් ඇති කර ගන්නා හෙල්ග් නොබෝ කලකින්ම ඔවුන් බිය වද්දා හිරකාරියන් බවට පත් කර ගනී. ඉන්පසු ඔහු කැමැති කැමැති වේලාවට මෙම කාන්තාවන්ගෙන් කප්පම් මුදල් ලබාගනී.මේ වන විට ඔහු සිය පෙම්වතියන් බියවද්දා ලබාගෙන ඇති මුදල යුරෝ (යුරෝපයේ පොදු මුදල් ඒකකය) මිලියන දහස් ගණනක් බව ඉතාලි පොලිසිය සඳහන් කරයි.සුසානේ සමඟ මිත‍්‍රවීමෙන් පසු ඔහු ඇගෙන් ද මුදලක් ඉල්ලා සිටියේය. තමා පැදැවූ මෝටර් රථයට ඉතාලි - අමෙරිකන් මාෆියා කල්ලියේ දාමරිකයෙකුගේ පුතෙකු ගැටී මිය ගිය බවද, මේ නිසා ඔවුන් විශාල කප්පම් මුදලක් ඉල්,ලා සිටින බවද එය නුදුන්නොත් තමා මරණ බවට තර්ජනය කර ඇති බවද ඔහු සුසානෙට කියා සිටියේය. සුසානේ ඔහුගේ කීම විශ්වාස කළේ ඔහුට එතරම්ම ආදරය කළ හෙයිනි.හෙල්ග් ගේ කතාව තදින්ම විශ්වාස කළ ඇය ඔහුට යුරෝ මිලියන 7.5 ක මුදලක් දී එම තර්ජනයෙන් නිදහස් වෙන ලෙස ඉල්ලා සිටියාය.මෙම සිද්ධියෙන් පසු හෙල්ග් ඇයට මරණ තර්ජනය එල්ල කරමින් කප්පම් මුදල් ඉල්ලීමට පටන් ගත්තේය. ඇය පොලීසියේ පිහිට පැතුවාය.සුසානේ කළ ප‍්‍රකාශය අනුව රහස් පොලීසිය හෙල්ග් ගැන පරීක්ෂණ පැවැත්වීමට පටන් ගත්තේය.මෙම පරීක්ෂණවල ප‍්‍රතිඵලයක් වශයෙන් හෙල්ග් ධනවත් පෙම්වතියන් කීපදෙනෙකුගෙන්ම විශාල කප්පම් මුදලක් ලබාගෙන ඇති බවත් මෙම මුදල් යොදා මෝටර් රථ කීපයකුත් රතු මුහුදේ පිහිට ’sharm EI Shelk නමැති හෝටලය මිලදී ගෙන ඇති බවත් සොයා ගත්තේය.හෙල්ග් එය පෙම්වතියන් ඇසුරු කරද්දී ඔහුගේ සගයා වන අර්නානෝ බැරෙට්ටා රහසිගතව ඔවුනගේ පිංතූර ගනී. එපමණක් නොව එම සිද්ධීන් රහසිගතව වීඩියෝ කරයි. ඒ හෙල්ගේ කීම අනුවය.පසුව එම පිංතූර සිය පෙම්වතියන්ට පෙන්වා ඔවුන් බිය ගන්වා කප්පම් ඉල්ලීමයි.ඉල්ලන කප්පම නොදෙන්නේ නම් එම පිංතූර හා වීඩියෝ පට පවුලේ උදවියට පෙන්වන බවද ප‍්‍රසිද්ධ කරන බවද ඔහු කියයි.හෙල්ග්ගේ කීම අනුව අර්නානෝ සුසානේ සහ හෙල්ග් හෝටල් කාමර තුළ හැසිරෙන අයුරු ඉතා රහසිගතව වීඩියෝ ගත කළේය. ඔවුන් දෙදෙනාගේ පිංතූර ද ගත්තේය.පාප මිත‍්‍රයා අර්නානෝපසු කලකදී සුසානේ, හෙල්ග් කපටියෙකු හා වංචාකාරයෙකු බව තේරුම් ගත්තාය.ඇය ඔහුගෙන් ඈත් වීමට තීරණය කළේ එබැවිනි. එහෙත් හෙල්ග්ගෙන් එයට ඉඩක් නොලැබිණ. ඔහු අර්නානෝ විසින් ගන්නා ලද පිංතූර සහ වීඩියෝ පට පෙන්වා ඇය බිය වද්දා සියල්ල ප‍්‍රසිද්ධියට පත් කරන බව කියා සිටියේය. ඉන්පසු ඔහු ඇගෙන් යුරෝ මිලියන 49 ක කප්පමක් ඉල්ලා සිටියත් මෙම මුදල දීමට සුසානේ අදිමදි කළාය. ඒ වෙනුවට යුරෝ මිලියන 14 ක් දීමට ඇය කැමැත්ත පළ කළාය. එහෙත් තමා ඉල්ලූ මුළු මුදලම නොලැබුණොත් සියල්ල ප‍්‍රසිද්ධියට පත් කරන බවට ඔහු තර්ජනය කර සිටියේය.ශූර වෙළෙඳ ව්‍යාපාරිකාවක වන සුසානේ හෙල්ග්ගෙන් ගැලවීමට උපායක් කල්පනා කළාය.ඔහුගෙන් සදහටම ගැලවීමට නම් පොලීසියට කොටුකර දිය යුතු යැයි ඇය කල්පනා කළාය. ඇය හෙල්ග් ගේ කප්පම් මුදල ගැන පොලීසියට දන්වා සිටියාය.පොලීසිය ඔහු කොටුකර ගැනීමට අවශ්‍ය උපදෙස් සුසානේට කියා දුන්නේය. කප්පම් ලබා ගැනීම සඳහා පැමිණිය යුතු ස්ථානයත්, දිනයත්, වේලාවත් හෙල්ග් ට දන්වන ලෙස ද පොලිසිය සුසානෙට උපදෙස් දුන්නේය.මෙම උපදෙස් අනුව කි‍්‍රයාත්මකවූ සුසානේ ඉල්ලූ මුදල ලබා ගැනීම සඳහා පැමිණෙන ලෙස හෙල්ග්ට දන්වා සිටියාය. හෙල්ග් එම මුදල ලබා ගැනීම සඳහා සුසානේ සොයා පැමිණියේ අර්නානෝ බැරෙට්ටා නමැති සගයා ද සමඟය. සැඟවී සිටිය පොලීසිය මුදල් ලබා ගන්නවාත් සමඟම හෙල්ග් සහ බැරෙට්ටා අත්අඩංගුවට ගත්තේය.කෝටිපති කාන්තාවන් රවටා අනාචාරයේ යෙදීම, කප්පම් ගැනීම වංචාකිරීම සහ ඔවුනට මරණ තර්ජනය එල්ල කිරීම යන චෝදනා මත හෙල්ග්ට විරුද්ධව ඉතාලි පොලීසිය නඩු පවරා ඇත.ඔහුගේ කි‍්‍රයාකාරකම්වලට අනුබලය දීම හා හොර රහසේ වීඩියෝගත කිරීම යන චෝදනා මත අර්නානෝට ද නඩු පවරා තිබේ. මෙම නඩුව තවමත් විභාග වෙමින් පවතියි.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907052</link>
    <topic>සුකිරි බටිල්ලන්ගේ ලෝකයට බෝම්බයක්</topic>
    <author>වසන්ත ජයසිංහ ආරච්චිගේ</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුම‘උපන්දා මරණය’ ගැන නාලක විතානගේ සංවාදයක‘මොකක්ද මේ උපන්දා මරණය?’අලුත් වේදිකා නාට්‍යයක්.සමාජයේ සිදුවෙන විපරිත සිදුවීම් ඇසුරින් ගොඩ නැඟුණු ප‍්‍රහසනයක්.පිය - පුතු සහ සම්බන්ධයක අපූරු පලයක්.මේ කොයි ලෙසකින් හැඳින්වුවත් ‘උපන්දා මරණය’ ගැන හොඳම සාක්කිකරුවා නාලක විතානගේ.ප‍්‍රවීණ නාට්‍යවේදී බන්දුල විතානගේ ගේ පුතා.අද කාලෙ හැටියට කාගෙත් අවධානය දිනාගන්නා දේශපාලනඥයකු තමා මෙහි ප‍්‍රධාන පාත‍්‍ර වර්ගයා. දේශපාලනඥයකු කිව්වට ඇමැතිවරයෙක්. ඇමතිතුමා තම පෙම්වතිය ලෙස සමීප වුණේ රටේ ජනකාන්ත නිළියකට. එදත් සුපුරුදු විදිහට ඇමැතිතුමා ඇවිත් තියෙනවා ඇය මුණගැහෙන්න.එදා තමයි ඔය සිද්ධිය වෙලා තියෙන්නේ. ඔක්කොම පත්තුවෙන්නෙ එතැන් සිට. ඔය කතාවේ අගමුල ජූලි 12 වැනිදාට ලුම්බිණියට ආවොත් ඔබට දැනගන්න ලැබේවි. එදාට තේරෙයි ‘උපන්දා මරණය’ට හේතුව මොකක්ද කියලා.“ඇත්තටම මේ මගේ තුන්වන වේදිකා නාට්‍යය. 2004 දී මම ‘රාති‍්‍ර භෝජනය’ කියන වේදිකා නාට්‍යය කළා. ඉන් පසුව 2006 දී ‘කාසීමල්ල’ කළා.එය එවර රාජ්‍ය නාට්‍ය උළෙලේ අවසන් වටය නියෝජනය කළා. ප‍්‍රධාන නළුවාට කුසලතා සම්මානයකුත් ලැබුණා. ඉන් පසුවයි ‘උපන්දා මරණය’ට අත ගැහුවෙ.හොඳයි අද වෙනකොට වේදිකා නාට්‍යයක් පෙන්වන්න පුළුවන් රසිකත්වයක් ගොඩනැඟිලා තියෙනව ද?මම හිතන්නේ හොඳ නිර්මාණයක් බලන්න මිනිස්සු කැමතියි. එවැනි අවස්ථාවන් අප දැකලා තියෙනවා. එක් උදාහරණයක් විදිහට ප‍්‍රසන්න විතානගේ කළ ‘හොරු සමඟ හෙළුවෙන්’ ගත්තැහැකි. එය ඉතාම හොඳින් පේ‍්‍රක්ෂක ආකර්ෂණයට ලක්වුණා.මම විශ්වාස කරන්නේ ප‍්‍රබල නිර්මාණයක් නම් අනිවාර්යයෙන්ම පේ‍්‍රක්ෂකයන් ඒ වටා එකතු වෙනවා. මේ පිටපත සහ මෙය නිර්මාණය වුණු අන්දමත් එක්ක මට හිතෙනවා ‘උපන්දා මරණය’ත් පේ‍්‍රක්ෂකයන් අතරට යාවි කියලා.‘කාසීමල්ල’ කරලා වසර තුනකට පසුවයි යළි ඔබ නාට්‍යයක් කරන්නේ.ඒක ඇත්ත. ඒකට විශේෂ හේතුවක් වුණේ රූපවාහිනි නාට්‍ය සඳහා පිටපත් ලියමින් මම ඒ සඳහා යොමුවුණ එක. ‘දෙකොණ ගිනි’ නමින් ටෙලි නාට්‍යයක් ස්වර්ණවාහිනියට මම කළා. ඊට පසු නාලිකා වලින් ආරාධනා ලැබුණා. ඒ වෙනුවෙන් මහන්සි වුණා. නමුත් ඒ අවුරුදු තුන ඇතුළත මෙම වේදිකා නාට්‍යය පිටපතත් මා අතින් ලියැවුණා.කුමක් ගැන ද ඔබ මේ හරහා කතා කරන්නේ.මෙය ස්වතන්ත‍්‍ර රචනයක්. අපිට මේ සමාජයේ විවිධ චරිත දකින්න ලැබෙනවා. වැඩි දෙනෙක් තමන්ගේ වාසියට ආත්මාර්ථකාමීව කටයුතු කරන්නයි පෙළඹෙන්නේ. බොහෝ වෙලාවට දේශපාලනය කියන කාරණය උඩ මෙය තවත් තහවුරු වෙනවා.ඉන්පසු සියල්ල කි‍්‍රයාත්මක වෙන්නේ දේශපාලන සම්බන්ධතා මත. තමන්ට අවශ්‍ය දේවල් සපුරා ගන්නේ දේශපාලන බලයෙන්. මෙතනදි මම කතාව ගොඩනඟන්නේ ප‍්‍රධාන පෙළේ චරිත 7 ක් එකතු කරගෙන. සමාජයේ පවතින මේ ශෝකාන්තය මම දැක්කා.නිර්මාණ කරුවෙක් විදිහට කාලීන සිදුවීම් එකතු කරගෙනයි මෙම නිර්මාණය කළේ. විශේෂයෙන් මාධ්‍ය, දේශපාලනය, කලාව පසුබිම් කරගෙන මනºකල්පිත කතාවක් ඔස්සේ සිදුවීම් පෙළ ගලාගෙන යනවා.මින් යම් සමාජ බලපෑමක් කරන්න පුළුවන් වෙයි කියා ඔබ හිතනව ද?අනිවාර්යයෙන්ම නාට්‍යයක් හරහා බලපෑමක් කරන්න පුළුවන් කියන දේ මම විශ්වාස කරනවා. මෙය මිනිසුන් අතරට ගෙනයන්න පුළුවන්. වේදිකාව කියන්නේ සජීවී කලාවක්. අද තියෙන්නේ බොහෝ දෙනෙක් මෙවැනි නිර්මාණ කරන්න පෙළඹෙන්නේ නැති එක.කිසියම් පසුගාමීත්වයක් තියෙන්නේ. නමුත් ප‍්‍රශස්ති ගී ගයන්න තමයි හැමෝම පෙළඹෙන්නේ. නිර්මාණ කරුවෙක් එසේ විය යුතු නැහැ. ඔහු දකින දේ කතා කළ යුතුයි. තරුණ පරම්පරාවේ සමහර උදවිය තවමත් ඉන්නේ සූකිරි බටිල්ලන්ගේ ලෝකයේ.හැදැරීමක් කියන දේ නැහැ. වගකීමක් කියන දේ නැහැ. මේ පිළිබඳ මම මේ නාට්‍යයෙන් කතා කරනවා. අනෙක් කාරණය අද වේදිකා නාට්‍යයකට තරුණ නළු නිළියන් ගෙන්න ගන්න විදිහක් නැහැ. ඊට වඩා පැරැණි පිරිස සමඟ වැඩ කරන්න පහසුයි.මෙතනදි ඔබේ අධ්‍යක්ෂණය යටතේ ප‍්‍රවීණ කලාකරුවකු වන ඔබේ පියා රංගනයෙන් එකතු වෙනවා. මෙය ඔබ දකින්නේ කොහොමද?ඇත්තටම එය හරිම සුන්දරයි. තාත්තා එක්ක ටෙලි නාට්‍යවල මම වැඩ කරලා තියෙනවා. ගෙදරදි තාත්තා එළියෙදි ඩිරෙක්ටර් කෙනෙක්. නමුත් මෙතනදි අනෙක් පැත්ත වෙන්නේ.තාත්තව වුණත් ඩිරෙක්ටර් විදිහට මට අවශ්‍ය දේ කුමක් ද කියා තේරුම් ගන්නවා. අපි හැමෝම නිරන්තරයෙන් සාකච්ඡා කරමින් කටයුතු කරන්නේ. ඇත්තට බොහෝම සුන්දර විදිහට නාට්‍යයේ පුහුණුවීම් කටයුතු අපි කරන්නේ. අනෙක තාත්තා ගෙන් මම තවමත් බොහෝ දේ ඉගෙන ගනිමින් කටයුතු කරන්නේ.අද වේදිකාවේ ස්වතන්ත‍්‍ර නිර්මාණ දකිනවා බොහොම අඩුයි.ස්වතන්ත‍්‍ර නිර්මාණ කරන්න තියෙන උනන්දුව අඩු බව මාත් දකිනවා. ඒකට මූලිකම දේ ඒ පිළිබඳ උනන්දුව කියවීම, හැදැරීම අඩුකම. ඇත්තටම අපි අනෙක් විදේශීය සාහිත්‍යය ඇසුරු කරන්න ඕන. වෙනත් නාට්‍ය බලන්න ඕන.පරිවර්තන නාට්‍යය වලට පෞද්ගලිකවම මම කැමැතියි. ඒ ඒ රටවල සංස්කෘතික පසුබිම අපි දැනගන්න ඕනැ. මම හිතන්නේ මේ ලබන විශ්වීය දැනුම හරහා නිර්මාණ කරුවකුට ස්වතන්ත‍්‍ර නිර්මාණයක් කරන එක එතරම් අපහසු නැහැ.නළු නිළියන් තෝරා ගැනීමේදීත් ඔබ ඉතා පරෙස්සම් වෙලා තියෙනවා.පිටපත ලියන විටම ඒ ඒ චරිතෙට සුදුසු කෙනා මගේ මනසේ මැවිලා ඉවරයි. ඒ නිසාම චරිතෙට සුදුසු කෙනාව මම තෝර ගත්තා කියලා හිතනවා. විශේෂයෙන්ම අමිත්ත වීරසිංහ වසර 13 කට පසුවයි වේදිකාවට එන්නේ. ඔහු ඉතාම සැහැල්ලුවෙන් රඟපාන රංගන ශිල්පියෙක්.මෙහි අනෙකුත් චරිත කරන්නෙ දූලීකා මාරපන, අයේෂා දිසානායක, කිංස්ලි ලෝස් උපාලි බණ්ඩාර, සංජය නාඋලගේ වැනි රංගන ශිල්පීන්. මෙහිදී මම සංගීතය භාවිත කරන්නෙ නැහැ. ඒ සඳහා රූපවාහිනී ප‍්‍රවෘත්ති පමණයි යොදා ගන්නේ.‘උපන්දා මරණය’ ජූලි 12 වැනි ඉරිදා ලුම්බිණි රඟහලේදී වේදිකාවට එන්නේ තව බොහෝ දෙනෙකුගේ ශ‍්‍රම දායකත්වය ද සමඟයි.මෙහි වේෂ නිරූපණය නිමල් රාජපක්ෂ හා ගාමිණි කොස්තා ගෙන්. ඇඳුම් නිර්මාණය ‘සිම්පෝසියම්’ ආයතනය. එහිසංවිධාන කටයුතු 2001 ආදි නාලන්දීය සිසුන් විසින් සිදු කිරීමත් විශේෂයි.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907053</link>
    <topic>මං දැන් හැම දෙයක්ම කරන්නේ නිර්මාල්ගෙන් අහලා</topic>
    <author>හේමාලි විජේරත්න</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමඇය ජනතාව අතරට වඩාත් ළං වූයේ ස්වාධීන රූපවාහිනි සේවය ඔස්සේ විකාශය වන ‘මුතු කිරිල්ලී’ ටෙලි නාට්‍යයේ ‘සමාධි’ ගේ චරිතයෙනි. නෙහාරා පීරිස් කලා ක්ෂේත‍්‍රයට පැමිණ තවමත් ගතවී ඇත්තේ වසර දෙකකටත් අඩු කාලයකි. කෙටි කලකින් ම ඈ පෙ‍්‍ර්ක්ෂක ජනාදරය දිනාගත්තේ පසුගිය දිනෙක ජනප‍්‍රියම නිළිය ලෙසට සම්මානයටද පාත‍්‍රවෙමිනි. ඇගේ තොරතුරු විමසන්නට පසුගිය දිනක අපි ගියා ඈ සොයාගෙන. නෙහාරා ඒ මොහොත වන විටත් ‘මුතු කිරිල්ලී’ ටෙලි නාට්‍යයේ රූගත කිරීම් සඳහා එක්වෙමිනුයි සිටියේ. මේ ඈ සමඟ ‘මුතු කිරිල්ලී’ දර්ශන තලයේදී කළ කතාබහකි.පසුගියදා ඔබ රයිගම් ටෙලි සම්මාන උලෙළින් වසරේ ජනප‍්‍රියතම ටෙලිනාට්‍ය නිළිය වශයෙන් සම්මානයට පාත‍්‍ර වුණා. මොනවද ඔබට හිතෙන්නේ?මට නම් හිතාගන්නවත් බෑ ඇත්තටම ඒ අවස්ථාව මට හිමි වුණා ද කියලවත්. මගේ නම කියද්දී මගේ කකුල් දෙක වෙව්ලුවා. ඇත්තටම ඒ ගැන මට නිහතමානී ආඩම්බරයක් තියනවා.ඒ වගේ ම තමයි ඒකට විශේෂයෙන් ස්තුතිවන්ත වෙන්න ඕන පිරිසක් ඉන්නවා. මේ සම්මානය මට ලැබුණේ ජූරියකින් නොවෙයි පෙ‍්‍ර්ක්ෂක ඡන්දයකින්. ඒ නිසා ඒ මගේ ආදරණීය පෙ‍්‍ර්ක්ෂකයන්ට ස්තුතිවන්ත විය යුතු යි.ක්ෂේත‍්‍රයට පැමිණ ඉතාම කෙටි කලක් ඇතුළතයි ඔබට මේ සම්මානය ලැබුණේ? ඔබ හිතන්නේ ඇත්තටම ඔබ ජනප‍්‍රියයි කියලද?අනේ ඒක නම් ඉතින් මට කියන්න බෑ. ජනතාව දීලා තියෙන මේ තීන්දුවට මම හිස නමනවා. මේක මට දෙන්නත් මොනව හරි හේතුවක් තියෙන්න ඇතිනේ. පසුගිය අවුරුද්දේ කතා බහට ලක්වුණු ටෙලිනාට්‍ය අතර ‘මුතුකිරිල්ලිත්’ ඉදිරියෙන් ම තිබුණා.අනික් පැත්තෙන් රියැලිටි ෂෝ එකක් විදියට ඩාන්සින් ස්ටාර් නිසාත් මට ලොකු පෙ‍්‍ර්ක්ෂක ප‍්‍රතිචාරයක් ලැබුණා. මේ කොට්ඨාශ දෙකේම පෙ‍්‍ර්ක්ෂකයෝ වැඩි ප‍්‍රමාණයක් මට හිටියා. ඒ නිසා මට මේ සම්මානය ලැබෙන්න ඇති.මනාප ලබාදීමේ එස්.එම්.එස්. තරගයට ඔබත් එකතු වුණා ද?අනේ නෑ. මම කොහොමත් මේ සම්මානය දිනාගැනීමේ තරගයක හිටියේ නෑ. මම බොහෝ දේවල් බලාපොරොත්තුව ඉන්න කෙනෙක් නොවේ. එහෙම ඉඳල ලැබෙන්නෙ නැතුව ගියාම දුකත් මටමනේ.ඒ හින්ද මම නම් ඒ ගැන උනන්දු වුණේ ම නෑ. හැබැයි මගේ හස්බන්ඩ් නම් ඒ ගැන උනන්දු වුණා. එයා එයාගේ යාලුවන්ටත් කියලා තිබුණා. මම විශ්වාස කරන හැටියට එහෙම වෙන්න වාසනාවකුත් තියෙන්නෙ ඕන. ඒ වාසනාව මට තියෙන්න ඇති.මේ ගැන ඔබට ක්ෂේත‍්‍රයේ අයගෙන් ලැබුණේ මොනවගේ ප‍්‍රතිචාරයක්ද?හැමෝම කිව්වේ මේක මට තමයි ලැබෙන්න ඕන කියලයි. ප‍්‍රවීණයෝ, නවකයෝ, මගේ සමකාලීනයෝ මේ හැම දෙනෙක්ම මට සුබ පැතුවා.ඔබේ සැමියා මොනවගේ ප‍්‍රතිචාරයක්ද දැක්වූයේ?එයා නම් මුල ඉඳලම කිව්වේ. පොතේ හැටියට මේ පාර මේ සම්මානේ ඔයාටම තමයි ලැබෙන්න ඕන” කියලයි. ඇත්තටම එයාට ලොකු සතුටක් තිබෙනවා මට මේ සම්මානය හිමිවුණාට.මේ සම්මානය ඔබේ ඉදිරි ගමනට බලපාන්නේ කොහොමද?සම්මානයක් ලැබෙනව කියන්නේ නිළියකගේ ඉදිරි ගමනට ලොකු ධෛර්යයක්. ඒ ධෛර්යය ක්ෂේත‍්‍රයට ඇවිත් ඉතාම කෙටි කලකින් මට ලබා ගන්නට පුළුවන් වුණා. ඉදිරි වැඩ කටයුතු වලදී මේ මට ලැබුණු පෙ‍්‍ර්ක්ෂක ජනාදරය අඩු නොවෙන අන්දමට කටයුතු කරන්න මම දැනගන්න ඕන. ඒ නිසා රංගන කටයුතු වුණත් මට ගැළපෙන පරිදි තෝරාගන්න ඕනෑ.හැබැයි ඒක කරන්නත් මට එච්චර අමාරුවක් නෑ. ඒ මොකද මට ලැබෙන චරිතවල හොඳ නරක තෝරල බේරලා දෙන්න නිර්මාල් මගේ ළඟ ඉන්න නිසා. ඔහු ඒ හැමදේකටම උනන්දු වෙනවා. මට තියෙන්නේ කැමරාව ඉස්සරහට ගිහින් රඟපාන්න විතරයි. ඒ ගැන ලොකු රෙස්පොන්සිබිලිටි එකක් මට නෑ.ඒ කියන්නේ ඔබේ පවුල් ජීවිතය තුළත් ඒ වගකීම නැද්ද?මම හැම වෙලේම හැම දෙයක්ම කරන්නේ නිර්මාල් ගෙන් අහලා. අඩු තරමින් මම මට ගැළපෙන ඇඳුමක් ගනිද්දිත් නිර්මාල් ගෙන් අහනවා. අපේ පවුලේ ප‍්‍රධානියා මූලිකයා නිර්මාල් තමයි.මේ කියන්නේ මම පුරුෂාධිපත්‍යයට යටත් වෙලා ඉන්නවා කියන එක නොවෙයි. මම දන්නවා නිර්මාල්ට මට වඩා දැනුම් තේරුම් තියනවා. සමාජය ගැන හොඳ අවබෝධයකින් කටයුතු කරනව කියලා.පසුගිය කාලයේ ඔබ චිත‍්‍රපට රංගනයකටත් එක් වුණා නේද?ඔව්. ඒක මගේ පළවෙනි චිත‍්‍රපටය. රෝයි ද සිල්වා මහත්මයාගේ It’s a matter of love  චිත‍්‍රපටය. මම විශේෂයෙන් ම මේකට සම්බන්ධ වුණේ ඉංග‍්‍රීසි චිත‍්‍රපටයක් නිසා.ඉදිරි බලාපොරොත්තු මොනවද?ලොකු බලාපොරොත්තු නෑ. මගේ අලුත්ම ටෙලිනාට්‍ය රංගනය ‘ආදර රිද්ම’ සඳහා සූදානම් වෙනවා. ඒක කොටස් 30 න් යුතු කෙටි ටෙලිනාට්‍යයක්. කෙටි ටෙලි නාට්‍යයකට දායක වෙන පළවෙනි අවස්ථාව මේ.නර්තනය පැත්තෙන් යමක් කරන්න අදහසක් නැත්ද?ඩාන්සින් ෂෝ එකක් කරන්න හිතාගෙන හිටියා. ඒත් ඒක ටිකක් කල් යනවා. ඒ වුණාට මගේ මියුසික් වීඩියෝ එක නම් මේ අවුරුද්දේ කොහොම හරි කරනවා.දැන්ම දරු මල්ලෝ බලාපොරොත්තු වෙන්නෙ නැද්ද?නිර්මාලුයි මමයි හොඳ පවුල් ජීවිතයක් ගෙනියනවා. අපි දෙන්නට දෙන්න හොඳින් අවබෝධ කරගෙන ඉන්නේ. අපි දෙන්නම බොහොම අඩු වයසින් විවාහ වුණේ. ඒ නිසා නිර්මාල් කියන්නේ අපි දෙන්නට දරුවෝ හදන්න තව කල් තියනව කියලයි.අපි දෙන්න ඉස්සරලම ජීවිතේ විඳල ඉන්න ඕන දරුවෝ හදන්න. එහෙම වුණොත් තමයි යහපත් විදියට දරුවෝ හදන්නත් අපිට පුළුවන් වෙන්නේ.හේමාලි විජේරත්නඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907054</link>
    <topic>ජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑ</topic>
    <author>ජයමිණි අත්තනායක</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමපනස් පස් වසරකට අධික කලා දිවියකට හිමිකම් කියන ඔහු රසික ආදරය නොඅඩුව දිනාගත් අපූරු ගායකයෙක්. එමෙන් ම මතකයේ රැඳුණු නළුවෙක්.“මෙත් මල් පිබිදේවා සිත් තුළ මෙත් මල් පිබිදේවා කරුණා ගුණ දේවා සිත් තුළ කරුණා ඉතිරේවා”මොරිස් දහනායක.එදා ඔහු ගැයූ මේ ජනප‍්‍රිය ගීතය අදටත් රසික මුවගට නැඟෙයි.එසේ රසික හදවත් පිනවන්නට තරම් වාසනා මහිමයෙන් පිරිපුන් ඔහු එදා තිරයේ දුෂ්ට නළුවෙකු ලෙස ද කාගේත් අවධානයට පාත‍්‍ර විය.පාරා වළලු, සූර චෞරයා, ධීවරයෝ, ප‍්‍රවේශම් වෙන්න, ඔන්න බබෝ බිල්ලෝ, ජීවන ගීතය, උන්නත් දාහයි මලත් දාහයි, ලස්සන කෙල්ල, හොඳම වෙලාව වැනි එදා තිරේ ජනප‍්‍රිය චිත‍්‍රපට රැසකට සිය රංගන දායකත්වය දුන් ඔහු චිත‍්‍රපට පසුබිම් ගායනයට පිවිසීමට ද වාසනාව ලැබීය.ඔහු ඒ සෞන්දර්යාත්මක චාරිකාවට හදවතින් ම ආදරය කරයි. යුගයක් පිනවූ මොරිස් අද ජීවිතයේ සැදෑ සුවය විඳින නමුත් සිතින් ඒ අතීතයට සමුදෙන්නට අකමැතිය.“මගේ හිතේ ඔය 1953 අවුරුද්ද. ඒ කාලේ මම අතොරක් නැතුව ගුවන් විදුලිය අහනවා. ඒකෙ යන සිංදු, ලියා ගෙන කටපාඩමින් ගෙදර කාටත් ඇහෙන්න ගායනා කරපු කාලෙ.”“පුදුමාකාර ‘සිංදු උණකින් තමා පෙළුණේ. සිංදු විතරක් නෙවේ ඒ ගායනා කරපු ගායක ගායිකාවන් ඉන්න තැන් හොයාගෙනත් ගියා. ඒ පත්තර ලිපි එකතු කළා.”“කොලු කාලෙනේ. ගාල්ලේ ඇලෝසියස් විද්‍යාලෙන් අස්වුණාට පස්සේ මම කොළඹට ආවේ. ගායකයෙක් වෙනවාම කියන ස්ථිර අධිෂ්ඨානෙන්. “උඹ කොළඹට ගියපුවාම නාස්ති වෙයි පුතේ කියලා අම්මා හෙමත් කියන්න ගත්තා. ගෙදර අයගේ බයකුත් තිබුණා. ඒත් මං උත්සාහය අත් හැරියේ නෑ.එවකට ගුවන් විදුලියේ හිටපු සුසිල් පෙ‍්‍ර්මරත්නත්, තේවිස් ගුරුගේ මහත්තයාත් හඳුනා ගත්ත එක තමා මම මුලින් ම කළේ. ඊට පස්සේ ගුවන් විදුලියට පය ගහන්නත් අවස්ථාව උදා වුණා. ඔවුන්ගේ මාර්ගයෙන්.‘ආධුනික අඩපැය’ කියන නවක වැඩසටහනට තමා මම මුලින් ම ගීතයක් ගායනා කළේ. ඒ වැඩසටහන මෙහෙය වූයේත් තේවිස් ගුරුගේ මහත්මයා. ඒ කාලේ ඒ වැඩසටහන හරිම ජනප‍්‍රියයි. මොකද ආධුනික ගායකයෙකුට ඉදිරියට එන්න, හොඳම අවස්ථාවක් මින් ලැබුණු නිසා.”“බොහොම ජැන්ඩියට ලකලෑස්ති වෙලා, ඔන්න එදා මම ඔය වැඩසටහන පටිගත කරන කිරුළ පාරේ, එවකට තිබූ පරාක‍්‍රම තියටර් එකට ගියා. ඒ යන අතරතුරේත් ගීතය ගයමින් මනෝ ලෝකයක තමා මම හිටියේ. එදා මේක නරඹන්න මුළු හෝල් එකම සෙනඟ පිරිලා.මගේ වාරය එනකොට, ටික ටික කකුල් දෙක ගැහෙන්න පටන්ගත්තා. ඒත් වාදක මණ්ඩලයේ සංගීතය ඇහෙද්දී අමුතු පණක් ආවා. අත් පොළසන් නාදය මධ්‍යයේ ම ශාලාවේ වේදිකාවට මම ඉබේම ඇදුණා.නයනා රසේ - පෙම් ලෝකේ රාජිනී මිහිරි ලලිත ගී ගයා මහද සනසනා”“එදා තරගයට මේ ගීතය තමා මම ගායනා කළේ. වාසනාව පුදුමාකාරයි එදා ඒ තරගයෙන් මට පළමු ස්ථානය ලැබුණා. ඉහේ මලක් පිපුණා වගේ ලොකු සතුටක් දැනුණා.හැබැයි එදා අපේ ගෙදර අයට ඒක ගුවන් විදුලියෙන් අහන්න බැරි වුණා. එතකොට ගෙදර රේඩියෝවක්වත් තිබුණේ නැති නිසා.”“මේ ජයග‍්‍රහණයෙන් පස්සේ, ජයග‍්‍රාහක පෙළපාලිය, කෝටාල් අඩපැය, තරු හමුව වගේ ගීත වැඩසටහන් වලට ගීත ගයන්න මට ආරාධනා ලැබුවා. සමූහ ගායනයන්ට ඉදිරිපත් වුණා.” 1950 දශකයේ දී ඔහු ගුවන් විදුලියේ ගායක ගායිකාවන් ශ්‍රේණිගත කිරීමේ පරීක්ෂණයට ඉදිරිපත් විය. ඒ භාරතයේ සිට පැමිණි රතන් ජංකර් පඩිතුමා අබිමුවය.“රූ රැසේ අඳිනා ලෙසේ...” ගීතය ගායනා කරමින් ඔහුට බී ශ්‍රේණියේ ගායකයකු ලෙස සමත්වීමට හැකි විය.“අනුන්ගේ ගීත ගායනා කරන් නැතුව ඊට පස්සෙ මම ගීතයක් නිර්මාණය කරවා ගත්තා. ශංකර් ජයකේෂන්ට කියලා. ඔහු එවක මෙරට සිටි භාරතීය සංගීත ශිල්පියෙක්.රිදී චාන්දනියේ - නැඟී ආකාශයේ වළාවෙන් බැසී හෝ - මුවා වන්නේ ඇයි මේ”“මේ ගීතයට එදා පද රචනය කළේ උපාලි අත්තනායක. හින්දි මෙලඩි එකකට අනුව නිර්මාණයකළ ඒ ගීය ගොඩක් ජනප‍්‍රිය වුණා. එදා ඒ ගීතය ගුවන් විදුලියට පටිගත කළේ බීසී පෙරේරා.බැඳිලා පෙ‍්‍ර්ම බැම්මේ - නොබලා කෙසේ ද ඉන්නේ මම අතුල සෙනෙවි පෙ‍්‍ර්මි - කුමරි දකින්ට ආමි’ග‍්‍රැමෆෝන් තැටියකට කරුණාරත්න අබේසේකර ලියූ මේ ගීතයට පුෂ්පරාණි ආරියරත්න ගායනයෙන් එදා සහාය වුණා. මට ලොකු ජනප‍්‍රියත්වයක් ලැබුණේ මේ ගීතයෙන්.පාරාවළලු චිත‍්‍රපටයේ ඉන්ස්පෙක්ටර්සුදෝ පොඩ්ඩක් අඬන්න, ඔන්න ඕලු මලක්, ආනන්ද ශ‍්‍රීය වෑහේ, රස මිහිරි කතා, තම්බපණ්ණි ජන්ම භූමි වගේ මා ගැයූ ගීත ගොඩක් ම ජනප‍්‍රිය වුණා.”60 දශකයේ මුල් භාගයේ ජීවිතයේ තවත් සුවිශේෂි සන්ධිස්ථානයකට මොරිස් ළඟාවේ. ඒ ගායකයෙකු ලෙස චිත‍්‍රපටවලට දායකවීමට ලැබෙන මං පෙත් ඔස්සේ ය.“මගේ පළමු චිත‍්‍රපට ගීතය, රස මිහිරි කතා සිඟිති සිනා සුදාගේ මූණේ” චිත‍්‍රපටය ‘සුනිලා’. ඒ කාලේ මම ජනප‍්‍රිය වෙලා හිටපු නිසා චිත‍්‍රපට අධ්‍යක්ෂවරු මට අවස්ථා ලබාදුන්නා.” “මට රඟපාන්න ලැබුණෙත් අහම්බෙන් වගේ. දවසක් නුවර බෝගම්බරපිටියේ පවත්වපු සංගීත ප‍්‍රසංගයකට මට යන්න වුණා. සයිමන් මරවනාගොඩගේ ආරාධනයකට.ඔහු ප‍්‍රකට ව්‍යාපාරිකයෙක්.“ජෝතිපාල, එම්.එස්, ධර්මදාස, අපි කට්ටියම එකතු කරගෙන, එදා ‘ලයින් ක්ලබ් එකේදී ඔහු මාව මුණ ගැහුණා.”“මම චිත‍්‍රපටයක් කරන්න යනවා. මල්ලිට පුළුවන් ද පොඩි චරිතයක් කරන්න” ඔහු ඇහුවා.“ෂා මරුණේ. අවස්ථාවක් දීලා බලන්න”මම ගත් කටටම කීවා “මගේ එකඟතාවයෙන් පස්සේ, ඔහු මේ චරිතයට යම් මුදලකුත් ලබාදුන්නා රූප ගත කිරීමට පෙරම.”“ඔය විදිහට හා හා පුරා කියලා මට රඟපාන්න අවස්ථාවක් උදා වුණා.”ඔන්න බබෝ බිල්ලෝ, චිත‍්‍රපටයේ‘පාරා වළලු’ චිත‍්‍රපටයට රුක්මණී දේවි, සී.ටී., ගාමිණී, මාලනී, පෙ‍්‍රඩී, ජෝ අබේවික‍්‍රම වගේ ප‍්‍රකට නළු නිළියන් එක්ක. ඒකේදී මම කළේ ඉන්ස්පෙක්ටර් කෙනෙකුගේ චරිතයක්. රුක්මණී දේවිත් එක්ක තමා මුල්ම සීන් එක කරන්න තිබුණේ. හුඟ කාලයක ඉඳලා එඩී, රුක්මණීලා ඇසුරු කරපු මට කිසිම බියක් සැකක් දැනුණේ නෑ. හිතුවටත් වඩා හොඳට ඇක්ට් කළා.”“අද වගේ ම එදත්, බොහෝම හැඩකාර, දඟකාර, තරු බැබළුණා සිනමාවේ. මං රඟපෑවේ චිත‍්‍රපට අතළොස්සකයි. ඒවායේත් මට රඟපාන්න ලැබුණේ බොහොමයක් ම දුෂ්ට චරිත. ඒත් මම හරිම සතුටකින් තමා මේ කලා කටයුතුවලට දායක වුණේ.”හැබැයි මගේ රස්සාව බේරගෙන තමයි මේ හැම දෙයක් ම මං කළේ. 1954 ඉඳළම මම ශ‍්‍රී ලංකා ඉන්ෂුවරන්ස් කොම්පැණියේ ලිපිකරුවෙක් විදිහට කටයුතු කළා.”“බොහෝ දෙනෙක් ජීවිතය ගැන අතෘප්තිමත්ව කතා කරන කොට, මං ජීවිතෙන් ලබපු දේ බොහොමයි. මගේ බිරිඳ මානෙලුත් ඒ කාළේ හිටපු රූප සුන්දරියක්.චන්න, සංජීව පුතුන් මගේ ජීවිතය තවත් ලස්සන කළා. ඒ දෙන්නාත් මේ වෙනකොට විවාහ වෙලා, විදෙස් ගත වෙලා.ඒත් නිතරම අපිව බලන්න ලංකාවට එනවා. මගේ මුනුබුරන් දකිනකොට මට හිතෙන්නේ මං ජීවිතෙන් නොලබපු සතුටක් තියෙනව ද? කියන හැඟීම.සැබවින් ම ජීවිතය, සැහැල්ලුයි, සුන්දරයි එදා වගේ ම අදත්.”ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907055</link>
    <topic>අපි යනවා කියන්නයි ආවේ</topic>
    <author/>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි. අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සමඟ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ. එහිදී මහේෂ්, මුතූ සහ සුරංග අර්මිලාට හඳුන්වා දෙන අතර, ඔවුන් දොළ පහරේ දියනා විනෝද වෙයි. මේ එකතුව නිසා මුතූ පිළිබඳව පැහැදෙන අර්මිලා මහේෂ්ට හොරෙන් මුතූ ගේ නිවෙසට යයි.හාර කිස නිමවා නිදහසේ බුලත් විටක් හක්කට දමාගෙන වාඩිවී සිටින කුසුමලතා දුටු ඇලිස් තම ගුණපාලගෙන් ඇසූ අරුම පුදුම කතාව කීමට මේ සුදුසුම වේලාව බව තේරුම් ගත්තාය.”මොකද ඇලිස් ගමේ ඇවිදල එන්ඩවත් හිතුණද?”කුසුමලතා විපරමින් විචාළේ ඇලිස් කුමක්දෝ කීමට අර අඳින බව හැඟී ගිය නිසාය.”නෝනා...”ඇලිස් වඩාත් සමීපව යළි වට පිට හොඳින් බලා කිසිවකු නොමැති බවට සැක හැර ගත්තාය.”මොකද ඇලිස්?”කුසුමලතාගේ ලොවි ගෙඩි තරම් විශාල වූ නෙත් යුවළ ඇලිස් බිය ගැන්වූවාය.”නෑ... මේ ගුණපාල කියන කතාවක් කියන්ඩ”හපමින් සිටි බුලත් හපය ඉවතට දැමු කුසුමලතා ඉතා උනන්දුවෙන් ඇලිස්ට සවන් යොමු කළේ තරමක තැති ගැන්මකිනි.”මේ අපේ ගුණපාල කියනවා.. එංගලන්තේ නෝනා...””ඉතින් කියපන් ඇලිස් තෙපර බාන්නැතුව. එංගලන්තේ නෝනා.. මොකද?””නෑ නෝනා මං ඒත් මූට බැන්නා... බොරු කතා කියලා.. ගුණපාල දැක්කලු ඊයේ පෙරේද දවසක එංගලන්තෙ නෝනා.. සුරංගයගේ කරේ නැගල.. ඇළේ පිනුම් ගහනවා...””මොනවා?”කුසුමලතා සිටගත්තා නොවේ.. විදුලි සැර වැදුණ ලෙස සිට ගැනුණේය.”උඹට ඔල්මාදෙද ඇලිස්? එංගලන්තෙ නෝනට උගෙ කරේ නගින්ඩ පිස්සුද? ගුණපාලයට මහ දවල් හොල්මන් පෙනිලද කොහෙද?””මාත් ඔහොමමයි ලොකු නෝනා කිව්වේ..”ඇලිස් වහා කීවේ අනුමත කරන අයුරින් වුවත් ඇයට සිහිපත් වූයේ ගුණපාල එය තමාට පැවසූ ආකාරයය.”මගෙ ඇස් දෙකපල්ල ඇලිස් අක්කෙ.. මං කියන්නෙ බොරුවක් නෙවෙයි.. අපේ එංගලන්තෙ නෝනා ඇඳගෙන හිටිය.. ආන් අර ඉරි ජංගිය..”ගුණපාල සෝදා වැලේ දමා තිබූ ඇඳුමක් ද පෙන්වූවේය.”උඹ හීනයක් දැක්කද?”ඇලිස් ගුණපාල දෙස බැලුවේ කන්නට මෙන් දත් විලිස්සමිණි.”මං ඕකනේ ඇලිස් අක්කේ කිව්වේ.. වෙන එකක් තියා මං හොඳට බලාගෙන අරූ නෝනගෙ සුදු කකුල් දෙක අල්ලගෙන හිටියා...””පොච්චියේ...”ඇලිස් කම්මුලේ අත තබාගත් වනමය. මේ පවුලට සිදුවී ඇති වින්නැහිය අවසන් වූවායැයි එකල ඇලිස් ද සිතුවාය. මෙය සත්‍යයක් නම් ඉදිරිය කෙසේ කොහොම සිදුවිය හැකිදැයි කල්පනා කිරීමට තරම් බුද්ධියක් ඇයට නොවූවත් හොඳම දෙය වහා වැඩිහිටියන් දැනුවත් කිරීම බව ඇය තීරණය කළාය.”ඇලිස්...””ඇ.. ඇයි ලොකු නෝනා...”ඇය කල්පනාවෙන් මිදී කුසුමලතා දෙස බැලුවාය.”උඹ මේක කිසිම කෙනකුට දැනගන්න අරින්නෑ තේරුණාද?”මේ සියල්ල සත්‍ය විය හැකි බව කුසුමලතා තේරුම් ගත්තේ ඒ මොහොතේදීමය. එහෙත් තම තීරණය සාධාරණීය කර තවත් පැත්තකට පෙරලා බැලීමට ඕ සමත් වූවාය. සිය පුතුගේ හැසිරීම් ගැන හා යම් කිසිවක් දැන ඉන් කළකිරී අර්මිලා මෙසේ හැසිරුණාද? අර්මිලා බටහිර පන්නයට හැදී වැඩී ඒ සිතුම් පැතුම් වලට හැඩ ගැසුණු තරුණියකි. ඇයට උරුම සිංහල ලෙය පමණි.එනිසා මේ දේවල් හුදෙක් ඒ මොහොතේ විනෝදාශ්වාදයට පමණක් කලා විය නොහැකිද?”ඒ ළමය ඉපදුණේ එංගලන්තේ.. ඒ රටවල්වල අම්ම තාත්තා කියල පවා වෙනසක් නෑ..බයක් හැකක් නෑ මේ දරුවටත් ඕවා ගාණක් නෑ””මාත් ඔය ටික කිව්වා...”ඇලිස් වහා කුසුමලතා අනුමත කළාය.”මං කියන්නම්කො ගුණපාලටත්.. ඕවා හොයන්නැතුව නොදැක්ක වගෙ හිටහන් කියලා...”කුසුමලතා ලොවි බංකුවෙන් නැගිට ගෙතුළට ගියේ ‘හ්ම්’ වත් නොකියාය. ගුණපාල ගරාජයේ ජනේලයෙන් සියල්ල බලා සිටින බව ඇලිස් දැක්කේ එවිටය. තමා සමීපයට එන ලෙස අතින් සන් කරමින් ඇලිස් ගරාජයේ පිටිපස පැත්තට ගමන් කළාය.”උඹ බෝම්බෙ පත්තු කළා නේද?” ගුණපාල ඇසුවේ ඉරියව්වලින් බොහෝ දේවල් අවබෝධ කරගෙනය. එංගලන්තයේ හැසිරීම් රටාව තමා දන්නා අයුරින් ගුණපාලට පහදා දුන් ඇලිස්,”මීට පස්සෙ ඕන නැති දේවල් හොයන්න යන්ඩ එපා...” යි ගුණපාලට තරවටු කළාය.ගුණපාල කරබාගත්තේ තව දුරටත් කිසිදු විස්තරයක් නොකියමියි සිතාගෙනය. බේබි මහත්තයා මුතු සමඟ ආ අයුරුත් අර්මිලා නෝනාට පහරදී කෝලාහල කළ හැටිත් මැවී පෙනුණද,”එංගලන්තේ ඕවා සුළු දේවල් නේ... ඔහු අවඥාවෙන් රහස රැක ගත්තේය.********අර්මිලා හා මහේෂ් යන විට මුතූ සිටියේ දහවල ආහාර වේල සකස් කරමින්ය. දහදිය වගුරවමින් නිවෙස අසල බටු පැළවලට ජලය වත් කරන සුරංග, අර්මිලා දැකීමෙන් නව ජීවයක් ලැබුවේය. ඇය අලුයම පිපුණ ‘බෝවිටියා මලක්’ මෙන්ම සුන්දර නොවේද? පිරවූ වතුර කළය බිම තැබූ සුරංග අර්මිලා හා මහේෂ් සමීපයට පැමිණ සිනාසුණේ මඳක් සැකයෙන්ය.”අපි යනව කියන්නයි ආවේ” ඒ ගොරෝසු කට හඬට අර්මිලා පමණක් නොව සුරංගත් මුතුත් තිගැස්සුණේය. කිසිවෙක් වචනයකුදු කතා නොකර නොසෙල්වී බලා සිටියා පමණි. දෙනෙත උණුසුම් කර ලොකු කඳුළු ගුළි දෙකක් කොපුල් තෙමා උරහිසට වැටෙණු මුතුට දැනුණි. මහේෂ්ගේ උගුර දැවිල්ල වැඩිවී ළය සිරවී තිබුණද, අර්මිලාගේ මුහුණේ වූයේ ඉතා සන්සුන් හා බලාපොරොත්තු සහගත හැගීමකි.මහේෂ් දැඩි අපහසුතාවයකින් බිරිඳ දෙස බලා සුරංග දෙස බැලුවේ කිසිවක් වටහා ගැනීමට මෙන්ය. සුරංග මෙතෙක් අර්මිලා වෙත යොමුවී තිබූ සිය දෙනෙත් වහා බිමට යොමා ගත්තේය.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907056</link>
    <topic>ගෝවින්ද, දේශපාලනයෙන් සමුගනී</topic>
    <author>- සුජීව තේවහෙට්ටිගේ</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමබොලිවුඩ් සිනමාවෙන් ඉන්දීය දේශපාලනයට පිවිස පාර්ලිමේන්තු මන්තී‍්‍රවරයෙක් බවටත් පත්වුණු ගෝවින්ද දැන් කෝ? හුඟ දෙනෙක් එහෙම අහන්නෙ, ඔහුව ප‍්‍රිය කරන ඔහුගේ රඟපෑම් තවමත් අගය කරන නිසයි.ගෝවින්ද ගැන කිසිම තොරතුරක් පසුගිය කාලය තුළ අහන්නට නොලැබුණේ කාර්ය බහුලව සිටිය නිසාද? එහෙමත් නැත්නම් ඔහුට දේශපාලනයත් සිනමාවත් එපා වූ නිසාද? සිනමාව නම් ඔහුට එපා වෙලා නැති හැඩයි.නමුත් ඔහු දේශපාලනයෙන් නම් සමුගත්තා. පසුගිය මැයි මාසයේදී නිමාවට පත්වූ ඉන්දීය මහ මැතිවරණයට ගෝවින්ද තරග කළේ නැහැ. තමන් නියෝජනය කළ ඉන්දීය කොංග‍්‍රස් පක්ෂයේ ප‍්‍රචාරක කටයුතුවලටවත් සම්බන්ධ වුණේ නැහැ. දේශපාලනය ගැන හය හතරක් නොදත් ගෝවින්ද දේශපාලනයට එක්වුණේ ඇයි? එයින් ඉවත් වුණේ ඇයි?“දේශපාලනය අපි කාගේත් ජීවිතවලට කිට්ටුයි. කාටවත් ඒකෙන් ගැලවෙන්න බැහැ.. මම මන්තී‍්‍රවරයෙක් වුණේ රාම් නායික් වගේ ප‍්‍රසිද්ධ දේශපාලනඥයෙක්ව විශාල වැඩි ඡන්ද ගණනකින් පරාජය කරලා මන්තී‍්‍රවරයෙක් වුණාට පස්සෙ නොයෙකුත් අපහසුතා මැද්දේ මම ජනතාවට සේවය කළා. මම දන්නවා, ගොඩක් දෙනෙක් අකමැති වුණා, මම දේශපාලනයට එනවට. නමුත් මම උපරිමයෙන් ජනතාවට සේවය කළා.මේ සේවය කරගෙන යද්දී ලැබිය යුතු ප‍්‍රශංසාවන් මට නොලැබෙන කොට මගේ හිතට රිදීමක් ඇති වුණා. ඒ වේදනාව නිසා තමයි, මම දේශපාලනයෙන් ඉවත් වෙන්න තීරණය කළේ. ඉතින්, මේ ගැන හැම දෙයක් ම අනාවරණය කරන්න නම් මට බැහැ” ගෝවින්ද පසුගියදා ඉන්දීය සිනමා සඟාවක් සමඟ පැවැති සාකච්ඡාවකදී කියා සිටියා.සමහරු පවසන්නේ ගෝවින්ද දිගින් දිගටම දේශපාලනයේ නියැලී සිටිනු දැකීම ඔහුගේ පවුලේ සියලු දෙනාගේම අපේක්ෂාව වී තිබුණු බවයි. නමුත් ගෝවින්ද කියන්නේ තම පවුලේ කිසිදු අයෙකු කිසිම අවස්ථාවකදී නිවස තුළදී දේශපාලනය කතා නොකළ බවයි.“මගේ බිරිඳවත් පවුලේ වෙන කිසිම කෙනෙක්වත් දේශපාලනය ගැන කතා නොකළේ ඒ අය දේශපාලනය ගැන කිසිම දෙයක් දන්නෙ නැති නිසයි. එහෙම තත්වයකදී පවුලෙ අයගෙන් දේශපාලනය ගැන මට කිසිම උපදෙසක් ලැබුණෙ නෑ.”මෙම පිළිසඳරේ දී සන්ජේ දත් පිළිබඳවත් අදහස් දක්වන්නට ගෝවින් ද අමතක කළේ නැහැ.... “සන්ජේ නම් හැදුණේ වැඩුණේ දේශපාලන පරිසරයකයි. එයාගේ තාත්තා (සුනිල් දත්) අපේ රටේ හිටපු ප‍්‍රවීණ දේශපාලනඥයෙක්. සන්ජේගේ අම්මා (නර්ගීස් දත්) ප‍්‍රකට සමාජ සේවිකාවක්.මේ දෙන්නම එදා හින්දි සිනමාවේ ප‍්‍රවීණ නළු නිළියන් වුණාට දේශපාලනයටත් සම්බන්ධ නිසා සන්ජේ තුළ දේශපාලන රුධිරය ගැබ් වෙලා තියෙනවා. එයාට දේශපාලනය ගැන අවබෝධයක් තියෙනවා. සන්ජේ මගේ හොඳ මිත‍්‍රයෙක්. මම එයාට සුබ පතනවා. කොහොම වුණත් අපි දෙන්නා කවදාවත් දේශපාලනය ගැන නම් කතා කරලා නැහැ.”ගෝවින්ද, දේශපාලනයට යොමුවීමෙන් පසුව ටික කාලයක් යනතුරු සිනමාවෙන් ඉවත්ව සිටියා. ඒ තාවකාලික විරාමයට තිත තැබූ ඔහු සිය සිනමා ජීවිතයේ ‘දෙවැනි ඉනිම’ ආරම්භ කළේ පාර්ලිමේන්තු මන්තී‍්‍ර ධූරයෙහි රැඳී සිටිද්දීමයි. නමුත් සිනමා විචාරකයන් පවසන්නේ ඔහුගේ ‘දෙවැනි ඉනිම’ තුළදී එතරම් සාර්ථකත්වයක් පෙන්වීමට තවමත් ඔහුට නොහැකි වූ බවයි.“මම දැන් සිනමා ක්ෂේත‍්‍රයට ඇවිත් අවුරුදු විස්සක් විතර ගතවෙලා තියෙනවා. මේ කාලය තුළදී මම ගොඩක් මහන්සිවෙලා වැඩ කළා. මේ ‘දෙවැනි ඉනිම’ තුළදීත් ඒ විදිහටම වැඩ කරනවා. එහෙම කැපවෙන්න පුළුවන් වුණේ මගේ සිනමා රසික රසිකාවියන් මට ආදරය කරන නිසයි.ඒ හැමෝටම මම ස්තුතිය පුද කරනවා. ඇත්තටම මේ රසික පිරිස එදත් අදත් මට සහයෝගය දෙනවා. මීට වඩා මට සිනමාව තුළ යමක් කරන්න තිබුණා. නමුත් දේශපාලනය නිසා රඟපෑමේ කටයුතු හොඳින් කරගන්න බැරි වුණා” ගෝවින්ද, විචාරකයන්ට පිළිතුරු දෙමින් පැවසුවා.ගෝවින්ද, දේශපාලන ලෝකයට කෝඩුකාරයෙක් වූ නිසා තරමක මෝඩ වැඩ කළාය කියලත් ඇතැම් අය කියා තිබුණා. ඒ ඔහු එක් අවුරුද්දකදී පැවැත්වුණු ‘හෝලි’ උත්සවයකදී ජනතාව අතර මුදල් නෝට්ටු බෙදාදීමට කටයුතු කළ නිසයි.ඒ ගැන ගෝවින්ද කියන්නෙ මෙන්න මේ කතාවයි...අපේ පවුලෙ නම් ඔය විදිහට සල්ලි බෙදන එක චාරිත‍්‍රයක්. අපි සල්ලි බෙදන්නෙ ‘හෝලි’ උත්සව කාලෙදි සින්දු කියන, නටන ශිල්පීන්ටයි.ඒ අය යම් කිසි නිවසක් ළඟට ගිහින් නටන්නෙ, සින්දු කියන්නෙ මොනවා හරි බලාපොරොත්තුවෙන්. ඒ නිසා තමයි මම සල්ලි දුන්නෙ. ඒව අර ගත්තට පස්සෙ ඒ ශිල්පීන්ගෙන් අපිට ලැබෙන ආශිර්වාදය හරියට වටිනවා. මම නම් මේ ශිල්පීන්ට ගරු කරනවා.”බොලිවුඩ් තිරයේ දශක දෙකක් ගත කර තිබුණත් අදත් ගෝවින්දට නොයෙකුත් පද හැදෙනවා. නිකම්ම හැදෙන පද කියලත් කියන්න බැහැ. ඒවාට යම් යම් හේතු ද බලපානවා.ගෝවින්ද වෙනුවෙන් හැදුණු අලුත්ම කටකතාවෙන් දැනගන්න ලැබුණේ ජනප‍්‍රිය නිළි සෙලිනා එයිට්ලිගේ උපන් දින සාදයකට සහභාගි වෙන්න ඇයගේ නිවසට ගොස් එදින රාති‍්‍රය එහි ගත කළාය කියලයි.ලොකු ආන්දෝලනයකට තුඩුදුන් එම සිද්ධිය ගෝවින්ද පැහැදිලි කළේ මේ විදිහටයි... “සමහරු කියන්නෙ මම මහ රෑම ආපහු ගෙදර ආවය කියලයි. තව සමහරු කියනවා පාටි එකෙන් අන්තිමටම පිටවෙලා ගියේ මම ය කියලා.තවත් අය කියනවා අතරමගදි පාටි එකෙන් පිටත් වෙලා ගිහින් ආපහු ආවාය කියලා. ඔය මොනවා කිව්වත් සෙලිනා මගෙ හොඳ යාළුවෙක්. සෙලීනා විතරක් නෙමෙයි මාත් එක්ක මෑතකදී රඟපාපු අමිෂා පටේල්, රිමි සෙන්, ලාරා දත්තා වගේ නිළියන් පවා මාත් එක්ක හරිම හිතවත්.”දේශපාලනයෙන් ඉවත් වූ ගෝවින්ද ගේ පැතුම, අනාගතයේ දී තව තවත් හොඳ චිත‍්‍රපටවලට දායක වීමලු.- සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907057</link>
    <topic>කොහොමද තොරතුරු</topic>
    <author/>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමකෙනකුට ඉගෙන ගන්න කාලයක් වයසක් නෑ කියනවනේ. අපි හැමෝම මැරෙනකම්ම යමක් ඉගෙන ගන්නවා. මේ ගැන විශේෂයෙන් සඳහන් කළේ අපේ ජනප‍්‍රිය ගායන ශිල්පිනියක් මේ දිනවල අධ්‍යාපන කටයුතුවලට යොමුවෙලා ඉන්නව කියන්නයි.ඇය චරිතා ප‍්‍රියදර්ශනී පීරිස්. චරිතා 1991 දී කොළඹ විශ්වවිද්‍යාලයේ ජනමාධ්‍ය ඩිප්ලෝමා පාඨමාලාව හැදෑරුවා. ඊට පස්සෙ 2008 දී ශ‍්‍රී ජයවර්ධනපුර විශ්වවිද්‍යාලයෙන් ලේඛකත්ව හා සන්නිවේදන ඩිප්ලෝමා පාඨමාලාව හැදෑරුවා.ඇය මේ දිනවල යොමුවෙලා ඉන්නේ ශ‍්‍රී ජයවර්ධනපුර විශ්වවිද්‍යාලයේ බාහිර උපාධිය හැදෑරීම සඳහායි. ඒ සඳහා ඇය තෝරාගෙන තිබෙන්නේ ජනසන්නිවේදනය, සිංහල සහ සමාජ විද්‍යාව කියන විෂයයනුයි.”මේ අවුරුද්දේ මගේ පුතා අ.පො.ස.සා.පෙළ කළා. දරුවන්ගේ අධ්‍යාපන කටයුතු ගැනත් මම හොඳ උනන්දුවකින් ඉන්නේ. ඔය සේරම වැඩ අතරතුර මටත් හිතුණා බාහිර උපාධිය කරන්න.ඒ සඳහා මම කාලවේලාව කොහොම හරි බෙදා හදා ගන්නවා. මේ දවස්වල විශේෂයෙන් කරන්නේ අධ්‍යාපන කටයුතුවල නිරත වෙලා ඉන්න එක තමයි.පසුගිය අවුරුද්දේ ස්වර්ණ පුස්තක සම්මානය දිනාගත්ත නවකතාව ගැන ඔබට මතකයක් ඇති. ඒ තමයි ‘ස්වයංජාත’ නවකතාව. මේ ගැන කියන්න විශේෂ හේතුවක් තියනවා.තව නොබෝ කලකින්ම ‘ස්වයංජාත’ නවකතාව ටෙලි සිත්තමක් විදියට අපට දැකබලා ගැනීමේ අවස්ථාවේ ආරම්භක මොහොත එළඹෙනවා.’ස්වයංජාත’ ටෙලිනාට්‍යයක් ලෙස අපේ පෙ‍්‍ර්ක්ෂකයෝ ඉදිරියට ගෙන එන්න සූදානම් වෙන්නේ අපේ ප‍්‍රවීණ ටෙලිනාට්‍ය සහ චිත‍්‍රපට අධ්‍යක්ෂවරයකු වන සුදත් රෝහණයි.’ස්වයංජාත’ ටෙලි නාට්‍යය ඉදිරි අගෝස්තු මාසයේදී ආරම්භ කිරීමට මේ දිනවල කටයුතු සූදානම් කරමින් සිටිනවා. මේ කතාව 1930 විතර ඉඳන් 1970 දක්වා විතර විකාශය වෙන කතාවක්.මේ දිනවල මම කරන්නේ නාට්‍යයේ තිර රචකයා වන සරත් ධර්මසිරිත් සමඟ තිර නාටකය හා සම්බන්ධ අවසන් සංශෝධනයන්ට එක්වීමයි.මේ නාට්‍යයේ තිර රචනය ලියන්න මුලින්ම බාර අරන් තිබුණේ ප‍්‍රවීණ තිරනාටක රචක ආචාර්ය තිස්ස අබේසේකරයනුයි.ඔහු අතින් කොටස් දෙකක් පමණ ලියැවිලාත් තිබුණා. එතුමා මිය යන විට මෙහි තිර රචනය ලියමින් තමයි හිටියේ. ඊට පස්සෙ මට හිතුණ මේ වැඩේ බාරදෙන්න හොඳම කෙනා සරත් ධර්මසිරි කියලා.ඒ අනුව තමයි ඔහුට දුන්නේ. චතුරිකා පීරිස් ජගත් චමිල, දිල්හානි අශෝකමාලා, රොෂාන් පිලපිටිය, ජනක් පෙ‍්‍ර්මලාල්, සතිස්චන්ද්‍ර එදිරිසිංහ, චාන්දනී සෙනවිරත්න ඇතුළු නළු නිළි පිරිසක් දැනට තෝරාගෙන තිබෙනවා. තංගල්ල අවට ප‍්‍රදේශයේ තමයි රූගත කරන්න බලාපොරොත්තු වෙන්නේ.” සුදත් රෝහණ පැවසුවා.මේ දිනවල මොනවද කරන්නේ බලන්න පසුගිය දිනක අපි කතා කළේ සංගීත ක්ෂේත‍්‍රයේ ජනප‍්‍රිය සංගීත අධ්‍යක්ෂවරයකුට. ඔහු නවරත්න ගමගේ. ක්ෂේත‍්‍රයේ කවුරුත් ඔහුව හඳුන්වන්නේ ‘නවා’ කියලයි. ’මේ දවස්වල මට ‘තේජා’ කියලා චිත‍්‍රපටයක් ලැබිලා තිබෙනවා සංගීත අධ්‍යක්ෂණය කරන්න.ඊට අමතරව, අනුර මාධව ජයසේකරගේ ‘වීදිය බණ්ඩාර’ ටෙලි නාට්‍යය සඳහා සංගීතය නිර්මාණය කරන්න තිබෙනවා. අනුර මාධව මීට කලින් කරපු ‘චක‍්‍රායුධය’ ‘මහතලාහටන’ ටෙලිනාට්‍යවලත් සංගීතය කළේ මමයි.මේ පාරත් අනුරගෙන් මට ආරාධනාවක් ලැබිලා තියෙනවා. ඒ එක්කම ජයලත් මනෝරත්න ගේ ‘සුදු රෙදි හොරු’ සහ ‘ලෝකය තනි යායක්’ නාට්‍ය දෙකේ සංගීතය අළලා සංයුක්ත තැටියක් නිකුත් කරන්නත් මේ දිනවල සැලසුම් කරගෙන යනවා. නවා අපිට තොරතුරු කියන්න එක්වුණා. ඒ එක්කම නවා ගැන කියන්න තවත් දෙයක් තිබෙනවා. ඒ ඔහු පසුගිය කාලයේ සම්මාන පිට සම්මාන දිනාගත්ත බව.පසුගියදා පැවැති රයිගම් ටෙලි සම්මාන උළෙලේ හොඳම ගී තනු නිර්මාණ ශිල්පියා සහ හොඳම සංගීත අධ්‍යක්ෂවරයා වුණෙත් ඔහු. ඒ ‘සුදු කපුරු පෙති’ ටෙලි නාට්‍යය වෙනුවෙන්. ඉන්පසු පැවැති රාජ්‍ය ටෙලි සම්මාන උළෙලේත් හොඳම ගීතනු නිර්මාණ ශිල්පියා සහ හොඳම සංගීත අධ්‍යක්ෂවරයා වුණෙත් ඔහු. ඒ ‘සඳගලතැන්න’ ටෙලිනාට්‍යයේ සංගීත නිර්මාණය වෙනුවෙන්.මුතුකිරිල්ලී ටෙලි නාටකයේ ‘නිරාශා’ යුගදිවි ගමන් ඇරැඹුවේ කාටත් නොකියා දහසක් බාධක මැද්දේය. දැන් ඔන්න ‘නිරාශා’ට ජීවය දෙන වත්සලා දියලගොඩ සැබැවින්ම යුග දිවි ගමන් අරඹන්නයි හදන්නේ.‘වත්සලාගේ මංගල උත්සවය අගෝස්තු මාසයේ ගාලුමුවදොර හෝටලයේදී පවත්වන්න මේ දිනවල ඇය ලහි ලහියේම කටයුතු සූදානම් කරනවා.වත්සලාගේ ආදරය දිනාගත් ඔහු ප‍්‍රසංග ගුණසිංහ ‘වයිඩ් ඈන්ගල්’ ආයතනයේ සේවය කරන්නේ. මේ ආයතනයෙන් කරපු වීඩියෝ එකකට සම්බන්ධ වෙන්න ගිහින් තමයි ඉස් ඉස්සරලම වත්සලාට ප‍්‍රසංගව මුණගැහිලා තිබෙන්නේ.පස්සෙ පස්සෙ මේ මුණගැසීම හිතවත්කමකට පෙරලිලා. ආදරය කරන්නත් පටන් අරන්.මේ දිනවල කාගේත් ආදරය දිනා ගත් ’මුතුකිරිල්ලී’ හි ‘නිරාශා’ අලුත් ජීවිතයක් අරඹන්නට සූදානම් වෙන මේ මොහොතේ අපි හැමෝගෙම සුබ පැතුම් ද ඇයට එක් කරමු.ප‍්‍රගීත් රත්නායක අප හඳුනාගෙන සිටියේ ජනප‍්‍රිය වේදිකා නාට්‍ය රංගන ශිල්පියෙක් හා ටෙලිනාට්‍ය රංගන ශිල්පියකු ලෙසටයි. එහෙත් මේ දිනවල ප‍්‍රගීත් ගැන කියන්න අලුත්ම ආරංචියක් තිබෙනවා.ඒ ඔහුගේ කලා ජීවිතය පැත්තෙන් තවත් සුවිශේෂී වූ කාර්යයකට අත තියා තිබීමයි.ප‍්‍රගීත් පසුගිය දා චිත‍්‍රපට අධ්‍යක්ෂවරයකු වශයෙන් ද ඉදිරියට එන්නට මූලික අඩිතාලම තැබුවා. ඒ ඔහුගේ කුළුඳුල් චිත‍්‍රපට අධ්‍යක්ෂණය වුණු ‘ආදරෙයි මං ආදරෙයි’ චිත‍්‍රපටය ආරම්භ කරමින්.ප‍්‍රගීත් මේ කාර්යයට අත ගැසුවේත් ආගමානුකූලව මහා සංඝරත්නයේ ආශිර්වාදය ඇතුව බෙල්ලන්විල රජ මහා විහාරයේදීයි.මේ චිත‍්‍රපටයේ අධ්‍යක්ෂවරයා පමණක් නොව ප‍්‍රධාන නිළිය වන චතුරිකා පීරිස් සමඟ ප‍්‍රධාන නළුවාගේ චරිතය නිරූපණය කරන්නෙත් ඔහුයි. ප‍්‍රගීත් කියන්නේ මේක ඔහුගේ කලා ජීවිතේ තවත් අලුත් පරිච්ඡේදයකට මුල පිරීමක් බවයි.</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907058</link>
    <topic>නිවේදක සිහිනය සැබෑ කරගන්නේ කෙසේ ද?</topic>
    <author>- ජයමිණි අත්තනායක</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුම- ප‍්‍රවීණ නිවේදක ධර්ම ශ‍්‍රී වික‍්‍රමසිංහඑදා රජයේ ගුවන් විදුලිය පමණක් තිබූ යුගයේ මෙන් නොව ගුවන් විදුලි නාලිකා රැසක් බිහිවී ඇති තරගකාරී වර්තමානයේ ද නිවේදක, නිවේදිකාවන් වීමට සිහින මවන්නෝ බොහෝ ය.පිටතින් බලන කෙනෙකුට නිවේදක වෘත්තිය හරි අපූරු, ලේසි පහසු දෙයක් ලෙස පෙනුණත්, එය කිසිසේත් සුළුකොට තැකිය නොහැකිය.හදබැඳි නිවේදකයෙකු වීමට නම් බොහෝ කරුණු කාරණාවලින් පරිපූර්ණ විය යුතු බව පෙන්වා දෙන්නට ඔහු අද දවසේ සැරසෙයි. ඒ ‘නිවේදක සිහිනය සැබෑ කරගන්නේ කෙසේද?” යන ඔහු ගේ නවතම කෘතිය ඔස්සේ ය.ගුවන් විදුලියේ යුග දෙකක් ඒකාලෝක කරමින් දිගු කාලීනව ලත් අත්දැකීම් සමුදාය, නව පරපුරකට බෙදා හදා දෙන්නට සැරසෙන මේ කෘතිය නිමිති කරගෙන පසුගියදා ඔහු ‘රසඳුන’ පිළිසඳරකට කැඳවා ගෙන එන්නට අපට හැකි විය, ඒ අන් කිසිවකු නොව ප‍්‍රවීණ නිවේදක ධර්ම ශ‍්‍රී වික‍්‍රමසිංහය.“මම නිවේදකයෙකු වූ දුෂ්කර අතීතය තවමත් මට මතකයි. අවුරුදු 18 දී ගුවන් විදුලියේ සරස්වතී මණ්ඩපයේදී කරුණාරත්න අබේසේකරයන් හමු නොවන්නට මා අද නිවේදන කලාවේ නොහිටින්නට තිබුණා. ඒ වැඩසටහනේදී එදා ඔහු මුලින් ම මට දුන් අවස්ථාව ‘රුවන් වැකි’ කියලා, ආදර්ශවත්, පාඨ හඬ නඟා කියවන්න. එදා ඉඳලා ඔහුට පින්සිද්ධවෙන්ට ගුරු මුෂ්ටියක් තබා නොගෙන දන්නා බොහෝ දේ මට කියලා දුන්නා.ජාතික ගුවන් විදුලිය තරම් මේ රටේ කලාකරුවන් බිහි කළ වෙනත් ආයතනයක් වෙන නෑ. මා සාර්ථක නිවේදකයෙකු වූයේ කෙසේ දැයි කිසිවෙක් අහන මොහොතක් පාසා මට සිහිපත් වන්නේ, මගේ ගුරු කරුණාරත්න අබේසේකරයන්.”නිවේදකයෙකුට තිබිය යුතු ලොකුම දේ මිනිසුන්ගේ විශ්වාසනීයත්වය රැක ගැනීම. ඒ දේවල් නිසියාකාරව, ළෙන්ගතුව අසන්නන් වෙත ඉදිරිපත් කිරීම නිසයි, රසිකයින් අදටත් මට ළෙන්ගතු.ඒත් අලුත් පරපුර දිහා බලපුවාම භාෂාව, පැත්තෙන් බැලුවත් දැනුම පැත්තෙන් බැලුවත් ලොකු කලබැගෑනියක් තියෙනවා. අද ඉන්න නිවේදක නිවේදිකාවන්ට සාමාන්‍ය දැනීම නැති තරම්. ඔවුන්ගේ අච්චාරු නිවේදනයන් තුළින් හෙම්බත් වුණු නිවේදන කලාවකුයි අද අපට දකින්ට තියෙන්නේ. ඒත් හොඳ නව පරපුරක් බිහි වෙනවා දකින්නයි මගේ පැතුම. ඒ ක්ෂේත‍්‍රයේ රැඳී සිටින හා ඒමට බලාපොරොත්තු වන අය වෙත අත්පොතක් ලෙස පරිහරණය කළ හැකි අයුරින් ඔවුන්ට මෙය වඩාත් ප‍්‍රයෝජන වෙන ලෙස සකසා තියෙනවා” ධර්ම ශ‍්‍රී සිය කෘතිය ගැන පවසයි.‘සන්නිවේදන’ කලාවේ ආරම්භයේ සිට සියලු නිවේදන ඉසවු මෙන් ම, ඒ හැකියාවන් ප‍්‍රගුණ කරගන්නේ් කෙසේද යන්න ඔහු මේ කෘතියට ඇතුළත් කොට ඇත්තේ පරිච්ඡේද තිහක් ඔස්සේය. එකකට එකක් වෙනස් ලෙස ඉදිරිපත් කර ඇති හෙයින් එය පාඨකයින්ට අභිරුචියෙන් කියවිය හැකියි.නිවේදන කලාව ජය ගැනීමට බෙහෙවින් ම කැපවීම අවශ්‍යයි කියලා ඔබ කීවා.ඔව් “හැමදාම මම උත්සාහ කළේ මිනිසුන්ට, කුමක් හෝ මෙහෙවරක් කරන්ට. අදටත් එහි වෙනසක් නෑ. අවුරුදු 42 ක් පුරා තවමත් මම ගුවන් විදුලියේ ඉන්නවා. මගේ ජීවිතයේ වැඩිම කාලයක් කැප කරන්න මට සිදුවුණා. එදා වගේ ම අදටත් ඒ ජනප‍්‍රියත්වය මා අතහැර ගොස් නෑ. ඒ තමා ‘කැපවීම’ කියන එකේ ප‍්‍රතිඵලය. ඇත්තටම මේ ක්ෂේත‍්‍රය අද මට දාලා යන්න බැරි තරම්.නිවේදකයින් බිහි කිරීම උදෙසා පවත්වන පාඨමාලා පමණක් මේ ක්ෂේත‍්‍රයට ඒමට යම් කෙනෙකුට ප‍්‍රමාණවත් ද?නැහැ. සියලුම ප‍්‍රාතිහාර්යන් නිවේදකයෙකු කරන්නේ තම ‘කටහඩින්’. ඒ ආකර්ශනීය බව රඳවා තබා ගැනීම ලේසි පහසු දෙයක් නොවේ. ඒක පරිපූර්ණ කටයුත්තක්.අද වනවිට මාද ‘ඩී ශ‍්‍රී නම්” නිවේදන ඇකඩමියක් පවත්වාගෙන යනවා, දක්ෂ නව පරපුරක් දැයට තිළිණ කිරීමේ බලාපොරොත්තුවෙන්. ප‍්‍රමිතියක් ඇතිව මේ කටයුත්ත, පරිපූර්ණ කර ගැනීමට අවශ්‍ය නිසා, එහිදී කි‍්‍රයාකාරකම් සියල්ල ප‍්‍රායෝගිකව කෙරෙනවා”ඔබ නැවතත්, ජාතික ගුවන් විදුලියට පැමිණ කටයුතු කරනවා. කොහොමද ඒ කටයුතු?මේ වනවිට මම ශ‍්‍රී ලංකා ගුවන් විදුලිය හැරුණ විට ආයතන කීපයක කටයුතු කළා.ඒ අතර පසුගිය කාළේ ඉසිර ගුවන් විදුලියේ කටයුතු කිරීමෙන් අනතුරුව, සභාපති හඩ්සන් සමරසිංහයන්ගේ ආගමනයෙන් පස්සේ නැවතත්, ශී‍්‍ර ලංකා ගුවන් විදුලියට ඒමට ඔහු මට කළ ආරාධනාව පිළිගත්තා.අද මම නවක ගායක ගායිකාවන්’ වෙනුවෙන් පිබිදෙන ගායක වැඩ සටහන සිටි එප් එම් සේවය ඔස්සේද ටොරින්ටන් ගේට්ටුව නම් අලුත් වැඩසටහනත් කරනවා හැම ඉරිදාවකම.විදේශ සේවා නියුක්ති කාර්යාංශය අනුග‍්‍රාහකත්වය ඇතිව ‘රන් කහවනු’ නම් නවතම වැඩසටහන ස්වදේශීය සේවය ඔස්සේ ඉදිරිපත් කරනවා.ඒ අතර ජාතික චිත‍්‍රපට සංස්ථාවේ අනුග‍්‍රාහකත්වයෙන් ‘රිදී තිරය’ නම් නවතම වැඩසටහන ද වෙළෙඳ සේවය ඔස්සේ ඉදිරිපත් කරනවා.”“නිවේදන කලාවට නළු නිළියන් ඈදා ගැනීමේ ලොකු ප‍්‍රවණතාවක් අද තියෙනවා. මේ යන ක‍්‍රමය හරිද?“මේ දේ වැඩිපුරම සිදුවෙන්නේ රූපවාහිනී ක්ෂේත‍්‍රයේ. ඒක අනුමත කරන්න බෑ. අද ජනප‍්‍රිය හැම උලෙළකටමත් ඔවුන් යොදා ගන්නවා. මේක හරිම විහිළුවක්. නමුත් ඒ තුළත් දක්ෂතා පෙන්වන එක් කෙනෙක් දෙන්නෙක් නැතුවා නොවේ. පොදුවේ ගත් කළ මේ සියලු දෙනාටම නිවේදකයකු සතු පෞරුෂත්වය, ඒ ගැම්ම තියෙනවා ද කියන එක ගැටලුවක්. ඒ ගැන ඊට වඩා කතා කරන්න මම කැමති නෑ.”ඔබේ අනෙක් කලා කටයුතු?ඉඳ හිට ගීත ලියනවා. මම චිත‍්‍රපට ක්ෂේත‍්‍රයේත් වැඩ කළා, නවකතා, කීපයකුත් ඒ අතර ලීවා. එදා ගුවන් විදුලියේදී මට හමුවූ බිරිඳ ‘චන්ද්‍රා’ තමා කවදත් මට හැම සහායක් ම ලබා දෙන්නේ. ඔස්ෙටි‍්‍රලියාවේ සිටින නවෝද් පුතා පසුගියදා විවාහ වුණා.ඔහු ඉංජිනේරුවෙක්.ඊළඟට දුව, උරේෂා රවිහාරිගේ වාරය. ඇය විවාහ කර දීම තමා අපේ ඊළඟ බලාපොරොත්තුව.”- ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av0907059</link>
    <topic>යුද බිමට යනවාද ආපසු එනවාද රාමා අවිනිශ්චිත මොහොතක</topic>
    <author>ඉඳුනිල් වීරරත්න</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමහමුදා යුද ටැංකි පෙළට කොටි මල්ටි බැරල් ප‍්‍රහාරඉදිරි සටන් පෙරමුණෙන් වෙඩි හඬ නිකුත්වීමට පටන් ගෙන බොහෝ වේලාවකි. ඒ පෙදෙසෙහි අහස කළු දුමාරයෙන් පිරී ගොසිනි. මොහොතින් මොහොත සටන දරුණු ලෙස ඇවිලී යන අතර ජාතික රූපවාහිනිය නියෝජනය කරමින් සිව්වැනි ඊළාම් යුද්ධය වාර්තා කිරීමට යුද බිමට ගිය සමන් කුමාර රාමවික‍්‍රම ගේ හදවත වේගයෙන් ගැහෙයි. ඒ ත‍්‍රාසයත් කුතුහලයත් ඔහුගේ හදවත වෙලාගෙන තිබුණු බැවිනි.පසුගිය සතියේ අප සටහන නතර කළේ ඉලුප්පඩචේන මංසන්ධියේදී සමන් රාමවික‍්‍රම මුහුණ දුන් අත්දැකීමේ විස්තරය සමඟින්.අල් ජසීරා රූපවාහිනී සේවාවේ මාධ්‍යවේදීන් දෙදෙනා මේජර් හැමිඩෝන් සමඟ යුද පෙරමුණට යැවුවාට පසු සටන ඇවිලී ගිය ආකාරයත්, එහිදී රාමාට ඇති වූ හැඟීමත් මේ කතා කරන මොහොතේ පවා ඔහුට දැනෙන්නා සේය.”මගේ හිතට දැනුණේ කියාගන්න බැරි කුතුහලයක්. ටික වෙලාවකින් තුවාල වුණු සෙබළෙක් අපි හිටිය තැනට ගෙනාවා. සුළු තුවාලයක් වී තිබුණ නිසා, ඔහු සමඟ කතා කරන්න මට අවස්ථාව ලැබුණා. සටන් දරුණු ලෙස තිබෙන බවත්, විදේශීය මාධ්‍යවේදීන් දෙදෙනා යුද පෙරමුණේ ඉදිරියටම බඩගාගෙන ගොස් බය නැතිව වීඩියෝ කරන බවත් ඔහු කිව්වා.එදා රෑ මේ දෙන්නා අපි හිටිය කෑම්ප් එකට ආවා. එතනම එඩිට් කරල සැටලයිට් මාර්ගයෙන් පින්තූර යවනවා.ඔවුන් අරගෙන තිබුණු දර්ශන දැක්කාම මට පුදුම ආශාවක් ඇතිවුණා. සජීවීව යුද්ධය පටිගත කරල. සමහර අවදානම් තැන්වලට බඩගාගෙන ගිහින් ලයිව් ෂොට් විෂුවල් කරල තිබුණා.පහුවදා මට බි‍්‍රගේඩියර් චාගි ගාල්ලගේ මහතා හමුවුණාම ඔහු මට කියනවා මෙහෙම.”රාමා, බලන්න පිටරට ටීවීවල සුද්දො ඇවිත් අපේ යුද්දෙ නියම තොරතුරු අරගෙන යනවා. ඒත් අපිට අපේ යුද්දෙ නියම විදිහට අරගන්න සටන් පෙරමුණට යන්න කෙනෙක් නෑ”.මේ වෙනකොට මමත් තීරණයක් අරගෙන තිබුණෙ බලෙන් හරි පෙරමුණට ගිහින් දර්ශන ගන්නවා කියලා. ඒ නිසා මම කිව්වා එහෙම කියන්න එපා මම කැමතියි යන්න. මට අවස්ථාවක් දෙන්න කියලා. පස්සෙ බි‍්‍රගේඩියර් මේජර් හැමිඩෝන්ට කතා කරලා කිව්වා රාමා ෆ‍්‍රන්ට් එකට අරගෙන යන්න කියලා. ඊට පස්සෙ මේජර් හැමිඩෝන් මාව බයික් එකේ අරගෙන ගියා.”එදා සිට අපි ජාතික රූපවාහිනියේ ප‍්‍රවෘත්ති විකාශය තුළින් සිව්වැනි ඊළාම් යුද්ධයේ සජීවී දර්ශන දුටුවෙමු.”ඔව්! එදා සිට තමයි ලංකාවේ රූපවාහිනී මාධ්‍ය වේදියෙක් සජීවීව යුද්ධ පටිගත කරන්නට පටන් ගත්තෙ. මේ විදිහට දවස් තුනක් පෙරමුණටම ගිහින් යුද්ධය පිළිබඳව වාර්තා කළා.මේ සිද්ධිය වුණේ 4 වැනි දවසේ. එදා මෙහෙයුම තිබුණෙ නීලගම්බේස් එල්ටීටීඊ කඳවුරට පහර දෙන්න. මෙහෙයුමට යන්න පෙර උදේ පාන්දර රණවිරුවො සූදානම් වෙලා තේ බිව්වා. මමත් ෆ‍්‍රන්ට් එකට යන්න සූදානමින් හිටියෙ.හමුදාවේ යුද ටැංකි බාර අණදෙන නිලධාරියාව සිටියේ කර්නල් සමන්ත රණතුංග. ඔහුත් මමත් තේ බිව්වෙ එකට. ඔහු මට කිව්වා අපි යුද ටැංකි වලින් පහර දෙනවා. ඔයත් යුද ටැංකියක යමු කියලා. ඒ අනුව මමත් හරිම ආසාවෙන් යුද ටැංකියක නැග්ගා.අපි පහර දෙන්න ඕන එල්ටීටීඊ කඳවුරට මීටර 400ක් විතර ළං වුණා. ඊට පස්සෙ අපි හිටිය යුද ටැංකියට නවතින්න කියල ඇටෑක් එක වෙනකොට වීඩියෝ කරගෙන එන්න කියල කිව්වා.ටික වේලාවකින් සටන පටන් ගත්තා. අපේ යුද ටැංකිවලින් දිගට හරහට එල්ටීටීඊ කඳවුරට පහර දෙනවා. එල්ටීටීඊය පළමුවැනි වතාවට මල්ටි බැරල්වලින් පහර දුන්නා. මේ පහරදීම නිසා ඉදිරියෙන් ගිය යුද ටැංකිවල සිටි හමුදාවේ 13 දෙනකුගේ ජීවිත අහිමිවුණා. සිව්වැනි ඊළාම් යුද්ධයේ රටට අහිමි වුණු පළමුවැනි නිලධාරියා ලෙස ඉතිහාසයට එක්වන්නේ මෙහිදී මියගිය කර්නල් සමන්ත රණතුංග රණවිරුවායි.මේ ප‍්‍රහාර මැද්දේ යුද ටැංකි පිටුපසට අරගෙන තමයි අපේ ජීවිත බේරා ගත්තේ. උදේ පාන්දර එකට එකතුවෙලා තේ බීපු සෙබළ සොයුරන් සහ කර්නල් වරයාගේ් නිසල සිරුරු දැක්කම හිතට දැනුණෙ දරාගන්න බැරි දුකක්. කනගාටුවක්.මේ වෙලාවෙ මගේ ළඟට ආව බි‍්‍රගේඩියර් චාගි ගාල්ලගේ මගෙන් අහනවා “රාමා යුද බිමේ තත්ත්වය මේකයි. කොයි මොහොතේ ජීවිතයට අනතුරක් වෙනවාද කියන්න බෑ. ඒ නිසා ඔයා තීරණයක් ගන්න තවදුරටත් කරගෙන යනවද නවත්වනවද කියලා.”ඒත්, මගේ හිත ඒ කිසිදේකට සැලුණෙ නෑ. මම හිතාගත්තා මට අනතුරක් වුණත් කමක් නෑ දිගටම යුද පිටියේ සැබෑ තොරතුරු ගෙන එනවා කියලා. එදා එහෙම පටන්ගත්ත ගමන සිව්වැනි ඊළාම් යුද්ධයේ අවසානය දක්වාම රණවිරුවන් සමඟ යුද පිටියේ රැඳෙමින්, පෙරමුණටම ගිහින් වාර්තා කරන්න, සියැසින් දැකගන්න මට හැකිවුණා.”සැබැවින්ම මාධ්‍යවේදියකු ලෙස ඔහු තුළ තිබුණු ඒ අභීත බව නිසාවෙන් අපට මෙසේ කතාකරන්නට බොහෝ දේ ඉතිරිව තිබේ.”මම මුලින්ම කිව්ව විදිහට අපට පහසුකම් තිබුණෙ නෑ යුදපිටියේ ගන්න මේ දර්ශන රූපවාහිනී සංස්ථාවට එවන්න. අපි මයික්‍රො ලින්ක් තාක්ෂණය හරහා තමයි එය කළේ. බොහෝ වෙලාවට සිග්නල් කණුව තිබුණු තැනට මේ දර්ශන අරගෙන ඇවිත් සංස්ථාවට එවන එකයි කළේ. යුද බිමේ සංස්කරණය කරන්න පහසුකම් නැති නිසා සම්පෙ‍්‍ර්ෂණ කණුව සවිකළ තැනට ඇවිත් දර්ශන එවන විට දවසින් භාගයකටත් වඩා ගතවෙලා.යුද පිටියේ සිට මේ ගමන එන්න වුණේ මහ කැලේ මැදින්. නැතිනම් මහ මඩ වගුරු බිමෙන්. සමහර විට හැමතැනම බිම්බෝම්බ තිබුණු නිසා ජීවිතය පිළිබඳව අවදානම වැඩිවුණා. ඇත්තටම එය සංකීර්ණ වැඩක්. මේ නිසා වැඩි පිරිසක් ඕන වුණා.”මගේ මේ දුෂ්කරතා ගැන මම සංස්ථාවේ සභාපති ඇතුගල මහතා සමඟ කතා කළා. එතකොට එතුමා කිව්වා”දිනපතා යුද පිටියේ සිට යුද පුවත් වාර්තා කළ ලෝකයේ පළමුවැනි මාධ්‍යවේදියා ගල්ෆ් යුද්ධය වාර්තා කළ පීටර් ආනන්. ඔයාටත් කවදාහරි අනාගතයේ වෙනසක් කරන්න පුළුවන් මේ වාර්තාකරණය හරහා” කියලා.ඉතින් මට ඔහුගේ අගය කිරීම හිතට දැනුණා. මම එය හොඳින් බාරගත්තා.”එහෙත් රාමා පෙර සඳහන් වාර්තා කිරීමේ තාක්ෂණික දුෂ්කරතා ජයගන්නේ ජනාධිපතිතුමාගේ ආශිර්වාදයෙන්.එතුමා තමයි ජනාධිපති මාධ්‍ය ඒකකයේ සුදත් සිල්වා මහතාට මාව උතුරට යවන්න කියල උපදෙස් දුන්නෙ. ඒ අනුව සුදත් සිල්වා මහතා මාව ටී.වී.ලංකා ආයතනයේ අබේවර්ධන මහතා ළඟට යොමු කරනවා.අබේවර්ධන මහතා පෞද්ගලිකව ජනාධිපතිතුමා කෙරහි තිබූ ගෞරවයත්, කැමැත්තත් නිසා මිලියන ගණනක් වටිනා උපකරණ ලබාදුන්නා. ඒ සමඟ යවන්න නිලධාරියකු හිටියෙ නැති නිසා දවස් 3ක් මට සැටලයිට් තාක්ෂණයෙන් කොහොමද ප‍්‍රවෘත්ති එවන්නෙ කියන එක පුහුණු වෙන්න සිදුවුණා.ඒ අනුව මම ටී.වී.ලංකා ආයතනයෙන් ලබාදුන් කැමරා 2ක්, මගේ පෞද්ගලික කැමරාවත් වවුනියාව රූපවාහිනී වාර්තාකරු උපුල් බාලසූරිය ලබාදුන් කැමරාවත් රැගෙන යුද බිමට ගියා. මා සමඟ සහායට දිනූෂ රාජසේකරත්, රියැදුරු ජයන්ත ප‍්‍රියදර්ශනත් සිටි නිසා කටයුතු වඩාත් පහසුවුණා.”ශ‍්‍රී ලංකාවේ පළමුවැනි වතාවට චන්ද්‍රිකා රූපවාහිනී තාක්ෂණය භාවිතා කරමින් සජීවීව යුද්ධය පටිගත කර, යුද බිමේදීම සංස්කරණය කොට, හඬකවා සම්පූර්ණ ප‍්‍රවෘත්තියක් ලෙසින් එදා සිදුවන දේ එදාම වාර්තා කිරීම ආරම්භ වන්නේ මේ අනුවයි.”මීට පෙර ලංකා ඉතිහාසයේ මෙලෙස වාර්තා කිරීමක් කිසිම නාලිකාවකින් කරල තිබුණෙ නෑ. මම පටිගත කරල, සංස්කරණය කරල ප‍්‍රවෘත්තිය රූපවාහිනියට යවන්නට පෙර කල්පනා කළා. මෙයට නමක් දාන්න ඕන නේද කියලා.තොප්පිගල සටනේ සිට හමුදා සම්බන්ධීකාරක ලෙස කටයුතු කළේ කපිතාන් වසන්ත ජයවීර. ඔහු විශේෂ බළකායේ ඉතා දක්ෂ නිලධාරියෙක්. මෙයට නමක් දාන්න ඕන කිව්වම ඔහු මුලින්ම යෝජනා කළේ ‘වන්නි වික‍්‍රම’ කියන නම. එහෙත් අවසානයේ ‘වන්නි මෙහෙයුම’ කියන නමින් අපි යුදබිමේ තොරතුරු එවීම ආරම්භ කළා.ඒ වනවිටත් මෙම කි‍්‍රයාන්විතයට නමක් තිබිල නෑ. අවසානයේ එම කි‍්‍රයාන්විතයේ නමත් ‘වන්නි මෙහෙයුම’ වුණා.රාමා කිරිබත්ගොඩින් මිලදී ගෙන ගිය සිංහ කොඩිය පූනරින් වල ලෙළදුන් හැටි ලබන සතියේ.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070510</link>
    <topic>“උදාවිය හිරු අඳුර පිස දා”</topic>
    <author>ජයමිණි අත්තනායක</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමසිළුමිණ ජනප‍්‍රිය නවකතාව ලියූ ශ්‍යාමලී කියයිනව නිර්මාණයක් යනු ලොවේ පවත්නා දෙයක් හෝ මෙතෙක් නොවූ විරූ දෙයක් මීට පෙර කිසිවෙකු නොදුටු ඇසකින් දැක නව මුහුණුවරකින් නිර්මාණය කිරීමයි. නැතිනම් ලෝක ස්වභාවය හා මනුෂ්‍ය ස්වභාවය යථාර්ථවාදීව නිරූපණය කිරීමයි.මේ නිර්මාණ ද නවකතාකරණයට නව මුහුණුවරක් එක් කරමින් ඒකාකාරී රාමුවෙන් මෑත් වී කරන ලද නවතාවයේ කතාවක් මෙන්ම කාටත් කියවා රස විඳිය හැකි කෘතියකි..අප මේ කතා කරන්නේ “උදාවිය හිරු අඳුරු පිසදා නවකතාව පිළිබඳවයි. නවක ලේඛිකාවක වන ශ්‍යාමලී ටී. ද සිල්වා විසින් රචිත මෙම නව කතාව ‘සිළුමිණ’ පුවත්පත අනුග‍්‍රාහකත්වයෙන් පසුගියදා පවත්වනු ලැබූ 2008 වසරේ ජනප‍්‍රිය නවකතා තරගයේදී වැඩිම පාඨක මනාප ලබා ගනිමින් ප‍්‍රථම ස්ථානයට තේරුණි.එම ජයග‍්‍රහණයේ සතුට භªක්ති විඳිමින් , නවකතාවේ රචිකාවිය වන ශ්‍යාමලී ද සිල්වා පසුගියදා ‘රසඳුන’ සමඟ මෙසේ පිළිසඳරට එක් වූවා ය.“මෙය මා රචනා කළේ 2005 වසරේදී. එළි දැක්වූවේ 2007 වසරේදී. ගොඩගේ ප‍්‍රකාශනයක ්. මේ නවකතාව තුළින් සම්ප‍්‍රදායික නවකතාවක් ලිවීමේ ශෛලිය මම වෙනස් කළා. මේ සම්මානය ලැබීමට පෙරත් මේ නවකතාවට සෑහෙන පාඨක ප‍්‍රතිචාර හිමිවුණා.ඒ වගේ ම මේ නවකතාව යම් තරුණයෙක් හෝ තරුණියක් ආදරයකට මුළ පිරීමේ දී පළමුවෙන් ම ඔහුට හෝ ඇයට තිළිණයක් ලෙස ලබාදීමට සුදුසු බව ”සඳහන් කරමින් සමහරු මට ලිපි පවා එවා තිබුණා.”මේ මගේ පළමු නවකතාවයි.. පළමු නිර්මාණය තුළින් ම ඇගයීම්, සම්මාන ලැබීම සතුටට කරුණක්.අප වැනි නවකයින්ට මෙවැනි ධෛර්ය දිරි ගැන්වීම් ලබාදීම තුළින් අපේ හැකියාවන් විකසිත කිරීම පිළිබඳව, ලේක්හවුස් ආයතනයටත්, ‘සිළුමිණ’ පුවත්පතේ කර්තෘ තුමා ඇතුළු ඒ කර්තෘ මණ්ඩලයටත් හදවතින් ම ස්තුතිය පළ කර සිටිනවා.“මට හිතෙනවා මේ තුළින් මිනිසුන්ගේ අධ්‍යාත්මය අවදි කරන්න හැකි වුණා කියලා.විද්‍යාව, බෞද්ධ දර්ශනය, මනෝ විද්‍යාව, නක්ෂත‍්‍ර විද්‍යාව හා සමාජ විද්‍යාව වැනි විවිධ විෂයය ක්ෂේත‍්‍ර කෙරෙහි ද අවධානය යොමු කරමින් අධ්‍යාත්මික පෙ‍්‍ර්ම වෘත්තාන්තයක් ලෙස මෙය නිර්මාණය කළ බව ශ්‍යාමලි පවසයි.දෙහිවල ශුද්ධ වූ පවුලේ කන්‍යාරාමයෙන් විද්‍යා විෂයන්ගෙන් උසස් පෙළ හැදෑරූ ශ්‍යාමලී ශ‍්‍රී ජයවර්ධනපුර විශ්වවිද්‍යාලයේ ලේඛකත්ව හා ජනසන්නිවේදන ඩිප්ලෝමා ධාරිනියකි. මහාචාර්ය සංගීත් නිපුන් සනත් නන්දසිරි මහතා යටතේ ශාස්තී‍්‍රය සංගීතය හදාරන ඇය ගීත හා කාව්‍ය නිර්මාණයේද හුරුබුහුටිකම්පායි.ශ‍්‍රී ලංකා රූපවාහිනී සංස්ථාවේ අභ්‍යන්තර විගණන ඒකකයේ විගණන නිලධාරිනියක ලෙස ඇය සේවය කරයි. මේ වනවිට ඇය ‘උදාවිය හිරු අඳුර පිසදා’ නම් වූ සිය ජයග‍්‍රාහී නවකතාව ටෙලි වෘත්තාන්තයක් ලෙස එළිදැක්වීමට ද සූදානම් වෙයි.“කලාවෙන් සිදුවිය යුත්තේ දැහැමි, ධාර්මික සමාජයක්, ගොඩනැඟීමට අවශ්‍ය පරිසරය සකස් කිරීම හා ඒ තුළින් යථාර්ථය විනිවිද දැකීමේ සමාජයක් බිහි කිරීම මම නවකතාකරණය තුළින් ජනප‍්‍රිය රැල්ලට යන්න කැමැති කෙනෙක් නොවේ.මේ නවකතාවෙන් මම කීවේ, මිනිසුන් ලබන ලෞකික දියුණුවට වඩා අධ්‍යාත්මික දියුණුව ලබා ගැනීම වැදගත් බවයි.ලැබෙන විවේකී අවස්ථාවල මම ලේඛක කටයුතුවල නියැළෙනවා. පුංචි කාලේ ඉඳලම මම අම්මා තාත්තාත් සමඟ හැදී වැඩුණේ කලා පරිසරයක.“මම හිතන්නේ මේ ජයග‍්‍රහණය තුළින් වුණත් අපට දිස්වෙන්නේ අධ්‍යාත්මයට, අධ්‍යාත්මික පෙ‍්‍ර්මයට ගරු කරන සංවේදී වන පාඨක පිරිසක් මේ සමාජය තුළ ජීවත් වෙනවා කියන එක. මට සහාය දැක්වූ සියලු පාඨකයින්ට ස්තුතියි.ඒ අතර විශේෂයෙන් මෙ අවස්ථාවේදී මට උදවු කළ අය අතර මහින්ද යාපා අබේවර්ධන ඇමැති තුමාටත් සනත් නන්දසිරි, මොහාන් ලාල් ග්‍රේරු වැනි මහත්වරුන්ටත් මගේ දෙමාපිය, හිත මිතුරන්ටත් කෘතගුණ පුද කර සිටිනවා.10/6, කටුවාවල පාර, බොරලැස්ගමුව ඇගේ ලිපිනයයි.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070512</link>
    <topic>ජූඩ් ප‍්‍රනාන්දු පිහිනුම් ශූර පවුලේ කතාව...</topic>
    <author>ඉනෝකා පෙරේරා බණ්ඩාර ඡායාරූප - ගීත් ද මෙල්</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමජබුº ගාගෙන දියට පනින අම්මල – දූල, මොහොතකින් නොපෙනී යනව. පුළුවන් තරම් දුර දිය යටින් පීනා යන ඔවුන් ඊළඟට මතු වෙන්නෙ, මීටර කීපයක් ඈතින්.එකම වෙලාවක වතුරෙන් එළියට එන ඔවුන්ගෙ හිස්, එකම වෙලාවක යටට එබෙන්නෙත් හරියට තාත්තගෙ විසිල් හෙඩ් අණට වගේ.මීගමුව - ඒත්තුකාලෙ ජූඩ් ප‍්‍රනාන්දු මේ පිහිනුම්සූර පවුලෙ තාත්තා. අම්මා, ඉනෝකා ප‍්‍රනන්දු.පවුලෙ ලොකු දූ ඉරේෂා ජූඩිත්. වයස අවුරුදු 16 යි. තිඹිරිගස්කටුව මධ්‍ය මහ විදුහලේ සාමාන්‍ය පෙළ පංතියේ.2002, 2004, 2005 වසරවල පාසල් පිහිනුම් තරගවලදිත්, කී‍්‍රඩා සමාජ අතර තරගවලදීත් සම්මාන - සහතික දිනූ පිහිනුම් ශූරියක්.ඉසොලා ජූලිත්, පවුලෙ දෙවැන්නී, තිඹිරිගස්කටුව මධ්‍ය මහ විදුහලේ 10 වසරෙ.ගම්පහ දිස්ති‍්‍රක්කයේ පවත්වනු ලබන සෑම පිහිනුම් තරගාවලියකදීම 2003 පටන්, ප‍්‍රථම, දෙවැනි හෝ තෙවැනි තැන දිනා ගත් ඉසොලා ගම්පහ සහ පුත්තලම් දිස්ති‍්‍රක්කයේ දහසයෙන් පහළ ‘චැම්පියන්’.ශී‍්‍ර ලංකා ආරාධිත පිහිනුම් තරගාවලියේ පසු පස ආර ප‍්‍රථම තැන සහ අනෙකුත් ආර සඳහා දෙවැනි තැන හිමි කරගත්තී, ශී‍්‍ර ලංකා ආරාධිත අම්බලන්ගොඩ මුහුදු පිහිනුම් තරගාවලියේ ද දස්කම් දක්වමින්.ඈ සිය පිහිනුම් ජීවිතේ, පළමු පදක්කම දිනා ගත්තෙ වයස අවුරුදු 8 න් පහළ තරගයකදී. අද ඒ දස්කමම පාන රුහාමා ප‍්‍රසංසනී, මේ පවුලෙ හතරවැනි දූ.පිළිවෙළ අනුව, ඉසොලට පස්සෙ උපන් තුන්වැන්නී, ඉසුරි ජුලීනා.අක්කලා දෙන්නගෙම පාසලේ 8 වැනි වසරෙ. ඈත් සහතික දිනූ පිහිනුම් ශූරියක්.රුහාමා, මීගමුව ශාන්ත මිෂෙල් ජාත්‍යන්තර පාසලේ තුන්වැනි පංතියේ. අක්කල තුන්දෙනත් එක්ක හරි හරියට පීිනන ඈ, දෙවැනි වෙන්නෙ ඉසොලට විතරයි. 8 න් පහළ පාසල් පිහිනුම් ශූරියත් රුහාමා.අරිත්මා නයුමි මේ පවුලෙ පස්වැනි දූ. වයස අවුරුදු තුනක් වුවත් දැන්ම තියා හැඩ ගැහෙනව, අක්කලා මෙන් පිහිනිල්ලට. තාත්තා ඔවුන්ගෙ පිහිනුම් උපදේශක.සමනල ආර, නිදහස් ආර, ළය ආර සහ පසු ආර, ක‍්‍රමානුකූල පිහිනුම් කී‍්‍රඩාවේ ක‍්‍රම හතර.මේ ක‍්‍රම හතරම මිශ‍්‍ර වූ මිශ‍්‍ර ආර, පිහිනීමේ අසීරුම ආර වුවත් අවුරුදු 8 ක් නැති රුහාමත් හපනියක් මේ අසීරු කටයුත්තෙදි.ඒ විතරක් නෙවෙයි මහ මුහුදෙ කිලෝ මීටර කිහිපයක් වුණත් පිහිනන්න තරම්, මේ ගෑනු දරුවන් දක්‍ෂයි. ඒ තැනට ජූඩ් ඔවුන් ගෙනාවෙ, තාත්තා හැටියට විතරක් නෙවයි, පිහිනුම් උපදේශක හැටියටත් වගකීමෙන්. තමන්ගෙ දරුවන්ට මේ දෙන ශිල්පය ජූඩ්ට ලැබුණෙත් , ජූඩ්ගෙ තාත්තගෙන්.ෆ‍්‍රැන්සිස් ප‍්‍රනÁදු, ජූඩ්ගෙ තාත්තා. අම්මා ඩැල්ෆින් ප‍්‍රනාන්දු. රීටා ෆ‍්‍රැන්සිස්කා, ස්ටැන්ලි, ඇන්ටන්, ලෝරන්ස්, මේරියන්, ශාන්ත, චමිලා සහ කාන්ති ජූඩ්ගෙ සහෝදර කැළ.මේ හැමෝමත්, අම්මත් පිහිනුම් කී‍්‍රඩාවෙ දක්‍ෂයින් කියලයි ජූඩ් කියන්නෙ. ඒත් තාත්තා පි‍්‍රය කළ පිහිනුම් කී‍්‍රඩාවෙ ඉදිරියට ගියේ ජූඩ්.අදත් මහ සද්දන්ත බෝට්ටු යන හැමිල්ටන් ඇළ ගලාගෙන ගියේ, පළඟතුරේ ජූඩ්ලගෙ ගෙට පහළින්.එක් පැත්තකින් මුහුද.ජූඩ්නිල් කැටේට වතුර ගලායන හැමිල්ටන් ඇළට මිනිස්සු කිව්වෙ පාරු ඇළ කියල. තාත්තා එක්ක පාරු ඇළට යන ජූඩ් ඇති වෙනකල් පීනනව.වෘත්තියෙන් ගිනි නිවන හමුදාවෙ සෙබළෙක් වුණත්, ලැබෙන හැම මොහොතකම තාත්තා හිටියෙ පාරු ඇළේ. නැතිනම් මහ මුහුදෙ.මහ විසල් පාරුවකදිනූ පදක්කම් සමග ඉසොලාඉසොලාරුහාමා, ඉනෝකා (අම්මා) සහ ජූඩ් (තාත්තා) ට මැදිවූ නයුමි සහ ඉසුරි. ඉරේෂා සහ ඉසොලා පිටුපසිනනැඟිල මාදැලක් එළන්න මූදු යන කණ්ඩායමක තාත්තා නායකයා.විනෝදෙට හවස් වරුවෙ යන මේ ගමනට ඉස්කෝලෙ ඇරිල එන ජූඩ් පොඩි පුතුත් එකතු වෙනව.මුහුද ගැන ආසාව හිතට එන්න, පුංචි කාලෙ ලබපු මේ මාදැල් අත්දැකීමත් ජූඩ්ට හේතුවක් වෙන්න ඇති.වෙලාවකට හැමිල්ටන් ඇළේ පීනන්න පුරුදු කරන තාත්තා, වෙලාවකට පිහිනිල්ල පුරුදු කරන්නෙ මහ මුහුදෙදි.ඇළේ, දොළේ, ගඟේ – මුහුදෙ දිය කාවෙක් සේ පීනා යන රහස් ඔය විදියට ජූඩ් පුංචි කාලෙම උගත්තෙ තාත්තගෙන්. ඊට පස්සෙ ශී‍්‍ර ලංකා යුද හමුදාවෙ කී‍්‍රඩා උපදේශකවරයකුගෙන්.මීගමුවෙ ලියෝ ‘ක්ලබ්’ එකේ කාය වර්ධන උපදේශකයෙක් විදියටත් ඒ වෙනකොට ජූඩ්, ජීවිතය ගොඩ නඟාගෙන.”ඒ, වැඩිය ස්විමිං මීට්’ තිබුණෙ නැති කාලයක්. නමුත් මීගමු මුහුදෙ ‘ලයිෆ් ගාඩ්ස්ලට’ කොයි කාලෙත් වැඩ තිබුණ. පිහිනීම ප‍්‍රගුණ කරන මේ රස්සාවට හිත ගියෙත් ඒ නිසා වෙන්න ඇති.අනික ලයිෆ් ගාඩ් කියන්නෙ සේවයක්. මීගමුවෙ හෝටල් ජීවිතාරක්‍ෂක සංගමයට බැඳුණට පස්සෙ, තාත්තා කියා දුන්නු පිහිනීමේ හැකියාවට, ජීවිතාරක්‍ෂක පිළිබඳ දැනුමත් එකතු වුණා.ජලයේ කරන ව්‍යායාම්, ජීවිත බේරා ගැනීම් වගේ ඉසව් කරා ඒ දැනුම පුළුල් වුණේ, සංගමයෙ හිටි ප‍්‍රවීණයන්ගෙන් ලබා ගත් දැනුමින්.මේ ගෙවෙන්නෙ ජූඩ්ගෙ පිහිනුම් ජීවිතේ 35 වැනි වසර. දියේ ගිළුණු ජීවිත 25 කට එහා බේරාගෙන ඇති ජූඩ්, ඒ දෑතින්ම ගෙනා, මළසිරුරු ගණන 20 කට එහා.”මං ගොඩට ගෙනා හුඟක් මළසිරුරු, තරුණයන්ගෙ. ඒ හුඟ දෙනෙක් බීමතින් නාන්න ගියපු අය. සමහරු මැරිල තියෙන්නෙ අරක්කු වීදුරුව අතේ තද කරගෙන. සමහරු දත්මිටි කාගෙන. ගෙවල්වලට හොරෙන් ආපු ඉස්කෝලෙ ළමයිනුත් ඒ විදියට ගොඩ ගන්න වෙච්චි අවස්ථා ඕනෙ තරම්.පීනන්න දන්නෙ නැත්නම් වතුරට බහිනව කියන්නෙ මරුට අතවනනව වගේ වැඩක්. හැබැයි හොඳ සිහියෙන් ඉන්න අය වුණත් ගිලෙන්නෙ සමහර විට වැඩි ඈතකදි නෙවෙයි. ළඟම තියෙන ගැඹුරක.හොඳම දේ, අත් දෙක උස්සගෙන කෑ ගහන එක නෙවෙයි. එහෙම අත් උස්සගත්ත ගමන් සිරුර තිරස් වෙනව. ජලයේ යමක් යටට යන පහසුම ඉරියව්ව ඒක.අඩුම තරමෙ ‘බලු පැඩල්’ එකවත්, ඒ කියන්නෙ පීනන්න නොදන්න බල්ල පවා මූණ උඩට දාගෙන අත්දෙක ළඟ ළඟ ගගහ හෙමි හෙමින් ඉවුරක් ළඟට එන (ඩොගී වෝක්) ක‍්‍රමයවත් අනුගමනය කරන්න ඕනෙ.ඉසුරි, ඉසොලා, රුහාමා, නයුමි සහ ඉරේෂාළඟම තියෙන කොට කෑල්ලක්, හිස් ප්ලාස්ටික් බෝතලයක් වුණත් අල්ලගෙන යට නොගිලී ඉන්න පුළුවන්. බය වුණොත් මේ මොකුත් කරගන්න බෑ.වටේ ඉන්න අයත් කෑ ගගහ ඉන්නැතුව, අතට අහුවෙන පොල් අත්තක්, උණ බම්බු කෑල්ලක් හරි වතුරට විසි කරන්න ඕනෙ.නමුත් තමන්ගෙ අය හිතන්නැතුව වතුරට පනිනව. අන්තිමට වැලම මැරෙනව..”මීගමුවෙ ’Je – DA – Su – Mo පිහිනුම් පාසල 12 වසරකට පෙර ජූඩ් ඇරැඹුවෙ පීනන්න කියා දෙන්නම විතරක් නෙවෙයි. වතුරෙදි තමන්ගෙ වගේම අනුන්ගෙත් ජීවිතවලටත් උදව් දෙන පිරිසක් බිහි කරන්න.”කෙනෙක්ව බේර ගන්න යන කෙනෙක් වුණත් මොන ආරෙ දක්‍ෂයෙක් වුණත් පසු ආර බැරි නම් වැඩක් නෑ.මොකද බේර ගන්න කෙනා අරන් එන්න ඕනෙ පසු ආරෙන්. අනෙක ආර තුනම තියෙන්නෙ මූණ යටට තබා ගෙන පීනන්න. පසු ආරෙ විතරයි, මූණ කෙළින් තියාගෙන පීනන්න පුළුවන්...”බලාගෙන යනකොට පිහිනිල්ලත් එක්තරා අභියෝගයක්.අඩු වෙහෙසකින් වැඩි ඈතක් පිහිනන්න පුළුවන් ගෙම්බෙකු මෙන් පිහිනූ විට. ඒ කියන්නෙ ළය ආරෙන් පිහිනූ විට.“පිහිනන්න බැරි අය ගඟට - මුහුදට බැස්සම වතුරට වඩා වැලි නාන්නෙ. ඇඳුමෙ සාක්කු පිරෙනව වැලි වලින්. ඒත් කමක් නෑ. වතුරෙ ඉණ මට්ටමෙන් එහාට යන්නට හොඳ නෑ.අපි වුණත් ගිළුණු කෙනෙක් ගන්න වළකට බහිද්දි කොයි තරම් ගැඹුරක් තියෙනවද කියල බලලයි බහින්නෙ. සමහර ඒවා තියෙනව. ඔක්සිජන් සිලින්ඩර නැතුව බහින්න බැරි තරමෙ ගැඹුරට.ඒ ගිහින් මිනියත් හොයාගෙන, උඩට අරගෙන එද්දි එක්කො කොණ්ඩෙන්, ඇඳුමෙන් හෝ නිකටින් ඇඳගෙන එන්න ඕනෙ. පණ තියෙන කෙනෙක් ගේන එක ඊට වඩා කල්පනාවෙන් කළ යුතු දෙයක්. මොකද බයට එයා බලන්නෙ ඇෙඟ් එල්ලෙන්න.”වතුරට තියෙන ආසාවට ඇළේ - දොළේ - මූදෙ බැස්සට, ඊට කලින් හිතන්න මොන තරම් දේ තියෙනවද කියල හිතෙන්නෙ ජූඩ් ගෙ අත්දැකීම් අහන කොට.කොයි තරම් පිහිනන්න දන්න අයගෙ වුණත්, වතුරෙදි මස් පිඩු පෙරළෙන එක, කෙණ්ඩ පෙරළෙන එක, සිදු විය හැකි දේවල්.ඒත් නිවැරැදි ‘ටෙක්නික්’ එකට පීනද්දි ඔය අනතුරු අවම කරගන්න ක‍්‍රම තියෙනව කියලයි ජූඩ් කියන්නෙ.මේ පවුලෙ පුංචිම පිහිනුම් ශූරිය රුහාමා පවා අනුගමනය කරන්නෙ තාත්තා කියාදෙන ඒ නිවැරැදි ක‍්‍රම.තමන්ගෙ උපදේශක තාත්තා වීම, දූල හතර දෙනාටම වාසනාවක්. ඒත් තාත්තා ලොකු දූගෙ පිහිනිල්ල නම් ටික කලකට නතර කළා.ඒ ඉරේෂාගෙ උස යාම, ඇඟිලි, අත් කකුල් දික්වීම නවත්තන්න ඕනෙ හින්ද.පුංචි කාලෙ පටන් පීනපු ඉරේෂා, අවුරුදු 16 ක් වුණත්, අඩි 6’ 2’’ ක් උසයි. ඉසොලත් උසයි, ඒ තරමටම. ඇගේ අත් - කකුල් ඇඟිලිත් පිහිනීම හින්දම දික්වෙලා .සිරුරේ වැඩි කැලරි ප‍්‍රමාණයක් දවාලන පිහිනිල්ල කෙට්ටු - මහත - කොට - කාටත් ඉතාම හොඳ ව්‍යායාමය කියන එකයි ජූඩ් ගෙ අදහස.“අපි ඉපදෙන කල්ම හිටියෙ මව් කුසේ ජල තරලයක. මේ ලෝකෙට ආවට පස්සෙ තමයි වතුර අගුණයි කියල හිතන්න ගන්නෙ.ළමයකුට සෙම් රෝග එන්න කලින් මාස 6 - 7 වෙද්දි වතුරට හුරු කළොත් කවදාවත් ඒ ළමයට වතුර අගුණ වෙන්නෑ. මගේ ළමයි පස්දෙනාම එහෙමයි.අනික සුළි තිබුණොත් අම්මල දරුවන්ව වතුරෙන් ඈත් කරනව. කවද හරි වතුරට වැටුණත් ඒ ළමය මැරෙන්නෙ සුළි හින්ද නෙවෙයි, පීනන්න දන්නැතුව.මොන සුළිය තිබුණත් පණ බේරාගන්න නම් පොඩ්ඩක් හරි පීනන්න පුරුදු කරල තියෙන්න ඕනෙ. ඒකයි දෙමාපියො කළ යුත්තෙ...”ඒ ඇත්ත තේරුම් ගත්තු දෙමාපියො - දරුවො මහ හුඟක් ඉන්නව, ජූඩ්ගෙ පිහිනුම් පාසලේ.පුංචිම ශිෂ්‍යයාට අවුරුදු 2 1/2 යි. ලොකුම ශිෂ්‍යයාට අවුරුදු 73 ක්. ඔය අතරෙ, වෛද්‍යවරු - දේශපාලකයො - ප‍්‍රභූන් සහ සාමාන්‍ය උදවිය විවිධ වයස් මට්ටම්වලින්.ජූඩ් වගේ ම බිරිය ඉනෝකත් මේ පිහිනුම් පාසලේ උපදේශිකාවක්.“ඉසොලත් පිහිනීමට වගේ ම ඉගැන්විල්ලටත් දක්ෂයි. එයා දිනපු පදක්කම්, සහතික ප‍්‍රමාණය මටවත් මතක නෑ.තරගෙ ඉවර වුණාම නම කියනව. ‘ටෲෆි’ එක ගන්නව. ඒක ගෙනැත් ගෙදර තියෙනව. එච්චරයි. එතැනින් එහාට යන්න බැරි බාධක තියෙනව. මං තාත්තා සහ කෝච් හැටියට පුළුවන් දුර මගේ දරුවො ගෙනාවා.ආසියානු තරගවලට යන්න ඕනෙ. ඊළඟට සාෆ්. ඔලිම්පික් සිහිනය අන්තිමට.ඒත් ඔය එක පියවරකටවත් අපේ දරුවො යවන්න අද තව වෙනකල් කෙනෙක් - ආයතනයක් අනුග‍්‍රහවන්ත වෙලා නෑ. නමුත් අපි පුහුණු කිරීම් අත්හරින්නෙත් නෑ.තරගෙකට ඉල්ලුම් කළොත් මං දන්නව ඈ දිනනව. නමුත් ඇඳුම් පැළඳුම් ගුවන් ටිකට් පත් වලට යන මුදලත් අපිම හොයා ගන්න ඕනෙ. අපි හිරවෙන්නෙ එතැන.මගේ දරුවො වතුරට බැහැල පීනද්දි මං බලා ඉන්නෙ හරි ආසාවකින්. තාත්තා හැටියට විතරක් නෙවෙයි, උපදේශකයා හැටියටත් මං ඒ සතුට විඳිනව.ඔක්සිජන් බැරල් නැතිව, මූදෙ කිලෝ මීටර් 8 - 10 ක් මට පීනන්න පුළුවන්. මං දන්නව ඉසොලත් ඒවි ඊට ළංවෙන්න...”වේගයෙන් එන මුහුදු රළ සහ ගංගාවක් මුහුදට වැටෙන, මෝයකට භයානක තැනක්. ඒත් වරක් ජූඩ් ගං මෝයක් හරහා පීනුවා මිනියක් හොයන්න.මීගමු මූදු තීරයෙ ගිලිල මැරෙන ප‍්‍රමාණය අවම කිරීමේ අරමුණින් පුහුණුවක් දීමේ වැඩසටහනක් කි‍්‍රයාත්මක කිරීම, ජූඩ් දකින සිහිනයක්.ඒත් තමන්ගෙ දූල, ජාත්‍යන්තර තලයට ගිය පිහිනුම් ශූරියො කිරීම, ඊටත් වඩා ලොකුම හීනය කිව්වොත් තමා හරි.එක ඉත්තක සුපිපි මේ අක්ක - නඟාලගෙ වරුණෙ, එදාට මුළු ලෝකෙම දකීවි.විශේෂ ස්තුතිය-ගම්පොළ ලේක්හවුස් වාර්තාකරු බර්ටි ලයනල් මහතාටඉනෝකා පෙරේරා බණ්ඩාර ඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070513</link>
    <topic>බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්</topic>
    <author>සයිකල් හරඹයේ අකුර හරඹය සහ සිත්තම් වෑයමතිස්ස කරුණාසේකර</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමකොලොස්ටෝල් පුච්චලා ඇඟ පාඩු කරගෙන බොඩි ෂේප් කර ගන්න ෂේප් එකේ පටන් ගත්තු ඇවිදිවීමේ ව්‍යායාමය මතකද? මඳ දුරක් ඇවිදන් යනකොට “දුවන්න! දුවන්න!” කියලා හඬක් පසුබිමින් ඇහුණ.”දුවන්න... දුවන්න... හනික දුවාගන්න...””අපි තිදෙනම එකවරම පසුපස බැලුවෙමු. කෙලවරේ ගෙදර බුවී ඇන්ටි හති දමමින් අපිට දුවන්න අතින් පයින් සංඥා දෙයි.”ඇයි.. ඇන්ටි.. මොකෝ..” ඇසුවේ අයියාය.”සු.. සුනාමි.. සුනාමි.. එයි.. හනික දුවන්න..””මො.. මොනා.. සු.. සුනාමි.. එනවා.. දු.. දු.. දුවමු.. දුවමු.. පණ බේරං දුවමු..”අක්කා ස්ටාට් එක ගත්තේ සුසන්තිකාගේ මීටර 200 ඇරැඹුම සිහිපත් කරවමිනි.ඒ අනුව අපි දෙදෙන ද උසේන් බෝල්ට් සිහි කළෙමු.”මේ.. මේ.. පො.. පොඩ්ඩක්.. ඔහොම.. ඉමු..මෙ.. මෙහ්.. මෙහෙ කොහෙද සු.. සුනාමි...”අයියා දුවන ගමන් ඇසුවෙන් අපි ගේ රන ස්ලෝ විය. “හැබෑම නේන්නං... මූද හත්ගව්වකටත් එහා.. මෙහාට කොහොමද සුනාමි එන්නේ..” අක්කා ද හති හලමින් දෙඅත් ඉනට ගසා ගත්තාය. ඒ සමඟ ම ඉදිරියෙන් ආවේ තවත් ගම් බුවෙකි.”මොකෝ.. මහත්තයලා.. මේ පණ කඩං දුවන්නේ...””නෑ.. මේ..මේ. අර බුවා ඇන්ටි කිව්වා සු.. සුනාමි එනවා.. කියලා දුවන්ඩ... අක්කාට කීමට ලැබුණේ එපමණය. ගැමි බුවා කලබල විය.හෑ.. සුනාමියා.. එනවා.. එහෙනං අදත් දම්වැල කඩාගෙන වෙන්නැති.. ඕකා මිනීකන මහ නසරානි බල්ලා.. මගේ අම්මෝ... දුවලා.. බේරියල්ලා.. නැත්තං බුරිය වටේ ඉන්ජෙස්සන්.. විසි දෙකයි...”කී ගැමි බුවා ද ආපසු හරි දුවන්නට ඉගුලුනේය.ඔහු අනුකරණය කරමින් අපි දු වට පාරවල් කෙටි සෝට් කට් සොයා ගෙන නිවෙස තෙක් ධාවනය කළෙමු.ගෙදරට පැමිණි වහා අයියා ගේට්ටුව වසා පඩිය මත දිගැදී හති අරින්නට විය.””හ.. හ.. හං.. හ.. හම්මෝ.. මේ සතියටම ඇතිවෙන්න.. එහ්.. එක්සයිස්.. වැහ්.. වැදුණා.. බුහ්.. බුදු බාප්පෙ.. මගෙ දනිස් දෙක පිනිස්..” අක්කාට ද මට ද වැලේ වැල් නැතිය. ඒ බව නොපෙන්වා අක්කා මර හති මැද්දේ දෙඅත් ලයට ලං කර හෙමින් දිග හරිමින් නයකු මෙන් පූස් ගා පිඹී.”මහ්.. මහ්.. හ..න් සි..ය.. යන්.. න.. බී.. බීතිං.. කරන්න.. න.. ම්..ම්..හ්.. පූ.. පූස්..””බීතිං.. තමයි.. සුනාමියට අහුවුණා නං.. මස්ටික දීල කට්ටෙන් තමයි... එන්න වෙන්නෙ...””කවුද අනේ.. දන්නෙ.. සුනාමි.. කියන්නේ.. අර ගොල්ලන්ගෙ බල්ලට බව.. නැත්තං මම නං.. දුවන්නෑ.. පොල්ලක් කඩං පත බානවා මිසක...””සුනාමියට අහුවෙච්ච ආන්ටිලාගේ දකුණේ නෑදෑ කට්ටියක් ඒ දවස්වල ඔය ගෙදර නැවතිලා හිටියා. ඒ එනකොට ගෙනාව කුක්කා තමයි ඔය ‘පොර’ වෙලා පාරේ යන උංව බයිට් එකට ගන්නේ..””මේහ්.. මට නං.. ඔය දඩෝරියට කියලා කව්වාගෙන ඉන්ජෙක්සං කන්ඩ බෑ.. කරන වියායාමයක් මේ වත්ත ඇතුළේ...” අයියා ගේ ඇ¾ඩියාවත් ඩෝග් ගේ ඩේන්ජරස් කම නිසාත් අවුඩ්ඩෝ වෝකිං එක සමාරම්භක දිනයෙන්ම නිමාවට පත්විය.”ඇඟ කෙට්ටුකර ගන්න නං.. ඔය.. රෑට කොත ගහලා බත් ගිලින එක අඩු කරනවා.. එතකොට ඔය මොන මළවදයක්වත් ඕන නෑ...”අයියා ගේ අවවාදයට පුදුමයකට මෙන් අක්කා නැවුණාය.පසුදා අක්කා ටවුමේ සිට ආවේ දුර පළාතේ සේල්ස් යන බිස්කට් වෑන් එක වගේය.”රෑට බත් කෑම නැවැත්තුවා.. ඒ වෙනුවට බිස්කට් කනවා..” අක්කා කීවාය.එදින රාත්තිරියේ කෑම කා කුස්සියට ගිය අයියා ගේ චෝදනා හඬ ඇසුණි.”කවුද මේ බිස්කට් ඉටි කොලයක් බිම දාලා තියෙන්නෙ.. තව පොඩ්ඩෙං මාව ලෙස්සලා ගිහිං පිඟානත් කුඩු සංසාර වෙනවා..””ඇයි අනේ ඩොක්ටර් කිව්වේ රෑට කී‍්‍රම් කැකර් එකක් දෙකක් කාලා තේ එකක් බොන්න කියලා...””ඉතින්.. කාලා කොලේ විසිනොකර ඉතිරිවා ඔතලා තිබ්බා නං ඉවරයි නේ නැත්තං පෙඟෙනවා””පෙඟෙන්න ඉතිරි වෙන්න එපාය..””ඈ.. ඒ... ඒ කියන්නේ.. පැකැට් එකම කෑවා..””නැත්තං.. ඩොක්ට කිව්වේ කී‍්‍රම් කැකර් එකක් දෙකක් කන්න කියලා.. එකක් කෑවම හිතුණා.. දැං ලිමිට් කරන්න ඕනි කියලා.. ඒ නිසා දෙවැනි එක අතටත් අරං නොකඩා ආපහු තිබ්බා දැක්කා නේද මගේ සෙල්ෆ් කන්ට්රෝල් එක...””හපුච්චේ එකක් කිව්වේ... එක බිස්කට් එකකට... නැතුව පැකැට් එකකට නෙමේ... ඔහොම රෑට එක පැකට් එක එක බාන්න ගියොත් කෙට්ටු වෙන්නේ අහක යන මාව...””මොන.. එක බිස්කට් පෙත්තක් කාලා ඇති ද මනුස්සයෝ... සරීරෙකට.. විකාර..””එහෙමනං.. අපි.. එක්සයිස් මැසින් එකක් ගේමු.. එතකොට.. පිටට ඇවිදින්න යන්න ඕනිත් නෑ.. කාටවත් පේන්නෙත් නෑ.. කාමරේ ඉඳන්ම කෙට්ටුවෙන්න පුළුවන්. බුවානලාන් එකක් අරං.. තප්පදෝරුව වගේ හිටිය ගෑනි දැං ඔය ඉන්නේ ඉස්පෝක් කම්බිය වගේ...” අක්කා නවීන අයිඩියාවක් දැම්මාය.”කැකර් ගෝනියක් අරං දුන්නානං ලාබයි වගේ.. මැසිම කීයකිං ඉවරවෙයිද දන්නෑ..” අයියා කීවේ බිත්තියේ ගසා ඇති දේව පිංතූර දෙස බලාගෙනය.එහෙත් පසු දාම සරඹ මැසින් සොයා මෙහෙයුමකට නිරත වීමට අයියාට සිදුවිය. එහෙත් දෙදෙන හවස ආපසු ආවේ මනාප මදිවූ පලා බාබලා දෙදෙනෙක් වගේය.”කෝ... අයියෙ සරඹ මැසිම.. මඟ වාහනෙං එනවද?””මොන.. පට්ට ගණං.. මල්ලි.. දොළොස් දාහයි.. දහ අට දාහයි.. විසි දෙකයි... පණස් හතරයි... පිස්සු හැදෙනවා මල්ලි.. ගණං අහලම මගේ නං ඇඟ බැස්සා...””එහෙම කියලා හරි යන්නෙ නෑ.. ඔන්න.. මට නං එක්සයිස් මැසිමක් ඕනමයි..” කියාගෙන ගස්සා ගෙන බැරලයෙන් මිදුණු මල්ටි උණ්ඩයක් මෙන් අක්කා ගෙට ගියාය.”මල්ලි.. මොකක් හරි ජිල් මාලයක්.. කල්පනා කරන්ඩකෝ.. මේකට... විකල්පයක්.. අඩු ගාණකිං ෂේප් වෙන්න...”පාර දෙස බලා කල්පනාවේ හිටි අයියා ඈත පාරේ අමාරුවෙන් කන්ද පදින සයිකල් බුවෙකු දැක ජම්ප් එකක් පැන්නේ කෑ ගසා ගෙනය.”හරේ.. වැඩේ.. හරී.. අන්න ක‍්‍රමේ.. එළ ක‍්‍රමේ..” අයියා ගේ ජය හඩින් අක්කා ද වහා එළියට දිව ආවාය. ”මේකයි.. සිස්ටම්ස් එක.. එතන අර දහ අටදාහකට තිබුණෙත් පදින මැසිමක් නේ.. ගෙදර තියෙන මගේ ඉස්ටැන්ඩඩ් බයිසිකලේ පදිමු ඒ වගේ.”හනේ.. හනේ.. මොලේ හොඳයි ඇලේ දාන්ඩ.. කොහෙද මනුස්සයෝ සයිකල් පදින්ඩ.. මේ පර්චස් දහයෙ ඉඩ...””ඕකනේ කියන්නේ.. ඒවාට නවීන ක‍්‍රම.. විකල්ප තියෙනවා. මෙහෙමයි.. වැඩේ.. සයිකලේ කන්තෝරු කාමරේට දාලා ස්ටැන්ඩ් එක ගහලා ඔයා නැගලා පදින්ඩ මං අල්ලං ඉන්නං... ඊට පස්සේ මං.. කොහොමද මගෙ අයිඩියාව.. එළ නේ...”වැඩේ සෙට්ය.. පසුදා සාලය එක එල්ලේ ඇති කන්තෝරු කාමරය වියායාම් පොළක සිරිය ගති.අයියා බයිසිකලය කෙලින් තබා ස්ටෑන්ඩ් එක ගැසීය. මම අක්කාට සයිකලයට ගොඩ වීමට උදව් දුනිමි. අක්කා සුපුරුදු ට‍්‍රැක් බොටමය හා ටීසටය ගසා ගෙන සයිකල් පාගයි.”හයියෝ.. නිකංම පැදෙනවානේ... කිසි ගැම්මක් නෑනේ.. අර සයික්ලිං මැසිමේ නං සුවිච් එක කඩනකොට පදින එක ටික ටික අමාරු වෙනවා... එතකොට තමයි ඇඟට වදින්නේ...””හරි.. ඒකටත් ක‍්‍රම සහ විධි තියෙනවා.. මං.. බ්රේක් ටික වෙන්ඩ අල්ලන්නම්.. ආ.. දැං බලන්ඩ..””ආ.. දැන්නං හරි.. හ්ම්හ්...”ක‍්‍රමය සරියනවිටම දොරට තට්ටු කරන හඬක් ඇසිණ.”ගෙදර කවුද?””ආ... සමිතියේ වැඩවලට ලේකම් මහත්තයලා එනවා කිව්වා මළකෙලියයි.. දැං මොකද කරන්නේ...””එහෙනං ඔයාලා යන්ඩ.. මං පදින්නං.. මාව ඇහුවොත් සනීප නැතුව බේත් ගන්ඩ ගියා කියන්ඩ...””හරි.. එහෙනං.. දොර වහගෙන යන්නං..””දොර වහන්න එපා අනේ.. ව්‍යායාම කරන කොට පෙ‍්‍රෂ් එයා තියෙන්න ඕන.. දොර රෙද්ද පාතට දාලා යන්න...” අක්කා ගේ ඉල්ලීම ඉටු කළ අපි සාලයට ආවෙමු.”ආ.. එන්න.. ලේකම් මහත්තයා.. ආ අද කස්ටියම ආවද හොඳයි.. මං හිතුවේ ලේකම් මහත්තයා නැතුව අනික් කට්ටිය විතරක් එයි කියලා.. මොකෝ දැං කොන්ද?””සති තුනක් ඇඳේ හිටියා.. ඔන්න අද තමයි.. ඇඳෙං බැහැලා හාපුරා කියලා.. මෙහෙට ආවේ.. කෝ.. නෝනා එහෙම...””මේ.. මේ.. ම්.. පොඩ්ඩක් අසනීප වෙලා බේත්ගන්ඩ ටවුමට ගියා.. කෝ.. අපි පටන්ගමු වැඩේ.. එදා ලියපු වාර්තාවේ කොළ ටික ගෙනාවද? මල්ලි.. ලේකම් මහත්තයගෙං ඔය කොල ටික ඉල්ලගෙන පිළිවෙළකට හදන්නකෝ.. මං ටක් ගාලා තේ හතරක් හදං එන්නං..”මම වාර්තා කොළ සකසා ගැනීමට වියපත් ලේකම් බුවාට උදව් කළෙමි. ඒ අතර අයියා තේ හතරක් ද අක්කා ගේ අතට හසු නොවූ කැකර් බිස්කට් තසිමක් ද බන්දේසියක තබා ගෙන පිරිස මැදට පැමිණියා පමණි. සිදුවූයේ නොසිතු නොපැතූ ජල්තරයකි.සාලයට යාබද කන්තෝරු කාමරයේ සයික්ලිං සරඹයෙහි යෙදී සිටි අක්කා සයිකලය හැටට හැටේ පාගයි. බ්රේක් තද කරගෙන හිටි අයියා ද නැති නිසා රෝද එකසිය ගාණට පහසුවෙන් කැරකෙයි.කරුමෙක මහත. අක්කා ගේ දැඟලීමට සයිකලයේ පිටුපස නග්ගා තිබූ ස්ටැන්ඩ් එක එක වරම පැන්නේය. දොර රෙද්ද මෑත් කරමින් විදුලි වේගයෙන් කාන්තාවක් නංවා ගත් සයිකලයක් සාලයේ පිරිස මැදට කඩා වැදුණි.බුදු අම්මෝ.. සල සලාං.. දඩ.. බඩාං.. ඩෝ...සයිකලය කෙලින් පැමිණියේ ලේකම් තුමා වෙතය. ඒ වන විට හැඬලයේ වැදී අයියා ගේ තේ බන්දේසිය ද ඒ සමඟ පැමිණියේය. සයිකලය සාලේ කෙලවර තිබූ මාළු ටැංකියේ කුඩු දෙක කරමින් නතර වී පෙරලුණි. තේ කෝප්ප හතර අම්බ්‍රෙල්ලා පව්ඩර් වී තේ සාලයේ ගලා ගලා යයි. බිඳුණු ටැංකියේ ගෝල් පිස්ලා තේ වතුරේ පීනති. අක්කා ලේකම් තුමාගේ කරේ ය. ගරු ලේකම්තුමා බිඳුණු හඩින් යමක් තෙපලීය.”නොහ්.. නෝනා.. බැ.. බැල් එක ගහං ආවනං.. අපි.. අයිං වෙනවා නේ.. හම්මේ. සොරි විලෙං ගොඩ දාපු මයෙ කොංදට නං සොරිම සොරිම...”සයිකල් හරඹයේ අකුර හරඹය සහ සිත්තම් වෑයමතිස්ස කරුණාසේකර </content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070514</link>
    <topic>කලඑළියට</topic>
    <author>ජයමිණි</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමමැසනද් විදුහලින් කලා ලොවට ආසම්පත් චමින්දසම්පත් චමින්ද, කඳ්‍රන ද මැසනෝද් විදුහලෙන් බිහිවූ කුසලතා පිරිපුන් නිවේදකයෙකි. පියවරෙන් පියවර ඔහු, නිවේදන කලාව තුළ අත්දැකීම් ලබා ගනිමින්, ස්ථාවර ශිල්පියකු ලෙස නමක් දිනා ගැනීමට උත්සාහ දරයි.කලක් ඔහු ශී‍්‍ර එෆ් එම් ගුවන් විදුලියේ නිවේදකයකු ලෙස කටයුතු කොට ඇති අතර, ප‍්‍රාදේශීයවත්, පළාත් බඳවත් පැවැත්වෙන විවිධ සංගීත ප‍්‍රසංගවලටද ඒ අතරතුර දායකවී ඇත.”නිවේදන කලාවට මම ඇල්මක් දක්වන්නේ පාසල් කාලයේම ඉඳලා. මගේ හැකියාවට අපේ පාසලෙන් ලැබුණු දිරිගැන්වීම් අප‍්‍රමාණයි. අදටත් මම පාසලේ පැවැත්වෙන ඕනෑම උළෙලකට ඉදිරිපත් වෙනවා නිවේදකයෙකු හැටියට. ආදි සිසුවකු ලෙස පාසල් මාතාවට ගෞරව දැක්වීම මට සතුටක්.”මේ දිනවල සම්පත් මැසනෝද් විද්‍යාලය වාර්ෂිකව සංවිධානය කරන “2009 – විද්‍යාල සැණකෙළිය” සංවිධානය කිරීමේ කටයුතුවලට දායක වී සිටියි. ඊයේ ආරම්භ කෙරුණු මෙම සැණකෙළිය ජූලි (04) සහ (05) දිනයේ ද පැවැත්වෙනු ඇත.මෙම විද්‍යාලයෙන් බිහිවූ කලාකරුවන් රැසක්ම මෙම උළෙල නියෝජනය කරනු ලබන අතර, ඔවුන්ගේ විවිධ කලා කුසලතා ද ඒ ඔස්සේ ඉදිරිපත් කෙරේ. අර්නස්ට් සොයිසා, ශි‍්‍රයන්ත මෙන්ඩිස්, ශාලිත අබේවික‍්‍රම, මයිකල් පීරිස්, සුදත් නාවලගේ, ශිහාන් මිහිරංග, ගිහාන් ප‍්‍රනාන්දු, ලාල් හේමන්ත මාවලගේ වැනි කලාකරුවන් රැසක්ම මේ අවස්ථාවට එක්වීමට නියමිතය.”2009 මැසනෝද් විද්‍යාල සැණකෙළියට” සමගාමීව පැවැත්වෙන සංගීත ප‍්‍රසංග කීපයක් ම මෙහිදී පෙ‍්‍ර්ක්‍ෂකයාට නැරඹිය හැකිවන අතර එම ප‍්‍රසංගයන් ඉදිරිපත් කරනු ලබන්නේ ද සම්පත් චමින්ද විසිනි.”මේ ප‍්‍රසංගවලින් ලැබෙන සියලු මුදල් අපි, යොදාගන්නේ විද්‍යාලයීය සුභ සාධක අරමුදලට. ආදි සිසුන් ලෙස අපේ ඊළඟ අරමුණ විද්‍යාලයට අඩුපාඩුවක්ව ඇති “පිහිනුම් තටාකය” ගොඩනැංවීම හා ඒ කටයුතු අරඹන්න.ජයමිණි</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070515</link>
    <topic>චාමිකගෙන් ගීත එකතුවක් සහ ගී ගැන පොතක්</topic>
    <author>ගාමිණී සුසන්ත</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමඔහු ස්වාධීන රූපවාහිනී සේවයේ වැඩසටහන් නිෂ්පාදකවරයෙකි. විටෙක වැඩසටහන් අධ්‍යක්‍ෂවරයෙකි. තවත් විටෙක ඔහු රූපවාහිනී වැඩසටහන් පිටපත් රචනයෙහි යෙදෙන අතර වැඩසටහන් ඉදිරිපත් කරන නිවේදන ශිල්පියකු ලෙස ද කටයුතු කරයි.ඔහු යොවුන් මාධ්‍යවේදී චාමික මුණසිංහය. චාමික තම මාධ්‍ය ජීවිතයේ වැදගත් සන්ධිස්ථානයක් පසු කිරීමට සූදානමින් සිටී. ඒ ඔහු විසින් රචනා කරන ලද ”සිංහල ගීතයේ නූතන ප‍්‍රවණතා” නම් කෘතිය සමග “ලක්දිව දිනූ දියසෙන් දෙවියෝ” නම් සංයුක්ත තැටිය එළිදැක්වීමය.චාමික මුණසිංහ විසින් රචනා කරන ලද දේශාභිමානීය ගීත කීපයක් මෙන්ම තවත් ගීත රචකයින් කීපදෙනෙකු විසින්ම රචනා කරන ලද ගීත කීපයක්ම මෙම සංයුක්ත තැටියට ඇතුළත්ය.මෙම කෘතිය සහ සංයුක්ත තැටිය එළිදැක්වීමේ උත්සවය ජූලි 07 වැනිදා සවස 3.30 ට බණ්ඩාරනායක සම්මන්ත‍්‍රණ ශාලාවේදී පැවැත්වෙන අතර ඒ සඳහා විද්වතුන්, කලාකරුවන්, රණවිරුවන් ඇතුළු විශාල පිරිසක් සහභාගිවීමට නියමිතය.විවිධ මාතෘකාවන් ඔස්සේ ග‍්‍රන්ථ කීපයක්ම රචනා කර ඇති මෙම තරුණ ලේඛකයා තම නවතම කෘතිය පිළිබඳව මෙසේ අදහස් පළ කළේය. “අපේ සිංහල ගීත පිළිබඳව පූර්ණ අධ්‍යයනයක් කිරීමට මට සිතුනා.වසර බොහෝ ගණනක ඉතිහාසයක් තිබෙන සිංහල ගීත සාහිත්‍යයට මෑත යුගයේදී විවිධ මාතෘකාවන් එකතු වුණා.විරෝධාකල්ප ගීත, රණවිරු ගීත ඒ අතරින් විශේෂයි. සිංහල ගීතය පිළිබඳව විවිධ තොරතුරු රැස් කරමින් සිටින අතරතුරයි, කැලණිය විශ්වවිද්‍යාලයේ මා හැදෑරූ ශාස්ත‍්‍රපති උපාධියට නිබන්ධනයක් ඉදිරිපත් කිරීමට මට සිදුවුණේ.ඒ සඳහා මා නිරත වෙමින් සිටි “සිංහල ගීතයේ නව ප‍්‍රවණතා” පර්යේෂණය නිබන්ධනයක් ලෙස ඉදිරිපත් කළා.පසුව ඒ නිබන්ධනය ගොඩගේ ප‍්‍රකාශකයින්ගේ අනුග‍්‍රහයෙන් ග‍්‍රන්ථයක් බවට පත්වුණා. කවිය – ගීතය හා බැඳුණු නාද රටා, රූප රචනා මෙන්ම භාෂා ලක්‍ෂණ ඇතුළු නව ප‍්‍රවණතා රැසක් පිළිබඳ තොරතුරු මෙම කෘතියේ අන්තර්ගතයි.සිංහල ගීතයේ ආරම්භයේ සිට එහි නූතන හැඩරුව කියාපාන නිදර්ශන සහිත මෙම කෘතිය පාසල් හා සරසවි, ගුරු - සිසු භේදයකින් තොරව ගීත රස විඳින සියලු දෙනාටම එකසේ වැදගත්.”ස්වාධීන රූපවාහිනී සේවයට වසර 30 ක් පිරීම නිමිත්තෙන් මුද්‍රණය කළ “මව්බිම ශී‍්‍ර ලංකා - තිස් වසරක ඇසි දිසි පෙළහර” නම් කෘතියේ සංස්කාරකවරයා ද චාමික මුණසිංහය.ස්වාධීන රූපවාහිනී සේවයේ ඉතිහාසය, වර්තමානය සහ අනාගතය මනාව නිරූපණය වන අයුරින් මෙන්ම ආයතනයේ සේවක සේවිකාවන්ට විශේෂයෙන්ම ප‍්‍රයෝජනවත් වන අයුරින් මෙම කෘතිය නිමවා ඇත.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>07</month>
      <day>05</day>
    </date>
    <link>http://www.silumina.lk/2009/07/05/_art.asp?fn=av09070516</link>
    <topic>සටනක ඇරැඹුම</topic>
    <author> රෝහණ</author>
    <content>කවරයේ කතාවකෝටිපතිනියන් බිලීබාන අනංගයෙක්සුකිරි බටිල්ලන්ගේ ලෝකයට බෝම්බයක්මං දැන් හැම දෙයක්ම කරන්නේ නිර්මාල්ගෙන් අහලාජැන්ඩියට ඇඳලා අත්පොළසන් මැද සිංදු කිව්වට අහන්න රේඩියෝවක්වත් තිබුණෙ නෑඅපි යනවා කියන්නයි ආවේ (රසදුන නව කථාව)ගෝවින්ද, දේශපාලනයෙන් සමුගනීකොහොමද තොරතුරුනිවේදක සිහිනය සැබෑ කරගන්නේ කෙසේ ද?යුද බිමට යනවාද ආපසු එනවාද රාමා අවිනිශ්චිත මොහොතක“උදාවිය හිරු අඳුර පිස දා”ජූඩ් ප‍්‍රනාන්දු පිහිනුම් ශූර පවුලේ කතාව...බුවා අයිය ගෙ එළ අයිඩියාවක් බුවී අක්කට සරඹ පාගන මැසිමක්කලඑළියටචාමිකගෙන් ගීත එකතුවක් සහ ගී ගැන පොතක්සටනක ඇරැඹුමටුවෙන්ටි ටුවෙන්ටි පොර පිටියෙන් මිදී ආ විගසම ටෙස්ට් කි‍්‍රකට්. කි‍්‍රකට් ‘රහ විඳින’ එහි ජීව ගුණය, රිද්මය හඳුනන පැරැන්නන් හැබෑ කි‍්‍රකට් ලෙස තවමත් දකින්නේ ‘ටෙස්ට් මැච්’. කාලයේ - තාලයත් එක්ක බැලුවහම දවස් පහක් තිස්සේ එකම මැච් එකක් දිහා බලාන ඉන්න පුළුවන් කාට ද කියලා හිතෙන්න බැරි නෑ.ඒ නිසා වෙන්නැති දැන් දැන් ටෙස්ට් තරගවලටත් අලුත් මුහුණුවරක් දෙන්නට යන්නෙ. මෙවර  ICC හෙවත් අන්තර්ජාතික කි‍්‍රකට් කවුන්සිලයෙ සැසියකදි දිවා - රාති‍්‍ර ටෙස්ට් තරග ගැන යෝජනාවක් ආවා. ඒත් ඊට තල්ලුවක් ලැබී නෑ.ටුවෙන්ටි - ටුවෙන්ටි සූරයන් හා අනු සූරයන් අතර ඒ උණුහුම යන්නත් කලින් ටෙස්ට් තරගයක් පැවැත්වීමත් එක අතකින් අපූරු දෙයක්. සීතල ලෝඩ්ස් පිටියෙන් ඉර මැදියම් වූ ගාල්ලට.මුල්ම ටෙස්ට් තරගය මේ වන විටත් ගාල්ල අන්තර්ජාතික කී‍්‍රඩාංගණයෙදි පටන් අරන්. (ජූලි 4 - 8) ටෙස්ට් තරග තුනකින් සමන්විත මොබිටෙල් කුසලාන තරගාවලියට තවත් එක්දින තරග 5 ක් හා එක් 20 ය 20 තරගයක් ඇතුළත්.නව නායක කුමාර් සංගක්කාර 20 ය 20 තරග මෙහෙයවපු ආකාරය අගෙයි. ඔහු තැනට සුදුසු නුවණ පාවිච්චි කරනවා. ටෙස්ට් තරගවලදිත් එම උපක‍්‍රමශීලි බව වැදගත්. එය හරියට වැඩ කළොත් තරග ටික ගොඩ.අපේ නිත්‍ය ටෙස්ට් කඩුලු රකින්නා වන ප‍්‍රසන්න ජයවර්ධන ඇඟිල්ලක ආබාධයක් නිසා මංගල ටෙස්ට් තරගයට සහභාගි වන්නේ නෑ.ඒ වෙනුවට කඩුලු රකින්නේ පිතිකරුවකු ද ලෙස දක්ෂ කෞෂාල් සිල්වා යි. තුන් ඉරියව්වෙන් ම හපන්කම් පාන ඇන්ජලෝ මැතිව්ස්් ශී‍්‍ර ලංකා - පාකිස්තාන ප‍්‍රථම ටෙස්ට් සංචිතයට ඇතුළත් වී තිබීම සතුටට කරුණක්.ටෙස්ට් තරග මාලාවේදී ලසිත් මාලිංගටත් ෆිට්නස් ප‍්‍රශ්නයක් නිසා කී‍්‍රඩා කරන්න බැරිව යනවා. ඒ වුවත් ඔහු එක්දින තරගවලට එක්වනු ඇති.කලක් අපේ පිලේ බලාපොරොත්තු දැල්වූ චමින්ද වාස් මෙම තරගාවලියටත් නම් කර නැත්තේ ඇයි ද යන්න බොහෝ දෙනා නඟන ප‍්‍රශ්නයක්.පාකිස්තානු පිලේ පුහුණුකරු ඉන්ටිකාබ් අලාම් පවසන්නේ සිය කණ්ඩායමේ සාර්ථකත්වයට බෙහෙවින් බලපාන්නේ ෆිට්නස් හෙවත් මනා ශරීර සුවතාව බවයි.ඔහු තරමක් කනස්සල්ලට පත්ව ඇත්තේ මෙරට පවතින උෂ්ණත්වය ගැනයි.කෙසේ හෝ පාකිස්තානු පිලේ නායක යූනිස් ඛාන් මෙන්ම අනෙකුත් පිතිකරුවනුත් අපේ දඟ පන්දු යවන්නන් යුගල වන මුත්තයියා මුරලිදරන් හා අජන්ත මෙන්ඩිස් හමුවේ මුහුණ දෙන අන්දම මේ තරගාවලියේ තීරණාත්මක සාධකයක් වේවි.පසුගිය දා ලාහෝරයේ දී සිදුවූ ඒ අමිහිරි සිද්ධියෙන් තුවාල ලද තිලාන් සමරවීර සුවය ලබා මේ ටෙස්ට් තරගාවලියට එක්වීම ද කී‍්‍රඩා ලෝලීන්ට තවත් සුබාරංචියක්.ජීව ගුණය පිරිහී යා නොදී මුළු තරගාවලිය පුරාම සිය පිල මෙහෙයවීම සංගා ගේ එකම අදිටනයි. සංගා හා හා පුරා කියා මෙහෙයවන ටෙස්ට් තරග මාලාව ඔහුගේ ඉදිරි ගමන් මඟ පිළිබඳ හොඳ පෙර නිමිත්තක් වනු ඇති.ජූලි 12 - 16 - දෙවැනි ටෙස්ට් තරගය ඕවල් කී‍්‍රඩාංගණයේදීජූලි 20 - 24 - තුන්වැනි ටෙස්ට් තරගය කොළඹ එස්.එස්.සී. කී‍්‍රඩාංගණයේදීජූලි 30 - පළමු සීමිත ඕවර තරගය දඹුල්ල කී‍්‍රඩාංගණයේදීඅගෝ. 01 - දෙවැනි සීමිත ඕවර තරගය දඹුල්ල කී‍්‍රඩාංගණයේදීඅගෝ. 03 - තෙවැනි සීමිත ඕවර තරගය දඹුල්ල කී‍්‍රඩාංගණයේදීඅගෝ. 07 - සිව්වැනි සීමිත ඕවර තරගය ඛෙත්තාරාම කී‍්‍රඩාංගණයේදීඅගෝ. 09 - පස්වැනි සීමිත ඕවර තරගය ඛෙත්තාරාමයේදීඅගෝ. 12 - 20 යි 20 තරගය ඛෙත්තාරාම කී‍්‍රඩාංගණයේදී රෝහණ</content>
  </post></root>